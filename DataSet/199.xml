<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av10072518</link>
    <topic>මම පොරොන්දු දෙන්නේ නැහැ</topic>
    <author/>
    <content>මම පොරොන්දු දෙන්නේ නැහැජාතික චිත්‍රපට සංස්ථාවේ වර්තමාන සභාපතිවරයා ජ්‍යෙෂ්ඨ පරිපාලකයකු වන කුමාර් අබේසිංහ මහතාය. ඔහු මීට ඉහත මාධ්‍ය ආයතන ගණනාවකම පරිපාලකයකු වශයෙන් කටයුතු කර ඇත. චිත්‍රපට සංස්ථාවේ සාමාන්‍යාධිකාරී හෝ සභාපතිධුර දැරූ බොහෝ දෙනෙක් සිංහයෝය. (උදා: ඩී.බී. නිහාල්සිංහ, ඇන්ටන් වික්‍රමසිංහ, උපසේන මාරසිංහ, සුමිත්ත අමරසිංහ, අශෝක සේරසිංහ වැනි) කුමාර් අබේසිංහ මහතා ද දැවන්ත සිංහ පෞරුෂයකින් යුතු පරිපාලකයෙකි. මේ, චිත්‍රපට සංස්ථාවේ අනාගත වැඩපිළිවෙළ අළලා කුමාර් අබේසිංහයන් සමඟ කළ කථෝපකථනයකි.ජාතික චිත්‍රපට සංස්ථාවේ සභාපති වශයෙන් ඔබ කරපු මුල්ම දේ මොකක්ද?මම කරපු මුල්ම දේ තමයි චිත්‍රපට කර්මාන්තයේ විවිධ ක්ෂේත්‍රයන්ට අයත් සියලු දෙනා තුළම කිසියම් විශ්වාසයක් ගොඩනැංවීම. ඒක නැතිව මුකුත්ම කරන්න බැහැ. මේ මාස දෙක ඇතුළත මට ඒ දේ කරන්න පුළුවන් වෙලා තිබෙනවා කියලා මම හිතනවා.චිත්‍රපට කර්මාන්තයේ වහාම විසඳිය යුතු ගැටලුව ලෙස ඔබ හඳුනාගෙන තිබෙන්නේ මොනවාද?සිනමා ශාලාවල පැවැත්ම තමයි ලොකුම ගැටලුව. මාසයකට එක සිනමාහල ගාණේ වැහීගෙන යන තත්ත්වයක් දැන් තිබෙන්නේ. ඒ අනුව 2016 වෙනකොට අපේ රටේ එක සිනමාහලක්වත් නැති වේවි. මේකට අපි මොකද කරන්නේ? මේක ලොකු අභියෝගයක්. හදිස්සියෙම කළ යුතු දේ තමයි මේ වැහීගෙන යන සිනමාහල් ටික බේරාගැනීම. මේකට විසඳුමක් විදියට මුලින් සිනමාහල් 25 ක් තෝරාගෙන ඒවා නවීකරණය කරන්න කටයුතු යොදනවා.සිනමාහල් හිමියන්ට මුල්‍යමය ප්‍රශ්න තිබෙනවා නම් අපි සූදානම් ණය දෙන්න. ඒ වගේම අලුතින් සිනමාහල් ඉදිකිරීම ගැනත් ආයෝජකයන් අපි එක්ක කතාකරගෙන යනවා. මම දැනටමත් පළාත් පාලන ආයතන එක්ක කතා කරලා තියෙනව රජයේ ඉඩම් තිබෙනවා නම් බදු ක්‍රමයට දීලා එතැන සිනමාහල් ඉදිකරන්න පුළුවන් ද කියන කාරණය ගැන.චිත්‍රපට නිෂ්පාදනයට සංස්ථාව මැදිහත් වෙන්නේ කොහොමද? ඒ සඳහා ණය ලබාදීම කරනවද?ඔව්. අවුරුද්දකට චිත්‍රපට හතරකට, පහකට පමණ ණය දෙන්න අපි බලාපොරොත්තු වෙනවා. චිත්‍රපට කර්මාන්තයට විශාල බදු සහන මේ රජය ලබාදීලා තියෙනවා. ඒත් පුදුමයට කාරණාව එයින් කිසිවෙකුත් ප්‍රයෝජනයක් නොගැනීමයි. එක්කෝ ඔවුන් මේ පිළිබඳව දන්නේ නැහැ. චිත්‍රපට නිෂ්පාදනයට අලුත් ආයෝජකයන් එකතු කර ගන්න මා අදහස් කරනවා. අපි ණය දෙනකොට ආවට ගියාට ණය දෙන්නේ නැහැ. කිසියම් වර්ගීකරණයක් මත, නිශ්චිත ප්‍රමිතියක් මත කටයුතු කරලයි අපි ණය දෙන්නේ. මුලින්ම තිරනාටකය අනුමත වෙන්න ඕනැ. ඊළඟට නිෂ්පාදනයේදි සේවා පහසුකම් සලස්වනවා.පසුගිය අවදියේ චිත්‍රපට බෙදා හැරීම පෞද්ගලික අංශයට භාරදුන්නා. එය සාර්ථකයි කියලා ඔබ හිතනවාද?චිත්‍රපට බෙදාහැරීම පෞද්ගලික අංශයට දීමේ තීරණය කලකට ඉහත ගත්තු එකක්. මම දන්නේ නැහැ, ඒකේ පදනම මොකක්ද කියලා. ඒ පිළිබඳ විවිධ මතිමතාන්තර තිබෙනවා. මේකට පක්ෂව මත දක්වන අයත් ඉන්නවා. විරුද්ධව මත දක්වන අයත් ඉන්නවා. කොහොම වුණත් ඒක රාජ්‍ය ප්‍රතිපත්තිමය තීරණයක්. හැබැයි මේ මාස දෙකට මට පෙනී ගිය කාරණය තමයි ඊ.ඒ.පී. මණ්ඩලය හැරුණුකොට අනිත් මණ්ඩල වගකීමෙන් යුතුව කටයුතු කරලා නැහැ කියන එක.ඔවුන් කිසිම දෙයක් කරලා නැහැ. සංස්ථාවට කරන්න බැහැ කියලනේ ඔවුන් බෙදා හැරීම ඉල්ලාගත්තේ. ඉතින් ඔවුන් වැඩක් කරලා තියෙනවද? කොටින්ම ඔවුන් සංස්ථාවට මිලියන ගාණක (මිලියන 130, 140 ක් විතර) මුදල් ගෙවන්න තියෙනවා. ඔවුන් තමන්ගේ වගකීම් හරි හැටි ඉටුකරන්නේ් නැත්නම් මට තීරණයක් අරගෙන රජයට දන්වන්න වෙනවා තවදුරටත් බෙදාහැරීම පෞද්ගලික අංශයේ තියා ගන්නවද? නැත්නම් ආයෙත් එය රජයට පවරා ගන්නවද කියලා. අපි එහෙම තීරණයක් ගන්න එක සාධාරණයිනේ?චිත්‍රපට සංස්ථාව දැනට යැපෙන්නේ මහා භාණ්ඩාගාරයෙන්. කොටින්ම සේවක පඩිනඩි ගෙවන්නෙත් එයින්. ඒක ලැජ්ජාවට කරුණක්. සංස්ථාවට පුළුවන්නේ තමාගේම යැපුම් මාර්ග හොයාගන්න. ඒ සඳහා අනුගමනය කළයුතු ක්‍රමෝපායන් මේ අපි වුණත් දන්නවා?කොහොමත් අපිට පුළුවන් පෞද්ගලික අංශයත් එක්ක තරගකාරිව චිත්‍රපට ආනයනය කරන්න හා බෙදා හරින්න. අපිටත් ප්‍රදර්ශන මණ්ඩලයක් තිබෙනවනේ. චිත්‍රපට සංස්ථාවට අද සාම්ප්‍රදායික නිලධාරිවාදී රාජ්‍ය ආයතනයක් ලෙස හිතන්න බැහැ. මේක පවත්වගෙන යායුත්තේ ව්‍යාපාරික මුහුණුවරකින්. අපි අපේ ආදායම් උපයගන්න ඕනැ. මෙතැනදි විසඳා ගත යුතු තවත් ගැටලුවක් තිබෙනවා. ඒ චිත්‍රපට සංස්ථාව ආඥා පනත. එහි එන ඇතැම් පනත් අදට ගැළපෙන්නේ නැහැ. යම්යම් තීරණ ගැනීමේදී බාධකයක් වෙලා තියෙනවා. ඒ නිසා අපි අදහස් කරනවා, මේක සංශෝධනය කරන්න. අපි දැනටමත් සංශෝධනය කළයුතු කොටස් හඳුනාගෙන තිබෙනවා.චිත්‍රපට සංස්ථාව යටතේ පවතින සිනමා සංස්කෘතික කාර්යාංශය පසුගිය වකවානුවේ අකර්මණ්‍යව තිබුණා. එය නැවත සක්‍රීය කරනවාද?අපි දැනටමත් සිනමා පාඨමාලා ආරම්භ කරලා තියෙනවා. ඒ වගේම සිනමා සම්මන්ත්‍රණ රට පුරා පවත්වන්න අදහස් කරනවා. සිනමා සඟරාවක් පළකිරීම කෙරෙහිත් අපේ අවධානය යොමුවෙලා තිබෙනවා. ඒ වගේම දැනට ඇණහිට ඇති ජනාධිපති සම්මාන උළෙලක් අපි පවත්වනවා. ඇත්තටම සිනමාව පිළිබඳ කිසියම් කතිකාවක් ගොඩනංවන්න අපි බලාපොරොත්තු වෙනවා. මගේ ලොකු වුවමනාවක් තිබෙනවා, 2011 ජාතික සිනමා වර්ෂය යනුවෙන් නම් කරලා සිනමාව කෙරෙහි පුළුල් ජන අවධානයක් ලබාගන්න. ඒ ගැන ජනාධිපතිතුමත් එක්ක කතා කරන්න මා බලාපොරොත්තු වෙනවා.චිත්‍රපට සංස්ථාවට අලුත් සභාපතිවරයකු ආවම ඔහු වටා එක්තරා පිරිසක් කල්ලි ගැහෙනවා. ඊට පස්සේ ඔවුන් කේන්ද්‍ර කරගෙන තමයි සභාපතිවරයා යම් යම් තීරණ ගන්නේ. ඔබ කොහොමද?මම මීට ඉහත මාධ්‍ය ආයතන ගණනාවකම ප්‍රධානියා වෙලා හිටපු බව ඔබ දන්නවනේ? ඇත්තටම මගේ පරිපාලන ජීවිතයෙන් බාගයක්ම වගේ කැප කරලා තිබෙන්නේ මාධ්‍යයට. ඒ කිසිම තැනක මගේ් කල්ලිවාදයක් තිබුණේ නැහැ. මම කාටත් සුහදයි.ඇත්තටම චිත්‍රපට සංස්ථාව පවතින්නේ කා වෙනුවෙන්ද? නළු නිළියන් වෙනුවෙන්ද? සංස්ථා සේවකයන් වෙනුවෙන්ද? නැත්නම්?චිත්‍රපට සංස්ථාව තියෙන්නේ සංස්ථා සේවකයන් ආරක්ෂා කරන්න නෙමෙයි. චිත්‍රපට කර්මාන්තයට වුවමනා සේවා සම්පාදනයට. සේවකයනුත් එහි එක්තරා කොටසක්. සංස්ථාවේ වගකීම සමස්ත කර්මාන්තයම රැක බලා ගැනීම. ඒකට සංස්ථාවක් ශක්තිමත් වෙන්න ඕනැ. ඒ පරිපාලනමය වශයෙන්; මුල්‍යමය වශයෙන්.අපේ රටේ හුඟක් රාජ්‍ය ආයතන විනාශ වෙන්නේ වෘත්තිය සමිතිවල අනවශ්‍ය ඇඟිලි ගැසීම්වලින්. බොහෝවිට පරිපාලකයන් හසුරුවන දුරස්ථ පාලකය තියෙන්නේ ඔවුන්ගේ අතේ. ඔබ කොහොමද වෘත්තිය සමිති එක්ක ගනුදෙනු කරන්නේ?මම මීට වැඩිය ප්‍රශ්න තිබුණු මිල්කෝ වැනි ආයතනවල වුණත් ප්‍රධානියා වශයෙන් කටයුතු කරලා තිබෙනවා. ඒත් කවදාක්වත් වෘත්තිය සමිතිත් එක්ක ගැටුම් ඇති වුණේ නැහැ. මම මිල්කෝ එකෙන් අස්වෙලා යනකොට සියලු වෘත්තීය සමිති කම්පනයට පත්වුණා. ඒකට හේතුව මේකයි. මම ඔවුන්ට කළ හැකි දේ කියනවා. ඒ වගේම කළ නොහැකි දේත් මොනවද කියලා කියනවා. ඇත්තටම ඒක තමයි මගේ ප්‍රතිපත්තිය.මම ඇන්ටන් වික්‍රමසිංහගේ ඉඳන් ජයන්ත ධර්මදාස දක්වා චිත්‍රපට සංස්ථාවේ සභාපතිවරුන් බොහෝදෙනකු සමඟ සම්මුඛ සාකච්ඡා පවත්වා තිබෙනවා. අවාසනාවකට වගෙ ඔවුන් දුන් පොරොන්දුවලින් බොහෝමයක් ඔවුන් ඉටුකළේ නැහැ. එතකොට ඔබ?මම පොරොන්දු දෙන්නේ නැහැ. ඒක තමයි මගේ විශේෂත්වය. සිනමා කර්මාන්තයේ උන්නතිය උදෙසා මගේ් ශක්ති ප්‍රමාණයෙන් මට හැකි හැම දෙයක්ම මම කරනවා. එච්චරයි.ගම්පහ චයිම්ස් ඔෆ් ද සෙවන්ටිස් සංගීත කණ්ඩායම ඉදිරිපත් කරන ප්‍රථම සංගීත ප්‍රසංගය මේ මස 31 දින සවස 6.30 ට කොළඹ බිෂොප් විද්‍යාලීය ශ්‍රවණාගාරයේදී පැවැත්වෙයි. IMMORTAL HITS - JUST FOR YOU යනුවෙන් නම්කර ඇති මේ ප්‍රසංගයේදී ‘චයිම්ස් ඔෆ් ද සෙවන්ටිස්’ කණ්ඩායමේ නායක රුක්ෂාන් කරුණානායක සංගීතවත් කළ සුමියුරු ගීත රාශියක් කණ්ඩායම ගායනා කරන අතර 60,70 දශක වල අදටත් ජනප්‍රිය සුපිරි තරු වන ඉන්ද්‍රානි පෙරේරා, අනිල් භාරතී, නිහාල් නෙල්සන්, වර්නන් පෙරේරා, ශ්‍යාමි ෆොන්සේකා, රුක්ෂාන් පෙරේරා, ශ්‍රී කාන්ත දසනායක යන ගායක ගායිකාවන් ගීත ගායනයෙන් ප්‍රසංගය විචිත්‍රවත් කරනු ඇත.‘චයිම්ස් ඔෆ් ද සෙවන්ටිස්’ කණ්ඩායමේ සාමාජිකයින්ට අමතරව ඔසඳ ගමගේ හා සඳුනි අලුත්ගේ ගායනයෙන් ද, විජිත් පීරිස් (මුන්ස්ටෝන්ස්/ ගෝල්ඩන් චයිම්ස් හිටපු සාමාජික) හා ශ්‍රී කාන්ත දසනායක ඩ්‍රම්ස් වාදනයෙන් ද දායක වෙති. නිවේදනයෙන් දායක වන්නේ ශ්‍රී ලංකාවේ සිටින ජ්‍යෙෂ්ඨතම ගුවන් විදුලි නිවේදකයකු වන විජය කොරයා ය. ගම්පහ ශ්‍රී සුමේධ මහා විද්‍යාලයේ 4 ශ්‍රේණියේ ඉගෙනුම ලබන ශ්‍රී ලංකාවේ ලාබාලතම ළමා ඩ්‍රම්ස් වාදන ශිල්පි උදේශ කරුණානායක ගේ විස්මිත ඩ්‍රම්ස් වාදන ද මෙම ප්‍රසංගයේදී ඉදිරිපත් කෙරේ.චන්ද්‍රසිරි දොඩන්ගොඩ ලියූ ‘විසුරුණු මල්පෙති’ නවකතාවේ නවතම මුද්‍රණය මේ මස 27 වැනි අඟහරුවාදා උදේ 10.00 ට කොළඹ මරදානේ පූජ්‍ය ඇස්. මහින්ද හිමි මාවතේ, දයාවංශ ජයකොඩි සහ සමාගමයේ නව පොත් ප්‍රදර්ශනාගාරයේදී දොරට වඩී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=am1007251</link>
    <topic>සැපට නිඳා ගන්නා අය ගොරවන්නේ නැත</topic>
    <author>සාකච්ඡා කෙළේ -ගාමිණී සුසන්ත</author>
    <content>සැපට නිඳා ගන්නා අය ගොරවන්නේ නැතකොළඹ ජාතික රෝහලේ උගුර, කන, නාසය ආශි‍්‍රත රෝග පිළිබඳ විශේෂඥ ශල්‍ය වෛද්‍ය චන්ද්‍රා ජයසූරියනින්දෙන් ගෙරවීම පීඩාකාරී වන්නේ අසල සිටින පුද්ගලයාට පමණක් නොව, නින්දෙන් ගොරවන පුද්ගලයාට ද එය ඉතා හානිදායකය. තමන්ගේ ගෙරවීම අන් අයට අපහසුවක් ගෙන දෙන නිසා මෙන් ම අන් අයගේ උසුළු විසුළුවලට ලක්වන නිසාද ඇතැම් අය පිරිසක් සමඟ රාත්‍රිය ගත කිරීමට අකමැති ය.තම සැමියාගේ අධික ගෙරවීම නිසා සැමියාගෙන් දික්කසාද වූ බිරියන් පිළිබඳ පුවත් විදෙස් රටවලින් වාර්තාවේ.අධික ලෙස නින්දෙන් ගෙරවීම එම පුද්ගලයාගේ ශරීර සෞඛ්‍යයට ඉතා අහිතකර ලෙස බලපාන බව නවතම පර්යේෂණ මගින් හෙළි වී ඇත. එබැවින් ඔබත් නින්දෙන් අධික ලෙස ගොරවන්නේ නම් සුදුසුකම්ලත් වෛද්‍යවරයකු වෙත ගොස් නින්දෙන් ගෙරවීමට හේතුවන සාධක වහා ඉවත්කර ගැනීමට ක්‍රියා කිරීම ඉතා වැදගත් ය.නින්දට ගියවිට ගෙරවීමක් ඇතිවන්නේ ග්‍රසනිකාවේ සහ තල්ලේ බිත්ති දෙදරීමකට ලක් වීමෙනි. නාසයෙන් හුස්ම ලෙස ගන්නා වාතය පෙනහලුවලට ගමන් කරන්නේ උගුර හරහා ගමන් කිරීමෙනි. උගුර, ආහාර ගිලීමට උපකාරී වනවා සේම හුස්ම ගැනීමටත් උපකාරී වේ.අප ගන්නා ආහාර උගුර හරහා ගොස් ආමාශයට ගමන් කරයි. එසේ ම නාසයෙන් ගන්නා හුස්ම ද උගුර හරහා ගොස් පෙනහලු තුළට ඇතුළු වෙයි. උගුර ක්‍රියා කරන්නේ මංසන්දියක් ආකාරයට ය. අප මුඛයෙන් ගන්නා ආහාර පෙනහලු තුළට ගමන් නොකිරීමටත් නාසයෙන් ගන්නා වාතය ආමාශය තුළට ගමන් නොකිරීමටත් උගුර වග බලා ගනී.අප උඩුබැලි අතට නිදා සිටින විට අපේ දිව පසුපසට යා හැකි ය. එසේ ම මෘදු තල්ල ද පිටුපසට යා හැකි ය. ඇතැමුන්ගේ මෘදු තල්ල සහ දිව විශාලව පිහිටා ඇත. එසේ වීම නින්දෙන් ගෙරවීමට බොහෝ සෙයින් හේතුවන කරුණකි.ඇතැම් පුද්ගලයන් ගොරවන්නේ උගුරේ ඇති සෙම් ගෙඩි නිසා ය. කුඩා දරුවන්ගේ නින්දෙන් ගෙරවීමට බොහෝ විට හේතුවන්නේ විවිධ ආසාදන නිසා සෙම් ගෙඩි විශාලවීමය. එමෙන් ම නාසයේ තිබෙන Atinoide  නම් මස් දල්ල ඉදිමීම නිසා ද ඇතැම් දරුවන් නින්දෙන් ගොරවනු දැක ගත හැකි ය.ඇතැමුන්ගේ නාසයේ තිබෙන විශේෂ ලක්ෂණ ද ගෙරවීමට හේතුවක් වන බව පෙනී ගොස් ඇත. නාසයේ බිත්ති ඇදව පිහිටීම, පීනස් රෝගය මෙන් ම නාසය තුළ ගෙඩි හට ගැනීම නිසා ද ඇතැම්හු නින්දෙන් ගොරවති.නින්දෙන් ගොරවන සෑම අයකුටම අවදානමක් ඇතිවන්නේ නැත. ගෙරවීම නිදන කාමරයෙන් පිටතට ඇසෙන්නේ නැතිනම්, එය සැලකෙන්නේ සුළු ගෙරවීමක් ලෙසට ය. එහෙත් ඇතැමුන්ගේ ගෙරවීම දොර වසා තිබුණ ද කාමරයෙන් පිටතට ඇසේ. එය තද ගෙරවීමකි. යමෙකු නින්දෙන් ගොරවන විට සිදුවන්නේ අධික ශබ්දයක් පිටවීම පමණක් නම් එය නොසලකා හැරිය හැකි ය.එහෙත් ගෙරවීමේ දී අධික ශබ්දයක් පිටවීමට අමතරව ස්වසන මාර්ගය සම්පූර්ණයෙන් ම අවහිරවී හුස්ම ගැනීම තත්පර කීපයකට නවතී නම් එය තදබල ගැටලුවකි. තත්පර 10 ක් වැනි කාලයක් හුස්ම ගැනීම නතර වූ විට ශරීරයට ලැබෙන ඔක්ෂිජන් ප්‍රමාණය සම්පූර්ණයෙන් ම ඇන හිටී.එය ඍජුව ම මොළයට බලපාන කරුණකි. මොළයට ලැබෙන ඔක්සිජන් ප්‍රමාණය අඩු වූ විට ශරීරයේ රුධිර වාහිනී සංකෝචනය වී රුධිර පීඩනය වැඩිවේ. එසේ ම පෙනහලු තුළ රුධිර පීඩනය වැඩිවීමට ද එය හේතුවක් වේ.මොළයේ සෛලවලට ඔක්සිජන් නොලැබීමේ තවත් ප්‍රතිඵලයක් වන්නේ පසුකාලීනව මතකය අඩුවීම ය. මෙය වැඩිහිටි පුද්ගලයින් මුහුණදෙන සුලබ ගැටලුවකි.හුස්ම ගැනීම නැවතී තත්ත්පර 10 ක් පමණ ගත වූ විට මොළය විසින් ම එම පුද්ගලයාව නින්දෙන් අවදි කරවනු ලබයි. හුස්ම ගැනීම අවහිරවීම සහ නින්දෙන් අවදි වීම දිගින් දිගටම සිදුවීමේ ප්‍රතිඵලය වන්නේ එම පුද්ගලයාට සුවදායි නින්දක් නොලැබීම ය. එහි ප්‍රතිඵලය වන්නේ දිවා කාලයේ නිතර නිදිබරව ගත කිරීමට සිදුවීම ය.රුධිරයට ලැබෙන ඔක්සිජන් වාතය ප්‍රමාණය අඩු වීම රෝගාබාධ රැසකට ම හේතුවන කරුණකි. හෘදයට මොළයට සහ රුධිර වාහිනීවලට එය තදින් ම බලපායි. අධිරුධිර පීඩනයට සහ හෘදයාබාධවලට මෙම තත්ත්වය විශේෂයෙන් හේතුවේ. ආඝාතය, අංශභාගය වැනි රෝග ඇතිවීමට ද ඔක්සිජන් ප්‍රමාණය අඩුවීම හේතුවක් වේ.එසේම ලිංගික බෙලහීනතාවය ඇතිවීමට ද, සරු භාවය අඩුවීමට ද නිසි පරිදි ඔක්සිජන් නොලැබීම හේතුවන බව දැන් සොයාගෙන ඇත.තද ගෙරවීමකදී නිතර නිතර සිදුවන හුස්ම සිරවීම නිසා එවැනි පුද්ගලයන්ට සුව නින්දක් ලැබෙන්නේ නැත. රාත්‍රි කීප වතාවක් නින්දෙන් අවදි වුව ද ඒ බව ඔවුනට වැටහෙන්නේ නැත. දිවා කාලයේ නිදි බරව සිටින එවැනි පුද්ගලයින් වාහන පැද වුවහොත් ඔවුන් අතින් අනතුරු සිදුවිය හැකි ය.ඇතැම් බටහිර රටවල නින්දෙන් ගොරවන අයට රියදුරු බලපත් නිකුත් කරන්නේ නැත. නින්දෙන් ගොරවන පාසල් දරුවකුට දිවා කාලයේ තම පාසල් වැඩකටයුතු නිසි පරිදි සිදුකරගත නොහැකි ය. එසේම රැකියාවක නියුතු වැඩිහිටියකුගේ ඵලදායිතාවය අඩුය. මෙහිදී පැහැදිලි වන්නේ නින්දෙන් තදින් ගෙරවීම, එම පුද්ගලයාට ඍජුවම හානියක් සිදුවන්නා සේ ම සමාජයට ද විශාල හානියක් සිදුවන බව ය.අධිරුධිර පීඩනයෙන් පෙළෙන අයකු නින්දෙන් අධික ලෙස ගොරවන්නේ නම්, ගෙරවීමට ප්‍රතිකාර කළ පසුව ඇතැම්විට අධිරුධිර පීඩනය සුවවී යා හැකිය.නින්දෙන් ගෙරවීමට බලපාන ප්‍රධාන කරුණකි අධික තරබාරු බව. විශාල උදරයක් සහ ශරීරයක් මෙන්ම, කෙටි ගෙලක් සහිත පුද්ගලයන් ගොරවනවා වැඩිය. තරබාරු පුද්ගලයින් දිනෙන් දින වැඩිවීම නින්දෙන් ගොරවන පුද්ගලයින් සංඛ්‍යාව ඉහළ යාමට හේතුවක් වේ.තරබාරු බවින් මිදීමට අධික මේදය සහ කාබෝහයිඩ්‍රේට් සහිත ආහාරවලින් වැළකී සිටීම වැදගත්ය. මොවුන්ට වඩාත් සුදුසු වන්නේ නොපිසූ සැලඩ් වැනි ආහාර අනුභව කිරීමය. මාළු කෑමේදි වඩාත් සුදුසු වන්නේ ඩ්‍රිල් කර භාවිතා කිරීමය.මත්පැන් පානය කළ විට නින්දෙන් ගෙරවීම අධික ලෙස වැඩිවේ. එයට හේතු වන්නේ මත්පැන් පානයේදී මාංශ පේෂීන් ඉහිල් වීමය. දුම්පානය නින්දෙන් ගෙරවීමට ඉවහල් වන තවත් ප්‍රධාන හේතුවකි. දුම්පානයේදී ශරීරයට ලැබෙන ඔක්සිජන් ප්‍රමාණය අඩුවී කාබන් මොනොක්සයිඩ් ප්‍රමාණය වැඩිවේ. එය නින්දෙන් ගෙරවීමට හේතුවකි.තරබාරු බව පාලනයේදී බොහෝ දෙනෙකුට විශාල ගැටලුවක් මතුවේ. ඒ; ආහාර පාලනය කිරීමට ඇති නොහැකියාවය. ඒ සඳහා දැන් ශල්‍යකර්මයක් මඟින් ආමාශයේ පරිමාව අඩු කළ හැකිය. එම ශල්‍යකර්මය සුදුසුකම් ලත් වෛද්‍යවරු වෙතින් පමණක් කළ යුතු අතර සුළු අවදානම් සහගත බවක් ද නැත්තේ නොවේ.කිසියම් අයකුගේ නින්දෙන් ගෙරවීමට හේතුව නාසයේ ඇදයක්, සෙම් ගෙඩි, උගුරේ හෝ නාසයේ වෙනත් ආබාධයක් නම්, ශල්‍යකර්මයක් මඟින් එම තත්ත්වය වෙනස් කළ හැකිය. ගෙරවීමට හේතුව තරබාරු බව නම් එය පාලනය කිරීමෙන් ගෙරවීම ද පාලනය කර ගත හැකිය. අධික ලෙස නින්දෙන් ගෙරවීමට හේතුව ඉහත හේතූන් නොවේ නම්, ඒ සඳහා සුදුසු උපකරණයක් අද නිපදවා ඇත.සී පැප් (C PAP)ලෙස හැඳින්වෙන මෙම උපකරණය නින්දෙන් ගොරවන පුද්ගලයින් සඳහා නිපදවා ඇති සාර්ථක උපකරණයක් ලෙස හඳුනාගෙන ඇත. මෙම උපකරණය පැළඳගෙන නින්දට ගිය විට එම උපකරණයෙන් නිකුත් කරන වායු ධාරාව නිසා ස්වසන මාර්ගයේ අවහිරතා නැතිවී උගුර, ග්‍රසනිකාව වැනි ස්ථාන විවෘත වී පෙනහලු තුළට වාතය ඇතුළුවේ. එසේ වන්නේ මෙම උපකරණ මඟින් අධික පීඩනයක් යටතේ වාතය නිකුත් කරන බැවිනි.නින්දෙන් ගෙරවීම ජීවිතයට හෝ සෞඛ්‍යයට අහිතකර ලෙස බලපෑමක් විය හැකි පුද්ගලයින් පිළිබඳව සෙවීම සඳහා දැන් විශේෂ පරීක්‍ෂණයක් ඇත. එය අප රටේ එතරම් ප්‍රචලිත නොවුවද දියුණු රටවල මෙය බොහෝ සෙයින් සිදු කෙරෙන පරීක්‍ෂණයකි. මෙය රෝගියා නිදිගන්වා කරනු ලබන පර්යේෂණයකි.මේ පර්යේෂණය සඳහා විශේෂයෙන් සකසනු ලැබූ පර්යේෂණාගාරයක් අවශ්‍ය වේ. එය සිදුකරන්නේ වෛද්‍යවරුන්ගේ සහ හෙදියන්ගේ අධීක්‍ෂණය යටතේය. මෙවැනි පර්යේෂණාගාරයක් දැන් ජාතික රෝහලේ ද පිහිටුවා ඇත.මෙම පර්යේෂණය සඳහා රෝගියාව යොමු කිරීමටපෙර රෝගියාගේ රෝග ඉතිහාසය පිළිබඳව හොඳින් සොයා බැලේ. රෝගියාට දහවල් කාලයේ නිතර නිදිමත දැනෙයි නම්, ශරීරයට ලැබෙන ඔක්සිජන් ප්‍රමාණය අඩුවීම නිසා උදෑසන නින්දෙන් අවදි වූ විට තෙහෙට්ටුවක් දැනෙයි නම්, එවැනි පුද්ගලයින් මෙම පර්යේෂණයට භාජනය කෙරේ. මෙම පර්යේෂණය මඟින් නින්දෙන් ගොරවන පුද්ගලයා කොපමණ වේලාවක් ගොරවන්නේ ද, කොපමණ වේලාවක් හුස්ම නොගෙන සිටින්නේ ද, කී වතාවක් නින්දෙන් අවදි වන්නේ ද යන තොරතුරු සැක හැර දැන ගත හැකිය. නින්දෙන් ගෙරවීමට ප්‍රතිකාර කිරීම සඳහා එම තොරතුරු වැදගත් වනු ඇත.සාකච්ඡා කෙළේ -ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=am1007252</link>
    <topic>සිහින ලෝකවල තනිවෙන්න දරුවන්ට ඉඩ දෙන්න එපා</topic>
    <author>- සාගරිකා</author>
    <content>සිහින ලෝකවල තනිවෙන්න දරුවන්ට ඉඩ දෙන්න එපායොවුන් පරපුර මත් රකුසාගෙන් ගලවා ගැනීමට නව මං සෙවීමට කාලය එළැඹ තිබේ. පාසල් ළමයින් කෘත්‍රිම මත්ද්‍රව්‍ය, හෙරොයින්, මත් වන සුළු ගංජා, මත්ද්‍රව්‍ය සහිත බුලත්විට වර්ග, මත් ගතිය ඇති කරවන ඖෂධ හෝ සිරප් වර්ග පමණක් නොව හිසේ ගල්වන ඇතැම් ජෙල්වර්ග පවා ගැනීමට හුරු වී සිටීම සෞඛ්‍ය මෙන් ම සමාජ ප්‍රශ්නයක් බවට ද පත් වී තිබේ.නාගරාශ්‍රිත පාසල් හෝ උපකාරක පන්තිවලට සහභාගි වන යොවුන් වියේ කණ්ඩායම් එවැනි දේට බහුලව යොමුවුවත් දැන් ඒ තත්ත්වය ඈත එපිට ගම් දනව් කරා ද පැතිර ගොස් තිබේ.වර්තමානයේ පාසල් යන වයසේ ගැහැනු ළමයි පවා මත් පැන්, මත් පෙති හා වෙනත් මත්වන සුළු දෑ පාවිච්චියට පෙලඹී සිටිති.ළමා වියෙන් පියමං කොට යොවුන් වියට එළැඹෙන සමය ළමයා කායික මෙන් ම මානසිකව ද කිසියම් විප්ලවයකට මුහුණ දෙන සංක්‍රාන්ති සමයකි. මේ වයසේ දරුවෝ මවුපිය වැඩිහිටියන් ගේ බසට වඩා සම වයස් කණ්ඩායම්වල හෝ තමාට තරමක් වැඩි මහල් තරුණ පිරිස් කියන කරන දේට ඇහුම්කන් දීමටත්, ඔවුන් අනුකරණය කිරීමටත් ප්‍රිය කරති. හරි වැරැද්ද නිවැරැදිව තීරණය කර ගැනීමේ ස්ථිර නිගමනවලට එළැඹෙන්නට අපහසු මානසික හා බුද්ධි මට්ටමක පසුවන මොවුන් තමා රුචි කරන පුද්ගලයා හෝ මිතුරන් ගේ බසට පහසුවෙන් අවනත වෙති.ළමා කාලයේ මවුපිය වැඩිහිටියන් දරුවන් වෙත දක්වන ආදරය කරුණාව මෙන් ම අවධානය ‘ළමයින් දැන් ලොකුය’ යන අදහසින් ගිලිහී යාමෙන් දරුවා තමාට සෙනෙහස දක්වන, තමා කෙරෙහි අවධානය යොමු කරන, තමා ගේ ප්‍රශ්නවලට ඇහුම්කන් දෙන පුද්ගලයන් ගේ බසට ක්‍රියාවට නැඹුරු වෙති.මතට හුරු වූ යොවුන් කොටස් හෝ පුද්ගලයන් වැඩි දෙනෙකු ඊට යොමු වී ඇත්තේ මිතුරන් හෝ මිතුරියන් ගේ පෙළැඹවීම හේතුවෙනි. තව කොටසක් තමා ගේ ප්‍රශ්න විසඳා ගැනීමට අපහසු වීමත්, තමාට ඇහුම්කන් දෙන්නකු නොවීමත්, දෙමවුපිය අඩදබර හේතු කොටගෙන මානසික පීඩාවට පත් වීමත් නිසා මතට හුරු වූවෝ වෙති.මතට ඇබ්බැහි වූවන් අතරින් වැඩි දෙනෙක් පළමුවෙන් මතට යොමු වී ඇත්තේ වයස අවුරුදු 14 - 20 දක්වා වයසේ දී වීම ද කැපී පෙනෙයි. ඒ අතරින් වැඩි දෙනෙක් අතරමගදී අධ්‍යාපනය කඩාකප්පල් වූවෝ ය. කම්කරු ;ශ්‍ර්ණිවල රැකියාවන්හි නියැලුණු පුද්ගලයෝ ද පදික වෙළෙන්දෝ ද මේ අතර වෙති.යෞවන වියේදී මතට ඇබ්බැහි වූ වැඩි දෙනෙක් ඊට යොමු වී ඇත්තේ මිතුරන් මගිනි. ඒ අතරින් වැඩි දෙනෙක් මත්ද්‍රව්‍ය ගත් විට ඇතිවන හැඟීම විඳ බලා ගැනීමේ කුතුහලය හේතුවෙන් ඒවා භාවිතා කොට තිබේ.ඒ වෙනස හොඳින් දැනෙන්නට තව තවත් ඊට පෙළඹෙයි. එවිට මත්ද්‍රව්‍ය තව තවත් ගැනීමට ගිජු බවක් ඇතිවේ. එය මත්ද්‍රව්‍ය මත යැපීම යන තත්ත්වයයි. අනතුරුව එළැඹෙන්නේ මත්ද්‍රව්‍ය නැතිව බැරි තත්ත්වය හෙවත් ‘ඇබ්බැහි වීමයි.’මත්ද්‍රව්‍ය ඍජුවම මිනිස් සිරුරෙහි මධ්‍ය ස්නායු පද්ධතියට බලපෑම් කරයි. එවිට ක්‍රමයෙන් නිදි මත ගතිය, මායාවන් දර්ශනය වීම, මතකය ගිලිහීයාම, වැනි රෝග ලක්ෂණ පහළ වේ. මෙම රෝග ලක්ෂණවලින් මිදීම සඳහා යළි යළිත් එම මත්ද්‍රව්‍ය ලබා ගැනීමට පෙළඹෙයි.මත්ද්‍රව්‍ය වර්ගවලට අනුව එක් එක් පුද්ගලයා තුළ ඇතිවන රෝග ලක්ෂණ වෙනස් විය හැකි ය. ඇබ්බැහි වීමේ තත්ත්වයට පත් වූ විට නින්ද නොයාම, මාංශ පේශිවල වේදනාව, අස්ථිවල වේදනාව, වමනය හා පාචනය, දිගින් දිගට ඈනුම් යාම, ඇස්වලින් හා නාසයෙන් ශ්‍රාව ගැලීම වෙව්ලීම මෙන් ම ලිංගික අප්‍රාණිකත්වය වැනි ලක්ෂණ ඇති විය හැකි ය. මොළයේ ස්නායුවලට බලපෑම හේතුවෙන් සිහිමද ගතිය, ක්ලාන්තය, ලජ්ජා බය නැති වීම තමා කරන දේ පිළිබඳ නිසි වැටහීමක් නැති වීම වැනි රෝග තත්ත්ව ඇති වේ.පාසල් වියේ යොවුන් පිරිස් මත්වීම සඳහා ලබා ගන්නා කෘත්‍රිම මත් පෙති වර්ග, සිරප් හෝ ජෙල් වර්ග හේතුවෙන් වැඩි වශයෙන් ම මත්වීම, විකාර රූපී මායාවන් පෙනීම, විලි බිය නැතිවීමෙන් ව්‍යාජ පෞරුෂයක් ගොඩනැඟීම, සටන්කාමී වීම නිදිමත මෙන් ම සිහිමද ගතිය ද මතකය අඩුවී යාම ද සිදුවේ.හෙරොයින් වැනි මත්ද්‍රව්‍යවලට ඇබ්බැහි වීමෙන් හෘද කපාට ආසාදනය වේ. මේ ආසාදන හේතුවෙන් හදවතේ තුවාල ඇතිවී මරණය පවා සිදු විය හැකි ය. ස්වසන පද්ධතියට හානි වීම හේතුවෙන් පෙනහලු ආසාදන, කැස්ස හා නිව්මෝනියාව ඇති වේ.ලිංගික බෙලහීනතා ඇතිවේ. කාන්තාවන් ගේ නම් ගර්භනී සමයෙහි ඇතිවන සංකූලතා හේතුවෙන් අඩු බර දරු උපත් ඇතිවීම, කළලයේ විකෘතිතා ඇතිවීම, උපදින දරුවාටත් මත්ද්‍රව්‍යවලින් ඇතිවන රෝග ලක්ෂණ පහළවීම සිදුවේ. මෙවැනි දරුවෝ වැඩිවියට පත්වන විට බුද්ධිය වර්ධනය නොවීම හෝ මානසික රෝගවලට ගොදුරුවීමට ඇති ඉඩකඩ වැඩි ය.ගංජා භාවිතය හේතුවෙන් ඇස් රතුවීම, කඳුළු හා කබ ගැලීම, පේශි ශක්තිය දුර්වලවීම, කාල වේලාව නිවැරැදිව හඳුනා ගත නොහැකි වීම, ශරීරයේ සමබරතාව අඩු වීම, රුධිර පීඩනය හා හෘද ස්පන්දනයේ වෙනස්කම්, කාලයක් තිස්සේ පවතින කැස්ස මෙන් ම පෙනහලු පිළිකාවලට ගොදුරු වෙති. කවර මත්ද්‍රව්‍යයකට හුරු වුව ද ඔවුන්ගේ ශරීරයෙහි ප්‍රතිශක්තිය අඩු වීමෙන් විවිධ ලෙඩ රෝගවලට පහසුවෙන් ගොදුරු වෙති.කෘත්‍රිම මත්ද්‍රව්‍ය සියල්ලෙහි අඩංගු වන්නේ සිහිමද වීමට බලපාන රසායනික සංයෝග වේ. ඒවා ඍජුවම ස්නායු පද්ධතියට බලපායි. විවිධ රෝගීන්ට ලබාදෙන දියර හෝ පෙති වර්ග නිරෝගී පුද්ගලයන් භාවිතයට ගත් විට නොසිතූ විරූ අයහපත් රෝග ලක්ෂණ මතු විය හැකි ය.ශරීර උෂ්ණත්වය ඉහළ ගොස් අධික ලෙස දහදිය දැමීම, හෘද ස්පන්දනය වේගවත් වීම මෙන් ම ඇතැම් විට හදිසි හෘදයාබාදයක් ඇතිවීමෙන් මරණයට පවා පත්විය හැකි ය. මොළයේ අභ්‍යන්තර රුධිර වහනය හේතුවෙන් ද ක්ෂණිකව මරණයට පත්විය හැකි ය.කවර කරුණක් හේතුවෙන් හෝ මත්ද්‍රව්‍ය අත්හදා බලන්නට යෑම ජීවිතයේ කවරදාවත් යළි සකස් කර ගන්නට නොහැකි වරදකට මුල පිරීමක් විය හැකි ය.මතට ඇබ්බැහිවූවකු එයින් මුදා ගැනීමට වෙර දැරීමට වඩා වැදගත් වන්නේ තම දරුවා මත් රකුසාගෙන් බේරා ගන්නට කල් තියා සූදානමින් සිටීමයි. යොවුන් වියේ දරුවන් දෙස වඩාත් අවදානය යොමු කිරීම, ඔවුන්ට සෙනෙහස දැක්වීම, ඔවුන්ගේ ප්‍රශ්න හඳුනාගෙන ඒවා විසඳාගන්නට උපකාරී වීම මෙන් ම මිතුරන් සේ දරුවන්ගේ විශ්වාසය දිනාගෙන කටයුතු කිරීම සහ ජීවන කුසලතා වර්ධනයට සහයදීම ඇති හොඳම පිළියමයි.වත්මන් අධිවේගී ජීවන රටාව හේතු කොට ගෙන මවුපියනට දරුවන් හා ගත කළ හැකි කාලය අවම වීමත්, ඔවුන්ගේ ප්‍රශ්න දෙස සරළව බැලීමටත් මෙන් ම මවුපිය අසමගිකම් ද මෙවැනි ගැටලුවලට මූලික හේතු වේ. කුඩා කාලයේ දී තරමට ම යොවුන් වියට එළැඹෙන දරුවාට ආදරය, සෙනෙහස අවධානය මෙන් ම රැකවරණය සැලසීමෙන් ද ඔබේ දරුවා මත් රකුසාගෙන් ගලවා ගත හැකි ය.- සාගරිකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=am1007253</link>
    <topic>හද සනසන්න තල ගුලියකට පුළුවන්</topic>
    <author>සුමේධා නවරත්න</author>
    <content>හද සනසන්න තල ගුලියකට පුළුවන්තල නම් තෙලටය...” කිව්වේ ඒ කාලේ. අද කාලේ තල, තෙලට වගේ ම හෘද රෝග, පිළිකා රෝග මර්දනයටත් කියාපු බේතකි. පිළිකා සහ හෘද රෝග හට ගැනීම වළක්වා ගන්න දිනපතා තල මේස හැන්දක් ආහාරයට එකතු කර ගන්නට පුළුවන්.තල මේස හැන්දකින් පාන් පෙත්තකින් ලැබෙන ශක්ති ප්‍රමාණය ලැබෙනවා. යෝගට් එකක තිබෙන ප්‍රෝටීන් ප්‍රමාණයත්, නිවිති මේස හැන්දක තිබෙන යකඩ ප්‍රමාණයත්, කිරි වීදුරුවක තිබෙන කැල්සියම් ප්‍රමාණයත් තල මේස හැන්දකින් ලබා ගන්න පුළුවන්.ඒ හැරුණම වෙන මොනව ද? පොටෑසියම්, මැග්නීසියම්, සින්ක්, විටමින් ඊ යම් ප්‍රමාණයකුත් එහි තිබෙනවා. තල වල තිබෙන පෝෂ්‍ය ගුණය එතැනින් නවතින්නෙ නැහැ. අසතෘප්ත මේද බහුල ලෙස මෙන්ම යම් තන්තු ප්‍රමාණයකුත් තලවල අඩංගුයි.පාන් සහ ධාන්‍ය වැනි ආහාර වර්ග වලින් අපට ලැබෙන ශක්ති ප්‍රමාණය තල මේස හැන්දකිනුත් ලබා ගැනීම එදිනෙදා ශරීරයේ ක්‍රියාකාරිත්වයට ඉතා වැදගත්.මැග්නීසියම්, සින්ක්, විටමින් ඊ, ප්‍රතිඔක්සිකාරක ලෙස ක්‍රියා කරන නිසා පිළිකා රෝග වගේ ම හෘද රෝග මර්දනය කරන්නත් උපකාරී වෙනවා. තල වල අඩංගු අසංතෘප්ත මේදය හදවතට බොහොම ගුණදායකයි. තල තන්තුවලින් පොහොසත් ය. තන්තු (කෙඳි) වැඩිවීම නිසා ඔබ ගන්නා ආහාර වේලේ ඇති කොලොස්ටරෝල් ශරීරයට උරා ගැනීම සීමා කෙරේ.ඒ හැරුණම මෙහි තිබෙන යකඩ, හිමොග්ලොබින් හදන්න උපකාරී වෙනවා. ශරීරය පුරා ඔක්සිජන් ගෙන යන්නෙ හිමොග්ලොබින්.මාංශ පේශී වර්ධනයටත් මාංශ පේශී හොඳින් පවත්වාගෙන යෑමටත් ප්‍රෝටීන්වලින් ලැබෙන්නේ විශාල පිටිවහලක්. කැල්සියම්වලින් අපේ අස්ථි ශක්තිමත් වෙනවා වගේ ම ආරක්ෂා වෙනවා. හැබැයි වැඩිවියට පත්වුණාට පස්සෙ මේ කෑමවලින් කැල්සියම් ලබාගෙන අස්ථි වර්ධනය කරගන්නටත් ආරක්ෂා කරගන්නටත් හිතනවා නම් ඒක විහිළුවක්. ඒ නිසා කුඩා කාලේදීම දරුවන්ට මේ පෝෂණය ලබා දීම ඉතා වැදගත්.හැබැයි තල කියන්නෙ බත් වගේ කෑමට ගන්න දෙයක්වත් එහෙම කන්න පුළුවන් දෙයක්වත් නොවේ. අනෙක ගුණයි කී පළියට තල පිඟන් පිටින් ගිල දමන්න හොඳ නැහැ. මොකද එහෙම වුණොත් ගුණය වෙනුවට ලැබෙන්නෙ අගුණය. ඕනෑම දෙයක් ඕනෑවට වඩා ඕනෑම නෑනෙ. ඒ නිසා දවසකට තල මේස හැන්දක් විතර ආහාරයට එකතු කර ගැනීම හොඳට ම ප්‍රමාණවත්.කොහොමද මේ තල ආහාරයට ගන්නෙ? සුපුරුදු විදියට තල කැරැල්ලක්, තල ගුලියක් ආකාරයෙනුත් තල ආහාරයට ගන්න පුළුවන්. ඒ වගේ ම එහි ගුණ නැසෙන ලෙස අලුත් අත්හදා බැලීම් කරන්නත් පුළුවන්. ගෙදර හදන තෝසයකට, රොටියකට, පිට්ටුවකට තල මේස හැන්දක් එකතු කර ගැනීමෙන් රස ගුණ දෙකම වැඩිකර ගන්න පුළුවන්. ඒ හැරුණම එළවුළු සලාදයකටත් තල මේස හැන්දක් ඉස ගන්න අපට පුළුවන්. දැන් තේරෙනවනෙ, තල තෙලට විතරක් නොවේ කියලා.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=ay1007251</link>
    <topic>හදවතට එබෙන අපේ මිනිසා</topic>
    <author>සාගරිකා දිසානායක</author>
    <content>ගාල්ලේ බටදූවේ ඉපිද ගාල්ල මහින්ද විද්‍යාලයෙන් අධ්‍යාපනය ලැබු බන්දුල ඉන්දියාවේ කාන්පූර්හි ජදවර්පූර් විශ්ව විද්‍යාලයෙන් රසායනික ඉන්ජිනේරු උපාධිය ලබා ගත්තේය.අනතුරුව ඇමෙරිකා ෆුල් බ්‍රයිට් ශිෂ්‍යත්වයක් දිනා ගත් බන්දුල 1978 දී ඇමෙරිකාවේ දකුණු කැලිෆෝර්නියා විශ්ව විද්‍යාලයේදී රසායනික ඉන්ජිනේරු ශිල්පය හා පොලිමර් විද්‍යාව පිළිබඳ ආචාර්ය උපාධිය හිමි කර ගත්තේය. ජීව රසායන ඉන්ජිනේරුවකු ලෙස වෛද්‍ය ක්ෂේත්‍රයට අදාළ පර්යේෂණ රැසක් සිදු කළ ඔහු නව නිපැයුම් රැසක් ලොවට හඳුන්වා දීමට මුල් වී කටයුතු කළේය.1978 දී පළමු වරට හදවත්හි රුධිර නාල අවහිරතා මඟ හැරීම සඳහා සිදුකරන සියුම් ප්‍රතිකර්මයක් වන එන්ජියෝප්ලාස්ට් ප්‍රතිකර්මය සඳහා යොදා ගනු ලබන එන්ජියෝප්ලාස්ට් බැලූනය නිර්මාණය කිරීමටත් නහර තුළ තැන්පත් කෙරෙන තන්තු (Stent) හා ඖෂධීය තන්තු වැනි සියුම් උපාංග රාශියක් හඳුන්වා දීමටත් ඔහු සමත් විය. ලෝකයේ දියුණුම රටවල ජීව රසායන ඉන්ජිනේරුවන් හා කරට කර සිටිමින් එවැනි සියුම් නිර්මාණ රාශියක් වෛද්‍ය ක්ෂේත්‍රයට හඳුන්වා දීමට සමත්වූ පළමු ආසියාතිකයා තමා බව ආචාර්ය බන්දුල විජේ පවසයි.1984 දී හදවත් සැත්කම් සඳහා යොදාගනු ලබන සියුම් උපාංග හතරක් නිර්මාණය කළේය. පොලි තාක්ෂණය ඇසුරෙන් සුවිශේෂී නයිලෝන් වර්ගයක් උපයෝගී කරගෙන මේ බැලුන නිෂ්පාදනය කරනු ලැබේ. ලියෝ මෙඩි එල් එල් සී සහ බින්ලැබ් සමාගම් මඟින් මේ නිෂ්පාදන වෙළෙඳ පොළට හඳුන්වා දෙයි.මේ උපාංග වෙළෙඳපොළට හඳුන්වා දීමට පෙර, විශේෂිත පීවීසී සහ පොලයුරතීන් සහ රබර් මිශ්‍රණයක් උපයෝගී කරගෙන මෙම බැලුන නිෂ්පාදනය කෙරිණි. ආචාර්ය බන්දුල විජේ ඇතුළු පර්යේෂණ කණ්ඩායම නයිලෝන් කෝ පොලිමර් යොදා කැතීටරයක් නිෂ්පාදනය කළේය. වර්තමානයේ ලෝ පුරා ඇන්ජියෝ ප්ලාස්ට් ප්‍රතිකර්ම කිරීමේදී භාවිත කැරෙන බැලුන අතරින් 80% ක්ම මේ වර්ගයට අයත්ය.අනූව දශකයේ මැද භාගයේ සිට මේ බැලුන ශ්‍රී ලංකාවේ ද භාවිතය ඇරැඹුණු අතර මේ වන විට එය තරමක් පැරැණි ප්‍රතිකර්මයක් බවට ද පත් වී හමාරය.1994-95 වසර වන විට බැලුන වෙනුවට තන්තු (Stent) හා ඖෂධීය තන්තු භාවිතයඉ ඇරැඹිණි. කොබෝල්ට් ක්‍රෝමියම් නම් මල නොබැඳෙන සුවිශේෂී වානේ වර්ගයක් මේ තන්තු නිර්මාණය සඳහා යොදා ගැනේ. හදවත විවෘත නොකර පාදයේ හෝ අතක ධමනියක් තුළින් හෘදයේ අවහිර වූ නාලය වෙත යවන කැතීටරයක් මඟින් මෙම තන්තුව ඒ ස්ථානයෙහි තැන්පත් කැරේ.මෙම තන්තුවල සාර්ථකත්වය හා කාලීන බව රඳා පවතින්නේ එහි ඇති නම්‍යශීලී භාවය මත බව ආචාර්ය බන්දුල පවසයි.තමා විසින් හඳුන්වා දෙන ලද මේ උපාංග සඳහා ඇමරිකාවේ පේටන්ට් බලපත්‍ර 20 කට අධික සංඛ්‍යාවක් ලැබී ඇතැයි ආචාර්ය විජේ පවසයි. වර්තමානයේ හදවත් ප්‍රතිකර්ම සඳහා තැන්පත් කරනු ලබන ඖෂධීය තන්තුවක, ඖෂධ තැන්පත් කළ හැක්කේ මයික්‍රෝ ග්‍රෑම් 150 - 200 අතර ප්‍රමාණයකි. එහෙත් එක් එක් රෝගියාගේ තත්ත්වය අනුව දිය යුතු ඖෂධ මාත්‍රා වෙනස්ය.එහෙයින් අවශ්‍ය රෝගීන් හට ලබා දීම සඳහා තන්තුව තැන්පත් කළ පසුව අමතර මයික්‍රෝ ග්‍රෑම් 100 හෝ 200 ක් එකතු කළ හැකි විශේෂිත තන්තුවක් නිර්මාණය කිරීම සඳහා ආචාර්ය බන්දුල විජේ ඇතුළු පර්යේෂණ කණ්ඩායමහ මේ දිනවල පර්යේෂණයක නියැලී සිටී.ආචාර්ය විජේ ඇතුළු කණ්ඩායම මේ දිනවල පර්යේෂණ කරන්නේ සාමාන්‍ය තන්තුවක් මුලින් තැන්පත් කොට පසුව ඒ වෙත අවශ්‍ය ප්‍රමාණයට ඖෂධ යැවීමට හැකි උපාංගයක් නිර්මාණය කිරීමටය.ඔවුන් එම පර්යේෂණ සිදු කරන්නේ ටෙක්සාස් හි ලෝ පතළ රාජකීය හෘද මධ්‍යස්ථානයෙහි හෘද රෝග පිළිබඳ විශේෂඥ වෛද්‍ය පාවලෝ ඇන්ජලිනි වෛද්‍ය ස්ටීවන් බ්‍රයිලි වෛද්‍ය අභිනාෂ් ජෙයින් ඇතුළු කණ්ඩායම සමඟය. ඔවුන් මෙම පර්යේෂණ සිදු කරන්නේ ලෝකයේ ප්‍රථම වරට සාර්ථකව හදවත් බද්ධ කිරීමේ ශල්‍යකර්මය සිදු කළ වෛද්‍ය ඩෙන්ටන් කූලි ගේ රසායන පර්යේෂණාගාරයේදීය.කුඩා දරුවන්ගේ හෘද සැත්කම් සඳහා සුදුසු බැලූන හා කැතීටර් විශේෂ රැසක් හඳුන්වා දී ඇති ආචාර්ය බන්දුල ඒ සඳහා ඇමෙරිකා ආහාර හා ඖෂධ අධිකාරියේ නියමිත ප්‍රමිති සහතික මෙන්ම පේටන්ට් බලපත්‍ර 35 කට අධික සංඛ්‍යාවක් ද ලබා ගෙන තිබේ.ආසියානු රටකින් පැමිණ ජීව රසායන ඉන්ජිනේරු ක්ෂේත්‍රයෙහි ජයග්‍රහණ රැසක් අත්පත් කරගත් ආචාර්ය විජේ විසින් සිය ක්ෂේත්‍රයට ඉටුකරන ලද මෙහෙවර සලකා 1994 දී හුස්ටන්හි දකුණු ආසියාතික වාණිජ මණ්ඩලය වසරේ කැපී පෙනෙන ව්‍යාපාරිකයාට හිමි සම්මානයෙන් පුදනු ලැබීය. 2004 දී ඇමෙරිකාවේ ශ්‍රී ලංකා පදනම ඔහුට ජීවිත කාලයේ එක් වරක් පමණක් ලැබිය හැකි “ශ්‍රී ලංකා සම්භවයක් සහිත ලංාකීය විද්‍යාඥයා” සඳහා පිරිනමනු ලබන සම්මානයෙන් පුදනු ලැබීය.වසරක් පාසා සිය රට පැමිණෙන ආචාර්ය විජේ මෙරට දුප්පත් දරුවන්ගේ අධ්‍යාපනය නඟා සිටුවීම සඳහා පෞද්ගලික මට්ටමෙන් ආධාර රැසක් ලබා දී තිබේ. ශ්‍රී ලංකාවේ දරුවන්ගේ විද්‍යා හා තාක්ෂණ ඥානය දියුණු කිරීමට උපදෙස් හා ආධාර සපයන ආචාර්ය විජේ හුස්ටන්හි බුදු දහම ප්‍රචාරය කිරීමට දායක වෙයි.1988 දී හුස්ටන්හි බෞද්ධ මන්දිරය ඉදිකිරීම සඳහා භූමියක් ලබා දුන් ඔහු හුස්ටන්හි බෞද්ධ විහාරයේ ශ්‍රී ලාංකීය ගෘහ නිර්මාණ ශිල්පය අනුව දාගැබක් තනවා පූජා කළේය. පසුගිය වසර 12 තුළ ශ්‍රී ලංකාවේ වෛද්‍ය ශිෂ්‍යයන් ගේ සුබසිද්ධිය උදෙසා ‘විජේ පදනම’ කටයුතු කරන අතර දැනට මෙරට වෛද්‍ය සිසුන් 25 දෙනකුට ශිෂ්‍යත්ව පිරිනමා ඇති අතර ඉදිරියේදී එම ශිෂ්‍යත්ව ප්‍රමාණය දෙගුණයකින් වර්ධනය කරන්නට ආචාර්ය බන්දුල අදහස් කර සිටී.ඈත එපිට දකුණේ පුංචි ගම්මානයක ඉපදී හැදී වැඩි විදු ලොව ජගතුන් හා කරට කර සිටිමින් වෛද්‍ය හා වෙළෙඳ ලෝකයේ ජයග්‍රහණ රැසක් අත්පත් කරගන්න පදනම සකස් කළේ තමා ලද අධ්‍යාපනය බව පවසන ආචාර්ය විජේ ගේ අදහස ශ්‍රී ලංකාව ලෝකයේ දියුණු රටවල් හා කරට කර සිටින සේ තරග කළ හැකි බුද්ධිමතුන් බිහි කිරීම ඉතා කඩිනමින් සිදු කළ යුතු බවයි.ලෝකයේ දියුණු රටවල් හා සසඳන විට අප රටේ අධ්‍යාපන මට්ටම ඉහළ තලයක තිබීම සුබදායි ලක්ෂණයකි. එහෙත් අධ්‍යාපන ක්‍රමයෙහි ඇති දුර්වලතා හේතු කොට ගෙන කොතරම් ඉහළ අධ්‍යාපන මට්ටමක් තිබුණ ද ඉගෙනුමෙන් හෙම්බත් වූ තරුණ පිරිසක් රටට ඉතිරි වී තිබේ. විභාග සමත් වීම පමණක් අරමුණු කරගත් අධ්‍යාපන ක්‍රමය හේතුවෙන් සිසුහු ප්‍රායෝගික දැනුමෙන් හා ජීවන කුසලතාවලින් තොර යාන්ත්‍රික වැඩිහිටියන් පිරිසක් බවට පත්ව සිටිති. එහෙයින් උගතුන් කොතෙක් බිහි වුවද රටේ සංවර්ධනය උදෙසා ඔවුන් ගෙන් ලැබෙන දායකත්වය ප්‍රමාණවත් නොවේ.කට පාඩම් කිරීම හා ටියුෂන් දීමේ අධ්‍යාපන ක්‍රමය වෙනුවට ඉගෙන ගැනීමේ ආසාව ළමයා තුළ ඇති වන පරිදි ගවේෂණාත්මක අධ්‍යාපන ක්‍රමයක් සිසුනට හඳුන්වා දීම වඩාත් කාලෝචිත බව ආචාර්ය විජේ ගේ අදහසයි.“මා මෙය ඉගෙන ගන්නෙ ඇයි? මෙය ඉගෙන ගැනීමෙන් මා ලබන්නේ කුමක් ද?” යනාදී වශයෙන් සිතිවිලි ජනිත වන අයුරින් වඩාත් ප්‍රායෝගික ක්‍රමයකට දරුවා ඉගෙනීමට මෙහෙයවනු මිස තමාට අවශ්‍ය දේ හෝ පොත පතෙහි ඇති දේ සම්ප්‍රදායානුකූලව ළමයා මත පැටවීමෙන් ළමයාගේ දැනුම වර්ධනය නොවේ. ලංකාවේ අධ්‍යාපන ක්‍රමය ළමා මනසට ගෝචර වන පරිදි සිතීමට පෙලැඹවීම පදනම් කොට ගත් එකක් විය යුතු බව ආචාර්ය විජේ පවසයි.යමක් ඉගෙන ගන්නේ ඇයි එමඟින් සිදු වන්නේ කුමක් ද යනාදී වශයෙන් කරුණු වටහා ගනිමින් ඉගෙන ගන්නා දරුවෝ අනාගතයේදී තමා තෝරාගත් ක්ෂේත්‍රයන්හි සාර්ථකත්වයට පත් වෙති. එවැනි සාර්ථක පුද්ගලයන් ලොව දැනුම හා සම්බන්ධ වූ කල රටක සංවර්ධනය වඩාත් ශීඝ්‍ර වෙන අතරම තිරසාර වන බව ද ආචාර්ය බන්දුල විජේ ගේ අදහසයි.සාගරිකා දිසානායකඡායාරූපය - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=ay1007252</link>
    <topic>කොහේවත් නැති ගෙම්බෙකුට අපට සෞභාග්‍යය ලබා දෙන්න බෑ</topic>
    <author>කේ. සී. ජේ. රත්නායක</author>
    <content>ප්‍රවීණ ඡ්‍යොතිෂවේදී මීපේ  ගණිතගේ චන්ද්‍ර භාරතීඅද ෆෙංසුයි වෙළෙඳාම මෝස්තරයක් වෙලා. ඇත්තම කියනවා නම් මිනිස්සු ඊට ඇබ්බැහි වෙලා. පුරාණ වාස්තු විද්‍යාව ගැන සලකන කොට මේ එකක්වත් අහලකටවත් ගන්න බැහැ.බිම තෝරා ගැනීමේ සිට ගේ හදලා ගෘහ භාණ්ඩ තබන තැන් පවා වාස්තු විද්‍යානුකූලව අපිට තීරණය කරන්න පුළුවන්. වත්තේ හිටවන ගහකොළ පවා වාස්තු විද්‍යානුකූලව තීරණය කරන්න පුළුවන්.පාරම්පරික වාස්තු විද්‍යාවයි ෆෙංසුයි අතර මහා වෙනසක් තියෙනවා. ෆෙංසුයි කියන්නෙ ප්ලාස්ටික් කෑලි ටිකක් තියාගන්න එකනෙ. ඒවාට බලයක් නැහැ. ඒත් පුරාණ වාස්තු විද්‍යාවේදී එහෙම නැහැ. ඒ සඳහා ඡ්‍යොතිෂ ශාස්ත්‍රය යොදා ගන්නවා. නැකත් තෝරා ගන්නවා.ඒ වගේම ගේ දොරවල් වල ජනෙල් තියෙන හැටි දොරවල් තියෙන හැටි මේ හැම දේම ශාස්ත්‍රීයව විග්‍රහ කෙරෙනවා.ෆෙංසුයි තියෙන්නෙ චීනයේ, කොරියාවේ. ඒක ශ්‍රී ලංකාවට අදාළ නැහැ. ලාෆින් බුද්ධ කියලා විකුණන්නේ බහිරව රූපයක්. අෂ්ට බහිරව කාල බහිරව ක්ෂේත්‍ර පාද බහිරව රූප කියලා බහිරව රූප තියෙනවා. අද ලාෆින් බුද්ධ කියලා පෙන්වන්නේ ක්ෂේත්‍ර පාද බහිරව රූපයක්.ඉසුරුමුණියේ ලෝවා මහා පායේ පාදගම්වල සවි කරලා තියෙන්නේ ක්ෂේත්‍ර පාද බහිරව රූප. දොරටු පාල රූප දැකලා තියෙනවා නේද? එක අතකින් පුන්කලසක් දරාගෙන අනෙත් අතින් මල් වැලක් අරගෙන ඒ රූප පාමුලත් මේ පොඩි බහිරව රූප දෙකක් තියෙනවා.ඒ දොරටු පාල දේව රූප කුවේරයන් ගේ අවතාර, මකර රූප තියාගත්තහම වස්තු ලාභ ලැබෙනවා කියන මතය අමු විකාරයක්.ෆෙංසුයි වෙළෙඳාමට ශාස්ත්‍රීය පදනමක් තියෙනවා ද කියලා මම ප්‍රශ්න කරනවා.මේක වෙළෙඳාමක් විතරයි. දෛවඥා කාම දේනුව කියන පොතේ 27, 28 නිවාස හදන හැටි තියෙනවා. ඊළඟට මුර්ත චිත්තාමනි හා ඡ්‍යොතිෂ්‍ය රත්නය පොතෙත් නිවාස හදන හැටි තියෙනවා. මේ හැම දෙයක්ම වටිනවා. වෘත්තතම්ඞ හස්ත, වශීෂ්ට මාංචිකාව යන පොත්වල ලිප් බඳින හැටි පවා තියෙනවා.ඒ වගේම ෆෙංසුයිවලත් තියනවා මේ කාමරේ කෑම උයන්න එපා. මේ දිශාව අසුබයි කියලා. අපේ මිනිස්සු කාමර දෙකක් හදා ගන්නෙත් බොහොම අමාරුවෙන්. ඒ මිනිස්සුන්ට මේ වගේ කාලෙන් කාලට දිසා අනුව කාමර මාරු කරන්න පුළුවන් ද.අර පැත්ත බලාගෙන ඇඳුම් අඳින්න එපා. මේ වගේ විවිධ දේවල් තියනවා. මේ ක්‍රමයට වැඩ කරන්න පුළුවන් චීනයේ ඉන්න කොට, ඒ මොකද චීනය කියන්නෙ පැහැදිලිවම සෘතුබේදය තියන රටක්. ඒත් අපේ රට උෂ්ණ කලාපීය රටක්. චීනයේදී නිදාගන්න කොට බිත්තිය අයිනෙන් ඇඳ අරගන්න ඕනෙ.අවශ්‍ය නැති වුණහම ආයිත් අකුළලා දානවා. අපිට ඉඩකඩ තියෙනවා. අපි සලකන්න ඕනෙ අපේ දේශගුණයට ගැළපෙන ශාස්ත්‍රයන්ට. නැකත් කලාව, බිම් කලාව ඡ්‍යොතිෂ්‍යය මේ හැම දෙයක් සාමූහික එකතුවක්. අපේ සංස්කෘතිය හැදිලා තියෙන්නේ ඒ පදනම මතයි.විභාගේ සමත් වෙනවා, පොහොසත් වෙන්න කාඩ් එකක් තියාගත්තහම ඇති කියලා තවත් බොරු මතයක් තිබෙනවා. ඒවා විකුණන අයගෙ සාක්කුවලට තමයි ඒකෙන් හොඳක් වෙන්නේ.ඒ අය පොහොසත් වෙනවා. කාඩ් විතරක් නෙවෙයි මැදින් විදපු කාසිත් තියා ගන්නවා. මේවා මොනවටද වලංගු කාසි තියාගත්තහම හොඳටම ඇති. ෆෙංසුයි සංකේත රූප හදන්නේ එකම පැක්ටේරියෙ, මේවායේ අධ්‍යාත්මික බලයක් නැහැ.අපෙත් විශ්වාස තියෙනවා. මුලින්ම කැටයකට සල්ලි දාන කොට සඳුන් ටිකක් ගාලා දාන්න ඕනෙ කියලා ගෙයකට ගෙවදින කොට අපි පැහැදුම් මල්ලක් අරගෙන යනවා. මේකෙන් ටිකක් මුට්ටියකට දාලා මුදුන් ලීයෙ එල්ලනවා. ඒකෙන් සංකේතවත් කරන්නෙ සෞභාග්‍යය. මේ කොහේවත් නැති ගෙම්බෙකුට පළිගු බෝලයකට තාරා ජෝඩුවකට මේවා කරන්න බැහැ.ලංකාවේ මිනිස්සු අන්ධානුකරණයෙන්, අවිචාරාත්මකව මේවාට මුලා වෙලා, කකුල් තුනේ ගෙම්බා අපිට වැඩක් නැහැ. මැද හිල් කරපු කාසි අපිට වැඩක් නැහැ. මේක තේරුම් ගන්න කාලයක් යනවා. තේරුම් ගන්න කොට වෙන්න තියෙන හැම දේම වෙලා ඉවරයි.ඇයි මේ වගේ පදනමක් නැති විකාර මිනිස්සු වැලඳ ගන්නෙ කියලා ඔබට හිතෙනවා ඇති. වේලාවකට කියන්න පුළුවන් නොතේරුම්කම කියලා. තවත් වෙලාවකට මේක වෙළෙඳ රැල්ලක් වෙන්නත් පුළුවන්.ඉපැරැණි අපේ පොත්වල නම් මේ හැම දේම පිළිවෙළට ලියලා තියෙනවා. සමහරක් ඒවා ශ්ලෝක, තවත් සමහර ඒවා කවි.මේ ළිප ගැන ලියපු කවියක්ගිරි මුදුනේ පිපිරි ගල් පොඩි වන්නේ බුබුළු නගී ගේ දා ගිනි අලු වන්නේ මද නමයේ සිට සව්සිරි ජය වඩවන්නේ| මෙගිනි සක ගත ගෙන ලිප් බඳින්නේ මුදුන නවත ගත් ගින්නේම දවන්නේ ගෙතුලේ දෙපිට සය ගේ පාළුවන්නේ ගෙ මුල නැකත ගේ හිමියා මැරෙන්නේ මැද දොරයින් පිරිදී ලාබ වන්නේඅධ්‍යාත්මික දියුණුවක් නැතුව කෙනෙකුට සැප සම්පත් ලබන්න බෑ. ඒකයි අපේ සංස්කෘතිය. දැන් ෆෙංසුයි භාවනා ක්‍රමයකුත් උගන්නනවා.ලංකාවේ හැදෙන කොතල හිඹුටුවල පේටන්ට් බලපත්‍රය ගත්තේ පිටරැටියෝ. අපේ දේ අපිට වටිනාකමක් නැහැ.අපේ සාස්තරේ ඉතා බලගතුයි. තෙජසයි කියලා ප්ලාස්ටික් කෑලි යකඩ කෑලි වල මුල් තැන දෙන්නේ ඇයි.කේ. සී. ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=ay1007253</link>
    <topic>මුරලි ඔබ අද්විතීයයි</topic>
    <author/>
    <content>ඔබට සමකළ හැක්කේඔබම පමණිමුරලි...ඔබ ඉතිහාසයක් ලියා අවසන් කෙළෙහිය. ඒ ඉතිහාසය ලියැවුණේ ස්වර්ණමය අක්ෂරවලිනි.ඔබ ලියූ ඉතිහාස සටහන් ක්‍රිකට් ක්‍රීඩාව හා සම්බන්ධ ඒවා පමණක් නොවේ.එය මිනිසාගේ ශිෂ්ටත්වය පිළිබඳ ඉතිහාසයක් ද වෙයි. ක්‍රීඩාශීලිත්වය හැරෙන්නට කිසිදු බෙදීමක් එහි නොවීය.ඔබ වටා සකල ශ්‍රී ලංකාද්වීපයම ඒකරාශී විය. සිංහල, දෙමළ, මුස්ලිම්, බර්ගර්, මැලේ, පමණක් නොව පෘතුගීසින්ගෙන් ලන්දේසින්ගෙන් ආදී සකලවිධ ජාතීන්ගෙන් සමන්විත ශ්‍රී ලාංකේය ප්‍රජාවම ඔබ වටා එක්විය.ඔබ, ඔබේ දුස්රා පන්දුවෙන් සියලු දුරස්වීම් දවාලූවෙහිය. ඔබේ දඟපන්දුව ඉදිරියේ නොදැවුණේ මිනිසත් බව පමණි.මුරලි...ශ්‍රී ලාංකේය ඉතිහාසය විසින් ඔබට පවරන ලද කාර්යභාරය අති විශිෂ්ට අයුරින් ඔබ ඉටු කෙළෙහිය.මුරලි.. ඔබ අද්විතීයයි. අමරණීයයි. ගෞරවනීයයි... සම්භාවනීයයි.ඔබ, ඔබම මිස අනෙකකු නොවේ.ඔබට සමකළ හැක්කේඔබම පමණි.    ගමනකඅතරමඟ...කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aj1007251</link>
    <topic>අඩු ආදායම් ලාභි ගැමි ජනතාවට ප්‍රාදේශීය සංවර්ධන බැංකුව</topic>
    <author>සාගරිකා දිසානායක</author>
    <content>අඩු ආදායම් ලාභි ගැමි ජනතාවට ප්‍රාදේශීය සංවර්ධන බැංකුවමුදල් අමාත්‍යාංශයේ ලේකම් පී.බී. ජයසුන්දර මහතා ප්‍රාදේශීය සංවර්ධන බැංකුවේ ප්‍රධාන කාර්යාලය කොළඹදි විවෘත කළ අවස්ථාව. බැංකුවේ සාමාන්‍යාධිකාරි / ප්‍රධාන විධායක නිලධාරි රත්නසිරි සිරිවර්ධන මහතා, සභාපතිනි ජානකී කුරුප්පු මහත්මිය ද මෙහි වෙති.සුළු හා මධ්‍ය පරිමාණ ව්‍යාපාර කටයුතු නඟා සිටුවීමේ අරමුණින්, රටේ ප්‍රාදේශීයව පිහිටි සංවර්ධන බැංකු හයක් ඒකාබද්ධ කරමින් තනි ප්‍රාදේශීය සංවර්ධන බැංකුවක් ස්ථාපිත කරයි. මෙහිදී ඒකාබද්ධ කරනු ලැබුවේ රජරට, රුහුණ, වයඹ, ඌව, කඳුරට හා සබරගමුව යන ප්‍රාදේශීය සංවර්ධන බැංකු හයයි. මෙම නව එකතුව මඟින් දැනටමත් රුපියල් බිලියන 42 ක වත්කම් ප්‍රමාණයකට මෙන්ම දිවයින පුරා විසිරුණු ශාඛා 251 ක ජාලයකට ප්‍රාදේශීය සංවර්ධන බැංකුව හිමිකම් කියයි.ශ්‍රී ලංකා පාර්ලිමේන්තුවේ ප්‍රාදේශීය සංවර්ධන බැංකු පනත් අංක 41 ක යටතේ මෙන්ම මෙම ඒකාබද්ධ කිරීම සිදු කරන ලදී.මෙම ඒකාබද්ධ කිරීම තුළින් වර්තමාන කාර්යයන් තවදුරටත් ශක්තිමත් කිරීම හා ඔවුන්ගේ තත්ත්වය ස්ථාපිත කිරීම බැංකුවේ ඉලක්කයයි. එසේම මෙමඟින් මහ බැංකුව නියම කර ඇති ප්‍රාග්ධන අවශ්‍යතාවය සපුරාලීමටත් පළාත්බද බැංකුවලට භූගෝලීය වශයෙන් බලපෑ හැකි අවදානම් අවම කරමින් පාරිභෝගිකයින්ට වාසි ලබාදීමටත් හැකියාව ලැබේ. එසේම නව සේවා ද හඳුන්වාදීමට නියමිතය. 100% ක් රජයේ බැංකුවක් ලෙස මෙම ඒකාබද්ධවීම හරහා බැංකුවේ මුල්‍ය ස්ථාවරත්වය ඉහළ යනවා සේම නව ක්‍රියාවලි සඳහා ද මග පාදනු ඇත.ප්‍රාදේශීය සංවර්ධන බැංකුවේ සාමාන්‍යාධිකාරී / ප්‍රධාන විධායක නිලධාරී රත්නසිරි සිරිවර්ධන මහතා ප්‍රකාශ කළේ, බැංකුව මූලික වශයෙන් අවධානය යොමු කරන්නේ ප්‍රාදේශීය මට්ටම් පිළිබඳව බවත් නව ප්‍රාදේශීය සංවර්ධන බැංකුවේ ප්‍රධාන කාර්යාලය කොළඹ පිහිටුවන අතර බැංකුවේ ප්‍රධාන පාරිභෝගිකයන් සහ ගම්බද අඩු ආදායම්ලාභී පිරිස්වල සමාජමය හා ආර්ථික තත්ත්වයන් වැඩිදියුණු කිරීමට පහසුකම් සැපයීම බැංකුවේ ඉලක්කය බවයි.”අප විශේෂයෙන්ම අවධානය යොමු කරන්නේ ප්‍රාදේශීය සංවර්ධන කටයුතු සඳහායි. මෙම ක්‍රියාමාර්ගය හරහා ගම්බද ජනතාවට ඉතිරි කිරීමේ පුරුදු ඇති කිරීම, තැන්පතු හා ඉතිරිකිරීම් සඳහා හොඳ ප්‍රතිලාභයක් ලබා දීම, සිසුන් හා බාල වයස්කරුවන් ඉතිරිකිරීම් සඳහා දිරිගැන්වීම මූලික ඉලක්කයන් වන අතර අඩු ආදායම්ලාභීන් නොයෙක් ආදායම් ඉපයීමේ මාර්ගයන් සඳහා යොමු කර වීමට අපේක්ෂා කරනවා.” යනුවෙන් ද සිරිවර්ධන මහතා කීය.සාගරිකා දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aj1007252</link>
    <topic>අග්නිදිග ආසියා කලාපයේ වැදගත්ම වෙළෙඳපොළ ශ්‍රී ලංකාවයි</topic>
    <author/>
    <content>අග්නිදිග ආසියා කලාපයේ වැදගත්ම වෙළෙඳපොළ ශ්‍රී ලංකාවයිනොකියා ව්‍යාපාර සංවර්ධන කළමනාකරුනොකියා නව මාදිලි දෙකක් මෙරටට හඳුන්වා දෙයි. ඒ අතරින් C1මාදිලිය ද්විත්ව සිම් භාවිතා කළ හැකි පළමු නොකියා නිෂ්පාදනයයි. X2 මාදිලිය සංගීතය රසවිඳින්නන් වෙනුවෙන් නිපදවා ඇත.රටකින් තවත් රටකට පිවිසෙන පුද්ගලයෙකුගේ පහසුවට, මෙන්ම නිවසේ භාවිතයට හෝ තනි භාවිතයට හැකිවන සේ අපූරු අංගෝපාංග වලින් සමන්විතව නිපදවා ඇති ඛ්1 දුරකථනය සති 6 ක් දක්වා බැටරි කාලයක් පවතින අතර වැඩිම වේලාවක් බැටරි ධාරිතාවය රඳා පවතින දුරකථනය ලෙස ද නම් කළ හැකිය.සංගීත ලෝලීන් වෙනුවෙන්ම නිපද වූ NOKIA X2හි 16GB මෙමරි, Dedicated Music Keys, digital Music Players හා Headphone සඳහා 3.5mm AV Connector ඇතුළු නවීන විශේෂාංග වලින් සමන්විතය.මේ පිළිබඳව අදහස් දක්වමින් NOKIA  ව්‍යාපර සංවර්ධන කළමනාකරු අබු දෞද් ඛාන් මහතා සඳහන් කළේ, “ආර්ථික මට්ටම ගැන සැලකිලිමත් හා නව යොවුන් තරුණ තරුණියන් වෙනුවෙන් නවීන නිෂ්පාදන 02 ක් ශ්‍රී ලකා වෙළඳපොළට හඳුන්වා දීම පිළිබඳ අප සතුටු වනවා.අග්නිදිග ආසියානු කලාපය තුළ අපට වැදගත්ම වෙළඳපොළක් ලෙස ශ්‍රී ලංකාව හඳුන්වා දිය හැකිවේ.ඒ නිසාම අපි ශ්‍රී ලංකාවට නවතම, වාසිදායී ජංගම දුරකථන හඳුන්වා දෙනවා.” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aj1007253</link>
    <topic>මනාලියන්ගේ සිහින ලෝකය දැන් වෝග් ජුවලර්ස් හිදී</topic>
    <author/>
    <content>මනාලියන්ගේ සිහින ලෝකය දැන් වෝග් ජුවලර්ස් හිදීවෝග් ජුවලර්ස් ආයතනය, කොල්ලුපිටියේ පිහිටි සිය ප්‍රධාන ස්වර්ණාභරණ ප්‍රදර්ශනාගාරයේදී “මනාලියන්ගේ සිහින ලෝකය” සහ මනාලියන් සඳහාම පෞද්ගලිකව වෙන් කෙරුණු “මනාලියන්ගේ කැදැල්ල” හඳුන්වා දෙමින් ස්වර්ණාභරණ ක්ෂේත්‍රයට නව අරුතක් එක් කරයි.”මනාලියන්ගේ සිහින ලෝකය” මංගල සිරියෙන් අලංකෘත ස්ථානයක් වන අතර මනාලියකවීමට සූදානම් වන යුවතියකට සිය ආදරවන්තයා, පවුලේ ඥාතීන් සහ මංගල ඇඳුම් සැකසුම් ශිල්පියා සමඟ මෙම ස්ථානයට පැමිණ නිවිසැනසිල්ලේ නව මාදිලියේ ස්වර්ණාභරණ නිර්මාණ සමූහය අතුරින් තමන්ට යෝග්‍ය හා කැමති මෝස්තර තෝරා ගැනීමට හැකිය.මෙම ස්ථානය මංගල උත්සවයක අනුරූ සිරිය ගෙනෙන ආකාරයෙන් සැරසිලි කොට ඇති අතර අලංකාර මංගල කේක් ආකෘතියක් පවා එහි ඇති හෙයින් එය දිවියේ සොඳුරුතම දිනය මවා දැක්වීමක් ලෙස සඳහන් කළ හැකි යැයි අධ්‍යක්‍ෂ නන්දදේව පෙරේරා මහතා කියයි.”මනාලියන්ගේ සිහින ලෝකයට” යාබදව “මනාලියන්ගේ කැදැල්ල” පිහිටා ඇත. පෞද්ගලිකත්වය සුරැකෙන අයුරින් නිර්මාණය කොට ඇති මෙහි විශේෂත්වය වන්නේ ඒ තුළදී මනාලියකට තමන් තෝරා ගන්නා ස්වර්ණාභරණ පැළඳගෙන තම මංගල ඇඳුමින්සහ රූපලාවණ්‍යයෙන් සැරසී තම දිවියේ පී‍්‍රතිමත්ම දිනයේ මනාලිය ලෙස දොරට වඩින ආකාරය ගැන පෙරහුරුවක් ලැබීමට හැකිවීමයි.මේ නව හඳුන්වා දීම සාම්ප්‍රදායික ක්‍රමවලින් ඔබ්බට ගිය මුළුමනින්ම නව මානයක් බව වෝග් ජුවලර්ස් කළමනාකර අධ්‍යක්‍ෂ අනුර හේමචන්ද්‍ර මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aj1007254</link>
    <topic>ආබාධිත රණවිරුවන්ට සිංහ සිමෙන්ති</topic>
    <author/>
    <content>ආබාධිත රණවිරුවන්ට සිංහ සිමෙන්තියුද හමුදා සේවා වනිතා ඒකකයේ රෝහිණි වසන්තා කුමාරි මහත්මිය සහ කාංචනා හේරත් මහත්මිය කොලින් නෙල්සන් සහ ලුතිනන් කර්නල් ටී.ය බාලසූරිය මහතා සමඟසිංහ සිමෙන්ති සමාගම අවතැන්වූවන්ට මුදලින් මෙන්ම ආහාර, රෙදි ආදියෙන් උදව් උපකාර කර ඇති අතර වව්නියාවේ වරිකුට්ටු උරු ගම්මානයේ පවුල් 150 ක් සඳහා නිවාස ඉදිකර ගැනීමට සිමෙන්ති තොග ලබා දෙන ලදී.යුද්ධයෙන් ආබාධිත වූ රණවිරුවන් සඳහා නිවාස ඉදිකිරීම පිණිස සිමෙන්ති ලබා දෙන ලෙසට යුද හමුදාවේ සේවා වනිතා ඒකකය විසින් කරන ලද ඉල්ලීමකට අපි ඉතා සතුටින් එකඟ වූ බව සිංහ සිමෙන්ති කළමනාකාර - අධ්‍යක්ෂ කොලින් නෙල්සන් මහතා පැවසීය.ඔහු තවදුරටත් කියා සිටියේ අපේ රණවිරුවන් කළ කැප කිරීම වෙනුවෙන් ඔවුන්ට උපකාර කිරීම අප කාගේත් යුතුකම බවය. රණවිරුවන්ගේ සුබසාධනය රජයට පමණක් පවරා නිකම් බලා සිටිය නොහැකිය. ඔවුන් උදාකර දුන්නා වූ සාමයේ ප්‍රතිඵල බුක්ති විඳින අප ඔවුන්ගේ සුබසාධනය වෙනුවෙන් යමක් කැප කළ යුතුය.” යන්නය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aj1007255</link>
    <topic>හොඳම මෘදුකාංග තේරීමේ ජාතික තරගාවලියට ICTA අනුග්‍රහය</topic>
    <author/>
    <content>හොඳම මෘදුකාංග තේරීමේ ජාතික තරගාවලියට ICTA අනුග්‍රහය2010 අග්‍රගණයේ මෘදුකාංග තේරීමේ ජාතික තරගාවලිය සඳහා ප්‍රධාන අනුග්‍රහකත්වය ලබාදීමට ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) ඉදිරිපත්ව සිටී.බ්‍රිතාන්‍යය පරිගණක සංසදයේ ශ්‍රී ලංකා ශාඛාව මගින් එම තරගාවලිය සංවිධානය කරනු ලබන අතර තරගාවලිය සඳහා නියෝජිතායතනය සිය අනුග්‍රහයකත්වය ලබා දී ඇත්තේ දෙවැනි වරට ය.රාජ්‍ය හා සේවා, මාධ්‍ය හා විනෝදාංශ, අධ්‍යාපනය හා පුහුණුව, ආරක්ෂාව සහ මූල්‍යය ඇතුළු විෂයයන් 17 ක් යටතේ මේ තරගාවලිය පැවැත්වේ.මෙම තරගාවලිය පිළිබඳ දැනුම්වත් කිරීමේ මාධ්‍ය හමුවක් කොළඹ දී පැවති අතර එහිදී අදහස් දැක්වූ ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ ප්‍රධාන මෙහෙයුම් නිලධාරි රෙෂාන් දේවපුර මහතා කියා සිටියේ තොරතුරු හා සන්නිවේදන තාක්ෂණය මෙරට ජන සමාජයට ඉතා වේගයෙන් සමීප වෙමින් පවතින අවධියක එහි ප්‍රතිලාභ වැඩි කිරීම සඳහා නව මෘදුකාංග නිෂ්පාදනය අතිශයින් වැදගත් වන බව ය.සම්මාන ප්‍රදානෝත්සවය ඔක්තෝබර්යේ කොළඹදී පැවැත්වේ.සිංගර් ශ්‍රී ලංකා සමාගමේ සමූහ ප්‍රධාන විධායක නිලධාරි ලෙස අශෝක පීරිස් මහතා පත්කොට ඇත. සමාගමේ ඉමහත් සාර්ථකත්වය වෙනුවෙන් ගෙන ඇති ප්‍රතිපත්තිමය තීරණ තවදුරටත් අඛණ්ඩව ඉදිරියට ගෙන යමින් නව ක්‍රමෝපායික සැලසුම් ක්‍රියාවට නංවා දැවැන්ත සිංගර් සමාගම ඉදිරියට ගෙනයෑම තම අරමුණ බව නව ප්‍රධාන විධායක නිලධාරිවරයා කියති.මහනුවර කොටුගොඩැල්ල වීදියේ නබීෂා ගොඩනැඟිල්ලේ හසජ අධ්‍යාපන ආයතනය සයිප්‍රසයේ, හා සිංගප්පූරුවේ අධ්‍යාපනය සඳහා මේ දිනවල අයදුම්පත් භාර ගනී.උසස් පෙළ සාමාර්ථ දෙකක් හේ ඊට වැඩි ප්‍රතිඵල ඇති සිසුනට ලබන අගෝස්තු මාසයේ සයිප්‍රසයට පිටත් වන සිසු කණ්ඩායමට ඇතුළත් විය හැකිය. සාමාන්‍ය පෙළ පමණක් වුවද සමත් සිසුනට සිංගප්පූරුවේ අධ්‍යාපනය සඳහා ඉල්ලුම් කළ හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aj1007256</link>
    <topic>SLIM නව විධායක කමිටුව අගය වැඩිකිරීමේ අලෙවිකරණ දාමයක</topic>
    <author/>
    <content>SLIM නව විධායක කමිටුව අගය වැඩිකිරීමේ අලෙවිකරණ දාමයකනව සභාපති සහ විධායක කමිටුවශ්‍රී ලංකා අලෙවිකරණ ආයතනයේ SLIM නව සභාපතිවරයා සහ විධායක කමිටුව සිය සේවාවන්ට වැඩි අගයක් එක්කරමින් ‘අපි විශ්වාස කරමු’ ‘අපි සපුරා ගනිමු’ ‘අපි ජයග්‍රහණය කරමු’ යන නව තේමාව සමඟ සිය නිල රාජකාරි ආරම්භ කළහ. රොහාන් සෝමවංස මහතාගේ සභාපතිත්වයෙන් යුත් අලෙවි ආයතනයේ නව සම උප සභාපතිවරු වන්නේ තුෂාර පෙරේරා (අලෙවි අධ්‍යක්ෂ / ටීවී දෙරණ) තිලාන් විජේසේකර (සාමාන්‍යාධිකාරි / අලෙවි ලංකා මිල්ක් ෆුඩ්ස් පීඑල්සි) යන මහත්වරුය.නව කළමනාකරණ මණ්ඩලයට ගාමික ද සිල්වා (ලේකම්) සිද්දික් අක්බාර් (භාණ්ඩාගාරික) කළණ රත්නායක (සහකාර ලේකම්) සාලිය වීරසේකර (ආසන්න හිටපු සභාපති) සහ නිමල් වීරසේකර (විධායක අධ්‍යක්ෂ) යන මහත්වරු ද ඇතුළත් වෙති. හර්ෂනි අමරසේකර, ධනේෂ් ජයතිලක, කාර්තික් ඉලන්ගොවන්, චරිත ජයසිංහ, ප්‍රසාද් හේවාගම, ෂෙනාලි වික්‍රමාරච්චි, රංජිත් එදිරිසිංහ, උපුල් අධිකාරි, රුවන් ලියනගමගේ සහ තිලංකා අබේවර්ධන යන අය සෙසු කමිටු සාමාජික සාමාජිකාවෝ වෙති.ඉදිරි වසර සඳහා වන ප්‍රධාන අරමුණු සැකෙවින් විස්තර කළ සභාපති රොහාන් සෝමවංස මහතා එම සැලැස්ම අධ්‍යයන සහ ව්‍යාපෘති යන දෙඅංශයකින් සමන්විත බවත් එම දෙඅංශයටම තියුණු අලෙවිකරණ පරිශ්‍රමයක ආධාරය ලැබෙන බවත් පැවැසීය.ශ්‍රී ලංකා තොරතුරු තාක්ෂණ කර්මාන්ත මණ්ඩලයේ (ෆිටීස්) පරිගණක දෘඩාංග පාර්ශ්වය වන, ශ්‍රී ලංකා පරිගණක වෙළෙන්ඳන්ගේ සංගමය සඳහා නව විධායක සභාවක් පත්ව සිටී. සංගමයේ පසුගියදා පැවැති වාර්ෂික මහ සභා රැස්වීමේදී මෙම නව පත් කිරීම සිදුකර ඇත. ශ්‍රී ලංකා පරිගණක වෙළෙඳන්ගේ සංගමය ෆිටීස් ආයතනයේ සාමාජිකයකු ලෙස ක්‍රියාකරමින් ශ්‍රී ලංකාවේ තොරතුරු හා සන්නිවේදන තාක්ෂණ ක්ෂේත්‍රයේ සංවර්ධනය සහ ප්‍රවර්ධනය සඳහා ක්‍රියාකරමින් සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aj1007257</link>
    <topic>මර්චන්ට් බැංකු මහ සභාවේදී නව සභාපතිගේ පරිපාලනයට පැසසුම්</topic>
    <author/>
    <content>මර්චන්ට් බැංකු මහ සභාවේදී නව සභාපතිගේ පරිපාලනයට පැසසුම්ලංකා බැංකුව සතු කොටස් 72% පවත්නා ශ්‍රී ලංකා මර්චන්ට් බැංකුව සිය වාර්ෂික මහ සභා රැස්වීම කොළඹදී පසුගියදා පවත්වන ලදී.බැංකුව, 2009 දෙසැම්බර් 31 වැනිදා අවසන් වන වසර සඳහා බදු අයකිරීමෙන් පසු මිලියන 200.9 ලාභයක් ලැබූ අතර එම්.බී.එස්.එල්. ව්‍යාපාර සමූහය 2009 එම කාල සීමාව සඳහා මිලියන 283 ක ලාභයක් අත්පත් කර ගත්තේය.වාර්ෂික සමුළුව සඳහා වෙනත් වසරවලට වඩා විශාල පිරිසක් සහභාගී වූ අතර නව සභාපති එම්.ආර්.ෂා පත් කිරීමෙන් පසු බැංකුවේ ව්‍යාපාරික කටයුතු පුළුල්වීම ඔස්සේ ලබන දියුණුව තුළින් තම ආයෝජනයන්ට වඩාත් හොඳ ලාභයක් උපයා ගැනීමට හැකිවනු ඇතැයි සුබ නිමිති පළකළහ. සභාපති තනතුරට පත්වී කෙටි කාලයකදී වඩා යහපත් පරිපාලනයක් මඟින් බැංකුවේ කාර්යක්ෂමතාව, විනිවිදභාවය වර්ධනය වීම නිසා එම්.බී.එස්.එල් කොටස් මිල වටිනාකම රු 31 දක්වා ඉහළ යාම පිළිබඳව කොටස්කරුවන් සළකනු ලැබුවේ සුබ අනාගතයක පෙර සලකුණු වශයෙනි.ඇසෝසියේටඩ් මෝටර්වේස් සමාගමේ පියාජියෝ ත්‍රීරෝද රථ ප්‍රදර්ශනාගාරයක් නුවරඑළිය නගරයේ පසුගියදා විවෘත කෙරිණි. අංක 59/5, 59/6, ක්වීන් එලිසබත් ඩ්‍රයිව්, යූෂුප් බිල්ඩින්, නුවරඑළිය යන ස්ථානයේ මෙම නව ශාඛාව පිහිටා ඇත. මෙම ප්‍රදර්ශනාගාරයෙන් පියාජියෝ මඟී ප්‍රවාහන සහ භාණ්ඩ ප්‍රවාහන ත්‍රිරෝද රථ මිලදී ගත හැකි යකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aj1007258</link>
    <topic>සන්නිවේදන තාක්ෂණ විශිෂ්ටයන්ට රන් සම්මාන දෙන්න සමාගම් 3ක්</topic>
    <author/>
    <content>සන්නිවේදන තාක්ෂණ විශිෂ්ටයන්ට රන් සම්මාන දෙන්න සමාගම් 3ක්මෝටරෝලා සමාගමේ කළමනාකාර අධ්‍යක්ෂ කේ. සුබ්‍රමනියම් මහතා මුල්‍ය අනුග්‍රහයට අදාළ චෙක්පත කොළඹ විශ්ව විද්‍යාලයේ පරිගණක අධ්‍යයන ආයතනයේ අධ්‍යක්ෂ මහාචාර්ය ගිහාන් වික්‍රමනායක මහතාට ලබා දුන් අවස්ථාව.තොරතුරු සහ සන්නිවේදන තාක්ෂණ උපාධි වැඩසටහනේ විශිෂ්ට කුසලතා දක්වන සිසුන්ට ප්‍රදානය කරන රන් පදක්කම් සඳහා සමාගම් තුනක් විසින් මුල්‍ය අනුග්‍රහය ලබාදීමේ උත්සවය කොළඹ විශ්ව විද්‍යාලයේ පරිගණක අධ්‍යයන ආයතනයේදී පසුගියදා පැවැත්විණි.අයි.එෆ්.එස්. මෝටරෝලා සහ සම්පත් බැංකුව යන ආයතන තුනේ දායකත්වයෙන් පිළිවෙලින් “වසර හතර උපාධියේ හොඳම ක්‍රියාකාරිත්වය”, “වසර තුනේ උපාධියෙන් හොඳම ක්‍රියාකාරිත්වය”, “වසර තුනේ උපාධියේ හොඳම ක්‍රියාකාරිත්වය”, “වසර හතරේ හොඳම ව්‍යාපෘතිය” සඳහා රන් පදක්කම් ප්‍රදානය කරයි. මෙම රන් පදක්කම් 2011 වසරේ පැවැත්වෙන කොළඹ විශ්ව විද්‍යාලයේ වාර්ෂික උපාධි ප්‍රදානය උත්සවයේ ලබාදීමට නියමිතය.මේ පිළිබඳ අදහස් දක්වන කොළඹ විශ්ව විද්‍යාලයේ පරිගණක අධ්‍යයන ආයතනයේදී අධ්‍යක්ෂ මහාචාර්ය ගිහාන් වික්‍රමනායක.”කොළඹ විශ්ව විද්‍යාලයේ පරිගණක විද්‍යා අධ්‍යයන අංශය යටතේ පරිගණක විද්‍යා උපාධිධාරින් කණ්ඩායම් 18 ක් අපි බිහි කළා. වසර 2000 දී තොරතුරු තාක්ෂණ බාහිර උපාධිය ආරම්භ කළා. කොළඹ විශ්ව විද්‍යාලයේ පරිගණක විද්‍යා අධ්‍යයන අංශය 2002 වසරේදී කොළඹ විශ්ව විද්‍යාලයේ පරිගණක අධ්‍යයනායතනය බවට පත්වෙනවා. එතැන් පටන් අපි අධ්‍යාපන කටයුතු තවත් පුළුල් කළා.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aj1007259</link>
    <topic>සෙන්ටර් ෆෝ ලර්නින් ශිෂ්‍යත්ව 500ක් පිරිනමයි</topic>
    <author/>
    <content>සෙන්ටර් ෆෝ ලර්නින් ශිෂ්‍යත්ව 500ක් පිරිනමයිසෙන්ටර් ෆෝ ලර්නින් ආයතනය මගින් ඉංග්‍රීසි හා පරිගණක පාඨමාලා රැසක් පැවැත්වෙන අතර නව ශිෂ්‍යත්ව වැඩ සටහන යටතේඉංග්‍රීසි සහතික පත්‍ර පාඨමාලාවඉංග්‍රීසි ඩිප්ලෝමා පාඨමාලාවඉංග්‍රීසි කථා කරවීමට පුහුණු කිරීමේ පාඨමාලාවපරිගණක සහතික පත්‍ර පාඨමාලාවපරිගණක ඩිප්ලෝමා පාඨමාලාව ක්‍රියාත්මක කිරීමට නියමිත ය.පාඨමාලා කාල සීමා මාස තුන හා මාස හයකි. ශිෂ්‍යත්ව වැඩසටහන යටතේ පාඨමාලා හැදෑරීමට සහභාගි වන අය ජූලි මස 29 වැනි දිනට පෙර ලියාපදිංචි විය හැකි ය. ශිෂ්‍යයන් පාඨමාලා කාණ්ඩවලට තේරීමේ තරග විභාගය ජූලි මස 30 සහ 31 යන දිනවල පැවැත්වෙන අතර එම විභාගයෙන් සමත් වන අය ගෙවිය යුත්තේ පාඨමාලා ගාස්තුවෙන් 60%ක් පමණි.නො. 288, ගාලු පාර, ගල්කිස්ස ලිපිනයෙන් වැඩි විස්තර ලබාගත හැකි ය.සන්සිල්ක්, “සන්සිල්ක් හෙයා එකස්පර්ට්ස් 2010” වැඩසටහනින් හා රූපලාවණ්‍යය පිළිබඳ දැනුම ජනතාව අතරට ගෙනයයි. අවසාන මහා රාත්‍රිය ඉතා වර්ණවත් එකක් වූ අතර දිවයින පුරා විවිධ ප්‍රදේශවලින් සහභාගී වූ පිරිස සන්සිල්ක් වැඩමුළු හරහා ලැබූ දැනුම අතිමහත්ය.2009 වසරේ සන්සිල්ක් හැඩකාරී ප්‍රාදේශීය වැඩමුළු මාතර, අනුරාධපුර, මීගමුව, නුවර ආදී ප්‍රදේශවල පැවැත්වූ අතර එහි රූපලාවන්‍ය ක්ෂේත්‍රයේ 52 ක් වන ව්‍යවසායකයින් පිරිසක් හඳුනාගන්නා ලදි. මෙම 52 අතර පැවති අවසාන තරගය හා වැඩමුළුව ජූලි 6 වන දින ගලදාරි හෝටලයේදී පවත්වන ලදි.එහිදී ඉහළ කුසලතා දැක්වූ දසදෙනෙකු හට සන්සිල්ක් වෙතින් වටිනා ත්‍යාග ද පළමු ජයග්‍රාහකයින් තිදෙනාට සන්සිල්ක් රමණි ප්‍රනාන්දු ඇකඩමියේ රු. 100,000 ක් වටිනා ශිෂ්‍යත්ව 3 ක් හිමි විය.ත්‍යාග ප්‍රදානෝත්සවයට සමගාමීව තරගකරුවන්ගේ දක්‍ෂතා විදහා දක්වන විවිධ මෝස්තර නිරූපන සන්දර්ශන පැවැත්වූ අතර එමගින් ඔවුන්ගේ නිර්මාණාත්මක හැකියාවන් හා සන්සිල්ක් වැඩමුළු තුළින් ලබාගෙන තිබූ දැනුම ප්‍රකට විය.“සන්සිල්ක් හෙයා එක්ස්පර්ට්ස් 2010” වැඩසටහන තුළින් මෙම ප්‍රවීණ දැනුම ගම් නගර පුරා ගෙනයාමට අපි බලාපොරොත්තු වෙන අතරම සෑම කෙනෙකුටම සුන්දර නිරෝගී කෙස් කළඹක් ලබාදීම අපගේ අපේක්‍ෂාවයි.” යැයි පැවසුවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aw1007251</link>
    <topic>අද නම් මං මේ එළිය අල්ලා ගන්නවා</topic>
    <author>මතුගම මහින්ද විජේතිලක</author>
    <content>විශ්වය හරහා ක්‍රියාත්මක වන ආලෝක තරංග, ශබ්ද තරංග ආදි ඉතා සියුම් හා වේගවත් තරංගයන්ගේ ස්වභාවය හා වේගය නවීන විද්‍යාඥයන් විසින් සොයා ගනු ලැබ ඇත. එහෙත් චිත්ත තරංගයේ වේගය තවමත් සොයා ගෙන නැත.සාමාන්‍ය පියවි ඇසට නොපෙනෙන දෙවි දේවතාවන් ගේ හා වෙනත් භූතයන් ගේ පින්තූර පවා වර්තමාන තාක්ෂණයෙන් සොයා ගෙන ඇත. මේ ආලෝක සමඟ පැමිණෙන සත්ත්වයා කවරෙක්දැයි අනුමාන කරනවා මිසක නිගමනය කිරීමට හැක්කේ අභිඥාලාභියකුට පමණි. එසේ නැතහොත් ඒ භූතාත්මය සමඟ සාකච්ඡා කොට ලබා ගත හැකි විශ්වාස කටයුතු තොරතුරු මඟිනි. මේ වන විට අප වෙත වාර්තා වී ඇති, තවමත් ගවේෂණයේ පවතින, දීර්ඝ කාලීනව සිදුවෙමින් පවතින සිද්ධියකි මේ.මේ කුලියාපිටිය ප්‍රදේශයේ පවුලකි, මව, පියා දුව සහ පුත්තු දෙදෙනෙක් මේ පවුලේ සිටිති. දියණිය රංගනී මේ වන විට 32 හැවිරිදි ය. ඇය විවාහක ය. එක් දරු මවකි. මේ සියලු දෙනා ම සාමාන්‍ය ජීවිත ගෙවති.කාලයක් තිස්සේ මේ පවුලේ පියවි ඇසට නොපෙනෙන, එහෙත් වරෙක කෙනෙකුට පෙනෙන අනිත් අයට නොපෙනෙන, තවත් වරෙක හැමටම පෙනෙන මහා අද්භූත ක්‍රියාවලියක කතාව දුව රංගනී මෙසේ කීවාය.“මා උපන්නේ කුලියාපිටිය ප්‍රදේශයේ ගමක. අම්මයි, තාත්තයි, මමයි, මල්ලිලා දෙන්නයි, අපි ඔක්කොම පස් දෙනයි. තාත්තා ගොවියෙක්. තාත්තා ගොවිතැන් කළේ සීයගෙ කුඹුරුවල. ඊට අමතරව බුලත් වගාවත් කළා.අපි ජීවත්වුණේ කුඹුරු යාය මැද ගොඩැල්ලක පිහිටි ගෙදරක. ගෙට එක පැත්තකින් ඇළ පාරක් ගලා ගියා. අනිත් පැත්තෙන් නියර දිගේ උණ වැටියක් තිබුණා.වෙල් යායේ අපේ නිවසට පෙනෙන හරියේ නුග ගසක් තිබුණා.සමහර දාට රාත්‍රියට ඒ නුග ගසේ ආලෝකයක් තිබෙන බව අම්මා කීවා. ඒ එළිය වෙන කාටවත් පෙනුණේ නැහැ. අම්මා මේ එළිය ගැන කියන කොට තාත්තා බණිනවා. “බොරු කියන්න එපා බං. එහෙම එළියක් තියෙනවා නම් අපටත් පෙනෙන්න එපා යැ.උඹට පෙනෙනවා නම් කියාපං අපටත් පෙනෙන්න කියලා” කියා තාත්තා අම්මාට බැන්නා. එතකොට මට වයස අවුරුදු අටයි.මට වයස අවුරුදු දහ හතරේ දී 1992 දෙසැම්බර් මාසයේ එක්තරා දවසක රාත්‍රී 7 ට පමණ නාගයෙක් කෑ ගසමින් අපේ ගේ වටා යන්න හිටියා.ඒ සද්දෙ හඳුනාගත්ත අහල පහල අයත් එදා අපේ ගෙදරට ආවා.ගෙදර පසුපස උණ වැටිය ළඟින් ඊට පහුවදා අම්මා එළියක් දැක්කා. එදා අපි හැම දෙනා ම ඒ එළිය දැක්කා. තරමක් කිට්ටු කර බලන විට ඒ එළිය විහිදුණේ ගලකින්. කලින් දවසේ කෑ ගැසු නයාගෙ නාග මාණික්‍යය වෙන්න ඇති කියලා තාත්තා කීවා. පසු දා උදේ තාත්තා ඒ එළිය තිබුණු තැන එළි පෙහෙළි කර සුද්ධ කළා.එදා රාත්‍රි ඒ එළි පෙහෙළි කළ තැන අර එළිය තිබුණා. අම්මා දැකලා අපටත් පෙන්නුවා. අපිත් දැක්කා. සතියක් විතර හැමදාම රාත්‍රි 7 ට විතර මේ එළිය දිස්වුණා.නිල් පාට, රතු පාට, කහ පාට ආලෝක කිරණ පිහිදුණා. දවසක් තාත්තා ඒ එළිය තියෙන තැනට ගියා. කෝටුවක් අරගෙන ආලෝකය විහිදුණු ගල කෝටුවෙන් ස්පර්ශ කළා. එතකොට ඒ ගලෙන් අළු වගයක් හැළුණා. එළිය නොපෙනී ගියා.තාත්තා පොඩි කුප්පියකට ඒ අළු ටික අරගෙන ඇවිත් ගෙදර බුදු පහන ළඟින් තිබ්බා. ඒ අළු හරිම සුවඳයි. මමත් ඒ සුවඳ බැලුවා.නැවතත් සමහර දාට ඒ එළිය පෙනෙන්න තිබුණා. ඒ ආලෝකය ළඟ අර නාගයාත් සිටියා. අසල්වැසියෝත්, නෑදෑයෝත් මේ එළිය බලන්න ආවා. ගමේ ප්‍රසිද්ධ වුණා. අපි වැඩ කළ කුඹුර අපේ සීයාට (තාත්තගෙ තාත්තාට) අයිති එකක්.දවසක් සීයා කීවා “මේ කුඹුර මගේ නිසා ඒ එළිය දෙන ගලත් එයාටයි අයිති.” කියලා. ඊට පස්සෙ සීයා කුඹුරයි බුලත් කොටුයි බලෙන් ම ආපහු ගත්තා. ඊට පස්සේ තාත්තා පිටස්තර කුලී වැඩට ගියා. මේ ඔක්කොම කරදර ආවේ ඔය එළිය ආවාට පස්සෙයි කියා ගෙදර රංඩුත් ඇති වුණා.දවසක් තාත්තා ගෙදර නැති රාත්‍රියක මේ ආලෝකය ගේ ඉදිරිපිට සමන් පිච්ච වැලට ආවා. (එතකොට මට වයස 16 යි) අද නම් මේ ආලෝකය අල්ලා ගන්නවා කියා අම්මා එතනට ගිහින් ඒ එළිය අතට ගන්න හැදුවා. ඒත් ඒක කොහොමවත් අල්ලන්න බැරි වුණා. එහාට මෙහාට පනින්න වුණා. ඊට පස්සේ අම්මා ඒ උත්සාහය අත් හැරියා.මේ අතරේ නාගයාත් අපේ ගෙදරට ආවා. ගියා. සමහර වේලාවට ගේ ඇතුළටත් ආවා.දැන් ඒක සාමාන්‍ය දෙයක් බවට පත් වෙලා. අපි නයාට බයත් නෑ. නයා අපට බයත් නෑ. මේ අතරේ අම්මලා දේවාල ගානේ සාස්තර අහන්නත් ගියා. ඒ හැම තැනකින් ම කියැවුණේ අම්මාට වටිනා දෙයක් ලැබෙන්න තියෙනවා. ඒක නියමිත වේලාවට ලැබේවි කියා.මේ විස්තරයට සම්බන්ධ කුලියාපිටියේ නිවසේ අය පස් පවෙන් වැළකී ජීවත් වූවෝය. මස්, මාළු, කරවල, බිත්තර ආහාරයෙන් වැළකී සිටියහ. උදේ හවස තෙරුවන් වන්දනා කළ සැදැහැවතුන් ය. මෙවැනි අයගේ දිවි පැවැත්මට ආශීර්වාද කිරීම සඳහා පින්වත් ගුප්තාත්ම පැමිණිම සොබාවයකි.නුගේගොඩ, ගංගොඩවිල, පැඟිරිවත්තේ පදිංචි කේ. ඩබ්ලිව්. කපිලරත්න මහතා ද එවැනි දැහැමි දිවි පෙවෙතක් ගෙවන්නෙකි.ඔහුගේ නිවසට ද එවැනි ආලෝක පැමිණේ. ඩිජිටල් කැමරාවකට හසු වූ ඡායාරූප අපි ඔබට ඉදිරිපත් කරමු.යහපත් යැයි සැලකිය හැකි ගුප්තාත්ම මිනිසා කරා පැමිණෙන්නේ ඒ නිවසේ ඇති පිරිසුදුකම හා පුද්ගලයන් ගේ ඇති බාහිර අභ්‍යන්තර පිරිසුදුකම නිසා ය.මෙයින් සිදුවන්නේ පන්සිල් ආරක්ෂා කරන පුද්ගලයා තව තවත් ධර්ම මාර්ගයේ ඉදිරියට යැවීමට උදව් කිරීමකි. මෛත්‍රී කරුණාබර ජීවිතවලට, පරාර්ථයට යොමු කොට මාරක අපල උපද්‍රව වළක්වා ඔහුගේ හෝ ඇගේ පරලොව දියුණුව ද සලසා දීමකි.වර්තමානයේ සිදු වූ හා සිදු වෙමින් පවතින විපත් බොහෝ ය.රූපවාහිනී නාලිකාවල විදේශ ප්‍රවෘත්ති දෙස බලන විට ජල විපත්, සුළි සුළං විපත්, හදිසි අනතුරු, යුද විපත් බොහෝ ය. මේවා සියල්ල කර්මයට ම බාර දී සිටිය යුතු නැත. මේවා බල තණ්හාවෙන් පෙළෙන බලවතුන් ගේ ක්‍රියා (කර්ම) නිසා සිදු වේ.ඒවායේ විපාක බාහිර ලෝකයාට ද විඳීමට සිදු වී ඇත. සුනාමිය ද එවැන්නකැයි නොකියන්නේ කෙසේ ද? 2010 ජුනි මාසයේ පළ කළ “ප්‍රබෝධය” සඟරාවේ 6 වැනි කලාපයේ 4 සහ 5 වැනි පිටුවල මෙසේ සඳහන් වෙයි.“හයිටි රාජ්‍යයේ මෑතක දී සිදු වූ භූමි කම්පාවෙන් දෙලක්ෂයකට අධික පිරිසක් මරුමුවට පත් විය...රුසියාවේ තොරතුරු අනුව හයිටි රාජ්‍යයේ ඇති වූ මෙම භූමි කම්පාව ඇමෙරිකාවේ කෘත්‍රිම භූමි කම්පා පර්යේෂණය සඳහා භාවිතා කළ ආයුධයක් තම පාලනය ඉක්මවා යෑමෙන් ඇති වූවක් බවට අගමැති පුටින් මහතාට රහස් වාර්තාවක් ලැබී ඇත...අලුත්ම වාර්තාවලට අනුව ඇමෙරිකාව මෑතක සිට (Tesla Electromagentic Plus ටෙස්ලා ඉලෙක්ටෝ මැග්නටික් ප්ලස්(Plasma) ප්ලස්මා, (Sonic)  සෝනික් වැනි තාක්ෂණ ක්‍රම භාවිතා කරයි... පොළව යට මෙවැනි පරමාණු පිපිරීම් සිදු කරයි. මේ පිපිරීම් රික්ට් මාපක 7.4 ක් වේ. (මූලාශ්‍රයwww.gather.com)උල්කාපාතයක් පෘථිවියේ හැපී ජීවිත විනාශ වීම, යුද ගැටුම්, මාරාන්තික රෝග, උණුසුම ඉහළ යෑම, විෂ වායු නිකුත් වීම, අයිස්කඳු දියවීම, නාය යෑම් ගිනි කඳු පිපිරීම්, ලැව් ගිනි, රිය අනතුරු ආදි අපල උපද්‍රවවලින් මිනිසා බේරා ගැනීම සඳහා ජුලි මස 25 වැනි දින, ඇසළ පෝදා රාත්‍රි 9.10 ට කුකුල්පනේ සුදස්සි හිමියන්ගේ උපදෙස් අනුශාසනා පරිදි පෝරුවදණ්ඩ ආධ්‍යාත්මික පර්යේෂණ මධ්‍යස්ථානය (034-2255214 - 077- 3761333) “සත්‍ය ක්‍රියාවක්” පවත්වති.විදේශ රටවල් ද දැනුම්වත් කරමින් පවත්වන මෙම සත්‍ය ක්‍රියාවට ජාති ආගම් බේදයක් නැතිව ඔබට ද සම්බන්ධ විය හැකි ය.ඔබ කළ යුත්තේ ජුලි 25 දින රාත්‍රී 9.10 ට කොහේ හිටියත් දෑස් පියාගෙන සිත එක්තැන් කොට මිනිස් ජීවිත බේරා ගැනීම සඳහා මගේ ආධ්‍යාත්මීය ශක්තිය ද විශ්වයට එකතු කරමියි යන්න අධිෂ්ඨාන කොට තමන් විසින් කරන ලද කුසලයක් සිහිපත් කරන්න. ඒ සත්‍යයේ බලයෙන් මිනිස් ජීවිත ආරක්ෂා වේවා.මිනිසාට පැමිණෙන දුක් විපත් දුරු වේවා.මිනිසුන් ආරක්ෂා කරන්නට, දුක් විපත් වළක්වාලන්නට වෙහෙසෙන සත් පුරුෂයන් ගේ කායික මානසික ශක්තිය තහවුරු වේවා.බාධක දුරු වේවා. මගේ කුසල ශක්තිය ද ඔවුන්ට සහාය වේවා. දායක වේවා යි සිතන්න. නැවත නැවත සිතන්න.” යැයි සුදස්සී හිමියෝ ජනතාවගෙන් ඉල්ලා සිටිති.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aa1008011</link>
    <topic>මිලියන 60000යි: ද්විතීයක පාසල් 1000යි</topic>
    <author>සුභාෂිණී ජයරත්න - අරුණි මුතුමලී</author>
    <content>අධ්‍යාපන ක්‍ෂේත්‍රයේ මහ පෙරළියක්!සුභාෂිණී ජයරත්න - අරුණි මුතුමලීමෙරට පාසල් අධ්‍යාපනයේ පෙරළිකාර වෙනසක් සිදු කිරීමට අධ්‍යාපන අමාත්‍යංශය විශේෂ වැඩ පිළිවෙළක් සැලසුම් කොට ඇත. මේ යටතේ රුපියල් මිලියන 60,000 ක වියදමින් ද්වීතීයක පාසල් 1000 ක් සංවර්ධනය කිරීම ලබන වසරේ සිට ආරම්භ වෙයි.නාගරික හා ජනපි‍්‍රය පාසල්වලට පවතින තරගය හා තදබදය අවම කිරීම, සම අධ්‍යාපන අවස්ථා සැමටම ලබාදීම සහ ප්‍රවාහන, පෝෂණ යනාදී ක්‍ෂේත්‍ර කිහිපයක් පිළිබඳව අවධානය යොමු කරමින් මේ නව වැඩ පිළිවෙළ ක්‍රියාත්මක කෙරේ. මෙහි මූලික අරමුණ වන්නේ දුෂ්කර හා ග්‍රාමීය පාසල් නඟා සිටුවීමය.සිවු වසරක ව්‍යාපෘතියක් ලෙස ක්‍රියාත්මක වන මේ වැඩ පිළිවෙළ නම් කොට තිබෙන්නේ ප්‍රාථමික පාසල් ජාලයක් සඳහා සංවර්ධිත ද්වීතියක පාසලක් යනුවෙනි. මේ යටතේ අවම වශයෙන් ප්‍රාථමික පාසල් තුනක් සහිත පෝෂක ප්‍රදේශයක ද්විතියක පාසල් ලෙස තෝරා ගැනේ.මෙසේ තෝරා ගෙන වැඩි දියුණු කරන පාසල් සඳහා තිබිය යුතු අවම පහසුකම් වන්නේ – පංති කාමර ඉඩකඩ, අ.පො.ස. උ / පෙළ දක්වා විද්‍යාගාර පහසුකම්, අන්තර්ජාල පහසුකම් සහිත පරිගණකාගාර, පුස්තකාල, ගෘහ, කෘෂි, විද්‍යාගාර, වැඩ කාමර, නේවාසිකාගාර, කාර්ය මණ්ඩල නිල නිවාස සහ ජලය, විදුලිය, දුරකථන යනාදිය ඇතුළත් සියලු යටිතල පහසුකම්ය.මේ සිවු වසරේදී බස්නාහිර පළාතේ පාසල් 1234, මධ්‍යම පළාතේ පාසල් 153 ක්, දකුණෙන් පාසල් 110 ක්, උතුරු පළාතේ පාසල් 90 ක්, නැඟෙනහිර පළාතේ පාසල් 103 ක්, වයඹ පළාතේ පාසල් 127 ක්, උතුරු මැද පළාතේ පාසල් 82 ක්, ඌව පළාතේ පාසල් 88 ක් හා සබරගමුව පළාතේ පාසල් 113 ක් වශයෙන් පාසල් 1000 ක් ද්වීතියික පාසල් ලෙස සංවර්ධනය කෙරේ.දැනට ඉසුරු පාසල් යනුවෙන් නම් කර තිබෙන සියලු පාසල් ද ඉහත සුදුසුකම් සපුරන පදනම මත මේ ව්‍යාපෘතියට තෝරා ගැනේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aa1008012</link>
    <topic>ශ්‍රී ලංකා-ජපන් නිදහස් වෙළෙඳ ගිවිසුමක්?</topic>
    <author/>
    <content>ජපානයේ අගමැති නවෝටෝ කාන් මහතාගේ ප්‍රතිපත්ති යටතේ ශ්‍රී ලංකාව සමඟ නිදහස් වෙළෙඳ ගිවිසුමක් ඇති කිරීම සඳහා අවශ්‍ය උපදෙස් ලබා ගනිමින් සිටිනා බව ජපානයේ ආර්ථික, වෙළෙඳ හා කර්මාන්ත ඇමැති මසයුකි නවෝෂිමා මහතා පවසා තිබේ.ආර්ථික සංවර්ධන අමාත්‍ය බැසිල් රාජපක්ෂ, විදේශ කටයුතු අමාත්‍ය මහාචාර්ය ජී. එල්. පීරිස් යන මහත්වරුන්ගේ ඉල්ලීමක් සලකා බැලු ජපාන ඇමැතිවරයා මෙවැනි ගිවිසුමක් පිළිබඳ අවධානය යොමු කර ඇත්තේ ශ්‍රී ලංකාවේ මේ වන විට විශාල වශයෙන් පවතින වෙළෙඳ හා ආයෝජන අවස්ථා හඳුනා ගැනීමත් සමඟය.වර්තමාන ප්‍රතිපත්ති සැකසීමේදී ජපානයේ විශේෂ නියෝජිත යසුෂි අකාෂි, නිපෝන් පදනමේ සභාපති යෝහී සසකාවා, යන මහත්වරුන් ද ජයිකා ආයතනයේ ප්‍රධානී ඔගාටා මහත්මිය ද ශ්‍රී ලංකාව පිළිබඳ ලබා දුන් සංවර්ධන තොරතුරු ජපාන රජයේ තීරණවලට තදින්ම බලපෑ බව ද ජපානයේ ආර්ථිකය පිළිබඳ ඇමැතිවරයා වැඩිදුරටත් පැවසීය.ඒ අතරම ශ්‍රී ලංකාවේ දැනට පවතින සාමකාමී වාතාවරණය සහ ස්ථාවරත්වය ස්ථිරසාර ලෙස රැක ගැනීම සඳහා ජපන් රජයේ උපරීම සහයෝගය ලබා දෙන බවට ද ඔහු ශ්‍රී ලාංකික ඇමැතිවරුන් හට පොරොන්දු විය.මහාචාර්ය ජී. එල්. පීරිස් සහ බැසිල් රාජපක්ෂ ඇමැතිවරු ජපාන ඇමැතිවරයාට පහදා දුන්නේ මේ වන විට ශ්‍රී ලංකා රජය විසින් සියලු අංශවල සංවර්ධනය සඳහා ගෙන ඇති පියවර පිළිබඳවයි. ඒ අතරම යුද්ධය නිසා අවතැන් වූ ජනතාව යළි පදිංචි කිරීමේ කටයුතුවල පවතින ශීඝ්‍ර වර්ධනය පිළිබඳව සිය ප්‍රශංසාව ද හිමි වන බව නවෝෂිමා ඇමැතිවරයා පවසා තිබේ.මේ අවස්ථාවේදී ශ්‍රී ලාංකික ඇමැතිවරුන් විසින් ජපන් රජය මඟින් ආධාර කරන ලද මන්නාරම් පාලම, වව්නියා - කිලිනොච්චි මහා මාර්ගය, යාපනය රෝහල, ඉහළ කොත්මලේ ජල විදුලි ව්‍යාපෘතිය වැනි ශ්‍රී ලංකාවේ සංවර්ධන කටයුතුවලට ලබාදුන් සහය වෙනුවෙන් ශ්‍රී ලංකාවේ ස්තුතිය ජපාන රජයට පුද කරන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aa100801_1</link>
    <topic>බාධාවකින් තොරව පෙරහර නැරඹීමට මහජනතාවට අවස්ථාව ලබා දෙන්න</topic>
    <author>සුනිල් දයා අල්විස්</author>
    <content>- ජනපතිසුනිල් දයා අල්විස්යුද ජයග්‍රහණයෙන් පසුව පැවැත්වෙන මහනුවර ශ්‍රී දළදා මාලිගාවේ ඇසළ උත්සවය නැරඹීමට දිවයිනේ නන් දෙසින් අතිවිශාල ජනතාවක් පැමිණීමට හැකි බැවින් බාධාවකින් තොරව පෙරහර නැරඹීමට ඔවුනට පහසුකම් සපයා දෙන ලෙස මහින්ද රාජපක්ෂ ජනාධිපතිතුමා පෙරහර සංවිධායක කමිටුවට හා ආරක්ෂක අංශ වෙත උපදෙස් ලබා දී ඇත. අගෝස්තු 10 වන දින කප් සිටුවීමෙන් අනතුරුව ඇසළ පෙරහර ආරම්භ වන අතර, අවසන් රන්දෝලි පෙරහර අගෝස්තු මස 25 වන දින පැවැත්වේ.විශේෂයෙන් ම මේ උත්සව කාලයේ විශේෂ ආරක්ෂක වැඩපිළිවෙළක් මෙන් ම විශේෂ රථවාහන සැලැස්මක් ද ක්‍රියාත්මක කර පෙරහර නැරඹීමට පැමිණෙන බැතිමතුන්ගේ සහ මහනුවර නගරය වෙත පැමිණෙන සාමාන්‍ය ජනතාවට ද බාධාවකින් තොරව ගමන් බිමන් යෑමට අවශ්‍ය පහසුකම් සපයාදෙන ලෙස උපදෙස් දුන් ජනාධිපතිතුමා පෙරහරේ ගමන් මාර්ගය දීර්ඝ කරන ලෙස ද දැන්වීය.එමෙන් ම පෙරහර ගමන් කරන මාර්ගයේ සැරසිලි ඇතුළු විදුලි ආලෝකය පිළිබඳව විශේෂ අවධානයක් යොමු කරන ලෙස ද මෙහිදී ජනාධිපතිතුමා කියා සිටියේ ය.පාසල් නිවාඩු කාලය නිසා පෙරහර නැරඹීමට කුඩා ළමයින් විශාල වශයෙන් පැමිණිය හැකි බැවින් මදුරු උවදුරින් ඔවුන් ආරක්ෂා කර ගැනීම සඳහා විශේෂ වැඩපිළිවෙළක් මහනුවර නගරය තුළ ක්‍රියාත්මක කරන ලෙසත්, දළදා මාළිගාව ආශ්‍රිත වර්ග කිලෝමීටරයක් තුල සැනකෙළි පැවැත්වීම සඳහා අවසර ලබා නොදෙන ලෙසටත් මෙහිදී ජනාධිපතිතුමා උපදෙස් දුන්නේ ය.දළදා මාලිගා පරිශ්‍රය තුළ ඓතිහාසික ශ්‍රී විභූතියට නොගැලපෙන ලෙස ඇති ඉදිකිරීම් ඉවත් කර වෙනත් ස්ථානයන් වෙත ගෙන යන ලෙස ද ජනාධිපතිතුමා මෙහිදී අවධානය යොමු කැරවීය.මේ අවස්ථාවට මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන අමාත්‍ය සරත් ඒකනායක ඇතුළු මැති ඇමැතිවරුන් ද ජනාධිපති ලේකම් ලලිත් වීරතුංග, දියවඩන නිලමේ නිලංග දෑල යන මහත්වරු සහ ආරක්ෂක අංශ නිලධාරීන් ඇතුළු පිරිසක් ද එක්ව සිටියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aa100801_2</link>
    <topic>ශ්‍රී ලංකාව අද්විතීය රටක් - ප්‍රවුඩා පුවත්පත</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාශ්‍රී ලංකාව පිළිබඳව බොහෝ ඇමෙරිකානුවන්ගේ දැනුම මඳ වුවත් ශ්‍රී ලංකාව දීර්ඝ ඉතිහාසයක් ඇති රටක් ලෙස රුසියාවේ ප්‍රවිඩා පුවත්පත හඳුන්වයි.සංගීතය මෙන් ම ක්‍රිකට් ක්‍රීඩාව නිසා ද ලෝ පුරා ප්‍රචලිත ශ්‍රී ලංකාව විද්‍යාඥ ආතර් සී. ක්ලාක් මහතාට ද නිවහන වූ බව සඳහන් කරන ප්‍රව්ඩා පුවත්පත 2004 දෙසැම්බර් 25 වැනිදා ඇති වූ සුනාමි ව්‍යසනයෙන් වෙරලබඩ ප්‍රදේශ බොහෝමයක් මුළුමනින් ම විනාශ වී දහස් ගණන් ජීවිත හානි වුව ද ඒ සියල්ලෙන් ගොඩ ඒමට හැකි වූ බව සඳහන් කරයි.ශ්‍රී ලංකාව ලැබූ ජයග්‍රහණය වන්නේ වසර 26 ක් පමණ වූ ත්‍රස්තවාදී යුද අරගලය ජයග්‍රහණය කිරීම බව සඳහන් කරන ප්‍රව්ඩා පුවත්පත ඉන්දියන් සාගරයේ වෙළෙඳ මධ්‍යස්ථානය වශයෙන් ශ්‍රී ලංකාවට ප්‍රධාන තැනක් හිමිවන බව කියයි.ශ්‍රී ලංකාව ඇමෙරිකාවට පමණක් නොව ලෝකයේ වෙනත් රටවලටත් අමතක නො කළ හැකි රටක් ලෙස ද ප්‍රව්ඩා පුවත්පත ශ්‍රී ලංකාව හඳුන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aa1008013</link>
    <topic>මහවැලියේ ආදායම රුපියල් කෝටි 50000 යි</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමහවැලි බහු කාර්ය යෝජනා ක්‍රමය මඟින් පසුගිය වසර 20 ඇතුළත රුපියල් කෝටි 50000 ක පමණ මූල්‍ය ප්‍රතිලාභ ලබා ඇතැයි වාරිමාර්ග හා ජල කළමනාකරණ අමාත්‍යංශයේ ලේකම් හා මහවැලි අධිකාරියේ අධ්‍යක්ෂ ජනරාල් අයිවන් ද සිල්වා මහතා පවසයි.පසුගිය කාලයේදී මුළු මහවැලි සංවර්ධන ව්‍යාපෘතියේ සියලු වැඩ කටයුතු සඳහා වියදම් කර ඇති මුළු මුදල රුපියල් කෝටි 9800 ක් පමණි. නමුත් පසුගිය කාලයේ මහවැලි ව්‍යාපාරයේ ආශි‍්‍රත විදුලි බලාගාරවලින් නිපදවූ විදුලි බලයේ වටිනාකමත් මහවැලි ව්‍යාපාරයේ ජලයෙන් වවා ලබා ගත් කෘෂි අස්වන්නේ වටිනාකම පිළිබඳවත් පමණක් සලකා බැලු විට ඉන් ලැබු ප්‍රතිලාභය රුපියල් කෝටි 48186.4 ක් වේ.මීට අමතරව මහවැලි ව්‍යාපාරය නිසා ඇතිවු අනෙක් සාමාජික, අධ්‍යාපනික, සංස්කෘතික, ආගමික හා ක්‍රීඩා ක්ෂේත්‍රවල දියුණුව දෙස බලන විට මහවැලි ව්‍යාපාරයෙන් අඩු ගණනේ රුපියල් කෝටි 50000 කට අධික ප්‍රතිලාභ රටට ලබා දී ඇති බව ද අයිවන් ද සිල්වා මහතා සඳහන් කරයි.2009 වසරේදී මහවැලි ප්‍රදේශයේ වී නිෂ්පාදනය මෙට්‍රික් ටොන් 680028 ක් වූ අතර එය සමස්ත දේශීය නිෂ්පාදනයෙන් සියයට 19 කි. 2009 යල කන්නයේ මෙරට ඉහළම සාමාන්‍ය වී නිෂ්පාදනය වන හෙක්ටයාරයකට මෙට්‍රික් ටොන් 6 ක අස්වැන්න මහවැලි ප්‍රදේශයෙන් වාර්තා විය. මහවැලි කලාපයෙන් අතිරේක බෝග මෙට්‍රික් ටොන් 296516 ක් 2009 වර්ෂය ඇතුළත මහවැලි ප්‍රදේශවලින් නිපදවූ අතර මෙට්‍රික් ටොන් 6505 ක මිරිදිය මත්ස්‍ය නිපැයුමක් ද පසුගිය වසරේදී ලැබිණි.2009 වසරේ දී මහවැලි ජලාශ යටතේ විදුලි බලය ගිගා වොට් පැය 1238 ක් නිපදවා ඇති අතර එහි සම්පූර්ණ වටිනාකම රුපියල් කෝටි 1621.8 ක් බව ද මහවැලි සංඛ්‍යා ලේඛන වාර්තා පෙන්නුම් කරයි.මහවැලි බහුකාර්ය ව්‍යාපාරය ආශි‍්‍රතව ඇති වික්ටෝරියා, රන්දෙනිගල, රන්ටැඹේ, කොත්මලේ, බෝවතැන්න ජලාශ ආශි‍්‍රතවත් උකුවෙලත් ජල විදුලි බලාගාර පිහිටුවා ඇත. ඉන් මෙගා වොට් 667 ක ජල විදුලි බලයක් නිපදවන බවත් අයිවන් ද සිල්වා මහතා පැවසීය.මහවැලි ව්‍යාපාරය යටතේ දැනටමත් දස ලක්ෂයකට අධික ජනතාවක් ප්‍රතිලාභ ලබන බව ද මහවැලියේ අවසන් ජලාශය වන මොරගහකන්ද ඉදිවූ විට තවත් ;ගාවි ජනතාව ලක්ෂ 3 කට සෙත සැලසෙනු ඇති බවත් මහවැලි අධිකාරියේ බලධාරීහු කියති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aa1008014</link>
    <topic>ශ්‍රී ලංකාව සංචාරකයන්ට ආරක්ෂිත රටක් - මහා බ්‍රිතාන්‍යය</topic>
    <author/>
    <content>මුලතිව්, වවුනියාව, කිලිනොච්චිය හා මන්නාරම යන උතුරු පළාතේ ප්‍රදේශවල සංචාරය කිරීමට බ්‍රිතාන්‍ය ජාතිකයන්ට පනවා තිබූ තහංචි ඉවත් කළ බව ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය නිවේදනය කරයි.පසුගිය ජූනි මස බ්‍රිතාන්‍ය නියෝජ්‍ය මහ කොමසාරිස් මාර්ක් ගෑඩිං මහතා එම ප්‍රදේශවල කළ සංචාරයකින් පසු මහ කොමසාරිස් කාර්යාලයේ දූත පිරිසක් විසින් කරන ලද ආරක්ෂක ඇගයීමක් අනුව මේ තීරණය එළඹ තිබේ.මේ පිළිබඳ අදහස් දැක්වූ මහකොමසාරිස්වරයා” මේ අලුත් ම වෙනසට අනුව ශ්‍රී ලංකාවේ කිසිම ප්‍රදේශයක් සංචාරයට තහනම් කිරීමට අප කටයුතු කරන්නේ නෑ. ඒ වගේ ම උතුරු කරයේ සංචාරය කරන, බ්‍රිතාන්‍යයන්ට අප උපදෙස් දෙන්නේ තවමත් ඉවත් නොකළ බිම් බෝම්බවල අවදානමක් සහ පුපුරණ ද්‍රව්‍ය පිළිබඳ ආඥා පනත ද තවම පවතින බැවින් ඒ පිළිබඳ අවධානය යොමු කරන ලෙසයි.ඒ නිසා ශ්‍රී ලංකාවේ ආරක්ෂක අමාත්‍යාංශයේ පූර්ව අනුමැතිය සහිතව සංචාරයේ යෙදෙන ලෙස අප උපදෙස් දෙනවා” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aa1008015</link>
    <topic>ඩෙංගු රෝගීන් ගේ දිවි සුරැකීමට ‘ඩෙක්ස්ඩෑන්’ එයි</topic>
    <author>සුනිල් දයා අල්විස්</author>
    <content>සුනිල් දයා අල්විස්ඩෙංගු රෝගයෙන් මෙරට ජනතාවගේ ජීවිත වලට එල්ල වී ඇති තර්ජනය වළකා අසාධ්‍ය බවට පත්වූ රෝගීන් මිය යාම වැළැක්වීමට ප්‍රමුඛතාව ලබා දීමට සෞඛ්‍ය අමාත්‍යංශය පියවර ගෙන ඇති අතර මේ යටතේ ඩෙංගු රෝගීන් මිය යාම වළකන විශේෂ ඖෂධයක් තායිලන්තයෙන් ගෙන්වීමට පියවර ගෙන ඇත.ඩෙක්ස්ඩෑන් නමින් හැඳින්වෙන මේ ඖෂධය නික්ෂේපනයක් (සේලයින් දෙන ආකාරයට) ලබාදීමට හැකිය. මේ නික්ෂේපන ඖෂධ 1,40,000 තොගයක් තායිලන්තයෙන් වහාම ගෙන්වා ගැනීමට සෞඛ්‍ය ඇමැතිවරයා ලෝක සෞඛ්‍ය සංවිධානයේ නියෝජිත වෛද්‍ය නිර්දෝෂි රූස්වම් මෙහෙතා සමඟ සාකච්ඡා කළ අතර ලෝක සෞඛ්‍ය සංවිධානය සමඟ සාකච්ඡා කර මේ නික්ෂේපනය වහාම මෙරට ලබාදීමට පියවර ගන්නා බවද රූස්වම් මෙහෙතා පවසා ඇත.අගෝස්තු මාසයේ 2 වැනිදා සහ 9 වැනිදාත් 21 සහ 28 යන දිනවලත් ඩෙංගු මර්දන වැඩසටහන් ක්‍රියාත්මක වන අතර ජාතික ඩෙංගු මර්දන සතියක් ද අගෝස්තු 16 සිට 22 දක්වා රට පුරා ක්‍රියාත්මක කෙරේ. ඉකුත් සතියේ සිකුරාදා වන විට මේ වසරට ඩෙංගු රෝගීන් 22998 ක්ද ඩෙංගු මරණ 164 ක්ද වාර්තාවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aa1008016</link>
    <topic>සිරිකොත ළඟ ගිනි තබා ගැනීමට උදවු දුන් පුද්ගලයා සොයයි</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහසිරිකොත මූලස්ථානය ඉදිරිපිට දී ප්‍රතිසංස්කරණවාදීනට විරෝධය පළ කිරීමේ උත්සාහයේදී සිරුරට භූමිතෙල් වත්කොට ගෙන ගිනි තබා ගත් බව කියන අයගේ සිය දිවි නසා ගැනීමට කිසිවකු උදව් දුන් බවක් පෙනී ගොස් ඇතැයි ද එම සිද්ධියේ පෙනීයන සැකමුසු තැන් පිළිබඳ වැඩිදුර පරීක්ෂණ කටයුතු සඳහා විශේෂ පොලිස් කණ්ඩායමක් යොදවා ඇතැයි පොලිස් ආරංචි මාර්ග පවසයි.එක්සත් ජාතික පක්ෂයේ මූලස්ථානය වන සිරිකොත මන්දිරය අසළට මියගිය රියෙන්සි අල්ගම මහතා කැඳවා ගෙන පැමිණි බව කියන කළු පැහැති ජීප් රථය සහ මේ සිද්ධිය පිටුපස තවත් අය සිටී ද යන්න පිළිබඳ ලැබෙන හෝඩුවාවන් අනුව එම ප්‍රදේශය අවට ද භූමිතෙල් ලබාගත් බවට පෙනී යන ස්ථානයන් සහ භූමිතෙල් ලබා දුන් බව කියන පුද්ගලයා කවුරුන්ද යන්න පිළිබඳව ද තොරතුරු අනාවරණය කර ගැනීම සඳහා පුළුල් වැඩ පිළිවෙළක් දියත් කොට ඇති බව ද එම පොලිස් ආරංචි මාර්ග වැඩිදුරටත් සඳහන් කරයි.පළතුරු මිලදී ගැනීමට කිසියම් ස්ථානයකට පැමිණි අයකු නිවසට ආපසු යෑමෙන් පසු පුවත්පත් කියවන විට පෙරදා කළු පැහැති ජීප් රියකින් කෑන් එකක් ද අතැතිව බැස ගත් පුද්ගලයා ගිනි තබා ගත් පුද්ගලයාම බවට හඳුනාගෙන තිබේ. එහෙත් සිය කැමැත්තෙන් ම ගිනි තබාගත් බව කියන රියෙන්සි අල්ගම මහතාගේ ගිනි තබා ගැනීමේ සිද්ධිය පිටුපස කිසියම් අදෘෂ්‍යමාන පුද්ගලයකු සිටින බවට හැඟී යෑමෙන් පසු ඔහු තමන් දුටු සිද්ධියට සම්බන්ධ කරුණු මිරිහාන පොලිසියට ලබා දී තිබේ.මෙම සිද්ධිය සම්බන්ධයෙන් නුගේගොඩ කොට්ඨාසය භාර පොලිස් අධිකාරී දේශබන්දු තෙන්නකෝන් මහතා ගේ මෙහෙයවීම මත මිරිහාන මූලස්ථාන පොලිස් පරීක්ෂක එගොඩවෙල මහතා ඇතුළු විශේෂ පොලිස් කණ්ඩායමක් වැඩිදුර පරීක්ෂණ පවත්වයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aa1008017</link>
    <topic>ලීසිං ක්‍රමයෙන් ලංගමට බස්</topic>
    <author>තාරක වික්‍රමසේකර</author>
    <content>තාරක වික්‍රමසේකරමඟී ප්‍රවාහන සේවාව වැඩි දියුණු කිරීමේ අරමුණින් ලංගමට අලුතින් බස් රථ 100ක් ලීසිං ක්‍රමය යටතේ මිලදී ගැනීමට කටයුතුª කර ඇතැයි ලංගම සභාපති එම්.ඩී.බන්දුසේන මහතා සිළුමිණට කීය.එක් ඩිපෝවකට බස්රථ දෙකක්වත් ලබාගත හැකි ආකාරයට මෙම බස් රථ මිලදී ගැනීමට මේ වන විට අශෝක් ලේලන්ඩ් සමාගමත් සමඟ ගිවිසුම් අස්සන් කර ඇතැයි ද ඒ මහතා කීය.මෙම බස් රථ ලංගමට ලාභ ඉපැයිය හැකි මාර්ගවල යෙදවීමෙන් මඟී සේවාව සලසන අතරම වැඩි ආදායමක් ලාභ සහිතව ලබාගත හැකි බවද සභාපතිවරයා පෙන්වා දුන්නේය.එම බස්රථ සඳහා වෙනම ගිණුමක් ආරම්භ කර ලීසිං වාරික ගෙවීමට කටයුතු කරන ලෙස ඩිපෝ කළමනාකරුවන් දැනුවත් කර ඇතැයි ද ඔහු පවසයි.ලංගම සතු අලුත්ම බස්රථ වුවත් වසර 5ක් පමණ පැරැණි බවත් එම බස් රථ සමඟින් පෞද්ගලික බස් රථ සමඟ ධාවන කටයුතු කිරීම අසීරු බවත් බන්දුසේන මහතා පෙන්වා දෙයි.ලංගමට මේ දක්වා බස් රථ නොමිලයේ ලබා දුන් අතර ලීසිං ක්‍රමය යටතේ බස් රථ මිලදී ගන්නා ප්‍රථම වතාව මෙයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aa1008018</link>
    <topic>පහසු ගෙවීමේ ක්‍රමයට විදුලිය</topic>
    <author>අරුණි මුතුමලී</author>
    <content>අරුණි මුතුමලී”විදුලි අත්වැල” වැඩපිළිවෙළ යටතේ අඩු ආදායම් ලාභීන්ට ගෙවීමේ ක්‍රමයට විදුලිය ලබා ගැනීමේ පහසුකම මේ මස සිට ක්‍රියාත්මක කරන බව විදුලිබල හා බලශක්ති ඇමැති පාඨලී චම්පික රණවක මහතා පවසයි.දැනට විදුලිය පවතින ප්‍රදේශවල විදුලිය බල සම්බන්ධතාව ලබාගැනීමට ආර්ථික දුෂ්කරතා ඇති අය සඳහා මේ ක්‍රමය ක්‍රියාත්මක කෙරේ. මෙහිදී වසර හතරක දී විදුලිය බිල සමඟ වාරික වශයෙන් ගෙවා නිම කළ හැකි පරිදි තෝරාගත් බැංකුවලින් ණය ලබාගැනීමේ පහසුකම ලබාදීමට ද නියමිතය. අගෝස්තු මුල් සතියේ දී අදාළ බැංකු මොනවාද යන්න විදුලිය බල මණ්ඩලය හා අමාත්‍යංශය මඟින් ප්‍රකාශයට පත් කිරීමට ද නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aa1008019</link>
    <topic>ඇත්තද ආයුබෝවං</topic>
    <author/>
    <content>මැගසින් බන්ධනාගාරයේ රඳවා සිටින කොළඹ නමගිය මත්ද්‍රව්‍ය ජාවාරම්කරුවකුට සුපිරි වරප්‍රසාද ලැබෙන බැව් බන්ධනාගාර ආරංචි මාර්ගවලින් අනාවරණය වෙයි. මොහු සඳහා පිටතින් රැගෙන එන ආහාර පාන පරීක්ෂා කිරීම එහි එක්තරා නිලධාරියෙකුගේ බලපෑම් මත සිදු නොවන බවත් කිසිදු පරීක්‍ෂාවකින් තොරව දිනපතාම පිටතින් රැගෙන එන ආහාර ඇතුළත් පාර්සල් මේ මත්ද්‍රව්‍ය ජාවාරම්කරුවා වෙත ලැබෙන බවත් දැන ගන්නට ඇත.ඉකුත්දා රැඳවුම්කරුවන් අතර තිබූ හෙරොයින් තොගයක් සොයා ගත් අතර බන්ධනාගාරයේ බුද්ධි හා ආරක්‍ෂණ ඒකකය මඟින් කාන්තා සිර මැදිරි පරීක්‍ෂා කිරීමේදී ජංගම දුරකථන 45 ක්, රුපියල් 21,000 ක මුදල් හා තවත් විද්යුත් උපාංග රැසක් සොයා ගෙන තිබේ.බන්ධනාගාර ආරංචි මාර්ග සඳහන් කරන අන්ඳමට එහි කාලයක සිට හෙරොයින් ජාවාරම සිදු කෙරෙන අතර බන්ධනාගාර නිලධාරීන් කිහිප දෙනෙකු ඊට සම්බන්ධ බවත් දැන ගන්නට ඇත. සිරකාරියන් රඳවා තිබෙන ගොඩැනැඟිලි ආශි‍්‍රතවද නීති විරෝධී ක්‍රියා රැසක් සිදුවන මුත් හදිසි වැටලීම් සඳහා ප්‍රමාණවත් කාන්තා නිලධාරිනියන් බන්ධනාගාර බුද්ධි හා ආරක්ෂණ ඒකකයට අනුයුක්ත කොට නැති නිසා එකී වැටලීම් කටයුතු නිසි පරිදි සිදු කිරීමට බාධා ඇති වී තිබෙන බවත් අනාවරණය වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aa10080110</link>
    <topic>‘විදුල්කා’ 03 දා සිට</topic>
    <author>සුමේධා නවරත්න</author>
    <content>සුමේධා නවරත්නවිදුල්කා බලශක්ති ප්‍රදර්ශනය අගෝස්තු 03 සිට 08 දා දක්වා බණ්ඩාරනායක අනුස්මරණ සම්මන්ත්‍රණ ශාලාවේදී පැවැත්වෙයි.නව තාක්ෂණය ප්‍රචලිත කිරීම, නව නිර්මාණ හඳුන්වාදීම හා ඊට අවශ්‍ය තාක්ෂණය හා දැනුම ලබා දීම බලශක්ති සතිය වෙනුවෙන් පවත්වන මේ ප්‍රදර්ශනයේ අරමුණ වේ. මේ සඳහා රාජ්‍ය අංශයේ දෙපාර්තමේන්තු සහ අමාත්‍යංශ මෙන්ම පෞද්ගලික අංශයේ බලශක්ති හා සම්බන්ධ ආයතන රාශියක් සහභාගි වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aa10080111</link>
    <topic>නැඟෙනහිර සරුකරන රඹකැන් ඔය තව මාස 8කින් ජනතා අයිතියට</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහමහින්ද චින්තනය මඟින් නැෙඟනහිර පළාතේ ඉදිකළ විශාලතම වාරිමාර්ග සංවර්ධන ව්‍යාපෘතිය වන රඹකැන් ඔය වාරි ව්‍යාපෘතිය මඟින් නැඟෙනහිර පදිංචිකරුවන් 50000කට සෙත සලසන බවත් අලුත් ඉඩම් අක්කර 10000ක් යල මහ අස්වද්දන බවත් රඹකැන් ඔය වාරි ව්‍යාපෘතියේ ප්‍රධාන නේවාසික ඉංජිනේරු ඒ.එල්.ජවුෆර් මහතා පවසයි. මේ ව්‍යාපෘතියේ කටයුතු ඉදිරි මාස 8 ඇතුළත ජනතා අයිතියට පවරන බවත් වාරිමාර්ග ඇමැති නිමල් සිරිපාල ද සිල්වා මහතා මේ පිළිබඳව පූර්ණ සහාය දක්වන බවද ඔහු කීය.අම්පාරේ මුද්දෙනි ආරු ගංගාවේ ශාඛාවක් වන රඹකැන් ඔය හරස් කර මීටර් 1250ක දිග මීටර් 25ක් උස වේල්ලක් සාදා අක්කර අඩි 45000ක ජලාශයක් ඉදිකිරීම මෙහි මුල් පියවරයි.අම්පාර මහඔය පොල්ලෙබැද්ද ප්‍රදේශයේ කුරුඳුවින්න ගමේ මේ මහා වේල්ල ඉදිකරනු ලැබේ. තනිකරම අපේ වාරිමාර්ග දෙපාර්තමේන්තුවේ ඉංජිනේරුවරුන් මේ ඉදිකිරීම සිදුකරයි.වේල්ලේ වැඩ කටයුතුවලදී සියයට 70ක් හා සොරොව්වේ වැඩ කටයුතුවලදී සියයට 66ක් දැනටම අවසන් වී ඇති බවත් ප්‍රධාන ඇළ මාර්ගය කිලෝමීටර් 10ක් අවසන් බවත් රඹකැන් ඔය ප්‍රධාන නේවාසික ඉංජිනේරු ඒ.එල්.ජවුෆර් මහතා සිළුමිණට පැවැසීය.ඉඩම් අක්කර 10000ක් යල මහ අස්වද්දන නැඟෙනහිර 50000කට අධික ජනතාවකට සෙත සදන රඹකැන් ඔය වාරි සංවර්ධන ව්‍යාපෘතිය සඳහා රජය රුපියල් කෝටි 250ක් වැය කරන බවත් ව්‍යාපෘතියේ නේවාසික ඉංජිනේරු වයි.එම්.එම්.යූ.බුද්ධික මහතා පවසයි.ව්‍යාපෘතිය මඟින් වාරිමාර්ග සංවර්ධනයට අමතරව ප්‍රදේශයේ පුද්ගලයන් 30000කට පමණ පිරිසිදු පාණීය ජලය ලබාදීමටත් අධ්‍යාපනික, පශු වෛද්‍ය හා සංස්කෘතික ක්ෂේත්‍රවල දියුණුවටත් වෙනම උප ව්‍යාපෘති රැසක් ක්‍රියාවට නැංවීමට කටයුතු යොදා ඇත.වාරිමාර්ග අමාත්‍යාංශයේ ලේකම් අයිවන් ද සිල්වා හා වාරිමාර්ග අධ්‍යක්ෂ ජනරාල් සෝමසිරි යන මහත්වරු ව්‍යාපෘතියේ වැඩ කටයුතු අධීක්ෂණය කරති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aa10080112</link>
    <topic>සියනෑ පොත් වසන්තය මේ සතියේ</topic>
    <author/>
    <content>ගලහිටියාව මධ්‍ය විද්‍යාලයීය ආදි ශිෂ්‍ය සංගමය සංවිධානය කරන “සියනෑ පොත් වසන්තය” 2010 මහා පොත් ප්‍රදර්ශනය සහ සල්පිල ගම්පහ නගර සභා පිටියේදී අගෝස්තු මස 1 දින පෙ.ව. 8.30 ට උත්සවාකාරයෙන් විවෘත කෙරේ.මෙම ප්‍රදර්ශනය අගෝස්තු 7 වැනිදා දක්වා පෙරවරු 9 සිට පැවැත්වේ. මෙම ප්‍රදර්ශනයට සමගාමීව ආධුනික ලේඛක ලේඛිකාවන් සඳහා වැඩමුළු කිහිපයක්ම සංවිධානය කොට ඇත. මීට අමතරව පාසල් සිසුන් වෙනුවෙන් රසවින්දන වැඩසටහන් ද පෙළ ගස්වා ඇත. පොත් ප්‍රකාශකයින්ගේ ප්‍රදර්ශන කුටි රාශියක් ප්‍රදර්ශනය සඳහා විවෘත වන අතර අලුත් පොත් මෙන්ම පැරණි පොත්වල නවතම මුද්‍රණ ද ලබාගත හැක.සියනෑ පොත් වසන්තය සියනෑ පුරවරයේ මෙතෙක් පවත්වා ඇති විශාලම ප්‍රදර්ශනය යැයි මෙය සංවිධානය කරන ගලහිටියාව මධ්‍ය විද්‍යාලයීය ආදි ශිෂ්‍ය සංගමය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aa100801_3</link>
    <topic>පිහිටවන්න</topic>
    <author/>
    <content>නාත්තන්ඩිය, පහල තබ්බෝව, 506 ඒ, ලිපිනයේ වර්ණකුලසූරිය ගයාන් සමීර ප්‍රනාන්දු මොළයේ පිළිකාවක් සෑදී කොළඹ ජාතික රෝහලින් සැත්කම් දෙකක් සිදු කර ඇත.එහෙත් නිසි සුවයක් නොමැති තනිවම ඇවිදීමට පවා නොහැකි මොහුගේ ප්‍රතිකාර කටයුතු සඳහා විශාල මුදලක් වැයවේ. ස්ථිර ආදායම් මාර්ගයක් නොමැති මවුපියන් පරිත්‍යාගශීලින්ගේ කාරුණික අනුග්‍රහය පතයි.පරිත්‍යාග ජාතික ඉතිරිකිරීමේ බැංකුවේ නාත්තණ්ඩිය ශාඛාවේ 100348012644 ගිණුමට යොමු කරන ලෙස ඉල්ලා සිටිනු ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=ab1008011</link>
    <topic>මැතිනිය අගමැතිනිය වී වසර 50 යි</topic>
    <author>කසුරි</author>
    <content>“මහත්මා” කියූ සැණින් අපට සිහිපත් වන්නේ මහත්මා ගාන්ධි තුමා ය. එසේම “මැතිනිය” කියූ සැණින් සිහිපත් වන්නේ සිරිමාවෝ මැතිනියයි.“මැතිනිය” සිහිපත් වූ සැණින් අප ඉදිරියේ මැවී පෙනෙන්නේ හෙළ කුල කාන්තාවකගේ අපූරු පෞරුෂයයි.ඒ පෞරුෂය අභිමානවත් එකකි. ශික්ෂණයෙන් ඔප වැටුණු එකකි. කොටින්ම ගෞරවනීයත්වයට පත්වූ එකකි.උඩරට සාරිය, ඔපනැල්ල සහ ක්‍රමවත් සාරිපොට, සාරි කටුව ගෙල පසුපස විරාජමානව ඇති කොණ්ඩා ගෙඩිය, කොණ්ඩා කූර, ගෙල වටා වැටුණු ශ්වේත වර්ණ ඇට මාලය, ඉඟ වටා ඇති සිහින් රිදී හවඩි පොට, අත් බෑගය, නො උස් සෙරෙප්පු දෙක සහ මේ සියල්ලටමත් වඩා කුල කාන්තාවක් සතුවිය යුතු අව්‍යාජ සිනාව... විසින් මැතිනිය හෙළ කාන්තා පරපුරේ සිරියාවන්ත සහ වාසනාවන්ත සංකේතය බවට පත් කෙළේය.සිරිමා රත්වත්තේ ඩයස් බණ්ඩාරනායක මැතිනිය “මැතිනිය” බවට පත්වූයේ දේශපාලනයට එන්නටත් පෙර සිටය.ඇතැම් දෙනා බණ්ඩාරනායක මැතිනිය, සිරිමාවෝ මැතිනිය කියා පැවසුවද පොදු ජනතාවට එතුමිය කවදත් “මැතිනිය” ම වූවාය.මුරලිදරන් පසුගියදා බිඳීමට අසීරු වාර්තාවක් තැබුවේය. එහෙත් තවත් ශතවර්ෂ ගණනාවකින් හෝ තවත් මුරලිදරන් කෙනකු බිහි වුවහොත් ඒ වාර්තාව බිඳලීමේ ශක්‍යතාවක් තිබේ.එය කණකැස්බෑවා විය සිදුරෙන් අහස බලනවා වැනි ක්‍රියාවක් බව ඇත්තය. එහෙත් එහෙම අවස්ථාවක් ශේෂව තිබේ.එහෙත් “මැතිනිය” තැබු ලෝක වාර්තාව ලෝක ඉතිහාසයේ ස්වර්ණ වර්ණ පිටුවක සදාතනිකව වැජඹෙන්නේය. කිසිවකුට එය බිඳලිය හැකි නොවේ.එනම් 1960 ජුලි 21 දින “ලෝකයේ ප්‍රථම අගමැතිනිය” බවට පත්වී තැබු වාර්තාවය. ඉන්පසු ඉන්දිරා ගාන්ධි ඇතුළු අගමැතිනියන් කීප දෙනෙක් ම ජගත් දේශපාලන පීඨිකාවට අවතීර්ණ වුවද එක් අයකුට පමණක් ලැබෙන ප්‍රථම අගමැතිනිය වීමේ වරම ලද්දී සිරිමාවෝ බණ්ඩාරනායක මැතිනියයි.ඒ ඓතිහාසික දිනය ගෙවී ගොස් වසර 50 කි. වසර 50 කට පෙර එනම් 1960 ජුලි 21 මැතිනිය, අගමැතිනිය වූ වග සිහිපත් වූයේ අන් කවරකුටවත් නොව ඇගේ දේශපාලනයේ සෙවණ ද, උණුසුම ද එක විට ලබමින් හැදුණු වැඩුණු වත්මන් ජනාධිපති මහින්ද රාජපක්ෂ මැතිතුමාට ය.1970 මැතිනියගේ ආණ්ඩුවේ පළමු රාජාසන කතාවට ස්තුති යෝජනාව ඉදිරිපත් කිරීම සඳහා වරම් ලද මහින්ද රාජපක්ෂ තරුණ මන්ත්‍රීවරයා ඉන් වසර ගණනාවකට පසු ශ්‍රී ලංකාවේ විධායක ජනාධිපතිධුරයට පත්වූ විට තමන්ගේ දේශපාලන ගමන්මග ඉස්මත්තෙන් පායා තිබුණු පහන් තාරකාවක් බඳු වූ ඓතිහාසික දේශපාලන නායිකාවට කළ හැකි උත්තුංග උපහාරය දක්වන්නට තීරණය කෙළේය.එකක් ‘මැතිනිය’ විසින් අපහාස, උපහාස, අවලාද, සහ දහසකුත් එකක් පීඩනයන් මැද පණ සේ රැකගත් ශ්‍රී ලංකා නිදහස් පක්ෂය, මහා වෘක්ෂයක් බවට පත්කිරීමය.දෙවැන්න බොහෝ දෙනකුට අමතකව ගිය, විශේෂයෙන් නව පරපුර නොදන්නා ඒ ඓතිහාසික සිද්ධිය සිහිපත් කොට අපේ දේශපාලන වංශ කතාවේ අභිමානනීය පිටුවක විරාජමානව සිටින මැතිනිය සිහිපත් කිරීමය.තෙල් සමාගම් ජන සතුව, පාසල් රජයට පවරා ගැනීම, සංස්ථා රැසක් ප්‍රතිෂ්ඨාපනය කොට නිෂ්පාදන ක්‍රියාවලියට මෙන්ම වාණිජ ක්‍රියාවලියට රජයේ සෘජු මැදිහත්වීම ස්ථාපිත කිරීම ආදි දෙස් විදෙස් දේශපාලන සහ වාණිජ බලවේග වලට අභියෝගයක් වන අයුරෙන් මැතිනිය ක්‍රියා කළ ආකාරය මේ මොහොතේ දී සිහිපත් කිරීම වටී.එසේම, පිදෙල් කැස්ත්‍රෝ, ඉඩි අමීන්, මාෂල් ටිටෝ, ඉන්දිරා ගාන්ධි, ආදි දැවැන්ත නායකයින් සිටියදී නොබැඳි සමුළුවේ සභාපතිනිය වශයෙන් පත්වූ ඒ අභිමානනීය මොහොත ද අප සිහිපත් කළ යුතු ය.තමන්ගේ ජීවිතය පවා නැති කරන්නට සැලසුම් කළ ත්‍රස්තවාදී කැරැල්ල මැඩ පවත්වා නොමග ගිය තරුණ පෙළ පුනරුත්ථාපනය කර යළි සමාජගත කිරීමේ ව්‍යායාමය ද අප සිහිපත් කළ යුතුය. මේ ඉතිහාස පිටු යළි පෙරළමින් “මැතිනිය” ට උපහාර දැක්වීමට මහින්ද රාජපක්ෂ ජනාධිපතිතුමාට සිහිපත් වීම කෙතරම් කෘතවේදී දෙයක් දැයි සටහන් කිරීම වටී.‘මැතිනිය’ ශ්‍රී ලාංකේය දේශපාලන අම්බරයේ පායා තිබුණු පහන් තාරකාවකි. තාරකාව නිවී ගිය මුත් ඉන් නිකුත් වූ ආලෝකය තවමත් ශේෂව පවතී.කසුරි  ජනාධිපතිතුමා ඇතුලු මැති ඇමැතිවරුන්ගේ උපහාරයකැබිනට් සගයන් සමගමෛත්‍රී, විලියම් ගොපල්ලව හිතවතුන් හමුවීඉන්දීය හිටපු අගමැතිනිය සමග පිළිසඳරෙකචීන හිටපු අගමැති චෞඑන් ලායි සමගහරබර දෙසුමකනොබැඳි සමුළුවේ සභාපතිනිය ලෙසඅගමැතිවරු දෙදෙනෙක්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=ab1008012</link>
    <topic>සරසවියේදී වමේ දේශපාලනය කිරීම ‘පැෂන්’ එකක්</topic>
    <author>සංවාද සටහන සරත් පෙරේරා</author>
    <content>උසස් අධ්‍යාපන අමාත්‍යංශයේ ලේකම් ආචාර්ය සුනිල් ජයන්ත නවරත්නමා හිතන්නේ තරුණයන්ට ඇතිවන ප්‍රශ්නවලදි ඔවුන් ආවේගකාරී ලෙස ඒවට ප්‍රතික්‍රියා දක්වනවා. ඒක එක පැත්තකින් සාමාන්‍ය දෙයක්. ඔබ විශ්වවිද්‍යාලවල අර්බුදයක් විදියට අදහස් කළේ එය විය යුතුයි.විශ්වවිද්‍යාල ශිෂ්‍යයාගේ මරණයට විරුද්ධවනේ ඒ උද්ඝෝෂණය කළේ. ඒ ගැන පරීක්ෂණයක් පොලීසිය කරනවා. ඒ අතරතුර මේ ඝාතනය ‘බස්සා’ නැමැති ශිෂ්‍යයෙක් කළ බවටත් මරණයට පත් සිසුවාම ඔහුගේ මවට පවසා තිබෙනවා. ශිෂ්‍යයන් කණ්ඩායමක් මේ චෝදනාව පොලීසියට විරුද්ධව එල්ල කරනවා. මේ හේතුව උඩම පොලීසිය හරියට පරීක්ෂණ සිදු කර ඝාතකයන් හෙළි කරගත යුතුයි. එය අනිවාර්යයි. මේ සම්බන්ධව පැහැදිලිව නීතිය ක්‍රියාත්මක විය යුතුයි.මෙහෙමයි. හුඟක් විශ්වවිද්‍යාල ශිෂ්‍යයන්ට තමන් කරන පාඨමාලාවෙන් පස්සේ රැකියාවක් ලැබීම ගැන ස්ථිරත්වයක් තියනවා. ඒ අය ඒ නිසා වැඩි සද්ද බද්දයක් නැතිව තමන්ගේ අධ්‍යයන කටයුතු කරගෙන එළියට යනවා. ඔවුන්ට පාඨමාලාව සම්පූර්ණ කළ වහාම රැකියාවක් ලැබෙනවා.එසේ පාඨමාලාව සම්පූර්ණ කර උපාධිය ගත්තත් අනාගතයක් ගැන සුරක්ෂිතතාවක් නැති සිසුන් තමයි බොහෝවිට මෙවැනි උද්ඝෝෂණවලට පෙළෙඹෙන බව පෙනී යන්නේ. මෙහෙම තත්ත්වයක් තිබෙන්නේ කලා හා මානව ශාස්ත්‍රපීඨවල සිසුන් සම්බන්ධයෙන්.අපි කියන්නේ නැහැ විශ්වවිද්‍යාලවල සිසුන්ට දේශපාලනය කරන්න බැරිය කියා. ඒ සියලුම අයිතිය සරසවි සිසුන්ට තියනවා. විශ්වවිද්‍යාලවල දරුවෙක් ගතකරන කාලය තමයි ඒ දරුවාගේ හොඳම කාලය කියල මං නම් හිතන්නේ. මොකද සරසවියේදී තියන නිදහස පාසල් කාලයේදීවත් ඉන් පිට වුණාට පස්සේවත් ඔවුන්ට ලැබෙන්නේ නැහැ. සරසවියේදී වමේ දේශපාලනය කිරීම තමයි ‘පැෂන්’ එක. ඒක අපි විශ්වවිද්‍යාලයේ ඉන්නකොටත් කළානේ. දැන් ඉන්න දරුවොත් කරනවා. විශ්වවිද්‍යාල සිසුන් විප්ලවකාරී ලෙස හැසිරීම අමුතු දෙයක් නොවෙයි.මේ පිළිබඳව අපේ අවධානය මුළුමනින්ම යොමුකරල තිබෙනවා. දැනට වැඩපිළිවෙළක් හදාගෙන යනවා මේ දරුවන්ටත් සරසවියෙන් එළියට එනකොටම රැකියාවක් ලබාදීම සහතික කරන්න. ඒ සඳහා ඒඒටී ආයතනය, මානව සම්පත් කළමනාකරණය, අලෙවිකරණය වගේ අංශවල පුහුණුවක් දැනුමක් ලබාදී ඒ දරුවන්ට රැකියාභිමුඛ පුහුණුවක් ලබාදෙන්න කටයුතු කරනවා.විශේෂයෙන් ඉදිරියට රැකියා අවස්ථා වර්ධනය වන සංචාරක කර්මාන්ත වගේ අංශවල විදේශ භාෂා හදාරන නැතිනම් ඉතිහාසය, පුරාවිද්‍යාව වගේ විෂයයන් හදාරා ඇති සිසුන්ට ඉංග්‍රීසි දැනුමක් ලබාදී රැකියා අවස්ථා ලබාදීමට කටයුතුª කරනවා. මේ සම්බන්ධව ජනාධිපතිතුමාගේත් අවධානය යොමු කරල දැන් කටයුතු කරගෙන යනවා.පැහැදිලිව විශ්වවිද්‍යාලවල විනය ආරක්ෂා කරගෙන දේශපාලනීකරණය අවම කරල ශිෂ්‍යයන්ගේ අවධානය පූර්ණ වශයෙන් අධ්‍යාපනය කෙරෙහි යොමු කළ යුතුයි.විශ්වවිද්‍යාල සිසුන් කියන්නේ මේ රටේ දක්ෂම දරු පරපුර. ඔවුන්ට හොඳට ලියන්න කියන්න පුළුවන් ඔවුන්ගේ නිර්මාණවලට කෙටිකතා නවකතා එළිදක්වන්න අතදෙන්න අපි කටයුතු කරනවා. ඒ වගේම ඔවුන්ගේ නාට්‍ය ටීවී කොමාර්ෂියල් එළිදක්වන්න අපි අතදෙනවා. ඔවුන්ට ඉංග්‍රීසි දැනුම ලබාදීම අත්‍යවශ්‍යයි. මේ විදියට රජයේ රැකියා පමණක් නොව විදේශ රැකියාවක් පෞද්ගලික අංශයේ රැකියා අවස්ථාත් අපි මේ දරුවන්ට ලබාදෙනවා.මෙලෙස සරසවි දරු පරපුරට වැඩි පිළිගැනීමක් සතුටුදායක පරිසරයක් මානසිකත්වයක් ඇතිකරනවා. දැන් රූපවාහිනිය නැතිනම් පත්තරවල යන්නේ මේ දරුවෝ පිකට් කළොත් එළියට බැස්සොත් විතරයි. එහෙම නෙවෙයි මේ දක්ෂ නිර්මාණශීලී දරුවන්ගේ ඒ නිර්මාණශීලිත්වයටත් ඒ මාධ්‍යවල ඉඩකඩ ලබාදිය යුතුයි. මෙම වැඩ පිළිවෙළ අනාගත ආයෝජනයක් ලෙස සලකා ලෝක බැංකුව සමඟ සාකච්ඡා කර අරමුදල් ලබාගැනීමට කටයුතු කරනවා. විශ්ව විද්‍යාල ප්‍රතිපාදන කොමිසමේ සභාපති මහාචාර්ය ගාමිණී සමරනායකවිශ්ව විද්‍යාල අර්බුද කියන වචනය මෙතනට හරි යනවද මං දන්නෙ නැහැ. අර්බුදයක් කියන්නේ එතනින් එහාටත් යන්නෙ නැති මෙහාටත් යන්නේ නැති තත්ත්වයක්නේ. නමුත් විශේෂයෙන් අපේ විශ්ව විද්‍යාලවල 87 - 89 ජවිපෙ දෙවැනි කැරැල්ලෙන් පසුව නැතිනම් කැරැල්ලට පෙර සිටම විශ්ව විද්‍යාල ශිෂ්‍යයන් තුළ කැරලිකාරී මානසිකත්වයක් ඇති කිරීමේ අරමුණින් දේශපාලන කටයුතු කිරීමේ ප්‍රතිඵලයක් විදියට අද මේ තත්ත්වය උදාවෙලා තියනවා කියල කියන්න පුළුවනි. විශ්ව විද්‍යාල හැමදාම වාමාංශික දේශපාලනයට තමයි නැඹුරුවක් දැක්වූවේ. ශිෂ්‍යයන් අතර හැමදාම වාමාංශික හා රැඩිකල් අදහස් උදහස් තිබෙනවා. නමුත් ඔවුන් දැඩි ප්‍රචණ්ඩත්වයකට ලක්වුණේ 1971 කැරැල්ලට පසුව. 1987 - 89 ට පසුව මේක තීව්‍ර වුණා.මේ ස්ථාන එක්තරා විදියකට කැරලි මධ්‍යස්ථාන බවට පත් වුණා. මේව ලිබරල් නැතිනම් නිදහස් චින්තනයකට ඉඩ තිබිය යුතු ආයතනනේ. නමුත් සත්‍ය වශයෙන්ම විදේශ විශ්ව විද්‍යාලවල මූලික කර්තව්‍යය අධ්‍යාපනය ලැබීම පමණක් නෙවෙයි ආර්ථික සංවර්ධනයට දායකවීම පමණක් නෙවෙයි රටේ ජාතික ආරක්ෂාවටත් මැදිහත් වීමයි. අපේ රටේ විශ්ව විද්‍යාලවල තත්ත්වය ඊට හාත්පසින්ම වෙනස් තත්ත්වයක්.අද පවතින තත්ත්වය මූලික වශයෙන් ශිෂ්‍යයෙක් නිදහස් අධ්‍යාපනය යටතේ විශ්ව විද්‍යාලයට පැමිණියත් ඔවුනට අධ්‍යාපන නිදහසක් නැහැ, එතන කරුණු කාරණා සිදුවන ආකාරය අනුව. මේ විශ්ව විද්‍යාලවන විවෘතව කෙරෙන දේශපාලනයකුත් නැහැ.1971 ට පෙර 87 - 89 ට පෙර අපේ විශ්ව විද්‍යාලවල විවෘත දේශපාලනයක් තිබුණා. ඒ තුළ සියලු ප්‍රධාන දේශපාලන පක්ෂ හා අනෙකුත් දේශපාලන පක්ෂවලට සම්බන්ධ ශිෂ්‍ය ශිෂ්‍යාවන් හිටියා ඔවුන් විවෘතව තමන්ගේ දේශපාලන අදහස් ප්‍රකාශ කළා. මූලිකම දේ ශිෂ්‍ය සංවිධාන කටයුතුවල ප්‍රජාතන්ත්‍රවාදී භාවයක් තිබුණා.ඒකම තමයි මූලික ප්‍රශ්නය.එදා සිසුන් යම් පන්ති වර්ජනයකට යනව නම් විවෘතව සාකච්ඡා කරල තමයි ඒ තීරණය ගත්තේ. 1987 - 89 සම්ප්‍රදාය තමයි අදත් ක්‍රියාත්මක වන්නේ. අදත් ඒක ඉතා රහසිගතව ක්‍රියාත්මක වෙනවා, බාහිරින් විශ්ව විද්‍යාල ශිෂ්‍යයන් වෙත ආරෝපනය කරන දෙයක්. ඒ තුළ නවකවදය ඉතා වධකාරී වෙලා තියනවා. මාස දෙකක් පමණ මෙම නවක වද කාලය ක්‍රියාත්මක වෙනවා. ඉතාම සුළු පිරිසක් මේ කටයුත්ත කරන්නේ. නමුත් ඔවුන් ඉතාම සංවිධානාත්මකව මේක කරගෙන යනවා. ඒ නිසා සාමාන්‍ය ශිෂ්‍යයකුට තමන්ගේ අධ්‍යාපන කටයුතු නිදහසේ කරගෙන යාමට හැකියාවක් අද නැතිවෙලා තියනවා. නිදසුනක් විදියට නවක වදයට එරෙහිව ඉන්න ශිෂ්‍යයන්ට පේරාදෙනිය විශ්ව විද්‍යාලය තුළ කැන්ටිමකට පවා යන්න තහනම් කරල තියනවා. මේ තහනම ශිෂ්‍ය සංවිධාන විසින් ඒවට අයත් ශිෂ්‍යයන් විසින් දාන්නේ. ඔවුන්ට ක්‍රීඩාගාරය තහනම්, ඔවුන්ට ශිෂ්‍ය පොදු කාමරය තහනම්.ඉස්සර නම් පක්ෂ තියනවා, ඡන්ද තියනව. දැන් මේ ගොල්ලෝ අවිධිමත් සම්ප්‍රදායක් හදාගෙන තියනවා. මේක හදාගෙන තියෙන්නේ එජාප රජය 1984 දී පමණ සියලු ශිෂ්‍ය සංවිධාන තහනම් කර වෙනත් ආකාරයේ උපදේශක කමිටු ක්‍රමයක් හඳුන්වා දීම නිසා. ශිෂ්‍යයන් ඒ ක්‍රමය ප්‍රතික්ෂේප කරල ඒ කාලෙ ක්‍රියාකාරී කමිටු හැදුවා. 87 - 89 කැරැල්ල වෙන කොටත් තිබුණේ ඔය ක්‍රියාකාරී කමිටු. ඒ කමිටුවට පළමුවැනි අවුරුද්දෙන් 50 දෙවැනි අවුරුද්දෙන් 50 විදියට ගෙන්වා ගන්නවා. මේ දැන් ඉන්න ශිෂ්‍යයන්ට තියෙන්නේ මේ ක්‍රියාකාරී කමිටුවල අත්දැකීමක්.ඒ නිසා අද වෙලා තියෙන්නේ ශිෂ්‍යයෝ තනි රැස්වීමක් තියන්නේ නැහැ. ඒ ගොල්ලෝ තබන්නේ බැච් එකේ රැස්වීමක් තියනවා පළමු අවුරුද්ද දෙවැනි අවුරුද්ද කියලා තමන්ගේ බැච් එකේ නියෝජිතයෝ තෝරාගන්න. ඒක ඒ අයට ඕන විදියට කරගන්නවා. මේක පනතක නීතියක තියන දෙයක් නෙවේ. මේ අවිධිමත් සංවිධාන රටාව මේ ගොල්ලෝ උපයෝගී කරගන්නවා තමන්ගේ බලය දිගටම පවත්වා ගන්න.කොහෙත්ම නැහැ. මේ ගොල්ලෝ මේ විදියට වෙනත් කිසිම ශිෂ්‍ය සංවිධානයක් හදන්න දෙන්නේ නැහැ. ගහනවා. තාඩන පීඩනයට ලක් කරනවා. ජනතා විමුක්ති පෙරමුණ එළියට ඇවිල්ලා ප්‍රජාතන්ත්‍රවාදය, මානව අයිතිවාසිකම් ගැන කතා කෙරුවට මේව මේ ගොල්ලෝ විශ්ව විද්‍යාල තුළ සම්පූර්ණයෙන් උල්ලංඝනය කරනවා. වෙනත් කිසිදු ශිෂ්‍ය සංවිධානයක් ගොඩනැගීමේ වාතාවරණයක්වත් ඇතිවෙන්න ඉඩක් දෙන්නේ නැහැ. ඒ නිසා මැතිවරණයක් තියන්න ගියොත් එතන වෙන්නේ ගැටුමක්. ඒ නිසා උප කුලපතිවරුත් කැමැතියි මැතිවරණයක් නොතිය තරගයක් නැතිව එනවට. මොකද මේ ක්‍රමයට විරුද්ධව කටයුතු කරන්න ගියොත් සාමය බලවත් ලෙස කඩවන නිසා. ඒකෙන් තමයි මේ විශ්වවිද්‍යාල අන්තර් බලමණ්ඩලය කියන බෝඩ් එක පවත්වාගෙන යන්නේ. මේකට කොළඹ, මොරටුව, යාපනය, අග්නිදිග, නැඟෙනහිර විශ්වවිද්‍යාල සම්බන්ධ නැහැ. නමුත් ඔවුන්ට අවශ්‍ය දේශපාලන මතවාදය විශ්වවිද්‍යාල තුළ බලහත්කාරයෙන් කරනවා. රාජ්‍ය විරෝධී කටයුතු කරනවා.ඒකයි ඇත්ත කතාව.අද මේ කෑගහන ශිෂ්‍ය සමිති කිසිවක් ගොඩනැඟිල තියෙන්නේ ශිෂ්‍යයන්ගේ කැමැත්ත අනුවවත් ඔවුන්ගේ අවශ්‍යතා සඳහාවත් නොවෙයි. බාහිර දේශපාලන සංවිධානයක කැමැත්ත හා අවශ්‍යතාව අනුව. ඒ දේශපාලන සංවිධානය තමයි ජනතා විමුක්ති පෙරමුණ. මේ විශ්වවිද්‍යාල පනත බලන්න. මේකෙ කොහෙවත් අන්තර් විශ්වවිද්‍යාල බලමණ්ඩලය කියල සංවිධානයක් ගැන සඳහනක් නැහැ.ඔව්, ඔවුන් රටපුරාම මේ මහපොළොව මත නැති සංවිධානයක නමින් පෝස්ටර් ගහනවා.විශ්වවිද්‍යාල නම එහෙම එක එක්කෙනාගෙ කැමැත්තට අනුව පාවිච්චි කරන්න බැහැ. ඒවගේම කියන්න ඕන ඔය සංවිධානයේ කැඳවුම්කරු කියන පුද්ගලයා විශ්වවිද්‍යාල ශිෂ්‍යයකුත් නෙවෙයි. ඔහු පේරාදෙණිය විශ්වවිද්‍යාලයේ සිසුවෙක් හැටියට හිටපු පුද්ගලයෙක්. ඔහු විභාගය අසමත් වෙලා විභාගවලට පෙනී නොසිටපු නිසා දේශනවලට සහභාගි නොවීම නිසා ඒ පීඨ සභාව 2008 තිබ්බ ඔවුන්ගේ 202 වැනි රැස්වීමේදී තීරණයක් අරගෙන තියනවා, ඔහුගේ ශිෂ්‍යභාවය අවලංගු කරන්න. මේ පුද්ගලයා තමයි මේ තියන සියලු විරෝධතාවලට සම්බන්ධ වෙන්නේ. ඔහුගේ මූලික අභිප්‍රාය තමයි පාලකයන්ට රජයට විරුද්ධව විරෝධතා ව්‍යාපාර හා කොරෝධතා ව්‍යාපාර සංවිධානය කිරීම.ඒක තමයි ඔවුන්ගේ වුවමනාව.වරක් මට වීරසූරිය ශිෂ්‍යයා සමරන්න තිබ්බ රැස්වීමක සමරු දේශනය පවත්වන්න ආරාධනා කළාම මම කිව්වා හොඳම සැමරීම තමයි නැවත නොමැරීම කියලා. දැන් මේ ගොල්ලෝ සමරන්න කියල විරෝධතා සංවිධානය කරන්නේ මරන්න.දැන් රුහුණු ශිෂ්‍යයා සමරන්නේ වෙන කිසිදේකට නෙමෙයි ඒකෙන් කිසියම් කණ්ඩායමක් අරගෙන ව්‍යසනයක් ඇතිකරන්න බලන්නේ. දැන් මෙතන මේ තියෙන්නේ සමරා මැරීමේ මරා සැමරිමේ සංස්කෘතියක්. කලක් තිස්සේ ඒගොල්ලෝ වීරසූරියව පාවිච්චි කළා. හැබැයි ඒ වීරසූරියගේ අයියා මැරුවේ කවුද කියල ඒ ගොල්ලො කියන්නේ නැහැ. වීරසූරියගේ අයිය පොල්ගහවෙල පොලීසියේ සේවය කරද්දී 87 – 89 කාලේ මරාදැම්මා. ඒ නිසා ඒ කාලේ කිව්වේ අයියා මරා මල්ලී සැමරීම කියලයි. දැන් ඒ සැමරුම කරන්නේ නැහැ.දැන් ඔය රුහුණු ශිෂ්‍යයාව සමරන්නේ ඊට වඩා සංඛ්‍යාවක් මරාදැමීමට. මේ ඝාතන සංස්කෘතිය මේ ප්‍රචණ්ඩ සංස්කෘතියෙන් අපේ විශ්වවිද්‍යාල ශිෂ්‍යයන් බේරාගත යුතුය.ඒ තත්ත්වය යළි ඇතිකළ යුතුයි. ශිෂ්‍ය සමිති ප්‍රජාතන්ත්‍රවාදී ආකාරයකට පත්කිරීම, ඒ වගේම නේවාසිකාගාරවල විධිමත් පරිපාලන කටයුතු කිරීම, මේ සියල්ල විනයක් ඇතිව කිරීම මඟින් අපි බලාපොරොත්තු වන ආකාරයේ විශ්වවිද්‍යාල ගොඩනැඟීමට අත්‍යවශ්‍ය කාරණයක්.අවිධිමත් ස්වරූපය ඇත්තටම මුළු විශ්වවිද්‍යාල පරිපාලනයම අවුල් කරනවා. මේ නවක වදය කියන කාරණය තමයි ඔවුන් ශිෂ්‍යයන් අල්ලගන්න පාවිච්චි කරන්නේ. අද දෙමාපියෝ අපට කතාකරනව මේ නවක වදයෙන් තමන්ගේ දරුවෝ බේරා දෙන්න කියල. අපි ඒ සඳහා කටයුතු කරනවා. මේ සඳහා රිචඩ් පතිරණ ඇමැතිතුමාගේ කාලේ පනතක් සම්මත කරගත්ත මේ නවකවදය තහනම් කරන්න.අපි ඒ පනත පදනම් කරගෙන චක්‍රලේඛයක් නිකුත් කරල තිබෙනවා. අපේ අරමුණ නවක වදය සම්පූර්ණයෙන් සරසවිවලින් ඉවත් කිරීමයි. දැන් ඒක අඩුවෙලා තියනවා. හැබැයි මේක වෙනත් මුහුණුවරකින් රහසිගතව වෙන්න පුළුවන් බවත් අපි දන්නවා. මේව කරල ඔවුන් කරන්න හදන්නේ අසරණ ශිෂ්‍යයන්ව තමන්ගේ දේශපාලන න්‍යාය පත්‍රයට හැඩගස්වා ගැනීමයි. එස්.බී.දිසානායක ඇමැතිතුමාත් පෙන්වා දීලා තිබුණා සරසවි කියන්නේ රජය මුදා නොගත් ප්‍රදේශය. ඒ ප්‍රදේශ නොබෝ කලකින්ම මුදාගන්නවා කියලා.ඒක තමයි මේ වෙමින් තිබෙන්නේ. අර්බුදයක් කියන්නේම ශිෂ්‍යයන්ට ඉගෙනගන්න බැරි කමක් කියන එක. ආචාර්ය වරුන්ට උගන්වන්න බැරිකමක් කියන එක. මට ආචාර්යවරු ඇතැම් වෙලාවට දන්වනව ශිෂ්‍යයෝ කියනව කියල අද දේශනවලට එන්න විදියක් නැහැ. අද පිකටින් එකක් තියනව නැතිනම් විරෝධතාවක් තියනව ඒ නිසා අපි එන්නේ නැහැ කියලා. පිකටින් එකට ශිෂ්‍යයන්ට නොගිහින් ඉන්නට බැහැ. ඊට පස්සේ ඔවුන්ට ශිෂ්‍යයන් විදියට විශ්වවිද්‍යාලයේ ඉන්නට බැහැ.ඊට හේතුව මේ අන්තර් විශ්වවිද්‍යාල බල මණ්ඩලය කියන සංවිධානය.එය මේ ශිෂ්‍යයන් තමන්ගේ දේශපාලන න්‍යාය පත්‍රයට අනුව හැඩ ගස්වා ගන්න උත්සාහ කරමින් ඉන්නවා. මේ නිසා විශ්ව විද්‍යාල මේ බාහිර සංවිධානවලින් මුදාගන්නට හැකිකමක් තියනව නම් මේ රටේ විශ්ව විද්‍යාල අධ්‍යාපනය මේ 21 වැනි ශත වර්ෂයට අවශ්‍ය පරිදි සකස් කිරීමේ හැකියාව තියනවා.මම කොහෙත් ම කියන්නේ නැහැ. ශිෂ්‍යයන්ට දේශපාලනය තහනම කියලා. ඔවුන් වැඩිහිටියෝ. ඔවුන්ට කැමැති පරිදි තමන්ගේ දේශපාලනය කරන්න පුළුවනි. තම මතවාදය අනුව තමන්ට කැමැති පක්ෂය තෝරාගෙන දේශපාලනය කිරීමේ හැකිකම ඔවුන්ට තිබෙන්න ඕන.නමුත් ඒ නිදහසට අද අවහිර කරල තියනව එක පක්ෂයක එක ශිෂ්‍ය සංවිධානයකට පමණක් ක්‍රියාත්මක වෙන්න ඉඩදීල තමයි මේ තත්ත්වය ඇති කරල තියෙන්නේ. නිදහස ඇති කිරීම අතිශය වැදගත්. මේක විශ්ව විද්‍යාල ප්‍රතිපාදන කොමිසමේ නැතිනම් උපකුලපති තුමාගේ කාර්යයක් පමණක් නෙවෙයි.විශ්ව විද්‍යාලවල මේ අවාසනාවන්ත තත්ත්වය නැති කිරීම මේ රටේ සමස්ත ජනතාවගේ ම රටේ ම කාර්යයක්.අපි මේ රටේ සමස්ත මාධ්‍යයෙන් ම ඉල්ලා සිටිනව මේ කරුණු කාරණා හොඳින් හෙළිකර අනාගතයේදි මේ රටේ සිදුවිය හැකි ව්‍යසනයක් වැළැක්වීමට මැදිහත් වන ලෙස. ඔවුන් ප්‍රතිපාදන කොමිසම වෙත මාස 12 ක් තුළ 13 න් වතාවක් ආව. ඔවුන් භීතිය ඇති කරන්න උත්සාහ කරනව. මාධ්‍ය තුළින් ඔවුන් උත්සාහ කරන්නේ විශාල ප්‍රශ්නයක් තියනව කියල පෙන්වන්න.කරන්න ඕන පුළුවන් තරම් හොඳ අධ්‍යාපනයක් මේ විශ්ව විද්‍යාල තුළ දරුවන්ට දීල ලංකාවට විතරක් නෙවෙයි ලෝකයටම සම්පතක් උපාධිධාරින් පිරිසක් බිහි කර ගැනීමට කටයුතු කිරීම. යුද්ධය නවත්තල ජනාධිපතිතුමාගේ ඉදල මුළු රටම රට හදන්න හදන මොහොතක සරසවි තුළ ප්‍රශ්න ඇති කරන්න කරන උත්සාහය මුළුමනින් ම වැළැක්විය යුතු යි.දැන් මුළු විශ්වවිද්‍යාල පරිපාලනයම ප්‍රාණ ඇපයට ගත්ත ස්වරූපයක් තමා තියෙන්නේ. ඇත්තටම රුහුණු විශ්වවිද්‍යාලයේ ශිෂ්‍යයකු මරණයට පත්වීම දක්වා සිද්ධියත් ආරම්භ වෙන්නේ ජූනි 16 වැනිදා. 17 වැනිදා උපකුලපතිතුමා ඇතුළු සියලුම පරිපාලන නිලධාරීන් ඔවුන් විසින් ප්‍රාණ ඇපයට අරන් තිබුණා සවස් වන තුරුම. ඒක කොහෙවත් කතාවෙන්නේ නැහැ. එතැනින් තමයි පටන්ගත්තේ.ඊළඟට විශ්වවිද්‍යාල ගොඩනැඟිලිවල බලහත්කාරයෙන් පදිංචිවුණා. ඒ නිසා තමයි උපකුලපතිතුමාට සිදුවුණේ පොලිසිය ගෙන්වීමට. බොහෝ විශ්වවිද්‍යාල අද ක්‍රියාත්මක වන්නේ පොලිසියේ ආධාරය ඇතිව. අපිට විශ්වවිද්‍යාල ප්‍රතිපාදන කොමිසමට පවා නිතර පොලීසිය ගෙන්වන්න වෙනවා.ඔවුන් මාස 12ක් තුළ 13 වතාවක් මෙතෙන්ට ආවා. මේක මේ කණ්ඩායමේ එක්තරා විදියක ඉදිරි සටන් උපාය උපක්‍රමයක් වශයෙන් හැඟෙනවා. මොකද මෙහෙම ශිෂ්‍යයෝ ගෙන්වල ඔවුන්ව පොලීසියට විරුද්ධව මෙහෙයවල වෛරයක් ඇතිකරල සමාජය තුළට ඒ වෛරය ගෙනයාමයි ඔවුන්ට ඕන.සංවාද සටහන සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=ab1008013</link>
    <topic>ඒ කාලයේ හිතුමතේ විදුලිය බෙදා හැරියා</topic>
    <author>සාකච්ඡා කෙළේ සුමේධා නවරත්න</author>
    <content>විදුලිබල හා බලශක්ති ඇමැති පාඨලී චම්පික රණවකමේ අභියෝගයට මුහුණ දීමේ වෘත්තීය සුදුසුකම් මෙන්ම අත්දැකීම් මට තිබෙනවා. ඒ නිසා මේ අභියෝගය මම කැමැත්තෙන් බාර ගන්නවා.විදුලි බල මණ්ඩලය කියන්නෙ මේ රටේ දැවැන්ත මූල්‍ය සංසරණයක් ඇති ආයතන කීපයෙන් ප්‍රධාන ආයතනයක්. වසරකට රුපියල් බිලියන එකසිය පනහක පමණ මුදලක් සංසරණය වන අමාත්‍යංශයක්.මේ තරම් විශාල මුදල් ප්‍රමාණයක් සංසරණය වෙන ආයතනයක් වුවත් අපි මුහුණ දෙන ගැටලු අතරින් මූල්‍ය අර්බුදය ප්‍රධානයි.හේතු කීපයක් ම තිබෙනවා. විදුලිය නිෂ්පාදනය, බෙදා හැරීම හා අලෙවිය සඳහා මණ්ඩලය මේ වසරට පමණක් රුපියල් බිලියන 160 ක් වියදම් කළ යුතුයි. ඒත් ආදායම බිලියන එකසිය විස්සයි. ඒ කියන්නේ මේ වසරේදී පමණක් අපට බිලියන 40 ක පාඩුවක් දරන්න වෙනවා. එහෙත් අපට ලැබෙන වර්ෂාව හා ලෝක වෙළෙඳ පළේ තෙල් මිලෙහි අඩුවැඩිවීම් අනුව මේ පාඩුවත් අඩු හෝ වැඩි වෙන්න පුළුවන්.මේ බිලියන ගණනේ අලාභය ඊයේ පෙරේදා ආරම්භ වූ දෙයක් නොවේ. වසර දොළහක සිට විදුලිබල මණ්ඩලය පාඩු ලබනවා. මේ පාඩුව පියවන්න දුප්පත් පෝසත් භේදයකින් තොරව විදුලිය භාවිත කළත් නොකළත් හැම පුද්ගලයකුම රුපියල් දෙදාහ ගණනේ ආණ්ඩුවට ගෙවිය යුතුයි.මේ වන විට විදුලි ඒකකයක නිෂ්පාදනය, බෙදා හැරීම හා අලෙවිය සඳහා රුපියල් 17.51 ක වියදමක් දරන්න වෙලා තිබෙනවා. ඒත් පාරිභෝගිකයාට විකුණන්නේ රුපියල් දහතුනක මුදලකට. එතැනම රුපියල් 4.50 ක පාඩුවක් අපිට දරන්න වෙනවා.අපේ විදුලි බිල වැඩියි. ඒක ඇත්ත. කොරියාවෙ විදුලි බිල අපෙන් භාගයක් වගේ. අපේ රටේ ප්‍රශ්නය නම් විදුලි නැති අයටත් ඒ වෙනුවෙන් ගෙවන්න වෙන එකයි. මණ්ඩලයේ පාඩුව පියවීමට නම් තව රුපියල් හතරකින්වත් ඒකකයකට අය කරන මුදල වැඩි කරන්න ඕනෙ.අනෙක් පැත්තෙන් මණ්ඩලය ණය වෙලා තියෙනවා. මණ්ඩලයේ කෙටි කාලීන ණය රුපියල් බිලියන 161 ක් . තෙල් සංස්ථාව හා මහජන බැංකුව වැනි ආයතන කීපයකටම අපි ණයයි.ඒ වගේම ආරක්ෂක අමාත්‍යංශය, සෞඛ්‍ය අමාත්‍යංශය වැනි රජයේ ආයතන කීපයකුත් රුපියල් බිලියන 15 ක් පමණ අපට ණයයි. මේ කරුණුත් මණ්ඩලය පාඩු ලැබීමට හේතු වෙනවා.ඇත්තටම මණ්ඩලය දැවැන්ත ආයෝජනවලට යොමු වී තිබෙනවා. පුත්තලම ගල් අඟුරු බලාගාරයට පමණක් රුපියල් බිලියන 155 ක් වෙන් කර තිබෙනවා. ඉහළ කොත්මලේ ජල විදුලි බලාගාරයට රුපියල් බිලියන 39 ක්, ග්‍රාමීය විදුලි යෝජනා ක්‍රම හයදහසක් වෙනුවෙන් රුපියල් බිලියන 39 ක්, උතුරු වසන්තය කටයුතු සඳහා එනම් එම ප්‍රදේශවල විදුලි පද්ධති සඳහා රුපියල් බිලියන 18 ක් යනාදි වශයෙන් විවිධ ව්‍යාපෘති සඳහා විශාල ආයෝජනයක් කර තිබෙනවා. කඩිනම් මහවැලි ව්‍යාපෘතියටත් වෙන් කළේ රුපියල් බිලියන පනහයි. විදුලි බල මණ්ඩලය මේ වන විට රුපියල් බිලියන 322 ක් ආයෝජනය කර තිබෙනවා. මේ මුදල් සියල්ල ඉදිරියේදී අපි ගෙවිය යුතු ණයයි.ඔව් ඒක ඇත්ත. 1990 වන විට අපට විදුලි ජනන සැලැස්මක් තිබුණා. නමුත් ඒ අනුව ක්‍රියා කළේ නැහැ. විදුලිය පෞද්ගලික අංශයෙන් මිල දී ගත්තා. ඉතාමත් අවිධිමත්, අවිචාර හා අසාධාරණ විදියට තමයි 1995 සිට 2005 වනතුරු විදුලි බල මණ්ඩලයේ කටයුතු සිදුවුණේ. විදුලි බල පද්ධතියේ සමබර බව ගැන කිසිම තැකීමක් නොකර හිතුමතේ විදුලිය බෙදා හැරුණා. කුඩා පරිමාණයේ ජල විදුලි බලාගාර කිසිවක් ප්‍රධාන ස්ථානයෙන් මෙහෙයවීමක් වුණේ නැහැ. ඉතාම අක්‍රමවත් විදියට විදුලිය බෙදා හැරුණා.මේ වන විට වීදි ලාම්පු ලක්ෂ 7 ක් තියෙනවා. ඉන් ලක්ෂ 4 ක්ම අවසරයකින් තොරව එල්ලූ ඒවා.බටහිර රටවල වගේ ම අපි‍්‍රකාව, අරාබිය, ලතින් ඇමෙරිකානු රටවල මේ ඉංජිනේරු මහත්වරුන්ට රැකියා අවස්ථා ලැබිලා තියෙනවා. ඒ නිසා අපේ ඉංජිනේරුවො ඒ රැකියා අවස්ථා ලබා ගත්තා. ඔවුන්ගෙ සහය නැති වීමත් තාක්ෂණික අර්බුදයට හේතුවක්.අද වෙන විට විදුලිය නිෂ්පාදනය බෙදා හැරීම අලෙවිය පමණක් නොවෙයි අඩුම තරමේ මනු කියවන්නෙවත් මණ්ඩලයේ සේවකයො නොවේ. විදුලි කම්බි වලට වැටෙන අතු ටික කපන්නෙත් කොන්ත්‍රාත් ක්‍රමයට.පාඩු ලැබීමට පමණක් නොවෙයි මණ්ඩලය හා පාරිභෝගිකයන් අතර ඇති වී තිබෙන සමාජ අර්බුදයටත් එය හේතුවක්. මේ අවිධිමත් ක්‍රියා කලාපය නිසා විදුලිය ලබා ගන්න සමාගම් එකොළහකට අනවශ්‍ය ගෙවීම් කරන්න අපට සිදු වෙලා. වසරකට ලැබෙන ආදායමෙන් සීයට හැත්තෑපහක් අපි විදුලිය ලබා ගැනීම වෙනුවෙන් මේ ආයතනවලට ගෙවනවා. මණ්ඩලයේ දූෂණ, වංචා, මුල් බැස ගැනීමටත් මෙය හේතුවක්.විසඳුම් කීපයක් තිබෙනවා. පළමුවෙන්ම ජනතාවට මණ්ඩලය ගැන තිබෙන ආතතිය නැති කළ යුතුයි. ඒ වෙනුවෙන් අපි දැන් වැඩසටහන් කීපයක් ක්‍රියාත්මක කර තිබෙනවා. ඒ අනුව ජනතාවට තමන්ගෙ ගැටලු 1987 දුරකථන අංකය මඟින් විදුලි බල මණ්ඩලයටත් 1910 මඟින් ලෙකෝ ආයතනයටත් 1901 මඟින් විදුලිබල අමාත්‍යංශයටත් දැනුම් දිය හැකියි.මේ ගැටලුවට දිය හැකි උපරීම විසඳුම් අප ලබා දෙනවා. ඒ වගේම විදුලි පාරිභෝගික සමිති පිහිටුවන්නත් කටයුතු කරනවා. මේ සෑම පියවරක ම අවසානයේදී ඒ කියන්නේ 2015 වන විට සියලුම රටවැසියන්ට විදුලිය ලබාදීමට අපි කටයුතු කරනවා.ඉදිරි අවුරුදු දෙකේදී සෑම විදුලි ඩිපෝවක් ම ඵලදායිතාවයේ ඉහළට ම ගෙන එනවා. සෑම ප්‍රාදේශීය විදුලි ඉංජිනේරු කොට්ඨාසයක්ම ඵලදායි ඒකක බවට පත් කරනවා. මින් පසු සේවකයන්ගෙ වැටුප්, උසස් වීම් ලබා දෙන විට ජ්‍යෙෂ්ඨත්වයට අමතර සේවකයාගේ කාර්යක්ෂමතාවය මත පදනම් වූ ක්‍රමයක් අනුගමනය කරනවා.ඒ වගේ ම සුනිත්‍ය බලශක්ති අධිකාරියත් සමඟ එකතු වෙලා විදුලි බිල අඩු කරගන්නා ආකාරය ගැන ජනතාව දැනුම්වත් කරනවා.විදුලි බල මණ්ඩලය මේ විදියට ගියොත් 2020 දී වත් ලාබ ලබන ආයතනයක් වෙන්නෙ නැහැ. එහෙත් අපි මේ මූල්‍ය අර්බුදයෙන් ගොඩ ඒමට ඒ කියන්නෙ මෙහෙයුම් අලාභය සම්පූර්ණයෙන් ම නැති කර ගත හැකි විදියේ වාණිජ සැලසුමක් හැදුවා. ඒත් 2008 දී වගේ තෙල් මිල ඉහළ ගියොත් ඒ තත්ත්වය අපට පාලනය කරන්න බැහැ. එහෙම වුණොත් අපේ පරමාර්ථ එහා මෙහා වෙන්න පුළුවන්.1970 සිට 1980 තෙක් විදුලි ඒකකයක මිල සත 18 යි. මේ තත්ත්වය දහතුන් ගුණයකින් ඉහළ ගියේ කඩිනම් මහවැලියත් සමඟයි. 1990 වන තෙක් තිබුණ මේ මිල 2000 වෙද්දි 2.43 ක් වෙනවා. වර්තමානය වන විට එය 17.51 ක් බවට පත් වෙලා. අඛණ්ඩව මිල ඉහළටම ගිහින් තිබෙනවා. දැන් අපි උත්සාහ දරන්නෙ විදුලි ජනනය, බෙදා හැරීමේ හා අලෙවියේ වියදම පාලනය කිරීමටයි. 2014 වන විට මේ වියදම පාලනය කිරීමයි අපේ උත්සාහය.විදුලි බිල අඩු කිරීමට අපට මේ මොහොතේ හැකියාවක් නැහැ. ඒ වගේ ම බිල වැඩි කරන්නත් බලාපොරොත්තුවක් නැහැ. කොහොම වුණත් විදුලි බිල තීරණය කරන්නෙ මණ්ඩලය නොවෙයි. එහි තීරකයා වන්නේ මහජන උපයෝගීතා කොමිසමයි.සාකච්ඡා කෙළේ සුමේධා නවරත්නඡායාරූපය විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=ab1008014</link>
    <topic>පක්ෂයේ අර්බුද නොවිසඳුනොත් දේශපාලනයෙන් ඉවත් වෙනවා කිව්වා</topic>
    <author>සංවාද සටහන සුමේධා</author>
    <content>එජාපයේ නියෝජ්‍ය නායක කරු ජයසූරියඑජාපය තවමත් ප්‍රබල පක්ෂයක්. එහි වෙනසක් නැහැ. රියෙන්සි අල්ගම මහතා ගේ මේ ජීවිත පරිත්‍යාගය සිදුවුණේ පක්ෂය වෙනුවෙන් වගේ ම රට වෙනුවෙන්.ඔහු සිය පවුලට කෙතරම් ආදරයක් සැලකිල්ලක් දැක්වුව ද ඒ වගේම පක්ෂයටත් ආදරය කළා. රට ගොඩ නැඟීමේ ශක්තිය තිබෙන එකම පක්ෂය එජාපය බවයි ඔහු විශ්වාස කළේ. ඒ නිසා පක්ෂයේ මත ගැටුම් සමථයකට පත්කර රට ගොඩනැඟීමට කටයුතු කිරීමයි ඔහුගේ පරමාර්ථය වුණේ. ඇත්තටම ඔහු දිවි පිදුවෙ රට වෙනුවෙන්.ඔහු හැම විටම උත්සාහ දැරුවෙ පක්ෂයේ අවුල් වියවුල් විසඳීමටයි. ඒ වෙනුවෙන් නිරන්තරයෙන් පක්ෂ ප්‍රධානින් හමු වී සාකච්ඡා කළා. මේ අර්බුද විසඳීමට නොහැකි වුණොත් දේශපාලනයෙන් සමුගන්නා බවත් ඔහු මා සමඟ පැවසුවා. ඒ දේශපාලන සමුගැනීම ඔහු මොන විදියට අර්ථකථනය කළා ද කියලා නම් මම දැන සිටියෙ නැහැ.එහෙත් මම ඔහුට උපදෙස් දුන්නා කලබල නොවන ලෙසට. දේශපාලනය යනු කෙටි දුර ධාවන තරගයක් නොවන බව පැහැදිලි කළා.ඔහු ඇත්තටම විරල පුද්ගලයෙක්. ඔහුගෙ අතින් පක්ෂයට වියදම් කළා මිස දරුවකුට රැකියාවක්වත් අපෙන් ඉල්ලුවෙ නැහැ.එජාපය කියන්නෙ කණ්ඩායමක් මිස තනි පුද්ගලයකු නොවේ.එජාපය අයිති ජනතාවට මිස තනි පුද්ගලයකුටත් නොවේ. අපි සියලු දෙනා වැඩ කරන්නෙ කණ්ඩායම් හැඟීමකින්.පක්ෂයේ පදවි තානාන්තර වෙනස් විය යුතු ද ඒවා ලැබිය යුත්තේ කාට ද යන්න ඉදිරියේදී පක්ෂය විසින් තීන්දු කරයි.ඇත්තටම එජාපය කියන්නෙ ජනතාවගේ පක්ෂයක්. පක්ෂයේ තිබෙන අවුල් වියවුල් ඉදිරියේදී ඉක්මනින් ම විසඳෙතැයි කියා මම විශ්වාස කරනවා. පක්ෂය මේ ගැටලු විසඳා ගන්න යද්දි සමහර මාධ්‍ය අවුලවන්න හදනවා. මේ ප්‍රශ්න විසඳගෙන රට ගොඩගැනීමේ හැකියාව එජාපයට තියෙනවා.ඒ සාකච්ඡා කඩාකප්පල් වෙලා නැහැ. ඉදිරියේදීත් ආණ්ඩුව හා එජාපය සාකච්ඡා පවත්වයි. අපි මේ සාකච්ඡාවට හවුල් වුණේ සද්භාවයෙන්. රටේ යහපාලනය ඇති කිරීම අපේ අරමුණයි.තැපැල් හා විදුලි සංදේශ ඇමැති ජීවන් කුමාරතුංගතැපෑලේ එහෙම ලොකු අර්බුදයක් නැහැ. මුල්‍යමය වංචාවකට සැක පිට සේවකයන් හතර දෙනකුගේ වැඩ තහනම් කළා. ඒ නිසා වෘත්තීය සමිති අකුරට වැඩ කිරීමේ ව්‍යාපාරයක් ආරම්භ කළා. එහෙත් සාකච්ඡා මාර්ගයෙන් අපි දෙගොල්ලම තීරණයකට ආවා. ඒ අනුව තව සතියක් ඇතුළත විනය පරීක්ෂණ පවත්වා ඔවුන් ගැන නිවැරැදි තීරණයක් ගන්නවා. ඒ වෘත්තීය සමිති සාමාජිකයන් නැවත සුපුරුදු ලෙස රාජකාරි කරනවා.හැට තුන් දෙනෙක් නොවේ, ඊටත් වැඩිය ඉන්නවා. බීමත්ව රාජකාරි කිරීම, මුල්‍ය වංචා වැනි චෝදනාවලට ඔවුන් සැක කෙරෙනවා. මේ කිසිවකුගේ තරාතිරම බලන්නෙ නැහැ. කාටවත් විවිධ ප්‍රතිපත්ති ක්‍රියාත්මක වෙන්නෙත් නැහැ. හැමෝටම එකම නීතියයි.මම තැපැල්පතිතුමාට උපදෙස් දුන්නා මේ පරීක්‍ෂණ ප්‍රමාද නොකර කඩිනම් කරන්න කියලා. ඒ අනුව වැරැදිකරුවන්ට නිසි දඬුවම් ලැබෙයි. නිර්දෝෂි නම් යළි සේවයේ පිහිටුවන්න කටයුතු කරනවා.මේ අද ඊයේ ඇති වුණ තත්ත්වයක් නොවේ. කාලයක් තිස්සේ මේ වැරැදි තැපෑලේ සිදු වී තිබෙනවා. අපිට අවශ්‍ය මේ වැරැදි හැකි තරම් දුරට අවම කර ගැනීමටයි.මොකද මහජන සේවයක් වන තැනක මෙවැනි වරැදි දිගින් දිගටම වෙන්න දෙන්න බැහැ.බොහෝ පියවර ගෙන තිබෙනවා. විදුලි සංදේශ පද්ධතිය දියුණු කිරීමට මූලික පියවර ගත්තා.ඉතාම මෑතකදී ඒ ප්‍රදේශවල දුරකථන පහසකම් යළි නඟා සිටුවන්න පුළුවන් වෙයි.යුද්ධය තිබුණත් විවිධ දුෂ්කරතා මාධ්‍යයේ තැපෑල ඒ ප්‍රදේශවල පවත්වාගෙන යන්න සේවකයෝ කැපවුණා. ඇත්තටම ඒ සේවකයන්ට තැපැල් අමාත්‍යංශයේ ගෞරවය හිමි වෙනවා. ඇතැම් සේවකයො සිය නිවෙසෙත්, ඇතැම් විටක කඳවුරුවලත් තැපැල් කටයුතු පවත්වාගෙන ගියා.යුද්ධය නිසා තැපෑල සම්පූර්ණයෙන්ම කඩා වැටුණෙ නැහැ. මේ වන විට තැපැල් ප්‍රවාහන කටයුතු සඳහා අවශ්‍ය වෑන් රථ හා පාපැදිත් අපි ලබා දී තිබෙනවා.ඇත්තටම උතුරු නැඟෙනහිර පමණක් නොවේ මුළු රටේම තැපෑල විදුලි සංදේශ පද්ධතිය අලුත් තාක්ෂණය ඔස්සේ දියුණු කරන්න අපි කටයුතු කරනවා. ගමේ තැපැල් කවුළුවෙන් ලෝකය දකින්න හැකි වන සංවර්ධනයක් ඉදිරියේදී ඇති වෙයි.පසුගිය ටිකේ දිගටම ඡන්ද තිබුණ නිසා කලා කටයුතුවල යෙදෙන්න බැරි වුණා. මේ වසරේ නම් චිත්‍රපටි දෙකක වැඩ කටයුතු ඇරඹෙනවා.සංවාද සටහන සුමේධාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=ab1008015</link>
    <topic>“දැන් මට අලි තිත්ත වෙලා”</topic>
    <author>චන්දන බණ්ඩාර</author>
    <content>ජනාධිපතිතුමාගේ ප්‍රධානත්වයෙන් කැබිනට් මණ්ඩලය ගිය සතියේ රැස්වීය. එහිදී ජනාධිපතිතුමා කැබිනට් මණ්ඩලයට යෝජනාවක් ගෙන ආවේය. “අපි කැබිනට් රැස්වීම සති දෙකකට වරක් පවත්වමු” ජනාධිපතිතුමා යෝජනා කළේය. ඒ පිළිබඳව කැබිනට් මණ්ඩලයට කරුණු දක්වන ලෙස ජනාධිපතිතුමා කැබිනට් මණ්ඩලයේ ලේකම්වරයාට කියා සිටියේය.ඉන් අනතුරුව කැබිනට් මණ්ඩලයේ ලේකම්වරයා ඒ ගැන කැබිනට් මණ්ඩලයට පැහැදිලි කළේය.කැබිනට් මණ්ඩලයට කැබිනට් පත්‍රිකා 80 ක් විතර එනවා. ඒ නිසා ඒ පත්‍රිකා පිළිබඳව අධ්‍යනය කිරීම භාණ්ඩාගාරයට ගැටලුවක් වෙලා තිබෙනවා. කැබිනට් මණ්ඩලය සති දෙකකට වරක් රැස් කරන්න. ප්‍රධානම හේතුව තමයි ඒක.” කැබිනට් මණ්ඩල ලේකම්වරයා කියා සිටියේය.ඒ ගැන අදහස් දැක්වූයේ ඇමැති ජෝන් සෙනෙවිරත්නය. “සති දෙකකට වරක් කැබිනට් රැස්වීම පැවැත්වුවොත් විශාල ප්‍රමාණයක් කැබිනට් පත්‍රිකා ගොඩ ගැහෙනවා නේද? ඒකත් ප්‍රශ්නයක් නේද?” ඇමැති ජෝන් සෙනෙවිරත්න විමසා සිටියේය.”හොඳයි කොමිසන් සභා නිසා නම් කැබිනට් පත්‍රිකා ගොඩ ගැහෙන්නේ අපි ඒ පත්‍රිකා සති දෙකකට වරක් කැබින රැස්වීමට ගමු. කැබිනට් රැස්වීම සතිපතා සාමාන්‍ය විදියට පවත්වමු.” ඇමැති රාජිත සේනාරත්න කියා සිටියේය.ඉන් අනතුරුව ජනාධිපතිතුමා කැබිනට් මණ්ඩලයට අදහස් දැක්වූයේය. “අපි කැබිනට් පත්‍රිකා දැම්මාම සති දෙකක් කාලය ලබා දෙමු. ඒවා භාණ්ඩාගාරයට නිරීක්ෂණය කරන්න. එහෙම නැතිව කැබිනට් රැස්වීම සති දෙකකට වරක් තියන්න ගියොත් බාල්දු වේවි. රජයේ ආයතනවලට දැනුම්දීමක් කරන්න. වාර්ෂික වාර්තා නිකම්මම යවන්නේ නැතිව හරියට නිරීක්ෂණය කරලා යවන්න කියලා. ඒ වගේම කැබිනට් පත්‍රිකාව සමඟ ඇමැතිවරයාගේ නිරීක්ෂණ වාර්තාවත් එවන්ඩ කියන්න. ඊට පසුව නිලධාරින් ගෙන්වලා ප්‍රශ්න කරමු. පාර්ලිමේන්තුවට එක්වරම මේවා ගැන ප්‍රශ්න කරන්න ඉඩක් තිබීම හොඳ නැහැ.” ජනාධිපතිතුමා කැබිනට් මණ්ඩලයට කියා සිටියේය.මේ අතර ඇමැති මෛත්‍රිපාල සිරිසේන විශේෂ කැබිනට් පත්‍රිකාවක් ඉදිරිපත් කැර තිබිණි. එයින් ඉල්ලා තිබුණේ ඒඩ්ස් රෝගයට ගොදුරු වූ ළමයකුට රුපියල් ලක්ෂ හත හමාරක් ලබා දෙන ලෙසටය. ඇමැති මෛත්‍රිපාල සිරිසේන එම යෝජනාව ඉදිරිපත් කරමින් එම දරුවා ගැන තොරතුරු කැබිනට් මණ්ඩලයට පැහැදිලි කළේය.”ජනාධිපතිතුමනි ඔබතුමා තමයි මේ ළමයාට උදව් කරන්ඩ කියලා ඉල්ලා තිබුණේ. ඔබතුමා විපක්ෂ නායකයා කාලේ ශිරන්ති මැඩම් තමයි ඔබතුමාට මේ දරුවා ගැන තොරතුරු කියලා තිබුණේ. ඔබතුමා ඒ කාලේ සෞඛ්‍ය ඇමැතිවරයාටත් මේ ගැන දැනුම්වත් කරලා තිබෙනවා. ඒ දරුවා වෙනුවෙන් අවශ්‍ය කටයුතු කරන්ඩ කියලා. ඒ ගැන මම දැන ගත්තේ එවකට සෞඛ්‍ය අමාත්‍යාංශයේ ලේකම්වරයාගේ මිනිට් එකකින්” ඇමැති මෛත්‍රීපාල සිරිසේන කියා සිටියේය.ඒ ළමයාට මේ අවාසනාවන්ත රෝගය හැදිලා තියෙන්නේ ලේ ලබාදීම නිසා. එයාට වයස අවුරුදු 12 දී ලේ ලබා දීලා තියෙන්නේ. අවුරුදු 15 දී රෝග ලක්ෂණ පහළ වෙලා තියෙන්නේ. අනෙක් අවාසනාවන්ත කාරණය තමයි මේ ළමයා ඇතුළු පවුලේ උදවිය ගැන දැනගත්ත ගමන් පදිංචි වෙලා ඉන්න ගමෙන් එළවනවාලු. ඒ විදියට ගම්මාන තුනකින් එයාලගේ පවුලේ අය එළවලා තියෙනවාලු.” ඇමැති මෛත්‍රීපාල සිරිසේන කැබිනට් මණ්ඩලයට හෙළි කළේය.”ඒ කැබිනට් පත්‍රිකාව අනුමත කරන්න. ඒ දරුවාට උදව්වක් විදියට.” ජනාධිපතිතුමා කියා සිටියේය.ඉන් අනතුරුව අධ්‍යාපන ඇමැති බන්දුල ගුණවර්ධන තෘතීක පාසල් ගැන කැබිනට් පත්‍රිකාවක් ඉදිරිපත් කැර තිබිණි. “මේ කැබිනට් පත්‍රිකාව ගෙනාවේ සෑම පාසල් තුනකටම එකක් සංවර්ධනය කිරීමටයි. ලංකාවේ පාසල් 10,000 ක් තිබෙනවා. ඒ පාසල් අතරින් ළමයි සියයට අඩුවෙන් සිටින පාසල් 2913 ක් තිබෙනවා. මගේ වැඩපිළිවෙළ හරහා පාසල් තුනකට එකක් සංවර්ධනය කෙරෙනවා. ඒ නිසා පාසල්වල තදබදය අඩු වේවි. ඉසුරු, නවෝද්‍යා පාසල් අසාර්ථක වුණේ පළාත් සභාවලට එම පාසල් ලබා දුන් නිසායි.” ඇමැති බන්දුල ගුණවර්ධන කියා සිටියේය.ඒ සමඟම ඇමැති ගීතාංජන ගුණවර්ධන විමසා සිටියේ නවෝද්‍යා පාසල්වලට ඉදිරියේදී අත්වෙන ඉරණම ගැනයි. එම ප්‍රශ්නයට අධ්‍යාපන ඇමැති බන්දුල ගුණවර්ධන පිළිතුරු දීමට පෙර හිටපු අධ්‍යාපන ඇමැති සුසිල් ප්‍රේමජයන්ත එම ප්‍රශ්නයට මැදිහත් වූයේය. “ඔය නවෝද්‍යා පාසල් ඇති කිරීම ආසියානු සංවර්ධන බැංකුවේ ආධාරයෙන් සිදු කළේ.” ඇමැති සුසිල් ප්‍රේමජයන්ත කියා සිටියේය.“දැන් ඉසුරු පාසල් දහයක් ඒ විදියටම ගොඩ නඟාගෙන යනවා.” ඇමැති බන්දුල ගුණවර්ධන කියා සිටියේය. “ඔය පාසල්වලට එක එක නම් දාන්න එපා.” ජනාධිපතිතුමා කියා සිටියේය.“නැහැ සර් මේකට නමක් නැහැ. වැඩපිළිවෙළක් විතරයි තියෙන්නේ” ඇමැති බන්දුල ගුණවර්ධන කියා සිටියේය.පසුගියදා ඇමැති රාජිත සේනාරත්න සාගර සමුළුවකට ගොස් තිබිණි. එම සමුළුවේදී අනාවරණය වී තිබුණේ ශ්‍රී ලංකාව යුරෝපා සංගමයේ සාගර නීති පිළිබඳ සහතිකය ශ්‍රී ලංකාව උල්ලංඝනය කරන බවටය. එම චෝදනාවට හේතු වී තිබුණේ ශ්‍රී ලංකා ධීවරයන් තහනම් ධීවර ආම්පන්න භාවිතා කරන බවට වූ පැමිණිල්ලකි. ඉන් අනතුරුව ඇමැති රාජිත සේනාරත්න ඉන්දියානු සාගර තුනා කොමිසමේ ප්‍රධාන ලේකම්වරයා හමුවිය. ශ්‍රී ලංකාවට පැමිණ ශ්‍රී ලංකාව මේ නීති කඩනවා ද කියා සොයා බලන ලෙස ධීවර ඇමැති රාජිත එම සංගමයේ ලේකම්වරයාගෙන් ඉල්ලා තිබිණි.ඒ අනුව ඉන්දියානු සාගර තුනා කොමිසමෙහි ප්‍රධාන ලේකම්වරයා පසුගියදා ලංකාවට පැමිණියේය.“අපි අවුරුදු පහ හයකින් මේ කොමිසමට ගියේ නැහැ. ඒ නිසා අපට නඟන චෝදනාවලට පිළිතුරු දෙන්ඩත් අපට බැරි වෙලා තිබෙනවා. ඒ වගේ ම තමයි 2007 න් පසුව අපි තුනා කොමිසමට අපි වාර්තාව යවලත් නැහැ. ඒ නිසා අපි කොල්ලකාරී රටක් විදියටයි හඳුන්වලා තියෙන්නේ.ඒ නිසයි යුරෝපා සහතිකය අපිට අහිමි වෙලා තියෙන්නේ. නමුත් මා දිගින් දිගටම මේ ගැන කරුණු කිව්වා.” ඇමැති රාජිත කැබිනට් මණ්ඩලයට හෙළි කළේ ය.ඉන් අනතුරුව කැබිනට් මණ්ඩලයේ සාකච්ඡා වූයේ ශ්‍රී ලංකා ධීවරයන් නීති විරෝධී ලෙස වෙනත් රටවල මුහුදු සීමාවන්ට ඇතුළු වීම සම්බන්ධවය.“මම ඉන්දියාව සමඟ මේ ගැටලුව ගැන සාකච්ඡා කළා. ඒ වගේ ම මාලදිවයින සමඟත් මේ ගැන කතා කරන්න බලාපොරොත්තු වෙනවා.මේ ධීවරයන්ගේ ගැටලුව විසඳා ගන්ඩ ඕනේ. ඉතිරි ගැටලු විසඳා ගන්ඩ කල් ලබා දෙන්න” ඇමැති රාජිත කැබිනට් මණ්ඩලයෙන් ඉල්ලා සිටියේය.ඉන්දියානු සාගර තුනා කොමිසමේ ලේකම්වරයා ලංකාවට පැමිණීමෙන් අනතුරුව ඔහු වෙනුවෙන් ඇමැති රාජිත රාත්‍රී භෝජන සංග්‍රහයක් පිළියෙළ කැර තිබිණි. එහිදී ඇමැති රාජිත එම කොමිසමේ ලේකම්වරයාගෙන් විශේෂ ඉල්ලීමක් ද කළේය. එනම් තුනා කොමිසමේ වාර්ෂික රැස්වීම ලංකාවේ පවත්වන ලෙසටය. ඔහු එම ඉල්ලීමට ද එකඟ වී තිබිණි.ඓතිහාසික කොටපොළ ගැටබරු රාජමහා විහාරයේ ඇසළ උත්සවය පිළිබඳ විශේෂ සාකච්ඡාවක් පසුගියදා පාර්ලිමේන්තුවේදී පැවැත්විණි. ඒ ජනාධිපතිතුමාගේ පාර්ලිමේන්තු කටයුතු ලේකම් කුමාරසිරි හෙට්ටිගේ ප්‍රධානත්වයෙනි. මේ සාකච්ඡාව අතරතුර හදිසියේම එම ස්ථානයට පැමිණියේ එජාප මන්ත්‍රී අබ්දුල් කාදර් ය.“හප්පා මොකද්ද මේ සාකච්ඡාව“ අබ්දුල් කාදර් මන්ත්‍රීවරයා විමසා සිටියේය. “අපේ ගමේ ඇසළ උත්සවයට අලි මදිවෙලා අපි අලි සොයන විදිය ගැන සාකච්ඡා කරනවා” හෙට්ටිගේ ලේකම්වරයා කීවේය. “අපෝ අලි ද අලි නම් දැන් මට තිත්ත වෙලා අප්ප. ඒ සතා ගැන තරහට නෙමෙයි. අපේ පක්ෂයේ ලාංඡනය නිසායි.” එජාප මන්ත්‍රී අබ්දුල් කාදර් කීවේය.මේ කතා බහ අතරතුර, යාපනයේ ජනතාවගේ ප්‍රශ්නයක් ගැන කතා කිරීමට එජාප යාපනය දිසා මන්ත්‍රිනි විජයකලා මහේෂ්වරන්, කුමාරසිරි හෙට්ටිගේ ලේකම්වරයා ඇමතුවාය. “ආ මෙන්න ඔයාගේ යාළුවෙක් ඉන්නවා. පොඩ්ඩක් කථා කරන්න” හෙට්ටිගේ ලේකම්වරයා විජයකලා මහේෂ්වරන් මන්ත්‍රීවරියට කීවේය.“ආ කොහොමද? මොනවද අප්පා ඔයා යාපනයට වෙලා කරන්නේ. ඔහොම ඉඳලා බැහැ. මේ වෙලාවේ අපි ජනාධිපතිතුමා එක්ක ඉන්න ඕනේ. යූඑන්පීයට තවත් මේ විදියට යන්ඩ බැහැ. රටට හොඳ නායකයෙක් ඉන්න වෙලාවේ ඔයාගේ දිස්ත්‍රික්කයට වැඩක් කර ගන්ඩ. අනෙත් එක අපිට රටේ නිදහසේ ඉන්ඩ හදලා දුන්නේ ජනාධිපතිතුමා. අපි ඒක අමතක කරන්ඩ හොඳ නැහැ. මන්ත්‍රීතුමිය මට වැඩිය කතා කරන්ඩ වෙලාවක් නැහැ. මං නුවර යනවා. අපේ නාමල් මන්ත්‍රීතුමා සෙල්ලම් කරන මැච් එකක් බලන්ඩ. මිනිස්සු නාමල් බලන්න බලාගෙන එහේ ඉන්නේ.” මන්ත්‍රී අබ්දුල් කාදර් විජයකලා මහේෂ්වරන් මන්ත්‍රීවරියට කීවේය.ඒ.අයි.එම්.2020 වෘත්තිකයන්ගේ සංසදය පසුගියදා 17 වැනි සංශෝධනය පිළිබඳ සම්මන්ත්‍රණයක් සහ සංවාදයක් සංවිධානය කැර තිබිණි. ඒ ලක්ෂ්මන් කදිර්ගාමර් මධ්‍යස්ථානයේදීය. මේ සම්මන්ත්‍රණයේදී අදහස් දැක්වීමට දේශපාලන පක්ෂ රැසකට ආරාධනා කැර තිබිණි. ජාතික හෙළ උරුමයේ මහලේකම් ඇමැති චම්පික රණවක, එක්සත් ජාතික පක්ෂයේ බස්නාහිර පළාත් මන්ත්‍රී නීතිඥ ශිරාල් ලක්තිලක, ශ්‍රී ලංකා මුස්ලිම් කොංග්‍රසයේ නියෝජ්‍ය ලේකම් නිෂාම් කාරියප්පර් සහ ජනතා විමුක්ති පෙරමුණේ අනුර කුමාර දිසානායක සහ නීතිඥ ජයම්පති වික්‍රමරත්න ඒ ඇරැයුම් ලැබුවෝ වූහ.ඊට අමතරව ප්‍රවීණ මාධ්‍යවේදී සී.ඒ.චන්ද්‍රප්‍රේම මේ සම්මන්ත්‍රණයේ දී අදහස් දැක්වීමට ඇරැයුම් ලැබ සිටියෝය.මේ සාකච්ඡාව ආරම්භ කළේ ප්‍රවීණ මාධ්‍යවේදී සී.ඒ.චන්ද්‍රප්‍රේම ගේ දෙසුමෙනි. “දාහත්වැනි ව්‍යවස්ථා සංශෝධනය රට අරාජික කිරීමේ උගුලක්. මේ සංශෝධනයේ අරමුණ ජනාධිපති ධූරයේ බලතලවල තටු කැපීමයි. ඒ වගේම මූලික මනුෂ්‍ය ස්වභාවයන්ට මෙවැනි ව්‍යවස්ථා සංශෝධන පටහැනියි. ඒ නිසා දාහත්වැනි ව්‍යවස්ථා සංශෝධනය ප්‍රායෝගිකව කළ නොහැකියි. “මාධ්‍යවේදී චන්ද්‍රප්‍රේම තම ගිනියම් අදහස් දැක්වීමට පටන්ගත්තේය.”ඒ වගේම මා තවත් මේ හා සමාන මතයක් ඉදිරිපත් කරනවා. අප එ.ජා.ප.යේ අද පවතින ප්‍රතිසංවිධාන කටයුතු ගැන සලකා බලමු. අද එ.ජා.ප. යේ නායකත්වයේ බලතල සීමා කිරීමට එම පක්ෂයේ ඇතැමුන් ගෙන එන යෝජනාවලට එ.ජා.ප. නායකයා විරුද්ධයි. එසේ විරුද්ධ වීමේ පදනම නම් නායකත්වයේ බලතලවල තටු කැපෙන නිසායි” මාධ්‍යවේදී චන්ද්‍රප්‍රේම කියා සිටියේය.ඉන් අනතරුව ශ්‍රී ලංකා මුස්ලිම් කොංග්‍රසයේ නියෝජ්‍ය ලේකම් නිශාම් කාරියප්පර් තම මත දැක්වීම කළේය. “අපේ පක්ෂය 17 වන ව්‍යවස්ථා සංශෝධනය ක්‍රියාත්මක කළ යුතු බව පිළිගන්නවා. එහි ප්‍රායෝගික ගැටලු තිබේ නම් එය අප හදා ගත යුතුයි. මා එක් දෙයකට ජාතික හෙළ උරුමයට ගරු කරනවා. එනම් එම පක්ෂය කවදාවත් ජනප්‍රිය මතයන්ට යට නොවූ පක්ෂයක්. එම පක්ෂය ස්ථිර ප්‍රතිපත්තියක සිටිනවා.” නිශාම් කාරියප්පර් කියා සිටියේය.”17 වන ව්‍යවස්ථා සංශෝධනය ගෙන ආ අවස්ථාවේ මා ඊට ඡන්දය දීමෙන් වැළකී සිටියා. එම සංශෝධනයේ අඩුපාඩු මා දුටුවා. එම සංශෝධනය ක්‍රියාත්මක වීමේදී ජාතිවාදී පදනමකින් ව්‍යවස්ථාදායක සභාවට නියෝජිතයන් පත්වුණා. ඉන් ජාතික හෙළ උරුමයට විශාල අසාධාරණයක් සිදු වුණා.” එම සම්මන්ත්‍රණයට ජාතික හෙළ උරුමය නියෝජනය කරමින් ඇමැති චම්පික තම මතය ගෙනහැර පෑවේය.”ඒ විතරක් නෙමෙයි. අල්ලස් හා දූෂණ කොමිසම, මැතිවරණ කොමිසම සහ අධිකරණ සේවා කොමිසම ස්වාධීනව පැවැතිය යුතුයි. ඒ වගේම රජයේ ඉහළ තනතුරුවලට පත් කිරීමේදී කුසලතාව සහ හැකියාව මත දක්ෂයන්ට ඉදිරියට ඒමේ යාන්ත්‍රණයක් සකස් කළ යුතුයි” ඇමැති චම්පික රණවක කියා සිටියේය.ඉන්පසුව එ.ජා.ප.ය වෙනුවෙන් මේ සංවාදය නියෝජනය කළ නීතිඥ ශිරාල් ලක්තිලක අදහස් දැක්වූයේය. “විධායක ජනපති ධූරයට තිරිංග දැමිය යුතුයි. රටේ යහපාලනයට 17 වැනි ව්‍යවස්ථා සංශෝධනය ඉවහල් වෙන බව මගේ විශ්වාසයයි. නමුත් මේ අදහස් එ.ජා.ප.යේ අදහස් නෙමෙයි. මේ මගේ පෞද්ගලික අදහස්” නීතිඥ ශිරාල් ලක්තිලක කියා සිටියේය. ඒ.අයි.එම්.2020 වෘත්තිකයන්ගේ සංගමයේ වෘත්තීය වේදීන් විශාල පිරිසක් මේ සංවාදය පැවැති අවස්ථාවට සහභාගි වීමද විශේෂත්වයක් විය.2006 වර්ෂයේදී ඉන්දියාවේ චෙන්නායි නුවරදී කියුබන් සහයෝගීතාව වෙනුවෙන් රැස්වුණු 3 වන ආසියානු ශාන්තිකර සම්මේලනය ඉතා වැදගත් තීරණයක් ගනු ලැබීය. ඒ සෑම වර්ෂයකම ජූලි 26 වැනිදා අන්තර්ජාතික කියුබන් සහයෝගීතා දිනය ලෙස සැමරිය යුතු බවය.ඒ අනුව ආසියානු ශාන්තිකර සම්මේලනය නියෝජනය කරන ශ්‍රී ලාංකීය දේශපාලන පක්ෂ හා සංවිධාන ද සෑම වර්ෂයකම ජුලි 26 වැනිදා ජාත්‍යන්තර කියුබන් සහයෝගීතා දිනය ලෙස සැමරීමට එක් වූහ.මෙවර කියුබන් සහයෝගීතා දිනය සැමරීම වෙනුවෙන් පසුගිය 26 වැනිදා කොළඹ ලිප්ටන් වට රවුමේදී උද්ඝෝෂණයක් සංවිධානය කොට තිබිණි. ඒ ශ්‍රී ලංකාවේ කියුබානු තානාපතිනිය නිර්සියා ගුවේරා කස්ත්‍රෝ මැතිනියගේ ප්‍රධානත්වයෙනි. මේ සඳහා ඇරැයුම් ලැබු දේශපාලන පක්ෂ අතර ජාතික නිදහස් පෙරමුණ හා ජනතා විමුක්ති පෙරමුණ ද වූහ.බොලිවේරියානු සහයෝගීතාව, වික්ටර් හාරා පදනම වැනි කියුබා හිතවාදී සංවිධාන ද ඇරැයුම් ලැබු සංවිධාන අතර විය.කියුබාවට අත නොතබනු! ඇමෙරිකා අත්අඩංගුවේ පසුවන කියුබානු දේශපේ‍්‍රමීන් 05 දෙනා නිදහස් කරනු! යන සටන් පාඨ මුල්කර ගනිමින් පැවැති මේ උද්ඝෝෂණය ජානිපෙ පරිපාලන ලේකම්, හිටපු සංචාරක ඇමැති අචල ජාගොඩ, මාධ්‍ය ප්‍රකාශක මොහොමඩ් මුසම්මිල්, අමාත්‍ය තිස්ස විතාරණ, බොලිවියානු සහයෝගීතා සංවිධානයේ අන්තර්ජාතික කටයුතු අංශ ප්‍රධානී විශේෂඥ වෛද්‍ය අතුල සුමතිපාල, වික්ටර් හාරා පදනමේ කැඳවුම්කරු කියුබන් ශ්‍රී ලංකා මිත්‍රත්ව සංගමයේ සභාපති ඇතුළු සියලු පිරිසකගේ සහභාගිත්වයෙන් පැවැත්විණි.එහෙත් ජවිපෙ පාර්ලිමේන්තු මන්ත්‍රී විජිත හේරත් සහ බිමල් රත්නායක, රාමලිංගම් චන්ද්‍රසේකර්, වසන්ත සමරසිංහ යන හිටපු මන්ත්‍රීවරු ඇතුළු පිරිස මෙකී පොදු උද්ඝෝෂණ ව්‍යාපාරය දෙස බලා සිටියා මිස ඊට එකතු නොවීය.උද්ඝෝෂණයෙන් පසුව සෙසු කියුබන් හිතවාදී දේශපාලන පක්ෂ හා සංවිධාන විසිර ගිය පසු ජවිපෙ පිරිස උද්ඝෝෂණයක් අරඹනු දක්නට ලැබිණි. එකී ක්‍රියාව අනෙකුත් කියුබා හිතවාදීන්ගේ දැඩි දෝෂ දර්ශනයට ලක්විය.පසුගිය 28 වැනිදා මහින්ද රාජපක්ෂ ජනාධිපතිතුමා අරලියගහ මන්දිරයට රාජ්‍ය අංශයේ වෘත්තිය සමිති නායකයන් කැඳවා තිබිණි. එහිදී රාජ්‍ය ;ස්වකයන් මුහුණ පා ඇති ගැටලු රැසක් පිළිබඳව සාකච්ඡා කෙරිණි. වෘත්තිය සමිති නායකයන් එහිදී වැටුප් චක්‍රලේඛ, වැටුප් විසමතා ආදිය කෙරෙහි දැඩි අවධානයකින් යුතුව කරුණු විමසන්නටත් කරුණු දක්වන්ටත් වූ අතර ජීවන වියදම් ප්‍රශ්නය ගැන කතා නොකිරීමට ඔවුහු වග බලා ගත්හ. එහිදී එක් වෘත්තිය සමිති නියෝජිතයෙක් අපූරු කතාවක් කීවේය.“ඔබතුමා රාජ්‍ය සේවකයන්ගේ වැටුප් විෂමතා ප්‍රශ්නය විසඳුවහොත් ඔබතුමාට රණසිංහ පේ‍්‍රමදාස හිටපු ජනාධිපතිතුමා අබිබවා යන්න පුළුවන් වේවි.”ඒ ඇසු ජනාධිපතිතුමා ද සිනහ වෙමින් ඊට ලබා දුන්නේ කදිම පිළිතුරකි.“අපි පේ‍්‍රමදාස හිටපු ජනාධිපතිතුමා අබිබවා යෑමේ අභියෝගය විමල් වීරවංශ නිවාස ඇමැතිතුමාට බාර දීලයි තියෙන්නේ.” යනුවෙන් ජනාධිපතිතුමන් පිළිතුරු දුන්නේ ඉහත සාකච්ඡාවට එක්ව සිටි රත්නසිරි වික්‍රමනායක, ගාමිණි ලොකුගේ, ජෝන් සෙනෙවිරත්න, කුමාර වෙල්ගම, බන්දුල ගුණවර්ධන, රාජිත සේනාරත්න, ජොන්ස්ටන් ප්‍රනාන්දු, පාඨලී චම්පික රණවක යන තම කැබිනට් සගයන් අතර සිටි විමල් වීරවංශ දෙස බලා සිනහ වෙමිනි.රුහුණු කතරගම මහ දේවාලයේ අවසන් රන්දෝලි පෙරහර පසුගියදා නිමාවට පත්විය. මේ සංස්කෘතික මංගල්‍යය නිමාවට පත් කරමින් අවසන් පෙරහර පැවැති දිනයේ ජනාධිපතිතුමාත්, කථානායක චමල් රාජපක්ෂ මහතාත් පෙරහැර දැක බලා ගැනීමට පැමිණ සිටියහ. රුහුණු මහා කතරගම දේවාලයේ බස්නායක නිලමේ ශෂින්ද්‍ර රාජපක්ෂ මෙවර පෙරහර සාර්ථකව පැවැත්වීම සඳහා අවශ්‍ය කටයුතු සංවිධානය කැර තිබිණි.ශෂින්ද්‍ර රාජපක්ෂ ඌව පළාත් මහ ඇමැතිවරයා ලෙස පත්වීමෙන් අනතුරුව පැවැති ප්‍රථම ඇසළ මහා පෙරහරද මෙය වීය. ඇසළ මහා පෙරහර මංගල්‍යයට මෙවර උතුරු නැගෙනහිර පළාත්වලින් පාද යාත්‍රා මඟින් අතිවිශාල දෙමළ වැසියෝ පිරිසක් ද පැමිණ සිටියහ. පෙරහර මංගල්‍යයේ කටයුතුවලට සහභාගී වෙන අතරතුර මොනරාගල සහ බදුල්ල යන දිස්ත්‍රික්කවල පැවැති මහජන හමුවීම් සඳහා සහභාගි වීමටද මහ ඇමැති ශෂින්ද්‍ර රාජපක්ෂ අමතක නොකිරීම විශේෂත්වයක් විය.අපොස සාමාන්‍ය පෙළ විභාගය විශිෂ්ට ලෙස සමත් වූ ශිෂ්‍යයන්ට චීනයේ අධ්‍යාපන චාරිකාවක් ලබා දීමට රජය කටයුතු කැර තිබිණි. ඒ සඳහා අදාළ ගමන් බලපත්‍ර ලබාදීම ගිය බදාදා අරලියගහ මන්දිරයේදී සිදුවිය. ඒ ජනාධිපතිතුමාගේ ප්‍රධානත්වයෙනි. දිවංගත ඇමැති ජෙයරාජ් ප්‍රනාන්දුපුල්ලේගේ බිරිය සුදර්ශනී ප්‍රනාන්දුපුල්ලේ මන්ත්‍රීවරියද ඒ අවස්ථාවට සහභාගීව සිටියාය. ඊට හේතු වූයේ හිටපු ඇමැති ජෙයරාජ්ගේ සොයුරු ජූඩ් ප්‍රනාන්දුපුල්ලේගේ දියණිය ද ශිෂ්‍යත්වයක් දිනා සිටි නිසාය.පසුගිය මහා මැතිවරණය පැවැත්වූයේ අප්‍රේල් මාසයේදීය. මේ වන විට පාර්ලිමේන්තු මැති ඇමැතිවරුන්ට විවිධ රාජකාරි ද පැවැරී තිබේ. එහෙත් තවමත් තම ඡන්ද දායකයන්ට ස්තූතිය පිරිනැමීමට ගමින් ගමට යන පාර්ලිමේන්තු නවක මන්ත්‍රීවරයෙකු ගැන පසුගියදා වාර්තා වීය. ඒ පාර්ලිමේන්තු මන්ත්‍රී වයි.ජී. පද්මසිරිය. හෙතෙම කෑගල්ල දිසාව නියෝජනය කරමින් ශ්‍රී ලංකා සමසමාජ පක්ෂයෙන් මැතිවරණයට ඉදිරිපත් වූවෙකි.නවක මන්ත්‍රී වයි.ජී. පද්මසිරි ලබන සැප්තැම්බර් මාසය වෙන තෙක් කෑගල්ල දිසාවේ ගමින් ගමට ගොස් ජනතාවට ස්තූති කිරීමට කටයුතු යොදා තිබේ. “මම කවදාවත් මගේ ඡන්ද දායකයා අමතක කරලා කොළඹ මන්ත්‍රී නිවාසයට වෙලා ඉන්නේ නැහැ. පාර්ලිමේන්තු මන්ත්‍රීවරයකුට ලැබෙන වරප්‍රසාද ප්‍රමාණයෙන් මම ජනතාවට වැඩ කරනවා. මගේ මන්ත්‍රී පඩියත් මං යොදවන්නේ ජනතා සේවයට.” පසුගියදා හෙතෙම බුලත්කොහුපිටිය මාබෝපිටිය ප්‍රදේශයේ පැවැති උත්සවයකදී ප්‍රකාශ කළේය.විදේශගතව සිටි එජාප නායක රනිල් වික්‍රමසිංහ එජාප නියෝජ්‍ය නායක කරු ජයසූරියට ගිය සෙනසුරාදා දුරකථන ඇමැතුමක් ලබා දුන්නේය. “ජීවන වියදමට එරෙහි උද්ඝෝෂණ විධිමත් කරන්න. ඒ ඒ උද්ඝෝෂණවලට සහභාගි කරවන මන්ත්‍රීවරුන් එම උද්ඝෝෂණවලට සහභාගි වෙනවාද බලන්න” එජාප නායකයා එජාප නියෝජ්‍ය නායක කරු ජයසූරියට උපදෙස් දුන්නේය.එයාර්පෝට් ගාර්ඩ්න් හෝටලයේදී කලාකරුවකු වන චන්ද්‍රසේන වලිමුනිගේ දියණියගේ විවාහ උත්සවය පසුගියදා පැවැත්විණි. එහිදී මනාලයාගේ පාර්ශ්වය වෙනුවෙන් අස්සන් තැබූයේ රංගන ශිල්පියකු සහ බස්නාහිර පළාත් මන්ත්‍රීවරයකු වන රොජර් සෙනෙවිරත්නය. චන්ද්‍රසේන වලිමුනිගේ දියණිය වෙනුවෙන් අස්සන් තැබුයේ එජාප මහ ලේකම් තිස්ස අත්තනායකය.“මොකද්ද මහ ලේකම්තුමා පක්ෂය ඇතුළේ සිදු වෙන්නේ” රොජර් සෙනෙවිරත්න පළාත් මන්ත්‍රීවරයා විමසා සිටියේය. “නැහැ රොජර් අපේ පක්ෂයේ ප්‍රශ්න දෙසැම්බර් මාසයෙන් ඉවරයි. දෙසැම්බර් මාසයෙන් පස්සේ ආණ්ඩුවට විරුද්ධව අපි වැඩ පටන් ගන්නවා.” එජාප මහ ලේකම් තිස්ස අත්තනායක කියා සිටියේය.ගිය සෙනසුරාදා උතුරු පළාතේ දෙමළ ව්‍යාපාරික ප්‍රජාව එජාප මහ ලේකම් තිස්ස අත්තනායක හමු වුණේය. එම හමුවේදී ඔවුන් ඉල්ලා සිටියේ හදිසියේ උතුරු පළාත් සභා මැතිවරණය ප්‍රකාශයට පත් කළහොත් තම සංගමයට අපේක්ෂකයන් ඉදිරිපත් කිරීමට අවස්ථාව ලබා දෙන ලෙසය.“අපේ පක්ෂය උතුරු පළාතේ කටයුතුª බාර දී තිබෙන්නේ විජයකලා මහේෂ්වරන් මන්ත්‍රීතුමියට සහ ඩී. එම්. ස්වාමිනාදන් මන්ත්‍රීතුමාට. ඒ නිසා එයාලා එක්ක ඔබතුමාලා සාකච්ඡා කරලා අප හමු වෙන්න” එජාප මහ ලේකම් තිස්ස අත්තනායක උතුරු පළාත් ව්‍යාපාරික ප්‍රජාවට ප්‍රකාශ කළේය.මේ අතර ගිය සෙනසුරාදා රියන්සි අල්ගම නමැති එජාප දකුණු පළාතේ ප්‍රාදේශීය නායකයා එජාප නියෝජ්‍ය නායක කරු ජයසූරිය හමු වුණේය.” නියෝජ්‍ය නායකතුමනි මම දේශපාලන වශයෙන් බොහොම කලකිරීමෙන් ඉන්නේ. මට පක්ෂය සමගි කරන්ඩ ඕනේ. මං මේ ගැන පක්ෂයේ කැරලිකාරයන් සමඟත් සාකච්ඡා කරන්නම්. ඒකේ ප්‍රගතියක් නැති වුණොත් මං දේශපාලනයෙන් සමු ගන්නවා.” රියෙන්සි අල්ගම එජාප වැඩ බලන නායකයාට කියා සිටියේය.“දේශපාලනය කරන කොට කෙටි කාලීන තීරණ ගන්ඩ එපා. අපි දේශපාලනයේදී දීර්ඝ කාලීනව හොඳට හිතලා මතලා තීරණ ගත යුතුයි.” එජාප වැඩ බලන නායක කරු ජයසූරිය රියන්සි අල්ගමට කීවේය.ගිය සඳුදා සවස එජාප වැඩ බලන නායක කරු ජයසූරිය බේරුවල අලුත්ගම ජීවන වියදම පිළිබඳ උද්ඝෝෂණයට සහභාගි වුණේය. එය පැවැතියේ එජාප වැඩ බලන නායක කරු ජයසූරිය සහ එජාප කොළඹ දිසා මන්ත්‍රී රවි කරුණානායකගේ ප්‍රධානත්වයෙනි. එම උද්ඝෝෂණයට එජාප වැඩ බලන නායකයා යන අතරතුර ඔහුගේ දුරකථනයට ඇමැතුමක් ලැබිණි. ඉන් කියවුණේ රියෙන්සි අල්ගම සිරිකොත ඉදිරිපිටදී ගිනි තබා ගත් පුවතය. ඉන් පසුව කරු ජයසූරිය යළි කොළඹ බලා පැමිණෙන අතරතුර කළුබෝවිල රෝහලට පැමිණ අසාධ්‍ය තත්ත්වයේ සිටි රියෙන්සි අල්ගමගේ තත්ත්වය සොයා බැලීමට එහි ගියේය.පසුගියදා කදුරුවෙල නව නගරයේ සිට සෝමාවතිය පුද බිම දක්වා මගී ප්‍රවාහන බස් සේවයක් ආරම්භ විය. ඒ නියෝජ්‍ය ඇමැති සිරිපාල ගම්ලත්ගේ ප්‍රධානත්වයෙනි. මේ අවස්ථාවට ඇමැති මෛත්‍රිපාල සිරිසේන සහ නියෝජ්‍ය කථානායක පි‍්‍රයංකර ජයරත්න ද සහභාගි වූහ. සෝමාවතිය දක්වා බස් රථය ධාවනය කිරීම ආරම්භ කළේ නියෝජ්‍ය ඇමැති සිරිපාල ගම්ලත් විසිනි. ඒ එම බස් රථය මඳ දුරක් පදවා ගෙන යාමෙන් අනතුරුවය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=af1008011</link>
    <topic>ඩෙංගුවන් පළවාහරින පැළෑටි</topic>
    <author>ශ්‍රීනාත් පෙරේරා</author>
    <content>ලෝ ක පරිසර උෂ්ණත්වය ඉහළ යාමත් සමඟ මදුරුවන්ගේ ව්‍යාප්තියේ වැඩිවීමක් දක්නට ලැබෙන අතර මදුරුවන් නිසා බෝවන රෝග වලට ගොදුරු වන පිරිස් ප්‍රමාණය ද වැඩි වී ඇත. විවිධ ආකාර වැඩ පිළිවෙළ ක්‍රියාවේ නැඟුවත් ඩෙංගු ඇතුළු රෝග සහ මදුරු උවදුරු අඩුවන බවක් පෙනෙන්නට නැත. ඔබේ ගෙවත්තෙත්, නිවසෙත් මදුරුවන් ඉවත් කළ හැකි ස්වභාවික ක්‍රම වේදයක් මඟින් මදුරුවන් නැති පරසර නිර්මාණය කළ හැකි නම් එය නිවැසියන්ට මහත් අස්වැසිල්ලක් වනු නොඅනුමානය. තවද එය මිනිසාට හිතකර විය යුතු අතරම දිගුකාලීනව ප්‍රතිඵල ගෙන දෙන්නක් ද විය යුතු ය.මේ සඳහා වසර ගණනාවක් අත්හදා බැලීම් වලින් පසු ගිය මැයි මාසයේ මා විසින් සිට්‍රනෙල්ලා ග්‍රාස් (Citrenella grass) නැමැති ශාකය හඳුන්වා දුන් අතර එම ශාකය බොහෝ දෙනා කළ ඉල්ලීම් මත අවශ්‍ය සියලුම පැල ප්‍රමාණය මා විසින් දැනටමත් ලබාදී ඇත. මේ ලිපිය මඟින් මා විසින් තවදුරටත් කළ අත්හදා බැලීම් හා පර්යේෂණවල ප්‍රතිඵල හා යෝජනා ඉදිරිපත් කිරීමට බලාපොරොත්තු වෙමි.දැනට ස්වභාවිකව මදුරුවන් මර්දනය කිරීම සඳහා පහත සඳහන් පැළ වර්ග හඳුනාගෙන ඇත. සිට්‍රනෙල්ලා ග්‍රාස්, කැට්නිප්, රෝස්මෙරි, මෙරිගෝල්ඩ්. මෙම වර්ග අතුරින් සිට්‍රනෙල්ලා ග්‍රාස් වලින් මා වැඩිපුර ප්‍රතිඵල ලබාගත් නිසාත් වගා කිරීමට පහසු නිසාත් පසුගිය මැයි මාසයේ බොහෝ පුවත්පත් වලින් මේ සඳහා විශාල ප්‍රචාරයක් ලබාදුන් අතර බොහෝ පිරිස් වලට අවශ්‍ය සියලුම පැළ මා විසින් මාගේ බිබිල ප්‍රදේශයේ පිහිටි ගොවිපළ මඟින් සැපයීම කර ඇත.දැනට ගොවිපොළේ වසර ගණනාවක සිට මෙම සිට්‍රනෙල්ලා ග්‍රාස් අක්කර කිහිපයක වගා කර ඇති නිසා මදුරුවන් එම ගොවිපොල අවට භූ®මියෙන් සම්පූර්ණයෙන් ම ඉවත් වී ඇත. මෙම ශාකය වගා කිරීමට පෙර එම ගොවිපොළ අවට ප්‍රදේශය මැලේරියා බහුල ප්‍රදේශයක්ව තිබුණු ප්‍රදේශයකි. තවද සර්පයන් එම භූමිය තුළ දක්නට නොලැබීම ද තවත් විශේෂත්වයකි.Citrenella grass (Cymbopagan nardus) නිකුත් වන සුවඳ හේතුවෙන් මදුරුවන් පැමිණීම වළකින බව ලෝකයේ විවිධ රටවල් වලින් කළ පර්යේෂණ වලින් තහවුරු වී ඇත. මෙම ශාකය ඔබගේ නිවෙස අවට වැට දිගට හෝ ඉඩ ඇති ස්ථානවල අඩි තුනක පරතරයක් සිටින සේ නිවෙස වටා සිටුවීමෙන් සාර්ථක ප්‍රතිඵල ලබාගත හැකි ය. මෙම ශාකය ආලෝකය ප්‍රිය කරන ශාකයක් වන අතර හොඳින් මුල් ඇල්ලීමෙන් පසු ජලය හෝ පොහොර විශේෂයෙන් අවශ්‍ය නොවන ශාකයකි.මුලින් සඳහන් කළ කැට්නිප්, රොස්මෙරි, මෙරිගෝල්ඩ් වැනි ශාක මඟින් ද ඒවායෙන් නිකුත්වන සුවඳ හේතුවෙන් ද මදුරුවන් පැමිණීම අඩුවන බව සොයාගෙන ඇත. කැට්නිප් ශාකය දැනට ලංකාවේ දක්නට නොමැති අතර රොස්මෙරි හා මෙරිගෝල්ඩ් ඔබේ ගෙවත්තේ මල් ශාක ලෙස වගාකර ගත හැකි ය.ඔබේ ගෙවත්තේ පරිසරය අඳුරු නම් සහ සිටුවා ඇති පැළ ප්‍රමාණය වැඩි නම් අතිරේක පැළ ඉවත් කර හොඳින් හිරු එළිය වැටෙන්නට සලස්වන්න. මදුරුවන් අඳුරු සහිත පරිසර වලට වැඩි හිතකර බවක් දක්වන අතර හොඳින් ආලෝකය වාතාශ්‍රය සැපයීම මඟින් මදුරුවන් ඔබේ ගෙවත්තේ රැඳීම අඩු කළ හැකි ය. මදුරුවන් බොහෝවිට නිවෙස් වල දක්නට ලැබෙන්නේ නිශ්චල වාතය ඇති තැන්වල ය. සුළං ඇති විට ඔවුන්ට රැඳෙන්නට අපහසු අතර ඔවුන් ගසාගෙන යයි.වැසූ දොරවල්, ජනෙල් අඳුරු ස්ථාන ඉවත් කර ආලෝකවත් කිරීමෙන් නිවෙස තුළ ද රැඳෙන මදුරුවන් අඩු කළ හැකි ය. තවද ඔබේ නිවෙස තුළ ඇති කරන කුරුල්ලන්ට දෙන වතුර බඳුන්, මාළු ටැංකි වල වතුර සතියකට වරක්වත් ශුද්ධ කළ යුතු අතර වහළේ පීළි වල වතුර රැඳෙන්නේ නම් ඒ පිළිබඳව අවධානය යොමු කරන්න. ඒවා මදුරුවන් බෝවන ස්ථාන විය හැකි ය.ලංකාවේ දක්නට ලැබෙන දුඹුරු පැහැති වවුලා දිනකට මදුරුවන් 600 පමණ ආහාරයට ගන්නා බව ඔවුන්ගේ ආහාර ජීර්ණ පද්ධතිය පරීක්ෂා කිරීමෙන් පෙනී ගොස් ඇත. ඔබේ ගෙවත්ත ඉඩකඩ සහිත නම්(BATHOUSE) එකක් සාදා වවුලන්ට රැඳෙන්නට වාසස්ථානයක් නිර්මාණය කළ හැකි නම් ගෙවත්තේ සිටින මදුරු මර්දනයට කදිම විසඳුමක් වනු ඇත.බස්නාහිර පළාතේ බොහෝ ප්‍රදේශවල ‘වැසිකිලි වල’ පොළව මට්ටමෙන් උඩව සිටින සේ සකසා ඇත. නිතරම ජල මට්ටම පොළව ආසන්නයේ රැඳීම නිසා මෙලෙස උඩට සකස් කිරීමට සිදුවී ඇත. මෙය ද මදුරුවන් බෝවන ස්ථානයක් බව බොහෝ දෙනා නොදනිති. මෙහි ඇති කුඩා සිදුරු හරහා මදුරුවන් වැසිකිලි වලට ඇතුළු වී බිත්තර දමා කීටයන් බිහි කරයි. වැඩුණු කීටයන් වර්ධනය වී සිදුරු හරහා පරිසරයට පැමිණේ. වැසිකිළි වලවල් හොඳින් වැසෙන සේ කපරාරු කිරීම මඟින් මෙම තත්ත්වය මඟහරවා ගත හැකි ය.ඔබ නිතරම සවස් කාලයේ නිවෙසින් ඉවතට යන්නේ නම් ලාපැහැ ඇඳුම් කැප්තොප්පි පළඳින්න. මදුරුවෝ් අඳුරු පැහැති කළු වර්ණවලට ප්‍රිය කරති. වැඩිපුර දහඩිය දමන විට කාබන් ඩයොක්සයිඩ් පිටවේ. දහඩිය ඉවත් කිරීමට තුවායක් හෝ ලේන්සුවක් භාවිතා කරන්න. මෙමඟින් මදුරුවන් දෂ්ට කිරීම අඩු කර ගත හැකි ය.සුදු ලූණු වැඩිපුර ආහාරයට ගන්නේ නම් මදුරුවන් දෂ්ට කිරීම අඩු වෙන බව සොයාගෙන ඇත. සුදුලූණු වල අඩංගු (allicin) නිසා මදුරුවන් පැමිණීම අඩුවේ. සුදු ලූණු යුෂ කොටස් 1 ක් ජලය කොටස් 5 ක් මිශ්‍ර කර සිරුරේ තැවරීම මඟින් පැය 5 ක කාලයක් මදුරුවන් දෂ්ට කිරීම ඉතා අඩු මට්ටමක පවතින බව සොයාගෙන ඇත.සිට්‍රනෙල්ලා ග්‍රාස් ඔබගේ නිවෙසේ අවට වගා කිරීම මඟින් පැහැදිලි මදුරු ගහණයේ අඩු වීමක් දක්නට ලැබෙන අතර ශාක නිතර කප්පාදු කිරීම මඟින් එයින් වහනය වන සුවඳ වැඩි කර ගත හැකි ය. කප්පාදුවෙන් ඉවත් වන පත්‍ර එකතු කර ඔබගේ නිවෙසේ එම පත්‍ර පොඩි කර තැබීම මගින් මදුරුවන් ඉවත් වන බව පෙනී ගොස් ඇත.සිට්‍රනෙල්ලා ග්‍රාස් වලින් නිස්සාරණය කරන තෙල් වලින් සකස් කළ ඉටිපහන් මඟින් හා තෙල් නිවෙස පුරා ස්ප්‍රේ කිරීම මඟින් මදුරුවන් ඒම පරිසරයෙන් පැහැදිලිව ඉවත් වන බව සොයාගෙන ඇත. ග්වෙල්ප් විශ්ව විද්‍යාලයේ කළ පර්යේෂණයකින් මදුරුවන් දෂ්ට කිරීම 42.3% දක්වා ඉටිපහන් නිසා අඩු වූ බවත් 24.2% දක්වා තෙල් ස්ප්‍රේ කිරීම නිසා අඩු වූ බවත් සොයාගෙන ඇත. මා විසින් ද මේ ආකාරයේ ඉටිපහන් සහ තෙල් ස්ප්‍රේ කිරීම සිදු කළ අතර පැහැදිලි මදුරුවන් නැති පරිසරයක් නිර්මාණය වන බව පෙනී ගොස් ඇත. ඉදිරි කාලයේ දී මෙම නිෂ්පාදන, අවශ්‍යතා මත ලබාදීමට අදහස් කර සිටිමි.නාගරිකව වෙසෙන ජනතාවට මෙම සිට්‍රනෙල්ලා ග්‍රාස් ශාක වගා කිරීමට ඉඩකඩ සීමා සහිත බැවින් මෙම ඉටිපහන් හා තෙල් ස්ප්‍රේ කිරීම මඟින් වඩා සාර්ථක ප්‍රතිඵල ලබාගත හැකි වනු ඇත. තවද මෙම ඉටිපහන් සහ තෙල් නිස්සාරණයේදී කිසිදු රසායනික ද්‍රවයක් මුසු නොකර නොමැත.ඉදිරි කාලයේදී ලබන අත්දැකීම් හා කළ පර්යේෂණවල ප්‍රතිඵල නැවත වරක් ඔබ වෙත ඉදිරිපත් කිරීමට බලාපොරොත්තු වෙමි. වැඩි විස්තර පහත දුරකථන අමතා ලබාගත හැක.071 - 4743569, 077 - 8393688ශ්‍රීනාත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=af1008012</link>
    <topic>ඩෙංගුවාට වින්නඹුකම් කරන්නේ අපි අපිමයි</topic>
    <author>අරුණි මුතුමලී</author>
    <content>“කසළ” ඔබට ප්‍රශ්නයක් ද?“ඔව්”“ඇයි?”“ඇයි? ඩෙංගුවලින් කී දෙනෙක් මැරෙනව ද? පාරේ කුණු දමලා මොන තරම් අපිරිසිදු ද?”“ඉතින් කාගෙද වැරැද්ද?”“කවුද මීට වග කියන්න ඕනෑ”කසළ ගැනත් ඩෙංගු ගැනත් අසන ඕනැම මොහොතක වැඩි බහුතරයක් ලබා දෙන්නේ මෙවැනි පිළිතුරුය. එහෙත් ඇඟ බේරා ගැනීමට දෙන ඒ පිළිතුර හෘද සාක්කියට කෙතරම් එකඟදැයි කිසිවකු නොකියන්නේ ඔවුන් පවසන “රජයේ” ප්‍රධාන කොටස්කරුවන් වන්නේ ඔවුන්ම බව ද අවිඥානිකව හෝ දන්නා නිසා විය යුතු ය.කසළ සැබැවින්ම පින් පව් මෙනි. තමන් කරන ලද කාර්යය අනුව තමන්ට ප්‍රතිඵල ගෙන දෙයි. නිසි ලෙස කසළ කළමනාකරණය කිරීම පිනක් වන්නේ එමඟින් මැසි මදුරු උවදුරු, අපිරිසිදුකම හා සෞඛ්‍ය ප්‍රශ්නවලින් තොර පරිසරයක් ලැබෙන අතරම කොම්පෝස්ට් තනා ගැනීමෙන් වස විස නැති ආහාර මෙන්ම මුදල් ද උපයා දෙන සම්පතක් බවට පත් කර ගත හැකි බැවිනි.එහෙත් අවිධිමත් ලෙස කසළ තැන තැන විසි කිරීමේ ප්‍රතිඵල ගැන අමුතුවෙන් කිව යුතු නොවන්නේ අද අප බොහෝ දෙනකු තමන් මෙන්ම අනුන් කරන ලද ඒ පව නිසා මරණ බියටත්, අපිරිසිදු පරිසරයකටත්, සෞඛ්‍ය ප්‍රශ්න රැසකටත් මුහුණ දෙන නිසාය.සැබැවින්ම අප විඳවන මේ ‘කසළ’ ප්‍රශ්නය අයිති කාට ද? මධ්‍යම පරිසර අධිකාරියේ වත්මන් සභාපති චරිත හේරත් මහතාගෙන් මේ පිළිබඳව අපි විමසුවෙමු.කසළ අයිති ඒ ඒ ප්‍රදේශ බාර පළාත් පාලන ආයතනවලටයි. කොපමණ කීවත් ජනතාව තේරුම් නොගන්නා දෙයත් එයමයි.රිසර අධිකාරියට සහ පරිසර අමාත්‍යංශයට හැකියාව ඇත්තේ ජාතික පාරිසරික පනත යටතේ නිත්‍යානුකූලව කටයුතු කරමින් නිසි ලෙස කසළ කළමනාකරණය නොකරන පළාත් පාලන ආයතනවලට විරුද්ධව පියවර ගැනීමටයි. ඔවුන්ට විධාන පැනවීමට පමණයි අපට පුළුවන් වන්නේ. නමුත් කසළ කළමනාකරණය විධිමත් කිරීම වෙනුවෙන් වසරකට රුපියල් බිලියනයකට වඩා වැඩි මුදලක් අප වැය කරනවා.”පරිසර අමාත්‍යංශයේ මධ්‍යම පරිසර අධිකාරිය යටතේ 2007 වසරේදී ඇරැඹි “පිළිසරු” ව්‍යාපෘතිය මඟින් වසරකට එතරම් මුදලක් වැය කරන්නේ පළාත් පාලන ආයතනවල ඝන අපද්‍රව්‍ය කළමනාකරණ ව්‍යාපෘති ඇරැඹීම සඳහාය. එහෙත් මෙතෙක් ලංකාව පුරා ඇති 360 ක් පමණ වන පළාත් පාලන ආයතනවලින් පිළිසරු ව්‍යාපෘතිය සමග එක්ව ඇත්තේ 80 ක් පමණි.ඉන් 40 ක් සම්පූර්ණයෙන් කටයුතු අරඹා තිබුණ ද ඉතිරිය සිය ව්‍යාපෘති ඇරැඹීමට මූලික පියවර ගත්තා පමණි. මෙයින් අවබෝධ වන්නේ කුමක් ද? කසළ කළමනාකරණය පිළිබඳ අවශ්‍යතාව ඇත්තේ රටෙන් කාලකටත් අඩු පිරිසකට බවය.එවන් පසුබිමක ඩෙංගු මර්දනයට අපහසුවීම ගැන අමුතුවෙන් පුදුම විය යුතු ද?මෑතක දී රූපවාහිනී ප්‍රවෘත්තියක පෙන් වූ ආකාරයට විවිධ තරාතිරමේ නිවැසියන්ගෙන් අසන්නේ “ඔබේ වත්ත පිටිය අස්කර ශුද්ධ පවිත්‍ර කළා ද?” කියා ය. ඒ නිවැසියන් පුදුමයට පත්ව යළිත් විමසන්නේ “අපට කවුරුත් එහෙම වත්ත පිටිය සුද්ධ කරන්න කීවේ නෑනේ?” යනුවෙනි. තමන්ගේ වටපිටාව පිරිසිදු කර ගැනීමට කවුරුන් හෝ අණ දිය යුතු ද?ඩෙංගු මර්දනය කිරීමට පියවර ගන්නේ නැතැයි කියමින් අනුන්ට ඒ වැරැදි පටවන්නේ ද මේ වැනි අයමය. ඩෙංගු මරණයක් සිදු වූ ප්‍රදේශයකට එබිකම් කළ හොත් මේ ගැන හොඳින්ම දැනගත හැකිය. එවැනි අවාසනාවන්ත ඉරණමකට ගොදුරු වූ බහුතරයක් වෙසෙන ප්‍රදේශ අවට සොයා බැලුවහොත් ඒ මරණයට මුළු ප්‍රදේශවාසීන්ම වගකිව යුතු බව අවබෝධ වනු ඇත.මන් ද? ඒ ප්‍රදේශවල කානු පිරිලාය. ඒ කානුවල බෝතල්, කෝප්ප කෑලි, පොල් කටු, සිලි බෑග්, ආදි ඩෙංගු මදුරුවා වෙනුවෙන්ම සැරසු තිඹිරිහල් ය. විශේෂයෙන්ම උගත්, බුද්ධිමත්, මෙන්ම සල්ලිය බාගේ ඇතැයි විශ්වාස කරන නාගරික ප්‍රදේශවල මේ තත්ත්වය හොඳින්ම දැකිය හැකිය.“කොළඹ සහ තදාසන්න නගර ඒ කියන්නේ දෙහිවල, ගල්කිස්ස, කෝට්ටේ, මහරගම ආදි ප්‍රදේශවලත් කොළඹ දිස්ත්‍රික්කයේ අනෙක් ප්‍රදේශත් ඩෙංගු බෝවීම පිළිබඳ ප්‍රශ්නය තදින්ම පැන නැගී ඇති නාගරික ප්‍රදේශ බව අපට පේනවා. දවසකට කසළ ටොන් 600 හෝ 700 ක් පමණ කොළඹ නගරයෙන් පමණක් එකතු වෙනවා.එක දවසකට හරි කසළ කළමනාකරණ යාන්ත්‍රණය ඇනහිටියොත් මහා විනාශයක් වගේ පෙනෙන්නේ ඒ නිසයි.පසුගිය වැසි දිනවල කරදියාන කසළ බැහැරලීමේ ස්ථානයේ ප්‍රශ්නයක් නිසා ඇති වූ තත්ත්වය කෙතරම් ජනතාවට බලපෑවා ද? කොළඹ නගර සභාව වැනි විශාල ආයතනයක් කසළ කළමනාකරණය පිළිබඳ මෙතරම් නොසැලකිලිමත් ලෙස අනවධානයෙන් යුතුව කටයුතු කිරීම පිළිබඳ මධ්‍යම පරිසර අධිකාරියේ සභාපතිවරයා ලෙස මම විවෘතව කථා කළ යුතුයි” චරිත හේරත් මහතා පැවසුවේ අභියෝගාත්මක ස්වරූපයකිනි.“එක කාලෙකට බ්ලුමැන්ඩල්වලට තව කාලෙකට කරදියානට. තවත් කාලෙකට මීතොටමුල්ලට කුණු දම දමා මේ ප්‍රශ්නය විසඳන්න බෑ. මේක තීරණාත්මක කාලයක්. ඩෙංගු මර්දනයටත් තීරණාත්මක විසඳුමක් දෙන්න නම් කසළ ප්‍රශ්නයත් තිරසර විදිහට විසඳිය යුතුයි. කොළඹ කුණු පෞද්ගලික සමාගමකට දීලා මේ ප්‍රශ්නය විසඳන්න බැහැ.ප්‍රතිචක්‍රීකරණය කළ හැකි කොටස ඒ අයුරින් ප්‍රයෝජනයට අරගෙන අනිත් කොටස ස්ථිර බිම් පිරවුම්වලට යෙදවිය යුතුයි. මැසි මදුරු උවදුරු, සෞඛ්‍ය ප්‍රශ්න රාශියකට ඒ මඟින් විසඳුම් ලබාගන්න පුළුවන්.” සභාපතිවරයා ස්ථිරසාර ලෙස කීවේ ය.සෞඛ්‍ය අමාත්‍ය මෛත්‍රිපාල සිරිසේන මහතා පවසන්නේ ද ඩෙංගු ප්‍රශ්නය විසඳීමට ප්‍රධාන බාධකය වී ඇත්තේ ඇතැම් පළාත් පාලන ආයතන මඟින් නිසි ක්‍රියාපිළිවෙත් අනුගමනය නොකිරීම බවය. එහි සත්‍යතාව තහවුරු කරන්නේ ද ඒ ආයතනවලින්මය. හේතුව සමහර පුද්ගලයින් සිය ප්‍රදේශයේ ඩෙංගු පැතිරෙතැයි සැක සිතිය හැකි කාණු, කසළ ගොඩවල්, කසළ පිරුණු පාලුවට ගිය වතු ආදිය ගැන දැන්වුවද කණකට නොගන්නා ආකාරයේ ප්‍රතිචාර දැක්වීමට පළාත් පාලන ආයතනවල නිලධාරීන් පුරුදුව සිටීමයි.ඒ අතරම අතට අහුවන වැරැදිකරුවන්ට පවා දඬුවම් දීමට පසුබට වීමේ විවිධ හේතු ද ඔවුන්ට තිබේ.අනෙක් කරුණ නම් කියුබානු ඕඊධ් බැක්ටීරියාව පිළිබඳ අසීමිත විශ්වාසයකින් සහ බලාපොරොත්තුවකින් සිටීමය. එහෙත් ඕඊධ් ගැන සෞඛ්‍ය ඇමැතිවරයා පවසන්නේ මෙවන් අදහසකි. “ඩෙංගු රටවල් 120 ක පමණ තිබෙනවා. කියුබාවෙත් දිගු කලක් තිස්සේ තිබුණු ප්‍රශ්නයක්. ඉන්දියාවේ දිල්ලිවල දවසකට ඩෙංගුවලින් 100 ක් පමණ මිනිස්සු මැරෙනවා.අපි ඩෙංගු වෙනුවෙන් නොකළ දෙයක් නැහැ. පරක්කු වුණේ බැක්ටීරියාව ගෙන්වීම පමණයි. මිනිස්සු කතා කරන්නේත් ඒ ගැන විතරමයි.ඒත් පැහැදිලිව කිව යුතුයි ඩෙංගු මර්දනයට වැදගත් වන්නේ බැක්ටීරියාව නොවේ පිරිසිදුකමයි. කියුබාවේ වුණත් එහෙමයි. මොන දේ කළත් අවසාන විසඳුම රටම පිරිසිදු කිරීමයි.”කතාව සහතික ඇත්තය. ඩෙංගුවලට පමණක් නොව රටේ බොහෝ ප්‍රශ්නවලට විසඳුම් පිරිසිදුකමෙන් ලැබෙනු ඇත. එහෙත් එය කරන්නේ කවුද? කෙසේ ද?“සංවර්ධන ඉලක්ක රැසකට යන විට පරිසරය ආරක්ෂා කිරීම අභියෝගයක් තමයි. ඩෙංගු වැළැක්වීම සඳහා ජනාධිපති කාර්ය සාධක බලකායේ ක්‍රියාකාරී සාමාජිකත්වයක් අපට තිබෙනවා.ඩෙංගු කියන්නේ රටක සෞඛ්‍ය ප්‍රශ්න සම්බන්ධව පැන නඟින තීරණාත්මක අවස්ථාවක්. විශේෂයෙන්ම රෝගයට පිළියම් යෙදීමට වඩා රෝගයට ගොදුරුවීම වළක්වා ගැනීමයි වැදගත් වන්නේ. ඒ සඳහා ඩෙංගු මදුරුවන් බෝවන ස්ථාන විනාශ කිරීමට පරිසරය ශුද්ධ පවිත්‍ර කිරීම මූලික අවශ්‍යතාවක්. මේ ගැන ජනතාවගේ අවධානය දැඩිව යොමු කළ යුතුයි.”“ඒ සඳහා අපි පරිසර අමාත්‍යංශය හා මධ්‍යම පරිසර අධිකාරිය සෞඛ්‍ය අමාත්‍යංශයට පූර්ණ සහයෝගය දෙනවා.”අපි හෙට (2) ලබන සඳුදාත් (9) ඒ වගේම 21 සහ 28 දිනවලට යෙදෙන සෙනසුරාදා දිනත් ඩෙංගු මර්දනය වෙනුවෙන් වැඩසටහන් ක්‍රියාත්මක කරන්න යොදා ගත්තා. මේ දිනවල සෞඛ්‍ය අමාත්‍යංශය ගෙන යන වැඩ පිළිවෙළට රටපුරා අපේ ක්‍රියාකාරී ආයතනවල සේවක මහත්ම මහත්මීන් එක් වී ශ්‍රමදාන සහ දැනුවත් කිරීම් සිදු කරනවා.”මෙහිදී නැඟෙන ප්‍රශ්නය එයම පමණක් ප්‍රමාණවත් ද? යන්න ය.හේතුව තමන්ගේ වත්ත පිටියවත් පිරිසිදු කර ගන්නේ නැති පිරිස් මෙයට කෙබඳු ප්‍රතිචාරයක් දක්වයිද යන්න අපට සිතාගත හැකි වීමයි.“ඔව් එය ප්‍රමාණවත් මදි තමයි” සභාපතිවරයා තවදුරටත් පැහැදිලි කළේය. “අපේ රටේ මේ කසළ ප්‍රශ්නය වගේම පරිසරය රැකගැනීම පිළිබඳ ආකල්පමය වෙනසක් ඇති කළ යුතුයි.එය තමන්ගේ ඇටුවම් බැහැපු මතවල පිහිටා ඉන්නා වැඩිහිටියන්ට කොපමණ කීවත් අදහස් වෙනස් කරන්න අපහසුයි. ඒ නිසා අපේ දරුවන් තමන්ගේ කුණු ටික මල්ලකට දමා පාරට විසි නොකරන, එසේ කිරීමෙන් ප්‍රශ්නය ඉවර වෙන බව හිතන පිරිසක් නොකිරීම සඳහා හරිත නියමු වැඩ සටහන අපි ක්‍රියාත්මක කරනවා. ඩෙංගු මර්දනයට අපි පාසල් සම්බන්ධ කර ගන්නේ ඒ නියමුවන් මඟින් අනෙක් දරුවන්ටත් වැඩිහිටියන්ටත් පණිවිඩය ගෙන යා හැකි නිසයි.” මොකද තමන්ගේ කුණු බෑගයක දමා විසි කිරීම ප්‍රශ්නයේ නිමාව නොවේ ආරම්භයයි.”මීට අමතරව සෞඛ්‍ය අමාත්‍යංශය විසින් අගෝස්තු 16 සිට 22 දක්වා සතිය ද ඩෙංගු මර්දන ජාතික සෞඛ්‍ය සතිය ලෙස නම් කර කැබිනට් අනුමැතිය ද ගෙන තිබේ. ආරක්ෂක අමාත්‍යංශය, ත්‍රිවිධ හමුදාව, පොලිසිය, විශේෂ කාර්ය බළකාය පමණක් නොව මෙතෙක් අකර්මන්‍යව තිබු මැලේරියා මර්දන ඒකකයේ ;ස්වකයන් හා සම්පත් ද මේ වන විට ඩෙංගු මර්දනය සඳහා යොදා ගැනීමට අමාත්‍යවරයා කටයුතු සකසා ඇත.ප්‍රාදේශීය ලේකම් කොට්ඨාස 70 ක සියලු නිලධාරීන් ද මේ සඳහා යෙදවීමටත් ඩෙංගු මදුරු ව්‍යාප්තියට සහාය වන නිවැසියන් සොයා සිය ගණනින් නඩු පැවරීමටත් දඬුවම් දීමටත් පියවර ගෙන තිබේ.එහෙත්... කිසිදු හඬක් නොනඟන ඩෙංගු මදුරුවා අදටත් අපි පසුපස එන්නේ මරුවාගේ දූතයකු ලෙසිනි. ගතවුණු මාස හතට ඩෙංගු මරණ 160 ඉක්මවයි. ඩෙංගු රෝගීන් සංඛ්‍යාව 21680 ට අධිකය.මෙහි රහස කුමක් ද? අපේ රටවැසියන්ගේ අසීමිත පාර්ථකාමීත්වයයි. අපි හැම විටම අනුන්ගේ වත්ත පිටිය පිරිසිදු දැයි සොයා බලමු.එහෙත් අපේ ගෙවත්තේ කටයුතු සොයා බලන්නේ අඩුවෙනි. බල්ලන්ට කපුටන්ට ආහාර සපයන්නට කුණු ගොඩවල් තර කරනවා මිස ඒ අසීමිත සම්පත කොම්පෝස්ට් කිරීමට මැලි වෙමු. අනුන්ගේ හිස් ඉඩම් සරු කිරීමට අපේ කුණු ඒ ඉඩම්වලට දමමු. නගර සභා සේවකයන්ගේ අතිකාල දීමනා ගැන අනුකම්පාවෙන් කසළ වෙන් නොකරම කලවමේ දමා විසි කරමු.මේ අමනකම් අතහරින්නාක් අපේ රටේ පරිසරය පිරිසිදු කළ හැකි වේ යැයි සිතනවා ද? කවුරු කෙසේ කීවත් තමන්ගේ කසළවල වගකීම ඇත්තේ තමන්ටමය.හොඳම දෙය ටික දිනකට හෝ ආත්මාර්ථකාමී වීමය. “මම, මගේ පවුලේ අය ඩෙංගුවලින් බේරා ගැනීමට කටයුතු කරමි” යන ආත්මාර්ථකාමී හැඟීමෙන්වත් තම තමන්ගේ නිවසේ වත්ත පිටියේ සහ කාර්යාලයේ තම මේසය අසළ පිරිසිදු කරගන්නවා නම් මේ ප්‍රශ්නය මෙතරම් උග්‍ර නොවනු ඇත. මම ගමන් ගන්නා මාර්ගයේ කසළ දැමීමෙන් මගේ නැහැයට දැනෙන දුර්ගන්ධය, මගේ ඇසට පෙනෙන අපිරිසිදුකම ඇති නොවිය යුතුය. මගේ සෞඛ්‍ය සම්පන්න දිවිය වෙනුවෙන් මගේ වටපිටාව පිරිසිදු විය යුතු ය යන හැඟීම තමන් වෙනුවෙන් තම අඹු දරුවන් වෙනුවෙන් ඇති කර ගන්නවා නම් ඩෙංගු උවදුර පමණක් නොව රටේ ම පිරිසිදුකම පහසුවෙන් ළඟා වනු ඇත.එනිසා අනුන් කියනතුරු, අනුන්ගේ අණ ලැබෙනතුරු තමන්ගේ ඉරණම විසඳ ගන්නට නොසිට තම තමන්ගේ එදිනෙදා ජීවිතයට අවට පරිසරයේ පිරිසිදුකම එක් කර ගන්නේ නම් හෙට දිනයේ හිරුමල සමඟ ඔබේ දිවිය ද පිබිදෙනු ඇත.අඩු තරමින් ඔබ ඔබ ගැනවත් නොසිතන්නේ නම් ඩෙංගු මදුරුවා නිසා හෙට මළහිරු සමඟ සැඟවෙන්නේ ඔබම විය හැකිය.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=af1008013</link>
    <topic>කෙහෙතන්ට ගිය සරසවි බිම්</topic>
    <author/>
    <content>දරුවා කුඩා කාලයේ උදේ හවස පාසලට ගෙනැවිත් අරින, ගෙදර අරන් යන, මවුපියන් දරුවන් ලොකු වුණාම පාසල් යනවාද කියලවත් හොයා බලන්නේ නැහැ. මේ තත්ත්වය වෙනස් විය යුතුයි. දරුවා පාසල් ගොස් අවසන් වන තුරුම මවුපියන් ඔහු පිළිබඳව විශේෂ අවධානයකින් කටයුතු කළ යුතුයි.අද උදේ ගිය උත්සවයේ පිළිගැනීමේ කතාව කෙළේ මිද්දෙණිය ප්‍රදේශයේ දියණියක්. ඇය සිංහල, දෙමළ, ඉංගි‍්‍රසි භාෂා තුනෙන්ම කතා කළා. එහෙම කතාකරද්දි අපට හරිම ආඩම්බරයි.අපට බැහැ කියල දෙයක් නැහැ. බෑ කියල දෙයක් තියෙන බව මම විශ්වාස කරන්නේ නැහැ.හැම දරුවකුටම හැකියාවක් තිබෙනවා.හැම කෙනෙකුටම තියෙනවා ඕනෑම අභියෝගයකට මුහුණ දීමේ හැකියාවක්.අපි බෑ කිව්ව දේ කළා. ලෝකයම බෑ කියද්දි.... අපේ අය බෑ කියද්දි අපි ඒ දේ කරල පෙන්නුවා. රට විනාශ කරපු ත්‍රස්තවාදය මේ රටින් තුරන් කරන්නට අපේ රණවිරුවන්ට හැකිවුණා. මුළු ලෝකයේම බලපෑම්වලට මුහුණ දෙන්නට අපට හැකිවුණා.මට අද උදේ සිංගප්පූරුවේ තානාපතිතුමා කිව්වා එතුමා එරට ජනාධිපතිතුමාත් සමඟ ගියාලු තොරතුරු තාක්‍ෂණ පාසලකට.එතන හිටියලු දක්‍ෂ ළමයි. ඒ ජනාධිපතිතුමා හිතලා තියෙන්නේ කේරළයේ ළමයි කියලා.එයා ඒ බව ඇහුවාම ඒ ළමයි කිව්වලු අපි ශ්‍රී ලංකාවේ කියලා.දෙමළ ද කියලා ඇහුවාම කිව්වාලු නෑ අපි සිංහල කියලා.ජනාධිපති මහින්ද රාජපක්‍ෂ25.07.2010 දාමිද්දෙණිය මහා විද්‍යාලයේ දීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=af1008014</link>
    <topic>අනිසි ආහාර පුරුදු නිසා මාස 6ත් අවුරුද්දත් අතර දරුවන්ට මන්දපෝෂණය වැඩියි</topic>
    <author>සාකච්ඡා කළේ රමණී සුබසිංහ</author>
    <content>බොරැල්ල වෛද්‍ය පර්යේෂණායතනයේ පෝෂණ විශේෂඥ වෛද්‍ය රේණුකා ජයතිස්සඅලුත උපන් බිළිඳාට මුල් පැය භාගය තුළ දී මවු කිරි දීම ආරම්භ කිරීමත්, මාස හයක කාලයක් මවු කිරිවලින් පමණක් පෝෂණය කිරීමත් ළමා සෞඛ්‍ය සුරැකීමේ ප්‍රධානතම පියවර බව වෛද්‍ය උපදේශය වී ඇත. පෝෂණීය ආහාර ගනු ලැබුවද, ළදරුවාට ප්‍රමාණවත් තරම් කිරි නොමැති වීම බොහෝ මවුවරුන්ට විශාල ගැටලුවක්. පෝෂණ විශේෂඥවරියක් ලෙස මේ තත්ත්වය ඔබ දකින්නේ කෙසේ ද?මන්දපෝෂණයෙන් පෙළෙන මවකට වුවද, එරෙන කිරි ප්‍රමාණය දරුවාට ප්‍රමාණවත්. උග්‍ර මන්ද පෝෂණයෙන් පෙළෙන මවකට පමණයි එය ගැටලුවක් වන්නේ. දරුවා බිහි කළ පසු එරෙන කොලෙස්ට්‍රම් නමින් හැඳින්වෙන පළමු කිරි ප්‍රමාණය ඉතා අඩුයි. එම අවස්ථාවේ දී දරුවා ගේ ආහාර අවශ්‍යතාවය ද අඩුයි. දරුවා හැඬු පමණින් කිරි මදි බව තීරණය කළ නොහැකියි. දරුවාට අවශ්‍ය ප්‍රමාණයට ඕනෑම මවකට කිරි එරෙනවා. එය වර්ධනය වන්නේ දරුවා කිරි උරන ස්වභාවය අනුවයි.දරවා කිරි උරන විට හෝමෝන ක්‍රියාකාරී වීමෙන් මවට කිරි එරීම සිදු වෙනවා. මවක් නිරන්තරයෙන් ම ‘මට කිරි නෑ’ කියන මානසිකත්වයේ සිටීමෙන් හෝමෝන ප්‍රශ්න ඇතිවිය හැකියි. එහිදී එරෙන කිරි ප්‍රමාණය අඩුවීමට පුළුවන්. දරුවාට ලැබෙන මවුකිරි ප්‍රමාණවත් ද, නොවේ ද යන්න තීරණය කිරීමේ හොඳම ක්‍රමය දරුවා ගේ බර මැන බැලීමයි. මවුකිරි ප්‍රමාණවත් වන ළදරුවා අවම වශයෙන් දිනකට පස් වතාවක්වත් මුත්‍රා පිට කරනවා. සාමාන්‍ය ළා කහ පැහැයෙන් වෙනස් වී මුත්‍රා තද කහ පැහැයක් ගන්නවා නම් දරුවාට ලැබෙන කිරි ප්‍රමාණවත් නොවන බව තීරණය කළ හැකියි.මවු කිරිවල දරුවකුට අවශ්‍ය සියලුම පෝෂක සංඝටක අන්තර්ගතයි. අන් කිසිදු ආහාරයකින් සෑම පෝෂක කොටසක් ම එකම මට්ටමින් ලැබෙන්නේ නෑ. මවු කිරි විෂබීජ නාශකයක්. ප්‍රතිශක්තිකරණ ශක්තියෙන් ඉහළ නිසා රෝගාබාධවලින් වැළකීමට උපකාරී වෙනවා. එහෙත් පිළියෙල කළ ආහාරවලින් දරුවා විෂබීජවලට ගොදුරු වීමට ඇති හැකියාව ඉහළයි. මවුකිරි පමණක් බොන දරුවාට අනාගතයේ හෘද රෝගවලින් සහ අධික රුධිර පීඩනයෙන් මිදීමට අවස්ථාව ලැබෙනවා. මවු කිරි දීමෙන් දරුවා සහ අම්මා අතර ශක්තිමත් බැඳීමක් ඇති වෙනවා. එය දරුවා ගේ යහපත් මානසික ක්‍රියාකාරිත්වයට, මොළය වර්ධනයට උපකාරී වෙනවා.ඔව්. විශාල වෙනසක් තිබෙනවා. මේ පිළිබඳ කළ අධ්‍යයනයන්ට අනුව පිටිකිරි බොන දරුවාට වඩා මවු කිරෙන් පෝෂණය වන දරුවා ගේ මොළයේ වර්ධනය ඉතා ඉහළයි. බුද්ධි මට්ටම ඉහළයි. වැඩිහිටියකු වීමෙන් පසු තරබාරුකමට ගොදුරු වීමේ අවදානම ද අවමයි. දියවැඩියාව, හෘද රෝග අඩුයි. මවුකිරි නොලබන දරුවාට මේ අවදානම තියෙනවා.මෙහි සත්‍යතාවයක් නෑ. මුල් මාස හයේ දී දරුවාට මවුකිරි පමණක් ලබාදීම හොඳටම ප්‍රමාණවත්. මවු කිරිවල ජලය සෑහෙන ප්‍රමාණයක් අන්තර්ගතයි. දරුවාට අවශ්‍ය ජලය එයින් ලැබෙනවා. මාස හයෙන් පසුව දරුවාට ජලය හුරු කළ යුතුයි. සෑම අමතර ආහාර වේලකට ම පසුව ජලය තේ හැන්දක ප්‍රමාණයක් හෝ පෙවිය යුතුයි. එසේ නොකිරීමෙන් දරුවා වතුර බීමට පුරුදු වන්නේ නෑ.මවුකිරි දෙන කාලයේ දී මව ගේ පෝෂණ අවශ්‍යතා සපුරාලීමට මෙන් ම දරුවාට ප්‍රමාණවත් කිරි ලබා දීමට අවශ්‍ය පෝෂණය ලැබෙන ලෙස ආහාර ලබාදීම වැදගත්. මවු කිරිවල විටමින් ඒ අඩුවීමෙන් ඇස් රෝග ඇති වී දරුවා ගේ පෙනීම අඩුවීමට පුළුවන්. කිරි දෙන මවක් දිනකට මස්, මාළු, බිත්තර වැනි ප්‍රෝටීන් අඩංගු ආහාර කාණ්ඩ දෙකක්වත් ආහාරයට ගත යුතුයි. විටමින් වර්ග ද අත්‍යවශ්‍යයි.එහි දී යකඩ සහ කැල්සියම් විශේෂයි. විටමින් වර්ග සහිත ආහාරවලට අමතරව මවකට දරුවා ලැබී මුල් මාස හයේ දී සෞඛ්‍ය දෙපාර්තමේන්තුවෙන් නිර්දේශිත යකඩ සහ කැල්සියම් පෙති වෛද්‍ය උපදෙස් මත ලබා ගැනීම වැදගත්. බර අධික මවුවරු ආහාර ලබා ගැනීමේදී එළවළු සහ පලතුරු වැඩි වැඩියෙන් ආහාරයට ගෙන ශක්ති ජනක ආහාර අඩු කිරීම ද වැදගත්. වැඩිපුර ආහාර ගැනීම තරබාරු බව වැඩිවීමට හේතු වන අතර වෛද්‍ය උපදෙස් මත ඔවුන් තම ආහාර රටාව සකස් කරගත යුතු යි.කිරි දෙන මවක්, සාමාන්‍ය පුද්ගලයකුට වඩා ජලය පානය කිරීම ද විශේෂයි. එය දිනකට වතුර වීදුරු අටක් පමණ පමණවත් විය යුතුයි. දරුවාට ජලය ලැබෙන්නේ මවගේ කිරිවලින්. පළමු මාස තුනේ දී දරුවන් මළබද්ධයට ගොදුරු වන්නේ ද මවුවරුන් ප්‍රමාණවත් ලෙස ජලය පානය නොකිරීම නිසයි. කිරි දෙන්න විනාඩි දහයකට පමණ කලින් වතුර වීදුරුවක්, කිරි වීදුරුවක් පානය කිරීම නිසා හොඳින් කිරි එරෙන බවට වැඩිහිටියන් ගේ මතයක් තිබෙනවා. එය මතයක් ලෙස බැහැර නොකර පුරුද්දක් ලෙස කරගෙන යාම වැදගත්.මෙහි කිසිදු විද්‍යාත්මක සත්‍යයක් නෑ. සමහර දරුවො වේගයෙන් කිරි උරනවා. කිරි ගලාගෙන එන බව මවට තේරෙන්නේ නෑ. ඉතින් තමන්ට කිරි නෑ කියලා අම්මලා හිතනවා.සැත්කමින් පස්සේ දරුවා ස්පර්ශ වන තුරු මවට කිරි එරෙන්නේ නැතිවෙන්න පුළුවන්. ඒත් දරුවා ස්පර්ශ වුණ ගමන් හෝමෝන ශ්‍රාවය වෙලා කිරි එරෙනවා.ඔව්. ගැහැනු දරුවෙක් මවක් වෙන්න සූදානම් විය යුතු වන්නේ වැඩිවියට පත්වුණු සමයේ සිටමයි. ඇය අවුරුදු 13 - 14 දී සිටම මනා පෝෂණ තත්ත්වයක සිටිය යුතුයි. උසට සරිලන බර සහ නීරක්තිය කාන්තාව මුහුණදෙන ප්‍රධාන ගැටලු හැටියට හඳුනාගෙන තිබෙනවා. ගර්භණී අවධිය වන විට මවුවරුන්ගෙන් 20% ක් පමණ නීරක්තියෙන් පෙළෙනවා. මේ සඳහා යකඩ ප්‍රතිකාරය ලබා දුන්නත් එය ප්‍රමාණවත් නොවන අවස්ථා තිබෙනවා.නීරක්තියෙන් පෙළෙන මවකගෙන් උපදින දරුවා උපත් බර අඩු දරුවෙක් විය හැකියි. අඩු උපත් බර දරුවා මිටි ළමයෙක් බවට පත්වෙනවා. ඒ දරුවන්ගෙන් උපදින දරුවන්ටත් මේ තත්ත්වය බලපානවා. මේ නිසා නිරෝගී දරුවෙක් ලබා ගැනීමට නම් කාන්තාව තමන් ගේ පෝෂණය ගැන සැලකිලිමත් විය යුතුමයි.ස්නායු පද්ධතියේ ආබාධ ඇතිවීම ගර්භනී සමයේ එක් සංකූලතාවයක්. බොහෝ විට ෆෝලික් අම්ලය අඩුවීම නිසා මේ තත්ත්වය ඇති වෙනවා. විවාහ වන වයසේ පසුවන ගැහැනු දරුවන් වෛද්‍ය උපදෙස් මත ෆෝලික් අම්ලය පෙති ලබා ගැනීමෙන් එම ඌණතාවය මඟ හරවා ගැනීමට පුළුවන්.ගර්භනී සමයේ මවක් තම පියයුරු ගැන ද අවධානය යොමු කළ යුතුයි. තන පුඬුව ඇතුළට ගිය ස්වරූපයක් තිබේ නම් එය දරුවාට කිරි ඉරීමට පහසුවන සේ සකසා ගැනීම ඉතා වැදගත්.ලංකාවේ මවුවරුන්ගේ මවුකිරි දීමේ ප්‍රවණතාවය ඉතාම හොඳයි. ගැටලු මතු වන්නේ මාස හයෙන් පසුවයි. මාස හයෙන් පස්සේ තමන්ගේ කිරි මදි කියලා අම්මලා හිතනවා. අමතර ආහාර දීලා පිටි කිරි දෙන්නත් උත්සාහ කරනවා. වැඩි දෙනා ගේ මතය පිටිකිරි දීම අත්‍යවශ්‍ය බවයි. එය ඉතා වැරැදි අදහසක්. දරුවාට අවුරුදු දෙකක් ගතවන තුරු එකම කිරි වර්ගයක් පමණයි අවශ්‍ය වන්නේ. ඒ සඳහා මවුකිරි ප්‍රමාණවත්. ලංකාවේ කිරි බෝතල් පාවිච්චිය ඉහළයි.පිටිකිරි භාවිතය වැඩි බව එයින් ගම්‍ය වෙනවා. මාස හයත් අවුරුද්දත් අතර දරුවන් ගේ තමයි වර්ධන වේගය අඩුවෙලා මන්දපෝෂණය වැඩිවෙලා තියෙන්නේ. එයට ප්‍රධාන හේතුව මේ අනිසි ආහාර පුරුදු. දරුවාට අවුරුදු දෙකක් වනතුරු මවුකිරි දීමේ වැදගත්කම මවුවරු තේරුම් ගත යුතු වන්නේ මේ නිසයි.සාකච්ඡා කළේ රමණී සුබසිංහ මවු කිරි දීමේ සතිය අගෝස්තු 1 වැනිදා සිට 7 වැනිදා දක්වා යෙදී ඇත.මවු කිරි දීමට මවට සහාය දීම පවුලේ සියලු දෙනාගේ සහ වෛද්‍ය, සෞඛ්‍ය කාර්ය මණ්ඩලයේ ද රැකියා කරන කාන්තාවක් නම් තම රැකියා කාර්යාලයේ සහයෝගය ද පොදුවේ ගත් කළ මුළු සමාජයේම වගකීමක් වේ.මේ වගකීම් ගැන කරුණු පෙන්වා දෙන්නේ ළමා සෞඛ්‍ය පිළිබඳ විශේෂඥ දැනුමක් ඇති මහාචාර්යවරු, ළමා සෞඛ්‍ය විශේෂඥවරු සහ ලෝක සෞඛ්‍ය සංවිධානයේ මෙරට කාර්යාලයේ සේවය කරන ප්‍රජා සෞඛ්‍ය පිළිබඳ විශේෂඥ වෛද්‍යවරුන් විසිනි.මොවුන් පෙන්වා දෙන්නේ මවුකිරි තරම් වෙනත් කිසිම කිරි වර්ගයක් දරුවාට කිසිදු අයුරකින් ගුණදායක නොවන බවයි. වසර තුනක් යන තුරු දරුවාගේ වර්ධනයට මවුකිරි උපකාරී වන බව ද වෛද්‍ය මතය වන්නේය. මවුකිරි දීමේ සතියේදී ළදරු රෝහල්වල දස වැදෑරුම් පිළිවෙතක් හඳුන්වා දී ඇත.මේ දස පිළිවෙත මවුකිරි සතිය කලක සිටම ක්‍රියාවට නංවා ඇති වැඩ පිළිවෙළක් බව ද පවුල් සෞඛ්‍ය කාර්යාංශය පවසයි.මාතෘ සහ ළදරු සත්කාර සේවා සපයන සියලුම සෞඛ්‍ය ආයතනවල ක්‍රියාත්මක කළ යුතු ළදරු මිතුරු දස පිළිවෙත මෙසේ ය.ළදරුවාගේ හොඳම රැකවරණයශ්‍රී ජයවර්ධනපුර විශ්ව විද්‍යාලයේ මහාචාර්ය නාරද වර්ණකුලසූරිය මහතා පවසන්නේ සෑම කෙනකුගේම ජීවිතයේ සාර්ථකත්වයට ළදරු කාලයේ පෝෂණය සම්බන්ධ වන බවයි ද ළදරු කාලයේ පෝෂණය නිසියාකාරව සිදු වුවහොත් දරුවාගේ බුද්ධි මට්ටමට පෞරුෂත්වයට හේතු වන බව ද මෙම පෝෂණයේ මුල් අත්තිවාරම දමන්නේ දරුවකු ඉපදී මුල් මාස 6 ට ලබා දෙන මවුකිරිම පමණක් බවද ඔහු පවසයි.‘ඕනෑම අම්මා කෙනෙක් මගෙන් ඇසුවොත් මගේ දරුවාට හොඳම ආරක්ෂාව මොකක්ද කියා මම දෙන උත්තරය වන්නේ ඔබේ දරුවාගේ හොඳම රක්ෂණය හා රැකවරණය අම්මා දරුවාට මුල් මාස හයේත් පසුව අවුරුදු දෙක දක්වා ද ලබා දෙන මවුකිරි බව‘ යයි ද මහාචාර්යවරයා පවසයි.ලෝක සෞඛ්‍ය සංවිධානයේ මෙරට කාර්යාලයේ සිටින ප්‍රජා සෞඛ්‍ය විශේෂඥ වෛද්‍ය අනෝමා ජයතිලක මහත්මිය ලංකාවේ ඉන්න අම්මලාගෙන් සියයට 99.9 තම දරුවන්ට දෙන්න මවුකිරි ඔවුන් සතුව තිබෙන බවත් අම්මා කෙනෙක් දරු ප්‍රසූතියෙන් එක දරුවකු නොව දරුවන් දෙදෙනකු හෝ තුන්දෙනකු බිහි කළත් එවැනි අම්මාවරුන්ටත් එම දරුවන්ට මවුකිරි ලබා දීමට ශක්තියක් හැකියාවක් තිබෙන බවත් එවැනි අම්මාවරුන්ට ඕනෑතරම් කිරි එරෙන බව ද පැවසුවාය.දරුවන්ට කිරි දෙන අම්මාවරු වසර දෙකක් යන තුරු ගර්භනී නොවී සිටීම ද වැදගත් නොඑසේනම් දරු ප්‍රසූතියෙන් පසු වසර දෙකක කාලයකට පවුල් සැලසුම් ක්‍රම අනුගමනය කිරීම ද වැදගත්. කෙසේ නමුත් වසර දෙකකට පෙර මවක් ගර්භනී වුවහොත් අලුත ඉපදෙන දරුවා ඉපදෙන දවස දක්වා තෙක් (සුතිකාගාරයට යනතුරු) දරුවාට මවුකිරි දීම අත් නොහළ යුතු බව ද ඇය පෙන්වා දුන්නා ය.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=af1008015</link>
    <topic>ජීවිතය සුන්දරයි</topic>
    <author/>
    <content>ජූලි 26 වැනිදා මට කිසි දිනෙක අමතක නොවන දිනයක්. කස්ත්‍රෝ ඇතුළු තරුණයින් 165 දෙනකු කියුබාවේ මොන්කාඩා හමුදා බැරැක්කවලට පහර දෙමින් ආරම්භ කළ කියුබාවේ විප්ලවීය අරගලය අවුරුදු හයක් වැනි සුළු කාලයකදී ජයග්‍රහණය කළා කියන දෙය යළි යළිත් ස්මරණය කිරීම මහත් ආශ්වාදයක් ගෙන දෙනවා.බුද්ධික හා ළහිරු ගෙදරට පැමිණියේ ඒ ගැන සිහිපත් කරමින් සිටියදී යි.“උපන් දිනය අමතක වුණත් සුනිල් අයියට ජූලි 26 අමතක වෙන්නෙ නැහැනෙ.”“ඒක ඇත්ත තමයි. හැම මොහොතකදීම ඒ අරගලයේ වටිනාකම වැඩි වෙන්නෙ ඒක බැටිස්ටාට විරුද්ධව කළ සටනක් නිසා පමණක් නෙවෙයි. ඇමෙරිකාවට විරුද්ධව කළ සටනක් නිසයි. ඒත් ඒ අරගලයේ හැම මොහොතේම දැන් ඉතිහාසයට එක් වූ දෙයක්. ලෝකයේ සාධාරණය ගරු කරන ජනතාව කස්ත්‍රෝ නිදොස් කරලත් හුඟක් කල්.“අනික් එක කියුබාව විප්ලවය ජයගත් විදිහ. අද ලෝකයේ කිසිම රටකට ජයගන්න බැහැ. ඒ අරගලයට මුල ඉඳන් ම සම්බන්ධ වෙලා හිටිය කාන්තාවන් තුන් දෙනෙක්. සීලියා සාන්චේස් 1980 දී මිය ගියා. හේ ඩී සාන්තමරියා අවුරුදු කීපයකට කලින් මියගියා. අබෙල් හර්නෙන්ඩස් මේ ළඟදී මිය ගියා. අබෙල් විවාහවෙලා හිටියෙ රාවුල් කස්ත්‍රෝ සමඟ.”“ගැහැනු තුන් දෙනෙක් ගැන විශේෂයෙන් කිව්වෙ ඇයි?”මගේ තරුණ මිත්‍රයින් දෙස මම ටික වේලාවක් බලා හිටිය. තවමත් විප්ලවයක් ගැන විශ්වාසය තබාගෙන සිටින ඔවුන් මම කියන්න යන දේ විශ්වාස කරයි ද යන ප්‍රශ්නය මගේ හිතට ඇතුල් වුණා.“ඒ වගේ විප්ලවයක් නෙවෙයි. නමුත් නිහඬ විප්ලවයක්, ඒ කියන්නෙ ප්‍රජාතන්ත්‍රවාදී රාමුව තුළ සිටිමින් නිහඬ විප්ලවයක් කරන්න හැදූ රැඩිකල් නායිකාවක් අපේ රටේත් හිටියා.”“ඒ කියන්නෙ?”“මම මේ කියන්නෙ සිරිමාවෝ බණ්ඩාරනායක ගැන. ඇය ලෝකයේ මුල් ම අගමැතිනිය හැටියට පත්වෙලා දැන් අවුරුදු පනහක් වෙනවා. ඒත් මට හිතෙන හැටියට ඇය ගැන හරි ඇගැයීමක් වෙලා නැහැ”ඒ කතාවෙන් මගේ මිත්‍රයින් තරමක් පුදුමයට පත් වූ බව මම තේරුම් ගත්තා.“බණ්ඩාරනායක මහත්මයාට වඩා ඇය එඩිතරයි, මානුෂිකයි, අවංකයි.”“එඩිතරයි කිව්වේ?”“ෂෙල්, කැල්ටෙක්ස් වගේ කොම්පැණි ජනසතු කළා කියන්නෙ ඇමෙරිකාව එක්ක කෙලින් ම හැප්පීමක්. ඇමෙරිකාවට බය වුණේ නැහැ. අපේ වාමාංශික නායකයින් ගේ සහයෝගය තිබුණ තමයි. එදා සිරිමාවෝ ඒ දේ කළා. ලෝකයේ සමාජවාදී කඳවුරට හිතවත් වුණා. සමාජවාදී රටවලින් උදව් උපකාර ගන්න මුලින් ම අවංකව අඩිතාලම දැම්මෙ ඇයයි.“අපි අහල තියෙන හැටියට සුනිල් අයියා ඉස්සර ඔය වගේ කතා කියල නැහැනේ”“ඒක ඇත්ත. මිනිහෙක් වයසට යනකොට විප්ලවීය අදහස් වෙනස් වෙනව කියල කතාවක් තියෙනවනෙ. ඒක බොරු කතාවක්. ලෝකය දිහා අන්තයකට නොගොහින් බලන්න ඕනෑ. ඒකෙන් කාටවත් වරදක් වෙන්නෙ නැහැ. දැන් බලාපල්ලා හැත්තෑ එකේදී මොනවද වුණේ. ජනතා විමුක්ති පෙරමුණ කියුබාවෙ විදිහට විප්ලවය කරන්න ගියා. අසාර්ථක වුණා. උඹල ප්ලේබෝයි කියන ඇමෙරිකන් සඟරාව ගැන අහල ඇතිනෙ. ‘රේගන් සහ විප්ලවය’ කියල ඒකෙ කස්ත්‍රෝගෙ සම්මුඛ සාකච්ඡාවක් පළවුණේ 1985 දී. සී.අයි.ඒ. කාරයා කස්ත්‍රො මරන්න උත්සාහ ගනිද්දීත් ඔහු ඒකට බැහැ කිව්වෙ නැහැ. සිරිමාවෝ 1971 දී අපේ කොල්ලන් කෙල්ලන් අමානුෂික ලෙස මරා දැම්මේ නැහැ. විජේවීරට කස්ත්‍රෝ වගේ දේශනයක් කරන්න පුළුවන් වුණෙත් ඒ නිසයි. බැටිස්ටා කස්ත්‍රෝ මරා දැම්මෙත් නැහැනෙ. ඒ වුණාට යූ.ඇන්.පී ආණ්ඩුව මොනවද කළේ.”මගේ මිත්‍රයින් මා දෙස බලා සිටින්නේ මම කියන දේ පිළිවෙළකට නැති නිසා ද කියල මට හිතුණා.“සමාවෙයන්. මම කියන දේවල් පිළිවෙළකට නැහැ. මතක් වෙන හැටියට මාත් කියාගෙන යනව නේද?”ඔවුන් “ඒකට කමක් නැහැ” කිව්වෙ මුහුණුවල කිසිම හිනාවක් නැතුවයි.“සිරිමාවෝ ගෙ සභාග ආණ්ඩුවෙ හිටිය කාලෙ ඇන්.ඇම්. ක්‍රියාත්මක කරන්න හදපු දේවල් දිගටම කරගෙන යන්න පුළුවන් වුණා නම් මේ රට අද ආහාරවලින් ස්වයංපෝෂිත වෙලා. ලෝක බැංකුවයි. අන්තර්ජාතික මූල්‍ය අරමුදලයි ඇන්.ඇම්. ලාට ඒ දේවල් කරන්න ඉඩ දුන්නේ නැහැ. දේශපාලන වශයෙන් සිිරිමාවෝ අගමැතිනිය ලබපු එකම පරාජය ඒක කියල මට හිතෙනවා.”“මම පුංචි පෞද්ගලික දේකුත් උඹලට කියන්න ඕනෑ. ලේක්හවුස් එක රජයට පවරා ගැනීම ගැන තිබුණු විවාදයේදී සිරිමාවෝ අපේ තාත්තා ගැනත් කතා කළා.”“මීමන ප්‍රේමතිලක වැනි පත්‍රකලාවේදීන් ඉස්සර ලේක්හවුස් එකේ හිටියා. අද එහෙම අය නැහැ” කියලා සිරිමාවෝ අගමැතිනිය කිව්වා. ඒ හැන්සාඩ් වාර්තාව මමත් කියෙව්වා. ඒ දවස්වල තාත්තා හිටියේ නැහැ. ඇය ඒ කතාව කිව්වෙ බොරුවට නෙවෙයි කියල මම පසු කලකදී තේරුම් ගත්තා.සඳුන් මල්ලිටයි රමණී නංගිටයි රස්සා දෙන්න කියලා අම්මා සිරිමාවෝ අගමැතිනියට ලියුමක් දාලා තියෙනවා. සිරිමා අම්මට එන්න කිව්වා.“මිසිස් ප්‍රේමතිලක අපි ඔය පවුලට ඕනෑම දෙයක් කරන්න ලැහැස්තියි.”“අදත් අම්මා ඒ කතාව කියන්නේ ඇස්වල කඳුළු පුරවාගෙන. රමණී නංගි ගොඩනැගිලි සංස්ථාවට ගියා. සඳුන් මල්ලි ජාතික ඉතිරිකිරීමේ බැංකුවට ගියා.”“බුද්ධික සහ ළහිරු මගේ ඇස් දෙක දිහා බලා හිටියෙ මහත් පුදුමයෙන්.“දෙන්නම ඒවයේ හිටියෙ ටික දවසයි. පත්තර රස්සාවට ගියානෙ. සඳුන් මල්ලි ගැන මම උඹලට කියල තියනවනෙ. මිනිහා බැංකුවෙ රස්සාවට ගිය මුල් ම දවසෙ එතන වර්ජනයක්. මම මිනිහ බලන්න යන කොට මෙන්න මේ යකා වර්ජනයට ගිහින්.”මා කී දේවල් පිළි ගත්තත් නැතත් මගේ මිත්‍රයින් දෙදෙන සිනහවුනේ ඒ කතාවට පමණයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=af1008016</link>
    <topic>හැකි හැම අවස්ථාවකම ප්‍රතිකාර සඳහා රජයේ රෝහලකට යන්න</topic>
    <author>සුභාෂිණී ජයරත්න</author>
    <content>සෞඛ්‍යය... අද හැමදෙනාගෙම කතා බහට වැඩිපුර ලක්වන්නක් බවට පත්ව ඇත. විශේෂයෙන් ම ඩෙංගු උවදුර නිසා ජනතා අවධානය සෞඛ්‍යය ක්ෂේත්‍රයට යොමු වී ඇත.ඔබේ ගැටලු, යෝජනා මෙන් ම චෝදනාත් වැඩිපුර ලැබෙන්නේ ඒ නිසා විය යුතු ය. එනිසා ම ඔබ වෙනුවෙන් ‘ඇමැතිතුමනි මේ අහන්න’ දෙවැනි වරටත් වෙන් වන්නේ සෞඛ්‍ය අමාත්‍ය මෛත්‍රිපාල සිරිසේන මහතාට ය.දික්වැල්ල ජී. ජයන්ත රණතුංග (මහජන සෞඛ්‍ය ක්ෂේත්‍ර නිලධාරි)මේ යෝජනා දෙස ඔබතුමාගේ අවධානය යොමු කරන්න.රාත්‍රි කල ප්‍රවාහන පහසුකම් නොමැති නිසා රුධිර සාම්පල ලබා ගැනීමේ ගැටලු ඇත. යතුරු පැදියක් හෝ ලබා දෙන්න.අපේ අනන්‍යතාව ඔප්පු කරන්න රාත්‍රි කාලයට අනුමත නිල ඇඳුමක් ලබාදෙන්න.මැලේරියා, බරවා රෝග මර්දන අත්දැකීම් ඩෙංගු මර්දනයට යොදාගන්නරාත්‍රි කාලයේ රුධිර පට්ටිකා ලබාගැනීමට අප සමඟ යන සහයකයන්ට ගෙවන දීමනා වැඩි කරන්න. (දැනට වසර 5 ක සිට එකම මුදලකි)දැනටමත් මේ යෝජනා වලින් බහුතරයක් ම අපි ක්‍රියාත්මක කර අවසන්. කාලීන ප්‍රශ්නයක් වන ඩෙංගු රෝගය තුරන් කිරීමට අපි ක්‍රියාත්මක කරන පුළුල් වැඩ කොටසට ඔබ ඔය කියන යෝජනාව ඇතුළත් වෙලා තියනවා. මේ වනවිටත් මැලේරියා, බරවා මර්දන නිලධාරීන්ට ඩෙංගු මර්දන වගකීම් පවරා තියෙනවා. හිටපු සියලු නිලධාරීන් හා සම්පත් අපි මේ සඳහා යොදවා අවසන්.අපි පිළිගන්නවා රාත්‍රි කාලයේ වාහන අවශ්‍ය බව. මූල්‍යමය ප්‍රශ්න දිහා බලා අපි මෙය වෘත්තිය සමිති සමඟත් සාකච්ඡා කර කරන්න තීරණය කළා. බරවා මර්දන නිලධාරීන්ට දැනටමත් නිල ඇඳුම් දෙනවා. මැලේරියා මර්දන අංශයේ අයට තවම නිල ඇඳුමක් නැහැ. අපි මේ ගැන නිල ඇඳුම් කමිටුවත් සමඟ කතා කළ යුතුයි. ඒ වගේ ම එයින් අනුමැතිය ගත යුතුයි. එයත් ඉදිරියේදී කරනවා. මීට අමතරව සහායකයන්ට ගෙවන මුදල වැඩි කිරීම ගැනත් අපි සොයා බලනවා. ප්‍රතිපාදන අය වැයෙන් ලබාගත යුතුයි.එල්ලක්කල කේ.එච්. කල්‍යාණිදහස් ගණනක් සේවයේ නියුතු රෝහල් කම්කරු තනතුරට සම්මුඛ පරීක්ෂණයෙන් බඳවා ගන්නේ දෙසිය පනහක්ද? මේ තෝරා ගැනීම් සිදු කරන්නේ කෙසේද?පළාත් සභා හා සෞඛ්‍ය අමාත්‍යංශ යන දෙකින් ම මේ බඳවා ගැනීම් සිදු කරනවා. කිසිසේත් මෙහි 250 ක සීමාවක් නැහැ. එහෙම සීමාවන් හදන්නෙත් නැහැ.දැඩිගමුව ජයරත්න උදුගොඩ.අපේ රටේ රජයේ රෝහල්වලට පැමිණෙන රෝගීන්ට වෛද්‍යවරයා අනුමත කරන බෙහෙත් රෝහල්වල හිඟ බව පවසයි. මෙය ඇත්තක් ද?අවුරුදු පතා මිනිස් ජීවිත බිලිගන්නා මාරාන්තික ඩෙංගු රෝගය ඔබතුමාගේ නායකත්වයෙන් වත් තුරන් කරන්න බැරිද? මේ සඳහා ඉක්මන් වැඩපිළිවෙලක් තියනවද?රෝහල්වලින් දෙන බෙහෙත්වලට අමතරව වෛද්‍යවරු ෆාමසිවලින් ගන්නත් නියම කරනවා. නමුත් ඊට ගැලපෙන වෙනත් ඖෂධ ඕනෑ තරම් රෝහල් වල තියනවා.අපි කිසිම අයකුට පිටතින් බෙහෙත් ලබා ගන්න කියා උපදෙස් දී නැහැ. රෝහල්වල ඒ ඖෂධය නැත්නම් පිටින් ගත්තට කමක් නැහැ. ඇත්තෙන් ම අද ඖෂධ හිඟයක් නැහැ.ඩෙංගු රෝගය දැනට රටවල් 120 ක පැතිර තියෙනවා. කියුබාවේ වුණත් දීර්ඝ කාලයක් තිස්සේ මැඩ පවත්වාගෙන සිටියට තාමත් ඩෙංගු තියෙනවා. ඉන්දියාවේ දිල්ලි නගරයේ දිනපතාම 100 ක් පමණ මිය යනවා. මම මේ තනතුර බාර ගෙන මාස 3 ක් තුළ ජනාධිපති කාර්ය සාධක බලකායක් හදලා ජාතික වැඩපිළිවෙළක් ඩෙංගු මර්දනයට සකස් කළා.ලංකාවේ සිටින පළාත් පාලන ආයතන 360 ක නගරාධිපතිවරු කොළඹට කැඳවන්න වැඩපිළිවෙළක් සකසා කළ යුතු දේ කිව්වා. අපේ නිලධාරින් ගෙයින් ගෙට ගිහින් සමීක්ෂණ කරනවා.අගෝස්තු 2 ත් 9 ත් ඒ වගේ ම 21 ත් 28 ත් ජාතික ඩෙංගු මර්දන විශේෂ වැඩසටහනක් ලෙස දීප ව්‍යාප්තව ක්‍රියාත්මක කරනවා.අගෝස්තු 16 සිට 22 ඩෙංගු මර්දන ජාතික සෞඛ්‍ය සතියයි. මෙය කැබිනට් මණ්ඩලය පවා අනුමත කළා. පළමු වතාවට පොලිසිය හා ත්‍රිවිධ හමුදාව ඩෙංගු මර්දනයට අවතීර්ණ වෙලා. පොලිස් විශේෂ කාර්ය සාධක බලකාය ඩෙංගු මර්දනය සඳහා ප්‍රාදේශීය ලේකම් කොට්ඨාස 70 ක සියලු නිලධාරීන් සමඟත් ත්‍රිවිධ හමුදාවත් මේ කාර්යට සහයෝගය දෙනවා. දැනටමත් ඩෙංගුවලට අනුබල දෙන නිවාස හිමියන් හා ආයතන සිය ගණනකට නඩු පැවැරුවා. මදුරුවන් මර්දනය කිරීමේ පනත අනුව ඩෙංගු මදුරුවන් වර්ධනය කරන අයට නීතියෙන් දඬුවම් දෙනවා. ජනාධිපති කාර්ය සාධක බලකාය පළාත්, දිස්ත්‍රික් කමිටු, ග්‍රාම නිලධාරි වසම් වශයෙන් ක්‍රියාත්මක කරනවා.නුගේගොඩ ප්‍රදීප් සමරසිංහකියුබානු බැක්ටීරියාව තවමත් ප්‍රමාද ඇයි? රජයේ රෝහල්වල අයාලේ යන සුනඛයින් ඉවත් නොකරන්නේ ඇයි? ඇඟිලි සටහන් යන්ත්‍ර නැවත හඳුන්වා දෙන්නේ ද? බහුජාතික ඖෂධ ජාවාරම් කරුවන්ගෙන් ජනතාව ගලවා ගන්නා ක්‍රියාමාර්ගය කුමක්ද?මේ වනවිට බී.ටී.අයි. බැක්ටීරියාවට මුදල් බැඳ අවසන්. ඇමෙරිකානු ඩොලර් 2,60000 ක් මේ සඳහා වැයවෙනවා. කියුබානු බැක්ටීරියාව සබන් වගේ කඩෙන් ගන්න පුළුවන් දෙයක් නෙමෙයි. මුලින් ම එය රජයෙන් ඇනවුම් කළ යුතුයි. වියදම් ඇස්තමේන්තු කළ යුතුයි.අපි මුදල් බැන්දායින් පසුවයි කියුබානු රජය එය නිෂ්පාදනය කරන්නේ. ඒ සඳහා කාල සීමාවක් ගත වෙනවා. ඉදිරි සති 2 තුළ එය එනවා. එසේ ම බී.ටී. දේශීය බැක්ටීරියාවත් වෙළෙඳ පොළට එනවා. ඇත්තෙන් ම ඩෙංගු මර්දනයේදී බැක්ටීරියාව නෙමේ වැදගත්. පිරිසුදු කමයි.සුනඛ ප්‍රශ්නයේදී මට කියන්න තියෙන්නේ සෞඛ්‍ය අමාත්‍යංශයේත් සුනඛයෝ ඉන්නවා. මෙහි ඉන්න උන් එළවගන්න එකත් ප්‍රශ්නයක්. සමහර ස්වේච්ඡා සංවිධාන තමයි මේ බල්ලෝ ඇති කරන්නේ. අමාත්‍යංශයේ ඉන්න සුනඛයෝ ඉවත් කළාට පසුයි රෝහල්වල සුනඛයින් ඉවත් කරන්න වෙන්නේ. ඇඟිලි සටහන් යන්ත්‍ර අමාත්‍යංශය තුළ ක්‍රියාත්මකයි.ඉදිරි වසර තුළ සෞඛ්‍ය අමාත්‍යංශයට අයත් අනිකුත් ආයතනවලත් එය ක්‍රියාත්මක කරනවා. ඔබ ඇසූ අවසන් ප්‍රශ්නයට පිළිතුර තමයි, රජයේ රෝහල් වලින් නොමිලයේ ඖෂධ දෙනවා. ඒ නිසා රජයේ රෝහලකට යන්න. එවිට බහුජාතික ජාවාරම් කරුවන්ට අහුවෙන්නේ නැහැ.රඹුක්කන ජීවනී අල්විස්, මාතර කේ. සුමතිපාල, රත්නපුර වාසනා ප්‍රියදර්ශනී, වරකාපොළ ඩබ්.ටී.එස්. ප්‍රනාන්දුපෙබරවාරි මුල් සතියේ සෞඛ්‍ය අමාත්‍යංශය මගින් සම්මුඛ පරීක්ෂණ වලට කැඳවූ හෙද හෙදියන් අභ්‍යාස විද්‍යාලවලට බඳවා ගැනීම් සිදු කරන්නේ කවදා ද?හෙද හෙදියන් පිටරට යැවීම සඳහා සෞඛ්‍ය අමාත්‍යාංශය ඔවුන් තෝරා ගන්නා පදනම සවිස්තරාත්මකව පැහැදිලි කරන්න.ජූලි 30 දා මේ අයට පත්වීම් දුන්නා. ඒ 1700 කට පොළොන්නරුවේදී. දැනට ඒ සියලු දෙනා රෝහල්වලට අනුයුක්ත කර තිබෙනවා. ලබන මාසයේ ඉතිරි කණ්ඩායමි බඳවා ගන්නවා.හෙද හෙදියන් පිටරට යැවීම ගැන සෞඛ්‍ය අමාත්‍යංශය උනන්දු වෙන්නෙ නැහැ. අපිට හෙද හෙදි හිඟයක් තියෙනවා. සීමිතව තමයි යවන්නේ.වීරඹුගෙදර කේ ජයසිංහදුප්පත් අපි හදිසි අවශ්‍යතාවකට යන්නේ රජයේ රෝහලටයි. නමුත් මේ රෝහල්වලදිත් අපිට මුදල් ගෙවා රුධිරය ඇතුළු අනිකුත් පරීක්ෂණ කරන්නට සිදුව තිබෙනවා. ප්‍රධාන වෛද්‍යවරයා විසින් පවසන මෙම පරීක්ෂණ සිදු කරන්නේ එකම තැනකිනි. එසේ ම සුළු රෝගයකට බෙහෙත් ගන්නට ගිය ද මෙම පරීක්ෂණ කරන්නට සිදුවෙයි. සමහර රෝහල්වල නේවාසික වෛද්‍යවරු ද රෝගීන්ට සලකන්නේ ඉතාමත් අමානුෂික ආකාරයට ය. මේ තත්ත්වය හැකි ඉක්මනින් අවසන් කරන්න. වීරඹුගෙදර රජයේ රෝහල ගැන ද සොයා බැලුවහොත් හොඳයි.මෙය පළාත් සභා රෝහලක්. වයඹ පළාත් සභා සෞඛ්‍ය අධ්‍යක්ෂකට හෝ වයඹ පළාත් සෞඛ්‍ය අමාත්‍යංශයට හෝ මේ ගැටලුව දැනුම් දෙන්න. විමර්ශන නිලධාරීන් යොදනවා. මේ ගැන පරීක්ෂණයක් කරනවා.කොල්ලුපිටියේ සුජීව සමරසේනපෞද්ගලික වෛද්‍ය සේවයේ යෙදෙන බොහෝමයක් වෛද්‍යවරු රෝගීන්ට නැති ලෙඩ ඇති කරන අයයි. සාමාන්‍ය ලෙඩකට බෙහෙත් ගන්නට ගියත් බර වියදම් යන පරීක්ෂණ කරන්නට කියයි. සමහර පෞද්ගලික වෛද්‍යවරු පෞද්ගලික රෝහල් සමඟ ද එකතුව ව්‍යාපාරයක් ලෙස මෙය ක්‍රියාත්මක කරනවා. මේවා ගැන ජනතාවට පැමිණිලි කරන්නට ද තැන් නැත. මේ පිළිබඳව ඔබේ අවධානය යොමු කරන්න.පෞද්ගලික රෝහල්වලට යන්නෙ ඇයි? මගේ ඉල්ලීම රජයේ රෝහල්වලට යන්න කියලයි. ඕනෑම අයකුට රජයේ රෝහලකට ගිහින් හොඳ සේවාවක් ලබාගත හැකියි.ඔබ කියූ ඔය පෞද්ගලික තැන්වල හොඳ සේවාවන් දෙන අයත් ඉන්නවා. දුර්වලතා තියන තැනුත් තියනවා. ඒ වගේ ම සුදුසුකම් නැති වෛද්‍යවරුන් ඉන්නවා. සුළු අපහසුතා තිබුණත් අපි උපදෙස් දෙන්නේ රජයේ රෝහලකට යන්න කියලයි. අපිට පැහැදිලි තොරතුරු සමඟ පැමිණිලි කළොත් මේ ගැන සොයාබලන්න පුළුවන්.කඩවත රසාංග පෙරේරාසෞඛ්‍ය අමාත්‍යංශය හා ලංකා දුම්කොළ සමාගම එක්ව පවත්වා ගෙන යනු ලබන ත්‍රීපෝෂ ආයතනය ජූනි 30 දායින් දුම්කොළ සමාගමෙන් ඉවත්වේද? එහි සේවිකාවන්ට කුමක්වේද?ප්‍රශ්නය වැරැදියි. දුම්කොළ සමාගම එක්ව කරනවා කියලා දෙයක් නැහැ. මෙය පවරා ගැනීමක් නොවෙයි. කළමනාකරණයේ වෙනස් වීමක් පමණයි. සේවකයන්ට ඒ ආකාරයටම සිටිය හැකියි.කොළොන්නාව ගාමිණී වික්‍රමසිංහමා දැනට වසර 12ක පමණ සිට කොළඹ නව රෝහලේ අංක 45 දරන සායනයෙන් මාස්පතා වෛද්‍ය ප්‍රතිකාර ලබාගනිමි. මා සමාජ සේවා දෙපාර්තමේන්තුව නිකුත් කර ඇති වැඩිහිටි හැඳුනුම්පත් ලාභියෙක් වුවත් රෝහලේ දී මෙයට නිසි සැලකිල්ලක් නොලැබේ. මෙහි අපට වාඩිවීමට බංකුවක් හෝ නැත. පූජ්‍ය පක්ෂය, පොලිසියේ හා ආරක්ෂක හමුදාවල අයට මෙන් වෙනම කවුන්ටරයක් විවෘත කර දෙන්නේ නම් බලවත් පහසුවක්.මේ අයට ප්‍රමුඛතාව දිය යුතු බවට චක්‍රලේඛයක් තියනවා. නමුත් ක්‍රියාත්මක වන විට ප්‍රායෝගික අපහසුතා තියෙනවා. හමුදා, පොලිසි, ලේ පරිත්‍යාගශීලීන් මෙන්ම වැඩිහිටි අයටත් මේ චක්‍රලේඛයෙන් ප්‍රමුඛතාව හිමිවිය යුතුයි. රෝග වඩාත් වැළඳෙන්නේ වැඩිහිටි අයටයි. ඒ වගේම ඖෂධවේදීන් සිටින කවුන්ටර පමණයි අරින්නේ. වැඩිහිටියන්ට වෙනම කවුන්ටරයක් ඇරියොත් එහි පෝලිම දිගු වී බෙහෙත් ගන්න තවත් අමාරු වෙනවා. ඔබගේ මේ ගැටලුව ගැනත් අපි සොයා බලනවා.වත්තල සිරිවර්ධනත්‍රස්තවාදීන්ගේ තර්ජන හා පැහැර ගැනීම්වලට බියෙන් රැකියා අහිමි කරගත් සෞඛ්‍ය අමාත්‍යංශයේ සේවිකාවන්ට යළිත් සේවය ලබාගැනීමට ක්‍රමවේදයක් තිබේද? පත්කරනු ලැබූ ජනාධිපති කොමිසමට මේ පිළිබඳව කරුණු ඉදිරිපත් කර සහනයක් ලබාගත හැකිද?මේ අය සෞඛ්‍ය සේවා අධ්‍යක්ෂ ජනරාල්තුමා නමට අභියාචනයක් එවන්න. එවිට අපිට සලකා බැලිය හැකියි.ජාඇල නිවන්දම ගම්වාසීන්ජාඇල දකුණ නිවන්දම ගල්කණුව පාරේ විලී මුදලාලිගේ වත්ත නමින් හඳුන්වන ඉඩමේ ඉතා අයහපත් අන්දමින් පවත්වා ගෙන යන ඌරු කොටුව සෞඛ්‍යයට බලවත් තර්ජනයක්. කිසිදු ප්‍රමිතියකින් තොරව පවත්වා ගෙන යන මෙයින් හමන දුර්ගන්ධයෙන් පරිසරය අපිරිසුදුව ඇත. ඉරිදා උදෑසන ඌරන්ට පහරදෙමින් මරණ දර්ශනය අප මහත් අපහසුතාවයකට පත්කර ඇත.ජනාධිපතිතුමා ඇතුළු අදාළ බලධාරීන්ට දැනුම් දුන්නද මේ වනතුරුත් කිසිම පිළිසරණක් නැත. ඉතා ඉක්මනින් මේ තත්ත්වයෙන් අප මුදාගන්න.අපි අදම මේ ලියුම හා චෝදනාව අදාළ අංශවලට යොමු කරනවා.කොස්වත්ත අශෝකා සිර්වර්ධනපෞද්ගලික වෛද්‍ය සේවයේ යෙදෙන ඇතැම් වෛද්‍යවරුන්ගේ නොමනා හැසිරීම් නිසා අප වැනි කාන්තාවන් පත්වන්නේ දැඩි අසීරුතාවකටය. රෝගය නිසා බොහෝ දේ ඉවසන්නට සිදුවුවත් මෙවැනි දේ සමස්ත වෛද්‍ය ක්ෂේත්‍රයටමත් වෛද්‍යවරුන්ටත් නිගරුවකි. මේ පිළිබඳව සොයා බලන්න.නොමනා සේවා ලබාගන්නවා කියමින් පෞද්ගලික රෝහල්වලටම යන්නේ ඇයි? රජයේ රෝහලකට ගියා නම් ප්‍රශ්නය ඉවරයි. ඇත්තෙන්ම අපිත් මෙවන් දේවල් ගැන කනගාටු වෙනවා. ඒවගේ පැමිණිල්ලක් සෞඛ්‍ය අමාත්‍යංශයට හෝ පොලිසියට හෝ පෞද්ගලික වෛද්‍ය නියාමන සභාවට හෝ දැනුම් දිය හැකියි.තල්ගස්පේ දිල්ෂාන් මෛත්‍රිරත්න2010.03.17 දින පහරදීමක් නිසා පොලිස් නියෝගයක් මත එක්තරා රජයේ රෝහලක නේවාසිකව ප්‍රතිකාර ගන්නට සිදුවිය. දින 2කට පසු රෝහල් ඕවර්සියර් කෙනෙක් පැවසූයේ මනෝ වෛද්‍යවරිය හමුවන ලෙසයි. ඇගේ ඉංග්‍රීසියෙන් ලියූ වාර්තාව මමද කියැවූයෙමි. එය තවත් වෛද්‍යවරියකට යොමුකර තිබුණි. අවටින් සොයා බැලූ විට දැනගන්නට ලැබුණේ ගමේ තරහකරුවකු කිරිමුට්ටි 4ක් හා රු.1500ක් මනෝ වෛද්‍යවරියට ලබා දී මාහට මානසික රෝගයක් ඇති බවට වාර්තාවක් ලබා දෙන ලෙස පවසා ඇති බවයි. මෙසේ රෝගියකුගේ දෛවය පගාවට යටකිරීම සාධාරණද?අපිට මේ වගේ පැමිණිලි නිතරම එනවා. අපි මේ පැමිණිල්ල අදාළ පළාතේ පළාත් සෞඛ්‍ය අධ්‍යක්ෂකට යොමුකර අවශ්‍ය පියවර ගන්නම්.කඩවත එස්.විජේසිරිමිලිලීටර් 100 බෝතල් ලෙස ඩෙංගු මර්දන බැක්ටීරියාව ජූලි මස අගදී වෙළෙඳපොළෙන් ගතහැකි බව මාධ්‍ය මඟින් කිව්වා. නමුත් තවමත් මෙයට සෞඛ්‍ය අමාත්‍යංශයේ ඇනවුම් අනුමැතිය දී නැතිලු. මේවා රජයක් විසින් කළ යුතු දේ නේද? සිදුවන මරණ දැක දැක අපේම ආරක්ෂාවට කීයක් හෝ වියදම් කර ගන්නට වුවද දැන් අපි සූදානම්. මේ බැක්ටීරියාව අපිට ගන්න පුළුවන් දා. කවදාද? කොහෙන්ද? කීයටද?අපි වෙළෙඳපොළට දමන්නේ නියාමක පරීක්ෂණයක් කර එහි සාර්ථකත්වය අනුවයි. වෙළෙඳපොළ පිළිබඳ තවම නිශ්චිත තීරණයක් නැහැ. ජනතාව ඩෙංගු මර්දනය ගැන අවධානය යොමු කළ යුතුයි. ඔවුන් තමන්ගේ වත්තපිටිය සුද්ධ පවිත්‍රව තබාගන්න ඕන. එක් ක්‍රමයක් ගැන පමණක්ම විශ්වාසය තියාගෙන ඉඳලා වැඩක් නැහැ. දැනට අපි ගම්පහ නියාමක පරීක්ෂණ කරගෙන යනවා. අනුමැතිය ලැබුණු පසු තමයි ඉදිරියට කටයුතු කරන්නේ.කඩුවෙල ගංගානි පෙරේරාමගේ දරුවට වයස අවුරුදු 3යි මාස 5යි. මේ වන තෙක් රුබෙල්ලා එන්නත ලබා දී නොමැත. අනිකුත් සියලු එන්නත් ලබාදුන්නත් රුබෙල්ලා එන්නත ලබාදීමට බියයි. මේ නිසා අපේ දරුවට කරදරයක් වේද?රුබෙල්ලා නිසා මරණ 2ක් සිදුවුණා. පෙනිසිලින් එන්නත අසාත්මිකවී රෝගීන් මියගිය අවස්ථාත් තිබුණා. අනිත් අතට රුබෙල්ලා එන්නත දීම නිසා දහස් ගණනක් අංගවිකලත්වයෙන් මුදාගන්න හැකිවුණා. අපි රුබෙල්ලා ආකාර 2කට ලබාදෙනවා. එකක් අවුරුදු 3 අයට දෙන ර්අ එන්නත, දෙවැන්න පාසල් ළමයින්ට දෙන එන්නත. ගැටලු මතුවුණේ මෙතැනයි. අවු. 3 ළමයින්ට දෙන එන්නතේ ගැටලුවක් නැහැ. එය බය නැතුව ලබාදෙන්න.පාදුක්ක ටී.සෝමාවතීඅවිස්සාවේල්ල රජයේ රෝහලේ වෛද්‍යවරුන් ඉතාම හොඳයි. නමුත් මෙහි එක්තරා වාට්ටුවකට රෝගියකු ඇතුළු වූ මොහොතේ සිට එන්නත් කටු, දියවැඩියා මනින පටි, ආදිය පිටින් ගෙන එන්නැයි උපදෙස් දෙන අතර ලේ, මුත්‍රා පරීක්ෂණ සඳහා පෞද්ගලික ස්ථාන කරා යොමු කරයි. ඇදුම රෝගීන් හෙදියන් ළඟට යායුතු වන්නේ සේලයින් බෝතල් ද අතේ එල්ලාගෙනය. මෙය කොතරම් අසාධාරණද?අවිස්සාවේල්ල මූලික රෝහලක්. ඔබේ මේ පැමිණිල්ල පළාත් සෞඛ්‍ය අධ්‍යක්ෂකට යොමු කරන්නම්.ගාල්ල විමල් මෙන්ඩිස්මේ දිනවල පවතින ඩෙංගු රෝගය නිසා බොහෝ රසායනාගාරවල අමුතුම ආකාරයේ ව්‍යාපාරයක් ක්‍රියාත්මක වෙමින් පවතී. අධික මිල ගණන් යටතේ රුධිර පරීක්ෂණ සිදුකෙරෙයි. සාමාන්‍ය ජනතාවට සිදුවන පීඩනය දුරුකිරීමට රුධිර පරීක්ෂණ සඳහා නිශ්චිත මිලක් යොමු කරන්න බැරිද?රජයේ රෝහල්වලට එන හැම අයගේම පරීක්ෂණ නොමිලයේ සිදුකරනවා. අවශ්‍ය උපකරණ පවා රජයේ රෝහල්වලට ලබාදී තියනවා. අපිට පෞද්ගලික ආයතන මෙහෙයවන්න බැහැනේ. හොඳම විසඳුම රජයේ රෝහලකට යාමයි.විශේෂ ස්තුතියවෛද්‍ය පී.ජී.මහීපාල (අතිරේක ලේකම්, වෛද්‍ය සේවා), වෛද්‍ය යූ.ඒ.මෙන්ඩිස් (සෞඛ්‍ය සේවා අධ්‍යක්ෂ ජනරාල්), වෛද්‍ය එස්.ටී.ජී.ආර්.ද සිල්වා (නියෝජ්‍ය අධ්‍යක්ෂ ජනරාල් - වෛද්‍ය සේවා), වෛද්‍ය ජේ.එම්.ඩබ්ලිව්.ජයසුන්දර බණ්ඩාර (නියෝජ්‍ය අධ්‍යක්ෂ ජනරාල් - දන්ත වෛද්‍ය සේවා), වෛද්‍ය සුනිල් සෙට්ටිනායක (නියෝජ්‍ය අධ්‍යක්ෂ ජනරාල් - මහජන සෞඛ්‍ය), පී.ඒ.පී.පතිරත්න (නියෝජ්‍ය අධ්‍යක්ෂ ජනරාල් - මුදල් ධ්ධ්) එම්.ජයතිලක (නියෝජ්‍ය අධ්‍යක්ෂ ජනරාල් - ජීව වෛද්‍ය ඉංජිනේරු), එම්.බී.සී.රහුමාන් (නියෝජ්‍ය අධ්‍යක්ෂ ජනරාල් විමර්ශන), වෛද්‍ය විමල් ජයන්ත (නියෝජ්‍ය අධ්‍යක්ෂ ජනරාල් - සැලසුම්), ඩී.ජී.ඉන්ද්‍රසේන (නියෝජ්‍ය අධ්‍යක්ෂ ජනරාල් - මුදල්ධ්), එම්.එච්.බී.කරුණාරත්න (ප්‍රධාන ගණකාධිකාරි), අයි.නානායක්කාර (නියෝජ්‍ය අධ්‍යක්ෂ ජනරාල් - පාලනධ්), එච්.එස්.ප්‍රනාන්දු (නියෝජ්‍ය අධ්‍යක්ෂ ජනරාල් - පාලන ධ්ධ් යන මහත්ම මහත්මීන්ට.ඔබේ ගැටලු ඉතා පැහැදිලිව ලියා අදම අප වෙත යොමුකරන්න. ඉදිරියේදී තවත් ඇමැතිවරුන් රැසකට ඔබේ ගැටලු ඉදිරිපත් කරන්නට අප සූදානම්.’ඇමැතිතුමනි මේ අහන්න’ ’සිළුමිණ’ ලේක්හවුස්, කොළඹ. ෆැක්ස් - 2429260සුභාෂිණී ජයරත්නඅරුණි මුතුමලීඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=af1008017</link>
    <topic>පැන්ෂන් නොගිය සර්</topic>
    <author>ටිරෝනි</author>
    <content>සිත නැවතුණු තැනක්“අපි ඉස්කෝලෙන් අස් වෙනකොට සර් හිටියෙ විශ්‍රාම ගන්න ලං වෙලා. වයස්ගත පෙනුමක් තිබුණා තමයි. ඒත් ක්‍රියාවෙන් කවදාවත් වියපත් බවක් පෙන්නුවෙ නැහැ.”මම සවන් දෙමින් සිටියෙමි. අවාසනාවකට මෙන් වරද සහ නපුර සුලබය. යහපත එය සොයා යා යුතුය. එසේ වුවද යහපත හමුවූ තැන සිතට දැනෙන සහනය අපමණය. පාඨක ඔබට ද එය එසේම බව නිසැකය. දිවි මගේ තමාට හමුවූ අපූරු මිනිසකු පිළිබඳව තතු මා සමඟ පැවසිය යුතුම බව මගේ මිතුරකු මට කියයි. ඉතින් ඔහුගේ කථාවට මම සවන් දෙමින් සිටිමි.“සර් උසයි. අඩි හයකට ළඟයි. බැලු බැල්මට සර්ගෙන් පෙනෙන්නේ හරිම ක්‍රීඩාශීලී පෙනුමක්. සිහින් සිරුර හරිම සෘජුයි. ඇවිදින්නෙත් ශරීරය හරි කෙලින් තියාගෙන. ඒ සෘජු උස් ශරීරය මුදුනේ බිමට නැමුණු හිස. බිමට යොමුවුණු නෙත...”ඔහුගේ වචන ඔස්සේ මා සිතේ චිත්ත රූප මැවේ. බිඳෙන් බිඳ රූප බවට හැරෙන සිතිවිලි සමග කථාවට සවන් දීම පි‍්‍රයජනක බවක් හැඟේ.“මම මතක තියෙන කාලෙ ඉඳන් සර් අපේ ඉස්කෝලෙ ක්‍රීඩා විෂය බාර ගුරුවරයා. හැමදාම වෙලාවට වැඩ කළා. වෙලාවට වැඩ කරන්න අපටත් පුරුදු කළා. සර් නිසා අපේ ඉස්කෝලෙ ක්‍රීඩා අතින් ගොඩක් ජනපි‍්‍රය වුණා.ඔහු මීගමුව ප්‍රදේශයේ ජනපි‍්‍රය බෞද්ධ පාසලක නමක් පවසයි. මට ද එය නුහුරු වුවක් නොවේ.“අපේ ඉස්කෝලෙන් ජාතික තලය දක්වා ක්‍රීඩකයන් කීප දෙනෙක්ම අරගෙන යන්න සර්ට පුළුවන් වුණා. ඒ ළමයි වෙනුවෙන් විතරක් නෙමෙයි ඉස්කෝලෙ හැම ළමයෙක්ම වෙනුවෙන් සර් වැඩ කළේ හරිම කැපවීමෙන්. ක්‍රීඩා කටයුතුවලදී ළමයින්ට ඕනෙ කෙරෙන නොයෙක් දේ ගන්න සර් අනන්තවත් තම වැටුපෙන් සල්ලි වියදම් කරලා තියෙනවා.“එතකොට ඔය සර්ගෙ ගේ දොර...?”“සර් කසාද බැඳලා හිටියෙ නෑ. කවදාවත් කසාද බැන්දෙත් නෑ. තරුණ කාලෙ බිඳිලා ගිය පේ‍්‍රමයක මතක එක්ක ජීවත් වෙනවා කියලා තමයි අපි අහලා තිබුණේ. ඒ නිසා රකින්න දරු පවුලක්, ගෙයක් දොරක් තිබුණේ නෑ. සර්ගෙ මුළු ජීවිතේම තිබුණේ ඉස්කෝලෙ. ඔක්කෝම ළමයින්ට සැලකුවෙ තමන්ගෙම දරුවන්ට වගේ. මම දන්න තරමින් සර් කවදාවත් තනතුරුවලට පොරකෑවෙ නෑ. අයිතිවාසිකම් ඉල්ලුවෙ නෑ. ඒත් තමන්ගෙන් ඉටුවිය යුතු සේවාව උපරීමයටත් වැඩියෙන් කළා. සර්ගෙන් ඉගෙන ගත්තු අපි ඒ ගැන සාක්කි කියනවා.”මිතුරාගේ කථාවෙන් බිඳෙන් බිඳ බිහි වන්නේ නිතර හමුවන චරිතයක් නොවන බව දැනේ. මම ඔහුගේ කථාවට බාධා නොකළෙමි.“සර්ගේ එක පුරුද්දක් තිබුණා. වැරැද්දක් කියනවා නම් කියන්න තිබුණේ ඒ පුරුද්ද විතරයි. ඒත් රටේ ලෝකෙ අනික් මිනිස්සු කරන වැරැදිවල හැටියට ඒක වැරැද්දක් නම් විතරයි. සර් මීගමුව ටවුන් එකට පයින්ම ඇවිදගෙන යන්නේ අශ්වයෙක් වෙනුවෙන් සුළු මුදලක් වෙන්කරන්න. ටික වෙලාවකට පස්සෙ මීගමු කළපුවෙ ඉර හැංගෙද්දී සර් ආපහු පයින්ම එනවා. ඒ හැරෙන්න කවදාවත් මත්පැන්, දුම්වැටි හෝ වෙනත් කිසිම දුරාචාරයකට සර් ගාව ඉඩක් වෙන් වුණේ නෑ. වයස්ගත වෙනකොට සර් ඉස්කෝලෙටම සින්න වුණා. ඒක වුණේ සර් ගෙ කැමැත්තෙන්මයි. සර් දවසෙ පැය විසිහතරම ඉස්කෝලෙ ගෙවා දැම්මා. රෑට නිදා ගත්තේ ඩෙස් කීපයක් එකට තියලා හදාගත්තු රළු යහනක. පෞද්ගලික දේපල කියලා රකින්න මොකවත් තිබුණේ නෑ. මේ විදිහට ඉස්කෝලෙම නතර වීම සර් ගෙ ගුරු ජීවිතයට පහසුවක් වුණා කියලයි මට හිතෙන්නේ.”මිතුරාගේ හඬේ භක්තියක මාත්‍රයක් මට දැනේ. සැබෑම ගුරු පියකු වෙනුවෙන් උතුරා යන සෙනෙහස ඔහුට තව දුරටත් සඟවා ගත නොහැකි තරම්ය.“ටික කාලෙකින් සර් පැන්ෂන් ගත්තා. ඒත් ඉස්කෝලෙ දාලා ගියේ නෑ. මම හිතන්නේ කව්රුවත් සර්ට යන්න කියන්න නැතුව ඇති. සර්ට ඕනෙ කළෙත් අන්තිම හුස්ම ටික යනකල් දරුවන්ට තමන් දන්න දෙයක් උගන්නන්න. සර්ට ඉස්කෝලෙන් අමතර ගෙවීමක් කළෙත් නෑ. සර් බලාපොරොත්තු වුණෙත් නෑ. පැන්ෂන් එක අරගෙන දිගටම ඉස්කෝලෙ ළමයින්ට ඉගැන්නුවා. නිදා ගත්තෙත් එදා වගේම ඩෙස් උඩ. සමහර දවස්වල හවසට සර් පාර දිගේ ටවුන් එකට ඇවිදගෙන යනවා මම දකිනවා. දැන් වයසයි. ඒත් අර සෘජු ශරීරය, හරියටම බිමට නැමුණු හිස එහෙමමයි. මම සර් දිහා බලාගෙන ඉන්නවා.මාත් ඇතුළුව තව කී දෙනෙක් ඔය ඉස්කෝලෙන් සමාජයට ප්‍රවිශ්ඨ වුණා ද? අපි ලෝකෙත් එක්ක හැල්මෙ දුවනවා. ඒත් සර් වෙනම සර්ගෙ ගමන යනවා. සුනිල් එදිරිසිංහ ගේ ‘පැන මඩ කඩිති’ සින්දුව ඇහෙන හැම වෙලාවකම මට මතක් වෙන්නෙ සර්. ඒ වෙලාවට මගේ හිතේ මොකක්ද හැඟීමක් ඇති වෙනවා. ඒ සතුටක් ද, දුකක් ද වරදකාරී හැඟීමක් ද මට පැහැදිලි නෑ...”ලොව සුන්දර තැනක් කරන මෙවැනි මිනිසුන් ඇසුරට ලැබෙන්නේ ද වාසනාවට ය. ඔවුන් වැනි මිනිසුන් ගුරු වෘත්තියට පිවිසෙන්නේ ද ජාතියේ දරුවන්ගේ වාසනාවටය. නිහඬව සිටින මිතුරා දෙස බලමින් මම මෙවන් ප්‍රාර්ථනාවක් කරමි. “අනේ එවන් වූ ගුරු පියවරුන් තව බොහෝ ගණනක් පහළ වේවා.”ටිරෝනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=af1008018</link>
    <topic> ‘මං කොල්ලට ඉගැන්නුවෙ දහදුක් විඳලා’</topic>
    <author>කීර්ති මෙන්ඩිස්</author>
    <content>රුහුණු විශ්ව විද්‍ය්‍යාලයේ මානව ශාස්ත්‍ර පීඨයේ අවසන් වසරේ සිසුවකු වූ සුසන්ත අනුර බණ්ඩාර ගේ මරණය තවමත් ආන්දෝලනාත්මක සිදුවීමක් වී තිබේ. මරණ පරීක්ෂණ වාර්තාවේ සඳහන් වන්නේ ඔහු මොළයේ නහරයක සිදුවූ අක්‍රමිකතාවයකින් මිය ගිය බවක් යැයි පොලිස්පතිවරයා කියයි. එහෙත් තවත් පාර්ශ්වයක් කියනුයේ ඔහු පොලිස් පහරදීමකින් මියගිය බවකි. සුසන්තගේ මිතුරකු එල්ල කළ පොලු පහරකින් සුසන්ත මියගිය බව ද තවත් පිරිසක් කියති. කෙසේ වෙතත් සුසන්ත මිය ගියා ද පහරදීමකින් මරණයට පත්වූවා ද යන්න තවමත් ප්‍රශ්නයකි.බුත්තල උණවටුනේ පදිංචි සුසන්ත මරණයට පත් වූයේ පසුගිය 18 වනදා බදුල්ල මහ රෝහලේ ප්‍රතිකාර ලබමින් සිටියදීය. ඔහු ඊට කලින් දින තුනක් ම දියතලාව රෝහලට ඇතුළත්ව ප්‍රතිකාර ලබාගෙන තිබේ. රෝහල් ගත වන අවස්ථාවේ ඔහු රෝහල් පොලිසියට ප්‍රකාශ කර ඇත්තේ තමාට පොලිසියෙන් පහර දුන් බව ය. එහෙත් මිය යාමට පෙර ඔහු සිය මවට කියා ඇත්තේ තමන්ට සිසුවකු විසින් පහර දුන් බවකි.කෙසේ වෙතත් ඔහුගේ මියයාමෙන් පසු ප්‍රශ්නය තවත් උග්‍ර විණි. රුහුණු විශ්ව විද්‍යාලයේ ශිෂ්‍යයන් කීවේ සුසන්ත පොලිස් පහරදීමකින් මිය ගිය බවකි. විශ්ව විද්‍යාල භූමියෙන් ඉවත්ව යද්දී පොලිසිය එල්ල කළ ප්‍රහාරයකින් සුසන්ත මිය ගිය බවකි. තම ඇඳුම් පැළඳුම් ගන්නට නේවාසිකාගාරයට ගොස් නිවෙස්වලට යන්නට සූදානම් වෙද්දී පොලිසිය එල්ල කළ බැටන් ප්‍රහාරය සුසන්තටත් වැදී ඇති බව ඔවුහු චෝදනා කරති.පොලිස්පති මහින්ද බාලසූරිය මහතා සුසන්තගේ මරණය සම්බන්ධයෙන් කළ ප්‍රකාශ අනුව ප්‍රශ්නය තවත් උග්‍ර විණි. කෙසේ වෙතත් සුසන්ත සිය මවට පවසා තිබුණේ ‘බස්සා’ නැමැත්තා තමාට පහරදුන් බවය. ඒ නිසා පොලිසිය ‘බස්සා’ පසුපස පන්නමින් සිටී. එහෙත් ‘බස්සා’ මේ වනතුරුත් පොලිසිය මග හරිමින් සිටී.සුසන්ත පවුලේ ලොකුම දරුවා ය. බුත්තල දුටුගැමුණු විදුහලෙන් සිප් සතර හැදෑරූ සුසන්තට ඉගෙනීමේ හැකියාවක් ද තිබුණේ ය. විදුහලේ ශිෂ්‍ය නායකයා වීමේ වරම් ද ඔහුට ලැබිණි. කලා අංශයෙන් ඉදිරියට ගිය සුසන්ත රුහුණු විශ්ව විද්‍යාලයට ඇතුළත් වූයේ දහසකුත් බලාපොරොත්තු පෙර දැරි කරගෙන ය. තවත් වසරක් ඉතිරිව තියෙද්දී සුසන්ත හදිසියේ මරණයට පත්වීම ඔහුගේ දෙමව්පියන්ට තවමත් උහුලා ගත නොහැකි වේදනාවක් වී ඇත.“පුතා අන්තිමට ගෙදර ආවේ පසුගිය දහනව වැනිදා. මම බත් කන්න කිව්වාම එයා කිව්වා මම යාළුවෙකුගේ ගෙදරින් බත් කාලා ආවේ කියලා... පුතා හිටියේ ටිකක් අසනීප ගතියකින්. මම ඇහැව්වා ඇයි කියලා... නැහැ අම්මේ මගේ පිට ටිකක් අතගාන්න කියලා කිව්වා.... මම ආයෙත් ඇහැව්වා ඇයි කියලා... අම්මේ මට පොලිසියෙන් ගැහැව්වා කිව්වා...”සුසන්තගේ මව වයලට් කීවේ හැඬූ කඳුලෙන් ය. ඇයට තවමත් තම පුතුගේ හදිසි වියෝව දරාගත නොහැක. ලේ කිරි කර දී උස් මහත් කළ දහසකුත් සිතුම් පැතුම් පොදි බැඳ සිය පුතු සරසවියට පිටත් කළ ඇයට පුතුගේ අකල් මරණය තවමත් වේදනාකාරී ය.සුසන්ත“කැම්පස් එක ඇතුළේ පිකටිං කරනවා. කැම්පස් එක වහන්න කියලා අපිට හොස්ටල් එකේ තියෙන බඩු මුට්ටු අරන් යන්න කිව්වා. පොලිසියෙන් අට සියයක් විතර එතනට ඇවිත් හිටියා... අපි දහ දෙනා බැගින් හොස්ටල් එක ඇතුළට ගිහින් බඩු අරගෙන ආවා... ඒ අතරේ තමයි පොලිසිය ගහන්න පටන් ගත්තේ...”ළමයි දුවන්න පටන් ගත්තා. මගේ බෑග් එකටත් පාරක් වැදුණා...”සුසන්ත සිය මවට මුලින් කීවේ එවන් කතාවකි. ඇය ඒ බව පුතුගේ මරණ පරීක්ෂණයේදී පවා කීවාය.පොලිසියෙන් පහර දෙද්දී සුසන්ත එතැන සිට කිලෝමීටරයක් විතර දිව ගොස් දික්වැල්ලට පැමිණ ඇත. ඉන්පසුව සිය මාමාගේ ගෙදර නතර වූ ඔහු 19 වැනිදා සිය නිවෙසට ආවේ ය.“එදා පුතා ලෙඩ වුණා. හිසේ අමාරුවක් කිව්වා... වමනයත් දැම්මා... අපි පුතාව බුත්තල ඉස්පිරිතාලෙට අරන් ගියා. දවස් තුනක් ම ඉඳලා ටිකට් කැපුවා. ඒත් හිසේ අමාරුව හොඳ වුණේ නැහැ... ඒ පාර පුතා කිව්වා අම්මේ ස්කෑන් එකක් කරමුයි කියලා...”“එදා ස්කෑන් එකක් කළා... අසනීපය සාමාන්‍ය තත්ත්වයෙන් තිබුණ නිසා පසුවදාම ටිකට් කපලා ඇවිත් බණ්ඩාරවෙල ඉන්න මගේ නංගිලාගේ ගෙදරට පුතා ගියා...”“එහෙදි තමයි පුතාට සිහි නැතිවෙලා තියෙන්නේ... වමනය කරලත් තියනවා. මට නංගී ටැලිෆෝන් කරලා කිව්වා... පුතාව දියතලාව රෝහලට ඇතුල් කළා කියලා. ඉන් පස්සේ තමයි එයා දැඩි සත්කාර ඒකකයට ඇතුල් කරලා තියෙන්නේ...”සිය පුතු දැක බලා ගන්නට වයලට් සිය සැමියා හා අනෙක් පුතු ද සමඟ දියතලාවට ගියේ ඉන්පසුව ය. නැගණියගේ නිවෙසේ නතරව සිටි ඔවුහු සුසන්තගේ දුක සැප බලන්නට දවාලේත් හවසත් දියතලාව රෝහලට ගියහ. සුසන්තගේ තත්ත්වය එන්න එන්නම නරක අතට හැරෙන්න විය. වයලට් ගේ දෑස කඳුලෙන් තෙත් වී ගියේ පුතු විඳින වේදනාව දැකබලා ගත නොහැකි නිසා ය.සුසන්තගේ මව“පුතා දැඩි සත්කාර ඒකකයේ දවස් හතරක් ම හිටියා... දොස්තර මහත්තයා කිව්වා පුතා ඉන්නේ අන්තිම තත්ත්වයේ 90% ක් ම එයාට බරපතළයි කියලා.”පස්වෙනි දවසේ මම යනකොට එයා වාට්ටුවට දාලා තිබුණා. ඔක්සිජන් බට ගහලා සේලයින් දීලා තිබුණා. පුතාට කතාකර ගන්න බැහැ... මම පුතේ පුතේ කිව්වා... එයා ඇස් දෙක ඇරලා අප දිහා බලාගෙන හිටියා... ඉන් පස්සේ තමයි ස්කෑන් එකකට කියලා එයා බදුල්ල මහ ඉස්පිරිතාලෙට අරන් ගිහින් තිබුණේ... ඉන් පසුව නුවර ඉස්පිරිතාලෙටත් අරන් ගියා. ඉන් පස්සේ දොස්තර මහත්තයා කිව්වා කොළඹ ගෙනිහින් එම්.ආර්.අයි. පරීක්ෂණය කරගෙන එන්න කියලා...”වයලට් එතනදි නිරුත්තර වූවා ය. එම්.ආර්.අයි. පරීක්ෂණයක් කරගන්නටත් පුතාව කොළඹ ගෙනියන්නටත් වියහියදම් තමා සන්තකයේ නැති බව ඇය වෛද්‍යවරයාට කීවාය. ඇය කිව්වේ අදාළ පරීක්ෂණය රෝහලෙන් ම කර දෙන්නේ නම් එය ලොකු උදව්වක් බව ය. ඉන් පසුව සුසන්තට එම්.ආර්.අයි. පරීක්ෂණය රෝහලෙන් ම කරදීමට ඔවුහු එකඟ වූහ. “දවස් තුන හතරකට පස්සේ එම්.ආර්.අයි. වාර්තාව දොස්තර මහත්තයබැලුවා...” ඒත් විසි දෙවෙනිදා මම පුතා බලන්න ඉස්පිරිතාලෙට යනකොට පුතාට හොඳටම අමාරු වෙලා... මම පුතාව වාඩි කරලා ඇහැව්වා “ඇයි පුතේ මොනවද ඔයාට ඕන කියලා... ඒ පාර පුතා කිව්වා මට වතුර ටිකක් දෙන්න කියලා... මම වතුර දුන්නා. කෙසෙල් ගෙඩියක් කැව්වා. බත් ටිකක් කැව්වා. මම ඇහැව්වා ඇයි ඔයාලට පොලිසියෙන් ගැහැව්වේ කියල. එතකොට තමයි පුතා කිව්වේ මට ගහපු පොලිසියක් නැහැ... මට ගැහැව්වේ ‘බස්සා’ කියන කොල්ලා කියලා... බස්සා කාමරයට පැනලා පොලු පහරවල් තුනක් ගැහැව්වා... දෙකක් ඔළුවට ගැහැව්වා එකක් පිටට ගැහැව්වා කියලා... ඒත් එයා ගහන්න හේතුව මට කිව්වේ නැහැ...”“බස්සා කියන්නේ කව්ද කියලා මම අහද්දී කැම්පස් එකේ කාඩ් එකෙන් තමයි එහෙම කියන්නේ කියලා... බස්සා කෝ කියලා තුන් පාරක් ම පුතා කිව්වා... එහෙම කියාගෙන එයා ඇදගෙන වැටුණා... පස්සේ තමයි රෑ දොළහට විතර පුතා නැති වුණ වග මගේ නංගි කෝල් කරලා කිව්වේ... අනේ මගේ පුතා මට නැති වුණා... දැන් ඉන්නේ මොනවා කතා කරලත් වැඩක් නැහැ...” වයලට් මහත්මිය සිය පුතු කළ කී දේ එසේ කීවේ දැඩි වේදනාවකිනි.“මම අවුරුදු දෙකක් පිටරට දුක් විඳලයි කොල්ලට ඉගැන්නුවේ... කුප්පි ලාම්පු එළියෙන් උගන්නලා උගතෙක් කළ පුතා මරාගත්තා...” ඇය යළිත් කීවාය.සුසන්තගේ හදිසි මරණයත් සමඟ රුහුණු විශ්ව විද්‍යාලයේ ශිෂ්‍යයන් ඊට එරෙහිව උද්ඝෝෂණ ව්‍යාපාරයක් අරඹමින් කියා සිටියේ සුසන්ත මිය ගියේ පොලිසිය එල්ල කළ ප්‍රහාරයකින් බවකි. එහෙත් පොලිස්පතිවරයා කීවේ සුසන්ත මරණයට පත් වූයේ මොළයේ නහරයක අක්‍රමිකතාවයකින් කියා බවකි. මේ අතර උසස් අධ්‍යාපන ඇමැති එස්.බී. දිසානායක මහතා ඒ මොහොතේ ප්‍රකාශ කළේ සුසන්ත සිසුවාගේ මරණයට ජනතා විමුක්ති පෙරමුණ වගකිවයුතු බවකි.රුහුණෙන් ඇරඹුණු උද්ඝෝෂණය අනෙක් විශ්ව විද්‍යාලවල ද පැවැත්වුණු අතර සුසන්තගේ මරණයේ වගකිව යුත්තන් නීතිය හමුවට ගෙන එන්නැයි ඔවුහු ඉල්ලා සිටිති.කෙසේ වෙතත් දකුණු දිසාව බාර නියෝජ්‍ය පොලිස්පති නීල් දළුවත්ත මහතා සඳහන් කරනුයේ සුසන්තගේ මරණය සම්බන්ධයෙන් පොලිස්පතිවරයා ගේ උපදෙස් මත පොලිස් කණ්ඩායම් දෙකක් ම පරීක්ෂණ ආරම්භ කර ඇති බව ය. ඊට රහස් පොලිස් කණ්ඩායමක් ද එකතු වී ඇති බව ඔහු කියයි. ‘බස්සා’ නැමැත්තා අත්අඩංගුවට ගැනීමට මොවුන් ක්‍රියා කරන බවත් බස්සා නැමැත්තා ට රැකවරණ ලබාදීමෙන් වළකින ලෙසත් පොලිස්පතිවරයා මහජනයාගෙන් ඉල්ලා සිටී.මේ අතර ඉකුත් 16 වැනිදා රාත්‍රියේ සිට 26 වැනිදා දක්වා සිදු වූ දේ පිළිබඳ වාර්තාවක් රුහුණු විශ්ව විද්‍යාලය විසින් මේ වනවිටත් සකස් කොට තිබේ.එම වාර්තාව සිකුරාදා (30) විශ්ව විද්‍යාල ප්‍රතිපාදන කොමිසම මගින් ජනාධිපතිතුමාට බාරදීමට නියමිතව තිබුණේ ය.විශ්ව විද්‍යාලයේ බලධාරීන්ගෙන් මෙන් ම සෙසු අංශවලින් ද කරුණු විමසා මෙම වාර්තාව සකස් කැර ඇත. විශ්ව විද්‍යාල ප්‍රතිපාදන කොමිසමට අමතරව රුහුණු විශ්ව විද්‍යාලය ද සිසුවාගේ මරණය සම්බන්ධයෙන් තවත් වාර්තාවක් සකස් කර ජනාධිපතිවරයාට ඉදිරිපත් කිරීමට නියමිතව ඇත.රජය ද මොහුගේ මරණය සම්බන්ධයෙන් විධිමත් පරීක්ෂණයක් අරඹා තිබේ. මේ අතර සුසන්ත බණ්ඩාර සිසුවාගේ මරණය සම්බන්ධයෙන් සොයා බැලීමට විනිසුරුවරයකු ගේ ප්‍රධානත්වයෙන් ස්වාධීන කොමිසමක් පත් කරන්නැයි පාර්ලිමේන්තු මන්ත්‍රී නාමල් රාජපක්ෂ මහතා ජනාධිපතිතුමා වෙත ලිපියක් යවමින් ඉල්ලා ඇත.සුසන්තගේ මරණය සම්බන්ධයෙන් දැඩි ආන්දෝලනයක් ඇති බව තමා තේරුම් ගෙන සිටින බව කියන රාජපක්ෂ මහතා ඒ සම්බන්ධයෙන් පාර්ශ්වයන් දෙකක් එකිනෙකාට ඇඟිල්ල දිගුකරමින් සිටින බව ද කියයි. ඒ සම්බන්ධයෙන් ස්වාධීන කොමිසමක් පත්කොට ඊට වගකිවයුතු අය තරාතිරම නොබලා අධිකරණය හමුවට පැමිණවිය යුතු බව ද ඒ මහතා කියා සිටී.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=af10080110</link>
    <topic>මහලුවන්නේ බලාගෙනයි!</topic>
    <author/>
    <content>පූජ්‍ය ගලබොඩ සිරි ඤාණිස්සර නායක ස්ථවිර(ගංගාරාමයේ පොඩි හාමුදුරුවෝ)අම්මේ, තාත්තේ, ආච්චියේ, සීයේ මහලුවන්නේ බලාගෙනයි.බුරුමයේ මහලුවීම ගරු සැළකිලි ලැබීමට හේතුවකි. එහෙත් ශ්‍රී ලංකාවේ තත්ත්වය ඊට හාත්පසින්ම වෙනස්ය.මේ සත්‍ය කථාවකි. ඔහු රියැදුරු මහතෙකි. තවමත් රියැදුරු වෘත්තියේ යෙදේ. මා මුණගැසී එතුමා මට සිහිපත් කළේ “අනේ පිං ගන්න හාමුදුරුවනේ, මගේ මුණුබුරා දැන් යාන්තම් බහතෝරන ළමයෙක්. පාසල් යන වයසක නොවේ. නමුත් මාගේ මුණුබුරාට කේන්ති ගියාම මට කථා කරන්නෙ ‘නාකියා’ කියලයි. මට ඉන්නේ එකම දුවයි.මගේ බිරිඳ නැතිවෙලා. ගෙදර ඉන්නේ දුවයි, බෑනයි, මුණුබුරයි මමයි. එහෙම තියෙද්දි මුණුබුරා මට ‘නාකියා’ කියා කියන්නේ කොහොමද? කියල මම කල්පනා කළා. මම උගතෙක් නූනට මට හිතන්න දැනුමක් තියෙනවා. මේ වචනය කියන්න, මුණුබුරා අම්මගෙන් හෝ තාත්තාගෙන් ඉගෙන ගන්න ඕන.””ඒ නිසා මම උපායක් කල්පනා කළා. මම වැඩ ඇරිල ගෙදර එනවිට දරුවට ටොෆි දෙකක් ගෙනියනවා. දෙන්නෙ එයින් එකයි. අනික පෙන්වනවා විතරයි. අනෙක් ටොෆිය ගන්න මගේ මුණුබුරා මට තරවටු කරනවා. ‘චී නාකියා’ කියා මා අමතනවා. ඒ ඇමතීම මට සතුටක්. මොකද හේතුව, මගේ දුවට, බෑනට එය හොඳ වේදනාවක් වන නිසා.”මේ තත්ත්වය කවුරු කවුරුත් තේරුම් ගත යුතුය. රජ වුණත් මහලුවීම නතර කළ නොහැක. උත්සාහයෙන් ජීවත් වුණොත් නිරෝගීව සිටිය හැකිය.’ආරෝග්‍යා පරමා ලාභා’ යනු බුදුවදනයි. “නිරෝගිකම උතුම් ලාභය වේ” මේ වසර 2500 ගණනකට පෙර කළ දේශනයකි. මේ සම්පත ඔබට තිබේද?මැරෙන තුරු තම කටයුතු තමන්ටම කර-කියා ගන්න පුළුවන් තත්ත්වයට තමන් ආරක්ෂා විය යුතුයි. කොතරම් පොහොසත් වුවත් තම දරුවන්ගෙන් සැළකිලි, සත්කාර ලබන්න අපහසු තත්ත්වයක් අද උදාවී ඇත. මහලු මඩම් හතු පිපෙන්නාක් මෙන් වැඩිවේ. හෙදි පාලක/පාලිකාවන් සිටීම තම භාග්‍යය වේ. එහෙත් ඒ තත්ත්වය උදාවන්නේ කීයෙන් කීදෙනාටද?තම දරුවන් හදාවඩා උස්මහත් කළ මවුපියන්ට තම දරුවන්ගෙන් සැළකිලි ලබන්න තරම් පිනක් නැද්ද?වසල සූත්‍රයේ පිරිහීමේ හේතු අතර වයස්ගත මවුපියන්ට නොසැලකීම එක් කරුණක් වශයෙන් දක්වා ඇත.තමන් නොකා නොබී, සැපසම්පත් නොවිඳ, ධන සම්පත් තම දරුවන් වෙනුවෙන් එක්රැස් කිරීම අද මවුපියන්ගේ වගකීම වේ. එම තත්ත්වය තේරුම් ගත් දරු පරපුර සිටින්නේ සීයට කීයද? ප්‍රශ්නයට උත්තරය තමන් සතුය.යුතුකම, ගුණධර්ම, චාරිත්‍ර නොමැතිව දරුවන් හදා වැඩක් නැත. දරුවන් හදන සැම විසින් ඒවා සිහියට නඟාගත යුතුය. කාටවත් දොස් පවරා හෝ ශාපකර පලක් නැත. තමන් තමන්ටම ශාප කරගත යුතුය.දෙමළ ජාතිය කොතරම් ඉහළ ගියත් තම බස, සිරිත් – විරිත් අමතක නොකරති.ඒ අය අතර ද වරදට හසුවූ සුලු පිරිසක් සිටිති. එහෙත් බහුතරයක් එසේ නොවේ.මංගල අවස්ථා, මරණය, උත්සව යනාදිය සඳහා සිංහල බෞද්ධයෝ නාස්ති කරන මුදල අතිවිශාලය. බොරුව, රැවටීම, උඩඟුකම බුදුදහමේ උගන්වන දුර්වල ගතිසිරිත්ය.වැඩි පිරිස සිංහල බෞද්ධ ජනතාවය. ඒ අය රටේ අනෙක් ජාතීන්ට ආගමිකයන්ට, ආදර්ශයක් වන අයුරින් හැසිරීම, ජීවත්වීම වැදගත් වේ.උපහාර යනු රටට, සියලු ජාතීන්ට මෙන්ම ආගමිකයන්ට ද මධ්‍යස්ථ භාවයෙන් සැලකීම වේ. ආධාර එකතු කර කරනු ලබන උපහාර පූජාවලින් වැඩක් නැත.මෙරට රජකළ රජවරුන් විසින් ශ්‍රී ලංකා භූමිය ගරු මහා සංඝරත්නයට පූජා කළ අවස්ථා බොහෝය. ඒ පූජනීය මහා සංඝරත්නය රටවැසියන්ගේ ගෞරවාදරයට පත්කිරීම සඳහායි.සිද්ධස්ථානවලට ඉඩකඩම්, භූ®මි, වස්තුව පූජාකළේ ඔවුන්ට නිවටයන් නොවී වැඩසිටීමටය. බෞද්ධයාට බෞද්ධ ආර්ථිකයක් නැත. අනෙක් ජාතීන්ට හා ආගමිකයන්ට ඊර්ෂ්‍යාකර, දෝෂාරෝපණය කර පලක් නැත.අල්පේච්ඡකම, නිහතමානී ගුණය, පරිත්‍යාගය ඇති තැන පිරිහීමක් නැත. පරිවාර සම්පතින් ද අඩු නැත. අපේ ජාතිය හොඳින් සැපසේ ජීවත්විය යුතුය.මහලු වෙන්න වෙන්න හොඳට හැඳපැළඳිය යුතුය. ඇති සම්පත් සතුටින් භුක්ති විඳිය යුතුය. ඒ තම පරිත්‍යාගය පෙන්වන්නට නොව, අවංකව තම සිතට එකඟව කළ යුතුය.යුරෝපාදී රටවල මවුපියන් විසින් තම දරුවන් වෙනුවෙන් වස්තුවක් ඉතුරු කළ යුතු නැත. රක්ෂණ ක්‍රම ඇත. වෛද්‍ය පහසුව, මහලු නිවාස (හෝටල් හා සමාන පහසුකම් ඇති) ඇත. ඒ අයට ක්‍රමවත් ජීවන රටාවක් ඇති නිසා තමා සතු සම්පත් භුක්ති විඳිමින් නිර්ලෝභීව ජීවත්වෙති.අද අප අනාථය. වැළෙඳන රෝග සුවකර ගැනීම සඳහා රෝහල්වලට කෝටිගණන් මුදල් වැය කිරීමට සිදුවේ. රක්ෂණ ක්‍රම පිළිබඳව කිසිම දැනුමක් නැත. ඇති වස්තුව රැකගැනීමක් ද නැත. යමක් ඉතිරි කළත් එය තම දූ-දරුවන්ට සමඟියෙන් බෙදා-හදාගෙන ජීවත්වීමට තරම් භාග්‍යයක් නැත. මවුපියන්ට ජීවත්ව ඉන්නා කාලය තුළ ඒවා බෙදා-හදා දීමට ද ක්‍රමයක් නැත. ඒ ආශාව අධික නිසාය. කළ යුත්ත, නොකළ යුත්ත තේරුම් ගැනීමට අපේ අයට දැන් නුවණ මදිය.කෙසේ හෝ තම දරුවන්ගෙන් ආදර සැළකිලි නොලබන්න ප්‍රධාන හේතුව තමාගේම වරද බව මවුපියන් විසින් තේරුම්ගෙන ඊට නිසි පිළියම් යෙදීමට අද පටන් කල්පනා කෙරෙත්වා!සමාජය දූෂිතය, සොරසතුරන් බොහෝය. යහපත් සිත් ඇති අය අඩුය. ඒ නිසා කවුරු කවුරුත් මහලු නොවීමට තම කටයුතු ටික තමන් ජීවත්ව ඉන්නා කාලය තුළ ඉටුකර ගැනීමට අවශ්‍ය ඤාණශක්තිය පහළකර ගනිත්වා!දැන් කළණ මිතුරන් නැත. පූජ්‍ය පක්ෂයේ ඇසුර අඩුය. කියවීම නැත්තටම නැත. බැලීමට, ඇසීමට මුල්තැනය.ඒ දේ සකස් කරන අයට ඇති දැනුම අඩුය. තම දුර්වල සිතින් අනෙක් අය විනාශ කරන ආශාවෙන් බැලීමට හැකි දේ සකස් කිරීමත්, අහන දේ කීමත් අපේ විනාශයට මුලය.දෙමළ ජනතාවට දෙමළ - සිංහල – ඉංග්‍රීසි භාෂා කථා කළ හැක. එහෙත් අද අපට අපේ සිංහල බස නැත. ආගමික කටයුත්තකදීවත් ආරිය සිංහල ඇඳුම, ළමා සාරිය ඇඳීම සඳහා දරුවන්ට සකස්කර දිය යුතුය. ආගම ධර්මයෙන් තොර සැම සිතින් දුක් විඳින බව නොකියාම බැරිය.ජාතියක්, ආගමක් නැතිව රටක් ඉතිරි විය නොහැක. මහජාතිය පිරිහේ නම් අනෙක් ජාතීන්ට මේ රටේ ඉඩක් නැත. මිනීමැරුම්, කොල්ලකෑම්, අද හදිසි අනතුරු බෝම්බ ප්‍රහාරවලට වඩා වැඩිවී ඇත.අද දරු සම්පත නැත. රටේ සේවය සඳහා ප්‍රමාණවත් ප්‍රජාවක් නොමැත. සිංගප්පූරුවේ අගමැති ලී-ක්වාන් මහත්මා නියම කළේ එක් දරු සම්පතකි.දෙවන දරුවාට බදු නියම විය. එහෙත් තම එකම පුතු බලවත් ලෙස රෝගාතුර වූ විට ඔහුට දෙලොව රත්විය.ඔහු ඊට පසු රටේ නීතිය වෙනස් කළේය. දරු සම්පත් වැඩිකරන පවුල්වලට සිංගප්පූරු රජය මඟින් ආධාර දීමට පටන්ගත්තේය.සැප සම්පත් ස්ථිර නැත. මරණය කාටත් උරුමය. ඩෙංගු මදුරුවා අද බෝම්බයට වඩා භයානකය. රටේ සියලු වැඩකටයුතු නතර කර සතියක් නිවාඩු ලබාදී කවුරුත් එකතු වී වැඩකර ඩෙංගු බිය දුරු නොකළොත් අපට ජාත්‍යන්තරයෙන් වදින බලවත් පහර අමතක නොකළ යුතුය.හෝටල් ව්‍යාපාරිකයෝ, සංචාරකයින් පැමිණෙන තෙක් කට ඇරගෙන බලා සිටිති. ඩෙංගු තර්ජනයට සංචාරක ව්‍යාපාරිකයින් කළ උපකාරය කුමක්ද? ‘කිසිවක් නැත’ යන්න කිව යුතුය.මේ දරුණු ඩෙංගු වසංගතය ජාත්‍යන්තරයට නොයාමට වගබලාගැනීම සංචාරක ක්‍ෂේත්‍රයේ අයගේ වගකීම විය යුතුය.බ්‍රිතාන්‍ය ආදී යුරෝපා රටවල අද ආර්ථිකය භයානකය.අප රටේ ණයබර ගෙවීමට සැම විසින් කම්මැලිකම අත්හැර වැඩ කළ යුතුය. රාජ්‍ය සේවය නිදිමතේය. රටේ ධනය රකින්න,රට ගොඩගන්න සැම අවංකව අනුනට දොස් පවරමින් සිට වැඩක් නැත. එක්සත්ව, එක්සිත්ව, වාදභේද අමතක කර කවුරුත් එකාමෙන් තම පවුලටත්, ගමටත්, රටටත් වැඩකරමු.ඉන්දියානුවන් තම රටට ඇති ලැදිකම නිසා මේ තත්ත්වයෙන් උඩට එන අතර රටට ලැදි ජපන් ජාතිය පවුල් සම්පතින් ද උත්සාහයෙන් ද පිරිහුණේ යුරෝපය අනුගමනය කළ නිසාය.යුරෝපය යනු රේල් පාර මෙන් ඉබේ ජීවත්විය හැකි අයුරින් සකස් වූ රටවල් වේ.අනෙක් රටවලට ඒ තත්ත්වය උදාකර ගත හැක්කේ අවංකව, සාධාරණව, අපක්ෂපාතීව, නිහතමානීව වැඩ කිරීමෙන් පමණි.තම ප්‍රශ්න, තමන්ට විසඳාගත නොහැකි ගැටලු ‘ගංගාරාමය, කොළඹ 2’ යන ලිපිනයට යොමු කරන්න. අප සතු උගත් මඬුල්ල ආදරයෙන්, කරුණාවෙන් හා මෛත්‍රියෙන් කිසිම අයකිරීමකින් තොරව මධ්‍යස්ථභාවයෙන්, සාධාරණව ඔබට පිළිතුරු සපයනවා ඇත.මේ රටේ වැඩිහිටියන්, මවුවරුන්, පියවරුන් ඥාණවන්ත විය යුතු අවස්ථාව උදාවී ඇත.නවීන තාක්ෂණික ටෙලිෆෝනය හොඳය. නමුත් අද එය කථාවට නොව බැලීමට යොමුකර ඇති නිසා දරුවන් බලන දේ මවුපියන් නොදනිති. මිලෙන් අඩු, කථාවට පමණක් සීමා වූ ටෙලිෆෝනයක් දරුවන්ට ලබාදීමට මවුපියන් ඤාාණවන්ත විය යුතුය. දරුවන් ඉල්ලන ඉල්ලන දේ දීමට සූදානම් නොවී කළයුත්ත පමණක් කිරීමට මවුපියන් ඤාණවන්ත විය යුතුය.තම භාෂාව, ආගම, චාරිත්‍ර-වාරිත්‍ර, සිරිත්-විරිත්, ගුණධර්ම, ඉවසීම නොමැති දරු පරපුරක් තනා පලක් නොමැත.දැන් සිදුවී ඇත්තේ ගුණධර්මවලින් තොර තරුණ පිරිසක් බිහිවීමය. එය ප්‍රභාකරන්ගේ බෝම්බයට වඩා දරුණු බව නොකියාම බැරිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=af10080111</link>
    <topic>ශ්‍රී ලංකාව කලාපයේ හොඳම ආයෝජන මධ්‍යස්ථානයයි</topic>
    <author>සටහන - සුනිල් දයා අල්විස්</author>
    <content>අගමැතිතුමාගේ චීන නිල සංචාරයඅග්‍රාමාත්‍ය දි.මු. ජයරත්න මහතා ඉකුත් දා චීන මහජන සමූහාණ්ඩුවේ සංචාරයක යෙදුණේය.චීන කොමියුනිස්ට් පක්ෂයේ ලේකම් බායි ඉන්පියාට අග්‍රාමාත්‍යතුමාගෙන් සිහිවටනයක්.අග්‍රාමාත්‍ය දි.මු. ජයරත්න මහතා සිය චීන සංචාරයේදී හෙනන් ප්‍රාන්තයේ විහාරස්ථානයකට ගිය අවස්ථාව.එක්ස්පෝ වෙළෙඳ ප්‍රදර්ශනයේ ශ්‍රී ලංකා ප්‍රදර්ශන පරිශ්‍රයේදී පැමිණ සිටි පිරිස සමඟ.චීන උප ජනාධිපති ෂි ජිංපිං හමු වූ අග්‍රාමාත්‍යතුමා සුහද කතාබහක යෙදී සිටි අයුරු.එතුමා චීන සංචාරයක යෙදුණේ ‘ෂැංහයි 2010 එක්ස්පෝ’ වෙළෙඳ හා සංස්කෘතික ප්‍රදර්ශනය විවෘත කිරීමට ලැබුණු ආරාධනාවක් අනුවය.මේ ප්‍රදර්ශනය විවෘත කරමින් කතා කළ අග්‍රාමාත්‍යතුමා මෙවැනිම අන්තර්ජාතික ප්‍රදර්ශනවලට ශ්‍රී ලංකාව අඛණ්ඩව සහභාගිවීමට තීරණය කර ඇති බව කීය.ලෝකයේ රටවල් හා සංවිධාන 246 ක නියෝජිතයන් ෂැංහයි 2010 එක්ස්පෝ වෙළෙඳ හා සංස්කෘතික ප්‍රදර්ශනයට සහභාගි වීමට පැමිණ සිටියහ.මේ ප්‍රදර්ශනයට සහභාගි වූ ශ්‍රී ලංකා අග්‍රාමාත්‍යවරයා පිළිගනු ලැබුවේ ෂැංහයි නගරාධිපති හැන්ෂෙන්ග් මහතා විසිනි.අග්‍රාමාත්‍යතුමාගේ චීන සංචාරයේ සුවිශේෂතම අවස්ථාව වූයේ චීනයේ උප ජනාධිපති ෂිජ්න්පින් මහතා හමුවීමය. බීජිං මහජන මන්දිරයේදි සිදු වූ මේ හමුවේදී නායක දෙපළ ද්වි පාර්ශ්වීය සාකච්ඡා පැවැත්වීය.ශ්‍රී ලංකාවේ සංවර්ධන කටයුතුවලට චීනය කවදත් නොපැකිලිව ඉදිරිපත් වී විශාල ලෙස ආධාර උපකාර ලබාදී තිබෙන බවද අග්‍රාමාත්‍යවරයා මෙහිදී පළ කෙළේය. ඉදිරියේදී ශ්‍රී ලංකාවේ සංවර්ධන කටයුතුවලට චීන ආධාර උපකාර ලැබෙනු ඇතැයි අපේක්ෂා කරන බවද අග්‍රාමාත්‍යතුමා මේ සාකච්ඡා හමුවේදී පැවසීය.යුද්ධයෙන් පසු ශ්‍රී ලංකාවේ වර්තමාන කාල පරිච්ඡේදය සුබදායක බවත් කලාපයේ හොඳම විදේශ ආයෝජන මධ්‍යස්ථානය ලෙස ලංකාව පත්වන බව විශ්වාස යයි චීන උප ජනාධිපතිවරයා මෙහිදී කීය.සංචාරක කර්මාන්තය, ඍජු ගුවන් ගමන් සේවා, කෘෂිකාර්මික සංවර්ධන හා අවශ්‍ය තාක්ෂණික උපකරණ ලබාදීම ද තාක්ෂණික ඤාණය හුවමාරු කර ගැනීම සම්බන්ධයෙන් ද මේ සාකච්ඡාවලදී එකඟතාවයන්ට එළැඹී ඇත. මීට අමතරව මෙරට යටිතල පහසුකම් සංවර්ධනය කිරීමේ ව්‍යාපෘති කිහිපයකටත් උතුරු නැඟෙනහිර ජනතාවගේ ජීවනෝපාය නැංවීමේ විශේෂ ව්‍යාපෘති කිහිපයක් ආරම්භ කිරීමටත් චීනය සූදානමින් සිටින බව ද චීන උප ජනාධිපතිවරයා මෙහිදී අවධාරණය කර ඇත.අග්‍රාමාත්‍යතුමා චීනයේ කුන්මින් නගරයේ පැවැති කලාපයේ දුප්පත්කම තුරන්කරලීම සඳහා වන සමුළුවකට ද සහභාගි විය.මේ සමුළුව ඇමැතූ අග්‍රාමාත්‍යතුමා අප රටේ දුප්පත්කම තුරන් කරලීමට දීර්ඝ කාලීන සුබ සාධන සේවා ඇතුලු සැලසුම් ගණනාවක් ක්‍රියාවට නංවා ඇතැයිද කීය.මේ සමුළුවට සහභාගිවූ රාජ්‍ය නායකයන්ගෙන් ජයරත්න මහතා ඉල්ලා සිටියේ කුරිරු යුද්ධය අවසන් කර සංවර්ධනය කරා පිය නඟන්නට ශ්‍රී ලංකාව ආරම්භ කර ඇති වැඩසටහන්වලට සහාය ලබා දෙන ලෙසය.අග්‍රාමාත්‍යතුමා මේ සංචාරයේදී චීනයේ ජනවාර්ගික ගම්මානයකට ද හෙනාන් ප්‍රාන්තයේ ෂාඕලින් විහාරස්ථානයටද ගියේය.චීනයේ ශ්‍රී ලංකා තානාපති කරුණාතිලක අමුණුගම මහතා අග්‍රාමාත්‍යතුමාගේ චීන සංචාරයේ සම්බන්ධීකරණ කටයුතු සිදු කෙළේය.සටහන - සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=as1008011</link>
    <topic>වීසා නැතිව අපේ රටට එන අමුත්තෝ</topic>
    <author>කුමන සංචාරයකින් පසු</author>
    <content>වීසා නැතිව අපේ රටට එන අමුත්තෝගං ඉවුරත් මහ මුහුදත් එක්වන ඒ ඇස් මානයේ දිස්වෙන්නේ පුදුම සුන්දරත්වයකි. එකිනෙකා පරයා ඉහළට ඇදී ඇති කුඹුක් ගස් පේළියේ මුදුනත මල් පිපුණා වැනි ය. ඒ සංචාරක කුරුල්ලන් නිසා ය.යළි ඉපදුණු කුමනකුඹුක්කන් ඔය මහ මුහුද සිප ගන්නා මෝය කට අසබඩ මෙලෙස අපි වාඩිලාගෙන සිටින්නේ දෙස් විදෙස් කුරුල්ලන් වැඩිම පිරිසකගේ සුන්දරත්වය මෙහිදී නැරැඹීමට හැකි බැවිනි.වීසා බලපත් නැතිව මෙරටට එන කුරුලු සංචාරකයන් වැඩිම පිරිසක් රැඳී සිටින ස්ථානය මෙයයි. වසරේ සැප්තැම්බර් සිට අප්‍රේල් දක්වා වකවානුවේදී මෙහි දෙස් විදෙස් පක්ෂි විශේෂ 285 ක් පමණ දැකගත හැකි ය.නැඟෙනහිර පළාතේ අම්පාර හා ඌව පළාතේ මොනරාගල දිස්ත්‍රික්ක ඇතුළත පිහිටා ඇති මේ කුරුලු පාරාදීසය අද හඳුන්වන්නේ කුමන ජාතික උද්‍යානය ලෙසයි.යාල නැඟෙනහිර උද්‍යානය ලෙසත් ඕකන්ද ජාතික උද්‍යානය ලෙසත් අතීතයේ දී මෙය හැඳින්විය. යාල ජාතික උද්‍යානයෙන් කුමන ජාතික උද්‍යානය වෙන් වී ඇත්තේ මේ දෙක මැදින් ගලන මනරම් ජල මාර්ගය වන කුඹුක්කන්ඔය නිසාය.ශ්‍රී ලංකාවේ පමණක් නොව අග්නිදිග ආසියාවේ වැඩියෙන් ම කුරුලු ගහනයක් වාර්තාවන කුමන ජාතික වනෝද්‍යානය අපේ රටේ සුවිශේෂ වූ පාරිසරික සෞන්දර්යාත්මක නිකේතනයකි.වසර 30 ක් තිස්සේ රටේ ක්‍රියාත්මක වූ ත්‍රස්තවාදී උවදුර නිසා වසා දමා තිබූ මේ සුවිශේෂී පාරිසරික සංවේදී කලාපය සාමය උදාවීමෙන් පසු පසුගිය ජනවාරි මාසයේ සිට දෙස් විදෙස් පරිසර ලෝලයින්ට විවෘත කර තිබේ.2006 සැප්තැම්බර් 25 වැනිදා හෙක්ටයාර් 35664.7 ක විශාලත්වයෙන් යුතු ජාතික උද්‍යානයක් ලෙස නම් කළ මේ ජාතික උද්‍යානය නැරඹීමට එන සංචාරකයන් සඳහා පහසුකම් රැසක් ඇති කිරීමට නව වැඩ පිළිවෙළක් ආරම්භ වී තිබේ.වනජීවී විෂය භාර, ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් ක්‍රියාත්මක වන මේ නව වැඩපිළිවෙළ අනුව මුලින් ම ජාතික උද්‍යානය ඇතුළත ප්‍රධාන මාර්ග පද්ධතිය කිලෝ මීටර් 100 ක් වැඩි දියුණු කිරීම සිදුකෙරේ. මීට අමතරව දැනට මධ්‍යම රජය මගින් පොතුවිල් පානම මාර්ගය ප්‍රධාන පෙළේ මාර්ගයක් ලෙස සංවර්ධනය කර තිබේ.මීට පෙර වළ ගොඩැලි කඳු පල්ලම් සහිතව තිබූ පානම සිට කුමන වන උයනේ ඕකන්ද පිවිසුම දක්වා වූ මාර්ගය ද පස් දමා ගොඩකර මනාව සකස්කර තිබේ. මේ අනුව දැනට මෝටර් රථයකින් වුවද කිසිම කරදරයක් නැතිව ඕකන්ද කුමන පිවිසුමට දෙස් විදෙස් සංචාරකයන්ට අවස්ථාව ලැබෙන බව නැඟෙනහිර පළාත් බාර වන ජීවී සහකාර අධ්‍යක්ෂ එම්.ඩී.ජී. රූපසිංහ මහතා පවසයි. මීට අමතරව මුළු අම්පාර දිස්ත්‍රික්කයේ ම සියලු ම මාර්ග මනාව අලුත්වැඩියා කර ඇත.ඒ සමඟම මීට පෙර උද්‍යානය තුළ තිබුණු වනජීවී සංචාරක නිවහන් දෙක තිබුණු ස්ථානවලට එනම් ඕකන්දේ සහ තුංමුල්ලේ යළි ඉදිකිරීමට දැනටමත් සැලසුම් සකසා ඇත. මීට අමතරව කිරිගල්ඇඹේ ප්‍රදේශයේ නව සංචාරක නිවහනක් ආරම්භ කරන බව කුමන ජාතික වනෝද්‍යානයේ උද්‍යාන භාරකාර අජිත් වසන්ත කුමාර මහතා පැවසීය.මේ කටයුතු වලට අමතරව දිවුල්පල්ලම වැව පූර්ණ ලෙස ප්‍රතිසංස්කරණය කිරීමට ද උද්‍යානය ඇතුළත ඇති කලපු විල්ලු හා වැව්වල ඇති ආක්‍රමණික ශාක ඉවත් කිරීමට ද නව ප්‍රතිසංස්කරණ යටතේ කටයුතු කරනු ලැබේ. ඊට අමතරව ඕකන්ද ප්‍රදේශයේ නව සංචාරක තොරතුරු මධ්‍යස්ථානයක් ද විවෘත කරනු ලැබේ.උද්‍යානය ඇතුළත දෙස් විදෙස් සංචාරකයනට තාවකාලික කූඩාරම් ගසා වන සතුන් නැරැඹීමට හැකි කඳවුරු බිම් 5 ක් දැනටම ස්ථාපිත කර තිබෙනවා. ඒ මඩමෙතොට ඇද කුඹුක ධ් ඇද කුඹුකධ්ධ් ගල් අමුණ කුඹුක්කන්ඔය මෝය හා හෙරළියගස් ආර ඒ ස්ථාන පහයි. ඒ ස්ථානවලට වැසිකිළි හා ජල පහසුකම් ලබාදීමට ද නව සංවර්ධන කටයුතු යටතේ ක්‍රියා කරනවා.කුමන ජාතික උද්‍යානයේ සත්ව හා ශාක ප්‍රජාව පිළිබඳව සම්පූර්ණ පරිසර විද්‍යානුකූ®ල තත්ත්ව ඇගැයීමේ අධ්‍යයනයක් කිරීම සඳහා ගිරිතලේ වනජීවී පුහුණු කේන්ද්‍රයේ උදව් ලබා ගැනීමටත් සැලසුම් කර තිබෙනවා. උද්‍යාන භාරකාර අජිත් වසන්ත මහතා කීය.ආර්ථික සංවර්ධන අමාත්‍යාංශයේ වනජීවී අංශය බාර අධ්‍යක්ෂ ජනරාල් ආචාර්ය හරිස්චන්ද්‍ර පතිරාජ මහතා පවසන්නේ කුමන ජාතික වනෝද්‍යානයේ සංවර්ධනය සඳහා රුපියල් දස ලක්ෂ 17 ක් වෙන්කර ඇති බවයි.ඒ අනුව ජාතික උද්‍යානයේ මාර්ග පද්ධතිය සඳහා රුපියල් ලක්ෂ 75 ක් ද වනජීවී නිවහන් සඳහා රුපියල් ලක්ෂ 40 ක් ද කඳවුරු බිම් වලට අවශ්‍ය වැසිකිළි ජල පහසුකම් ලබාදීමට ලක්ෂ 15 ක් ද වනජීවී නිලධාරීන්ට නිල නිවාස ආදී පහසුකම් සඳහා රුපියල් ලක්ෂ 40 ක් ද වැය කිරීමට තීරණය කර තිබේ.නැෙඟනහිර වනජීවී කාර්යාලයේ වන සත්ව අඩවි ආරක්ෂක ඩී.පී සියාසිංහ මහතා පවසන පරිදි කුමන ජාතික වන උද්‍යාන ඇතුළත ඉතා සුවිශේෂ වූ පුරා විද්‍යාත්මක වැදගත් කමක් ඇති ස්ථාන රැසක් තිබේ. කුඩුම්බිගල, බඹරගස්තලාව, නෙළුම් පත් පොකුණ, කිරිපොකුණ, බෝවන්නේගල, දිවුලකගොඩ පන්සල ප්‍රමුඛත්වයක් ගනී.කුඩුම්බිගල තපෝ වනයේ සුවිශේෂ පුරා විද්‍යාත්මක සංකේත වන්නේ එහි ඇති සීගිරි බැලුම්ගල නම් ස්ථානයේ පිහිටි පළමු වන ස්තූ®පය හා සුදර්ශන ලෙනේ කොටා ඇති ත්‍රිශුල සලකුණයි.බඹරගස්තලාව ප්‍රදේශයේ අක්කර 40 ක පමණ වපසරියක පුරා විද්‍යාත්මක නටඹුන් විසිර පවතී. ඉතා සුවිශේෂම වන්නේ එහි ඇති අඩි 36 ක් දිග සැතපෙන බුදු පිළිමයයි. එය දැනටමත් නිදන් හෑරීම නිසා විනාශ කර තිබීම ඉතා කනගාටුදායකය.ඒ අවට විශාල බුදු මැදුරක් තිබූ බවට පුරා විද්‍යාත්මක සාක්ෂි බහුලව තිබේ. සඳකඩ පහනක් මුරගල් හා ශිලා ලේඛන ආදිය බහුලව තිබෙන මේ ප්‍රදේශයේ අතීතයේ ක්‍රිස්තු පූර්ව යුගයේ ආරණ්‍ය සේනාසනයක් ලෙස පැවැති බවට පුරා විද්‍යාඥයෝ විශ්වාසය පළ කරති.ඒ අනුව මේ සියලු පුරා විද්‍යාත්මක සංරක්ෂණය කිරීමේ වැඩපිළිවෙළක් වහාම ක්‍රියාවට නැංවීමට ද ආර්ථික සංවර්ධන ඇමැති බැසිල් රාජපක්ෂ මහතා පියවර ගෙන ඇත.කුමන ජාතික උද්‍යානයට දළ වශයෙන් කොළඹ සිට කිලෝමීටර් 365 කි. මෙම වන උයනට පැමිණීමට කොළඹ සිට මාර්ග 4 ක් පාවිච්චි කළ හැකිය. කොළඹ, රත්නපුර පැල්මඩුල්ල, උඩවලව, තණමල්විල, වැල්ලවාය, සියඹලාණ්ඩුව, පොතුවිල්, පානම ඔස්සේ ඕකන්ද කුමන උද්‍යාන කාර්යාලයට ළඟාවීමට පහසුම මාර්ගයයි.මීට අමතරව කොළඹ, රත්නපුර, බෙරගල වැල්ලවාය, ඕකන්ද, මාර්ගයේද මහියංගනය, අම්පාර, ඉගිනියාගල, සියඹලාණ්ඩුව, පොතුවිල් පානම ඕකන්ද මාර්ගයේ ද, මහියංගනය, අම්පාර අක්කරේපත්තුව, පොතුවිල් පානම මාර්ගයේද මේ සුවිශේෂි පාරිසරික කේන්ද්‍රස්ථානයට ළඟා වීමට හැකි ය. උද්‍යානයේ බහුලව ඇති කලපු නිසා ද මේ උද්‍යානයේ කුරුල්ලන් ඇදී ඒම වැඩි වී තිබේ. බාගුරේ, අන්දරකල, ඉටිකල, යාකල යන කලපු ඒ අතර ප්‍රධාන තැනක් ගනී. ඒවායේ ජලය සිදී යන විට ලුණු මිදෙන බව උද්‍යානයේ වනජීවී නිලධාරීහු පවසති. මෙම ප්‍රධාන කලපු ආශ්‍රිතව මෙන් ම කුමන කලපුව ආශ්‍රිතව ද තෘණ භූමි පිහිටා තිබේ.මේ තෘණ බිම්වලින් එහි ජීවත්වෙන මුවා ගෝනා වැනි වන සතුන්ට ලැබෙන්නේ ඉමහත් ප්‍රයෝජනයකි. මීට අමතරව ප්‍රධාන මාර්ගය වැටී ඇත්තේ තවත් සුවිශේෂ ශෛලමය නිමැයුමක් අතරින් ය. ඒ ‘යෝධ ළිප’ නම් ළිප්ගල් වැනි මහ කළුගල් තුනක් මැදිනි.උද්‍යානයේ බහුලව තෘණ බිම්, කලපු, විල්ලු, මෝය, වෙරළබඩ ශාක ප්‍රජාව, ගංගාධාර, වනාන්තර පර්වත ආශ්‍රිත ශාක ප්‍රජා තිබේ. දෙස් විදෙස් කුරුල්ලන් වැඩිපුරම ගැවසෙන්නේ කුමන විල්ලුව හා කුඹුක්කන්ඔය මුහුදට වැටෙන මෝය ප්‍රදේශයේ හා විල්ලු වලය.ඒ ප්‍රදේශය අක්කර 500 ක් විශාලය. නැඟෙනහිර වෙරළ තීරය ඔස්සේ මෙරටට එන පර්යටනික පක්ෂිහු දහස් ගණනක් කුමන විල්ලුවට පැමිණ එහි ලැගීමට පුරුදු වී සිටිති. මේ දර්ශනය ඉතාම දැකුම්කලු ය. එය බැලීමට නම් ලබන සැප්තැම්බරයේ ඔබේ විනෝද චාරිකාව කුමන වෙත සංවිධානය කරන්න.ඒ සමඟම මේ උද්‍යානය ඇතුළත ජලයේ අඩුවක් නැත. එහි ඇති පළිහ දැමූ වල, අලියාවල, පලුගස්වල, බාගරේ පොකුණ, කුඩා විල, තුන්මුල්ල වැව, ඉටිකළ පොකුණ, කුමන වැව එරමිණියන්නේ වැව, නෙළුම්පත් පොකුණ, කිරි පොකුණ, දිවුල්පල්ලම වැව ආදි පොකුණුවලින් ද උද්‍යානයට නිරන්තරයෙන් ම ජල පහසුකම් ලැබේ.කුරුල්ලන් බැලීමට කුමන වෙත යාමට සුදුසුම කාලය සැප්තැම්බර් සිට අප්‍රේල් කාලයයි. ශ්‍රී ලංකාවේ වාර්තා වන පක්ෂි විශේෂ 428 අතරින් පක්ෂි විශේෂ 285 ක් මෙහිදී අපට දැකගත හැකි බව උද්‍යාන පාලක වසන්ත කුමාර කළ ගවේෂණ අනුව පැහැදිලි වෙයි.සීයක්කාරයා, ඇඹල කොකා, අළු කොහා, අලිමානාවා, සුදු කොකා, රෑ කොකා, කලපු කිරලා යන කුරුල්ලෝ ඒ අතර ප්‍රමුඛස්ථානය ගනී. මීට අමතරව වලි කුකුළා,, අළු කෑදැත්තා, හිස රතු කොට්ටෝරුව, හිස කළු කොණ්ඩයා, මුදුන් බෝර දෙමළිච්චා යන අපේ රටට ආවේණික කුරුල්ලෝ ද මෙහි සිටිති.කුමන ජාතික උද්‍යානයේ භාරකරු අජිත් ප්‍රසන්න පවසන පරිදි මේ උද්‍යානයේ පුෂ්ටිමත් අලි ඇත්තු බහුල ය. මෙරට සිටි දළ පූට්ටුවන් කිහිප දෙනෙක් ම කුමන ප්‍රදේශයේ වැඩි කාලයක් ජීවත්ව සිට ඇත. අලුත් ම වන ජීවී අධ්‍යයනවලට අනුව මේ ජාතික උද්‍යානය ඇතුළත ක්ෂීරපායි විශේෂ 42 ක් ජීවත් වෙති.මීට අමතරව මේ උද්‍යානයේ උරග විශේෂ 48 ක් පමණ ජීවත් වෙති. අතුකෝරළගේ කුරු ගෙම්බා හා ලංකා වෙල් මැඩියා වැනි උභය ජීවී විශේෂ 14 ක් ද කුමන ජීවත්වෙන බව පරිසර අධ්‍යයනවලට පැහැදිලි වී ඇත. සමනළ විශේෂ 40 ක් මෙන් ම මිරිදිය මත්ස්‍ය විශේෂ 32 ක් මෙම ජාතික වන උයන ඇතුළත අපට නැරැඹීමට පුළුවන.මේ සුවිශේෂි කුමන වන උයනේ ඇති වැඩිපුර ශාක වියළි කලාපයට ඔරොත්තු දෙන ශාකයි. පලු, වරා, කොහොඹ, සියඹලා, බුරුත වැනි ශාක මේ උද්‍යානයේ බහුලව වැඩේ.මේ වන උයනේ සෞන්දර්යය වැඩිපුරම වැඩි වී තිබෙන්නේ කුඹුක්කන්ඔය නිසාම ය. සුන්දර දියලුම දිය ඇල්ලෙන් මනරම් ලෙස පෝෂණය වී වැල්ලවාය පැලවත්ත, බුත්තල, මාලිගාවිල හරහා ගලා එන කුඹුක්කන්ඔය මෝය කට ස්වාභාවිකව වැසී ගිය විට මුළු කුමන වන වියනේ වැඩි ප්‍රදේශයක් ජලයෙන් යටවේ. මේ ගලා යන ජලය කුමන කලපුව හරහා විසිරී ගොස් කුරුල්ලන්ට සුදුසු පරිසරයක් ඇති කරයි. සංචාරක කුරුල්ලන් හා දේශීය කුරුල්ලන් මෙහි වැඩිපුර ගැවසෙන්නේ මේ නිසාම ය.කුමන ජාතික උද්‍යානයේ මේ අනුව පාරිසරික, පුරාවිද්‍ය්‍යාත්මක, ආගමික හා සෞන්දර්යාත්මක අතින් ඉතා වැදගත් වූ ජාතික උද්‍යානයකි.ත්‍රස්තවාදී ප්‍රශ්න නිසා වසර ගණනාවක් වසා දමා තිබුණු මේ ජාතික උද්‍යානයට දැන් නිදහසේ පියනැගීමට ඔබටත් අවස්ථාව තිබේ. අවශ්‍ය නම් එක් දිනක් කුඹුක්කන්ඔය අසබඩ එක දිනක් රාත්‍රි කූඩාරමක් ගසාගෙන වන උයනේ සුන්දරත්වය විඳීමට ද ඔබට අවස්ථාව තිබේ.දැන් ත්‍රස්තවාදී ප්‍රශ්න නැති නිසා වන උයනේ ජෛව විවිධත්වය සුරැකීමට ද වන ජීවී සංරක්ෂණ දෙපාර්තමේන්තුව පියවර ගෙන ඇත. වනජීවි සේවක පිරිස හා බීට්ටු වැඩි කිරීමට ද පියවර ගනිමින් සිටී.මේ වන උයන මේ අයුරින් ම සුරැකීම අනාගත පරපුරට බාර කිරීම අපේ යුතුකමකි.ඒ සඳහා මේ වන උයනට යන ඔබ සේයාරූ හැර අන් කිසිවක් එයින් රැගෙන එන්න එපා. පා සලකුණු හැර අන් කිසිවක් එහි තබා එන්නත් එපා.කුමන සංචාරයකින් පසුනිහාල් පී. අබේසිංහසේයාරූ -සුදම් ගුණසිංහ, තුෂිත චන්ද්‍රකුමාර,කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=as1008012</link>
    <topic>රට පිට</topic>
    <author/>
    <content>රට පිටඑතෙර සිටින දියණියට, පුතාට, සැමියාට, බිරියට ලියන ලිපියක් සඳහා මේ ඉඩකඩ වෙන්වෙයි.අපේ ලිපිනය ”ලියුං කඩදහිය” ”රට පිට” සිළුමිණ ලේක්හවුස් කොළඹ 10. ෆැක්ස් - 2429260 මේල් - editor@silumina.lkකිතුල්ගල නුවන්ටඅපි පුංචි කාලෙ තාත්තා අපිව දාලා ගිය දවසේ ඉඳලා තේ වත්තේ දළු කඩන්න අම්මා ලැයිමේ අපි පස් දෙනාම තනියම දාලා ගියේ හිතකින් නෙමෙයි. මම දැන ගෙන හිටියා මල්ලි අඬන කොට තේ පඳුරු අස්සෙන් මම අම්මව පෙන්නලා ‘අම්මා දැන් එයි’ කියලා මල්ලි රවට්ටා ගත්තා. මල්ලි හැමදාම රැවටිලා නිදා ගත්තා. අම්මා ආවේ හුඟාක් හවස්වෙලා. ඒත් අම්මට මල්ලි වඩා ගන්න වෙලාවක් තිබුණේ නැහැ. අපිට කන්න මොනවා හරි රත්කරලා දීලා පැදුරට වැටිලා අම්මා නිදා ගත්තා.ටවුමේ කඩේ මුදලාලිට උදව් වෙන්න ලොකු අයියව අම්මා පිටත් කළේ හිතකින් නෙමෙයි. ඒත් පවුලෙ බර අයියට දරන්න බැරි වුණා. යාළුවෝත් එක්ක එකතුවෙලා අයියා හවසට හැමදාමත් බීගෙන ලැයිමට ආවා. අනුන්ගේ රණ්ඩුවකට පැටලිලා අයියා ටවුමේ රාජගේ පොලු පාරක් වැදිලා මැරුණා. අම්මා ආයේ කංකානමට වැඳලා වත්තේ දළු කඩන්න ගියා. ඒත් අම්මාට කකුල් වාරු තිබුණේ නැහැ. හිතේ දහිරියට දළු කැඩුවා. හැමදාම රෑට කෙදිරිගාන අම්මා දිහා බලාගෙන ඉන්න බැරිව මම ඉස්කෝලේ ගමන නතර කරලා ගෙදර නැවතුණා. යාන්තම් වයස සම්පූර්ණ වෙලා මම දෝහා කටාර්වලට ආවා. මල්ලි ලොකු අයියා වගේ උඹ බොන්න පටන් ගන්න එපා. උඹට තේරෙන්නේ නැති කාලේ අම්මා දුක් වින්දා. අම්මට තවත් දුක් දෙන්න එපා.උඹ කරදර කරන නිසා අම්මා ආයේ කොළඹ ගෙදරක වැඩට ගියාලු ඒත් අම්මාට දැන් වැඩ කරන්න බැරි බව මම දන්නවා. තේ වත්ත මැදින් අපිත් ගියේ ඉස්කෝලේ හුඟක් දේවල් හිතේ හිතාගෙන. ඒ කිසි දෙයක් කරන්න අපිට බැරි වුණා. උඹත් හොඳ මිනිහෙක් වෙයන් මම ළඟදීම ඇවිත් යන්න එනවා.  මේනකා දොහා කටාර්හැකිලෙනවා; හිරු - දුටු විට අරවින්ද ඉහිරෙනවා; මල් - කෙම් තුළ මකරන්ද සැතපෙනවා; තනි - යහනේ නැත නින්ද වැලපෙනවා; සිත - ඔබ නැහැ පෙම් බැන්දඇකිලේවිද? සඳ - පායන විට කුමුදු බැබළේවිද? හිරු - නැඟ එන විට තරිඳු වැළපේවිද? සිත - මා ළඟ නැති නමුදු සැතපේවිද? තනි - යහනේ ඔබ සුමුදුහිනැහුණු - දා - ඔබ වෙන කෙනකුගේ තුරුලේ නැවතුණු - හදවත - මේ මොහොතෙත් සැසැලේ දුරුවුණු - සංකා - යළි යළි හිත පැටැලේ ළංවුණු - තැන - ඔබ ඇත මගෙ හද පතුලේසිහිවෙනවා - ඔබ - මට විසිහතර පැයේ බොඳවෙනවා - උණු - කඳුළින් දෙනෙත මයේ දිළිසෙනවා - ඔබ - රූපය මගේ ළයේ මං එනවා - මතු - දවසක ළඟට පියේපවන් රොදක් විය නුඹ මට; ගතේ දහදිය නිවා ලූ වරෙක නුඹ මට පැන් පොදක් විය සා පිපාසය නිවා ලූ ගීතයක් වී මගේ දිවිමග සත් සරින් මත් කළාවූ එහෙව් නුඹමද මගේ ලෝකය වියෝ ගින්නෙන් දවාලූ  ආර්. ඩී. ධර්මදාස (ගනේමුල්ල, පහල යාගොඩ) ඕමාන් - හමිරීටි සිටඅයනු ආයනුද ගුලිකරන් දෑත මත සාමලා - අමරලා පැන ගිහින් දුර ඈත සුදු ගවුම මත – දඟ කරපු කර පටිය පොත් ගොමුව ගල් ගැහී තැනින් තැන තනිව ඇතතොම්සන්ල නිවුටන්ල පරමාණු අයන හා බාල යෞවනයෙ සිත විඩාවෙන් ගනිලද්දි විච්චේදන තැටිය මත කුරුසගැසු මැඩියෙකුගෙ ශිරා ධමණිද අතර මං මුලා කලෙක සිතනිල් නුවන් නිදි මතින් රත් පැහැය ගැන්නෙද්දි නොනිදාම ලැබගත්ත උගත්කමෙ සහතිකයෙ සම්මාන පෙල ගැසී පෙට්ටගම පතුල මත කාවො කැරපොත්තො හා මිතුරු වී පෙම්කෙලීලකුණු මද බැවින් සරසවිය තහනම්ව මහ මෙරක් සේ පැතුම් සැනෙකින් සුං වූ කලෙක දියවෙලා උගත්කම නොරටෙකුගෙ කාණුවක යෞවනය හා සෙමින් ඔහේ පා වී යාවිරැයේ තුං යම පුරා නිදි නොමැති යහන මත ඉකිලද්දි ජීවිතය දිනෙන් දින වියපත්ව කාසියට පෙම් බඳින සිතේ පය පා මුලෙහි ”ඩෙරාමය” හා “තනිය” විරසකව යුද වදීචම්පිකාපද්මපෙරුම අල්.එන් නගරයේදීසිටියත් දැනට ඈතක ඇමරිකාවේ නිරතුරු ඔබේ සිත ඇත සිරි ලංකාවේ ඒ බව දනිමි කියවෙන වේදිකාවේ හිණි පෙත්තටම නැඟ ඔබ බැබළුණාවේසිහිවන විටදි දරු සෙනෙහස මවගෙ මෙම දෙනෙතින කඩා එන කඳුළැලි නොමැත නිම එනමුත් සිටිමි සැප පතමින් ඉදිරියම පිහිටයි ඔබට “කඳ සුරිඳුගෙ කතරගම”මා සතු ගෙමිදුලෙහි ලස්සණ පොකුනෙ නිති ’රත්සර’ ‘නෙලුම්’ ‘මානෙල්’ හැම පිපී ඇති විහඟුන්, සමනලුන්, සියොතුන් සමග එතී ඔබගේ පැමිණීම, බල බල ඔකඳ වෙතිනැග ඔබෙ ලොවට පුන්සඳු වාසනාවේ සියලුම පැතුම් කොඳමල් සුපිපුනාවේ ඒ සුබ දසුන් දැක ගනිමින් අනාවේ ඉන්නට අප හැමට පුළුවන් වුණාවේමම ඔයාව දාලා එනකොට හරියට දුක හිතුණා. දුවේ මම ඔයාට ඉගෙන ගන්න වියදම් කරන්නම්. ගෑනු ළමයෙක් වුණහම හොඳට හැදෙන්න ඕන. හොඳට ඉගෙන ගන්න ඕනැ. ඔයා ලබන අවුරුද්දේ තුනේ පංතියට පාස් වෙන්න. මට මෙහෙදි පොඩි ළමයි දැක්කම ඔයාව මතක් වෙනවා. ඔයාව පෝයට පන්සල් එක්කගෙන ගිය හැටි මතක් වෙනවා.දුවේ ආච්චිට කරදර කරන්න එපා. ආච්චියි සීයයි එක්ක හොඳින් ඉන්න. මම තව අවුරුදු තුනකින් එනකොට දුව පහේ පන්තියේ. අම්මයි තාත්තයි ළඟ නැති වුණාට දුවට අපි ඉන්නවා. දුව හොඳට ඉගෙන ගන්න. අපිට නුඹ වෙනුවෙන් කරන්න පුළුවන් එකම දේ උගන්නන එක විතරයි. ඔයා ගුණ යහපත් දරුවෙක් වෙන්න. මගෙ දුවට බුදු සරණයි.මේ සමංග බාප්පා - දෝහා කටාර්වෙල් ඉපනැල්ලෙ දඟ කරනා කවුද කෙළී මල් ඉහිරිලා ඉනවට සරසලා රැලී විල් මත නොවේ හංසයො වී ළැමදෙ කෙලී මල් මද බිසව් යන විලසට ගමනෙ කෙළීතල් වැට ළඟට වී එබිකම් කරයි කෙළී කිතුල් තලන කොළු වෙකු හා පෙමින් වෙලී කල්යල් බලයි ඉන්නට පැල් කොටයෙ වෙලී මල් හී සැරය වැදිලා වැට ළඟදි කෙළීමල්වර උනේ මා නොව මගේ කෙළී මල් හී සැරය වැදුනම සිත ඇතේ සැලී මල් වල වැඩට නුඹ එන්නේ නැද්ද කෙළී මල් හී වලින් රැක ගන්නම් මගේ කෙළීදහවල් සිහින දකිමින් සිටිය කෙළී කේවල් කරයි තරුණෙකු හැඩ නිසා කෙළී සුවිසල් මැදුරු සැප වාහන නුඹව කෙළී කල්යල් බලා අපි අඳුරෙම ගියේ කෙළීකටාර්හි මංජුලාසුරතළියකම ඔබ ඉපදුන දිනේ සිට මිහිරකි ගෙනාවේ සතුටින් ගෙවී මට ලැබු අවසරය මත ගිය දුර එතෙරකට හද පිරි සෙනෙහෙ මින් පුදනෙමි දියනියටලැබ ගනිමින් සෙනෙහෙ මව්පිය දෙපල කගේ පොත පත තුළින් ලැබු දියුණුව ඉදිරි මගේ ගරුකොට හෙළ සිරිත තැකු දියනියක වගේ මෙතුවක් ගෙවු දිවිය ඔබ කළ යුතුය අගේකළයුතු නොකළයුතු දෑ ගැන දැනුවත් ව දැනුමෙන්, ඉගෙනුමෙන් විනයෙන් පොහොසත් ව තබමින් නව පියවරක් සිත සවිමත් ව ඔබ පිවිසුනා නව ලොවකට දිරිමත් වරටකින්, රටක එක්වන සුහදතාව ට ලැබ කුසලතා එක්වී විදෙස් සේවෙට තනතුරු ලබා ගිය මුත් අමෙරිකා ව ට දියනිය ඔබෙ සුවඳ ඇත ගේ පුරාව ටමෙයට තාත්තා ඇල් කුලරත්න අරුක්වත්ත උතුරු පාදුක්කලෝකෙ උතුම් රට වෙනුවෙන් - ක්‍රීඩාවේ යෙදිලා ලෝකෙ ක්‍රිකට් ලෝලයින්ගෙ - හදවත් තුළ රැඳිලා ලෝක වාර්තා තබමින් - කඩුලු මිටිය බැඳලා ලෝක ක්‍රිකට් ටෙස් දිවියට - මුරලි සමු දීලාලොකුම දුකකි! සතුට ද ඇත - හදවත් තුළ පිරිලා ලෝකෙ උතුම් රට ඔබ අද - අංක එකට තියලා ලෝක ක්‍රිකට් පිටියෙන් ඔබ - සිටියත් සැඟවීලා ලෝකෙ පුරා ‘දුස්රා’ නම - අද ඇත පටබැඳිලාලෝකෙ වටේ පිට්ටනිවල - පන්දුව දඟ කවලා ලෝකෙ පුරා පිතිකරුවන්ගේ - දණ බිම නවලා ලෝක ක්‍රිකට් විනිසුරුවන්ගෙන් - හොඳ හිත දිනලා ලෝකෙ ක්‍රිකට් පොත්වල ඇත - මුරලි ගැන ලියලාලොවින් එකෙක් එක් දෙයකට - වෙයි සමතෙක් කියලා ලෝක ක්‍රිකට් ඉතිහාසෙම උඩු යටිකුරු කරලා ලෝක ක්‍රිකට් ටෙස් පිටියට සමු දුන්නත් සිතලා ලෝකෙ ක්‍රිකට් පවතිනතුරු - නාමෙ ‘මුරලි’ තියලාදයානන්ද අබේසිංහ - සාජාමගේම ආදරණීය ‘රෝසා’ අයියාට,ඔයා මගෙන් දුර රටකට යනකොට අවුරුදු ගාණකට ඔයා මගෙන් ඈතකට යන එක ගැන දුකක් මිසක් මට බයක් දැනුණේ නෑ. ඒ ඔයාගේ හිත සදහටම මං ළඟ කියලා දැනගෙන හිටිය නිසා. රෑට විතරක් ඔයාගෙන් ලැබෙන ‘කෝල්’ එක නිසා. ‘මිස් කෝල්’ එකක්වත් නැතිවෙන කොට මම හිතින් මොනතරම් තැවෙනවද? විඳවනවද කියලා ඔයාට දැනෙන් නැද්ද? මගේ හිතේ දුක එළියට පෙන්නලා අඬන්න තරම්වත් මට පුළුවන්කමක් නෑ කියලා ඔයා දන්නවා. මං ගැන දුක නැද්ද?ඔයා හොඳටම දන්නවා මේ ලෝකේ ඔයා හැර මට කවුරුවත්ම නෑ කියලා. එහෙම වෙලත් මට මෙහෙම කරන එක හරි ද?කරුණාකර දවසකට එක ‘මිස් කෝල්’ එකක් හරි දෙන්න. නැත්නම් මට දුක දරාගන්න බැරිවෙයි. ඔයා ඔහෙදි ගොඩක් වැඩ ඇති. ඒත් පුළුවන්නම් මට කෝල් එකක් දෙන්න දවසකට එක විනාඩියක් වෙන් කරගන්න.ඔයාට බුදු සරණයි. සතුටින්, පරිස්සමින් ඉන්න. ඔබේ ආදර සිනාවන් ඔබේ සුමිහිරි වදන් ඔබේ මුදු හැසිරීම ඔබේ නිහඬ බැල්ම ඔබේ සදාතනික සුවඳ මා උමතු කරවයි අදත්, හෙටත් එදා මෙන්මඔයාගෙම ‘සුදු මැණික’ඔබේ සෙනෙහෙබර අම්මාට, තාත්තාට, ආදරය කළ බිරියට, සැමියාට, දයාබර දරුවන්ට ඔබේ සිතේ ඇතිවෙන හෘදයාංගම පැතුම්, සිතට දැනුණු හැඟීම් සිදුවුණු රසවත් සිදුවීම්, කෙටියෙන් පැහැදිලිව, නිර්මාණාත්මකව ලියා ඔබ වෙනුවෙන් ම වෙන්වූ සිළුමිණ ‘රට පිට’ වෙත එවන්න.සිංහල බසින් එවන විට එම ලිපිය ඡායාරූපයක් (IMAGES JPG)  ආකාරයට එවන්න.විදේශ රැකියාවක් සඳහා ඔබ ඒජන්සියක් මාර්ගයෙන් හෝ ස්වයං මාර්ගයෙන් විදේශගත වන්නේ නම් අනිවාර්යයෙන් ම ඔබ විදේශ සේවා නියුක්ති කාර්යාංශයේ ලියාපදිංචි විය යුතු ය. එය 1985 අංක 21 දරන ශ්‍රී ලංකා විදේශ සේවා නියුක්ති කාර්යාංශ පනත අනුව අනිවාර්යයෙන් ම නීතිමය අවශ්‍යතාවකි.මෙසේ ලියාපදිංචි වීම ඔබට විශාල වාසි රැසක් හිමිවේ. මේ නිසා ඔබට ප්‍රධාන වශයෙන් වගකීම් සහගත බවත් රැකියාවේ, පවුලේ සුබ සාධනයත් ඔබගේ පවුලේ සුරක්ෂිතභාවත් ප්‍රධාන වශයෙන් සැලසෙනු ඇත.ලියාපදිංචියත් සමඟ විශේෂයෙන් ජීවිත රක්ෂණාවරණයක් හිමිවනු ඇත. ඒ මගින් රැකියාවේ නිරතව සිටියදී සිදුවන අනතුරකදී හා හානියකදී යම් සහනයක් ගෙනදෙනු ලබයි. මීට අමතරව නිවාස ණය, ස්වයංරැකියා ණය, පාසල් යන දූ දරුවන් සඳහා විවිධ ශිෂ්‍යත්ව හිමිවේ.ප්‍රථම වරට විදේශගත වන, මීට පෙර විදේශ රැකියාවක් කර ගිවිසුම් කාලය අවසන්ව නැවත විදේශගත වන හා වෙනත් රැකියා ස්ථානයක් කරා යන සියලු දෙනා නැවත විදේශ සේවා නියුක්ති කාර්යාංශයේ ලියාපදිංචි විය යුතු ය.විදේශගතව සිටියදී ඔබේ ලියාපදිංචිය අවසන් වුවහොත් ඔබට එම රටේ පිහිටි අපගේ තානාපති කාර්යාලයක් මගින් ලියාපදිංචිය අලුත්කර ගැනීමට පහසුකම් සලසා ඇත. මෙම ලියාපදිංචිය විදේශ සේවා නියුක්ති කාර්යාංශයේ ප්‍රධාන කාර්යාලයෙන් පළාත් කාර්යාල හා කටුනායක ගුවන් තොටුපොළ ඒකකයේ ඇති විශේෂ කවුළුව මඟින් කරගත හැක.විදේශ රැකියාවකට යාමට පෙර ඔබ අනිවාර්යයෙන් ම සේවා කොන්දේසි ඇතුළත් සේවා ගිවිසුමක් අස්සන් කරන අතර ඒ සඳහා විදේශ සේවා නියුක්ති කාර්යාංශ නිලධාරියෙක් විදේශ රැකියා ඒජන්සි ආයතන නියෝජිතයෙක් හා රැකියාලාභියා සම්බන්ධවේ.මෙහිදී සේවා ගිවිසුමේ ඇතුළත් කොන්දේසි රැකියාලාභියාට පැහැදිලි කරදෙන අතර එම කොන්දේසිවලට එකඟ වන්නේ නම් පමණක් රැකියාලාභියා අස්සන් කරනු ලබයි.මෙම සේවා ගිවිසුමේ රැකියාවේ ස්වභාවය, වැටුප, අතිකාල දීමනා, ආහාර දීමනා, නවාතැන් පහසුකම්, රක්ෂණාවරණ ගුවන් ටිකට්පත් හා වෛද්‍ය පහසුකම් යන කරුණු ඇතුළත්වේ. මෙම නව වැඩපිළිවෙළ අනුව ඒජන්සි ආයතනය හා විදේශ රැකියාලාභියා අතර සිදුවන ක්‍රියාදාමය පිළිබඳ රැකියාවෙන් සුරක්ෂිතභාව ස්ථාවර භාව තහවුරු කිරීමට විදේශ සේවා නියුක්තු කාර්යාංශය ගත් ක්‍රියාමාර්ගයක් වේ.මෙසේ ලියාපදිංචි වී යන රැකියාලාභීන් වෙනුවෙන් විදේශ සේවා නියුක්ති කාර්යාංශය සේවා රැසක් ඉටුකරයි.1. සමථකරණය ප්‍රධාන සේවාවක් වේ. රැකියාගත වන ශ්‍රමිකයාගේ විස්තර ලියාපදිංචියත් සමඟ අප ළඟ තිබෙන නිසා සමථ ක්‍රියාවලිය පහසු කරවනු ඇත. මෙමඟින් විදේශ රැකියාවක් කිරීමේදී යම් කරදරයක්, රැකියා ගිවිසුමේ කොන්දේසි කඩකිරීමක් සිදුවුවහොත් ඒ සම්බන්ධව ඉක්මනින් මැදිහත්වී සොයා බලා එම ගැටලුව සමථයකට පත් කිරීම සිදු කරයි. මෙහිදී තානාපති කාර්යාලය ශ්‍රමිකයා රැකියාගත කළ ඒජන්සිකරු හා එක්ව ඒකාබද්ධ වැඩපිළිවෙළක් යටතේ කටයුතු කරයි.2. විදේශ සම්බන්ධතා සේවා ඉතා ක්‍රමවත්ව පවත්වමින් විදේශ රැකියා සඳහා පුද්ගලයින් ලබාගන්නා රටවල ශ්‍රී ලංකා තානාපති කාර්යාල හා සම්බන්ධ වෙමින් එතෙර රටකදී ශ්‍රමිකයාට සිදුවන ඕනෑම ගැටලුවකට අවශ්‍ය මැදිහත්වීම සිදුකරයි. මෙහිදී ශ්‍රමිකයන් වෙනුවෙන් ම ක්‍රියා කරන නිලධාරින් තානාපති කාර්යාලවලට පත් කර ඇති අතර ඔවුන්ගේ කටයුතු වෙනුවෙන් වැය කිරීමට අවශ්‍ය සුබ සාධන අරමුදලක් ද තානාපති කාර්යාලවල පවත්වාගෙන යනු ලබයි.3. රක්ෂණ සේවා පහසුකම් සැලසුම - විදේශ රැකියාලාභීන්ගේ මෙරට පවුල්හි සුබසාධන කටයුතු පහසුකම් සැලසීම අවශ්‍යතා ඇති විදේශ රැකියාලාභී පවුල් සඳහා අවශ්‍ය ආධාර ලබාදීම, වෛද්‍ය සේවාවන්, පහසුකම් සැලසීම පවුල්වල සාමාජිකයින්ට උපදේශන සේවා පැවැත්වීම මඟින් ඔවුන් මුහුණ දෙන ගැටලු අවම කිරීම, එම පවුල්හි ජීවන හා සමාජ තත්ත්වය නංවාලීම සඳහා විදේශ සේවා නියුක්ති කාර්යාංශය විශාල සේවාවක් සිදුකරයි.4. සහන පියස සුබ සාධන සේවා මධ්‍යස්ථානයක් පවත්වාගෙන යාම තුලින් ශ්‍රමිකයන්ට විශේෂ සහනයක් ගෙනදෙනු ලබයි. විදේශ රැකියා සඳහා යන එන සියලුම අයහට මෙම ස්ථානයේ නේවාසික පහසුකම් සලසා ඇති අතර, විශේෂයෙන් ම විදේශගත වී යම් යම් අපහසුතාවන්ට පත්වී එම රටේ ශ්‍රී ලංකා තානාපති කාර්යාලයන්හි රැකවරණ නිවාසවල සිට මෙරටට පැමිණෙන ශ්‍රමිකයන්ට සිය නිවස දක්වා යන කාලය තුළ අවශ්‍ය අය සඳහා කෙටි විවේකයක් සඳහා නේවාසික පහසුකම් ලබාදෙයි. එහි විශේෂ ආරක්ෂාව, ආහාර පාන හා වෛද්‍ය පහසුකම්, ගමන් වියදම් ගෙවීම් ලබාදීම මෙම ස්ථානය මගින් සිදුකරයි.5. විගමනික ශ්‍රමිකයන් නැවත සමාජානුගත කිරිම - විදේශ රැකියාවකට ගොස් මෙරටට පැමිණෙන ශ්‍රී ලාංකිකයන්ගේ සමාජ සුබසාධනය අරමුණු කර ගනිමින් මෙම වැඩසටහන ක්‍රියාත්මක කෙරේ. මෙමගින් ඔවුන්ට මුදල් පරිහරණය ආයෝජනය වැනි කරුණු සම්බන්ධයෙන් නිසි මඟ පෙන්වීමක් කර ඔවුන්ගේ ඹ්ෂතය ජයගැනීමට උදව් කරනු ඇත.විදේශගත වී අමාරුවෙන් හරි හම්බ කරගන්නා මුදල් රටටත්, තමාටත් වැඩදායි ලෙස ආයෝජනය කිරීම මගින් එම පුද්ගලයින් නිසි මඟට යොමු කිරීමට මාර්ගෝපදේශනය සලසයි. මීට අමතරව තමුන්ගේම වූ නිවසක් ඉදිකර ගැනීම සඳහා අවශ්‍ය බැංකු ණය පහසුකම් ලබාගත හැකි ක්‍රමයක් සලසා ඇති අතර ඒ සඳහා යන බැංකු පොලියෙන් අඩක් කාර්යාංශය විසින් දරනු ලබයි.ස්වයං රැකියාවක් කරන්න බලාපොරොත්තු වන ශ්‍රමිකයකුට ද බැංකු ණය ලබාගැනීමට පහසුකම් සලසා ඇති අතර එහි පොලියෙන් ද කොටසක් කාර්යාංශය දරනු ලබයි.මීට අමතරව විදේශ සේවා නියුක්ති කාර්යාංශය රැකියා සඳහා විදේශගත වන අයගේ පහසුව තකා කාර්යාංශයේ සේවා විමධ්‍යගත කරමින් ගම තුළට ගොස් විමධ්‍යගතව සේවාවන් සලසයි. මෙමඟින් කොළඹට නොපැමිණ පළාත් කාර්යාල මඟින් සිදුකර ගැනීමට කටයුතු සලසා දී තිබේ.විදේශ සේවා නියුක්ති කාර්යාංශයේ දිවයින පුරා පිහිටි පළාත් කාර්යාල මගින් ප්‍රධාන කාර්යාලයෙන් කර ගන්නා අවසන් අනුමැතින් ලබාගැනීම, ඒජන්සි හා ස්වයං මාර්ගයෙන් රැකියා සඳහා ලියාපදිංචි වීම, සේවා ගිවිසුම් අස්සන් කිරීම, සමතකරණය, පුහුණුව සුබසාධන සේවා හා උපදේශන සේවා ලබාගැනීමට අවස්ථාව සලසා තිබේ.මීට අමතරව විදේශ රැකියා ක්ෂේත්‍රයේ ශ්‍රමිකයනට සලසා ඇති සේවාවන් අතර ශ්‍රමිකයා හෝ පවුලේ සාමාජිකයන් දැනුවත් කිරීම, පළාත් කාර්යාල තුළින් සිදුකරනු ලබයි. විදේශ රැකියා අපේක්ෂිතයින් සඳහා ඵලදායි රැකියා සොයා ගැනීමට ප්‍රාදේශීය මට්ටමෙන් තොරතුරු ලබාගැනීමට මෙම පළාත් කාර්යාල මැදිහත් කර ගත හැකි ය. ඒ මඟින් වංචනික පුද්ගලයින්ගෙන් රැකියා අපේක්ෂිතයන් ආරක්ෂා කිරීම කාර්යාංශයේ අරමුණ වේ.විශේෂයෙන් ම පුහුණු පිරිමි හා කාන්තා ශ්‍රමිකයන් සඳහා විදේශ රටවල විශේෂ ඉල්ලුමක් ඇති අතර නුපුහුණු ශ්‍රමිකයන් වෙනුවට පුහුණු ශ්‍රමිකයන් යැවීම මෙහි ප්‍රධාන අරමුණක් වේ. ගෘහ සේවය ගැටලු ඇති කරන බැවින් ඒ සඳහා කාන්තාවන් යැවීම අවම කිරීමටත් ඒ වෙනුවට පුහුණු පිරිමි ශ්‍රමය යැවීමටත් විශේෂ උනන්දුවක් මේ වනවිට දක්වමින් සිටී. පුහුණු කාන්තා ශ්‍රමය රැකියා සඳහා යැවීමට නවීන පුහුණු වැඩසටහන් ක්‍රියාත්මක කරමින් සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=as1008013</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිදහයේ පන්තියේ ළමයි කිහිප දෙනෙක් රැස්ව සිටියහ.’මේ සැරේ වෙසක් එකට අපි මොකක් හරි විශේෂ දෙයක් කරන්ඩ ඕනෑ’ අයෙක් යෝජනා කළේය.ළමයි විශේෂ දෙය කුමක් විය යුතු දැයි මොහොතක් කල්පනා කර බැලූහ.නරකද මරණෙට නියම වෙලා ඉන්න හරකෙක් නිදහස් කරන එක?’ඒ යෝජනාව කාගේත් සිත් ගත්තේය. ඔවුන් ගේ මුහුණු මත එළියක් වැටුණේ එහෙයිනි.යෝජනාව පියෑඹුවේ ය. එය ගුරු මණ්ඩලය අතර සැරිසැරුවේ ය. විදුහල්පති වෙත ද ගියේ ය.’හොඳයි, බොහොම අපූරුයි’ගුරු භවතුන් ගේ අනුමතිය ලැබිණ.අනුමතිය, ආශිර්වාදය පමණක් නොව දායකත්වය ද ලැබිණ.ඊට පියතුමන් ගේ දායකත්වය ද ලැබිණ.’ඇති වෙන්න සල්ලි හොයා ගන්න පුළුවන් වෙයිද?’’ඇයි බැරි? උත්සහ කළොත් බැරිවෙන්නෙ නෑ’පාසල් දරුවන් වෙතින් නැඟුණු ප්‍රශ්නවලට පිළිතුරු ලැබුණේ ද ඔවුන් වෙතිනි.එක අතකින් මෙය අභියෝගයක් ජයගන්නා ප්‍රායෝගික ක්‍රමයක් අත්හදා බැලීමක් විය.’දැන් කොච්චර එකතුවෙලා තියනවද?’’තරමක මුදලක් තියනව‘’ඔය කියන සල්ලිවලින් එක්කෙනෙක් වෙන්කර ගම්මුද?’’ඒකත් හොඳ අදහස!’පසුදා ම එය සිදු විය.ඝාතනයට නියමව සිටි ගවයන් අතරින් නළලේ සුදු බෝ කොළ රටාවක් වැටී තිබුණු බිලිඳු වැස්සියක රුපියල් තුන්දහසක්දී වෙන් කර ගැනිණි.’මාමෙ අපි ටිකක් ගාණ අඩු කරමුද?’’රුපියල් දාසය දාහෙන් කීයක්වත් අඩු නෑ. ඒකත් මස් බරට’දරුවන්ට ඉන් එහා හැප්පිය නොහැකි ය. කළ යුත්තේ ඉතිරි දහතුන් දහස සෙවීමය.’විසිහය වෙනිද උදේ වෙනකොට පැටියව පන්සලට ගෙනත් දෙන්නං. ඉතුරු සල්ලි එදාට ගම්මු. එච්චරයි!’ කතාව එතැනින් හමාර විය.දින දෙක තුනක් ගත විය.’පැටියව මරල ද දන්නෙ නෑ’ පුංචි දරුවන්ගේ හිතේ සැක සංකාවක් රැඳී තිබුණා සේය.’එහෙනං හෙට ගිහිං එකතු වෙච්ච තව සල්ලි ටිකක් දීල එමු!’ඒ අනුව, තවත් රුපියල් පන්දහසක් ගෙවා දැමිණි.තව ගෙවිය යුත්තේ අට දහසකි.’දැං ඔන්න පැටියගෙං බාගයක්ම අපේ’ දරුවෝ සටනින් අඩක් ජය ගෙන සිටියහ.දින දෙක තුනකින් ආවේ නරක ආරංචියකි.’සතාව වත්තෙ බැඳල හිටිය. වැස්සනේ. වටේට කැලෑවත් තියෙනවනේ. සතුරු සරුපයෙක් ඇවිත් දෂ්ට කෙරුවද දන්නෙ නෑ. කොහොම හරි පැටිය හිටියෙ මැරිල! දැං ගිහිං වෙන පැටියෙක් තෝරගන්ඩ!’දරුවන්ට ඒ කතාව ඔරොත්තු නොදුන්නේය. ඔවුන් ගේ ළපටි නෙත් කඳුළින් බොඳවී ගියේය.’දැන් ඉතිං කරන්ඩ දෙයක් නෑ. තව සතෙක් තෝරගම්මු. තව අටදහයිනේ එකතු කරගන්ඩ තියෙන්නෙ. ඕක එකතු කරගන්ඩ බැරි වෙන්නෙ නෑ. ඒක ලැබෙනවා!’ ගුරුවරු සිසු දරුවන් උනන්දු කළහ.වේදනාවත් සමඟ දරුවන්ගේ උනන්දුව, ඇප කැපවීම දළු ලා වැඩුණා සේ ය.’සතාව බේරගන්ඩ මේං අපේ සල්ලි! අම්ම දුන්න!’’මේං සල්ලි ගන්ඩ! තාත්ත දුන්න’’මේ සල්ලි ආච්චි අම්ම දෙන්ඩ කිව්ව‘කුඩා සිසු දරු දැරියෝ ද රුපියල් දහයේ විස්සේ කොළ රැගෙන ආහ.’සතාව බේරගන්න එකට මේකත් ගන්ඩ!’’අපි දැං තවත් හත්සිය පනහක් දෙනව. මගෙ කැටේ කැඩුව‘ලොකු කුඩා දරුවන් මුදල් සොයාගෙන ආවේ මීමැස්සන් මෙනි.’මේ, සතාගෙ සල්ලි’’ආ, ආ, මේ, මේ සල්ලි, සතාගෙ සල්ලි’මේ සියල්ල මැද බාහිර ආධාර ද ලැබෙමින් පැවතිණ. ඒවා කිසිසේත් බලාපොරොත්තු නොවූ මුදල් ය.වෙසක් දාට පෙර දා දරුවන් පාසල් ආවේ ලොකු උනන්දුවකිනි.’සතෙක් ගත්ත ද?’’ඌවත් මරල ද?’’දැන් එයාව ගෙනැල්ලද?’වෙසක් දින දරුවන් පුල-පුලා බලා සිටි ඒ සොඳුරු මොහොත උදා වූයේය.මූදුකටුව ද සොයිසාරාම විහාරයට පුංචි වහුපැටික්කියක් ආවා ය. සිල් සමාදන්ව සිටි දරු දැරියන්ගේත්, ගුරු භවතුන්ගේ මුහුණු ඇය දුටු හැටියේ ම පිපී ගියේ ය.’අනේ හරි චූටියි. මෙයා රුපියල් දාසයදාහක් වුණාද? පව්!’’මෙයාලව මරන්නෙ මිනිස්සු මස් කන හින්දනෙ’’මෙයාව දැම්ම නිදහස් කරනවද?’පුංචි පැටික්කිය බිමට නැවී තණපතක් හපා යළි හිස ඔසවා දරු දැරියන් දෙස බැලුවා ය. පැටවා කරා ආ දරු පිරිසක් ඇය සුදු සළුවකින් වැසුවා ය.’ගව මස් කෑමෙන් වලකිමු!’ එහි ලියා තිබිණ.ඇය කැපකරුට බාරකැරුණේ විහාරාධිපති, ගුරු උපදේශක මූදුකටුවේ සාසනසිරි හිමියන් අතිනි. එකෙණෙහිම පැටවිය මහා සහනයක් ලද්දියක මෙන් පන්සල් බිම වැතිරුණේ සිසු නෙතු මුල කඳුළු රදවමිනි.ඊළඟ මොහොතේ ඇගේ ගෙළ සුදු මල් දමකින් සැරසිණි. ටිකකින් ඇය නිරාවරණ රියක නැඟී පන්සල් බිමෙන් නික්ම ගියා ය.සිසු ගුරු දෙගුරු කාගේත් හිත් මේ අභයදානයට සම්බන්ධ වූ පිනින් පිවිතුරු වී තිබිණි.’සාසනසිරි හාමුදුරුවො තමයි මුලින්ම සල්ලි ලිව්වෙ. එකදිගට සල්ලි හම්බ වුණා! අපි රුපියල් දහසය දාහක් සතා වෙනුවෙන් ගෙවල සතාව නිදහස් කෙරුව. තව රුපියල් පන්දාස් එකසිය අසූවක් ඉතුරුයි. මේකෙන් මොකද කරන්නෙ? පන්සලට දෙමුද?’සාකච්ඡාවක් ඇතිවිය. නැති-බැරි පන්සලකට ඒ මුදලින් අත්‍යවශ්‍ය දෙයක් අරන් දීමේ යෝජනාව ස්ථිර විය.ඉන් ප්ලාස්ටික් පුටු අටක් මිලදී ගැනිණි. ඒවා ගුරුතුමකුගේම රියේ පටවාගෙන ගිය පිරිස යා හැකි උපරිම සීමාවට ගොස් එතැන් සිට ඒවා ඔසවාගෙන මඩ දියේ බැස මරද බෞද්ධ මධ්‍යස්ථානයට ගියහ.’වෙසක් පිංකම දැන් සම්පූර්ණයි’ අවසානයේ කවුරුත් සිත් පහදා ගත්හ.මේ පින්කම සිදුවූයේ බෞද්ධ විද්‍යාලයක නම් මෙහි ඇති සුවිශේෂත්වයක් නැත. එහෙත් මෙය සිදුවූයේ මාරවිල ශාන්ත සේවියර් මධ්‍ය මහා විද්‍යාලයේ වීම සුවිශේෂ ය.මේ අදහස මුලින් ම රෝපණය වූයේ එහි බෞද්ධ දරු දැරියන්ගේ සිත්හිය. එහෙත් එය යථාර්ථයක් බවට පත් කිරීමට ආගම් භේදයෙන් තොරව සියලු දරු දැරියන් ගුරු භවතුන්, පියතුමන් එකතුවීම විස්මයකි. ඔවුහු සත්ව කරුණාව පෙරදැරි කරගත් පොදු මානව ප්‍රේමයකින් වෙළී සිටියහ.මේ එකමුතුව විශිෂ්ටය. පිංකමට දායක වූ හැමට යහපත සැලසේවා!  නාත්තන්ඩියේ පද්මිණී පෙරේරා මහත්මිය විසින් යොමු කරන ලද ලිපියක් ඇසුරිනි.බසය කොළඹ කොටුවෙන් ගමන ඇරඹී ය.ටික දුරක් යන විට, කිහිලිකරුවක් අතින් ගත් තරුණයෙක් ඉදිරි දොරින් බසයට ගොඩ වූයේ ය.ඔහු අසුන් ගෙන සිටි සහෝදර මගී ජනයා දෙස නෙත් හෙළුවේ කවුරුන් හෝ අසුනක් දෙනු ඇතැ’යි යන හැඟීමෙන් විය යුතු ය.එහෙත් බසයේ ඉදිරි කොටසින් ප්‍රතිචාරයක් නොවී ය.ඔහු මැද කොටස දෙස බැලී ය. එයින්ද ප්‍රතිචාරයක් නොවී ය.පිටු පස හිඳ සිටි තරුණයෙක් සිය අසුන පිරිනැමීමට නැගී සිටියේ ය.එකෙණෙහි ම බසයේ තිරිංග තද විය. අසුන පිරිනැමීමට නැගී සිටි තරුණයා කපා හෙළන ලද කෙසෙල් කඳක් සේ බසය තුළ ම ඇද වැටුණේ ය.ඔහුට එක වර යළි නැගී සිටීමට නොහැකි විය. හිටගෙන සිටි මගීහු ඔහු ඔසවා කෙළින් කළහ.නැගිට ගත් හේ මුහුණ ඇඟ පත පිස දාගෙන තමාට අත දුන් සහෝදර ජනයා ඇමතුවේ ය.”බොහොම ස්තුතියි ඔයාලා හැමෝටම. මම කලින් හිටියෙ හමුදාවෙ.ඒකෙදි වෙච්ච කරදරයක් හින්ද කකුල කපන්න සිද්ධ වුණා. දැන් ඉන්නෙ බොරු කකුලක් දාගෙන. හදිස්සියෙ බ්‍රේක් ගැහුවම බැලන්ස් එක නැතුව ගියා.”සිද්ධිය එතැනින් නිමා විය. එහෙත් ඒ ඔස්සේ මම දිගින් දිගට ම සිතමි. එසේ සිතත් ම ජීවිතය පිළිබඳ මගේ දැක්මෙහි නිම්වළලු පුළුල් වෙයි.  රත්නපුරයේ කලනි එල්. වික්‍රමසිංහ මහත්මිය විසින් යොමු කරන ලද ලිපියක් ඇසුරිනි.තම සැමියා හා මිතුරා ගං ඉවුරේ මධුවිත තොලගාමින් සිටිය දී බිරිය නාන්නට රංවල තොටුපළින් කැලණි ගඟට බැස්සා ය.’ගඟේ සමහර තැන් ගැඹුරුයි. වක්කලං, වැලි දළු තියනව. බලාගෙන පරිස්සමිං!’ මිතුරා කෑගැසුවේය.’අයියෝ මේව මොන ගඟවල් ද අපිට? අපි ගල්ගමුවෙ උපං කෙල්ලො’ ඇය මිතුරාට සමච්චල් හිනාවක් පෑවා ය.ඇය මොහොතක් දිය කෙළියෙහි යෙදෙමින් සිට නාන්නට වූවා ය. සැමියාගේත්, මිතුරාගේත් අවධානය තම කාර්යයට යොමු විය. දියෙහි උඩ යට යමින් සිටි ඇය එකවරම යට ගියා ය. ඇය උඩ ආවේ දෑත් උඩ විහිදුවා බියපත්ව ය. ඒ සමඟ ම ඇයට කෑගැසිණි.’මාව බේරගන්ඩ! අනේ මාව බේරගන්ඩ!’සැමියා ද මිතුරා ද ඒ හඩින් ගැස්සී නැඟී සිටියහ.’අනේ මාව බේරගන්ඩ!’ ඇය දියෙන් මතුවෙවී දෑත ඉහළ උස්සයි. යළි දිය යට යයි.සැමියාත්, මිතුරාත් බියට පත්වූහ. ඔවුන් ද කළේ ඇය බේරා දෙන ලෙස අවට සිටියවුන්ට කෑගැසීමය.සමන් බැද්ද තොටුපළේ සිට මඟීන් පටවාගෙන කැලණි ගඟ හරහා රංවල තොටුපළට ළඟා වෙමින් තිබූ පාලම් පාරුව පැදවූ තොටියාගේ තීක්ෂණ දෑසට මෙය හසුවිය. රිට පසෙක දැමූ හේ ඊයක වේගයෙන් ගඟට පැන පිහිනන්නට වූයේ ය. ඔහු ගේ සහායට තවකෙක් ද ගඟට පැන්නේ ය.ඊළඟ නිමේෂයේ තොටියා සහ සහායකයා දියෙන් ගොඩට ආයේ ඇගේ කෙහෙවල්ලෙන් ඇදගෙන ය. ඒ වන විට ඇය දිය පෙවී අසාධ්‍යව සිටියාය.අන්‍යයන් භීතියට පත්ව සිටියදී යළි වහා ක්‍රියාත්මක වූ තොටියා ඇයට ප්‍රථමාධාර දී සිහි ගැන්නුවේ ය.එලොව ගොස් මෙලොව පැමිණ සිටි ඇය සැලකිය යුතු වෙලාවකට පසු පියවි සිහිය ලද්දාය. සිය බිරියගේ දිවි බේරාදුන් දෙවියාට ඇගේ සැමියා මුදල් ත්‍යාගයක් දිගු කළේය. ඔහු එය පිළිකෙව් කළේ ය. ඊළඟට දෙවියට ළං කරන ලද්දේ මධු බඳුනකි.’එපා! කිසිදෙයක් එපා! මිල මුදල් කියන ඒව හොයාගන්ඩ පුළුවනි. ඒත් මනුෂ්‍ය ජීවිතයක් නැතිවුණොත් නැතිවුණාමයි. මේ වගේ ජීවිත කීයක් අපි මේ තොටුපළේ දී බේරල දීල තියනවද? ඔය මහත්තුරුංගෙං මට මොකුත් ම එපා! මහත්තේල කවදහරි මේ තොටුපළට ආ දවසක මේ පාලං පාරුව පදින මාව හම්බවෙලා යන්ඩ. මට ඒ හොඳටම ඇති’තොටියා අවසාන තීන්දුව දුන්නේය.’අපි එහෙනං ගිහින් එන්නං! මගෙ ජීවිතේ බේරල දුන්නට ඔයාට පිං අත්වෙනවා!’ ඇය සිය දෙවියා ඉදිරියේ වැඳ වැටුණාය.සමන්බැද්ද – රංවල තොටමුණු අතර පාලම් පාරුව පදින උතුම් මිනිසාණනි, සැබෑ වීරවරයාණනි, ඔබට යහපත උදාවේවා!  අඹගස්පිටියේ විල්ප්‍රඩ් බොනිපස් මැල්ලව මහතා විසින් යොමු කරන ලද ලිපියක් ඇසුරිනි.මගේ දරුවා පහේ ශිෂ්‍යත්වයට අදාළ ටියුෂන් පන්තියකට යැවීමි.දිනක් මම ඔහුට පන්තියේ ගුරුවරයා දුන් ප්‍රශ්න පත්‍රයක් පිරික්සීමි.මගේ ඇස් උඩ ගියේ ය.එහි වූයේ ශ්‍රී වික්‍රම රාජසිංහ රජු කැප්පෙටිපොළ නිලමේ සමඟ උරණව දරුවන් දෙදෙනාගේ හිස ගසා දැමූ බවත්, දියණිය ද වංගෙඩියක ලා කොටා, කුමාරිහාමි දියේ ගිල්වා මරා දැමු බවත් ය.මම ගුරුවරයා හමුවී එහි වරද පෙන්වා දුනිමි.අසා ඇති ප්‍රශ්නවලට පිළිතුරු දීම ප්‍රමාණවත් බවත්, දී ඇති ඡේදයේ සත්‍යාසත්‍යතාව නොවැදගත් බවත් ඔහු කීවේ ය.එබඳු තවත් වැරදි කිහිපයක් ද මම පෙන්වීමි.දශකයක පමණ කාලයක සිට ටියුෂන් වෘත්තියේ යෙදී සිටින උපාධිධරයකු වන තමාට උපාධිධරයකු නොවන මගේ කීම් නොවැදගත් බව වැඩිදුරටත් ඔහු කියා සිටියේ ය.ඉන්පසු මම තවත් එබඳු ගුරුවරුන් දෙදෙනකු හමුවී අදාළ සටහන් පෙන්වීමි. ඔවුහු ඒවායේ වරද දුටහ. දරුවන් ඉගෙන ගන්නා දේ මාපියන් සොයා බැලිය යුතු ම ය.  නුගේගොඩ ප්‍රදීප් සමරසිංහ මහතා විසින් යොමු කරන ලද ලිපියක් ඇසුරිනි. අදාළ ලියවිලි අවශ්‍ය අයට පෙන්වීමට කැමැත්තෙන් සිටින බව ද, තම දුරකථන අංකය 0714293777 බව ද ඔහු කියයි.රජයේ සේවාවෙන් විශ්‍රාම ලද යුවළක් වෙමු.අනාථ වූ තරුණ දියණියකට, දුකට පත් කතකට, මා පිය රැකවරණ ඇවැසි සිසුවියකට හෝ ගැබිණි කතකට උපකාර කිරීමට කැමැත්තෙමු.ග්‍රාමසේවා සහතිකය අවශ්‍ය ය.මාලබේ විශ්‍රාමික මහත්මියක විසින් යොමු කරන ලද ලිපියක් ඇසුරිනි. 0112561843 දුර ඇමතුම ඔස්සේ ඒ මහත්මියට කතා කළ හැකි ය.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=as1008014</link>
    <topic>අම්මා මටත් කියලා දුන්නේ ලැබෙන දේ පිළිගන්න විතරයි</topic>
    <author>සටහන -උපාලි සමරසිංහ</author>
    <content>අම්මා මටත් කියලා දුන්නේ ලැබෙන දේ පිළිගන්න විතරයි- සාහිත්‍යසූරී කේ. ජයතිලක“එහා ගෙදර ළි‍ෙඳ් වතුර අදින කිරිකිරියෙන් බන්දුල අවදි විය. ඒ ගෙදර උදේ වැඩට යන අය තම මුහුණ අත පය සෝදා ගැනීමට පාන්දරම නැගිට වතුර අදිති. මෑතක් වනතුරු බන්දුලලාට මෙන්ම ඔවුන්ට ද තිබුණේ පඩි ළිඳකි. එක් කෙළවරක බාල්දියක් හෝ කළයක් බැඳ ළිඳට දමා එය පිරුණු පසු කඹය ලී කොටයෙන් තැනූ ළිං පඩිය දිගේ උඩට අදිනු ලැබේ.කඹය, ලීයට නොදැනෙන්නට එයත් හෙමිහිට කාගෙන හඬක් නොනඟා උඩට ඇදී එයි. ඒ ගෙදර අය රස්සාවට යන්ට වූ පසු ළඟදි ළිඳ ලොකු කැර වටේ සිමෙන්ති තාප්පයක් බැඳ යකඩ බොලොක්කයක්ද එල්ලූහ. බොලොක්කයේ තෙල් හොඳින් තිබුණ තාක් කල් මටසිලුටුව කරකැවුණු නමුත් ඒ අඩුවත්ම වරින් වර සිහින් කිරිකිරියක් නගී. බන්දුල හැමදාම අවදි වන්නේ මේ කිරිකිරියටය.””කුස්සියෙ යම් කිසිවෙකු හොරෙන් හොරෙන් දඟලන හඬක් ඔහුට ඇසේ. ඒ අම්මා බව බන්දුල දනී. නිතර නිතර අසනීපයෙන් පෙළෙද්දිත් ඈ මේ තරම් පාන්දරින් නැගිටින්නේ බන්දුල වත්තේ වැඩට යන්ට වූ තැන්සිට ඔහුට උදේ තේත් දවල්ට ගෙන ගොස් කෑමට බතුත් සූදානම් කිරීම සඳහාය. ඈ සීරුවෙන් මේ වැඩ කරන්නේ බන්දුලට ඇහැරෙතියි සිතාය. බන්දුල ඕනෑවට වඩා පාන්දර නැගිටීමට අකැමැති බව අම්මා දනියි. අල්ලපු ගෙදර හිත් පිත්නැති එවුන්ට වඩා අම්මා කෙතරම් වෙනස්ද?””බන්දුලට අම්මා කෙරෙහි සිත රඳවාගෙන සිටිය නොහැකිය. ඔහු ඈට බොහෝ ආදරේ නමුත් නිතර සිත දුව යන්නේ චන්දාවති වෙතය. චන්දාවතී ගැන සිහිකරන විට ඔහු සිත සැහැල්ලු උද්දාමයකින් පිරී යයි. ඒ උද්දාමයේ සිහින් ඉදිකටු වෙතත් ඒ ඉදිකටු ඇනෙන විට ඇතිවන්නේ සුවදායක කිතියකි. අම්මා ගැන සිතන විට ඇති වන්නේ තනිකර අනුකම්පාවකි. අනුකම්පාව පොළොවටම නම්නව එහිම ගැලී සිටී.”ඉහත පාඨ කීපය මා තෝරාගත්තේ කේ. ජයතිලකයන්ගේ ‘එකගෙයි අවුරුද්ද’ කෙටිකතා සංග්‍රහයේ එන අම්මා කෙටිකතාවෙනි. එය කියවාගෙන යද්දි මා සිත නිතර කුහුලක් නැඟුයේ මෙහි එන බන්දුල අපේ ජයතිලකයන් ම විය නොහැකිද යන්නය. ඒ අම්මා ජයතිලකයන්ගේ අම්මා ද නොවිය හැකිද යන්නය. එතරමටම අම්මාගේ සෙනෙහස ඉතාම සූක්ෂ්ම ආකාරයෙන් එහි කැටපත් කළ බව මට පෙනෙයි.වඩා සුඛනම්‍ය සරල සුගම බස් වහරකින් නවකතා ලියන කේ. ජයතිලකයන් අද දිවමන්ව සිටින සිංහලයේ මහා සාහිත්‍යධරයා යැයි කීම යුක්ති යුක්තය.රාජපක්‍ෂ වලව්ව, චරිත තුනක්, පිතා මහ, දෙලොවට නැති අය, පුංචිරාළගේ මරණය, අප්‍රසන්න කතාවක්, මහල්ලකුගේ ප්‍රේම කතාව, පරාජිතයෝ වැනි ප්‍රශස්ත නවකතා ගණනාවක් ලියූ හෙතෙම කෙටිකතා සාහිත්‍ය විචාර මතු නොව නාට්‍යය කිහිපයක් ද ලියුවෙකි. ඒ මහා සාහිත්‍යවේදියා තම පෞරුෂය වඩවාලු තම දයාබර මෑණියන් ගැන කියන්නට අද මා සම්මුඛ වෙයි.මගෙ අම්මා මද්දුමා අමරසේකර ආරච්චිගේ පොඩි නේනා. එහෙම කීවට මුල් වාසගම මද්දුමාගේ කියලයි යෙදී තිබුණෙ. එතුමියගේ අයියා විභාගයකට පෙනී සිටින වෙලාවෙ මද්දුමා අමරසේකර ආරච්චි ලෙස නම වෙනස් කළාම ඇගේ නමත් ඒ එක්කම වෙනස් කැරගෙන.සාමාන්‍යයෙන් ඒ කාලෙ ප්‍රසිද්ධ විභාගයකට පෙනී සිටින වෙලාවට සිසුවනට අවශ්‍ය නම් තමන්ගේ නම වෙනස්කරගන්ඩ අවස්ථාවක් ලැබෙනවා. අම්මගෙ පවුලෙ ගුරුවරු දෙන්නෙකුත් හිටියා. තරමක් ඔපමට්ටම් වෙච්ච පවුලක්. තාත්තා කළුඅච්චි ගමගේ අර්නෝලිස් අප්පුහාමි. ජීවන වෘත්තිය ගොවිතැන. තාත්තගෙ පැත්තෙත් ගුරුවරයෙක් හිටියා. ඒ වගේම තාත්තගෙ අයියා රෙජිස්ට්‍රාර් කෙනෙක්.සේනාරත්න කියලා. අම්මා රදාවානට කිට්ටු මැදිහේන ගමේ. තාත්තා කන්නිමහර. යෝජිත විවාහයකින් එකතුවෙලා තියෙන්නෙ. ඒ කාලෙ යාළුවෙලා දීගෙ යනවයි කියන එක ලොකු සමාජ තහංචියක්. අපෙ පවුලෙත් දරුවන් 9 දෙනෙක්. මටත් පස්සෙ හයදෙනෙක් ඉන්නවා. දෙවැනි වැඩිමල් අයියා කුඩා කාලෙදිම නැතිවුණා. අපේ තාත්තා තරුණ කාලෙදි හරිම සෙල්ලක්කාරයි. ගෙදරට තරමක් සැරයි. පිටට අහිංසකයි. රා අරක්කු ආදිය බොන්නෙ නෑ. හැබැයි සූදු කෙළියට හරියට හිත තිබුණු කෙනෙක්. කොයි තරම් සූදු අන්තුවෙක්ද කියනවා නම් අපේ තාත්තගෙ වගේම අම්මගෙ ඉඩම් පවා උකසට තබලා සූදු සෙල්ලම් කරලා තියෙනවා. අනෙක යාළුවන් වෙනුවෙන් පණ දෙන මිනිහෙක්.කේ ජයතිලකයන්ගේ කිසිම පොතක ඔහු රාජ්‍ය සම්මානයට පත් වූ බව සඳහන් කැර නොමැත. එතුමා මුල්වරට රාජ්‍ය සම්මානයට පාත්‍ර වී ඇත්තේ “චරිත තුනක්” කෘතියෙනි. හත්වතාවක් රාජ්‍ය සම්මානයට පාත්‍ර වූ ජයතිලකයන්ගේ තවත් සහෝදරයන් දෙදෙනකු ද කීර්තිමත් සාහිත්‍ය ධරයන් වීම සුවිශේෂයකි. කේ.ජී. කරුණාසේන ඩී.ආර්. විජේවර්ධන අත්පිටපත් තරගයේ ප්‍රථම ස්ථානය දිනූ නවකතාකරුවෙකි. ඒ කෘතිය චෝරනාගය. කේ.ජී. ප්‍රේමරත්න ජයතිලකයන්ගේ බාල සොයුරාය. නටබුන් මත හැදූ ගෙයක්, ලබුකිරිබත් කෘතිවලට හෙතෙම රාජ්‍ය සම්මාන ලබා ඇත. මේ විදියට බලනවිට මේ අම්මා සාහිත්‍යධරයන් තිදෙනෙක් ජාතියට තිළිණ කළ ඉනුදු රාජ්‍ය සම්මාන ලාභීන් දෙදෙනකු බිහි කළ මවකි.”තාත්තා සෙල්ලක්කාර චරිතයක් බව මා කීවා. ඔහු හැම විටම යාළුවන් සමඟ විනෝද ගමන් ගියා. හැබැයි! ගොවිතැන් වැඩ කරලා ගෙදරට අවශ්‍ය අඩුම කුඩුම සකසාදීලයි එහෙම පිටත්වුණේ. හැම අවුරුද්දෙම වෙසක් පෝයට කැලණිය වන්දනාවෙත් පොසොන් පෝයට අනුරාධපුර වන්දනාවෙත් තාත්තා යනවා. ගමේ යාළුවොත් එක්ක ගියා මිසක් අම්මාවත් අපවත් රැගෙන ගිය බවක් මතක නෑ. අපට ගමේ කිසියම් ප්‍රභූත්වයක් තිබුණා. ඒ වඩාත්ම අම්මා නිසා යැයි මට හිතෙනවා.අක්කර ගණනාවක් තිබෙන මේ වත්තෙන් කඩා ගන්නා කොස් පොළොස් හා කෙසෙල් ආදිය විකුණලා අම්මා අතමිටත් සොයා ගත්තා. ඇය දරුවන්ගේ වැඩ කරන ගමන් වත්තේ පිටියේ වැඩවලටත් ගිහින් ගෙදරට අවශ්‍ය රටල, බතල, මයියොකු, ගම්මිරිස් හා පලා ටික වවාගත්තා. දරුවන් කුඩා කාලේ මේ දරුවන් හැමෝම බෙහෝවිට එකවර ලෙඩවන්නෙ.මේ වෙලාවට අම්මා බෙරිවෙන්න බත් හදලා රස තැම්බුම් හොද්දක් හදලා අපට දෙනවා. දින දෙක තුනක් උණක් ගැනිලා එහෙම හිටිද්දි අම්මගෙ මේ අමෘත ආහාරය අපට ලැබෙනවාමයි. වියළී ගිය උගුරු දණ්ඩට මේ බෙරිබත හා තැම්බුම් හොද්ද ඇත්තටම රස නහර පිනා යන්නක්. ඇය කොහොමත් ඉවුම පිහුමට ඉතා දක්‍ෂ කාන්තාවක්. ඇය හදන තරම් රසට මං තවම කොහේදිවත් බත් කටක් කාලා නෑ කීවොත් බොරුවක් නොවේ. මට මතකයි එක සැරයක් මට අවුරුදු 10 පමණ කාලෙ තාත්තා මාවත් නුවර පෙරහර බලන්න එක්ක ගියා.පාර අයිනේ රතුපාට බූන්දි ගොඩවල් උක්ගස් මිටි ගොඩගහලා තිබුණා මට මතකයි. නැට්ටුවො කරණම් පාන හැටි තාත්තා සෙනඟ අතරින් මාව ඔසවලා පෙන්නුවා. අම්මා කතා කීමට කොහොමත් හපනියක්. ගමකතා, බණකතා, ජනකතා, චරිත කතා මේ හැමදෙයක්ම ඇගෙ මතකයෙ බොහොම අපූරුවට තැන්පත් වෙලා තිබුණා. ගෙදර වැඩ අහවර කරලා හැන්දෑවට බත්කන වේලාව එනතුරු අපව වටේට තියාගෙන අම්මා මේ කතන්දර එක දෙක අභිනය පාමින් කියනවා. මෙහිදී ඇගෙ වාචික අභිනය විතරක් නොවේ ආංගික අභිනයත්, සාත්විකාභිනයත් අපේ හිත්වල චිත්ත රූප මැව්වා. ඒ තරම් ප්‍රබලව ඇය අපට කතා කීවා.මා හිතන්නෙ සාහිත්‍යකාරයො තුන්දෙනෙක්ම අපෙ පවුලෙන් බිහිවුණේ මේ අම්මගෙ අපූරු කතා කලාව නිසයි. මුලින්ම සාහිත්‍යය පිළිබඳ ඇල්මක් රසයක් අප තුළ කාන්දු කළේ අම්මායි.කන්නිමහර පන්සලේ ඇය පෝයට සිල්ගන්නකොට අපවත් රැගෙන යනවා ඒවා පුරුදු කරන්ට. පිරිත් පොත, බෝපතේ සිලිසිලිය, වැලිමළුව, සක්මන් මළු, සංඝික දේ, වණපොත් කිරීම, ඝණ්ඪාව, දානය, සීලය, භාවනාව අපටත් හොරෙන් අප හුස්ම ගන්නා සංස්කෘතික කාරණා බවට පත්ව එන්නේ අම්මාගේ මේ ගමන් හරහායි. අම්මා ඒ වගේම බොහොම අභිරුචියෙන් වර්ණනා කළ කතාවක් තමයි මුතුකුමාරිගෙ කතාව. මා මේ කතා කරන්නෙ 1921 – 25 වගේ කාලෙ සිද්ධි. අපෙ අම්මගෙ ඡායාරූපයක්වත් මා ළඟ නෑ.ඡායාරූපයක් ගන්න ගම්පහින් ස්ටූඩියෝ එකේ කෙනෙක් ගෙන්න ගන්ඩ ඕනෑ. මට මතකයි එක් වරක් මා උගත් රදාවාන පිරිමි පාසලේ (අද මහගමසේකර විද්‍යාලයේ) කණ්ඩායම් ඡායාරූපයකට අපට උදේ හිටන් පැය ගණනක් අව්වේ හිටවාගෙන ඉඳලා බොහොම අමාරුවෙන් ඡායාරූපයක් ගත්හැටි. ඒ වගෙ කාලයක නිසා මගෙ රත්තරං අම්මගෙ ඡායාරූපයක් මට නෑ. ඇය සෞන්දර්යයට කැමැතියි. ඒත් ටීටර් මඩුවක්වත් බලන්ඩ ගියේ නෑ. සියලු කඳුළු සුසුම් දරුවන් වෙනුවෙන් කැප කළා මිසක්.සුද්ද සුන් (සුදොවුන්) නිරිඳුන්ටදාව - සිද්ධත් කුමරුන් උතුම්මේ වගේ රසවත් හෑලි අම්මා හොඳින් දන්නවා. ඒත් ඈ ටික කාලයක් යක්‍ෂ බැල්මක් නිසා පීඩා වින්දා. ඇයට තොවිලයක් නැටෙව්වා. නූල් බැන්දා. මේ ජන ශ්‍රැතික විශ්වාස ඇදහිලි අගිචාර අපේ හිත්වල යම්බඳු ආකර්ෂණයක් ඇති කරන්නත් මේ සිද්ධි හේතුවන්නට ඇති. ඒ කාලේ කට්ටඩියා කියන්නේ ගමේ ලොකු වැදගතෙක්. වෙද මහත්තයා වගේමයි. එතුමා කළ මේ එකම තොවිලයෙන් අම්මගෙ ලෙඩ සනීප වුණා.කුඹුරෙන් වී ටික ලැබුණු නිසාත්, හේනෙන් එළවළු ටික ලැබුණු නිසාත් පොල් පුවක් ආදිය තිබුණ නිසාත් බුලත් කොටු වවා ගත් නිසාත් මා හිතන්නෙ අපට අඩුවක් තිබුණෙ නෑ. ගමේම තිබුණෙ උළු ගෙවල් දෙකයි. එකක් ආරච්චිලගෙ.අනෙක වෙද මහත්මයගෙ. අපේ ගෙවල්වලට සෙවිලි කැර තිබුණෙ පොල්අතු. ඒත් මේ ගෙවල් ඉතාම පිළිවෙළට පිරිසුදුවට අම්මා තියාගත්තා. ගෙදර වත්තෙ වැටෙන කොස් තම්බලා වේලලා ඒ වගේම ඒ ඇටවලින් අටුකොස් හදලා විකුණන එක අම්මාගේ පුරුද්දක්. කොස් වැඩියෙන් වැටෙන කාලෙට ඒ ඇට අරන් වියළි පසින් වට කරලා වැලිකොස් ඇට හදාගෙන ඒවයෙන් අතිරික්තය ඇය විකුණුවා. ඒ විතරක් නොවේ ඇය වෙනම වවා ගස් තැඹිලි ගස් දෙකකුයි දොඩම් ගස් දෙකකුයි තිබුණා. ඒවයේ ඵලදාවෙන් තමයි ඇතැම් විට ගෙදර ආර්ථිකය හිරවුණු විට අම්මා පෑනක් පැන්සලක් අපට අරගෙන දුන්නෙ.කර පැත්තෙන් පලපු ලේස් පටියක් දාපු බැනියමයි සරමයි අන්දවලා ගල්ලෑල්ලයි පොතයි අතට දීලා ඇය පාසල් යැව්වෙ කුස පිරෙන්න මොනවා හරි කවලයි. නැවත හවස ගෙදර එනතුරු ඒ කෑම ප්‍රමාණවත්. ලඳු දෙණි කැලෑ හරහා ගිහින් පරට වැටිලා හැතැප්ම 2 ක් විතර රදාවාන පිරිමි පාසලට යන්ඩ තියෙනවා. 1956 විතර වෙනකොට තමයි මේ පාරට බස් එකක් වැටෙන්නෙ. එතෙක් අප ගියේ පාද යාත්‍රාවට පින් සිද්ධ වෙන්න. ඉඟුරු, මිරිස්, අල, බතල, කිරිඅල වගේම අඹ, නාරං, අන්නාසි වගෙ පලතුරුත්අම්මා අක්කර 20 ක පමණ ඉඩමේ වගා කකරන නිසා ගෙදර අඟහිඟකම් පිරිමැහුණත් තාත්තා හිටිගමන් කරන දේවලින් අම්මා වෙහෙසට පත්වුණා. ඒත් ඇය ඉවසීමේ ප්‍රතිමූර්තියක්. කලබල කළේ නෑ. තාත්තා වරක් යාළුවෙකුට සූදු කෙළින්න සල්ලි දෙන්න එයාගෙම මල්ලිට තාත්තගෙ ඉඩමක් උකස්කැර රුපියල් 100 ක් අරන් දී තිබුණා. අන්තිමට ඒක ඒ කාලෙදි බේරගන්ඩ බැරි වෙලා ඉඩමත් සින්න වුණා. ඒත් අම්මා මහපොළොව වගේ සියල්ල දරා ගත්තා.පුංචි කාලෙ අපේ ජීවිතේ වැඩියෙන්ම අප ගත කරන්න කැමැති පන්සලේ බණ මඩුවෙ. ඒක අම්මගෙන් අපට ලැබුණු පුරුද්ද. එතැන තියෙන ලොකුම වෙළෙඳපළ කඩල. ඒකෙන් ගොටුවක් කන්න අම්මා ඉඩ දෙන්නෙ පන්සලේදි හරියට බණ ඇහුවාට පස්සෙදියි. ඇය කිරිදාන ආදිය දුන්නත් දෙවියන් තදින් ඇදහුවෙ නෑ. ඒත් දෙවියන් පිළිබඳ යම්බඳ විශ්වාසයක් ඈ තුළත් තිබුණා.නූල් බැඳීම, දෙහි කැපීම අම්මා නොවරදවා දරුවන්ටත් කළ දෙයක්. අපේ පාමේ වැඩ ගැන අම්මා ලොකුවට උනන්දුවක් නොවුණෙ හැම දෙනාම ඒවා හරියටම කළ නිසා වෙන්න ඇති. මුල්කාලෙ අපේ ස්කෝලෙ කෑම නොමිලයේ දෙන්න පටන් ගත්තා. මේ කෑම කන්නම සමහර ගැමි දරුවන් පාසලට ආවා. නොමිලයේ කෑම කන එක අපේ මාපියන්ට ලොකු මදිපුංචිකයක් වගේ දැනුණා. ඒ නිසා වෙනස් දෙයක් කන්ට කියලා ඒ අය සත 5 ක් 10 ක් අපේ අතට දුන්නා. පස්සෙදි මාස 6 ක් විතර යනකොට සියලු ගැමි දරුවන් මේ ආහාර වේල පාසලෙදි ගත් නිසා අපේ තාත්තා අම්මත් ඒකටම ඉඩදුන්නා.අපේ පෞරුෂය නැංවෙන නොයෙක් කෙළිසෙල්ලම් කරන කොට අම්මා ඒවට තහංචි දැම්මෙ නෑ. හැබැයි පරිස්සමට කියන වචනය කීවා. හීලෑ අලිගෙනැවිත් අපේ වත්තෙන් බැඳි අවස්ථා තිබෙනවා. අලියන්ට ළමයින්ට හිතෙන්නෙ නළියන්නමයි කියන්නාක් වගේ මේ අලිත් අපි වගේ ම නිතරම දඟලනවා. දඟකාරකම් පානවා. මේවා බලන්න අම්මත් ආසයි. අපටත් මේවාට ඉඩ දුන්නා.මං රදාවාන පිරිමි පාසලින් ජ්‍යෙෂ්ඨ සහතික පත්‍ර විභාගය සමත් වෙලා ගෙදරට වෙලා හිටියා. මේ කාලෙ සිංහල උගත් අයට තිබුණෙ රස්සා දෙකයි. එකක් ගුරුකම. එකක් නොතාරිස්කම. ඒ කාලෙ ලොකු මහත් වෙච්ච දරුවෙක් නිකම් ගෙදර ඉන්න එක වරදක්. පවුලට බරක් ලෙසයි සමාජ සම්මතය. ඒ නිසා අම්මගෙන් වෙන්වෙලා කොළඹට ආවා. එදා අම්මා හරියට ඇඬුවා. තවත් දරුවන් 6 දෙනකුගෙ රාජකාරි තිබෙන නිසා මගේ අරමුණට ඉඩ දුන්නා. මං කොළඹ ඇවිත් ලෝරන්ස් විද්‍යාලයයේ හවස පන්තිවලට ගිහින් ඉංගිරිසි ඉගෙන ගත්තා. බී.ඒ. ගෞරව කළා. දැන් සංඝරාජ මාවත නමින් හඳුන්වන පාරෙ චමරියකයි හිටියෙ. මහගමසේකර, දො.ඩ. ඩයස් හා මා අපේ ගමේදි කළ කාරියක් මට කියන්න අමතක වුණා.අපි බොහොම නිර්මාණාත්මක වැඩ කළා. මේවාට නිහඬව සවිය දුන්නේ අම්මායි. අපි අපි කියවීමේ ‘ක්ලබ්’ එකක් සමාජයක් දැම්මා. ඒ කාලෙ වඩාත් මිනිසුන්ගෙ අවධානය යොමු වුණේ යුද්ධ ප්‍රවෘත්තිවලට. යුද්ධ කාලෙනෙ. ඒ කාලෙ දිනමිණ සත 5 යි. සිළුමිණ සත 10 යි. මං දිනමිණ පත්තරේ කර්තෘට ලැබෙන ලියුම් පිටුවට නොයෙක් විට ලීවා. ඒත් ඒවා පළවුණේ නෑ. ඊළඟ වතාවෙ මා කළේ කාන්තාවකගේ නමින් ඒ තීරයට ලිපියක් එවීමයි. සෝමා අමරසිංහ නමින් මා ලියූ ලිපිය පළවුණා. ඒකෙ ඌෂ්ණාධික රටකට වඩාත්ම ඔරොත්තු දෙන ඇඳුම කොට ගවුම කියන එකයි මා ලීවෙ. මේක මහත් ආන්දෝලනයක් ඇති කළ සිද්ධියක් වුණා. මා එතකොට හිටියෙ අංක 38, සංඝරාජ මාවතේ චමරියෙ. සමහරු මට ප්‍රශංසාත්මක ලිවි එව්වා. සමහරුන් මොකද වටොර පෙන්වන්න ආසදැයි අහලා ලිපි එව්වා. සමහරු තෑගි පාර්සල් පවා එව්වා. මේවා අම්මට ලියලා යැව්වම අම්මා හරියට හිනාවෙනවා. අන්තිමේ අපේ චමරියෙ අයිතිකාරයාටත් ඇත්ත කතාව කීවා. ආයිත් වතාවක් ආන්දෝලනය පවතිද්දි පියසේන නිශ්ශංක එදා දිනමිණ කර්තෘතුමාට අපේ චමරියෙ අයිතිකාරයා හිතවත්කම නිසාම මෙහෙම කියලා තියෙනවා. ඔය සෝමා නමින් ලියන්නෙ ජයතිලක. ඕක විහිළුවක් වේවි කියලා. ඊට පස්සෙ ඒ නමින් ලීවෙ නෑ.රදාවාන ස්කෝලේ පුස්තකාලයක් නොතිබිච්ච කාලේ තිබුණෙ පොත් සිය ගණනක් තිබුණු අල්මාරියක් විතරයි. ඒත් ඒක කියවන්ඩ කාටවත් ඉඩ ලැබුණෙ නෑ. පස්සෙ කාලෙක මේ ස්කෝලෙට මහාචාර්ය දැනුමක් තියෙන ගුරුවරයෙක් ආවා. විල්බට් ජයසේකර කියලා. එතුමා තමයි මේ අල්මාරිය ඇරලා දරුවන්ට කියවන්ඩ දුන්නේ. ඒ ආභ්‍යාසයෙන් තමයි මා ටික ටික ඉදිරියට ආවෙ.කුඩා කාලේ ඉඳලම මං මගේ කියලා පොත් සාප්පුවක් පටන් ගැනීමේ සිහිනයක් තිබුණා. ඒ නිසා ලිපිකරුවෙක් විදියට හිටපු අතිදුෂ්කර ජීවිතේ අත්හැරලා මං ටික ටික මගේම ව්‍යාපාරයකට බැස්සා. ‘චරිත තුනක්’ රදාවාන ගමේ කේන්ද්‍රීය චරිත කිහිපයක් වටා ලියැවුණා. මා හිතන්නෙ වික්‍රමසිංහ රෝහිණියට පස්සෙ වැඩියෙන්ම මුද්‍රණය කැර ඇත්තේ මේ පොතයි. ඒත් අම්මා මේ පොතෙන් ආ ජනපි‍්‍රයත්වය දකින්න ජීවතුන් අතර හිටියෙ නෑ. තාත්ත නම් ඒ උත්සවයට ඇවිත් මෙහෙම කීවා.මේ අපේ ගමේ මිනිස්සු ගැනනෙ ලියා තිබෙන්නෙ කියලා. ඔහු හරියට සතුටු වුණා. මගේ ජීවිතේ යම්බඳු ඉදිරි ගමනක් ආවා නම් සාහිත්‍යය පැත්තෙන් වුණත් අම්මා ඒක දැක්කෙ නෑ. ඒත් අම්මා හැමදාම කීවා මෙහෙම කතාවක්. උඹ සිංහ ලග්නෙ උතුරු මුල නැකතේ උපන් මිනිහෙක්. නුඹ දුර ගමනක් යනවා පුතේ... කියලා. ඇත්තටම පුංචිරාළගේ මරණය පොතේ මා ඒ තාත්තගේ මරණයට ආරෝපණය කරන්නේ මගේම අම්මාගේ මළගමේ ශෝකාලාපයයි. අපේ අම්මාත් තාත්තාත් හරියට ආදරය කළ පුද්ගලයෙක් සර් ඩී.බී. ජයතිලක. ඒ නිසා තමයි ජයතිලක නම මගේ නමට ගෙනාවෙ කියලත් අම්මා දවසක් මට කීවා.මගෙ ජීවිතේ මා තරමක් දුක් විඳින එක් සිද්ධියක් තියෙනවා. අම්මට අමාරු වෙලා කොළඹ රෝහලේ නවත්වලා ඉන්දැද්දි හැමදාම මං ඇයට බත් මුල්ගෙන ගියා. ඒත් එක් දිනක් මා එහි යන විට රෝහලේ නොමිලයේ දෙන ආහාර පිරිසුදු බව දැනගෙන මා එදා ඇයට බත් ගෙනාවෙ නෑ. ඇය එදා ;රීහලේ රෝගීනට දෙන බත් වේල ගත්තා. ඒක අනලා මට මුකුත්ම නොකියා පැත්තකින් තිබ්බා. කෑවෙ නෑ. එදායින් පසු අම්මා රෝහලේ ඉන්නකම් මා වෙනදා වාගේම පිටින් බත් ගෙන ගියා. ඒ දුක තවමත් මගේ හිතේ තුනී වුණේ නෑ. අපෙ අම්මගෙන් අපේ පවුලට ලැබුණු තවත් ආශිර්වාදයක් තියෙනවා. කොච්චර නැති වුණත් බැරි වුණත් කෙනකුගෙන් දෙයක් ඉල්ලන්නෙ නැති එක. ලැබුණොත් පිළිගන්නවා. අම්මා එදා මටත් කළේ ඒ ටිකයි.තවත් දුක හිතෙන සිද්ධියක් මගේ මතකය රිදවනවා. මා මුලින්ම රුපියල් 9000 කට මොරිස් මයිනර් කාරයක් ගත් වෙලාවෙ ඇය මේ කාරය අතගාලා කීවා. පුතේ එහෙනම් මටත් අනුරාධපුරේ වන්දනාවෙ යන්න පුළුවන් කියලා. තාත්තවත් එක්ක නොගිය හින්දා මට ඒක කරන්ඩ තිබුණා. ඒත් දුෂ්කර ජීවිතේ හින්දා ඒ අවස්ථාව මඟ හැරුණා. අම්මා මැරෙනකම් මට ඇයව ඒ කාරයෙන් හරි වෙනත් විදියකින් හරි අනුරාධපුරේ යවන්න බැරි වුණා.ශ්‍රී ජයවර්ධනපුර සරසවියෙන් ද සම්මානිත විශේෂ ප්‍රණාමය ලැබූ ජයතිලක මහතාගේ අව්‍යාජ කඳුළ අම්මාවරුන් ඇතිව ජීවත්වන පුතුනට ඇස් ඇරැවීමක් විය යුතුය.හයිකු කවියකද මෙසේ සඳහන් වී ඇත.දෙමාපියන්ට සලකන්නසිතන විටම ඔවුන් යන්න ගිහින්සටහන -උපාලි සමරසිංහඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=as10080110</link>
    <topic>ධර්මාවබෝධය ඇති තැනැත්තාට නොසැලී සිටීමේ ශක්තිය ඇතිවේ</topic>
    <author>සාකච්ඡා කළේ -රමණී සුබසිංහ</author>
    <content>ධර්මාවබෝධය ඇති තැනැත්තාට නොසැලී සිටීමේ ශක්තිය ඇතිවේකොළඹ විශ්ව විද්‍යාලයේ සිංහල අධ්‍යයන අංශයේ අංශාධිපති දර්ශනපති අගලකඩ සිරිසුමන හිමිගැටුම්වලින් තොර සාමකාමී පරිසරයක ජීවත්වීම පි‍්‍රයශීලීය. සමාජයේ හෝ වේවා, ගෙදර දොර හෝ වේවා පි‍්‍රයශීලී පරිසරයක් නිර්මාණය කිරීමේ ලා කාන්තාවගෙන් ලැබෙන දායකත්වය සුවිශේෂීය. ඒ සඳහා ඇය බුද්ධිමත් විය යුතුය. අවබෝධයෙන් ක්‍රියා කළ යුතුය. “යම් කිසි රටක කාන්තාව නූගත් නම්, වගකීමෙන් තොරව ක්‍රියා කරනවා නම්, සදාචාර විරෝධීව හැසිරෙනවා නම් එරට පිරිහෙන්නේ ය. එහි සමස්ත සමාජයම බිඳ වැටෙන්නේය” යනුවෙන් ආචාර්ය සර්ව පල්ලි රාධ ක්‍රිෂණන් මහතා වරක් ප්‍රකාශ කළේය.කාන්තාවට සුවිශේෂී වගකීමක් හිමිවන බව එයින් පැහැදිලිය.තමන් කාන්තාවක් වීම පිළිබඳ ඇය පළමුව අභිමානයක් ඇති කරගත යුතු ය. ‘ඉත්ථි භාවෝ කිං කයිරා’ කාන්තාව ඥානවන්ත නම්, සිල්වත් නම්, ධර්මය දකින්නට, ධර්මය අවබෝධ කර ගන්නට ස්ත්‍රී බව බාධාවක් නොවන බව ථේරී ගාථාවන් හි සඳහන් ය. ඒ අනුව ඇය බාල වියේ සිට ම සදාචාර සම්පන්න විය යුතු ය.ඥානවන්තව කටයුතු කළ යුතුය. මේ අංශ දෙක ම දියුණු කළ කාන්තාව සිය ගෘහයට සාමය, සතුට ගෙන එන්නී ය. දියුණුව උදා කරන්නීය.සම්බුද්ධ දේශනාවේ දී ඇය,  ‘මේධාවිනී සීලවතී -සස්සු දේවා පතිබ්බතා’ලෙසින් විරුද නාම ලබන්නී ය. ‘මේධාවිනී’ නම් ඥානවන්ත තැනැත්තියයි. ‘සීලවතී’ ශීලාචාර තැනැත්තියයි. ‘සස්සු දේවා’ නම් නැදිමයිලන් සුරකින්නියයි. ‘පතිබ්බතා’ පතිදම්, සාර දම් සුරකින්නියයි. මේ විරුද නම් ලැබුණේ ඇය ගේ ක්‍රියාකාරීත්වය සමාජයක යහපැවැත්ම සඳහා හේතු වන බව පෙන්වා දීමට ය.ගෘහපතිනිය ලෙස කටයුතු කරන කාන්තාවට තම නිවෙසේදී අනේකවිධ වූ ප්‍රශ්නවලට මුහුණ දීමට සිදුවනු ඇත. විටෙක ඇය සැමියා ගේ මව ගේ, සහෝදරියන් ගේ දෝෂාරෝපණයට ලක්වනවා විය හැකියි.දූ දරුවන් ගේ ප්‍රශ්න නිසා පීඩාවට පත්වනවා විය හැකියි. මේ සෑම ප්‍රශ්නයකට ම සාර්ථකව මුහුණ දීමට නම් ඇය ඉවසීම ප්‍රගුණ කළ යුතුය.ප්‍රශ්නයක් අවුල් නොවන ලෙස විසඳා ගැනීමේ ශක්තිය ඇයට තිබිය යුතු ය.  “පොඩි දුව ගේ සිනහවැලයිපොඩි පුතු ගේ කතා පෙළයිපි‍්‍රය බිරිඳගෙ සෙනෙහෙ විලයිමගේ නිවන මගේ පැල්පතයි”සෝමතිලක ජයමහ මහතා ගායනා කරන මේ ගීතය ඔබ කොතෙකුත් රස විඳින්නට ඇත. පැල්පතක් හෝ වේවා, මහා මන්දිරයක් හෝ වේවා එසේ නිවී සැනසුන සතුට උතුරා යන නිවහනක් බවට පත්කළ හැකි වන්නේ ඔබට ය. යුග දිවියේ දී ඉවසීමෙන් කටයුතු කරනවා නම් තම ස්වාමියා ගේ ආදරය දිනා ගැනීම, ඔහු වරදින් මුදවා ගැනීම, නම්‍යශීලී කර ගැනීම අපහසු වන්නේ නැත.ජීවත්වන තුරා සියලු දුක සැප බෙදාගන්නෙමැයි ගිවිස විවාපත් වන බොහෝ අඹු සැමියන් අතර වන සුළු ප්‍රශ්නයක් පවා දුර දිග යන්නේ විශේෂයෙන් කාන්තාව දුරදිග නොබල ක්‍රියා කිරීම නිසා ය. වහා කෝප සහගත වීම, අඩ දබර ඇති කරගැනීම ඇයට සුදුසු නැත. ජන වහරේ සඳහන් වන ලෙස ඇය ස්වාමියා සමඟ කැත්තට පොල්ල සේ නො සිටිය යුතු ය. සැමියා ගේ සුළු අඩුපාඩුවක් හෝ නොඉවසන, ඔහු ගේ වචනයට වඩා බාහිර පුද්ගලයන් ගේ වචනය විශ්වාස කරන බිරිඳකගෙන් යුතු පවුල අවුල් සහිත වීම වැළැක්විය නො හැකි ය.සමාජයක වැදගත්ම සාධකය පවුලයි. එහි වැදගත්ම සාමාජිකයින් දෙදෙනා අඹු සැමියන් ය. අසමාන දෙදෙනකු ගේ හමුවීමක දී සිතුම් පැතුම්වලින් කිසි විටෙකත් සමානත්වයක් අපේක්ෂා කළ නොහැකි බව සත්‍යයකි. මේ සමාජයේ, මේ සංස්කෘතියේ පිරිමි පාර්ශවයේ වැඩි දෙනා ක්ෂණික තීරණ ගන්නා ඉක්මන් කෝපකාරයින් බව කාන්තාව අවබෝධ කර ගැනීම වැදගත් ය. පවුල් අවුල් වන්නේ, සමහර විට දික්කසාද වීම දක්වා දුර දිග යන්නේ සැමියා මෙන්ම බිරිය ද කෝපයට පත්ව, නො ඉවසීමෙන් ප්‍රශ්න විසඳා ගැනීමට යෑම නිසා ය.ප්‍රශ්නයක් හමුවේ කෝප නොවීමට නම් කාන්තාව බුද්ධිමත් වීම වැදගත් ය. කලබලකාරී වන්නේ, ගෙදර ප්‍රශ්න ගේ දොරින් පිටට ගෙන යන්නේ, නූගත් කාන්තාවය. එවන් බිරිඳක් වෙසෙන පවුලක් පි‍්‍රයමනාප නොවන්නේ ය. ‘ගෙයි ගිනි පිටට නො දෙන්න. පිටත ගිනි ගෙට ගෙන ඒමෙන් වළකින්න.’ බුදුරජාණන් වහන්සේ මෙසේ විශාඛාවට දුන් අවවාද වත්මන් කාන්තාවට ද ඉතා අගනේ ය. ඒවා සම්ප්‍රදායික යැයි බැහැර නොකළ යුතු ය.බස් රියේ, දුම්රියේ, රැකියා ස්ථානයේ දී පිරිමි පාර්ශවය නිසා කාන්තාවන්ට වන අපහසුතා පිළිබඳ අපි කොතෙකුත් අසන්නෙමු. දකින්නෙමු. ගමන බිමන, ඇඳුම පැළඳුම පිළිබඳ, සමාජය සමඟ ගනුදෙනු කිරීමේ දී, ඇසුරු කිරීමේ දී, ශීලාචාර වන කාන්තාවට, බුද්ධිමත් කාන්තාවට මේ පීඩාවන්, අපහසුතා අවම ය.සමාජය ඇය කෙරෙහි දක්වන්නේ ගෞරවාන්විත බියකි. ඇයට අවමන් කරන්නට, පීඩාවට පත් කරන්නට කෙනෙක් වරක් දෙවරක් නොව කිහිප වතාවක් ම පැකිළෙන්නේ ය. ශීලාචාර කාන්තාවක ගේ අවවාද පිරිමියකු ගේ අවවාදවලට වඩා සාවධානව පිළිගැනීමේ ස්වභාවයක් ද සමාජයේ පවතී. මේ ද අප ජීවත්වන පරිසරයේ සාමාන්‍ය ස්වභාවයයි. බුද්ධිමත් කාන්තාව කිසිදු ප්‍රශ්නයක් දෙස අවිශ්වාසයෙන් බලන්නේ නැත. කිසිදු පුද්ගලයෙක් හෝ කිසියම් දෙයක් පිළිබඳ අස්ථාන සැකයක් ඇති කරගන්නේ ද නැත. අස්ථාන සැකය නම් හේතුවක් නැතිව ඇති කර ගන්නා වූ සැකයයි. සමහර කාන්තාවන් තම සැමියා පිළිබඳ, දරුවන් පිළිබඳ කිසිදු විශ්වාසයක් නැත. ඒ අවිශ්වාසයට පදනමක් ද නැත. එවන් ලාමක ගති ලක්ෂණවලින් හෙබි කාන්තාව ඥානවන්ත නැත.බුද්ධිමත්, ගුණ ගරුක දරුවෙක් බිහි කිරීමෙහි ලා මවකට පැවරෙන වගකීම සුවිශාල ය. දරුවන් ගේ දඟකාරකම්, හිතුවක්කාරකම් හමුවේ ද ඇය කෝපයට නොපැමිණිය යුතු ය. මවක තම දරුවා දෙස බැලිය යුතු වන්නේ තමන් ගේ ළමා කාලයට ගොසිනි. බොහෝ විට අර්බුද මතුවන්නේ දරුවන් තව තවත් දඩබ්බරකම් කරන්නේ වැඩිහිටියන් ගේ දෘෂ්ඨීයෙන් බලා දඬුවම් කිරීම නිසා ය. දරුවන් ගේ දඟකම්, කියන දේ නෑසීම් සැමදාමත් නොපවතින්නේ ය. ඒවා ළමාකමත් සමඟ අවසන් වේ.මාතෘත්වය ලද තැනැත්තිය මෙත්තා, කරුණා, මුදිතා, උපේක්ඛා යන සතර බ්‍රහ්ම විහරණයන්ගෙන් යුතු වීම වැදගත් වන බව බුදුරජාණන් වහන්සේ දේශනා කොට වදාළහ. විශේෂයෙන්ම මවකට සෑම ප්‍රශ්නයකම දෙපැත්ත දැකීමේ නුවණ තිබිය යුතුය. ඕනෑම වේදනාවක් විඳ දරා ගැනීමේ ශක්තියක් තිබිය යුතු ය. ඕනෑම ගැටලුවක දී උපේක්ෂා සහගත වනවා නම් ඇය මානසික පීඩාවට පත්වන්නේ නැත. ගැටලුව සඳහා ඇය ලබා දෙන පිළිතුරු අර්බුද සහගත වන්නේ ද නැත. පියා ගේ මුරණ්ඩුකම් හමුවේ මව ද මුරණ්ඩු වූයේ නම් දරුවන් ගමන් කරන්නේ ද ඒ මඟම ය.පුරුෂයාට ම මුල් තැන දිය යුතු ය, පුරුෂයා ගේ බසටම අවනත විය යුතු ය යන්න මෙයින් අර්ථවත් වන්නේ නැත. මෙහි අවධාරණය කැරෙන්නේ අප ගේ සංස්කෘතියේ කාන්තාවගේ බුද්ධිමත් බව තුළ, මතුවන ප්‍රශ්න හා ගැටලු අර්බුදකාරී නොවන ලෙස විසඳා ගත හැකි වන බවය. නුවණැති කාන්තාව අනුන් ගේ කේළාම් බසට, බොරුවට රැවටෙන්නේ නැත. තමන් ගේ ඇසින් නොදුටු, කනින් නොඇසු කිසිම දෙයක් නිවැරැදි ලෙස පිළිගෙන යම් කෙනෙක් පිළිබඳ වැරැදි හැඟීම් හෝ පළිගැනීමේ චේතනාවන් ඇති කරගන්නේ නැත.තමන් කෙරෙහි ධර්ම රසිකත්වය වර්ධනය කර ගැනීමෙන් ජීවිතයේ අනේකවිධ වූ ගැටලුවලට මුහුණ දීමට අවශ්‍ය ශක්තිය සම්පාදනය කර ගත හැකි බව කාන්තාව නිරතුරුවම සිහිපත් කළ යුතු ය. කොතරම් කාර්ය බහුල වුව ද ආගමික කටයුතු වෙනුවෙන් දවසේ සුළු වේලාවක් හෝ වැය කළ යුතුය. ජීවිතය ගොඩනඟා ගැනීමට ධර්ම රසික බව මෙන් ම භාවනාව ද වැදගත් ය.ඒ සඳහා දීර්ඝ කාලයක් වෙන් කළ යුතු නොවේ. අනුන්ට ප්‍රදර්ශනය වීම පිණිස නොව තමන්ට අවංකව විනාඩියක් හෝ දෙකක් හෝ වඩන භාවනාව උතුම් ය. එය ජීවිතයේ දර්ශනයක් ලෙස වර්ධනය කිරීම යහපත් ය. භාවනාව ව්‍යාජයක් වූයේ නම් තමන් කෙරෙහි අධ්‍යාත්මික සංවර්ධනයක් ඇති වන්නේ නැත. ධර්මයට ආදරය කරන, ධර්මය පිළිබඳ අවබෝධයක් ඇති ඕනෑම කෙනකුට නොසැලී සිටීමේ ශක්තියක් හිමි වේ. ඒ අය සෙලවිය නොහැකි ය. මේ ශක්තියට සමාජයෙන් එන ඕනෑම හී පහරක් ආපසු හරවා යැවිය හැකි ය.උතුම් වූ ධර්ම මාර්ගයේ ගමන් කරන ඔබ, බාහිර සමාජයේ කවර පුද්ගලයකුට හෝ කැළඹීමට පත් කිරීමට ඉඩ නොදිය යුතු ය. සිය ස්වාමි පුරුෂයා හෝ වේවා, දරුවන් හෝ වේවා, නෑදැ හිත මිතුරන් හෝ වේවා කිසිවකුට ඒ සඳහා ඉඩ නොදිය යුතු ය. මම උතුම්ය, මම බුද්ධිමත් ය, මම ඥානවන්තය යන ධෛර්යය තමන් වෙත ඇති කරගත යුතු ය. අකම්පිත බව ගැහැනියකට තිබිය යුතුම ය.අප රටේ බාලිකා අධ්‍යාපනය ඉතා ශක්තිමත්ය. ලොව කිසිම රටක නොවන ලෙස මෙරට කාන්තා අධ්‍යාපනය වැඩි දියුණු කොට ඇත. සාක්ෂරතාවයෙන් තොර පිරිස ඉතා අවමය. අධ්‍යාපනය යනු ශික්ෂණයයි. අධ්‍යාත්මික ශික්ෂණය එහි දී සුවිශේෂී වේ. අධ්‍යාත්මික ශික්ෂණයක් ලැබු කාන්තාවකට ඕනෑම සමාජයක ජීවත් වීමේ හැකියාව ඇත.මේ නිසා මවුවරු සිය දියණිවරුන් අධ්‍යාත්මික ශික්ෂණයක් ඇති සංස්කෘතික දියණියන් ලෙස සමාජයට දායාද කිරීමට උත්සාහ කළ යුතු ය. මව තම දියණිය ගේ සමීපතම යෙහෙළිය විය යුතු ය. ඇය ගේ රසඥතාවය එනම් වින්දන ශක්තිය පවා ලැබිය යුතු වන්නේ අම්මාගෙනි. සමාජයට පි‍්‍රයශීලි වන්නේ, වැඩදායක වන්නේ පොතපතින් වූ, ලද දැනුමෙන් මෙන් ම අධ්‍යාත්මික බවින් ද පෝෂණය වූ දියණිවරුන් ය. අනාගතයේ මාතෘත්වය ලැබ සමාජයට වැඩදායි දරු පිරිසක් බිහි කළ හැකි වන්නේ ද එවැනි දියණිවරුන්ට ය.සාකච්ඡා කළේ -රමණී සුබසිංහඡායාරූපය - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=as1008015</link>
    <topic>අපේ මිතුරිය අපෙන් සමුගත්තා</topic>
    <author/>
    <content>අපේ මිතුරිය අපෙන් සමුගත්තාආදරණීය කසුරි මාමේ,මේ ලියන මම කුරුණෑගල ඉබ්බාගමුව කිරිඳිගල්ල විද්‍යාලයේ 8 වැනි වසරේ ඉගෙනුම ලබන ශිෂ්‍යාවක්මි.මාමේ, දැනට මාස එකහමාරක පමණ කාලයක් පටන් අපේ පාසලට රිලවියක් පැමිණීමට පටන්ගත්තා. එයා උදේ අපි පන්සිල් අරන් පාසල් වැඩ ආරම්භ කළ පසු පාසලේ බිත්ති බැමි උඩ ඉඳං අපි දිහා බලාන අපිට කථා කරනවා.පාසලේ ළමයින්ගේ අත් අල්ලාගන කකුල් දෙකෙන් නැගිටලා පාරේ එහා මෙහා යනවා.සමහර වෙලාවට අපි දෙන කෑම අපි ළඟම ඉඳලා කනවා. නමුත් කවදාවත් අපේ නංගිලා මල්ලිලාට හෝ අයියලා අක්කලාට හෝ කිසිම ගුරුවර ගුරුවරියකට හෝ හානි කළේ නම් නෑ.එයා ගොඩාක් වෙලාවට අපිව හිනාගස්සන වැඩ කරනවා. අපේ බොහෝ ගුරුවරු පවා එයාට හරිම ආදරෙයි.අපේ පි‍්‍රන්සිපල් මැඩම් බොහෝ වෙලාවට එයාට කන්න ගෙනත් දෙනවා.එයාට දුන්නොත් හැර කිසිදවසක කාගේවත් කෑම එයා බලෙන් ගන්නේ නෑ. අපි සැමදෙනාම වාගේ උදේට පාසල් එන්නේ අපේ සුරතලා බලන ආසාවෙන්.සෙනසුරාදා ඉරිදා අපිට හරිම දුකයි එයාව දකින්න නොලැබෙන නිසා.මාමේ අනිත් කාරණය තමා මේ රිලවි පාසල අවට ඉන්නා බල්ලෝ සමහර වෙලාවට රණ්ඩු කරගන්නා විට කොහේ හරි ඉඳං දුවගන ඇවිත් ඒ මැදට පැනලා ඒ රංඩුව බේරනවා. මේවා අපි දකින නිසා එයාට අපේ ආදරය තවත් වැඩිවෙනවා.කිරිඳිගල්ල පන්සලේ හාමුදුරුවෝ මෙයාට හරිම ආදරෙයි. පාසල අවට කඩ හිමියෝ, තී‍්‍රවිල් මාමලා මෙයාගේ හොඳ යාළුවෝ.ඒත් මාමේ, පහුගිය දිනක උදේ 8 ට විතර ‘ඩෝං’ ගාලා ශබ්දයක් ආවා. අනේ ටිකකින් අපට ආරංචි වුණා පාසල ඉදිරිපිට නිවසක ඉන්නා අමනුෂ්‍යයෙක් එයාට වෙඩිතියලා මරලා කියලා.මාමේ මනුස්සයෝ මෙහෙම කරන්නේ මොන හිතකින්ද කියලා අපට තේරුම් ගන්න බෑ. ඊයේ අපේ පාසල එකම මළ ගෙදරක්. අපේ පාසලේ විදුහල්පතිතුමිය,ඉංගී‍්‍රසි මැඩම්, සංගීත මැඩම් හරියට ඇඬුවා. ළමයි ඔක්කෝම අඬනවා. අපි පාසලේ හිටියේ මළ ගෙදරක වාගේ.හෙට අපි ඉස්කෝලේ යනකොට අපි හිනස්සවපු රිලා යාළුවා අපෙන් සමු අරන්.අපි මහා පාළු අගාධයකට අත ඇරලා වගෙයි මාමේ. මගේ හිතට ගොඩාක් දුක එයාට වෙඩි තිබ්බේ විශ්‍රාම ගිය රජයේ නිලධාරියකු වීම නිසයි. මිනිස් සිත් මේ තරම් දරුණු ඇයි මාමේ, ඒ රිලවිය අපේ අතරම ඉපදී අපට මිතුරකු වේවායි අපි ප්‍රාර්ථනා කරනවා.සිසුවියක්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=as1008016</link>
    <topic>අමුපිටිය ගම හරහා හමන ආස්මී සුවඳ</topic>
    <author>සටහන හා සේයා රූ</author>
    <content>අමුපිටිය ගම හරහා හමන ආස්මී සුවඳමායාදුන්නේ රජතුමා සැඟවී සිටි බැව් පැවසෙන ගණේගොඩකන්ද කෙළවර ‘මාලිගාතැන්න’ පාමුල පිහිටි සොඳුරු නිහඬ ගම්මානයකි ගණේගොඩ – අමුපිටිය. මිහිරි කුරුලු කූජනයෙන් ද, කන්දෙන් පහළට තැනින් තැනින් රූරා ගලා බසින ඉතා කුඩා දොළ පහරවලින් ද සමන්විත වූ සිසිලස මුසු මේ ගම වර්තමානයේ හැඳින්වෙනුයේ ‘ආස්මී ගම්මානය’ යනුවෙනි.දෙවන වර බදින ලද ආස්මීවලට පැණි දැමීමමෙහි කාන්තාවෝ පනහක් හැටක් පමණ තම තමන්ගේ පවුල්වල එදිනෙදා ආදායම සරිකර ගැනීම සඳහා දෛනිකවම ආස්මී හැදීමේ යෙදී සිටිති. ඇතැම් මැදිවිය ද ඉක්මවූ මව්වරු වසර 15 සිට 25 දක්වා දීර්ඝ කාලයක් තිස්සේ ආස්මී ඉවීමේ යෙදී සිටිති.එදිනෙදා, සෑම කර්තව්‍යයකදීම පාහේ තරගකාරීත්වය පැහැදිලිවම දක්නට ලැබෙන වත්මන් සමාජයේ අමුපිටියේ ආස්මී ළඳුන් අතර පවතින සහයෝගය සමඟිය ඉතා ඉහළය.ඉල්ලුමට සරිලන තරම් නිෂ්පාදනයක් නොමැති අවස්ථාවන්හිදී එම ඉල්ලීම සපුරාලීම සඳහා කවුරුත් එකට එකතුවී සාමූහිකව ක්‍රියා කිරීම මේ ගමේ ළඳුන්ගේ මාහැඟි ගුණාංගයක් බව ද කියැවේ.මෙම ආස්මී ගම්මානය කරා යා හැකි මාර්ග ගණනාවකි.ඇහැලියගොඩ නගරයේ සිට කිලෝමීටරයක් පමණ කොළඹ දිසාවට ගමන් කළ විට හමුවන මෝරාගල නගරයෙන් වමට හැරී ‘සන්ඩර්ලෑන්ඩ්’ පාරේ තවත් කිලෝ මීටර හතරක් පමණ ගමන් කිරීමෙන් ද, මේ ගමට සේන්දු විය හැකිය.යූ.මේරි නෝනා මහත්මියඇහැලියගොඩ ප්‍රාදේශීය සභා මන්ත්‍රී කේ.කරුණාදාස මහතාගෙන් අප කළ විමසුමකදී දැනගන්නට ලැබුණේ වසර 2007 දී ‘ජාතික සවිය – ගම නැඟුම’ වැඩසටහන යටතේ රුපියල් ලක්ෂ 5ක මුදලක් අවශ්‍ය උපකරණ යනාදිය ලබාගැනීම සඳහා ආස්මී ළඳුන් අතර – මුදලින් අඩක් ආපසු ලබා ගැනීමේ පදනමක් යටතේ බෙදාදුන් බවයි.අමුපිටියේ සුනීතා සේනානායක මහත්මිය වසර ගණනක සිට ආස්මී නිපදවීමේ යෙදී සිටින්නීය. ආස්මී නිපදවීමට ඇවැසි නානු ලබාගැනෙන දවුල් කුරුඳු හිඟය මෙන්ම උග්‍ර දර හිඟය ද තම නිෂ්පාදන අලෙවි කැරගැනීම සඳහා ස්ථිර වෙළඳ පොළක් නොමැතිකම ද දැනට තම තමන් මුහුණ දෙන ප්‍රශ්න අතර වන බැව් ඇය පැවසුවාය.වසර 25 ක් තිස්සේ ආස්මී ඉවීමේ යෙදී සිටින යූ.මේරි නෝනා මහත්මිය කීවේ ආස්මී සඳහා ඇවැසි හාල්පිටි පැකට් රැගත් වෑන් රියක් දිනපතාම අමුපිටියට පැමිණෙන නමුදු, තම නිෂ්පාදන පහසුවෙන් අලෙවි කැර ගැනීමේදී යම් යම් ගැටලු මතුවන බවයි.”අපි රුපියල් 15කට අලෙවි කරන ආස්මී ගෙඩියක් වෙළඳ පොළේ රුපියල් 20ට 25ට අලෙවි කරන බවයි පෙනෙන්නේ”යි ඇය සඳහන් කළාය.දවුල් කුරුඳු සුවඳ, තෙල් සුවඳ ගම පුරා විහිද යද්දී දිනකට මේ ගමේ නිවෙස්වල ඉදෙන ආස්මී සංඛ්‍යාව අවම වශයෙන් පන්දහසද ඉක්මවයි.සටහන හා සේයා රූනිමල් විජයතුංග(ඇහැලියගොඩ විශේෂ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=as1008017</link>
    <topic>ඕක ඔය හැටි දෙයක් යැ මගේ නමට එවන්න</topic>
    <author/>
    <content>ඕක ඔය හැටි දෙයක් යැ මගේ නමට එවන්නසාමාන්‍ය පෙළ විභාගයෙන් පසු ප්‍රතිඵල එනතුරු නිවසට වී උන් ඈ බොරුවක් ඇද බෑවා ය.“ඔයාගෙ අයිය එක්ක යන්න දැන් ගෙදරට වාහනයක් එනව නේද?”ඈ ඇසුවේ කිසියම් කුතුහලයකිනි.“ඔව්”“අයිය වැඩ කරන්නෙ ඇමැතිතුමා ළඟ නේද?”“ඔව්”“ඇමැතිතුමාට කියලවත් ඔයාට රස්සාවක් හොයාගන්න බැරිවුණානෙ”මම නිහඬව අසා සිටියෙමි. මට දැනුණේ මා ගැන ම කලකිරීමකි. නොලැබීම මා අවාසනාවන්තයකු කර ඇත. බේකරියෙන් යමක් මිලදී නොගත් මම ආපසු හැරුණෙමි. තිලකාවෙනස් වී ඇත්දැයි මට සැක සිතුණි.“මොකෝ ගිය පයින් ම” අම්මා ඇසුවා ය.“බේකරියේ මොකවත් නෑ.”“එහෙනම් බත්මුලට හදපු සීනි සම්බෝල ටිකකුත් ඇති. ආප්ප කන්න.”මම ආප්පයක් අතට ගතිමි. හැමදාම කෑවත් අම්මාගේ ආප්ප එපා නොවන තරම් රස ය.දෙමළිච්චන්ගේ කිචි බිචිය නොනැවතී ඇසෙයි. සිත නොසන්සුන් ය. අස්වැසිල්ලක් ලබා ගත හැක්කේ කොතනින් දැයි මම සිතන්නට වීමි. කාන්ති සිත පුරා සැරිසරයි. එහෙත් ඈ සමඟ බියෙන් සැකෙන් තොරව කතා කරන්නට අවස්ථාවක් නොමැත. අම්මා ඉදලත් අතට ගෙන මිදුලට බසිද්දී මම යළිත් මිදුලේ සක්මන් කරන්නට වීමි.මොහොතකින් හිස හරවා බලද්දී තැපැල්කරු කඩුල්ල අසල සිටගෙන සිටිනු පෙනිණ. බයිසිකල් සීනුව නාද වූයේ මා හිස ඔසවා බැලුවාටත් පසුව ය.“ලියුමක් එනකං නේද බලන් හිටියෙ.”අතට ගත් ලියුම දිගු කරමින් ඔහු ඇසුවේ ය.“නැතුව...”“සුබ ආරංචියක් වෙන්න ඇති”ලියුම් බෙදන්නා ලියුම මා අතට දී බලා සිටියේ මා යමක් පවසනතුරු ය. එහෙත් මගේ නිහඬ බව නොඉවසූ ඔහු අම්මා සමඟ හිනැහී යන්නට ගියේ ය.පියුන්ටත් ඕන නැති දෙයක් නෑ. ලියුමෙ තියෙන්නෙ සුබ ආරංචියක් ද නැද්ද කියල බලන්න ලියුම කඩන්න එපායැ...”මා එසේ කියමින් ලියමන ගලවද්දී අම්මා ඉදලත් අතැතිව මා අසලට පැමිණියා ය. ලියමන නාවික හමුදා මූලස්ථානයෙනි.“සම්මුඛ පරීක්ෂණයට කැඳවීමක්”මගේ මුව රැඳී මඳ සිනාව අම්මා නො ඉවසුවා ය.“කොහෙන්ද?”“නාවික හමුදාවෙන්”“ඉතින් පුතා යන්න ද හදන්නෙ”“නැතුව“අම්මාගේ මුහුණ මලානික වී බිමට හැරවිණ.“රස්සාවක් ඇත්තෙම නැත්තං හමුදාවට බැඳුණට කමක් නෑ.”අම්මා කීවේ දෑස රෙදි පොටින් පිස දමමිනි.“ඉතින් රස්සාවක් ඇත්තෙම නැති නිසානෙ මේකට ඉල්ලුම් පත්‍ර දැම්මෙ.”“තව ටිකක් ඉවසල ඇමැතිටවත් කිව්වනං”“මං එක එකාට බාල්දු වෙන්නෙ නෑ අම්මේ.”අම්මා ගේ සිත රිදෙන්නට ඇත. මට ඒ බව දැනුණේ ටික වේලාවකට පසුව ය. මිදුලේ මඳක් ඈතින් සිටගෙන උන් අම්මාගේ අතින් ඉදල ගිලිහී බිම වැටිණ. ඈ මා පසුකර ගෙතුළට පියමැන්නේ ඉක්මන් ගමනිනි. ඈ පසුපස ගමන් කොට ඈ අස්වැසිය යුතු යැයි සිතුණ ද එයින් ඇගේ දුක වැඩිවේ යැයි සිතුණු බැවින් මම මිදුලේ එහා මෙහා සක්මන් කරන්නට වීමි.ලැබුණු එකම කැඳවීම ඉවත දැමිය හැකි ද?හැන්දෑවේ තාත්තා ගෙදර පැමිණි පසු අම්මා කතා කළේ පරළ වූ හඬිනි.“කවදාහරි ඇමැතිය පසුපස යන ලොකු එකා අපට අල්ලන්න බැරි වෙනවා. පොඩි එකා එහෙම ද? හොඳට ඉගෙන ගන්න පුළුවන් එකා යුද්දෙට ඇරල හරියනවද?හාමිනේ ටිකක් හිතල බලන්න. නාවික හමුදාවට බැඳෙනව කියන්නෙ ආණ්ඩුවෙ රස්සාවක්. පුතාගෙ උගත්කම අනුව ඉස්සරහට හොඳ තැනක් ලැබේවි. හාමිනේ බය නොවී ඉන්න. කෙල්ල කොළඹ යවන කොටත් හාමිනේ කොයිතරම් බයකින් ද හිටියෙ. දැන් කොහොමද? ගොළු දරුවෙක් කියල හිතන්නවත් බැහැ...”තාත්තාගේ කතා බහින් අම්මා බොහෝ දුරට සන්සුන් වූවා ය.මම සතියකට පමණ පසු සම්මුඛ පරීක්ෂණය සඳහා කොළඹ පැමිණියේ තාත්තාගේත් අම්මාගේත් දෙපා වැඳ ආශිර්වාද ලබමිනි. මගේ ගමනට අම්මා විරෝධය පෑවේ නම් මට දිගින් දිගටම පසුතැවිලි වන්නට සිදුවනු නොඅනුමාන ය.පාන් ගෙන ඒමට බේකරියට යන මුවාවෙන් මේ බව තිලකාට ද දැන්වීමට මම වග බලා ගතිමි.“එතකොට චාමික අයිය ගෙදර එන්නෙත් යුනිෆෝම් එක ඇඳල ද?”තිලකා ඇසූ බොළඳ ප්‍රශ්නයට මට හිනා නොවී සිටිය නොහැකි විය.“යුනිෆෝම් එක නිල් පාටයි නේද?”“නෑ සුදු පාටයි”“හරි මට මතකයි නිදහස් දින ආචාර පෙළපාලිවලදී කිරි කොක්කු වගේ ගමන් කරපු අය හරි ලස්සනයි.”තිලකා පාන් ගෙඩිය පත්තර පිටුවක ඔතා මගේ අතට නොදී පසෙකින් තැබුවා ය.“කෝ ඔය අත දෙන්න”ඈ මගේ දෑතම ගෙන මුවට තබා සිප ගත්තා ය.“අයියට තුණුරුවන්ගෙ පිහිටෙන් ජයෙන් ජය ලැබෙන්න ඕනි.ඇග්නස් නැන්දා පැමිණෙතැයි යන බිය නිසා මම වහා දෑත ආපසු ගත්තෙමි. ඇගේ මුදු සුමුදු පහස ලබාගත නොහැකිවීම නිසා මා තුළ ඇතිවූයේ දැඩි වේදනාවකි.“කවද ද යන්නෙ”“හෙට”මම පාන්ගෙඩිය අතට ගෙන ආපසු හැරෙද්දී ඈ දෑසේ කඳුළු පුරවාගෙන බලා සිටියා ය.මට සුදුපාට නිල ඇඳුම ගැන සිහිපත් වූයේ තිලකා ඒ ගැන විමසීමෙන් පසුව ය. සුදෝ සුදු නිල ඇඳුම ඇඳ තේජස් විලාසයෙන් සිටින මගේ ම පිළිරුව මා ඉදිරියේ මැවෙන්නට වූයේ දිව්‍ය කුමාරයෙකු ලෙසිනි.නාවික හමුදා මූලස්ථානය ඉතාමත් සුන්දර පෙදෙසකි. ගාලුමුවදොර පිටියෙන් පටන් ගන්නා ආකර්ෂණීය මුහුදු වෙරළ අවසන් වන්නේ කොළඹ වරායෙනි. වෙරළ චෛත්‍යය පිහිටා ඇත්තේ ඒ මුහුදු වෙරළේ ගල්පරයක් උඩය. එය කුලසිංහ මහතාගේ නිර්මාණයක් බව මම පසුව දැනගතිමි.මා පත්වීම් ලිපිය බාරගැනීමෙන් පසු මට උදය කුමාර මුණගැසිණ. අපි දෙදෙනා එක්ව චෛත්‍යය නැරඹුවෙමු. ඉන්පසු ගල්පර මතට වී මඳක් ගිමන් හළෙමු. අව්රැස් වැදලි මත දිදුලන දිය කඳ දෙස බලා සිටීම මහත් පහසුවකි. සෑම සුන්දර දෙයකම, සෑම සුන්දර තැනකම කිසියම් කඨෝර බවක් ඇතැයි යන්න ආප්තෝපදේශයක් වී නවතින්නේ අපට ද එය අවබෝධ වූ බැවිනි. උදයකුමාරගේත් මගේත් මිතු දම ඇරැඹුණේ ඒ සුන්දරත්වයත්, කඨෝරත්වයත් මැදිනි. අප එදා එතැනදී සමුගත්තේ යළි දින කිහිපයකින් හමුවන බලාපොරොත්තුවෙනි.”සේරම හරි”ආපසු නිවසට පැමිණි මම උදම් ඇනුවෙමි.”දැන් කවදද යන්න තියෙන්නෙ””ලබන සඳුදා”තාත්තා තුළ ඇතිවූ සතුට නිම් හිම් නැති තරම් විය. අයියා ද සිටියේ ඕනෑම උදව්වක් කරන්නට සූදානමිනි. තිලකාට ලිපියක් එවන්නේ කෙසේද යන ප්‍රශ්නය මා සිත යටින් මතුව ආවේ මේ අතරදීය. ඈ එවන ලිපි මා අතට පත්වුවද මා යවන ලිපි ඇගේ දෙමාපියන්ට හසුවේ. මෙයට විසඳුමක් සෙවිය යුතුය.”ඇයි මල්ලියෙ ඕක ඔය හැටි කල්පනා කරන්න දෙයක්යැ. මගේ නමට ලියුම් එවන්න. මං තිලකාට දෙන්නම්”අයියා මට මෙතරම් සමීපවීම මහත් පුදුමයකි. තිලකා ගැන ඔහු තුළවූ අදහස මුළුමනින්ම සේදී ගොස් විය යුතුය. කපන්න බැරි අත සිඹිනවය කියන්නේ මෙවැනි දේවලටය. මා මුල සිටම අයියා නොතකා හැරියේ ඔහුගේ නරුම අදහස් නිසාය. එහෙත් දැන් අයියා හොඳ මිනිසෙකි. අයියාගේ යෝජනාවට මම මුළුහිතින්ම එකඟවීමි.”හැබැයි පස්සෙ සේරම පොලිත් එක්ක ගෙවන්න වේවි”අයියාගේ වදන් මගේ දෙසවන් පසාරු කරගෙන ගියේය. මා තුළ අහිතක් හෝ සැකයක් ඇති නොවීය. රහසේ පෙම්බැඳීම කිසියම් ආස්වාදයකි.”පුතේ උඹේ ඔය ගමන ගැන පන්සලේ ලොකු හාමුදුරුවන්ටයි, බේකරියෙ මුදලාලි මාමටයි ඇගිනස් නැන්දටයි ගිහින් කියල ආවොත් නේද හොඳ. පන්සලට යන්න මාත් එන්නම්. බේකරියට තනියම යන්න බැරියැ. කොහොමත් අපට බැරි අවස්ථාවලදි උදව් කරපු සෙනඟනෙ.”මගේ ගමන ගැන අම්මා තුළවූ අකමැත්ත මුළුමනින්ම යටපත්වී ඈ ඉතසිතින් කරන අවවාද අනුශාසනා මතුව ආවේය.තරමක් රෑ බෝවී මම බේකරිය දෙසට පියමැන්නෙමි. ඒ වනවිට හවස්කාලයේ බේකරියේ වෙළඳාම අවසන්ව තිබූ හෙයින් බේකරිය යාබද මිදුලේ කෝං ගස යට සිටවූ ලී බංකුවේ ඇග්නස් නැන්දා වාඩිවී සිටියාය. අම්මාගේ උරහිසට හේත්තුවී තිලකා සිටියේ හුරතල් වෙමිනි.”පේනවනෙ පුතේ නාකි හුරතලේ”නැන්දා එසේ කියත්ම තිලකා හිස පසෙකට ගත්තාය. ඇයට ලැජ්ජා හිතුණා විය හැක.”මොකෝ පුතා මේ අරුමැක්කෙ. කෝ මං ඉඳගන්න පුටුවක් අරන් එන්නම්””ඕන නෑ.”තිලකා බංකුවෙන් නැඟී සිටියාය. මම ඈ වාඩිවී උන් තැනට මඳක් ඈතින් ඉඳ ගතිමි.”ගිහින් තේ එකක් හැදුවනං”තිලකා අකමැත්තෙන් ගෙතුළට රිංගුවාය.”මට නාවික හමුදාවෙ රස්සාවක් ලැබුණා.””අනේ වාසනාවන්. උඹලටත් එහෙනම් දෙයියො බැලුවා”නැන්දා ඉතසිතින්ම පැවසුවාය. මගේ වචන ඇසුණු නිසාදෝ ගෙට රිංගූ® තිලකා යළි මිදුලට පැමිණියාය.”රස්සාව කොහෙද අයියෙ””නාවික හමුදාවෙ“”යමු ඇතුළට. මුදලාලිටත් මේ ආරංචිය දන්වන්න එපායැ”නැන්දා ඉස්සර වූවාය. තිලකා අසලින්ම මගේ දෙපා නැවතිණ. කෝන් ගහේ අතුපතර අපට සෙවණැල්ල මැව්වේය. මාවවුලන් පියාසැලුවේ කෝන්ගෙඩිවලට හොට අල්ලමිනි.”කෝ මේ මුදලාලි...”ආරංචිය දැන්වීමේ සතුටින් නැන්දාද මුදලාලි සොයා ගෙතුළට රිංගන්නට ඇත. අපි කෝන් ගස් සෙවණේ මඳකට තනිවීමු.”මං ගිහින් ලියුමක් එවන්නම්”මම ඇගේ අතින් අල්ලාගෙන පැවසුවෙමි.”එපා. අහුවෙයි””අයිය නමට එවන්නම්. අයියා දේවි””ඇත්තටම. කාගෙද අදහස””අයියගෙ“තිලකාගේ දෑස ගිනිකන වැකුණක් මෙන් දීප්තියෙන් බබළන්නට විය. ඒ අතුපතර මුවා කරමින් වැටුණු හීන් එළිය දැල්ලකිනි.”නැව්වල යනකොට මාව අමතක වෙන්නෙ නෑ නේද?””අමතක වෙන්නෙ මොකටද?””ඇයි නාවික සෙබළියක් හමුවුණොත්””අපොයි නෑ””කවදද යන්නෙ””තව දවස් තුනකින්””එහෙනම් කොට්ටඋර දෙකකුයි ලේන්සු දෙකකුයි මහල දෙන්නම්”මා අල්ලා ගත් අත ඈ අනෙක් අතින් තදකර අල්ලා ගත්තාය.”අයියාට තුනුරුවන්ගෙම සරණයි”ඈ අත මුවට තබා ගත්තේ බියෙන් ඔද්දල්ව ගිය සිතිණි.”කෝ මේ දරුවා...”ඇගිනස් නැන්දා මුදලාලි සමඟ මිදුලට බැස්සාය. මගේ අත අල්ලාගෙන උන් තිලකා රහත් වූවා සේය.”මේ දරුවට නාවික හමුදාවෙ රස්සාවක් හම්බවෙලා””කොච්චර එකක්ද? දේශපාලකයො ඇඟිලි නොගහන එකම තැන ඔච්චරයි මයෙ හිතේ”සතුටු සාමීචිය ටික වේලාවක් පැවතිණ. ඒ අතර තිලකා තේ කෝප්පයක් බන්දේසියක් මත තබාගෙන පැමිණියාය.”මටත් තේ එකක් හැදුවනම් දුවේ”මුදලාලිගේ ඉල්ලීමත් සමඟ තිලකා යළිත් ගෙට රිංගුවාය. මම සමුගැනීම සඳහා ඈ ආපසු එනතුරු බලාසිටියෙමි. දෙන්න දෙමහල්ලෝ මට සමුදුන් අතර තිලකා සමඟ අලුතින් යමක් කතා කරන්නට අවස්ථාවක් නොවීය.වෙන්වන අවස්ථාවේදී ආදරය තදින් දැනේ. මිනිස් ස්වභාවය ද එයමය. මා එය මින් පෙර අත්විඳ තිබුණේ නැත. තිලකාට මා මුළු හදින්ම ආදරය කරන බව මට පසක් වූයේ මේ මොහොතේය. මම ආපසු හැරී බැලුවෙමි. තිලකා දොර රෙද්දට මුවාවී යන්තමට පෙනෙන්නට සිටියාය. යන්නට පෙර එක් වරක්වත් ඇය හමුවිය යුතු යැයි මම අධිෂ්ඨාන කර ගතිමි.පසුදා උදෑසන මම බේකරිය ඉදිරියෙන් පාරේ ගමන් කළෙමි. තිලකා පෙනෙන්නට නොසිටියාය. කඩපොළ තෙක් ගමන් කළ මම ආපසු ආවේ නොසන්සුන් සිතිනි. එහෙත් බස් නැවතුමේ සුදුපාට ඡායාවක් ඈතදීම මගේ ඇස ගැසිණ. තිලකා පාසල් ඇඳුමින් සැරසී බස්නැවතුමට පැමිණ සිටී. මගේ සිත ගිඩි ගිඩි ගා ගැහෙන්නට විය. තිලකා සිටියේ මා එන දෙසට ඉගිළෙන්නට තරම් සූදානමකිනි. බස්රියක් පැමිණ බස් නැවතුමේ නවත්වනු පෙනිණ. තිලකා එයට නැග්ගා වත්දැයි සිතමින් මම අඩිය ඉක්මන් කළෙමි. බස්රිය යන්නට ගියේය. තිලකා උන්තැනම සිටගෙන සිටී.”ඉස්කෝලෙ යන්නද?””නෑ. චාමික අයිය එයි කියල හිතන් මං බොරුවට ඉස්කෝලෙ යන විදියට ලෑස්ති වෙලා ආව.””දැන් ඉතින් ආව නම් ඉස්කෝලෙ යන්න එපායැ””ඔව්. නැත්නම් දැන් බොරු කිව්ව කියල ගෙදරට අහුවෙනව“මා නිරුත්තරය. කොහි යා යුතුද? කුමක් කිව යුතුද යන්න මට හිතාගත නොහැක. මා ප්‍රථම වරට ආදරණීය පෙම්වතකු වී සිටී.”අපි කොහේහරි යමු. අන්තිම වතාවට හරි ටිකක් කතාකරකර ඉන්න”තිලකාගේ ඉල්ලීමට මගේ ඇස් උඩ ගියේය. මේ පුංචි කෙල්ලගේ හිතට මේ තරම් හයියක් ඇතිවුණේ කෙසේද? පාරේ යන එන අය අප දෙස බලනවාදැයි මට සිතින. එහෙත් බස් නැවතුමක සිටින අය කාගේවත් ඇසට හසුවන්නේ කුමකටදැයි මට සිතින.”දුවේ බස් එක ගියා නේද?”එක් ගැහැනියක් තිලකා ඉදිරියේ නැවතුණාය. මම ඉවත බලාගෙන සිටියෙමි.”ඔව් නැන්දෙ ටිකක් පරක්කුවුණා. ඊළඟ බස් එකේ යනව“”මං ගිහින් එන්නම්”ඈ තවත් තොරතුරු නොඅසා යන්නට ගියාය.තවත් විනාඩි පහකට පමණ පසු ඊළඟ බසය පැමිණියේය. මගේ අතින්ද ඇදගෙන තිලකා බස්රියට ගොඩවූවාය. මම වටපිට බැලුවෙමි. බස්රිය තුළ අඳුනන කිසිවකු පෙනෙන්නට නොවීය. මගේ සිත නිවුණු බවත් දැනිණ. මා වටපිට බලද්දී තිලකා කඩිමුඩියේ අසුනක් අයිති කරගෙන තිබුණි. යාබද අසුන හිස්ය. කෝඩුකාර හිතට දිරිගෙන මම ඉඳගතිමි. අමුත්තක් නොදැනේ.තිලකා පොත් බෑගයෙන් පාර්සලයක් එළියට ඇද්දාය.”මේක මාව මතක් වෙන්න. ගෙදර ගිහින් බලන්න”තිලකා පැවසුවේ මගේ අතින් අල්ලාගෙනය. මට පාර්සලය බලන තුරු ඉස්පාසුවක් නොවීය. කඩදාසි බෑගය තුළින් ඇතුළ පෙනේ. කොට්ට උර දෙකකි. පුංචි මලක් මැද ’ඛ්’ අකුර මසා ඇත.”හරි ලස්සනයි”මම ආදර සංකේතය පපුවට තුරුලුකර ගතිමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=as1008018</link>
    <topic>මිනිත්තුවක කතාවක්</topic>
    <author/>
    <content>මිනිත්තුවක කතාවක්රුසියානු ලේඛක ඉවාන් තුර්ගේතිව් ට (1818 – 1833) දිනක් වීදියක දී යාචකයකු හමු විය. යාචකයා ආධාරයක් පතා ලේඛකයා වෙත අත පෑවේය. තුර්ගේතිව් සිය සාක්කු අත පත ගා බැලීය. සාක්කු එහෙම පිටින්ම හිස්ය. ගැහෙන සිරුරෙන් යුතු යාචකයා තවමත් අත දිගු කරගෙන සිටී.ඉමහත් අපහසුතාවයට පත්වූ තුර්ගේතිව්ට කරකියා ගත හැකි දෙයක් නොවීය. අපි දැන් ඉවාන් තුරේගේතිව් ට සවන් දෙමු.”මම ඔහුගේ මඩ දූලි තැවරුණු අත තදින් අල්ලා ගත්තෙමි. මා එක්ක තරහ වෙන්න එපා සහෝදරයා. ඔහේට දෙන්න එක තඹ සතයක්වත් මා ළඟ නැහැ.” එවිට යාචකයා සිනහ මුහුණින් යුතුව මා දෙස බැලීය.”කමක් නැහැ. ඔබ මට සහෝදරයා කියල කිව්ව. වෙන මුකුත් ඕන නැහැ. මට ඒ ඇති” යාචකයා පැවැසීය.එක් රටක රජතුමෙක් වසර ගණනාවක් රට පාලනය කළේය. කල්යෑමේදී ජනතාව අතර උද්ගත වූ නොසන්සුන්කම් නිසා පාලනය පවත්වා ගෙන යෑමට බාධා මතුවිය.එහෙත් එරට දේශ සීමාවෙන් එහා රටක රජතුමා දිගු කලක් තිස්සේ කිසිදු ගැටලුවකින් තොරව රට පාලනය කරගෙන ගියේය.කිසිදු ගැටලුවකින් තොරව රට පාලනය කිරීමේ රහස දැනගැනීම පිණිස එම රජතුමා අසල්වැසි රටට සිය නියෝජිතයකු යැවීය.අපේක්ෂා කළ පරිදි එම නියෝජිතයා එරටට ගොස් රජතුමා හමුවී තම ගමනේ අරමුණ පැහැදිලි කළේය.එකම වචනයක් හෝ නොදෙඩූ රජතුමා විදෙස් නියෝජිතයා අසල පිහිටි තිරිඟු යායකට කැඳවාගෙන ගියේය.අනෙක් කරල්වලට ඉහළින් නැඟී සිටි කරලක් දුටු වහාම රජතුමා එසේ උස්ව තිබූ කරල් කපාදැමීය.සාර්ථක චාරිකාවකින් පසු නියෝජිතයා ආපසු සියරට පැමිණියේය.විශ්‍රාමලත් විදුහල්පති බණ්ඩාරගම පුල්ලෙපෙරුම  තම අත්දැකීම් ගැන කතාකරමින් සිටි එක්තරා සුප්‍රසිද්ධ මං පහරන්නකු වරක් තමා මුහුණ පෑ අපූරු සිද්ධියක් තම මිතුරාට විස්තර කරන්නට පටන් ගත්තේ මෙසේය.”දවසක් මං මහ රෑ ගෙයකට අමාරුවෙන් ඇතුළු වෙලා අල්මාරිය අරින්න ලෑස්තිවුණා විතරයි ගේ අයිතිකාරයාට අහුවුණා නේ!””ඉතින්...!”ඒ ඇසූ මිතුරා විස්මයට පත්ව වැඩිදුර විස්තර ඇසීමට සූදානම් විය.”බලනකොට, මං ඇතුළුවෙල තියෙන්නේ නීතිඥ මහත්තයෙකුගේ ගෙයකට””දෙයියනේ, එහෙම නම් – ඒ වෙලාවෙම පොලීසියට දැනුම් දෙන්න ඇති!””නෑ.. නෑ.. ගෙදර හිටිය ඔක්කොම එකතුවෙලා මාව අල්ලල බැඳල, කාමරයක හිර කරගෙන, පැයක් විතර උපදෙස් දුන්නා - මීට පස්සේ කිසිම දවසක මේ පැත්තේ එන්න එපා. . තවත් මේ වගේ දේවල් නොකර, වහාම මෙතැනින් පිටවෙල යන්න ලෑස්ති වෙන්න කියල..”මෙම විස්තරයට සවන් දී සිටි මිතුරා ඊට පිළිතුරු දෙමින් සැනසුම් සුසුමක් ද හෙළන්නට විය.”ඒ විදියට කොටුවෙලත් – ඔය තරම් ලේසියෙන් ගැලවෙන්න ලැබුණු එක ඔහේගෙ ලොකුම වාසනාවක්...!””පිස්සු .. ඔහේ හිතන්නේ මට ලේසියෙන් ගැලවිලා යන්න ඉඩ දුන්න කියලද?”මං පහරන්නා දෑස් දල්වා මිතුරා දෙසට හැරී තමා මුහුණ දුන් ඊළඟ සිද්ධිය තවදුරටත් පැහැදිලි කරන්නට විය.”ඒ විදියට බේරිල යන්න කියල උපදෙස් දුන්නට – නීතිඥ මහත්තයා මගෙන් රුපියල් 1500ක් අයකර ගෙනයි – මාව නිදහස් කළේ..!”(“රීඩර්ස් ඩයිජස්ට්” ඇසුරෙනි) මාකොල – ගාමිණී චන්ද්‍රසේනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=as1008019</link>
    <topic>සමහර පිරිමි ළමයි ගැහැනු ළමයි ගැන හිතන විදිහ හොඳ නෑ</topic>
    <author>ටෙක්ලා පද්මිණී කාරියවසම්</author>
    <content>සමහර පිරිමි ළමයි ගැහැනු ළමයි ගැන හිතන විදිහ හොඳ නෑ“මට හොඳ දුවෙක් වගේ ඉන්න ඕන. ඒත් අම්මේ මට එහෙම ඉන්න බැරි වුණා. මගේ අම්මා රට ඉන්නේ. එයා එන්නේ අවුරුදු දෙකකින්. අපේ ගෙදර ඉන්නේ තාත්තයි, මල්ලියි, නංගියි, ආච්චියි.මම දුප්පත් කෙල්ලෙක් අපේ තාත්තා හරි අහිංසකයි. අපේ අම්මා රට ගියේ අපි දුප්පත් නිසා. අපේ ගෙදර ඉන්නේ තාත්තගේ අම්මා. ඒ ආච්චි අම්මා හරි නපුරුයි. මට ඉස්කෝලෙ යන්න වුණේ හතේ පන්තියට විතරයි. අපේ ආච්චි හරි පුදුම එක්කෙනෙක්.එයාට මාව විශ්වාස නැහැ. මම කඩේ ගිහින් ආවත්, ඉස්කෝලෙ ගිහින් ආවත් පල්ලි ගිහින් ආවත් එයා කියන්නේ මම කොල්ලො එක්ක කතා කර කර ඉඳල එනවා කියලා. පාරේ කවුරු හරි ගියත් මගෙන් අහනවා ඒ ළමයා මොකද මෙතනින් ගියේ කියලා. මම දන්නේ නෑනේ. ඉතිං මම දන්නේ නැහැ කීවහම මට හොඳට ම බණිනවා අහල පහළ අයටත් ඇහෙන්න.අපේ තාත්ත නම් මට හරිම ආදරෙයි. තාත්තා වැඩට ගිහින් එනකොට මම ගෙදර ඉන්නේ නැහැ. පාරට ගිහින් තාත්තා එන කල් ම බලා ඉන්නවා. ආච්චි සමහර දවසට තාත්තටයි මටයි කෑම දෙන්නෙත් නැහැ. ඉතිං තාත්තත් ගෙදර ඇවිත් පාඩුවේ ඉන්නවා. තාත්තා හුඟක් වෙලාවට රෑ වෙලා ගෙදර ඇවිත් ඔන්න ඔහේ වැටිල නිදාගන්නවා.”ඒ දුප්පත්කම නිසා මව විදේශගත වූ තවත් එක් දුවෙකුගේ කතාවක්. එයාගේ කොණ්ඩේ තඹ පාටයි. තඹ පාට ක්‍රේල් කොණ්ඩේ එයා දෙකට බෙදලා පටි දෙකකින් ගැට ගහලා තිබුණා.එයාට ලස්සන හිනාවක් තිබුණා. එයාගේ දත් පෙළ ඉතාම දුර්වර්ණව කැඩී බිඳී ගිය බව පෙනුණත් මට එයාගෙන් ඒ ගැන අහන්න හිතුණෙම නැහැ.තාත්තගේ අම්මා තමන්ගේ ලොකු මිණිපිරීට සලකපු ආකාරය ඉතාම හොඳ නැති බව තමයි අහිංසක ක්‍රිස්ටිනා මට කීවේ. ක්‍රිස්ටිනාගේ ඇස්වල ලියැවිලා තිබුණේ අහිංසකකම විතරයි. එයාගේ හිතේ කිසි කපටිකමක් තිබුණේ නැහැ. ඒත් එයාගේ ආච්චිගේ හිත මොනවගේ එකක් ද කියලා මට හිතා ගන්නවත් බැහැ. ක්‍රිස්ටිනාගේ ආච්චිගේ වයස අවුරුදු පනස් පහක් විතර ඇතිලු.අවුරුදු පනස් පහක ආත්තම්මට මේ වයසෙ දරුවෙක් ගේ හිත හඳුන ගන්න බැහැ කියන එක කනගාටුවට කරුණකි. ආච්චිගේ මානසික මට්ටම ගැනත් අපිට අවධානය යොමු කරන්න වෙනවා ක්‍රිස්ටිනාගේ කතාව අහද්දී.ළමයි වෙනත් අය ළඟ තබා විදේශ ගත වෙද්දී මව්වරු තම දරුවා රඳවා යන තැනැත්තා ගේ සිතිවිලි, ආකල්ප, මානසික තත්ත්වය පිළිබඳ අවධානය යොමු කළ යුතුයි. ඒත් එහෙම කරන්නේ කොහොමද? දුප්පත් කමට කීයක් හරි හොයා ගන්න යන ගමනේ කා ළඟ හරි රඳවා යනවා මිසක්...ඒත් අම්මලා තාත්තලා දුක් විඳින්න යන්නේ තමන්ගේ දරුවගේ බඩකට පුරවන්න නම් ඔවුන්ට අකුරු හතර උගන්වලා සමාජයේ යහපත් පුරවැසියෙක් කරන්න නම් දරුවන්ගේ ආරක්ෂාව රැකවරණය ඔවුන්ගේ ඉගෙනුම් කටයුතුවලට ඇතිවන බලපෑම.ඔවුන්ගේ මානසික හා සාමාජීය තත්ත්වය සුරක්ෂිත වන ආකාරය පිළිබඳ අවධානය යොමු කළ යුතුයි. ඒත් ක්‍රිෂ්ටිනාගේ අම්මා ඒ ගැන නොසිතුවා යැයි කියා කියන්න කොහොමත් ම බැහැ. ඇය දරුවන් රැකවරණය සඳහා තැබුවේ තම සැමියාගේ මව යටතේ යි. මිත්තනියගේ සෙනෙහස අප්‍රමාණය අනුපමේය යි.සංස්කෘතිය උරුමය පරම්පරාවෙන් පරම්පරාවට ගෙනියන්නේ මිත්තනිය. ඒත්...“මම ඉස්කෝලෙ යන එක නැවතුණා. එතකොට මට 17 යි. තාත්තා ආච්චි සියලු දෙනාම දැනුවත්ව මට පෙම්වතෙක් හිටියා. එයාගේ අම්මා තාත්තා පවා කැමති වෙලා හිටියේ.ඒත් ඒ ගෙදර අයට අපේ ආච්චි බොරුවක් කියලා ඒ අයියා මා එක්ක අමනාප වුණා. තාත්ත ඒ ගැන කතා කළත් පලක් වුණේ නැහැ. අනේ ඉතිං අපේ තාත්තට කරන්න දෙයක් නැහැ. එයා හරි අහිංසකයි. ආච්චි ඉතිං තාත්තගේ අම්මනේ. තාත්තා කියන්නේ එයාට ගහන්නද, බණින්න ද මොනවා කරන්නවත් බැහැනේ කියලා.ආච්චි අපිට කන්න නොදුන්න හම වෙන ගෙවල්වල අය අපිට කෑම දෙනවා.මම මෙහේට එන්න වුණු බව අපේ අම්මා දන්නවා. අම්මා කීවේ අම්මා ආවහම මාව ගන්නම් කියලා.අපේ ආච්චිගේ කතා නිසා සමහර පිරිමි ළමයි මාත් එක්ක තරහෙන් හිටියේ. සමහර අය හිතන් හිටියේ මම සල්ලි දුන්නහම යන්න එනවා කියලා.අනේ අම්මේ මම එහෙම නෑ. එක දවසක් මාව අඳුනන්නේ නැති ආච්චි කෙනෙක් තමයි කොල්ලන් ගෙන් බේර ගත්තේ. මගේ ඔලුව තුවාල වෙලා තිබුණා. මම ඉස්පිරිතාලෙත් හිටියා.ඊට පස්සේ ටික දවසක් ඔහොම ගියා මම පරෙස්සමෙන් හි්ටියා. මම කොහේවත් යන්නේ නැහැ.දවසක් ආච්චියි තාත්තයි දෙන්නම වැඩට ගිහින් හිටියේ. අපේ ෆාදර් චර්ච් එකට එන්න කියලා මම ගියා. ඒ ගිහින් එන කොට හොඳට ම රෑ වෙලා. මට තිබුණේ නොගිහින් ඉන්න. මම හිතුවෙ ම නැහැමට එහෙම වරදක් වේවි කියලා. ඒත් එහෙම වුණා අම්මේ කොහොම හරි මම රෑ ගෙදර ආවේ නැති නිසා ;ගදර අය හොයලා. ආච්චිට මගේ වටිනාකම දැනිල තියෙන්නේ එදා තමයි. ආච්චි හරියට අඩලා. ගමේ හැමෝ ම මාව හොයලා පස්සෙ ටවුමේ එක්කෙනෙක් තමයි පොලිසියට කියල තියෙන්නේ මෙතන මොකක් ද වෙනවා කියලා. කොහොම හරි මං පොලිසියට වුණ සේරම විස්තර කීවා. එයාලාට උසාවියෙ නඩු. මාව මෙහෙට දැම්මා. මම මෙහෙන් යන්නේ අම්මා ආවට පස්සේ තමයි.මේ පිරිමි ළමයි ගෑනු ළමයි ගැන හිතන හැටි හොඳ නැහැ අම්මේ. එයාලා හිතන්නේ ඕන ගෑනු ළමයෙක් ඒ ගොල්ලො කියන දේ අහන්න ඕන කියලා.ඕන ගෑනු ළමයෙක්ව සල්ලි තියෙනවා නම් එයාලට එක්ක යන්න පුළුවන් කියලා. අනේ මන්දා අම්මේ මිනිස්සු එහෙම හිතන්නේ ඇයි කියලා. එහෙම බෑ කියලා එයලට කියලා දෙන්න කෙනෙක් නැද්ද?”ඒ ගෑනු දරුවෙකු ගේ ප්‍රශ්නයකි. මේ පිරිමි ළමයින්ට වැරදි කරන්න එපා කියලා දෙන්නත් ඕනෑ එයාලගේ අම්මලාම තමයි. තමන්ගේ පුතාට කාන්තාවගේ, සහෝදරියකගේ අගය කියලා දීම අම්මා කෙනෙක් ගේ වගකීම්වලින් වැදගත් එකක්. එහෙම නොවුණහම තමයි ඒ අම්මගේ පුතා ඒ අම්මටත් නොසලකන නරුමයෙක් වෙන්නේ.මට ක්‍රිස්ටිනාට කියන්න බෑ. ඒත් මේ ලිපිය කියවන අම්මලට කියන්න රහසක් තියෙනවා. ඒක තමයි මම දන්න ලස්සන, හොඳ, වැදගත් පවුලක අම්මා කෙනෙක් ඉන්නවා. එයා එයාගේ පුතාට බයයි. කොච්චර බය ද කියනවා නම් තමන්ගේ ම පුතා දකින කොට ඒ අම්මට තමන් ගේ නිවස මැදම මුත්‍රා පිට වෙනවා. එහෙම අම්මලගේ පුතාලා රටේ ඉන්න කාන්තාවන්ට ආරක්ෂාව සලසයි, රැකවරණය දෙයි, ගරු කරයි, කියලා අපට හිතන්න බෑ. පුතාලා හදන අම්මලා තමන් ගේ දරුවා උගතකු ධනවතකු කරන්න හිතන්න ඉස්සෙල්ලා ගුණගරුක දරුවකු කරන්න හිතන්න ඕනෑ.අම්මලා එහෙම හිතුවදාට මේ රටේ සිදුවන ස්ත්‍රි දූෂණ, කාන්තා හිංසන, ළමා අපචාර නවතීවි. නැත්නම් නීතියට ඒ කිසිවක් නවත්වන්න බෑ. බැරි ඇයි කියලා අපි සියලු දෙනාම දන්නවා. වැරදි කරන කෙනා නීතියේ රැකවරණය ලබන්න මං සොයා ගෙන තියෙන්නේ,ඒ නිසා ක්‍රිස්ටිනා වගේ වරදට ගොදුරු වූ අහිංසක තරුණියන්ට යෞවනියන්ට වෙන්නේ හිරවූ, සැඟවුණු අහිංසක පීඩකාරී ජීවිතයක් ගෙවන්න. හැබැයි ක්‍රිස්ටිනා ගේ ප්‍රශ්නය මහා පිපිරුමක මූල බීජයක් වගෙයි මට දැනෙන්නෙ.කාන්තාව මුළුමහත් සමාජයට අභියෝගයක් වූ දාට කාන්තාවගේ මුදු බව, සුමුදු බව, විනීත බව, නැතිවුණ දාක, කොමළ බව, වියැකුණු දාට එය කවියන්ට නම් ගැටලුවක් වෙන එකක් නැහැ. ඒත් අද මේ අහිංසක මල් පෙළන මහා සමාජයට තවත් ගැටලුවක් එක් වේවි.ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=as10080111</link>
    <topic>ආදරය, කරුණාව මිසක් ප්‍රචණ්ඩත්වය සිතුවමට නැඟිය යුතු නැහැ</topic>
    <author>සංලාපය - බුද්ධික සමන් ගුණවර්ධන</author>
    <content>ආදරය, කරුණාව මිසක් ප්‍රචණ්ඩත්වය සිතුවමට නැඟිය යුතු නැහැකලාශූරී ජයසිරි සේමගේශ්‍රී ලංකාවට අනන්‍ය වූ චිත්‍ර ශෛලිය අන්තර්ජාතික තලයට ගෙන ගිය නිර්මාණකරුවා වන්නේ කලාශූරී ජයසිරි සේමගේ ය. මැලේසියාව, නේපාලය, ස්වීඩනය, ස්විට්සර්ලන්තය, ෆින්ලන්තය, ඕමානය, තායිලන්තය වැනි ලෝකයේ නොයෙක් රටවල ඒකපුද්ගල චිත්‍ර ප්‍රදර්ශන පවත්වමින් තිබේ. ලාලිත්‍යයෙන් හෙබි ශෛලිගත චිත්‍ර සම්ප්‍රදායක් අනුගමනය කරන ඔහු අගෝස්තු 06 වැනි දින සිට 08 වැනි දින දක්වා කොළඹ 07 ලයනල් වෙන්ට්ඩ් කලාගාරයේ දී ‘සාමය’ තේමාකරගත් ඔහුගේ චිත්‍ර ප්‍රදර්ශනය පැවැත්වීමට නියමිත ය.ඔහුගේ රසිකයිනට නොමිළයේ මේ ප්‍රදර්ශනය නැරඹිය හැකි ය. සිංගප්පූරුවේ මංගල විහාරයේ තෙමහල් ගොඩනැඟිල්ලක බෞද්ධ බිතුසිතුවම් නිර්මාණය කිරීම මෙන් ම ජනාධිපති මහින්ද රාජපක්ෂ මහතාගේ සංකල්පයකට අනුව නේපාලයේ ලුම්බිණියේ ඉදිවන ශ්‍රී ලංකා විහාරයේ බිතුසිතුවම් ඇඳීම ද සිදුවන්නේ සේමගේ මහතා අතිනි.‘සාමය’ චිත්‍ර ප්‍රදර්ශනය පශ්චාත් යුද පසුබිමක සිටින අපට කෙසේ බලපෑම් කරයි ද?මේ වනවිට මම ලංකාවේ චිත්‍ර ප්‍රදර්ශන විස්සක් පමණ පවත්වා තිබෙනවා. පසුගිය යුද වාතාවරණය නිසා අපට නිදහසේ නිර්මාණ රස විඳින්න අවස්ථාව ලැබුණේ නැහැ. දැන් ඊට කාලය උදාවෙලා තියෙනවා. ඒ නිසා මම සිතුවා සාමය, ආදරය, කරුණාව වැනි තේමා හරහා චිත්‍ර ප්‍රදර්ශනයක් කරන්න. මේ ප්‍රදර්ශනයේ ප්‍රධාන ආරාධිතයා වෙන්නේ ජනමාධ්‍ය අමාත්‍ය කෙහෙලිය රඹුක්වැල්ල මහතායි.ඊට අමතරව රටේ කලාකරුවන් රැසක් සහභාගි වෙන්න නියමිතයි. මේ ප්‍රදර්ශනයට ඉදිරිපත් කරන නිර්මාණ ඇඳ තිබෙන්නේ තෙල් සායම්, දිය සායම් සහ ඇක්‍රලික් මාධ්‍යවලින් පශ්චාත් යුද පසුබිමකදී අන් කවර කලකදීටත් වඩා කලාකරුවාට තිබෙන වගකීම විශාලයි. අප එය තේරුම් ගත යුතු වෙනවා. හැකි ප්‍රමාණයෙන් ඊට දායක වීමේ අභිප්‍රාය කලාකරුවකු හැටියට මටත් තිබෙනවා.ඔබේ චිත්‍ර බොහොමයක් ස්වභාවිකත්වයෙන් එහාට ගිය ශෛලිගත ස්වභාවයක් ගන්නවා.පිකාසෝගේ චිත්‍රයක්, මයිකල් ආන්ජිලෝගේ චිත්‍රයක් දුටු ගමන් හඳුනාගන්න හැකි ඔවුන්ට ආවේණික වූ අනන්‍යතාවයක් පවතින නිසයි. චිත්‍ර ශිල්පියකුට එවැනි ආවේණික ශෛලියක් අවශ්‍යයි. ඒ අතර මගේ ශෛලිගත ස්වභාවයක් තමයි තියෙන්නේ.ඕනෑ ම කෙනෙක් චිත්‍ර පුහුණු වෙන්නේ ස්වභාවිකත්වය තත්ත්වාකාරයෙන් චිත්‍රයට නැඟීමෙන්. මම වුණත් පුහුණු වුණේ ස්වභාවික දර්ශන ඒ අයුරින් ම ඇඳීමෙන්. ඒත් කලක් ඒ විදියට ඇඳගෙන යනවිට තමන්ට ම ආවේණික ශෛලියක් නිර්මාණය වෙනවා.එහෙම නැත්නම් අපි හැමදාම එක තැනයි. අලුත් යමක් කරන්න නම් ඒ විදියට ආවේණික ශෛලින් ගොඩනැඟෙන්න ඕනෑ. එවිටයි චිත්‍ර කලාව ඉදිරියට යන්නේ. මගේ ශෛලිය ගැන කියනවා නම් දේශීය හුරුවක් තමයි මගේ තිබෙන්නේ. පැරණි චිත්‍ර කලාවක්, විහාර ආරාමවල තිබූ චිත්‍ර කලාවත් මිශ්‍ර වූ චිත්‍ර ශෛලියක් මට තියෙන්නේ.දිනක් මහාචාර්ය චන්දිම විජේබණ්ඩාරයන් කිව්වා සේමගේ ගෙ චිත්‍රයක් දැක්කම ඒක සේමගේගෙ කියන්න අස්සන අවශ්‍ය නෑ කියලා. මේ විදියට හැම චිත්‍ර ශිල්පියකුට ම තමන්ට ආවේණික ශෛලියක් අවශ්‍යයි. ඒත් අද සමහරු පහුරු ගාලා පාට තවරලා විවිධ ශෛලියේ චිත්‍ර අඳිනවා. මට තියෙන්නේ ශෛලිගත වෙන්න කලින් ස්වභාවිකත්වය ඇඳ පුහුණු විය යුතුයි. එකපාර ශෛලිගත වෙන්න ගියොත් තමන්ට ආවේණික ශෛලියක් ගොඩනඟාගන්න බැරි වෙනවා.ඔබේ චිත්‍රවලින් බොහෝ විට නිරූපණය කරන්නේ ආදරය, කරුණාව, සාමය වැනි සංකල්පයි.යුද්ධය ප්‍රචණ්ඩත්වය ආදියට මගේ හිත ගියේ නෑ. නිතරම ලාලිත්‍යය හා රිද්මය තමයි මම අගය කරන්නේ. ශෘංගාරය, ආදරය, කරුණාව වැනි දේ මිසක් ප්‍රචණ්ඩත්වය ඇඳිය යුතුයි කියලවත් හිතෙන්නෑ. මම හිතන්නේ මම කුඩා කාලයේ ඉඳන් හැඳුන වැඩුන පරිසරය යි ඊට බලපාලා තියෙන්නේ.මගේ ගම අම්බලන්ගොඩ. ඒක කලා ගම්මානයක්. පැරණි බිතුසිතුවම්, වෙස් මුහුණු, විහාරාරාමවල බිතුසිතුවම් ආදිය තමයි නිතර දකින්න ලැබුණේ. අගනුවර මම ඉපදුණා නම් ඒ තත්ත්වය වෙනස් වෙලා මටත් බටහිර ආභාසය ලැබෙන්න තිබුණා. මම හිතන්නේ මට ගමේ ආභාසය ලැබීමයි ඊට හේතුව.බෞද්ධ චිත්‍ර කලාවකට යොමු වුණේත් ඒ ආභාසය නිසාම විය යුතුයි නේද?ඇත්තෙන් ම මම ගොඩක් ම ඇඳල තියෙන්නේ බෞද්ධ චිත්‍ර යි. සිංගප්පූරුවෙ මංගල විහාරයේ සිතුවම්, ජනාධිපතිතුමාගේ ප්‍රධානත්වයෙන් ලුම්බිණියේ ඉදිකරන විහාරයේ සිතුවම් ආදී ලෙස විදේශවල පවා විහාරවල චිත්‍ර මම ඇඳල තියෙනවා.ඒ වගේ ම බෞද්ධ පොත්පත්වලත් චිත්‍ර ඇඳ තිබෙනවා. පුවත්පත්වල වුණත් බෞද්ධ චිත්‍ර අඳිනවා. මෙවර චිත්‍ර ප්‍රදර්ශනයේ නම් ඒවා දකින්න නැහැ. සාමය මාතෘකා කරගත් චිත්‍ර තමයි තියෙන්නේ. ඒ චිත්‍රත් නවීනත්වයට බර නොවී හැමදෙනාටම තේරුම් ගත හැකි සරල චිත්‍ර ශෛලියක් තමයි අනුගමනය කළේ.සංලාපය - බුද්ධික සමන් ගුණවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av1008011</link>
    <topic>කවුළු දොරින්</topic>
    <author>හිරුණි</author>
    <content>කවුළු දොරින්පසුගිය සතියේ කලා ක්‍ෂේත්‍රයේ බොහෝ දෙනෙකුගේ සිත් කම්පාකරවන සිදුවීමක් විය.ඒ චිත්‍රපට 50ට අධික සංඛ්‍යාවක් නිෂ්පාදනය කරමින් මෙරට සිනමා කර්මාන්තයට සුවිශාල මෙහෙයක් ඉටුකළ සුනිල් ටී.ප්‍රනාන්දුගේ දයාබර පුතු රිකී තොම්ප්සන්ගේ වියෝගයයි.මාරාන්තික ඩෙංගු රෝගයට ගොදුරුවීමෙන් දින ගණනාවක් රෝහල්ගතව සිටි රිකී පසුගියදා සදහටම අපෙන් සමුගත්තේය.රිකීගේ අවසන් කටයුතු වෙනුවෙන් කලා ක්‍ෂේත්‍රයේ නළු නිළියෝ නිෂ්පාදකවරු, අධ්‍යක්ෂවරු ඇතුළු විශාල පිරිසක් සහභාගිවී සිටියහ.එපමණක් නොව රිකී රෝහල්ගතව සිටි අවදියේදී ඔහු වෙනුවෙන් ආගමික වශයෙන් විවිධ සෙත් සාන්ති පැවැත්වීමට ද බොහෝ දෙනෙක් ඉදිරිපත් වූහ.මේ අතර සේමිණි ඉද්දමල්ගොඩ ප්‍රධාන වූවාය. ඇය රිකීට නිරෝගී සුවය පතා බෝධි පූජාවක් පවත්වන්නට කටයුතු සංවිධානය කළාය.ඒ සඳහා කලා ක්‍ෂේත්‍රයේ අයට මෙන්ම මාධ්‍යයේ හිතවතුන් සඳහා ද ඇරියුම් ලැබිණ.එහෙත් මේ සියලු දේ පසෙක ලමින් රිකී අවසන් ගමන් ගියේය.මේ අතරම පසුගිය දිනක අපට හමුවූයේ හරවත් ටෙලිනාට්‍ය කලාවක් වෙනුවෙන් හැමදාමත් වෙහෙසෙන තවත් ප්‍රකට අධ්‍යක්ෂවරයෙක් වන අනුර මාධව ජයසේකරයි.මීට ප්‍රථම ‘චක්‍රායුධ’, ‘සොඳුරු පියාපත්’ වැනි නිර්මාණ තුළින් ප්‍රේක්ෂකයින් හමුවූ ඔහු මේ දිනවල තවත් අපූර්ව ටෙලිනාට්‍ය මාලාවක් සඳහා පූර්ව සැලසුම් සකස් කරමින් සිටී.මෙවර ඔහුගේ අවධානය යොමු වී ඇත්තේ අපේ ඉතිහාස කතා අතර එන ‘වීදිය බණ්ඩාර’ චරිතය වෙතය. වීදිය බණ්ඩාර පුංචි තිරය සඳහා රචනා කරනුයේ ප්‍රකට තිරකතා රචකයකු මෙන්ම චිත්‍රපට අධ්‍යක්ෂවරයෙකු ද වන සරත් ධර්මසිරි විසිනි.තව නොබෝ දිනකින්ම පූර්ව සැලසුම් නිමකොට රූගත කිරීම් ආරම්භ කිරීමට ඔවුන් බලාපොරොත්තු වන අතර දැනට එහි රූගත කිරීම් සඳහා කණ්ඩලම අවට ප්‍රදේශය තේරාගෙන ඇති බව දැනගන්නට ලැබුණි.සචිනි අයේන්ද්‍රා කලා ක්ෂේත්‍රයට පැමිණියේ දක්ෂ නිළියක් වශයෙනි. ඇය රංගනයට ප්‍රවිෂ්ට වීමට ප්‍රථම නිරූපිකාවක වශයෙන් ද කටයුතු කළාය.ටෙලිනාට්‍ය රංගනය සේම සිනමා රංගනයේ ද ඇය සිය දක්ෂතා පෙන්නුම් කළේ ‘සංකාරා’ චිත්‍රපටයෙනි. අද වන විට අප ඇය හඳුනාගන්නේ චිත්‍රපට නිෂ්පාදනයට ද පැමිණි තරුණ නිළියක වශයෙනි.ඇගේ ප්‍රථම සිනමා නිෂ්පාදනය ‘අඟර දඟර’ නමින් මේ වනවිට සියලු වැඩකටයුතු නිමවෙමින් පවතී.‘අඟර දඟර’ අධ්‍යක්ෂණය කරන්නේ නලින් රාජපක්ෂය. සනත් ගුණතිලක, නදීකා ගුණසේකර රොජර් සෙනෙවිරත්න ඇතුළු පිරිසක් මේ චිත්‍රපටයේ රංගනයට එක්වෙති.අපේ සිනමාව ජාත්‍යන්තර තලයට යාමේ තවත් සතුටුදායක ආරංචියක් ද පසුගිය සතියේ ලැබිණ. ඒ ලබන අගෝස්තු මාසයේ දී මෙරට තිරගත වීමට නියමිත බෙනට් රත්නායකගේ නවතම සිනමා නිර්මාණය වන ‘ඉරහඳ යට’ චිත්‍රපටය වෙනුවෙනි.පසුගියදා ලොස් ඇන්ජලීස් නුවර පැවැත්වුණු අන්තර් ජාතික චිත්‍රපට උළෙලේ වෘත්තාන්ත චිත්‍රපට අංශය නියෝජනය කළ එය එහි විශේෂ ජූරි සම්මානය දිනාගත්තේය.යුද්ධය පැවැති සමයේ ත්‍රස්තවාදී යුද කඳවුරකදී හමුවන තරුණයන් දෙදෙනකු වටා ගෙතෙන මෙම චිත්‍රපටය ජීවිතය සහ ආදරය දෙස හෙළන ආදරණීය බැල්මකින් යුතු අපූර්ව නිර්මාණයකි. මේ දිනවල මෙම චිත්‍රපටයේ පූර්ව ප්‍රචාරක කටයුතු කරගෙන යන්නට අධ්‍යක්ෂ බෙනට් රත්නායක සිය අවධානය යොමුකරමින් සිටියි.මාලනී ෆොන්සේකා පරපුරෙන් සිනමාවට හා කලා ලෝකයට පැමිණි සමනලී ෆොන්සේකා පසුගියදා යුගදිවියට පිවිසුණාය. ප්‍රවීණ ඡායාරූප ශිල්පියෙකු වූ ආනන්ද ෆොන්සේකාගේ දියණියක වූ ඇය පසුගියදා අන්තර්ජාතික කිත් පැසසුම් රැසක් දිනාගත් ප්‍රසන්න විතානගේ ගේ ‘ආකාස කුසුම්’ චිත්‍රපටයේ ද රඟපෑවාය. උසස් අධ්‍යාපනය සඳහා විදේශ ගතව සිටි ඇය මෙවර නිවාඩුවට ලංකාවට පැමිණියේ සිය විවාහ මංගල්‍යය වෙනුවෙන්ම ය.ඇගේ අතගත් මනාලයා ද කලා ක්‍ෂේත්‍රයටම සම්බන්ධ කෙනෙකි. ඔහු ගයාන් ලක්රුවන්. ගයාන්ගේත් - සමනලීගේත් විවාහ මංගල්‍යය පසුගියදා කොළඹ රමාඩා හෝටලයේදී පැවැත්විණි. පවුලේ ඥාතීන් සහ කලාකරුවන් කිහිප දෙනෙක් මෙම උත්සවයට සහභාගි වූ අතර කලා ක්‍ෂේත්‍රයේ අනෙක් සමීප හිතවතුන් වෙනුවෙන් වෙනත් දිනයක සුහද හමුවක් ද ඔවුන් සංවිධානය කොටගෙන තිබිණ.ස්වාධීන රූපවාහිනි සේවයේ විකාශය වන ‘අමන්දා’ ටෙලි නාට්‍යය මේ දිනවල කාගේත් ප්‍රතිචාර දිනාගනිමින් විකාශය වන්නක්. එහි අමන්දාගේ චරිතය නිරූපණය කරන චමල්ෂා දෙව්මිණි පසුගිය දිනක අපට මුණගැසුණාය. අමන්දා වෙනුවෙන් ලැබෙන ඉමහත් ප්‍රේක්ෂක ප්‍රතිචාර මැද්දේ ඇය මේ දිනවල ගත කරන්නේ කාර්යබහුල ජීවිතයක්.එයට විශේෂ හේතුව රංගන කටයුතුවලට අමතරව ඇය අධ්‍යාපන කටයුතුවලටත් මේ දිනවල එක්වී සිටින නිසා. එක දිනකට ප්‍රේක්ෂක ප්‍රතිචාර දක්වමින් ලැබෙන ලිපි රාශියක් තමාට ලැබෙන බවත් ඒ අතරින් බොහෝ දෙනකු පවසන්නේ ඇයි ඔච්චර අහිංසක වෙන්නේ” යනුවෙන් බවත් චමල්ෂා අපිත් එක්ක පැවසුවා.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av1008012</link>
    <topic>මං තාම ඒ ගැන හිතල නෑ</topic>
    <author/>
    <content>මං තාම ඒ ගැන හිතල නෑඅයෝධ්‍යා මිහිරාවිදක්ෂතාවයත් ආකර්ෂණීය සුන්දරත්වයත් මනා හැකියාවත් එක්තැන් කර ගනිමින් පුංචි තිරය ජයගත් නවක මිහිරාවිය ඇයයි. ඒ ‘පබළු’ හි ‘සයුරි’ චරිතය හරහායි.ඇය නවක යොවුන් නිළි අයෝධ්‍යා මිහිරාවි ඉතා කෙටි කලකින් ප්‍රේක්ෂක ජනතාව අතර කතා බහට ලක් වන්නට තරම් වාසනාවන්ත වූවා.ඒ නිසා ම මේ නවක නිළියගේ රඟපෑම් සහ කලා තොරතුරු වෙනුවෙන් ‘රසඳුන’ සතුටු සාමීචියේ ඉඩකඩ වෙන්වුණා.මේ දවස්වල ‘සයුරි’ නිසා අයෝධ්‍යත් සතුටින් ද?ඇත්තටම ඔව්. ‘සයුරි’ මගේ කුලුදුල් රංගනය. ලැබෙන ප්‍රතිචාරත් එක්ක කියා ගන්න බැරි නිහතමානී සතුටකින් හිත පිරිල තියෙන්නේ. හුඟාක් හොඳ ප්‍රතිචාර ලැබෙනවා. මඟ තොටේදී ගොඩක් අය මාව දැක්කම හඳුන ගන්නවා. සමහර අය ළඟට ඇවිත් කතා කරනවා. සමහර අය කතා කරන්න බයකුත් දක්වනවා.‘සයුරි’ට ඉදිරියේදී මොනවා වෙයිද?‘සයුරි’ චරිතය ඉදිරියටත් අහිංසකව ගලා යාවි කියලා හිතනවා.’ඉදිරියේ දී හසරැල් සයුරිට හිමිවෙයිද? අරලියාට හිමිවෙයි ද?“ඒක නම් හරියට ම කියන්න බැහැ. එය ටෙලිනාට්‍යය ඉදිරියට රචනා වෙන විදිහට සිද්ධ වෙයි. දැනට නම් සයුරිත් හසරැලුත් අතර තිබෙන්නේ මිත්‍රත්වයක් හා සමාන සහෝදරකමක්. ඒ කියන්නේ මිත්‍රත්වයට එහා ගිය සහෝදරකමටත් එහා ගිය ආදරයට මෙහා ගිය දෙයක්.ඔබට රංගනයට අවතීර්ණ වෙන්නට අවස්ථාව උදා වුණේ කොහොමද?“මම අධ්‍යාපනය ලැබුවේ කිරිබත්ගොඩ විහාර මහා දේවී බාලිකා විද්‍යාලයෙන්. උසස් පෙළ විභාගය අවසන් වුණා ම අපේ පාසල් සම්ප්‍රදායට අනුව උත්සවයක් පවත්වනවා. එයට ජනප්‍රිය තරුණ නළු නිළියන් සහභාගි වෙනවා. ඒ උත්සවයේදී ‘මිස් විහාර මහා දේවි’ තෝරනවා. ඒ තරගයට මාත් ඉදිරිපත් වුණා. එතැන දී මට හිමි වුණේ පස්වන ස්ථානය.කොහොම හරි මේ උත්සව අවස්ථාවට රොෂාන් රණවන, රොෂානා ඔන්ඩච්චි වගේ නළු නිළියන් පිරිසක් සහභාගි වුණා. එතැන දී මට රොෂානා අක්ක හඳුනාගන්න ලැබුණා. පසුව ඇගේ මාර්ගයෙන් මනෝහාරි විමලතුංග මහත්මියත් ඇයගෙන් ශාන්ත සොයිසා මහත්තයවත් දැන හඳුනාගන්න ලැබුණා. පසුව ඔහුගේ දෙවන ටෙලිනාට්‍ය නිර්මාණය ‘පබළු’ හි ‘සයුරී’ චරිතයට මාව තෝරාගත්තා.ඔබ රංගනයට තවමත් ආධුනික වුවත් ඔබේ රඟපෑම් වල ආගන්තුක බවක් පෙනෙන්නට නැහැ. මේ ගැන මොකද හිතෙන්නේ?“මගේ රඟපෑම් ගැන හුඟදෙනෙක් කියන කතාවක් ඒක. හැමෝම කියනවා මම හොඳට රඟපාන බව.ඉස් ඉස්සරෝම කැමරාවට මුහුණ දෙද්දී හිතට බයක් දැනුණෙ නැද්ද?‘චකිතයක් නම් හිතේ තිබුණා. මේ ටෙලිනාට්‍යයේ රූගත කිරීම් අරඹන්න පෙරාතුව සරත් චන්ද්‍රසිරි මහතා මට රංගනය පිළිබඳව මූලික පෙරහුරුවක්, අවබෝධයක් ලබාදුන්නා. ඒ වගේ ම ශාන්ත සර්, කතාව ලියන මහේෂ් සර් වගේ ම මාත් එක්ක රඟපාන ප්‍රවීණ නළු නිළි කැලම මට ලබාදුන්නු සහයෝගය මත මගේ චරිතය සාර්ථකව රඟපාන්න පුළුවන් වුණා කියලා හිතෙනවා.අලුත් ටෙලිනාට්‍ය සහ චිත්‍රපටවලට ඔබට ආරාධනා ලැබුණේ නැද්ද?“දැනට නම් නැහැ. දැනට නම් ‘පබළු’ ටෙලිනාට්‍ය විතරයි. ඉදිරියට ආරාධනා එයි කියලා හිතනවා. ඒවා තෝරා බේරාගෙන මව්පියන්ගේ සහ මේ ක්ෂේත්‍රයට මා හඳුන්වාදුන් ප්‍රවීණයන්ගේ උපදෙස් ලබාගෙන ඒ නිර්මාණවලට දායකවෙන්නට මම බලාපොරොත්තු වෙනවා.ඔබේ රංගන කටයුතු සඳහා ගෙදරින් ලැබෙන්නේ මොනවගේ සහයෝගයක් ද?“ඇත්තටම මම රංගනයට පිවිසෙනවාට මුලින් මගේ පියා කැමැති වුණත් අම්මා නම් කැමැති වුණේ නැහැ. මොකද ඒ දෙන්නට ඉන්න එක ම දරුවා මම. දැන්නම් ඒ දෙන්නම මගේ රඟපෑම් ගැන හුඟක් ආසාවෙන් ඉන්නේ.අම්මයි තාත්තයි දෙන්නම තැපැල් ස්ථානාධිපතිවරුන්. ඔවුන් දෙදෙනාම දැන් විශ්‍රාමිකයි. ඔවුන් තමයි මට මගේ ළඟින් ම ඉඳගෙන උදව් කරන්නේ. මං හිතන්නේ ලංකාවේ ඉන්න ආධුනිකයන්ට රංගන ක්ෂේත්‍රයට පිවිසෙන්නට ලැබෙන දුර්ලභ අවස්ථාවක් තමයි මටත් හිමිවුණේ කියලා.එක අතකින් බලන කොට ‘රංගනය’ ඔබ දුටු සිහිනයක් සැබෑවීමක ප්‍රතිඵලයක් නේද?ඇත්තටම රංගනය කියන්නේ මම දුටු හීනයක් සැබෑවීමක් තමයි. මම පාසලේ දී සංගීතය හැදෑරුවා. මට මතකයි පුංචි දවස්වල මම කණ්ණාඩියක් ඉස්සරහට ගිහින් නටනවා. ‘රිදී රැයක්’ වගේ නළු නිළියන් රඟන නර්තන ප්‍රසංග නරඹන්න මම හුඟාක් ආසයි. ඒ දවස්වල ඉඳන් ම රංගන ශිල්පිනියක් වෙන්න පුංචි පහේ ආසාවක් මගේ හිතේ තිබුණා.”යෞවනියක ලෙස ඔබටත් ආදර හැඟීම් ඇති?“තාම නම් මම ආදරයත් ගැන හිතලවත් නැහැ. මඟ තොටේ දී හමුවෙන පිරිමි ළමයි විහිළු තහළු කළත් මට අවශ්‍ය ආදරය රැකවරණය මගේ මව්පියන් ගෙන් නොඅඩුව මට ලැබෙනවා.අයෝධ්‍යාගේ ලිපිනය -418/2, ගුණසේකර පාර, හෙයියන්තුඩුව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av1008013</link>
    <topic>අපේ නිර්මාණය නොදැක්ක වගේ යනකොට ඇත්තටම කලකිරෙනවා</topic>
    <author>වසන්ත ජයසිංහ ආරච්චිගේ</author>
    <content>අපේ නිර්මාණය නොදැක්ක වගේ යනකොට ඇත්තටම කලකිරෙනවාසුමිත් රෝහණ තිත්තවැල්ලගලපසුගිය දශක කීපය පුරාම අපි විඳපු අමිහිරි යුද්ධයේ ප්‍රතිඵල දැන් අවසන්. ඒත් ඒ කටුක අත්දැකීම් ඇති ජීවිත අප සමාජයේ තවමත් ඉන්න බව ඔබ අප කවුරුත් දන්නවා. එය මනාව සිය සිනමා සිත්තමට හසු කරගත් සිනමා කරුවකුගේ කුලුඳුල් සිනමා සිත්තමක් මේ දිනවල දිවයින පුරා සිනමාහල් වලදී ඔබට දකින්න පුළුවන්. ‘ස්තුතියි නැවත එන්න’ එම සිනමා සිත්තමයි.එහි සිනමාකරුවා සුමිත් රෝහණ තිත්තවැල්ලගල ය.මේ ඔබේ පළමු සිනමා ප්‍රවිෂ්ටයයි.ඔව් ඇත්තටම. මම මුලින් ම 2001 වර්ෂයේ දෙවන සහාය අධ්‍යක්ෂවරයකු විදිහටයි ක්ෂේත්‍රයට එන්නේ. ඔය විදිහට ටෙලිනාට්‍ය චිත්‍රපට සහාය අධ්‍යක්ෂවරයකු විදිහට කාලයක් මම වැඩ කරනවා. ඉන්පසුවයි මම අධ්‍යක්ෂණයට අත තියන්නේ. මගේ පළමු ටෙලිනාට්‍යය ‘සසර සුවහස්’.ඊට පස්සේ ‘සඳගිර’, අරුණළු කිරණ’, ‘සපිරිවර’, සංසාරේ පියසටහන් ටෙලිනාට්‍යය මාලාවේ ‘රන් කිරණ’, ‘පින් කෙත’, ‘දියසායම්’, වැනි ටෙලිනාට්‍ය මම නිර්මාණය කළා. ඇත්තටම තිර නාටක කිහිපයක් පවා මම ලියා තිබෙනවා. ඉන්පසුවයි මා තුළ චිත්‍රපටයක් කිරීමේ බලාපොරොත්තුව මේ විදිහට එළියට එන්නේ.ඔබ යුද්ධය පසුබිම් කරගත් කතා තේමාවක් මේ සඳහා යොදා ගන්නවා. ඇයි මේ අමිහිරි අතීතය ඔබ නැවත මතු කරන්නේ.මට පිළිගන්න වෙනවා මේ සිනමා පටයට මම තේමා කරගත්තේ යුද්ධය කියලා. සිනමාපටයෙන් චරිත හයක් හතක් වටායි මේ කතාව ගොනුවෙන්නේ. යුද්ධය දැන් අවසන්. ඒක ඇත්ත.නමුත් ඒ අමිහිරි අත්දැකීම් යුද්ධයකට ඍජුව සහභාගි නොවුණත් අප කාට කාටත් තියෙනවා. මේ යුදමය තත්ත්වයෙන් පීඩා විඳින පිරිස් තවම අප අතර ඉන්නවා.මම ඉස්මතු කරන්නේ ඒ දේයි. මේ චිත්‍රපටය බලන කෙනෙකුට පෙනෙනවා ඇති මේ තුළ යුද්ධයක් නැහැ කියලා.නමුත් අවුරුදු 9 සිට 70 වැඩිහිටියා දක්වා යුද්ධයේ පසු මානසිකත්වයට මුහුණ දෙන ආකාරය මම ඉස්මතු කරනවා.ඇත්තටම මේ සිනමා කෘතියේ භාවිතය වෙනස්.මා භාවිතා කළ ක්‍රමවේද, කැමරා කෝණ පවා වෙනස් කරා.භාවිතා කළ වචන පවා වෙනස්.නමුත් මෙය ප්‍රදර්ශනය වීම ලොකු ජයග්‍රහණයක්. රැඟුම් පාලක මණ්ඩලය සුබවාදීව මේ දෙස බලා තිබීම පිළිබඳ මම ස්තුති වන්ත වෙන්න ඕන.මෙවැනි සම්මත සිනමාවට අභියෝග කරන්න මොකක්ද ඔබට ලැබුණු බලපෑම.මම සිනමා පාඨමාලා හදාරපු කෙනෙක් නෙමෙයි. එසේ ම කාගේවත් සිනමා කෘති අනුකරණය කරන්න මට වුවමනාවක් තිබුණේ නැහැ. මේ සියලු දේ නිර්මාණය වෙන්නේ මාගේ ජීවිතයේ ලබපු අත්දැකීම් නිසා. මගේ පියාගෙන් මගේ මවගෙන් ලබපු ජීවන අත්දැකීම්. මගේ ජීවිතය ගෙවුණු දඹුල්ල, රාජාංගණ වැනි ප්‍රදේශවලින්. මා කියවපු දේවල් මේ සියලු දේ මතයි මගේ සිනමා කලාව පෝෂණය වෙන්නේ.යම් මොහොතක මෙය ඔබට අභියෝගයක් වුණේ නැද්ද?වුණා. නැත්තේ නැහැ. නමුත් අධ්‍යක්ෂවරයකු විදිහට මට මා ගැන විශ්වාසයක් තියෙනවා. ඒ නිසා පෙරළුණු පිට හොඳයි කියලත් මම හිතන කෙනෙක්. මේ සිනමා කෘතිය දැන් මට අයිති නැහැ.එය අයිති ප්‍රේක්ෂකයාට. මගේ කාර්යය මම කළා. ඒ අනුව ලැබෙන ප්‍රතිචාරත් ඉතාම යහපත්. ඒ නිසා ලැබුණු අභියෝග ජයගත් අධ්‍යක්ෂවරයෙක් විදිහට මම සාර්ථකයි කියලා මට හිතෙනවා.බොහෝ සිනමාකරුවන් තම පළමු සිනමා පටයෙන් පසු අපි දකින්නේ නැහැ.මංගල මඩුගල්ල නිෂ්පාදකමේ තියෙන තත්ත්වය මත මමත් දෙපාරක් හිතයි දෙවන චිත්‍රපටය පිළිබඳව. මොකද අධ්‍යක්ෂවරයකුට නිෂ්පාදකවරයෙක් රවට්ටන්න බැහැ. එහෙම කළ යුතුත් නැහැ. නමුත් චිත්‍රපටයක් කළාට පසු එහි ප්‍රගතිය වෙනුවෙන් උදව් කරන්න කිසිම කෙනෙක් නැහැ. එහෙම තත්ත්වයක් මත විශාල කම්පනයක් මා තුළ තියෙනවා.එය මට විතරක් පොදු කරුණක් නෙවෙයි.එහෙම එකේ දෙවැනි නිර්මාණය ගැන ඕනෑම කෙනෙක් දෙපාරක් හිතන එක පුදුමයක් නෙවෙයි.මේ සියල්ල නිරාකරණය වුණ දාක සමහරවිට මා අතින් දෙවැනි නිර්මාණයක් බිහිවේවි.ඔබ කලකිරීමකින් ද මේ කතා කරන්නේ.එහෙම නැහැ කියන්නත් බැහැ. මොකද සිනමා පටයක් හදන්න ඒ විඳින දුක දන්නේ නිර්මාණකරුවන් විතරයි. අපි බාධක විඳ දරාගෙන නිර්මාණ කළේ.මේ චිත්‍රපටය හදන්න ගොඩක් දුක් වින්දා. ඒත් මම නිෂ්පාදක මංගල මඩුගල්ලට බෙහෙවින් ස්තුතිවන්ත වෙන්න ඕන. අවශ්‍ය නිදහස ඔහු මට ලබාදුන්නා. කිසිම වෙලාවක අපි වැටුණේ නැහැ.රංගන ශිල්පීන් කාර්මික ශිල්පීන් පවා ලබාදුන් සහාය ඉතාම ඉහළයි. මේ අපි විඳපු දුක සමහර වගකිවයුතු පිරිස් දන්නවා. නමුත් ඒ අය අපේ නිර්මාණය නොදැක්කා වගේ යනකොට ඇත්තටම කලකිරෙනවා.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av1008014</link>
    <topic>ආගම දහමට අනුව අපේ ජීවිත හැඩ ගස්වා ගන්න උත්සාහ කරනවා</topic>
    <author>හේමාලි</author>
    <content>ආගම දහමට අනුව අපේ ජීවිත හැඩ ගස්වා ගන්න උත්සාහ කරනවාගෙවණු කාලය ගැන බැලුවම ජීවිතේ ගැන සතුටුයි - ගයාත්‍රීමාර්කට් එකට යන වගකීම් මට නෑ - චන්නමේ හමුවීම සිද්ධ වුණෙත් කලාවෙදීමයි. අදත් ඔවුන් දෙදෙනාගේ කාලය වැඩිපුර ගතවෙන්නේ කලාව ඇසුරේමයි. කලාවෙන් හමුවී කලාවෙම ජීවත්වන ඔවුන් දෙදෙනා අද දියණියන් දෙදෙනකුගේ ආදරණීය මවුපියන්. අපි අද ගොඩ වැදුණේ චන්න පෙරේරා - ගයාත්‍රි ඩයස් කැදැල්ලට.“අපි දෙන්නා මුණ ගැහුණේ ‘මකර විජිතය’ ටෙලිනාට්‍යය කරද්දී. ඒ ඇති වුණ හිතවත්කම, බැඳීම තමයි පස්සෙ කාලෙක ආදරයකට පෙරළුණේ. අපේ ආදරේ කෙළවර වුණේ විවාහයෙන්. දැන් අවුරුදු 13 ක විවාහ ජීවිතයකුත් ගත කරලා තිබෙනවා.”චන්න - ගයාත්‍රි යුවළම කියන්නේ හිතේ පුරව ගත්ත ආදරණීය හැඟීම් එක්ක. දැන් මේ දෙන්නගේ කැදැල්ල පිහිටා තිබෙන්නේ බොරලැස්ගමුවේ ඇඹිල්ලවත්ත පාරේ. තමන්ටම කියල නිවෙසක අවශ්‍යතාව දැනුණම මේ දෙන්නම මේ නිවෙස තෝරාගෙන මිලදී ගෙන තිබුණා.චන්න - ගයාත්‍රි කැදැල්ල හැඩවෙන්නේ ආදරණීය දියණියන් දෙදෙනකුගෙන්. ලොකු දුව මලීෂාට දැන් අවුරුදු 12 ක්. ඇය කොළඹ මියුසියස් විද්‍යාලයේ හත්වැනි වසරේ ඉගෙනුම ලබනවා. දෙවැනි දියණිය දූආෂා ට තවම අවුරුදු 04 යි. ඇය රෝයල් ඉන්ස්ටිටියුට් හි මොන්ටිසෝරියේ.“අපේ ගෙදර පාන්දරින් ම අවදිවෙන්නේ අපට උදව්වට ඉන්න රෝහිණියි. ඇය උදේට උයන පිහින දේවල් සූදානම් කරනවා. දුවල ඉස්කෝල යන නිසා ඒ දෙන්නට කෑම ගෙනියන්නත් ඕන. මම සැලුන් එකට යන නිසා මට කෑම ගෙනියන්නත් ඕන. කොහොමත් උදේ 5.00 වෙනකොට මම නැගිටිනවා. ඊට පස්සෙ තමයි ලොකු දුව ඇහැරවන්නේ. එයා උදේ 6.00 වෙනකොට සූදානම් කරන්න ඕන ඉස්කෝලෙට යන්න.ඒ මොකද උදේ 6.00 වෙනකොට වෑන් එක එනවා එයාව ගෙනියන්න. ඊට පස්සෙ චූටි දුවට ඇහැරවල ලෑස්තිකර ගන්න ඕන මොන්ටිසෝරියට ගෙනියන්න. උදේට මම සැලුන් එකට යනකොට එයාව දාගෙන යනවා. දුව ගේන්න දවල්ට රෝහිණී යනවා. චන්න ඉතින් නැගිටින කොට කොහොමත් 7.00 විතර වෙනවා වැඩක් නැති දවසක් නම්.“අපේ ගෙදර උදේ වරුව ගෙවෙන්නේ ඔය විදියට තමයි” ගයාත්‍රි අපේ කතාබහට එකතු වුණා.අපි චන්න දිහාට හැරුණේ ඔහුට පැවරී තිබෙන වැඩ කොටස් ගැන දැන ගන්න.“මට ඉතින් විශේෂ වැඩක් නැතිනම් තමයි උදේ ටිකක් දවල් වෙනකම් නිදාගන්නේ. මම ඉතින් කොහේ ලොකේෂන් එකක හිටියත් ගෙදර ගැන නිතරම හොයලා බලනවා. ගෙදර දොර පරිපාලනය, මාර්කට් යෑම ගැන ගයාත්‍රි සොයා බලන නිසා ඒ ගැන වැඩි වගකීමක් මට නෑ. මම ගෙදර ඉන්නව නම් දරුවන්ගේ අධ්‍යාපන කටයුතු ගැන හොයලා බලනවා.”චන්න - ගයාත්‍රි දෙන්නම ගෙවන්නේ අතිශයින් ම කාර්ය බහුල ජීවිතයක් මේ දෙන්නගේ කාර්ය බහුලත්වය දැන් දරුවෝ දෙන්නටත් හුරුවෙලා. ඔෆිස් ඇරිලා වෙලාවට ගෙදර එයි කියන බලාපොරොත්තුව දෙන්නටම නෑ.මේ නිවෙසේ හැම දෙනෙක්ම උදේට නිවෙසින් පිටවන නිසා බොහෝ වෙලාවට උදේට බත් උයනවා. ඒ නිසාම ඔවුන් පුරුදු වෙලා ඉන්නේ උදේට බත් කන්නයි. එහෙත් චන්නගේ කෑම බීම මීට ටිකක් වෙනස්. ගයාත්‍රිත් දරුවෝ දෙන්නත් උදේට බත් කන්න පුරුදු වුණාට චන්න උදේට ගන්නේ කෝන් ෆ්ලෙක්ස් වැනි දෙයක්. දවල්ට බත් රෑට චන්න ආහාරයට ගන්නේ පලතුරු පමණයි.චන්න අද රංගන ශිල්පියෙක් පමණක් නොව ටෙලිනාට්‍ය හා චිත්‍රපට අධ්‍යක්ෂවරයෙක් ලෙසටත් දිගු ගමනක නිරත වන කෙනෙක්. මේ සා දුරක් කලාවේ මෙසේ ගමන් කරන්නට හැකි වුණේ සැබැවින් ම ගයාත්‍රි ගෙන් ඔහුට ලැබුණු සහාය නිසාවෙන්. අනේක අතට ගයාත්‍රි රංගන ශිල්පිනියක් ලෙසින් කලාවට අවතීර්ණ වුණත් අද ව්‍යාපාර ලෝකයේ ඉහළින් වැජඹෙන කාන්තාවක්. ඇගේ සාර්ථකත්වයටත් පෙර පරිදි ම චන්න ගේ සහයෝගය දැඩි ලෙස ම බලපාන්නට ඇති.“අපි දෙන්නා විවාහ වෙලා දැන් අවුරුදු 13 ක් විතර වෙනවා. ගෙවුණු කාලය දිහා බැලුවම අපි දෙන්නගේ ජීවිතේ ගැන දෙන්නටම සතුටුයි. චන්න ගේ රංගන ජීවිතේ වගේ ම මගේ ව්‍යාපාරික ජීවිතයත් අපි දෙන්නගේ පෞද්ගලික ජීවිතයත් එක විදියටම සාර්ථක කරගන්න අපට අවස්ථාව උදා වුණා.” ගයාත්‍රි කිව්වෙ හැබෑම සතුටකින්.චන්නත් - ගයාත්‍රිත් දෙන්නම හොඳ බෞද්ධයෝ හැබැයි මේ දෙන්නගේම කාර්ය බහුලත්වය නිසා නිතර ආගමික ස්ථානවලට යන්න විවේකයක් නෑ.“අපි දෙන්නා නිතරම පන්සල් නොගියට ආගම දහමට අනුව නිතරම අපේ ජීවිත හැඩ ගස්වා ගන්න උත්සාහ කරනවා. අපේ දරුවෝ වුණත් අපි ඒ අනුව හැඩ ගස්වන්න තමයි උත්සාහ කරන්නේ.”චන්නගේ ලොකු දුව දැන් හොඳ දැනුම් තේරුම් ඇත්තියක්. අම්මා තාත්තගේ රංගන කටයුතු ගැන නම් ඇය ඒ තරම් උනන්දුවක් නැති පාටයි. ගයාත්‍රි නම් කිව්වේ පුංචි කාලේ ඉඳන් ම ඒ ගැන දැකලා අහලම දැන් ඇතිවෙලා ඇති කියලයි.සමහරදාට චන්න - ගයාත්‍රි ඉන්න ටෙලි නාට්‍යය ගියත් ඒක බලන්නවත් උනන්දුවක් නැතිලු. වෙනත් චැනල් එකක එයා ආස කරන දෙයත් ගියොත් ඒක දාගෙන බලනවලු.ගයාත්‍රි කියන විදියට චන්නට - ගයාත්‍රිට දරුවෝ දෙන්නට විවේකයෙන් ඉන්න දවසක් තිබුණොත් ඒ පෝය දවසට විතරයි. බොහෝ වෙලාවට පවුලේ කට්ටිය එකතු වෙන්නේ එදාට. අම්මා අතින් හැදූ රස කෑමක් දරුවෝ දෙන්නට විශේෂයෙන් හම්බවෙන්නේ එදාට.“සමහරදාට දුව කෝල් කරලා කියනවා අනේ අම්ම ඉක්මනට ගෙදර එන්න කියලා. වෙලාවකට චන්නත් පොඩි නෝක්කාඩුවක් කියනවා. ඉතින් මේ ඔක්කොම මැද්දේ අපි කොහොම කොහොම හරි අපේ වැඩ කරගෙන ජීවත්වෙනවා.”චන්න ගේ වෘත්තිය ජීවිතේ ගෙනියන්න මගෙන් නිදහස තියෙනවා වගේ ම මගේ වෘත්තිය ජීවිතය ගෙනියන්න චන්නගෙනුත් නිදහස තිබෙනවා. ඉතින් ආපස්සට හැරිලා බලන කොට ජීවිතේ සුන්දරයි කියලා තමයි කියන්න තියෙන්නේ.හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av1008015</link>
    <topic>ඉංගිරිසින් හමුවේ දළදාව රැකදුන් කිතුල්පේ</topic>
    <author>කේ.එස්.විජේවර්ධන</author>
    <content>ඉංගිරිසින් හමුවේ දළදාව රැකදුන් කිතුල්පේවර්ෂ 1796 සිට මෙරට මුහුදුබඩ පළාත් පාලනය කළ ඉංග්‍රීසින්ගෙන් උඩරටට එල්ලවන තර්ජන හමුවේ දළදා වහන්සේ ආරක්ෂා කර ගැනීම සඳහා විවිධ ස්ථානවල සඟවා තැබුණි. අවසාන රජු වූ ශ්‍රී වික්‍රම රාජසිංහ සමයේ වර්ෂ 1802 දී එලෙස දළදාව සඟවා තැබූ ස්ථානයකි කිතුල්පේ. ඒ බව දළදා විත්තිය නම් පුස්කොළ පොතක මෙසේ සඳහන් ය.ශ්‍රී ජයවර්ධනපුරයෙන් (මහනුවර) අප්‍රසිද්ධ ලෙසින් වැඩමවාගෙන ගොස් හේවාහැට රට බද ගිරිදුර්ග ජල දුර්ග වන දුර්ගයෙන් සුරක්ෂිත වූ කිතුල්පේ කියන ගමෙහි ඒ අවස්ථාවට සුදුසු ලෙස කළ මාළිගා මන්දිරයට වැඩමවා තේවාව ආදී බුද්ධ පූජා පවත්වමින් දිවා රාත්‍රි දෙක්හි අප්‍රමාදත්වයෙන් යෙදී තුන් ලෝ වාසීන්ට වැඩ පිණිස බුදුන් වදාළ උතුම් රුවන් සූත්‍ර සතිපට්ඨාන සූත්‍රාදී වත් පිරිත් නොකඩ කොට පවත්වමින් (දළදා විත්තිය සංස් : පුංචි බණ්ඩාර සන්නස්ගල)මේ සිද්ධිය ඒ.සී.ලෝරිගේ ‘ගැසටියර් ඔෆ් සෙන්ට්‍රල් ප්‍රොවින්ස්’ කෘතියේ ද සඳහන් කර ඇත. එයට අනුව ඉංග්‍රීසින් පළමු වරට උඩරට ආක්‍රමණය කළ විට දළදා වහන්සේ කෙවුල්ගම සිට කිතුල්පේට වැඩමවා ඇත. (දිගිලිය නුවර – ප්‍රැන්සිස් බුලත්සිංහල 52 පිට)අනෙක් පළාත්වල මිනිසුන් කෙරෙහි රජුගේ විශ්වාසයක් නොතිබුණු නමුත් හේවාහැට මිනිසුන් කෙරෙහි රජ තුළ විශ්වාසයක් විය. 1813 පමණ කාලයේදී කිතුල්පේ ගම රජු ගේ මුළුතැන්ගේ රාජකාරි සඳහා ගනු ලැබූ බව ද ලෝරි සඳහන් කරයි. (දිගිලිය නුවර – ප්‍රැන්සිස් බුලත්සිංහල 53 පිට)සමන් දෙවි ප්‍රතිමාවක්ඉංග්‍රීසීහු මහනුවර යටත් කරගෙන ඊට පසු රජු සොයා හඟුරන්කෙතට ද පැමිණියහ. ටික දිනකින් නැවත ඉංග්‍රීසීන්ට පහර දුන් සිංහල සේනා ඔවුහු වැඩි පිරිසක් විනාශ කර කොළඹට පලවා හැරියහ. ඉංග්‍රීසිහු හඟුරන්කෙතට පැමිණි බව ආරංචි වූ වහාම දළදා වහන්සේ රහසින් වෑගම රජ මහා විහාරයට රැගෙන ගොස් සඟවා තිබේ.තෙදිනකට පසු අනතුරු පහව ගිය විට යළිත් කිතුල්පේට රැගෙනවිත් පුද පූජා පවත්වා ඇත. ටික කලකින් නැවත හඟුරන්කෙත අරත්තන රජමහා විහාරයටත් එතැනින් වල්ලිවෙල ගමේ අලුතින් ඉදිකළ දළදා මැදුරකටත් ගෙන ගොස් ඇති බව දළදා විත්තිය සඳහන් කරයි. වල්ලිවෙල සිට යළිත් කිතුල්පේට වැඩම වූ දළදාව යුද බිය තුරන් වූ ඉක්බිති මහ පෙරහරින් කුණ්ඩසාලේ විහාරයට ද එතැනින් 1803 පොසොන් මාසයේ දී මහනුවර දළදා මාළිගයට ද රැගෙන ගොස් ඇත. (දළදා විත්තිය)දළදා වහන්සේ කිතුල්පේ වැඩ සිටි සමයෙහි උන් වහන්සේට කිතුල්පේ අප්පු නයිදේ නමැත්තා පූජෝපහාර දක්වා ඇත. එමෙන්ම දළදා වහන්සේ රැකබලා ගත් භික්ෂූන් වහන්සේට උපස්ථාන කර ඇත. අප්පු නයිදේ දළදා මාලිගාවේ කංකානම කෙනෙකි. ඊට පසු ශ්‍රී වික්‍රම රාජසිංහ රජු එම සේවයට කෘතගුණ සැලකීම සඳහා 1804 දී ඔහුට සන්නසකින් ඉඩකඩම් පිරිනමා තිබේ. එම සන්නස ඒ.සී.ලෝරි පළ කර ඇත. එම සන්නසේ මෙසේ සඳහන් වේ.”ඉංග්‍රීසින්ගේ අවුල් වියවුල් පැවැති කාලයේ දී දන්ත ධාතූන් වහන්සේ කිතුල්පේට වැඩමකර සිටිද්දී මාළිගාවේ කංකානම කෙනෙක් වූ කිතුල්පේ අප්පු නයිදේ විදානකාරයා නමැත්තෙක් එයට පූජෝපහාර දැක්වීය. දන්ත ධාතූන් වහන්සේ ආරක්ෂා කරමින් එහි සිටි භික්ෂූන් වහන්සේලාට ඇප උපකාර කරනු ලැබීය.”ඊට පසු යළිත් කිතුල්පේ දළදා වහන්සේට රැකවරණ සලසන ස්ථානයක් බවට පත්ව ඇත්තේ ඉංග්‍රීසින් යළිත් උඩරටට බැල්ම හෙළන්නට වූ 1814 දී යැ. එම අවස්ථාවේ දී ධාතූ®න් වහන්සේ බඹරගල විහාරයටත් ඉන් සති තුනකින් මැද මහනුවර මාළිගයටත් ඉන් සති හතරකට පසු තලගුණේ විහාරයටත් එහි සිට මැදිවක විහාරයට හා වේඬරුවේ විහාරයටත් රහසේ රැගෙන ගොස් පසුව හේවාහැට කිතුල්පේට වැඩමවා ඇත. මේ බව බඹරගල විහාරයේ ඇති පැරැණි ලිපියක සඳහන් වේ. (කොත්මලේ ඉතිහාසය විමල් රණතුංග 49 පිට)මෙලෙස තැන් තැන්වල අප්‍රසිද්ධියේ තබන්නට සිදුව ඇත්තේ වැඩි ආරක්ෂාවක් තහවුරු කිරීම සඳහා ය. ජීවමාන බුදුන් හා සමාන දළදා වහන්සේ රැක ගැනීමට එවකට භික්ෂූන් වහන්සේලා කෙතරම් දුක් විඳිමින් කැප වුණා දැයි මෙම සිද්ධින්ගෙන් පැහැදිලි වේ.කිතුල්පේ යනු කිතුල් ගස් බහුල වනයයි. දැනුදු මේ අවට කිතුල් බහුල ය. දළදා වහන්සේ වැඩ සිටි බවට විශ්වාස කෙරෙන කිතුල්පේ රන්පත්ගේ විහාරය වෙත මාර්ග දෙකක් ඔස්සේ පැමිණීමට පුළුවන. හඟුරන්කෙත සිට රිකිල්ලගස්කඩට පැමිණ පොරමඩුල්ල හරහා මේ වෙත දුර කි.මී.15කි. මේ අවට මාර්ගයේදී අවට පිහිටා ඇති කඳු වැටි සහ කෙත් යාය නෙත් පිනවයි. හෙල්මළු ක්‍රමයට ලියැදි සකසා ඇති ආකාරය ඉතා සුන්දර දසුනක් මවා පායි.කිතුල්පේ පිහිටා ඇත්තේ මධ්‍ය කඳුකරයේ අඩි 1500ක් පමණ උසින් යුත් මිටියාවතක ය. කිතුල්පේ විහාරය වටා පිහිටා ඇත්තේ අඩි තුන් හාරදහසක් ඉහළට නැගෙන කඳුවැටි ය. පෙන්නගල කන්ද, මල්හත්ගොඩ (මල්අස්ගොඩ) කන්ද, හපුගස්දෙනිය යන කඳු අවට වළල්ලක් ලෙසින් ඉහළ නැඟී සිටී. මල්අස්ගොඩ කන්ද වක්‍රාකාර කඳුගැටයක් වන අතර කිතුල්පේ විහාරයේ එකතු වන මල් අස් කළ තැන ලෙස ද සැලකේ. පණ්ඩුකාභය කුමරු තම මාමාවරුන් හත් දෙනා මැරූ තැන ලෙස ද තවත් ජනප්‍රවාදයකි. මාමාලා අස් ගැහූ ගොඩ මල්අස්ගොඩ වී යයි පැවසේ.විහාර මන්දිරය ඇතුළත පිහිටි බුද්ධ ප්‍රතිමාවක්උඩරට රාජ්‍යයේ බෙදීම් අනුව කිතුල්පේ හේවාහැට රටට අයත් වූ අතර රටේ මහත්මයකුගේ පාලනය යටතේ පැවතුණි. උඩරට ඉංග්‍රිසි නේවාසික නියෝජිත වශයෙන් සිටි ජෝන් ඩොයිලි තම දිනපොතේ 1815 මාර්තු 22 දාතමින් සඳහන් කරන්නේ් කිතුල්පේ ගම අවුරුදු ගණනකට පෙර කන්දේ නුවර (මහනුවර) මහා විහාරයට පූජා කරන ලද ගමක් බවයි. අවුරුදු දෙකක පටන් රජතුමා (ශ්‍රී වික්‍රම රාජසිංහ) දිසාවවල මිනිසුන් සැක කර කිතුල්පේ එම කුඹුර තම තහනමට ගෙන මුළුතැන්ගෙයි ප්‍රයෝජනයට යෙදීය. මෙම ගම නැවත විහාරයට පූජා කිරීමට තමන් කටයුතු කරන බව ඩොයිලි සඳහන් කර ඇත. (ඩොයිලිගේ දින පොත පරි: ධර්ම ශ්‍රී ගුණපාල පිට 253).කෙත් යායක් අද්දර උස්බිමෙහි කිතුල්පේ රන්පත් ගේ විහාරය පිහිටා ඇත. විහාර බිමට පිවිසි විටම පුරාණ බෝධි වෘක්ෂය සහ ඒ අසල ඇති පැරණි ප්‍රතිමා මන්දිරය නෙත ගැටේ. ප්‍රතිමා මන්දිරය ඉදිරිපසින් ඝණ්ඨාකාර හැඩැති කුඩා දාගැබයි. ප්‍රතිමා මන්දිරයට දකුණු පසින් පෝය සීමා ගෙයයි. දැනට ජරාවාස වී ඇති එය පසුගිය සියවසේ මුල් භාගයේ ඉදිකළ එකක් බව පෙනේ. ඒ අසලම පැරණි ධර්ම ශාලා ගොඩනැඟිල්ලකි. ගල් කණුවල අවශේෂ ද විහාර බිමේ තැනින් තැන දැකගත හැකි ය.මෙහි දළදා වහන්සේ වඩා හිඳ වූ ස්ථානය පිළිබඳව නිශ්චිත සාක්ෂි නොමැත. එක් අදහසකට අනුව එය දැන් පිහිටි ප්‍රතිමා මන්දිරයයි. තවත් අදහසකට අනුව විහාරයට කි.මී. 1/4ක් දුරින් පිහිටි වනගත ගල්ලෙනක දළදාව සඟවා තබා ඇත. එහෙත් දළදා විත්තියේ දැක්වෙන්නේ දෙල්ගමුව විහාරයේ මෙන් රහසිගතව සඟවා තැබීමක් නොව නිසි වතාවත් ඉටු කරමින් ඉංග්‍රීසින්ට ළඟාවිය නොහැකි ස්ථානයක තැන්පත් කිරීමක් ගැන ය.වියන් සිත්තමක්ඒ අනුව දළදා වහන්සේ විහාර භූමියේ තැන්පත් කළා වීමට ද ඉඩ තිබේ. මෙහි පැරැණි විහාර මන්දිරය ජරාවාසව තිබී ක්‍රි.ව.1909 දී ප්‍රතිසංස්කරණය කළ බව එහි දොර උළුවස්සට ඉහළින් ඇති සටහනින් පැහැදිලි වේ. එහි දී විහාරයේ පැරණි අංග ලක්ෂණ විනාශ වී ගියා විය හැකි ය.මෙම ප්‍රතිමා මන්දිරයේ ප්‍රවේශය අලංකාර මකර තොරණකි. එහි දෙපස කඩුවක් බැගින් අතින් දරන දොරටුපාල රූප දෙකකි. දොරටුව ඉහළින් මකර තොරණ සහ ඒ මත දේව රූප ය. මෙම මකර තොරණ 1990 දශකයේ දී පුරාවිද්‍යා දෙපාර්තමේන්තුව විසින් තහවුරු කර තිබේ. මෙහි විහාර මන්දිරය තුළ ඇති ප්‍රතිමා අරත්තන විහාරයේ ප්‍රතිමාවලට සමාන ය. එවකට හඟුරන්කෙත රාජකීය විහාරය අරත්තන වූ නිසා එහි ප්‍රතිමා සැලසුම මෙයට ආදර්ශ වශයෙන් ගන්නට ඇති බව පෙනේ.ඇතුළත හිඳි බුදු පිළිමයක් ද ඒ දෙපස හිටි බුද්ධ ප්‍රතිමා දෙකක් ද වේ. දෙපස බිත්තිය සරසා ඇත්තේ මහනුවර යුගයේ සුලභ වූ නෙළුම් මල් රැගෙන යන ශ්‍රාවක රූපවලිනි. බුද්ධ චරිතයේ අවස්ථා සහ සත් සතිය ද මෙහි ඇඳ තිබේ. දොර උළුවස්ස අසලම කතරගම සහ විෂ්ණු දේව රූප ඇඳ තිබේ. ප්‍රතිමා මන්දිරයේ සහ ඉදිරිපස හේවිසි මණ්ඩපයේ වියන ද නෙළුම් මල් මෝස්තර, රාශි චක්‍රය ආදියෙන් සරසා තිබේ. මෙම පැරණි විහාර මන්දිරයට සම්බන්ධ කර මෑතකදී අලුත් විහාරයක් ඉදිකර තිබේ. එය පැරණි විහාරයේ ස්වරූපයට හානියකි.මෙම රන්පත්ගේ විහාරය යන නාමය පසුකාලීනව යොදාගත්තකි. ඓතිහාසික මූලාශ්‍රවල එම නාමය හමු නොවේ. එදා දළදා වහන්සේ නිසා පූජනීයත්වයට පත් අප්‍රකට කිතුල්පේ විහාරය අදත් ප්‍රදේශයේ ආගමික වශයෙන් විශාල මෙහෙවරක් ඉටුකරන පුදබිමකි. මෙහි වර්තමාන විහාරාධිපති වන්නේ හුරුළුවැවේ අරියවංශ නාහිමියෝ වෙති.කේ.එස්.විජේවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av1008016</link>
    <topic>අකාලයේ මිලින වූ පුංචි රෝස කැකුළ රිකී</topic>
    <author>ගාමිණී රූපානන්ද</author>
    <content>අකාලයේ මිලින වූ පුංචි රෝස කැකුළ රිකීකාගේත් දෙනෙත් අගට කඳුළක් කැන්දමින් ඔහු මේ සුවිසල් නිවෙසේ සාලයේ දෙණ තුළ සැතපී සිටියි. පෙරදා ඔහු දුවපැන ඇවිද්ද මේ නිවෙස අද ඔහුගේ නිසල දේහයට සෙවණ සපසයි. තමන් සමඟ එකට වැඩුණු, කෙළි සෙල්ලම් කළ ආදරණීය අයියා එනතුරු ක්‍රිස්ටිනා නංගී බලා සිටියි. බම්බලපිටිය ශාන්ත පීතර විදුහලේ පහ වසරේ සිසුවන් සිය ආදරණීය යහළුවා දෙස අවසන් වරටත් බලා සිටියි. ආයෙත් කිසිදිනෙක තම යහළුවා, තමන් සමඟ කෙළිසෙල්ලම් කරන්නට නොඑන බව මේ පුංචි හිත්වලට අදහාගන්නට බැරි තරම්.රිකී තොම්සන් මේ සියලු ආදරණීයයන්ගෙන් වෙන්වී පසුගිය සතියේ සැඳෑවක දෙව්මව් තුරුලේ සැතපුණේය.චිත්‍රපට නිෂ්පාදක සුනිල් ටී.ප්‍රනාන්දුගේ ආදරණීය පුතා වූ රිකී තොම්සන් මෙසේ සියලු දෙනා අතහැර දෙව්මව් තුරුළට ගියේ මාරාන්තික ඩෙංගු රෝගයට ගොදුරු වීමෙනි. සියලු සැප සම්පතින් පිරි වාසනාවන්ත දිවියකට උරුමකම් කී රිකී සිය ආදරණීය පියා සුනිල්ගේත් ආදරණීය මව ඉලංගිකාගේත් ආදරය මැද සොම්නසින් කාලය ගත කළත්, රුදුරු ඩෙංගු මදුරුවා මේ මල් පොහොට්ටුව අකාලයේ මිලින කළේය. බම්බලපිටිය ශාන්ත පීතර විද්‍යාලයේ පස්වන ශ්‍රේණියේ ඉගෙනුම ලබමින් සිටි රිකී පාසලේ අධ්‍යාපන කටයුතුවලට මෙන්ම ක්‍රීඩාවට ද දක්ෂ දරුවකු වූවේය.”රිකී පුංචි කාලේ ඉඳලම ඉතාම නිරෝගී දරුවෙක්. මේ වනතුරු අසනීපයකට කියලා එක පැනඩෝල් පෙත්තක්වත් අරගත්ත කෙනෙක් නොවෙයි. එයාට පවුලේ වෛද්‍යවරයෙක් කියලා කෙනෙක් නෑ. එයාට කිසිම දේකින් අඩුවක් කරලත් නෑ. පුතාට අවුරුදු 10 ලබන්නෙත් නොවැම්බර් මාසයට. පසුගිය 13 වැනිදා සඳුදා එයා පාසල් ගිහින් ඇවිදින් හවස වමනය කළ නිසා නවලෝක රෝහලට පුතා ඇතුළු කළා. පසුව වෛද්‍යවරු උණ වැළඳී ඇති බව ප්‍රකාශ කොට ප්‍රතිකාර කළා. ටිකෙන් ටික උණ බහින්නේ නැති තත්ත්වයට ආවා. පසුව වෛද්‍යවරු ඩෙංගු උණ බව දැනුම් දුන්නා.මා විශාල වශයෙන් පිටතින් බෙහෙත් රැගෙන විත් වරින් වර ආසිරි රෝහලට ලේ මුත්‍රා යවමින් පරීක්ෂණ ගණනාවක් කළා. නමුත් පුතාව නවලෝක රෝහලින් ළමා රෝහලට මාරු කරන විට අසාධ්‍ය තත්ත්වයෙනුයි සිට ඇත්තේ. ළමා රෝහලේ දැඩි සත්කාර ඒකකයේදී පුතා මියගියා. අපි ළමා රෝහලට ඇතුළත් කළේ දින හතරක් පෞද්ගලික රෝහලේ තබාගෙනයි.චිත්‍රපට නිෂ්පාදක සුනිල් ටී.ප්‍රනාන්දු අපිත් එක්ක එකතු වුණේ පුතුගේ වියෝගය පිළිබඳ වන පියෙකුට දරාගත නොහැකි ශෝකයක් හද තුළ රඳවාගෙන.එහෙත් දැන් දුක් වී හෝ වැලපීමෙන් කිසිදු ඵලක් නොවන බව අප කවුරුත් දන්නා දෙයකි. සුනිල් ගේත් ඉලංගිකාගේත් ආදරය පිරුණ කැදැල්ලට කුලුඳුලේම විත් මේ දෙදෙනාට මව්පිය පදවි තිළිණ කළ රිකී පුතු අද සියලු දෙනාගෙන් නික්ම ගොස් අවසන්ය. එහෙත් ‘රිකි’ගේ නාමය කෙදිනකවත් මේ පවුලෙන් පමණක් නොව සිනමා ක්ෂේත්‍රයෙන් ද අමතක වී නොයනු ඇත. සුනිල් ඉදිකළ කොළඹ කොටුවේ සිනමා ශාලාව නම් කර ඇත්තේ ද ‘රිකි’ගේ නමිනි.අනාගතේ සියලු පැතුම් පොදි එලෙසම පොදි බැඳන් සිය ආදරණීය මවත් පියාත් නැඟණියත් නෑදෑ හිතමිතුරනුත් හැරදමා රිකී යන්නම යන්න ගිහින්. දෙව්මව් තුරුලේ සැතපෙන ආදරණීය රිකීට මේ සසරේ කිසිදිනක මෙවන් අකල් මරණයක් නොවේවා!ගාමිණී රූපානන්දකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av1008017</link>
    <topic>හද පුදසුන</topic>
    <author>යමුනා මාලිනි පෙරේරා</author>
    <content>හද පුදසුනජීවිතයට දිය හැකි උචිතතම උපමාව කුමක්දැයි යමෙකු ඔබෙන් ඇසුවොත් ඔබ දෙන උත්තරය කුමක් ද?ජීවිතය සඳත් – මලත් - සාගරයත් – කාන්තාරයත් ලෙස ඔබ එය අර්ථ දක්වාවි. ජීවිතය ගැන සිතන විට දිය හැකි හොඳම උපමාව ‘ගංගාව‘ යැයි මම සිතමි. ගඟ පටන්ගත් තැන් සිට එක දිගට එක ලෙසම ගැලීමක් නැත. සිතුවිලි රළ පහර විවිධාකාර වෙයි. ජීවිතයේ විවිධ වයස් මට්ටම්වලදී විවිධ සිතුවිලි විවිධ බලාපොරොත්තු ඇවිත් මේ ගමන වෙනස් කර දමයි.බාධක කම්කටොලු දුක් වේදනා ගල්පරවල වැදී සිත රිදෙයි. සිතුවිලි බිඳෙයි. රළ බිඳෙන තරමට, පෙණපිඩු විසිරෙන තරමට ගංගාවේ පෙනුම අලංකාරය. ගංගාවේ ගීතය ද මිහිරිය. එසේම ආදරය, පී‍්‍රතිය, සතුට, තෘප්තිය වැනි සම බිම්වලදී ගංගාව නිහඬව, නිසලව ගලායයි.ගඟට රිදෙන තරමට ගඟ ලෝකයට ලස්සනය. ඔබ කවියෙක් නම් ඔබට රිදෙන තරමට, ඔබට රිදුණු තරමට ඔබේ කවි ලොවම මිහිරිය. ඔබේ සිතැඟි ලොවට සමීපය. ඒ ඔබ අනෙක් අයගේ සිත් ඔබේ රිදුමෙන් සුවපත් කරන නිසාය.තොටුපළ අයිනේ... කවුද අත වනන්නේ කවුද අත වනන්නේ - තොටුපල අයිනේ//හැන්දෑවරුවේ ඉවුරේ වැටකේ උණ පඳුරේ සෙවණේ හබල බිඳීලා / පෙරළුණු ඔරුවක සුන්බුන් ඇස තැවරේ ඒ දෙස නොබලමි – ඒ දෙස නොබලමි තොටුපළ අයිනේ කවුද අත වනන්නේආ මඟ අඳුරේ පෙරමඟ දෙගොඩින් තරු යුවළක් ඇවිලේ ඔරුකඳ ඇතුළේ / නුපුරුදු සුවඳත් දියමංකඩ විසිරේ හෙට මම හිනැහෙමි - හෙට මම හිනැහෙමි තොටුපළ අයිනේ – කවුද අත වනන්නේපද : මහාචාර්ය සුනිල් ආරියරත්නගායනය / සංගීතය : වික්ටර් රත්නායකකවියෙන් තොටුපොළ අසලටවී සිටියි. මොහොතකට ඔහු තොටියෙක් වෙයි. ජීවිතයේ එක්තරා මොහොතකදී තොටියාගේ ඔරුව බිඳී යයි. හබලද අබලන් වෙයි. හබල බිඳී ගිය විට දිය පහරට එරෙහිව පහර ගසන්නට විදියක් නැත. එනිසාම තොටුපළ අයිනේම ඔහු නැවතිලාය. නමුත් ඔහු ජීවන ගමන එතැනින් අවසන් කරන්නට සූදානම් නැත.එක පැතුමක් ගිලිහුණු පමණෙකින්ම ජීවිතය ලඝු කොට තකන්නට ඔහු සූදානම් නැත. අලුත් බලාපොරොත්තුවක ඉවක් ගැන ඔහු සිතයි. ඒ මනුෂ්‍ය ස්වභාවයයි. කූඩැල්ලකු ගේ ගමන් විලාසය වාගේ බලාපොරොත්තුවෙන් බලාපොරොත්තුව අල්ලාගෙන ගමන් කළ යුතුවෙයි. ජීවිතයට මොන දේ වුණත් හුස්ම අල්ලාගෙන සිටීමේ කලාව දැනගෙන සිටිය යුතුය. හැම දෙනාටම ජීවිතය අල්ලා ගැනීමට මොකක් හරි ක්‍රමයක් තිබෙනවාමය.අපේ කවියාද හුදෙකලාවේ සිටිද්දී අත වනන බලාපොරොත්තුවක් දකියි. අතවනන්නේ කවුද කියා ඔහු අසන්නේ ඒ අදෘශ්‍යමාන භාවයෙනි. ඊළඟට ඔහු ඒ බලාපොරොත්තුව පැමිණෙන ‘වේශය’ හඳුනාගනියි. හබලත් බිඳී ගිය නමුත්, ඔරුවත් පෙරළී ගිය නමුත් ඉතිරි වී ඇති ජීවිතය රැගෙන තමා යා යුතුමය.ආ මඟ අඳුරේ පෙර මග දෙගොඩින් ඔහු තරු යුවළක් සේ දකින්නේ මේ බලාපොරොත්තුවේ ඇස් ය! ඒ ඇස්වලින් විහිදෙන කාන්තිය අලුතින් ඔරුවක් තනාදී හබලකුත් මවා දෙනු ඇත. හෙට දවසේ තමාට සිනාසිය හැකියයි ඔහු තමාටම සපථ කරගන්නේ එලෙසිනි. ජීවිතය වේදනාවෙන් පරිපීඩිත වන්නට නොදී අලුත් පැතුමක ඉව අල්ලාගෙන නැගී සිටවිය යුතුය යන ධනාත්මක ආකල්පය මොනතරම් සියුම් විදියට, සූක්‍ෂම විදියට මෙහි රචකයා යොදාගෙන ඇත්දැයි සිතෙයි.ආදරයෙන් පැරදුණු කෙනෙකුට මේ ආදරයේ ඊළඟ බලාපොරොත්තුව නොවේද? ජීවිතයෙන් මියගිය කෙනෙකුට මේ ජීවිතයේ දෙවැනි උත්පත්තිය නොවේද?මේ ගීතයද නිර්මාණය වී ඇත්තේ ශ්‍රී ලාංකීය සංගීතයේ ස්වර්ණමය යුගය වශයෙන් හැඳින්වෙන 70 දශකයේදීය. පද රචනය මහැදුරු සුනිල් ආරියරත්නයන්ගේය. “ස” ප්‍රසංගවලදී මේ ගීතය ගයනවිට සංගීතවේදී වික්ටර් රත්නායකයන්ට ප්‍රේක්‍ෂකයන්ගෙන් ලැබුණු ආස්වාදයේ ප්‍රතිචාරවල මහිමය තවමත් කිසිවෙකුට අමතක නැත. කිසියම් ගීත රචකයෙකුගෙන් මේ ගීතය ඔබේ අත්දැකීමක් දැයි ඇසීම එක්තරා විදියක නොහොබිනා කමක්යැයි මට සිතෙයි. ඒත් මේ ගීතයට ඇති ලෝබකම නිසාම මම ඒ සුන්දර නොහොබිනා ක්‍රියාව කළෙමි. මහැදුරු සුනිල් ආරියරත්න මෙසේ කියයි.”ඔව්.. ඉතින්.. මේක කාටත් උරුම පෞද්ගලික අත්දැකීමක්නෙ... බලාපොරොත්තු ගිලිහී ගිය මොහොතක අලුතින් බලාපොරොත්තු එක්රැස් කරගෙන ජීවිතයට මුහුණදෙන එක ස්වභාවයනෙ. මේ ගීත නිර්මාණය වුණේ හැත්තෑව දශකයේදි ජී.එස්.බී. රාණි පෙරේරා නිෂ්පාදනය කළ ගුවන් විදුලි වැඩසටහනකට. “ගී තරංගනී” ඒ වැඩසටහන. සංගීතය පැත්තෙන් මේ ගීතයේ විශේෂයෙන් කතා කරන්න දේවල් තිබෙනවා. පදමාලාවට උචිත විශේෂිතම නාද මාලාවක් උපයෝගී කරගන්න වික්ටර් රත්නායකයන් උත්සුක වුණා.”ගීතය ගැන සංගීතවේදි වික්ටර් රත්නායකයන් පැවසුවේ ඊට තමා උපයෝගී කරගත්තේ “මලේ මලේ ඔය නාමල නෙළාවරෙන්..” යන පාරු කවියේ නාද මාලාව බවයි. පද මාලාවේ අරුතට සරිලන විදියට ඔහු එය යොදා ගනිද්දි බටහිර සංගීතයේදී බෙහෙවින් භාවිතා කරන ‘ගිටාරය’ උපයෝගී කරගෙන ඇත. අපේ සංගීතයට හානියක් නොවන විදියට ඒ දේවල් මොන තරම් සූක්‍ෂම විදියට යොදා ගන්නට දක්‍ෂ සංගීතඥයෙකුට හැකිදැයි යන්න මේ ගීතයෙන් ඔප්පු වී තිබෙනවා යන්න සත්‍යයක්.ඉතින්, ජීවිතයේ ගංගාව ගලාගෙන යයි. ඇතැම් තැන්වලදි ඔරුව බිඳී යයි. හබල අබල දුබල වෙයි. ඒත් සුබවාදී අරමුණක එල්ලීගෙන හිත දැඩිකර ගත්තොත් ජීවිතයට ඒවා කුමන නම් අභියෝගද?යමුනා මාලිනි පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av1008018</link>
    <topic>ප්‍රේමකීර්ති අපෙන් සමුගෙන වසර 21 යි</topic>
    <author>ඉනෝකා සමරවික්‍රම</author>
    <content>ප්‍රේමකීර්ති අපෙන් සමුගෙන වසර 21 යිමට ‘රත්නේ’ කියලා කතා කළේමගේ බිරිඳ සහ ප්‍රේම් විතරයි“මට මුලින්ම ප්‍රේමකීර්ති හඳුන්වලා දුන්නේ පී.එල්.ඒ. සෝමපාල මහත්තයා. මට මතක හැටියට ඒ එක්දහස් නවසිය හැටපහ අවුරුද්ද. ඒ කාලේ ගුවන් විදුලියෙන් විකාශනය වූ සැන්දෑ සේවය භාරව හිටියේ සෝමපාල මහතා. සැන්දෑ සේවයේ විවිධ වැඩසටහන් තිබුණා. සෝමපාල මහතා මට කිව්වා අපේ සංස්කෘතියට, පරිසරයට නැඹුරුවක් තියෙන අලුත් සන්දු හතරක් කරලා දෙන්න කියලා.එහෙම කියපු පාල අයියා කිව්වා පොඩි මාස්ටර්ට දෙමු කියලා. මං දැනගෙන හිටියේ නැහැ පොඩි මාස්ටර් කියන්නේ කවුද කියලා. මං ඇහුවා පාල අයියේ කවුද පොඩි මාස්ටර් කියන්නේ කියලා. කියන කොටම කොරිඩෝ එකේ අපේ ඉදිරියට කොට කලිසමක් ඇඳලා මුවපුරා හිනැහුන තරුණයෙක් එනවා. පාල අයියා ඔහුට මාව අදුන්නලා දුන්නා. ඒ වෙනකොටත් ගුවන් විදුලියේ මගෙ ගීත යනවා. ඔහු කිව්වා ඔව් ඔව් මම වික්ටර්ව අඳුනනවා කියලා.ඊට පස්සේ අපි කැන්ටිමට ගිහිල්ලා තේ එකක් බොන ගමන් කතා කළා. මම සින්දු හතරම ප්‍රේමකීර්තිට ලියන්න බාර දුන්නා. ඔහු දවස් දෙකකින් විතර මට සන්දු හතරම ලියලා දුන්නා. වැඩසටහන කරන්න දවස් හතරක් විතර ගියා. නමුත් ඊට පෙර සරල ගී වැඩසටහනක් සඳහා මම ඔහු ලවා ගීයක් ලියව ගත්තා. ඒක තමයි දෙව්රම් වෙහෙරේ ගීතය. ඔහු මට සන්ධ්‍යා සේවයට ලියා දුන්න ගී හතර තමයි මුතු වරුසාවට තෙමිලා මුතු මැණිකේ, හිරු පායන පාන්දරින් හීතල හිරිපොද, ගමේ ලදුන් එක්වෙලා යන ගී.ඊට පසුව ඔහු මට බොහෝ ගීත ලිව්වා. ඒකාලේ ‘ප්‍රේම්’ ආනන්දයෙන් අයින් වුණ අලුත. මට මතක හැටියට අවුරුදු විස්සක් විතර ඇති. මට මතකයි ප්‍රේම් කියනවා ඔහු මුලින්ම ගුවන් විදුලියට ආවේ සිංදු කියන්න කියලා. ඔහු මුලින්ම ආවේ කරුණාරත්න අබේසේකර මහතාගේ ළමා පිටියට. කරු අයියා ඇහුවලු”තමුසෙට මොනවද පුළුවන්” කියලා ප්‍රේම් කිව්වලු“මට සින්දු කියන්න ආසයි” කියලා.ප්‍රේම් සින්දුවක් කිව්වලු. ඒක අහගෙන ඉඳලා කරු අයියා කිව්වලු”අයිසේ තමුසෙට සින්දු කියන්න බැහැ මෙන්න මේ ලිපිය කියවනවා” කියලා ළමා පිටියට ඇවිත් තිබුණ ලිපියක් කියවන්න දුන්නලු. ප්‍රේම් ඒක කියවනවා අහගෙන ඉඳලා කිව්වලු.”තමුසෙට සින්දු කියන්න බැහැ. හැබැයි නිවේදකයෙක් වෙන ලක්‍ෂණ තියෙනවා කියලා. ළමා පිටියෙන් ආව ප්‍රේමකීර්ති ද අල්විස් තමයි ඊට පස්සේ බොහෝ දක්‍ෂතාවයන්ගෙන් හෙබි පුද්ගලයෙක් බවට පත්වුණේ.ඒ කාලේ ගුවන් විදුලියේ ලොකු මාස්ටර් තමයි තිලක සුන්දරමන් ද සිල්වා. පොඩිමාස්ටර් තමයි ප්‍රේම්.””ඒ කාලේ මට ඕන කරලා තිබුණා ප්‍රේම්ට කියල අම්මා ගැන ගීයක් ලියව ගන්න. ඒ වෙනකොට පේ‍්‍රම්ගෙ අම්මා ඇස් ඔපරේෂන් එකකට රෝහල් ගතකරලා හිටියේ. ඔහු හිටියේ හිතේ අමාරුවෙන්. ප්‍රේම්ගෙ පවුලේ හිටියේ අක්කයි ඔහුයි පමණයි. පේ‍්‍රම් මට කිව්වා ඔයා අම්මා බලන්න ආවොත් අම්මා සතුටු වේවි කියලා. අපි ගුවන් විදුලියේ ළඟින් ඩබල් ඩෙකර් එකක නැගලා ඇස් රෝහලට ගියා. ඒ යනකොට අම්මගේ ඇස් දෙකම වහලා තිබුණේ ප්‍රේම් අම්මට කිව්වා “අම්මේ මේ දෙව්රම් වෙහෙරෙ සන්දුව කියන කෙනා” කියලා.ප්‍රේම් කිව්වා වගේම අම්මා සතුටු වුණා. මම ඔහුට කිව්වා “ප්‍රේම් මට අම්මා ගැන ගීතයක් අවශ්‍යයයි” කියලා.ඊට දවස් දෙකකට පස්සේ ඔහු මට “ආදරයේ උල්පත වූ අම්මා” ගීතය ලියලා ගෙනැත් දුන්නා. මට මගේ ජීවිතයේ රත්නෙ කියලා කතා කරපු දෙන්නයි හිටියේ. එක්කෙනෙක් මගෙ බිරිඳ චිත්‍රා. අනෙක් කෙනා ප්‍රේම්. ඔහු මට ‘රත්නෙ’ කිව්වා. මම ඔහුට ‘ප්‍රේම්’ කිව්වා.””මම අත්දැකීමෙන් දන්නා දෙයක් තමයි කුමක් හෝ සිදුවීමකින් දුකකට තැවීමකට පත්වූ වෙලාවක තමයි ප්‍රේම් අතින් අපූරු නිර්මාණ බිහිවී තිබෙන්නේ. ප්‍රේමයේ රස විඳින අතරතුර ‘කුරුල්ලන්ට ගී ගයන්න’ මගේ ගී ලියපු ඔහුම තමයි ප්‍රේමයේ විප්පයෝගයේදි “තනිතරුවේ ඔබ දෙතොල් පෙති ලිහි...” ආදී ගී ලියන්නෙත්. ඔහුට හරි අපූරු ආකල්ප තිබුණා.ඔහු යම් කම්පනයකදි මෙන්ම සොඳුරු අත්දැකීමක් ලැබුවම ඒ හරහා නිර්මාණාත්මක චින්තනය දියුණු කරනවා. මේ දක්‍ෂතාව හැමෝටම නැහැ.‘තනිතරුවේ’ ගීතය බිහි වුණේ එක්දහස් නවසිය හැත්තෑපහ අවුරුද්දේ. අපි ‘ස’ ප්‍රසංගය සඳහා ත්‍රිකුණාමලේ ගියා. අපිට ජෙනරල් සුනිල් තෙන්නකෝන් මහතා ත්‍රිකුණාමල යුද හමුදා කඳවුරේ රෑ කෑම දුන්නා. කෑමට පෙර අපි සතුටු සාමිචියේ හිටියේ. ප්‍රේම් පේන්න හිටියේ නැහැ. එකපාරටම ප්‍රේමකීර්ති මුහුදු වෙරළේ ඉඳගෙන ‘තනි තරුවේ’ කියලා මහ හයියෙන් කෑගැහුවා.ඔහු කිව්වා ලියන්න පුළුවන් කොලේකුයි පෑනකුයි අරගෙන එන්න කියලා. විජිත කොළයකුයි පෑනකුයි අරගෙන ගියා.’ඔබත් ඔහොම ඔතැන ඉන්න මමත් මෙහෙම මෙතැන ඉන්නවා.’ඒ වෙලාවේ ලිව්වේ එච්චරයි. පහුව දා උදේ තමයි ගීතය සම්පූර්ණ කරලා දුන්නේ.ප්‍රේම් කියන්නේ අව්‍යාජ ප්‍රේමවන්තයෙක්. අපිට ඒ බව දැනගන්න පුළුවන් ඔහුගේ ගී නිර්මාණ වලින්. ප්‍රේම් ගායකයාව හඳුනා ගෙන ගී ලියූ කෙනෙක්. ඔහු කවදාවත් ප්‍රෙඩීට ලියන ගී මට ලිව්වේ නැහැ. ඒ වගේම මොහිදීන් බෙග්ට ලියූ ගී මට ලිව්වේ නැහැ. ඔහුට ගායකයා පිළිබඳව වගේම ගායනය පිළිබඳව අවබෝධයක් තිබුණා.ගීතයෙන් ඔබ්බට ගියහම ප්‍රේම් හොඳ නිවේදකයෙක්. දහදොළොස් වතාවකට වඩා ඔහුට මාරුවීම් ලැබිලා ඇති. වැඩ තහනම් වෙලා ඇති. නමුත් ඔහු අකුරට සේවය ඉටු කළා. ‘ස’ ප්‍රසංගයට ගිහිල්ලා පාන්දර ආවත් ඔහු උදේ හයේ ප්‍රවෘත්ති කියන්න වෙලාවට ගිය කෙනෙක්.ප්‍රේමකීර්ති වියෝවී මේ ගෙවෙන්නේ විසිඑක්වැනි වසරයි. ඒ වසර විසි එක පුරාම ප්‍රේම්ගේ මිතුරු කැල ඔහු වෙනුවෙන් සමරු උත්සව කළේය. මෙවරද ඔවුහු ප්‍රේම්ගේ ගුණ සිහි කළේය. ඒ ඊයේය.අපි අවුරුදු විසි එකක් ම ඔහු වෙනුවෙන් නොවරදවාම පිංකම් කළා. ඊයේ අපි මහරගම පිළිකා රෝහලට බෙහෙත් ද්‍රව්‍ය තොගයක් පරිත්‍යාග කළා. ධර්මදේශනාවක් පැවැත්වුවා. මේ හැමදේම කරන්නේ ප්‍රේමකීර්ති ගුණසමරු සංසදය. විසි අවුරුද්දක් පුරා නොකඩවා ප්‍රේම් නම් වූ කලාකරුවා වෙනුවෙන් මෙවැනි දේ කරන්න අපව පොළඹවන්නේ ප්‍රේම් තුළ තිබූ මිත්‍රශීලී භාවය. ඔහු හොඳ සහෘදයෙක්. ඔහු නැති වූ දා සිට මට දැනෙන පාඩුව කියා නිම කරන්න බැහැ. ඊටත් වඩා ඔහුව ඝාතනය කිරීම මේ ජාතියට වෙච්ච විශාල පාඩුවක්.”සියල්ල සිදුවී හමාරය. වසර විසිඑකක් ගෙවීගොස් ඇත. කාලය වියපත්ව ඇත. ආදරණීය ‘ප්‍රේම්’ අද අප අතර නැත. ඔහු අපෙන් උදුරා ගත්තේ ඔහුට නොව රටට ආදරය නොකළ අයෙකි. එදාටත් අදටත් වඩා වඩා හෙට ඔහු නැති අඩුව දැනෙනු ඇත. ඔහු ලියූ ගීවල වටිනාකම තවත් යුග ගණනක් යනතුරු පවතිනු ඇත.‘තනි තරුවේ.. ඔබත් ඔහොම ඔතැන ඉන්න මාත් මෙහෙම මෙතැන ඉන්නවා’ඉනෝකා සමරවික්‍රමගුවන් විදුලිය පමණක් නොව ප්‍රේම් රූපවාහිනියත් ජයගත්තාමට ප්‍රේම් මුණගැහුණේ මා ගුවන් විදුලියට බැදුණු අලුත. මට මතක හැටියට ඒ එක්දහස් නමසිය හැටනමයේ මාර්තු මාසේ දවසක මම දහවැනි මැදිරියට යද්දි දහවැනි මැදිරියේ දොරින් පුංචි රුවක් මතුවුණා. ඒ වෙනකොට මම ප්‍රේමකීර්ති ගැන අහලා තිබුණට දැකලා තිබුණේ නැහැ. ඒ තමයි පළමු හමුවීම. ඔහු ඒ කාලේ සහන නිවේදකයෙක්. ඔහු මට බෙහෙවින් උදව් කළා. බොහෝ දේ කියලා දුන්නා. ප්‍රේම් කියන්නේ විවෘත හදවතක්. ඔහුගේ ජීවිතයේ බොහෝ පැතිකඩ තිබුණා. නිවේදකයෙක්, වැඩසටහන් නිෂ්පාදකයෙක්, ගීත රචකයෙක් හැටියට ඔහු දක්‍ෂතා පෙන්වූ කෙනකේ.ප්‍රේම් ගැන කතා කරන කොට මට මතක් වන එක දෙයක් තමයි බොහෝ පෞද්ගලික ගුවන් විදුලි නාලිකා පුරසාරම් දොඩනවනේ ඒ අය තමයි දුරකතනය හා සංවාද මුලින්ම ආරම්භ කළේ කියලා. නමුත් මට මතකයි 1974 අගභාගයේදී විතර ශනිදා සාදය පටන් ගත්තේ. ප්‍රේම් එක්තරා අන්දමක පර්යේෂණයක් කළා. ඒ ගුවන්විදුලි වැඩසටහනට දුරකතනය හරහා අසන්නන් සම්බන්‍ධ කරගෙන. නමුත් ප්‍රේම් දුරකතනය හා ගුවන්විදුලිය අතර තිබූ සීමාව දැනගෙන හිටියා.අද වගේ එදා කවුරුවත් කිව්වේ නැහැ මේ සංවාද කංකරච්චලයක් කියලා. ප්‍රේම්ගේ දිව අග ඕනැතරම් වචන තිබුණා. දහස් ගණන් වචන තිබුණා. ඔහු නිර්ලෝභීව කතා කළා. කතා කළේ අසන්නන්ට දැනෙන්න. ඒ බොහෝම සංවර විදිහට. ඔවුන්ට දැනුම අවබෝධය ලබා දෙමින් තමයි වැඩසටහන් ඉදිරිපත් කළේ.ඒ වගේම තවත් සුවිශේෂි දෙයක් තමයි ගුවන් යානයක සිට පළමු වරට අත්හදා බැලීමක් ලෙස විස්තර ප්‍රචාරය ගෙන ඒම. ඒ තමයි “සෙවණ අත්වැල” වැඩසටහන සඳහා කළ විස්තර ප්‍රචාරය. එය ඉදිරිපත් කළේ අපේ ප්‍රවීණ නිවේදක පාලිත පෙරේරා සමඟ.ගුවන් විදුලිය ජයගත්ත ප්‍රේම් රූපවාහිනියත් ජයගත්තා. මං එහෙම කියන්නේ මුල් යුගයේ රූපවාහිනිය සඳහා ඉදිරිපත් වන නිවේදක නිවේදකයන්ට තහංචි තිබුණා. ඒ තමයි රූපය ලස්සන අය විතරයි රූපවාහිනියට එන්න ඕනැ කියන එක. ප්‍රේම්ව රූපවාහිනියට හඳුන්වා දීමේ ගෞරවය හිමිවිය යුත්තේ නැසී ගිය අබේවර්ධන බාලසූරියට. ප්‍රේම් සම්බන්‍ධ මුල්ම වැඩසටහන අඳුන. ඉන්පසුව ශනිදා ආයුබෝවන් වැඩසටහන. එදා ප්‍රේම් රූපවාහිනියට සහභාගි නූනනම් අද වෙනකොට රූපවාහිනියට කරන්න තියෙන එකම දේ ප්‍රවෘත්ති කියන එකයි බණ කියන එකයි විතරයි.ඉසවිඔහු නැති අඩුව පුරවන්න කෙනෙක්යළිත් කිසිදා බිහි වෙන්නෙ නැහැනිවෙසෙහි සිටි ඔහුව රැගෙන ගොස් මරාදමන විට සිඟිති පුතුට වයස මාස එකොළහක් පමණි. පූර්ණ සම්පත් පුතු අද යෞවනයෙකි. ප්‍රේමකීර්ති ද අල්විස්ගේ ආදරණීය බිරිඳ සිය පුතු හා එක්ව ප්‍රේමකීර්ති නම් වූ නිර්මාණවේදියා පිළිබඳව සැමරුම් උලෙළක් සංවිධානය කරයි.මේ තොරතුරු පැවසීමට ඉකුත් දාක නිර්මලා ද අල්විස් මහත්මිය රසඳුනට ගොඩවූවාය.”ප්‍රේම්ව අපෙන් වෙන්කර මේ ගෙවන්නේ විසිඑක්වැනි අවුරුද්ද. අපි ඔහු වෙනුවෙන් විස්සයි එක (21) සමරු උත්සවයක් සංවිධානය කරනු ලබනවා. මේ සමරු උත්සවයේදි, ප්‍රේමකීර්තිගේ නිර්මාණ පිළිබඳව කැරෙන ප්‍රදර්ශනයක් තියෙනවා. ඊට ඔහු ලියූ ගීත ආදිය ඇතුළත්. ඔහුගේ අත්අකුරින් ලියූ දේ තිබෙනවා. ප්‍රේම් මා ළඟට එනවිට ආවේ පුංචි සූට්කේසයක දැමූ ඔහුගේ ලියැවිලි අරගෙන. ඒ ලියවිලි අතර ඔහු ගුවන්විදුලියට ඔහුගේ අත් අකුරින් ලියූ ඉල්ලුම් පත්‍රය, උප්පැන්නේ සිට ලියැකියවිලි රාශියක් තිබුණා. මේ සියල්ල, ඡායාරූප ආදිය ප්‍රදර්ශනයට ඇතුළත්.ඒ වගේම ඔහුගේ ගීත පිළිබඳව කැරෙන සම්මන්ත්‍රණයක් පැවැත්වෙනවා මීටම සමගාමීව. ඉන් අනතුරුව ඔහු ලියූ ගී අතරින් ‘ගී ගඟුලෙන් බිඳක්’ ගී සැඳෑව පැවැත්වෙනවා.උත්සවය අගෝස්තු 13 කොළඹ මහජන පුස්තකාලයේදී උදේ 9.00සිට පැවැත්වෙනවා සියලු කටයුතු සංවිධානය කරන්නේ ප්‍රේම්ට ආදරය කරන තරුණ පරපුර.මට ප්‍රේම්ව හමුවුණේ අසූව දශකයේ මැද භාගයේදි විතර. ඔහුත් සමඟ මා ගෙවූ ජීවිතය ඉතාම සුන්දර එකක්. අද මගේ පුතා තරුණයෙක්. ප්‍රේම් ඔහුට බොහෝ ආදරය කළා. අපි හෝමාගම නිවෙසේ පදිංචි වෙලා ඉන්න කාලේ පුතාගේ හුරතල් වයස. දවසක් පුතා හිටියේ කොට් එකේ.ප්‍රේම් මොකක්දෝ වැඩක් කරනවා. මම පොතක් බල බලා හිටියේ. පුතා යේ.. යේ.. ගගා අතට දෙන දේ බිම දානවා. ප්‍රේම් සැරෙන් සැරේ ඇහිදලා දෙනවා. පුතාට ඒක සෙල්ලමක් වෙලා. ටිකක් වෙලා යනකොට පුතා සද්ද නැහැ. මම ඇවිත් බැලුවා. බලනකොට ප්‍රේම් පුතා එක්ක කොට් එක ඇතුළේ...ප්‍රේම් පුංචි දේටත් සැලුන කෙනෙක්. ඔහුගේ මතකයන් මගේ හිත අතීතයට අරගෙන යනවා.නිවේදකයෙක් විදිහට ප්‍රේම් හුඟක් ඉදිරියෙන් හිටපු කෙනෙක්. ඔහු සම්පත් සාදයෙන් ගෙන ආව ඇතැම් රැවටීම් වලට මමත් අහුවෙලා තියෙනවා. ඔහු අසන්නන්ව රඳවා ගන්න දක්‍ෂයි. ප්‍රේම් නැති අඩුව එදාටත් වඩා අද අපට දැනෙනවා. විශේෂයෙන් නිර්මාණ ක්‍ෂෙත්‍රයට ඔහු නැති අඩුව පුරවන්න කෙනෙක් නම් යළිත් බිහිවේවි කියලා හිතන්න බැහැ.”සමුගෙන යාමට පෙර නිර්මලාද අල්විස් මහත්මිය පැවසුවාය.ඉසවිප්‍රේම් ඔබ ප්‍රේමණීයයප්‍රේමකීර්ති ද අල්විස්ගේ කටහඬින් වරක් මම බලවත් කම්පනයකට පත්ව ඇත්තෙමි. ඒ 1988 පෙබරවාරි මස 16 වැනි දින දහවල් වරුවේ මානව හිතවාදි කලාකරු විජය කුමාරතුංගගේ ඝාතනය ගුවන්විදුලියේ හදිසි ප්‍රවෘත්තියක් මඟින් ඔහු සැළ කර සිටි අවස්ථාවේදීය. ඊට වසරකට පසු මම එවන්ම වූ තැති ගැන්මකට ලක්වීමි. ඒ ප්‍රේමකීර්ති ද අල්විස්ගේ කුරිරු ඝාතනයෙනි. මේ රුදුරු මරණවලට වගකිව යුත්තේ කවුරුන්ද යන්න දේශපාලන ප්‍රශ්නයකි. කෙසේ වෙතත් ඔවුන් මෙසේ රටට අහිමි කිරීම අති බිහිසුණු අපරාධයකි.ප්‍රේමකීර්තිගේ වැඩබිම වූයේ නිවේදන කලාවයි.ඔහුගේ හදබිම වූයේ එසේත් නැත්නම් ඔහු නිරත කලා මාධ්‍යය වූයේ ගීත රචනයයි. මේ මාධ්‍ය දෙකෙන්ම ඔහු නොමඳ නිර්මාණශීලී ප්‍රතිභවක් විදහා පෑවේය. ගුවන්විදුලියේ ‘ශනිදා සාදය’, ‘සොඳුරු සෙවණ’, ‘සැරිසර’ වැනි විචිත්‍රාංගවලින් ද රූපවාහිනියේ ‘අඳුන’, ‘ආයුබෝවන්’ වැනි වැඩසටහන්වලින් ද ඔහු රසිකයන්ගේ ළෙන්ගතු මිතුරකු වූයේය.ජෝතිපාලගේ ගීයක් මෙන් ප්‍රේම් සිටිනා තැන පාළුවක් නොදැනිණි. වික්ටර් රත්නායකගේ ‘ස’ ප්‍රසංගයේ LP තැටිය අසන විටක හෝ ජෝතිපාලගේ ලන්ඩන් ප්‍රසංගයයේ සංගත තැටිය අසනවිට ප්‍රේම් තවමත් අප අතර යැයි සිතෙන තරම්ය. ඒවායේ නිවේදකයා වූයේ ඔහුය.නිවේදන කලාවේත් – ගීත රචනයෙත් විවිධ අත්හදා බැඳීම් කරන්න ප්‍රේමකීර්ති පසුබට නොවූයේය. ගුවන්විදුලියේ ‘සැරිසර’ වැඩසටහනින් ඔහු ගුවන්විදුලි මාධ්‍යයේ සීමා මායිම් - නිම්වළලු පුළුල් කළේය. ගුවන්විදුලියත් අසන්නාගේ දුරකථනයත් මුල්වරට එක් කළේ ප්‍රේම් බව ඇතැමුන්ගේ මතයයි. එය එසේම විය යුතුය. ප්‍රේමකීර්ති වචනයේ පරිසමාප්ත අර්ථයෙන්ම කෘතහස්ත ගුවන්විදුලි සන්නිවේදකයෙක් වූයේය.ගීත රචනයේදී ඔහු කළ එක් අපූර්ව අත්හදා බැලීමක් නම් ‘සඳට අහස ආදරේදෝ’ නමැති ගීතයයි. එහි ගායක වික්ටර් රත්නායක හා ගායිකා සුජාතා අත්තනායක මෙසේ ගයති.පද සහනයි - සඳ පහනයි පද මවනයි - මඳ පවනයි වසර සසනතුරු - සසර වසනතුරු අම මාදරෙයි - මම ආදරෙයිමෙම ගීතය එකල කොයිතරම් ජනපි‍්‍රය වීද කිවහොත් එය ගායනා කරන්නේ රට්ට විත්තනායක සහ අජාතා සුත්තනායක යැයි ඇතැම්හු විසුළුවට මෙන් කීහ.කොළඹ ආනන්ද මහ විදුහලේ ඉගෙනගන්නා අවදියේ සිටම ප්‍රේමකීර්ති ගුවන්විදුලියට නන් අයුරින් සම්බන්ධව සිටියේය. ඔහු සහන නිවේදකයකු වූයේ 1967 දීය. ප්‍රේමකීර්ති මුලින් කවියෙකි. ඔහු දයා රණතුංග (පසුව දයා අල්විස්) සමඟ එක්ව 1968 දි ‘තනිවුණි දෙදෙනකු මෙසේ’ නමින් කවි පොතක් ලියා පළකර ඇත.ප්‍රේමකීර්ති ගීත රචනයට එළැඹුණේ 1969 දීය. ඒ බව සාක්ෂාත් වන්නේ 1979 ඔහු ගී ලොවට පිවිස දසවසරක් පිරීම නිමිත්තෙන් වැල්ලවත්ත රාමක්‍රිෂ්ණ ශාලාවේදී ප්‍රසංගයක් පැවැත්වූ බැවිනි. ‘ගී ලොව දසවසක්’ එම ප්‍රසංගයේ නම වූයේය. මල්කාන්ති නන්දසිරි ගයන ‘හද පුද අසුනේ සෙනෙහස බැඳුණේ’ ප්‍රේම් ලියූ මුල්ම ගීතයයි. (මෙකලම ඔහු රංජිත් ලාල්ගේ ‘වෙර’ නම් වූ වාර්තා චිත්‍රපටයේ තේමා ගීතය රචනා කර ඇත.) ඉන්පසු දිය කදුරක් මහ නදියක් වන්නාක්සේ ප්‍රේමකීර්ති සිංහල ගීත සාහිත්‍යය තුළ පෞරුෂ සම්පන්නව නැඟී සිටියේය.ප්‍රේමකීර්ති වැඩිම ගීත ප්‍රමාණයක් ලියා ඇත්තේ වික්ටර් රත්නායකට යැයි සිතමි. ‘තනි තරුවේ’, ‘දෙව්රම් වෙහෙරේ’, ‘ප්‍රේම පරාදීසේ’, ‘කුරුල්ලන්ට ගී ගයන්න’, ‘මුදු පරම සුවිමිතුරු’, ‘නිවන් දුටු හිමි’... වැනි ගීත රැසක් ඊට නිදසුන් සපයයි. මේ දෙදෙනාගේ නිර්මාණ සුසංයෝගය සිංහල සුභාවිත ගීතයේ පෝෂණයට හේතුකාරක වී ඇත.ප්‍රේමකීර්ති ලියා ඇති ගීත සංඛ්‍යාව දහස් ගණනකි. ඒවායින් හරවත් ගී මෙන්ම බොළඳ ගී ද දක්නා ලැබේ. මගේ අදහසට අනුව ‘තනි තරුවේ’, ‘දෙව්රම් වෙහෙරේ’, ‘ආදරයේ උල්පත වූ අම්මා’ ‘නිවන් දුටු හිමි’ (වික්ටර් රත්නායක), ‘මේ නගරය’ (මර්වින් පෙරේරා), ‘මා එක්කලා අමනාපව වී දබර’ (මාලිනි බුලත්සිංහල), ‘මිහිරැති වසන්ත කාලේ’ (ෂෙල්ටන් පෙරේරා) ඔහු අතින් විරචිත මනෝරම්‍ය ගී වන්නේය.ප්‍රේ්ම ගීත රචනයේදි ප්‍රේමකීර්ති දෙවැනි වෙතොත් දෙවැනි වන්නේ මහාචාර්ය සුනිල් ආරියරත්න වැන්නකුට විය යුතුය. ප්‍රේමය තරම් මනරම් කවිකම් දෙන සිතුමිණක් ප්‍රේමකීර්තිට ද නොතිබුණු සේය.’විකල් මතක මැද පහන් තරුව ඔබ බොඳවුණු සිහිනෙක අරුණෝදය ඔබ වැලපුණු වෙරළක දිය බිංදුව ඔබ ගොළුවුණු දෙතොලක සිනහ සිසිල ඔබ’යනුවෙන් ඔහු වික්ටර් රත්නායක ගයන ‘ප්‍රේම පරාදීසේ’ නම් වූ ගීතයෙහිලා කියයි. මොන තරම් කලාත්මක සංකල්ප රූපාවලියක් ද?ප්‍රේම ගීත පමණක් නොව මව් ගුණ ගී (ආදරයේ උල්පත වූ අම්මා, විශාඛාව ඔබ) බුදු ගුණ ගී (දෙව්රම් වෙහෙරේ, සමිඳු පාමුල, නිවන් දුටු හිමි) මෙන්ම උපහාස ගීත (පාන්කිරිත්තා, කැකිල්ලේ රජ්ජුරුවෝ, හඳමාමා, අලුත් කලාවක්) රචනයෙහිලා ප්‍රේමකීර්ති පෑ කුසලතාව අතිමහත්ය. මෙරට උපහාස ගී කලාවක පුරෝගාමියා ප්‍රේමකීර්ති යැයි කීම නිවැරදිය.ප්‍රේමකීර්ති චිත්‍රපට ගීත රචනයට යොමුවූයේ ‘ලොකුම හිනාව‘ චිත්‍රපටයෙනි. එසේ වුව චිත්‍රපට ගීත රචකයන්ගෙන් අවාසනාවන්තම පුද්ගලයා ප්‍රේමකීර්ති යැයි මම සිතමි. මන්දයත්; එම ක්ෂේත්‍රයේදි ඔහුට තම විපුල ප්‍රතිභාව හා සුවිශද කල්පනා ශක්තිය විදහා පෑමට එතරම්ම ඉඩප්‍රස්ථා නොසැලසුණු බැවිනි.කෙසේ වෙතත් ප්‍රේමකීර්ති කිසිදා වාණිජමය අභිලාෂ පෙරදැරිකරගෙන ගීත ලීවේ යැයි කිවනොහැකිය. ඔහු වරක් ජනපි‍්‍රය ගායකයකුගේ සරල ගී වැඩසටහනකට ගීත ලීවේ ප්ලේන්ටි පහකටය. ප්‍රේමකීර්ති ඝාතනය කෙරුණු අවස්ථාවේ ඔහුගේ බැංකු පොතේ තිබී ඇත්තේ රුපියල් දෙදහකටත් අඩු මුදලකි.නැතක් දුක් පීඩා පිරිපත් අනුභව කරමින් ද ආපදා උපේක්ෂාවෙන් විඳ දරා ගනිමින් ද ප්‍රේමකීර්ති තම ජීවිතය පවත්වාගෙන ගියේය.ප්‍රේමකීර්ති භෞතික වශයෙන් වෙන්ව ගොස් අවුරුදු 21 ක් ගතවී ඇත. එහෙත් ඔහු සදා අමරණීයය. ඔහුගේ නමත් ඔහු ගොඩනඟා ගත් ප්‍රභාෂ්වරයත් ඔහුගේ නිර්මාණත් රසික සිත්හි ඔහු පිළිබඳ තිබෙන්නාවූ අසීමිත ආදරයත් ගිනි අවියකින් විනාශ කළ නොහැකිය. විජය කුමාරතුංග ගෙත් ප්‍රේමකීර්ති ගෙත් ඝාතකයන් නොදැන සිටි සත්‍යය එයයි.සු.මි.රැකගමි ඔබෙ නම පියාණනේපුංචි දියණිය ඔහුට දහසකුත් බලාපොරොත්තු එක්කළේය. ඔහු දියණිය හඬවන්නට රවටන්නට අකැමැති වූයේය. එනිසාම දඬුවම් මාරු ලැබ රුහුණුට හෝ රජරටට ගිය හැමවිට ඔහු දියණියට ලිපි ලිව්වේය. ඇතැම්විට ඔහු දියණියට ගී ද ලීවේය.’සුරංගිට දුක හිතුණා’ නන්දා මාලනිය ගයන්නේ එවන් ගීයකි. එදා දියණිය වෙනුවෙන් ගී ලියූ, ලිපි ලියූ ආදරණීය තාත්තා වෙනුවෙන් වසර ගණනකට පසුව දියණිය සුරංගි ද අල්විස් ලියූ පැදියකි මේ.හිස මුදුනත තැබූ රුවන් මලක් සේ රැකගමි ඔබෙ නම පියාණනේ නොකෙළෙමි වරදක් නොතබමි කැළලක් එය මට කිරුළකි පියාණනේ පිරිහෙන ගුණ දම් නසතිය මනු දම් උගතිමි ඔබගෙන් පියාණනේ ඔබ මට හිමි කළ බැබළෙන ඒ නම මගෙ දරු සුරකිති පියාණනේසුරංගි ද අල්විස්ප්‍රේම්ගේ ජීවිතය උදුරා ගත් ඒ දෛවෝපගත දිනයේ පමණක් නොව ඊට අවුරුදු කිහිපයක සිට ප්‍රේම් සහ මා රාජකාරී කළේ එකම කාමරයක. මුහුණට මුහුණ ලා වාඩිගෙනය.ගුවන් විදුලියේ ප්‍රේම් රාජකාරි කළ අවසන් දිනයේ රාජකාරි නිමා කොට ඔහු නිවෙස බලා පිටත්ව ගියේ මා සමඟ ඔහුගේ රථයෙනි. කොට්ටාව හංදියෙන් මා ඇරලවූ ප්‍රේම් ඊට පසුදා මා දුටුවේ හෝමාගම රෝහලේ මෘතශරීරාගාරයේ සිමෙන්ති ලෑල්ලක් මත සීතලව මරණය වැළඳගෙන සිටි අයුරිනි. මේ අත්දැකීම මා ජීවිතයේ ලද ඉතා දුක්ඛදායක අත්දැකීමකි. මේ හේතුව නිසාම ප්‍රේම් පිළිබඳ හද උතුරා යන තරම් ආදරයක් මා තුළ තිබුණද ඔහු ගැන කතා කිරීම, ලිවීම, සිතීම මට බෙහෙවින් අසීරු කරුණක් වී ඇත.පාලිත පෙරේරාප්‍රේමකීර්ති ගැන විවිධ මතඅපි එක්ව සිටියෙමු. එක්ව වැඩ කළෙමු. එක්ව සිනාසුණෙමු. එහෙත් එක්ව හඬන්නට ඔබ අද නැත.ලූෂන් බුලත්සිංහලඔබ පීනනු ඉවුරට වී බලා සිටියෙමි. පීනන්නට ඉගැන්වූයේ අයියේ ඔබය. එදා මෙන් තැනකින් ගිලී නැවතත් තව තැනකින් මතුව එනු මැන... මම බලා සිටිමි.ජැක්සන් ඇන්තනිප්‍රේමකීර්ති ලියූ කවිදාස් පෙති මල්එදා අඳුරු රාත්‍රියකි ඔහු ගුරු පාරට ආවේය කලුවරේ පිය මැන්නේය හිටි අඩියේ පාරට පැනගත් සොරුන් පිරිසක් ඔහු වටකර ගත්හ. ඔහුගේ මුදල් පැහැරගන්නට තැත් කළහ. බැරිම තැන ඔහු කෑ මොර දෙන්නට හදත්ම එක් සොරෙක් ඔහුගේ ළය පසා කරගෙන යන්නට පිහිපාරක් ඇන්නේය. ඔහු මැරී වැටුණි බියපත් සොරුන් ඔහුගේ මළකඳ දෙපයින් බිම දිගේ ඇදගෙන ගොස් අසල වූ පාලු කුඹුරක මඩෙහි ඔබා යටකර දැමීය ඊළඟ මාසයේ දියණිය ඔහු එනතුරු මඟ බලමින් සිටියාය එහෙත් ඔහු ආයේ නැත ඔහුට කුමක්වී දැයි කිසිවෙක් නොදත්හ පාලු කුඹුරක දාස්පෙති මල් දාහක් පිපී තිබුණි(මේ ප්‍රේමකීර්ති කලකට ඉහත ලියූ කවියකි; මෙම කවියේ අත්දැකීමත් ප්‍රේමකීර්තිගේ කුරිරු ඝාතනයත් එකිනෙක සසඳා බලන්න.)වයලට්!දැන් අප එක වහලක් යටය දරුවන්ද සිටී එහෙත් නොඉවසුමත් සීමාරහිත බවත් සුඛාන්තයත් වැඩිපුර හමුවන්නේ නැත ලක්ස්ප්‍රේ ටින්වලින් වැහිලා නොඉවසුම සමූපකාරයෙයි සීමාරහිත බව ගෙවල් කුලියද – ලයිට් බිලද සුඛාන්තය! වයලට්! මට සමාවෙන්න! කන්තෝරුවේදී මිසිස් ජුලියට්ට මා දැකීමත් මට මිසිස් ජුලියට්ව දැකීමත් මේ අතරතුර තෘප්තියක් වී තිබේ.ඡන්ද දායකයෝකාඩ් කුට්ටමේ ආසියාත් රැජිනත් බූරුවාත් ඇත. ලින්ටන් සැල්ටන් ජොන්සන් විල්සන් වටේ වාඩිවෙති ලින්ටන් කැරපොත්තන්ට බයය කතා කරන්නේ අහස්යානා ගැනය සැල්ටන් අහස්යානාවලට බයය කතා කරන්නේ කැරපොත්තන් ගැනය ජොන්සන් කැරපොත්තන්ටත් අහස්යානාවලටත් දෙකටම බයය විල්සන් ඒ දෙකටම බය නැත වාරයෙන් වාරයට කාඩ් කුට්ටමේ ආසියාත් රජ්ජුරුවෝත් රැජිනත් බූරුවාත් කැපෙමින් – වැටෙමින් – නැගිටිමින් ලින්ටන් සැල්ටන් ජොන්සන් විල්සන් වටේ මාරුවෙති එහෙත් ලින්ටන් සැල්ටන් ජොන්සන් විල්සන් තාමත් උන් හිටි තැන්වලමය ලින්ටන් කැරපොත්තන්ට බයය සැල්ටන් අහස් යානා වලට බයය ජොන්සන් දෙකටම බයය විල්සන් දෙකටම බය නැතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av1008019</link>
    <topic>යාපනයේ ජන ජීවිතය වෙනස් කළ ‘ජන කරළිය’</topic>
    <author>සටහන හා ඡායාරූප ප්‍රියන්ජන් සුරේෂ් ද සිල්වා (යාපනයේ කළ සංචාරයකින් පසු)</author>
    <content>යාපනයේ ජන ජීවිතය වෙනස් කළ ‘ජන කරළිය’යාපනය අතීතයේ පටන් ම ප්‍රචලිත වූයේ සංස්කෘතික අග නගරයක් ලෙසිනි. එය විද්වතුන්, බුද්ධිමතුන් හා කලාකරුවන්ගේ මෙන් ම ගොවීන්, ධීවරයන් හා වාණිජ්‍යයන්ගේ ද නගරයක් ව තිබිණි. මා මුලින්ම යාපනයට ගියේ 1982 දී ය. එවක සාමකාමී වාතාවරණයක් මැද එහි ජනජීවිතය ගෙවෙමින් තිබිණි. රටේ අනෙකුත් නගරවලට සේම පහසුවෙන් යා හැකි, උතුරේ නිෂ්පාදන දකුණටත්, දකුණේ නිෂ්පාදන උතුරටත් පහසුවෙන් ප්‍රවාහනය කෙරුණු සමයක් විය. උතුර දකුණ බෙදී තිබුණේ නැත. තල් වැටෙන් එහා ලෝකය සාමකාමී වූයේ ය. එහෙත් යාපනය විදාරණය නොවූ ගිනිකන්දක් බවට පත් වෙමින් තිබුණු බව අපට එදා දැනුණේ නැත.මා දෙවන වර යාපනයට ගියේ 1993 දී ය. ඒ ‘යාල්දේවි මෙහෙයුම’ ඇරඹි නොවැම්බරයේ ය. යාපනය එල්.ටී.ටී.ඊ. පාලනයට දැඩිව නතුව තිබූ අවදියේ ය. පෙර ගමනේ දී මා දුටු සාමකාමී ජනජීවිතය සහමුලින් ම වෙනස් වී තිබිණි. යුද අවි ගැටෙන හඬත් දසතින් නැඟෙන මරලතෝනි හා විලාප හඬත් මධ්‍යයේ ආරක්ෂිත තැන් සොයා මහ මඟ දිගේ ඔහේ දිවයන මහජනතාව සමඟ මම ද කැමරාව මානාගෙන දිව ගියෙමි.බර අවිවලින් එල්ල වන ප්‍රහාර හමුවේ යාපනය සහමුලින් ම කළු දුමාරයෙන් වැසී තිබුණි. මරණයේ දෝංකාරයෙන් සෑම ජීවියෙක් ම මුසපත් ව සිටියේ ය. නගර මධ්‍යයේ වූ දැවැන්ත ගොඩනැඟිලි සුනුවිසුණුව වැතිර සිටියේ ය. පෙර මා දුටු සිනාවෙන් පිරි මුහුණු වෙනුවට මා දුටුවේ ජීවිතය ඉල්ලා හඬන මිනිසුන් හා ගැහැනුන් ය. එදා නගරයේ තැන තැන ඉදිව තිබූ පුරාණ කවීන්ගේ, බුද්ධිමතුන්ගේ ස්මාරක වෙනුවට එල්.ටී.ටී.ඊ. ඉහළ පෙළ සාමාජිකයන්ගේ දැවැන්ත කටවුට් නගරය පුරා අරක්ගෙන තිබිණි.ඒ9 මාර්ගය වසාදැමීම හේතුවෙන් අහසින් හෝ මුහුදින් හැර කිසිදු ගොඩබිම් මාර්ගයක් නොමැතිවීම මත ආහාරපාන, ඖෂධ, ඉන්ධන වැනි අත්‍යවශ්‍ය ද්‍රව්‍ය හිඟ වූ අතර ඒවායේ මිල අහස උසට නැඟ තිබිණි.උතුරේ නිෂ්පාදන දකුණට ප්‍රවාහනය නොවීම මත ගොවීහු ධීවරයෝ අසරණ වී සිටියහ. බොහෝ උගතුන්, බුද්ධිමතුන් මෙන් ම සාමාන්‍ය ජනතාව ද යාපනය හැර ගියේ ය. ඇතැමුන් වන්නියටත්, තවකෙක් අගනුවරටත් තවත් පිරිසක් විදෙස් රටවලටත් රැකවරණ පතා පිටව ගියේ වසර 30කට අධික කාලයක් පැවැති ත්‍රස්තවාදයට හා යුද්ධයට පින්සිදුවන්නට ය. තවත් පිරිසකට තම ජීවිත පවා අහිමි කෙරිණි. බිය, සැකය හා අවිනිශ්චිතභාවය පමණක් ජීවිතයේ කොටස්කරුවන් බවට පත් ව තිබිණි. යාපනයේ ජනජීවිතය ගෙවුණු වසර 30 තුළ පැවැතියේ ඒ අයුරිනි.යුද්ධය නිමාවත් සමග යාපනය වැසියන්ට භෞතික සම්පත් ගලා එන්නට පටන් ගැනිණි. අගනුවර මිල ගණන් හා සැසඳීමේ දී තවමත් ඉහළ අගයක් පෙන්නුම් කළ ද යාපනයේ එදා පැවැති මිල ගණන් අද පහත බැස ඇත්තේය. ඉන්ධන හා වාහන අමතර කොටස් ලැබීම මත කාලාන්තරයක් මුළුල්ලේ පාපැදියෙන් ගමන්ගත් ජනතාව යතුරුපැදිවලින් තම ගමන් බිමන්වල යෙදෙනු දැකිය හැකි ය. ඒ9 මාර්ගය විවෘත වීමත් සමඟ නිදහසේ ගමන් කිරීමට හැකිවීම ඔවුහු විශාල භාග්‍යයක් සේ සලකති.දකුණේ පිරිස් උතුරට නෑගම් යන්නට පෙලඹුණහ. කලකින් නොදුටු හිවතුන් දකින්නටත්, බෞද්ධ සිද්ධස්ථාන වන්දනාමාන කරන්නටත් දකුණේ උදවිය උතුරට ගමන් ගියහ. එසේ පැමිණෙන සංචාරකයන්ට නවාතැන් සැපයීමෙන් හා ආහාරපාන සැපයීමෙන් ද යාපනයට ආවේණික විවිධ ද්‍රව්‍ය අලෙවි කිරීමෙන් ද අමතර ආදායමක් උපයා ගන්නට යාපනයේ වැසියන්ට අවකාශ සැකසිණි. එහෙත් යුද්ධය විසින් ඇතිකරවන ලද බියජනක හැඟීම් ඔවුන්ගේ සිත් තුළින් පහව ගොස් තිබුණේ නැත.බෙදී වෙන්ව ගිය ජනතාවක් නැවත එකමුතු කරන්නට කලාකරුවන්ට සුවිශේෂී දායකත්වයක් දැක්විය හැකිය.කලාවෙන් පීඩාවට පත් ජනතාවකගේ සිත්සතන් සෞන්දර්යයෙන් පුරවාලිය හැකි ය. සාමය, සමඟිය හා ජාතික එකමුතුව පිළිබඳ සටන් පාඨවලට පමණක් සීමා නොකොට එහි සැබෑ අරුත ජනතාව කරා ගෙන යාම කලාකරුවන් සතු වගකීමකි. පසුගිය දා ජනකරළිය නාට්‍ය කණ්ඩායම යාපනයේ නාට්‍ය උළෙලක් පැවැත්වූයේ සටන් පාඨවලට පමණක් සීමා වූ සාමය හා අන්‍යොන්‍ය සබඳතා සැබැවින් ම ක්‍රියාවට නැංවීමේ අරමුණින් ය.කූඩාරමකුත් සමඟ නාට්‍ය කණ්ඩායමක් යාපනයට පැමිණීම එහි වැසියන්ට අපූරු අත්දැකීමක් විය. වසර ගණනාවක් මුළුල්ලේ දකුණේ නාට්‍යයක් නොදුටු ඔවුහු එරීනා තියටරයේ නාට්‍ය නරඹන්නට පෙළ සැදී ආවෝ ය. යුද්ධය පැවැති සමයේ ද 1990 – 1995 වැනි කාලයේ පූර්ණ ලෙස ම එල්.ටී.ටී.ඊ. සංවිධානයේ පාලනයට නතුව තිබූ කාලය තුළ ද යාපනයේ කලාකරුවෝ නිර්මාණවල යෙදුණාහ. එම කාලයේ සංස්කෘතික කටයුතුවලට එම සංවිධානයෙන් බාධා එල්ල නොවූව ද යුදවාදී සංවිධානයක අරමුණු හා මතවාදයනට අනුව සංස්කෘතික කටයුතු සිදු කෙරිණි.එය පාරම්පරික හා දැඩි මතධාරීව සංස්කෘතිය දෙස බැලූ ඇතැම් පාරම්පරික දෙමළ ජනයාගේ සංස්කෘතියට සමානකම් දැක්වූ බැවින් ගැටුමක් නිර්මාණය නොවිණි. අතීතයේ සිට ම යාපනයේ පැවැතියේ ස්වාධීන සංස්කෘතියකි. එය දකුණු ඉන්දියානු සංස්කෘතියට වඩා වෙනස් වූ යාපනය ජනතාවගේ ම අනන්‍යතාව පිළිබිඹු කළ සංස්කෘතියක් විය.දකුණු ඉන්දියානු සිනමා ශෛලියෙන් බැහැර වූ ලාංකේය දෙමළ සිනමාවක් බිහිවිය යුතු බව එවක යාපනයේ කලාකරුවෝ අවධාරණය කළහ.අර්බුද හමුවේ වුව ද උතුරේ කලාකරුවෝ තම පාරම්පරික නිර්මාණ රැක ගනිමින් ඒවා නව පරපුරට උගන්වමින්, නාට්‍ය නිෂ්පාදනය කරමින් හැකි පමණින් කලාවට සේවයක් කළහ.එල්.ටී.ටී.ඊ. පාලනය තුළ යාපනයේ සිටි දක්ෂ කලාකරුවන්ගේ සේවය කෙසේ හෝ ලබාගන්නට උත්සුක වීම මත ඇතැම් කලාකරුවන් හට කැමැත්තෙන් හෝ අකැමැත්තෙන් එල්.ටී.ටී.ඊ. සංවිධානයට අවශ්‍ය ලෙස නිර්මාණ කිරීමට සිදු වුවත් තවත් සුළු පිරිසක් එල්.ටී.ටී.ඊ.යේ ප්‍රචාරකවාදී ජනප්‍රිය රැල්ලට හසු නොවී ස්වාධීනව කටයුතු කළහ. එහෙත් යුදමය වාතාවරණය යටතේ යාපනයේ ජනතාවට දකුණේ අගනුවර හා සබඳතා බිඳවැටීම හේතුවෙන් උසස් කලා නිර්මාණ මෙන් ම කලාවන්ගේ නව ප්‍රවණතා ඇසුරු කරන්නට බාධා ඇති වී තිබිණි.යාපනයේ ජනතාවට කලා නිර්මාණ ලෙස දැක ගත හැකි වූයේ යාපනයේ ප්‍රාදේශීය නිර්මාණ පමණක් වූ අතර බොහෝ විට එම නාට්‍ය ප්‍රචාරකවාදී මෙන් ම නිර්මාණශීලිත්වයෙන් හීන වූ ඒවා විය. කුලන්දෙයි ෂන්මුගලිංගම් වැනි නාට්‍යකරුවන් මෙන් ම ගරු සේවියර් පියතුමාගේ කලායතනයේ උසස් නාට්‍ය නිර්මාණ වුව ද ඒවා නාට්‍ය දර්ශන කීපයකට සීමා වූයේ ය. නැතිනම් වෙනත් බාධක නිසා වැඩි ජනතාවක් කරා ළඟා වීමට නොහැකි වූයේ ය. විදුලිය නොමැතිකමත්, විටින් විට පැනවෙන ඇඳිරි නීතිය නිසාත් මෙම නාට්‍ය රඟ දැක්වුණේ දිවා කාලයේ පමණකි. ජනතාව සවස හයෙන් පසු එළිමහනේ ගැවසීම ඉතාමත් අල්ප වූයේ ය.ජනකරළිය නාට්‍ය කණ්ඩායම යාපනයට පිවිසෙන්නේ මෙවන් වාතාවරණයක් මධ්‍යයේ ය. ‘ජනකරළිය’ යාපනයේ ජනතාවට සිංහල හා දෙමළ දෙබසින් ම නාට්‍ය දර්ශන පැවැත්වීය. යාපනයේ ජනතාව බුද්ධිමත් ය.ඔවුහු සමූහ වශයෙන් රඟහල කරා පැමිණ නාට්‍ය රසවින්දාහ. විශාල පිරිසක් රඟහල කරා ඇදී ඒම මත ඇතැම් දිනවල එක් දර්ශනයක් නිමාවීමත් සමඟ තවත් දර්ශනයක් රඟ දක්වන්නට නළු නිළියන්ට සිදුවිය. අධික වෙහෙසකර කාර්යයක් වුව ද ‘ජනකරළිය’ නාට්‍ය කණ්ඩායම නාට්‍ය නරඹන්නට පැමිණි යාපනයේ ජනතාවගේ අපේක්ෂා බොඳ කළේ නැත.නාට්‍යවල පෙළ, අන්තර්ගතය, රංග විධි මෙන් ම ඒවායෙන් ගම්‍ය වූ පණිවුඩය පිළිබඳව ද අවධානය යොමු කළ රසිකයෝ එම නාට්‍යවලින් කියැවුණ අරුත තම ජීවිත හා සසඳමින් අදහස් දැක්වූහ. දෙමළ නාට්‍ය මෙන් ම සිංහල නාට්‍යයත් එක සේ රස විඳි ඔවුහු ජංගම රඟහලක් තුළ, සිවුපසින් ම නැරඹිය හැකි එරීනා වේදිකාවක, රංගාලෝකය මධ්‍යයේ නාට්‍ය උළෙලක් නැරඹීමට ලැබීම තමන්ට අපූරු අත්දැකීමක් වූ බව පැවැසීය.ඉන්දියානු හමුදාව නික්ම ගියාට පසු රාත්‍රි හයෙන් පසු පවුල් පිටින් එළිමහනේ ගැවසෙන්නට යාපනයේ ජනතාව තුළ නැවත පෙලඹවීමක් ඇති කළේ ජනකරළිය නාට්‍ය ණණ්ඩායමේ ආගමනය නිසා බව ඇතැම්හු මා සමඟ පැවැසූහ. යුද්ධය නිමාවුණත් කාලයක් මුළුල්ලේ හුරු වී සිටි අවිනිශ්චිත ජීවන රාටාවෙන් මිදීමට මෙම නාට්‍ය උළෙල උපකාරී වූ බව පැවසූ රසිකයෙක් තමන් මෙතෙක් කාලයක් සිතෙහි පනවා ගෙන තිබූ අඳුරු නීතිය ‘ජනකරළිය’ නිසා ඉවත් වූ බව පැවැසීය.සාමාන්‍ය දෙමළ ජනතාව මෙන් ම පාසල් ළමයින් ද, හමුදා සෙබළුන් ද එක්ව නාට්‍ය නරඹන්නට පැමිණ සිටි මෙම උළෙලේ දී ‘චරන්දාස්’, ‘මායාපට්ටාඩෙයි’ (සීතාම්බරපටය), ‘එරුක්කලම්පු’ (අන්දර මල්), ‘තිරුඩන් වන්දාන්’ (හොරු ඇවිල්ලා), ‘දේවලෝහ පයනම්’ (දෙව්ලෝ ගමන), ‘මැටි කරත්තය’, ‘සෙක්කු’ (සෙක්කුව) වැනි නාට්‍යයත්, ප්‍රදේශීය නාට්‍යකරුවන්ගේ කුත්තු නාට්‍යය මෙන්ම යාපනය විශ්වවිද්‍යාලයෙන් ඉදිරිපත් කළ ‘අභිඥාන සාකුන්තල’ නාට්‍ය ද රඟදැක්විණි.ඒ හැර රවිබන්දු විද්‍යාපතිගේ නර්තන වාද්‍ය කණ්ඩායම සමඟ යාපනයේ කලාකරුවන් හා එක්ව ඉදිරිපත් කළ බෙර සංධ්වනිය ද ජනතාව ආදරයෙන් වැළඳ ගත්හ. ජනකරළිය නාට්‍ය කණ්ඩායම තමන් යන සෑම ප්‍රදේශයක දී ම එම ප්‍රාදේශීය නාට්‍යකරුවන්ට ජංගම රඟහලේ නිර්මාණ ඉදිරිපත් කරන්න අවස්ථාවක් සලසා දෙනවා සේම ඔවුන්ට ප්‍රණාම දැක්වීම ද සිදු කරයි.ඒ අනුව මෙවර යාපනයේ කලාකරුවන් 12 දෙනෙකු ඒ සඳහා තෝරා ගැනුණු අතර එයින් නව දෙනෙකුට නාට්‍ය උළෙල මධ්‍යයේ ප්‍රණාම දැක්වීම ද බොහෝ අයගේ පැසසුමට ලක්විය. මෙම නාට්‍ය උළෙල යාපනයේ වැසියන්ගේ ඒකාකාරී ජීවිතවලට කිසියම් ආලෝකයක් එකතු කර තිබූ බව නොරහසකි. නාට්‍ය උළෙල නිමාවීමෙන් පසුවත් නැවත වරක් යාපනයේ විවිධ පෙදෙස්වල මෙම නාට්‍ය උළෙල පවත්වන මෙන් ඔවුන් ඉල්ලා සිටියේ උසස් රසඥතාවයක අවශ්‍යතාව යාපනයේ අනාගත පරපුරට මහත් සේ වැදගත් වන බව පෙන්වා දෙමිනි.ජනකරළිය බිහිවුණේ පරාක්‍රම නිරිඇල්ල සහ එච්.ඒ.පෙරේරා යන නාට්‍යවේදීන්ගේ දායකත්වයෙනි. ඔවුන්ට අවශ්‍ය වූයේ ජනතාව රඟහල කරා ගෙන්වා ගැනීම නොව රඟහල ජනතාව වෙත ගෙන යාමට ය. එම අභිප්‍රායෙන් බිහි වූ ‘ජනකරළිය’ ජූලි 29 දින සිය සත්වන සංවත්සරය සැමරුවා. පින්තූර රාමු වේදිකාවෙන් නික්ම ජංගම එරීනා රඟහලක් තුළ නාට්‍ය දර්ශන පැවැත්වීම ආරම්භ කළේ ප්‍රථම වරට ය. එමෙන් ම ජනකරළිය යනු පූර්ණකාලීන වෘත්තීය නාට්‍ය කණ්ඩායමකි. එහි සුවිශේෂත්වය වන්නේ සිංහල හා දෙමළ තරුණ තරුණියන් එක්ව සාමූහික කාර්යයක් ලෙස නාට්‍ය නිර්මාණය කිරීම ය.ජනකරළියේ කාර්යභාරය අංශ දෙකකට බෙදා දැක්විය හැකිය. එක් අංශයක් ජංගම රඟහල හා නාට්‍ය කණ්ඩායම වශයෙනුත් අනෙක් අංශය නාට්‍ය හා රංගකලා අධ්‍යාපන අංශය හා ප්‍රාදේශීය සන්නිවේදන හා සම්බන්ධතා ජාලය වශයෙනුත් ක්‍රියාත්මක වෙයි.ජනකරළිය සිංහල හා දෙමළ යන දෙබසින් ම නාට්‍ය නිර්මාණය කරයි. ඒවායේ නාට්‍යමය අගය ඉතා ඉහළ තලයක පවතියි. බොහෝ නාට්‍ය පරිවර්තනය වන්නේ නාට්‍ය කණ්ඩායම තුළින් ම වීම විශේෂිත ය. හතරැස් වේදිකාව මත නිර්මාණ ඉදිරිපත් කෙරෙන බැවින් නළු නිළියන්ට පෙළ මතක් කිරීමක් සිදු නොවෙයි. සිංහල හා දෙමළ සියලුම නාට්‍යවල රඟපාන්නේ දැනට නාට්‍ය කණ්ඩායමේ සිටින 30කින් පමණ සමන්විත වන කණ්ඩායම ය.සිංහල හෝ දෙමළ හෝ සෑම නාට්‍යයකම ඉතා සුළු චරිතයකට හෝ පණ පොවන්නට කණ්ඩායමේ සෑම සාමාජිකයකුට ම ඉඩ සැලසෙයි. ඔවුහු රංගනයට අමතරව කූඩාරම ඉදි කිරීමේ සිට රඟහලේ සියලු කාර්යයනට දායක වෙති. ඈත ගම් දනව්වලින් පැමිණි මේ තරුණ පිරිස ඇත්තෙන් ම දක්ෂයෝ ය. ඔවුහු සිංහලෙන් මෙන්ම දෙමළෙන් ද මනා ලෙස දෙබස් උච්චාරණය කරති. ජනකරළියේ ඇති සුවිශේෂත්වය වන්නේ් වසර ගණනක් පුරා සාමූහිකත්වයෙන් මෙම පිරිස එක්ව තබාගැනීම ය.වර්තමානයේ ඇතැම් කලා නිර්මාණවල දැකිය හැක්කේ ජාතික සමඟිය යන තේමාව උපයෝගී කර ගනිමින් සටන් පාඨ කීමකි. එහෙත් ජනකරළියේ නිර්මාණ තුළ එවන් සටන් පාඨ විප්ලවයක් නොමැත. මෙම නාට්‍යවල ජනවාර්ගික ප්‍රශ්නය හෝ යුද්ධය හෝ තේමා කරගෙන නොමැත. ඒවායින් විමසන්නේ පොදු සමාජ ප්‍රශ්න පිළිබඳව ය. එවන් සමාජ ප්‍රශ්න මෙම භූමිය තුළ ජීවත් වන ඕනෑ ම පුද්ගලයකුට අදාළ ය. එහෙයින් එම පොදු බව නාට්‍ය නරඹන සෑම පුද්ගලයකු තුළ ම ගම්‍ය කරනුයේ තම ජීවිතයට එබී බැලීමට කළ ප්‍රයත්නයක් ලෙස ය. කලාව ජනතාව වෙතට ගෙනයාමට හා උසස් කලාවක් ජනතාවට ලබා දෙන්නට ජනකරළිය දරන උත්සාහය ප්‍රශංසනීය ය. යාපනයේ ජනතාව ජනකරළිය හදවතින් ම වැළඳ ගත්තේ එය ඔවුන්ගේ ජීවිතවල අහුමුළු ස්පර්ශ කරන්නට සමත්වීම නිසාවෙනි.සටහන හා ඡායාරූප ප්‍රියන්ජන් සුරේෂ් ද සිල්වා (යාපනයේ කළ සංචාරයකින් පසු)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av10080110</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>පිස්සු හැදෙන සඳ‘අනේ ඇත්තට අරුණ වගෙ මෝඩයෙක් මගෙ ජීවිතේටම දැකලා නැහැ.’ නිශාන්ති කීවේ තම කාර්යාලයීය මිතුරියක වූ වසන්තා සමඟය.‘ඒ මොකෝ නිශාන්ති?’ වසන්තා ඇසුවේ සිනාසෙමිනි.‘මම මිනිහගෙන් ඇහැව්වා, මගෙ ඉනයි එයාගෙ අතේ දිගයි දෙකම එකද කියල. ඒ ගොන් වහන්සෙ දුවලා ගියානෙ ලණු කෑල්ලක් ගේන්න.’ නිශාන්ති කීවේ තරහිනි.විවාහ වී වසර දහයක් පිරීම නිමිත්තෙන් නිහාල් තම බිරිඳ වූ අනෝමා සමඟ චිත්‍රපටයක් බැලීමට ගියේය. එය අතිශය කාමභෝගී ජවනිකාවන් ගෙන් පිරුණු චිත්‍රපටයකි.චිත්‍රපටය නරඹා විත් කාරයට ගොඩ වූ සැණෙන් නිහාල් ගේ මුහුණට එබුණු අනෝමා ආයාචනාත්මකව මෙසේ ඇසුවාය.‘ඇයි අනේ ඔයා මට ඒ විදියට පේ‍්‍රම කරන්නෙ නැත්තෙ?’‘ඔයාට පිස්සු ද? ඔය විදියට කරනවට ඒ ගොල්ලන්ට කොච්චර ගෙවනවද කියල ඔයා දන්නව ද?’ නිහාල් වහා කීය.සූරියා තම කාර්යාලය කිට්ටුව පිහිටි බැංකුවකට ගොඩවුණේ චෙක්පතක් මාරු කරගන්නා අදහසිනි. චෙක්පත පිරික්සා බැලු කවුන්ටරයේ සිටි නිලධාරියා සූරියා දෙස බලා ‘මිස් ඔයා ගෙ අයිඩෙන්ටි කාඩ් එක දෙන්න.’ යනුවෙන් කීවේ හැඳුනුම්පත පරීක්ෂා කරන අදහසිනි.‘අනේ මම අයිඩෙන්ටිය නං දාලා ආවෙ.’ සූරියා කීවේ ලැජ්ජාශීලී සිනාවක් මුවට නංවා ගනිමිනි.‘හොඳයි එහෙනං, මිස්ව හඳුනාගන්න මොකවත් මිස් ළඟ තියෙනවද?’ නිලධාරියා කාරුණිකව ඇසීය.මඳක් කල්පනා කළ සූරියා ලැජ්ජාවෙන් සිනාසී මෙසේ කීවාය.‘මගෙ දකුණු කලවේ උපන් ලපයක් තියෙනවා.’එක් වෛද්‍ය විශේෂඥයකු ගේ නිවෙසේ දුරකථනය නොනැවතී නාද වන්නට විය. දොස්තර මහතා වහා ගොස් රිසීවරය ඔසවා කනේ තබා ගත්තේ ය.‘ඔයා දැන්ම එනවද නැද්ද? නැත්තං මං මැරෙනවා.’ අනෙක් පැත්තෙන් කියනවා ඇසුණි.‘ආවෙ නැත්තං මැරෙනවා...? තමුසෙ කවුද? මොකද්ද තියෙන අමාරුව? දොස්තර මහතා ප්‍රශ්න වැලක්ම නැඟුවේ කිසිවක් තෝරා බේරා ගත නොහැකි වූ බැවිනි.එවිටම කඩිමුඩියේ එතැනට ආ වෛද්‍යවරයාගේ තරුණ දියණිය මෙසේ කීවාය.‘ඕක මට දෙන්න තාත්තෙ. ඒ මට අහුවෙලා ඉන්න ලෙඩෙක්.’‘ඇයි තමුසෙ කසාඳ නොබඳින්නේ?’ සිල්වා බාර් එකේ දී තම මිතුරු පෙරේරා ගෙන් විමසීය.‘මං ගෑනුන්ට හරි බයයි.’ පෙරේරා වටපිට බලා හෙමින් පිළිතුරු දුන්නේය.‘බය නැතුව බඳිනවා අයිසෙ. බැන්දහම තමුසෙට බය හිතෙන්නෙ එක ගෑනියෙක් ගැන විතරයි.’ සිල්වා කීවේ වීදුරුව හිස් කරමිනි.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av10080111</link>
    <topic>Hollywood පුරයෙන්  ඇසෙන කතා</topic>
    <author>ටානියා</author>
    <content>Hollywood පුරයෙන්  ඇසෙන කතාහැරි පොටර් චිත්‍රපට මාලාවේ රඟපෑ ළමා නිළි එමා වොට්සන් දැන් කාගේත් සිත් ඇඳබැඳ ගන්නා සුලු රූපයකින් යුතු 20 හැවිරිදි රූමත් තරුණියක්. ඒ අතරම ඇයත් දැන් දැන් කතා මවන්නියක් බවට පත්වෙලා. මේ දිනවල ඇය හා බැඳුණු අලුත්ම පුවත වුණේ ඇගේ ආදර අන්දරයක් පිළිබඳයි.මේ කතාවට එමාගෙන් ලැබුණේ උණුසුම් පිළිතුරක්. ඇය මේ කතාව සත්‍යයක් බව පිළිගැනීමත් සමඟ බොහෝ දෙනාගේ අවධානය යොමු වුණේ මේ සුරූපිනියගේ සිත පැහැර ගත් ආදරවන්තයා දෙසයි. ඔහු තමයි ජනපි‍්‍රය ගායක ජෝර්ජ් ක්ග්‍රේග්.බොහෝ දෙනෙක් ඔහු හඳුනා ගත්තේ ඔහු ගැයූ ‘වන් නයිට් ඔන්ලි’ ගීතයෙනුයි. ග්ලැස්ටන්බරි සැණකෙළි භූමියට එමා පැමිණ සිටියේද ජෝර්ජ් සමඟයි. එහිදී තමයි ඇය සහ ජෝර්ජ් අතර ආදර සබඳතාවක් ඇතැයි ප්‍රසිද්ධියේම පවසා සිටියේ.එමා ජෝර්ජ්ට වශී වී ඇත්තේ බර්බර් නම් විලාසිතාගාරයේ වෙළෙඳ දැන්වීමක් රූගත කිරීමට පැමිණ සිටි මොහොතකයි. ජෝර්ජ් දුටු දිනයේ සිටම එමා මුළු හදින්ම ඔහුට ආදරය කරන්නට පටන්ගත්තාලු.හොලිවුඩ් පුරයේ සුප්‍රකට නළුවකු හා අධ්‍යක්‍ෂවරයකු වන මේල් ගිබ්සන්ට මේ දිනවල උදාවී තිබෙන්නේ නරක කල දසාවක්. ඒ ඔහු හා ඔහුගේ කලින් පෙම්වතිය වන රුසියානු ජාතික ඔක්සානා අතර හටගෙන ඇති නිරන්තර ආරවුල් නිසා.පසුගිය දවසක මේ ආරවුල තවත් දුර දිග ගොස් තිබෙනවා. ඒ ගිබ්සන් ඔක්සානාගේ දත් ගැලවෙන්නට පහර දුන්නා යැයි ඔක්සානා පැවසූ පුවතත් සමඟයි. ඔක්සානාගේ මිතුරකු පවසා සිටියේ මේල් ඔක්සානාට වැරෙන් එල්ල කළ පහර නිසා ඇගේ දත් දෙකක් ගැලවී මුහුණෙන් සහ කටින් ලේ ගැලූ බවයි.මේ වන විට ඔක්සානා තමාගේ ආරක්‍ෂාව පතා පොලීසියේ පිහිට පතා තිබෙනවා. ඔක්සානා නඟන චෝදනාවට පිළිතුරු දීමට මේල් ගිබ්සන්ගේ නීතිඥවරයා ඉදිරිපත් වී සිටියා.ඔහු පවසන අන්දමට ඔක්සානා මේ සියලුම අභූත චෝදනා එල්ල කරන්නේ ගිබ්සන්ට දාව ඇය බිහිකළ දැනට මාස 08 වයසැති පුංචි දියණිය ලුසියාගේ බාරකාරත්වය තමාට පමණක් ලබා ගැනීමේ අරමුණ ඇතිව බවයි. දැනට උසාවියේ තීරණය පරිදි ලුසියාගේ භාරකාරත්වය ගිබ්සන් සහ ඔක්සානා අතර සමව බෙදී ගොස් තිබෙනවා.මේ තීරණයේ වාසිය පුංචි ලුසියාට නිසා ගිබ්සන් ඒ තීරණයට එකඟ වී තිබුණත් ඔක්සානාගෙන් නම් එතරම් පැහැදීමක් නැහැ. ඇය පවසන්නේ දරුවාගේ නඩත්තුවටත් ගිබ්සන් මුදල් නොදෙන බවයි.හොලිවුඩ් නළු නිළියන් බොහොමයක් පසුගියදාක ග්ලැස්ටන්බරී සැණකෙළියට සහභාගී වීමට ලන්ඩන් බලා පැමිණියා. සුපිරි නිළි කේට් හඩ්සන් ද මේ සැණකෙළියට සහභාගී වුණා. ඇය නම් පැමිණියේ ඇගේ පෙම්වතා වන මැට් බෙලමි තරග වදින තරගයක් නැරමීමට හා ඔහුට සුබ පැතීමටයි.කේට්, ග්ලැස්ටන් වලට ළඟා වීමට පෙර එහි සංවිධායකයන්ගෙන් විශේෂ ඉල්ලීමක් කර තිබුණා. ඒ ඇයට හා ඇගේ කණ්ඩායමට ප්‍රභූ පැලැන්තියට වෙන් කරපු ස්ථානයක් ලබා දෙන ලෙසයි.ඉතින් මේ ගැන විමසිලිමත් වුණ සංවිධායක කමිටුව කේට් සහ ඇගේ කණ්ඩායම වෙනුවෙන් විශේෂ ස්ථානයක් පිළියෙල කොට එහි කොළ පැහැයෙන් යුත් දැවැන්ත කූඩාරමක් ඉඳි කළා. එහි සැප පහසු සෝෆා කට්ටලයක්, ඇඳුම් මාරු කරන කාමර සහා කේට්ගේ ආරක්‍ෂාවට ආරක්‍ෂක නිලධාරීන් පිරිසක්ද පත් කර තිබුණා.මේ අතර කේට් මේ සැණකෙළියට පැමිණ ඇති බව දැන ගත් කේට්ගේ රසික රසිකාවියන් ඇය දැක ගන්නට ඉතා නොඉවසිල්ලෙන් බලා සිටියත් කිසිම කෙනෙකුට ඇය දැක ගන්නට අවස්ථාව ලැබුණේ නැහැ. වරක් කේට් චුයින්ගම් එකකුත් කටේ දමාගෙන ආරක්‍ෂක නිලධාරීන්ද පිරිවරාගෙන සැණකෙළි භූමියට පැමිණ තිබුණත් රසික රසිකාවියනට ඇය පැහැදිලිව දැක ගැනීමටවත් කතා බහ කිරීමටවත් අවස්ථාව ලැබුණේ නැහැ.කේට්ගේ මේ ආඩම්බරකම නිසා සංවිධායක කමිටුවත් රසිකයනුත් සිටියේ බොහොම කලකිරීමෙන්. ඉන් එක් අයෙක් පැවසුවේ කේට් පැමිණීමට කලින් දිනයේ ජනපි‍්‍රය ගායක දෙපලක් වන ස්නුප්ඩෝග් සහ ඩේමන් ඇල්බන් පැමිණ ඇති අතර ඔවුන් සැණකෙළියට සහභාගී වී සිටි කා සමඟත් ඉතා සතුටින් කතා බස් කරමින් සතුටින් කාලය ගත කළ බවයි. නමුත් කේට් කා ගැනවත් කිසිම තැකීමක් නැතිලු.ටානියාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av10080112</link>
    <topic>අපේ සංචාරය සාර්ථකයි</topic>
    <author>ඡායාරූප සහ සංවාදය</author>
    <content>අපේ සංචාරය සාර්ථකයි’ජන කරළිය’ සමඟ යාපනයට ගිය පරාක්‍රම නිරිඇල්ල’ජනකරළිය’ හෙවත් ජංගම රඟහල නිර්මාණය වූයේ පරාක්‍රම නිරිඇල්ලගේ සංකල්පයක් මතිනි. පින්තූර රාමු වේදිකාවෙන් ඔබ්බට ගිය, ප්‍රේක්ෂකයාට වේදිකාව වටා අසුන්ගෙන රංගය නැරඹිය හැකි නව එරීනා රඟමඬලක් නිර්මාණය කිරීම ඔහුගේ අරමුණ විය. සිංහල හා දෙමළ දෙබසින් ම නාට්‍ය නිර්මාණය කරමින් දිවයිනේ විවිධ ප්‍රදේශවල සිටින නාට්‍ය රසිකයන්ට නවමු අත්දැකීමක් තිළිණ කරමින්, ඔවුන්ගේ රසාස්වාදය වර්ධනය කරමින් ක්‍රියාත්මක වන ’ජනකරළිය’ පසුගියදා යාපනයේ දී අති සාර්ථක නාට්‍ය උළෙලක් පවත්වනු ලැබී ය. එම අත්දැකීම් පිළිබඳ ව පරාක්‍රම නිරිඇල්ල සමඟ කෙරෙන සංවාදයකි මේ.’ජනකරළිය’ යාපනයේ නාට්‍ය උළෙලක් පවත්වන්න අදහස් කළේ ඇයි?’ජනකරළිය’ යනු සිංහල දෙමළ දෙපිරිසකගේ එකමුතුවකින් ක්‍රියාත්මක වන නාට්‍ය කණ්ඩායමක්. අප සිංහල මෙන් ම දෙමළ බසිනුත් නාට්‍ය නිර්මාණය කරනවා. 2004 නොවැම්බරයේ ’ජනකරළිය’ නාට්‍ය දෙකක් සිංහලෙන් හා දෙමළෙන් නිර්මාණය කොට වවුනියාවේ සිංහල හා දෙමළ ගම්මානවල ප්‍රදර්ශනය කළා. ඉන්පසු යාපනයේ කෝපායිවලත් තන්තිරිමලේ ගම්මානයකත් රඟදැක්වූවා. එහිදී අපට ඉතා හොඳ ප්‍රතිචාරයක් ලැබුණා. දෙමළ ජනතාවගේ ප්‍රධාන අගනගරය වන්නේ යාපනයයි. යාපනයේ කලාකරුවන් හා විශ්වවිද්‍යාලය ආශ්‍රිතව අපට සබඳතා ගොඩනැඟී තිබුණා.’ජනකරළියේ’ වැඩපිළිවෙළ පිළිබඳව කිසියම් සාකච්ඡාවක් ගොඩනැඟිය හැකි විද්වතුන් පිරිසක් යාපනයේ සිටිනවා. ඔවුන් හා කිසියම් සංවාදයක යෙදෙන්නටත්, උතුරේ ජනතාවට දකුණේ නිර්මාණ පිළිබඳ අවබෝධයක් ලබාදීමටත්, යාපනයේ කලාකරුවන් සමඟ සුහදතාව ගොඩනඟා ගැනීමේ අරමුණත් ඇතිවයි අප යාපනයේ නාට්‍ය උළෙලක් පැවැත්වූයේ.නාට්‍ය උළෙල නරඹන්නට පැමිණි සාමාන්‍ය ජනතාවගේ ප්‍රතිචාර කෙබඳු ද?බොහෝ අය අප හා සාකච්ඡා කළා. විද්වතුන් මෙන් ම සාමාන්‍ය ජනතාව, පාසල් දරුවන් නාට්‍ය අවසානයේ ඔවුන්ගේ අදහස් අපට පැවසුවා. මෙම නිර්මාණ පිළිබඳව ඔවුන් තුළ ඇත්තේ විශාල පැහැදීමක්. ඒවායේ නිර්මාණාත්මක අගය, විශිෂ්ටත්වය හා ආකල්පමය වශයෙන් ඇති වැදගත්කම මෙන් ම සිංහල හා දෙමළ තරුණ කණ්ඩායමක් එක්ව ලබාදෙන පූර්වාදර්ශය ඔවුන් අගය කළා. එමෙන් ම අපගේ රඟහල පිළිබඳ සංකල්පය ඔවුන්ට අලුත් අත්දැකීමක් වුණා.මෙවන් කූඩාරමක සර්කස් දර්ශන වැනි දේ නරඹා තිබුණත් නාට්‍ය උළෙලක් නැරඹුවේ ප්‍රථම වරට බව ඔවුන් ප්‍රකාශ කොට සිටියා. විශ්වවිද්‍යාල මට්ටමෙන් හා ප්‍රාදේශීය නාට්‍යකරුවන්ගේ නිර්මාණ හැරෙන්නට මෙවන් සංදර්ශනාත්මක නාට්‍ය උළෙලක් රංගාලෝකය මැද ඔවුන් නැරඹුවේ ප්‍රථම වරට බවයි බොහෝ දෙනෙකු පවසා සිටියේ. එමෙන් ම මෙම උළෙල නිසා රාත්‍රි කාලයේ ගමන් බිමන් යන්නට තිබූ බිය ඔවුන් වෙතින් පහව ගිය බවත් විවිධ විද්වතුන්, කලාකරුවන් හමුවන්නට අවස්ථාව ලද බවත් ඔවුන් පවසා සිටියා.’ජනකරළිය’ නාට්‍ය උළෙලක් පවත්වන සෑම ප්‍රදේශයක ම ප්‍රාදේශීය නාට්‍යකරුවන් අගය කිරීමකට ලක්කරනවා. ඒ පිළිබඳව සඳහන් කළොත්?ඕනෑම දිස්ත්‍රික්කයක නාට්‍ය උළෙලක් පවත්වන විට එම ප්‍රදේශයේ සිටින කලාකරුවන්ට ආරාධනා කරනවා ඔවුන්ගේ නිර්මාණ ජනකරළිය වේදිකාවේ රඟදක්වන ලෙස. එවන් ඉදිරිපත් කිරීමකින් පසු ඔවුන් අගය කිරීමකට ලක් කරනවා. එයින් ඔවුන්ට කිසියම් ධෛර්යයක් ලැබෙනවා. එයින් ඔවුන්ට යහපතක් වනවා සේම අපට ද අවස්ථාව සැලසෙනවා එම ප්‍රාදේශීය නාට්‍යකරුවන් හා ඔවුන්ගේ නිර්මාණ පිළිබඳ අවබෝධයක් ලබා ගන්නට.යාපනයේ දීත් කලාකරුවන් 12 දෙනකු තෝරාගත් අතර එයින් 9 දෙනෙකුට ගෞරව සම්මාන ප්‍රදානය කළා. වෙනත් ප්‍රදේශවලදී මෙන් නොව යාපනයේ කලාකරුවන්ගේ සුවිශේෂ වෙනසක් අප දුටුවා. ඒ යුද්ධයක් පැවැති වකවානුවක වුව ඔවුන් තමන්ගේ විවිධ නාට්‍ය සම්ප්‍රදායන් ආරක්ෂා කරගනිමින්, ඒවා ශිෂ්‍යයන් අතර බෙදා දෙමින් කිසිදු ආර්ථික අරමුණකින් තොරව, තනිව, දැඩි කැපවීමකින් කටයුතුª කළා. මහත් අපහසුතා මැද නිර්මාණ එළි දැක්වූවා. ඔවුන්ගේ එම කැපවීම අප අගය කළ යුතුයි.ඡායාරූප සහ සංවාදයප්‍රියන්ජන් සුරේෂ් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av10080113</link>
    <topic>ලෙස්ටර්ගේ චිත්‍රපට හතක් DVD සංරක්ෂණයට</topic>
    <author>තුෂාරි වික්‍රමසිංහ</author>
    <content>ලෙස්ටර්ගේ චිත්‍රපට හතක් DVD සංරක්ෂණයටහෙළ සිනමා වංශකතාවේ සුවිශේෂී කඩඉම් පසු කරමින් මිනිසුන්ගේ චින්තනධාරා පුළුල් කළ නව ආරක චිත්‍රපට කලාවක් මෙරටට හඳුන්වා දීමේ පුරෝගාමියා වූයේ ඔහුය. වෘත්තාන්ත චිත්‍රපට කලාවෙන් මිදී කලාත්මක ඉසව් ජයගත් චිත්‍රපට රැසක් මේ ඔස්සේ මෙරට සිංහල පේ‍්‍රක්ෂක ජනතාවට තිළිණ කිරීමට මේ සුවිශේෂී පුද්ගලයාට හැකිවිණි. එලෙස මෙරට පමණක් නොව දෙස් විදෙස් චිත්‍රපට කලාවේ සුපතළ නාමයක් ලද අද්විතීය සිනමාකරු ආචාර්ය ලෙස්ටර් ජේම්ස් පීරිස් මෙරට කලාත්මක චිත්‍රපට නිර්මාණකරණයේ පුරෝගාමියා විය.ශ්‍රී ලාංකේය සිනමා ලෝලීන්ට නැවුම් ආරක චිත්‍රපට කලාවක් හඳුන්වා දුන් ආචාර්ය ලෙස්ටර් ජේම්ස් පීරිස් විසින් නිර්මාණය කරන ලද ‘රේඛාව‘, ‘ගම්පෙරළිය’, දෑස නිසා, ‘මායා’, ‘දෙලොවක්අතර’, ‘බැද්දේගම’, ‘ගැහැනු ළමයි’, යන සිනමාපට හත පසුගිය දා ටොරානා වීඩියෝ මූවීස් ආයතනය ඔස්සේ ඩීවීඩී නිෂ්පාදන ලෙස එළිදැක්විණි. මේ ලිපිය ඒ නිමිත්තෙනි.ටොරානා වීඩියෝ මූවීස් ආයතනයේ අධිපති කුමාර කොතලාවල මහතා :-‘ඇත්තටම රේඛාව‘, ‘ගම්පෙරළිය’, ‘දෑස නිසා’, ‘මායා’, ‘දෙලොවක් අතර’, ‘බැද්දේගම’, ‘ගැහැනු ළමයි’ කියන චිත්‍රපට හත ටොරානා ආයතනයේ ඩීවීඩී නිෂ්පාදන ලෙස මගේ මූලිකත්වයෙන් එළිදැක්වීමට හැකිවීම ගැන මහත් සතුටක් වගේම මා ලද භාග්‍යයක්. ආචාර්ය පීරිස් කියන්නේ අපට ඉතිරිව සිටින දැවැන්තම සිනමා අධ්‍යක්ෂවරයා වගේ ම අපට උරුම වූ ජාතික වස්තුවක් ලෙසයි මා හිතන්නේ. ඔහුගේ සිනමා නිර්මාණ ගත්තම ඒවායේ වැදගත්කම, වටිනාකම, කියා නිම කරන්න බැහැ. අද වන විට ඒ නිර්මාණ අපේ සංස්කෘතිකාංගයක් විදිහට රැකගන්න වෙලා තිබෙනවා කියා මම විශ්වාස කරනවා. මේ සිනමාපට ඩීවීඩී ගත කරන්න මම හිතුවේ, එය මගේ ව්‍යාපාරයට සම්බන්ධ දෙයක් වගේ ම සමාජයට ජාතියට සිදුකරන මෙහෙවරක් සහ සමාජ වගකීමක් ඒ තුළින් ඉටුකරන්න පුළුවන් නිසයි.ආචාර්ය ලෙස්ටර් ජේම්ස් පීරිස්, ටොරානා වීඩියෝ මූවීස් අධිපති කුමාර කොතලාවල මහතා ගිවිසුම් අත්සන් කරමින්. සුමිත්‍රා පීරිස් මහත්මිය ද පසෙකින් සිටියිආචාර්ය පීරිස් කිහිප විටක්ම ඔහුගේ මෙම වටිනා සිනමා නිර්මාණ සංරක්ෂණය කිරීම පිළිබඳව මා සමඟ කතාබහ කළා. මට මතකයි වරක් ඔහු ප්‍රංශයේ තානාපති වෙලා ප්‍රංශයට යාමට සූදානම් වුණා. එහිදී ඔහුට අවශ්‍ය වුණ එයාගෙ හිතවතුන්ට ඔහුගේ සිනමා නිර්මාණවල පිටපත් ලබාදීමට. ඒවා මම සංරක්ෂණය කරලා තිබුණු නිසා ඒවා තැටිගත කරගෙන ප්‍රංශයට ගෙන ගොස් ඔහුගේ හිතවතුන්ට ලබා දෙන්න ඔහුට හැකි වුණා.ඇත්තටම ඔහු තුළ බලාපොරොත්තුවක් තිබුණා මේ ඔහුගේ ජීවිතය හා සමාන ඔහු විසින් කළ සිනමා නිර්මාණ රජයෙන් සංරක්ෂණය කරාවි කියලා. නමුත් එහෙම දෙයක් සිදුවුණේ නැහැ. ඒ හින්දම ඔහු මගෙන් ඉල්ලීමක් කළා මතු පරපුර වෙනුවෙන් මේ සිනමා නිර්මාණ සංරක්ෂණය කිරීමට පියවර ගන්නා ලෙසට. මේ විදිහට තමයි මේ නිර්මාණ ටොරානා වීඩියෝ මුවීස් හරහා ඩීවීඩී නිෂ්පාදන ලෙස එළිදැක්වුණේ.අපි ලෝකයේ වෙනත් රටකට ගියොත්, උදාහරණයක් විදිහට අසල්වැසි ඉන්දියාවට ගියොත් එහිදී අපි ඒ රටේ ඕනම වීඩියෝ පාලර් එකකින් හින්දි සිනමාවේ පැරැණිම චිත්‍රපට, ‘දිල් අප්නා ඕර් පී‍්‍රත් පරායේ’, ‘බවුජි බවුරා’, ‘ආවාරා’ වගේ පැරැණිම චිත්‍රපට මිලදී ගන්න වගේ ම ඕනෑම හින්දි චිත්‍රපටයක් ලබා ගන්න පුළුවන්කම තිබෙනවා. නමුත් අපේ රටේ මේ තත්ත්වය ගත්තොත් ඉතාම කනගාටුදායක මට්ටමකයි පවතින්නේ. අපේ රටේ පැරැණිම චිත්‍රපට ‘කැලෑහද’, ‘සංදේශය’ අපට අවශ්‍ය වෙලාවට බලාගන්න බැහැ.අපේ දේ අපට ලබාගන්න බැරි ඇයි? එය එක අතකට අපේ දේ අගයන රසිකයාට වගේම සිනමාවට වෙන අසාධාරණයක්. මම මේ වෙනකොට සිංහල චිත්‍රපට රැසක් ඩීවීඩී හරහා සංරක්ෂණය කර තිබෙනවා. ඇත්තටම සිනමා රසවින්දනයේදී අසාධාරණයට ලක්වන පේ‍්‍රක්ෂකයාට කිසිම බලපෑමකින් තොරව සාධාරණ මිලකට මම සංරක්ෂණය කරපු චිත්‍රපට ඩීවීඩී වශයෙන් ලබාගන්න පුළුවන්.විශේෂයෙන්ම ආචාර්ය ලෙස්ටර් ගේ ගම්පෙරළිය වගේ චිත්‍රපට ගත්තහම ඒවා ලංකාවේ විතරක් නෙමෙයි පිටරට විදේශ ජාතික රසිකයොත් ඉල්ලනවා. මට මේ විදිහට හරි ආචාර්ය ලෙස්ටර් ජේම්ස් පීරිස් ගේ චිත්‍රපට සංරක්ෂණය කිරීමට හැකිවීම සතුටක් වගේම ඒ, චිත්‍රපට අගයන ඒවාට ඇලුම් කරන රසික ජනතාවගේත් භාග්‍යයක් ලෙසයි මම දකින්නේ. ඉදිරියේදී ජාත්‍යන්තර සම්මානයට පාත්‍රවුණු ආචාර්ය පීරිස් නිර්මාණය කරපු ‘නිධානය’, ‘ගොළු හදවත’, සංදේශය කියන චිත්‍රපටත් රසික ජනතාව වෙනුවෙන් ඩීවීඩී නිෂ්පාදන ලෙස එළිදක්වන්න මගේ බලාපොරොත්තුවක් තිබෙනවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av10080114</link>
    <topic>සංඛ ගැයූ තුෂාර ලියූ ‘යු’</topic>
    <author>වසන්ත ජයසිංහ ආරච්චිගේ</author>
    <content>සංඛ ගැයූ තුෂාර ලියූ ‘යු’‘යු’ මේ අපේ කාලයේ නිර්මාණකරුවන් දෙදෙනෙකුගේ එකතුවක්. රිද්මයක හා රචනයක හෘද සාක්ෂිය ‘යු’ කියලයි තවත් විටක ඔවුන් කියන්නේ. බිහිවූ සුපිරි තරු ගොන්නේ රටම හඳුනාගත් එක් තරුවක් සංඛ දිනෙත්. ඒ වගේම ගේය පද රචනයේ නවමු ඉසවු සොයායන නිර්මාණකරුවෙක් තුෂාර කොඩිකාර. ගේය පද රචකයෙක් වගේම වර්තමාන ව්ඊඍ නාලිකාවේ අධ්‍යක්‍ෂකවරයාත් ඔහුයි. සංඛත් තුෂාරත් දෙදෙනාගේ සුසංයෝගයයි ‘යු’.මොකක්ද මේ ‘යු’?.”ඇත්තටම ‘යු’ කියන එක අපි යොදාගත්තේ මෙන්න මේ හේතුව නිසා. තුෂාර ලියූ සංඛ ගැයූ කියන එකේ පොදු අරමුණක් ඇතිව අපි ‘යු’ කියන නම යෝජනා කළා. මම ගීපද රචකයකු විදිහට හැම මොහොතකම උත්සාහ කළේ ලොකු වෙනසක් කරන්න. ඇත්තම කිව්වොත් අපි හදාගෙන තියෙන සම්මතයට ටිකක් අභියෝගයක් කරන්නත් ඕනකම තිබුණා. ඒක එක්තරා ආකාරයක හිතුවක්කාරකමක් කියලා හිතෙනවා. හැබැයි ඒ හිතුවක්කාරකම ඇතුළේ හරි අපූරු නිර්මාණයක් බිහිවෙන බව මටම තේරුණා. ඒ නිසයි මම මේ වෙනකොට ගීත දහයක්ම එකකට එකක් වෙනස් අයුරින් රචනා කළේ.ඇයි සංඛගේ හඬ ම මේ ගීත සඳහා යොදා ගත්තේ.එකක් මා තුළ තිබූ එක්තරා හිතුවක්කාරකමක්. ඔව් ඇත්තටම මා සංඛ හඳුනාගත්තේ එක්තරා ප්‍රසංගයකදී. මම දකිනවා ඔහු තුළ හරි අපූර්වත්වයක්. ඒ අපූර්වත්වය තුළ ගායකයෙක් කියන්නේ වචන ටිකක් කියවන එකට නෙමෙයි. ඊට එහා ගිය වින්දනාත්මක දෙයක් බව ඔහුගේ ගායන ශෛලියෙන් මම දකිනවා. ගීතය ගැයීම පමණක් නොවෙයි සංගීත ඥානය, ඒ පිළිබඳ දැනුම මම ඔහු තුළ දකිනවා. එතකොට තමන්ගේ හඬත් ඒ දැනුමත් මුසු කරලා වෙනස් දෙයක් සමාජගත කිරීමේ හැකියාවක් මම ඔහු තුළ දකිනවා. ඒ නිසයි මම හිතුවේ මා අතින් ලියැවෙන සියලු ගී සංඛගේ හඬට උචිතයි කියලා.තුෂාර ගේ ගී පද ගැන සංඛටත් යමක් දැනෙන්න ඇති.ඔව් ඇත්තටම. මම ඔහුගේ් වචනවල ඒ වෙනස දැක්කා. ඔහුගේ පදවැල් ඉතාම කෙටියි. ඒ වගේම ඒ වචන හරි රසයි. සංගීතවේදියෙකුට ඒ රස අවශ්‍යමයි කියලයි මට හිතෙන්නේ. ඒ නිසාම ඔහුගේ වචනවල ඍජු ස්වභාවයක් මම දකිනවා. ඒ කියන්නේ කෙළින් කතාවකුත් එළියට එනවා. මගේ සංගීත ශෛලියට ඔහුගේ ගේය පද බොහෝම සමීප වුණා. ඒ නිසා ඒ ගීත අද බොහෝ දෙනා අතර ජනපි‍්‍රයයි.තුෂාරගේ තෙළිතුඩින් ලියැවෙන මේ ගීතවලට බොහෝමයක් වස්තු බීජය වුණෙත් තාරුණ්‍යයි.”ඒ ඕනකම මට මුල සිටම තිබුණ දෙයක්. අද තාරුණ්‍යයට නිවැරැදි මාවත හොයාගන්න නොහැකි තැන විවිධ පැතිකඩ ඔස්සේ යන බව අපි දකිනවා. සමහරවිට එය සාර්ථක වෙන්නත් පුළුවන්. අසාර්ථක වෙන්නත් පුළුවන්. ඒත් මට ඕනකම තිබුණා වත්මන් තාරුණ්‍යයට වල්මත් නොවී නිවැරැදි දිශානතියකට ඔවුන් යොමු කරන්න. ඒ සඳහා මම ආයුධය කරගත්තේ මා තුළ තිබුණේ ගීත රචනා හැකියාව. මම විශ්වාස කරනවා මේ ‘යු’ ගීත ඇල්බමය හරහා සමාජයට බලපෑමක් කරන්න පුළුවන් වෙයි කියලා.කනෙකුට ප්‍රශ්නයක් වෙන්න පුළුවන් එහෙම වුණාම මේ සියලු ගීත ඒකාකාරි වෙන්න පුළුවන් කියලා. එක් පැත්තකින් මේ සියලු ගීත සංගීතවත් කරන්නේ වගේම ගායනා කරන්නේ එක ගායකයෙක්. තවත් පැත්තකින් තාරුණ්‍යයම වස්තු බීජය වෙලා තියෙන නිසා. නමුත් මම දන්නවා එය එහෙම නොවන බව. හේතුව මගේ ලියමනේ ඒකාකාරි බවක් නැහැ. රිද්මයේ ඒකාකාරි බවක් නැහැ. ඒ වගේම සංඛගේ සංගීතයත් මනා වෙනසක් ගෙන දෙනවා මේ හැම ගීතයකටම. තවත් දෙයක් පළමු වතාව වෙන්න ඕන ගී පද රචකයකු හා එකම ගායකයකු සංගීතවත් කරලා මෙවැනි ගීත ඇල්බමයක් නිකුත් වෙන්නේ.යම් ආකාරයක රැඩිකල් බවක් මේ ගීත තුළ දකින්න පුළුවන්. බොහෝ වෙලාවට මා ලැබූ අත්දැකීම් තවත් විටක සංඛගේ අත්දැකීම් මේ ගීතවල තියෙනවා. නමුත් එය අත්දැකීමකටම පමණක් සීමා කරන්න මට ඕන වුණේ නැහැ. අප තුළ තිබූ සිතැඟි පරාර්ථකාමි විදිහට එළියට දාන්නයි ඕන වුණේ. ඇත්තටම කාලයක් තිස්සේ මා තුළ තිබූ බලාපොරොත්තුවක් මේ ‘යු’ විදිහට එළියට එන්නේ. ඒ වගේම මම විශ්වාස කරනවා සංඛත් මේ හරහා මේ යම් පිම්මත් පනිනවා කියලා. මේ තුෂාර ලියූ සංඛ ගැයූ එවන් ගීතයක පදවැලකින් අපි ඔවුන්ට සුබ පතනවා.”ඔබ සඳ මෙන්ය සඳ මෙන් අහිංසක දැයි සැකයි රුව නෙත් කලුය සිත පිනවනවාදැයි සැකයි...”වසන්ත ජයසිංහ ආරච්චිගේඡායරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av10080115</link>
    <topic>සිය නෑ පොත් වසන්තය අද සිට</topic>
    <author>සටහන හා ඡායාරූපය - ගාමිණී රූපානන්ද</author>
    <content>සිය නෑ පොත් වසන්තය අද සිටකොළඹින් පිට පැවැත්වෙන විශාලතම පොත් ප්‍රදර්ශනය වන සියනෑ පොත් ප්‍රදර්ශනය හා සල්පිල ගම්පහ නගර සභා ක්‍රීඩාංගණයේදී අද (1) ඇරඹේ.ගලහිටියාව මධ්‍ය මහා විද්‍යාලයීය ආදි ශිෂ්‍ය සංගමය සංවිධානය කරන මෙම ‘සියනෑ පොත් වසන්තය 2010’ පොත් සල්පිලෙන් විශේෂ වට්ටම් සහිතව අඩු මිලට පොත් මිලදී ගැනීමට පහසුකම් සලසා ඇත.දිවයිනේ කීර්තිමත් ලේඛකයින් සහභාගි වන දේශන සාකච්ඡා සහ සම්මන්ත්‍රණ වැඩසටහන්වලින් සමන්විත මෙම පොත් සල්පිල මේ 7 වැනිදා දක්වා පැවැත්වේ.ප්‍රවීණ සිනමා හා ටෙලිනාට්‍ය නළුවෙකු වූ මිය ගිය අශෝක පීරිස් කලාකරුවාණන්ට උපහාර පිදීමක් ඉකුත්දා මොරටුව රාවතාවත්ත ශ්‍රීපාලි කලායතනයේදී සිදුවිය.අශෝක පීරිස් ගේ පුතුන් දෙදෙනා වන දේවි ප්‍රකාශ් පීරිස් හා ඉෂාන්ත පීරිස් වෙත මොරටුව කලා එකමුතුවේ සංවිධායිකා ගෝල්ඩන් චයිම්ස් සංගීත කණ්ඩායමේ ලාංකිකා පෙරේරා විසින් අනුස්මරණ ඵලකය පිළිගන්වනු ලැබූ අයුරු.සටහන හා ඡායාරූපය - ගාමිණී රූපානන්දසෝමවීර සේනානායක ලියූ අලුත් ම යොවුන් නවකතාව ‘අපූරු ගමේ පොඩි ඇත්තෝ’ මේ මස 03 වැනිදා උදේ 10.00 ට කොළඹ මරදානේ, පූජ්‍ය ඇස්. මහින්ද හිමි මාවතේ, දයාවංශ ජයකොඩි සහ සමාගමයේ නව පොත් ප්‍රදර්ශනාගාරයේ දී දොරට වඩී.ගුරුකුල මිතුරු සංසදයේ සුබසාධක අරමුදල තරකර ගැනීම සඳහා රංජිත් ද අල්විස් ගේ ‘දුම්මල වරම’ නාට්‍යයේ 500 වන දැක්ම හෙළ සිනමාවේ නිළි රැජින පාර්ලිමේන්තු මන්ත්‍රී ආචාර්ය මාලිනී ෆොන්සේකා මහත්මියගේ ප්‍රධානත්වයෙන් මේ මස 08 වන ඉරු දින මරදාන එල්ෆින්ස්ටන් රඟහලේදී රංගගත කෙරේ.ඇසළ මල් දැක්ම මල් පැල ප්‍රදර්ශනයේ 14 වැනි සංවත්සරය මේ මස 5, 6, 7, 8 යන සිව් දින තුළ විහාර මහාදේවි උද්‍යානයේ දී පෙ.ව. 9.00 සිට ප.ව. 8.00 දක්වා පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av10080116</link>
    <topic>ඔයා රඟපාන්න යනවට තාත්තා කැමැති නැහැ</topic>
    <author/>
    <content>ඔයා රඟපාන්න යනවට තාත්තා කැමැති නැහැලියන්නේ නිව්ටන් ගුණසේකර අඳින්නේ හර්ෂ ගුණවර්ධනමෙතෙක් කතාවධනවත් ව්‍යාපාරිකයකු වූ ඩග්ලස් දැරණියගලගේ එකම දියණිය වන සුරූපි තිසරුව තරුණ කඩවසම් පුවත්පත් කලාවේදියකු වන සඳුන් කලුපහනට මුහුදු වෙරළකදී හඳුනාගන්නට ලැබෙන්නේ අනපේක්ෂිතවය. සමාජයට හොඳ මුහුණක් පෙන්වමින් ජීවත්වන ඩග්ලස් දෙවැනි වරට විවාහ වී සිටින්නේ උඩඟු ගතිපැවතුම් ඇති සේරා නම් උඩරට කාන්තාවක් සමඟය. ඇයත් ඩග්ලසුත් ජීවත්වන්නේ අමුතුම ලෝකයක වන අතර තිසරු නිරතුරුව එයට විරුද්ධත්වය පළ කරයි. බොහෝ අවස්ථාවල සේරාගේ සැර පුරුෂ ක්‍රියා කලාප නිසා තිසරු ගෙවන්නේ කලකිරුණු ජීවිතයකි.කෙමෙන් සඳුන් කෙරෙහි පැහැදෙන තිසරු ඔහුට මුළු හදින්ම ආදරය කරන්නට පටන් ගනී. මේ අතර සඳුන්ගේ ඡායාරූප ප්‍රදර්ශනයක් නරඹන්නට තිසරු යන්නේ පියාද කැටුවය. සඳුන්ගේ රූමත් නෑනන්ඩිය වන අපර්ණාද යටි සිතින් ඔහුගේ ආදරය අපේක්‍ෂා කරයි. එහෙත් ඒ ගැන සඳුන්ගේ ඇත්තේ සහෝදරාත්මක හැඟීමක් පමණි. කාලය මෙසේ පියඹා යද්දී ඩග්ලස් චිත්‍රපටයක් නිෂ්පාදනය කරන්නට සැරසෙයි. සිනමා තාරකාවියක් වීමට සිහින දකින අපර්ණාටද එහි රඟපාන්නට අවස්ථාවක් උදාකර දෙන්නේ සඳුන්ය.අද එතැන් සිට...”ඔව්.. අනිත් කාරණේ බොස් අපි මේ වැඩේට ෆුල් පබ්ලිසිටි ගන්නත් ඕනැ.. එදාට මාධ්‍ය සෙට් එකට ටිකක් බොන්න දෙන්නත් වෙයි..””හරි.. හරි.. ඒ ගැන බයවෙන්න එපා... මාරෙ දන්නවනෙ මම ඕවට ලෝස් නැතුව වියදම් කරන විත්තිය.. අපි වැඩේ ලස්සනට කරමු..”වීදුරුවේ රැඳී තිබුණ අන්තිම විස්කි අඩියද උගුරට හලා ගනිමින් ඩග්ලස් දෙවුර නැටෙව්වේය.ඩග්ලස් දැරණියගල නිෂ්පාදනය කරන්නට සැරසෙන ‘ගිනිසිළුව‘ චිත්‍රපටය පිළිබඳව බොහොමයක් ජාතික පුවත්පත්වල වාර්තා පළ වෙමින් තිබිණ. සිනමා පත්තර කීපයකම විස්තර පළකොට තිබුණේ එහි රඟපාන ප්‍රධාන නළු නිළියන්ගේ වර්ණවත් ඡායාරූපද සමඟය. මේවා දුටු සැණින් අපර්ණාගේ නිළියක් වීමේ “උණ” තව තවත් උත්සන්න විය. ඇය ඒ ගැන කියමින් නිරතුරුවම සඳුන්ට ඇවිටිලි කළාය. ඇගේ වධයෙන් බේරෙන්නට බැරිම තැන ඔහු ඩග්ලස් දැරණියගලට දුරකථනයෙන් කතා කළේය.කොහොමද මිස්ටර් දැරණියගල... මම සඳුන්..””හාලෝ.. මිස්ටර් මගෙ ෆිල්ම් එකේ මුහුරත් එකට ඔයාලගෙ පත්තරවලින් හොඳ ප්‍රචාරයක් දීලා තිබුණා.. තැන්ක් යූ වෙරි මච්..” ඩග්ලස්ගේ කටහඬ සතුටින් පිරී තිබිණ.”අපේ වැඩ එහෙම තමයි..””ඒක නෙමේ කොහොමද ඔයාගෙ එක්ස්ෂිබිසන් එක? සාර්ථකද?””ඔව්... ගොඩක් සාර්ථකයි.. හුඟ දෙනෙක් බලන්න ආවා.. මට හරිම සන්තෝෂයි.. හොඳ කොමෙන්ට්ස් ලැබුණා..””අපේ මුහුරත් එකට ඔයයි සුරනිමලයි නොවරදවාම ගෝල්පේස් හොටෙල් එකට එන්න ඕනැ.. ඉන්විටේෂන් ලැබුණනෙ?””ඔව් ලැබුණා... මං මේ තවත් කාරණයක් කියන්නත් එක්කයි ෆෝන් කළේ.. මං හිතනවා මිස්ටර් දැරණියගලට ඒ හෙල්ප් එක කරන්න පුළුවන් වෙයි කියලා..””කියන්න.. කියන්න මොකක්ද කෙරෙන්න ඕනැ?””මට ලස්සන නංගි කෙනෙක් ඉන්නවා අපර්ණා කියලා... ඇත්තම කිව්වොත් ඒ මගෙ නෑනා.. එයා හරිම ආශාවෙන් ඉන්නෙ චිත්‍රපටයක රඟපාන්න.. නිළියක් වෙන්න එයා උදේ හවා හීන දකිනවා..””ඉතින් අපි ඒ හීනෙ හැබෑ කරමුකො..””පොඩි රෝල් එකක් දුන්නත් ඇති..””රඟපාන්න හැකියාව තියෙනවද?””ඉස්කෝලෙ කොන්සර්ට් වල ඇක්ට් කරලා තියෙනවා.. ඩාන්සිනුත් හොඳට පුළුවන්.. මට බේරිල්ලක් නැහැ.. මිස්ටර් දැරණියගල..””දවසක ඔයා එයත් එක්ක අපේ ගෙදර එන්නකො... හැබැයි මේ දවස්වල නම් මං ටිකක් බිසී.. කෝල් එකක් දීලා එන්න බලන්න ඕ.කේ.””හොඳයි මිස්ටර් දැරණියගල..” සඳුන් දුරකථන සංවාදය නිම කළේ හිතට දැනුණු පී‍්‍රතිය විඳ දරාගනිමිනි. හිතට වධ දුන් ඒ කරදරයෙන්ද මිදීමට හැකිවීම ගැන ඔහුගේ හිතට කිසියම් අස්වැසිල්ලක් දැනුණේය.මාකොළ හාමිනේ එදින රාත්‍රි ආහාරය සඳහා ඉදිආප්ප තැම්බුවාය. ඒ සඳහා අල හොද්දක් හා පොල් සම්බෝලයක් ප්‍රමාණවත් බව ඇය දනී. දහවල ඉතුරු කරගත් පරා මාළු කෑලි දෙක සැමියා සහ සඳුන් වෙනුවෙන් වෙන්කර තැබූ මාකොළ හාමිනේ අනතුරුව පොල් ගාන්නට පටන් ගත්තාය. ටික කාලයක සිට සැමියා දියවැඩියාවෙන් පෙළෙන නිසා දැන් බොහෝවිට ගෙදර පිසෙන්නේ ඔහුට සරිලන තෙල් භාවිතය අඩු වෑංජන පමණි.එහෙත් සඳුන්ගේ රාත්‍රී ආහාරය සඳහා බිත්තර ඔම්ලට් එකක් හෝ හාල් මැස්සන් බැදුමක් එක් කරන්නට ඇය අමතක නොකළාය. ගෙදර ඉවුම් පිහුම් වැඩවලට අපර්ණාගෙන් ඇයට උදව්වක් නොලැබුණ තරම්ය. ඇය බොහෝවිට කාලය ගෙව්වේ ටෙලිනාට්‍ය නැරඹීමට සහ බොළඳ නවකතා කියවීමටය. ඇය සතියට දින දෙකක් පමණක් කිරිබත්ගොඩ නැටුම් පන්තියකට ගියාය.සැමියා මුළුතැන්ගෙය දෙසට එනවිට මාකොළ හාමිනේ සිටියේ පොල්සම්බෝලයක් සකස් කරමිනි. සෙනරත් ඒ අසල තිබූ පුටුවකට බර වෙමින් බිරියගේ් මුහුණ දෙස බැලුවේය.”අදත් ඉදිආප්පද හාමිනේ?””ඔව් ඇයි... නරකද? ඔයාට රෑට බර ආහාර හොඳ නැහැ නෙ...””ඉදිආප්ප හොඳයි...” යාන්තමට සිනාසුණු ඔහු උදාසීන හඬින් කීවේය.ආහාරය සඳහා මොන දේ සකසා දුන්නත් ඔහු නිහඬවම එය භුක්ති වින්දේය. ඒ අතින් නම් මාකොළ හාමිනේට කරදරයක් තිබුණේ නැත.”මං මේ කල්පනා කළේ හාමිනේ අපේ ළමයගෙ වැඩ ගැන? කොයිවෙලේ බැලුවත් ටී.වී එකේ එල්ලිලා එහෙම නැත්නම් නවකතා පොතක් බදාගෙන. තරුණ ගැහැනු ළමයි ඔහොම හැදිලා පුළුවන්ද හාමිනේ?””මට මේ වැඩ ටික තනියම කරගන්න පුළුවන් අපෙ මහත්තයා””එහෙම කියලා හරියන්නෙ නැහැ හාමිනේ. තරුණ ගැහැනු ළමයි වුණාම දෑතේ වැඩත් හොඳට හුරු වෙන්න ඕනැ.. රහට උයන්න පිහන්න ඉගෙන ගත්තෙ නැත්නම් වෙන්නෙ කසාද බැඳපු මනුස්සයගෙන් බැනුම් අහන්නයි”සැමියා පවසන දේද සත්‍ය බව මාකොළ හාමිනේ දනී. එහෙත් අපර්ණා ලවා ගෙදර වැඩ පල කරවාගන්නට ඇගේ එතරම් කැමැත්තක් නැත.නව යෞවන වියේ පසුවුවත් අපර්ණා තවමත් පොඩි දැරියක් මෙන් කෙළිලොල්ය. දඟකාරය. තමන්ට සිටින එකම දරුවා ඇයය. ඇගේ නිදහසට හා සතුටට බාධා නොකළ යුතු බව මාකොළ හාමිනේගේ් අදහස විය. ඇගේ එම අදහසට සෙනරත්ගේ එතරම් මනාපයක් නැත.”දුවගෙ එකම ආශාව නිළියක් වෙන්න. මං අහගෙන ඊයෙත් සඳුන් ළමයට පින්සෙන්ඩු වෙනවා.” මෙතෙක් හිතයට හිරකරගෙන සිටි අදහස ඇය අමාරුවෙන් එළියට දැම්මාය.සෙනරත් එකවරම හිස හරවා බිරිය දෙස බැලුවේ ඇස්දෙක ලොකු කරමිනි. ඇය කී දේ ඔහුගේ හිත දැඩි ලෙස නොසන්සුන් කළේය.”මොනවද හාමිනේ මේ දොඩවන බහුභූත?””මහත්තයා ඕකට ඔයහැටි කලබල වෙන්න ඕනෙ නැහැ...””හාමිනේ තමා ඔය ළමයව නරක් කරන්නෙ? වැදගත් පවුලක ගැහැනු ළමයෙක් යවනවද ඔය නෙයියාඩම්වල නටවන්න? මං නම් ඔය විකාරවැඩවලට කොහෙත්ම කැමැති නැහැ..” සෙනරත්ගේ කටහඬේ ගැබ්වී තිබුණේ කෝපයකටත් වඩා දැඩි කලකිරීමකි. දියණිය චිත්‍රපටවල රඟපෑමට යැවීමෙන් තම සමාජ ගෞරවයට විශාල අවැඩක් සිදුවනු ඇතැයි ඔහු කල්පනා කළේය.”ඔය ඕනැ තරම් වැදගත් පවුල්වල ලස්සන ගැහැනු ළමයි චිත්‍රපටිවල ටෙලිනාට්‍යවල රඟපාන්නෙ මහත්තයා? මොකක්ද ඒකෙ ඇති වරද?” මාකොළ හාමිනේ සිය දියණියගේ පැත්තට බරව කතා කළාය.”වැරැද්ද වැටහෙන කොට වෙන්ඩ ඕනැ දේවල් වෙලා ඉවරයි හාමිනේ..” සෙනරත් පුටුව පසෙකට ඇද නැගිට්ටේ තරහින් මුහුණ හකුළුවාගෙනය. සැමියා පසුවන්නේ තරහින් බව වටහාගත් මාකොළ හාමිනේ නිහඬව කට පියා ගත්තාය. සෙනරත් ගෙමිදුලේ වූ ජෑම් ගසයට තිබූ බංකු ලෑල්ලේ වාඩිගත්තේ කල්පනාවෙන් මුහුණ බරකරගෙනය. බිරිය දියණිය ගැන කී කතාවෙන් ඔහුගේ හිත හොඳටෝම පෑරී තිබිණ. ගහකොළ අතු පතර සොලවමින් සිහින් සුළඟක් හමා ගියේය. අඩ සඳඑළිය නිසා ගෙමිදුලේ එතරම්ම ගන අඳුරක් නොවීය. ගේ පිටුපස තිබූ අඹගහට වහවැටී සිටි වවුලන්ගේ සර.. සර හඬින් අවට පරිසරයේ වූ නිහැඬියාව වරින් වර බිඳී ගියේය.සෙනරත් හිස් බැල්මෙන් යුතුව ගේ ඉදිරිපිටින් වැටී තිබූ ගුරු පාර දෙස බලා සිටියේය. දියණිය චිත්‍රපට තාරකාවක් වීමට ගන්නා ප්‍රයත්නය සෙනරත්ගේ හිතට ගෙන දුන්නේ මහත් පසුතැවිල්ලකි.මේ සඳහා ඇයට අනුබල දෙන සිය බිරිය කෙරෙහිද ඔහුගේ හදගැබ තුළ උපන්නෙ සියුම් කලකිරීමකි. හිතුවක්කාර ගති පැවතුම්වලින් හෙබි දියණියට කරුණු පහදාදිය යුත්තේ ඉවසීමෙන් හා උපේක්‍ෂාවෙන් බව ඔහුට සිතුණේය. එසේ නොකළහොත් ඇය තව තවත් මුරණ්ඩු වෙනු ඇතැයි ඔහුට සිතෙන්නට විය.කුස්සියේ වැඩපල ඉක්මනින් අවසන් කළ මාකොළ හාමිනේ සාලය දෙසට පිය මං කළේ දියණිය කුමක් කරමින් සිටීදැයි විපරම් කරනු පිණිසය. අපර්ණා රූපවාහිනියේ විකාශය වූ ටෙලිනාට්‍යයක් නරඹමින් සිටියාය.පුංචි තිරය මත දිග හැරුණු බොළඳ ටෙලිනාට්‍යයක් දෙස ඇය බලා සිටියේ වශීකෘත වූ දෑසිනි. පෙම්වතියගේ ප්‍රේමය යදිමින් පෙම්වතා කඳුළු සලනු දුටු අපර්ණාගේ සිතට ද ඉමහත් ශෝකයක් දැනිණි.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av10080117</link>
    <topic>පවුලෙ කෙනෙක්වත් නොකරපු තරමට ධර්මසිරි අයියා මට හුඟක් පිහිට වුණා</topic>
    <author>ඉනෝකා පෙරේරා බණ්ඩාර</author>
    <content>පවුලෙ කෙනෙක්වත් නොකරපු තරමට ධර්මසිරි අයියා මට හුඟක් පිහිට වුණාඅම්ම - තාත්තා හැරුණුකොට අනෝජා වීරසිංහගෙ හිතේ හැමදාම ජීවත්වන අමරණීය චරිත කිහිපයක් ම ඉන්නව.සම්මානනීය නිළියකට මොන තරම් සබඳතා ද.... ඒත් ඒ හැමෝම ගැන හිතද්දි ඉදිරියෙන් ම ඉන්නෙ නෝමා. ඇගේ වචනවලින් නම් නෝමක්කා. ධනවත් ව්‍යාපාරික කාන්තාවක්.“ඈ මට මුණ ගැහෙන්නෙ මගේ රංගන ජීවිතයෙ ආරම්භයේදී. විටෙක හොඳ යෙහෙළියක්. අම්මෙක්. වෙලාවකට ගුරුවරියක්. ඕනෙ වුණොත් දොස්තර කෙනෙක්. මගෙ ජීවිතේ ඕනෙ වෙන්නෙ මොන විදියට ද ඈ මට පිහිට වෙන්නෙ ඒ විදියට. ඒ බැඳීමට ආදරේට දැන් අවුරුදු 30 කටත් වැඩියි.අපි මාස ගණන් දකින්නෑ. කතා කරන්නෑ. නමුත් හදවත්වලින් ඒ බැඳීම එදාටත් වඩා අද වැඩියි. කවදාවත් අමතක නොවන අමරණීයම චරිතෙ මට නෝමක්කා කිව්වෙ ඒ නිසා.ඩී.බී. නිහාල්සිංහ කියන්නෙත් මගේ හදවතේ හැමදාම ජීවත්වන චරිතයක්. මං ලාංකේය නිළියක් විදියට ජාත්‍යන්තරව පිළිගැනීමට ලක්වීමේ පළමු ගෞරවයත් හිමි ඔහුට.මොකද මාව නිළියක් කළේ ඔහු. යසපාලිත නානායක්කාර, සුනිල් සෝම පීරිස්, චන්ද්‍රිකා කාරියවසම් මගේ නිළි ජීවිතේට අත්වැල දුන් අය. ‘මල්දෙණියෙ සිමියොන්’ මගේ ජීවිතේ එක්තරා සන්ධිස්ථානයක්. ඒ වෙනකොට මං මල් ගස් වටේ නටන නිළියක්.නමුත් ‘කැලෑ මල්’ සහ මුහුදු ලිහිණි’ චිත්‍රපටවල කැමරා ශිල්පියා විදියට නිහාල් අයියා මගේ රඟපෑම් හොඳින් අධ්‍යායනය කරල තිබුණා. මගෙන් ඊට වඩා යමක් ගත හැකි බව ඔහු වටහාගෙන තිබුණා.‘මල්දෙණියෙ සිමියොන්’ රඟපාද්දී නිහාල් අයියා කොටින්ම මට රංගන පාසලක් වුණා. මං මගේ රංගන ජීවිතයේ ගුරුවරයා ලෙස අදත් සලකන්නෙ නිහාල්සිංහයන්. ඒ මතක් කිරීම පවා මට භක්තියක්. හොඳ අධ්‍යක්ෂවරයෙක්, ගුරුවරයෙක් වගේ ම වෙලාවකට නිහාල් අයියා මට හොඳ මිත්‍රයෙක්. ඒ වගේ ම තාත්තෙක් වගේ විශ්වාසනීයයි. බොහොම සුන්දර හදවතක් ඔහුට තියෙන්නෙ.මාව ‘මල්දෙණියෙ සිමියොන්’ ප්‍රධාන චරිතෙට නොගත්ත නම් අද මට ඒ තරම් වටිනාකමක් ගොඩනැඟෙන්නෑ. එවැනි සම්භාව්‍ය චරිතයක් හරහා මාව රංගනයේ වෙනස්ම මඟකට යොමු කිරීමේ ගෞරවය හැමදාම මං ඔහුට පුදනවා. මේ රටට රජත මයුර සම්මානය ගෙනා පළමු නිළිය ලෙස මං ඉතිහාසගත වුණෙත් ඔහු නිසා.ඩී.බී. නිහාල්සිංහනිහාල්සිංහයන් මගේ හදවතේ බොහොම ඉහළ තැනෙක ලැගුම් ගත් කෙනෙක්. ඒ නිසා ම ඒ හමුවීම මට සදා ශ්‍රේෂ්ඨයි.ඊළඟට මගෙ මතකෙ සදා ජීවත්වෙන්නෙ පෝල් කොක්ස් සහ සූ වෙස්ටන් දෙන්නා.පෝල් කියන්නෙ ලොව විශිෂ්ට ගණයේ සිනමා අධ්‍යක්ෂවරු අතරේ කෙනෙක්. ඔහු මට මුලින් ම මුණ ගැහුණෙ 1987 කැනඩාවෙ ‘වැන්කූවර් ෆිල්ම් ෆෙස්ටිවල්’ එකේදී. එයා මාව දැකපු ගමන් ඇහුවෙ ඔයා ‘මල්දෙණියෙ සිමියොන්’ චිත්‍රපටයෙ හිටියා නේද කියල.“ඔයා කොහොමද දන්නෙ....” මම ඇහුවා. එතකොටයි ඔහු කිව්වෙ නවදිල්ලි ජාත්‍යන්තර චිත්‍රපට උලෙළේ ජූරි සභාවේ ඔහු හිටි වග.ඊට පස්සෙ පෝල් මට ආරාධනා කළා එයාගෙ ‘අයිලන්ඩ්’ චිත්‍රපටයෙ රඟපාන්න. ලෝකයේ ජාත්‍යන්තර සිනමා උලෙළ නියෝජනය කළ මේ චිත්‍රපටයෙ මගේ රංගනය ලොව විශිෂ්ට සිනමාවේදීන්ගේ, විචාරකයින්ගේ පැසසුමට ලක් වුණා. අනික මං ඒ චිත්‍රපට උලෙළවලදී නියෝජනය කළේ ඕස්ට්‍රේලියාව. ශ්‍රී ලාංකේය නිළියක් විදියට මං ඒ ආඩම්බරය වින්දෙ පෝල් නිසා. මේ දවස්වල මං කොණ්ඩෙ වවන්නෙත් පෝල්ගෙ ඊළඟ චිත්‍රපටයෙ ප්‍රධාන චරිතයක් රඟපාන්න තියෙන නිසා. 1987 ඉඳන් අද දක්වා ම පෝල් මගේ හොඳ යාළුවෙක්.පෝල් කොක්ස්අනෙක පෝල් හැම වෙලාවෙම පොඩි මිනිස්සු එක්ක ඉන්න කෙනෙක්. ඔහුගෙ චිත්‍රපට වල බොහෝවිට කතා කරන්නෙත් එවැනි සිදුවීම්. අසාධාරණයක් දුටු තැන කතා කරන්න පෝල් දෙපාරක් හිතන්නෑ. ඔහු අපිටත් කියල දුන්නෙ එහෙම නිහඬව නොසිටිය යුතු බව.සූ වෙස්ටන්, එංගලන්තයේ ලැම්ඩා ආයතනයේ ආංගික අභිනය ඉගැන්වූ මගේ ගුරුවරිය. රංගන ශිල්පයේදී තදබල විනයක් තිබිය යුතු බව මං උගත්තෙ ඇගෙන්.බෞද්ධ රටක ඉඳල සුදු ජාතික කාන්තාවකගෙන් බුදු දහමේ අගය වටහා ගත්තා කිව්වොත් විහිළුවක් වෙයි. නමුත් ඒක තමයි ඇත්ත. රංගන ශිල්පයේදී බුදු දහමේ විනය - අගය බොහොම හොඳින් සම්මිශ්‍රණය කළ කෙනෙක් සූ. නාමික බෞද්ධයෙක් වෙලා වැඩක් නෑ. අපේ අය සිල් ගන්න ගමන් එතැන කතා කරන්නෙත් ඕපාදූප. අල්ලපු ගෙදර විත්ති.සූ වෙස්ටන් නමුත් සිල් නොගත්තත් පන්සල් නොගියත් නියම බෞද්ධයෙක් වෙන්න පුළුවන් ක්‍රියාවෙන්. ඒක ජීවිතයෙ හැම දේටම අදාළයි. අද මං විශේෂයෙන් අපේ රංගන අභ්‍යාසවලට භාවනාව සම්බන්ධ කරගන්නවා. මේ සොබා දහම සහ එහි පංච මහා බලවේග, විශ්ව ශක්තිය එකතු කරගෙන රංගන අභ්‍යාසවලට මෙන් ම ජීවිතයට පන්නරයක් ගන්න හැටි මං උගත්තෙ, ඊට පදනම වැටුණෙ සූ ගෙන්.ධර්මසිරි බණ්ඩාරනායක කියන්නෙත් ඔය හා සමානව ම අනෝජගෙ හිතේ ලැඟුම්ගත් අමරණීය චරිතයක්.“ඇත්තටම ඔහු මගේ ජීවිතේ මුණගැසුණු පුදුමාකාර චරිතයක්. කොයි තරම් ප්‍රශ්න තිබුණත් මුදල් නැති වුණත් මනුස්සයකුට උදව් කරන්න අයියට ඒක ප්‍රශ්නයක් නෙවෙයි. මං අයියා කියන්නෙ මගේ ම අයියා වගේ නිසා.පහුගිය කාලෙ මගේ ජීවිතේ අනතුරේ වැටුණු වෙලාවෙ උදව් කළ එකම පුද්ගලයා අයියා. ඇත්තටම මගේ ජීවිතේ ආරක්ෂා කළේ එයා. සමහර වෙලාවට පවුලේ කෙනෙක්වත් නොකරපු තරමට එයා ඒ වෙලාවෙ පිහිට වුණා.ධර්මසිරි බණ්ඩාරනායක‘ට්‍රෝජන් කාන්තාවෝ’ කරද්දී අයියගෙන් රංගනයෙ මොන තරම් දේ ඉගෙන ගත්ත ද? අයිය නාට්‍යයක් කරනව බලාහිටියත් ඇති. නවකයන්ට ඉගෙන ගන්න බොහෝ දේ එහි තියෙනවා. අපේ අය නො කරන්නෙත් ඒක. අසාධාරණය ඉදිරියෙ කාටවත් බය නැති ගුණය මං අයියගෙන් ඉගෙන ගත් ලොකුම දේ. ඕනම අසාධාරණයක් දැක්කොත් අයියා කට අරින්න දෙපාරක් හිතන්නෑ. “අසාධාරණයක් ඉදිරියේ නිහඬව ඉන්න එපා” අයියා හැම වෙලාවෙම කියන දෙයක්.මට පොඩි නංගියෙක් වුණාට ශෙරින් කුමාරතුංග කියන්නෙ මගේ ජීවිතේ මුණගැහුණු තවත් සුවිශේෂී චරිතයක්. ඈ මං හඳුනගත්තෙ ජීවන් නිසා. පසුකාලීනව ඈත් මට අවශ්‍ය ඕනෑම වෙලාවක පිහිටවෙන්නෙ යෙහෙළියක් වගේ. මගෙ ඉගෙනීමේ කටයුතුවලදී ඈ මට උදව් කළා. ඒ නිසා ඈ මට හැමදාමත් හරිම විශේෂයි...”මේ හැම කෙනාම ජීවිතේ අමරණීය චරිත වෙන අනෙක් හේතුව ඔවුන් සතුව ඇති සොඳුරු බව කියලයි අනෝජා කියන්නෙ.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=av10080119</link>
    <topic>සායිෆ් - අම්රිතා යළි එක්වෙයිද?</topic>
    <author>සුජීව තේවහෙට්ටිගේ</author>
    <content>සායිෆ් - අම්රිතා යළි එක්වෙයිද?සායිෆ් අලිඛාන් සහ කරීනා කපූර් ගේ පෙම් සබඳකම නොදන්නා කෙනෙක් නැහැ. සායිෆ්, කරීනාට ළං වුණේ ඔහුගේ විවාහක බිරිඳ අම්රිතා සිං සහ දූ දරුවන් වන සාරා සහ ඊබ්‍රාහීම්ව ද අත්හැර දමලයි. මේ පිළිබඳව එදා බොලිවුඩ් පුරයේ බොහෝ දෙනා කතා කළේ නොසතුටකින්. සායිෆ්, අම්රිතා සහ දරුවන් එක්ක ජීවිතය ගත කරන සමයේදී අසතුටකින් කාලය ගත කළ බවක් කවුරුන්වත් දැන සිටියේ නැහැ. මීට වසර 10 කට පමණ පෙර සායිෆ් ප්‍රකාශ කළේ තමන්ට වඩාත් ම වටින්නේ බිරිඳ සහ දරුවන් ඇසුරෙහි ජීවත්වීම බවයි.“මට සිනමා ලෝකයේ වැඩිය මිතුරු මිතුරියන් නැහැ. දෙන්නෙක් තුන් දෙනෙක් විතර ඉන්නවා. ඒ හැරුණාම අනෙක් අයත් එක්ක හිත හොඳින් ජීවත්වෙනවා. අනවශ්‍ය කාලෙට කිසිම කෙනෙක්ව ආශ්‍රය කරන්න යන්නෙ නෑ. චිත්‍රපටයක වැඩ ඉවරවෙලා කෙළින් ම මම යන්නෙ බිරිඳයි දරුවොයි දකින්නයි. ඒක මට හැම දේකටම වඩා වටිනවා.”එදා එසේ කියූ සායිෆ්, ඊට වසර කිහිපයකට පසුව අම්රිතා ගෙන් වෙන් වුණා. ඇයගෙන් වෙන්වූ සායිෆ්, ස්විට්සර්ලන්ත ජාතික මෝස්තර නිරූපණ ශිල්පිනියක වන රෝසා සමඟ පෙමින් බැඳුණා. ඇයත් සමඟ ජීවිතය ගෙවා දැමූ සායිෆ්ට හිටි හැටියේ ම හෘදයාබාධයක් වැළඳුණා. රෝහල් ගතවී ප්‍රතිකාර ලැබූ සායිෆ් අතහැර යන්නට තරම් රෝසා ගේ සිත අකාරුණික වුණා. අසනීප වූ දවස්වල තමන්ව හැරගිය ඇය පිළිබඳව කිසිම කාරණයක් විමසන්නට සායිෆ්ට සිතුණේ නැහැ. ඇය වෙනුවෙන් කඳුළු බිඳුවක් හෝ හෙළන්නට සායිෆ්ට හිත දුන්නේ නැහැ. රෝසා ඒ දවස්වල හෙමින් සීරුවේ ම ස්විට්සර්ලන්තයට මාරු වී ගිය බවයි ආරංචි වුණේ. සායිෆ් - රෝසා වසර 4 ක පෙම් කතාව එලෙස අවසන් වුණා.රෝසා ගෙන් වෙන් වී සිටි සායිෆ් ගේ ජීවිතයට ඊළඟට ළං වුණේ කරීනායි. සායිෆ් - කරීනා පෙම් කතාවේ විවිධ අවස්ථා ඉන්දීය සහ ලොව පුරා ජනමාධ්‍යවල විටින් විට පළ වුණා.“මම අම්රිතා එක්ක අවුරුදු 13 ක් ජීවත් වුණා. දරුවන් දෙන්නෙකු ගේ පියෙකු වුණා. ඒ ජීවිතයෙන් පස්සෙ මගේ ජීවිතයට වඩාත් ම අමතක නොවන අත්දැකීම් ලැබුවේ කරීනා මට ළං වුණාට පස්සෙයි. කරීනා විවාහ කරගත්තායින් පස්සෙ දුව සාරා, පුතා ඊබ්‍රාහිම් මම කොහොමටවත් අමතක කරන්නෙ නැහැ.” සායිෆ් මෙලෙස ප්‍රකාශ කළේ ඔහු, කරීනාව විවාහ කරගන්නට තීරණය කළ බවට පළ වූ ආරංචි පිළිබඳව අදහස් දක්වමින්.“අපි දෙන්නා ඉක්මනටම බඳිනවා.විවාහ මංගල උත්සවය පැවැත්වෙන්නේ කවදාද කියල ළඟදීම දැනගන්න ලැබේවි” සායිෆ් එවැන්නක් ද ප්‍රකාශ කළා. දින සති මාස ගෙවී අවුරුදු දෙකක් පමණ ගත වුණත් දෙදෙනා ගේ විවාහය සිද්ධ වුණේ නැහැ. මේ කාලයේදී නොයෙකුත් සතුටුදායක පුවත් අසන්නට ලැබුණා. සායිෆ් ගේ දරු දෙදෙනාට කරීනා පුදුමාකාර ළෙන්ගතුකමක් දක්වන බවත්, ඔය අතරින් දැනගන්නට ලැබුණා.කාලය තවත් ටිකක් ගෙවී ගියා. පසුගිය සතියේ දී බොලිවුඩ් පුරයෙන් අසන්නට ලැබුණේ එතෙක් අසන්නට ලැබුණු ආරංචිවලට වඩා වෙනස් දෙයක්. කරීනා, සායිෆ් ගේ දරුවන් සමඟ ඇසුරක් පවත්වන්න අකැමැති බවයි එයින් කියැවුණේ. කරීනා නිවසේ සිටින විට දී සාරා සහ ඊබ්‍රාහිම් එහි පැමිණියහොත් කරීනා ඔවුන් මග හැර යන බවත් කියැවුණා. කරිනා, මේ දරු දෙදෙනාත් එක්ක වචනයක් හෝ කතා කරන්නට දැන් කැමැත්තක් දක්වන්නේ නැතිලු.මීට සති කිහිපයකට උඩ දී සාෆිෆ් සහ කරීනා විදේශ සංචාරයකට එක්වී සිටියා. ඔවුන් දෙදෙනා ගියේ මොරොක්කෝවටයි. සායිෆ් නිෂ්පාදනය කරන ‘ඒජන්ට් විනෝද්’ චිත්‍රපටයේ රූපගත කිරීම් කිහිපයකටයි ඔවුන් දෙදෙනා එරටට ගොස් සිටියේ. ඉක්මනින් ම චිත්‍රපටයේ රූපගත කිරීම් සිදු කළ සායිෆ්, කරීනා සමඟ ඉන්දියාවට පැමිණියේ තවත් ගමනකට දින යොදා ගෙනයි. ඒ ලන්ඩන් නුවරට යන්නටයි. සායිෆ් ගේ බිරිඳ සහ දරුවන් මේ වනවිට වෙසෙන්නේ ලන්ඩන් නුවරයි. පසුගිය සතියේ ලන්ඩන් වෙත ගිය සායිෆ්, තම බිරිඳ සහ දරුවන් සමඟ දින කිහිපයක් ම ඉතාමත් සතුටින් කාලය ගත කළ බවයි බොලිවුඩ්පුරයෙන් දැනගන්නට ලැබුණේ.මේ පිළිබඳව අදහස් දැක්වූ සායිෆ් ගේ හිතවතුන් පවසා තිබුණේ සායිෆ් ගේ පිය සෙනෙහස තවමත් නොනිවී දැල්වෙමින් පවතින බවයි. එය ඇත්තක් නම් ඔහු තුළ අම්රිතා වෙනුවෙන් එදා පැවැති සෙනෙහස නැවතත් දැල්වේවි දැයි බොහෝ දෙනෙකු විමසනවා.මෝස්තර නිරූපිකාවක විලසින් කලා ලොවට පා තැබූ බිපාෂා බාසු දැන් සුපිරි නිළියක්. දිනෙන් දින ජනප්‍රියත්වයේ ඉහළට ගමන් කරන මේ රුවැත්තියගේ විවාහය කවදා සිදුවේ දැයි රසික රසිකාවියන් අතර නිතර කතා බහට ලක් වෙලා.බිපාෂා ගේ පෙම්වතා, ජෝන් ඒබ්‍රහම්. නමුත් ඇය ඊට කලින් පෙම් කළේ මිලින්ද් සෝමන්ටයි. ඔහුගෙන් වෙන්වූ බිපාෂා ඊළඟට ඩිනෝ මොරියාට ළං වුණා. මේ දෙදෙනාම බොලිවුඩ්පුරයේ ජනප්‍රියත්වයට පත්ව සිටි නළුවන් දෙදෙනෙක්. මීට වසර දහයකට පමණ පෙර චිත්‍රපටවල රඟපෑ මිලින්ද් සහ ඩිනෝ පිළිබඳව ප්‍රේක්ෂකයන් තුළ දැන් ඇත්තේ අල්ප වූ මතකයන් පමණයි. මිලින්ද් ගෙන් වෙන්ව, ඩිනෝට සමීප වුණු බිපාෂා ඒ කාලයේ කියා සිටියේ මෙන්න මේ වගේ කතාවක්...“මිලින්ද් මාත් එක්ක වගේ ම තවත් තරුණියන් දෙතුන් දෙනෙක් එක්කත් සමීප ආශ්‍රයක් පවත්වාගෙන ගියා. මමත් ඒ විදිහටම පෙම්වතුන් කිහිප දෙනෙකුට ආදරය කළා. මිලින්ද් හරිම හොඳ කෙනෙක්. ඒත් මම දැන් ඉන්නෙ ඩිනෝත් එක්කයි. එලෙස පැවසූ බිපාෂා එදා ප්‍රාර්ථනා කළේ තමන්ට පෙම් කළ මිලින්ද්ට යහපත් පෙම්වතියක ලැබේවා යි කියලයි. ඊට ටික කාලයකට පසුව බිපාෂා, ඩිනෝගෙන් ඈත් වුණා.බිපාෂා හුදෙකලාව ජීවත් වූ මේ කාලයේ දී සායිෆ් අලි ඛාන් සමඟ පෙමින් බැඳී සිටිය බවයි ඇතුළත වගතුග දන්නා සමහරුන් කියා සිටින්නේ. ‘ඔම්කාරා’ නම් වූ චිත්‍රපටයේ රූපගත කිරීම්වලට එක්වූ කාලයේදී මේ සබඳතාව පැවති බවත් පැවසෙනවා.ඒ සමීප ඇසුර වැඩි කලක් පැවතුණේ නැහැ. බිපාෂා, ජෝන් ඒබ්‍රහම්ට ආදරය කරන්නට පටන් ගත්තා. 2002 දී ඇරඹුණු ඒ ආදර කතාව තවමත් නොනැවතී ගලාගෙන යනවා.දැන් බොහෝ දෙනා විමසන්නේ ජෝන් - බිපාෂා යුවළ අතිනත ගන්නේ කවදාද කියලයි. මේ ප්‍රශ්නයට උත්තර නොදී සිටිය ජෝන් සහ බිපාෂා පසුගිය සතියේ ප්‍රතිචාර දක්වා තිබුණා.“අපි දෙන්නා එදා වගේ ම අදත් සතුටින් ඉන්නවා. විවාහ වෙන්න නම් තාම හිතුවේ නැහැ. මොකද, අපි දෙන්නා චිත්‍රපට ලෝකයටම හිරවෙලා නිසා. කාලය ආවාම විවාහය ගැන තීරණයක් ගන්නවා.”දෙදෙනාගේ ම දෙමව්පියන්ගේ පැතුම වී තිබෙන්නේත් මේ විවාහය ඉක්මනින් ම සිදුවේවාය කියලයි. එය ළඟදීම සිදුවිය යුතුය කියලත් දෙපාර්ශවයෙන් ම බලපෑම් එල්ලවෙමින් පවතිනවාලු.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=am1008011</link>
    <topic>නියපොත්තෙන් කඩන්න පුළුවන් ගැස්ට්‍රයිටිස් පොරොවෙන් කපන්න ඉඩ තියන්න එපා</topic>
    <author>සාකච්ඡා කළේ -අරුණී මුතුමලී</author>
    <content>නියපොත්තෙන් කඩන්න පුළුවන් ගැස්ට්‍රයිටිස් පොරොවෙන් කපන්න ඉඩ තියන්න එපාමහතද? කෙට්ටු දතිස්සෙම බඩගිනි ද? නැත්නම් කන්නම බැරිද?බඩ පපුව දැවිල්ල ද? සැරින් සැරේ වැසිකිළියන්න ඕන වගේ ද?ඒ මුකුත් ම නැත්නම් නිතරම ‘ගුඩුස්’ යනවාද?මේ දේවල් ගැන නොසැලකිලිමත් විදිහට හිතනවා නම් පුංචි කතාවක් කියන්නම්.හැබැයි ඒ ගැන හිතට අරන් බයවෙන්න නම් ඔට්ටු නෑ.දවසක් දොස්තර කෙනෙක් ළඟට හදිසියෙන් පැමිණි රෝගියෙක් කීවාලු”“අනේ ඩොක්ටර් මට බයයි.”වෛද්‍යවරයා බැරෑරුම් හඬින් ඇහුවලු “හ්ම් මොකද?”“අනේ ඩොක්ටර් මට බයයි මටත් මැරෙන්න හිතෙයි කියලා”“මොනවා” වෛද්‍යවරයා පුදුමයට පත් වුණාලු.“අනේ ඔව් ඩොක්ටර්... මගේ යාළුවෙක් ගැස්ට්‍රයිටීස් ඉවසගන්න බැරුවසියදිවි නහගන්න හැදුව, මටත් එහෙම හිතෙයිද?”වෛද්‍යවරයාට කාරණය පැහැදිලි වුණේ එවිටයි. ඔහු ඉතා කරුණාවෙන් ඒ රෝගියාට ගැස්ට්‍රයිටිස් නියපොත්තෙන් කඩා ගත හැකි ක්‍රමය ගැන කියා දුන්නා. පොරොවෙන් කපන කල් හිටියොත් ගැස්ට්‍රයිටිස් මාරාන්තිකයි. ඒ නිසා අපිත් අහමු ඒ මොනවගේ ලෙඩක් ද කියා කොළඹ මහ රෝහලේ වෛද්‍ය රණිල් ජයසේන මහතාගෙන්.ග්‍රීක භාෂාවෙන් ‘ගැස්ට්‍රිස්’ කියන්නේ ආමාශය. ‘අයිටිස්’ කියන්නේ ප්‍රදාහය. අපි ගැස්ට්‍රයිටිස් නැත්නම් ආමවාතය ලෙස හඳුන්වන්නේ ආමාශ බිත්තියේ ශ්ලේෂ්මල පටලයේ ඇතිවන ප්‍රදාහ Inflammation තත්ත්වයයි. සරලව කීවොත් ඉදිමීමක්, දැවිල්ලක්, තුවාල තත්ත්වයක් ඇතිවීමයි.“සාමාන්‍යයෙන් ඕනෑම කෙනෙකුට ආමාශයේ හෝ උදර කුහරයේ හෝ ඊට ඉහළින් ඇති උරස් කුහර ප්‍රදේශයේ අපහසුවක් ඇති වුණාම “මට ගැස්ට්‍රයිටිස්” කියන්න පුරුදුවෙලා ඉන්නවා. ඒත් සමහරවිට එය ගලනාලයේ ප්‍රදාහයක් (Oesophagitis) වෙන්නත් පුළුවන්. එයට අපි ‘රිෆ්ලක්ස්’ කියාත් කියනවා.එහෙමත් නැතිනම් ග්‍රහණියේ මුල් කොටසේ ඇතිවන ප්‍රදාහ තත්ත්වයක් වෙන්නත් බැරි නැහැ. එය අපි හඳුන්වන්නේ ඩුවොඩිනයිටිස් (Duodinitis) යනුවෙන්.ගැස්ට්‍රයිටීස් වැරදියට තේරුම් ගැනීම නිසා වැඩ වරද්දා ගන්න අයත් ඉන්නවා. මොකද ගලනාලයේ කෙළවර ඇතිවන ආසාදන තත්ත්වය නිසා සමහරවිට පපුවේ දැවිල්ලක් මෙන් ම හිරවීමක් ඇතිවෙනවා වගේ දැනෙනවාලු. මෙය හෘදය වස්තුවේ ඇතිවන වේදනාවට යම් දුරකට සමානයිලු. රෝගීන් කලබල වෙලා ‘හාට් ප්‍රොබ්ලම්’ කියලා හිතන්නත් පුළුවන්ලු.ඒකෙම අනෙක් පැත්ත තමයි, ඇත්තටම හෘදය රෝගයක් තියෙන කෙනෙක් වුණත් “මට ගැස්ට්‍රයිටිස් නිසා වෙන්නැති” කියා සැබෑ හෘද රෝග අවස්ථාවක් මග ඇර ගැනීම. එය නම් අනෙක් අවස්ථාවට වඩා භයානක වෙන්නත් පුළුවන්. ඒ නිසා වයස අවුරුදු 40 න් ඉහළ අය මෙවැනි වේදනාවකදී පරීක්ෂණයකට භාජනය වෙලා වේදනාව කුමක් නිසා ඇති වුණා දැයි දැනගැනීම ඇඟට ගුණයි.ආමාශයේ තුවාල නැත්නම් ගැස්ට්‍රයිටිස් ඇතිවීමට බලපාන ප්‍රධාන හේතුව ආහාර පානය. සමහර වෙලාවට හන්දි ආබාධ , කොන්ද කැක්කුම්වලට ගන්නා ස්ටෙරොයිඩ නොවන වේදනා නාශක නිසාත් ගැස්ට්‍රයිටිස් ඇතිවෙන්න පුළුවන්.වැඩියෙන් ම අගුණයි කියලා වෛද්‍යවරයා කියන්නේ නම් මද්‍යසාරයි දුම්පානයයි. මොකද ආමාශයේ ඇතුළත බිත්තියේ ශ්ලේෂ්මල පටලයට ඍජුව හානි කිරීමට ප්‍රධාන හේතු දෙක එයයි.දුම්පානයේ දී සිගරට්වල තිබෙන කාබන් මොනොක්සයිඩ් නිසා ලේ නහර හීනි වීමෙන් රුධිර නාලවල ඇතිවන අවහිරතා නිසා ඒවා හානි වෙනවා. ආමාශයේ රුධිර නාලවලට එහෙම හානි වුණා ම ගැස්ට්‍රයිටිස්වලට හොඳ ඉල්ලමක් පෑදෙනවා.මද්‍යසාර නිසා ශ්ලේෂ්මල පටලයට සිදුවන හානිය වැඩි කරන්න හේතුවෙන්නේ බොන කොට කන ‘බයිට්’ වර්ගයි. ඒවායේ තිබෙන තෙල් මිරිස් වලින් මද්‍යසාර නිසා ආමාශ බිත්තිවල ඇතිවන තුවාල තවත් හොඳට පැතිරෙන්න උදව් දෙනවා.ඒ වගේ ම මද්‍යසාර හා සිගරට්වලින්. ආමාශය ආරම්භයේ ඇති කපාට දුර්වල වෙලා ආමාශයේ ඇති හයිඩ්‍රොක්ලෝරික් අම්ලය හෝ ආහාර ආපසු ගලනාලයට ආවොත් නැත්නම් ආමාශයට යන පිත උඩට ආවොත් මුලින් ම කියු රිෆ්ලක්ස් හෙවත් බඩපපුව දැවිල්ල තත්ත්වය දැනෙන්න ගන්නවා. ඒ වෙලාවට ආමාශයේ එකතුවන වායුවක් උඩට ඇවිත් ගුඩුස් ගාමින් පිට වුණාම තමයි අපි කියන්නේ රාමතෙල් කියලා.මේ රාමතෙල් යන්නේ කපාට බුරුල්වීම නිසා කියලා වෛද්‍ය ජයසේන තේරුම් කර දුන්නහ. ඒ සඳහා කැෆේන් වර්ග අධික පාන, තේ, කෝපි, කොකෝවා සහිත ආහාර පාන වගේ ම විශේෂයෙන් ‘මයිට්’ වර්ග ගැනීම ද හේතුවන බවයි වෛද්‍යවරයා පැවසුවේ.ග්‍රහණියේ Helicovacter pylori නම් බැක්ටීරියාව නිසාත් ගැස්ට්‍රයිටීස් ඇතිවෙනවා. අපිරිසුදු ආහාර හා ජලය නිසා මේ බැක්ටීරියාව ශරීරගත වෙන බව මෑතකදී සොයාගෙන තිබෙනවා.වෛද්‍ය රණිල් ජයසේන විශේෂයෙන් අවධාරණය කළ කරුණක් තමයි ‘කඩ කෑම’. ඔහුගේ වචනවලින් කීවොත් ‘ටේක් අ වේ කෑමවලට අපේ ජනතාව හොඳට පුරුදු වෙලා. නමුත් කෑමවල සෞඛ්‍ය තත්ත්වය ගැන වගකීමක් නැහැ. ගැස්ට්‍රයිටිස් රෝගීන් වැඩිවෙන්න එක හේතුවක් තමයි මේ කෑම.”“පොඩි ළමයින්ටත් කෑමකන්න වෙලාවක් නැතිවීම නිසා හෝ විෂබීජ ආමාශගත වීම නිසා ගැස්ට්‍රයිටිස් හැදෙන්න පුළුවන්. විශේෂයෙන් ම ආහාර හොඳින් හපන්නේ නැතිව කෑවාමත් ආමාශයේ ක්‍රියාකාරිත්වය වැඩිවෙලා ඒ සඳහා වැඩිපුර අම්ල නිකුත් වෙලා ගැස්ට්‍රයිටිස් තත්ත්වය ඇතිවෙන්න පුළුවන්” වෛද්‍යවරයා පැහැදිලි කළා.අධික මානසික ආතතිය අධිකව හයිඩ්‍රොක්ලෝරික් අම්ලය නිපදවන්න හේතුවෙන නිසා එයත් ගැස්ට්‍රයිටිස්වලට මුලක්. පිළිස්සුම් තුවාල, හදිසි අනතුරු නිසා සිරුරේ බොහෝ තැන්වල තුවාල ඇතිවීම ගැස්ට්‍රයිටිස්වලට හේතුවක් වකුගඩු නරක් වීම නිසා ඇතිවන ‘යුරිනියා’ තත්ත්වයත් ආමාශ බිත්තියට රුධිරය සැපයීම අඩු කරලා තුවාල හැදෙන්න හේතුවක්. ඒ වගේ ම ඕනෑම බෙහෙත් වර්ගයත් අධිකව හෝ දිගු කාලයක් තිස්සේ ගැනීමෙනුත් ගැස්ට්‍රයිටිස් හැදෙනවා.නිතර නිතර බඩගිනි හැදෙනවා නම් ඒකට හේතුවත් ගැස්ට්‍රයිටිස්. මොකද ආමාශයේ තුවාල නිසා ‘කුසගිනි සංකෝචන’ ඇති කරන්න කම්මැලි වෙනවා. ඒ නිසා නිතර නිතර කෑම ගන්න කොට ස්ථුලතාව ඇතිවෙනවා. ඒ එක පැත්තක්. අනෙක් අතට ආමාශයට එන පිත ආපස්සට ශ්‍රාවය වුණාම කෑම අරුචිය හැදෙනවා. කෑම කනවිට වේදනාව දැනෙද්දී කෑමට බිය වෙනවා. ඒ නිසා දිගටම නොකා හිටියොත් කෙට්ටු වෙනවා. ඒ තවත් පැත්තක්.කෑම අරුචිය ඇතිවන්නේ ඇයි දන්නවාද? ආමාශයේ ඇති කපාට බුරුල් වීම නිසා කුඩා බඩවැලට යා යුතු පිත ආපස්සට එනවා. මෙය ආහාර දිරවීමට බාධාවක්. එසේ නොදිරවූ ආහාර මහ බඩවැලට ගියාම මහ බඩවැලේ පේශිවලට ‘කේන්ති’ එනවා. එතකොට මහ බඩවැල් පේශීන් තද වෙනවා. ඒකට කියන්නේ “ඉරිටබල් බවල් ඩිසීස්” කියලයි.කොහොම වුණත් වෛද්‍ය රණිල් පවසන්නේ ඒ ගැන ටිකක් හොඳින් තේරුම් ගත යුතුයි කියලයි. “සමහර වෙලාවට ඉහත තත්ත්වයට සමානව උදරයේ පැත්තක වේදනාවක් හෝ අපහසුතාවක් ඇතිවෙන්න පුළුවන්, ආමාශයේ පිළිකා වැනි දේවල් නිසා. ඉතින් ආහාර අරුචිය හා කෘෂවීමක් තිබෙනවා නම් ගැස්ට්‍රයිටිස් කියා ඉන්නේ නැතිව සොයා බලා සැක හැර දැන ගැනීම ඉතා වැදගත්.”විශේෂයෙන්ම කාන්තාවන්ට පිත්තාශයේ ගල් නිසාත් එසේ වේදනා ඇතිවිය හැකි බැවින් ස්කෑන් පරීක්‍ෂණයක් කර ගැනීම හොඳයි කියලයි වෛද්‍යවරයා උපදෙස් දුන්නේ.මිරිස්, තෙල් අඩු ආහාර ගැනීමත්, හොඳින් ජලය පානය කිරීමත්, වරින්වර ස්වල්ප වශයෙන් ආහාර ගැනීමත් මගින් යන්තම් හැදීගෙන එන ගැස්ට්‍රයිටිස් හොඳ කර ගන්න පුළුවන්ලු. බැරිවෙලාවත් මේ වනවිට ඔබ ගැස්ට්‍ර‍්‍රයිටිස්වලින් විඳවනවා නම් ඒ වේදනාවට තවත් බය විය යුතු නෑ. ඉතාම පහසු ක්‍රමවලින් දැන් රෝගය හඳුනගන්න පුළුවන් කියලා වෛද්‍ය ජයසේන මහතා කියා දුන්නා.”ඉස්සර වගේ ගැස්ට්‍රයිටිස් ද නැද්ද කියා අනුමාන කරමින් සිටිය යුතු නැහැ. අවශ්‍ය පරීක්‍ෂණ කිරීමේ පහසුව තියෙනවා. එන්ඩොස් කොපි පරීක්‍ෂණයකින් විදුලිය ධාරාවක් සහ කාචයක් සහිත නම්‍යශීලී බටයක් ගලනාලය ඔස්සේ යැවීමෙන් ආමාශය ඇතුළත බලාගත හැකියි. බෙහෙත් ලබා දීමෙන් රෝගය සුව කරන්න පුළුවන්. වැඩිදියුණු කළ ප්‍රතිකාර ක්‍රම තිබෙනවා.එන්ඩොස්කොපි මගින් සමහර අයගේ සංකුලතා, රුධිර වහනයවීම් පවා නැවැත්වීමට හැකියාව තිබෙනවා. වේදනාවක් අපහසුවක් නැති ප්‍රතිකාරයක් නිසා අපහසුවක් නැතිව එදාම ගෙදර යන්නත් පුළුවන්.පිළිකා තත්ත්වයක් කියා සැකයක් ඇති වුණොත් ඒ පටක වැඩිපුර පරීක්‍ෂණ සඳහා යවනවා.”ගැස්ට්‍රයිටිස් තත්ත්වය උග්‍ර වුණාම නම් ඉවසගන්න හරි අමාරුයි. ඒකට හේතුව ආමාශයේ ශ්ලේෂ්මල පටලවලට විතරක් හානිවෙලා නතර නොවී සෛල පවා ජීර්ණය කරගෙන තුවාල ගැඹුරට විහිදීමයි. කොපමණ ගැඹුරට ද කියතොත් ආමාශ පතුලේ රුධිර වාහිනී පුපුරා අධික ලේ වහනය වන තරමට ඒවා ගැඹුරට යනවා. එහෙම වුණාම හඳුනගන්න ලෙහෙසිම ක්‍රමය තමයි මළපහ සමඟ ලේ පිටවීම. මෙලීනා නමින් හඳුන්වන මේ තත්ත්වයේදී මළ පිටවෙන්නේ කළු පැහැයටයි.එසේ ඇතිවන තුවල තවදුරටත් ගැඹුරට විහිදි, බිත්තිය සිදුරු වී, ආමාශයේ ඇති ආහාරත්, හයිඩ්‍රොක්ලෝරික් අම්ලයත් පරිතාන කුහරයට එනම් අපි දන්නා ආකාරයට උදර කුහරයට ශ්‍රාවය වීම නිසා ඉතා අසාධ්‍ය රෝග තත්ත්වයක් වන පෙරිටනයිටිස් ඇති වෙන බව වෛද්‍ය ජයසේන මහතා කීවා. ඒ අවස්ථාවේදී තමයි අර වගේ සියදිවි නහගන්න හිතෙන තරමට වේදනාව දැනෙන්නේ. මේ තත්ත්වය කලාතුරකින් ඇතිවන්නක්.අධික ස්ථූලතාවය ආමාශයේ තුවාල හැදෙන්න හේතු වෙන්න පුළුවන්. මොකද ආමාශ බිත්තියේ ගනකම වැඩි වීමෙන් උදර කුහරයේ අභ්‍යන්තර පීඩනය වැඩි වී ආමාශය උරස් කුහරයට තල්ලුවී යන්නත් පුළුවන්. එවිට කලින් කී කපාට බුරුල් වී බඩ පපුව දැවිල්ලට එන රිෆ්ලික්ස් තත්ත්වය ඇති වෙන්න පුළුවන්. ඒ වගේම ආමාශය ඉහළට තල්ලු වී පෙනහලු තෙරපීම නිසා නිදා ගැනීමේත්, හුස්ම ගැනීමේත් අපහසුතා ඇති වෙන්නත් පුළුවන්.සමහරු මේ වගේ වෙලාවට කරන්නේ කොට්ට දෙක තුනක් තියලා නිදා ගන්න එකයි. ඒත් ඒකෙන් වෙන්නේ ඇඟ දෙකට නැවෙන නිසා තවත් අපහසුව වැඩිවීමයි.ඒ වගේ අපහසුවක් තිබෙනවා නම් කළ යුතු හොඳම දෙය ඇෙඳ් ඉහත්තාව එනම් ඔළුව තියන පැත්ත අඟල් 8 ක් පමණ උස්වන පරිදි ඇඳ ඇල කර ගැනීමයි.මහත මෙන්ම අධික කෘෂ ශරීරවලටත් ප්‍රශ්න ඇතිවනවා. එයට හේතුව උදර කුහරයේ රුධිර ආශි‍්‍රත මේද ස්ථරයේ ගනකම අඩුවීමෙන් සමහර රුධිර වාහිනීවල බර කුඩා බඩවැල මත පැටවී පිත ගලා යෑමට බාධාවීමලු. එවිට පිත ආපස්සට ගමන් කිරීමෙන් ආමාශය හා ගලනාල තුවාල වෙනවා.මේ වගේ තත්ත්වයකදී නිඳා ගන්න හොඳම ක්‍රමය කලින් කියූ පරිදිම ඇඳේ ඉහත්තාව උස්සා ඇඳමත මුනින් අතට හැරීගෙනයි.ආමාශයේ ව්‍යුහමය පිහිටීම අනුව ආමාශයෙන් ඉක්මනින් ආහාර පිටවීමට පහසුවීම සඳහා දකුණු ඇලයට නිඳා ගැනීමත් හොඳ බවයි වෛද්‍යවරයා කීවේ.ගර්භණී මව්වරුන්ගෙන් සමහරුන්ටත් ආමාශය ඉහළට තල්ලුවීමෙන් සහ ආහාර ජීර්ණය කිරීමේ වේගය අඩු වීමෙනුත්, ආමාශය හිස් වීමෙනුත් ගැස්ට්‍රයිටිස් ඇතිවෙන්න පුළුවන්. හැබැයි මෙහෙම වෙන්නේ ප්‍රාචීරයේ පටකවල දුර්වලතා ඇති අයට පමණයි. ඒ අයත් ඇඳ ඉහත්ත උස්සා නිදා ගැනීම, හොඳින් ජලය පානය කිරීම වගේම වරින්වර ආහාර ටිකටික ගැනීම හොඳයිලු.සමහරුන්ට කෑම කන වාරයක් පාසා වැසිකිළි යන්න සිදු වන්නේ සංකෝචනය වූ මහබඩවැල එකවර බුරුල් වී අවශ්‍යතාව මතුවන නිසයි. ඇතැම් අයට ආහාර නොගත්තත් සමහරුන්ට අවශ්‍යතාව ඇති වෙන්න පුළුවන්. ආමාශයේ තුවාලවල බැක්ටීරියා ආසාදන ඇතිවුවහොත් උණ, හන්දිපත් රුදාව ඇති වෙන්න පුළුවන්. පිතට කැරකැවිල්ල සමඟ වමනය ඇති වෙන්න පුළුවන්. ගලනාලය හිරවීමෙනුත් වමනයට එන්න පුළුවන්.සමහර කාන්තාවන්ට ඔසප් කාලෙදී ගැස්ට්‍රයිටිස් වගේ දැනෙන්නේ ඒ කාලෙට ඇතිවන වේදනාව සහ ඒ ගැන සිතමින් කනස්සල්ලට පත්වීම වගේම වේදනා නාශක අධිකව භාවිත කිරීම නිසා.තවත් වැදගත්ම කතාවක් වෛද්‍යවරයා කීවා. ඒක නම් වැඩිපුරම වටින්නේ නිතර සෙනග අතර ගැවසෙන අයටයි. කපාට සවිමත් අයගේ ආමාශයේ පිරෙන වායුව ඉහළින් නැතිව පහළ මාර්ගයෙන් පිටවෙන්න උත්සහ කරනවා. ඒ වගේ වේලාවට සෝඩා ටිකක් බිව්වාම අපහසුව අඩුවී, වායු දෙකේම බලය යෙදී ඉහළ කපාට ඇරෙන නිසා ගුඩුස් හැටියට පිට කර ගන්න පුළුවන්.ඊළඟ කාරණේ තමයි විවිධ ආහාර නිසා ගැස්ට්‍රයිටිස් ඇති වෙනවාය කියන එක. ඒ ගැනනම් වෛද්‍ය රනිල් ජයසේන කියන්නේ මෙහෙමයි. “මිරිස් තුනපහ තෙල් අධිකව ඇති ආහාරත්, බුලත්විට, මද්‍යසාර, දුම්වැටිත්, වේලාවට ආහාර නොගැනීමත්, අඩුවෙන් වතුර බීමත් ගැස්ට්‍රයිටිස්වලට හේතු වෙනවා. ආහාර දිරවීම පහසු කරන්න පලතුරු ගත්තට අන්නාසි, තක්කාලි හා ඇඹරැල්ලා වැඩිපුර ගැනීමත් අහිතකර වෙන්නත් පුළුවන්.කෙනෙකුට ගැස්ට්‍රයිටිස්වලට ගුණ හෝ අගුණ ආහාර තවත් කෙනෙකුට එලෙසම බලපාන්නේ නැහැ. ඒ නිසා තමන්ට සුදුසු නුසුදුසු මොනවාද කියා අත්දැකීමෙන්ම තේරුම් ගෙන අගුණ ඒවායින් වැළැකීම තමයි හොඳම ක්‍රමය. තවත් එකක් කිව යුතුයි. ආමාශගත තුවාල සාමාන්‍යයෙන් පිළිකා බවට හැරෙන්නේ නැහැ. ඒ නිසා අනියත බියක් ඇති කර ගන්න අවශ්‍ය නැහැ. මොකද ආමාශයේ ඇතිවන බෙනිජින් නමින් හඳුන්වන “අහිංසක තුවාල” ඇත්තෙන්ම අහිංසකයි.ගැස්ට්‍රයිටිස්වල ඇති සමහර රෝග ලක්‍ෂණ පිළිකා වලටත් ඇතිවිය හැකි නිසා නිශ්චිතව දැන ගැනීම හොඳයි.මේ හැම දෙයකින්ම අවබෝධ වන්නේ තමන්ගේ මට්ටම් තම්මට්ටම් බව තම තම නැණ පමණින් දැනගෙන සිටීමත් ඕනෑම දෙයක් ඕනෑවට වඩා නොගෙන මැදුම් පිළිවෙතට අනුව ජීවන රටාව හැඩගස්සවා ගන්නවා නම් අනියත බියකින් නොපෙළී පරම ලාභය වූ නීරෝගිකම අප වෙත ළඟාකර ගත හැකි බව නොවේද?සාකච්ඡා කළේ -අරුණී මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=am1008012</link>
    <topic>බර අඩු කරගන්න තුන් වේලටම කන්න</topic>
    <author>සාකච්ඡා කළේ -ගාමිණි සුසන්ත</author>
    <content>බර අඩු කරගන්න තුන් වේලටම කන්නඔබ කළ යුත්තේවේල් ගණන අඩු කිරීම නොවකන ප්‍රමාණය අඩු කිරීමයිශරීරය බරින් වැඩිවීම අද අපේ සමාජය මුහුණ දෙන ප්‍රධානතම සෞඛ්‍ය ගැටලුවක් බවට පත්වී ඇත. ස්ථුලභාවය (Obesity) ලෙස හඳුන්වන්නේ ඒ අධි බර ඉක්මවා ගිය තත්ත්වයයි. ස්ථුලභාවය භයානක තත්ත්වයකි.වෛද්‍ය පර්යේෂණ ආයතනයේ පෝෂණ අංශයේ ප්‍රධානීවෛද්‍ය රේණුකා ජයතිස්සස්ථුලභාවයට ගොදුරු වන්නන්ගේ සංඛ්‍යාව දිනෙන් දිනම ඉහළ යන බව පෙනී යයි. අධි බර තත්ත්වයෙන් පෙළෙන්නේ ද යන්න හඳුනා ගැනීමට එක් එක් වයස් කාණ්ඩවලට මිනුම් දඬු ඇත. වයස අවුරුදු 5 ට අඩු දරුවකු අධි බර තත්ත්වයට පත් වී ඇත්දැයි පහසුවෙන් හඳුනාගත හැකිය. ඒ; එම ළමයාගේ සෞඛ්‍ය වර්ධන සටහන මඟිනි.එහි දම් පාටින් ලකුණු කොට ඇති තීරුවට ළමයාගේ බර පිළිබඳ දත්ත ගමන් කරයි නම්, එම දරුවා අධි බර තත්ත්වයෙන් පෙළෙන දරුවකු ලෙස හඳුනා ගැනෙයි. පාසල් යන දරුවකු අධි බර තත්ත්වයට පත් වී ඇතිදැයි සොයා ගනු ලබන්නේ එම වයස අදාළ ශරීර ස්කන්ධ දර්ශකයට (Body Mass Index) අනුවය.වයස අවුරුදු 18 ට වැඩි පුද්ගලයකු උසට සරිලන බරකින් සිටින්නේ ද යන්න සොයා බලන්නේ ශරීර ස්කන්ධ දර්ශකයට අනුවය. සාමාන්‍ය නිරෝගී පුද්ගලයකුගේ ශරීර ස්කන්ධ දර්ශකය 24 ට වඩා අඩුවිය යුතු අතර එය 25 ක් හෝ ඊට වැඩි නම් එම පුද්ගලයා අධි බර තත්ත්වයට පත්වූ අයකු ලෙස හඳුනා ගැනේ. එම අගය 30 ට වැඩි වුවහොත් එම පුද්ගලයා ස්ථුලභාවයෙන් පෙළෙන්නෙකු ලෙස හඳුනා ගැනේ.පසුගිය වසර තුළ වෛද්‍ය පර්යේෂණ ආයතනය කළ සමීක්ෂණයකින් හෙළි වූයේ ශ්‍රී ලංකාවේ කාන්තාවන්ගෙන් 23% ක් අධි බරෙන් පෙළෙන බවය. මෙය ඉතා අයහපත් තත්ත්වයකි. එමෙන්ම ස්ථුලභාවයට ගොදුරු වූ ශ්‍රී ලාංකික කතුන් සංඛ්‍යාව 7% ක් බවත් හෙළි වී ඇත. එයින් හෙළි වන්නේ ස්ථුලභාවය ද වර්ධනය වෙමින් පවතින බවය. අධි බර තත්ත්වයට පත්වූ පුද්ගලයින් පහසුවෙන්ම ස්ථුලභාවයට ගොදුරු වේ.බර වැඩිවීමට හේතු වන ප්‍රධානම කරුණ වන්නේ වැරැදි ආහාර රටාවය. ක්ෂණික ආහාරවල බහුලව ඇත්තේ සීනි සහ තෙල් ය. ඒවායින් ශරීරයට ලැබෙන ශක්ති ප්‍රමාණය වැඩිය. ඕනෑම පුද්ගලයකුට දිනකට අවශ්‍ය වන ශක්ති ප්‍රමාණයක් (කැලරි ප්‍රමාණයක්) ඇත.එය තීරණය වන්නේ එම පුද්ගලයා කරන වැඩ කටයුතු අනුවය; දිනකට වැය කරන ශක්ති ප්‍රමාණය අනුවය. යමෙකු තම වැඩ කටයුතු කිරීමට දිනකට අවශ්‍ය ශක්ති ප්‍රමාණයට වඩා වැඩි ශක්තියක් (කැලරි ප්‍රමාණයක්) ශරීරයට ලබා ගත් විට එය මේදය ලෙස ශරීරයේ තැන්පත් වේ. නිරෝගීමත් ජීවිතයක් ගත කිරීම සඳහා තමන් දිනකට ආහාර වලින් ලබාගන්නා ශක්තියත්, දිනකට වැය කරන ශක්තියත් සමාන විය යුතුය. එසේ නොවුණහොත් සිදුවන්නේ වැඩි ශක්තිය මේදය ලෙස ශරීරයේ තැන්පත් වී ශරීරය බර වැඩි වීමය.අපේ බොහෝ දෙනා ගන්නා ආහාර ප්‍රමාණය ඉතා වැඩිය. බත් ආහාරයට ගන්නා විට බොහෝ දෙනෙක් පුරුදු වී සිටින්නේ බත් විශාල ප්‍රමාණයකුත් එළවලු සහ අනෙක් ද්‍රව්‍ය සුළු ප්‍රමාණයකුත් ගැනීමටය. එහි ප්‍රතිඵලය වන්නේ අනවශ්‍ය ලෙස පිෂ්ඨය ශරීරයට ඇතුළු වීමය. වඩාත් නිවැරැදි වන්නේ ආහාර වේලෙන් 2/3 ක් බත් ද ඉතිරි 1/3 ක් එළවළු වීමය. එහෙත් බොහෝ දෙනෙක් පුරුදු වී සිටින්නේ 95% ක් ම බත් වලින් පුරවා ගැනීමටය.ශ්‍රී ලාංකිකයෝ වැඩිපුර සීනි ආහාරයට ගැනීමට ද පුරුදු වී සිටිති. උදාහරණයක් ලෙස අප ගන්නා කේක් කැබැල්ලක සීනි තේ හැඳි 4 ක් හෝ 5 ක් ඇත. එමෙන් ලංකාවේ ඇති සිසිල් බීම වල සීනි විශාල ප්‍රමාණයක් දියවී ඇත. අයිස් ක්‍රීම් එකක ද විශාල සීනි ප්‍රමාණයක් ඇත. සමස්තයක් ලෙස සැලකු විට වෙනත් රටක පැණි රස ආහාරවලට වඩා වැඩි සීනි ප්‍රමාණයක් අප රටේ පැණි රස ආහාරවල ඇත. ලුණු ද එසේමය.අප සමාජයේ බොහෝ දෙනෙක් ක්‍රියාශීලී නැති පුද්ගලයෝ වෙති. විශාල උදරයක් සහිත පුද්ගලයින් වැඩි වී සිටින්නේ එම හේතුව නිසාය. කෙටි දුරක් හෝ පයින් ගමන් කිරීමට අප දක්වන්නේ මැළිකමකි. වයස අවුරුදු 40 ක්මවන සෑම කාන්තාවකම බර පිළිබඳව සැලකිලිමත් විය යුතුය.අවුරුදු 40 ඉක්මවූ කාන්තාවන් ගත යුත්තේ තරුණ කාන්තාවකට අවශ්‍ය කැලරි ප්‍රමාණයට වඩා කැලරි 200 ක් පමණ අඩු ප්‍රමාණයකි. බොහෝ විට කාන්තාවක අවුරුදු 40 ඉක්මවන විට දරුවන් පාසල් රැගෙන යාම වැනි කාර්යයන්හි නොයෙදේ. ඒ වන විට දරුවනට තම වැඩ කටයුතු තනිවම කරගත හැකිය. ඒ නිසා එවැනි කාන්තාවන් දරුවන් වෙනුවෙන් වෙහෙසන ප්‍රමාණය අඩුය. එසේ ඇඟ නොවෙසා වැඩියෙන් ආහාර ගත් විට නොදැනීම එම කාන්තාවගේ බර වැඩි වේ.බොහෝ කාන්තාවන් සිතන්නේ රෙදි සේදීම ඉවුම් පිහුම් කිරීම වැනි වැඩ කටයුතු කරන නිසා, විශේෂ ව්‍යායාම තමන්ට අනවශ්‍ය බවය. එය මිථ්‍යාවකි. ඉහත දැක්වූ ක්‍රියාවන් කය වෙහෙසන ක්‍රියා නොවේ. කයට වෙහෙසක් දැනීම සඳහා ;ගබිම පොලිෂ් කිරීම, මිදුල අතු ගෑම වැනි ක්‍රියාවක අවම වශයෙන් පැය 1/2 ක් හෝ නියැලිය යුතුය.අධි බර අපට ගැටලුවක් වන්නේ එය රෝග ගණනාවක් ඇතිවීමට හේතු වන නිසාය. දියවැඩියාව, පිළිකා, හෘද රෝග ඒ අතරින් ප්‍රධානය. අධි බර පුද්ගලයකුගේ ශරීරයේ රුධිර නාලවල මේදය තැන්පත් වීම නිසා හෘද රෝගවලට ගොදුරු වීමේ හැකියාව වැඩිය. එසේම අධි බර පුද්ගලයින් පුරස්ථි ග්‍රන්ථි පිළිකා, පියයුරු පිළිකා, මෙන්ම බඩවැලේ පිළිකා ආදියට පහසුවෙන් ගොදුරු වේ. කිසියම් පුද්ගලයකුගේ ‘අධි බර’ එම පුද්ගලයා දියවැඩියා රෝගියකු බවට පත් කිරීමට ප්‍රධාන සුදුසුකමකි.බටහිර රටවල ජීවත්වන පුද්ගලයින්ගේ ශරීරයේ මේදය තැන්පත් වන්නේ තට්ටම් ප්‍රදේශයේය. එහෙත් ආසියාතික රටවල ජීවත්වන පුද්ගලයන්ගේ ශරීරයේ මේදය තැන්පත් වන්නේ උදර ප්‍රදේශයේය. එය දියවැඩියා රෝගයට ගොදුරු වීමට ප්‍රධාන හේතුවකි. යමෙකුගේ ඉණේ වට ප්‍රමාණය වැඩි වන්නට වැඩි වන්නට එම පුද්ගලයා දියවැඩියා රෝගයට ගොදුරු වීමේ අවදානම වැඩිය.උපත් බර අඩුව ඉපදී වැඩිහිටියකු වූ විට කිසියම් පුද්ගලයකු ‘අධි බර’ පුද්ගලයකු වුවොත් එය ඉතා භයානක තත්ත්වයකි. එම පුද්ගලයින් ඉහත රෝගවලට ගොදුරු වීමේ හැකියාව ඉතා වැඩිය.දියවැඩියාව, අධි රුධිර පීඩනය වැනි රෝගවලට ජීවිත කාලය පුරාම ප්‍රතිකාර ගත යුතුය. ඒවා නිට්ටාවට සුව වන රෝග නොවේ. එම රෝග පාලනය කරගෙන ජීවිතය ගත කිරීමට සිදුවේ. එබැවින් වඩාත් යෝග්‍ය වන්නේ එම රෝග වලට හේතු වන අධි බර පාලනය කිරීමය.බර වැඩිවීම වළක්වා ගැනීමට දිනකට පැය භාගයක් තරම්වත් ක්‍රියාශීලී වීම අවශ්‍ය වේ. මේ සඳහා සුදුසු ව්‍යායාම කිරීම, ඇවිදීම, කය වෙහෙසා වත්ත පිටියේ වැඩක නිරත වීම වැනි ක්‍රියාවක නිරත වීම සුදුසුය. එමෙන්ම සෑම පුද්ගලයකුම අඩුම තරමින් වසරකට වරක්වත් තමන්ගේ බර මැන ගත යුතු වේ.එහිදී තමාට උසට සරිලන බරක් තිබේදැයි සොයා ගත හැකිය. එහිදී තමාගේ උසට සරිලන බර වැඩිවී තිබෙන්නේ ස්වල්ප වශයෙන් නම් එම බර ප්‍රමාණය ඉතා පහසුවෙන් අඩු කර ගත හැකිය.අධි බර තත්ත්වයට පත් නොවී සිටීම සඳහා තම ආහාර රටාව ද වෙනස් කිරීම අවශ්‍යම වේ. වයස අවුරුදු 40 ඉක්මවූ පසුව සෑම පුද්ගලයකුගේම ශරීරයට ව්‍යායාම අවශ්‍ය වේ. එයට හේතුව වන්නේ වයස අවුරුදු 40 ඉක්මවූ පසුව ඕනෑම අයකුගේ පේෂි අඩු වී ශරීරයේ තෙල් මට්ටම වැඩිවීමය. එයින් මිදීමට ව්‍යායාම ඉතා සුදුසුය. වැඩිහිටි පුද්ගලයන් සම්පූර්ණ යොදය සහිත කිරි පානය අවශ්‍ය නොවේ. කිරි බීමට අවශ්‍ය නම් ඔවුන් කළ යුත්තේ මේදය රහිත කිරි බීමය. එමඟින් අනවශ්‍ය ලෙස ශරීරයට මේදය ඇතුළුවීම වළකී.අධි බරෙන් මිදීමට බොහෝ දෙනෙක් කරනු ලබන ඉතා වැරදි ක්‍රියාවක් වන්නේ ආහාර වේල් ගණන සීමා කිරීමය; බොහෝ විට රාත්‍රියට ආහාර නොගැනීමය. එය ඉතා අනුවන ක්‍රියාවකි. උදේ දවල් රාත්‍රි ප්‍රධාන ආහාර වේල් තුන නිරෝගී ජීවිතයකට අත්‍යවශ්‍යය.යමකු ප්‍රධාන ආහාර වේල් වලින් එකක් නොගෙන සිටියා යැයි සිතන්න. එවිට ශක්තිය වැය නොකොට ශරීරය තුළ ශක්තිය රඳවා ගැනීමට ශරීරය ක්‍රියා කරනු ලැබේ. එහි ප්‍රතිඵලය වන්නේ ශරීරය මහත් වීමය. ප්‍රධාන ආහාර වේල් තුන නිසි ආකාරයට ගත යුතු අතර ඔබගේ ශරීරය බර වැඩි නම් ඔබ කළ යුත්තේ එම ආහාර වේල්වල ප්‍රමාණය අඩු කිරීමය. එහිදී ප්‍රධාන වශයෙන්ම අඩු කළ යුත්තේ ගන්නා බත් ප්‍රමාණයයි. එක් ආහාර වේලක් නොගෙන සිට ඊළඟ ආහාර වේල වැඩිපුර ගැනීම “දියවැඩියාව“ රෝගයට ගොදුරු වීමට ප්‍රධාන හේතුවක් බව දැන් හෙළි වී ඇත.ප්‍රධාන ආහාර වේල් අතරතුර ඇතිවන පොඩි බඩගින්නකට වඩාත් සුදුසු වන්නේ පලතුරු ආහාරයට ගැනීමය. එසේ නොමැතිව ප්‍රධාන ආහාර වේල් අතරට පිෂ්ඨය සහිත ආහාර ගතහොත් එහි ශරීර බර වැඩිවීමට හේතුවක් වෙයි.සාකච්ඡා කළේ -ගාමිණි සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=ay1008011</link>
    <topic>බණ්ඩාරනායක මහත්තයාට මල් මාලාව දාන්න කවුදෝ මාව උඩට ඉස්සුවා</topic>
    <author>සාගරිකා දිසානායක ජයසිංහ</author>
    <content>මහාචාර්ය කේ.එන්.ඕ. ධර්මදාසමහාචාර්ය කේ.එන්.ඕ. ධර්මදාස පේරාදෙණිය විශ්ව විද්‍යාලයේ සිංහල අධ්‍යයන හා වාග් විද්‍යාව පිළිබඳ අධ්‍යාපන අංශයෙ හිටපු මහාචාර්යවරයා වේ. කලා පීඨයේ අධිපතිවරයා ලෙස ද සේවය කළ මහාචාර්ය ධර්මදාස දැන් සිංහල විශ්ව කෝෂයේ කර්තෘවරයා වේ.සිංහල භාෂාවේ උන්නතිය සඳහා මෙන් ම සමාජ වාග් විද්‍යාව බුද්ධ ධර්මය හා සම්බන්ධ පිළිබඳ ශාස්ත්‍රීය පතපොත රාශියක් ලියා පළ කොට ඇති මහාචාර්ය ධර්මදාස දෙස් විදෙස් සුපතළ සිංහල භාෂා ප්‍රවීණයෙකි.කරුණානායක ඕවිටිගලගේ ධර්මදාස” උපන්නේ නවසිය තිස් අටේ ඔක්තෝබර් විසි එක් වැනිදා සියනෑ කෝරළේ මැදපත්තුවේ ඔරුතොට ගම්මානෙදි. ඔහුගේ පියා කරුණානායක ඕවිටිගලගේ ජෝන් අප්පුහාමි. වෘත්තියෙන් ව්‍යාපාරිකයෙක්. අම්මා වික්‍රමආරච්චිගේ බේබි නෝනා. ධර්මදාස පවුලෙ තුන් වැනියා. ඔහුට වැඩිමල් අයියලා දෙන්නයි බාල මල්ලිලා දෙන්නයි. නංගිලා තුන් දෙනයි.පුංචි දරුවො අට දෙනෙක් ඉන්න ගෙදරක තියෙන කලබැගෑනිය ඔවුන්ගේ ගෙදරත් අඩු නැතිව තිබුණා.ගම්පහ සහ යාගොඩ දුම්රිය පොළ දෙක අතර පිහිටි ඔරුතොට ගම හරහා ඌරුවල්ඔය ගලා ගියා. සරු සාර වෙල්යායක් මැදින් වැටිල තිබුණු කරත්ත පාරේ වාහනයක් ගියෙ බොහොම කලාතුරකින්.ගමේ ළමයින් එකක් රංචු ගැහිල ධර්මදාසලත් පාසලට ආවේ ගියෙ පයින්. ගමේ වැඩිපුරම යොදා ගත්ත වාහනේ ගොන් බැඳි කරත්තෙ. තාත්තා බඩු ගේන්න නගරෙට යන දාකට එහෙම කරත්තෙ නැඟලා පාසලට ගියාට පුංචි කාලෙ ධර්මදාසලා වැඩියෙ කැමති වුණේ යාළුවො එක්ක කතා බහ කරමින් වට පිට සිරි නරඹමින් ගඩා ගෙඩි කඩාගෙන කමින් පයින් ම පාසලට යන එන ගමනටයි.ධර්මදාසට අකුරු කියවන්න සර් ඩී.බී. ජයතිලකට කියමු කියලා ගමේ පාසලේ ලොකු මහත්තයා යෝජනා කළේ ඒ පාඨශාලාව හදන්න මුදල් හදල් පරිත්‍යාග කළ දානපතියෙකු වූ නිසයි. තාත්තා ව්‍යාපාරිකයෙක් වෙන්න කලින් මොනිටර් ගුරුවරයෙක් ලෙස කලක් සේවය කරලා තිබුණා.ඒ තාත්තා ඉපදුණේ එක් දහස් අටසිය අනූවෙ දසකයේ  අනගාරික ධර්මපාලතුමා, ඕල්කොට්තුමා වගේ නායකයන් රටේ විශාල බෞද්ධ ප්‍රබෝධයක් ඇති කළ කාලේ. අපේ තාත්තලා අනුරාධපුරේ රුවන්වැලිසෑය ප්‍රතිසංස්කරණ කටයුතු අරඹාපු කාලෙ අතේ මිටේ තියෙන හැටියට, ශ්‍රමයෙන් දායක වෙලා තියෙනවා. පුංචි කාලෙ නිතර නිතර අනුරාධපුරේ අටමස්ථානෙ වදින්න තාත්තා අපිත් එක්ක ගියා.“මගේ දරුවට මංම අකුරු කියවන්නම්” කියලා මට අකුරු කියෙව්වෙ තාත්තා. මට මුලින් ම ඇතුළු වුණේ ගම්පහ බෞද්ධ පිරිමි පාසලට. දැන් ඒ පාසල සිද්ධාර්ථ මහා විද්‍යාලය. මට ඉංග්‍රීසි උගන්වන්න හිතාගෙන අටේ පන්තියෙදි තාත්තා මා ඇතුළු කළා රජයේ ජ්‍යෙෂ්ඨ ද්විතීයික ඉංග්‍රීසි පාසලට. අපේ නංගිට අකුරු කියවපු නැකතටම මටත් ඉංග්‍රීසි හෝඩිය කියවන්න තාත්තා උනන්දු වුණා.අපේ බාප්පා කෙනෙක් හිටියා. හොඳට ඉංග්‍රීසි උගත් සමූපකාර පරීක්ෂකවරයෙක්. ඒ බාප්පා මටත් ඒ නැකතටම ඉංග්‍රීසි හෝඩියේ මුලකුරු කියෙව්වා. අයියලා උසස් පන්තිවල ඉගෙන ගත් නිසා ඔවුන්ගේ පොතපත මා නිතරම කියෙව්වා.ඉංග්‍රීසියේ සම්භාව්‍ය නවකතා කුඩා ළමයින්ට තේරුම් ගැනීමට පහසු වෙන පරිදි සරල බසින් ලියැවුණු පොත් මාලාවක් තිබුණා. ‘ඒ.එල්. බ්‍රයිට් ස්ටෝරි රීඩර්ස්’ නමින්. මේ පොත් වගේ ම අයියලා වෙනත් පොත පතක් කියවීමේ පුරුද්ද මට තිබුණා. ඒ හේතුවෙන් මගේ ඉංග්‍රීසි දැනුම හොඳ මට්ටමක තිබුණා.මම වැඩියම කැමති විෂය සිංහල. ඒ වගේ ම සාහිත්‍ය ඒ වුණත් මට ඉහළම ලකුණු ලැබුණේ ඉංග්‍රීසි ප්‍රශ්න පත්තරේට. මම බොහෝ විට පළවැනියා වෙනවා. ඒත් ගණිතය අසමත්.ගණිතයට ලකුණු අඩුවෙන කොට එකට පිළියමක් මමම සොයා ගත්තා. ඉන්දියාවෙන් ගෙන්වූ අංක ගණිත පොත් වර්ගයක් ඒ කාලෙ තිබුණා. මම එයින් පොතක් අරන් මුල ඉඳලා අගටම කියා තිබූ විදිහට ගණන් හැදුවා. ක්‍රමයෙන් ගණිතය ගැන මගේ උනන්දුවක් ඇති වුණා. කොහොම හරි අ.පො.ස. සාමාන්‍ය පෙළ විභාගෙදි සම්මානයක් සහිතව ගණිතය සමත් වුණා.තාත්තට අයත් පොත් සාප්පුවක් ගම්පහ තිබුණා. ටවුමට ගියාම මේ පොත් සාප්පුවෙන් පොත් ගෙනත් කියවන්නට අපට අවස්ථාව ලැබුණා. ඒ කාලෙ රූපවාහිනිය නෑනේ. අපේ ලොකුම විනෝදාංශය පොත් කියවීම. මේ පොත් කියවීමේ පුරුද්දම මා පාසල් වැඩ සඳහා දක්ෂයකු බවට පත් කරන්නට ඇතැයි මා සිතනවා.ඉංග්‍රීසිවලින් ඉහළම ලකුණු අරගෙන මම අනෙක් ළමයි පරද්දනවා” මහාචාර්යතුමා හිනාවෙනවා.“ඒ කාලෙ ඉගෙනීම අපිට විනෝදයක් මිස බරක් නොවෙයි. පාසලේ මිස ගෙදර වැඩ නෑ. ටියුෂන් නෑ. ගුරුවරු හොඳට ඉගැන්නුවා. ළමයින් වැඩි දෙනෙක් හොඳට ඉගෙන ගත්තා. අද වගේ ළමයින්ට උගන්නන්ඩ මවුපියො ඒ හැටි නැහුණේ නෑ. මග පෙන්වා දුන්නා පමණයි.රටේ හොඳම වොලිබෝල් කණ්ඩායම හිටියේ ගම්පහ. එස්.එස්.සී පන්තියේ ඉන්න කාලෙ අපි යනවා. ගම්පහ සෙන්ට්‍රල් ක්‍රීඩාංගණය ළඟට මේ කණ්ඩායම් වොලිබෝල් පුහුණුවෙනවා බලන්න. මේ නිසා ම ගමේ තරුණයො එකතු වෙලා වොලිබෝල් කණ්ඩායමක් හදාගෙන සෙල්ලම් කළා.මම ඒ කාලෙ ඉඳලා චිත්‍ර අඳින්න හැකියාවක් තිබුණා. චිත්‍ර අඳින්න වඩාත් පෙළැඹුණේ මගේ මාමා නිසයි. ඔහු රජයේ ලලිත කලායතනයේ අධ්‍යාපනය ලබා පසු කාලෙක එහි චිත්‍රකලාව පිළිබඳ කථිකාචාර්යවරයෙකු ලෙසත් සේවය කළා.මාමා නැවතිලා හිටයේ අපේ ගෙදර. මාමා චිත්‍ර අඳින හැටි බලා ඉඳලා මමත් චිත්‍ර අඳින්නට හුරු පුරුදු වුණා. පසු කාලෙක විශ්ව විද්‍යාලෙදි මගේ චිත්‍ර ඇඳීමේ හැකියාව ගැන දැනත් එදිරිවීර සරච්චන්ද්‍ර මහාචාර්යතුමා එතුමාගෙ නාට්‍ය සඳහා පසුතල නිර්මාණය කරන්නටත් මට ආරාධනා කළා.” මහාචාර්යතුමා කියනවා.”පහළ බාලාංශෙ ඉගෙන ගන්න කාලෙ දවසක් අපේ ඉස්කෝලෙ උත්සවේක ප්‍රධාන අමුත්තා ලෙස සහභාගි වුණේ හිටපු අගමැති එස්.ඩබ්ලියු.ආර්.ඩී. බණ්ඩාරනායක මහත්තයා. එතුමා පිළිගත්තෙ මම. පුංචි ජාතික ඇඳුමක් ඇඳලා හිටපු මම එතුමාගේ කර ළඟට උස නැති නිසා වැඩිහිටියෙක් මාව ඉහළට එසැවූ විට එතුමාගෙ කරට මල්මාලාව පළඳවාපු හැටි මට තාම මතකයි.උසස් පෙළ විභාගට ලියන්න මම කොළඹ නාලන්ද විද්‍යාලෙට ඇතුළු වුණා. ඒ කාලෙ හිටපු විදුහල්පති එම්.ඩබ්ලියු. කරුණානන්ද මහත්තයා. ඒ.ටී. ආරියරත්න මහත්තයා අපේ ගුරුවරයෙක්. අපි ගම්පහින් කොළඹ ආනන්දෙට, නාලන්දෙට, ශාන්ත ජෝශප් විද්‍යාලෙට ආපු ළමයි කණ්ඩායමක් හිටියා. උදේ හවස දුම්රියෙන් ගම්පහ ඉඳන් කොළඹ ආවා ගියා.””1959 දි මම පේරාදෙණිය විශ්ව විද්‍යාලෙ කලා පීඨයට ඇතුළු වුණා. සිංහල, ආර්ථික විද්‍යාව සහ බටහිරි ඉතිහාසය මම කළ විෂයයන්. මහාචාර්ය ඩී.ඊ. හෙට්ටිආරච්චි, මහාචාර්ය සරච්චන්ද්‍ර, මහාචාර්ය එම්.බී. ආරියපාල, ආනන්ද කුලසූරිය, පී.ඊ.එෆ්. ප්‍රනාන්දු, එම්. ශ්‍රී රම්මණ්ඩල වගේ ආචාර්යවරු අපිට ඉගැන්නුවා.ඒ කාලෙ එය ඩබ්ලියු සුගතපාල ද සිල්වා ආචාර්යතුමා අලුතින් ‘වාග් විද්‍යාව‘ නමැති විෂය හඳුන්වා දුන්නා. ඒ පිළිබඳ නව පර්යේෂණ සිදු කළා. අපි ශිෂ්‍යයො විදියට ලොකු උනන්දුවකින් මේ දේශනවලට සහභාගි වුණා.මා තුළ විශේෂ කැමැත්තක් ඇති වුණේ සමාජ වාග් විද්‍යා අංශයට. මට ජ්‍යෙෂ්ඨ සිසුන් වූ ජේ.බී. දිසානායක, පී.බී. මීගස්කුඹුර සහ මම වාග් විද්‍යා විෂය පිළිබඳ පර්යේෂණ කළා. පතපොත ලිව්වා. සමාජ වාග් විද්‍යාව පිළිබඳ ලංකාවෙ පළමු වරට ශාස්ත්‍රීය පර්යේෂණයක් කළේ මමයි. 1963 දි විශ්ව විද්‍යාලෙ අවසාන විභාගෙට ලියලා ප්‍රතිඵල එනකල් මාස දෙකක් පමණ ගම්පහ බණ්ඩාරනායක විද්‍යාලෙ සිංහල ඉගැන්නුවා. ප්‍රතිඵල පිටවුණාම මට ප්‍රථම පන්ති ගෞරව සාමාර්ථයයක් ලැබුනා. තාවකාලික කථිකාචාර්යවරයකු ලෙස පත්වීමකුත් ලැබුණා. 1963 දෙසැම්බර් මාසෙදි මගෙ පත්වීම ස්ථිර වුණා.ඔය කාලෙ සුගතපාල ද සිල්වා ගුරුතුමා එංගලන්තයේ යෝන්ක් විශ්ව විද්‍යාලෙ වාග් විද්‍යා අංශයේ උගන්වමින් සිටියා. 1965 දි මට යෝන්ක් විශ්ව විද්‍යාලෙන් ශිෂ්‍යත්වයක් ලැබුණා.පශ්චාත් උපාධිය සඳහා මම සිංහලයේ කතික බස හා ලිඛිත බස පිළිබඳ තුලනාත්මක වාග් විද්‍යා අධ්‍යයනයක් කළා. 1968 දි ලංකාවට ආපසු ආවේ ඔස්ටින් කාර් එකකුත් අරන්. ඒ කාර් එක කිසි කරදරයක් නැතුව අවුරුදු දහ අටක්ම පාවිච්චි කළා.”තරුණ කථිකාචාර්යවරුන්ට වැඩිදුර ඉගෙන ගන්න හුඟක් උදව් උපකාර කළේ හේමපාල විජයවර්ධන මහාචාර්යතුමා. ගලහා පාරේ එතුමාගෙ නිවසෙ මමත් තව සමකාලීන සගයන් කිහිපදෙනෙකුත් නැවතිලා හිටියා. “දෙවැනි බසක් ලෙස ඉංගී‍්‍රසි ඉගැන්වීම” සඳහා විශ්ව විද්‍යාලෙ විශේෂ ඒකකයක් ඇරියේ, එහි උගන්වාපු උපදේශිකාවක වූ සුමංගලිකා මම දැන හැඳින ගත්තේ ඒ කාලෙ.ඈ 1965 – 70 ඩඩ්ලි සේනානායක මහත්තයාගෙ රජයේ හිටපු කෘෂිකර්ම හා ආහාර ඇමති එම්.ඩී. බණ්ඩා මහත්තයාගේ වැඩිමල් දියණිය.1972 දි අපි විවාහ වෙලා විශ්ව විද්‍යාල ආචාර්යවරුන්ගේ නිල නිවාසයක පදිංචි වුණා. 1973 දි ලොකු දුව දිනිති උපන්නා. ඈ දැන් කොළඹ විශ්ව විද්‍යාලෙ ඉංගී‍්‍රසි අධ්‍යයන අංශයේ කථිකාචාර්යවරියක්. පොඩි දුව චාතුරිකා උද්භිද විද්‍යාව පිළිබඳ ආචාර්ය උපාධියක් ලබා රජරට විශ්ව විද්‍යාලයේ සේවය කරනවා.””විශ්ව විද්‍යාලයෙදි මා ලැබූ ලොකුම භාග්‍යයක් ආචාර්ය සෙනරත් පරණවිතාන මහතාගෙන් ඉගෙන ගන්නට ලැබීම. අනුරාධපුරය, පොලොන්නරුව හා අනෙකුත් පැරැණි නටඹුන් නගරවල අප්‍රකට ස්ථාන එතුමා අපට හඳුන්වා දෙමින් එකල අප හා වරින්වර සංචාරය කළා.ආචාර්ය උපාධිය සඳහා ඔස්ට්‍රේලියාවේ මොනෑෂ් විශ්ව විද්‍යාලයට ඇතුළු වෙලා “භාෂාව ආගම සහ ජනවාර්ගික උත්තේජනය සිංහල ජාත්‍යානුරාගයේ නැගීම” යන ශාස්ත්‍රීය පර්යේෂණ ග්‍රන්ථය ලියා පළ කළා. එයින් මා උත්සාහ කළේ ජාත්‍යානුරාගය යන හැඟීම ගොඩ නැගී ඇත්තේ භාෂාව සහ ආගම යන සංකල්ප මඟින් බව සනාථ කිරීමටයි.” ඒ පිළිබඳ කලින් කළ විවිධ මතවාද පැන නැගුණත් නියම ඓතිහාසික අධ්‍යයනයක් එතෙක් සිදු කොට තිබුණේ නැතැයි මහාචාර්යතුමා පවසනවා.”ලන්ඩන් විශ්ව විද්‍යාලයේ ප්‍රාචීන හා අපි‍්‍රකානු අධ්‍යයන ආයතනයේ සිංහල ඉගැන්වීම සඳහා වූ කථිකාචාර්ය තනතුර ලැබිලා වසර දෙකක් එහි ඉගැන්වීමට ලැබුණු අවස්ථාව විරල ගණයේ එකක්.ලෝකයේ ලංකාවෙන් පිට සිංහල පිළිබඳ ඉගැන්වූ එකම තැන එතැන. අවාසනාවකට අද ඒ තනතුර අහෝසිවෙලා.” 1996 සිට 2000 වනතුරු මහාචාර්යතුමා පේරාදෙනිය විශ්ව විද්‍යාලෙ කලා පීඨයේ අධිපතිවරයා ලෙස කටයුතු කළා.1992 දි සිංහල විශ්ව කෝෂයේ ප්‍රධාන කර්තෘවරයා ලෙස අර්ධ කාලීනව සේවය කළ මහාචාර්යතුමා 2004 වසරේ විශ්‍රාම ලැබුවට පස්සෙ අද දක්වාම පූර්ණ කාලීනව සිංහල විශ්ව කෝෂයේ කතුවරයා ලෙස කටයුතු කරනවා.“භාෂාව හා සමාජය”, “භාෂාවේ සම්භවය හා සංස්කෘතික මුහුණුවර” යන වාග් විද්‍යා ග්‍රන්ථද ලියා පළකළ මහාචාර්යතුමාට 2002 දී එතුමා ලියූ ‘ජාත්‍යානුරාගය’ කෘතිය සඳහා ජාතික සාහිත්‍ය සම්මානය හිමිවුණා.මහනුවර බෞද්ධ ග්‍රන්ථ ප්‍රකාශන සමිතියේ පාලක මණ්ඩලයේ සාමාජිකයකු වන මහාචාර්යතුමා ජර්මන් ජාතික ඥාණ කෝණික හිමියන් විසින් රචිත බෞද්ධ පොත් සිංහලයට පරිවර්තනය කරනවා. එතුමා විසින් මෙරට සිංහල භාෂා ක්‍ෂෙත්‍රයට ඉටු කරන ලද මහඟු මෙහෙවර සඳහා සංස්කෘතික අමාත්‍යංශයෙන් එතුමාට “දේශ සේතෲ” සම්මානය පිරිනැමුවා.සේවයෙන් විශ්‍රාම ලබා ජීවිතයේ සැඳෑ සමයට එළැඹුණත් එතුමා අදටත් ශාස්ත්‍රීය කටයුතුවල නියැළෙනවා. පේරාදෙනිය විශ්ව විද්‍යාලය පුරාවෘත්තය ලියන්නට එතුමා පෙරටු කොටගත් විද්වත් මණ්ඩලයක් සැරසෙමින් සිටිනවා.සාගරිකා දිසානායක ජයසිංහඡායාරූපය – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=ay1008012</link>
    <topic>ලොවම විස්මිත කරවන අපේ අලුත් වාරි ව්‍යාපෘති</topic>
    <author>නිහාල් පී. අබේසිංහ</author>
    <content>රජ සමයෙන් පසු මෑත ඉතිහාසයේ වාරිමාර්ග පුබුදුව පිළිබඳව කතා කරන විට ඉහළම තැන හිමිවන්නේ මහවැලි බහු කාර්ය ව්‍යාපෘතියටය. ඊට පසුව මහින්ද චින්තන වැඩපිළිවෙළ යටතේ මහවැලියට වඩා ප්‍රතිලාභ ලබාදෙන මහා පරිමාණ වාරි ව්‍යාපෘති 10 ක් ක්‍රියාවට නංවා තිබේ.ඒ අතරින් මවුආර, වේලි ඔය, වෙහෙරගල, කැකිරිඕබඩ දැනටමත් ජනතා අයිතියට පත්කර තිබේ. ඒ මගින් ඉඩම් අක්කර 50,000 ක් පමණ අස්වැද්දීමට ජලය ලබා දෙයි. ලක්ෂ 8 කට පමණ සෙත සැලසී තිබේ. දකුණේ පානීය ජල ප්‍රශ්නයට ද විසඳුම් දෙන මේ ව්‍යාපෘති නිසා අද දකුණේ වී අස්වැන්න මෙන් ම ගොවින්ගේ ආදායම ද ඉහළ යමින් පවතී.වෙහෙරගල හා මවුආර ව්‍යාපෘති නිසා යාල ජාතික උද්‍යානයේ සිටින වන සතුන්ට ද දැන් ජල හිඟයක් නැත.මීට අමතරව තවත් ප්‍රධාන වාරි හා මහා පරිමාණ ව්‍යාපෘති රැසක් ක්‍රියාවට නැංවෙමින් තිබේ. මහින්ද රාජපක්ෂ ජනාධිපතිතුමාගේ උපදෙස් පරිදි වත්මන් වාරිමාර්ග හා ජල කළමනාකරණ ඇමැති නිමල් සිරිපාල මහතා ගේ මෙහෙයවීමත් වාරිමාර්ග හා ජල කළමනාකරණ නියෝජ්‍ය ඇමැති එස්.එම්. චන්ද්‍රසේන මහතාගේ අධීක්ෂණයක් මත ඉදිරි වාරි සංවර්ධන කටයුතු වේගවත් කර ඇත.වාරිමාර්ග හා ජල කළමනාකරණ අමාත්‍යංශයේ ලේකම් අයිවන්ද සිල්වා මහතා පවසන්නේ වෙහෙරගල ජලාශය ඉදිකිරීමත් එමගින් ලුණුගම්වෙහෙර ජලාශයට ජලය දීමත් මගින් අඩු ගණනේ හම්බන්තොට දිස්ත්‍රික්කයේ වැව් 25 ක් පමණ පෝෂණය වන බවයි.මේක කළේ අපේ ම ඉංජිනේරුවරුන් ඒ නිසා අපට මුළු ඇස්තමේන්තුවට වඩා අඩුවම මේක කරන්න පුළුවන්කම ලැබුණා. මේ ව්‍යාපෘතිය මගින් කතරගම තිස්ස වන්දනාවේ යන අයටත් වසරේ දින 365 පුරාම පානීය ජලය නොඅඩුව ලැබෙනවා” සිල්වා මහතා කියයි.තණමල්විල ප්‍රාදේශීය ලේකම් කොට්ඨාසයේ ඉදිකළ වේලිඔය වාරි ව්‍යාපෘතිය මගින් ද ඌව හා දකුණ පළාත්වල අලුත් ඉඩම් අක්කර 10000 පමණ අස්වැද්දීමටත් වැව් ගණනාවක් පෝෂණය කිරීමටත් ජලය ලැබේ.”ව්‍යාපෘතිය ඉදිකිරීමත් තනිකරම වාරිමාර්ග දෙපාර්තමේන්තුවයි කළේ. ඒ ප්‍රදේශයේ දුරකථන පහසුකම් සන්නිවේදන පහසුකම් තිබුණේ ම නැහැ. ජංගම දුරකථන ඒ පැත්තේ වැඩ කළේ නැහැ. එහෙම දුෂ්කරතා මත තමයි අපේ ඉංජිනේරුවෝ ඒ ව්‍යාපෘතියත් අවසන් කළේ” අයිවන්ද සිල්වා මහතා පවසයි.කැකිරිඕබඩ ජලාශ ව්‍යාපෘතිය මහින්ද රාජපක්ෂ ජනාධිපතිතුමා අතින් විවෟත කළ අවස්ථාවදැනට ඉදිවෙමින් පවතින වාරි ව්‍යාපෘති අතර ප්‍රමුඛස්ථානය හිමිවන්නේ මොරගහකන්ද - කළුගඟ ව්‍යාපෘතියටයි. මහවැලි බහුකාර්ය ව්‍යාපාරයේ අවසන් ජලාශය ලෙස ද හැඳින්විය හැකි මෙහි සම්පූර්ණ වියදම රුපියල් කෝටි 6355 ක් පමණ වේ.ව්‍යාපෘතියේ මූලික කටයුතුවලට රුපියල් කෝටි 105 ක් අපේ භාණ්ඩාගාරය විසින් ම වියදම් කළා. ඊට අමතරව කළුගඟ ජලාශ ව්‍යාපෘතියට කුවේට් අරමුදල සෞදි අරමුදල හා ඔපෙක් සංවිධානය කෝටි 1000 කට ආසන්න මූල්‍ය ආධාර ලබාදීමට පොරොන්දු වී තිබෙනවා.”මොරගහකන්ද ජලාශය ඉදිකිරීමට ජපානය ලබන වසරේදී රුපියල් කෝටි 2250 ක් ලබාදීමට යෝජිතයි.මාතලේ, අනුරාධපුරය, පොලොන්නරුව ත්‍රිකුණාමලය ආදී දිස්ත්‍රික්කවල සියලුම වැව් පෝෂණය කරන අතිරේක පානීය ජල පහසුකම් ලබාදෙන මේ ව්‍යාපෘතිය මගින් ඉඩම් අක්කර ලක්ෂ 3 කට අධික ප්‍රමාණයක් අස්වද්දනවා” අයිවන්ද සිල්වා මහතා පවසයි.ඊට අමතරව වයඹ පළාතේ ඉදිවෙන දැදුරු ඔය හා අම්පාරේ ඉදිකරන රඹකැන් ඔය ව්‍යාපෘති දෙකම 2011 දී ජනතා අයිතියට පත් කිරීමට නියමිතයි.අනුරාධපුරයේ යාන්ඔය ව්‍යාපෘතියේ මූලික කටයුතු දැන් ආරම්භ කර තිබෙනවා. මේ ව්‍යාපෘති තුන මගින් වයඹ, උතුරු මැද නැඟෙනහිර පළාත්වල කෘෂිකාර්මික හා පානීය ජල ප්‍රශ්න බොහෝ දුරට මඟ ඇරෙනවා.ඒ සමඟම ඌව පළාතේ ක්‍රියාත්මක ප්‍රධානම ව්‍යාපෘතිය ලෙස උමා ඔය ව්‍යාපෘතිය ඉදිරි මස කිහිපය ඇතුළත ක්‍රියාවට නැංවීමට නියමිත ය. උමා ඔය වැලිමඩ දී හරස් කර ප්‍රධාන ජලාශයක් ඇතුළත ජලාශ කීපයක් ඉදිකර ඒවාට ජලය පුරවා එමගින් මොනරාගල හම්බන්තොට වැව් පිරවීම කරනු ලැබේ. ඊට අමතරව හම්බන්තොට නව වරායට ගුවන්තොටුපළට නව නගර සංකීර්ණයට අවශ්‍ය ජලය ලබාදීමට ද මේ උමා ඔය ව්‍යාපෘතිය මගින් සිදු කෙරේ.මෙගාවොට් 120 ක විදුලි බලයක් ද නිපදවෙයි.උතුරු නැගෙනහිර සංවර්ධනය පිණිස ද පසුගිය වසර 2 - 3 ඇතුළත වාරිමාර්ග දෙපාර්තමේන්තුව විශාල වැඩ කොටසක් ඉටු කර තිබේ. ඒ අනුව ඉදිකළ ප්‍රධාන ව්‍යාපෘතිය මන්නාරමේ යෝධ වැව ප්‍රතිසංස්කරණය කරවීමයි. ඊට අමතරව අකත්ති මුරුප්පු වැව ද මන්නාරමේ තවත් වැව් ගණනාවක් ද ප්‍රතිසංස්කරණයට පියවර ගෙන තිබේ. මේ ප්‍රතිසංස්කරණ නිසා වසර 25 කට පමණ පසුව මන්නාරමේ කුඹුරු හෙක්ටයාර් 8000 ක් යළි අස්වැද්දීමට අවස්ථාව ලැබිණි.මෙරට ඉපැරැණි වේලිවල කාර්යක්ෂමතාව වැඩි කිරීම පිණිස මහින්ද චින්තනය යටතේ පසුගිය 2008 වසරේදී වේලි ආරක්ෂණ හා ජල සම්පත් සැලසුම්කරණ ව්‍යාපෘතිය නමින් නව ව්‍යාපෘතියක් ආරම්භ විය. ජාතික වාරිමාර්ග පද්ධතිය දිගුකාලීන තිරසාර සංවර්ධනය කරා යොමු කර ගැනීම මඟින් කාර්යක්ෂමව ක්‍රියාත්මක කිරීම හා ජල සම්පත් සැලසුම් වැඩි දියුණු කිරීම මෙහි ප්‍රධාන අරමුණ වේ. මේ යටතේ ප්‍රධාන වශයෙන් ද වාරිමාර්ග දෙපාර්තමේන්තුවට අයත් වේලි 16 ක් ශ්‍රී ලංකා මහවැලි අධිකාරියේ වේලි 11 ක් විදුලි බල මණ්ඩලයේ වේලි 4 ක් ජාතික ජල සම්පාදන හා ජලාප්‍රවාහන මණ්ඩලයේ වේලි 1 ක් මුලින්ම ප්‍රතිසංස්කරණය කෙරේ.මේ යටතේ දැනටමත් දඹුලු ඔය ජලාශයේ වේල්ල ප්‍රතිසංස්කරණය කෙරේ. ව්‍යාපෘතිය සඳහා මුළු වියදම රුපියල් කෝටි 705 කි.මහවැලි ඉඩම් හිමියන්ට ඉඩම් දීමනා පත්‍ර 58000 ක් ලබාදීමට කටයුතු කෙරේ.ඒ සමඟම වාරි පුබුදුව ව්‍යාපෘතිය යටතේ ද අනුරාධපුර කුරුණෑගල උතුරු නැගෙනහිර වැව් 110 ක් පමණ ප්‍රතිසංස්කරණය කෙරේ. මේ සඳහා රුපියල් කෝටි 500 ක් ජපන් රජය ආධාර යටතේ ලැබී තිබේ. මෙම ව්‍යාපෘතිය යටතේ ඇළ මාර්ග හා ඒ සම්බන්ධ වේලි ප්‍රතිසංස්කරණය කිරීමට ගොවි සංවිධානවලට ම ලබා දී තිබේ.මහවැලි ව්‍යාපෘතිය යටතේ ආරම්භ කිරීමට තිබුණු උතුරුමැද මහ ඇළ ඉදිකිරීමට වාරිමාර්ග හා ජල කළමනාකරණ අමාත්‍යංශය කටයුතු යොදා තිබේ. මොරගහකන්දේ සිට වවුනියාවේ වවුනකුලම් දක්වා ඉදිකරන මෙම ඇළ මඟින් උතුරට උතුරු පළාතට ජලය ලැබේ.මේ අතර නිමල් සිරිපාල ද සිල්වා ඇමැතිවරයා ජල කළමනාකරණය පිළිබඳව නව පශ්චාත් උපාධි පාඨමාලාවක් හඳුන්වා දීමට ද පියවර ගනී. වෙල්ලස්ස විශ්ව විද්‍යාලයෙන් මේ පාඨමාලාව ආරම්භ කිරීමට යෝජිතය. පසුගිය කාලය පුරා කිසිවෙකුගේ අවධානයට ලක් නොවූ බදුල්ල දිස්ත්‍රික්කයේ වියදිගුණ - වෑබැද්ද වැව ප්‍රතිසංස්කරණය කිරීමේ කටයුතු පසුගියදා ආරම්භ විය.1973 වසරින් පසු කිසිවෙකුගේ අවධානයට ලක් නොවු වෑබැද්දවැව ප්‍රතිසංස්කරණය කිරීමෙන් අනතුරුව පුරන් වූ කුඹුරු අක්කර 250 කට ජලය සැපයිය හැකි බව අමාත්‍ය නිමල් සිරිපාල ද සිල්වා කියයි. ගොවි පවුල් 300 කට පමණ මෙයින් සෙත සැලසෙන අතර යල මහ කන්නවලට අමතරව අතිරේක බෝග වගාවන් සඳහා ද එමඟින් ජලය සපයා ගත හැකිය. මෙම වැව ප්‍රතිසංස්කරණය කිරීම සඳහා මුදල් හා තාක්ෂණික සහාය වාරිමාර්ග හා ජල කළමනාකරණ අමාත්‍යංශයෙන් සැපයේ. මේ සඳහා සමෘද්ධි අධිකාරියෙන් රුපියල් ලක්ෂ 15 ක් ලබා දී තිබේ.මේ වසර අවසානයට පෙර මෙහි මංගල දියවර ගොවි ජනතාව වෙත මුදා හැරීමට පියවර ගෙන තිබේ.මීට අමතරව බදුල්ල දිස්ත්‍රික්කයේ වියලුව මැතිවරණ කොට්ඨාසයේ රණැල්ල ප්‍රදේශයේ නව ජලාශයක් ඉදිකර අක්කර 350 ක් අස්වැද්දීමට ද සැලසුම් කර ඇත.නිහාල් පී. අබේසිංහසේයාරූ -සුදම් ගුණසිංහ පී. ඩී. රංජිත්මන්නාරමේ යෝධ වැව සැලැස්ම හිටපු වාරිමාර්ග ඇමැති චමල් රාජපක්ෂ හා වාරිමාර්ග ලේකම් අයිවන් ද සිල්වා මහතා පරීක්ෂාවට ලක්කරමින්රණැල්ල ජලාශයේ සැලැසුම් සටහන වාරි මාර්ග හා ජල කළමනාකරන ඇමැති නිමල් සිරිපාල ද සිල්වා මහතාගේ පරීක්ෂාවට ලක්වූ අවස්ථාවයෝධ වැව වේල්ල සැකසීමමොරගහකන්ද ජලාශයට සම්බන්ධ මාර්ග ඉදිකිරීමවෙහෙරගල ජලාශයදැදුරු ඔය වේල්ල සැකසීම උතුරේ ජනතාවට ඉදිරියේදී තවත් සහන රැසක් ලබාදීමට රජය තීරණය කර ඇති බව ඛනිජ තෙල් කර්මාන්ත අමාත්‍ය සුසිල් ප්‍රේමජයන්ත මහතා පවසයි. ප්‍රවාහන ගාස්තු හේතුවෙන් යාපනයේ ඉන්ධන මිල සෙසු ප්‍රදේශවලට වඩා වැඩිවූ අතර ජූලි 01 වැනිදා සිට යාපනයේ ඉන්ධන මිල අඩු කළේ එම ජනතාවට සහන ලබාදීමේ අරමුණෙනි. යාපනයේ ජනතාවට ඉන්ධනවලින් තවත් සහනයක් ලබාදීමට රජය තීරණය කර ඇති බවද සුසිල් ප්‍රේමජයන්ත අමාත්‍යවරයා පෙන්වා දෙයි. අමාත්‍යවරයා ඒ බව ප්‍රකාශ කළේ කිලිනොච්චි නගරයේ ඉදිකළ නව ඉන්ධන පිරවුම්හල විවෘත කිරීමේ අවස්ථාවට සහභාගි වෙමිනි.කිලිනොච්චි තෙල් පිරවුම්හල විවෘත කිරීමට පැමිණි ඇමැති සුසිල් ප්‍රේමජයන්ත නියෝජ්‍ය ඇමැති සරණ ගුණවර්ධන ඇතුළු ආරාධිතයෝ.”උතුරු වසන්තය” වැඩසටහන යටතේ තවත් නව ඉන්ධන පිරවුම්හල් 13 ක් උතුරට ලබාදෙනවා. මේ වන විට නව ඉන්ධන පිරවුම්හල් 8 ක් උතුරේ ස්ථාපිත කර අවසන්. ත්‍රස්තවාදයෙන් රට මුදාගැනීමෙන් අනතුරුව උතුරේ සංවර්ධනය කෙරෙහි වැඩි අවධානයක් යොමු වී තිබෙනවා.ත්‍රස්තවාදයෙන් බැට කෑ සිංහල, දෙමළ, මුස්ලිම් සියලු ජන කොටස්වල ජන ජීවිතය ඉහළ නැංවීම රජයේ ප්‍රධාන අරමුණයි. කිලිනොච්චියේදී ජනාධිපතිතුමාගේ ප්‍රධානත්වයෙන් රැස්වුණු  කැබිනට් රැස්වීම ඓතිහාසික වීමට හේතු ගණනාවක්ම තිබෙනවා” යනුවෙන් ද වැඩිදුරටත් අදහස් දැක්වූ අමාත්‍යවරයා පැවැසීය.මේ අවස්ථාවට එක්වූ ඛනිජ තෙල් කර්මාන්ත නියෝජ්‍ය අමාත්‍ය සරණ ගුණවර්ධන මහතා කියා සිටියේ උතුරු පළාතේ සිදුවන කඩිනම් සංවර්ධන ක්‍රියාවලියට ඉන්ධන අත්‍යවශ්‍ය සාධකයක්ව පවතින බවයි. මේ නිසා උතුරේ ජන ජීවිතය නගාසිටුවීමේදී ඛනිජ තෙල් කර්මාන්තයෙන් ලබාදිය හැකි උපරිම සහයෝගය ලබාදෙන බවද නියෝජ්‍ය අමාත්‍යවරයා පැවැසීය.උතුරු පළාත් ආණ්ඩුකාර මේජර් ජනරාල් ජී.ඒ.චන්ද්‍රසිරි, අමාත්‍ය තිස්ස කරලියද්ද, යාපනය දිස්ත්‍රික් පාර්ලිමේන්තු මන්ත්‍රී චන්ද්‍රකුමාර්, ඛනිජ තෙල් කර්මාන්ත අමාත්‍යංශයේ ලේකම් ටයිටස් ජයවර්ධන, ලංකා ඛනිජ තෙල් සංස්ථාවේ සභාපති හැරී ජයවර්ධන, ලංකා ඛනිජ තෙල් ගබඩා සහ පර්යන්ත සමාගමේ සභාපති මේජර් ජනරාල් එම්.ආර්.එච්.සොයිසා, බස්නාහිර පළාත් සභා මන්ත්‍රී රේණුක පෙරේරා යන මහත්වරුන් ඇතුළු විශාල පිරිසක් එම අවස්ථාවට සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=ay1008013</link>
    <topic>පොරොන්දම් බලන්නේ කසාදය හදන්න මිස කඩන්න නොවේ</topic>
    <author>කේ. සී. ජේ. රත්නායක</author>
    <content>කිරියි පැණියි වගේ ජීවත්වන දෙන්නකුගේ කේන්දර දුන්නොත් මං නොගැළපෙන තැන් සියයක් පෙන්නන්නම් - මීපේ ගණිතගේ චන්ද්‍ර භාරතීපෙරුම් පුරාගෙන ආවත් පොරොන්දම් හරි නැත්නම් කසාදය නොකෙරුණු අවස්ථා කොතෙකුත් තිබේ. පොරොන්දම් බලනවා තබා ජීවිතයේ කිසි දිනෙක නොදුටු අයෙකු සමඟ විවාහ වන තවත් අය මරණය දක්වාම ආදරයෙන් බැඳී ජීවත් වෙති. පොරොන්දම් බැලීම පුරාණ සිරිතකි. තවත් අයට මෙය බඩ වඩා ගන්නා රැකියාවක් ද වී තිබේ.“... විවාහපත් වන දෙදෙනාගේ ශරීරයේ මූල ධාතු, හැඟීම්, සම - විසම තත්ත්වයන් පරීක්ෂා කිරීම තමා පොරොන්දම් බැලීම කියන්නේ. ‘පොරොන්දම්’ ශබ්දය නෑකම් කියන්නේ දෙමළ භාෂාවටයි. සංස්කෘතයෙන් මේකට නාඩි කූටය, ලිංග කූටය වගේ නාම රාශියක් භාවිත වෙනවා.කොහොම වුණත් පොරොන්දම් බැලිල්ලේ ඇත්ත වගේ ම බොරුත් තියෙනවා...”මේ මතභේදාත්මක ප්‍රකාශය කරනුයේ ප්‍රවීණ ඡ්‍යොතිෂවේදියකු වන මීපේ ගණිතගේ චන්ද්‍ර භාරතී මහතාය. පොරොන්දම් බැලීම ගැන ඔහු පවසනුයේ වෙනම කතාවකි.“පුරාණ ශාස්ත්‍රය අනුව විවාහ වර්ග අටක් තියෙනවා. බ්‍රහ්ම, දේව, අසුර, ප්‍රජාපතීප, ගාන්ධර්ව, රාක්ෂ සහ පේ‍්‍රත විවාහයන් තියෙනවා. ඒ වගේ ම පොරොන්දම් බැලීමෙන් ක්‍රම කිහිපයක් තියෙනවා. ග්‍රහ පොරොන්දම, දස පොරොන්දම, අෂ්ට නාඩි, සුදස්සත චක්‍රය හැටියට කරුණු ගණනාවක් සඳහන් වෙනවා.විසි පොරොන්දමෙන් කරුණු දහයක් හෝ අෂ්ඨ නාඩි තිස් හයෙන් දහ අටක් හෝ දස පොරොන්දමෙන් පහක් වත් ගැළපුණොත් ඒ දෙදෙනා ගැළපෙනවා ය කියලා සම්මතයක් තියෙනවා. නමුත් මගේ ගුරුකුලයේ ශාස්ත්‍රය අනුවත්, අත්දැකීමෙනුත් මම කියන්නේ මේ පොරොන්දම් බැලිල්ල ලේසියෙන් දුටු මතින් කරන්න පුළුවන් දෙයක් නෙවෙයි කියලයි.දෙන්නෙක් ගේ කේන්දර විනාඩි පහක් දහයක් බලලා කියනවා මේ දෙන්නා ගැළපෙන්නේ නෑ කියලා. ගැළපෙන්නේ නැතිනම් ගැළපෙන හැටියට ජීවිතේ සකස් කරගන්න හැටියට උපදෙස් දීමට, යන්ත්‍ර මන්ත්‍ර ශාස්ත්‍රයේ ප්‍රයෝජනය ගන්න ඡ්‍යොතිෂවේදියා දැන ගත යුතුයි. ඒක කරන්න දන්නේ නැතිනම් පොරොන්දම් බැලීමත් නොකළ යුතුයි.සමහර කාන්තාවන් ගෙදරට නාකි වෙනවා කියනවා හතර කේන්දරේ පාළුයි කියනවා. ඒත් ඒ කාරණා කියන තරම් සරල නෑ. මම ප්‍රසිද්ධ අභියෝගයක් කරන්න කැමැතියි. ඉතා හොඳින් වාසනාවන්ත පවුල් ජීවිතයක් ගත කරන දෙන්නෙකුගේ කේන්දර දෙක බලලා මට පුළුවන් අඩුපාඩු සීයක් වුණත් පෙන්වන්න. සියයට සියයක් ගැළපෙන දෙන්නෙක් ලෝකේ කොහේවත් නෑ.අපි ජීවිතය සාර්ථක කර ගන්න පුරුදු වෙන්න ඕනේ. ඡ්‍යොතිෂය පැත්තෙන්, ගුප්ත ශාස්ත්‍රය පැත්තෙන් විවාහ දෝෂ මඟ හරව ගන්න පුළුවන්. කසාද බැන්දට පස්සේ දෙන්නා දෙමාල්ලෝ එකතු වෙලා අනෙත් ප්‍රශ්න විසඳ ගන්න ඕනේ. මොළයක් නුවණක් තියෙන්නේ ඒකටයි.මම තව සිද්ධියක් කියන්නම් දෛවඥයකුට යස අපූරුවට ගැළපෙන කේන්දර කොපි දෙකක් ලැබෙනවා. මනාලයට අවුරුදු 60 යි. මනාලියට 20 යි. කේන්දර ගැළපුණත් මේ දෙන්නට එකට ජීවත් වෙන්න පුළුවන් ද? ඒවා සමාජමය පැත්තෙන් කල්පනා කරන්න ඕනේ.පොරොන්දම් බැලීම හොඳයි. ඒත් පොරොන්දම මතම කසාදය තීරණය කිරීම වැරැදියි. ශාස්ත්‍රය බාගෙට දන්න අයෙක් පොරොන්දම් බලන්න ගිහින් කසාද එපා කරනවා. සමහරුන්ට ජීවිතෙත් එපා කරනවා.මේ දිහා බලන්න ඕනේ සුබවාදීවයි. කසාදය කෙරෙන පැත්ත මිස නොකෙරෙන පැත්ත බැලීම නෙවෙයි කරන්න ඕනේ. මේ වෙලාවේ මම කෘතගුණ සැලකීමක් හැටියට මගේ වැඩිමහල් සහෝදරියට පිං දෙන්න ඕනේ. මොරටුවේ ප්‍රසිද්ධ විද්‍යාලයක විදුහල්පතිනිය හැටියට කටයුතු කළ ඇය මට ලබා දුන්න ශාස්ත්‍ර දැනුම ගැන මම නමස්කාර පූර්වකව සිහිපත් කරනවා.අපේ ගුරුකුල මතය අනුව පොරොන්දම්වලට අහු වෙන්නේ නැති විවාහ දෝෂ තියෙනවා. කේමධ්‍රැම යෝගය තියෙනවනම් ශක්‍රයගේ පුතා වුණත් හිඟා කනවා.කුජ දෝෂය, කාල සර්ප යෝගය, සරාගී දෝෂය, නෂ්ටකාම දෝෂ, කියන මේවා කේන්දරයක දුටුමතින් දැකලා තීන්දු දෙන්න බෑ. ඉහත කිව්ව කරුණු විවාහයට අහිතකර වුණත් ඒවායේ බල දුබල වෙන තවත් කරුණු ගණනාවක් තියෙනවා. ඒ අනුව දෝෂයක් තිබුණොත් ඒ දෝෂය භංග වෙන ආකාරය හා තීව්‍ර වන ආකාරයත් සොයා බලන්න ඕනේ.දෝෂ තිබුණට ඒවායේ බල බිඳෙන ආකාර රාශියක් තියෙනවා. හරියට ඡ්‍යොතිෂය නොදන්න අය මතුපිටින් පොරොන්දම් බලලා කියනවා මේ කසාදේ කරන්න එපා කියලා ඒක වැරැදියි. කාල සර්ප යෝගය ගැන බොහෝ දෙනා අතර තියෙන්නේ වැරැදි මත. මේක ආකාර දොළහකට දකින්න පුළුවන්. තවත් තැනක කියනවා කාල සර්ප යෝගය ආකාර 24 ක් ය කියලා.කාල සර්ප යෝග තිබුණත් ඒවායේ දෝෂ භංග වෙන ආකාරයත් දකින්න තරම් ඡ්‍යොතිෂවේදියා පරිණත, ඇසූ පිරූ තැන් ඇති පුද්ගලයෙක් විය යුතුයි. සාමාන්‍ය දැනුමක් තියෙන ඡ්‍යොතිෂවේදීන් ග්‍රහ පොරොන්දමට වැඩි බරක් දෙනවා. නමුත් හරි දෙය නම් මධ්‍යස්ථව සමස්තය දෙස බැලීමයි. මොකද කසාදයක් කර ගන්න බැරිව ගෙදරට බරක් වෙන කාන්තාවකටයි ඒ වේදනාව දැනෙන්නේ. වැඩේ කෙරෙන පැත්තට මිස නොකෙරෙන පැත්තම බලන්න එපා කියන්නෙත් ඒකයි.කඩහන්දි දෝෂය තියෙන නිසා මේ කසාදය කරන්න එපා කියලා සමහරු කියනවා. නමුත් මම අහනවා. මොන පවුලෙ ද? මොන අඹු සැමියන් අතර ද සුළු මත ගැටුම් ප්‍රශ්න නැත්තේ කියලා. රණ්ඩු වෙන්නත් කසාද බඳින්න ඕනේ. කිසිම ගැටුමක් නැතිව කොයි කෙනාද පවුල් ජීවිතයක් ගෙවන්නේ?සමහරුන් හතර කේන්දරේ පාළුයි කියලා බොරු වපුරනවා. 1 - 4 - 7 - 10 යන තැන්වල ග්‍රහයෝ නැත්නම් රජ කුලේ උපන්නත් හිඟා කනවා. සමහරු කියනවා මේක ශ්‍රමණ යෝගයක් කියලා. අමූලික බොරු. ශ්‍රමණ යෝගයක් කියන්නේ රාජ යෝග තරම් මහ බලගතු ග්‍රහ පිහිටීමකටයි.ග්‍රහයෝ නොහිටිය පමණින් හතර කේන්දරේ පාළුයි කියන්න බෑ. එහෙම කියන එකත් අපරාධයක්. ග්‍රහයෝ නැතිනම් නවාංශකය ගනින්න ඕනේ. ගිනි ගොඩ මැද නොහිටියත් තරමක ඈතින් හිටියත් රස්නය වදිනවා. ග්‍රහ බලයත් එහෙමයි. එහෙම වෙනත් ග්‍රහ බලයක රස්නය වදිනවා නම් හතර කේන්දරේ පාළු නෑ. ඒ වගේ ම ගුරු වගේ සුබ ග්‍රහයෙකුගේ දෘෂ්ටිය වැටෙනව නම් එතකොටත් හතර කේන්දරය පාළු නෑ.දසයද තුන්වනු ඉරු සඳු ශනී දකිති සෙනසුරු අටවනු කුජ බුද දකිති නවයද පස්වනු ගුරු කිවි පති දකිති සත්වන පස්වනු මේ හැම දකිතිමේ නියාමය අනුව ගත්තත් හතර කේන්දරය පාළු නෑ. කේන්දරයක මුල - මැද හා අග දැකලයි පොරොන්දම් බලන්න ඕනේ. එහෙම නැතිව කළොත් වෙන්නෙම අවුලක්. විවාහ දෝෂ කේන්දරයක තිබුණත් ඒවා මඟ හරවන්නත් පුළුවන්. කේන්දරේ නිසා ජීවිතේ අපායක් කර ගන්න එපා කියලයි මම නැවත නැවත කියන්නේ. විවාහ දෝෂ විතරක් නෙවෙයි තියන මාරක පවා මඟ හරවන්න තරම් අපේ පාරම්පරික ගුප්ත ශාස්ත්‍රය පොහොසත්.අපේ සමාජයේ තියෙන තවත් ප්‍රශ්නයක් තමා විවාහ ප්‍රමාද වීම්. මේකට හේතු දෙකක් තියෙන්න පුළුවන්. එකක් නම් විවාහ ප්‍රමාද කරන ග්‍රහ දෝෂ. අනෙක් කාරණය නම් ඒ ග්‍රහ දෝෂවලට නිසි පිළියම් නො කිරීම.අපි යුරෝපයට - බටහිරට වඩා සෑහෙන්න දියුණුයි. අර රටවල්වල දවසින් දෙකෙන් කසාද කඩා වැටෙනවා. නමුත් අපිට සංස්කෘතික හැදියාවක් තියෙනවා. මොන අමාරුව හරි දරා ගෙන විවාහ ජීවිතය, පවුල් සංස්ථාව රැකගන්න. ඡ්‍යොතිෂයෙන් වෙන්න ඕනෙත් ඒ හර පද්ධතීන් තවත් දියුණු කිරීමයි. මම මේ ඡ්‍යොතිෂය, ගුප්ත ශාස්ත්‍රය, යන්ත්‍ර මන්ත්‍ර භාවිත කරන්නේ කසාදය හදන්න මිසක් කඩන්න නෙවෙයි.විවාහයකට වැදගත් වන තවත් වැදගත් අංශයක් තමා දරු ඵල. ඒ සම්පත නැතිනම් දෝෂය හොයා ගෙන නියමිත ප්‍රතිකර්මය කරන්න පුළුවන්. පුරාණ සෘෂිවරුන් මේ පිළිබඳව අපිට මහා දැනුමක් ඉතිරි කරලා දුන්නා. ග්‍රහ ශක්තිය, කර්ම ශක්තිය පුද්ගලයා ගේ චර්යා රටාව මත වෙනස් කර ගන්න පුළුවන්. සද්ගුණවත් බව, අධිෂ්ඨානය තියෙනවා නම් යන්ත්‍ර - මන්ත්‍ර ශාස්ත්‍රයෙන් ඒ අයට අනිවාර්යෙන් යහපත් ප්‍රතිඵල ලබන්න පුළුවන්.සමහරුන් කසාද බැඳලා අවුරුදු ගණන් ඉන්නවා ළමයි නැතිව. ඕන්න බලන්න කාලයකට පස්සේ එක වාසනාවන්ත දරුවෙක් උපන්නහම ඒ පසුපස්සෙන් තවත් දරුවෝ බිහි වෙන්න ගන්නවා. මම තව කාරණයක් කියන්නම්. සමහරු අවුරුදු දහය - විස්ස කසාද බැඳලා ඉඳලා උන් හිටි ගමන් දෙන්නා දෙමහල්ලන් ගේ නුගුණ දකින්න ගන්නවා. මේ සියල්ල දෛවයට බාර දෙන්න බෑ. පවුල් ජීවිතයක් ගෙවන්න බුද්ධිය ඕනේ. එතකොට සුළු ප්‍රතිකර්ම මඟින් ග්‍රහ දෝෂ මඟ හරවන්න හැකියාව තියෙනවා. තමන් ගේ කේන්දරය අරගෙන යන්නේ කා ළඟට ද කියලා තමුන්ම දැන ගන්න ඕනේ.පොරොන්දම් බැලීම වගේම අද සමහර රටවල රුධිර සාම්පල් ගැළපෙනවද කියලත් පරීක්ෂා කරනවා. අපේ පොරොන්දම් පරීක්ෂාවේදී දෙදෙනාගේ මූල ධාතු ගැළපෙනවද බලනවා. නාඩි වලින් බොහෝ දේ හොයා ගන්න පුළුවන්. දස පොරොන්දම්, විසි පොරොන්දම් ගැළපෙන්නේ නැත්නම් තවත් බලන්න දේවල් තියෙනවා. දුටු මතින් තීරණ දෙන්න එපා කියන්නේ ඒකයි. නක්ෂත්‍ර පොරොන්දමේදී පුර පක්ෂයේ චන්ද්‍රයා බලවත් නම් දෝෂය භංග වෙනවා. ගණ පොරොන්දම් හරි නැත්නම් රාශ්‍යාධිපති මඟින් දෝෂ භංග වෙනවද බලන්න ඕනේ.පොරොන්දම් බලන දෛවඥයා සර්ව සාධාරණ ඥානයෙන් යුක්ත විය යුතුයි. සමාජ හා ඇසූ පිරූ තැන් ඇති කෙනෙක් වෙන්නම ඕනේ. සමහරු හොර කේන්දර හදලා අනුන් මුළා කරලා කසාද බඳිනවා. මේක නොකළ ම යුතු දෙයක්.තවත් සමහරු හරියට ශාස්ත්‍රය දන්නේ නැතිව පොරොන්දම් බලන්න ගිහින් කසාද අවුල් කරනවා. පොරොන්දම් බැලීම හොඳයි. ඒත් කල්පනාවෙන්.කේ. සී. ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=ay1008014</link>
    <topic>වැස්සේ තරම කක්කුට්ටා දනී</topic>
    <author>කේ. එස්. පියසේන</author>
    <content>ගස්වැල්, සතුන් සහ මිනිසුන් යන ජීවීන් වැඩෙන්නේත් රැකෙන්නේත් ආහාර නිසාය. මේ තුන් කොටසම වස විස නිසා රෝගී වෙයි. “නවීන කෘෂිකර්මය” මුවාවෙන් ගොවිතැනට කෘෂි රසායන යෙදීම නිසා අපට කන්නට සිදුවී ඇත්තේ ද වස සහිත ආහාරය.බටහිර බහුජාතික සමාගම් 60 දශකය අවසානයේදී අපට කෘෂි රසායන හඳුන්වා දුන්නේ අපේ පාරම්පරික භෝග වැඩිදියුණු කර වැඩි අස්වැන්නක් ලබාදෙන්නට පොරොන්දු වෙමිනි. එහෙත් ඔවුන් පර්යේෂණ නාමයෙන් කර ඇත්තේ අපේ භෝගවල ගුණාත්මක බව බාලකර තම කෘෂි රසායන අලෙවි කර ලාභ ගන්නට හැකි ලෙස ඒවායේ ජාන වෙනස් කිරීමයි.මුලින්ම ඩී.ඩී.ටී. හඳුන්වා දී ඉන්පසු රසායන පොහොර තෑගිකර, ඉන් ඉක්බිති පොහොර, වල්නාශක, කෘමිනාශක සහ අපට එතරම් නොගැළපෙන ඔවුන්ගේ කෘෂි උපකරණ ද මෙහි අලෙවි කර ලාභ ලබන්නට උපක්‍රමශීලීව පසුබිම සකසා ගත්හ. අස්වැන්න මඳක් වැඩි මිටි ගොයමත් වර්ණවත් රට ගොවි උපකරණත් ගොවි සිත වසඟ කළේය. එහි සැඟවී තිබූ හානිය නොදුටුවේය.මේ බටහිර සමාගම්, තම නිෂ්පාදනවල මිල වැඩි කරන විට එයින් මුලින්ම පීඩාවට පත්වූයේ රසායනික ගොවිතැනට ඇබ්බැහි කරවන ලද අසරණ ගොවීහුය. එවකට වගා කරමින් තිබූ අපේ අගනා දේශීය වී වර්ග සිය ගණනක් ක්‍රමයෙන් වඳ කරවමින් නවීන වී වර්ග පහක් හයක් රට පුරා ව්‍යාප්ත කළේ දශක එකහමාරක පමණ කාලයක් තුළදීය. එදා පාසලේ විෂයමාලාව ද නවීන රසායනික කෘෂිකර්මයට ගැළපෙන ලෙස වෙනස් කිරීමෙන් වස විස සහ රට කෘෂි උපකරණ අලෙවිය වැඩිකර දීමට පසුබිම සැකසීය.අපට උරුමව තිබුණේ රටත් ජනතාවත් ස්වයංපෝෂිත කළ කෘෂි සංස්කෘතියකි. එදා මුළු ආසියාවටත් බත සැපයූ හෙළ දිවයින යටත් කර ගැනීමට අපහසු වූයේ මෙම ශක්තිය නිසා බව තේරුම් ගත් ඉංග්‍රීසීන් 1812 දී ඌව වෙල්ලස්ස සශ්‍රීකත්වය සංහාරය කර දමමින් නැති කළේ ඒ කෘෂි සංස්කෘතියයි. ආහාරවලට වස මුසුකර අද කරන්නේ ද එයයි. ආහාර පෝෂණ ශක්තිය නැති කිරීමෙන් රටක් සහ ජනතාව වහල් බවට ගත හැකි බව අද බහුජාතික සමාගම් දනිතත් අප නොදැන සිටිමු.හිරු සඳු ආදී විශ්ව වස්තූන් පෘථිවියට බලපාන අන්දම දැන සිටි හෙළ ගොවියා ඒවා සැලකුවේ දේවත්වයෙනි. මෙම වස්තූන්ගේ හැසිරීම් අනුව නැකැත් බලා කටයුතු කළ නිසා ගොවිතැන ආරක්ෂා වී භෝග සරු විය. අටුව, දුම වී බිස්ස ආදී ආහාර සංරක්ෂණ ක්‍රම නිසා වසර පුරා ආහාර සුරැකිනි. අද බොහෝ දේශීය ආහාර නාස්ති වෙමින් ආහාර හිඟ වන්නේ අපට ගැළපෙන මෙවැනි සංරක්ෂණ ක්‍රම සහ ගෘහ නිර්මාණ නැති බැවැනි.බහුජාතික සමාගම් අපේ පැණි දොඩම් වඳ කර ඇත්තේ රසායන පොහොර වර්ගයක් යොදා වසරක් ඇතුළතය. ඉන්පසුව විදේශීය කහ දොඩම්, නාරන් අපේ වෙළෙඳ පොළේ පිරී ඇත. ඉතා ගුණ අපේ පොල්තෙල් අගුණ බව ප්‍රකාශ කර විවිධ තෙල් වර්ග ආහාර සඳහා ලංකාවේ ව්‍යාප්ත කර ඇත. ළදරුවනට ප්‍රතිශක්තිය ලබාදෙන මහා ඖෂධයක් වූ මවගේ මුල් කිරි ටික අගුණ බව කියමින් දොවා ඉවත විසිකිරීම පසුගිය කාලයක දී ලංකාව පුරා සිදු කෙළේය.කෘෂි රසායන මඟින් ඇතිකරන රෝග පාලනය කරන්නේ රසායන ඖෂධ මඟිනි. සුව වීමක් සිදු නොවන මෙම ඖෂධ අපේ රෝගීන් දිනකට කිහිප වරක් ගිල දමන විට බහුජාතික සමාගම්වල ආදායම් තරවෙයි. අපට නොමිලයේ සොයා ගත හැකි වටිනා දේශීය ඖෂධ නිගරු කොට රසායන ගිලිමින් රෝගී වෙද්දී පිටරටුන් අපේ ඖෂධ භාවිත කරමින් නිරෝගී වන බව අපේ බොහෝ අය නොදනිති.උසස් පොහොර, ශ්‍රමය සහ ආහාර ද ලබාදුන් ගවයාගේ ගොම, මුත්‍රවලින් අද ජීව වායු ඉන්ධනය ද ලබාගත හැකිය. අඟල් 4 – 6 උසට පොළව මත ස්වභාවිකව ඇති අපේ පොහොර තට්ටුව කුඹුරේදී ක්‍රමානුකූලව සකස් වන්නේ ගව කුරයෙනි. ට්‍රැක්ටර් වල දිග දැති මඟින් කුඹුරේ යට ඇති නිසරු කරමැට්ට උඩට මතුවී පොහොර තට්ටුව අවල්වීම නිසා රසායන පොහොර දැමීමට අවශ්‍ය වෙයි.අප රටේ බොහෝ අංශ බහුජාතික සමාගම්වල රසායන සූත්‍ර උගුලට හසුවී තිබේ. කෘෂිකර්මයේදී වීවලට පෙර කුඹුරට දමන පොහොරවලට මිශ්‍ර කර ඇති වල් ඇට පෝෂණය වූ පසුව කුඹුරට ඉසින වී පැළ පරදවා වැඩීමට වල්පැළ ශක්තිය ලබයි. මේ අනුව වල්නාශක කුඹුරට දැමෙයි.පොහොර මඟින් කෘමි බිත්තර ද කුඹුරට එක් වේ. රසායන පොහොරවල ඇති ලුණු නිසා වැඩිපුර ජලය උරාගන්නා වී පැළවල කඳ මහත් වී මෙළෙක් වෙයි. එවිට කෘමීන් පහසුවෙන් කඳ විද බිත්තර දමයි. මේ අනුව කෘමි නාශක කුඹුරට දැමීමට ද පසුබිම සැකසෙයි.මෙම රසායනික නිසා පොළොවෙහි පොහොර සාදන ජීවීන් කෝටි ගණනින් මිය යාම නිසා කෘත්‍රිම රසායන පොහොර අත්‍යාවශ්‍ය වේ.වෙනත් භෝගවල ඵලදාව මී මැස්සන් නැතිකිරීමෙන් අඩු කළ විට රට ආහාර මෙහි අලෙවියට මඟපෑදෙයි. බන්ඩි පීදීමට ද රසායන යෙදේ. ගොවිතැන හා සම්බන්ධ උපකරණ ද පිටරටින් ගෙන්වයි.බහුජාතික සමාගම් ලාබ උපයමින් අසරණ ගොවියා පීඩාවට පත් කරයි. පාරිභෝගිකයාගේ ජීවන වියදම වැඩි කරයි. පීඩාව දරාගත නොහැකි ගොවියා ගොවිතැන අතහැර දැමීමෙන් කුඹුරු පුරන් වෙයි. 2000 වසරේදී ලෝක බැංකුව විසින් “ලංකාව ගොවිතැනට සුදුසු නැති නිසා ගොවියෝ වෙනත් රැකියාවලට යා යුතුය”යි නියෝග කළේ ඔවුන්ගේ් සූත්‍ර සාර්ථක වූවා යැයි සිතා විය හැකිය.රසායන සූත්‍රයට අනුව අපේ පැවැති වගා දින වෙනස් කර අනියම් දින යොදා ඇත්තේ පොළොවේ කෘමි ගහණය වැඩි කාලවලය. එය රසායන පොහොර සහ කෘමිනාශක අලෙවියට රුකුලකි. මේ අනියම් දිනවල වගාකිරීම නිසා අස්වැන්න සොබාවික විපත්වලට ද හසුවිය හැකිය. කල් යල් බලා නියමිත සුදුසු දිනවල කළ අපේ ගොවිතැන විපත්වලින් ආරක්ෂා විය.උසට වැඩි පත්‍ර වටේට නමා වැටී පොහොර සහ ක්ෂුද්‍ර ජීවීන් රැකෙන පරිදි පොළව හිරු එළියෙන් මුවහ කර, වල්පැළ වැඩීම ද බාල කළ අපේ උරුම වී පැළය ජාන වෙනස් කර මිටි කර පත්‍ර කෙළින් සිටින සේ සාදා වල් පැළවලට හිරුඑළිය ලැබී වැඩෙන ලෙස නවීන කර ඇත. එවිට වල්නාශක යෙදිය හැකිය.අස්වැන්න නෙළූ පසුව ද කල්තබා ගැනීම සඳහා වස විස යෙදෙයි. භෝගවල පිහිටි ගුණාත්මක බව විකෘති වනසේ ජාන වෙනස් කෙරෙයි. වස නිපදවන්නෝ ද වස යොදා වගා කරන බොහෝදෙනා ද රසායන ආහාරවලින් වැළැකී හැකි පමණින් සොබාවික ආහාර ගනිති.මුළු ලෝකය පුරාම දැන් කාබනික පොහොර සඳහා විශාල ඉල්ලුමක් තිබේ. බොහෝ රටවල ආණ්ඩු කාබනික පොහොර යොදා ආහාර වගාකිරීම නීතිගත කර ඇත. හෙලිකොප්ටර් මඟින් රසායන ඉස ගොවිතැන් කළ වෙනිසියුලාව, කියුබාව වැනි රටවල් රසායනවලින් මිදී සොබාවික පොහොර යොදා ගොවිතැන් කර නිරෝගී වෙයි. ආසියාතික රටවල් 54ක් එකතු වී රසායනික ගොවිතැන අත්හරිමින් සොබාවික ගොවිතැනට පෙලඹෙමින් සිටී. තවමත් ලංකාවේ රසායන භාවිතය සරුවට කෙරෙයි.පිටරට පටවා ආදායම් ලබන්නට තරම් අප රටේ හොඳ පොහොර තිබියදී මහජන මුදල් නාස්ති කරමින් පිටරටින් වස ගෙන්වීම අපරාධයකි. ලංකාවේ ලඳු, කැලෑ, ඕවිටි, වනාන්තර ආදිය සරුවට වැඩි පලබර වන්නේ රසායන පොහොර දමා නොවේ.ආහාර භෝග දහස් ගණන් සරුවට වැවෙන අප රටට රට ආහාර මේ තරම් ගෙන්වීම මහජන මුදල් නාස්ති කිරීම අපරාධයකි. බිම වැටුණත් පැළවී ඵලදරන බීජ භෝග ඇති අප රටට, සෑම වගා වාරයක් සඳහා ම මිලට ගත යුතු රසායන යාදා වගාකළ යුතු ජාන විකෘති කළ බීජ අධික මිල ගෙවා ගොවියාට ගන්නට සැලැස්වීම අපරාධයකි.පළිබෝධකයන් මෙන් විලෝපීන් තුන් ගුණයක් සිටින සොබාවික පළිබෝධ මර්දන ක්‍රම ඇති ලංකාවට ජීවීන් සහ පොළොව මරා දමන වස රසායන සඳහා මුදල් නාස්ති කරති.මේ රටේ ඵලදරන කොස්, දෙල්, අල වර්ග, පලතුරු ආදියෙන් කෙරෙන නිෂ්පාදන කර්මාන්ත තව තවත් රට පුරා ව්‍යාප්ත කර රැකියා ආහාර සහ විදේශ විනිමය වැඩි කළ හැකිය. මේ භෝග තවමත් බොහෝ සේ අපතේ යයි. ඉවත විසිකර දැමූ අපේ බිමට ගැලපෙන වියදම් අඩු මෙවලම් නැවත ගත යුතුය. සිංහල උදැල්ල, සිංහල නගුල, ආදිය ජාති භේදයක් නොකළ යුතුය.සඳ පුර පසදී ගස් වැල් වේගයෙන් වැඩෙයි. වඩදිය (පුරපස) කාලයේදී ලී සඳහා ගස් නොකපන්නේ වැඩිපුර ජලය උරාගත් ගස් කඳන් පහසුවෙන් විද බිත්තර දැමීමට කෘමීන්ට හැකි නිසාය. ගස කපා ටික කලකදී බිත්තර මෝරා වැඩෙන කෘමීහු ලීය කන්නට පටන් ගනිති. සඳ බසින බාදිය කාලයේදී ගස්වල ජලය හීන වී ලීය තද ගතිය පවතින නිසා කෘමීන්ට විදීම අපහසු වෙයි. අමාවක කළුවරට ගස් කපන්නේ මේ නිසාය. එවිට ලීය ආරක්ෂා වෙයි.මහ පොළොව හුස්ම ගනී. වරෙක පොරවාගෙන නිදයි. වරෙක ඇඹුල් රස වෙයි. හිරු සඳුගේ විසම කිරණ පොළොවට වැටෙන විට ද පොළොව නිදන විට ද බීජ පොළොවට දැමීම ආරක්ෂිත නොවේ. දළු දමා ගොවිතැනට සුදුසු කාලය පිළිබඳව ඉඟි දෙයි. ගස්වල ගෙඩි සෑදෙන ප්‍රමාණය ඉදිරි කාලගුණය පෙන්වයි. කුරුල්ලන්ගේ ගී ගායනා, හැඬුම්, හැසිරීම් ද, ගෙවල් සාදන උස ද දමන බිත්තර ගණන වැනි දේ ඉදිරි කාලගුණ අනාවැකි පවසයි. කක්කුට්ටා නියරෙහි ගෙය සාදන ගැඹුර අනුව ඉදිරියේදී ලැබෙන වර්ෂාවේ තරම හෙළිවෙයි. අහසේ වලාකුළු ඉදිරි කාලගුණය පවසයි. එදා ගොවිතැන සරු වූයේ මේ සියලු කරුණු සලකා කල් යල් බලා කටයුතු කල බැවිනි.මේ පොළොව පමණක් නොව අප නොදන්නා බොහෝ දේ පිරී ඇති විශ්වය එකම ජාලයකි. මහා දේද සුළු දේද එකිනෙකට බලපායි. මේ ජාලයට එනම් සොබාදහමට විරුද්ධව යම් ක්‍රියාවක් කලහොත් එහි විපාක ශාපයක් වෙයි. හෙළ ගොවි සංස්කෘතිය අනුව පැරණි අය සොබාදහමට ගරුකරමින් එයට එකඟව ශබ්ද තරංග, ආලෝක කිරණ, දිශාබල, ජීවීන්ගේ පැවතුම්, සුදුසු වේලාව ආදිය සලකා ගොවිතැන ඇතුළු සියලු කටයුතු කළහ.කේ. එස්. පියසේනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aj1008011</link>
    <topic>ඩයලොග් ටෙලිකොම්-ඩයලොග් ආසිආටා වෙයි</topic>
    <author>ඡායාරූපය - කවින්ද පෙරේරා</author>
    <content>ඩයලොග් ටෙලිකොම්-ඩයලොග් ආසිආටා වෙයිශ්‍රී ලංකාවේ පුරෝගාමී දුරකථන සන්නිවේදන සේවා සැපයුම්කරු ඩයලොග් ටෙලිකොම් ඩයලොග් ආසිආටා පීඑල්සී ලෙස සමාගම් නාමය අලුත් කරයි.මේ නව සමාගම් නාමය ඩයලොග් වාර්ෂික මහා සභා රැස්වීමේ දී සමාගමේ කොටස්කරුවන් විසින් සහ සමාගම් ලියාපදිංචි කිරීමේ රෙජිස්ටාර් ජනරාල් විසින් අනුමත කරන ලදී. සමාගම් නාමය එලෙස වෙනස් කිරීමෙන් ඩයලොග් වෙළෙඳ නාමයට හෝ සමාගම් අනන්‍යතාවට කිසිදු බලපෑමක් සිදුනොවන අතර ලියාපදිංචි අනෙක් කිසිදු තොරතුරක් වෙනස් කිරීමක් සිදුකොට නැත.2009 වසරේදී බහුතර කොටස්කරුවන් සමාගම් නාමය සහ අනන්‍යතාව ටෙලිකොම් මැලේසියා ඉන්ටර්නැෂනල් බර්හඩ් වෙනුවට ආසිආටා ගෲප් බර්නඩ් ලෙස වෙනස් කිරීම ඩයලොග් ටෙලිකොම් නාමය වෙනස් කිරීමට ද හේතු විය.අයිඑස්ඕ 9001 තත්ත්ව සහතිකයෙන් පිදුම් ලද ඩයලොග්2.5 G සහ 3/ 3.5 G ජාලයන් මෙහෙයවීම මගින් අති නවීන බහුමාධ්‍ය සහ විශේෂ අන්තර්ජාල සේවා සඳහා පහසුකම් සපයනු ලබයි. ඩයලොග් සමාගම දකුණු ආසියාවේ ප්‍රථම 3ට් සේවා මෙහෙයවන්නා බවට ද පත්ව සිටී. ඩයලොග් ආසිආටා දේශීය ආවරණය සියලුම පළාත්වල පැතිර ඇති අතර මෙරට මිලියන 6.5 කට අධික පාරිභෝගික පදනමක් සඳහා තම සේවා සපයනු ලබයි.මහජන බැංකුවේ 49 වැනි සංවත්සරයට ආයතනික අංශයෙන් ද විශේෂ සමරු උත්සවයක් පැවැත්විණි. මුදල් අමාත්‍යංශයේ ලේකම් හා භාණ්ඩාගාර ලේකම් ආචාර්ය පී. බී. ජයසුන්දර මහතාගේ ප්‍රධානත්වයෙන් පැවැති මේ උත්සවය මහජන බැංකුවේ සභාපති ඩබ්ලිව්. කරුණාජීව, ප්‍රධාන විධායක නිලධාරී / සාමාන්‍යාධිකාරී පී. වී. පතිරණ යන මහත්වරුන් ඇතුළු ආයතනික කළමනාකාරිත්වය හා එහි කාර්ය මණ්ඩලය ද සහභාගි විය.එහිදී ජයසුන්දර මහතා ගනුදෙනු කරුවකු වෙත උපහාර තිළිණ පිරිනමන අවස්ථාවයි මේ. ආයතනික අංශයේ වැඩ බලන නියෝජ්‍ය සාමාන්‍යාධිකාරී චාන්දනී වේරපිටිය මහත්මිය ද මෙහි වෙයි.  කැල්ටෙක්ස් පිළිමලුන් පිටු දැකීමේ තරග මාලාවේ ක්ලිෆර්ඩ් කුසලානය නිරාවරණය කිරීමේ මාධ්‍ය හමුව පසුගියදා පැවැත්වේ. එහිදී ශ්‍රී ලංකා රගර් සංගමයේ සභාපති ගුවන් හමුදාපති එයාර් චීෆ් මාෂල් රොෂාන් ගුණතිලක සහ අනුග්‍රාහකයින් වන කැල්ටෙක්ස් ලුබ්රිකන්ට් ලංකා සමාගමේ කළමනාකාර අධ්‍යක්ෂ කිෂු ගෝමස් මහත්වරුන් ක්ලිෆර්ඩ් කුසලානය සමඟ.ඡායාරූපය - කවින්ද පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aj1008012</link>
    <topic>මානව සම්පත් දියුණු කිරීමට පෞද්ගලික අංශය ද පෙරට ආ යුතුයි</topic>
    <author>සුනිල් දයා අල්විස්</author>
    <content>මානව සම්පත් දියුණු කිරීමට පෞද්ගලික අංශය ද පෙරට ආ යුතුයිවිවා ගිෆ්ට් ඔෆ් ලයිෆ් අරඹමින් සුව ඇමැති කියයිජීවිතයක් බේරා ගැනීම වෙනුවෙන් තවත් කෙනකුගෙන් පරිත්‍යාග වශයෙන් ලේ ලබා ගැනීම නීතියෙන් සිදු කළ හැකි කාර්යයක් නොවේ. එය ආගමික පසුබිම දයාව, මානව ගුණය හා පරිත්‍යාගය මත ගුණාත්මකව සිදු කළ යුතු උතුම් සත් ක්‍රියාවක් යයි සෞඛ්‍ය ඇමැති මෛත්‍රිපාල සිරිසේන මහතා පවසයි.ඇමැතිවරයා ඒ බව පවසා සිටියේ ජාතික ලේ දන් දීමේ සේවය ග්ලැස්කෝ ස්මිත් ලයින් සමාගම හා එක්ව ‘විවා ගිෆ්ට් ඔෆ් ලයිෆ්’ ව්‍යාපෘතිය ආරම්භ කරමින් පැවැති උත්සවයේදීය.ජාතික ලේ දන්දීමේ සේවය හා ග්ලැස්කෝ ස්මිත් ලයින් සමාගම එකව ලේ දන්දිම උනන්දු කරවන ජාතික රුධිර බළකායක් පිහිටුවීම සඳහා විවා ගිෆ්ට් ඔෆ් ලයිෆ් නමින් ව්‍යාපෘතියක් ආරම්භ කර ඇත. මේ පිළිබඳ අත්සන් කෙරුණු ගිවිසුම සෞඛ්‍ය අමාත්‍යංශ ලේකම් වෛද්‍ය රවීන්ද්‍ර රුබේරු සහ අලෙවි අධ්‍යක්ෂ ශ්‍රී කාන්ත් සෙල්ලදුරෙයි යන මහත්වරුන් හුවමාරු කරගත් අවස්ථාව. සෞඛ්‍ය ඇමැති මෛත්‍රිපාල සිරිසේන මහතා ද මෙහි සිටී.මේ ව්‍යාපෘතිය ඉකුත් වසරේ ජාතික ලේ දීමේ සේවය හා එක්ව ප්‍රථම වරට ආරම්භ කරන ලද අතර එහිදී දින 12 කාලයකදී ලේ ෆයින්ට් 1000 ලේ බැංකුව වෙත රැස් කර දීමට සමත් විය.මානව සම්පත් දියුණු කිරීමට රාජ්‍ය හා පෞද්ගලික අංශය යන අංශ දෙකෙන්ම බෙදීමකින් තොරව සහයෝගය ලැබිය යුතු බවත් අද ලෝකයේ බොහෝ රටවල රාජ්‍ය අංශයට වඩා පෞද්ගලික අංශය බොහෝ ක්ෂේත්‍රවල නිරත වෙමින් සේවාව සලසන බව ද ඇමැතිවරයා එහිදී පෙන්වා දුන්නේය.ග්ලැස්කෝ ස්මිත් ලයින් අලෙවි අධ්‍යක්ෂ ශ්‍රී කාන්ත් සෙල්ලදුරෙයි මහතා, ලේ දන්දීමට ජනතාව දිරි ගන්වන මේ වැඩසටහනට අනුග්‍රහය ලබාදීමට හැකිවීම සතුටක් බව කීය.ජාතික රුධිර බළකාය පිහිටුවීමේ ආරම්භක පියවර ලෙස ලබන 30 වැනිදා නාරාහේන්පිට ජාතික රුධිර මධ්‍යස්ථානයේ සිට පොලොන්නරුව දක්වා රථ පෙරහරක් ගමන් කර පොලොන්නරුවේදී සෞඛ්‍ය ඇමැතිවරයා හමුවේ ජාතික රුධිර බළකායේ ප්‍රතිඥාවක් බාර දීමට ද නියමිතය.සුනිල් දයා අල්විස්ඡායාරූපය - රුක්මල් ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aj1008013</link>
    <topic>ලේක්හවුස් සෙවකයන්ට ලාබෙට එළවළු</topic>
    <author>ඡායා - තුෂාර ප්‍රනාන්දු</author>
    <content>ලේක්හවුස් සෙවකයන්ට ලාබෙට එළවළුලේක්හවුස් සුබසාධන දෙපාර්තමේන්තුව මගින් ආයතනයේ සේවකයන්ගේ පහසුව පිණිස පහසු මිලට එළවළු ලබාදීමේ වැඩසටහනක් පසුගියදා ආරම්භ කළේය.නුවරඑළිය සිංහල දෙමළ ගැමි කාන්තා සම්මේලනය එළවළු සපයන අතර එමඟින් අඩු මිලට ගුණත්වයෙන් යුතු අලුත් එළවළු මිලදී ගැනීමට අවස්ථාව ලැබේ.එම වැඩසටහන ආරම්භ වූයේ ලේක්හවුස් සභාපති බන්දුල පද්මකුමාර මහතාගේ ප්‍රධානත්වයෙනි. එහිදී සභාපතිවරයා එළවළු මිළදී ගත් අයුරු.ඡායා - තුෂාර ප්‍රනාන්දුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aj1008014</link>
    <topic>එටිසලාට් 3ජී ආවරණය උතුරටත්</topic>
    <author/>
    <content>එටිසලාට් 3ජී ආවරණය උතුරටත්එටිසලාට් සමාගම සිය ආවරණ කලාප පුළුල් කිරීමට සැරසෙයි. ඒ අනුව එටිසලාට් සමාගම මේ වන විටත් ආවරණයකර ඇති 1100 ට අමතරව තවත් නව කලාප 480 ක් ආවරණය කිරීමට නියමිත වේ. මෙම කලාපයන් අතරට නාගරික ප්‍රදේශ මෙන්ම උතුරු සහ නැඟෙනහිර ප්‍රදේශ ද අයත් වේ. මේ සමඟ එටිසලාට් සමාගම දිවයිනේ වැඩිම ප්‍රදේශ ගණනකට ආවරණය සපයන ජංගම දුරකථන සේවා සම්පාදකයා බවට පත්වේ.එටිසලාට් සමාගමේ මෙම ආවරණ ව්‍යාප්තිය, උතුරු සහ නැඟෙනහිර ප්‍රදේශ යළි සංවර්ධනය කිරීම සඳහා රජය ගෙනයන උතුරු වසන්තය වැඩසටහන හා ගමනැඟුම වැඩසටහන්වලට සමගාමීව ක්‍රියාත්මක වන අතර ඒ හරහා උතුරු නැඟෙනහිර ප්‍රදේශවල වැසියන්ට සුපිරි ආවරණයක් ලබාදීමට එටිසලාට් සමාගම අපේක්ෂා කරයි.මීට අමතරව මෙරට විශාලතම 3ජී ජාල මෙහෙයුම්කරු බවට පත්වෙමින් එටිසලාට් සමාගම විසින් නවීනතම 3ජී තාක්ෂණය මෙරටට හඳුන්වා දීමට නියමිත වන අතර උතුරු හා වන්නි දිස්ත්‍රික්ක ඇතුළුව දිවයිනේ සියළු නාගරික ප්‍රදේශවලට එහි ප්‍රතිලාභ ලැබීමේ අවස්ථාව උදාවෙනු ඇත.යූනියන් බැංකුවේ රන් භාණ්ඩ උකස් සේවාව මඟින් සිය ගනුදෙනුකරුවන්ට ඉතා තරගකාරී පොලී අනුපාතයක් යටතේ ඉහළම වටිනාකමක් ඔවුන්ගේ රන් භාණ්ඩ වලට ලබා දේ.බැංකු ඉතිහාසයේ පළමු වතාවට මුල් මුදල සහ පොලී අය කිරීමක් නැතිව සිය උකස් භාණ්ඩ නැවත බේරා ගැනීමට කදිම අවස්ථාවක් ලබා දෙයි. සෑම මාස 03 කට වරක් රන් භාණ්ඩ උකස්කරුවන් තිදෙනෙකුට රුපියල් 100,000/- රුපියල් 75,000/- හා රුපියල් 50,000/- ක් දක්වා පිළිවෙළින් පළමු, දෙවන සහ තුන්වන තෑගි ලෙස මුළු ණය මුදල සහ පොලිය ඉවත් කර ගැනීමට එමඟින් අවස්ථාව උදාවේ. මෙම සේවාව දිවයින පුරා විසිරී ඇති යූනියන් බැංකු ශාඛා සමූහය පුරා ව්‍යාප්තව ඇති අතර මේ අතරට උතුරු ප්‍රදේශයේ ශාඛාවන් ද ඇතුළත් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aj1008015</link>
    <topic>තිළිණ තරු තරගය මෙවරත්</topic>
    <author>සුභාෂිණි ජයරත්න</author>
    <content>තිළිණ තරු තරගය මෙවරත්සුභාෂිණි ජයරත්නපසුගිය වසරේ ‘තිළිණ තරු’ තරගාවලියේ හොඳම සහභාගිත්වය වෙනුවෙන් අල් අමීනා විද්‍යාලයේ සිසුවියක තමන්ට හිමි ත්‍යාගයඩ්ච්ජ්ඛ් හි ප්‍රධාන විධායක නිලධාරී සුරේෂ් අමරසේකර මහතා අතින් ලබාගත් අවස්ථාව. අධ්‍යාපන අමාත්‍යංශයේ සෞන්දර්ය ඒකකයේ අධ්‍යක්ෂ තුෂාරි ගුණතිලක, එක්සත් ජාතීන්ගේ මානව ජනාවාස ආයතනයේ ශ්‍රී ලංකා නියෝජිත ලක්ෂ්මන් පෙරේරා මහත්වරු ද මෙහි වෙති. ඡායා - දුෂ්මන්ත මායාදුන්නඅධ්‍යාපන අමාත්‍යංශයේ සෞන්දර්ය අංශය හා HDFC  බැංකුව එක්ව ලෝක ජනාවාස දිනය සැමරීම සඳහා පාසල් ළමයින් අතර චිත්‍ර සහ රචනා තරගයක් ‘තිළිණ තරු’ නමින් පැවැත්වීමට යයි.දෙවැනි වරට පැවැත්වෙන මේ චිත්‍ර තරගයේ තේමාව වන්නේ “වඩා යහපත් නගරයක් වඩා හොඳ දිවි පෙවෙතක්” යන්නයි.එක්සත් ජාතීන්ගේ මානව ජනාවාස වැඩ සටහනේ කොළඹ කාර්යාලයේ පූර්ණ අනුග්‍රහය යටතේ මේ තරගාවලිය පැවැත්වෙයි.සෑම පුද්ගලයකුටම ජීවත්වීම සඳහා ප්‍රමාණවත් පහසුකම් සහිත වාසස්ථානයක් තිබිය යුතු ය යන්නත්, අනාගත පරපුර වෙනුවෙන් සොබාදහම සුරැකීම මඟින් තිරසාර සංවර්ධනයක් ළඟා කර ගැනීමත් පිළිබඳ දරුවන් තුළ අවබෝධයක් ඇතිකරවීම තරගාවලියේ අරමුණයි.තරගාවලිය පිළිබඳ සියලු විස්තර විදුහල්පතිවරුන් වෙත යවා ඇති අතර ඉල්ලුම්පත් බාරගන්නා අවසාන දිනය සැප්තැම්බර් 20 දාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aj1008016</link>
    <topic>එලිෆන්ට් හවුස් නිෂ්පාදන නව වෙළෙඳ ලාංඡනයකින්</topic>
    <author/>
    <content>එලිෆන්ට් හවුස් නිෂ්පාදන නව වෙළෙඳ ලාංඡනයකින්සිලෝන් කෝල්ඩ් සටෝර්ස් නාමය යටතේ ක්‍රියාත්මක වන එලිෆන්ට් හවුස් සමාගම නව ලාංඡනයක් හඳුන්වා දෙයි.ජෝන් කීල්ස් පාරිභෝගික ආහාර අංශ ප්‍රධානී ජිතේන්ද්‍ර ගුණරත්න මහතා නව ලාංඡනය නිරාවරණය කළ අවස්ථාව.ජෝන් කීල්ස් පාරිභෝගික ආහාර අංශයේ සභාපති, ජිතේන්ද්‍ර ගුණරත්න මහතා කියා සිටියේ, “එලිෆන්ට් හවුස් සමාගමේ නව වෙළෙඳ ලාංඡනය හඳුන්වාදීම තම සමාගමේ ඉතිහාසයේ වැදගත් සන්ධිස්ථානයක් වන බවයි. එමෙන්ම එය අනාගත ව්‍යාපාරික කටයුතු වඩාත් සාර්ථක කරගැනීමට හේතු වනු ඇති බවයි.අද කාලයේ වෙළෙඳ පොළ යථාර්ථය හා පාරිභෝගික හැසිරීම සංකේතවත් කරමින් මේ වෙළෙඳ ලාංඡනය වෙනස් කිරීම සිදු වුවත්, සමාගමේ සාර්ථකම කොටස වන කැපවීම, උනන්දුව හා එලිෆන්ට් හවුස් සාමාජිකයන්ගේ උසස් තත්ත්වය එසේම පවතිනු ඇති” බවයි.වැඩිදුරටත් අදහස් දක්වමින් ගුණරත්න මහතා කියා සිටියේ, “වසර 140 ක් පුරාවට ශ්‍රී ලාංකීය පාරිභෝගික හදවත් වලට සමීප වෙමින් සාර්ථක ගමනක් යෑමට එලිෆන්ට් හවුස් සමාගමට අවස්ථාව උදා වූ අතර මෙම අලුත් වීම හරහා එලිෆන්ට් හවුස් වෙළෙඳ නාමය තවදුරටත් ව්‍යාප්ත කරමින් පාරිභෝගිකයන්ට තව තවත් නව නිෂ්පාදන හඳුන්වා දෙමින් එම ගමන තවත් ශක්තිමත් කිරීමට කටයුතු කරන බවයි.” එලිෆන්ට් හවුස් මෙම වෙනස් කිරීම සිදු කරනු ලැබුවේ, එලිෆන්ට් හවුස් එම නාමය පිළිබඳව පාරිභෝගිකයන් හරහා සිදු කරන ලද පුළුල් සමීක්ෂණයක ප්‍රතිඵලයක් ලෙසටය.  සීමාසහිත එලායන්ස් ෆිනෑන්ස් සමාගම සිය අලුත්ම ශාඛාව පසුගියදා යාපනයේ අංක 39 ස්ටැන්ලි මාවතේ දී විවෘත කරන ලදි. එහිදී සමාගමේ සභාපති ප්‍රතාප් කුමාර් ද සිල්වා මහතා පළමුවෙනි තැන්පත් කාරියගෙන් මුදල් ලබාගත් අවස්ථාවයි. මේ නියෝජ්‍ය සභාපති රොමානි ද සිල්වා මහතා බැංකුවේ උසස් නිලධාරීහු ද එම අවස්ථාවට එක්වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aj1008017</link>
    <topic>PCH  ශ්‍රී ලංකාවේ ප්‍රථම ලැයිස්තුගත තොරතුරු තාක්ෂණ සමාගම වෙයි</topic>
    <author/>
    <content>PCH  ශ්‍රී ලංකාවේ ප්‍රථම ලැයිස්තුගත තොරතුරු තාක්ෂණ සමාගම වෙයිසීමාසහිත පී. සී. හවුස් (PCH) සමාගම තම ව්‍යාපාරික අරමුදලක් රැස් කිරීම සඳහා මහජනයා වෙත ප්‍රවේශ වීමට කොළඹ කොටස් වෙළෙඳ පොළ වෙතින් අනුමැතිය ලැබීය.මේ අනුව රුපියල් 629,566,674 ක මුදලක් රැස් කිරීම සඳහා එකක් රුපියල් 11 බැගින් සමාගමේ සමස්ත කොටස්වලින් 25% ක ප්‍රතිශතයක් වන කොටස් 57,233,334 ක් නිකුත් කිරීමේ හැකියාව ලැබෙනු ඇත.මේ මූලික කොටස් නිකුතුව, තොරතුරු තාක්ෂණ ක්ෂේත්‍රය හා සහභාගිවීමට සහ සමාගමේ අනාගත සාර්ථකත්වය බෙදා හදා ගැනීම සඳහා මහජනයා වෙත ලැබෙන ඉතා ලාභදායී අවස්ථාවක් වනු ඇත.NDB ආයෝජන බැංකුවේ ප්‍රධාන විධායක දර්ශන් පෙරේරා, PCH අධ්‍යක්ෂ මංගල බෝයගොඩ, සභාපති එස්. එච්. එම්. රිසාන්, අධ්‍යක්ෂ සරත් වික්‍රමනායක, NDB ආයෝජන බැංකු සමූහයේ ප්‍රධාන විධායක වජිර කුලතිලක ප්‍රවෘත්ති සාකච්ඡාවට එක්වෙමින්.මේ මූලික කොටස් නිකුතුව පිළිබඳව අදහස් දැක් වූ PCH සභාපති එස්. එච්. එම්. රිෂාන් මහතා මෙසේ පැවැසීය.“මූලික කොටස් නිකුතුව සම්පූර්ණ කිරීමෙන් පසු අප කොළඹ කොටස් වෙළෙඳ පොළේ ලැයිස්තුගත එකම තොරතුරු තාක්ෂණ සමාගම බවට පත්වෙනවා.අපේ මූලික කොටස් නිකුතුව සඳහා සහභාගිවීම ආයෝජක ප්‍රජාවට පුරෝගාමී අවස්ථාවක් වනු ඇති. තොරතුරු තාක්ෂණ ක්ෂේත්‍රයේ බලසම්පන්න ආයතනයක් ලෙස PCH ලොව පහළ වන සියලු තාක්ෂණයන් මෙරට වෙත රැගෙන ඒම සඳහා පෙරමුණ ගෙන සිටින අතර මූලික කොටස් නිකුතුව මහජනයා විසින් ඉහළින්ම පිළිගෙන සමාගමේ නව පරිච්ඡේදයක් සඳහා ශක්තිය සපයනු ඇතැයි විශ්වාස කරනවා.”පසුගිය මාස කීපය සමාගමට අතිශයින් වැදගත් වූ අතර මෙම මූලික කොටස් නිකුතුව සඳහා මුල පිරුණේ සමාගම උපායාමාර්ගික ලෙස PCH නමින් ප්‍රති සන්නාමගත කිරීම ද සමඟිනි. මෙම පියවර තුළින් PCH, තොරතුරු තාක්ෂණ නිපැයුම් සැපයීමේ මෙන්ම, පාරිභෝගික, SME, සමාගම් ව්‍යුහයන් හා රාජ්‍ය අංශය ආදි සියලු අංශ සඳහා සේවා සැපයීමේ අංග සම්පූර්ණ සැපයුම් කරුවකු බවට පත්වීම සනිටුහන් කිරීමට සමත්ව තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aj1008018</link>
    <topic>ක්‍රිසී හෙයාර් ඩිසයින් ඇකඩමියට සිටි ඇන්ඩ් ගිල්ඩ්ස් විශිෂ්ට සම්මානයක්</topic>
    <author/>
    <content>ක්‍රිසී හෙයාර් ඩිසයින් ඇකඩමියට සිටි ඇන්ඩ් ගිල්ඩ්ස් විශිෂ්ට සම්මානයක්ක්‍රිසී හෙයාර් ඩිසයින් ස්ටුඩියෝ/ඇකඩමිය, සිටි ඇන්ඩ් ගිල්ඩ්ස් 2010 සම්මාන ප්‍රදානෝත්සවයේදී විශිෂ්ට සම්මානයකින් පිදුම් ලැබීය. එම ඇගයීම සිදු වූයේ සිටි ඇන්ඩ් ගිල්ඩ්ස් උම් මඟින් පැවැත්වූ කොණ්ඩා මෝස්තර සැකසීම පිළිබඳ උසස් ඩිප්ලෝමා පාඨමාලාව හදාරා ක්‍රිසී හෙයාර් ඩිසයින් ඇකඩමියෙහි ශිෂ්‍යයෙකු රන් පදක්කමක් දිනාගැනීමත් සමඟය.ක්‍රිසී රොසයිරෝලෝකයේ වෘත්තිමය ලෙස ඇගයීම් සිදුකරන ප්‍රධාන ආයතන අතරින් එක් ආයතනයක් වන සිටි ඇන්ඩ් ගිල්ඩ්ස් ආයතනය ඕනෑම රටක සේවය කිරීමට අවශ්‍ය ජාත්‍යන්තරව පිළිගත් විශේෂ සුදුසුකම් සිසුන්ට ලබා දෙයි. සිටි ඇන්ඩ් ගිල්ඩ්ස් ලෝකය පුරා විසිරී සිටින සිසුන්ට විශිෂ්ට සම්මාන පදක්කම් 49 ක් පිරිනැමු අතර සම්මාන 2 ක් කොණ්ඩා මෝස්තර සඳහා ශ්‍රී ලංකාවට හිමි විය.මෙම සම්මානයත් සමඟම ලොව පිළිගන්නා ඉතා උසස් මට්ටමේ අධ්‍යාපනයක් ලබා දෙමින් ක්ෂේත්‍රයේ වෘත්තිමය නිපුණයන් බිහි කිරීමට සුප්‍රසිද්ධ රූපලාවණ්‍ය හා කොණ්ඩා මෝස්තර ශිල්පිණී ක්‍රිසී රොසයිරෝ මහත්මිය පිහිටුවන ලද ක්‍රිසීස් ඇකඩමියට ඇති හැකියාව, දැනුම හා දක්ෂතාව නැවත වරක් තහවුරු කර තිබේ. විද්‍යාලයේ එක් අවුරුදු පාඨමාලාව අවසන් කළ සිසුන් 15 දෙනෙකුට උපාධි සහතික පත්‍ර ප්‍රදානය කිරීම ශ්‍රී‍්‍ර ලංකා ප්‍රදර්ශන හා සම්මේලන මධ්‍යස්ථානයේ පසුගියදා සිදු කෙරිණි. මෙම වසරේ උපාධි ප්‍රදානෝත්සවයේ තේමාව වූයේ “ප්‍රොමිසස් ඔෆ් ලව්” යන්නයි.තේමාව විස්තර කරමින් ක්‍රිසී මහත්මිය ප්‍රකාශ කළේ “වෘත්තියට ආදරය කිරීමට හා එහි රැඳී සිටීමට සිසුන් අවබෝධ කරගත යුතුයි. මෙම ආකල්පය අතිශයින්ම තරගකාරී ක්ෂේත්‍රයක් වන කොණ්ඩා මෝස්තර ක්ෂේත්‍රයට අත්‍යවශ්‍යයි. ඔබ කරන කාර්යය සඳහා ඔබට ආදරයක් නැත්නම් එය කිරීම ඉතාමත්ම අපහසුයි. තරුණ පිරිස එය තේරුම් ගත යුතුයි. හැකියාව ප්‍රගුණ වන්නේ භාවිතයෙන් හා පළපුරුද්දෙන් යන නියමය මෙම වෘත්තියට ඉතාමත්ම අදාළයි” යනුවෙනි.  ෆින්ලේස් තේ වතු සමාගම වසරේ හොඳම තේ දළු නෙළන්නන් තේරීමේ තරගයෙන් ජය ලැබුවන්ට ඉන්දියාවේ චාරිකාවක් ලබා දුන්නේය.හපුගස්තැන්න හා උඩපුස්සැල්ලාව යන සමාගමෙහි තේ වතු වලින් තෝරා ගැනුණු හොඳම තේ දළු නෙළන්නන් සයදෙනාට සියලු වියදම් සහිත ඉන්දියානු සංචාරයක් හිමි විය. සංචාරයේ දී ඔවුන්ට ආයතනික වියදමින් සාප්පු සවාරි යෑමට හා ඉන්දියානු සුප්‍රසිද්ධ කෝවිලක් වන්දනාමාන කර ගැනීමට හැකිවීමත් සුවිශේෂත්වයකි.වතු කළමනාකරුවන් මඟින් දැනුවත් කර, සමාගම සතු තේ වතු 26 පුරාවට විසිරී සිටින තේ දළු නෙළන්නන් අතරින් දක්ෂතම දළු නෙළන්නන් සොයා මෙකී තරගය පැවැත්විණි. ප්‍රථමයෙන් වසර පුරාවට නෙළන ලද තේ දළු වල තත්ත්වය හා බර ප්‍රමාණය අනුව මෙම වතු වලින් තෝරා ගත් හොඳම තේ දළු නෙළන්නන් 26 දෙනාගෙන් මෙකී දක්ෂතමයන් සයදෙනා ගත් බව ෆින්ලෙස් වතු සමාගමේ සභාපති නරේෂ් රත්වත්ත මානව සම්පත් ප්‍රධානි රනිල් කපුගීකියන මහතා කියයි.  තාක්ෂණයන් ප්‍රචලිත කිරීමටත්, නිර්මාණ ශීලිත්වය අවදි කිරීම සඳහා අවකාශ ලබාදීමත් දැනුම හා පළපුරුද්ද බෙදාදීමත් අරමුණු කරගනිමින් ‘විදුල්කා’ බලශක්ති සතිය මේ 03 වන දින සිට 08 වන දින දක්වා බණ්ඩාරනායක අනුස්මරණ සම්මන්ත්‍රණ ශාලාවේදී පැවැත්වේ.ඒ සඳහා රාජ්‍ය අංශයේ දෙපාර්තමේන්තු සහ අමාත්‍යාංශ මෙන් ම පෞද්ගලික අංශයේ බලශක්ති හා සම්බන්ධ ආයතන රාශියක් සහභාගිවේ. මෙම බලශක්ති සතිය ජාතික බලශක්ති කාර්යක්ෂමතා සම්මාන ප්‍රදානය, සම්මන්ත්‍රණ හා ප්‍රදර්ශනය යන අංශ තුන මුල් කර ගනිමින් පුරා දින 05 ක් පැවැත්වීමට කටයුතු යොදා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>01</day>
    </date>
    <link>http://www.silumina.lk/2010/08/01/_art.asp?fn=aw1008011</link>
    <topic>කවුදෝ ඇවිත් මගේ කටට ගැහුවා</topic>
    <author>මතුගම මහින්ද විජෙජ්තිලක</author>
    <content>කුලියාපිටිය ප්‍රදේශයේ යක්විල දඹගහගෙදර නිවසකට ආලෝකයක් පැමිණීමත්, නාගයෙකු පැමිණීමත්, පිළිබඳ පසුගිය ලිපියෙන් විස්තර කළෙමු. එසේ ම මේ සිද්ධිවලට ප්‍රධාන වූ සුමනා ගමගේ මහත්මිය පේන අසන්නට ගිය තැන්වලින් “ඔබට වටිනා යමක් ලැබේවි” යැයි කියැවුණු බව ද ඇගේ දියණිය විජිතා රංගනී මහත්මිය අප සමඟ කීවාය. දැන් එතැන් සිට..කුඹුරු ගොවිතැන් හා බුලත් වගාව ජීවනෝපාය කරගෙන සාමාන්‍ය ජීවිතයක් ගත කරමින් සිටිය දී මේ පවුලේ අයට ආලෝකයක් දිස්වීම නිසා මේ සිද්ධි ප්‍රදේශයේ ප්‍රචාරය වන්නට විය.මේ ආලෝක වඩාත් දිස්වූයේ කුඹුරේ බැවින් රංගනී ගේ සීයා මේ ආලෝකය (නාග මාණික්‍ය) අයිති මට යැ”යි කියා රංගනීගේ පියා වැඩ කරමින් සිටි කුඹුරු ආපසු ලබාගත්තේය. මේ නිසා පිටස්තර කුළී වැඩවල යෙදෙන්නට පියාට සිදුවිය. මේ අසහනකාරී මානසිකත්වය සමඟ ශාරීරිකව ද දුර්වල වූ පියා රෝගාතුර විය. ඔවුහු ඔහුට හැකි පමණින් ඉහළම වෛද්‍ය ප්‍රතිකාර ලබා දුන්හ.මේ අතර සුමනා (මව) බෝධි පූජා පවත්වමින් ද දේවාල ගණනේ පුද පවත්වමින්, ශාස්ත්‍ර අසන්නට ද ගියා ය. මේ පවතින තත්ත්වයන් අතරේ නාගයා ද නිතර ආවේය. නාගයාට කිසිවෙකු කරදර නොකළ අතර නායගාගෙන් ද කාටවත් කරදරයක් වූයේ ද නැත. “තමන්ට අයිති වස්තුවක් ලැබෙන්න තියෙනවා. ඒක වෙලාවට ලැබේවි යැ”යි සුමනාට කීප පොළකින් ම කියැවිණි.. ගිරිඋල්ල මුතුගල ප්‍රදේශයේ ස්ථානයකට ද සුමනා ගියා ය.”ඔය ගෙදරට ධාතූ®න් වහන්සේලා වඩිනවා. ඒවාට වැඩ සිටින්නට සුදුසු තැනක් නැති නිසා ආපසු වඩිනවා. සමන් පිච්ච මල්, අරලිය මල් පූජා කර උදේට බලන්න. ධාතූ®න් වහන්සේ වැඩ සිටිනවා ඇති”යි එතැනින් කියැවිණි.ඒ අනුව දිනක් ඇය කරඬුවක් ගෙනාවාය. එදින සමන්පිච්ච මල් වට්ටියක් පූජා කිරීමටම සුමනා ගමගේ සූදානම් වෙද්දී ආලෝකයක් සමඟ රන්වන් කුඩා දෙයක් (කැබැල්ලක්) මල් වට්ටියට ආවේය. ඒ සමඟ බලන විට කරඬුව ඇතුළතට ද ධාතූන් වහන්සේ විසිහතර නමක් වැඩම කොට තිබුණි. ගම් ප්‍රදේශයේ විහාරස්ථානවල ස්වාමීන් වහන්සේ පවා පැමිණ ඒ ධාතු බව සනාථ කළහ.මේ නිවසේ අය මස් මාලු කරවල බිත්තර ආහාරයට නොගෙන එළවුළු ආහාර පමණක් භාවිත කරමින් පන්සිල් අකුරටම ආරක්ෂා කළ අතර, ධාතූන්වහන්සේ සඳහා අවශ්‍ය වතාවත් මැනැවින් ඉටු කළහ. මේ අතර ආලෝකය පැමිණීම ද සිදුවිය. දිනක් මේ ආලෝකය අම්මා (සුමනා) තවත් අයට පෙන්වද්දී රංගනී අසලට ද තවත් ආලෝකයක් ආවේය. එය රංගනී අම්මාට පෙන්වන විට ම අතුරුදන් විය.මේ වන විට පියා රෝහල් ගතව සිටියේය. දිනක් පියාගේ අසනීපය ගැන කතාකරන්න පැමිණි ආච්චි සීයා දෙදෙනා සහ පියාගේ සහෝදරයෝ අම්මාට දොස් කියා බැණ වදිමින් “මේ ධාතු වැඩියාට පස්සේ තමයි ඔක්කොම කරදර” යැයි කියන්නට වූහ. ඒ අවස්ථාවේ අහල පහල උදවිය කීප දෙනෙක් ද එතැන සිටියහ.අම්මා කේන්තියෙන් ගෙට ගොස් ධාතු කරඬුව ඉස්තෝප්පුවට ගෙනැවිත් එතැන සිටි හැමෝටම පෙන්නා “වීසි කරනවා” කියා කරඬුවේ පියන ඇරියාය. එවිට ම එහි තිබුණු ධාතූ®න් වහන්සේ අතුරුදන් වූහ. එතැන සිටි අයට හිස් කරඬුව පෙන්වා එය ගෙට ගෙන ගොස් තැබුවාය. මේ සිදුවූ දෙයින් ශෝකයට පත් රංගනී ගෙට වැදී අඬන්නට වූවාය.මේ අවස්ථාවේ රෝහලේ සිට පැමිණි තාත්තා ගෙට ගොස් කරඬුව විවෘත කැර බැලීය. විනාඩි කීපයකට පෙර අතුරුදන් වූ ධාතූන් වහන්සේ නැවත කරඬුවට වැඩම කොට තිබුණි.සියලු දෙනාම පුදුමයට පත් වූ අතර එයින් පසු කිසිවෙකු ඒ ගැන කතා කළේ ද නැත. ඉන්පසු දිනක නිවසේ ගිහි පිරිතක් කියැ වූ අතර එදා පිරිත් මණ්ඩපයට ද ධාතූන් වහන්සේ වැඩම කළහ. ඊට පසු සිදුවූ සිද්ධීන් රංගනී විස්තර කළේ මෙසේය.”1994 අප්‍රේල් මාසයේ 13 වැනිදා රාත්‍රී 7.30ට විතර අපේ ගේ ඉදිරිපිට වෙල්යායේ මීටර් 50ක් විතර දුරින් මීටර් 10ක් විතර උඩින් උඩින් පෝය දාට පායන පුරා සඳ වගේ දෙගුණයක ලොකු ආලෝකයක් අපට පෙනුණා. 1995 අප්‍රේල් 13 දාත් ඒ වේලාවට ඒ වගේ ම පෙනුණා.විනාඩි 15ක විතර කාලයක් ඒ ආලෝකය හැමෝට ම පෙනුණා. 1996 අප්‍රේල් 11 වැනිදා අපේ තාත්තා මියගියා. ඒ වන විට අපි අන්ත අසරණ තත්ත්වයට පත්වෙලයි හිටියේ. හොඳ ආර්ථිකයක් නොතිබුණු නිසා මගේ ඉගෙනීමත් නතර වුණා. තාත්තා නැති වුණාට පස්සේ අම්මයි මමයි පුංචියට කඩයක් පටන්ගත්තා.කුඹුරු ගොවිතැනක් කරගෙන යම්තම් ජීවත්වුණා. මල්ලී පොළවල්වල එළවළු වෙළඳාමේ ගියා. තාත්තා අන්ත්‍රා වූ දවසේ ධාතූන් වහන්සේ අතුරුදන්වී තිබුණා.සමහර දාට අර එළිය මිදුලේ පෙරළෙනවා. සීනු හඬ නඟමින් අහසට යනවා. ඔය වගේ දේවල් අපට සුපුරුදු දේවල් වුණා. තාත්තා ගේ මරණයෙන් මාස තුනකට පසු ධාතූන් වහන්සේ නැවතත් කරඬුවට වැඩියා. ගෙදර දිනපතා ආගමික වතාවත් කළේ මමයි.1999 වර්ෂයේ මා විවාහ වුණා. සුරා සූදු දුම්පානයෙන් තොර දැහැමි මහත්මයෙකු සමඟ. මස් මාළු කරවල බිත්තර අපේ ගෙදර ආහාරයට ගත්තේ නැහැ. විවාහ වූයේ අනුරාධපුරයටයි. අම්මා මට කීවා ධාතූන් වහන්සේ අනුරාධපුරයේ අපේ නිවසට ගෙන යන්න කියා. මම මගේ සැමියා සමඟ සුදු හඳුන් කරඬුවක් අරගෙන ගිහින් එක් ධාතූ®න් වහන්සේ නමක් වඩමවාගෙන ආවා. එදා උදේ 6ට කුලියාපිටියෙන් අනුරධපුරය බලා පිටත්වන බස්රියට ගොඩවුණා.ධාතු කරඬුව කාටවත් පෙනෙන්න තිබුණේ නෑ. බස්රිය ගමන් ආරම්භ කරන විට ම ඒ බස්රිය ඇතුළට ආලෝකයක් ආවා. බස් රියේ සිටි අය සාදුකාර දුන්නා. ගෙදර ඇවිත් බලන විට කරඬුවේ ධාතූන් වහන්සේ දෙනමක් වැඩ සිටියා. දැනට අවුරුදු දහයක් මම ඉතා ම ශ්‍රද්ධාවෙන් ඒ වතාවත් සිදු කරනවා.කෙසේ නමුත් අපට ජීවත්වීමේ දී බොහෝ කරදර කම්කටොලු එළැඹුණා.අපි දුක් මාන්සියෙන් හදාගත්ත නිවසත් අත හැර යන්න සිදුවුණා. අපි ජය ශ්‍රී මහා බෝධීන් වහන්සේ වෙත ගොස් බෝධි පූජාවක් පවත්වා (2006) සහනයක් ලබා දෙන ලෙස ඉල්ලා සිටියා. මගේ මහත්තයා වැඩ කරන්නේ නගර සභාවේ.අපට තියෙන කරදර නගර සභාවේ අයත් දන්නවා. නගරාධිපතිතුමා අපට ජීවත්වෙන්න තාවකාලික නිල නිවාසයක් ලබාදුන්නා.2007 අවුරුද්දේ සිට අම්මාට වරමක් ලැබී අඳුනකින් ශාස්ත්‍ර කියනවා. අම්මා ඒවා ඒ තරම් නොපිළිගත්තත් එයාට ඒවා කරන්න සිද්ධවුණා. දැන් මැති ඇමැතිවරු පවා ශාස්ත්‍ර අහන්න අම්මා ළඟට එනවා.දැන් වසර තුනක පමණ සිට මගේ ළඟ කවුදෝ කෙනෙක් ගැවසෙන බව දැනෙනවා. ඡායා මාත්‍රයක් පෙනී නොපෙනී යනවා.වේලාවකට කතා කරනවා ඇහෙනවා. රාත්‍රි සිහිනෙන් කතාකරනවා. වෙලාවකට කවුදෝ කෙනෙක් ඇඟේ හැපෙනවා වගේ දැනෙනවා. තවත් වේලාවකට මගේ ඇඟෙන් උණුසුම් දෙයක් ඉවතට ඇදී යනවා වගේ දැනෙනවා.තවත් වේලාවකට මගේ අතින් හෝ කකුළෙන් අදිනවා වගේ දැනෙනවා. දවසක් මම මේ නොපෙනෙන බලවේගයට බැන්නා. “මෙන කරදරයක් ද මේ” කියා.එදා බොහෝ වේලාවක් යන තුරු මට නින්දගියේ නෑ. කවුදෝ ඉතා වේගයෙන් මගේ කටට ගැහුවා. මට පුදුම වේදනාවක් එයින් දැනුණා.මට දැන් අවශ්‍ය මේ තත්ත්වයෙන් මිදී පිරිසිදු බුදු දහම සොයාගෙන ඒ මාර්ගයේ යන්න” යැයි රංගනී කීවාය. (මේ සිද්ධිය තවමත් ගවේෂණ තත්ත්වයේ පවතින බව කරුණාවෙන් සලකන්න)භූතාත්ම විවිධ ආකාරයෙන් මිනිසුනට විවිධ බලපෑම් කරන බව ආටානාටිය සූත්‍රය, කරණීය සූත්‍රය හා ධජග්ග සූත්‍රය හැදෑරීමේ දී පැහැදිලි වේ. එසේ ම මිනිසුනට එවැනි බලපෑම් කරන්නේ කවරහු ද? යන්න විමසා බැලීමේ දී බොහෝ විට එසේ බලපෑම් කරන්නේ සංසාර ගත ඥාතීහුම ය. මම අසවල් ;දවියා යැයි කීව ද මිනිසුන ගේ කිළිකුණු සහිත ශරීරවලට දෙවියෝ සම්බන්ධ නොවෙති.මෙසේ භූ®තාත්ම බලපෑම් ඇති කරන්නේ ජීවත්වන මිනිසුන් කෙරෙහි ඇල්ම හා ද්වේශය හේතු කොට ගෙනය. ඊට අමතරව සමහර භූතාත්මයෝ තමන් ගේ අවශ්‍යතා ඉටු කැර ගැනීමට මිනිස් ශරීරවලට සම්බන්ධ වෙති.ආදරය ආශාව නිසා ඇතිවන ඇල්මෙන් හෝ තරහ මරහ නිසා ඇතිවන ද්වේෂයෙන් හෝ ජීවත්වන මිනිසුන් කරා භූතයෙකු පැමිණෙන විට ඔහු සමඟ සිටින තවත් භූ®තයෝ ද පැමිණෙති.මේ අතුරුගිරිය ශ්‍රී ඥානවිමල විපස්සනා භාවනා මධ්‍යස්ථානාධිපති ගස්නාවේ ඥානානන්ද මා හිමියන් වෙත ඉදිරිපත් වූ සිද්ධියකි.ඔහු වැදගත් සමාජ මට්ටමක ජීවත්වන තරුණයෙකි. පියා මියගිය පසු ඔහුට රාත්‍රි කාලයට අමුත්තක් දැනෙන්නට විය. තමන් නිදන යහන අසල යමෙකු ගැවසෙන බවක් දැනෙන්නට විය. දිනක් ඔහු නින්දට යන විට ඩිජිටල් කැමරාවක් ළඟ තබාගෙන සිට රාත්‍රි අමුත්තක් දැනුණු සැණින් පින්තූරයක් ගත්තේය. ඔහු මදුරු දැළ ඇතුළත සිට එම පින්තූරය ගත් බැවින් ඡායාරූපය එතරම් පැහැදිලි නැත.මේ ඡායාරූපයේ ඔහුගේ පියා යුරෝපීය ඇඳුමෙන් සැරසී සිටී. ඔහු සමඟ එවැනි ම ඇඳුමෙන් සැරසුණු තවත් විශාල පිරිසක් වූහ. ඒ ගැන මම ගස්නාවේ ඥානානන්ද හිමියන්ගෙන් විමසූවෙමි.”ඒ ප්‍රාණකාරයන් මිනිස් ලොව සිටියදී භාවිත කළ ප්‍රිය කළ ඇඳුම.ඔහුගේ මිනියට අන්දා තිබුණු ඇඳුම. මරණයේදී සිරුරෙන් නික්ම ගොස් ආපසු තම සිරුර දැක ගන්නට හැකි තත්ත්වයක සිටියා නම් ඒ ඇඳුම මනෝකායට සම්බන්ධ වෙනවා. එසේ නැත්නම් ඔහු ප්‍රිය කළ ඇඳුම මනෝකායට සම්බන්ධ වෙනවා.ඒ වගේ ම ඔහු (ප්‍රාණකාරයා) සමඟ සම්බන්ධ වන්නේ ද එවැනි ම සම මට්ටමේ ප්‍රාණකාරයෝ, භූ®ත ලෝකයේ ද ආගම් වශයෙන් දේශපාලන වශයෙන් කණ්ඩායම් හැදී සිටිනවා වගේ සමාජ තත්ත්වයෙන් ද කණ්ඩායම් හැදෙනවා. මේත් ඒ වගේ පිරිසක්” යැයි උන්වහන්සේ පැවසූහ.මතුගම මහින්ද විජෙජ්තිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=aa100808_1</link>
    <topic>සාක්කුවේ තිබුණේ 5000 යි</topic>
    <author>දයා ඩී. ෆොන්සේකා</author>
    <content>සක්විති වංචාවදයා ඩී. ෆොන්සේකානවගමුව කොරතොට අඹගහහන්දියේ දී මිරිහාන පොලිසිය විසින් පෙරේදා අත්අඩංගුවට ගෙන රහස් පොලීසියට බාර දෙනු ලැබූ සක්විති රණසිංහ හෙවත් අභය ආරච්චිලාගේ චන්දන වීරකුමාර හා ඔහුගේ බිරිය අනුරාධිනීගෙන් රහස් පොලිසිය මේ වන විට දීර්ඝ වශයෙන් ප්‍රශ්න කරමින් සිටී.තැන්පත් කරුවන් ගෙන් ලබාගත් රුපියල් කෝටි 1433 ක මුදල්වලට සිදුවූයේ කුමක් දැයි අනාවරණය කැර ගැනීමට ඔහුගෙන් ප්‍රශ්න කැරගෙන යන බව ජ්‍යෙෂ්ඨ රහස් පොලිස් නිලධාරියෙක් ‘සිළුමිණ’ ට පැවසීය.ඔහුට එරෙහිව තැන්පත් කරුවන් 2014 ක පිරිසක් පැමිණිලි කොට තිබිණි. අත්අඩංගුවට ගන්නා විට මුහුණ පුරා රැවුල වවා වෙස් මාරු කරගෙන කිලිටි ඇඳුමින් සැරසී යාචක වෙසින් සිටි සක්විති රණසිංහ අත ඒ වනවිට තිබුණේ රුපියල් 5000 කට ආසන්න මුදලක් පමණි. තමා අත මුදල් නැති බවත් ජීවත්වීමට සුළු රැකියා කළ බවත් කී ඔහු එම මුදල ද බිරියගේ පියාගෙන් ඉල්ලා ගත් බව පොලිසියට පවසා ඇතැයි වාර්තාවෙයි.විදේශ ගතව සිටියදී ඔහු ආගිය තැන් පිළිබඳවත් රහස් පොලිසිය ඔහුගෙන් ප්‍රශ්න කරයි. සක්විති රණසිංහට බිරියට හා දරුවන්ට මෙරටින් පැනයාමට හා යළිත් මෙරට පැමිණීමට සහාය දුන්නේ කවුදැයි රහස් පොලිසිය ප්‍රශ්න කරමින් සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=aa1008081</link>
    <topic>සක්විති පෙනී සිටියේ දෙමළ නමකින්</topic>
    <author>දයා ඩී. ෆොන්සේකා</author>
    <content>අවුරුදු දෙකක් ඉන්දියාවේ සැඟවී සිට පැමිණිබිරිඳත් සමඟ නවගමුවේදී දැලේ!දයා ඩී. ෆොන්සේකාපොලිස් අත්අඩංගුවට පත්වූ සක්විති රණසිංහ නැමැත්තා මීට මාස දෙකකට පෙර ඉන්දියාවේ සිට ශ්‍රී ලංකාවට පැමිණ තිබෙන්නේ දෙමළ නමකින් ලබාගත් ව්‍යාජ විදේශ ගමන් බලපත්‍රයක් ප්‍රයෝජනයට ගනිමින් බව මෙතෙක් සිදු කළ පොලිස් පරීක්ෂණවලින් අනාවරණය වී තිබේ.රුපියල් කෝටි දහසකට අධික මුදලක් වංචා කොට වසර දෙකක් තිස්සේ අතුරුදන්ව සිටි සක්විති රණසිංහ ඉකුත් දා ඔහුගේ බිරිඳත් සමඟම පොලිසියට කොටු වුණේ නවගමුව ප්‍රදේශයේදී ය. ඉන්දියාවේ සිට පැමිණි ඔහු වත්තල ප්‍රදේශයේ සැඟවී සිට ඇත.තනි පුද්ගලයකු විසින් මෙතෙක් ශ්‍රී ලංකාවේ සිදු කරන ලද දැවැන්තම මූල්‍ය වංචාව කෙළේ සක්විති රණසිංහ ලෙස ඉතිහාසගත වී ඇති අතර ඔහු පොලිසියට අත්‍යවශ්‍ය අපරාධකරුවකු ලෙස නම් කැර තිබුණු අතර අන්තර්ජාතික පොලිසියේ සහාය ඇතිව ඔහු අත්අඩංගුවට ගැනීමට ශ්‍රී ලංකා පොලිසිය සෑහෙන පරිශ්‍රමයක් දැරුවේය.අබය රණසිංහ ආරච්චිගේ චන්දන වීරකුමාර යන සැබෑ නම සක්විති රණසිංහ ලෙස වෙනස් කොට ගෙන පෞද්ගලික ඉංග්‍රීසි ගුරුවරයකු ලෙස වෘත්තිය ආරම්භ කළ මොහු රුපියල් කෝටි දහසකට වඩා මුදලක් වංචා කොට අතුරුදන්වූ පසු ව්‍යාජ ගමන් බලපත්‍ර හා ව්‍යාජ නම් කිහිපයක් භාවිතා කැර ඇති බව අනාවරණය වී තිබේ.ඔහුගේ බිරිඳ වන ජයරදුගොඩ ගමගේ කුමාරි අනුරාධිනී නැමැත්තිය ද දැනට පොලිස් අත්අඩංගුවේ පසුවෙයි.මොවුන් අත්අඩංගුවට ගත්තේ මිරිහාන පොලීසිය මඟිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=aa100808_2</link>
    <topic>ජනපතිගේ ප්‍රධානත්වයෙන් ආණ්ඩු පක්ෂ මන්ත්‍රී වැඩමුළුවක්</topic>
    <author/>
    <content>ආණ්ඩු පක්ෂයේ මැති ඇමැතිවරුන්ගේ සහභාගිත්වයෙන් දෙදිනක වැඩමුළුවක් බේරුවල රිවරිනා හෝටලයේදී ඊයේ ඇරැඹිණි.මහින්ද රාජපක්ෂ ජනාධිපතිතුමාගේ ප්‍රධානත්වයෙන් ආරම්භ වූ මෙම වැඩමුළුවේ අරමුණ වූයේ රටේ නව දේශපාලන සංස්කෘතියක් නිර්මාණය කිරීම මෙන් ම මහින්ද චින්තන වැඩපිළිවෙළ පිළිබඳ පුළුල් කතිකාවක් ඇති කිරීමයි.ආණ්ඩු පක්ෂ මන්ත්‍රීවරුන් අතර සුහදතාව වර්ධනය කිරීම මෙන් ම රටේ ඉදිරි ආර්ථික ප්‍රතිපත්ති සැකසීම උදෙසා ඔවුන්ගේ අදහස් හා යෝජනා ලබා ගැනීම ද මේ වැඩමුළුවේ අරමුණු අතර විය. ලෝක ආර්ථික ප්‍රවණතා, නව ආර්ථික ක්‍රමවේද මෙන් ම ශ්‍රී ලංකාවට ගැලපෙන ආර්ථික තත්ත්වයන් පිළිබඳව වැඩමුළුවේ දී පුළුල් වශයෙන් සාකච්ඡාවට ලක් විය.ලෝක දේශපාලන ප්‍රවනතා සහ ශ්‍රී ලංකාවේ දේශපාලන තත්ත්වය පිළිබඳව ද මෙහිදී සාකච්ඡාවට භාජන විය.ආශ්චර්යමත් ශ්‍රී ලංකාවක් බිහිකිරීම උදෙසා යන ගමනේදී මහජන නියෝජිතයින් ඊට දායකවිය යුතු ආකාරය පිළිබඳව විශේෂ අවධානයක් යොමු කැරිණි. කැලණිය විශ්ව විද්‍යාලයේ ජ්‍යෙෂ්ඨ කථිකාචාර්ය ධම්ම දිසානායක මහතා ‘අපේ දේශපාලනය’ මැයෙන් විශේෂ දේශනයක් ද පැවැත්වීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=aa1008082</link>
    <topic>කොටි මූල්‍ය ජාලය තවමත් වැඩ</topic>
    <author>අරුණි මුතුමලී</author>
    <content>ඇමෙරිකාවේ රාජ්‍ය දෙපාර්තමේන්තුව කියයිඅරුණි මුතුමලීයුද්ධයෙන් පරාජය වුවද එල්.ටී.ටී.ඊ. අන්තර්ජාතික මූල්‍ය ජාලය තවමත් ක්‍රියාත්මක වන බව ඇමෙරිකා එක්සත් ජනපද වාර්තාවක සඳහන් වෙයි.”2009 වසර සඳහා වූ ත්‍රස්තවාදය පිළිබඳ වාර්තාව නමින් ඇමෙරිකා එක්සත් ජනපදයේ රාජ්‍ය දෙපාර්තමේන්තුව නිකුත් කළ එම වාර්තාවට අනුව කුමරන් පද්මනාදන් හෙවත් කේ.පී. අත්අඩංගුවට ගැනීමත් සමඟ එල්.ටී.ටී.ඊ. මූල්‍ය ජාලයට විශාල පීඩනයක් එල්ල කිරීමට ශ්‍රී ලංකා රජයට හැකිවී තිබේ.කෙසේ වෙතත් ත්‍රස්තවාදීන්ගෙ අන්තර්ජාතික මූල්‍ය ජාලය මේ වනවිටත් උතුරු ඇමෙරිකාව, යුරෝපය, ඔස්ට්‍රේලියාව ආදී රටවල දෙමළ ජනතාවගෙන් මූල්‍ය දායකත්වය ලබාගැනීම අඛණ්ඩව සිදුකරමින් පවතී. එසේම ශ්‍රී ලංකාවේ එල්.ටී.ටී.ඊ.යට අනුකම්පා කරන පිරිසගෙන් ද තවමත් දායකත්වය ලබෙන බවට තොරතුරු වාර්තා වී තිබේ.ඇමෙරිකන් වාර්තාවට අනුව එල්.ටී.ටී.ඊ.ය දෙමළ සමාජසේවා ආයතන මඟින් ද මුදල් එකතු කිරීමේ කටයුතුවල නිරතව සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=aa1008083</link>
    <topic> අන්තර්ජාතික අධිකරණයකට අත වනමින් අපේ අධිකරණය හෑල්ලු කරන්න එපා - ඇමැති ජී.එල්.පීරිස්</topic>
    <author/>
    <content>අන්තර්ජාතික අධිකරණයට අත වනමින් අපේ අධිකරණය හෑල්ලු කිරීමෙන් වළකින ලෙස විදේශ ඇමැති මහාචාර්ය ජී.එල්.පීරිස් මහතා පවසයි.පාර්ලිමේන්තු මන්ත්‍රීවරුන් තම වරප්‍රසාදවලට මුවාවී අධිකරණය හා එහි විනිශ්චයකාරවරුන් අයුතුසහගත ලෙස විවේචනය කිරීම මඟින් අධිකරණයේ ගෞරවය හා ස්වාධීනත්වය හෑල්ලු වන බවත් විදේශ ඇමැති මහාචාර්ය ජී.එල්.පීරිස් මහතා පෙන්වා දුන්නේය.පාර්ලිමේන්තුවේදී විපක්ෂයේ ඇතැම් මන්ත්‍රීවරුන් අධිකරණ කටයුතුª හා විනිශ්චයකාරවරුන් ගේ ක්‍රියාකලාපය නොමනා ලෙස විවේචනය කළ අවස්ථා ගණනාවක් සිහිපත් කළ ඇමැතිවරයා වැඩිදුරටත් පැවසූයේ මෙවැනි කටයුතු හේතුවෙන් අධිකරණය හෑල්ලුවට ලක්වන අතර එවැනි දේ සඳහා උත්තරීතර පාර්ලිමේන්තුව යොදා ගැනීම කිසිසේත් පිළිගත හැකි තත්ත්වයක් නොවන බවයි.”අධිකරණය පක්ෂග්‍රාහීයි. අධිකරණ ක්‍රියාපටිපාටිය අසාර්ථකයි” යනුවෙන් ඇතැම් මන්ත්‍රීවරුන් පාර්ලිමේන්තුවේදී කරන ප්‍රකාශවලට පිළිතුරු දීමට එම විනිශ්චයකාරවරුන්ට අවස්ථාවක් නොලැබෙන තත්ත්වයක් මත අසාධාරණ හා ඒකපාර්ශ්වීය විවේචන සිදුකිරීම මඟින් අධිකරණය පිළිබඳව මහජනතාව අතර තිබෙන ගෞරවය හා විශ්වාසය බිඳ වැටෙන බවත් ඇමැතිවරයා සිළුමිණට කීය.ශ්‍රී ලංකාවේ අධිකරණය ආරම්භයේ සිට මේ දක්වා කීර්තිමත් හා ගෞරවණීය පිළිගැනීමකට ලක්ව තිබියදී එහි කටයුතු නොමනා ලෙස විවේචනය කිරීම මඟින් අන්තර්ජාතික අධිකරණයකට ශ්‍රී ලංකාවේ අභ්‍යන්තර ප්‍රශ්නවලට මැදිහත්වීමට ඉඩකඩ විවර කරදීමක් බවත් ඇමැතිවරයා සඳහන් කෙළේය.තමා මේ ප්‍රකාශය සිදුකරන්නේ වසර ගණනාවක නීතිය පිළිබඳ ආචාර්යවරයකු ලෙස කටයුතු කිරීමෙන් ලද අත්දැකීම මත බව සිහිපත් කළ මහාචාර්ය ජී.එල්.පීරිස් මහතා අවධාරණය කෙළේ අධිකරණය විවේචනයට ලක් කිරීම රටට කරන බලවත් හානියක් බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=aa1008084</link>
    <topic>උණු වතුරෙන් විදුලිය</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහශ්‍රී ලංකාවේ උණු දිය උල්පත්වලින් විදුලි බලය නිපදවීම පිණිස පසුගිය සති කිහිපය ඇතුළත ක්‍රියාත්මක කරන ලද පර්යේෂණවලින් සාර්ථක ප්‍රතිඵල ලබමින් ඇතැයි ඒ පිළිබඳ පර්යේෂණ කරන කැනඩාවේ මොන්ටේරියෝ විශ්ව විද්‍යාලයේ කථිකාචාර්ය හා ශ්‍රී ලංකාවේ විවෘත විශ්ව විද්‍යාලයේ ජ්‍යෙෂ්ඨ කථිකාචාර්ය ආචාර්ය මොරල් ෆොන්සේකා මහතා පවසයි.මෙලෙස මෙරට කරන පර්යේෂණවල වටිනාකම රුපියල් කෝටි 5 ක් පමණ වටිනා බවද එම පර්යේෂණ කණ්ඩායම පවසති.බ්‍රිතාන්‍යයේ එඩින්බරෝ විශ්ව විද්‍යාලයේ විද්‍යුත් භූ තාප හා විද්‍යුත් චුම්භක තරංග පිළිබඳ මහාචාර්ය බෲස් ඇලන් හොප්ස්, බ්‍රිතාන්‍යයේ ජාතික පාරිසරික පර්යේෂණ සභාවේ කොලින් රිචඩ් සමඟ හා විද්‍යා හා පතල් කැණීම් කාර්යාංශයේ නලින් ද සිල්වා හා මූලික අධ්‍යයන ආයතනයේ ආචාර්ය දීපාල් සුබසිංහ යන මහත්වරු මෙම පර්යේෂණය සඳහා එක්වී සිටිති.ඔව්හු දැනට ශ්‍රී ලංකාවේ උණු දිය උල්පත් ඇති මහපැලැස්ස මහඔය, කපුරල, පදියතලාව, කින්නියා, වැලිකන්ද, රන්ගිරි උල්පත යන ප්‍රදේශවල මෙම විද්‍යාඥයන් පිරිස පර්යේෂණ කළහ.ඒ අනුව උණු වතුර ළිං අසල ප්‍රදේශයේ කිලෝ මීටර් 27 ක් දුර ප්‍රදේශයක් කිලෝමීටර් 10 ක් ගැඹුරට ලොව නවීනතම හා මිනුම් යන්ත්‍ර මඟින් සිදුරු 2000 ක් පමණ විද පර්යේෂණ කරන ලදී.මෙම කටයුත්ත සඳහා හන්තාන මූලික අධ්‍යයන ආයතනයේ අධ්‍යක්ෂ මහාචාර්ය සී. බී. දිසානායක හා භූ විද්‍යා හා පතල් කැණීම් කාර්යාංශයේ භූ විද්‍යාඥ එන්. පී. විජයානන්ද යන මහත්වරු පූර්ණ සහාය දක්වති. උණු දිය උල්පත් පිළිබඳ පර්යේෂණ කිරීම සඳහා බ්‍රිතාන්‍ය රජයේ ජාතික පාරිසරික පර්යේෂණ සභාව මඟින් රුපියල් ලක්ෂ 40 ක පමණ වටිනාකමක් ඇති පර්යේෂණ උපකරණ ද මෙරටට ලබා දී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=aa1008085</link>
    <topic>දකුණු ආසියාවේ ගැඹුරුම වරාය 15 දා ජලයෙන් පිරෙයි</topic>
    <author>සුභාෂිණි ජයරත්න</author>
    <content>සුභාෂිණි ජයරත්නනාවික ක්ෂේත්‍රයේ පෙරළියක් සිදු කරමින් ඉඳිවෙන හම්බන්තොට වරායට ජලය පුරවන “කරදියවර මංගල්‍යය” ලබන 15 දා මහින්ද රාජපක්ෂ ජනාධිපතිතුමා අතින් උත්සවාකාරයෙන් ආරම්භ කෙරේ.වියළි තත්ත්වයක් යටතේ වරායක් සාදා ජලය පිරවීම ලෝක ඉතිහාසයේ ද ඓතිහාසික අවස්ථාවකි. 2008 වසරේ ජුලි මස 15 දා ආරම්භ කළ වරාය ඉදිකිරීමේ පළමු අදියරේ කටයුතු අපේක්ෂිත කාලයටත් වඩා පෙර අවසන් කිරීමට හැකිවී ඇත. ජලය පිරවීමට අපේක්ෂා කරන තටාකයේ ගැඹුර මීටර් 21 ක් වන අතර මීටර් 17 ක් උසට වතුර පිරවීමත් සමඟම හම්බන්තොට වරාය දකුණු ආසියාවේ ගැඹුරුම වරාය බවට පත්වෙයි.පළමු අදියරේදී පර්යන්ත 2 ක් ඉදිවූ අතර විශාල ප්‍රමාණයේ නැව් 4 ක් නැවැත්වීමේ පහසුකම් ඇතිවෙයි. නොවැම්බර් මාසයේදී මුල්ම නැව වරායට සේන්දු කිරීමේ කටයුතු සිදුවන අතරම දෙවැනි අදියරේ වැඩ කටයුතු ද ආරම්භ කිරීමට නියමිතය.දෙවැනි අදියර වසර 3 1/2 කින් අවසන් කිරීමට බලාපොරොත්තු වන අතර පර්යන්ත 5 ක් ඉදිකිරීමෙන් තවත් නැව් 9 ක් නැවැත්වීමේ පහසුකම් ද ලැබෙයි. පළමු හා දෙවැනි අදියර සඳහා ඇමෙරිකන් ඩොලර් මිලියන 1450 ක මුදලක් ඇස්තමේන්තු කර ඇත.15 දා එළඹෙන කරදියවර මංගල්‍යයට එක්වීමටත් අවසන් වරට වරාය පතුලට බැස එම අත්දැකීම ලැබීමටත් එදිනට සියලුම මහජනතාවට වරාය අධිකාරිය ආරාධනා කර සිටියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=aa1008086</link>
    <topic>ලීසිං බස් 500 කින් මසකට මිලියන 50 ක ආදායමක්</topic>
    <author>තාරක වික්‍රමසේකර</author>
    <content>තාරක වික්‍රමසේකරමහා භාණ්ඩාගාරයෙන් යැපීම නවතා ලංගම තනිවම පවත්වාගෙන යෑමට කටයුතු යෙදීමේ පළමු පියවර ලෙසින් බස්රථ ලීසිං ක්‍රමය යටතේ මිලදී ගන්නා බව ලංගම සභාපති එම්. ඩී. බන්දුසේන මහතා පවසයි.මහින්ද රාජපක්ෂ ජනාධිපතිතුමාගේ උපදෙස් මත බස් රථ 500 ක් ලංගමයට අලුතින් එකතු කිරීමට කටයුතු කරන අතර එම බස් රථ ලීසිං ක්‍රමයෙන් මිලට ගැනීමට නියමිතය. ඉන් බස් රථ 100 ක් දැනටමත් අශෝක් ලේලන්ඩ් සමාගමෙන් ඇණවුම් කර ඇති බවත් ඉතිරි බස් රථ මිලදී ගැනීමේදී කඳුකර ධාවනයට සුදුසු බස් රථ සම්බන්ධව තාක්ෂණ ඇගැයීම් කමිටු වාර්තා සැලකිල්ලට ගෙන කටයුතු කළ යුතුව ඇතැයි ද සභාපතිවරයා පෙන්වා දෙයි.ලීසිං ක්‍රමයෙන් බස්රථ මිලට ගැනීමෙන් මහා භාණ්ඩාගාරය හරහා බස් රථ ලබා ගැනීමට මුදල් වැය වීමක් සිදු නොවන අතර ලීසිං වාරික අදාළ ඩිපෝව මඟින් ම ගෙවීමට කටයුතු කළ යුතුය.මෙම බස් රථ ලංගමට ලාභ ඉපැයිය හැකි මාර්ගවල පමණක් ධාවනය කෙරෙන අතර මෙම බස් රථවලින් සියලු වියදම් හැර මසකට රුපියල් මිලියන 50 ක ආදායමක් ලබා ගැනීමට අදහස් කරන බව ද බන්දුසේන මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=aa1008087</link>
    <topic>ඩෙංගු මර්දනයට අලුත් දෙපාර්තමේන්තුවක්</topic>
    <author>සුනිල් දයා අල්විස්</author>
    <content>සුනිල් දයා අල්විස්රට පුරා පැතිර ඇති ඩෙංගු වසංගතය මැඩලීම සඳහා වෙනම දෙපාර්තමේන්තුවක් “ඩෙංගු මර්දන දෙපාර්තමේන්තුව“ නමින් පිහිටුවීමට සෞඛ්‍ය අමාත්‍යංශය තීරණය කර තිබේ. මේ සඳහා රජයේ අනුමැතිය ද ලබා ගෙන ඇති බව සෞඛ්‍ය අමාත්‍යංශ වාර්තා පවසයි.ඉකුත් මේ මාස 7 දී පමණක් වාර්තා වූ ඩෙංගු මරණ සංඛ්‍යාව 178 ක් වන අතර ඩෙංගු රෝගයට ගොදුරු වූ සංඛ්‍යාව 24202 කි.කර්මාන්ත තාක්ෂණ ආයතනය පවසන අන්දමට දේශීය වශයෙන් නිෂ්පාදනය කරන බී. ටී. ඩෙංගු මර්දන බැක්ටිරියාව පිළිබඳ කෘමිනාෂක රෙජිස්ට්‍රාර්වරයා පවසන්නේ එහි විෂ සහිතයි යන ලේබලය ඇතුළත් කළ යුතු වුවත් එම බැක්ටිරියාව කෘමිනාෂකයක් වුවත් කිසිදු විෂක් නොමැති බවය.මේ අතර ඩෙංගු මර්දන ජාතික සතිය හෙට (16) වැනිදා ආරම්භ කර ලබන 22 වැනිදා දක්වා පවත්වන බව ද රටක් වශයෙන් ජාතියක් වශයෙන් මේ කර්තව්‍යයට සහභාගි වීම ජාතික යුතුකමක් යැයි ද සෞඛ්‍ය ඇමැතිවරයා පෙන්වා දෙයි.මේ දිනවල දිගින් දිගටම ඩෙංගු මර්දන කටයුතුවල ජනතා සහභාගිත්වය ඇතිව වැඩ සටහන් ක්‍රියාත්මක කර තිබේ. මේ යටතේ මහජනතාව දැනුවත් කිරීම, කුණු කසල ඉවත් කිරීම්, දුමායන කටයුතු, ගෙයින් ගෙට යාම, නෛතික කටයුතු සිදු කිරීම, ශ්‍රමදාන ආදි ක්‍රියාමාර්ග ඇතුළු කටයුතු රැසක් අඛණ්ඩව සිදුවෙමින් පවතී.ඩෙංගු නසමු රට සනසමු යන තේමාව යටතේ යෞවන කටයුතු අමාත්‍යංශය, ජාතික තරුණ සේවා සභාව, ශ්‍රී ලංකා යෞවන සමාජ සම්මේලන සමෘද්ධි අධිකාරිය, ගොවිජන සේවා අධිකාරිය, රාජ්‍ය පරිපාලන අමාත්‍යංශය, පොලීසිය එක්ව පසුගිය 5 වැනිදා සිට ඊයේ (7) දක්වා ඩෙංගු මර්දන වැඩ සටහනක් ද ක්‍රියාත්මක කරන ලද අතර මෙය අදත් (8) පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=aa1008088</link>
    <topic>ඩෙංගු තොරතුරු අපට කියන්න...</topic>
    <author/>
    <content>රටපුරා වසංගතයක් ලෙස පැතිරෙන ඩෙංගු මර්දනයට මාධ්‍යවේදීන්ගේ දායකත්වය ලබාදීම සඳහා සිළුමිණ ඩෙංගුª මර්දන මාධ්‍ය කමිටුව ක්‍රියාකරයි.ඔබත් ඩෙංගු මර්දනයට අවංකවම දායක වන වගකීමක් සහිත පුරවැසියකු නම් ඔබේ ප්‍රදේශයේ හෝ රැකියා ස්ථානයේ ඩෙංගු බෝවන ස්ථාන පිළිබඳව, ඩෙංගු මරණ පිළිබඳව මෙන්ම ඩෙංගු පිළිබඳ ඔබ දන්නා කියන තොරතුරු අප වෙත දැනුම් දෙන්න. 0112429264/65/66 සිළුමිණ කර්තෘ මණ්ඩලයේ දුරකථන ඔබ වෙනුවෙන් විවෘතය.“සිළුමිණ” ඩෙංගු මර්දන මාධ්‍ය කමිටුවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=aa1008089</link>
    <topic>මහනුවර ඇසළ මංගල්‍යය 10 දා ඇරැඹෙයි</topic>
    <author>රමණී සුබසිංහ, සහ මහනුවර උතුර විශේෂ</author>
    <content>රමණී සුබසිංහ, සහ මහනුවර උතුර විශේෂමෙවර මහනුවර ඇසළ පෙරහර මංගල්‍යය ලබන 10 දා දහවල් 12.55 ට යෙදෙන සුබ මොහොතින් සතර දේවාලයන්හි කප් සිටුවීමත් සමඟ ආරම්භ වේ. දින පහක් පුරා අභ්‍යන්තර පෙරහර පවත්වා අගෝස්තු 15 දා සිට 19 දක්වා කුඹල් පෙරහර පැවැත්වේ.20 දා රාත්‍රියේ රන්දෝලි පෙරහර ආරම්භ වන අතර 24 දා අවසන් මහා රන්දෝලි පෙරහර පැවැත්වේ. මහා රන්දෝලි පෙරහර අවසන් වීමෙන් පසු මධ්‍යම රාත්‍රියේ පෙරහර කරඬුව ගෙඩිගේ විහාරය දක්වා වැඩම කරවන අතර අලුයම සතර දේවාලයේ දිය කැපුම් පෙරහර පිටත් වී ගැටඹේ තොටින් දිය කපා පුල්ලෙයාර් කෝවිලට පැමිණ පුද සත්කාර පැවැත්වීමෙන් පසු 25 දා දහවල් පෙරහර ආරම්භ කැරේ.දහවල් පෙරහර ගෙඩිගේ විහාරයෙන් පිටත් වී දේවාල පෙරහරත් සමඟ එක්ව ශ්‍රී දළදා මාලිග චතුරශ්‍රයට පැමිණ ප්‍රදක්ෂිණා කොට ගෙවදීමත් සමඟ පෙරහර අවසන් වේ. දියවඩන නිලමේ ප්‍රමුඛ නිලමේවරු කෙටි පෙරහරකින් ජනාධිපති මන්දිරයට පැමිණ ජනාධිපතිතුමාට පෙරහර අවසන් කළ බවට සංදේශය බාර දීම සිදු කිරීමට නියමිතය.පසුදා සිට දින හතක් පුරා පෙරහරට සහභාගි වූ සියලුම ශිල්පීන්ට ආශිර්වාද පතා මහා විෂ්ණු දේවාලයේ දී වලියක් මංගල්‍යය පැවැත්වීමත් සමඟ ඇසළ පෙරහර මංගල්‍යය කටයුතු අවසන් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=aa10080810</link>
    <topic>බෙල්ලන්විල මහ පෙරහර 12 දා සිට</topic>
    <author/>
    <content>බෙල්ලන්විල රජමහ විහාරස්ථානයේ 60 වැනි වාර්ෂික ඇසළ උත්සවය ලබන 12 දා සිට 29 දක්වා පැවැත්වේ.ලබන 12 වැනිදා සිට 14 වැනිදා දක්වා රාත්‍රි ධර්ම දේශනාද 15 වැනිදා සිට සතියක් පුරා පිරිත් දේශනාද මේ ඇසළ උත්සව වැඩසටහනට ඇතුළත් වන බව බෙල්ලන්විල රජමහා විහාරාධිකාරි මහාචාර්ය බෙල්ලන්විල විමලරතන හිමියෝ පැවසූහ.මේ පෙරහර 1950 වර්ෂයේදී එවකට බෙල්ලන්විල රජමහ විහාරාධිපතිව වැඩ විසූ බෙල්ලන්විල සෝමරතන හිමිපාණන්ගේ මූලිකත්වයෙන් ආරම්භ වූවකි.කප් සිටුවීම, දොරකඩ අස්න දේවදූත පෙරහර සහ කුඹල් පෙරහර පැවැත්වෙන්නේ ලබන 21 වැනිදාය.අගෝස්තු 22 දා සිට 25 දක්වා මල් පෙරහරද 26 පාවඩ පෙරහරද 27 වැනිදා රන්සිවි පෙරහරද 28 වැනිදා රන්දෝලි පෙරහර හා 29 වැනිදා දියකපන පෙරහර සහ දේවදූත පෙරහරද පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=aa10080811</link>
    <topic>කපුගේ සැමරුම 9 වැනිදා</topic>
    <author/>
    <content>විශාරද ගුණදාස කපුගේ 65 වන ජන්ම සංවත්සරය නිමිති කරගෙන ‘කපුගේට හැටපහයි’ නමින් ප්‍රණාම ගී ප්‍රසංගයක් ලබන සඳුදා (9) සවස 6.30 මරදාන එල්ෆින්ස්ටන් රංග ශාලාවේදී පැවැත්වේ.ටවර්හෝල් රඟහල පදනම විසින් සංවිධානය කරන මෙම ප්‍රණාම ගී ප්‍රසංගය ජාතික උරුමයන් හා සංස්කෘතික කටයුතු පිළිබඳ ඇමැතිනි පවිත්‍රා දේවි වන්නිආරච්චි මහත්මියගේ සහ එම නියෝජ්‍ය ඇමැති ගුණරත්න වීරකෝන් මහතාගේ ද ප්‍රධානත්වයෙන් පැවැත්වෙනු ඇත.බස්නාහිර ආණ්ඩුකාර අලෙවි මවුලාන, උතුරුමැද පළාත් ආණ්ඩුකාර කරුණාරත්න දිවුල්ගනේ යන මහත්වරු ඇතුළු සම්භාවනීය අමුත්තන් පිරිසක් සහභාගි වන මෙම උත්සවයේදී ප්‍රවීණ ගායක ගායිකාවෝ රැසක් ගීත ගායනා කරති. රවිබන්දු විද්‍යාපති සහ රාජ්‍ය නර්තන කණ්ඩායම නර්තනයෙන් ද සහාය දක්වයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=aa10080812</link>
    <topic>අපේ අනන්‍යතාව සුරකිමින් ශ්‍රී ලංකාව දියුණු කරමු</topic>
    <author>නිහාල් පී.අබේසිංහ</author>
    <content>- ඇමැති බැසිල් රාජපක්ෂනිහාල් පී.අබේසිංහශ්‍රී ලංකාව දියුණු කළ යුත්තේ ශ්‍රීී ලංකාවේ අනන්‍යතාව සුරකිමින් අපේම ශ්‍රී ලංකාව ලෙස බවත්, ඒ අනුව මෙරට සංචාරක කර්මාන්තය ද දියුණු කිරීමත් කළ යුත්තේ අපේකම අපේ අනන්‍යතාව සුරකිමින් බවත් ආර්ථික සංවර්ධන කටයුතු පිළිබඳ ඇමැති බැසිල් රාජපක්ෂ මහතා පවසයි.එමෙන්ම ලොව දියුණුතම රටවල් සමඟ ශ්‍රී ලංකාව සන්සන්දනය කිරීම පදනම් විරහිත බවත් අප කළ යුත්තේ තිරසාර ලෙස රටේ සංවර්ධනය පවත්වාගෙන යා හැකි ආකාරයේ සංවර්ධන කටයුතු සිදු කිරීම බවත් බැසිල් රාජපක්ෂ මහතා පැවසීය.අද අලි-මිනිස් ගැටුම පිළිබඳව විවිධ මාධ්‍ය වාර්තා පළවෙනවා. නමුත් පිස්සු බල්ලො කාලා, සර්පයෝ කාලා ජනතාව මැරෙනවා. ඒ ගැන කවුරුවත් කථාකරන්නේ නැහැ.අලි විදුලි වැට ගහලම මේ අලි-මිනිස් ගැටුමට විසඳුම් හොයන්න අමාරුයි. අපි එවැනි දේ පිළිබඳව සමබරව කටයුතුª කළ යුතුයි යැයි ද බැසිල් රාජපක්ෂ මහතා කීය. ඇමැතිවරයා මේ බව පළකළේ පසුගියදා කොළඹ සංචාරක හා හෝටල් කළමනාකරණ ආයතනයේ පැවැති මාධ්‍ය හමුවකදීය.මෙහිදී කරුණු දැක්වූ ශ්‍රී ලංකා සංචාරක ප්‍රවර්ධන කාර්යාංශයේ සභාපති ආචාර්ය නාලක ගොඩහේවාගේ මහතා පැවසුවේ මේ වසරේ මුල් හය මාසය ඇතුළත මෙරටට විදේශ සංචාරකයන් පැමිණීමේ සියයට 48ක වර්ධනයක් ඇතිවී ඇති බවයි.මේ වසර අවසානය වන විට මේ රටට විදේශ සංචාරකයන් 585000ක් පැමිණෙනු ඇති බවත් ඔහු කීය. කෙසේ වුවත් වැඩිපුර සංචාරකයන් ගෙන්වා ගැනීමේ සංචාරක හෝටල් කාමර ගණන මීට වඩා වැඩි කළ යුතු බවත් සභාපතිවරයා කීය.මෙම මාධ්‍ය හමුව සංවිධානය කළ ආර්ථික සංවර්ධන අමාත්‍යංශයේ මාධ්‍ය සමායෝජක ජ්‍යෙෂ්ඨ මාධ්‍යවේදී ධර්මන් වික්‍රමරත්න මහතා පැවසුවේ ආර්ථික සංවර්ධන අමාත්‍යාංශයේ වැඩ සටහන් වලදී මාධ්‍යවල සහාය ඉතා වැදගත් බවයි.මෙරට මාධ්‍ය ආයතන ප්‍රධානීහු හා මාධ්‍යවේදීහු විශාල පිරිසක් මෙම අවස්ථාවට සහභාගිවූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=aa10080813</link>
    <topic>විරු දරු සිතුවම් 2010 කලා භවනේදි</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාරාජ්‍ය ආරක්‍ෂක අමාත්‍යාංශයේ සිසු දරු දැරියන්ගේ චිත්‍ර හා අත්කම් නිර්මාණ ඇතුළත් ප්‍රථම ප්‍රදර්ශනය ‘විරුදරු සිතුවම් 2010’ නමින් පසුගිය 3 දා පෙරවරුවේ කොළඹ ජාතික කලා භවනේදි යුද හමුදාපති ලුතිනන් ජනරාල් ජගත් ජයසූරිය මහතාගේ ප්‍රධානත්වයෙන් විවෘත කෙරිණි.පාසල ඇතුළත ක්‍රියාත්මක මේ ව්‍යාපෘතිය යටතේ දරුවන්ගේ කලා කුසලතා එළිදැක්වීමටත් සෞන්දර්යාත්මක හැඟීම් මෙන්ම සංයමය වර්ධනය කර ගැනීමටත් හැකිවන පරිදි පරිසර හිතකාමී දරුවකු බිහි කිරීම මෙම ප්‍රදර්ශනයේ අරමුණ බව එහි විදුහල්පති ප්‍රමුදිත වික්‍රමසිංහ මහතා පැවසීය.පළමුවන ශ්‍රේණියේ සිට සිව්වන ශ්‍රේණිය දක්වා මට්ටම් 4 කින් චිත්‍ර අංශය පරිගණක චිත්‍ර අංශය හා ඉවතලන ද්‍රව්‍ය ඇසුරින් කරන ලද නිර්මාණ යන අංශ තුනකින් පවත්වන ලද තරගවලින් ජයගත් ශිෂ්‍ය ශිෂ්‍යාවන්ගේ නිර්මාණ මෙහිදී ප්‍රදර්ශනයට තබා තිබේ.මෙම අවස්ථාවට අධ්‍යාපන අමාත්‍යාංශයේ සෞන්දර්යය අධ්‍යක්‍ෂක තුෂාර ගුණතිලක, යුද හමුදා සුබ සාධන අධ්‍යක්‍ෂක බ්‍රිගේඩියර් එම්.කේ.ඩී. පෙරේරා ඇතුළු යුද, නාවික, ගුවන් මෙන්ම පොලිස් හමුදා බලධාරිහු පිරිසක් මීට සහභාගී වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=aa10080814</link>
    <topic>පිහිටවන්න</topic>
    <author/>
    <content>මාතර කුඹල්ගම මහවත්ත දෙවිනුවර පදිංචි එච්. ඩබ්ලිව්. කේ. තරුෂ ජනිත් දුෂාන්ට ලියුකේමියා රෝගය සෑදීම හේතුවෙන් ඇට මිදුලු බද්ධ කිරීමට අවශ්‍ය බව මහරගම පිළිකා රෝහලේ විශේෂඥ වෛද්‍ය ප්‍රසාද් අබේසිංහ මහතා නිර්දේශ කර ඇති බැවින් එය ඉන්දියාවේ සිදුකිරීමට සිදුවේ.ඒ සඳහා ලක්ෂ පනහක් (රු. 5000000) මුදලක් අවශ්‍ය බැවින් ස්ථිර ආදායම් මාර්ගයක් නොමැති දෙමාපියන්ට මෙම මුදල වැය කිරීමට නොහැකි බැවින් මෙම දරුවාගේ ජීවිතය බේරා ගැනීමට ලංකා බැංකුව මාතර ශාඛාවේ ගිණුම් අංක 70723922 තම ආධාර යොමු කරන ලෙස ඉල්ලීමක් කෙරේ.මහජන බැංකුව මාතර උයන්වත්ත ශාඛාවේ ගිණුම් අංක 032200100016429 ට මේ ආධාර යොමු කළ හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=ab1008081</link>
    <topic>ජ.වි.පෙ. අන්තරේ නලින් ද සිල්වාට මෙතරම් බිය ඇයි?</topic>
    <author>කැලණිය විශ්වවිද්‍යාලයේ ආදි ශිෂ්‍යපසිඳු මාධව</author>
    <content>කැලණිය විශ්වවිද්‍යාලීය විද්‍යා පීඨාධිපති මහාචාර්ය නලින් ද සිල්වා මහතාගේ සේවය දීර්ඝ කිරීමේ යෝජනාවක් එම විශ්වවිද්‍යාලයේ පාලක සභාව විසින් ඒකමතිකව විශ්වවිද්‍යාල ප්‍රතිපාදන කොමිසම් සභාව වෙත ඉදිරිපත් කර ඇති බව දැනගන්නට තිබේ.මෙමඟින් වැඩිම කලබලයට හා නොසන්සුන්තාවයට පත්වී ඇත්තේ ජ.වි.පෙ. ඊනියා ශිෂ්‍ය ව්‍යාපාරයයි.මේ කලබලය සහ නොසන්සුන් භාවය ඉතාමත් සහේතුක බව අපේ හැඟීමයි.ඒ ජ.වි.පෙ. අතේ නැටවෙන ඊනියා ශිෂ්‍ය ව්‍යාපාරයේ අවිචාරශීලත්වයට සහ බොල් බවට වැඩියෙන්ම තර්ජන එල්ල වන ස්ථානය ලෙස ජ.වි.පෙ. මෙතුමාව නිවැරැදිව හඳුනාගෙන තිබීම නිසාය.මහාචාර්ය නලින් ද සිල්වා මහතාගේ මතවාදී ශක්තිමත් භාවය සහ නොබියව නොපැකිළිව ඉදිරිපත් කිරීම් හමුවේ ජ.වි.පෙ. ඊනියා ශිෂ්‍ය ව්‍යාපාරයේ මතවාදී බංකලොත් භාවය සහ අවස්ථාවාදයේ හෙලුව නිරාවරණය වීම තුළින් ඔවුන්ගේ දියවී යාම පිළිබඳව ඔවුන්ට ඇති භීතිය අපට සිතාගත හැකිය.පුදුම විය යුත්තේ මෙතුමාගේ සේවා දිගුව ගැන මොවුන් නොසලකා සිටියා නම් ය.මේ නිසා මොවුන් ඉතා නිර්ලජ්ජිත ලෙස මහාචාර්ය නලින් ද සිල්වා මහතාගේ මහින්ද රාජපක්ෂ පක්ෂපාතිත්වයක් සහ උපකුලපති කමට ඇති කෑදරකමක් මවාපාමින් මෙයට විරුද්ධ වේ.මහින්ද රාජපක්ෂ මහතා ජනාධිපති කරවීමේ දී නලින් ද සිල්වා මහතාගේ ස්ථාවරය ඉතා පැහැදිලිය. ත්‍රස්තවාදය පරාජය කර රට ලද විජයග්‍රහණය ආපසු හරවා හෝ ෆොන්සේකා මහතා කඩේ යවා බලය ලබාගැනීමට තැත්කළ ජ.වි.පෙ.ට නිසි පිළිතුරු ඉතාමත් සංගතව එතුමා ඉදිරිපත් කළ අතර එය පොදු මහජනතාවගේ ද පැහැදිලි ස්ථාවරය විය. ඒ අවස්ථාවේ විශ්වවිද්‍යාලය තුළ මෙතුමා අවස්ථා කිහිපයකදීම අදහස් දැක්වුවද ජ.වි.පෙ. බොල් ශිෂ්‍ය නායකයින් සිටියේ අද බිහිරන් ලෙසය. ප්‍රසිද්ධියේ කිසිම අදහස් දැක්වීමකින් තොරව ෆොන්සේකා මහතාට ඔවුන් උදව් කළහ.අවුරුදු 25ක් තරම් කාලයක් මෙතුමා කළ සහ දැනට එලෙසින්ම කරගෙන යන ජාතික කාර්යභාරය සලකන විටදී මෙතුමා ගේ කිසිම මතවාදී විරුද්ධවාදියකු හෝ කිසිවිටකවත් මේ කාර්යයන් තනතුරු එල්ල කරගත් කාර්යයන් නොවන බව පිළිගැනීම ස්ථිරය.ජ.වි.පෙ. වැනි මතවාදී බංකලොත් භාවයේ මඩගොහොරුවක සිටින අවිචාරශීලී අවස්ථාවාදියකුට මිස මෙවැනි චෝදනා කිසිවකු විසින් මෙතුමට එල්ල නොකරනු ඇත.සම්මත විශ්වවිද්‍යාලයීය දැනුමට සහ පද්ධතියට සාපේක්ෂව මෙතුමා ගේ අද්විතීය භාවය සහ සේවය තවදුරටත් ලබාගැනීමට ඇති අවශ්‍යතාව දැනටමත් විශ්වවිද්‍යාලයීය පාලක මණ්ඩලය විසින් ඉදිරිපත් වී තිබීම ඉතා ප්‍රශංසනීය ය.එහිදී එතුමා දීප්තිමත් විශ්වවිද්‍යාල ශිෂ්‍යයකු ලෙස, ආචාර්යවරයකු ලෙස, වෘත්තීය සමිති නායකයකු ලෙස සහ පරිපාලකයකු ලෙස ලබාගත් සුවිශේෂී ජයග්‍රහණ මෙතුමාගේ සේවය ලබාගැනීම සඳහා වූ ඉල්ලීමට ඉවහල් වූ බව සාධාරණ අදහසයි.සම්මත විද්‍යා ක්ෂේත්‍රයේදී ආඩම්බරකාර ලාංකික නියෝජනය ලෙස මෙතුමා ජාත්‍යන්තරයට ඉදිරිපත් කළ හැකි වීම ද, මේ ක්ෂේත්‍රයේ දැනුමක් ලබා ඇති සියලුදෙනා පිළිගත් සත්‍යයකි.සාධාරණ සාපේක්ෂත්වාදය, සාධාරණ තාරකා භෞතික විද්‍යාව හා විශ්වවේදය යන ක්ෂේත්‍රවල ආචාර්යවරයකු ලෙස කටයුතු කළ හැකි ආචාර්ය උපාධිය ලත් විශ්වවිද්‍යාලය පද්ධතියේ සිටින එකම ශ්‍රී ලාංකිකයා මෙතුමා බව මෙහිදී සඳහන් කළ යුතුය.ජාත්‍යන්තර තාරකා විද්‍යා ආයතනයේ සාමාජිකත්වය හිමි අපේ රටේ සිටින විද්වතා වන්නේ ද මෙතුමාය. අද සරසවි ආචාර්යවරුන්ගේ වෘත්තීය අරගලවලදී එතුමාගේ නායකත්වය සමඟ ලැබූ ජයග්‍රහණ ඉතා සුවිශේෂිව විශ්වවිද්‍යාල පද්ධතියේ දක්නට තිබේ.බටහිර විද්‍යාව හරහා එන බටහිර දැනුම් ආධිපත්‍ය හෙළිදරව් කරමින් එයට අභියෝග කරන සරසවිය තුළ සිටින එකම පුද්ගලයා වන මෙතුමාගේ සේවය විශ්වවිද්‍යාල පද්ධතියට දිගින් දිගටම ලබාගැනීමට හැකියාවක් ලැබීම රටේ වාසනාවකි.ශ්‍රී ලාංකිකයන්ට ආඩම්බරයකි. බටහිර දැනුම් ආධිපත්‍යයට එරෙහිව අපේ දැනුමක් නිර්මාණය කිරීමේ දී කිසිම විශ්වවිද්‍යාල උගතකුගෙන් සිදු නොකෙරුණු කාර්යයක් මෙතුමාගෙන් සිදුවූ සහ සිදුකරමින් පවතින බව සඳහන් කරන්නේ් කිසිවකුට අගෞරවයක් සඳහා නොවේ.භෞතික විද්‍යා, සමාජීය විද්‍යා, ඉතිහාසය, දේශපාලනය, වැනි විවිධ ක්‍ෂේත්‍රවල විවිධ අදහස් සහ සංකල්ප නිර්මාණය කර ඇති මෙතුමන් විශ්වවිද්‍යාල පද්ධතියේ නොසිටිය යුතු යැයි කිවහැක්කේ මතවාදී බංකළොත් භාවයේ සහ අවිචාරශීලී ගොහොරුවල එරී සිටින මුග්ධයින්ට පමණි. එවක පාලනය විසින් සරසවියට අහිමිකළ මෙතුමාගේ් අවුරුදු 12ක කාලය සලකා බැළූ කළ තවමත් අවුරුදු 12ක කාලයක් එතුමා සේවයේ පිහිටුවද්දී එයින් විශ්වවිද්‍යාලයට සහ පොදුවේ එයට සිදුවූ පාඩුව මඟහරවා ගත නොහැකිය.මතවාදී පුස්සන්ට සහ අවස්ථාවාදී දේශපාලන අඳ බාලයන්ට පැහැදිලි අභියෝගයක් වන මෙතුමා ආසියාවේ දැනුම් කේන්ද්‍රස්ථානය ලෙසට ශ්‍රී ලංකාව ස්ථාපිත කරන්නට ප්‍රතිපත්තිමය තීරණයක් හෝ ගෙන ඇති මොහොතක මෙතුමාගේ සේවය විශ්වවිද්‍යාලය තුළ පවත්වා ගැනීම අත්‍යවශ්‍ය කටයුත්තක් ලෙස අවධාරණය කරමු.කැලණිය විශ්වවිද්‍යාලයේ ආදි ශිෂ්‍යපසිඳු මාධවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=ab1008082</link>
    <topic>නොහොඳ දුරුවෙන්න කේක් ගෙඩියක් කපලා</topic>
    <author>චන්දන බණ්ඩාර</author>
    <content>දළදා වහන්සේ වැද පුදා ගැනීමට ජනාධිපතිතුමා දළදා මාළිගාවට ගිය ඉරිදා ගියේ ය. එදින උදේ පාන්දරින් ම දළදා වීදියට නිල රථයෙන් පැමිණි ජනාධිපතිතුමා දළදා වීදිය හංදියේ සිය වාහනය නවත්වා දළදා මාළිගාවට පැමිණියේ පා ගමනෙනි. එසේ පා ගමනින් ජනාධිපතිතුමා ගමන් කිරීම දළදා වැඳීමට පැමිණ සිටි සැදැහැවතුන්ට ද පදික වේදිකාව ඔස්සේ නගරයේ ගමන් කරන ජනතාවට ද විශේෂ සිදුවීමක් වීය.ජනාධිපතිතුමා දළදා සමිඳුන්ට පුෂ්පෝපහාර දක්වා ආගමික වතාවත් ඉටු කොට දළදා වහන්සේගේ ආශිර්වාද ලබා ගත්තේ ය. ඉන් අනතුරුව ජනාධිපතිතුමා මුණ ගැසුණේ අස්ගිරි මහා නායක උඩුගම ශ්‍රී බුද්ධරක්ඛිත මහානායක හිමියන් ය. “දළදා මාළිගාව ළඟට වාහනවලින් නොගොස් පයින් යන්න මැති ඇමැතිවරු පුරුදු විය යුතුයි. ශුද්ධ වූ මක්කම වන්දනාමාන කිරීමට බැතිමතුන් එම ස්ථානයට යන්නේ පයින්මයි. ශ්‍රීපාදස්ථානයට ළඟට බැතිමතුන් කාර්වලින් යනවාද? කවුද එහෙම ඉල්ලීම් කරන්නේ” ජනාධිපතිතුමා අස්ගිරි මහනායක හිමියන් හමුවේ කියා සිටියේ ය.මධ්‍යම පළාත් සංවර්ධන කටයුතු පිළිබඳ රැස්වීම ගිය සතියේ පැවැතියේ මහනුවර ජනපති මැදුරේ දී ය. ඒ ජනාධිපතිතුමාගේ ප්‍රධානත්වයෙනි. නිලධාරීන්ට වගකීම් බාර ගන්ඩ බැරි නම් තනතුරු අත් හැර යන්ඩ. ජනතාව වෙනුවෙන් නිලධාරීන් මීට වඩා කැප විය යුතුයි. රියදුරන් බඳවා ගෙන හෝ නොගෙන ජනතාවට ගෙවල්වලට යන්ඩ රාත්‍රි බස් සේවාව අනිවාර්යයෙන් ම පවත්වාගෙන යන්ඩ.” ජනාධිපතිතුමා මධ්‍යම පළාත් සංවර්ධන කමිටු රැස්වීමේදී කියා සිටියේ ය.මධ්‍යම පළාතේ ග්‍රාමීය මාර්ග අබලන්. මේ පාරවල් වල තත්ත්වය ඉතාම අසතුටුදායකයි. ගුඩ්ෂෙඩ් බස් රථ ගාලේ විශාල වළවල් තිබෙනවා නේද? මේවා පිළිසකර කිරීමට වහාම පියවර ගන්ඩ. ජනාධිපතිතුමා සංවර්ධන කමිටු රැස්වීමේදී දේශපාලන නායකයන් ඇතුළු නිලධාරීන්ට උපදෙස් දුන්නේ ය.“විදුල්කා” ජාතික බලශක්ති සම්මාන ප්‍රදානය සහ බලශක්ති ප්‍රදර්ශනය පසුගියදා ජනාධිපතිතුමා අතින් විවෘත විය. ඒ වෙනුවෙන් විශේෂ උත්සවයක් බණ්ඩාරනායක අනුස්මරණ සම්මන්ත්‍රණ ශාලාවේදී පැවැත්විණි.“ග්‍රාමීය විදුලි බල යෝජනා ක්‍රම සඳහා ඉරාන රජයේ සහාය ලැබී තිබෙනවා. පරිසර හිතකාමී ලෙස එම වැඩපිළිවෙළ ක්‍රියාත්මක කැර පාරිභෝගිකයාට වඩාත් සහනදායි ලෙස විදුලිය ලබා දීමට පියවර ගත යුතුයි” ජනාධිපතිතුමා එම සම්මාන ප්‍රදාන උත්සවයේදී පැවැසීය.පසුගිය කාලයේ යම් යම් අවස්ථාවල විදුලිබල කළමනාකරණයට වැඩපිළිවෙළ ක්‍රියාත්මක කළත් ඒවා අද වෙන විට ප්‍රමාණවත් නොවන බව පෙනිලා තිබෙනවා. 80 දශකයේ ලෝක ඉන්ධන අර්බුදය පිළිබඳ ප්‍රශ්නයක් ආපු වේලාවේ අපි එයට මුහුණ දුන්නේ විදුලිබලය පාලනය කිරීමට වැඩපිළිවෙළක් ඉදිරිපත් කිරීමෙන් පමණයි” ජනාධිපතිතුමා විදුල්කා ජාතික බලශක්ති සම්මාන ප්‍රදාන උත්සවයේදී කීවේය.සාමාජිකත්වය අත් හිටුවලාලංකා මිනුම්දෝරු දෙපාර්තමේන්තුවේ 210 වෙනි සංවත්සරය නිමිත්තෙන් එම දෙපාර්තමේන්තු ශ්‍රවණාගාරයේදී පසුගියදා විශේෂ උත්සවයක් පැවැත්විණි. ඒ වෙනුවෙන් විශේෂ අධ්‍යාපනික ප්‍රදර්ශනයක් ද එම දෙපාර්තමේන්තුවේ දී පැවැත්විණි. එම උත්සවයේ දී හිටපු මිනුම්පතිවරුන් හත් දෙනකුට සම්මාන ප්‍රදානය කෙරිණි. ඒ ඉඩම් සංවර්ධන ඇමැති ජනක බණ්ඩාර තෙන්නකෝන් ගේ ප්‍රධානත්වයෙනි.“මිනින්දෝරු දෙපාර්තමේන්තුව රටේ සංවර්ධන කටයුතුවලදී මූලිකත්වය ගෙන ක්‍රියාකරන ආයතනයක්, යුද්ධය පැවැති කාලයේ කිසිදා නුදුටු ප්‍රදේශ වලට ගොස් නිවැරැදි ඉලක්ක ලබා ගැනීමට රණවිරුවන්ට හැකි වුණේ සිතියම් භාවිතය නිසායි. එනම් මිනුම්දෝරු දෙපාර්තමේන්තුව සැකසූ සිතියම් යුද්ධය ජය ගැනීමට රණවිරුවන්ට උපකාරී වුණා.” එම උත්සවයේදී ඉඩම් සංවර්ධන නියෝජ්‍ය ඇමැති සිරිපාල ගම්ලත් කියා සිටියේ ය.හදිසි නීතිය දීර්ඝ කිරීමේ විවාදය පිළිබඳව ගිය සතියේ බොහෝ දෙනාගේ කතා බහට ලක්වීය. පසුගිය අඟහරුවාදා පාර්ලිමේන්තු සභා වාරයට විපක්ෂයේ සැලකිය යුතු මන්ත්‍රීවරු පිරිසක් ද පැමිණ සිටියහ.පසුගිය පාර්ලිමේන්තු සභා වාර ගණනාවකදීම දැකගත හැකි වූ විශේෂ ලක්ෂණයක් වූයේ එ.ජා.ප මහනුවර දිසා මන්ත්‍රී අබ්දුල් කාදර් ආණ්ඩු පක්ෂයේ මැති ඇමැතිවරුන් සමඟ සහයෝගයෙන් කටයුතු කිරීමයි.පාර්ලිමේන්තුවේ මැති ඇමැතිවරුන් නිතරම ගැවසෙන ස්ථාන කීපයක් පාර්ලිමේන්තුවේ වෙයි. ජනාධිපතිතුමාගේ පාර්ලිමේන්තු කටයුතු සම්බන්ධීකරණ ලේකම් කුමාරසිරි හෙට්ටිගේගේ නිල කාමරයද එවැනි තැනකි.ජගත් පුෂ්පකුමාරගිය සතියේ පැවැති පාර්ලිමේන්තු සභා වාරය අතරතුර ඇමැතිවරුන් වන ජොන්ස්ටන් ප්‍රනාන්දු, විමල් වීරවංශ, ජෝන් සෙනෙවිරත්න සහ නියෝජ්‍ය ඇමැතිවරුන් වන රෝහිත අබේගුණවර්ධන, ජගත් පුෂ්පකුමාර, විජිත් විජිතමුණි සොයිසා, ඩිලාන් පෙර්රා, මහින්ද අමරවීර සහ එ.ජා.ප මන්ත්‍රී අබ්දුල් කාදර් ද එලෙස හෙට්ටිගේ ලේකම්වරයාගේ නිල කාමරයට පැමිණියහ.”මගේ පක්ෂ සාමාජිකත්වය තාවකාලිකව අත් හිටුවලා. මං ඕවට බය නැහැ. ජනාධිපතිතුමාට මේ රට හදන්න පුළුවන්. අපි පක්ෂ, පාට භේද ගැන නොසිතා එතුමාට උදව් කරන්න ඕන.” එ.ජා.ප මන්ත්‍රී අබ්දුල් කාදර් රජයේ මැති ඇමැතිවරු හමුවේ කීවේය.”දැන් බලන්න සමහර නිලධාරින්ගේ වැඩ නිසා ජාතික වශයෙන් වැදගත් වැඩවලට අත ගහනවාට වඩා අපට වෙනත් වැඩවලට අත ගහන්න වෙලා තිබෙනවා.” ඇමැති විමල් වීරවංශ සහෝදර මැති ඇමැතිවරුන් හමුවේ කීවේය.”ඒක නම් ඇත්තම තමයි ඇමැතිතුමා.” නියෝජ්‍ය ඇමැති විජිත් විජිතමුණි සොයිසා කියා සිටියේය. “ඇත්තටම ඔය ප්‍රශ්නය හැමදාම තියෙන එකක්. හැබැයි ක්‍රම සහ විධි අනුව වැඩ කළාම ඔබතුමාලාට නිලධාරින්ගෙන් වැඩ ගන්න පුළුවන්. වැඩිපුරම තියෙන්නේ මහජනතාවගේ අවශ්‍යතා ඉටු කිරීමට තියෙන කම්මැළිකමයි. මුලින්ම රජයේ සමහර නිලධාරීන්ට මානව දයාව ගැන උගන්වන්ඩ ඕනේ.” ජනාධිපති සම්බන්ධීකරණ ලේකම් කුමාරසිරි හෙට්ටිගේ කීවේය.”ඒවා උගන්වලා සමහර රාජ්‍ය නිලධාරින් හදන්න බැහැ. මේ ටිකට මාව රවට්ටන්න කී දෙනෙක් උත්සාහ කළාද?” ඇමැති විමල් වීරවංශ කීවේය.මේ කතාබහ අතරතුර සුපුරුදු සිනහව පිරුණ මුහුණින් යුතුව මැති ඇමැතිවරුන් අතරට ආවේ නාමල් රාජපක්ෂ මන්ත්‍රීවරයාය. “නාමල් පුතා මං ඔයා සෙල්ලම් කරපු රගර් මැච් එක බැලුවා. මං හිතුවේ විනාඩි තිහකට වඩා සෙල්ලම් කරන එකක් නැහැ කියලා. ගිය පාර මැච් එක විනාඩි 20 න් ඉවර වුණා නේද? ඔයා සෙල්ලම් කරනවා බලන්න නුවර කොල්ලො ගොඩක් කැමැතියි.” එ.ජා.ප මන්ත්‍රී අබ්දුල් කාදර් නාමල් රාජපක්ෂ මන්ත්‍රීවරයාට කීවේය.”ඔව් මන්ත්‍රීතුමා මට තවත් මැච් එකේ සෙල්ලම් කරන්න තිබුණා. හැබැයි අපේ අනෙක් ක්‍රීඩකයෝ ගැනත් හිතන්න ඕනැනේ.” නාමල් රාජපක්ෂ කීවේ මන්ත්‍රී අබ්දුල් කාදර්ගේ පිටට තට්ටුවක් දමමිනි.මැති ඇමැතිවරුන්ගේ කතාබහ අතරතුර හෙට්ටිගේ ලේකම්වරයා කියා සිටියේ මොනරාගල ප්‍රදේශයේ තිබූ උපන්දින සාදයක් ගැනය. “කොහොම හරි උපන්දින සාදයේ කේක් ගෙඩිය කැපීමත් එක්කම අපේ දෙන්නෙක්ගේ ඡන්ද කාලේ තිබුණ අමනාපයත් නැති වෙලා ගියාලු.” සුමේධා ජයසේන ඇමැතිවරිය මැති ඇමැතිවරු අතරට එද්දී කුමාරසිරි හෙට්ටිගේ ලේකම්වරයා කියා සිටියේ කවුරුත් සිනහ ගන්වමිනි.සුමේධා ඇමැතිවරිය, නියෝජ්‍ය ඇමැතිවරුන් වන විජිත් විජයමුණි සොයිසා සහ ජගත් පුෂ්පකුමාර ඒ සමඟම මුහුණට මුහුණ බලා සිනාසුණේ කිසිවක් නොදන්නා ගානටයි.මදුරුවන් විදින්නේපක්ෂය බලා නොවෙයි”මෙයා නම් මාර බඩුවක් තමයි. සුමේධා ඇමැතිතුමියගේ ගෙදරදී කේක් ගෙඩිය කපන්න ප්ලෑන් කළේ මෙයා තමයි.” ජගත් පුෂ්පකුමාර නියෝජ්‍ය ඇමැතිවරයා දෙසට අත දිගු කරමින් විජිත් විජිතමුණි සොයිසා නියෝජ්‍ය ඇමැතිවරයා කීවේය. “උපන්දින කේක් ගෙඩියක් නිසා මොනරාගල අපේ අයගේ නොහොද නොක්කාඩු ඉවර වුණා. මේ වගේ කේක්ගෙඩි හැමෝගෙම උපන් දිිනවලදී කපනවා නම් කාගේ හරි හිතේ සුළු වෙන්හරි අමනාපයක් තිබුණොත් ඒවා නැති කරන්න පුළුවන්.” හෙට්ටිගේ ලේකම්වරයා කීවේය.දි.මු. ජයරත්න අගමැතිතුමා වෛද්‍ය පරීක්ෂණයක් සඳහා ගිය බ්‍රහස්පතින්දා කොළඹ රෝහලකට ඇතුළු විය. ඒ බව දැනගත් මැති ඇමැතිවරු කිහිප දෙනෙක් ම දි.මු. ජයරත්න අගමැතිතුමා හමුවීමට එම රෝහල වෙත ගියහ.මේ ආරංචිය ලැබුණු විගස වැලමිටියාවේ කුසලධම්ම නායක හිමියෝ ද එම රෝහලට පැමිණ අගමැතිතුමා හමුවූහ. “අපේ නායක හාමුදුරුවනේ මං නිකමට වගේ වෛද්‍ය පරීක්ෂණයක් කරගන්ඩ ආවා. අපි ශරීර සෞඛ්‍ය ගැන සැලකිලිමත් වෙන්ඩ එපායැ” අගමැතිතුමා නායක හාමුදුරුවන්ට කීවේ සිනහ මුසු මුහුණින් යුතුව ය.මේ අතර එ.ජා.ප ගාලු දිසා හිටපු මන්ත්‍රී වජිර අබේවර්ධන ද අගමැති දි.මු. ජයරත්න මහතා හමුවීමට එම රෝහලට ආවේ ය. “අසනීපයක් නැහැ. මම නිතරම ශරීර සෞඛ්‍ය ගැන හිතනවා. ඒ නිසා වෛද්‍ය පරීක්ෂණයක් කර ගන්ඩ ආවා.” අගමැති දි.මු. ජයරත්න හිටපු මන්ත්‍රී වජිරට කීවේය.ඩෙංගු මර්දනය කිරීමේ විශේෂ වැඩසටහනක් පසුගියදා දෙහිවල නගරයේදී ආරම්භ විය. ජනාධිපතිතුමා ගේ උපදෙස් මත මේ වැඩසටහන සංවිධානය කිරීමට සහයෝගය ලබාදී තිබුණේ දෙහිවල ශ්‍රී.ල.නි.ප සංවිධායක ධනසිරි අමරතුංග විසිනි.දෙහිවල නගර සීමාවේ ඩෙංගු ව්‍යාප්තිය මැඩලීම වෙනුවෙන් පරිසරය පිරිසුදු කිරීමේ සහ ජනතාව දැනුම්වත් කිරීමේ එම වැඩසටහනට සෞඛ්‍ය ඇමැති මෛත්‍රිපාල සිරිසේන, යෞවන කටයුතු ඇමැති ඩලස් අලහප්පෙරුම සහ නියෝජ්‍ය ඇමැති මහින්දානන්ද අලුත්ගමගේ එක්ව සිටියහ.එහි සමාරම්භක උත්සවය පැවැතියේ දෙහිවල ජයසිංහ ශාලාවේදී ය. “ඩෙංගු උවදුර අද ජාතික ප්‍රශ්නයක් බවට පත්වෙලා. ඩෙංගු මදුරුවාට පක්ෂ පාට බේදයක් නැහැ.ඒ නිසා මේ උවදුර මැඩලීමට අප සැවොම පක්ෂ පාට අමතක කැර පෙළ ගැසිය යුතු ය” සෞඛ්‍ය ඇමැති මෛත්‍රිපාල සිරිසේන සමාරම්භක අවස්ථාවේදී කීවේය.එම උත්සවයට දෙහිවල ගල්කිස්ස නගර සභාවේ නගරාධිපතිනී සුනේත්‍රා රණසිංහ සහභාගි වී සිටිය ද පරිසරය පිරිසුදු කිරීමේ වැඩසටහන ආරම්භක ස්ථානයට නගරාධිපතිනිය පැමිණියේ නැත. එහෙත් සෞඛ්‍ය ඇමැති මෛත්‍රිපාල සිරිසේන, ඩලස් අලහප්පෙරුම සහ මහින්දානන්ද අලුත්ගමගේ සහ දෙහිවල ශ්‍රී.ල.නි.ප. සංවිධායක ධනසිරි අමරතුංග දෙහිවල නගර සීමාව පිරිසිදු කිරීමේ කටයුතු සිදු කරන අයුරු නිරික්ෂණය කළේ නගරය පුරා පයින් ගමන් කරමිනි. සෞඛ්‍ය ඇමැති මෛත්‍රිපාල සිරිසේන එදින දිනය පුරාම දෙහිවල නගරයේ අපිරිසුදු ස්ථාන සියල්ල නිරීක්ෂණය කළේ ය.දෙහිවල ගල්කිස්ස නගර සීමාවේ ඩෙංගු ව්‍යාප්තිය වැඩිවීමට හේතු වී තිබුණේ නගර සභාව නිසි පරිදි කැළි කසළ ඉවත් කිරීමේ කටයුතු නොකිරීම බවට ජනතාව මැති ඇමැතිවරු හමුවේ කීහ. දෙහිවල ගල්කිස්ස නගර සභාවේ බලය හිමි එ.ජා.ප කණ්ඩායම හිතා මතාම රජය අපහසුතාවට පත් කිරීමේ අරමුණින් නගර සභා බල ප්‍රදේශය පවිත්‍ර නොකරන බව ද ජනතාව සෞඛ්‍ය ඇමැති මෛත්‍රිපාලට කීහ.එජාප නායකයාඅපි රැවටුවාඑක්සත් ජාතික පෙරමුණෙන් පසුගිය මහා මැතිවරණයට තරග කර පාර්ලිමේන්තුවට පත්වූ මන්ත්‍රිවරු දෙදෙනෙක් ගිය බ්‍රහස්පතින්දා රජය සමඟ එක්වූහ. ඒ අනුව රජයට පාර්ලිමේන්තුවේ හිමි මන්තීවරු සංඛ්‍යාව 146 ක් දක්වා වැඩිවීය.එසේ රජයට එක්වූයේ නුවරඑළිය දිස්ත්‍රික්කයෙන් තරග කොට ජයගත් ජාතික කම්කරු පෙරමුණේ සභාපති පී. දිගම්බරම් සහ ප්‍රජාතන්ත්‍රවාදී ජනතා පෙරමුණේ ජාතික සංවිධායක ප්‍රභා ගනේෂන්ය. ප්‍රභා ගනේෂන් එක්සත් ජාතික පෙරමුණේ කොළඹ දිස්ත්‍රික් මන්ත්‍රීවරයෙකි.ප්‍රභා ගනේෂන් සහ පී දිගම්බරම් පාර්ලිමේන්තුවේදී ආණ්ඩු පක්ෂයේ අසුන් ගත්තේ ගිය බ්‍රහස්පතින්දා පස්වරු 2.10 ට පමණය.ඊට පෙර එම මන්ත්‍රීවරු දෙදෙනා එදින උදේ වරුවේ අරලියගහ මැදුරට ගොස් ජනාධිපතිතුමා හමුවී රජයට එක්වීමට කැමැත්ත පළ කළහ.මේ මන්ත්‍රීවරු දෙදෙනා පාර්ලිමේන්තුවේදී විපක්ෂයේ සිට ආණ්ඩු පක්ෂයට එක්වීම සිදු වෙන මොහොත වෙන විට කෘෂිකර්ම ඇමැති මහින්ද යාපා අබේවර්ධන, පළිබෝධනාශක පාලනය පිළිබඳ පනත යටතේ වන නියෝග සභාවට ඉදිරිපත් කිරීමට උත්සාහ කරමින් සිටියේය. මේ අතරතුර සභාවේ යමක් සිදුවෙන බවට ඉඟිපළ වූයේ මැති ඇමැතිවරු එකිනෙකා විපක්ෂයේ අසුන් දෙස විමසිලිමත්ව බලා සිටීම නිසාය.මේ අතරතුර ආණ්ඩු පක්ෂයේ මන්ත්‍රීවරු කීප දෙනෙකු නැඟී සිට සභාවේ එහා මෙහා යන්නට වූහ.ඒ සමඟම සියලුම මන්ත්‍රීවරුන් සභාවේ තම තමන්ගේ අසුන්වල අසුන් ගන්නා ලෙසට කථානායක චමල් රාජපක්ෂ මහතා මන්ත්‍රිවරුන්ට උපදෙස් දුන්නේය.මේ අතරතුර ආණ්ඩු පක්ෂයේ නියෝජ්‍ය ඇමැතිවරයෙක් පාර්ලිමේන්තු සේවකයකු කැඳවා යමක් කීවේය. ඒ සමඟම එම සේවකයා ගීයේ පී දිගම්බරම් මන්ත්‍රීවරයා ළඟටය. ඉන්පසුව එම සේවකයා දිගම්බරම් මන්ත්‍රීවරයාට ආණ්ඩු පක්ෂයේ අසුනක් පෙන්වූයේ අත දිගු කරමිනි.මේ අතරතුර ඇමැති මහින්ද යාපා තම කතාව පටන් ගත්තේය. ඒ සමගම නැගී සිටි ප්‍රභා ගනේෂන් මන්ත්‍රීවරයා කියා සිටියේ තමාට රීති ප්‍රශ්නයක් මතු කිරීමට අවසර ලබා දෙන ලෙසය. ඒ සඳහා කථානායකවරයාගේ අවසරය ලැබිණි. “ජනතාවට සේවය කිරීම සඳහා ආණ්ඩු පක්ෂය සමඟ එක්වීමට මා තීරණය කළා.” ප්‍රභා ගනේෂන් මන්ත්‍රීවරයා කියා සිටියේය.ඒ සමඟම පී. දිගම්බරම් මන්ත්‍රීවරයා ද රීති ප්‍රශ්නයක් මතු කළේය. කථානායකවරයා විමසා සිටියේ ඒ කුමක්ද කියාය.”යෝගරාජන් වැනි ද්‍රෝහින්ට ජාතික ලැයිස්තු මන්ත්‍රීකම් දියහැකි නම් කඳුකරයේ ජනතාවට සේවය කිරීමට අපට රජය සමඟ එක්විය නොහැකිද?” පී. දිගම්බරම් මන්ත්‍රීවරයා ප්‍රශ්න කළේය. ඉන්පසුව මන්ත්‍රි දිගම්බරම් සහ ප්‍රභා සභා ගැබ මැදින් ගොස් ආණ්ඩු පක්ෂයේ අසුන් ගත්හ.ජනාධිපතිතුමා හමුවීමෙන් පසුව මන්ත්‍රීවරු දෙපළ රජයට එක්වීමට හේතු මාධ්‍ය වෙත ඉදිරිපත් කළහ. “අපි රජයට එක් වුණේ එ.ජා.ප ය සමඟ සිටීමෙන් පලක් නැති නිසායි. එ.ජා.ප නායකයා අපට බොරු කියා රැවැටුවා. නමුත් ජනාධිපතිතුමා අපට විශ්වාස කළ හැකියි.” පී. දිගම්බරම් මාධ්‍ය වෙත කීවේය.ව්‍යවස්ථා සංශෝධන කතාජාතික හෙළ උරුමයේ මධ්‍යම කාරක සභාව ගිය සතියේ එහි නායක ඕමල්පේ සෝභිත හිමියන්ගේ ප්‍රධානත්වයෙන් රැස්වීය. එහිදී මුලින්ම සාකච්ඡාවට ලක්වූයේ ජනාධිපතිතුමාත් එ.ජා.ප නායකයාත් අතර ව්‍යවස්ථා සංශෝධනය පිළිබඳ කෙරෙන සාකච්ඡා පිළිබඳවය.”රටේ ප්‍රධාන පක්ෂ දෙක රටේ ප්‍රශ්න ගැන සාකච්ඡා කරන එක හොඳයි. හැබැයි ප්‍රධාන පක්ෂ දෙක විතරක් කතා කරලා මදි. ව්‍යවස්ථා සංශෝධනය පිළිබඳ අපේ මතයත් විමසලා බලනවා නම් හොඳයි. මේ ගැන පුළුල් සාකච්ඡාවක් සහ සංවාදයක් අවශ්‍යයි.” ජාතික හෙළ උරුමයේ නායක ඕමල්පේ සෝභිත හිමියෝ මධ්‍යම කාරක සභා රැස්වීම ආරම්භ කරමින් කීහ.ඉන් අනතුරුව මධ්‍යම කාරක සභාවට අදහස් දැක්වූයේ පාර්ලිමේන්තු මන්ත්‍රී අතුරලියේ රතන හිමියෝය.”ව්‍යවස්ථා සංශෝධනය පිළිබඳව පුළුල් සාකච්ඡාවක් සංවාදයක් අවශ්‍යයි. එවකට ව්‍යවස්ථා සංශෝධනය කළේ සියයට 40 ක සියයට 50 ක ජන වරමක් අරගෙන. විපක්ෂයේ සහ සෙසු පක්ෂවල අදහස් විමසන්නේ නැතිව ඒ වැරැද්ද මෙවරත් කරන්න ඉඩ දෙන්න හොඳ නැහැ. ව්‍යවස්ථා සංශෝධනයකට ආණ්ඩු පක්ෂයේ විපක්ෂයේ සහ සුළු පක්ෂ අතර එකඟතාවක් තිබිය යුතුයි.” අතුරලියේ රතන හිමියෝ කීහ.”අපට දැනගැනීමට ලැබෙන විදියට දැනට රජය සහ විපක්ෂය අතර සාකච්ඡා වෙමින් තිබෙන්නේ විධායක අගමැති ධුරය, 17 වැනි ව්‍යවස්ථා සංශෝධනය සහ මැතිවරණ ක්‍රමය වෙනස් කිරීම ගැනයි. අපේ පක්ෂයේ පැහැදිලි ස්ථාවරය අප මේ වනවිට කියා තිබෙනවා.” ජාතික හෙළ උරුමයේ ජාතික සංවිධායක නිශාන්ත වර්ණසිංහ මධ්‍යම කාරක සභාවට කියා සිටියේය.”මමත් ඔය ගැන විමසුවා. විධායක අගමැති ධුරයේ සහ විධායක ජනපති ධුරයේ වෙනස මොකක්ද කියලා. ඔහු පත්වෙන ක්‍රමය මොකක්ද කියලා. මෙහෙම දෙයක් ඊශ්‍රායල් රජයේත් සිදු කැර තිබෙනවා. ඒ නිසා අපි මේ ගැන අධ්‍යයනය කළ යුතුයි. මේ ගැන අධ්‍යාපන අනුමණ්ඩලයේ ලේකම් අනුරුද්ධ ප්‍රදීප් වාර්තාවක් අපට ලබා දිය යුතුයි.” ඇමැති පාඨලී චම්පික රණවක මධ්‍යම කාරක සභාව හමුවේ කියා සිටියේය.පාර්ලිමේන්තුවට වොලිබෝල් පිලක්රංජිත් සියඹලාපිටියආර්ථික සංවර්ධන නියෝජ්‍ය ඇමැති රංජිත් සියඹලාපිටිය පසුගියදා රුවන්වැල්ල ක්‍රීඩාංගණයේ නවීකරණ කටයුතු ගැන සොයා බැලීමට එහි ගියේය. රුවන්වැල්ල මහජන ක්‍රීඩාංගණය මේ වෙනවිට රුපියල් ලක්ෂ 1250 ක වියදමින් නවීකරණය කෙරෙමින් පවතී. නියෝජ්‍ය ඇමැතිවරයා මේ ක්‍රීඩාංගණය නවීකරණය කෙරෙන අවසන් අදියරේ කටයුතු සොයා බැලීමට ගියේ පාසල් සමයේ තමන් සමඟ වොලිබෝල් ක්‍රීඩාවේ යෙදුණු මිතුරන් කීප දෙනකුද සමඟය.නියෝජ්‍ය ඇමැති සියඹලාපිටිය රුවන්වැල්ල සෙරන්ඩිබ් ක්‍රීඩා සමාජය කලක් නියෝජනය කළ අතර පසුව ජයවර්ධනපුර විශ්ව විද්‍යාලයේ වොලිබෝල් කණ්ඩායමේ වර්ණලාභී නායකයෙක් ද විය.”මම රාජකීය විද්‍යාලයේ ඉගෙන ගන්න කාලයේ බොහොම අමාරුවෙන් තමයි වොලිබෝල් ටීම් එක හැදුවේ. එදා ඩිලාන් පෙරේරා, ජනත් ප්‍රනාන්දු සහ මම කොහොමහරි එකතුවෙලා එදා ටීම් එක හැදුවා.” නියෝජ්‍ය ඇමැති සියඹලාපිටිය රුවන්වැල්ල කී‍්‍රඩාංගණයේ නිරීක්ෂණ කටයුතු කරන අතරතුර කීවේය.”හොඳයි ඇමැතිතුමා ඔබතුමාට පාර්ලිමේන්තුවේ වොලිබෝල් ටීම් එකක් හදන්න අදහසක් නැද්ද” ඇමැති සියඹලාපිටියගේ පාසල් සගයකු මේ අතරතුර විමසා සිටියේය. “ඇත්තටම එහෙම අදහසක් තියෙනවා. මේ ගැන මම මගේ මිත්‍ර ඩිලාන් පෙරේරා සමඟ කතා කරන්න ඉන්නේ. අපි බලමුකෝ වොලිබෝල් ක්‍රීඩාපිටිය විවෘත කරනකොට පාර්ලිමේන්තු මන්ත්‍රීවරුන්ගෙන් සැදුම්ලත් වොලිබෝල් කණ්ඩායමක දක්ෂතා බලන්න ඉඩකඩ හදලා දෙන්න මා බලාපොරොත්තු වෙනවා” නියෝජ්‍ය ඇමැති සියඹලාපිටිය තම පාසල් සගයින්හට කීවේය.ඌව පළාත් මහ ඇමැතිවරයා ලෙස ශෂින්ද්‍ර රාජපක්ෂ මහතා පත් වීමෙන් අනතුරුව පසුගිය මාස කීපයේ සංවර්ධන කටයුතු රැසක් සිදු කැර තිබිණි. ඒ අනුව මංමාවත් ඉදිකිරීම ජල සහ විදුලි ව්‍යාපෘති ආරම්භ කිරීම විශේෂත්වයකි.රියෙන්සිගේ නිවෙසටරනිල් යයිජෝන් අමරතුංගදින දහයකට ආසන්න කාලයක් විදේශගතව සිටි එ.ජා.ප නායක රනිල් වික්‍රමසිංහ ගිය සතියේ මෙරටට පැමිණියේ ය. පැමිණි විගස එ.ජා.ප නායකයා එ.ජා.ප නියෝජ්‍ය නායක කරු ජයසූරිය සහ එ.ජා.ප මහලේකම් තිස්ස අත්තනායක ක්‍රේම්බ්‍රිජ් ටෙරසයට කැඳවූයේ ය. ඒ විශේෂ සාකච්ඡාවක් සඳහා ය.“අපේ පක්ෂයේ ප්‍රතිසංවිධාන වාර්තාව කෘත්‍යාධිකාරි මණ්ඩලය ඒකමතිකව පිළි ගත්තා. නමුත් සමහර මන්ත්‍රීවරුන් ප්‍රතිවිරුද්ධ අදහස් මාධ්‍යවලට ලබාදීලා තිබුණා.ඒවායින් වෙන්නේ පක්ෂයේ බෙදීමක් ඇතිවීමයි. හැමෝම මගෙන් අහනවා අදාළ මන්ත්‍රීවරුන්ට එරෙහිව පියවර ගන්නේ නැද්ද කියලා. ඒ නිසා විනය විරෝධීව හැසිරෙන අය ගැන යම් තීරණයක් ගත යුතුයි” එ.ජා.ප නායක රනිල් වික්‍රමසිංහ එ.ජා.ප නියෝජ්‍ය නායකයා සහ එ.ජා.ප. මහ ලේකම්වරයා හමුවේ කීවේය.“ඒක ඇත්ත. මේ විදියට මන්ත්‍රීවරුන්ට ඕනෑ විදියට වැඩ කරන්ඩ දෙන්ඩ බැහැ. පක්ෂයේ ප්‍රතිසංවිධාන කටයුතු ගැන ප්‍රශ්නයක් තිබෙනවා නම් කතා කළ යුතු වෙන්නේ කෘත්‍යාධිකාරි මණ්ඩලයේදී ඉන් බැහැරව අදහස් ප්‍රකාශ කිරීම වරදක්” එ.ජා.ප නියෝජ්‍ය නායක කරු ජයසූරිය කියා සිටියේ ය.එ.ජා.ප නායකයා නියෝජ්‍ය නායක කරු සහ මහ ලේකම් තිස්ස හමුවීමෙන් අනතුරුව ගියේ මාතර වැලිගම ප්‍රදේශයට ය. ඒ සිරිකොත එ.ජා.ප මූලස්ථානය ඉදිරිපිටදී සිරුරට ගිනි තබා ගෙන සිය දිවි නසා ගත් රියන්සි අල්ගමගේ නිවෙසට ය. එම අවස්ථාවට එ.ජා.ප මාතර දිසා මන්ත්‍රී බුද්ධික පතිරණ සහ හිටපු එ.ජා.ප මන්ත්‍රී සාගල රත්නායක ද එක්ව සිටියහ.රියෙන්සි අල්ගම ගේ පවුලේ උදවිය හමුවූ එ.ජා.ප නායකයා කියා සිටියේ රියෙන්සිගේ පුත්‍රයාට රැකියාවක් ලබාදීමට තමා කටයුතු කරන බව ය. එමෙන් ම එ.ජා.ප යෙන් මාසික මූල්‍ය ආධාරයක් ලබාදීමටත් කටයුතු කරන බවට ද එ.ජා.ප නායකයා එහිදී පොරොන්දු වූයේය.රණවිරුවන්අමරණීයයිජාතික නිදහස් පෙරමුණේ දේශපාලන මණ්ඩලය පසුගිය බදාදා (04) රාත්‍රියේ බත්තරමුල්ලේ පිහිටි ප්‍රධාන කාර්යාලයේදී රැස්වූයේ පක්ෂ නායක ඇමැති විමල් වීරවංශ හා ප්‍රධාන ලේකම් ප්‍රියන්ජිත් විතාරණ ගේ ප්‍රධානත්වයෙනි.එහිදී ඇමැති විමල් වීරවංශ පළමුව විමසා සිටියේ පක්ෂ ප්‍රතිසංවිධාන වැඩපිළිවෙළ පිළිබඳව ය. ඒ පිළිබඳ ප්‍රගති සමාලෝචන වාර්තාව ඉදිරිපත් කරනු ලැබුවේ පක්ෂයේ ප්‍රධාන ලේකම් ප්‍රියන්ජිත් විතාරණ විසිනි.“මේ වනවිට දිස්ත්‍රික් සියල්ලේ ම දිසා කමිටු ශක්තිමත්ව ගොඩනඟා අවසන්. ජාතික ගුරු ව්‍යාපාරය, කැප්පෙටිපොළ තරුණ ව්‍යාපාරය වගේ ම කාන්තා ව්‍යාපාරය වන ‘ලක්මව දියණියෝ’ සංවිධානයත් ගොඩනැඟීමේ මූලික සාකච්ඡා මේ වනවිට අවසන්ව තිබෙනවා. එම සංවිධානවල ජාතික කමිටු පිහිටුවීමට හැකියාව තිබෙනවා.” ප්‍රියන්ජිත් විතාරණ පැවසීය.“ශාඛා සමිති ගොඩනැඟීමේ කටයුතු තවදුරටත් වේගවත් කළ යුතුයි” ඇමැති විමල් වීරවංශ මෙහිදී පෙන්වා දුන්නේ ය.ඉන්පසුව දේශපාලන මණ්ඩලයේ අවධානයට යොමු වූයේ “බෑන් කී මූන්” පත් කළ විද්වත් කමිටුව පිළිබඳව ය.“එක්සත් ජාතීන්ගේ ආරක්ෂක මණ්ඩලයේ මේ මාසයේ සභාපති ධූරය හිමිව ඇත්තේ රුසියාවටයි. සභාපති ධූරය හොබ වන්නේ එක්සත් ජාතීන්ගේ සංවිධානයේ රුසියානු නියෝජිත, විටාලි වර්කින් විසිනුයි. ඔහු “ඉනර්සිටි ප්‍රෙස් ප්‍රවෘත්ති සේවය’ සමඟ සාකච්ඡාවකට සහභාගි වෙමින් පවසා සිටියේ ශ්‍රී ලංකාව පිළිබඳ උපදේශක සභාවක් පත් කිරීමට ගත් තීරණයට රුසියාව යළි විරෝධය පළ කරන බවයි.” එක්සත් ජාතීන්ගේ අභ්‍යන්තර තොරතුරු වාර්තා කරන ‘ඉනර්සිටි ප්‍රෙස් ප්‍රවෘත්ති සේවයේ” ප්‍රවෘත්තියක් උපුටා දක්වමින් ඇමැති විමල් වීරවංශ කියා සිටියේ ය.“රුසියාව අප වැනි රටකට මේ මොහොතේ දක්වන සහයෝගය පිළිබඳව අපි ඔවුන්ට යළි ස්තුති කළ යුතුයි” විමල් වීරවංශ පැවසුවේ ඔහු මාරාන්තික උපවාසයේ යෙදී සිටියදී පැවැත්වූ රුසියාවට ස්තුතිය පළ කිරීමේ පාගමන පිළිබඳව ද සිහිපත් කරමිනි.“මහින්ද රාජපක්ෂ ජනාධිපතිතුමා ජනාධිපති වෙලා සියලු රණවිරුවන්ට යළිත් නිර්භීතකම කියන්නේ මොකක්ද කියලා පෙන්වා දුන්නා. ඔහු නිවැරැදි නායකත්වයක් දුන්නා. ඒ නායකත්වය නිසා බැහැ කියපු යුද්ධය දිනා පෙන්නුවා. යුද්ධයේදී රණවිරුවන් පිරිසකගේ ජීවිත අහිමි වුණා. එහෙත් ඒ අය මිය ගියේවත් ආබාධිත වූයේවත් නැහැ. ඒ විරුවන් ලෙස අමරණීයයි.” ඇමැති විමල් වීරවංශ පසුගිය 03 වැනිදා කොළඹ සව්සිරිපාය ශ්‍රවණාගාරයේදී පැවැති ‘රණවිරුවන් වෙනුවෙන් නිවාස තනා ගැනීමට නිවාස ආධාරදීමේ වැඩසටහන ආරම්භක උත්සවයේදී කීවේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=ab1008083</link>
    <topic>ප්‍රශ්න 5</topic>
    <author>සංවාද සටහනසුමේධා</author>
    <content>පරිසර නියෝජ්‍ය ඇමැති ෆයිසර් මුස්තාෆා*මෙරට කඳුකර වනාන්තර තුනක් එනම් සමනළ රක්ෂිතය, හෝර්ටන් තැන්න හා නකල්ස් යන වනාන්තර, ලෝක උරුමයන් බවට පත්වුණා. පරිසර නියෝජ්‍ය ඇමැතිවරයා ලෙස ඔබ කොහොමද මෙය දකින්නෙ?ඇත්තටම අපි මේ වනාන්තර ස්වභාවික මෙන්ම සංස්කෘතික වශයෙනුත් ලෝක උරුමයන් කරන ලෙසටයි යුනෙස්කෝ සංවිධානයෙන් අප ඉල්ලීමක් කළේ. නමුත් මේ ස්ථාන තුනේම සමාන කාලයක් තුළ ගොනුකර ගත් සංස්කෘතික සාක්ෂි නොමැති වීම නිසා සංස්කෘතික ලෙස ලෝක උරුමයක් කර ගැනීමට අපට නොහැකි වුණා.එහෙත් ස්වභාවික ලෙස ලෝක උරුමයන් බවට නිර්දේශ කර ගැනීමට අපට හැකිවුණා.මෙවැනි පාරිසරික පද්ධතින් ලෝකයේ වෙන කොහේවත් නැහැ. මේ ස්ථාන ලෝක උරුමයන් වීම නිසා ඒවා ආරක්ෂා කර ගැනීමට ලෝකයේම අනුග්‍රහය ලබා ගත හැකි වීම ඉතා වැදගත්. ඒ වගේම අපේ සංචාර ව්‍යාපාරයටත් එය ඉතා වැදගත්.* සංස්කෘතික වශයෙනුත් ලෝක උරුමයන් කර ගැනීමට ඉදිරියේදී අමාත්‍යංශය කටයුතු කරනවද?අනිවාර්යෙන්ම. මේ සම්බන්ධයෙන් මගේ ඇමැතිතුමා වන අනුර පි‍්‍රයදර්ශන යාපා මහතා ඉතා කැපවීමෙන්, උනන්දුවෙන් කටයුතු කළා. ඒ වගේම ඉදිරියේදිත් කටයුතු කරනවා. ඒ සඳහා පවිත්‍රා වන්නිආරච්චි ඇමැතිතුමියත් අපට සහයෝගය දෙන්න සූදානමින් සිටිනවා.* යුනෙස්කෝ ලෝක උරුම කමිටුවේදී කවුද අපට උදව් කළේ?විශේෂයෙන් ම බ්‍රසීලය හා ඊජිප්තුව අපට උදව් කළා. ඒ වගේම මේ සැසිවාරයට සහභාගි වූ රටවල් විසි එකම අපට උදව් කළා.ඒ නිසා ඡන්දයකට නොයා ඒකමතික නිර්දේශයක් ලබා ගන්න අපට පුළුවන් වුණා.* ලෝක උරුමයන්ට තිබෙන තර්ජන අමාත්‍යංශය හඳුනාගෙන තිබෙනවාද?ඒ තර්ජන වළක්වා ගැනීමට හැකි වූ නිසා තමයි අපට මේ ස්ථාන ලෝක උරුමයන් බවට පත් කර ගන්න පුළුවන් වුණේ.මේ පිළිබඳ බ්‍රසීලයේ රැස්වීම් යන අතරේ පවා ලංකාවේ සමහර එන්.ජී.ඕ. කාරයෙක් කෑ ගැසුවා ගස් කැපීම වැනි තර්ජන තිබෙන බවට. ඇත්තටම මෙවැනි අවස්ථාවක එවැනි හැසිරීම් දේශද්‍රෝහියි.කුමන්ත්‍රණකාරි දේශද්‍රෝහියො කරන මේ ක්‍රියා ගැන කනස්සල්ලට පත් වෙනවා.* හොඳයි. මේ උරුමයන් රැක ගැනීමට ගෙන ඇති පියවර මොනවාද?අනුර පි‍්‍රයදර්ශන යාපා ඇමැතිතුමා ඇතුළු අපි හැමෝම ඒ වෙනුවෙන් කටයුතු කරනවා. ඇත්තටම සමහර අවස්ථාවල වැටලීම් වැනි කටයුතු සඳහා සිටින නිලධාරි හා සම්පත්වල හිඟයක් තියෙනවා. ඒ හිඟය පියවන්න ඉක්මනින්ම අපි කටයුතු යොදනවා.එක්සත් ජාතික පක්ෂ පාර්ලිමේන්තු මන්ත්‍රී ජයලත් ජයවර්ධන* එ.ජා.ප. යට සහය දුන් මන්ත්‍රීවරු දෙදෙනෙක් ආණ්ඩුවට එකතු වුණා. එ.ජා.ප.යේ සෝදා පාළුව නැවත පටන් ගත්තා වගේ?මේ මන්ත්‍රීවරු දෙදෙනා එ.ජා.ප. යෙන්, මම වගේ පාර්ලිමේන්තු ආ මන්ත්‍රීවරුන්.ඇත්තටම ජනතාව ඡන්දය දෙන්නෙ පක්ෂයකට. පක්ෂය වෙනුවෙන් තමයි ඔවුන් නියෝජිතයන් තෝරා ගන්නේ. ඒ අනුව බලන විට පිල් මාරු කරන ඕනෑම පක්ෂයක මන්ත්‍රීවරයකු ජනතාවට කරන්නෙ විශාල අසාධාරණයක්. ඇත්තටම කවුරු මෙවැන්නක් කළත් ඔවුන්ට සදාචාරයක් නැහැ.* එ.ජා.ප. යේ ඇති අර්බුද සහගත තත්ත්වය ඔවුන්ගේ ඉවත්වීමට හේතුවක් වුණාද?පක්ෂයේ අර්බුද හෝ ප්‍රතිපත්ති එහෙමත් නැතිනම් නායකත්වය කියන ඕනෑම කාරණයක් ගැන ඔවුන්ට ඕනෑ දෙයක් කියන්න පුළුවන්.හැබැයි ඔවුන් පාර්ලිමේන්තුවට පත්වුණේ පක්ෂයේ සාමාජිකයන්ගෙ ඡන්දයෙන්. ඒ නිසා යම් ප්‍රශ්නයකට ඔවුන් ඉවත්වෙනවා නම් ඉවත් විය යුත්තෙ පක්ෂයෙන්. එහෙම ඉවත්වෙලා පසුව මැතිවරණයකින් තමයි තමන්ට ඕන පක්ෂයට තරග කළ යුත්තෙ.එහෙම නැතිව ජනතාව පාවාදීම හිරිකිතයි.* ඔවුන් කියන්නේ තම ජනතාව වෙනුවෙන් මේ තීරණය ගත් බවයි?ජනතාව වෙනුවෙන් රට වෙනුවෙන් මේ තීරණ ගත් බවට ඕනෑ කෙනකුට කියන්න පුළුවන්. විපක්ෂයක් තියෙන්නෙත් ජනතාව වෙනුවෙන් රට වෙනුවෙන් වැඩ කරන්න තමයි. ජනතාව විපක්ෂයේ මන්ත්‍රීවරුන්ට ඡන්දය දෙන්නෙත් ඒ වෙනුවෙන්. ඒ නිසා ජනතාව පාවාදෙන මේ ක්‍රියාව කොහොමටත් සාධාරණීය කරන්න බැහැ.* ඇත්තටම මෙහෙම වෙන්නෙ පක්ෂයේ නායකත්වය නිසා නොවේද?මේ පක්ෂය කිසිම තනි පුද්ගලයකුට අයිති පක්ෂයක් නොවේ. මේක ජනතාවට අයිති දේශපාලන පක්ෂයක්.මේ පක්ෂයට දර්ශනයක්, ප්‍රතිපත්තියක් තියෙනවා.ඒ නිසා එ.ජා.ප.ය කියන්නෙ පක්ෂයේ ප්‍රතිපත්ති මත පවතින පක්ෂයක් මිස නායකයා මත පවතින පක්ෂයක් නොවේ.* නීති විරෝධී ආසන බල මණ්ඩල රැස්වීමක් පැවැත්වූ බවට කෙරෙන චෝදනාවෙ ඔබත් සිටිනවා?මමත් ඒ රැස්වීමේ සිටියා. හැබැයි ඒක ආසන බල මණ්ඩලයක් නොවේ. ඒක පසුගිය මැතිවරණවලදී අපට සහය දුන් සාමාජිකයන්ට ස්තුති කිරීමේ රැස්වීමක්. ඒක නීතිවිරෝධී එකක් නොවේ.සංවාද සටහනසුමේධාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=af1008081</link>
    <topic>ජාත්‍යන්තර කෙනෙහිලිකම්වලට නියම පිළිතුර රට සංවර්ධනය කිරීමයි</topic>
    <author>සංවාද සටහන -සරත් පෙරේරා</author>
    <content>ජාත්‍යන්තරයෙන් මේ එල්ල වන චෝදනා විශාල බාධක ලෙස නොව කුඩා කෙනෙහිලිකම් ලෙස සලකා එම ප්‍රශ්න වලට එඩිතරව මුහුණදිය යුතු බවත් අප විවාද වල පැටලී නොසිට රටේ සංවර්ධන ඉලක්කය ජය ගැනීමට සියලු ශක්තීන් යොමු කළ යුතු බවත් කොළඹ විශ්ව විද්‍යාලයේ දේශපාලන විද්‍යා අධ්‍යයන පීඨයේ මහාචාර්ය ලක්සිරි ප්‍රනාන්දු මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් මහාචාර්යවරයා මේ ප්‍රකාශය කෙළේ ය.එම සම්මුඛ සාකච්ඡාවේදී ඇසූ ප්‍රශ්න කීපයක් හා ඒවාට මහාචාර්යවරයා දුන් පිළිතුරු මෙසේ ය.යුද්ධය නිමාවකට පත්වීමෙන් පසු ඇරඹුණු අලුත් යුගයෙන් අලුත් ප්‍රශ්න අභ්‍යන්තර හා බාහිර වශයෙන් මතුවෙමින් තිබෙනවා. මේ පිළිබඳව මුලින් ම අවධානය යොමු කළොත්...?ත්‍රස්තවාදය පරාජය කර වසරක් අවසාන වීමට පසුව පසුගිය කාලය පිළිබඳව යම්කිසි තක්සේරුවක් කරගනිමින් අනාගතය සකස් කරගත යුතු ආකාරය පිළිබඳ පොදු කතිකාවක් ඇතිවිය යුතුව තිබෙනවා.මෙම කතිකාවට අඩංගු විය යුත්තේ හුදෙක් ව්‍යවස්ථා වෙනස් කර ගැනීමේ ප්‍රශ්නය පමණක් නොවෙයි. මෙම කතිකාවේ කේන්ද්‍රය විය යුත්තේ ජාත්‍යන්තර අභියෝග ජය ගනිමින් කුමනාකාරයෙන් ශ්‍රී ලංකාවේ ආර්ථිකය සහ දේශපාලන ක්‍රමය ඉදිරියට ගෙන යා යුතු ද යන්නයි. ව්‍යවස්ථාව වෙනස් කිරීමේ ප්‍රශ්නය එහි කොටසක් පමණයි. අනාගතය දෙස සියලු ශ්‍රී ලංකාවාසීන් ජනවාර්ගික, ආගමික හෝ දේශපාලන වෙනසක් නොදක්වා සුබවාදී ලෙස බැලීමේ අවශ්‍යතාවයක් පවතිනවා.අනාගත අභියෝග ජය ගැනීම ඔබ ඉතාම සුබ වාදීව බලන බවයි පෙනෙන්නේ?එසේ කළ යුතුවාක් මෙන් ම එසේ කළ හැකි වන්නේ ශ්‍රී ලංකාව වෙන කිසිදාකට වඩා ගුණාත්මක වෙනසක් සඳහා අද පදනම සපයාගෙන තිබෙන නිසයි. මේ වනවිටත් ඇතිව තිබෙන වෙනස්කම් ප්‍රමාණාත්මක වෙනසක් නොව ගුණාත්මක වෙනසක් ලෙස හඳුන්වා දිය හැකියි. මෙය වඩා ශාස්ත්‍රීය වශයෙන් කිවහොත් ‘සුසමාදර්ශී’ වෙනසක් ලෙස හැඳින්විය හැකියි. මෙයින් අදහස් වන්නේ අලුත් යුගයක ආරම්භයක් මේ වෙනස්කම් මඟින් ඇතිව තිබීමයි. ත්‍රස්තවාදය හෝ පැරැණි ප්‍රශ්න පිළිබඳ අභියෝග සහමුලින්ම නැතිවී ඇති ආකාරයක් මෙයින් අදහස් වන්නේ නැහැ.මේ අභියෝග මෙතනදි ඔබ පෙළ ගස්වන්නේ කොහොමද?කිව යුතුව තිබෙන්නේ එම අභියෝග ජය ගැනීමේ ශක්‍යතාවයන් වර්තමාන සමාජයේ හා දේශපාලනයේ ගොඩනැඟී තිබෙනවා.මේ සම්බන්ධයෙන් ප්‍රශ්න ගණනාවකුත් තිබෙනවා.සමහරවිට වඩාත් ම විවාද සම්පන්න වන කරුණකින් එය ආරම්භ කළ හැකියි. තවමත් විශේෂයෙන් ම කොළඹ ආශ්‍රිත නාගරික ප්‍රදේශවල සිටින බහුල වශයෙන් ඉංග්‍රීසි උගත් ප්‍රභූ® කණ්ඩායමක් විවිධාකාර දේශපාලන හා සමාජ හේතු මත ශ්‍රී ලංකාවේ අනාගතය අසාරදර්ශී ලෙස චිත්‍රණය කිරීමට පෙළඹී සිටී. ඔවුන්ගේ අදහස් ප්‍රකාශවන්නේ සමහර ඉංගිරිසි පුවත්පත්වලිනි. ඔවුන්ගේ චින්තනය විශාල ප්‍රමාණයකට සකස්ව තිබෙන්නේ ශ්‍රී ලංකාවට එල්ලවන සමහර අන්තර්ජාතික අභියෝග වලට අනුගත වන ආකාරයෙන්.මේ අතර ප්‍රධාන ප්‍රශ්නයක් ලෙස මතුවන්නේ එක්සත් ජාතීන්ගේ මහලේකම් විසින් පත්කර තිබෙන ඊනියා උපදේශක පැනලය සම්බන්ධයෙනුයි. මෙම උපදේශක සභාව පත් කිරීමත් ඉන්පසුව ඒ සම්බන්ධයන් ඇති කරන ලද ලේකම් කාර්යාලය සම්බන්ධයෙනුත් තොරතුරු හුවා දැන්වීම මගින් යම් යම් දේශපාලන පරමාර්ථ ඉටුකර ගැනීමේ ව්‍යායාමයක් පවතී. මෙවැනි දේශපාලන ව්‍යායාමයක යෙදී සිටින්නන්ගේ ඉතිහාසය හා පසුබිම පරීක්ෂා කිරීමේ දී පැහැදිලි වන්නේ ඔවුන් 2009 මැයි මාසයට කලින් යුද ප්‍රශ්නය හෝ ත්‍රස්තවාදය නමින් හැඳින්වෙන ප්‍රශ්නය විසඳීම සම්බන්ධයෙන් සහමුලින් ම පරාජිත දර්ශනයක් විවිධ හේතු නිසා ඉදිරිපත් කරන ලද අය බවයි.සාකච්ඡා මාර්ගයෙන් එල්ටීටීඊ සංවිධානය සමඟ යුද ප්‍රශ්නය විසඳා ගැනීමට උත්සාහ කිරිමේ වරදක් කිසිසේත් ම නොතිබේ. නමුත් එය උත්සාහයක් වූවා මිස එය එල්ටීටීඊ ය හා ඒ පිටුපස ඇති අන්තර්ජාතික බලවේගවලට අවනත වීමේ ප්‍රවනතාවයක් නොවිය යුතුව තිබිණි. සාකච්ඡා මාර්ගය අසාර්ථක බව පැහැදිලි වූ විට නීතිය හා සාමය ආරක්ෂා කිරීම සඳහා යුද මාර්ගය ගැනීම හැර වෙනත් විකල්පයක් රජයට හා ජනාධිපතිතුමාට නොතිබුණ බව ඉතා පැහැදිලි ය.යුද අපරාධ චෝදනාවනෙ මේ ඒ මේ අත සුළඟක් වගේ මතුවෙමින් යට යමින් තිබෙන්නේ?යුද කාලය තුළ මානව අයිතිවාසිකම් උල්ලංඝනය සම්බන්ධයෙන් හෝ යුද අපරාධයක් සම්බන්ධයෙන් හෝ චෝදනා කළ හැකි වරදක් රජයෙන් හෝ යුද හමුදා අතින් සිදුවී ඇති බවත් නොපෙනෙන බව අපක්ෂපාතී ලෙස තොරතුරු විමසා බලන්නකුට සක්සුදක් සේ පැහැදිලි ය.මෙවැනි තත්ත්වයක් තුළ එක්සත් ජාතීන්ගේ මහලේකම් විසින් සාම්ප්‍රදායක වශයෙන් අනුගමනය කළ යුතුවූ විදි පිළිවෙත්වලට පරිබාහිරව උපදේශක කමිටුවක් පත් කිරීම දේශපාලන පදනමක් මත මිස කිසිසේත්ම සාධාරණ හෝ මානුෂවාදී පදනමක් මත සිදු කරන ලද්දක් නොවේ. මෙය මෙසේ පැහැදිලිව තිබියදීත් අතිශයින් ම සුළුතර කණ්ඩායමක් මගින් එක්කෝ මෙම ක්‍රියාව සාධාරණ ක්‍රියාවක් ලෙසත් එසේත් නැතිනම් එම ක්‍රියාව රජයේ දුර්වලතාවයෙන් ඇතිව තිබෙන්නක් ලෙසත් හුවා දැක්වීම වැරැදි සහගත ය.කිසියම්ම රටකට මෙවැනි බාහිර අභියෝගයක් එල්ල වෙන අවස්ථාවකදී සිදුවිය යුත්තේ සියලුම කොටස් දේශපාලන මතබේද නොතකා ජාතික ආරක්ෂාව සඳහා එකතුවීමයි. ඒ වෙනුවට සමහර කුඩා කණ්ඩායම් සිදු කරමින් සිටින්නේ රටේ පවතින ප්‍රජාතන්ත්‍රවාදය අයථා ලෙස පාවිච්චි කරමින් එම විදේශ බලවේග වලට සහයෝගය සහ අවනත භාවය ප්‍රකාශ කිරීමයි.ඔය ගේන්න හදන යුද අපරාධ චෝදනාව කියන්නේ හිටපු හමුදාපතිවරයා පුවත්පතකට කියා තිබූ සුදු කොඩි කතාවමනේ.විශේෂයෙන් ම එල්ටීටීඊයට විරුද්ධව ක්‍රියා කළ හමුදා නායකයකුගෙන් එවැන්නක් සිදුවන්නේ නම් එය අතිශයින් ම ශෝකජනක තත්ත්වයකි. මහලේකම් පත්කර ඇති පැනලය දේශපාලන අරමුණු මත කරන ලද්දක් බව පැහැදිලි වන්නේ කරුණු කිහිපයක් හේතු කොටගෙන ය. එම පත් කිරීම සඳහා එක්සත් ජාතීන්ගේ ආරක්ෂක මණ්ඩලය හෝ මානව හිමිකම් කවුන්සිලයේ අනුමතයක් ලැබී නැත.එසේ ම එම පැනලය පත්කර තිබෙන්නේ ශ්‍රී ලංකා ආණ්ඩුවේ පරිපූර්ණ විරෝධතාව නොසලකා ය. එක්සත් ජාතීන්ගේ මහලේකම්ට අත්තනෝමතික බලතල නො තිබිය යුතු ය. ඔහු ඒකාධිපතියකු නොවේ. මෙම තත්ත්වය වසා ගැනීම සඳහා නිදහසට ඉදිරිපත් කරන කරුණ වී තිබෙන්නේ එම පැනලය තමන්ට උපදෙස් දීම සඳහා පත්කර ඇති දෙයක් බවයි.දැන් මේ කමිටුව කටයුතු අරඹා ඇති බවත් කියැවෙනවා. කමිටුවට තොරතුරු ලබාගැනීම ගැනත් වාර්තා පළවෙනවා....?මහලේකම් වරයකුට හෝ වෙනත් සංවිධානයක නිලධාරියකුට තමන්ට උපදෙස් ලබාගැනීම සඳහා පමණක් නම් කමිටුවක් පත්කර ගැනීමේ වරදක් නොමැත. නමුත් එම කමිටුවට පත්කර ඇති පුද්ගලයන් දෙසත් එම කමිටුවට සහාය දීමට ඇතිකර ඇති ලේකම් කාර්යාලය දෙසත් බලන විට පැහැදිලිවන්නේ මෙය වෙනත් දේශපාලන අරමුණක් ඔස්සේ මෙහෙයවෙන බවයි.ශ්‍රී ලංකාවේ සියලුම පක්ෂ, වෘත්තීය සමිති, වෘත්තිකයන්ගේ සංවිධාන ෂද්වතුන් යනාදී සියලු කොටස් මෙම පත් කිරීමට නිරන්තරයෙන් විරුද්ධ විය යුත්තේ මේ නිසා ය. මෙම ව්‍යායාමය එක්සත් ජාතීන්ගේ සංවිධානයේ සාමාජික රටවලින් හෝ එම සංවිධානයේ විධිමත් ආයතනවලින් ඇතිවන්නක් නොවන අතර එය හුදෙක් ශ්‍රී ලංකාවට විරුද්ධ මෙහෙයවනු ලබන බව පෙනෙන්නේ එක්සත් ජාතීන්ගේ සංවිධානයේ නිලධාරි පැලැන්තියක් තුළිනුයි. මෙම නිලධාරි පැලැන්තිය පසුගිය වසර විස්සක පමණ කාලය තුළ විවිධාකාරයෙන් එල්ටීටීඊ සංවිධානයට ආධාර කාරී ලෙසත් ශ්‍රී ලංකා රජයට විරුද්ධවත් ක්‍රියා කළ බවට පැහැදිලි තොරතුරු තිබේ.මේ පිරිස පමණක් නොව අන්තර්ජාතික ප්‍රජාව යැයි තමන් විසින් ම හඳුන්වා ගන්නා හා සමහර කොටස් විසින් මානව අයිතිවාසිකම් සම්බන්ධයෙන් හා යුද නීති සම්බන්ධයෙන් දෙබිඩි යැයි කිව හැකි පරස්පර විරෝධී ප්‍රතිපත්ති අනුගමනය කරන බව පෙනේ. මේ සම්බන්ධයෙන් ඉතාමත් පැහැදිලි සාක්ෂිය වන්නේ පසුගිය දිනක ‘විකිලීක්ස් වෙබ් අඩවිය’ විසින් ඇෆ්ගනිස්ථථානයේ සිදුවී ඇති යුද අපරාධ සම්බන්ධයෙන් හෙළිදරව් කර තිබෙන තොරතුරුයි. පිටු 2000 ක් පමණ වන මෙම තොරතුරු පහසුවෙන් නොසලකා හැරිය හැක්කක් නොවේ.එසේ තිබියදීත් එක්සත් ජාතීන්ගේ මහලේකම් ඒ සම්බන්ධයෙන් කිසිම පරීක්ෂණයක් හෝ පැනලයක් පත්කර නැත. ඒ ගැන කිසිම ප්‍රකාශයක් ද කර නැත. යුද අපරාධ පිළිබඳ පලස්තීනයේත් ඊටත් වඩා බැරෑරුම් ලෙස ඉරාකයේ පවතින තත්ත්වය ඛේදජනකය. නමුත් ලංකාව සම්බන්ධයෙන් ඇත්තේ දේශපාලන ව්‍යාකූ®ලභාවයට පත්ව හිටපු හමුදාපතිවරයකු කරනු ලබන අනුමාන ප්‍රකාශනයක් පමණි. මේ හේතුව නිසා එක්සත් ජාතීන්ගේ ලේකම් පදවිය තුළත් එහි නිලධරය තුළත් එක්තරා විකෘති භාවයක් ඇතිව තිබෙන බව කිව යුතුය.නමුත් ලේකම්වරයාගේ හෝ නිලධරයන්ගේ මනෝභාවයන් උඩ නොව පිළිගත් සම්මුති ප්‍රඥප්ති උඩ නේද ඔවුන් කටයුතු කළ යුත්තේ?එසේ නොවීමමනෙ ප්‍රශ්නය වී තිබෙන්නේත්. එක්සත් ජාතීන්ගේ සංවිධානය සියලු රාජ්‍යවල පොදු රාජ්‍ය සංවිධානයක්. ඒ හා සමාන ලෙසම අප දන්නා කරුණක් නම් ජාත්‍යන්තර දේශපාලනය තුළ බටහිර අධිරාජ්‍යවාදී රටවල් පසුගිය කාලය තුළ පවත්වාගෙන ගිය ආධිපත්‍යයත් හේතුකොටගෙන ඔවුන් විසින් සෘජු හා වක්‍ර ආකාරයෙන් එම සංවිධානයේ නිලධාරීන් තම වුවමනාකම් සඳහා යොදාගන්නා බවයි. මෙම තත්ත්වය ඉදිරි කාලයේදී අනිවාර්යයෙන්ම වෙනස් වනවා නොඅනුමානය.ඊට හේතුව මෙම අධිරාජ්‍යවාදී බටහිර රටවල් ආර්ථික වශයෙනුත් දේශපාලන වශයෙනුත් පිරිහීයාමකට ලක්ව තිබීමයි. ලෝකයට අතිශයින්ම වැදගත්වන සහ උතුම් සංකල්ප වන මානව අයිතිවාසිකම් හා මානුෂිකවාදී නීති මෙම බලවතුන් විසින් අද අතිශයින්ම විකෘති කරමින් පවතී. ත්‍රස්තවාදය පරාජය කිරීමෙන් ශ්‍රී ලංකාවේ ඇති කර තිබෙන්නේ මානව අයිතිවාසිකම්වලට සහ ප්‍රජාතන්ත්‍රවාදයට හිතකර පරිසරයකි.නමුත් මේ නැඟෙන චෝදනා හරියට ත්‍රස්තවාදය විනාශ කිරීම කියන්නේ මානව අයිතිවාසිකම් කැඩීමය කියනව වගේ එකක් නොවෙයිද?ඇත්ත.මානව අයිතිවාසිකම් පිළිබඳව කිසියම්ම හෝ ගැටලු නොමැති බව මින් අදහස් නොවේ. එක්සත් ජාතීන්ගේ මහලේකම් හා සමහර බටහිර රටවල් මෙන්ම සමහර මානව අයිතිවාසිකම් යැයි කියා මානව අයිතිවාසිකම් සංවිධාන ක්‍රියා කරන්නේ හරියට මානව අයිතිවාසිකම් සඳහා අවශ්‍ය වන්නේ ත්‍රස්තවාදය පැවතීම ගැටුම් පැවතීම යනාදී කරුණු යැයි කියන්නාක් මෙන් බව කිව යුතුයි. ඕනෑම රටක මානව අයිතිවාසිකම් වර්ධනය තක්සේරු කළ යුත්තේ සමාන්තරව සාපේක්ෂව සහ ප්‍රගතිය දෙස බලා ඒ අනුවය.මානව අයිතිවාසිකම් සහ ප්‍රජාතන්ත්‍රවාදය සම්බන්ධයෙන් අපේ රටේ පසුගිය කාලය තුළම තිබුණ ප්‍රධාන ගැටලුව වූයේ බිහිසුණු ත්‍රස්තවාදයක පැවැත්මයි. මේ තත්ත්වය වෙනස්වීම ජාත්‍යන්තර ප්‍රජාව විසින් අගය කළ යුතු දෙයක් මිස විරෝධය දැක්විය යුතු දෙයක් නොවේ. මෙසේ තිබියදී ඔවුන් ක්‍රියාකරන ආකාරය තේරුම්ගත හැක්කේ වෙනත් ආර්ථික හා දේශපාලන අරමුණු ඔස්සේ කරන්නක් ලෙසයි. මේ තත්ත්වයට මුහුණ දීමට ශ්‍රීී ලංකාවට පරිපූර්ණ හැකියාව තිබේ.එම හැකියාව ආකාර කීපයකින්ම භාවිතා කළ හැකියි.යුද්ධය ජයගත්තත් ඉන්පසු තත්ත්වය එසේ නොවන බවට නඟන චෝදනා ගැන කුමක්ද කියන්නේ?එය කෙසේවත් පිළිගත නොහැකි කතාවක්. පවතින මේ ප්‍රශ්නයට මුහුණ දියහැකි ප්‍රථම ආකාරය නම් මෙම අභියෝග හා තර්ජන ඉදිරියේ නොසැලී සිටීමයි. දෙවන ආකාරය වන්නේ මේ සඳහා මේ රටේ සියලු කොටස්වල සහයෝගය ලබාගැනීමයි. එසේම නිරන්තරයෙන්ම මෙම අභියෝග සමඟ පැටලී නොසිට මෙම අභියෝග ජයගැනීමේ දිගුකාලීන අරමුණක් ඔස්සේ මේ රට සංවර්ධනය කරගැනීම අත්‍යවශ්‍යයයි.මක්නිසාද අවසාන විග්‍රහය බලනවිට ශ්‍රී ලංකාව වැනි රටකට මෙම බලවත් රාජ්‍යයන් සහ ජාත්‍යන්තර සංවිධානවල නිලධරයන් චෝදනා අවහිර කම් කරන්නේ තවමත් මෙම රට එක්තරා ප්‍රමාණයකට දුප්පත් රටක් වශයෙන් පවතින නිසයි. ජී.එස්.පී. ප්ලස් සහනය සම්බන්ධව එන දේහපාලන බලපෑම් මීට ප්‍රධාන උදාහරණ යයි. ඉදිරි කාලෙය්දී කාලාන්තරයක් මේ රට යටත් විජිතයක් වශයෙන් පවත්වාගෙන ගිය හා ඒ හා සමාන රටවලට ස්වාධීනව මේ රටේ ආර්ථිකය සංවර්ධනය කරගැනීම මෙයට දියහැකි ප්‍රධානම පිළිතුරයි. කෙටියෙන් කිවහොත් ජාත්‍යන්තර අභියෝගයන්ට ඇති ස්ථිරසාර පිළිතුර වන්නේ මේ රට ආර්ථික වශයෙන් ශක්තිමත් කිරීමයි.මේ සඳහා අතිශයින්ම වාසිසහගත ජාත්‍යන්තර වාතාවරණයක් අද පවතී.ශ්‍රී ලංකාවේ ප්‍රධාන මිතුරු රටවල් වන ඉන්දියාව සහ චීනය නැඟී ඒම මීට උදාහරණයි. එසේම දකුණු, දකුණු සහයෝගීතාවය ආර්ථික වශයෙන් මෙන්ම දේශපාලන වශයෙන් ද ශක්තිමත් කරගැනීම උතුරුකරයෙන් එන අභියෝගයන්ට මුහුණ දීමට ශ්‍රී ලංකාවට ශක්තිය සපයනු ඇත. ඉදිරි දශකය තුළ ශ්‍රී ලංකාව දකිනු ඇත්තේ අභ්‍යන්තර වශයෙන් ද බාහිර වශයෙන් ද වෙනස් වූ වාතාවරණයකි.මේ සඳහා හුදෙක් දේශපාලන විවාද හා ගැටලුවල පැටලී නොසිට ශ්‍රී ලංකාවේ සියලු ශක්තීන් සංවර්ධනය සඳහා යොමු කිරීම අවශ්‍යය. මේ සඳහා ශක්තිමත් ඉදිරි දර්ශනයක් මහින්ද චින්තනයෙන් සපයා ඇත. ශ්‍රී ලංකාව ආසියාවේ තවත් ආශ්චර්යයක් කිරීමේ පරිපූර්ණ හැකියාව පවතී.ඔබ හිතන්නේ අපේ සුබ සිහිනය යථාර්ථයක් කර ගත හැකි බවයි...?නාවික හා වෙළෙඳ කටයුතු පිළිබඳව ශ්‍රී ලංකාව ශක්තිමත් කේන්ද්‍රයක් වීමේ හැකියාව එහි භූගෝලීය පිහිටීම මත නිතැතින්ම රඳාපවතී. ඊට උපයෝගී වශයෙන් හම්බන්තොට වරාය ඇතුළු වරායන් පද්ධතිය ශක්තිමත් කිරීම දැනටමත් ඉදිරියට යමින් පවතී. මේ රට බුද්ධිමය කේන්ද්‍රයක් කිරීම සඳහා රටේ අධ්‍යාපන ක්‍රමයේ ප්‍රබල වෙනස්කම් ඇතිවිය යුතු බව පැහැදිලිය.යල් පැනගිය මතවාදයන් පසෙක තබා රාජ්‍ය අංශය මෙන්ම පුද්ගලික අංශයත් එකමුතු කරගෙන මේ රටේ අධ්‍යාපනය ශක්තිමත් කිරීමේ පියවරයන් ගත යුතුව තිබේ. ශ්‍රී ලාංකිකයන් ලෝකයේ කිසිම ජාතියකට නොදෙවෙනි වන ජාතියකි. එය දිගු ඉතිහාසයක් තුළ සනාථව තිබේ. ශ්‍රී ලංකාවට අනෙකුත් රටවල් සමඟ විදේශ සම්බන්ධතා තිබිය යුත්තේ මෙම අරමුණු ළඟාකර ගැනීම සඳහා ඉදිරියට යාමේ දර්ශනයක් මතයි.පසුගිය කාලය තුළ ශ්‍රී ලංකා වේ අනාගතය සඳහා සුබපතන රටවල් වැඩිවනවා මිස අඩුවී නැත. රටේ විදේශ සම්බන්ධතා අන් කවරදාකටවත් වඩා ශක්තිමත් පදනමක පවතී. ආසියාවේ පමණක් නොව මැදපෙරදිගත් ලතින් ඇමෙරිකාවේත් අප්‍රිකාවේත් එසේම රුසියාව හා යුක්රේනය ප්‍රමුඛ නැඟෙනහිර යුරෝපයේත් යහපත් සම්බන්ධතා ගොඩනඟා ගැනීමට ශ්‍රී ලංකාවට පුළුවන්කම ලැබී තිබේ.එක්සත් ජාතීන්ගේ මහලේකම් පත් කරන ලද පැනලය හෝ ජීඑස්පී ප්ලස් සහනය සම්බන්ධයෙන් යුරෝපා සංගමයේ සමහර රටවල් කරනු ලබන අකටයුතුකම් සැලකිය යුත්තේ කුඩා කෙනෙහිලි ලෙස මිස විශාල බාධක ලෙස නොවේ. මෙම ප්‍රශ්න අතිශයෝක්තියට නැංවීමට උත්සාහ කරන්නේ් විරුද්ධවාදීන් මිස මෙරටට හිතවත් පිරිස් විසින් නොවේ.විරුද්ධ නැගෙන චෝදනා අස්සේම පසුගියදා යුරෝපා හවුලේ මෙරට ප්‍රධානියා කියා තිබුණා එල්ටීටීඊය විනාශ කිරීම යුද අපරාධයක් නොවෙයි කියලත්...?පසුගිය කාලයේ අපට දැකිය හැකිව තිබෙන්නේ ජාත්‍යන්තර වශයෙන් එසේ අපට විරුද්ධ පියවර ගත් අය දැනටමත් තමන්ගේ ස්ථාවර වෙනස්කර ගනිමින් පවතින බවයි. මහ ලේකම් බෑන්කී මූන්ගේ පැනලයටත් සිදුවනු ඇත්තේ එය ක්‍රමානුකූලව ඇල්මැරීයාමයි. අප විසින් කළ යුත්තේත් එයයි. යුද අපරාධ හෝ මානව අයිතිවාසිකම් පිළිබඳව හෝ ජීඑස්පී ප්ලස් පිළිබඳව හෝ ඇති ප්‍රශ්නවලට අවංකවවත් සාර්ථකවත් රාජ්‍ය තාන්ත්‍රීක ලෙසත් ඒ සියල්ලටත් වඩා දේශපාලන වශයෙන් නොසැලී එක්සත්ව මුහුණ දීමෙන් ශ්‍රී ලංකාවට මෙම ප්‍රශ්න විසඳාගත හැකිවනු ඇත.සංවාද සටහන -සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=af10080811</link>
    <topic>රංජන් වූ සක්විති අන්තිමේදී චන්දන වෙයි</topic>
    <author>කීර්ති මෙන්ඩිස්</author>
    <content>රටම රැවටූබැංකුකාරයාගේ කතාවමුල්‍ය ආයතනයක් පවත්වාගෙන යමින් රුපියල් කෝටි 120ක පමණ මුදලක් වංචාකර රටින් පැන ගිය ‘සක්විති’ නැමැත්තා පොලිසිය මඟින් අත්අඩංගුවට ගත් පුවත කණවැකීමත් සමඟ මුළු රටම විමතියට පත්විය. මොහු කෙසේ පොලිසියට කොටුවූයේ දැයි දැනගැනීම කාගේත් අරමුණ විය.එදා සක්විතිරැවුල වවාගෙන සිටින සක්විතිඔහු පොලිසියට කොටුවූයේ ඔහුගේ බිරිය ද සමඟය. වසර දෙකකට ආසන්න කාලයක් තිස්සේ සැඟවී සිටි සක්විති හදිසියේම කොටුවූයේ සිවිල් ආරක්ෂක කමිටුවේ විමසුම් ඇස නිසාය. සක්විතිගේ බිරියගේ හැඩරුව ඇති කාන්තාවක් තම ප්‍රදේශයට පැමිණ සිටින බව එම කමිටුවේ ක්‍රියාකාරිකයකු නුගේගොඩ කොට්ඨාස බාර පොලිස් අධිකාරිවරයාට දුන් ඇමතුමකින් පසු මිරිහාන පොලිසියෙන් පැමිණි පොලිස් පරීක්ෂක ජයසිංහ ඇතුළු කණ්ඩායමක් සක්විතිත් ඔහුගේ බිරියත් අල්ලා ගත්තේ නවගමුව කොරකැටිය පාරේ අඹගහ හන්දියේ සිටියදීය. තමා රන්ජන් නමැත්තකු බව ඔහු පොලිසියට මුලින් කීය. පොලිසිය ඔහුගේ කතාව විශ්වාස නොකළේය. අවසානයේ ඔහු සක්විති විය.අල්ලා ගන්නා විටදී මොවුන් දෙදෙනා සතුව ව්‍යාජ ලෙස සකසන ලද විදේශ ගමන් බලපත්‍ර දෙකක් ද තිබී පොලිසිය සොයාගෙන ඇත. N 1647784 හා N 1621495 අංක සහිත ගමන් බලපත්‍ර පොලිසිය භාරයට ගත්තේය.පොලිසිය කියන්නේ මොවුන් පාරේ ගමන් කරමින් සිටියදී කොටුවූ බවය. මුලින් සක්විති නැමැත්තා තමා කව්දැයි නොකී බවත් පසුව ඔහු පොලිස් රිය තුළට ගෙන ප්‍රශ්න කිරීමේදී තමා සක්විති බව පිළිගත් බව නුගේගොඩ කොට්ඨාස බාර පොලිස් අධිකාරිවරයා කීය.වසර 15කට අධික කාලයක් සක්විති රණසිංහ නමැත්තා ව්‍යාජ විශ්වාසයක් ගොඩනඟමින් තැබූහ. “තමා ඉගැන්වීමට උපන්නෙමැයි” කියමින් ඉංගිරිසිය විකුණුවේය. ඉන්පසු මොහු වසර තුනකට පමණ පෙර මූල්‍ය ව්‍යාපාරයකට අතගැසුවේය. ප්‍රජා සත්කාරක කටයුතුවලට ද අත දිගහැර වියදම් කළේය. දේපළ වෙළෙඳාමක් ලෙස තම ව්‍යාපාරය හඳුන්වා දෙමින් මූල්‍ය කටයුතුවල නිරත වූ ඔහු තම සමාගමේ මුදල් තැන්පත් කරන්නන්ට ආකර්ෂණීය පොළියක් ලබාදෙන බවට පොරොන්දුවක් දුන්නේය. රුපියල් ලක්ෂයකට රුපියල් හයදාහක පමණ මාසික පොලියක් ලබාදීම නිසා එම සමාගමේ මුදල් තැන්පත් කිරීමට කවුරුත් ඉදිරිපත් වූහ.මෙලෙස ඔහු එකතු කරගත් මුදල් ප්‍රමාණය මිලියන ගණනකි. රටේ ජනතාව දුක් මහන්සියෙන් උපයාගත් මුදල් මෙලෙස සක්විති රණසිංහට අයත් සමාගමේ තැන්පත් වෙද්දී ඔහු වටා සිටි සේවක පිරිස අතරමං කරමින් සක්විති පැදුරටත් නොකියා රටින් පැන ගියේය. ඔහුගේ පැනයාම රටේම ආන්දෝලනයක් ඇතිකරන්නට සමත්විය. සක්විතිගේ සමාගමේ මුදල් තැන්පත් කළ පිරිස් ඔහු සොයා පැමිණියේ නුගේගොඩ නාවල පාරේ අංක 08 ස්ථානයේ පිහිටි “සක්විති රණසිංහ සමූහ ව්‍යාපාරය”ටය.ආයෝජකයන් සිය පොලී මුදල් ලබාගැනීමට පැමිණි විට ඔවුන්ට දැනගන්නට ලැබුණේ ව්‍යාපාරයේ හිමිකරු රටින් පැනගොස් ඇති බවය. ඒ නිසා තැන්පත් කරුවන්ගේ පොලී මුදල් ලබාදිය නොහැකි බව කාර්ය මණ්ඩලයේ පිළිතුර විය. ”මේ සල්ලි හරි හම්බකළේ දුක් මහන්සියෙන්! රස්සාවෙන් අස්වෙද්දී ලැබුණු අර්ථසාධක මුදල් සියයට හයක පොලියක් දෙනවා කී නිසායි මම සල්ලි තැන්පත් කළේ..” මෙවන් පැමිණිලි මිරිහාන පොලිසියට ගලා එන්නට විය.”මුලින් මුලින් පොලිය ගෙව්වා.. ගිවිසුමක් අස්සන් කරලා තමයි සල්ලි තැන්පත් කළේ. සාක්කියට දෙන්නෙක් අස්සන් කළා. නීතිඥ මහතකු ද හිටියා. පස්සේ පස්සේ සල්ලි ඉල්ලද්දිි චෙක්පත් දුන්නා. ඒවා රිටර්න් වුණා. පස්සේ රස්තියාදු වෙලා හිස් අතින් ගෙදර යන්න වුණා.”දෙනෙත් අන්ධ පුද්ගලයකු එදා නුගේගොඩ සක්විති සමාගම ඉදිරියේ හඬා වැටුණේ එලෙසය.මේ අතර මේ වන විට මිරිහාන පොලිසියේ පැමිණිලි අංශයේ පොත්වල සක්විතිට එරෙහිව ලියැවී ඇති පැමිණිලි සංඛ්‍යාව දෙදහසකට ආසන්නය. සමාජයේ කීර්තිමත් පුද්ගලයන් උසස් පොලිස් හා ත්‍රිවිධ හමුදා නිලධාරීන් ව්‍යාපාරිකයන් ඇතුළු විවිධ පුද්ගලයන් සක්විතිගේ උගුලට රැවටී මුදල් තැන්පත් කර ඇති බව එම පැමිණිලිවලින් හෙළිවුණි. දකුණු පළාතේ එක් පුද්ගලයකු රුපියල් ලක්ෂ 140ක් එම සමාගමේ තැන්පත් කොට තවමත් හිස් අතින් ගෙදරට වී කල්පනා කරමින් සිටී. එලෙස ලක්ෂ 80, 70, 50, 20, 10 වශයෙන් තැන්පත් කළ පුද්ගලයන් එමට ය.ඉන්පසුව පොලිසිය සක්විති සොයන මෙහෙයුම පටන් ගත්තේ ය. අභය රණසිංහ මුදියන්සේලාගේ චන්දන වීරකුමාර නොහොත් සක්විති රණසිංහ සොයා පොලිසිය මෙහෙයුම් දියත් කරද්දී ඔහුගේ කාර්ය මණ්ඩලය පොලිසිය මගින් අත්අඩංගුවට ගත්හ.සක්විතිගේ වංචාවලට අසුවූ තැන්පත්කරුවන් උද්ඝෝෂණයකසක්විතිට එරෙහිව පොලිසියට එන පැමිණිලි සංඛ්‍යාව දිනෙන් දින වැඩිවීම නිසා පොලිස් නිලධාරීන් හා නිලධාරිනියන් විස්සකට වැඩි පිරිසක් යොදවා දිනකට පැමිණිලි දෙසීයක් පමණ සටහන් කර ගැනීමට මිරිහාන මූලස්ථාන පොලිසියට සිදුවිය.පොලිසිය සක්විති ගැන සෙව්ව ද ඔහු ඒ වනවිටත් රටින් පළාගොස් තිබුණේ ය. වරක් පොලිසිය කීවේ 2008 සැප්තැම්බර් 8 වන දින පස්වරු 6.30 ට පමණ කටුනායක ගුවන් තොටුපළෙන් ගුවනට නැගුණු යූ.එල්. 123 අංකය දරණ ගුවන් යානයෙන් ඔහු බිරිඳ හා දරුවන් ද සමඟ රටින් පිටව ගොස් ඇති බව ය. ඔහු එදා ගුවන් තොටුපළෙන් ගියේ ද ඔහුගේ ඇත්ත නම වූ අබේරත්න මුදියන්සේලාගේ චන්දන වීරකුමාර නමින් ය.මේ අතර මේ බව දැනගත් පොලිසිය සක්විති කොටුකර ගැනීමට අන්තර්ජාතික පොලිසියේ සහාය පැතූ අතර සූක්ෂ්ම ලෙස මිනිසුන් රැවටූ ඔහු ඉන්දියාවේ චෙන්නායි බලා ගියේ එතැන් සිට වෙනත් රටකට පැන යාමේ අරමුණ හා සැලසුම ඇතිව බව පොලිසිය සැක කෙළේ ය.පරීක්ෂණ පැවැත්වීම අපරාධ පරීක්ෂණ දෙපාර්තමේන්තුව බාරයට පත්වීය. ඔවුන් ලක්ෂ 30 කට වඩා වැඩි මුදලක් තැන්පත් කර ඇති ආයෝජකයින් සඳහා පරීක්ෂණ ඇරඹූ අතර ඊට අඩු මුදල් තැන්පත්කරුවන් සඳහා මිරිහාන පොලිසිය පරීක්ෂණ ඇරැඹීය. ඒ වනවිට සක්විතිගේ මූල්‍ය සමාගමේ සේවකයන් හය දෙනකු පමණ මිරිහාන පොලිසියේ රඳවා ගත් අතර ඔවුන් අතරින් හතර දෙනෙකු රූබර යුවතියෝ වූහ. එක් පුද්ගලයෙක් ආයතනයේ අධ්‍යක්ෂවරයෙකි. මේ අතර ආයතනයට සම්බන්ධව සිටි උපදේශකවරයකු ලෙස හැඳින්වූ ජ්‍යෙෂ්ඨ මාධ්‍යවේදියකු පිළිබඳව ද පොලිසියේ අවධානය යොමු විය.රහස් පොලිසිය ඉන්පසු සක්විති සතුව ඇති දේපල පිළිබඳ අවධානය යොමු කෙළේ ය. නුගේගොඩ ලංකා බැංකු ශාඛාවේ සක්විති රණසිංහ නමින් ඇති ආරක්ෂිත සේප්පුව පරීක්ෂණ කර බැලුව ද එහි කිසිවක් නොවීය. ආරක්ෂිත සේප්පුව සඳහා සක්විති බැංකුවේ තැන්පත් කර ඇත්තේ රුපියල් ලක්ෂයක මුදලක් පමණි. එම මුදල් අධිකරණ ගිනුමට බැර කරන ලෙස එවකට සිටි මහේස්ත්‍රාත් වරයා නියෝග කළේ ය.රහස් පොලිසිය ඒ මොහොතේ දී ජනතාවගේ මුදල් වංචා කරමින් ඔහු පාවිච්චි කරන ලද රුපියල් ලක්ෂ 140 ක් වටිනා ප්‍රාඩෝ ජීප් රථයක් හා රුපියල් ලක්ෂ 100 ක් වටිනා ජීප් රථයක් ද අධිකරණය ඉදිරිපත් කළේ ය. ඊට අමතරව යතුරු පැදි 26 ක් රන් වළලු 12 ක් හා මුදල් තුන්ලක්ෂ දහ හතර දහසක් ද සොයා ගැනිණි.මේ අතර පොලිසිය විසින් සක්විති ගේ නුගේගොඩ පිහිටි සමාගම් කාර්යාලයේ තිබූ සංයුක්ත තැටියක් ද සොයා ගත් අතර මුදල් තැන්පත් කළ අයගේ නම් ගම් එහි සඳහන් විය. සක්විති රටින් පලා ගිය පසු එතැන සිටි සේවිකාවක් විසින් එම නම් පටිගත කර තිබූ බව ද පරීක්ෂණවලදී අනාවරණය විය.කෙසේ වෙතත් සක්විති රණසිංහ සොයාගැනීමට රහස් පොලිසිය පමණක් නොව අන්තර්ජාතික පොලිසියට ද නොහැකි විය. අවසානයේ සක්විති හා ඔහුගේ බිරියට ජේ.පී. කුමාරි අනුරාධිනි නැමැත්තිය විසින් පරිහරණය කරන ලද රහස් පොලිසිය විසින් නම් කළ දේපළ ප්‍රසිද්ධ වෙන්දේසියක විකිණීමට එම මුදල් මෙම නඩුවට අදාළ බැංකු ගිනුමක බැර කරන ලෙස ද කටයුතු කෙරිණි.නුගේගොඩ කොට්ඨාස බාර පොලිස් අධිකාරි දේශබන්දු තෙන්නකෝන්කෙසේ වෙතත් සක්විතිට එරෙහිව පැවති පරීක්ෂණවලට ඇතැම් උසස් පොලිස් නිලධාරීන්ගෙන් බාධා පැමිණෙන බව ද වාර්තා විය. ඒ පිළිබඳ පරීක්ෂණ ලිපි ලේඛන වලට පමණක් සීමා වූ අතර මුදල් ලබාගත නොහැකි ව අසරණ වූ ජනතාව නොයෙකුත් උද්ඝෝෂණ පවත්වමින් ඔවුන්ට පිහිටක් සහනයක් ලබාදෙන ලෙස බලධාරීන් ගෙන් මෙන් ම මහ බැංකුවෙන් ද ඉල්ලා සිටියහ.ඒත් මහ බැංකුව කීවේ එවන් ආයතනයක් මහ බැංකුවේ ලියාපදිංචි කොට නැති බවත් එවන් ව්‍යාජ ආයතන 32 ක් පමණ ඇති බවත් ව්‍යාජ ආයතනවලට නොරැවටෙන ලෙසත් ය.කෙසේ වෙතත් ලංකාවේ පුද්ගලයකු විසින් සිදුකළ ලොකුම මූල්‍ය වංචාව මෙය බවට පොලිස් පොතට එක් වුණ ද සක්විති සොයා ගැනීම ද කාලයාගේ ඇවෑමෙන් වැළලී ගියේ ය.නුගේගොඩ කොට්ඨාස බාර පොලිස් අධිකාරි දේශබන්දු තෙන්නකෝන් මහතාට සක්විති පිළිබඳ තොරතුරක් ලැබෙන්නේ් ඔය අතරතුරදීය. ඔහුගේ බිරියට සමාන කාන්තාවක් ගැන සොයා බැලීමට පැමිණි පොලිස් කණ්ඩායමට සක්විති ද කොටුවිය. මුහුණ පුරා රැවුල වවාගෙන සිටි සක්විති බැලූ බැල්මට නිලධාරීන් කිසිවෙකුටවත් හඳුනාගත නොහැකි විය.ඔහු අත තිබූ දුවිඩ ජාතික නම්වලට සැකසුණු ගමන් බලපත්‍රවලින් අනාවරණය වී ඇත්තේ මීට මාස 4කට කලින් ඔහු මෙරටට පැමිණ ඇති බවත් දැනට කර ඇති පරීක්ෂණවලින් අනාවරණය වී ඇත්තේ ඔහු වත්තල ප්‍රදේශයේ නිවෙසක් මිලදී ගෙන බිරිය හා දරු දෙදෙනා සමඟ පදිංචිව සිට ඇති බවකි. බිරියගේ නවගමුව නිවෙසට සාමාන්‍ය මිනිසකු සේ පැමිණ සිටියදී ලැබුණු ඔත්තුව මත ඔහුත් බිරියත් පොලිසියට කොටු වූයේ මෙලෙස ය. රංජන් නමින් පෙනී සිටි සක්විති පසුව සැබෑ නම පොලිසියට කීවේ ය.මෙය සක්විති සොයමින් වසර දෙකකට ආසන්න කාලයක් තිස්සේ දුක්විඳි ජනතාවට මහත් අස්වැසිල්ලක් වනු ඇත. එහෙත් ඔවුන් තැන්පත් කළ මුදල් පිළිබඳ ඇති ගැටලුව තවමත් විසඳී නැතත් සැකකරු හා සැකකාරිය රහස් පොලිසියට බාරදීමට කටයුතු කරන බව නුගේගොඩ පොලිස් අධිකාරි දේශබන්දු තෙන්නකෝන් මහතා සිළුමිණට කීය.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=af1008082</link>
    <topic>ශ්‍රී ලංකාව දෙසට දිගුකරන ජපන් අත</topic>
    <author>කැලණිය විශ්වවිද්‍යාලයේ ආර්ථික විද්‍යා අධ්‍යයන අංශයේ මහාචාර්ය සුනන්ද මද්දුම බණ්ඩාර</author>
    <content>රටවල් අතර ආර්ථික සම්බන්ධතා වැඩි දියුණු කරගැනීම සඳහා යොදාගනු ලබන එක් ක්‍රමවේදයකි, ද්වි පාර්ශ්වීය වෙළෙඳ ගිවිසුම් ඇති කර ගැනීම. පසුගිය කාලයේ ශ්‍රී ලංකාව විසින් රටවල් කිහිපයක් සමඟ ද්වි පාර්ශ්වීය වෙළෙඳ ගිවිසුම් අස්සන් කරනු ලැබූ අතර මේ වන විට ඒවායෙන් සාර්ථක ප්‍රතිඵල ලබාගැනීමට හැකිවී තිබේ.මෑතකදී ජපානයේ නිල සංචාරයක යෙදුණු ආර්ථික සංවර්ධන අමාත්‍ය බැසිල් රාජපක්‍ෂ සහ විදේශ කටයුතු අමාත්‍ය ජී.එල්. පීරිස් මහත්වරුන් විසින් ජපන් රජය සමඟ පැවැත්වූ සාකච්ඡාවලදී ශ්‍රී ලංකාව සහ ජපානය අතර ද්වි පාර්ශ්වීය නිදහස් වෙළෙඳ ගිවිසුමක් ඇති කර ගැනීමට යෝජන කරන ලදී. මේ පිළිබඳව අවධානය යොමු කිරීමට ජපන් රජයේ ආර්ථික, වෙළෙඳ සහ කර්මාන්ත අමාත්‍ය මසයුකි නවෝසිමා මහතා එකඟත්වය පළ කර තිබේ.ප්‍රතිඵලශ්‍රී ලංකාව 1998 දෙසැම්බර් 28 වැනි දින අසල්වැසි ඉන්දියාව සමඟ ඉන්දු - ශ්‍රී ලංකා නිදහස් වෙළෙඳ ගිවිසුම අස්සන් කරනු ලැබීය. 2000 මාර්තු මස සිට එම ගිවිසුම ක්‍රියාත්මක වේ. ඉන් වසර දෙකකට පසු 2002 අගෝස්තු මස 1 වැනි දින පකිස්තාන් - ශ්‍රී ලංකා නිදහස් වෙළෙඳ ගිවිසුම අස්සන් කරනු ලැබූ අතර 2005 ජුනි මස සිට එම ගිවිසුම ක්‍රියාත්මක වේ. ශ්‍රී ලංකාව අස්සන් කර ඇති ද්වි පාර්ශවීය වෙළෙඳ ගිවිසුම් අතර මේ ගිවිසුම් දෙක ඉතා වැදගත් වේ. එයින්ද මේ වන විට ක්‍රියාත්මක වී අවුරුදු 10 ක් ගතවී ඇති ඉන්දු ශ්‍රී ලංකා වෙළෙඳ ගිවිසුම් යටතේ අප විසින් ලබාගෙන ඇති ප්‍රතිඵල පිළිබඳව සලකා බලන විට ද්වි පාර්ශ්වීය වෙළෙඳ ගිවිසුම් වල වටිනාකම අවබෝධ කර ගැනීමට හැකිය.ශ්‍රී ලංකාව පසුගිය කාලය තුළදී සප්තා වෙළෙඳ ගිවිසුම, ආසියා පැසිෆික් නිදහස් වෙළෙඳ ගිවිසුම, බිම්ස්ටෙක් නිදහස් වෙළෙඳ ගිවිසුම වැනි බහු පාර්ශ්වීය වෙළෙඳ ගිවිසුම්ද, ඉන්දු - ශ්‍රී ලංකා සහ පකිස්්තාන් - ශ්‍රී ලංකා වැනි ද්වි පාර්ශවීය වෙළෙඳ ගිවිසුම්ද අස්සන් කරනු ලැබීය. බහු පාර්ශවීය වෙළෙඳ ගිවිසුම් වලට වඩා ශ්‍රී ලංකාව සම්බන්ධයෙන් දැනට වැදගත් වී ඇත්තේ ද්වි පාර්ශ්වීය වෙළෙඳ ගිවිසුම් බව පෙනී යයි.ඉන්දියාව ශ්‍රී ලංකාවේ අසල්වැසි රට වුවද, දෙරට අතර වෙළෙඳාම සඳහා බොහෝ කරුණු වාසි සහගත තත්ත්වයක පැවතුණද මේ ගිවිසුමට පෙර වෙළෙඳාම දියුණු තත්ත්වයක නොපැවතුණි. 1998 දී ශ්‍රී ලංකාව ඉන්දියාවට අපනයනය කළ මුළු භාණ්ඩ ප්‍රමාණයේ වටිනාකම ඇමෙරිකානු ඩොලර් දශ ලක්‍ෂ 35.3 ක් විය. ශ්‍රී ලංකාව විසින් ඉන්දියාවෙන් ආනයනය කරන ලද භාණ්ඩවල වටිනාකම ඩොලර් මිලියන 554.8 ක් විය. එහෙත් 2009 වන විට ශ්‍රී ලංකාව විසින් ඉන්දියාවට අපනයනය කළ මුළු භාණ්ඩ ප්‍රමාණයේ වටිනාකම ඩොලර් මිලියන 322 ක් දක්වා ඉහළ ගිය අතර ඉන්දියාවෙන් ආනයනය කරන ලද භාණ්ඩ ප්‍රමාණයද ඩොලර් මිලියන 1820 දක්වා ඉහළ ගියේය.වාසියආර්ථික සංවර්ධන ඇමැති බැසිල් රාජපක්ෂ විදේශ ඇමැති ජී. එල්. පීරිස් ජපන් කර්මාන්ත ඇමැති නවෝසිමා මහත්වරු ගිවිසුම් හුවමාරුකර ගනිමින්.දෙරට අතර වෙළෙඳාම වැඩි වුවද සංඛ්‍යාත්මක වශයෙන් වැඩි වාසය ඉන්දියාවට හිමිවන බව පෙනෙන්නට තිබේ. එහෙත් සැබෑ තත්ත්වය වන්නේ ඊට වඩා වෙනස් දෙයකි. එක අතකින් නිදහස් වෙළෙඳ ගිවිසුම නිසා අපේ අපනයන ප්‍රමාණය වැඩිවී තිබේ. අනෙක් අතට ගිවිසුම නිසා අනිත් රටවලට වඩා අඩු මිලට ඉන්දියාවෙන් භාණ්ඩ මිලදී ගැනීමට හැකිවීම නිසා අපේ ආනයන ප්‍රමාණයද ඉහළ ගොස් තිබේ.එවැනි තත්ත්වයක වාසිය හිමි වන්නේ භාණ්ඩ පරිභෝජනය කරන මහ ජනතාවටය. එබැවින් යුද්ධයෙන් පසු රටේ ආර්ථික සංවර්ධන ක්‍රියාවලියේදී මෙවැනි ගිවිසුම් මගින් රටට ආර්ථික ප්‍රතිලාභ ලබා ගන්නා ආකාරයේ ක්‍රියා පිළිවෙතකට යොමු වීමට සිදුවේ.ආර්ථික සංවර්ධන ඇමැතිවරයා වශයෙන් පත්වූ බැසිල් රාජපක්‍ෂ මහතා විදේශ ආර්ථික සම්බන්ධතාවලදී යුගයේ අවශ්‍යතාවලට ගැළපෙන අයුරින් නව පිළිවෙතක පිහිටා කටයුතු කිරීමට සූදානම් වන බවක් ඔහුගේ මෙම නිල චාරිකාව යොදා ගත් ආකරයත් එහිදී දෙරට අතර සම්බන්ධතා සම්බන්ධයෙන් ගනුලැබූ තීරණ අනුවත් පැහැදිළි වේ.ජපානය නිදහසින් පසුව ශ්‍රී ලංකාවේ විදේශ සම්බන්ධතාවලදී මෙන්ම ආර්ථික සම්බන්ධතාවලදී ද ඉතා වැදගත් වන රටකි. වරින්වර ශ්‍රී ලංකාවේ බලයට පත්වූ දේශපාලන පක්‍ෂ තම විදෙස් පිළිවෙත අනුව එකළ තිබූ ධනවාදී කඳවුරට හෝ සමාජවාදී කඳවුරට නැඹුරුවන ප්‍රතිපත්තියක් අනුගමනය කෙළේය. විදේශ සම්බන්ධතාවලදී නැඟෙනහිරට හෝ බටහිරට නැඹුරුවන ස්වරූපයක් ශ්‍රී ලංකාවෙන් පිළිබිඹු වුවද එම නැඹුරුවෙන් බලපෑමක් නොවී විදේශ සම්බන්ධතා අඛණ්ඩව පවත්වාගෙන යාමට හැකිවූ රටකි, ජපානය.ජපානයේ විශේෂතාව වන්නේ ශ්‍රී ලංකාවේ වෙනස්වන දේශපාලන ප්‍රවණතාවන්ට අනුකූල වන අයුරින් ශ්‍රී ලංකාව හා පවත්නා සම්බන්ධතාවන් හැඩගස්වා ගැනීමට උත්සාහ නොකර එකම පිළිවෙතක පිහිටා කටයුතු කිරීමයි. අනෙක් අතට බටහිර රටවල් මෙන් ශ්‍රී ලංකාව කෙරෙහි දැඩි දේශපාලන බලපෑම් ඇති කිරීමට උත්සාහ නොගැනීමයි.දෙරට අතර තානාපති සම්බන්ධතා ඇතිකර ගත වූ අවුරුදු 58 ක කාලය තුළ ජපානය විසින් ශ්‍රී ලංකාව සම්බන්ධයෙන් අනුගමනය කරන ලද්දේ බටහිරට වඩා වෙනස් ප්‍රතිපත්තියකි. ශ්‍රී ලංකාව කෙරෙහි එවැනි සුහදශීලී ප්‍රතිපත්තියක් පවත්වාගෙන ගිය එකම කාර්මික රට ලෙස ජපානය හැඳින්විය හැකිය.සහනාධාරයුද්ධයෙන් පසු ශ්‍රී ලංකාව විසින් ආරම්භ කර ඇති ආර්ථික සංවර්ධන ;මහෙයුමේදී ඊට අදාළ අයුරින් විදේශ ආර්ථික සම්බන්ධතා ගොඩනඟා ගැනීමට ආර්ථික සංවර්ධන අමාත්‍ය බැසිල් රාජපක්‍ෂ මහතා විසින් කටයුතු කර ඇති බව ජපානය සමඟ පවත්වන ලද සාකච්ඡා තුළින් පැහැදිලි වේ. ජපානය අඩසිය වසකට වැඩි තම ශ්‍රී ලංකා සම්බන්ධතාවලදී අනුග්‍රහශීලීව කටයුතු කළේය. දශක තුනකට ආසන්න කාලයක් ශ්‍රී ලංකාවට ආධාර සපයන ප්‍රධාන රට වුවද ආධාර සමඟ කොන්දේසි පැනවීමට එරට ක්‍රියාකළේ නැත. ඒ අතරම ජපානය තවමත් ලෝකයේ සංවර්ධිත රටවල් අතර, කාර්මික රටවල් අතර දෙවන විශාලතම ආර්ථිකය වශයෙන් පවතී. එබැවින් ශ්‍රී ලංකාව යුද්ධයෙන් පසු දියත් කර ඇති ආර්ථික මෙහෙයුමේදී දැඩි ලෙස ආධාර විය හැකි රටක් බවට ජපානය පත්ව තිබේ.මේ දක්වා ශ්‍රී ලංකාවට සමහර රටවලින් ලැබුණු වෙළෙඳ අනුග්‍රහ හුදෙක් ඒක පාර්ශවීය වූත් දුබල පාර්ශ්ව වලට පිරිනැමෙන අනුග්‍රහශීලී සහනාධාරයක ස්වරූපයකුත් දක්නට ලැබුණි. උදාහරණයක් ලෙස ජීඑස්පී+සහනය ලබාදුන්නේ ලෝකයේ දුප්පත්ම රටවල දිළිඳුකම අඩුකර ගැනීම සඳහා ලබාදෙන සහනයක් වශයෙනි. එවැනි සුලු ආධාර මුදලක් ලබාදී දුබල රටවල් දැඩි කොන්දේසිවලට බැඳ තැබීම බටහිර රටවල අභිප්‍රාය විය.සුනාමි සහනයක් ලෙස ශ්‍රී ලංකාවට ලබාදුන් එම සහනය යුද කාලය තුළ ශ්‍රී ලංකාවට තර්ජනය කිරීම සඳහා යුරෝපා සංගමය විසින් දිගින් දිගටම යොදා ගැනීම තුළින් ඒ බව පැහැදිලි වෙයි. ආර්ථික සම්බන්ධතා පුළුල් කර ගැනීම සඳහා බටහිර රටවල් වෙත යෑම මඟින් තම ස්වාධීනත්වය පාවාදී කුඩා අනුග්‍රහයක් ලබාගැනීම හැර වෙනත් වාසියක් ලබාගැනීමට ශ්‍රී ලංකාවට නොහැකි වනු ඇත. එවැනි තත්ත්වයක් තුළ ආර්ථික සම්බන්ධතා සඳහා නව මංපෙත් සොයා ගැනීමට සිදුව ඇති බව පැහැදිලි වේ.ශ්‍රී ලංකා ජපන් සුහදතාවජපානය සහ ශ්‍රී ලංකාව අතර ද්වි පාර්ශ්වීය වෙළෙඳ ගිවිසුමක් ඇති කර ගැනීම මඟින් දෙපාර්ශවයටම වාසි රැසක් අත්කර ගැනීමට හැකිවේ. ජපානය ශ්‍රී ලංකාවෙන් මිලදී ගන්නා භාණ්ඩ අතර මිනිරන්, රබර්, තේ, මැණික් වැනි භාණ්ඩ ප්‍රධාන තැනක් ගනී.ඇඟළුම්ද ස්වල්ප ප්‍රමාණයක් මිලදී ගනී. ද්විපාර්ශවීය වෙළෙඳ ගිවිසුමක් මගින් මේ භාණ්ඩ සඳහා තීරුබදු සහන සලසන විට ශ්‍රී ලංකාවට තමන්ගේ අපනයන ප්‍රමාණය ඉහළ නංවා ගැනීමට අවස්ථාව සැලසේ. ඇමෙරිකා එක්සත් ජනපදය සහ යුරෝපා සංගමය මෙන් ජපානය ශ්‍රී ලංකාවේ ඇඟළුම් සඳහා ඉතා හොඳ වෙළෙඳපොළකි.ශ්‍රී ලංකාවේ ඇඟළුම් ගුණාත්මක වශයෙන් ඉහළ මට්ටමක පවත්නා බැවින් වෙළෙඳ ගිවිසුමක් යටතේ ජපන් වෙළෙඳපොළට ඉහළ මිලක් සහිත ඇඟළුම් අපනයනය කිරීමට ශ්‍රී ලංකාවට හැකිවනු ඇත. ශ්‍රී ලංකාව විසින් ජපානයට අපනයනය කරනු ලබන මිනිරන් රබර් වැනි ද්‍රව්‍ය නිමි නිෂ්පාදන නොවන බැවින් ඒවා නිමි නිෂ්පාදනවලට වඩා අඩු තීරු බදු යටතේ අපනයනය කිරීමට ඉඩ ලැබේ.එහෙත් ඒවා නිෂ්පාදන වශයෙන් යවන විට එම සහන නොලැබේ. වෙළෙඳ ගිවිසුමක් ඇති කරගත්විට තීරු බදු සහන යටතේ එවැනි ද්‍රව්‍ය සැකසූ නිෂ්පාදන ලෙස ජපන් වෙළෙඳපොළට යැවීමට හැකියාවක් ලැබේ.අඩු පිරිවැයජපානයෙන් ශ්‍රී ලංකාවට වැඩි වශයෙන්ම ආනයනය කරනු ලබන්නේ ඉලෙක්ට්‍රොනික් භාණ්ඩ. පරිගණක, රථ වාහන සහ යන්ත්‍ර සූත්‍ර ආදියයි. විදුලි උපකරණ ආදිය මීට පෙර සුඛෝපභෝගී භාණ්ඩ ලෙස සැලකුවද, ක්‍රම ක්‍රමයෙන් ඒවා පවුල්වල අත්‍යවශ්‍ය භාණ්ඩ බවට පත් වෙමින් තිබේ. පරිගනක සහ යන්ත්‍ර සූත්‍ර ආදිය ආර්ථික සංවර්ධනය සඳහා අත්‍යවශ්‍ය භාණ්ඩ බවට පත් වෙමින් තිබේ. එවැනි තත්ත්වයක් තුළ නිදහස් වෙළෙඳ ගිවිසුමක් යටතේ අඩු පිරිවැයක් යටතේ එම භාණ්ඩ ලබා ගැනීමට මහජනතාවට අවස්ථාව සැලසේ.දෙරට අතර නිදහස් වෙළෙඳ ගිවිසුමක් යටතේ අවධානය යොමුකළ යුතු මූලික කරුණක් වන්නේ ජපන් ආයෝජන වැඩි කර ගැනීමට හැකි ආකාරයේ පරිසරයක් රටේ නිර්මාණය කර ගැනීම පිළිබඳවය. ජපන් ආයෝජන විශාල ප්‍රමාණයක් ආසියානු රටවලට පැමිණියද ශ්‍රී ලංකාවේ ආයෝජනය වී ඇත්තේ ඒවායින් ඉතා අඩු ප්‍රමාණයකි. දෙරට අතර දිගු කලක් තිස්සේ දැඩි ආර්ථික සබඳතාවක් ගොඩනැඟී තිබුණද ජපන් ආයෝජන ඇද ගැනීම සම්බන්ධයෙන් අප අසාර්ථක වී ඇත්තේ කුමන හේතූන් නිසාද යන්න අධ්‍යයනය කිරීම සඳහා මෙය අවස්ථාවක් කරගත හැකි වනු ඇත.ජපන් ආයෝජන වැඩි කර ගැනීමට ශ්‍රී ලංකාවට හැකි වන්නේ නම් එමඟින් ආසියාවේ ඇති ප්‍රබල වෙළෙඳපොළක්වන ජපන් වෙළෙඳපොළට යැවෙන භාණ්ඩ නිෂ්පාදනය කර අපේ අපනයන ප්‍රමාණය වැඩි කර ගැනීමට අවස්ථාවක් සැලසේ. එසේම එවැනි ආයෝජන ආධාරයෙන් අසල්වැසි ඉන්දියාව, පකිස්තානය සහ චීනය වැනි වෙළඳපොළවල් අරමුණු කරගෙන ශ්‍රී ලංකාව තුළ නිෂ්පාදන ආරම්භ කිරීමටද අවස්ථාවක් සැලසේ.ආයෝජනඉන්දුනීසියාව, මැලේසියාව වැනි අග්නිදිග ආසියාතික රටවල පමණක් නොව ඉන්දියාව වැනි දකුණු ආසියාතික රටවලද ජපානයේ මෝටර් රථ නිෂ්පාදන කම්හල් සහ විදුලි උපකරණ නිෂ්පාදන කම්හල් පිහිටුවා තිබේ. එසේ වුවද මේ දක්වාම ශ්‍රී ලංකාවේ එවැනි කම්හල් පිහිටුවා නොතිබීම මඟින් පැහැදිලි වන්නේ ජපන් ආයෝජන ඇද ගැනීම සම්බන්ධයෙන් අපේ පවත්නා නොහැකියාවයි.මහින්ද චින්තන ඉදිරි දැක්ම මගින් පංච බල කේන්ද්‍රීය ආර්ථික ප්‍රතිපත්තිය ඔස්සේ ශ්‍රී ලංකාව ආසියාවේ ගුවන්, නාවුක, වෙළෙඳ, දැනුම සහ බලශක්ති මධ්‍යස්ථානයක් බවට පත් කිරීමට අදහස් කෙරේ. සාමය උදාවෙන් පසු දැන් ඒ සඳහා වූ ආර්ථික යෝජනා ක්‍රියාත්මක කිරීම ආරම්භ කර තිබේ. ඒ සඳහා ශ්‍රී ලංකාවට අති විශාල ආයෝජන ප්‍රමාණයක් අන්තර්ජාතික වෙළෙඳ පොළ සොයා ගැනීමට සිදුවේ. එවැනි තත්ත්වයක් තුළින් විදෙස් සම්බන්ධතාවලදී දේශපාලන රාජ්‍ය තාන්ත්‍රිකත්වයට අමතරව ආර්ථික රාජ්‍ය තාන්ත්‍රිකත්වයද ඉතා හොඳින් පවත්වාගෙන යාම අවශ්‍ය වේ.සාමයසාමය උදා කර ගැනීමෙන් පසු බටහිර රටවල් තවමත් අප වෙත සුහදශීලී ප්‍රතිපත්තියක් ඇති කර ගැනීමට සූදානම් නැති බවක් පෙනී යයි. එනිසා ආයෝජන ලබාගැනීම මෙන්ම වෙළෙඳපොළ ලබා ගැනීමද තරමක අභියෝගයක් වුවත් එය ජය ගැනීමට අපහසු අභියෝගයක් නොවේ. ආර්ථික සංවර්ධන අමාත්‍ය බැසිල් රාජපක්‍ෂ මහතා ශ්‍රී ලංකාවට හිතවත්, විශාල වෙළෙඳපොළක් සහිත ලොව ප්‍රධාන පෙළේ ආයෝජන සැපයුම්කරුවකු වන ජපානය ආර්ථික රාජ්‍ය තාන්ත්‍රිකත්වය සඳහා තෝරා ගැනීම මඟින් පැහැදිලි වන්නේ අප ගමන් කළ යුතු මඟ පිළිබඳව පැහැදිලි දර්ශනයක් ඇති කරගෙන ඇති බවයි.ආර්ථික රාජ්‍ය තාන්ත්‍රිකත්වය රටේ ඉදිරි ආර්ථික සංවර්ධන කටයුතු වලදී ඉතා වැදගත් වන අතර උපාය මාර්ගිකව එය භාවිතා කිරීමද අවශ්‍ය වනු ඇත. ඉතිහාසයේ ප්‍රථම වරට ජපන් - ශ්‍රී ලංකා නිදහස් වෙළෙඳ ගිවිසුමක් සඳහා අඩිතාලම දැමීම මඟින් ආර්ථික සංවර්ධන අමාත්‍ය බැසිල් රාජපක්‍ෂ මහතා විසින් ආර්ථික රාජ්‍ය තාන්ත්‍රිකභාවය නිවැරැදි අයුරින් භාවිතා කර ඇති බව පැහැදිලි වේ. ශ්‍රී ලංකාව ආසියාවේ ආර්ථික මධ්‍යස්ථානයක් ලෙස ගොඩනැඟීම සඳහා මෙවැනි ද්වි පාර්ශ්වීය වෙළෙඳ සබඳතා ඉදිරියේදී ඉතා ප්‍රයෝජනවත් වන බැවින් එවැනි වැදගත්කමක් ඇති අනෙක් රටවල් සමඟ ද නිදහස් වෙළෙඳ ගිවිසුම් ඇතිකර ගැනීම පිළිබඳව අවධානය යොමුකළ යුතුව ඇත.කැලණිය විශ්වවිද්‍යාලයේ ආර්ථික විද්‍යා අධ්‍යයන අංශයේ මහාචාර්ය සුනන්ද මද්දුම බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=af1008083</link>
    <topic>විදුහල්පතිවරුන් එක එක දේවල්වලට සල්ලි ඉල්ලනවා නම් ලිඛිතව පැමිණිලි කරන්න</topic>
    <author>සුභාෂිණී ජයරත්න අරුණි මුතුමලී</author>
    <content>අධ්‍යාපනය... දරුවන් සිටින මවුපියන්ට පමණක් නොව රැකීරක්ෂා කරන විභාගවලට පෙනී සිටින කොයි කාගේත් සමීප අමාත්‍යංශයකි. දරුවන් පාසලට ඇතුළත් කිරීමේ සිට මතුවන ගැටලුවලට මුහුණදෙන අධ්‍යාපන අමාත්‍යංශය නිරන්තරයෙන්ම කොයි කාගේත් අවධානයට ලක්වන්නකි. දෙවැනි වරටත් අප අධ්‍යාපන අමාත්‍ය බන්දුල ගුණවර්ධන මහතා හමුවන්නේ අධ්‍යාපන විෂයට අදාල විශාල ගැටලු සංඛ්‍යාවක් දැනටමත් ඔබ අප වෙත එවා ඇති බැවිනි.දොළුව එස්.ටී. අප්පුහාමි (විශ්‍රාමික විදුහල්පති)විදුහල්පති 1 වන ශ්‍රේණියට උසස්වීම් ලබාදීම සඳහා සම්මුඛ පරීක්‍ෂණය පවත්වා වසරක් ගෙවෙනතුරු බලා සිටියත් පිළිතුරක් නැත. දැනට වයස 71 යි. මිය යාමට පෙර මේ තීරණය දැනගන්නට ලැබේවිද?ඔබ විශ්‍රාම ගොස් ඇත්තේ 99.7.28 දිනයි. ඒ වන විට ශ්‍රී ලංකා විදුහල්පති සේවයේ 1 වන පංතියේ පුරප්පාඩු නොතිබූ බැවින් උසස්වීම් ලබා දීමට නොහැකි වී තිබෙනවා. විශ්‍රාම ගිය අය වෙනුවෙන් උසස්වීම් ලබාදීම සඳහා අමාත්‍ය මණ්ඩල සන්දේශයක් ඉදිරිපත් කළත් එම අමාත්‍ය මණ්ඩල සන්දේශය අමාත්‍ය මණ්ඩලය ප්‍රතික්ෂේප කළා.කළුතර අධ්‍යාපන කලාපයේ ප්‍රාථමික පාසලක දෙමව්පියන්අප දරුවන් ඉගෙනුම ලබන ප්‍රාථමික විදුහලේ (කළුතර අධ්‍යාපන කලාපයේ ප්‍රාථමික විදුහලක් ගැන සඳහන් කරයි.) අධ්‍යාපන තත්ත්වය මෙන්ම පරිපාලනයද ඉතා පහත් තත්ත්වයකට වැටී ඇත. සමහර විෂයන් උගන්වන්නේ දෙමව්පියන්ය. පරිගණක මකුළු දැල්වලින් වැසී ගොස්ය. නව විදුහල්පතිවරයකු යටතේ අප දරුවන්ට හොඳ අධ්‍යාපනයක් ලබා දීමට මේ පාසල දියුණු කර දෙන්න.පළාත් පාසල්වල පරිපාලනය සිදු කරන්නේ අදාළ පළාතින්. ඔබ ඔය සඳහන් කරන පාසලත් පළාත් පාසලක්. මේ ගැටලුව අපි බස්නාහිර පළාත් සභාවේ මහ ඇමතිතුමාගේ අවධානයට යොමු කර අවශ්‍ය සම්පත් ලබා දීමට කටයුතු කරනවා. එතුමා මේ ප්‍රශ්නයට මැදිහත් වෙයි. අපි ප්‍රාථමික පාසල් පෝෂණය කිරීම සඳහා 2011 වසරේ සිට ක්‍රියාත්මක කිරීමට නියමිත ද්විතියික පාසල් සංවර්ධනය කිරීමේ ව්‍යාපෘතිය ආරම්භ වීමෙන් පසු අනිවාර්යයෙන්ම මේ පාසල්වල සංවර්ධන මට්ටම ඉහළ දමනවා.මාරවිල ඒ. පද්මා වීරසිංහමම හලාවත මාරවිල කනිෂ්ඨ පිරිමි විදුහලේ වසර 24 ක අඛණ්ඩව සේවය කර විදේශ රටකට ගියෙමි. මේ නිසා වසර 24 ක අඛණ්ඩ සේවය අතහැර දැමූවකු සේ සලකා විශ්‍රාම වැටුපක් ද නොලබමි. වසර 10 ක රාජ්‍ය සේවය කළ කාන්තාවන් පවා විශ්‍රාම වැටුප් ලබද්දි මට පමණක් මේ අසාධාරණය ඇයි?නියමිත පූර්ව අනුමැතිය ලබා නොගෙන විදේශගත වුවහොත් සේවය අතහැර දැමූවෙකු ලෙස සලකනවා. එහෙම වුණාම විශ්‍රාම වැටුපට හිමිකම් කියන්න බැහැ. එවැනි පූර්ව අනුමැතියකින් තොරව ගිය අයට පශ්චාත්තාපයක් පමණයි උරුම වන්නේ.ගාල්ල ඩී.එල්. සනත් ද සිල්වා1977 – 94 දේශපාලන පළිගැනීමට ලක්ව සිටින මට සහන ලබා ගැනීම සඳහා 2007.05.09 දින දරණ අ.ම.ප/07/0646/316/027 ලිපියේ සඳහන් කරුණු ද ඊට අදාළව නැවත ඉදිරිපත් කළ අමාත්‍ය මණ්ඩල සන්දේශයේ සඳහන් කරුණු ද ලබා දෙන්න.2007.05.09 දිනැති අමාත්‍ය මණ්ඩල තීරණය අනුව නැවත වතාවක් පරීක්‍ෂා කර සකස් වූ සංශෝධිත වාර්තාවට අනුකූලව අමාත්‍ය මණ්ඩලයට ඉදිරිපත් කිරීමෙන් අනතුරුව තීරණය ලැබී ඇත්තේ කිසිදු තනතුරකට හෝ සේවාවකට පත්වීම් හෝ උසස්වීම් ලබා නොදෙන ලෙසත් මුල්‍යමය වන්දියක් පමණක් ලබාදෙන ලෙසත්ය. ඔබගේ නම අපේ ලිපිගොනුවල සඳහන්ව නැති නිසා මෙම සහන ලබාදිය නොහැකියි.ගාල්ල ජේ.ජේ. ද සිල්වාශ්‍රේෂ්ඨාධිකරණ නඩු අංක SC(FR) 260 - 2002නඩු තීන්දුව ප්‍රකාර 2001.10.17 දිනැති අමාත්‍ය මණ්ඩල තීරණය අනුව මා විදුහල්පති සේවයේ 1 පංතියට 1989.06.01 දින සිට පත්කර ඇත. 1992.2.16 දින විශ්‍රාම ගියෙමි. (එවිට ගුරු සේවයේ2 I) මීට කලින් පළිගැන්වීම්වලට ලක්වූවන්ට සහන දීමේදී දුන් වැටුප් වර්ධක 4 ලබා ගතිමි. මේ නිසා මට විදුහල්පති 1 පංතියට හිමි විශ්‍රාම වැටුප ලබා ගත නොහැකි බව ගා/දිස්ත්‍රික් අධ්‍යාපන කාර්යාලය දැන්විය. මට ශ්‍රේෂ්ඨාධිකරණ තීන්දුව මත ලබාදී ඇති විදුහල්පති 1 විශ්‍රාම වැටුප ලබා ගැනීමට හිමිකම තිබේ ද?ඔබ විසින් ඉදිරිපත් කළ ගැටලුව අපැහැදිලිය. සියලු තොරතුරු රැගෙන බදාදා දිනයක ජ්‍යෙෂ්ඨ සහකාර ලේකම් අනෝජා ගුරුගේ මහත්මිය හමුවන්න.මොනරාගල ටී.එම්. නිර්මලා ඩේශාන්ති2000.07.10 දින සිට වසර 10 ක් සහකාර අධ්‍යාපන අධ්‍යක්‍ෂ තනතුරක වැඩ ආවරණය කරන්නෙමි. විදුහල්පති 1 ශ්‍රේණිය 1991.2.01 දින සිට හිමිය. පරිපාලන සේවයට පත් කරන්නේ කවදා ද? නැතහොත් වැඩ ආවරණ පත්වීම් ස්ථිර කරන්නේ කවදා ද?ශ්‍රී ලංකා අධ්‍යාපන පරිපාලන සේවයේ තනතුරුවල වැඩ ආවරණය කරන නිලධාරින් අධ්‍යාපන පරිපාලන සේවයට අන්තර්ග්‍රහණය කිරීම සම්බන්ධව ලැබී ඇති අමාත්‍ය මණ්ඩල තීරණය අනුව පත්කළ කමිටුව විසින් මේ දිනවල කටයුතු සිදු කෙරෙමින් පවතින බව කාරුණිකව දන්වමි.මහජන දිනයට අධ්‍යාපන අමාත්‍යංශයේ පිරෙන ජනකාය අති මහත්ය. ඒ සියලු දෙනාගේම අවශ්‍යතාව ඇමතිවරයා හමුවීමයි. තම අභිමතාර්ථය ඉෂ්ට නොවූ අය ආපසු යන්නේ දොස් පවරමිනි. ඔවුන් සියලු දෙනා වෙනුවෙන් අසන පැනය මෙසේය. ඇමතිතුමා හමුවන්න බැරිද?කරුණු දෙකකට හමුවිය නොහැකියි.1. පාසල්වලට ළමයින් ඇතුළත් කිරීම.2. ගුරුමාරු.ඒ හැරුණාම අනිත් ඕනෑම කරුණකට සඳුදා දින පෙරවරු 5.00 සිට හෝමාගම ප්‍රධාන කාර්යාලයේදී, බදාදා දිනවල පාර්ලිමේන්තු හා උපදේශක සභා නැතිවිට අධ්‍යාපන අමාත්‍යාංශයේදී, කලින් වේලාවක් වෙන් කරගෙන නම් සිකුරාදා දිනවල නිවෙසේදී වගේම පෙරවරු 6 දිට රාතී‍්‍ර 10.00 වනතුරු උතුරු හා නැඟෙනහිර ඇතුළු සියලු ප්‍රදේශවල සැරිසරන නිසා ඒ ස්ථානවලදීත් හමුවිය හැකියි.වත්තේගම ඩී.එම්.තිලකරත්න බණ්ඩාපාසල් අපේක්ෂකයකු ලෙස සාමාන්‍ය පෙළ විභාගයට මුහුණදුන් දරුවකු උසස් පෙළ සඳහා වෙනත් පාසලකට ඇතුළුවීමේදී ගැටලු රැසකට මුහුණ පාන්නට සිදුවෙයි. විදුහල්පතිගේ අස්සන ඉල්ලුම් පත්‍රයට දැමීමේදී සමහර විදුහල්පතිවරු එය යෙදීම ප්‍රතික්ෂේප කරති. මේ නිසා දක්ෂ සිසුන්ට ඉදිරියට යෑමට ඇති ඉඩකඩ ඇහිරෙයි. මේ ගැන ඔබතුමා දන්නවාද? කඩිනම් පියවරක් ගන්න.”සා/පෙළ විශිෂ්ට ලෙස සමත් දරුවන්ට ඒ පාසලේදීම උසස් පෙළ විෂයයන් හැදෑරිය හැකිනම් වෙනත් පාසලකට යෑමේ අවශ්‍යතාව පැනනඟින්නේ නැහැ. තමන් සාමාන්‍ය පෙළ කළ පාසලේ උසස් පෙළ කිරීම සඳහා අවශ්‍ය භෞතික සම්පත් සහ මානව සම්පත් නොමැති නම් එවැනි දේ ඇති පාසලකට මාරුවීමට විදුහල්පතිතුමා අනිවාර්යයෙන්ම අනුමැතිය දිය යුතුයි. සමහර ජනප්‍රිය යැයි සම්මත පාසල්වලට ඇතුල්වීම සඳහා සා/පෙළ ඉහළම සාමාර්ථ අපේක්ෂා කරනවා. සම්මුඛ පරීක්ෂණවලදී තෝරාගන්නේ ඉහළම සාමාර්ථය ලැබූ ළමයින්වයි. ඒ තීරණයට අමාත්‍යංශය මැදිහත් වන්නේ නැහැ. විදුහල්පතිවරුන් දරුවන්ගේ අනාගත සුබසිද්ධිය සළකා කටයුතුª කරනු ඇතැයි අප විශ්වාස කරනවා.දොඩන්දූව ගාමිණී ද සිල්වාඅප දරුවන් පාසල්වලට පමණක් යැව්වත් බහුතරයක් ශිෂ්‍යයන් දුරු කතර ගෙවාගෙන පෞද්ගලික පන්තිවලට යනවා. මෙසේ පාලනයකින් තොරව ආරම්භවන පෞද්ගලික පන්ති සීමාකර ගුරුවරුන්ගේ අවංක සේවය තවදුරටත් ලබාදෙන්න.”පෞද්ගලික හෝ උපකාරක පන්තිවලට යන්න ඕන නෑ. විෂය නිර්දේශය සඳහා සුදුසුකම් ලද ගුරුවරු විසින් නියමිත කාලපරිච්ඡේදයේදී සම්පූර්ණ කරනවා නම් මුදල් ගෙවා අධ්‍යාපනය ලබන්න කිසිම උවමනාවක් නෑනේ.නමුත් ප්‍රායෝගිකව එවැනි තත්ත්වයක් නෑ. එනිසා ඉදිරියේදී අධ්‍යාපන ප්‍රතිසංස්කරණ මඟින් පාසල් පන්ති කාමරවල ගුණාත්මක අගය වැඩි දියුණු කිරීමට අවශ්‍ය කටයුතු යොදවනවා. පන්ති කාමරයේදී කළ හැකි විෂය නිර්දේශ සකස් කර ගුරු අත්පොත් හා පෙළ පොත් ආදිය ලබාදී අපේ පාර්ශ්වයේ වැරැදි නිවැරැදි කර ගත්තොත් රටේ වැරැදි නිවැරැදි වෙයි.”පාණදුර ඩී.එම්.එස්.අනෝජාමාගේ එකම පුතු 2008 පළමු වසරට ඇතුළත් කිරීමේදී බලවත් අසාධාරණයක් සිදුව ඇත. නිවෙස ආසන්නයේම වූ සුමංගල පිරිමි විදුහලට ඇතුළත් කිරීමේදී එක ළකුණක් මදිවීම නිසා දැනට මීටර් 1000ක් දුරවූ ක/ශාන්ත ඇන්තෝනි පිරිමි විදුහලට දරුවා ඇතුළත් කරන්නට සිදුවිය. වෑන් රථයක් හෝ නොමැති මේ පාරේ යන්නට සිදුව ඇත්තේ පයිනි. පියා ද ලංකාවේ නැත. මමද ආබාධිතය. පිළිසරණක් පතමි.”දරුවන් පාසල්වලට ඇතුළත් කිරීමේදී අමාත්‍යංශයේ කිසිදු මැදිහත් වීමක් නැහැ. මේ කටයුතුª කරන්නේ කමිටුවක් මඟින් සම්මුඛ පරීක්ෂණවලදී එක ලකුණක් අඩුවීම අසාධාරණයක් ලෙස සලකන්න බැහැ.කොච්චර ඉන්නවද එක ලකුණක් අඩුවෙලා වෛද්‍ය විදුහල්වලට යන්න බැරිවූ අය?”මාරවිල ඩබ්.එල්.බී.ප්‍රනාන්දුමේ යෝජනා කිහිපය ක්‍රියාත්මක කරන්න පාසල් දූෂණ, විෂමාචාර දැන්වීමට අංකයක් දෙන්න. අහඹු ලෙස ඔබතුමා සතියකට වරක් හෝ පාසලකට ගොස් බලන්න. ගුරුවරු විදුහල්පති අධීක්ෂණ කටයුතු කරන්න. විශ්‍රාම ගිය විදුහල්පතිවරු උපගුරුවරු සමන්විත ස්වේච්ඡා බලකායක් පිහිටුවාගෙන කිට්ටුම පාසලකට සතියකට දෙවරක් ලබාදෙන්න.”පාසල්වල දූෂණ ඇත්නම් පොලිසිවලට දැන්විය හැකියි. නිර්ණාමික පෙත්සම්වලින් තොරව පැමිණිල්ලේ පිටපතක් ලියාපදිංචි තැපෑලෙන් මට හෝ අධ්‍යාපන ලේකම්තුමා, අධ්‍යාපන අමාත්‍යංශය, ඉසුරුපාය, බත්තරමුල්ල ලිපිනයට එවීමෙන් පසු අපි ඒ සඳහා අවශ්‍ය නීතිමය පියවර ගත හැකියි.ලංකාවේ පාසල් 10,000ක් තියනවා. මගේ ජීවිත කාලයම ඇවිද්දත් මේ සියල්ලටම ගිහින් ඉවර කරන්න බැහැ. අපි නිරන්තරයෙන් උතුරු නැඟෙනහිර ඇතුළුව අනිකුත් සියලුම පළාත්වල පාසල්වලට දැනුම් දීමකින් තොරව යනවා. එවැනි තැන්වලින් හෙලිදරව් වූ අඩුපාඩු ගැන අධ්‍යාපන අමාත්‍යංශයේ පැමිණිලි කරනවා.බ ඇසූ අවසාන කොටසට පිළිතුරු වශයෙන් ස්වේච්ඡාවෙන් මුදල් අය කිරීමකින් තොරව දූදරුවන්ගේ යහපත වෙනුවෙන් පාසල් කාලයෙන් පරිබාහිරව ඉගැන්වීමට කැමැති අය එකතු කරගෙන “ගරු විශිෂ්ටතා ගුරු සංචිතයක්” නිර්මාණය කරනවා. විශේෂයෙන් ඉංග්‍රිසි මාධ්‍යය. උසස් පෙළ පංතිවල පස්වරුවේ ඉංග්‍රිසි ඉගැන්වීමේ කටයුතු විශිෂ්ටතා ගුරුවරු විසින් බාරගන්නවා. මේ අය ගාස්තු අය කරන්නෙ නැහැ.”රත්ගම ලක්ෂ්මන් පස්කුවල් හන්දිරත්ගම ප්‍රදේශයේ ප්‍රකට පාසලක් පිළිබඳ පැමිණිලි රාශියකි. 2010 වසරේ 6 ශ්‍රේණියට සිසුන් ඇතුළත් කර ගැනීමේදී විදුහල්පතිවරු එක් සිසුවකුගෙන් රුපියල් 5000ක මුදලක් අයකර ගැනීම. මේ දිනවල එම පාසලේම උසස් පෙළට ඇතුළු වන දරුවන්ගෙන් ද රු.5000 ක මුදලක් ඉල්ලීම. මේ ගැන අධ්‍යාපන අමාත්‍යංශයට පැමිණිලි කලත් පිළිතුරක් නැත. මේ ගැන සොයා බලන්න එසේම පාසලකට දරුවෙකු ඇතුළත් කිරීමේදී අයකළ හැකි මුදල් ප්‍රමාණය පැහැදිලි කරන්න.”පාසල්වලට ඉගැන්වීමේ කටයුතු සඳහා මුදල් අයකරනවා නම් හෝ මුදල් දෙන ලෙස බලකරනවා නම් දෙමව්පියන්ට ඒ ගැන ලිඛිතව පැමිණිලි කළ හැකියි. එය ලියාපදිංචි තැපෑලෙන් එවිය යුතුයි. අප ඒ සියල්ල විභාග කරනවා. පාසල්වල ගුණාත්මක වර්ධනයට හා යටිතල පහසුකම් වර්ධනය සඳහා පාසල් සංවර්ධන සමිතියට, ආදි ශිෂ්‍ය සංවිධානවලට නීත්‍යානුකූල අවසර ගැනීමෙන් මුදල් අයකරන විවිධ ව්‍යාපෘති කළ හැකියි.උදා - වෙළෙඳ ප්‍රදර්ශන, සල්පිල්, නාට්‍ය සන්දර්ශන. නමුත් ටිකට් අලෙවි කරන්න බලකරන්න බැහැ. කැමති දෙමව්පියන්ට පරිත්‍යාග කළ හැකියි. සමහර මවුපියන් ඉන්නවා තම දරුවන් වෙනුවෙන් පාසල් උපකරණ පමණක් නොව ගොඩනැඟිලි පවා ඉදිකර දෙන අය. ඒවා බාර ගන්න පාසලට අයිතියක් තියනවා.””ගැටලු මතුවන්නෙ නෑ තමන්ගේ දරුවා නිවෙස ළඟම පාසලකට ඇතුළත් කරනවා නම්. අපි මහින්ද චින්තනය යටතේ ප්‍රාථමික පාසල් පෝෂණය කරන්න පාසල් දාහක් ඉහළ තලයට ගෙන එනවා. එවිට එක ප්‍රාදේශීය ලේකම් කොට්ඨාසයකට ප්‍රාථමික පාසල් තුන හතරකට එක් දියුණු ද්විතියික පාසලක් ඇතිකරනවා.කඹුරුපිටියේ සඳුන් මධුෂාන් ලියනගේ2008 වසරේ අ.පො.ස. (සා.පෙළ) විභාගයට මුහුණ දුන් මා ගණිතය අසමත්වීමි. සමත් කර දෙන පොරොන්දුව මත උසස් පෙළ පංතියට ඇතුළත්වීමි. 2009 දී ඉතා හොඳින් විභාගයට මුහුණ දුන්නත් විභාග ප්‍රතිඵලය වූයේ ”W” අගයකි. මට ඉගැන්වූ ගුරුවරු පවා මවිත විය. මා දැන් මානසික ගැටලුකාරී තත්ත්වයකට පත්ව ඇත. පැහැදිලි පිළිතුරක් දෙන්න.පවතින නීතියට අනුව කිරිමට දෙයක් නැත. එය වෙනස්විය යුතු නම් පුළුල් කතිකාවතක් සමාජයේ ඇතිවිය යුතුය.”අනුරාධපුර එස්.විජේසුන්දරකාලයක් අත්හිටවූ චිත්‍රකර්ම ගුරු විභාගය නැවත පවත්වන්න. සෞන්දර්යය විෂයේ වැදගත්කම සලකා ගුරුවරයකු වූ ඔබතුමා නැවතත් මේ විෂයට හිමි තැන ලබාදෙන්න.”එහෙම චිත්‍රකර්ම ගුරු විභාග පවත්වන්න බැහැ. සෞන්දර්ය විශ්වවිද්‍යාල උපාධිධාරීන්ට තරග විභාගයක් පවත්වා බඳවා ගන්නවා. දැනට 3124 ක් ඒ ගුරුවරු බඳවා ගැනීමට අයදුම්පත් කැඳවා තියනවා.”අනුරාධපුර ටී.එල්.උපසේන (විශ්‍රාමික නි.විදුහල්පති)ජාතික අධ්‍යාපන ආයතනය විසින් සකස් කළ චිත්‍ර කලා විෂය නිර්දේශය අවලංගු කරන්න. මෙහෙම ගියොත් ළමයින්ට චිත්‍ර විෂය එපාවේවි. 6 සිට 9 දක්වා විෂය නිර්දේශ සකස් කොට ඇත්තේ ළමයින් තුළ නිර්මාණාත්මක චින්තනයක් ඇතිකිරීමට නොව චිත්‍ර ශිල්පීන් බිහිකිරීමටයි. ගුරුවරයකු වූ ඔබතුමා මේ තත්ත්වය තේරුම් ගන්න.”ජාතික අධ්‍යාපන ආයතනයේ කටයුතු ගැන පුළුල් විමර්ශනයක් කරනවා. මෙය ප්‍රතිසංවිධානය කර විශ්වවිද්‍යාල මට්ටමට පත්කිරීම අගෝස්තුª මාසයේදී ආරම්භ වෙනවා”පළාලි දමින්ද දීපාක් ද සිල්වාමම යාපනයේ රාජකාරියේ යෙදී සිටින හමුදා සෙබළෙක්මි. මාගේ් දියණිය වෙනත් පාසලකට දැමීම සඳහා දැනට සිටින පාසලෙන් අස්කරගතිමි. මෙවිට මාගේ මව විදුහල්පතිනියට යම් මුදලක් දී මවගේ භාරකාරත්වයෙන් ඇයව නැවතත් එම පාසලටම ඇතුළත් කර ඇත. අස්වීම් සහතිකය මා ළඟ තිබියදී දරවා නැවතත් ඇතුළත් කරන්නේ මොන පදනමෙන්ද?”මුදල් දීම බරපතල වරදක්. පොලිසියේ පැමිණිල්ලක් දාලා පිටපත ලියාපදිංචි තැපෑලෙන් අපට එවන්න”.’ඇමැතිතුමනි මේ අහන්න’ තීරයෙන් මේ වන විටත් බහුතරයකගේ ගැටලුවලට විසඳුම් ලැබී ඇති බවට අපිට ලැබෙන ප්‍රතිචාර වලින් දැනටමත් පැහැදිලිය. අමාත්‍යවරුන් රැසකට මේ වන විටත් අපි ඔබේ ගැටලු ඉදිරිපත් කොට විසඳුම් ලබා දී ඇත්තෙමු. අපේ බලාපොරොත්තුව ද එයයි. ඉදිරියේදීත් තවත් ගැටලු රැසක් සමඟින් අමාත්‍යවරු රැසකට ඔබේ ගැටලු ඉදිරිපත් කරන්නටද අපි සූදානම්. අද ම ඔබේ ගැටලු එවන්න.  ඇමැතිතුමනි මේ අහන්න’සිළුමිණ’ලේක්හවුස්කොළඹ. ෆැක්ස් - 2429260සුභාෂිණී ජයරත්න අරුණි මුතුමලීඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=af1008085</link>
    <topic>වැද්දෝ ස්වදේශිකයෝය</topic>
    <author>අමරසිංහ කුඩගල්ආර</author>
    <content>හෙටට (9) යෙදෙන ජගත් ආදි වාසීන්ගේ දිනය නිමිත්තෙනි.ඓතිහාසිකව විකාශනය වූ පාරම්පරිකව ස්වදේශික ජනයා ලෝකයේ විවිධ රටවල් මඟින් හැඳින්වීමට උත්සාහ දරා ඇති විවිධ අර්ථ සහිත කියමන් විමසා බලන කළ ඔවුන් සිංහල භාෂාවෙන් “ආදිවාසීන්” ලෙස හඳුන්වා ඇති බව පෙනේ.Aboriginal People, Aborigines, Fist People, Native People, Indigenous People, Ethnic People, Minority Groups, Trible Groups (People) Primitive Society, මෙසේ දක්වා ඇකි හැඳින්වීම් වලට සිංහල භාෂාවෙන් ආදිවාසීන්, වාර්ගික ජනයා, සුලු ජන කොටස්, ගෝත්‍රික ජනයා, ප්‍රාථමික ජන සමාජ ආකාරයෙන් දැක්විය හැකිය.එහෙත් ශ්‍රී ලංකාවේ වැද්දන් ස්වදේශිකයන් - ලෙස හැඳින්වීම වඩාත් යෝග්‍ය බව අපගේ හැඟීමයි.එක්සත් ජාතීන් විසින් ප්‍රකාශයට පත් කර ඇති පරිදි මෙසේ වූ ලෝකයේ විවිධ රටවල විසිරී සිටින ස්වදේශික ජනයා වෙනුවෙන් දිනයක් වාර්ෂිකව වෙන්කොට ඇත. එය අගෝස්තු මාසයේ නව වන දිනයයි. ජනාධිපති කාර්යාලය හා අමාත්‍යංශ කීපයක දායකත්වයෙන් රාජ්‍ය අනුග්‍රහයෙන් ආදිවාසීන්ගේ ලෝක සම්මත දිනය වෙනුවෙන් වැඩසටහන් මාලාවක් අද (08) දින පැවැත්වීමට මුලදී සම්මත කරගෙන තිබුණි. එය වඩාත් විධිමත්ව කිරීමට ආදිවාසී වැදි ජනතාවගේ ඉල්ලීමට ඉඩ ලබාදෙමින් සැප්තැම්බර් 25 වන දිනට එය යොදා ගන්නට තීරණය කර ඇත.නෝර්වේ, ෆින්ලන්තය, ස්වීඩන් ආදී රටවල වෙසෙන ආදිවාසීන් “සාමි” ගෝත්‍රිකයින් ලෙස පිළිගන්නා අතර ප්‍රධාන රාජ්‍යයේ පාර්ලිමේන්තුවේ නියෝජනයක් ද ඔවුන්ට දී ඇත. වෙනම පරිපාලන භූමි භාගයක් ද ඇත. අප දන්නා පරිදි ලෝකයේ ප්‍රධාන පරිපාලනයට සම්බන්ධ වූ ආදි වාසීන් මේ අය පමණක් බව පෙනේ.ආක්‍රමණශීලී හා සංක්‍රමණික වෙනත් ජාතීන් විසින් යටත් කරගනු ලැබූ හා පන්නා දමනු ලැබූ ස්වදේශිකයන් හුදෙකලා වාර්ගික හා ගෝත්‍රික ජනතාවක් ලෙස මෙසේ ආදිවාසීන් බවට පත්වී ඇත. එමෙන්ම ඒ නිසාම වර්තමානයේ ලෝකයේ බලවතුන්ගේ පැවැත්ම සඳහා මේ ජන කොටස්වලට මානව හිමිකම් ලබාදීමට යැයි යම් යම් ක්‍රියා මාර්ග ගනු ඇත.යටත් විජිත වාදයත් – නව විජිත වාදයත් ලෝක ධනවාදය විසින් ජනිත කරවනු ලැබූ ගෝලීයකරණය නම් වූ ධනවාදී අධිපතිවාදී හැඩ ගැස්ම තුළ ආදිවාසීන් ද, වාණිජකරණයට ගොදුරු වී ඇත.තම සංස්කෘතිය හා දිවිය පැවැත්ම පාරම්පරික වූ සම්ප්‍රදායික දැනුම පවා නොසලකා හැර සියල්ල මුදලට විකිණෙන පාරිභෝගික සමාජයේ රැල්ලට ගසාගෙන යනු පෙනේ.සියලු දේ සිදුවන්නේත්, සිදුකරන්නේත් කලින් ම ශිෂ්ටාචාර වූවා යැයි සැලකෙන ලෝක බලවතුන් හා අධිපතිවාදීන් වූ පිරිස විසින් මේ ආදිවාසීන් ශිෂ්ට සම්පන්න කර සමාජ ගත කිරීමට යැයි ප්‍රකාශ කරමිනි. පරිසරය සමඟ සහජීවනයෙන් අනාගතය සඳහා ද පරිසරය ඉතුරු කරමින්, දේවත්වයෙන් පරිසරයට ආදරය කරමින් අනුගත වෙමින් එය රකිමින් ලෝකයේ පැවැත්මට හානි නොකරමින් වැඩුණු ආදිවාසීන් ගැන කටයුතු කිරීම ද වාණිජවාදී වෙයි.බෞද්ධ සාහිත්‍යයේ - පන්සිය පනස් ජාතක පොතේ හා මහාවංශයේ ද වැද්දන් ගැන සඳහන්ය. දඩබල්ලන් සමඟ විසූ වැද්දන් වටු වැද්දන් ආදී කුරුලු වැද්දන් ගැන ද එහි වැඩි දුරටත් දැක්වේ. ධනුර්ධර කුමරු සමඟ මනමේ කුමරියගේ කැලෑ ගමනේ දී හමුවූ මහා තේජෝ බල වැදි රජු ගැන ද අපි අසා ඇත්තෙමු.විජය රජු දරු දෙදෙනා සමඟ කුවේණිය පිටමං කිරීමෙන් කුවේණියගේ අභාවයෙන් ජීවහස්ත හා දිසාලා සහෝදරයා හා සහෝදරිය එකම පවුලක් ලෙස ජීවත් වීමෙන්ම පුලින්ද ගෝත්‍රය වැදි ගෝත්‍රයක් ලෙස වැඩුණු බව පවසයි. සුදු වෛද්‍යවරයකු මෙන්ම ලේඛකයකු වූ ආර්.එල්.ස්පිට්ල් (සුදුවැද්දා පොතේ සඳහන් කරන අන්දමට වැද්දන් පුලින්ද ගෝත්‍රිකයින් තමන්ට වඩා පහත් ලෙස සැලකූ බව පෙනේ.වැද්දන් දැනුදු එකම ගෝත්‍රයෙන් ආවාහ විවාහ කර නොගන්නා නිසා කුවේණියගේ දරු දෙදෙනාගෙන් වැද්දන් පැවතෙනවා යැයි කීම පිළිගැනීමට නොහැකි වෙයි. එමෙන්ම විජයාවතරණයෙන් පැමිණි ජන කොට්ඨාසයෙන් සිංහල ජාතිය හා ශ්‍රී ලාංකීය ජනයා බිහිවී ජනාවාස වී යැයි කියන කතාව ද මෙයින් අර්ධ සත්‍යයක් බවට පත්වෙනු පෙනේ.විජය කුමරු විසින් උපායශීලීව රවටා හෝ වසඟයට ගෙන දිනා ගනු ලැබූ කුවේණී නම් වංශවත් ප්‍රභූ දියණිය ගේ සහයෝගය ලබාගෙන සිරස වස්තු පුරයේ තම ඥාතීන්ගේ උත්සවයක් පැවැති රැයේදීම එතනට කඩා පැන නායකයන් ඝාතනය කර ප්‍රදේශයේ පාලනය අල්ලා ගැණුනි. යටත්වූ ස්වදේශික ජනයා ද සමඟ විජයගේ පරිවාර බල ග්‍රහණය ක්‍රියාත්මක වීමෙන් අසරණ භාවයට පත් ස්වදේශික ජනයා කැලෑ වැදීමෙන් වැදි ජනතාවගේ යම් ප්‍රමාණ ගෝත්‍ර ගණනාවක් හෝ බිහිවූවා යැයි සැලකිය හැකියි.අසරණ වූ කුවේණියගේ දරු දෙදෙනා ද මේ පිරිසට එකතුවී වැඩෙන්නට ඇති. සිංහරාජය හා සබරගමුව දක්වාම මේ පිරිස් පසුබසින්නට ඇතැයි විශ්වාස කළ හැකිය.බලංගොඩ මානවයා ලෙස හඳුන්වා දෙමින් දැරණියගල පුරා විද්‍යාඥයින්ගේ මැදිහත් වීමෙන් ඉදිරිපත් කෙරුණු ආදිතම මානවයන් ගැන හා මිනිස්වාස ගැන සෙවීමේ දී ශ්‍රී ලංකාවේදී එය වසර 31,000ක් තරම් දුරට විහිදෙන බව පැවසිය හැකිය.කුරුවිට බට දොඹලෙන – ෆාහියන් ලෙන ආදී වූ ලෙන් ඇඹිලිපිටියේ කොළොන්නේ මිණිඇතිලිය ආදී වූ ස්ථානවලින් හා සොහොන් බිම්වලින් සොයා ගත් සත්ව හා ශාඛ අවශේෂ – ගල් ආයුධ හා මෙවලම් – අළු සහ අඟුරු ආදී වූ දේ නිසා - ආදි වාසී ඉතිහාසය ඒ තරම් දුරට යයි.මානව ශේෂ අනුව නිර්මාණය කර නිගමනය කරන ලද ශරීර ස්වභාවයෙන් ශ්‍රී ලංකාවේ වර්තමාන වැද්දන්ගෙන් යම් යම් ගෝත්‍රික ස්ත්‍රී පුරුෂයන් අතර සමානකම් මේ පූර්ව මානවයන් හා ගැලපෙන බව ප්‍රකාශිතය.විජයාවතරණයට පෙර බුදුරදුන් තෙවරක් ශ්‍රී ලංකාවට වැඩම කර ඇති බව වංශ කතාවල ද සඳහන් ය. මහියංගණය, නාගදීපය, කැලණිය බුදුරජුන්ගේ එකී චාරිකාවේදී ප්‍රධාන තැනක් ගනී. එක් වතාවක් උන්වහන්සේ වැඩියේ මණි අක්ඛිත නාග රජ්ජුරුවන්ගේ ආරාධනාවකටයි. තවත් වරක් චූලෝදර – මහෝදර නම් වූ පාලක සහෝදරයන් දෙදෙනාගේ ආරවුලක් විසඳා සාමය ලබාදීමටය.ආරවුල වූයේ රාජ්‍යත්වයේ පාලන හිමිකාරිත්වයට අදාළ වූ මැණික් පුටුවක අයිතිය සඳහා ය. ඒ රාජ්‍ය උරුම සංකේතය වූ මැණික් පුටුව බුදුරජාණන් වහන්සේට පූජාකර දැමුණු සිතින් සාමය ළඟා කර ගත්හ. මහියංගනයට බුදුරජුන් වැඩම කළේ යක්ෂයින් දමනය කිරීම පිණිසයි. මේ ගමනේදී කතරගම, සමනොළ කන්ද ආදී ස්ථානවලට ද වැඩම කරවා සැතපී නැවතී සිට යම් යම් පූජා වස්තූන් ලබා දී ඇත. ප්‍රදේශ අධිපති සුමන සමන් නම් වූ පාලකයා සෝවාන් කරවා බුදු හිමි ලක්දිව බුදු සසුන පවා බාර කර දී ඇත. සබරගමුව ප්‍රධාන කොට ඇති එම ප්‍රදේශය භාර බෞද්ධ දෙවියන් ලෙස වර්තමානයේ සැලකෙන්නේ ද බුදුරදුන්ගේ අනුගාමික වූ සෝවාන් වූ උපාසකයාණන් වූ සුමන සමන් රාජයාණන් ය.”සිවු හෙලයන්ගෙන්” සමන්විත රට “සිංහලය” වී නම් සිංහලයන් වන්නේ එවකට සිටි යක්ෂ – නාග - රාක්ෂ - දේව යන ප්‍රධාන ජන කොට්ඨාසයන්ය. පුලින්ද හා සබර යන තවත් ප්‍රධාන ජන කොට්ඨාස දෙකක් ද විය. බලංගොඩ මානවයා ලෙස නම්කර ඇති ශ්‍රී ලංකාවේ ආදි මානවයාගෙන් ප්‍රධාන කොට ඇතිව පසුව පැවතෙන සබරුන් සබරගමුව ප්‍රධාන කොට ඇති ආදිවාසී ජන කොට්ඨාසයෝය.මේ ජන කොට්ඨාසය හෝර්ටන්තැන්න දක්වා සංක්‍රමණය වී ඇතැයි භූගත පුරා විද්‍යා සාක්ෂි ලැබී ඇති බව ප්‍රකටය. දිවයිනේ විවිධ පළාත්වලින් මුලින් හඳුනාගත් බලංගොඩ මානවයාට සමාන එම යුගය නියෝජනය කරන බොහෝ ජන කොට්ඨාසයන් සිටි බවට සාධක ලැබී තිබේ. මෙම මානව ශේෂ අවි ආයුධ හා මෙවලම් හා අනෙකුත් පාෂාණ කොටස් ද හමුවීමෙන් ව්‍යාප්තිය මුලු දිවයිනටම ආවරණය කරයි.පාලි හා සංස්කෘත පොත්වල දැක්වෙන “ව්‍යාධ” යනු විදීම නම් දුන්නෙන් විද සතුන් දඩයම් කර ආහාරයට ගැනීමට නිසා වැද්දන් ලෙස නම් කෙරුණ බව ප්‍රකාශිතයි. ආහාරයට හා අනෙකුත් අවශ්‍ය දෑ සොයා කැලෑවට වැද කල්ගත කර පැමිණීම නිසා ද වැදි වශයෙන් සඳහන් කළ හැකියි.මේ ස්වදේශීය ජන කොටස් දිවි පැවැත්ම හා ඒ සඳහා තෝරා ගත් මාධ්‍යයන් අනුව ප්‍රධාන කොටස් කීපයකට බෙදා දැක්වීමට තොරතුරු සෙවූ විමර්ශකයින් කටයුතු කර තිබේ.(01) නිරි වැද්දන් – ගස් බෙන – ගස් මණ්ඩි අතර සිටිමින් ගස් පොතු, සුඹුල් ඇඳුම් වශයෙන් යොදා ගත්තද,කයෙන් වැඩි කොටසක් නිරාවරණය වූ පිරිස(02) ගල් වැද්දන් – ආහාර රැස්කර ගල්ගුහා හා ගල්තලාවන් ඇසුරේ දිවි ගෙවූ අය දක්ෂ දඩයම්කරුවෝ -ඈත කැලෑවේ ජීවත් වූ අතර සිරුර වසා ගැනීම සඳහා කොළ අතු ආදිය භාවිත කෙරුණි.(03) ගම් වැද්දන් – ගම්මානයට සමීපව ගොවිතැන් ආහාර භෝග වගාවට සම්බන්ධ කැලෑ සීමාවේ ජීවත්වූ අය, නිවෙස වශයෙන් අතු සෙවිලි කළ කටුමැටි කුඩා නිවෙස් -කෙටි රෙදිකඩ විලි වසාගැනීමට යොදා ගත්හ.(04) වෙරළබඩ වැද්දන් - මේ අය මසුන් ඇල්ලීම මඟින් ආහාර සපයා ගත්, මුහුදු වෙරළේම කළපුවලට සමීපව දිවි ගෙවූ අය. ගම්මානවල ගොවීන් හා සමීප වූ නිසා කෙටි රෙදි කඩකින් සිරුර වසා ගැනීමට පුරුදු වූ අයයි.ගංගා ජලාශ හා මූදු අසල වූ ගෝත්‍රිකයින් නාග ඇදහිල්ල නිසා නාගගෝත්‍ර වූ අතර ගොඩ බිම ඇසුරු කරමින් යක්ෂයන් හා රාක්ෂයින් ඇදහීම නිසා යක්ෂ හා රාක්ෂ ගෝත්‍ර ලෙස හැඳින්වූවා යැයි පිළිගත හැකියි.එහෙත් මේ අය බුදුන් වහන්සේ දිවයිනට වඩින සමය වන විට නූගත් වනචාරී පිරිසක් වූවා යැයි – අශිෂ්ට පිරිසක් විණැයි සැලකිය නොහැකිය. බුදු රදුන්ගේ තර්කාන්විත ගැඹුරු දහම තේරුම් ගැනීමට සමත් මට්ටමක මේ ගෝත්‍රික ජනයා සිටි බව විශ්වාස කළ හැකියි. ජේතවන විහාරයට නුදුරුව මිනිස් කටහඬක දුරින් සිටි චුන්ද සූකර නම් වූ ඌරු වැද්දා හමුවීමට කිසි දිනෙක නොසිතූ බුදු රජාණන් වහන්සේ මෙතරම් දුර බැහැර වැඩීම නිසාම මෙහි එවකට සිටියේ දියුණු ජන කොට්ඨාසයක් බව සනාථ වේ.එසේ නම් සංග්‍රාමික ආක්‍රමණකාරී ප්‍රචණ්ඩ සහ පිරිවර සමඟ විජය කුමරුගේ පැමිණීම සිදුවන්යේ බුද්ධ පරිනිර්වාණය සිදුවූ දිනයේ නම් මෙහි සිටි ජනතාව ද බෞද්ධ සිරිත් විරිත් දත් යහපත් ගුණගරුක ජනතාවක් විය යුතුය.වසර 31,000 සිට පැරණි මානව වංශයක් අපට හිමිකර දී ඇති අතර ඒ සොයා ගත් මානව ශේෂ හා අවශේෂ ද්‍රව්‍යය ඉන්දියාව, ඕස්ට්‍රේලියාව, මැලේසියාව මෙන්ම ඈත පෙරදිග හා චීනයේ සොයා ගත් දේ හා සමපාත වීම නිසා අපේ මුල් ස්වදේශිකයින් එහෙත් මෙහෙන් සංක්‍රමණය වූ ජන කොට්ඨාස යැයි සිතීම සාධාරණ නොවේ. පැරැණි භූගෝලයේ මහාද්වීප එකට එක්ව තිබී පාරිසරික මහා බලපෑම් නිසා සාගර හා භූ දර්ශන විතැන්වීම් නිසා දුරස්වීමට පෙර එකම ජන කොට්ඨාස ලෙස ව්‍යාප්තව පරිණාම වී යැයි සිතිය හැකිය.විජයාවතරණයෙන් බලවතුන් වූ ඔවුන් නියෝජනය කළ කණ්ඩායම සමඟ එක්වූ සම්මිශ්‍රණය වූ ජන කොට්ඨාස ද පළාගොස් වනයේ වාසය කළ පිරිස් ද ඒ වන වාසී පිරිස් නැවත ගම්මාන සමඟ සම්බන්ධකම් ඇතිකොට එක්වීමෙන් පෝෂණය වූ ජන කොටස් ද සහිතව ශ්‍රී ලංකාවේ ජනතාව බිහිවී ඇත.අඩුවෙන් සම්මිශ්‍රණය වූ හෝ නොඑසේ නම් පුරාණ ස්වදේශික ජනතාවගෙන් ආදි කල්පික මානවයාගෙන් පැවත එන වර්තමාන වැදි ගෝත්‍ර තමන්ට අනන්‍ය වූ ගති ලක්ෂණ පෙන්නුම් කරති.වර්තමානයේ නැඟෙනහිර වාකරේ ප්‍රදේශයේ සිටින ජනතාව දෙමළ ජනතාව සමඟ සම්මිශ්‍රණය වී අද ඒ අයගේ කතා කරන භාෂාව ද දෙමළ වී ඇත. යුරෝපීයයන්ගේ පාලනය තුළ ස්වදේශික ජනතාව මෙසේ විසුරුවා හැර වෙනත් ජන කොටස් සමඟ මිශ්‍රකර දුර්වල කර හැරීමට කටයුතු කර ඇති බව පෙනේ. මේ නිසාම දෙමළ හා මුස්ලිම් ජනතාව සමඟ මිශ්‍රව වැදි අනන්‍යතාව අඩුකර ගත් ජන කොටස් ද බිහි වී ඇත.ලිඛිත භාෂාවක් නොවුන ද සරල වාචික භාෂාවක් වැදි ජනතාවට ඇත. ජන ඇදහිලි හා විශ්වාස සහිත සංස්කෘතියක් ඇත. යාතුකර්ම පිළිගැනීම හා බේත් හේත් හා කෙම් පහන් ක්‍රම ආදී පාරම්පරික දැනුමෙන් ද සමන්විතය.ශ්‍රී ලංකාවේ විවිධ ප්‍රදේශවල කඳුරට මෙන්ම වියළි කලාපයේ නැෙඟනහිර සබරගමුව සිංහරාජය ආදී ප්‍රදේශ වාස භූමි කරගත් වන වාසී වැදි ජනතාව අද මහ වැදිරට වන්නි වැදි හත්පත්තුව, දඹාන, මහියංගනය, රතුගල, පොල්ලෙබැද්ද ආදී සුළු ප්‍රදේශ කීපයකට සීමා වී ඇත. එය පවුල් 1500 ට සීමා වූ ගෝත්‍ර 12කින් සමන්විතව පවතී.ඒ ඒ ගෝත්‍ර අනුව ඒ ඒ ප්‍රදේශ අනුව ප්‍රදේශයට ආවේණික වෙන් වූ ගෝත්‍ර නායකයින් සිටිය ද මුළු වැදි ජනතාවට ම සියලු ගෝත්‍රයන්ටම ප්‍රධාන එක් නායකයෙක් සිටී. ඔහු නම් උරුවරිගේ වන්නිලැත්තෝය.සංවර්ධනයේ නාමයෙන් බොහෝ වෙනස්කම් සිදුව ඇත. ඉටු අනිටු ප්‍රතිඵල දෙකම වැද්දන් වෙලාගනිමින් ශීඝ්‍රයෙන් පැතිරේ. සමහර විට මෙය ඔරොත්තු නොදෙන වේගයක් ගනී. ඌරුවරිගේ වන්නිලැත්තෝ තම වර්ගයා වෙනුවෙන් මහා සටනකට එළඹ සිටින වග පසක්වේ.අමරසිංහ කුඩගල්ආරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=af1008086</link>
    <topic>රේඛා</topic>
    <author>රූපාන්ති බුලත්සිංහල</author>
    <content>හැම එකක් ම සැලැස්මකට කරන්න මිනිස්සු පුරුදු වෙලා මේකෙ කොහෙත් ම වැරැද්දක් නැහැ. ඒත් ආයිබොවන්ඩ..., මීට පස්සෙ හරි වැඩවලට විතරක් සැලැසුම් හදන්න මතක තියාගත්තොත් හොඳයි. නැත්නම් ඉතින් ගහපු සැලැසුමත් වතුරෙ, තමන්ගෙ සායමත් වතුරෙ.වෙලාවට කලාවට වැඩ කරන හොරෙක් වේලාසනින් ම අනුරාධපුර කලත්තෑවේ වෙළෙඳ සැලකට ඇතුළු වුණේ හොරකම ටිකක් ලේසි කරගන්න. සිදුවූ නස්පැතිය ගැන ලිව්වේ, 03 වෙනිදා ලංකාදීපයෙ, කොහෙද ඉතින් ආපු කාරණාව මතක නැතිවෙලා ගෝනි ගොඩේම නින්ද ගියා. සමහරවිට පසුගිය දවස් වල රෑ වැඩ මුරය කරලා ද දන්නෙ නැහැ. නරක වෙලාව කින්නෙ ඔක්කොම සැලැසුම් අතේ මාට්ටු. ඕකනෙ කියන්නෙ නරක වැඩවලට ප්ලෑන් ගැහුවොත් ඉවරෙට ඉවර වෙනකම් තමාවත් දන්නෙ නැහැ කියලා.අවවාදෙට වඩා ආදර්ශය වැදගත් කිව්වෙ පැරැණ්නො ඒත් ඒක මේකාලෙටත් වලංගුයි. අද ඉතින් අවවාද දෙන කට්ටිය වැඩියි. ඒත් ඉතින් ආදර්ශවත් වෙන්නෙ කීයෙන් කීදෙනා ද? හැමදාමත් ආදර්ශවත් වැඩ කරන මෛත්‍රිපාල සිරිසේන ඇමැතිතුමා ඇගයීමට ලක් කරන්න හිතුණා. කෘෂිකර්ම ඇමැතිවරයාව සිටිය කාලෙත් එතුමා වගා කළා. ඒ වගේ ම හැම ගෙවත්තක්ම වගා කරන්න කියලා අපිට කිව්වා. එතුමා දැන් සෞඛ්‍ය ඇමැතිවෙලා කරන මෙහෙය ගැන පුංචි පුරසාරමක් ලියන්න හිතුණා. අගෝස්තු මාසය ඩෙංගු මර්දන මාසය වශයෙන් නම් කළා. ඩෙංගු මරණ වැඩියි. පුංචි එකෙක් කරන විනාශය බලාගෙන ඉන්න බැරි වුණා. පුංචි වුණත් මදුරුවා සැරයි.අපේ රටට මේක ලොකු ප්‍රශ්නයක්. ඇමැතිතුමා මේ වැඩේට පෙරමුණ ගත්තා. ඩෙංගු මර්දන සමාරම්භක උත්සවය ජාතික රෝහල් චතුරස්‍රයේ තිබුණා. මේකට ප්‍රථමයෙන් ක්‍රියාවෙන් දායක වුණේ අපේ මෛත්‍රිපාල සිරිසේන ඇමැතිතුමා බව හැම පත්තරයක් ම ලිව්වා.රටට ආදරය කරනවා කියලා කියන්න බොහෝ දෙනෙකුට පුළුවන්. ඒත් ඉතින් ක්‍රියාවෙන් පෙන්වන එක අමාරුයි. මොකද ඉතින් එහෙම කරන්න ගියොත් ඒක ටිකක් ඇඟට දැනෙනවා. කොහොම වුණත් මේ අපූරු සත්කාරය පිළිබඳ හෝඩුවාවක් දීලා තිබුණෙ 03 වෙනිදා දිවයින. ඔහු වෘත්තියෙන් වෛද්‍යවරයෙක්. නමින් මිහිරාන් සල්ගාදු. තමන් උගත් වෛද්‍ය වෘත්තියෙන් සේවය කරන්න තමයි මිහිරාන්ට අවශ්‍ය වුණේ, මොරවැව ප්‍රදේශයේ ජනතාවට නොමිලේ ම වෛද්‍ය සායන තබමින් ඔහු සේවය කරනවා. හැම දේම මිල මුදලට තක්සේරු වුණ යුගයක එය කෙතරම් උදාරද?විශ්‍රාම ගියහම විශ්‍රාම වැටුප හදාගන්න එහාට මෙහාට දුවන්න වෙනවා. ඒ විතරක් යැයි ලිපිකරුවන්ගේ ආඩම්බර බලන්නත් වෙනවා. වෙලාවක හිතෙනවා, මෙච්චර වැඩ කෙරුවෙ ඇයි කියලා. ඒත් ඉතින් අහන්නත් පුදුමයි, විශ්‍රාම ගියත් විශ්‍රාම වැටුප ගැන වගක්වත් නැති අයත් ඉන්නවා. ඇය ගැන ලිව්වේ 03 වෙනිදා ලංකාදීපය. ඇය වැඩ කළේ ශ්‍රී ලංකා රේගුවේ. වැඩ කරලා විශ්‍රාම ගත්තට පස්සෙ මැලේසියාවට ගියා. ඒත් විශ්‍රාම වැටුප ගැන එතරම් උනන්දු වුණේ නැහැ. ඒත් වසර 50 කට පස්සේ තමයි විශ්‍රාම වැටුප මතක් වුණේ. එතකොට ඇය ගොඩක් වියපත් වෙලා ඒත් දැනුයි ඇයට විශ්‍රාම වැටුප ඕනෙ වුණේ.නිකං දෙනවා නම් දෙමළ පත්තරෙත් මොක ද? හුඟක් අයට නිකං දෙන දේවල් ගොඩක් වටිනවා. සමහරුන් නිකං ම තෑගිබෝග අරගෙන ඒක පුරුද්දට ගිහිල්ලා. හැබැයි ටිකක් පරිස්සමෙන්. නිකං ලැබුණ චොකලට් පාර්සලයක් නිසා නීතියේ රැහැනට අසුවුණු කාන්තාවක් ගැන 05 වෙනිදා දිනමිණ මුල් පිටුවෙන් තොරතුරු හෙළි කළා. නරක වෙලාව කියන්නේ බම්බලපිටිය තානායමමේදී චොකලට් පාර්සලය හෙරොයින් පාර්සලයක් වෙලා. අපරාදේ... ජීවිත කාලයටම වුණ දේ. මේක එක දෙයක්. නෝනාවරුනි, මහත්තුරුනි තෑගි වලට ලොල්වෙන්න එපා.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=af1008087</link>
    <topic>ගමේ ඉන්න කැමැති දොස්තර මහත්තයා</topic>
    <author>ටිරෝනි</author>
    <content>සිත නැවතුණු තැනක්මේ සූදානම් වන්නේ අප රටේ දොස්තරවරුන් ගැන කියන්නට නොවේ. ඒ දහසක් අතරින් එකම එක දොස්තර මහතකු ගැන කියන්නටය. එහෙත් කතාව අරඹන්නට පෙර පුංචි පූර්විකාවක් ද පැවසිය යුතුව තිබේ.කොළඹ නගරය සුන්දරය. එය සුන්දර වන්නේ ස්වභාවික පරිසරය නිසා නොව එතුළ ඇති ධනේශ්වරයේ ආකර්ෂණය නිසාය. අද අප රටේ වැඩිම ජන ඝනත්වයක් ඇත්තේ ද කොළඹ නගරයේය. කොළඹ ජීවිතය භෞතිකව පහසුය. එබැවින්ම වානිජ අගනගරය ලෙස කොළඹ සාර්ථකය. ඉතින් ව්‍යාපාරිකයන්ට නම් කොළඹ තෝතැන්නකි.දැන් වෛද්‍ය වෘත්තිය සහ ව්‍යාපාරික මානසිකත්වය සංසන්දනය කිරීමට මා උත්සාහ දරන්නේ නැත. එහෙත් ඒ කටයුත්ත ඔබට අපහසුවක් නොවනු ඇත. “අසවල් වෛද්‍යතුමා හමුවීමට පැමිණි රෝගීන් අසවල් කාමරයට යන්නැයි” යකඩ කටින් පැවසූ විට ඔබද ඒ අනුව ගොස් ඇති බව නිසැකය. වෛද්‍යවරුන් බිහිකරන ප්‍රධාන තිඹිරි ගෙය ඇත්තේ ද කොළඹය. සෙසු ඒවා කොළඹට තදාසන්නය. මේ සරසවිවලින් බිහි වන දොස්තරලා තවමත් සරසවි දිවිය ගත කරන්නේ යැයි සිතා සිටින නිසාදෝ ඒවා අවටම තැන්පත් වීමට වෙර දරති. එනිසාම ලබන ලකුණු අනුව ඔවුන්ට පත්වීම් ලබාදීමේ ක්‍රමවේදයක් ද සම්පාදනය කිරීමට පරිපාලකයෝ කටයුතු කළේ ද මෑතක දී නොවේ.මේ කියන්න යන දොස්තර මහතා උපත ලැබුවේ ද කොළඹය. අධ්‍යාපනය ලැබුවේ ද කොළඹය. එහෙත් තම දක්ෂතාවයට කොළඹ සේවය කිරීමට ලැබුණු තිළිණය ඔහු ප්‍රතික්ෂේප කළේය. ඒ වෙනුවට ඔහු හද්දා පිටිසර දුෂ්කර ගමක් සේවය පිණිස ලබා දෙන ලෙස ඉල්ලා සිටියේය. දුෂ්කර පළාත්වල සේවය දඬුවමක් සේ සලකා මුල්ම දිනයේ සිට කොළඹට මාරුවීමක් හදාගන්නට උත්සාහ දරන්නන්ගෙන්ම අත්දැකීම් ලබා සිටින පරිපාලනයට මේ තරුණයා අරුමයක්ම වන්නට ඇත. කෙසේ වුවද අවසානයේදී ඔහුට සේවය කිරීමට රෝහලක් ලැබුණි.ඒ මොනරාගලිනුත් කිලෝමීටර් තිහක් එපිටය.ඔහුට අත්හැර යන්නට බොහෝ දේ නොවීය. තිබුණේ මෙතෙක් උපතින් උරුම වී තිබූ සුඛෝපභෝගී ජීවිතය පමණි. දුෂ්කර ක්‍රියාව සතුටින් සහ කැමැත්තෙන්ම බාර ගත් ඔහු රාජකාරියට වාර්තා කළේය. දෙමවුපියන්ගෙන් ඔහුට ලැබුණු මෝටර් රථය භාවිතයට ගැනීමට නොහැකි තත්ත්වයක් උදාවිය. ඊට හේතුව රථයේ දෝෂයක් බව නොසිතන්න. ඔහුට සේවය පිණිස යාමට ලැබුණු ග්‍රාමීය රෝහලට නවීන පන්නයේ මෝටර් රථයක් ගෙන යාමට තරම් සුදුසු මාර්ගයක් නොවීම ඊට හේතුව විය.ඔහු රාජකාරිය බාර ගැනීමට පයින්ම රෝහල වෙත ගමන් කළේය. පුදුමයකි. ඔහු එහි යන විට රෝහලේ අතළොස්සක් වූ කාර්ය මණ්ඩලය මහ දාවලේ දල්වන ලද තරමක් සරු ගිනිගොඩක් වටා සිටගෙන සිටියහ. අලුත් දොස්තර මහත්තයා සාදරයෙන් පිළිගත යුතු වුවද ඔවුහු ගිනිගොඩ සරු කිරීම මදකට හෝ නැවැත්වීමට මැළි බවක් පෙන්වූහ. පිළිගැනීම් අපේක්ෂා නොකළ ඔහු විමතිය මුසු දෑසින් ගිනිගොඩ දෙස බලා සිටියේය.”මේ විස මකුළුවෙක් සර්. මේ පැතිවල හරියට ඉන්නවා.”රෝහල් කාර්ය මණ්ඩලය තරුණ වෛද්‍යවරයාට දුෂ්කර ක්‍රියාවේ ප්‍රථම පාඩම කියා දුන්හ. එහෙත් ඒ පාඩම් ඔහුගේ අධිෂ්ඨාන ශක්තිය වැඩි දියුණු කළා මිස මොට කිරීමට සමත් වූයේ නැත. අහසින් වැටෙන වතුර පොද මත තම ජීවිතය රැන්දූ හේන් ගොවියෝ ඔහුගේ සේවය ලැබූවෝ වූහ. රෝහලට එතරම් සෙනඟක් පැමිණියේ නැත. එහෙත් පැමිණි බොහේ දෙනාගේ රෝගවලට පිළියම් පෝෂ්‍යදායී ආහාර බව ඔහුගේ වෛද්‍ය ඥානයට ක්ෂණිකව වැටහුණි. නමුදු පිළියම් නොවීය.කොළඹ නගරයේ රැඳුණු ඔහුගේ සමකාලීන සගයෝ වායු සමීකරණය කරන ලද කාමරවල සිටිමින් එක් රෝගියකුට රුපියල් හත්සිය පණහක් අය කළහ. මේ අතර ඔහු තම මාසික වැටුපෙන් රෝහලට එන දරුවන්ට විටමින් පෙති රැගෙන දුන්නේය. හාත්පස දකින දුෂ්කර ජීවිතය සිත රිදවුවද ඒ අවිහිංසක මිනිසුන් වෙනුවෙන් තමා ලත් දැනුමෙන් යම් මෙහෙයක් කරන්නට ලැබීම ඔහුට පී‍්‍රතියක්ම විය. කල් ගෙවී ගිය තැන ඔහුට නාගරික පරිසරය සේවනය කිරීමේ අවස්ථාවක් ලබා දීමට බලධාරීහු තීරණය කළහ. දුර බැහැර ප්‍රදේශවල සේවය කරන සෙස්සන්ට ලැබුණේ නම් ස්වීප් ටිකට් එකක් ඇදුනාක් මෙන් පී‍්‍රතිය දනවන රෝහලකට මාරුවක් ලැබුණු බවට ලිපියක් ඔහු අතට පත් විය.ජීවිතයේ තරුණ විය ද ගෙවී යමින් තිබේ. දැන් තමන් ගැනත් බැලීමට කාලය හොඳ යැයි ළබැඳියෝ පවසති. ගම හැරදා කොහේ යන්නදැයි සිතන විට ඉන් එපිටට සිතිවිල්ලක් සිතට නොඒ. ලිපිය ද මිට මොළවා ගත් දොස්තර මහතා කොළඹ බලා ආවේය. ඒ අලුත් රෝහලේ වැඩ බාර ගැනීමට නොව තව වසර කිහිපයක් දුෂ්කර ග්‍රාමීය රෝහලේම සිටීමට හැකිදැයි විමසා බැලීමටය.ටිරෝනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=af1008089</link>
    <topic>ලෝක උරුමයන් අනාගත පරපුරටත්...</topic>
    <author>සටහන සුමේධා නවරත්න</author>
    <content>රොබට් නොක්ස් සිය එදා හෙළදිව නම් ග්‍රන්ථයෙහි “සිලෝන්” නම් වූ දූපතෙහි ඇති සුවිශේෂ වෘක්ෂයක් සහ පර්වතයක් ගැන මෙවැනි සටහනක් තබා ඇත.“බුදුන් වහන්සේ සිහිපත් වන ප්‍රධාන ස්ථාන දෙකක් ලංකාවේ ඇත. එකක් කන්දකි. අනෙක ගසකි. අවුරුදු සමයෙහි ලංකාවාසීහු ළමා ළපටින් ද රැගෙන කාණ්ඩ වශයෙන් මේ දෙපොළෙන් එක් තැනකට පැමිණ ඔවුන්ගේ ශ්‍රද්ධා භක්තිය දක්වන්නෝය.මේ ශුද්ධ පර්වතය පිහිටා තිබෙන්නේ කන්දේ නුවරට දකුණු දෙසිනි. ඊට “සමනළ” කන්ද යැයි කියත්.දැන් ඊට ලෝක උරුමයක් යැයි කියත්.ලංකාවේ සිරකරුවකු බවට පත්ව සිටි රොබට් නොක්ස් සිය AN HISTORICAL RELATION OF THE ISLAND OF SEYLON (එදා හෙළදිව) කෘතියේ සමනළ කන්ද ගැන සටහනක් තැබුවේ එලෙසය. ඒ මීට වසර තුන්සිය දහනවයකට පෙරය. සමනළ කන්ද හෙවත් සමනළ අඩවි ස්වාභාවික රක්ෂිතය ලෝක උරුමයක් වූයේ මීට සතියකට පෙරය. එහෙත් ඒ තනිව නොවේ. අතීතයේ මහා එළිය නමින් හැඳින් වූ හෝර්ටන් තැන්න ද, නකල්ස් හෙවත් දුම්බර මිටියාවත ද ඒ හා සමඟ ම ලෝක උරුමයන් බවට පත්විය.සියවස් ගණනක අතීතයසමනළ අඩවිය ලෝක උරුමයක් වශයෙන් නිල ප්‍රකාශයක් සිදු වූයේ සතියකට පමණ පෙර වුවත් එය ලෝක උරුමයක් වූයේ මීට වසර සිය ගණනකට එපිටදීය. ඒ බවට ඉතිහාසයේ ඇතැම් සිදුවීම් සාක්ෂි දරනු ඇත. වසර සිය ගණනකට පෙර දී ද විදේශිකයන් සමනළ කන්ද නිසාම මෙහි ආ ගිය බවට සාක්ෂි තිබේ. පැරැණි සංචාරකයන්ගේ ප්‍රධාන නැරඹුම් ස්ථානයක් වූයේ සමනළ කන්දය. මාර්කෝ පෝලෝ (ක්‍රි. ව. 1293) වැනි සංචාරකයන්ගේ ද විස්මයට ලක් වූ සමනළ කන්ද ගැන උතුරු අපි‍්‍රකාවේ ටැන්ජියර් සිට මෙහි පැමිණි ඉබන් බටුටා අපූරු විස්තරයක් කර තිබේ.පස්වෙනි බුවනෙකබාහු (1371 - 1386) රජ සමයේ දී ලංකාවට පැමිණි ඉබන් බටුටා මුලින්ම මුණ ගැසුණේ වයඹ දිග වෙරළේ කොටසක් පාලනය කළ ආර්ය චක්‍රවර්තිවය. කෲර පාලකයකු වුවද ඔහු බටුටා ඉහළින් පිළිගත්තේය. එහෙයින් බටුටා විසින් අගය කරනු ලැබු “මුතු” තිළිණයක් ලෙස ඔහුටම තිළිණ කරන අතර බටුටා ආශා කරන ඕනෑ දෙයක් තමාගෙන් ඉල්ලා සිටින ලෙස ඔහු දැන් වූයේය.එහෙත් බටුටා ආශා කළේ මුතුවලට නොවේ. ඔහුගේ ආශාව ඔහුගේ වදනින්ම පැවසුවහොත් ඒ මෙසේ ය.“මට වෙනත් ආශාවක් නොමැති බවත්, මා මේ දිවයිනට පැමිණි දා පටන් කීර්තිමත් ආදම්ගේ පාදය නැරැඹීමේ ආශාවෙන් පසුවන බවටත් පිළිතුරු සැපයුවෙමි.” (පැරණි සංචාරකයින් දුටු ලංකාව - එච්. ඒ. ජේ. හුලුගල්ල)මේ ආශාව ඉටුකර ගත් බටුටා සමනළ කන්ද තරණය කිරීමෙන් පසු කළ ප්‍රකාශය සමනළ කන්ද ලෝක උරුමයක් ලෙසට හඳුන්වා දීමට ඉදිරිපත් කළ ප්‍රකාශය විද්‍යාත්මක කරුණු සරල ලෙස ඉදිරිපත් කිරීමක් වැනි ය.“මේ කන්දේ බොහෝ ගස් වර්ග විය. ඒවායේ කොළ වැටුණේ නැත. තවද නා නා ප්‍රකාර වර්ණයෙන් යුත් මල් වර්ග ද අත්ලක් තරම් විශාල රතු රෝස ද එහි දක්නට ලැබේ.” (මේ රතු රෝස ඇතැම් විට මහරත්මල් විය හැකිය)වර්ෂ එක්දහස් අටසිය දහසයේ සිට විස්ස දක්වා ලංකාවේ යුද වෛද්‍ය කාර්ය මණ්ඩලයේ වෛද්‍යවරයකු ජෝන් ඩේව් “ඩේව් දුටු ලංකාව“ (ලංකාවේ අභ්‍යන්තරය, එහි ජනතාව හා ඒ දිවයිනේ චාරිකා නමැති කෘතියේ පරිවර්තනය) නැමැති කෘතියේ සමනළ කන්ද පිළිබඳ සටහනට පරිච්ඡේදයක් ම වෙන් කර තිබේ.ලෝක උරුමය සඳහා යුනෙස්කෝ සංවිධානයට ඉදිරිපත් කර තිබු වාර්තාවේ ඇති බොහෝ ප්‍රතිශත, වර්ගීකරණ, සත්ව හා ශාක නාම ඩේව්ගේ මේ පරිච්ඡේදයේ නැති බව ඇත්තකි.එහෙත් ඩේව්ගේ පරිච්ඡේදය එහි ඇති ජෛව විවිධත්වය ගැන තේරුම් ගැනීමට මහා පිටිවහලකි. එමෙන්ම එහි ඇති ඇතැම් සටහන් නිසා එකල ස්වදේශිකයෝ ද සමනළ කන්දට නැතිනම්, මධ්‍යම කඳුකරයට එසේත් නැතිනම් ලංකාවට ම ආවේණික වූ ශාක වර්ග ගැන දැනුම්වත් වී සිටි බව ඉතා පැහැදිලිය.මහරත් මල්“අතිශෝබන පෙනුමක් ගෙන දෙන විශාල රතුමල් සහිත ගස් ගොන්නක් හැර කඳු මුදුනේ පිහිටි මා දන්නා අන් කිසි සැලකිය යුතු දෙයක් නැත. අශෝක පවුලට අයත් ශුද්ධ යැයි සැලකෙන මේ ගස් විශේෂය කන්දේ නැඟෙනහිරට හුරුව, පවුරට පිටින් ඒ එක්කම පිහිටි යේය. ........ මෙය මේ පර්වතයට විශේෂ යැයි ද අන් තැනක දක්නට නොලැබේ යයි ද ස්වදේශීහු කියති. ..... එය සිංහලේ උස් කඳුවලට පොදුය. ඇතැම් විට මුහුදු මට්ටමෙන් අඩි 2000 කට වඩා මඳක් උස් තැන්වල මෙය කලාතුරකින් දක්නට ලැබේ.පරිසරවේදී ජගත් ගුණවර්ධන මහතාගෙන් කළ විමසීමකදී ඔහු කියා සිටියේ මේ කියන ගස් විශේෂය මහරත් මල් විය හැකි බවය. සමනළ අඩවියේ පළාබද්දල වනජීවි කාර්යාලයේ නිලධාරියකු පවසා සිටියේ තවමත් මේ මහරත් මල් සිරිපා කඳු මුදුනේ ඇති බවයි.බහුල වශයෙන් හෝර්ටන් තැන්නේ ද ඇති මහරත් මල් ශාකය මධ්‍යම කඳුකරයට ආවේණික වූ ශාක වර්ගයකි.සමනළ කන්ද මුදුනට පැමිණි ජෝන් ඩේව් සිය දෙනෙතට හසුවන සමනළ අඩවිය විග්‍රහ කරන්නේ මෙලෙසය.“... කන්දේ සිට පහත බැලූ විට පච්ච, දුඹුරු, සහ රතු යන වර්ණවල නොයෙක් ප්‍රභේදයන්ගේ විචිත්‍ර හා ශෝභන ලෙස වර්ණවත් වූ ශාඛා ආදියෙන් වැසුණු අඩි දෙතුන් දහසක් මත නෙත් ඔබ මොබ ගමන් කෙළේය.දුර අනුව වර්ණ ප්‍රභේද හා හැඩයෙන් යුත් කඳුවැටි හා නිම්න ඇස ගැටුණි. නිම්න හා මිටියාවත් මීදුමේ හා ජල වාෂ්පයේ අතුරුදන් විය.කිසිදු වර්ණනයකට හෝ චිත්‍ර ශිල්පියකුගේ පැන්සලට මේ දර්ශනය සම්බන්ධයෙන් යුක්තිය ඉෂ්ට කළ හැකි වේ යැයි නොසිතමි.”ඩේව් පැවසුවා නිවැරැදිය. එමෙන්ම සමනළ රක්ෂිතය, හෝර්ටන් තැන්න, නකල්ස් වනාන්තරය වැනි පරිසර පද්ධතීන් ලොව කිසිදු දෙසකින් සොයා ගත හැකි වන්නේ ද නැත. යුනෙස්කෝ සංගමය මේ ස්ථාන ලෝක උරුමයන් බවට පත් කිරීමේ දී සැලකිල්ලට ගන්න ප්‍රධාන කරුණ වන්නේ එයයි. සිත්තරකුට ඉටු කළ නොහැකි වූ යුතුකම යුනෙස්කෝ සංවිධානය මඟින් ඉටු වන්නේ ඒ නිසා ය.මේ යුක්තිය ඉටු කරන ලෙසට පරිසරවේදින් ඇතුළු විවිධ විද්වතුන්ගෙන් යෝජනා ලැබුණ ද ඊට මුල් වූයේ ජාතික විද්‍යා පදනමයි. ඊට අනුබද්ධ මිනිසා හා ජෛවගෝල කමිටුව නියෝජනය කළ ආචාර්ය ලෙස්ලි විජේසිංහ මහතා මේ සම්බන්ධ අයදුම්පත මුලින්ම ඉදිරිපත් කළේ 2005 වසරේදීය. එවකට පරිසර ඇමැතිවරයා ව සිටි ඒ. එච්. එම්. ෆවුසි මහතා ද මීට මුලින් ම සහයෝගය දැක්වූ අතර මේ යෝජනාව අදියරෙන් අදියර ක්‍රියාත්මක වූයේ පරිසර අමාත්‍යංශය මඟිනි. එහිදී ආචාර්ය ලෙස්ලි විජේසිංහ මහතා මෙන්ම ආචාර්ය ජෙනී දෑල මහත්මිය ද මේ වැඩසටහනේ උපදේශකත්වය ලබා දුන් අතර මේ පරිසර පද්ධතීන් සම්බන්ධ යුනෙස්කෝ සංගමයට ඉදිරිපත් කළ යුතු වාර්තාව සැකසුණේ ඔවුන් දෙදෙනාගේ මූලිකත්වයෙනි.ඇමැති සහායෆවුසි ඇමැතිවරයාගේ සිට මේ දක්වා පත් වූ පරිසර ඇමැතිවරු වන පාඨලී චම්පික රණවක හා අනුර පි‍්‍රයදර්ශන යාපා යන ඇමැතිවරු ද නියෝජ්‍ය ඇමැති ෆයිසර් මුස්තාෆා මහතා ද මේ ව්‍යාපෘතියට ලබා දුන්නේ නොමඳ සහයෝගයකි. මේ පාරිසරික පද්ධතීන් තුන ලෝක උරුමයන් කිරීමේ අයදුම්පත සලකා බැලු යුනෙස්කෝ සංවිධානය එම ස්ථාන ලෝක උරුමයන්ට සුදුසු ද යන්න සොයා බැලීය.ඒ සඳහා යුනෙස්කෝ සංවිධානයට සහය දෙන ලෝක ස්වභාවික සම්පත් හා සංරක්ෂණය සඳහා වූ ජාත්‍යන්තර කවුන්සිලයේ (I.U.C.M.) හා ස්මාරක සහ ස්ථාන පිළිබඳ වූ ජාත්‍යන්තර කවුන්සිලයේ (I.C.M.O.S.) නියෝජිතවරුන් දෙදෙනකුගෙන් සමන්විත කණ්ඩායමක් ලංකාවට පැමිණියේය.පරිසර අමාත්‍යංශය ඉල්ලා සිටියේ මේ පද්ධතින් තුන ස්වභාවික හා සංස්කෘතික වශයෙන් වූ මිශ්‍ර ලෝක උරුමයන් කරන ලෙසටය. එහෙත් සංස්කෘතික අංශය පර්යේෂණය සඳහා වූ I.C.M.O.S. හි අනුමැතිය ඊට නොලැබුණි. ඔවුන්ගේ නියමයන්ට අනුව එය ප්‍රතික්ෂේප වීමට එක් ප්‍රධාන හේතුවක් වූයේ මේ ස්ථාන සම්බන්ධයෙන් සංස්කෘතිකමය වශයෙන් ඉතිහාස ගත වූ කරුණු හා සාක්ෂි ලංකාවේ පුරාවිද්‍යා දෙපාර්තමේන්තුවේ ඒකරාශි කර නොමැති වීමය. ඒ අනුව ස්වාභාවික ලෝක උරුමයන් ලෙස පමණක් මේ ස්ථාන තුන පිළිගැනීමට යුනෙස්කෝ සංගමය තීරණය කළේ I.U.C.M ලබා දුන් වාර්තාව අනුවය. මේ පාරිසරික උරුමයන්හි සංස්කෘතික වැදගත්කම පිළිබඳ මෙරට පුරාවිද්‍යා දෙපාර්තමේන්තුව ගවේෂණාත්මක තොරතුරු හා සාක්ෂි එක්කාසු කර තිබුණේ නම් සංස්කෘතිකමය ලෙස ද ලෝක උරුමයන් වන්නට බොහෝ සේ ඉඩ තිබුණි.ලොකු වගකීමක්හෝර්ටන් තැන්න පිළිබඳ කථා කිරීමේදී හෝර්ටන් තැන්න ජාතික උද්‍යානය බාර නිලධාරි ජී.යූ.සාරංග මහතා පවාස තිබුණේ මීට වසර දහතුන්දහසකට පෙර ශ්‍රී ලංකාවේ ආදි ජනාවාස පැවැති ප්‍රදේශයක් ලෙසට හඳුනාගෙන තිබූ බවකි. ආචාර්ය ශිරාන් දැරණියගල මහතා විසින් කරන ලද පර්යේෂණවලදී ගල් ආයුධ, ඕට්ස්, බාර්ලි වැනි ධාන්‍ය පොසිල සොයාගෙන ඇත.මේ ආරම්භක සොයා ගැනීම පිළිබඳ තවදුරටත් පර්යේෂණ පැවැත්වීම පුරාවිද්‍යා දෙපාර්තමේන්තුවේ වගකීමකි.ලෝකයේම උරුමයක් බවට පත්වන්නට තරම් ලොව කිසිදු තැනක නැති ජෛව විවිධත්වයකින් වැදගත් වුවත් අද අපට උරුමව ඇත්තේ මේ ස්ථානවලට අයත් සම්පූර්ණ පරිසර පද්ධතින් නොවේ. සැබැවින්ම මේ ඇත්තේ විවිධ හේතු මත විනාශයට ලක්වීමෙන් පසු ඉතිරිව ඇති කොටස්ය.විශේෂයෙන් ම හෝර්ටන් තැන්න පිළිබඳ ආචාර්ය ආර්.එල්.බ්‍රෝහියර් මහතා සිය DISCOVERING CEYLON (බ්‍රෝහියර් හඳුනාගත් ලංකාව) නැමැති කෘතියේ මොනවට පැහැදිලි කර ඇත.”වසර හතළිහක මාගේ සේවා කාලය තුළ ගම් ව්‍යාප්ත කිරීමේ වැඩ පිළිවෙළ යටතේ ද “වැඩි වැඩියෙන් ආහාර වගාකරමු” යන තේමාව යටතේ ද කඳුකරයේ බොහෝ කලාපයන්හි ඉඩම් අක්කර සිය ගණනක් නොව දහස් ගණනක් සමාගම්වලට සහ පුද්ගලයන්ට බෙදා දෙනු ලැබිණි. මේ ඉඩම් ලාභීහු යුහුසුළුව මේ ඉඩම්වල තිබූූ වටිනා ගස් කපා විකුණාගත්හ. එමතුද නොවේ.ඒ මහා ගස් යට තිබූ හෙට මහා වනාන්තර නිර්මාණය කිරීමට සැදී පැහැදී සිටි අංකුර වනාන්තරය, නැතහොත් කුඩා පැළ සියල්ල ද විනාශ කර දැමූහ.වන විනාශයේ තරමඉතාමත් අභාග්‍යසම්පන්න කාරණය නම් ලංකාවේ ඉතා උසින්ම පිහිටි තැනිතලාව වන හෝර්ටන් තැන්නේ ද බොහෝ ප්‍රදේශයක පැතිරී තිබූ වනාන්තරය අර්තාපල් හා ඇපල් වගාවේ මුවාවෙන් කපා කොටා විනාශ කිරීමයි. මේ ප්‍රදේශයේ තිබෙන ඉතා වටිනා දුර්ලභ ගණයේ රතු මල් පිපෙන අශෝක (Rhododendron) ගස් ද එමෙන්ම ඉතා දුර්ලභ ගනයේ බිගෝනියා වර්ග ද මේ නිසා විනාශ වී ගියේය.”හෝර්ටන් තැන්න ඇතුළු කඳුකර වනාන්තරයේ විනාශය මෙසේ සිදුවුවහොත් රටට මිණිකිරුළක් වන් කඳුකර වනාන්තර අනාගතයේදී පුරාවෘත්තයක් වන බවට ද ඔහු අනතුරු ඇඟෙව්වේය.බ්‍රෝහියර් වැනි වියතුන්ගේ අනතුරු හැඟවීම් නිසාදෝ 1969 දී එක්සත් ජාතික පක්ෂ ආණ්ඩුව හෝර්ටන් තැන්න, ස්වභාව ආරක්ෂිත ප්‍රදේශයක් ලෙස ප්‍රකාශයට පත් කළේය.1910 සිට 1949 දක්වා වූ කාලය ඇතුළත කළ වනාන්තර හෙළි කිරීමේ විනාශය ගැන බ්‍රෝහියර් මහතා කරන විග්‍රහයට පෙර හෝර්ටන් තැන්න දඩයම සඳහා තෝතැන්නක් වූ බවද ප්‍රකටය.මෙරටට පැමිණි ඉංග්‍රීසි ජාතිකයෝ වාණිජමය වතු වගාවට පරිසරය විනාශ කර දැමුවා සේම විනෝදාංශයට සතුන් දඩයමේ යෙදීම ජයටම කරගෙන ගියහ.ප්‍රකට ඉංග්‍රීසි ජාතික වතු පාලකයකු වූ තෝමස් ෆා (1800) වන සතුන් දඩයම්කරුවන්ගේ නවාතැන් පොළක් ද (Hunting Lodge) ස්ථාපිත කර ඇත. හෝර්ටන් තැන්න උද්‍යානයේ තොරතුරු මධ්‍යස්ථානය හා කාර්යාල ගොඩනැඟිල්ල ලෙස අද ප්‍රයෝජනයට ගනු ලබන්නේ එම ගොඩනැඟිල්ලයි.හෝර්ටන් තැන්නේ අලි දඩයම කෙතරම් අලි එකක් වූවාද කියතොත් අද එහි දකින්නට එක් අලියෙක් හෝ නැත. අලි දඩයමේ කප්පිත්තෙකු වූ තෝමස් ෆා විසින් මරනු ලැබූ අලි ඇතුන් සංඛ්‍යාව 1400 ඉක්මවයි. අකුණු සැර වැදීමෙන් ඔහුගේ මරණය සිදුවූ අතර ඔහුගේ සොහොන් කොතටද දෙවරක් අකුණු සැර වැදිණි. ප්‍රදේශවාසීන් එය සැලකුවේ අපගේ සුවිශේෂ වූ ජෛව සම්පතක් වන වල් අලින්ට කළ විපතට දෙවියන් ඔහුට ලබාදුන් දඬුවමක් ලෙසිණි.නකල්ස් වනාන්තරය ගැනද බ්‍රෝහියර් මහතා සිය ග්‍රන්ථයේ යම් සටහනක් කර තිබේ.”මේ නම මෙයට ලැබී ඇත්තේ අල්ල බිමට හරවා මිටි කරන ලද අතක කඳු මෙන් ඇඟිලි මුල් පිහිටා තිබෙන ආකාරයට මේ කඳු වැටිය දිස්වන නිසාය. ...ඉන්පසු එයට වඩා නුදුරින් පෙනෙන දුම්බර නිම්නය ඔබ නෙත ගැටෙනු ඇත. .. මේ කඳු නිම්නයේ ඇති සරුසාර කෙත්වතු ඔබට මසැ’සින් කෙසේ වුවද මනැ’සින් දැක ගත හැකිය. ... මෙසේ චමත්කාරයෙන් ද විභූතියෙන් ද ඔබ වශී වී ඒ කඳුවළල්ල දෙස බලා සිටියදී ඔබට තවත් කරුණක් පැහැදිලි වනු ඇත.එනම්... ආක්‍රමණිකයන්ට කන්ද උඩරට බලකොටුව ජය ගැනීමටත් එමෙන්ම ජය ගත්ත ද, එය වැඩිකලක් රඳවාගෙන සිටීමටත් නොහැකිවූයේ මන්ද යන්නය”බ්‍රෝහියර් මහතාගේ මේ සටහන දුම්බර වන පෙතේ ස්වභාවික මෙන්ම සංස්කෘතික වටිනාකම් ගැනද බොහෝ ඉඟි දෙන්නේය.සමනල රක්ෂිතය, හෝර්ටන් තැන්න හා දුම්බර වනාන්තරය යන මේ ස්ථාන තුනේම ස්වභාවික වටිනාකම් හැරුණුකොට සංස්කෘතික වටිනාකම් ඇති බවට ඉතිහාස පත පොත සාක්ෂි දරයි. එබැවින් පරිසර අමාත්‍යාංශය ස්වභාවික මෙන්ම සංස්කෘතික වටිනාකම් සහිත වූ මිශ්‍ර ලෝක උරුමයන් කරන ලෙසට කළ ඉල්ලීම ඉතා සාධාරණය. එහෙත් අපට ඒ සඳහා ප්‍රමාණවත් තරම් සාක්ෂි ඉදිරිපත් කිරීමට නොහැකි විය. ඉදිරියේදී එම සාක්ෂි එක්රැස් කිරීම පුරාවිද්‍යා දෙපාර්තමේන්තුවේ මෙන්ම සෙසු වගකිව යුතු ආයතනවල ද වගකීම වන්නේය.ප්‍රශංසනීය කරුණක්කෙසේ වුවද ඇතැම්විට ලංකාවට හෝ ඒ ඒ පරිසර පද්ධතීන්වලට පමණක් ආවේණික නැතිනම් ලෝකයේ වඳවී යාමේ තර්ජනයට මුහුණ පා සිටින විවිධ ශාක හා ජීවීන් පිළිබඳ දත්තයන් යුනෙස්කෝව වෙත ලබා දීමට පරිසර අමාත්‍යාංශය ගත් උත්සාහය මුළු රටේම ප්‍රශංසාවට පාත්‍ර විය යුතුයි. ලංකාවට හා මධ්‍යම කඳුකරයට පමණක් ආවේණික වූ ශාක වර්ග, ගෙම්බන් හා මැඩියන්, කටුස්සන්, කුරුල්ලන් හා මත්ස්‍ය වර්ග මෙන්ම ස්වදේශික වූ ඕකිඩ් වැනි මල් වර්ග පිළිබඳව ද නිවැරැදි දත්තයන් සැපයීමට පරිසර අමාත්‍යාංශයට සිදුවිය. මේ වෙනුවෙන් බොහෝ දෙනකුගේ සහය අමාත්‍යාංශයට ලැබිණි. ඒ සියල්ලන්ට ද ජාතියේ ස්තූතිය හිමි විය යුතුය.කෙසේ වුවද මේ වනාන්තර සියල්ල විවිධාකාර ලෙස තර්ජන කීපයකට ද ලක්ව ඇති බව නොරහසකි. දුම්බර වනාන්තරයේ එනසාල් වගාව (1965 සිට) වනාන්තරයේ යටි වගාව (වනාන්තරයේ මුල් අවදිය) විනාශ කරන ප්‍රධාන හේතුවකි.මේ විනාශය නැවැත්වීමට වන සංරක්ෂණ දෙපාර්තමේන්තුව යම් පියවර ගෙන ඇත. ඒවා කාර්යක්ෂම හා විධිමත් කිරීම ලෝක උරුමයන් රැකගැනීමේ ප්‍රධාන පියවරකි.සෙසු පාරසරික පද්ධතීන් දෙකට ද එහි මායිම්වල වෙසෙන ජනතාවගෙන් එල්ල වෙන තර්ජන මැඬලීමට වනජීවී සංරක්ෂණ දෙපාර්තමේන්තුව කඩිනමින් පියවර ගත යුතුය.මේ රක්ෂිත වනාන්තර ලෝක උරුමයන් වීමෙන් ඇතිවූ ප්‍රධාන වාසියෙකි. එනම්, දේශීය හා විදේශීය වශයෙන් මේ ස්ථාන රැකගැනීමට ලැබෙන සහයෝගය හා ප්‍රතිපාදනය. ඒ හැරුණු විට ශ්‍රී ලංකාවේ සංචාරක ව්‍යාපාරයටද එය මහත් වටිනාකමක් ගෙන දෙන්නෙකි.ඈත අතීතයේ සිට විදේශිකයන් මෙරටෙහි ඔවුන්ගේ උරුමය සොයා ආ හැටි මේ ලිපිය ආරම්භයේ දී අපි සටහන් කෙළෙමු. ඔවුන් සොයා ආ උරුමය දැන් ලෝක උරුමයන් ලෙස නිල වශයෙන් ප්‍රකාශිතය. ලෝක උරුමයන් හිමි රටේ පුරවැසියන් වීම ගැන අපට දැනෙන්නේ මහත් වූ ආඩම්බරයකි.සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=af10080810</link>
    <topic>අසරණ සද්දන්තයෝ</topic>
    <author>කසුරි</author>
    <content>පසුගිය දවසක කතරගම ගිහින් ආපසු ආවෙ උඩවලවේ පැත්තෙන්. ඒක හරි අපූරු ගමනක් කියල හිතුණෙ පාර අයිනට ම ඇවිත් හිටපු සද්දන්තයෙක් දැක්කහම...පින්නවලට ගියානම් අලි රෑනක් බලාගන්ඩ පුළුවන් වුණත් කැලෑවේ නිදහසේ සැරිසරණ අලියෙක් දකින එක තරම් සුන්දර නැහැ.මේ දවස්වල අලින් විසින් මිනිස්සු මරණ එකයි, මිනිසුන් විසින් අලි මරණ එකයි ඇරෙන්ඩ වෙනත් අලි කතාවක් තියෙනවා නම් ඒ එජාපයේ අලි පොරය පිළිබඳ කතා විතරයි.ඒත් මේ දේශපාලන අලි කතාවක් නම් නෙමෙයි.උඩවලවේ පැත්තෙන් එනකොට විදුලි වැට ළඟටම අලියෙක් ඇවිත් හිටියා.ඌ අප දිහා බලාගෙන හිටියා. අපි පිටිපස්සෙන් ආපු වාහනේ නවත්තලා උක් දඬු කෑලි කීපයක් අලියා දෙසට වීසි කළා.සද්දන්තයා එක පාරටම ඒ පුංචි උක් දඬු කෑල්ල, කටට දා ගත්තා. අලි බඩකට ඒ උක් දඬු කෑල්ල මොකටද කියලත් හිතුණා. ඒත් සද්දන්තයා පාර දිහා බලාගෙන හිටියා.අපි තව ටිකක් එහාට ගියා. තවත් අලියෙක් නෙමෙයි අලි දෙන්නෙක්ම විදුලි වැට එහා පැත්තේ සිට පාර දිහා බලාගෙන ඉන්නවා.එතන උක් දඬු කිහිපයක්, ඉරිඟු කරල් කිහිපයක් ගත් ගැටයෙක් ද සිටිනවා. අලියා බලන්නට වාහන නැවැත්වූ විටම ගැටයා වාහනය ළඟට එනවා.උක් දඬු සහ ඉරිඟු කරල් වැනි දේ විකුණනවා.ඊට පස්සෙ මිනිස්සු ඒවා අලියා පැත්තට වීසි කරනවා. අලියා නිසා අර ගැටයා ජීවත් වෙනවා... ගැටයා නිසා අලියා ජීවත් වෙනවා.මුළු දවස පුරා ම කැලෑවේ ඇවිදලා අතු කොළ කිලෝ ගණනක් ආහාරයට ගත් අලි දැන් මිනිහෙක් ඇවිත් උක් දඬු කෑල්ලක් වීසි කරන තෙක් බලාගෙන ඉන්නවා. බඩ පිරෙන්ඩ කන්ඩ නෙමෙයි. බඩ රවටා ගන්නට.හරියට කෑම නැවක් එනතෙක් අපි මුහුදට දත නියවා ගෙන බලා සිටියා වගේ. අවතැන් මිනිසුන් කෑම ලොරියක් එනතෙක් බලා සිටියා වගේ.සද්දන්ත කුලේ ඇත් රජුන් පවා දැන් මේ ඛේදනීය තත්ත්වයට වැටිලා.අපි තවත් එහාට ගියා... එතැන අලි තුන් දෙනෙක්... වාහන දෙක තුනක්ම නවත්තලා... මිනිස්සුන්ට ඉඳගන්ඩ ප්ලාස්ටික් පුටුත් තිබුණා. තරමක දියුණු නැරඹුම් වේදිකාවක් වගේ.ඒත් මේක සුන්දර දර්ශනයක් නම් නොවේ. ඛේදනීය දර්ශනයක්.කවුරු හරි මොනව හරි තමන් ළඟට වීසි කරන තුරු විදුලි වැටෙන් එහා පැත්තේ ඉඳගෙන බලාගෙන ඉන්න සද්දන්තයන්ගේ දර්ශනය සුන්දර දර්ශනයක් වන්නේ කොහොමද...මේ අලි දකින කොට නිතැතින්ම සිහිවන්නේ කලාවැව ඉස්මත්තේ කැලෑවක ගත කළ ඒ අසිරිමත් රාත්‍රිය.මමත්, සිසිර විජේතුංගත්, නිහාල් ජයතුංගත්, ධර්මසිරි ගමගේත් එදා ගත කෙළේ කලාවැවෙන් එගොඩ ඉහත්තාවේ ඇති මහ කැලෑව මැද. කැලෑව මැද පොල් කණු මත තැනූ නවාතැනක් තිබුණා. ඒක දැන්නම් නැහැ. කලාවැව වෑකන්ද මත ඇති සංචාරක නිවාසයේ සිට එහි යා යුත්තේ ඔරුවකින්.ඔරුව පැද්දේ ගල් බණ්ඩයියා... වියපත් එහෙත් හැඩි දැඩි හතර රියං පුරුෂයෙක්. ඔහු ඩී. ඇස්. සේනානායක මහත්තයාගෙන් පත්වීමක් ලැබූ කෙනෙක් කියලයි කිව්වේ. (දැන් ඔහු මිය ගිහින් හුඟාක් කල්)අපි ඒ සුන්දර රාත්‍රියේ කලාවැවේ එගොඩට ගියා ඔරුවෙන්. ලන්තෑරුම් එළියෙන් ආලෝකවත් වූ ඒ අපූරු කැලෑ නිවහනේ අපි රාත්‍රිය ගත කළා. ගල් බණ්ඩයියාගේ පුතෙක් තමයි අප බලාගත්තේ.කලාවැවේ සංචාරක නිවාසයේ සිට කෑම ගෙනාවෙත් ඒ ඔරුවෙන් මයි.මම කියන්ඩ යන්නේ ඒ රාත්‍රියේ සුන්දරත්වය ගැන නම් නොවෙයි. ඊළඟ දවසේ උදෑසන ගැනයි. නවාතැනේ පැත්තකින් කැලෑව පැත්තට යන අලුත් පාරක් හැදිලා තිබුණා.“සද්දන්ත අලියෙක් මැරිලා... උගේ සිරුර බලන්ඩ කැලෑවේ ඉන්න අලි ගිහින් තමයි මේ පාර හැදිලා තියෙන්නේ... ඊයෙ දවාලෙත් පෝළිමට අලි ගියා. මහත්තෙල යනව නම් බොහොම පරිස්සමින්... තාම උන්ගෙ වන්දනාව ඉවර නැහැ.අපි ඒ පාර දිගේ ගියා. ගමගේ මහත්තයා තමයි අප උනන්දු කෙරුවේ. ඒක ඩෝසර් එකකින් හදපු පාරක් වගේ.අලි සිරුර ළඟට යන්ඩ බැරි තරම්... ගඳ නිසා... ඒත් සිරුර පේන තෙක් මානයටම ගියා.එය මහ කැලෑවක්. ඒකෙ තිබෙන කැලෑ කොලවලින් තමයි මේ සද්දන්තයන්ගේ මහා බඩවල් පිරුණේ.එහෙම හිතුණා ම උඩවලවේ විදුලි වැට ළඟට වෙලා වාහනයක් එනතෙක් බලා සිටින සද්දන්තයන් ගැන ඇත්තටම දුකයි.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=as1008084</link>
    <topic>අඳුරට ශාප නොකර ගමේ ඉටිපන්දමක් දැල්වූ ගමේ පුතා</topic>
    <author>ඡායාරූප සහ සටහන</author>
    <content>අඳුරට ශාප නොකර ගමේ ඉටිපන්දමක් දැල්වූ ගමේ පුතාමෙගම්වැසියෝ කවදත් අනුන්ට අත නොපෑහ. මොන කරදර තිබුණ ද එදා වේල සරිකරගෙන කෙසේ හෝ දිවි සරිකර ගත්හ. වසර තිහක් තිස්සේ ත්‍රස්තවාදී උවදුරෙන් බැට කෑ ඔව්හු දැන් සැනසුම් සුසුම් හෙළති. කලක සිටම ඔවුනට තිබූ එකම ප්‍රශ්නය වූයේ ගමට පාලමක් නැතිකමය.අශෝකමාලා ගමට පිවිසෙන නව පාලමඒ සඳහා ඔවුන් පිහිට නොපැතු කෙනෙක් නැති තරම් ය. එහෙත් අවසානයේ ගමේ සැමට පිහිටට ආවේ ගමේ ම පුතෙකි. ඒ පුතා ගමේ සැම එකමුතු කළේය. ඔවුන් ධෛර්යවත් කළේය. අවසානයේ ඔව්හු ජය ගත්හ.මේ ඒ දිරිය මිනිසුන්ගේ කතාවයි.අනුරාධපුර දිස්ත්‍රික්කයේ මහ විලච්චිය ප්‍රාදේශීය ලේකම් කොටසේ 365 තුලානේ උතුරින් විල්පත්තු අභය භුමියෙන් ද, බටහිරින් මන්නාරම් හන්දිය ක්‍රීඩාංගණය ද දකුණෙන් මහ විලච්චිය වැවේ සිට ජලය ගෙනයන දකුණු ඉවුරු ඇළෙන් ද වට වී ඇති අශෝකමාලා ගම ගම්මානයේ පවුල් 40 ක් පදිංචිව සිටී.මෙම ගමට යෑමට පාලමක් නොතිබිණි. ත්‍රස්තවාදී ක්‍රියා හේතුවෙන් කලක් ම ගමට පිවිසෙන මාර්ගය මහා රූස්ස ගස්වලින් පිරී පැවතිණි.ත්‍රස්තවාදී ක්‍රියා නිසා මේ ගම්මානයේ ජනතාව වසර 30 කට අධික කාලයක් භීතියෙන් ජීවත් වූහ. වරින් වර ගමට ත්‍රස්තවාදීන් පැන ජනතාව කපා කොටා වෙඩි තබා මරා දැමූහ. පාසල් යන දරුවෝ පාලම නැති නිසා වැසි කාලවලදී මඩ වළෙන් බැස සුදු ගවුමේ මඩ ගාගෙන පාසල් ගියහ.කුලී වැඩක් කරගෙන කීයක් හරි හොයාගෙන සවසට නිවසට පැමිණෙන අය ගමට පිවිසීමට මහත් වෙහෙසක් දැරූහ. හදිසි රෝගියකු එදා පාලම නැති නිසා ඔසවාගෙන යෑමට සිදු විය. අශෝක මාලා ගමට පිවිසීමට පාලමක් නොමැති කමින් ඔවුහු දැඩි පීඩනයකට ලක්ව සිටියහ.මෙම ගම්මානයට යෑමට ඒමට පාලමක් ඉල්ලා බොහෝ ලිපි ලීවේය. දේශපාලන නායකයින් කොටි ත්‍රස්තවාදීන් නිසා මේ ගම් ප්‍රදේශවලට ආවේ ගියේ ද නැත. ගමම අසරණ වී තිබුණි.මේ සියල්ල බලා සිටි තරුණ ඩී. එම්. රසාංග දිල්ෂාන් තරුණයාට මෙය මහත් ගැටලුවක් විය. ඔහු කල්පනා කළේය. විහාරස්ථානයේ නායක ස්වාමින් වහන්සේ හමුවී කළ යුතු දේ කතා කළේය. ඔහුගේ යාළුවන් හමුවී ඔවුන්ගේ සහාය ලබා ගැනීමට ඔහු අදිටන් කර ගත්තේය. අශෝක මාලා ගමේ ජනතාවට අභියෝගයක් වූ පාලම රසාංග දිල්ෂාන් ඇතුළු පිරිස සාදා ඬම කළ අයුරු රසාංග පැවසුයේ මේ අයුරිනි.“මම අධ්‍යාපන පොදු සහතික පත්‍ර උසස් පෙළ විභාගයට ලියලා ඉන්නේ. විද්‍යාපීඨ යෑමට සිතා සිටිනවා. මගේ තාත්තා යුද හමුදාවේ සේවය කරනවා. සාලිය මාලා පාසලේඩී. එම්. රසාංග දිල්ෂාන්ඉගෙනුම ලබා උසස් පෙළ හැදෑරීමට අනුරාධපුර මධ්‍ය මහා විද්‍යාලයට ගියා. මේ ප්‍රදේශයේ ත්‍රස්තවාදීන්ගේ කරදර ගොඩක් තිබුණා. අපට ඉතින් ඒ කරදර නිසා අමතර පන්තිවලට යෑමට බැරි වුණා.හැම වෙලේම ඉගෙනුමටත් බාධා වුණා. උසස් පෙළ විභාගයට ලියන විට අනුරාධපුරයේ නතර වී සිටියේ. ඒ විභාගය ලියන අතරේ අපේ ගමට කොටි පැනලා මහ දවල් හතර දෙනෙක් කපා කොටා මරා දමලා තිබුණා. එවැනි භයානක තත්ත්වයක් යටතේ තමයි අපි විභාගයට ලිව්වේ.ගමට පිවිසෙන පාලමක් නැතිකම ජනතාවට හරි ගැටලුවක් වුණා. මම අපේ කුසලරතන හාමුදුරුවන් හමුවී මේ පිළිබඳව සාකච්ඡා කළා. යාළුවන්ට ද කීවා.මේ පාලම හදන්න ඕන කියලා මා අධිෂ්ඨාන කළා. වැඩේට බැස්සා. ගමේ සාලිය එක්සත් අවමංගල්‍යාධාර සමිතිය රුපියල් විසිදාහක් ලබා දුන්නා. සියලු දෙනා එකතු වී විවිධ ප්‍රසංගයක් සමඟ දින දෙකක සල් පිලක් පවත්වා රුපියල් තිස් පන්දාහක මුදලක් හොයා ගත්තා.ද්‍රව්‍යමය ආධාර මහවිලච්චිය ප්‍රාදේශීය ලේකම් තුමා, වාරිමාර්ග දෙපාර්තමේන්තුවේ ගුණතිලක මහතා, සිවිල් ආරක්ෂක බළකාය, නාවික හමුදාව, ගමේ අය සහ ප්ලෑන් ශ්‍රී ලංකා ආයතනය ලබා දුන්නා. වැඩ කරන විට අනුල නැන්දා, බියුට්‍රස් නැන්දා, ඩී. එම්. විජේරත්න, මාලා නන්දනි, ඉසුරු සෙනවිරත්න, සමරකෝන් බණ්ඩා, ශාන්ත සිසිර, එච්. විජේරත්න, ලලිතා, නිරෝෂාන්, නිශ්ශංක, උපාලි, ඒ. එම්. සෙනවිරත්න සහ ජගත් හේරත් යන අය උදව් කළා.ගම්මු එකතු වී පාලම හැදූ අයුරුඒ අය මට හැම උදව්වක්ම කර දුන්නා. ආහාරපාන ලබා දුන්නා. එක දවසක් මම කුසලරතන හාමුදුරුවන් සමඟ සිලාවතුර නාවික හමුදා කඳවුරට ගියා වැලි බැලීමට. අප දෙදෙනා ගියේ යතුරු පැදියෙන් එන විට රෑ වුණා. හාමුදුරුවන් සමඟ එන විට මහ පාරේ වල් අලි 200 ක් විතර සිටියා.අප දෙදෙනාට කර කියා ගන්න දෙයක් නැතිව ගියා. අප දෙදෙනා ටික වේලාවක් ඉන්න කොට අලි රංචුව කැලේට ගියා. හොඳ දෙයක් කරන විට හානි සිදු වන්නේ නැහැ කියලා කුසලරතන හාමුදුරුවෝ කිව්වා. ගෙදර එනකම්ම බයෙන් ආවේ.පාලමේ වැඩ කරගෙන යනකොට මගේ අම්මා ඔපරේෂන් එකක් සඳහා අනුරාධපුරයේ නතර කළා. පාලමේ වැඩ නිසා අම්මාව බලන්න යන්නවත් බැරි වුණා. බාධක කරදර කොතෙක් ආවත් දැන් පාලම හදා අවසන්. රජයේ මුදල් ලබා නොගෙන පාලම හැදීමට හැකිවීම ගැන හරිම සතුටුයි. මට උදව් කරපු හැමෝටම මා ස්තුති කරනවා.වැඩිහිටි බොහෝ දෙනාගේ ඉල්ලීම යුද්ධය අවසන් කිරීමට නායකත්වය දුන් මහින්ද රාජපක්ෂ මහතාට ගෞරවයක් ලෙස මෙම පාලමට අතිශූර නායක මහින්ද රාජපක්ෂ පාලම කියා නම් කිරීමට සිතා සිටිනවා. ගමක අය එකතු වුණාම ඕනම විශාල වැඩක් සාර්ථකව නිමා කිරීමට පුළුවන්.ජනාධිපතිතුමා නිතර කියන්නේ ගමේ වැඩ කරන විට සියයට 20% ක් ප්‍රජා දායකත්වය ලබා දෙන්න කියලා. නමුත් මෙහිදී සියයට 60 ක් ප්‍රජා දායකත්වයක් ලබා දී වැඩ කළා. ජනාධිපතිතුමාට ශ්‍රී ලංකාව ආසියාවේ ආශ්චර්යය බවට පත් කිරීමේදී මෙවැනි දිරිය ජනතාවගේ සහාය එතුමාට ලබා දෙන්න ඕන.එහෙම වුණොත් වේගවත් සංවර්ධනයක් ඇති කිරීමට හැකි වනවා. මහ විලච්චිය ගමේ වකුගඩු රෝගීන් විශාල ලෙස සිටිනවා. අපට ඉතින් පිරිසුදු වතුර බීමට ලබාදිය හැකි නම් විශාල පිනක්. අශෝකමාලා ගමට පිවිසෙන මාර්ගය ද අපි පිළිසකර කළා. දැන් ඒ මාර්ගයට තාර දමලා දෙනවානම් තමයි හොඳ.මන්නාරම් හන්දියේ සාලියවනාරාමාධිපති ලෝලුවාගොඩ කුසලරතන හිමි මේ පාලම හැදීම පිළිබඳව මෙසේ කීය.“රසාංග දිල්ෂාන් දරුවා සමඟ මේ අය එකට එකතු වී අශෝකමාලා ගමට පිවිසෙන පාලම රජයේ මුදල් නොයොදවා හැදීම මුළු රටටම ආදර්ශයක්. මෙවැනි ගම්වාසීන් තරුණ තරුණයින් රටට අවශ්‍යයි. ත්‍රස්තවාදි කරදරවලින් වසර ගාණක්ම බැට කෑ පිරිසක් ජීවත් වන පුංචි ගමකින් රටට මහා වටිනා වැඩක් කරලා.මරණාධාර සමිතිය සහ සල් පිලෙන් පමණයි ඔවුන්ට මුදල් ආධාර ලැබුණේ. අනෙක් හැමෝම ද්‍රව්‍ය ආධාර ලබාදීලා තිබුණා. ශ්‍රම දායකත්වය ගමේ අයගෙන් ලබා දීලා. මම ද මට හැකි පමණින් උදව් උපකාර කළා. දිල්ෂාන් දරුවා මේ හැමෝම එකට එකතු කරගෙන කරන ලද ක්‍රියාව මුළු ජීවිත කාලයේම පිං ලැබෙන කටයුත්තක්.ඩිංගිරි බණ්ඩාබුදුරජාණන් වහන්සේ පවා බණ පොතේ සඳහන් කර තිබෙනවා පාලම් තනා දීම උතුම් පිංකමක් බව. මේ පුංචි ගමේ අයගේ දැඩි කැප කිරීම අගය කළ යුතුයි. හැම දෙයක්ම රජයෙන් කරන තෙක් බලා නොසිට රටේ සංවර්ධනයට දායක වීම හරිම වටිනවා. මේ වගේ තරුණ තරුණියන් රටට වාසනාවක්. මෙම තරුණ පිරිස් එකට එකතු කරගෙන රට ගොඩ නැඟීමට ඔවුන්ගේ සහාය තව දුරටත් ලබා ගත යුතුයි.ඉන්ද්‍රානි ලියනගේ (46) මහත්මිය දිල්ෂාන් පුතුගේ මවයි. ඇය සිය පුතා ගැන මෙසේ පවසන්නීය.“මගේ පුතා මේ පාලම හදන්න බොහෝ උනන්දු වුණා. මගේ මහත්තයා ඩී. එම්. දිසානායක මහතා දැනට කිලිනොච්චියේ යුද හමුදාවේ සේවය කරනවා. මගේ එකම දරුවයි ඉන්නේ. ඔහු ගමේ අය එකතු කරගෙන පාලම හැදීම පිළිබඳව මට හරි ආඩම්බරයි. තව වසර 100 ක් ගියත් මේ පාලම තියෙන තාක්කල් මේ සඳහා උනන්දු වූ හැමෝටම පිං ලැබෙනවා.බී. පී. බියට්‍රිස් ගුණවර්ධන (51) “වසර 30 කට වැඩි කාලයක් අපි ගමේ හිටියේ භීතියෙන්. මෙම ගමේ 20 කට වැඩි පිරිසක් කොටි අරගෙන ගිහින් තවමත් දකින්නවත් ලැබුණේ නැහැ. යූ. බී. කරුණාරත්න මල්ලි එදා පැලට ගියා. පැලේ හිටිය ඒ මල්ලි කොටි අරගෙන ගියා.අදටත් කිසිම තොරතුරක් නැහැ. අපි බොහෝ විට හිටියේ කැලෑවල, ගස් උඩ. එහෙම නැත්නම් බෝක්කු යට. දරුවන්ට පාසල් යන්න බැරි වුණා. ප්‍රභාකරන්ගේ උපන් දිනයක් යෙදුණු හැම වර්ෂයකම අපේ ගමට පැනලා ජනතාව මරා දැම්මා. අපේ පන්සලේ නායක හාමුදුරුවන් හැමදාම අපිව ආරක්ෂා කළා. ගම දාලා යන්න එපා කිවුවා.අපි බය තුබුණත් ගම දාලා ගියේ නැහැ. ජනාධිපති මහින්ද රාජපක්ෂ මහතා ත්‍රස්තවාදීන් විනාශ කර දමා ගම්වලට අපට නිදහස ලබා දුන්නා. ආරක්ෂක ලේකම් තුමාටත්, ජනාධිපතිතුමාටත් අපි පැය 24 පුරාම පිං දෙනවා. අපි දැන් බය නැතිව රෑ 12 ටත් ගමේ ඇවිදිනවා. ඒ දවස්වල කොටි කැලේ ගස් කපලා ලී මැෂින් දාලා ඉරලා අරගෙන ගියා. දැන් කැලෙත් බේරිලා.අද වන විට අපේ ගමේ දරුවන් යතුරුපැදිවලින් මන්නාරමට සිලාවතුර ප්‍රදේශවලට ගිහිල්ලා කරවල සහ මාළු ගේනවා. අපේ ජීවිත කාලයෙන් අඩක්ම ත්‍රස්තවාදීන් සමඟ ජීවත් වුණා. දැන් අපි ගමම එකතු වුණා. අපේ පාලම අපි හදා ගත්තා. අපිට හරි සතුටුයි. පාලම අපේමයි කියලා දැන් අපට කියන්න පුළුවන්. මරණාධාර සමිතිය මුදල් දුන්නා. මේ දරුවන් සල් පිලෙන් මුදල් සොයා ගත්තා. මුදලින් ඔවුන්ට ලැබුණේ රුපියල් 55000 ක් පමණයි. නමුත් ඔවුන් ලක්ෂ ගාණක ලොකු වැඩක් කළා.මේ රට සංවර්ධනය කරන්න නම් අපි වාගේ හැමෝම එකතු වී වැඩ කරන්න ඕන. රටපුරා ජනතාව එකතු වුණොත් මොනවද කරන්න බැරි.අනුලා කුමාරි රත්නායක (50) “රටට රජයට බරක් නොවී අපේ ගමට පිවිසෙන පාර අපි හදා ගත්තා. අපිට ඒ ගැන මහා ආඩම්බරයක් දැනෙනවා. අපේකම රැකගෙන අපි වැඩ කළා. ජනාධිපතිතුමාට ශක්තියක් වෙන්න නම් හැම ගමක හැමෝම එකතු වී ගමේ වැඩ කරන්න ඕන. ගම නඟා සිටුවන්න ඕන. ගමේ එකමුතුව රටේ සංවර්ධනයට ඉතාම වටිනවා.පී. ඉමේෂ් සෙනෙවිරත්න (අවු. 16 යි) විලච්චියේ සාලියමාලා විදුහලේ 11 වැනි ශ්‍රේණියේ සිසුවෙකි. ඔහු පාසල් යන්නේ මන්නාරම් හන්දියේ සිටය. අලුත් පාලම ඔවුනට පහසුවකි.“ඉස්සර අපි පිට්ටනිය මැද්දෙන් පැනලා තමයි පාසලට ගියේ. දැන් පාලම හදපු නිසා බයිසිකලයේ නැගලාම පාසල් යන්න පුළුවන්. අපේ පළාතට වහින කාලයට පාලමක් නැති කාලෙ අපි පාසල් ගියේ නෑ. පාලම හදපු නිසා අධ්‍යාපන කටයුතුත් හොඳින් කරගන්නවා. පාසල් යන අපි වාගේම දහම් පාසල් යන නංගිලා මල්ලිලාටත් මෙය හරිම පහසුවක්.”අශෝකමාලාගම පදිංචි ඩිංගිරි බණ්ඩා මහතා (63) පළාතේ ගොවිතැන් කටයුතු කරමින් ජීවත් වෙයි.“එදා අපි මඩේ එරි එරී තමයි එළවළු ටික අරන් පාරට ගියේ. මේ පාලම හදපු එක ගමට හතර මහා නිධානයක් පහළ වුණා වගෙයි. පාලමේ වටිනාකම කියා නිම කරන්න බෑ. තරුණයන් මේ වගේ පාලම් හදනකොට වැඩිහිටි අය හැටියට අපි ඒවා අගය කළ යුතුයි. ගමේ හැමෝම දැන් කරදරයක් නැතිව එළවළු ටික අරගෙන යනවා පොළට. පාලම හැදීම මහා පින්කමක් ලෙස මං සලකනවා.”ඡායාරූප සහ සටහනචිත්‍රාරත්න කලුආරච්චිහිදෝගම සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=as1008083</link>
    <topic>සීත කාමරයෙන් පදික වේදිකාවට ආ අමුත්තා</topic>
    <author>සුනිල් දයා අල්විස්</author>
    <content>සීත කාමරයෙන් පදික වේදිකාවට ආ අමුත්තාඅපේ රටට වැඩිපුරම විදේශ විනිමය උපයා දෙන ආදායම් මාර්ගය වන්නේ විදේශ රැකියා ක්ෂේත්‍රයයි. මෙම වසරේ ජනවාරි සිට මාර්තු දක්වා පමණක් විදේශ රැකියාවලින් මෙරටට ලැබී ඇති විදේශ විනිමය ප්‍රමාණය ඩොලර් මිලියන 890 ක් පමණ වෙයි.වසර අවසානයේ මෙමගින් ලබාගැනීමට අපේක්ෂිත විදේශ විනිමය ප්‍රමාණය ඩොලර් මිලියන 4000 කි.රට රැකියාවල නිරත සංඛ්‍යාව ලක්ෂ 15 ආසන්න සංඛ්‍යාවකි. වසරකට රට රැකියා සඳහා යන සංඛ්‍යාව ද ලක්ෂ දෙකකට ආසන්න ය.මරදානේ විදේශ රැකියා ආයතනයක් ශ්‍රී ලංකා විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතාගේ නිරීක්ෂණයට ලක් වූ අයුරු.හැත්තෑවේ දශකයේ දී කම්කරු අමාත්‍යංශ යටතේ විදේශ රැකියා අංශයක් ආරම්භ විය. එසේ ම විදේශ රැකියා සඳහා අදාළ කටයුතු වෙනුවෙන් ශ්‍රී ලංකා විදේශ සේවා නියුක්ති කාර්යාංශය පාර්ලිමේන්තු පනතක් මගින් 1985 දී ස්ථාපිත කරනු ලැබීය.පිටරට සේවයේ යෙදී සිටින හා එම සේවාවට යන ශ්‍රී ලාංකිකයන් සම්බන්ධයෙන් ක්‍රියාකිරීම එම අංශයේ රැකියා ප්‍රවර්ධනය සහ සුබසාධනයට විදේශ සේවා නියුක්ති කාර්යාංශය සුවිශාල සේවා රැසක් ක්‍රියාත්මක කරයි.ආරම්භයේ සිට විදේශ රැකියා ඒජන්සි ආයතනවලින් ලියාපදිංචිව නිසි අයුරින් මේ වනවිට ක්‍රියාත්මක වන්නේ 750 ආසන්න ප්‍රමාණයකි.පිටරට සේවය සඳහා යන පිරිසෙන් විශේෂයෙන් මැදපෙරදිග සේවයට යන හා සේවයේ නිරතව සිටින්නේ ද බහුතරයක් කාන්තාවෝ ය.රටට විනිමය උපයා දෙන විදේශ රැකියා ලබා ගැනීමට යොමු වීමේදීත් රැකියාවලට ගියාට පසුවත් අක්‍රමිකතා රැසක් ද මේ ක්ෂේත්‍රයේ සිදුවීම ප්‍රකට කරුණකි. මෙහිදී දුක් කම්කටොලුවලට හිංසනයට අපචාරයට වැඩිපුරම ගොදුරු වන්නේ කාන්තාවෝ ය.මේ පිරිසෙන් බොහෝදෙනා විදේශ රැකියා සඳහා මෙරටින් ගොස් ආැත්තේ ද සමහරවිට අනියම් මාර්ගවලිනි. ලියාපදිංචි නොවූ හා විදේශ සේවයේ නිරත දන්නා හඳුනන අය මාර්ගයෙන් මෙලෙස සේවයට ගිය පිරිස් ද මේ අතර සිටිති.කෙසේ වෙත් මේ සියලු දෙනාගේ පොදු අපේක්ෂාව තම පවුල්වල පවතින නැති බැරිකම් අඟ හිඟකම් මඟ හරවා ගෙන ගෙයක් දොරක් හදාගෙන බඩු මුට්ටු මිලදී ගෙන මුදලක් ඉතිරි කරගෙන හොඳ ජීවිතයක් ගත කිරීමේ ආදී බලාපොරොත්තු ය.මෙවැන්නෝ සමහරකුට මේ බලාපොරොත්තුවලින් හා අපේක්ෂාවන් ගෙන් අල්පයක්වත් ඉටු නොවනවා පමණක් නොව ඔවුන් මෙරට දී ගත කළ ජීවිතයටත් වඩා ඛේදනීය ඉරණම් උරුම කරගෙන ආබාධිතව නැතිනම් එරට හාම්පුතාගේ නොසන්ඩාලකම් හා දරුණු වධහිංසාවලට ගොදුරුව මහත් අපහසු තත්ත්වයන්ට දුක්ඛදායක තත්ත්වයන්ට පත්ව ඇඳිවත පමණක් උරුම කරගෙන නැවතත් මෙරට එති. සමහරු මෙරට රැගෙන එන්නේ ප්‍රාණය නිරුද්ධ වූ මළ සිරුරක් ලෙසිනි.මෙවැනි ශෝචනීය තත්ත්වයන්ට විදේශ රැකියාවලට යන අයට මුහුණ පාන්නට සිදුවන්නේ කාගේ වරදින් ද? මේ ප්‍රශ්න සියල්ල අන්තිමට කැරකී නතර වන්නේ ශ්‍රී ලංකා විදේශ සේවා නියුක්ති කාර්යාංශය හමුවෙහි ය. ඇතැම් රැකියා ඒජන්සි ආයතන සිදු කරනු ලබන වංචනික ක්‍රියා හා කූ®ට උපක්‍රම රැසක් කාලයක් තිස්සේ ම වාර්තා විය.ප්‍රශ්න විසඳන කොට නොසිතූ අලුත් ප්‍රශ්න මතුවීම ද ස්වභාවයකි. විදේශ රැකියා කාර්යාංශයට ද නොයෙක් මාදිලියේ ප්‍රශ්න නොසිතූ® ලෙස එළැඹෙන අවස්ථා ද එමට තිබේ.රැකියා ඒජන්සි පිළිබඳව මතුවන ප්‍රශ්න ද කාර්යාංශය වෙත මෙලෙස නිතර නිතර ඉදිරිපත් වන්නේ ඇයි. මේ ගැටලුව හා ප්‍රශ්න විසඳීමට ගත යුතු ක්‍රියා මාර්ග කුමක්ද?මේ ගැන තීරණයකට එළැඹුණ ශ්‍රී ලංකා විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතා පසුගියදා තම කාර්යාංශයේ ඉහළ නිලධාරීන් කිහිප දෙනෙකු කැඳවා තමා සමඟ යම්කිසි කටයුත්තක් සඳහා යාමට පැමිණෙන්නැයි කියා සිටියේ ය.සභාපතිවරයාගේ අණ අකුරටම පිළි පදිමින් සභාපතිවරයා සමඟ කාර්යාලයෙන් පිටත් වූයේ තමන් කුමක් සඳහා යන බව ද කියා තේරුම් ගැනීමටත් නොහැකිව ය.මරදාන කොටුව පිටකොටුව පීපල්ස් පාර්ක් යන ස්ථානවල පවත්වාගෙන යන රැකියා ඒජන්සි සභාපතිවරයා ඇතුළු මෙම නිලධාරීන් හදිසියේ ගොස් සිදුකළ මෙකී නිරීක්ෂණ චාරිකාවේ දී පරීක්ෂාවට භාජනය විය.එම ඒජන්සි ආයතනයට පැමිණ සිටි පිරිසකගෙන් සභාපතිවරයා කරුණු විමසයි.කාර්යාංශයේ උඩු මහලේ සීතල කාමරයේ සිට නිලධාරීන්ට නියෝග ලබාදී මෙවැනි රැකියා ඒජන්සි ආයතන නිරීක්ෂණය කිරීමට නියෝග ලබා දෙනවාට වඩා සභාපතිවරයා නිලධාරීන් සමඟ ම මහ දවල් මරදාන පිටකොටුව කොටුව ආදී සුපිරි ප්‍රදේශවල නොව කාශ්ඨක ස්ථානවල පිහිටි රැකියා ඒජන්සි ආයතනය මෙම නිරීක්ෂණ චාරිකාවේ දී පරීක්ෂාවට ලක් කෙළේ ය.මේ අවස්ථාවේ එම ඒජන්සි ආයතනවල සිටියෝ මෙලෙස හදිසියේ පැමිණ සිටින්නන් කවුරුන් දැයි පවා නොදැන සිටියහ.නිරීක්ෂණයට ලක්වූ ඇතැම් ඒජන්සිවල නිසි පහසුකම් නැති බව ද පෙනී ගිය කරුණකි.සමහර රැකියා නියෝජිතායතන අවලංගු වූ බලපත්‍ර ප්‍රදර්ශනය කර පවත්වාගෙන යන ඒවා විය.එකම බලපත්‍රයකින් රැකියා ඒජන්සි ආයතන දෙකක් පවත්වාගෙන යාම, නාම පුවරු රහිත රැකියා ඒජන්සි ද මෙම නිරීක්ෂණ චාරිකාවේ දී සභාපතිවරයා ඇතුªළු නිලධාරි කණ්ඩායම අතටම හසුකර ගැනීමට හැකි විය. අවුරුදු 16 ළමයකු ගමන් බලපත්‍රයක් අතැතිව මෙවැනි ඒජන්සි ආයතනයක සිටියේ කවර අරමුණකින් දැයි මෙහිදී පැන නැගුණ තවත් ප්‍රශ්නයකි.කාර්යාංශයේ ලියාපදිංචි වී පිළිපැදිය යුතු කොන්දේසිවලට එකඟ වී පවත්වාගෙන යායුතු රැකියා ඒජන්සි වෙනුවට මෙම නිරීක්ෂණ චාරිකාවේ දී සභාපතිවරයා ඇතුළු කාර්යාංශ නිලධාරීන්ට දැක ගත හැකි වූයේ කිසිම ප්‍රමිතියකින් තොර පිළිපදින්නට පොරොන්දු වූ කොන්දේසි කඩ කර රැකියා ඒජන්සිකරුවන්ගේ රැකියා කඩ කාමර වැනි ස්ථානයන් ය.පරිගණක ගුරුවරියක ගෘහ සේවිකාවක ලෙස එතෙර යැවීමට ඇගේ අකමැත්තෙන් උත්සාහ ගත් වලංගු බලපත්‍රයක් රහිත රැකියා නියෝජිතායතනයක් පවත්වාගෙන ගිය පුද්ගලයකු මෙහිදී එම වරදට හසුකර ගුරුවරිය සතු ගමන් බලපත්‍රය ඔහුගෙන් නැවත එම ගුරුවරිය අතටම පත් කිරීමට ද මෙහිදී සභාපතිවරයා වහා පියවර ගත්තේ ය.මෙම නිරීක්ෂණ චාරිකාවේ දී ව්‍යාජ ලෙසින් ගෘහ සේවිකා ඇබෑර්තු වලට ඉහළ වැටුප් ලබාදෙන බවට දැන්විම් පළකර බොහෝ කාන්තාවන් එම ස්ථානවලට ගෙන්වා ඔවුන් මුළාවට පත් කර ගත් ආයතන ඇති බව ද හෙළි කර ගැනීමට හැකි විය. මෙවැනි කූට ඒජන්සිකරුවන්ගේ එතෙර රැකියා ඇස් බැන්දුම් මායා නිසා අහිංසක කාන්තාවන් රැසක් අසරණ තත්ත්වයට පත්ව සිටියේ නිසි අවබෝධයක් නැති නිසා ය.ඇතැම් රැකියා ඒජන්සි ආයතනවල නාම පුවරු හෝ බලපත්‍ර අංක පවා ප්‍රදර්ශනය නොකර තිබුණි.කාර්යාලයේ රැඳී සිට නිලධාරීන්ට උපදෙස් ලබාදී ඔවුන් ලවා වැටලීම් හා නිරීක්ෂණ චාරිකා යෙදීමට වඩා බත්තරමුල්ලේ ඩෙන්සිල් කොබ්බෑකඩුව මාවතේ විදේශ සේවා නියුක්ති කාර්යාංශයේ උඩුමහලක සීත කාමරයටම කොටු වී සිටීමට වඩා ඉන් පිටතට පැමිණ සිදු කළ මේ නිරීක්ෂණ චාරිකාව සඳළු තලයෙන් පහළට බැස සැබෑ තතු හෙළිකර ගැනීමට ගත් සාර්ථක ප්‍රයත්නයකි.තම නිරීක්ෂණ චාරිකාවෙන් පසු සභාපතිවරයා සිය නිලධාරීන්ට උපදෙස් දුන්නේ නීති විරෝධී ලෙස රැකියා ඒජන්සි පවත්වාගෙන යන ආයතනවලට එරෙහිව අවශ්‍ය පියවර ගෙන ඒ ගැන තමා වෙත වාර්තා කර සිටින ලෙස ය.මෙම නිරීක්ෂණ චාරිකාවේ දී නීති විරෝධී රැකියා ආයතන කිහිපයක් පවත්වාගෙන ගිය පුද්ගලයන් අත් අඩංගුවට ගැනීමට ද ඔවුන් ළඟ තබා ගෙන සිටි ගමන් බලපත්‍ර සිය ගණනක් හා ව්‍යාජ ලිපි ලේඛන ද සොයා ගැනීමට හැකි විය.මරදානේ ප්‍රදේශයේ හොර රැකියා ඒජන්සිකරුවන් මරදාන පොලිසිය මගින් අධිකරණය වෙත ඉදිරිපත් කර ඇත.රැකියා ඒජන්සි මෙසේ හදිසියේ පරීක්ෂාවට ලක් කිරීමේ දී පෙනී ගිය කරුණු අනුව වලංගු බලපත්‍ර ලාභී විදේශ රැකියා නියෝජිතායතන ශ්‍රේණිගත කිරීමේ වැඩපිළිවෙළක් සැකසීමට ද තීරණ කෙළේ යයි ද කිංස්ලි රණවක මහතා පවසයි.ශ්‍රී ලංකා ප්‍රමිති කාර්යාංශය හා එක්ව මේ වැඩපිළිවෙළ ක්‍රියාත්මක කැරේ. ගුණාත්මක හා උසස් මට්ටමෙන් ප්‍රමිතියකට අනුව රැකියා ඒජන්සි ආයතන පවත්වාගෙන යාම මෙමගින් බලාපොරොත්තුවේ.හොඳින් පවත්වාගෙන යන රැකියා ඒජන්සි ආයතන මෙහිදී ඇගයීමට ලක් කිරීමටත් සුදුසු මට්ටමින් තොරව පවත්වාගෙන යන රැකියා ආයතන පවතින තත්ත්වයෙන් ඉහළට ඔසවා හොඳින් පවත්වාගෙන යාමට මග පෙන්වීමටත් දිගින් දිගටම දුර්වල මට්ටමින් පවත්වාගෙන යන රැකියා ඒජන්සි එම තත්ත්වයෙන් ගොඩගැනීමට නොහැකි නම් ඒවා අහෝසි කිරීමට ද අවධානය යොමු කරනු ඇත.ශ්‍රී ලංකා විදේශ සේවා නියුක්ති කාර්යාංශයේ එකම අරමුණ විදේශ රැකියා ක්ෂේත්‍රයේ පවතින ප්‍රබල ඉල්ලුම හා ජනතාවගේ අපේක්ෂාවන් සහ බලාපොරොත්තු අනුව මෙම ක්ෂේත්‍රය ඉහළට ඔසවා උපරිම සේවාවක් විදේශ රැකියාලාභී්න්ට සලසා දීම ය.සභාපතිවරයා මේ සඳහා ගන්නා උත්සාහයට ‘රටපිට’ ආශිර්වාද කිරීමටත් අඩුපාඩු පවතී නම් ඒවා පෙන්වා දීමටත් නොපැකිළෙමි.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=as1008081</link>
    <topic>රට පිට</topic>
    <author/>
    <content>රට පිටඑතෙර සිටින දියණියට, පුතාට, සැමියාට, බිරියට ලියන ලිපියක් සඳහා මේ ඉඩකඩ වෙන්වෙයි.අපේ ලිපිනය ”ලියුං කඩදහිය” ”රට පිට” සිළුමිණ ලේක්හවුස් කොළඹ 10. ෆැක්ස් - 2429260 මේල් - editor@silumina.lk   සෙනෙහෙපතආදර අජිත්ටදෙමාපියන්ට විරුද්ධ වෙලා මම ඔයා ළඟට ආවේ හැමදාමත් ආදරෙන් මාව රැක බලා ගනීවි කියන විශ්වාසයෙන්. යාන්තම් එදා වේල කන්න විතරක් සොච්චමක් ලැබුණත් මම කවදාවත් ඔයත් එක්ක තරහ වුණේ නැහැ. ඉන්න හිටින්න තැනක් නැති වුණත් දන්නෙම නැතුව දරුවෝ තුන් දෙනෙක් ලැබුණා. ඒකෙන් වුණේ පවුලේ බර තවත් වැඩි වුණ එකයි. දරුවෝ කියන්නේ අම්මා තාත්තා අතර පාලමක් වගේ කියලා අපේ අප්පච්චි කිව්වා මට මතකයි. සියලු සැප සම්පත් දාලා මම ඔයත් එක්ක ආවේ ඔයා ගැන විශ්වාස කරලයි. ඒත් දරුවෝ තුන් දෙනෙක් එක්ක මාව ඔයා දාලා ගිහින් මම නොවිඳනා දුක් දුන්නා. මට දරුවන් එක්ක ගඟක මුහුදක පැනලා මැරෙන්න හිතුණ වාර අනන්තයි.ඔයා මගේ ජිවිතෙන් ඈත් වුණාට පස්සේ මට හිටියේ ඔයාගෙම අම්මා විතරයි. දරු තුන් දෙනා අම්මා ළඟ දාලා මං ආවේ හිතකින් නෙමෙයි. තවත් මං බලාගෙන හිටියා නම් ගෙදර තියන එකම කාමර කෑල්ලේ වහලේ කඩාගෙන වැටිලා අපි මැරෙනවා. වහින වෙලාවට වලං මුට්ටි ටිකයි ඇඳුම් කඩමාළු ටිකයි උණ්ඩි කරගෙන නො තෙමෙන එකම තැන අපි ටික ගුලි වෙලා හිටියා.තවත් එහෙම ඉන්න බැරි නිසයි මම සෞදියට ආවේ ඉන්න ගෙයකුයි දරුවන්ට බඩ පිරෙන්න කන්න දෙන්නයි. ගිය පාර මං ඇවිදිල්ලා අටවපු කාමර දෙකේ දරුවෝ සතුටින් හිටිය වේලක් හරි කාලා. සතුටින් ඉස්කෝලේ ගියා. දරුවෝ තුන් දෙනා හිනා වෙනවා බලාගෙන ආයේ එන්න දුක හිතුණා. ඒත් ඒ හිනාවට ලෝබකමේ මං බලාගෙන හිටිය නම් අපි ආයේ බඩගින්නේ.දරුවෝ ටිකයි ඔයාගෙම අම්මවයි පන්නලා දාලා මම දුක්විඳලා හදපු පැලට දැන් ඔයා අලුත් මනමාලියක් කැන්ද ගෙන ආවාලු නේද? මගේ ජීවිතේ මගෙන් උදුර ගෙන ගියා. මට ඉතිරි කරලා ගිය දරු පැටව් ටික කොහෝ ඉන්නවද කියලවත් මම දන්නේ නැහැ. මම ළඟදී ලංකාවට එනවා. මට මගේ දරුවෝ ටික ඉන්න තැනවත් දන්වා ලිපියක් එවන්න.මෙයට සෞදියේ සිට නිමාලිකරදර වැරැදි නැති නොයෙකුත් පීඩා ය සුවබර දිවියකට ආසිරි නැතුවා ය වර වර දැනෙන දුක නම් සිත බෝමා ය සුවකර දිවියෙ තොරතුරු දැන් මේවා යසිත් පිත් නැති ලෙසකට දිවි දෙවෙනි කොට නෙත් සැම වෙහෙසලා පුරසාරම් මොකට දුවවිත් ඇවිත් ජීවිත කැපකර රටට පත් වූ නොයෙක් කරදරයන් ඉවර කොටජපානයේ සිට නුවර තරිඳුපාසල් මාවතේ එක මඟ එකට ගිය දහවල් දවස ඔබ සමඟින් ඇවිද ගිය පාසල් වත්තේ සපුමල් ගහ යට ද ගිය වියකල් ගෙවන්නට දහසක් පැතුම් වියඅතුරා තිබෙන ගොම මැටි නුඹේ පැල් කොටය අතුරා නැත්තේ පහනේ සුදු පිරුවටය මතුරා නොලත් කිව හැකි නම් විස්තරය හතුරා ඇවිත් අරගෙන යයි නුඹේ බිරියසිතකට බැඳී නැති නෑකම් සිත කඩතොලුය කුමටද අහස් මාළිගා ආදරෙ නැති ය මේවට වරද කියලා දැන් ඵල නැතිය පාරට තාර දැම්මොත් කඩතොලු නැතියකතරට ගොසින් ඔහු හට දැන් බොහො කලය මුදලට තරම් ඔහු මට ආදරෙ නැතිය වරදට මගේ හේතුව නම් නුඹ අතය නියගෙට වුවද දලුලන ගහකොළ ඇතිය  සෞදි අරාබියේ නිමල් සිරිතිස්සබහරේන්වල සිටින  ඉගිලෙන්න නුඹ ළඟට හිතක් ඇත මට හිතන්නට නුඹ ගැනම ළඟ නොවුණත් නුඹ දැනේ ළඟවුන් සුවඳ කිරිකැටි නොවුණත් නුඹ කිරි සුවඳයි දැනෙන්නේ නුඹ ළඟ පෙර සසරේ පතා ආ ලෙසට මගෙම වූවා වාසනාවට උප නූපන් ආත්මයට පතමි මගේම පුතු වන්නට  අම්මා - ස්වර්ණා අරංගල්ලනැදගමුවකොටුගොඩනුවරවල් මිනිසුන් පමණි නැත වෙන කිසි දෙයක් වැඩ වැඩ නිම නැති කාසි කාසි ගිමන පමණි නැත වෙන ඉසිඹුවක්  පානදුර මහේෂිකැනඩාවේ සිට‘ගෙදර බුදුන්’ ලෙස අම්මා කිරුළ පැළදි දා පිය රජු ලෙස සතුටක් හදවතේ පිරුණ දා අඳුර වැටුණු ජීවිත අපෙ එළිය කෙරුණ දා “සචිනි හංසිකා” පොඩි දූ දෝතට ආ දාපුංචි දෙතොල් අතරින් කිරි සිනා නැඟුණු දා පුංචි දෙපා තබමින් දුව - පැන ඇවිදපු දා පුංචි - පුංචි කථා කියා බහ තෝරපු දා පුංචි දෝනිගේ සුරතල් මතක් වෙනව මෙදාදින සති කල් ගෙවෙමින් කාලය පියඹන දා දහසය වෙනි උපන් දිනය නුඹ සමරන දා සිටියත් දුටු රටකට වී ගම රට හැර දා ලබන උපන් දිනයට මම එනව නොවර දාතබන තබන පියවරක්ම ජයෙන් ජයම වෙන්න දිනෙන් දිනම යහ මඟ වෙත දෙනෙත විවර වෙන්න නිදුක් නිරෝගී සුවයෙන් දිවිමඟ සරු වෙන්න පතනෙමි මම, සැම දිනක්ම සුබ දිනයක් වෙන්න  සුබසිංහ පුර - දයානන්ද අබේසිංහ තාත්තාසාජා සිටසිඳු ජල රළ පහරක් මැද රුවල බිඳුණු නෞකාවක තනිව ගමන් කරනා විට හඳට දැනුණු තනි වුණු දුක නිවන්න එක් වුණාද ඔබ... සරසවියේ උණුසුම විඳ... නළාවෙන් හදේ හඬ අසා විඳින ඔබ කිසි දිනෙක නුදුටු මගෙ හදේ හඬ කෙසේ හඳුනා ගත්ද තුර ඔබ...  ලදීරා වගීරානිගැටමාන්නඑංගලන්තයේ සිටින අපගේ එකම දරුවා වන අසංක ප්‍රගීත් උඩවත්ත පුතාටපුරසඳ වගේ අප පවුලට එළිය දුනි දුර රට ගොසින් තුන් වසරක් අද ගෙවුනි උදේ දවල් රෑ ඔබ හැමදා මතක් වුණි අසංක පුතා ඔබ හට බාරයි කඳසුරි දුනිඅයියා නැති අඩුව පිරිමැසු චූටි පුතා තාත්තා අම්මා මැද නිදියපු මගේ පුතා සැමවිට අපේ දුක සැප ගැන සොයපු පුතා දළදා සමිඳු නිති රැක දෙන්න මගේ පුතාසිහිවෙන විටදි මගෙ පුතුගේ සෙනෙහෙ මට දෙනෙතින් කඩා හැලෙනව උණු කඳුළු කැට එනමුත් ඔබේ මතු දියුණුව සිතන විට දළදා පිහිට පතමින් සැනසෙනවා හෙටවෙහෙසෙන කයට සැම විට සුව ගෙන දේවා ඉන්නා තැන ද යන එන තැන් ද දෙවියන් රැක දේවා ගතට දැනෙන සීතල නිති සුවයක් වේවා මගේ පුතුට සම්බුදු සරණම වේවාහේමා උඩවත්ත සදා ආදර අම්මාගෙන්ඔබේ සෙනෙහෙබර අම්මාට, තාත්තාට, ආදරය කළ බිරියට, සැමියාට, දයාබර දරුවන්ට ඔබේ සිතේ ඇතිවෙන හෘදයාංගම පැතුම්, සිතට දැනුණු හැඟීම් සිදුවුණු රසවත් සිදුවීම්, කෙටියෙන් පැහැදිලිව, නිර්මාණාත්මකව ලියා ඔබ වෙනුවෙන් ම වෙන්වූ සිළුමිණ ‘රට පිට’ වෙත එවන්න.සිංහල බසින් එවන විට එම ලිපිය ඡායාරූපයක් (IMAGES JPG)  ආකාරයට එවන්න.සංස්කාරක ‘රටපිට’සිළුමිණලේක්හවුස්, කොළඹ - 10, ශ්‍රී ලංකාවෆැක්ස් - 2429260මේල් - editor@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=as1008082</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිමගේ ඥාති සොහොයුරෙක් වසර විස්සක පමණ සිට නැවක සේවාව කරයි.නැවේ සේවක මණ්ඩලය නැව්පති ද ඇතුළුව අසූවකින් පමණ සමන්විත වෙයි.විවිධ ජාතීන්ට අයත් ඔවුහු විවිධ ආගමික විශ්වාස මත පිහිටියෝ වෙති.සෑම සති අන්තයේ ම මේ නැවේ සුහද හමුවක් පැවැත්වෙයි.සියලු දෙනා ඊට සහභාගිවෙති.සුහද හමුව නිසා සේවක මණ්ඩලය අතර සමඟිය, සහයෝගය, සහෝදරත්වය වර්ධනය වී තිබේ.සුහද හමුව නිසා ම අන්‍යයනට සවන්දීමට මෙන්ම අන්‍යයන්ගේ මත ඉවසීමට ද තමන් පුරුදු ව සිටින බව මා සොහොයුරා අවධාරණය කළේ ය.මේ පිරිස සිය නැවෙන් ලෝකයේ රටවල් ගණනාවකට බඩු ගෙන යති.භූමිකම්පාවලට මුහුණ පෑ රටවලට යෑමට ද ඔවුනට සිදුව තිබිණි. ඒ රටවල සිදුවී තිබූ ජීවිත සහ දේපළ හානි දැක ඔවුන් මහත් සේ කම්පාවට පත්ව තිබේ.භූමිකම්පා විපත් ඔවුන් කොතරම් සසල කර දැමුවේ ද යත් එක්තරා සුහද හමුවක මාතෘකාව වී තිබුණේ ද එයයි.මේ රටවල නිතර නිතර භූමි කම්පා සිදුවන්නේ ඇයි ද යන්න ගැන සරල සොයා බැලීමක් කළ යුතු යැයි ඔවුහු තීරණයකට බැස ගත්හ. කරුණු සොයා බැලූ ඔවුහු අවසානයේ නිගමනයට එළැඹුණා. ඒ මෙසේය.’මේ රටවල්වල පවතින සමාජයන්හි කාම මිථ්‍යාචාරය බහුලය. දරුවන් ද ඒ කෙරෙහි යොදා ගැනීම අධික ය. මේ නිසා මිහිකත කම්පා වී භූ®කම්පා ඇතිවෙයි’නැව් සමාජයේ මේ මතය ගොඩබිම් සමාජයේ මුව‘ග සිනාරැල්ලක් ඇන්දවිය හැකි ය. එහෙත් ඔවුන් මෙන් ම අන් මත ඉවසීමට ද, ඒ ගැන සිතා බැලීමට ද අප පුරුදු විය යුතුය.කුලියාපිටියේ, ගයියාලේ, ඇන්. ඩබ්ලිව්. පී. පෝල් පෙරේරා මහතා විසින් යොමු කරන ලද ලිපියක් ඇසුරිනි. සති අන්තයේ දිනෙක අපේ කාර්යාලයයේ මිතුරෙක් සිය දරු පවුල සමඟ ගමනක් යන ගමන් අපේ ගෙදරට ද ගොඩවුණේය.ඒ අවස්ථාවේ මා බිරිය සිටියේ කුස්සියේ ය. මම ඇයට ආරංචිය දෙන්නට දිව්වෙමි. මගේ කට මට ඉස්සර විය.’අම්මා, ඇවිත් බලන්ඩකො, යාළුවො වගයක් ඇවිල්ල!’බිරිය ද වහා සාලයට පැමිණ ඔවුන් පිළිගත්තා ය. අපි හැකි අයුරින් ඔවුනට සංග්‍රහ කළෙමු.ඊළඟ සතිය ඇරඹෙන දිනයේ මා මිතුරා කාර්යාලයට ආ හැටියේම මගේ අතට අත දී සෙස්සන් වෙත හැරී මෙසේ කෑගෑවේය.’ඒයි, උඹල දන්නවද? මූ කසාද බැඳල ඉන්නෙ ‘අම්මව’!කවුරුත් විමතියෙන් මුව අයා ගත්හ.මිතුරා සිය මතය වඩාත් පැහැදිලි කරන්නට වූයේය.’මූ අපිව පිළිඅරගෙන, වාඩිවෙන්ඩ කියල ‘අම්මෙ මෙහෙ එන්ඩකෝ’ කියාගෙන ගේ ඇතුළට දිව්ව. අපි හිතුවෙ වයසක අම්ම එයි කියල. බැලින්නං ආවෙ කවුද දන්නවද? මුගෙ වයිෆ්! මූ වයිෆ්ට කියන්නෙ ‘අම්ම’ කියල.කාර්යාලයේ හැමෝම මහ හඬදී සිනාසෙන්නට වූහ.ම’සිත බෙහෙවින් ම රිදිණි.එදින මා වැඩ ඇරී ගෙදර ආවේ දුකිනි. පුරුදු ලෙස හිනාවී මා පිළිගත් බිරියට මගේ වෙනස වහා වැටහිණ.’ඇයි ‘තාත්ත’ දුකෙන් වගේ? ප්‍රශ්නයක් ද?’ ඇය ඇසුවා ය.මා කිසි දෙයක් ඇයට හංගා නැත. ඇය ද එසේ ය.කතාව කියන විට මගේ දෑස පෙඟුවේ ය. ඇගේ කඳුළ ද මට හඳුනාගත හැකි විය.එදින රැයේ මට නින්ද නොගියේය.මා ’අම්මා’ යැයි බිරිය ඇමතීමත්, බිරිය ‘තාත්තා’ යැයි මා ඇමතීමත් සමාජය ඉදිරියේ හාස්‍යයට ලක්විය යුත්තේ ඇයි ද යන්න මට හිතා නොගත හැකිය.අපට අතීතයක් තිබේ. ‘අම්මා’ත්, ‘තාත්තා’ත් ඉපදී ඇත්තේ ඒ අතීතයෙනි.අප එකතු වූයේ දිගු කාලීන පෙම් සබඳතාවක් මල්ඵල ගැනීමෙනි.මගේ මාපියන් ඇයට අකැමැති වූයේ ඇය දුප්පත් නිසා ය. ඇගේ මාපියන් මට අකැමැති වූයේ මා දුප්පත් නිසා ය. එහෙත් අපි අචලව සිටියෙමු. අවසානයේ අපේ කැමැත්තට ඉඩදීමට ඔවුනට සිදුවිය.අපි සරණ බන්ධනයට පිවිසීමු. එහෙත් මුල් වසර ගෙවුණේ මා මගේ පැලේත්, ඈ ඇගේ පැලේත් තනිකරමිනි. මට උරුම වූ ඉඩම් කොටසක කාමර කෑල්ලකුත්, කුස්සියකුත් හදාගෙන පවුල් දිවිය ඇරඹීමට තවත් වසරක් පමණ කවිකතන්දර ඇසීමට අපට සිදු විය.එදින අපි යළි ඉපැදුනෙමු.පසුදා සිට මම රැකියාවට ගියෙමි. ඇය හන්දියේ කඩයට බත් පැකට් ද කඩයප්පම් ද හදන්නට වූවාය. රාත්‍රියේ අපි රටකජු, කඩල ආදිය පැකට් කළෙමු. ලිපි කවර, කරදාසි උර ඇලවීමු.බුලත් කොටුවෙන් ලද ආදායම ද සරු විය. ඇය දිනකට බුලත් විටි සියයක් පමණ හැදුවා ය. ඉඩක් ලද හැම මොහොතකම අපි කෙසෙල්, ගස්ලබු වැනි පලතුරු ද මිරිස්, එළවළු ආදිය ද වැවීමු. මිරිස් පැළ ද මල්පැළ ද විකිණීමු.රසායනික පොහොර නොයොදන ලද එළවළු, පලතුරු මිලදී ගැනීමට පාරිභෝගිකයෝ අපේ කඩුල්ලෙන් පැන ආහ.ඒ අධිෂ්ඨානශීලී, දුෂ්කර කාල සීමාව ගෙවී ගියේ අපට නව නිවෙසක් ද, යහපත් පුතකු සහ දුවක ද ලබා දෙමිනි. අද අපි මැදිවියේ වෙසෙමු. දරුවෝ ද ඉහළ පන්තිවල උගනිති.අප මාපියන් වීමට පෙර මා ඇය ඇමතූ නමක් විය. ඇය ද මා ඇමතූ® නමක් විය. එහෙත් ඇය පුතු ලද දිනයේ මට ඒ නම අමතක විය. මම ඇය ‘අම්මා’යි ඇමතීමි. කලින් ඇය මා ඇමතූ නම ඇයට ද අමතක විය. ඇය මා ‘තාත්තා’යි ඇමතුවාය.ඈ තුළ වූ ‘අම්මා’ත් මා තුළ වූ ‘තාත්තා’ත් පහළ වූයේ එසේ ය.මා කුඩා කල මගේ මව මගේ පියා ඇමතුවේ ‘සුදු පුතාලගෙ තාත්තා’ කියාය. මගේ පියා මගේ මව ඇමතුවේ ‘දරුවන්ගෙ අම්මා’ කියා ය. ඔවුන් අතර වූ ගෞරවය, භක්තිය මුසු බැඳීම කොපමණ ගැඹුරු දැයි මම දනිමි.ගමේ ඇතැම් ගෙවල්වල සැමියන් හා බිරියන් උනුන් ඇමතුවේ නොගැඹුරු බසිනි. ‘ඒයි’, ‘ඕයි’, ‘තමුසෙ’, ‘අයිසෙ’, ‘අපේ පවුල, ‘අපේ මිනිහ’, ‘මායිය’, ‘මහ එකී’ මට මතක එබඳු ඇමතුම් කිහිපයකි. අලුත් ජෝඩු බොහොමයක් උනුන් හඳුවන්නේ ‘හස්බන්ඩ්’, ‘වයිෆ්’ වැනි පර බසිනි. ඒ වදන් නවීන යැයි ඔවුන් සිතනවා විය යුතුය.අද අප මේ තත්ත්වයේ සිටින්නේ මා බිරිය තුළ සිටින ‘අම්මා’ නිසාත්, මා තුළ සිටින ‘තාත්තා’ නිසාත් ය. එනිසා ම මට ඇය මවකි. ඇයට ද මා පියෙකි.ඉදින්, මහතුනි, පොඩි දේටත් ගහ-බැණ ගන්නා ‘හස්බන්ඩ්ලා’, Qවයිෆ්ලා’ සිටින ලෝකයක කිසි දා ‘උඹ නොදකිං’ කියා නොගත්, මතුවටත් එසේ නොවන අපේ ලෝකයේ මට ඇය ‘අම්මා’ ම වෙයි.අනන්‍යතාව සඟවා සිටීමට කැමැති සිළුමිණ පාඨකයකු විසින් යොමු කරන ලද ලිපියක් ඇසුරිනි.මගේ සොහොයුරා තිඹිරිගස්යායෙන් ත්‍රිරෝද රියකට ගොඩවූයේ ආපසු එන ගමන ඉක්මන් කරගනු පිණිස ය.මන්සන්ධියේ ආලෝක සංඥාවේ කහඑළිය දැල්වෙමින් සිටිය දී ම රියැදුරු රිය පාර හරහා දැම්මේ ය.රෝදයක් සිමෙන්ති බැම්ම උඩින් ගොස් රිය පාර මැද පෙරළිණ.සොහොයුරාගේ පයක් තුවාල වූයේ සපත්තුව ද ඉරාගෙනය.මා සොයුරා වේදනාව උහුලා නොගත හැකිව පදික වේදිකාව මත හිඳ ගත්තේය. තුවාලයෙන් ලේ ගලමින් තිබිණ.වේගවත් ගමනින් එතැනින් යමින් සිටි මගීහු මොහොතක් නැවතී ‘අනේ අපොයි’ කියා යළි වේගවත් ගමනින් ම යන්නට වූහ.ඒ අතර හුන් එක් මගියෙක් මා සොයුරා වෙත කිට්ටු වූයේය.’උදව්වක් ඕනැද?’’මට මෙහෙම යන්ඩ බෑ. පුළුවන්නං මට අර කඩෙන් රබර් සෙරෙප්පු ජෝඩුවක් ගෙනත් දෙන්ඩ’සොයුරා රුපියල් දෙසීයක් මගියා අත තැබුවේය. මගියා එය ද රැගෙන සෙරෙප්පු දෙක ගෙනන්නට පිටත් වූයේය.සාප්පුව තිබුණේ පෙනෙන මානයේ ය. එහෙත් මගියා ආපසු නාවේ ය.ඉවසාගෙන සිටිය නොහැකි තැන අමාරුවෙන් නැඟිට ගත් මා සොයුරා කොර ගසමින් සාප්පුව කරා ගියේය.තවත් මුදලක් දී සෙරෙප්පු දෙකක් මිලදී ගත් ඔහු යාබද තැනකින් වෙළුම් පටියක් ද මිලදීගෙන තුවාලය වෙළාගත්තේය.සොයුරා කොළඹ කොටුවේ දුම්රියපළට එන විට නුවර යන ශීඝ්‍රගාමී දුම්රිය මගීන්ගෙන් පිරී’තිරී තිබිණ. ඔහු බැරි බැරි ගාණේ එහි රිංගුවේය.ඔහුට හිටගෙන ගමන් කිරීම අසීරු විය. එහෙත් මගී ඇස්වලට ඔහු නොපෙනුණේ ඒවා පියවී තිබූ බැවිනි.රාගමට එනතුරු ඔහු ආවේ දැඩි වේදනාවකිනි.’ආ එන්ඩ. වාඩිවෙන්ඩ!’ රාගමදී එක් කාන්තාවක් ඔහුට අසුන පිදුවා ය.තිඹිරිගස්යායේ සිට රාගම දක්වා ආ ඒ වේදනාත්මක ගමනේ දී ඔහුට බොහෝ අය හමුවී තිබිණ.එහෙත් ළෙයි පපුකමක් තිබූ මිනිස් ආත්මයක් ි හිමිව තිබුණේ ඇයට පමණි.ඔහු ඇයට සිතින් පින් දෙමින් අසුනෙහි හිඳ ගත්තේය.නම නොදන්නා මහත්මියනි, ඔබට යහපත සැලසේවා!පොල්ගහවෙල, එඩ්වර්ඩ් පෙරේරා මහතා විසින් යොමු කරන ලද ලිපියක් ඇසුරිනි.රුහුණු සරසවියේ ඉගෙනුම ලබන අප ගේ නේවාසිකාගාරය පිහිටියේ මාතරට ආසන්න මැද්දවත්තේ ය.අප ඇසුරෙහි බැල්ලියක් ද වෙසෙයි.අප සමඟ සිටි ජ්‍යෙෂ්ඨ සිසු සොයුරෙක් තමා අහර ගන්නා අවස්ථාවන්හි දී ඇයට අහර ටිකක් දීමට පුරුදු ව සිටියේ ය.බැල්ලිය ද ඔහුට ළෙන්ගතු ව සිටියා ය. සිසු පිරිසක් මැද සිටිය ද තමාට අහර පිඬක් ලබා දෙන සිසුවා හඳුනා ගන්නට ඇය සමත් වූවා ය.වසරක පමණ කලින් ඒ සිසු සොයුරා ඉගෙනුම නිම කොට ගම රට බලා ගියේ ය. එහෙත් ඔහු හා අප අතර දුරකථන සම්බන්ධතා පැවැත්වෙයි.එවිට ඔහු අනිවාර්යයෙන් ම අසන ප්‍රශ්නයක් ද කරන ඉල්ලීමක් ද තිබේ.අර බැල්ලිට කෑම ටිකක් දුන්න ද? අනේ ඒ සතාට කෑම ටිකක් දෙන්න!’ඇහැලියගොඩ, හසිත රංගන සොයුරාණනි, ඔබ උතුමෙකි.මාතර රුහුණු සරසවියේ, මානව ශාස්ත්‍ර පීඨයේ මනෝජ් වින්දන මහතා විසින් යොමු කරන ලද ලිපියක් ඇසුරිනි.පයෙහි ආබාධයකට ප්‍රතිකාර ගනු පිණිස යමින් සිටි ඇය ඒ අවස්ථාව වන විට සිටියේ රෝහලට යාබද බැංකු ගොඩනැගිල්ල අසල ය.ත්‍රිරෝද රියක් බැංකු ගොඩනැගිල්ල ඉදිරි පිට නැවතිණි. ඉන් බට මැදවියේ කතක් රිය කුලිය ගෙවා බැංකුවේ පිය ගැට පෙළ නගින්නට වූවා ය. ඇගේ අත්බෑගයෙන් යමක් බිම වැටිණ.එය වළල්ලකි.එය ඇදී ආවේ රෝහල කරා යමින් සිටි කත වෙත ය.ඇය ඒ අහුලා ගත්තා ය.රන් වළල්ලකි!‘මේ, පොඩ්ඩක් ඔහොම නවතින්න!’ ඇය කෑ ගැවා ය. පිය ගැට නගිමින් සිටි කත හැරී බැලුවා ය.‘බලන්න ඔයාගෙ මොනව හරි අඩුද කියල’ආගන්තුක කාන්තාව වහා සිය අත්බෑගය පිරික්සුවා ය.‘ආහ්! එක වළල්ලක් නෑනෙ, අනේ දෙවියනේ ඒක වැටිල!’ ඇයට කෑගැසිණ. ‘මහත්තයගෙ අසනීපෙට බෙහෙත් ගන්න සල්ලි මදි වුණා. ඒකයි මගෙ රත්තරං වළලු දෙක අරං ආවෙ උකස් කරන්න’‘මේ තියෙන්නෙ ඔයාගෙ වළල්ල! ඒක බිම වැටිල කැරකිල මං ළඟට ආව.’රන් වළල්ල නැවත අත් බෑගයේ ලා ගත් හිමිකාරිය තමා කරදරයෙන් බේරා ගත් සොහොයුරිය දෙස දෑස් දල්වා බලා සිටියා ය.‘ඔයාට බොහොම ස්තුතියි, පොඩ්ඩක් ඔහොම ඉන්ඩ මං මේක බැංකුවෙ තියල සල්ලි අරං ඇවිත් ඔයාට කීයක් හරි දෙන්නං’‘එපා නෝන! මට සල්ලි එපා! ඕව ඔයාගෙ මහත්තයගෙ අසනීපෙ සුවකර ගන්න වියදම් කරන්න’‘මං එනකං පොඩ්ඩක් ඔහොම ඉන්ඩකො’‘නෑ එපා! මටත් සල්ලි ඕනැ තමයි. ඒත් ඔයා ඒක මහත්තයගෙ වුවමනාවට තියා ගන්න. මාත් මේ ඉස්පිරිතාලෙ යන්නෙ බේත් ගන්න.’කැලණියේ පුෂ්පනාත් ජයසිරි මල්ලිකාරච්චි මහතා විසින් යොමු කරන ලද ලිපියක් ඇසුරිනි. නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=as1008085</link>
    <topic>එලොව ගිහින් මෙලොව ආ මට ජීවිතය දුන්නේ අම්මා</topic>
    <author>සටහන -උපාලි සමරසිංහ</author>
    <content>එලොව ගිහින් මෙලොව ආ මට ජීවිතය දුන්නේ අම්මාප්‍රවීණ චිත්‍ර ශිල්පිනී සිබිල් වෙත්තසිංහතමාටම හිමි අනන්‍යතාවක් හදාගැනීම මා හිතන්නේ කිසියම් කලාකරුවකුට හෝ කලාකාරියකට අසීරු කාර්යයකි. එහෙත් ප්‍රතිභාවත් ව්‍යුත්පත්තියත් සතතාභ්‍යාසයත් ඇති කලාකරුවා හඹා සොයාගෙන අනන්‍යතාව පැමිණෙයි.සිබිල් වෙත්තසිංහ එවැනි චිත්‍ර ශිල්පිනියකි. ඒ කෙතරම් අනන්‍යතාව ප්‍රබලව නැඟී ඇත්දැයි කිවහොත් “සිබිලියන් ආර්ට්” නමින් එය චිත්‍ර ලෝකයේ සැරිසරයි. දිග අත් පය ඇති මිනිස්සු, පූසො, බල්ලො, ඇස් ලොකු සත්තු අපට සිබිල්ගේ චිත්‍ර අතර දැකිය හැකිය.ළමා පොත් විශාල ගණනක් ලියූ සිබිල් ළමා බයිබලය තහනම් ගහේ ගෙඩි කෑම චිත්‍රයට නඟා චෙකොස්ලොවැකියානු රජයෙන් ද බහුමාන ලැබුවාය. අප රටේ විවිධ සම්මාන ප්‍රසාදවලින් පුද ලද ඇයගේ පොත් ලෝකය පුරා භාෂා 10 කින් හෝ 12 කින් පළවී තිබේ.පුවත්පත් කලාවේදි වසර 25 ක් පමණ සේවය කළ සිබිල් හිටපු සිළුමිණ කර්තෘ ධර්මපාල වෙත්තසිංහගේ පි‍්‍රය බිරියයි. තමා මේ ගෞරවයට ඔසවා තැබූ ඒ දයාබර මෑණියන් ගැන ඇය මෙසේ කියන්නීය.”මගෙ අම්මා කොටනදුරගේ රොසලින් ද සිල්වා නම් මාතාවයි. මාතර වැලිගම පළාතෙ ගැහැනියක්. තාත්තා ගිංතොට. හික්කඩුවගේ සව්දෝරිස් ද සිල්වා. දක්‍ෂ ගෘහ නිර්මාණ ශිල්පියෙක්. මුල් කාලේ අපේ තාත්තා අපේ සීයා (අම්මගෙ තාත්තා) කේ. ඩී. සාමාරිස් ද සිල්වා යටතෙ හිටපු ගෝලයෙක්.සීයා චෛත්‍යය නිර්මාණයට අති දක්‍ෂයි. අනුරාධපුර ඇත් පවුර මහියංගන මුතියංගණ චෛත්‍යය ද පිළිසකර කිරීම්, පේරාදෙණි සරසවියේ ගොඩනැගිලි කළේ එතුමා. තවත් බොහෝ පන්සල්වල ඇත් පව්ර නිර්මාණය කරලා තියෙන්නෙත් සීයා. ඒ විතරක් නොවේ. එඩ්වඩ් රීඩ් ඇන්ඩ් බෙග් කොම්පැනියේ ඉංජිනේරුවො යටතෙ කොළඹ නිදහස් චතුරශ්‍රයේ සිංහ රූප නිර්මාණ කළෙත් සීයා. එයා දවසක් කියලා තියෙනවා තමන්ගෙ ගෝලයන් අතරින් හොඳම ගෝලයාට තමයි මගේ දුව දෙන්නෙ කියලා.අම්මත් හරිම හැඩකාරයි. තාත්තා තමයි හොඳම ගෝලයා වෙලා තියෙන්නෙ. නාගදීප චෛත්‍යය, කළුතර බෝධි චෛත්‍යය පිළිසකර කළේ තාත්තා. සිමෙන්තිවලින් කැටයම් හදන්නත් එයා දක්‍ෂයි. තිඹිරිගස්යායෙ ඉසිපතනෙ අසෝකාරාම පන්සල්වල තියෙන්නෙ තාත්තා කරපු වැඩ. තමන් වැඩකාරයා කියලා පෙන්නුවට පස්සේ තාත්තා සීයගෙන් අම්මව ඉල්ලුවා. අනේ එච්.එස්. ඒකනම් කරන්ඩ බෑ.මං ඒක කීවෙ විහිළුවට සීයා අකමැති වෙලා කියලා තියෙනවා. තාත්තට කෙටියෙන් කියන්නෙ එච්.එස්. කියලයි. තාත්තා එක්ක පොරොන්දු කඩ කිරීම බොරු. අම්මව කසාද බන්ඳලා දෙන්නම සිදුවුණා.අම්මා හොඳ සිංහල බෞද්ධ කාන්තාවක් වුණාට වැලිගම මීසමේ පාසලකට ගිහින් තියෙන්නෙ. ක්‍රිස්තු චරිතය බෙත්ලෙහෙම්පුරේ ගවලෙනේ උත්පත්තියේ ඉඳලා කුරුසියේ ඇණ ගැසීම, මළවුන්ගෙන් උට්ඨානය දක්වාම හොඳින්ම දන්නවා. මගේ පුංචි කාලෙ අම්මගෙන් විතරක් නොවෙයි ලොකු අම්මගෙන් අත්තම්මගෙන් මගේ ජීවිතයට ලැබුණු එළියත් පුදුමාකාරයි.ඊට ඉස්සෙල්ලා මගේ උත්පත්තිය ගැනත් යමක් කියන්න ඕනෑ. මා ලැබෙන්න ඉන්නකොට අම්මට විළිරුදාව ආවට දරුවා ලැබෙන්නෙ නෑ. ඇය මවක් විඳිය යුතු ලෝයේ ලොකුම වේදනාව මා නිසා බොහෝ දවසක් වින්ඳා. මේ ගැන සීයාට තරහා ආවේ මාත් එක්ක. මං නම් ඔය ළමයා දිහා බලන්නෙ නෑ. මේ දරුවා අම්මට වද දීලා මෙලොව එළිය දකින ළමයෙක්. ඒ විදියටයි අම්මගෙ තාත්තා මුලින් මාව සලකා තිබෙන්නෙ.ඒ කාලෙ දරුවන් ලැබුණෙ ගෙදරදි. ඉතින්! බැරිම තැන අඬු දාලා දරුවව ගන්නට වැඩ පිළිවෙළක් යොදාගත්තා. මේ ලෝකෙ උතුම්ම සෙනෙහස දාරක ප්‍රේමය නිසා අම්මා දුක් වේදනා විඳගෙන උන්නත් අන්තිමට සීයා හෙදියට කීවෙ මගෙ කෙල්ල බේරලා දෙන්න ඉපදෙන එකාට මොනවා වුණත් කමක් නෑ කියලලු.කොහොම හරි මාව ගත්ත දොස්තරට දරුවන් නෑ. එයා කියලා තියෙනවා දරුවා එහෙනම් මට දෙන්න කියලා. අඬු දාලා දරුව ගත්තයින් පස්සෙත් මේ දරුවා දඟලලවත් නෑ. දරුවා පැත්තකින් තියලා අම්මගෙ සුවදුක් තමයි දොස්තර මහත්මයත් විමසලා තියන්නෙ. එතකොට හෙදියත් දොස්තරත් මළදරු උපතක් හැටියට තමයි මේ උත්පත්තිය සලකා තියෙන්නෙ. ඒත් ටික වේලාවක් යනකොට මගේ හුස්ම වැටෙනවා හෙදියට පෙනිලා තියෙනවා.අනේ පණ තියෙනවා මේ දැරිවිට. එහෙම කියපු හෙදිය දොස්තරට මේක දැන්නුවාම එතුමා ඇවිත් කකුල් කෙටියෙන් අල්ලලා ඔසවලා. මෙන්න! දරුවා මුල්ම හැඬුම හැඬුවා. දැන් අඬු දාලා අල්ලපු හින්දා ඔළුවෙ පැත්තක් තරමක් පොඩිවෙලා වගේ. මගේ ඇස් ආබාධයටත් වඩා බලපෑවේ පොඩි කාලේ ඒ සිද්ධියයි.මේ අතර තාත්තා දරුවගෙ කේන්දරේ අරන් ගියාම නැකැත්රාළ කියා තිබෙන්නේ මෙයා හරි ප්‍රසිද්ධ රටේ නමක් තියෙන කෙනෙක් වෙනවා කියලා. මේ වතාවෙ තාත්තා සීයත් එක්ක රණ්ඩු කරලා කීවලු මට දරුවා හදන්න ඕනැ. දොස්තරට දෙන්න බෑ කියලා. මේ විදියටයි මා ලෝකෙට පහළ වුණේ.අපේ තාත්තා ගෘහ නිර්මාණ ශිල්පියෙක් නිසා ගිංතොට ඉතාම ලස්සන පුංචි ගෙයක් හැදුණා. මේක හරිම හුරුබුහුටියි. මගෙ අම්මත් එක්තරා විදියක කලාකාරියක්. ඇගෙ කලා දස්කම් ආවෙ පින්සල් හා සායම් ඇසුරු කරගෙන නොවේ. පාට නූලින් හා ඉදිකටුවලින්.අපේ ගෙදර බැලු බැලු හැම තැනකම දකින්නට තිබුණේඅලංකාර මැහුම් ගෙතුම්. මොනර ජෝඩු දොර රෙදි, මල්, පලතුරු, හාවන් මෝස්තර පුටු කවර, රෝස මල් වැඩ දැමූ කොට් උර. ඒ විතරක් නොවෙයි අපේ මැද සාලේ කනප්පුව වටා තිබුණේ නූල් ඇරලා එම්බ්‍රොයිඩර් කළ කනප්පු රෙද්දකින්. ඒ මතුපිට තිබුණේ හොඬ උඩට ඔසවා ගත් පිත්තල අලි තුන් දෙනකු පිට උඩ, ඉතාම අලංකාර කැටයම් සහිත පිත්තල බඳුනක්. සාලෙ බිත්තියෙ උසම තැන එල්ලා තිබුණේ දළඳා කරඬුවේ පින්තූරයක්.අපේ අම්මගෙ මැහුම ගෙතුම, ගෙදර පිළිවෙළ කියන්න බොහෝ දේ තිබෙනවා. අම්මා වැඩි හරිය කාලය ගත කළේ කෑම කාමරයේ. එහි වැල් ඇඳක් තිබුණා. අම්මා බලන්න ගමේ උදවිය ආපු වෙලාවට කාලය ගත කළේ මෙතැන. එහි වඩාත් තැනක් ගත්තේ බුලත් හෙප්පුව. බුලත්, පුවක්, හුණු කිල්ලෝටය, දුම්කොළ, ගිරය එහි තිබුණා මතකයි. ආගිය කාටත් තේ කෝප්පයක් බීලා ඉවර වුණු හැටියම අම්මා මේ හෙප්පුව අතට දුන්නා.ඩබ්ලිව්.ඒ. සිල්වා, මාර්ටින් වික්‍රමසිංහගේ නවකතා අම්මා නිතර කියෙව්වා. හඳපාන ඇති රැයේ විශාල මිදුලේ පුටු තියාගෙන අම්මා ගමේ කට්ටිය පවුලේ කට්ටිය සමඟ කතා කියනවා. මුතුකුමාරිගෙ කතාව, දුටුගැමුණු රජු හා යෝධයන්ගේ කතා මේ අතර තියෙනවා. අපෙ ලොකු අම්මගෙ පුතා සිරියදාස අයියා. එයා වත්තෙ දෙල්ගහ උඩ ලෑල්ලක් දාලා ඒකෙ ඉඳගෙන ලෝවැඩ සඟරාව කියවනවා.මට එතකොට අවුරුදු 3 යි. අනේ අයියා කියවන කවි ගහ යට ඉඳගෙන මහ හයියෙන් මං කටපාඩම් කළා. අම්ම කුස්සියෙ මැල්ලුම් ලියමින් ඉන්නකොට එක පාරට රිදී පාට කුරුල්ලෙක් අහස දෙදරාගෙන පියඹාගෙන ගියා. අපි හිතුවෙ අම්මා කියන කතාවක යෝධ කුරුල්ලෙක් අපේ ගමට උඩින් පියාඹා ගියා කියලයි. පළමු වතාවට අපේ ගිංතොට ගමට උඩින් අහස් යානයක් ගිය දවස ඒකයි. මිනිස්සු කමතක, වෙළේ, නියරක දුව දුවා පොදි කකා මේ දර්ශනය නැරැඹුවා.සියලු දෙනාගෙ මුහුණුවල තිබුණෙ වික්ෂිප්ත බවක්. ඒත් අම්මා කලබල වුණේ නෑ. “අපේ මුල්ම රජතුමා විජය නොවේ රාවණ. එතුමා එදා දඬු මොනරෙන් අහසින් ගියා. ඒ තාක්‍ෂණය අනුව ලෝකය හදපු අහස් යාත්‍රාවක් තමයි ඔය ගියේ” අම්මා කීවෙ එහෙමයි. එදා මැද මිදුල හඳපානෙන් බැබළෙනවා වගේම අම්මගේ කතා අහන්න රැස්ව සිටින්නන්ගෙන් ද පිරුණා. අම්මා රාමායණය කියන්න පටන් ගත්තා. අපේ ගෙවල් ළඟ හිටියා බබුන් අප්පු කියලා මනුස්සයෙක්.අත්තම්මාට හොරෙන් ගස්වල කිසිම දෙයක් කඩන්න බෑ. ඒ නිසා අත්තම්මා නින්දට ගියාම අර බබුන් අප්පු හොඳ කොස් ගහකට නැගලා පරිස්සමට ගෙඩියක් බානවා. වත්තේ කෙළවර ලිපක් බැඳලා මේ කොස් තම්බාගෙන කට්ටසම්බල්, පොල් එක්ක කකා තමයි පිරිස කතා අහන්නෙ. මේ හඳපානෙ සෙල්ලම් කිරීමටත් ඉතින් මට ඉඩක් ලැබුණා.අත්තම්මා පාන්දර හතරට නැගිටිනවා. ගහකොළ තුරුලතාවල නැවුම් බව සිහිලස විඳගන්න ඇය මාවත් අවදි කරවනවා. එහෙම අවදි කරවලා හිමිදිරි උදේ මාත් එක්කලා ගොරක ගහ පැත්තෙන් යනවා. තණකොළ පැළෑටි පිනි බින්දු වැටිලා දිලිසුණේ සුදු මැණික් කැට වගේ. ඉඳුණු කහපාට සීනි ගොරකා මේ අතරෙ තිබුණා. අත්තම්මාත් මාත් මේවා ඇහින්දේ තරගෙට වාගේ. ඒ ගෙඩියක් ලෙලි ගහලා අත්තම්මා රසවින්ඳේ පොඩි ළමයෙක් වගේ සතුටකින්.දහවල් වන විට ආත්තම්මා නාන්න ගියේ ඇළට. මාවත් එක්කාසු කරගෙන ගිය මේ ගමන්වල ඇති තරම් වතුරේ සෙල්ලම් කරන්න ඈ මට ඉඩ දුන්නා. අම්මත් මේ වග දන්නවා. ඇයත් මගේ පෞරුෂය වැඩෙන්න උදව් වේවි කියලා කල්පනා කරන්ඩ ඇති. ආත්තම්මා නානවා බලා ඉන්න මාත් ආසයි. ඈ වතුරෙ කිමිදිලා උඩට ආවා. ඒ වෙලාවට ඇගෙ සුදු කොණ්ඩය වතුරේ විහිදුණා. ඇකිළුණා. ආයිත් විහිදුණා. වතුරේ මලක් පිපෙනවා ඇකිළෙනවා වගෙ ඒක මට පෙනුණා.අත්තම්මා එක්ක එහෙම ගිය උදේ පාන්දර ගමනෙදි අප සමහරවිට තුඹසක් ළඟින් යනවා. අත්තම්මා කියනවා ඒක දිහා බැලුවට කමක් නෑ අත් එහෙම දාන්නෙ නෑ කියලා. සමහරවිට මේ තුඹසෙන් මට පෙනෙනවා. අමුතු මුහුණක් හා සුදුපාට බෝල දෙකක්. කාලයක් යනතුරු මා දන්නෙ නෑ ඒ කවුරුන්ද වග. පස්සෙ දැනගත්තෙ ඒකෙ දැවැන්ත පිඹුරෙක් වාසස්ථානෙ කරගෙන හිටියලු. ළඟක් වෙනකම්ම මේ පිඹුරා ඒ තුඹහෙ ගිංතොට ගමේ හිටියා.අම්මා කීවේ උයන පිහන එකත් එක්තරා කලාවක් කියලයි. පුතේ, තමන් උයන දේට ආදරය කරන්න. ඒ ආදරයත් එක්ක කලවම් වන හොද්ද ලුණු ඇඹුල හරිම රසයි. මේක මටත් පුරුදු වුණා. තමන් උයන දේට ආදරයෙන් - කැක්කුමෙන් කළේ නැත්නම් ඒක රස නෑ. අපේ අම්මගෙ කෑම පුදුම රස ඒකයි.තාත්තා ගෘහ නිර්මාණ ශිල්පියෙක් නිසා ගෙදර එන දවස් අඩුයි. ඒ නිසා හවසට සුරුට්ටුවක් පත්තු කරලා අම්මා පීරිසියක් උඩ තියනවා. ඒකෙ දුම් රැල්ල පිටට යන්න. තාත්තට මේක ප්‍රශ්නයක් වෙලා ඇහුවම ඇය කීවේ ගෙදර පිරිමියා සිටින බව එළියෙ ඉන්න අයට දන්වන්න එහෙම කළේ කියලා.අම්මා ප්‍රායෝගික ඥානයෙන් හරිම උසස් කියලා මේ සිද්ධියෙන් පෙනෙනවා. ගෑනුන්ට හැඳිමිටේ නුවණ තියෙන්නේ කීවට අපේ අම්මට තිබුණේ පුදුම ඥානයක්. අපේ අම්මා නිතර පන්සලට යනවා. ගිංතොට - සෝමාරාමයට. ගිහින් පහන් මළු ඇමදලා බිම අතු ගාලා කොළ අහුලලා පහන් දල්වලා එනවා. මාවත් එක්ක ගෙන ගිහින් ඇය - මහ හයියෙන් ගාථා කියනවා. ඒවා තවමත් මට කටපාඩම්.අපේ ගෙදර කළුම කළු බල්ලෙක් හිටියා. ඒත් උගේ නම වයිට්. මේ වයිට් සමඟ ගමේ ගෙදරක දරුවෙක් තුවාල වුණාම අම්මා ප්‍රථමාධාර පෙට්ටියත් අරන් ඒ ගෙදරට යනවා. මාත් ඒ ගමන් වලදී අම්මාගෙන් තමයි සත්ත්ව කරුණාව පරාර්ථකාමිත්වය උගත්තෙ. ඕනෑම සුළු තුවාලයක් අම්මාගේ අත් ගුණයෙන් ප්‍රථමාධාර බෙහෙතින් සුව වුණා. අපේ ගෙදර ජනේලය ඇරියාම සිසිල් සුළඟ ගේ පුරා පැතිරෙනවා. ඈත ගහකොළ පිසගෙන එන මේ සුළඟ අතරින් මට සමහරවිට ඇහෙන්නේ අම්මා පුංචි මල්ලිව නළවන ශබ්දය.  තොටිල්ල සැම සුව පිරීපැද්දෙයි තාලෙට සරීඅසමින් ගී සුමිහිරීනිදන්න පුත රන් කිරීහඳ පානේ වැලිතලාසුර කුමරියො මල් සලානටති මෙදෙස බල බලාගිගිරි වළලු පය නොලාඅම්මා ඒ වෙලාවට කීවේ කුමාරතුංග ගේ මේ කවි ගී සින්දු. පුංචි කාලෙදි මට දත් කැක්කුමක් හැදුණාම අම්මා ඒ ගැන වෙදමහත්තයට කිව්වෙ නෑ. මගෙ අතට බුලත් අතක් දීල යැව්වෙ පාළු වත්තේ ආච්චි ළඟට. එයා අපේ ගමේ අමුතුම කෙනෙක්.ආච්චි මගේ කම්මුල අත ගාලා මන්තරයක් කිව්වා. ඒ ගෙදර පිලේ බිත්තියේ එහෙම කියමින් තරුවක් ඇන්දා. ඊට පස්සේ මගේ දතේ කකියන තැනින් කෙළ බිදක් අරන් යකඩ ඇණයක තවරලා තරුව මැදට තියා ඇණේට මිටියකින් ගැහැව්වා. දත් කැක්කුම ඉවරයි. දත් කැක්කුම නැති කිරීමේ දක්ෂ ගුරුකම දන්නා මේ ආච්චිගේ පිලේ - බිත්තියේ ලොකු කුඩා තරු ගොඩයි. ඒක හරියටම හඳ නැති දාට තරුවලින් පිරුණු ආකාසය වගෙයි.අපේ අම්මට හැම වසරකම එකම කාලෙක කිසියම් යක්ෂ දිෂ්ටියක් ඇඟට එනවා. ඒක කරන්නෙ ගමේ හිටිය යකැදුරා යක්දෙහිමුත්තා කියලයි විශ්වාසය. තමන්ට කීයක් හරි හොයා ගන්න එයා ගුරුකම වසරකට වරක් කරනවා. ඉතින්! අම්මා වෙනුවෙන් වසරක් පාසා තොවිල් නටනවා. බොහෝ විට නටන්නෙ දහ අට සන්නිය.මගේ ලෝවැඩ සඟරා දැනුම ගැන පැහැදුණු අම්මා මාව ගමේ ඉස්කෝලෙට අවුරුදු තුනේදී ඇතුළු කැරැ තිබුණත් මේ දරුවන්ට ඉංගිරිසි අධ්‍යාපනය දෙන්න ඕනෑ කියලා අපි ගිංතොට ලස්සන ගෙදර දාලා කොළඹ ආවා. එදා එනවිට අත්තම්මා වැළපුණු තරම් මට හිතාගන්නවත් බෑ.දෙහිවල සරණංකර පාරේ කුලී නිවසකට ආව අම්මා මාව බම්බලපිටියේ ශුද්ධ වූ පවුලේ කන්‍යාරාමයට දාන්ඩ ඕනෑ යැයි කියලා කල්පනා කළා. ඒත් අම්මත් තාත්තත් ඉංගිරිසි දන්නේ නෑ. තාත්තා කීවා මට ඉංගිරිසි බෑ ඔයාම ගිහින් කථා කරන්න කියලා. අම්මා හරිම නිර්භීතයි. කොළඹ දන්නෙත් නැතිව ඇය මාවත් මල්ලිවත් අරගෙන බක්කි කරත්තයකින් බම්බලපිටියට ආවා. ඇවිත් ඒ ස්කෝලෙට ගියා. ඒ ස්කෝලෙ වැඩ කරන්න හිටියෙ රෙද්ද හැට්ට අඳින ගැහැනියක්.ඇය සමඟ කතා කරලා අම්මා එහි ප්‍රධාන කන්‍යා සොයුරිය (විදුහල්පතිනිය) සමඟ අදහස් හුවමාරු කරගත්තා. එහෙම කරලා ඇය මාව පැයක් යන්න කලින් ස්කෝලෙට ඇතුළු කරගත්තා. පන්තියේ දැන් මා ඉගෙන ගන්නවා. එක් වේලාවක එක්තරා කන්‍යා සොහොයුරියක් පන්තියට ආවාම අප කීප දෙනෙක් පන්තියෙන් පිටමං කරනවා. පස්සෙ තමයි තේරුණේ මේ විදියට පිට කරන්නේ බෞද්ධ ළමයි. අනෙක් ළමයින්ට ආගම උගන්වන්න කියලා. මං පන්තියේ එහා පැත්තෙ ඉඳන් ඒ උගන්වන දේවල් පාඩම් කළා. ඒ කන්‍යා සොයුරිය යේසුස් වහන්සේගේ කතාව කියාදුන්නෙ සිත්තම් කළ රූ ආශ්‍රයෙන්. මම මේ සිත්තම්වලට ආසයි.මං දවසක් පන්තිය හැරුණු හැටියෙම සිස්ටර් ළඟට ගිහින් කලින් අපේ ගමේ ටෙලිග්‍රෑම් කියවන පියුන් මහත්තයාගෙන් අසාගත් පිළිවෙළට මෙහෙම කීවා. “MADAM, CAN I HAVE THAT PICTURES” ඇය මේ අසා ඉතා ව්‍යක්ත ඉංග්‍රිසියෙන් මොන මොනවාදෝ කියාගෙන ගියා. මං කකුල් දෙකට හයිය අරගෙන පංතියෙන් පැනදිව්වා. ඊට පස්ස ඒ කන්‍යා සොයුරිය මාව ගෙන්වලා කැඩිච්ච සිංහලෙන් කීවා ඒවා දවස් දෙකකින් ඔබට ලැබෙනවා කියලා. පිට රටින් ගෙන්වපු ඒවා පැකට් කළ බණ්ඩලයක් මට ලැබුණා.මං ගෙදර ගිහින් අර අහන ගීතිකා ආදියත් කියමින් මේ සිතුවම් බලාගෙන කොළයක අඳින්න ගත්තා. අන්න! ආගමේ ස්කෝලෙට දාලා වැඩේ හරියට යනවා. ලොකුඅම්මා මගේ ක්‍රියාව දැකලා අම්මට කියනවා මට ඇහුණා. ඒත් අම්මා හිනාවුණා. “මං මීසමේ ස්කෝලෙට ගියාට මගේ බෞද්ධ කමට වරදක් වුණේ නෑ. එහෙම කියපු අම්මා මට ඒ සිතුවමෙන් සිතුවමට තේරුම් කරලා යේසුස්ගේ කතාවම කියලත් දුන්නා.අම්මට අවශ්‍ය වුණේ මාව සැලසුම් ශිල්පිනියක් කරන්නයි. ඈ මගේ චිත්‍රවලට මුල් කාලෙ කැමැති නැති වුණත් පසු කාලයක ඒවා එකතු කරන්න ගත්තේ තාත්තා මේ චිත්‍ර ප්‍රදර්ශනයකට තියලා ඒක දුටු මාර්ටින් වික්‍රමසිංහ මහත්තයා මට හොඳ අනාගතයක් තිබෙන බව ලීවට පස්සෙයි. ඇගෙ හොඳම නවකතා කරුවා නිසා මට ඒ අවස්ථාව ලැබුණා. මා කලාභවනේ චිත්‍ර ප්‍රදර්ශනයක් බලන්ඩ ගිය වෙලාවක මගේ කට හඬ කතා කරනවා පමණක් අහලා ආනන්ද සමරකෝන් මහත්තයා ඔබට හොඳ හඬක් තියෙනවා. මගේ පන්තියට එන්න කියා ඇරියුමක් කළා. මා ඒක අම්මට කීවා ම ගියොත් කකුල් කඩනවා යැයි ඇය තර්ජනය කළා.ඇය හිතුවෙ ඉන් මා විනාශ වී යා හැකි බවයි. අම්මාගෙ පෙරැත්තයට තාත්ත දවසක් මාව එයාගෙ යාළුවෙක් ළඟට සැලසුම් ශිල්පය උගන්වන්න ඇරියා. ඒ ස්ථානය දැනට තැප්‍රොබේන් හෝටලය තිබෙන වැල්ල පැත්තෙ තැනක්. එතැන වැල්ලෙ නිතරම සිගරට් එකක් බිබී එක්තරා චිත්‍ර ශිල්පිනියක් (සුද්දියක්) චිත්‍ර අඳිනවා. මා ඒ දිහා තමයි බලන්නේ. පස්සේ ඒ යාළුවා තාත්තාට මේක කීවා. තාත්තා ඇය හමුවට මාව රැගෙන ගියා. ඇයත් ආදරයෙන් මා පිළිගෙන එතුමිය අඳිනවා බලාගෙන ඉන්න කීවා.මෙහෙම බලාගෙන ඉන්නකොට එතුමියගේ සැමියා දවසක් ඒ චිත්‍ර අඳින තැනට ආවා. ඒ මහත්මයා වැඩ කළේ තානාපති කාර්යාලයක. මහත්තයා ආපු ගමන් ඇය පින්සල් පැත්තක දාලා දෙන්නා බදාගෙන තොල් සිපගන්න ගත්තා. මං ගෙදර ගියා. ආයිත් චිත්‍ර ශිල්පය ඉගෙන ගන්න ආවෙ නෑ. (මං එදා හරිම මෝඩයෙක් නේද? ඇය හදිසියෙම අසයි.)අවුරුදු 15 දී මා “නව මඟ” රජයේ මුද්‍රණයට ඇන්දා. ඒ හරහා 1948 දී මා ඩී.බී. ධනපාල මහතා යටතේ චිත්‍ර ශිල්පිනියක් ලෙස ලංකාදීපය ටැබ්ලොයිඩයට ආවා. මා ඇන්ද දිග පූසො බල්ලො ඇස් ලොකු සත්තු දැකලා සමහරු ධනපාල මහත්තයට කීවා මේ මොකද මේ පූසන්ගෙ ඇස් ලොකු ආදී වශයෙන්. ඒත් එතුමා කීවා ඒක තමයි එයාගෙ ශෛලිය. ඒකට නිදහස දෙන්න කියලා. සමහරු මගේ දක්ෂතා දිගින් දිගට මතු වෙනකොට මෙයාව හේවුඩ් යවමු යැයි යෝජනා කළා. ධනපාල මහතා එදත් කීවේ නෑ එයාගෙ අනන්‍යතාව ඒකෙන් විනාශ වෙනවා යන්නයි. අදත් ලෝකයේ ජපානයේ එහෙම සිබිලියන් ආට් වලට තැනක් තියෙන්නෙ ඒකයි.මයෙ අම්මාගෙ ගති ගුණ මට හරියටම පිහිටලා තිබුණා. මා දැක්කා ලස්සන නෝන කෙනෙක්. රතු පාට කාර් එකකින් ඇවිත් ටයිම්ස් ගොඩනැඟිල්ලෙ හතර වන තට්ටුවට යනවා. ධනපාල මහත්තයා ළඟ ඉන්නා ගමන් මං ඇය පසු පස්සෙන් ගිහිං අමතර වෙලාවට වැඩක් කරන්න දෙන්නැයි ඉල්ලුවා.බලන කොට ඒ සීතා ජයවර්ධන. ඇය ධනපාල මහතාට කතා කැරැ මා ගැන කියා වැඩ දුන්නා. මේ විදියට තමයි මා පත්‍ර කලාවේ නැඟී සිටියේ. සිළුමිණ ප්‍රධාන කර්තෘ වුණු ධර්මපාල වෙත්තසිංහ මහතා මා හඳුනා ගත්තේ ලේක්හවුසියේ වැඩ කරන කාලේ. ජනතා පත්‍රයේ ඒ කාලේ උපකර්තෘව හිටියේ එතුමා.මගේ චිත්‍ර කලාවට එතුමා හරියට ලැදියි. දවසක් චිත්‍ර අඳිමින් ඉන්දැද්දී වෙත්තසිංහ මහත්මයා මගේ අත හයියෙන් මිරිකලා එක පාරම දිවුවා. ඊට පහුවෙනිදා වැඩට ආවෙත් නෑ. පස්සෙන්දා ඇවිත් හොරැහින් මා දෙස බැලුවා. මා අම්මට මේ ගැන කීවාම ඒ වනවිට ඔහු ගැන අම්මා හොඳින් දැන හඳුනා සිටි නිසා ඒවත් වෙන්න ඕනෑ වැඩ නේදැයි ඇය ඇසුවා.අම්මා ගැන සිබිල් කතා කළ බොහෝ දේ ලියන්නට අපට ඉඩ නැත. මේ එහි සංක්ෂිප්ත සටහනකි.සටහන -උපාලි සමරසිංහඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=as1008086</link>
    <topic>මංජේශ්වරී</topic>
    <author/>
    <content>මංජේශ්වරීජීවිතය ඉතාමත් සුන්දර යයි සිතන්නට තරම් දේවල් මා අවට සිදුවෙමින් පවතී. ඒ අතර රැකියාව තරම්ම ආදරය ද වටිනා බව තක්සේරු කිරීමට මා ;පළඹෙමින් සිටී. දින දහයකින් අප පුහුණුව සඳහා යා යුතු විය. පැමිණි මුල් දිනම මම අයියා නමට ලිපියක් තැපැල් කළේ ඒ කවරය තුළම තවත් කවරයක දැමූ ලිපිය තිලකා නමට ලියූවකි. එය සාමාන්‍ය ලියුමකි. පෙම් හසුනක් ලියන්නට තරම් මා තුළ අත්දැකීම් නොවීය. තිලකාට ලියූ ලිපිය කඩා නොබැලීමට තරම් අයියා තුළ ආචාරශීලී බවක් ඇතැයි මම සිතුවෙමි.ලිපිය යවා දින හයක් ඇතුළත මට පිළිතුරු ලිපියක් ලැබිණ. ඒ තිලකාගේ අත් අකුරුය. කුරුමිණි අඬුවන් හීන් අත් අකුරු මම මීට පෙර දැක නොතිබුණෙමි. තිලකා ලිවීමෙහි දක්ෂයෙක් නොවීය. එහෙත් ලිවීමට ඈ තුළ කිසියම් දක්ෂතාවක් ඇතැයි මට සිතුණි.ඈ මට ආමන්ත්‍රණය කර තිබුණේ ‘චාමික මගෙ රත්තරන්’ යනුවෙනි. ඉන්පසු සෑම රාත්‍රියකම මා සිහිනෙන් දකින බවද සඳහන් විය. තවත් වැල්වටාරම් ගොඩකි. ඇගේ මිතුරියන් ගැන මෙන්ම අයියා ගැනද සඳහන් කර තිබුණි. සේපාල අයියා ලියුම කඩන්නෙ නැතිව මා අතට දුන්නු එකත් ලොකු පුදුමයක්. ඈ ඒ වාක්‍යය යටින් ඉරක්ද ගසා තිබුණි.”කාගෙන්ද ලියුම..”උදයකුමාර ඇසුවේ සැක සිතිනි.”නංගිගෙන්. වෙන කවුද මට ලියුම් එවන්න ඉන්නෙ”මම අමාරුවෙන් වචන ගැටගැසුවෙමි. මේ වනවිට අපේ කණ්ඩායමේ කිසිවකුට ගෙදරින් ලිපියක් ලැබී නොතිබුණි.”උඹ ලක්කාරයා. ඉස්සෙල්ලම ලියුමක් ආවෙ උඹට”උදය කුමාර යළිත් කීවේය.”උඹ නම් ඉතින් බලන් ඉන්නෙ කෙල්ල ලියුමක් එවනකංනෙ””හ්ම්..”උදයකුමාර සුසුමක් හෙළුවේය.අපි තව දින කිහිපයකින් ත්‍රිකුණාමලයේ පුහුණුවට යන බව පවසා මම අයියා නමට තිලකාට යැවෙන දෙවැනි ලිපිය ද තැපැල් කළෙමි. පිළිතුරක් ලැබීමට කාලයක් නොවූයෙන් මම ඒ ගැන වැඩිපුර නොසිතුවෙමි.දින කිහිපයකට පසු අප ත්‍රිකුණාමල නාවික මධ්‍යස්ථානයට මාරුකර යැවීමට සූදානමක් තිබිණ. ඒ සඳහා සූදානම් වීම නිසා අනෙක් බොහෝ කටයුතු අතපසු විය.තිලකාට ලියූ ලියුම ගැන හෝ එයට ලැබෙන පිළිතුරු ගැන හෝ සිතන්නට අවස්ථාවක් නොවූව ද අප කොළඹ නගරයේ ටිකක් ඇවිදින්නට සිතූවෙමු.“ඇයි උඹ මීට කලින් කොළඹ ඇවිත් නැද්ද?”උදයකුමාර ඇසුවේ ය.“ඉස්කෝලෙන් විනෝද ගමනක් ආවා. ඒත් අවුරුදු තුනකට විතර කලින්. සමාජ අධ්‍යයන පාඩම ට අවශ්‍ය දේවල් බලන්න තමයි එක්ක ආවෙ.”“කොහෙ කොහෙද ගියේ.”“ජාතික කෞතුගාගාරයට ගියා. ලේක්හවුස් එකට ගියා. ඒත් කොළඹ වරායට යන්න වෙලා මදි වුණා.”“හරි දැන් කොළඹ වරායට ආවනෙ. දැක්කනෙ වෙන මොනවද බලන්න තියෙන්නෙ.”“ඇයි විහාරමහා දේවි උද්‍යානය?”මම නිකමට කීවෙමි.“විහාරමහා දේවි උද්‍යානයට යනව නම් කෙල්ලකුත් හොයාගන්න ඕනි.”“අර මොකටෙයි? ඇයි තනියම යන්න බැරිද?”“ජෝඩු ජෝඩු යන එක තමයි එතන සම්ප්‍රදාය.”මෙය මහා අපභ්‍රංසයකි. එහෙත් උදයකුමාර බොහෝ දේ දනී. ඔහුගේ අනුදැනුම මත අපි ප්‍රථමයෙන් ම විහාරමහා දේවි උද්‍යානයට පිවිසියෙමු.“මේක ප්‍රේම පරාදීසයක්. පේනව නේද?”උදයකුමාරගේ මුවින් පිටවිය. මම වටපිට බැලුවෙමි. වැටකෙයියා පඳුරු යට, උණ ගස් යට ප්‍රේමවන්තයන් තම ප්‍රේමවන්තියන් සමඟ සමාධියකට සම වැදී සිටිනු පෙනිණ.“තිලකත් එක්ක ආවනම් කොහොමද?”උදයකුමාර මගේ කනට ළංවී රහසින් මෙන් කීවේය. මගේ සිත පෑරුණක් මෙන් දැනිණ. තිලකාගෙන් ලිපියක් බලාපොරොත්තු වුව ද එය ලැබෙන්නේ අයියාගේ අනුදැනුම මතය. එහෙත් මගේ ම අයියා අවිශ්වාස කළ හැකි ද?ප්‍රේමවන්තයින් ගේ දසුන් මගේ සිත් නොගත්තේ ය. මට තිලකා සමඟ මෙසේ කල්ගෙවීමට අවශ්‍ය නැත. හොර රහසේ පෙම් බැඳීමේ ආස්වාදය මට නුහුරු ය.“කොල්ලො මීට වැඩිය ශිෂ්ට වෙන්න ඕනි නේද උදය...”මා පැවසුවේ වැඩිදුර සිතා මතා නොවේ.“උඹ ගෙදරට හොරෙන් තිලක එක්ක ආව නම් මොකද කරන්නෙ. ඒත් ඔච්චරයි. උගුරට හොරා බේත් කන්න බෑ යාළුව.”තරුණ වියේ පසුවන මගේ චර්යාවන් වුව ද අවස්ථාව ලද හොත් කුමන පැත්තකට පෙරළේ දැයි මට සිතාගත නොහැක.“මං දවසක් මගේ ජානකී මෙහෙට එක්ක ආවා. ඒත් ජානකී ආවෙ හරිම අකමැත්තෙන්. මං ඈට බලහත්කාරෙන් වගේ හාදුවක් දුන්නා... එච්චරයි. පහුවදා ඈ... බෝම්බෙට...”උදයකුමාර නැවතුණේ ය. සුසුමක් හෙළා ගහක මුලක් මත ඉඳ ගත්තේ ය. මගේ සිතේ පවතින වේදනාව මෙන් දස දහස් ගුණයක වේදනාවෙන් ඔහුගේ සිත පෑරෙයි. මම ද ඒ ගහමුලම ඉඳ ගතිමි. තරුණ යුවළක් අප ඉදිරියෙන් යන්නට ගියෝ ය.“මේක මුන්ගෙ මඟුල් සක්වල වෙලානෙ. පොඩි දරුවෙක් මෙතනට ගේන්න බැහැ.”අපටත් ඇසෙන්නට වැඩිහිටියෙක් කියාගෙන ගියේ ය. උදයකුමාර හිස ඔසවා බැලුවේ තරහිනි.“මිනිහාට තරුණ කාලයක් තිබුණෙ නැතුව ඇති. මෙතනට එක එක ජාතියෙ පිස්සො එනව. ප්‍රේමයෙන් පරාදවෙලා ජීවිතේ ගැන කලකිරිච්චි උණුත් මෙතනට එනවා. ඔය බංකු උඩ තනියම දිග ඇදිල ඉන්නෙ උන් තමයි.”සෙවණ, සිසිලස, නිස්කලංක බව ඒ සියල්ල උද්‍යානය තුළ ඇත. ඈත පෝනියෝ කිහිප දෙනෙක් තණ බුදිමින් සිටිති. උදයකුමාර සිටින්නේ දැඩි සන්තාපයකිනි. ඔහු පරණ දේවල් සිහිපත් කිරීම සඳහා මෙතනට පැමිණියේ කුමකට දැයි මට සිතිණ. සමහර මතක සටහන් ජීවිතය තුළින් කිසිදාක අමතක කළ නොහැක. සමහර විට අප ඒවා අත්විඳින්නේ සදාකාලික වේදනාවකි.රාගික චේතනාවෙන් මෙතනට පැමිණි අය ද මගේ නෙත ගැටේ. සුන්දර ප්‍රේමය මිහිරි ආස්වාදයකි. එය සිත සමාධි ගත කරයි. එහෙත් මෙතැන ඇත්තේ වෙනත් පැත්තකි.“අපි යමු...”උදයකුමාර උන්තැනින් නැගිට්ටේය.දින තුනකට පසු අප සියලු දෙනා ම නාවික සෙබළුන් වශයෙන් පුහුණුව ලබනු සඳහා ත්‍රිකුණාමලයට කැටුව ගියේ ය. නාවික හමුදාවට අයත් බල ප්‍රදේශ තුළින් අතිශයින් ම සුන්දර ස්ථානය ත්‍රිකුණාමල වරාය බව මම අසා තිබුණෙමි. එහෙත් එය ඇසින් දැකගත් මොහොතේ මා ලද ආස්වාදය, සතුට කියා නිම කළ නොහැකි තරම් විය. මුළු ප්‍රදේශයම බැබළුණේ තද කොළ පැහැයෙනි. කඳු ගැට තැනිතලා කුඩා වන ලැහැබ් මෙන් ම ජලාශි‍්‍රත ගල්පර දෑස පිනවූ අඳුන් කල්කයක් මෙන් විය.මා සමඟ එකට ඉගෙන පේරාදෙණි සරසවි වරම් ලැබූ මගේ මිතුරකු පේරාදෙණි සරසවි බිම එකම ප්‍රේම පරාදීසයක් බව දන්වා එවා තිබූ අන්දම මට සිහිපත් විය. ත්‍රිකුණාමල වරාය ආශ්‍රිත හමුදා බල ප්‍රදේශය ද ඊට නොදෙවෙනි ය. එහෙත් මෙතැනට එන අප වැනි නාවික සෙබළුන් ට කුමන ප්‍රේමයක් ද? නාවික සෙබළාට පුහුණුව අවසන් කරන තුරු ප්‍රේම කරන්නට අවසර නැත. අප සමඟ පුහුණුවට පැමිණි සෙබළියන් කිහිප දෙනෙකු ද සිටි බැවින් තහංචිය ඉබේම පැනවිණ. පරිසරය ගැන අ¼ඬා දොඩා පලක් නොවූව ද තිලකා මගේ සිත යට සැඟවී සිටියා ය. පරිසරයට පෙම් කරමින් මම අලුත් ලෝකයකට පිවිසියෙමි.පුහුණු කාලයේ මුල් ම සති කිහිපය සිත කයට දරාගත නොහැකි තරම් කඨෝර විය. අලුත් ලිපිනය දන්වා යවා සතියකට පසු තිලකා ගෙන් ලිපියක් මා අතට පත්විය. මා යැවූ ලිපිය අයියා කඩා බලා ඇති බව එහි සඳහන් විය.අයියා කවදත් නරුමයෙකි. ආචාරශීලී බවක් ඔහු වෙත කිසිම අවස්ථාවක නොවීය. ඔහු වෙතින් මතු වූ එකම ආචාරශීලී ක්‍රියාව තිලකා වෙනුවෙන් මට උදව් කිරීම පමණි. දැන් එයත් කණපිට පෙරළෙමින් තිබේ.මම මේ ගැන විසඳුමක් සොයන අදහසින් උදය කුමාර සමඟ පැවසුවෙමි.“ඔය කෙල්ලට ලියුමක් යවන්න වෙන ක්‍රමයක් ඇත්තෙම නැද්ද?”“වෙන ක්‍රමයක් තියේ නම් මං ඔය නරුමය නමට ලියුම් යවනවයැ”“කමක් නෑ ටික ටික උඹ යවන ලියුම් අඩු කරපං... එතකොට කෙල්ල වැඩි වැඩියෙන් ලියුම් ලියාවි.”උදය කුමාරගේ උපදෙස් ක්‍රියාත්මක කරනු විනා මට කළහැකි වෙනත් දෙයක් නොවීය. ඉන්පසු මා තිලකාට යැවූ ලිපි පේලි දෙක තුනකට සීමාවිය. අයියාට කියවීම සඳහා ලිපි ලිවීම මහා විහිළුවකි. මා නොසිතූ විරූ සියල්ල කණපිට පෙරළී තිබිණ. තිලකා එවන ලිපි ද ටිකෙන් ටික සීමා විය.“උඹ ලබන මාසෙ ගෙදර යනවනෙ. ඒ ගියහම ප්‍රශ්නෙට විසඳුමක් හොයාගෙන වරෙන්.”උදය කුමාර උපදෙස් දුන්නේ ය. ඇත්ත වශයෙන් ම වෙනත් විසඳුමක් නොවීය. ගමේ යනතුරු මම හිත හදා ගතිමි. පුහුණුවීම් කටයුතුවල නිරත වීම නිසා වැඩිපුර හිතන්නට ද වේලාවක් නොවීය. සිතිවිල්ලකට ඉඩක් ලැබුණේ නින්දට යනතුරු ලැබුණු කෙටිම කෙටි කාලය තුළ පමණි. දවස පුරා විවිධ ව්‍යායාම්වල යෙදීම නිසා ගතට දැනුණු වෙහෙස ඒ කෙටි කාලය ද හොරා ගත්තේ ය. දෑස පියවුණේ මා නොදැනුවත්වම ය. තට්ටු ඇඳේ ඉහළ තට්ටුවෙන් ඇසුණු උදයකුමාරගේ ලී ඉරනා හඬ සවන් ගතවුණා” තත්පර කිහිපයකට පමණි. තිලකා සිතයට සැඟවී සිටිය ද කිසිවිටක සිහිනෙන් මතුව නොආවා ය.මාස දෙකකට පසු ලද දින හතරක නිවාඩුව අරුත් බරව ගත කරන්නට සිතූ® මම උදේ පාන්දරින් ම කොළඹ බලා එන බසයට ගොඩවීමි. කොළඹින් තවත් බසයකට මාරුවූ මම නිවසට ළඟා වනවිට ඉර බසිනා යාමය එළඹ තිබිණ.අම්මා හා තාත්තා මා එන පෙරමඟ බලා සිටියේ මා එනබව දන්වා බේකරියට දුරකතන ඇමතුමක් දුන් බැවිනි. ඇමතුම දුන්නේ තිලකාට ද දැනගනු පිණිස ය. එහෙත් තිලකා පෙරමඟ බලා සිටියා දැයි නොදනිමි.මා බස් රියෙන් බැස්සේ බේකරිය ඉදිරියෙනි. බේකරිය මිදුලේ කිහිප දෙනෙක් ම එක් රැස්ව සිටි හෙයින් බේකරිය තුළ සිටින කිසිවකු මගේ දෑසට හසු නොවී ය. එතන සෙනඟ එක් රැස්කර තිබුණේ බේකරියට අලුතින් ගෙන ආ රූපවාහිනී යන්ත්‍රය මගිනි. අයියා ද එතැන සිටිනු ඡායාවක් සේ මට පෙනිණ. රූපවාහිනී තිරයේ දිස්වූයේ පිති හරඹයකි. අනේ දෙවියනේ අපේ ගමටත් ගියකල.මා කඩුල්ල පනින්නටත් පෙර ඇවිදගෙන ආ අම්මා මා අත වූ එක් බඩු මල්ලක් ඔසවා ගත්තා ය.“කෝ තාත්තා?”“දැන් එනව ඇති”පිලේ වාඩි වී සිටින්නේ කවුදැයි මට එක්වරම හඳුනාගත නොහැකි විය. ඒ නංගීය. නංගී ගෙදර ඇවිත්. මා අන්තිම වතාවට නංගී දුටුවේ අවුරුදු දෙකකට පමණ පෙර ය. මා දුටුමනින් නංගී උන්තැනින් නැගිට මා ඉදිරියට දුව ආවාය. අය්යේ යන වචනය ඇගේ මුවින් පිට නොවූව ද ඇගේ මුවපුරා හිනා කැන් ඉතිර පැතිර යමින් තිබිණ. මා මෙතුමක් කල් මගේ නැගණිය ගැන නොසිතුවේ මන්ද යන සිතුවිල්ල මගේ සිත පුරා ඔඩු දුවන්නට විය. නංගී ද දැන් තිලකා වැනි ම තරුණියකි. ලෙයින් මසින් සැදුණු ඇගේ ඇති එකම අඩුපාඩුව කතා කරගන්නට බැරිවීම පමණි. ඇයටත් කාගේ හෝ ආදරය අවශ්‍ය ය.“දැන් නංගිට ලියුම් ලියන්නත් පුළුවන්ලු”අම්මා පැවසුවේ මා නංගී අතින් අල්ලාගෙන ගෙට ගොඩවූවාට පසුව ය. නංගී මගේ අත අතහැර ගෙට දිව්වා ය. දෑස හොඳින් පෙනෙන ඇයට මොනවා කළ නොහැකි ද?ගෙට දුව ගිය ඈ ඇක්සයිස් පොතක් හා චිත්‍ර පොතක් රැගෙන දුව ආවා ය. ඇක්සයිස් පොත අකුරුවලින් පිරී තිබිණ. චිත්‍ර පොත හරවද්දී මට නෙත් අදහාගත නොහැකි විය. ගෞතමදාස, මංජුශ්‍රී වැනි චිත්‍ර ශිල්පීන් මගේ සිහියට නැගිණ. එහෙත් අති ප්‍රසිද්ධ චිත්‍ර ශිල්පිනියක් අප අතර සිටින බවක් මගේ මතකයට නැගුණේ නැත. නංගී පැන්සලක් ගෙන අකුරු තුනක් පොතේ ලීවා ය.“සිබිල්”මට මා ගැනම ලජ්ජාවක් ඇති විය. නංගී දෑත එහා මෙහා කරමින් පැවසුවේ ඈ සිබිල් ගේ චිත්‍ර අනුගමනය කරන බව විය යුතු ය. අපි මෙතුවක් කල් නංගීගේ චිත්‍ර හැකියා නොදැන සිටියෙමු. ඉන්පසු යළිත් ගෙතුළට දුව ගිය නංගි පුංචි පාර්සලයක් අතින් ගෙන ආපසු පැමිණියා ය.“ඕව පස්සෙ දෙන්න බැරිය. අයියට ටිකක් මහන්සි අරින්නවත් දුන්නනං.”අම්මා කී දේවල් ඇයට ඇසුණා විය යුතු ය. එහෙත් ඈ ඒ නොතකා පාර්සලය මා අත තැබුවාය. කොට්ට උර දෙකකි. සී අකුර සමඟ ලස්සන මලකි. මම නංගී බදාගෙන ඇගේ කම්මුල් සිප ගතිමි. ඈ සෙනෙහසින් පිබිදුණා විය හැක. ඇගේ දෑසින් කඳුළු බිඳු දෙකක් කඩා හැළිණ.“නංගී අඬවන්නෙ නැතුව ඉන්න පුතේ”“ඔය සතුටු කඳුළු”ඈ දෙනෙත් පිස දමමින් හිස වැනුවා ය. ඉන්පසු ඇගේ දෙනෙත් කාන්තියෙන් බබළන්නට විය.ටික වේලාවකට පසු අයියා නිවසට පැමිණියේ ය. තිලක ගැන යමක් අසන්නට සිතමින් මම අම්මා එහා මෙහා වනතුරු බලා සිටියෙමි. ටික වේලාවකින් අම්මා වත්ත පහළට යනු මට පෙනිණ. නංගී ද ඈ පසුපස ඇදුණා ය.“මං දැක්ක අයිය බේකරියෙ මැච් එක බල බලා ඉන්නවා. කෝ තිලකා ගෙදර ඉන්නවද?”පිළිතුරු නොදී අයියා මොහොතක් බලා සිටියේ ය. එක්වරම මුහුණ වෙනස්ව යනු මට පෙනිණ.“තිලක ගෙදර නෑ”අයියා පිළිතුරු දුන්නේ ඉවත බලාගෙනය.“කොහෙ ගිහින් ද?”“මෙහේ කොල්ලෙක් එක්ක පටලැවිල්ලක් ඇති කරගෙන කොහේ දෝ නෑ ගෙදරක ගිහින් නවත්තලා”“ඔය ඇත්තමද?”“ඔව්. බොරු කියල මල්ලිගෙන් මොනව ගන්නද?”අයියා කතා කරන්නේ පුදුම සැහැල්ලුවකිනි. මෙහි බරපතළකම ගැන ඔහුට වගේ වගක්වත් නැත.“තිලකා එක්ක යාළුවුණු කොල්ල කවුද?” මම ඇසුවෙමි.“ඔය බේකරියට ආව ගිය එකෙක්.”“ඉතින් කවුද කියල දන්නෙ නැද්ද?”“මං ඕව හොයන්න ගියේ නැහැ”“ඒක නෙවෙයි මං එවපු ලියුම් අයිය තිලකට දුන්නද?”“දුන්න දුන්න. නොදී මට කන්නයැ”“මට උත්තර එව්වෙ නෑනෙ”“උත්තර එවන්නෙ කොහොමද? වෙන එකෙක් සෙට් වුණාට පස්සෙ”“අයියා ඔය කියන්නෙ ඇත්තම ද?”අයියා එවර කතාව ද නවතා මා මඟහැර යන්නට ගියේ ය. අයියා හැර මේ ගැන ඇසිය යුතු වෙන කිසිවකු ගැන මගේ මතකයට නොනැඟේ. මම යළිත් වරක් බේකරිය පැත්තේ ඇවිදින්නට ගියෙමි. එහෙත් තිලකා පෙනෙන්නට නොවීය.ගෙදර පැමිණ මම මේ ගැන අම්මාගෙන් අසන්නට සිතුවෙමි.“තිලක ගෙදර නැද්ද අම්මේ”මා සැහැල්ලුවෙන් ඇසූ ප්‍රශ්නය ගැන අම්මා තුළ සැකයක් ඇති නොවීය.“දන්නෙ නැහැ පුතේ. මමත් දැක්කෙ නැහැ. රූපවාහිනිය බලන්න සෙනඟ පිරෙන හින්ද කෙල්ල වැඩිපුර එළි පහළියට එන්නෙ නැතුව ඇති.”“මේ අයිය කියන්නෙ මෙහේ කවුද එක්ක පටලැවිල්ලක් ඇති කරගෙනය කියල”“අනේ අපට මොකෝ” අම්මා පැවසුවේ එපමණකි.සිතට දැනුණු වේදනාව පිටට නොපෙන්නට අමාරුවෙන් දරා ගතිමි. වතුර කළයක් රැගෙන ආ අම්මා මා වෙනුවෙන් තේ පිළියෙළ කරන්නට වූවා ය. මොහොතකින් මට ගතු කී අයියා අප කාටත් නො දැනෙන්නට ගෙන් පිටව ගොස් තිබුණි.අම්මා තේ සාදාගෙන සාලයට පැමිණියා ය. නංගී අත වැලිතලප පිඟානක් විය.“ඇයි පුතේ ආ පයින් ම. ඇඳුම් මාරුකර ගන්නෙවත් නැතිව.”මම තේ කෝප්පය අතට ගතිමි.“හ්ම්... හ්ම්...”නංගී වැලිතලප පිඟාන දිගු කළා ය.“ඔය නංගි හදපුව“මම වැලිතලප කෑල්ලක් අතට ගතිමි.“රසයි...”මම දෑස් එහා මෙහා කරමින් නංගිට දැනෙන්නට සැලැස්වීමි.“කෝ මේ අයියා දැන් ආවනේද?”අම්මා වටපිට බලමින් ඇසුවා ය.“ඔය බේකරියට ටී.වී. එකක් ගෙනවිත්. දැන් කාලෙ ගෙවන්නෙ එහෙමයි. ගෙයක් දොරක් තියෙනවද කියල වගක් වත් නෑ.”නංගී ඇඟිලි එක්කාසු කරමින් යමක් පවසන්නට උත්සාහ කළ මුත් මට එය තේරුම් නොගියේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=as1008087</link>
    <topic>ගුරු සේවයේ රසකතා</topic>
    <author>ධර්මදාස වනසිංහ,</author>
    <content>ගුරු සේවයේ රසකතාවාමාංශික දේශපාලන මතවාදියකු වූ පුංචි බණ්ඩා ගුරු මහතාට මහ මැතිවරණයකින් පසු වයඹ පළාතේ ගල්ගමුව ප්‍රදේශයේ දුෂ්කර ගම්බද පාසලකට ස්ථාන මාරුවක් ලැබිණි.අපහසුකම් මැද වුව ද කං කෙඳිරියකින් තොරව අදාළ විදුහලේ වැඩ බාර ගත් ඒ මහතා තමාට හැකි අයුරින් ඉගැන්වීම කටයුතු වල නිරත විය.විදුහලේ කෘෂිකර්ම ගුරුවරයකු නොවූ හෙයින්, විදුහල්පතිතුමාගේ නියමය අනුව පුංචිබණ්ඩා මහතාට තම සිංහල විෂයයට අමතරව කෘෂිකර්ම විෂයය ද ඉගැන්වීමට සිදුවිය.තම කාල සටහනට අනුව කෘෂිකර්මය කාලඡේදවලදී සිසුන් ලවා බිම් කොටා සකස් කරන ලද ගොවි බිමෙහි මඤ්ඤොක්කා සිටුවීමට පුංචිබණ්ඩා මහතා අදහස් කළේ එම වගාව සඳහා එතරම් කාලයක් හෝ ශ්‍රමයක් වැය කිරීමට සිදු නොවන හෙයිනි.සකස් කරන ලද පාත්තිවල මඤ්ඤොක්කා දඬු සිටුවීමට වළවල් කප්පවමින් සිටි දිනකදී ප්‍රාදේශීය අධ්‍යාපන කාර්යාලයේ කෘෂිකර්ම විෂය අධ්‍යක්ෂවරයා අධීක්ෂණය සඳහා විදුහලට පැමිණියේ ය. විදුහල්පතිවරයා ද සමඟ පාසල් වත්ත නිරීක්ෂණය කරමින් අධ්‍යක්ෂතුමා පුංචිබණ්ඩා මහතාගේ ගොවි බිමට ද පැමිණියේ කපන ලද වළවල මඤ්ඤොක්කා දඬු සිටුවමින් සිටි අවස්ථාවේදී ය.“අයිසේ මෙහෙම පොළව යට මඤ්ඤොක්කා දඬු හිටවපුවාම අල එරෙන්නේ අඩුවෙන්, නවීන විද්‍යානුකූ®ලව මඤ්ඤොක්කා හිටුවන්නේ ඔහොම නොවෙයි. පොළවෙන් උඩට පස් කඳු හදලා, දඬුවෙන් බාගයක් යට වෙන විදියට කෙළින් අතට දඬු දෙක බැගින් හිටවනවාකො. ඒක තමයි අල වැඩියෙන් ලබාගන්න අලුත් ම විද්‍යාත්මක ක්‍රමය” තම දැනුම පිළිබඳ මහත් උදාරම් ලීලාවෙන් අධ්‍යක්ෂවරයා උපදෙස් දුන්නේ ය.“අනේ සර්, මං මේ ගමේ මිනිහා. මට ඔය විද්‍යාත්මක ක්‍රම තේරෙන්නේ නෑ. මං දන්න විදියට මෙච්චර කාලෙකට මඤ්ඤොක්කා හිටෙව්වේ මෙහෙම තමා. අල අස්වැන්න අඩු වෙච්චි වගක් නම් මං දන්නේ නෑ’ යි පුංචිබණ්ඩා මහතා යටහත් පහත්ව පිළිවදන් දුන්නේ ය.හොඳයි. අපි ක්‍රියාවෙන් ම ඔප්පු කරල බලමුකෝ. මෙතන පාත්ති දහයක් තියෙනවානේ. එයින් පාත්ති පහක ඔය වළවල් වහලා, පස් කඳු හදලා, මගේ විද්‍යාත්මක ක්‍රමයට මඤ්ඤොක්කා දඬු දෙක බැගින් බාගයක් යට වෙන විදියට කෙළින් අතට හිටුවනවා. ඉතිරි පාත්තිවල තමුසෙගේ සම්ප්‍රදායික ක්‍රමයට හිටුවා ගන්නවා” කියමින් කෘෂිකර්ම අධ්‍යක්ෂවරයා සිසුන්ගේ වෙහෙස ගැන ද නොතකා මඤ්ඤොක්කා දඬු සිටුවීමට සැලැස්වීය. දැඩි අවු රශ්මියේ වෙහෙසී වැඩ කළ සිසුන් ගේ මුහුණුවල වූයේ අප්‍රසන්න හැඟීමකි.“හොඳයි මම මීළඟ වාරයේදී නොවරදවාම මේ ඉස්කෝලෙට එනවා. එතකොට බලමුකෝ. ඔහේගේ ක්‍රමය ද මගේ ක්‍රමය ද වඩා සාර්ථක වෙලා තියෙන්නේ කියලා, ඔන්න විදුහල්පතිතුමා පාත්ති ටික අධීක්ෂණය කරලා මට වාර්තා කරන්න ඕනෑ, හරි ද?“හරි, හරි, සර්” කියමින් විඩාවට පත් ව සිටි විදුහල්පතිතුමා ද අධ්‍යක්ෂවරයා වෙනත් පන්ති කාමරයක් වෙත කැඳවාගෙන ගියේ ය.සිසුන් ඉදිරිපිට තමා හෑල්ලුවට ලක් කිරීම පිළිබඳ සිත් පීඩාවට පත්වූ පුංචිබණ්ඩා මහතා අධ්‍යක්ෂවරයාගේ අභියෝගයට මුහුණ දෙන උපායක් කල්පනා කළේ ය. පාසල ආසන්නයේ වූ ගොවි ගෙදරක සිසුවකු වූ ගුණපාල තමා වෙතට කැඳවූ හෙතෙම ඔහුට මෙසේ උපදෙස් දුන්නේ ය.ගුණපාල, ඔයා හැමදාම හවසට ඇවිල්ලා මේ පාත්ති වල මඤ්ඤොක්කා දඬු ගලවලා දාන්න ඕනෑ. හැබැයි පහවදා උදෙන් ම අනික් ළමයි එන්න ඉස්සරියෙන් ඒවා ආයෙත් හිටවලා තියන්න ඕනෑ’ යි ඇණවීය.ගුණපාල ද පුංචිබණ්ඩා මහතාගේ උපදෙස් පරිදි දිනපතා හවසට පාසල්වත්තට පැමිණ අධ්‍යක්ෂතුමාගේ පාත්තිවල මඤ්ඤොක්කා දඬු ගලවා දමයි. යළි පසුවදා උදෙන් ම පැමිණ ඒවා පෙර පරිදි සිටුවයි.සිසුහු ද දිනපතා පැමිණ පාත්තිවලට වතුර දමති. එහෙත් සති දෙක තුනක් ගත වනවිට පස් කඳු වල සිටවූ දඬු සියල්ල වියළී ගියේ ය. පොළව යට සිටවූ ද¼ඞු පැළවී දලු ලමින් සරුවට වැඩිණි.ඊළඟ වාරයේදී විදුහලට පැමිණි කෘෂිකර්ම අධ්‍යක්ෂවරයා තමාගේ අභියෝගය මතක් වී පුංචිබණ්ඩා මහතා ද සමඟ මඤ්ඤොක්කා වගාව නැරැඹීමට ගියේ සරු සාර වගාවක් බැලීමේ උදාරම් බලාපොරොත්තුවකිනි. සිදුව ඇති දෙයින් හෙතෙම වික්ෂිප්ත විය. තම වගාව අසාර්ථක වීමටත්, පුංචිබණ්ඩා මහතාගේ වගාව සරුසාර වීමටත් හේතුව ඔහුට සිතා ගත නොහැකි විය.“ඔය විද්‍යාත්මක ක්‍රම මේ වන්නිකරේට හරියන්නේ නෑ සර්. මේ ගමේ මිනිස්සු කවදත් මඤ්ඤොක්කා හිටෙව්වේ මගේ ක්‍රමයට තමයි. කියූ පුංචි බණ්ඩා මහතා හොඳට වැඩුණු පඳුරු කීපයක් ගලවා කිලෝ ගණනක මඤ්ඤොක්කා අල ගෝනියක් ම අධ්‍යක්ෂවරයාගේ කාරයේ ඩිකියට පටවා දුන්නේ ය.ධර්මදාස වනසිංහ,වේපත්අංගේ, පාදෙණිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=as1008088</link>
    <topic>අම්මා එනකම් මං බලා ඉන්නවා</topic>
    <author>ටෙක්ලා පද්මිණි කාරියවසම්</author>
    <content>අම්මා එනකම් මං බලා ඉන්නවාජීවිතය හරි පුදුමාකාරයි. කෙනෙකුට සියල්ල නොඅඩුව ලැබෙද්දී තව කෙනෙකුට ලැබෙන්නේ ඉන් කොටසයි. මහේෂ්ට ලැබුණේ ජීවිතෙන් ඉතා අල්පමාත්‍රයක් පමණයි. ඒ අල්පමාත්‍ර ජීවිතයත් කොහේ හරි කොටු වුණොත් එහෙම කොටු වෙන්නේ කරුමෙටමයි කියලා කෙනෙක් කියාවි.මම නම් හිතන්නේ ඒක මහේෂ්ගේ කරුමෙ කියලා නෙවෙයි. අපේ සමාජයේ පැවැත්මේ වරද කියලා. හැබැයි මහේෂ් එතන කොටුවෙලා හිරවෙලා අම්මා හරි ආච්චි හරි එයාව කැඳවාගෙන යන්න එයි කියන බලාපොරොත්තුවෙන් දෑස් දල්වා වරින්වර ගේට්ටු දිහා බලමින් ඉන්නවා දකින්න සිදුවීම නම් මගේ කරුමයක් කියලයි මට හිතෙන්නේ.මම අලුත් සර් හම්බ වුණේ හරිම හදිස්සියෙන්. මට හණික යන්න ඕන බව මම කීවා.“මහේෂ් එක්ක කතා කරන්න, එයාව එක්ක යන්න කෙනෙක් එනකං එයා නිදහස් වෙලා බලාගෙන ඉන්නේ...” අලුත් සර් කීවා.බැලූ බැල්මට වෙනසක් පෙනුණත් මට එකවරම හිතුණේ නැහැ මහේෂ් මන්ද මානසික දරුවෙක් කියලා. එහෙම නොහිතුණේ බලාපොරොත්තු කඩවුණු පුංචි මුහුණු සියල්ල මට එක වගේ පෙනෙන නිසා වෙන්න ඇති.මම මහේෂ් එක්ක ගෙන සුපුරුදු කාණු ගැට්ටේ වාඩි වුණා. මහේෂ්ට ඕන වුණා මගේ ළඟින්ම මට තුරුලු වෙලා වාඩි වෙන්න. ඒත් මම මහේෂ්ට කීවා, “පුතා ටිකක් ඈතින් වාඩි වෙන්න” මම අසනීපෙන් ඉන්නේ කියලා.මහේෂ් ඒක ඒ විදිහටම තේරුම් ගත්ත ද මන්දා ඒත් මහේෂ් ඈතින් වාඩි වුණා. ඈතින් වාඩි වෙන ගමන් මං දිහා අමුතු විදිහකට බැලුවා. ඒ බැල්ම මම කියෙව්වා.“හැමෝම ළඟින්ම වාඩි කරව ගන්න ඔයාටත් මාව ළඟින්ම වාඩි කරව ගන්න බෑ එහෙනං” ඒ බැල්මෙ එහෙමයි ලියැවිලා තිබුණේ. මට ටිකක් දුක හිතුණා. ඒත් මම, ඒ සිතිවිල්ල නොසලකා හැරියා.මං එයාගෙන් ඇහුව පළමුවැනි ප්‍රශ්නය.“ඔයා ඉස්කෝලෙ යනව ද?”“ඉස්කෝලෙ ගියේ නැහැ. ඒ කටහඬ ඇහුණහම මට හුඟක් පුදුම හිතුණා. ඒ සාමාන්‍ය දරුවෙකුගේ කටහඬක් නොවෙයි.“වයස කීයද?” මම දෙවැනි ප්‍රශ්නේ ඇහුවා.අවුරුදු පහළොහයි.තුන්වැනි ප්‍රශ්නය “ඇයි මෙහේ ආවේ?”ඉස්කෝලෙදි යාළුවො එක්ක ගහගෙන. හතරවැනි ප්‍රශ්නය ඉතා නපුරු ප්‍රශ්නයක් බව ඒක ඇහුවට පස්සෙයි මට දැනුණේ. මම ප්‍රශ්නය අහපු ගමන් මහේෂ්ගේ මූණ කළුවෙලා ගියා.“මට ගැහුව නිසා මම යාළුවන්ට ගැහුවා. යාළුවෝ මට නම් හදලා කීවා. එතකොට මම ඉස්කෝලෙ 6 පන්තියේ. මට අකුරු බැහැ. අලුත් සර් මාව අකුරු ලියන්න දැම්මෙ නැහැ. මෙහේ යාළුවොත් මට ගහනවා. ඒත් හුඟක් අය මට ආදරෙයි. මමත් ගහනවා. මම ගල්වලින් ගහනවා.”සාමාන්‍ය දරුවෙක් බොරු කීවට මහේෂ් බොරු කියන්නෙ නැහැ. ඒත් මම මහේෂ්ට පොඩ්ඩක් රැව්වා. එයා අහිංසක හිනාවක් පාලා බිම බලා ගත්තා. වරදකාරී හැඟීම එයාගේ මූණෙ ඇඳිලා.“යාළුවන්ට ගල් ගහන්න එපා එයාලට රිදේවි” මම මහේෂ්ට කීවා.“ඔළුව තුවාල වෙනවා” මහේෂ් ඌණ පූර්ණය කළා.“මීට පස්සේ පුතා යාළුවන්ට ගල් ගහන්න එපා.” මම මහේෂ්ට කීවා. මහේෂ් ඔලුව වනලා හා කීවා. යළි හිස ඔසවා මාගේ දිහා බලලා “මීට පස්සේ ගල් ගහන්නේ නෑ කීවා” ඒ වචන මට හොඳින් හුරුපුරුදු උච්චාරණයේ නොතිබුණත් හොඳට තේරුණා.“ඔයා කොහොමද මෙහේ ආවේ” මම මහේෂ්ගෙන් ඇහුවා.පොලිස් මාමල එක්ක ආවේ දිග බස් එකේ. හරියට විනෝද චාරිකාවක් යන ගමනේ පී‍්‍රතිමත් නවාතැනකට ආව ගමනක් ගැන කියන තරම් ආසාවෙන් මහේෂ් කීවා.ඔයා ඉන්නේ කා ගාව ද?මහේෂ් ගේ උත්තර ඉතා කෙටියි. එයා ආච්චි අම්මා ළඟ ඉන්න බව කියන්න භාවිත කළේ ‘ආච්චි’ කියන වචනෙ විතරයි.“අම්මා?” මමත් එක වචනේ ප්‍රශ්නයක් ඇහුවා.“අම්මා රට” මහේෂ් මට උත්තර දුන්නා.“තාත්තා?” මට තවත් තනි වචනේ ප්‍රශ්නයක් අහන්න හිතුණා.“තාත්තා නෑ. දන්නෙ නෑ.” මහේෂ් දන්න විදිහට හොඳ උත්තරයක් දුන්නා. ඒ උත්තරේ ඇතුළෙ මොන වගේ දේවල් හැංගිලා තියෙනවද කියලා මම දන්නේ නැහැ. ඒ ගැන එතරම් හිතන්න නොදි මහේෂ් කතාවක් පටන් ගත්තා.එයා ගේ අත්දෙක එකතු කරලා කතිරයක් හැදුවා. මැණික් කටුව ළඟින් ඊට පස්සේ එයා ලස්සනට හිනාවුණා.“මාංචු, මාංචු, මාංචු දාලා එක්ක ආවේ. උසාවියේ ඉඳලා.”එයා අහිංසක ඇස් ලොකු කරලා කීවා.මහ අපරාධ කාරයෙක් වගේ මාංචු දාගෙන එක්ක ඇවිත් මේ පුනරුත්ථාපන කඳවුරේ හිර කරලා ඉන්නේ මන්ද මානසික දරුවෙක් කියලා කීවොත් ඔබට දුක හිතේවිද, පුදුම හිතේවිද, මන් දන්නේ නැහැ. මට නම් ඇත්තට ම තරහ ගියා. නීතිය ක්‍රියාත්මක කරන උගත් නැණවත් බුද්ධි සම්පන්න පිරිස් හිතන්න ඕන දරුවෙක් ඉන්න ඕන තැන කොතනද කියලා. පවුල ඇතුළෙ කොපමණ ගැටලු තිබුණත් දරුවෙක් ඉන්න ඕන තම පවුල් පරිසරයේ. ඔහු හෝ ඇය රැකවරණ, උපදේශන ආදි සියල්ල සමඟ පවුල සමඟ රඳවන්න හැකියාවක් තියෙනවා නම් හොඳයි කියලා තමයි මට මේ සිරවූ ජීවිත ගෙවන දරුවන් මුණ ගැහෙන හැම වෙලේම හිතුණේ.මහේෂ් වගේ දරුවෙක්ට මේ වගේ තැනක් කොහොමත්ම ගැලපෙන්නේ නැහැ. එයා සාමාන්‍ය දරුවෙක් නෙමෙයි. එයා ඉන්න ඕන මන්ද මානසික දරුවන් පුනරුත්ථාපනය කරන තැනක. ඔහුට මානසික ප්‍රතිකාර අවශ්‍යයි. මෙතැන ඉන්න දරුවන්ට අවශ්‍ය මානසික සහනය හා මානසික වෛද්‍ය ප්‍රතිකාරවත් නොලැබෙද්දි මන්ද මානසික දරුවෙකුට ලැබෙන්නේ මොනවද? මහේෂ් එවලා තියෙන්නේ වැරැදිම තැනකට.දැන් මහේෂ් මෙතැන හිර කරලා අවුරුදු තුනක් ඉවරයි. එයාට එතැනින් කෑම බීම ලැබුණා. ඇඳුම්, පැළඳුම්, නිදියන්න ඉඩක් ලැබුණා. ලෙඩට බෙහෙත් ලැබුණා. එච්චරයි. එයාගේ ඉදිරි අනාගතේ සාර්ථක කරගන්න මන්ද මානසික දරුවෙකුට ලැබිය යුතු පුහුණුව ලැබුණේ නැහැ.මහේෂ්ගේ අම්මාටත් යමක් ලැබුණා. ඒ ‘නිදහස’ තාත්තෙක් නැතිව මන්ද මානසික දරුවෙකුට රැකවරණය සලසන එක ලේසි කටයුත්තක් නෙවෙයි. ඉතින් ඒ අම්මත් ආච්චි අම්මත් පසුගිය කාලයේ සැනසිල්ලෙන් හිටියා.එයාල තවත් සැනසිල්ලේ ම ඉන්න හිතනවා වගේ මහේෂ්ව මෙතැනින් නිදහස් කරලා තියෙද්දිත් එක්ක යන්න එන්නේ නැහැ.රැඳවුමේ අලුත් සර් කියන්නේ මහේෂ් ගේ ගෙදරට ලියුම් ඇරියා ඒත් එන්නෙ නෑ කියලා. මහේෂ්ට ලස්සන ගෙයක් තිබුණා කියලා මහේෂ් කියනවා. අලුත් සර් කියනවා මහේෂ් එක්ක ගෙන මහේෂ්ගේ ගමට ගිහින් එයාව අම්මටයි ආච්චිටයි බාර දෙනවා කියලා. මහේෂ්ටත් ඕන අම්මගේ සාරිපොටේ එල්ලෙන්න වෙන්න ඇති. අපි ලබන සතියෙත් කතා කරමු කියලා මම මහේෂ්ට සමු දුන්නා. එයා හිස දෙපැත්තට වනලා අහිංසක විදිහට හිනාවුණා හිනා වේලා බිමට නැමිලා මගේ සාරිපොට අල්ල ගෙන ටිකක් වෙලා ඒකේ හැඩ බැලුවා. අත ඇර දාලා කොහේදො දුරක හිත නවත්තගෙන හිටියා.දරුවො වැරැදි කරන්නේ ඇයි? නොදන්න කමට ද? නොතේරුම් කමට ද? දඩබ්බරකමට ද කියලා බලන්න ඕන. තමන් කෙරෙහි අවධානය රඳවා ගන්නත් දරුවො වැරැදි කරනවා. ඒත් මහේෂ් එහෙම නෙමෙයි. එයාට රැකවරණය ඕන. ඹකවරණය ලැබුණා. ඒත් ලැබිය යුතු තැනින් නෙමෙයි. වැරැදි තැනකින්. දැන් මහේෂ්ගේ නෑදැයොත් එයාට රැකවරණය සලසන්න ඉදිරිපත් වෙන්නේ නැහැ.මේ ළමයින් මේ ලෝකේ ඉන්න ඕන. එයාල මේ ලෝකෙට ඇවිත් තියෙන්නේ එයාලගේ වරදින් ම නෙවෙයි. එයාලගේ කරුමෙට...?අනේ මං දන්නේ නැහැ. ඔය කරුමේ ගැන නම් මට විශ්වාසයක් නැහැ. ඒත් මහේෂ්ට හිතන්න පුළුවන්නම් එයා කියයි.“ආ... මිස්... ඒ මගේ කරුමේ කියලා.”මට ඒක අහගෙන ඉඳලා එන්න වෙයි.මහේෂ්ට එයාගේ අදහස් ප්‍රකාශ කරන්න බැරි නිසා එයා වෙනුවෙන් මට අදහස් ප්‍රකාශ කරන්න වුණා. මම දන්නවා. මම වැරැදි නෑ. මහේෂ් සාමාන්‍ය යෞවනයෙක් වුණා නම්, තමන්ට අසාධාරණයක් වෙන කොට ඊට විරුද්ධව වචනයක් හරි කියාවි. මේ ලියැවුණු සෑම වචනයක්ම මහේෂ්ලා වෙනුවෙන් මයි.ටෙක්ලා පද්මිණි කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=as1008089</link>
    <topic>ඉතිහාසය අලුත් කළ උදලු පහර</topic>
    <author>ලීලානන්ද වික්‍රමසිංහ</author>
    <content>ඉතිහාසය අලුත් කළ උදලු පහරඉතිහාසගත පනාකඩුව තඹ සන්නස හමුවී ඇත්තේ මොරවක් කෝරලයේ පනාකඩුව ගමේ බෝගහදෙණිය නම් වෙල් යායේදීය. වටිනා තඹ පත්ඉරු තුනක ලියූ සන්නසක් ඇතුළත් මේ පත්ඉරු මුලින්ම ඇස ගැසී ඇත්තේ ඒ පළාතේ ගොවියකුට ය.ඒ ඓතිහාසික දිනය 1948 පෙබරවාරි මාසයේ දිනක උදැසනකයි. එම උදෑසන සුරවීර ගමගේ කරෝලිස් අප්පුහාමි තම පුතාත් සමඟ තම කුඹුර වෙත ගියේ එහි වතුර බැඳ නියර සකස් කිරීමටය.එවේලෙහි පස් පිඩැල්ලක් කපා ගැනීම සඳහා ඔහු ගැසූ උදලු තලය කිසියම් තද දෙයක ගැටෙනු ඔහුට දැනිණ. මඩ ඉවත් කර අතට ගත් දෙය දෙස ඔහු බැලුවේ මවිතයෙනි. මඩ සේදී ගිය ඇති තඹ පත්ඉරු ඉරු රැස් වැටී දිලිසෙන්නට ගත්තේය. කරෝලිස් අප්පුහාමිට හිතුණේ ම ඒවා රන් පත්ඉරු බවය.කරෝලිස් අප්පුහාමි මිය ගොස් දැන් බොහෝ කලකි.ඔහුගේ වැඩිමල් පුත්‍රයාගේ නිවස සොයා ගිය අප ඔහු හමුවිය. ඔහු සුරවීර ගමගේ සිඤ්ඤෝරිස් ය. වයස අවුරුදු 75 කි.උස හීන්දෑරි සිරුරකින් යුතු සිඤ්ඤෝරිස් ප්‍රසන්න පෙනුමකින් යුතු කෙනෙකි. එදා තාත්තා සමඟ කුඹුරට යන කොට ඔහුගේ වයස අවුරුදු 12 කි.“අපේ තාත්තා කුඹුරු ගොවිතැන් කළ හොඳ ගොවියෙක්. තාත්තා කුඹුරට යන කොට නිතරම වාගේ මාත් කැටුව යෑමට අමතක කළේ නැහැ.එදා කදිමට හිරු එළිය තිබුණු අපූරු දවසක්. වෙලාව මගෙ හිතේ එතකොට උදේ 10 ට විතර ඇති. තාත්තා නියර බඳින හැටි මම බලා සිටියා. තාත්තාගේ උදැල්ල පොළොවේ මොහොක හරි ගැටෙන ශබ්දය මටත් ඇසුණා. ඔහු වහා කුඹුරේ මඩ තුළ තිබී කිසියම් දෙයක් මතු කරගත්තා.ඒවා පැතලි තහඩු වගයකි. ඒවා මොනවාදැයි අපි කවුරුවත් දැන සිටියේ නැහැ.තාත්තා ඒවා ගෙදර ගෙනැවිත් ලුණු ගොරක දමා අතුල්ලා සේදුවාම ඒවායේ ලියා තිබෙන අකුරු වගයක් මතු වන්නට පටන් ගත්තා. තාත්තා හිතුවේ ඒවා බලගතු මන්තර ලියා ඇති පොතක පත්ඉරු කියලයි. ඔහු තරමක් බයට පත් වුණා. ඒ කාලේ මන්ත්‍ර ශාස්ත්‍රවලට බයක් ගමේ මිනිස්සු අතර තිබුණා. කවුරුවත් එවැනි දේට අගතියක් වෙන විදියට වචනයක්වත් පිට කළේ නැහැ.නෝනිස් අප්පුහාමි කියල වෙද මහත්තයෙක් ඒ කාලේ අපේ ගමේ හිටියා. එයා දැන උගත්කම් ඇත්තෙක්. තාත්තා එයාට එම පත්ඉරු පෙන්නුවා.ඒත් එයාට ඒ ගැන හරිහමන් තේරුමක් නොමැති බව කාටත් වැටහුණා. එම පත්ඉරු වී මල්ලකට මාරු කරන්න ඔහු යෝජනා කළා. පිහිවල විලි හදන්න ගන්නයි එයා ඒවා ඉල්ලලා තියෙන්නේ. තාත්තා ඒවා ඔහුට දුන්නේ නැහැ.”මෙහිදී මුළු රටම කරෝලිස් අප්පුහාමිට කෘතඥ විය යුතුය. මේ තරම් මිල කළ නොහැකි මේ තඹ පත්ඉරු තව ටිකකින් පිහි විලී බවට පත්වීමට ද ඉඩ තිබිණ.“මේ පත්ඉරු නිධානයක කොටසක් වෙන්නැති කියලත් තාත්තගේ විශ්වාසයක් තිබුණා. ඔහු එක් පත්ඉරුවක කොනක් කපා ගෙන ගොස් පරීක්ෂා කළා. ඒවා රන් නොවන බව එහිදී තහවුරු වුණා. මෙහි ඇති අක්ෂරවලට හානි නොවන ලෙස එම කොටස වෙන් කිරීම ගැන පරණවිතාන මහතා, කරෝලිස් අප්පුහාමිට අතිශයින් කෘතඥ විය.මේ කාලයේ කරෝලිස් අප්පුහාමිගේ නිවෙසේ අයට ලෙඩ දුක් හැදෙන්නට පටන් ගත්තා. කරදර පිට කරදර ඇති වුණා.මේවා සිදුවෙන්නේ මේ පත්ඉරු තමා සන්තකව ඇති නිසා යැයි කරෝලිස් අප්පුහාමි සිතුවා.“බැරිම තැන තාත්තා එම පත්ඉරු රැගෙන බෙංගමුව පන්සලේ ලොකු හාමුදුරුවන් හමුවෙන්නට ගියා. උන්වහන්සේ බෙන්ගමුවේ වේතියකන්දරාරාමයේ මොලොක්ගමුවේ සරණපාල හාමුදුරුවෝයි.හාමුදුරුවන් අපේ තාත්තාට නෑකමින් මස්සිනා වෙනවා. තාත්තා එම තඹ පත්ඉරු හාමුදුරුවන්ගේ බාරයේ තැබුවා.”මේ ගැන හැම තැනම ආරංචි පැතිරී ගිය පසු පල්ලෙගම මන්ත්‍රීතුමා සමඟ පැමිණි රජයේ නිලධාරීන් මාවරල පොළේ තාත්තගේ නම කියමින් ඔහු සෙවූ අන්දම සිඤ්ඤෝරිස් අප්පුහාමි අපට විස්තර කළේ මුවඟට නඟා ගත් සිනාවක් ඇතිවය.පසුව එම නිලධාරීන් කරෝලිස් අප්පුහාමි සොයා පැමිණ ඔහුගෙන් කට උත්තරත් ඇඟිලි අස්සනත් ලබාගත් සැටි ද ඔහු අපට පැවසුවේය.‘තාත්තා ඒ කාටවත් ඇත්ත කතාව කියලා තිබුණේ නැහැ. ඒ බයට. තාත්තාට ඔවුන් ගැන කිසිම විශ්වාසයක් තිබුණේ නැහැ. තාත්තා සිතුවේ ඔවුන් තාත්තා රවටා එම වටිනා පත්ඉරු ලබා ගන්නට තැත් කළ බවයි.බෙන්ගමුව පන්සලේ ලොකු හාමුදුරුවන් තමා හමුවෙන ලෙස කියා කරෝලිස් අප්පුහාමිට පණිවුඩයක් එව්වේ මේ අතරයි.“කරෝලිස් අර පත්ඉරු ටික හොරු අරගෙන ගිහින් නොවැ” කරෝලිස් විස්මයට පත් කරවමින් හාමුදුරුවන් කිව්වා. ඒත් හාමුදුරුවන් පසුව මෙහෙම කිව්වා.“කරෝලිස් බය කරන්නැයි මම එහෙම කිව්වේ. ඒවා කඹුරුපිටියේ වනරතන ඛ්ාමුදුරුවෝ කියවා බලන්න රැගෙන ගියා. ඒක වටිනා දෙයක්. රජ කෙනෙකු තඹ පත්ඉරුවල ලියවා තිබෙන සන්නසක්.”“හැබෑට!”අපේ රටේ ඉතිහාසයේ පැතිකඩක් හෙළි කරන ඒ වටිනා තඹ පත්ඉරු සොරුන් අතට යා නොදී රැක ගත්, ඒ ජාතික වස්තුව රැකගත් මිනිසාගේ කතාව ඕකය.මේ පත්ඉරු පිළිබඳ සැබෑ පුවත හෙළි වූයේ ඒවා එකල පුරාවිද්‍යා කොමසාරිස් සෙනරත් පරණවිතාන ශූ®රීන් අතට පත්වූවාට පසුවය.අඩසියවසක් මුළුල්ලේ සොළීන් යටතේ තිබු සිංහල රාජ්‍යය සතුරු උපද්‍රවවලින් මුදාගත් ධ් වන විජයබාහු රජතුමා විසින් තමාට ඒ සඳහා උපකාර වූ රුහුණේ ප්‍රධානියෙකුට පවරන ලද වරප්‍රසාද පිළිබඳ වාර්තා මේ තඹ පත්ඉරුවල සඳහන් වෙයි.එම ප්‍රධානයා දණ්ඩනායක සිත්තරුබිම් බුදල්හාවන්ඒ ගැන පත්ඉරුවල සඳහන් වන්නේ මෙසේයි.‘මේ ප්‍රධානියා බාල කල අප ඇති දැඩි කළේය. මහ වනයෙන් සොයා ගත් අල මුල් පලා වර්ගවලින් අප පෝෂණය කළේය. සතුරාගෙන් අප රැක ගත්තේ ය. තැන තැන සටන් කර අපට රුහුණු දේශය අවනත කරවා දී වනගත කඳුකරයෙන් අප මුදාගෙන අපගේ රාජ්‍යයේ නැවත අප පිහිටුවා ලූයේය.’මේ සටහන එසේ මෙසේ කෙනෙකුගේ එකක් නොවෙයි. ශ්‍රී ලංකාවේ අග්‍රගණ්‍ය රජෙකු ලෙස සලකන ධ් වැනි විජයබාහු මහ රජතුමාගේය. ලංකාවේ රජෙකු තමාගේ දුකට පත් ඉතිහාසය තමාගේ වදන්වලින් ම ලියපු එකම ලියවිල්ලත් මෙය බව පරණවිතාන මහතා කියයි.කරෝලිස් අප්පුහාමි එදා රැක දුන්නේ එවන් අගනා ලියවිල්ලක් සටහන් කරන ලද තඹ පත්ඉරු ය.එහෙත් මේ කතාව පිටුපස තරමක දුක්මුසු කතාවකුත් ඇති බව හෙළි වේ.තඹ පත්ඉරු සොයා ගත් තැනැත්තා ඒ බව රජයට නොදැන්වීම නිසා කරෝලිස් අප්පුහාමිට ලැබුණේ කිසියම් සහන ත්‍යාගයකි. එය රු. 500 ක මුදලකි. මෙහි දුක්මුසු පැත්ත නම් මේ කරෝලිස් අප්පුහාමිගේ පුත්‍රයා අද ගත කරන්නේ දුක් ගොඩක වීමය. ඔහුගේ පවුලේ තොරතුරු විමසූ විට ඔහුගේ ඇස්වලින් කඳුළු ගලන්නට පටන් ගත්තේය. ඔහුට දරු සම්පත් ඇතත් දෙවියන් ඒවා ඔහුට ලබා දී ඇත්තේ අඩුපාඩු සහිතවය.“පුතාගේ දැන් වයස අවුරුදු 42 ක්. එයා මන්ද මානසිකයි. කිසිම රස්සාවක් කරන්නට බැහැ. දුවගේ වයස අවුරුදු 33 ක්. එයා තරම අංශභාග තත්ත්වයක සිටිනවා. මේ දෙදෙනාම අවිවාහකයි. මේ දෙමවුපියන්ට ජීවිතයේ අවසාන කාලයේ දී ලැබී ඇති ත්‍යාගය ඉතා අකාරුණික නපුරු එකකි. ඔවුහු නොවිඳිනා දුක් විඳිති. බේත් හේත්වලට යන වියදම අධිකය. පාර දුෂ්කර නිසා රෝහලට යෑමට එක ගමනකට රු. 400 ක් වැය වෙයි. ඔවුන්ගේ නිවස අබලන්ය. යන එන පාරත් අබලන්ය. ජීවිතයත් අබලන්ය.ඔහුගේ පවුල ඇතුළු ගමේ බොහෝ අය ඉල්ලා සිටින්නේ අඩු තරමින් පනාකඩුව සිට දිවෙන පාර හෝ හදා දෙන ලෙසයි. මෙය මාවරල ප්‍රාදේශීය සභාවට අයත් බල ප්‍රදේශයකි. බලධාරීන්ගේ ඇස මේ දුක්බර ජීවිත ගත කරන මිනිසුන් වෙත යොමුවිය යුතුය. කිසියම් අයුරකින් ජාතික කර්තව්‍යයකට දායක වූ මිනිසාගේ පුත්‍රයා හා පවුල ගැන නොසලකා හැරීම අපට තරම් නොවේ.ලීලානන්ද වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=as10080810</link>
    <topic>රැකියාවේ දක්ෂ වූ පමණින් එහි දියුණුව අපේක්ෂා කළ නොහැක</topic>
    <author>සාකච්ඡා කළේ -රමණී සුබසිංහ</author>
    <content>රැකියාවේ දක්ෂ වූ පමණින් එහි දියුණුව අපේක්ෂා කළ නොහැකදහම් උයන 8තථාගතයන් වහන්සේ කොලිය දනව්වේ කක්කරපත්ත නම් නියම්ගම වාසය කරන සමයකි. දිනක් එහි පැමිණි දීඝජාණු කෝලිය පුත්‍ර තෙමේ බුදුරදුන් වෙත එළඹ මෙසේ කියන්නේ ය.“ස්වාමිනී භාග්‍යවතුන් වහන්ස. අපි පස්කම් සැප විඳින ගිහියෝ වෙමු. අපට මෙලොව හිත සුව පිණිස පවත්නා කරුණු හා පරලොව හිත සුව පිණිස පවත්නා කරුණු කවරේදැයි පැහැදිලි කොට දේශනා කළ මැනව.”“දිට්ඨ ධම්ම හිතාය”මෙලොව හිත පිණිස“දිට්ඨ ධම්ම සුඛාය”මෙලොව සුව පිණිස වන කරුණු සතරක් සහ පරලොව හිත සුව සඳහා වන කරුණු සතරක් බුදු රජාණන් වහන්සේ දේශනා කොට වදාළහ.වීර්යය හෙවත් උත්සාහ සම්පත්තිය, වෙහෙස මහන්සියෙන් උපයා ගත් ධනය රැකීම නම් වූ ආරක්ඛ සම්පත්තිය, යහපත් මිතුරු ඇසුර නම් වූ කල්්‍යාණ මිත්‍ර සම්පත්තිය, තමන් සතු වස්තුවෙහි ප්‍රමාණය දැන සමව දිවි ගෙවීම නම් වූ සමජීවිකතාව යන කරුණු පුද්ගලයා ගේ මෙලොව අභිවෘද්ධිය පිණිස වන බව එහිදී පැහැදිලි කළහ.මේ ලොව පහළ වූ ශ්‍රේෂ්ඨතම ශාස්තෘවරයා ලොව්තුරා බුදුරජාණන් වහන්සේය. උන්වහන්සේ ගේ ධර්මය එක් පැත්තකින් පුද්ගලයා ගේ ජීවිතය නිවැරැදිව හැඩ ගස්වා ගැනීමට මඟ පෙන්වන ජීවන මාර්ගයකි. ගිහියා ගේ දෛනික ජීවිතයට උපයෝගී කර ගත හැකි චාරිත්‍ර වාරිත්‍ර විධි, සමාජයේ අන්‍යයන්ට කරදරයක් නොවන සේ සැහැල්ලුවෙන් දිවි පවත්වා ගන්නා ආකාරය පිළිබඳ මහඟු උපදේශයන් රාශියක් බුද්ධ ධර්මයේ අන්තර්ගතය.බෞද්ධයින් වන අප ගේ මුඛ්‍ය පරමාර්ථය විය යුතු වන්නේ ද එවන් ජීවන මාර්ගයක් සකසා ගැනීමය. එහි දී බුදුරජාණන් වහන්සේ මෙලොව හිතසුව පිණිස දේශනා කොට වදාළ ඉහත සඳහන් ධර්ම කරුණු සතර ජීවිතයට ආදර්ශයක් කර ගත හැකි ය.ජීවත්වීම උදෙසා අප යම්කිසි රැකියාවක නිරත වෙමු. සතුටින් දිවි ගෙවීමට නම් ඒ ජීවනෝපාය මාර්ගයෙහි දියුණුවක් සංවර්ධනයක් තිබිය යුතුය. තමන් කරන කාර්යයෙහි දියුණුව ලැබීමට නම් ඒ පිළිබඳ මනා දක්ෂතාවක් තිබීම අත්‍යවශ්‍යය. අදක්ෂ පුද්ගලයාට දියුණු විය නොහැකි ය. ගොවිතැනෙහි අදක්ෂ නම් ගොවිතැන පිරිහෙන්නේ ය. වෙළෙඳාමෙහි අදක්ෂ නම් වෙළෙඳාම පිරිහෙන්නේ ය.ඉගෙනීමෙහි අදක්ෂ නම් ඉගෙනීමෙන් පිරිහෙන්නේ ය. මේ නිසා කවර කාර්යයක වුවද මනා අවබෝධයක් හා පුරුද්දක් තිබීම අත්‍යවශ්‍ය ය. කරණීය මෙත්ත සූත්‍රයෙහි ‘සක්කෝ’ ලෙසින් හඳුන්වා දුන්නේ ද මේ දක්ෂකමයි. ඔබ වෙළෙඳාමෙහි අදක්ෂයකු වීමට පුළුවන. එහෙත් ගොවිතැනෙහි ශූරයකු විය හැකි ය.“ලොවින් එකෙක් එක් දෙයකට වෙයි සමත” යන කියමන අපි අසා ඇත්තෙමු. ඔබට ද කිසියම් කර්මාන්තයක් පිළිබඳ දක්ෂතාවයක් තිබිය යුතුම ය. තෝරා ගත යුතු වන්නේ තමන්ට කළ හැකි කර්මාන්තයකි.රැකියාවෙහි දක්ෂ වූ පමණින් ම එහි දියුණුව අපේක්ෂා කළ නො හැකිය. අලස නොවීම ද වැදගත් ය. අනලස්ව කටයුතු කරන පුද්ගලයාට සිය බලාපොරොත්තු මුදුන් පමුණුවා ගත හැකි බව පෙන්වා දුන් බුදුරජාණන් වහන්සේ සිඟාලෝවාද පරාභව ආදි සූත්‍ර දේශනාවන්හි දී අලස වීමෙහි ආදීනව පෙන්වා දුන්හ. ඉතා ශීතය, ඉතා උෂ්ණය, සවසය, උදේය, බඩගිනිය, බඩ පිරුණේය යැයි කියමින් කටයුතු මඟ හරින පුද්ගලයා ගේ ධනය පිරිහෙන ආකාරය අවබෝධ කර දුන්හ.“උට්ඨාන වතෝ සතිමතෝ සුචි කම්මස්ස නිසම්ම කාරිනෝ සඤ්ඤතස්සච ධම්ම ජීවිනෝ අප්පමත්තස්ස යසොහි වඩ්ඪතී”උත්සාහවත්, සිහි නුවණ ඇති, පිරිසුදු ක්‍රියා ඇති, විමසා බලා කටයුතු කරන, හික්මීමෙන් යුතු දැහැමින් ජීවත්වන පුද්ගලයා ගේ යසස, කීර්තිය වැඩෙන්නේය. එසේ වීර්යයෙන්, අනලස්ව කටයුතු කරන අප ධනය උපයා ගත යුතු වන්නේ දැහැමි ලෙසය. දැහැමිව උත්සාහයෙන් යමක් උපයා ගත්තේ නම් ලැබෙන සුවය ‘අත්ථි සුඛය’ යි. උත්සාහයෙන්, කිසිවෙකුටත් අයහපතක්, වරදක් සිදු නොවන සේ යමක් හරි හම්බ කරගත්තේ යැයි දැනෙන සතුටයි.උත්සාහ සම්පත්තිය ඇති කර ගැනීමේ දී උපායශීලි වීම, විමසා බලා කටයුතු කරන පුද්ගලයකු වීම ද වැදගත්ය. උපායෙහි දක්ෂ පුද්ගලයාට පහසුවෙන් දියුණුව කරා යා හැකි බවට චුල්ල සෙට්ඨි ජාතකය මනා නිදසුනකි. චුල්ලත්තේවාසික නම් පුද්ගලයා පාරේ වැටී තිබු මී කුණක් විකුණා ධනවතකු වූ ආකාරය අපි අසා ඇත්තෙමු. කුඩා ගිනි පුපුරකින් මහා ගින්නක් ඇති කරගන්නා සේ නුවණැති පුද්ගලයා ඉතා ස්වල්ප දෙයකින් විශාල ධනයක් උපයා ගන්නා බව බුදුරජාණන් වහන්සේ දේශනා කොට වදාළහ.කුම්භ ඝෝෂක සිටුවරයා ගේ කතාව ද අප ගේ ජීවිතයට ආදර්ශයකි. කුම්භ ඝෝෂක ගේ මවුපියෝ වසංගත රෝගයකින් පෙළුණෝය. තම දරුවා ද රෝගයට ගොදුරු වේ ය යන බියෙන් නිවෙස හැර යන ලෙසත් පසු කලෙක පැමිණ සඟවා ඇති ධනය ලබා ගන්නා ලෙසත් දැනුම් දුන්නෝය. නිවෙස හැර යන මේ කුඩා දරුවා යොවුන් වියට එළැඹී තමන් හැදී වැඩුණ නිවෙසට පැමිණෙන්නේ නෑසියන් අසල්වැසියන් කිසිවකු නොහඳුනන්නේය. මවුපියන් ද මිය ගොසිනි.ධනය ලබා ගැනීමට උත්සාහ කළේ නම් තමන් සොරෙක් යැයි සිතා දඬුවම් දෙන බව දැන ආපසු යන්නේ දර කපා විකුණා දිවි රැක ගන්නේ ය. පාන්දරින් අවදි වී කෑ ගසා නගර වැසියන් නින්දෙන් පුබුදන්නේය. ඔහුට කුම්භ ඝෝෂක යන නම පට බැඳුණේ ද මේ නිසා ය. මේ කටහඬ හඳුනා ගත් රජු තොරතුරු දැන ඔහුට සිටු තනතුර පිරිනමන්නේය. දියණිය ද අවාහ කර දෙන්නේය. කලබල නොවී උපායශීලීව කටයුතු කළ නිසා මොහු ජීවිතය ජය ගත්තේ ය.දැහැමෙන් ඉපැයු ධනය ආරක්ෂා කර ගැනීම ද දියුණු වන පුද්ගලයා ගේ ලක්ෂණයකි. වෙහෙස මහන්සි වී හරි හම්බ කරගත් ධනය ගින්නෙන්, සොර සතුරන්ගෙන්, ජලයෙන්, රජුන්ගෙන් ආරක්ෂා කරගත යුතුය. ධනය පිරිහෙන දොරටුවලින් දුරස් වී සිටිය යුතුය. ධනය පිරිහීමේ දොරටු නම් කවරේ ද? ස්තී‍්‍ර ධුර්තයෙක් වීමය, සුරාවෙහි, සුදුවෙහි ධුර්තයෙක් වීම ය. පවිටු මිතුරන් ඇත්තෙක් වීම ය.දිය ඇතුළු වන දොරටු සතරක් හා දිය පිටවන දොරටු සතරක් ඇති මහා විලක් ඇතැයි සිතන්න. යමෙක් එහි දිය එන දොරටුව වසා දිය පිටවෙන දොරටු හැර දමන්නේ ය. මහා වැසි වසින කලක වුවද ඒ විල ජලයෙන් පිරී යන්නේ යැයි බලාපොරොත්තු විය නොහැක. පිරිහීමේ දොරටුවලට හසු වූ පුද්ගලයා ගේ ධනය පිරිහී යන්නේ ද එපරිදි ය.යම් පුද්ගලයෙක් පිරිහීමේ දොරටුවලින් දුරස් වී නම් ඔහු ගේ ධනය ද මනා සේ ආරක්ෂා වන්නේ ය. ඒ යම් සේ ද දිය ඇතුළු වන දොරටු සතරක් හා දිය පිටවෙන දොරටු සතරක් ඇති මහ විලක, දිය එන දොරටු හැර පිටවෙන දොරටු වසා දැමුවේ යැයි සිතන්න. මහ වැසි වසින කල ඒ විලෙහි ජලය වැඩිවීමක් විනා අඩුවීමක් බලාපොරොත්තු විය නොහැකිය. පිරිහීමේ දොරටුවලින් දුරස් වූ පුද්ගලයා ගේ දියුණු වන්නේ ද එපරිදි ය.ඉපයු ධනය නොකා නොබී බහිරවයන් රකින නිධානයක් සේ ආරක්ෂා කළ යුතු බව ද මින් කියැවෙන්නේ නැත. උපයා ගත් ධනය පරිභෝජනය කිරීම ද වැදගත් ය. තමන් ගේ ප්‍රයෝජනය පිණිසත්, අඹුදරුවන් ගේ ප්‍රයෝජනය පිණිසත්, නෑ හිත මිතුරන් ගේ ප්‍රයෝජනයටත්, ආගමික කටයුතු සඳහාත් යොදා ගත යුතු ය. ඒ සඳහා ලැබු ධනය පාලනය කිරීමේ නිසි සැලැස්මක්, කළමනාකාරිත්වයක් පවත්වා ගත යුතු ය. එහිදී නිවෙසේ ස්වාමි දියණියට පැවරෙන වගකීම සුවිශාලය. ගෙදර කටයුතු කලට වේලාවට කිරීමෙන්, මනා ලෙස සංවිධානය කිරීමෙන්, අරපිරිමැස්මෙන් දක්ෂව, අනලස්ව කටයුතු කිරීමෙන් උපයා ගත් ධනය මනා ලෙස පරිහරණය කර ගත හැකිය.කල්්‍යාණ මිතුරන් ඇසුරු කිරීම ද පුද්ගලයා ගේ මෙලොව හිත සුව පිණිසම වන්නේ ය. ඇසුරු කළ යුතු හා ඇසුරු නොකළ යුතු පුද්ගලයන් කවුරුන් ද යන්න පිළිබඳව බුදුරජාණන් වහන්සේ සිඟාලෝවාද සූත්‍රයෙහි දී පෙන්වා දුන්හ.මිතුරු ඇසුර නිසා තම ජීවිතය පරිහානිය කරා ගෙන ගිය පුද්ගලයන් පිළිබඳ තොරතුරු බෞද්ධ සාහිත්‍යයේ අප්‍රමාණය. අහිංසක කුමාරයා මිනිසුන් මරණ දරුණු පුද්ගලයකු බවට පත්වූයේ පවිටු මිතුරන් ඇසුරු කිරීම නිසා ය. අජාසත් රජු තම පියා මරා දැමීමට තරම් දරුණු පුද්ගලයෙක් වූයේ දෙව්දත් තෙරුන් වැනි පවිටු පුද්ගලයන් ඇසුරු කිරීම නිසා ය.පුද්ගලයාට යහ මඟ කියා දෙන භික්ෂුන් වහන්සේ බෞද්ධ සමාජයට හොඳ කලණ මිතුරන් ය. තමන් ගේ ම යහපත වෙනුවෙන් දිවා රෑ වෙහෙසෙන, හොඳ මඟ යවන්නට මඟ පෙන්වන මවුපියන් දරුවන් ගේ කලණ මිතුරන් ය. හොඳ නරක කියා දෙන, අධ්‍යාපනය ලබා දී ශික්ෂණය ඇති කරන ගුරුවරුන් දරුවන්ට කල්‍යාණ මිතුරන් ය. උපකාරක, සමානසුඛ දුක්ඛ, අනුකම්පක, අත්ථක්කායි යන මිතුරන් ඇසුරු කළ යුතු බව බුදුරජාණන් වහන්සේ දේශනා කොට වදාළහ.තමන් ගේ ආදායම හා වියදම හොඳින් දැන අය වැය සමව පවත්වා ගැනීම ද දියුණුවන පුද්ගලයා කෙරෙහි පැවතිය යුතු ගුණාංගයකි.“එකෙන භොගෙ භුඤ්ජෙය්‍ය ද්වීහි කම්මං පයෝජයෙ චතුත්ථංච නිධාපෙය්‍ය ආපදාසු භවිස්සති”මෙයින් කියැවෙන්නේ ආර්ථිකය කළමනාකරණය කර ගැනීම සඳහා වූ උපාය මාර්ගයකි. උපයන ධනයෙන් කොටසක් පරිභෝජනයටත්, කොටස් දෙකක් තමන් ගේ වෙළ හෙළඳාම්වල හෝ ගොවිතැන් කටයුතුවල දියුණුව සඳහාත්, තවත් කොටසක් කරදරයක දී ප්‍රයෝජනයට ගැනීම සඳහාත් වෙන් කළ යුතු ය.උපයා ගන්නා සුළු මුදලත් මෙසේ කොටස්වලට වෙන් කොට පරිහරණය කරන්නේ කෙසේදැයි ඔබට ගැටලුවක් මතු වීමට පුළුවන. බොහෝ දෙනා තම ධනය පරිහරණය කරන්නේ තවත් කෙනෙක් අනුකරණය කරමිනි. මහා ධනයක් හරි හම්බ කරන පුද්ගලයා තමන් ගේ අවශ්‍යතාවලට විය හියදම් කරන ලෙස සුළු මුදලක් ඇති පුද්ගලයාට වියදම් කළ නොහැකි බව තේරුම් ගත යුතු ය. එසේ වියදම් කිරීමෙන් තමන් ඉපැයූ ධනය සියල්ල ක්ෂය වී ගොස් තවත් අයගෙන් ණය වීමට සිදු වේ. එවන් පුද්ගලයාට ‘අනණ සුඛය’ එනම් ණය නැතිව ජීවත් වීමේ සතුට හිමි වන්නේ නැත. මේ නිසා පමණ දැන වියදම් කිරීමට, තමන් ගේ අවශ්‍යතා හසුරුවා ගැනීමට හුරු විය යුතු ය.සාකච්ඡා කළේ -රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=as10080811</link>
    <topic>කිතුල් මලට ඉලුක් කොළයට පණ පොවන කලාකරුවෙක්</topic>
    <author>ගඟ ඉහළ කෝරලේ සමූහ</author>
    <content>කිතුල් මලට ඉලුක් කොළයට පණ පොවන කලාකරුවෙක්රජයේ රැකියාවක් ලැබෙන තුරු බලා සිටින තරුණ තරුණියෝ රටපුරා සිටිති. ඔවුහු රජය රැකියා ප්‍රශ්නය විසඳන තුරු අවධානයෙන් පසු වෙති.නමුත් දිනෙන් දින ඉහළ යන ජීවන වියදම හමුවේ රැකියා ලැබෙන තුරු බලා සිටීමෙන් සිදුවනුයේ තවදුරටත් ජීවිතය එපා වීමයි.කිතුල් මල් වලින් නිර්මාණය කළ පාපිසිමෙසේ බලා සිටින තරුණ තරුණියන්ට රැකියා මඟක් ලබාදීමට කැමති කලාකාමී පියෙක් ගම්පල හලාගම දී අපට හමු විය. ඔහු නමින් සෝමදාස විජේරත්න ය.හෙතෙම වසර 40 ක සිට කිතුල් මල් ඉලුක් උණ පතුරුවලින් විවිධ භාණ්ඩ හා සැරසිලි සාදා තම ජීවනෝපාය ගෙනයන්නේ ය.දැනට තරුණ තරුණියන් 150 ක් පුහුණු කර ස්වයංරැකියා සඳහා යොමු කර ඇත.“අද මා සියලු වියදම් හැර මාසික ආදායම රු. 10,000 ක් ලබා ගන්නවා. මගේ මේ කර්මාන්තයට අත දෙනවා නම් රැකියා නැති තරුණ තරුණියන්ට පුහුණුව ලබාදී ස්වයංරැකියා සඳහා යොමු කිරීමට මා කැමැතියි.මැතිවරණ කාලයට ගමට එන විවිධ දේශපාලනඥයන් පොරොන්දු දී ගියත් අද වනතුරු ඒ කිසිවක් ඉටු වී නැත.එම නිසා මෙම කර්මාන්තයට අත ගැසීමට කැමැති තරුණ තරුණියන්ට පුහුණුව ලබාදීමට මා කැමැතියි. එයට රජයේ හෝ පෞද්ගලික සහාය අවශ්‍යයි.ඔහුගේ ලිපිනය සෝමදාස විජේරත්න, සෝමදාස ඉන්ඩස්ට්‍රිස් හලාගම, ගම්පල.ගඟ ඉහළ කෝරලේ සමූහජේ. ජනප්‍රියඉලුක් ගසින් නිර්මාණය කළ චිත්‍රයක් සමඟ විජේරත්න මහතාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=av1008081</link>
    <topic>කවුළු දොරින්</topic>
    <author>හිරුණි</author>
    <content>කවුළු දොරින්කලක් ජනතා ප්‍රසාදය නොඅඩුව දිනා ගත් ‘චාතුර්යා’ ටෙලි නාට්‍යයේ දෙවැනි කොටස මේ දිනවල ස්වර්ණවාහිනිය ඔස්සේ විකාශය වෙනවා.මේ ටෙලි නාට්‍යයේ ප්‍රධාන නළු චරිතය මෙන්ම නිෂ්පාදකවරයාගේ භූමිකාව නිරූපණය කරන්නේ ද ජනපි‍්‍රය, ප්‍රවීණ නළු රොජර් සෙනෙවිරත්න. රොජර් පසුගිය කාලයේම අතිශයින්ම කාර්ය බහුල වෙලා හිටියේ මේ ටෙලිනාට්‍යයේ වැඩ කටයුතු වෙනුවෙන්.‘චාතුර්යා’ දෙවැනි කොටසේ රූගත කිරීම් සෑහෙන ප්‍රමාණයක් ඉන්දියාවේදී සිදුකළ යුතුව තිබූ බැවින් ඒ සඳහා ටික කලක් ඉන්දියාවේ රැඳී සිටින්නට ද ඔහුට සිදුවුණා.ඉන්දියාවේ රූගත කිරීම් අවසන් වුවත් ලංකාවේදී කළ යුතු රූගත කිරීම් මේ මොහොත වන විටත් සිදුවන අතර එහි සංස්කරණ කටයුතු සඳහා සම්බන්ධ වීමට ද රොජර්ගේ කාලය වැය වෙනවා.මේ අතරම තවත් නිෂ්පාදන කටයුත්තක් සඳහා ඔහුගේ සිත යොමු වී ඇති ආකාරයක් පිළිබඳව පසුගියදා ඔහුත් සමඟ කළ කතා බහේදී අපට දැනගන්නට ලැබුණා. ඒ ප්‍රවීණ චිත්‍ර ශිල්පී දයා රාජපක්ෂගේ චිත්‍ර කතාවක් වන ‘මවුලානා’ ටෙලි නිර්මාණයක් ලෙස එළි දක්වන්නට ඔහු දක්වන උනන්දුවයි. මේ දිනවල එහි තිර පිටපත පිළිබඳ සාකච්ඡාවක නිරත වෙමින් සිටිනවා.කලා කටයුතු වෙනුවෙන් සිය දායකත්වය උපරීමයෙන් පිරිනමන අතර රොජර් පළාත් සභා මන්ත්‍රීවරයෙක් ලෙසට දේශපාලන ක්ෂේත්‍රයට සහ පොදු ජනතාවට ඔහුගෙන් ඉටුවිය යුතු යුතුකම් ඉටුකිරීමට ද අමතක නොකරන වග අපට දැනුණේ ඔහු පසුගිය දා නුගේගොඩ චැපල් පාර කාපට් කිරීම සඳහා වෙහෙස වූ ආකාරය දැකීමෙනි. කෙතරම් කාර්ය බහුල වුණත්, කලා කටයුතු තිබුණත් ජනතාව වෙනුවෙන් ඉටුකළ යුතු දේ නොපිරිහෙළා ඉටු කරන්නට තමන් බැඳී ඉන්න බව ඔහු අප සමඟ පැවසුවේය.සිරස සුපර් ස්ටාර් වැඩසටහන බිහිකළ ගායික ගායිකාවන් අතරින් අමිලා නදීශානිට හිමි වන්නේ සුවිශේෂි ස්ථානයකි. මේ දිනවල ඇය ගායිකාවකට අමතරව නිළියක් වශයෙන් ද ක්ෂේත්‍රයට පැමිණ සිටියි. ඇගේ කුලුඳුල් රංගනය ඇතුළත් ටෙලිනාට්‍ය ද්විත්වයක් මේ දිනවල විකාශය වේ.ඒ සිරස රූපවාහිනියේ විකාශය වන ‘හිරුමලී’ සහ ‘වැහි පබළු සේල’ය.රංගන කටයුතුවලට යොමු වුණත් අමිලා සිය ගායන කටයුතු පිළිබඳ විශේෂයෙන්ම උනන්දුය. පසු ගිය දිනක ඇය ‘පිං භාර ඔබ දකිද්දී’ යනුවෙන් ඉතාම අලංකාර ගීතයක් රූප රචනා කළාය.ඒ සඳහා ඇයට යුග ගායනයෙන් එක්වූයේ දිම්ත්‍රිය. ඇගේම ගීතයක් රූප රචනා කරන්නට ද සූදානමින් සිටින ඇය පසුගියදා චිත්‍රපට පසුබිම් ගායනයට ද එක් වූවාය. ඒ සුමිත් ගල්හේන අධ්‍යක්ෂණය කරන ‘සක්විති දඩයම’ සිනමා පටය වෙනුවෙනි.පසුගිය සති අන්ත පුවත්පත වූ ලිපියකින් අපට දැනගන්නට ලැබුණේ ජනපි‍්‍රය ගායකයකු වන මධු මාධව අරවින්ද නැවත විවාහ වෙන්නට බලාපොරොත්තුවෙන් සිටින බවය. මේ නිසාම පසුගිය දිනක ඒ පිළිබඳව විමසන්නට සහ ඔහුගේ නව නිර්මාණ කටයුතු පිළිබඳ විමසන්නට ඔහුට කතා කළා.මේ දිනවල මධු අලුත් ගීත දෙකක් නිර්මාණය කරමින් සිටින අතරම ඔහුගේ දෙවැනි ග්‍රන්ථය රචනා කරමින් සිටී.සමාජ විද්‍යාත්මක පසුබිමකින් යුතුව ‘විශ්වාසය’ පිළිබඳව ඔහු මේ ග්‍රන්ථය රචනා කරමින් සිටියි. ‘විශ්වාසය’ නිසා සමාජයේ පවතින සමතුලිතභාවය බිඳී යන ආකාරය මේ තුළින් කියන්නට උත්සාහ කරන බව ද ඔහු පැවසුවේය.ඔහුගේ විවාහය පිළිබඳ ඔහු අරුත් දැක්වූයේ අලුත් අදහසකිනි. ඒ අදහස ඔහු අපට ප්‍රකාශ කළේ මේ වචන වලිනි.“පුංචි කාලේ ඉඳලම මට ගැහැනු පිරිමි යාළු මිත්‍රයෝ ගොඩාක් හිටියා. මේ අය මම මගේ වචනයෙන් හැඳින්වූයේ ‘අරවින්ද යාය’ නමිනුයි.මේ අරවින්ද යායේ සමහර ගස් මැරිලා ගියා හිටපු හැටියේ ඒ ගැන මතක් කරලා අතීතයට ගිහින් එන අවස්ථාත් තිබෙනවා.මගේ අරවින්ද යායේ අවුරුදු 08 - 10 කින් මල් පිපුණේ නෑ. එළඹෙන දෙසැම්බර් ජනවාරි මාසේ වෙන කොට මගේ අරවින්ද යායේ මලක් පිපී ගෙන එනවා කියලා මට දැනෙනවා. මම දන්නවා මගේ අතින් යුතුකම් ඉටු නොවුණත් මා දිහා බලා ඉන්න ආදරණීය පේ‍්‍රක්ෂක පිරිසක් ඉන්නවා කියලා. ඒ ආදරණීය දවස ගැන එතකොට ඒ හැමෝටම කියන්නම්.”තාරකා වාසලමුදලි ආරච්චි අප හඳුනා ගත්තේ රූපවාහිනී නිවේදිකාවක, ටෙලිනාට්‍ය රංගන ශිල්පිනියක මෙන්ම නවකතා කාරියක වශයෙනි. ඇගේ පළමු නවකතාව වූ ‘අන්දර මණ්ඩියෙන් පසු ඈ අතින් රචනා වූ ‘දෙහි’, ‘මැටි’, ‘කළු’ වැනි නිර්මාණ බොහෝ දෙනාගේ කතාබහට ලක්විය.විශේෂයෙන්ම මේ අකුරු දෙකේ නම් නිසාවෙන් එහි සුවිශේෂත්වයක් ඇතිවිය. තාරකා තම නිර්මාණ බොහෝ විට පෙළ ගස්වා ඇත්තේ කිසියම් පර්යේෂණයකින්, නිරීක්ෂණයකින් පසුවය.ඒ නිසාම ඈ මේ දිනවල සිය මීළඟ නවකතාව වෙනුවෙන් පර්යේෂණ කටයුත්තක නියැලෙන බව අපට දැනගන්නට ලැබුණි. ඒ සමඟම ටෙලි නාට්‍යයක රංගනයක් සඳහා ද මේ දිනවල සූදානමින් සිටී.මේ අතරම පසුගියදා අපට ජනපි‍්‍රය සිනමා හා ටෙලි නාට්‍ය නිළියක වන පියුමි පුරසිංහ මුණ ගැසුණි. ඇය මේ දිනවල විකාශය වන ‘ඉතිං ඊට පස්සේ’, ‘වහින්න මුතු වැස්සක්’, වැනි ටෙලි නාට්‍යවලින් පේ‍්‍රක්ෂකයින් හමුවේ. ඒ අතරින් ‘ඉතිං ඊට පස්සේ’ හි ‘කෝෂලී’ ගේ චරිතයට විශේෂ පේ‍්‍රක්ෂක ප්‍රතිචාර ලැබෙන බව පැවසුවාය.පියුමි කලා ක්ෂේත්‍රයට පැමිණියේ සිනමා නිළියක වශයෙනි. එහෙත් මේ දිනවල ඇය වැඩිපුරම පේ‍්‍රක්ෂකයින් හමුවන්නේ පුංචි තිරයෙනි.ඇගේ සිනමා රංගනයක් අප අවසන් වරට දුටුවේ ‘තුෂාරා’ දෙවැනි නිෂ්පාදනයෙනි. මේ දිනවල රූගත වෙමින් පවතින ‘බොඳ මීදුම්’ ටෙලි නාට්‍යයේ රූගත කිරීම් සඳහා ඈ සම්බන්ධ වී සිටියි.ඉදිරියේදී චිත්‍රපට කිහිපයක් සඳහාම ආරාධනා ලැබී තිබෙන බවත් ඉදිරියේදී වැඩිපුර සිනමාවට යොමු වීමට බලාපොරොත්තු වන බව ඇය පවසයි.හිරුණිසංගීත් නිපුන් මහාචාර්ය සනත් නන්දසිරි මීට බොහෝ කලකට ඉහත තනුවක් නිර්මාණය කොට, සංගීතය සපයා ගායනා කළ “එදා මෙදාතුර” ගීතය ගැන පුන පුනා ලියැවෙනු බලා සිටියෙමු.මෙය විමල් ජයශාන්ත අතින් ලියැවුණු එකම ගේය පදමාලාව යයි යමුනා මාලිනී පෙරේරා සඳහන් කරන්නේ කෙලෙසද? එම රචකයාගේ එකම දියණිය යයි පවසන තාරුකා මුතුමාලි මෙය උක්ත රචකයා රචනා කළ ප්‍රථම ගීතය නොවන්නේ යයි පවසන්නේ කවර පදනමක් යටතේද?මේ පදමාලාව හැත්තෑව දශකයේ ශ්‍රී ලංකා ගුවන් විදුලි සංස්ථාවේ විශිෂ්ට ශ්‍රේණියේ සරල ගී වැඩසටහනක් උදෙසා තෝරාගෙන ගායනා කරන ලද්දකි. මෙය තෝරා ගැනෙද්දීත් එය ගීතයක් වශයෙන් සැකසෙද්දීත් මා එතැනය. මා පමණක් නොව කවියෙකු වන මා මිත්‍ර බුද්ධදාස ගලප්පත්ති ද ඒ රාත්‍රියේ සනත් අයියා ගේ නිවෙසේ සිටි බව හොඳින් මතකය.මෙය තෝරා ගැනෙද්දී උක්ත රචකයා ගේ බිරිඳ සැබවින්ම මියගොස් ඇති බවත් ඔහුගේ දුක තුනී කිරීමට මෙය ගායනා කළ යුතු බවත් සනත් මල්කාන්ති දෙදෙනාම කීහ. ඔහු මීට පෙර ගීතයක් ලියා නොතිබූ බව ස්ථිරය. මෙය සනත් අයියාගේ අත පත්වන විට කොළ එකහමාරක් පමණ ලියැවුණකි.  ”ඊස් මීස් නැති සෙනඟ මැදින්මහ නගරය මැද්දේකුහුඹි රැලක් සේ”මෙය ගීතයක් වුණේ කෙලෙසදැයි බුද්ධිත් මමත් දුටිමු. දනිමු.විමල් ජයශාන්ත යන නම ගීත රචකයකු ලෙස කියවේ නම් එකී ගෞරවය සහමුලින්ම සනත් නන්දසිරි හා එය තෝරා ගැනීමේදී නොමඳ සහායක් දුන් මල්කාන්ති නන්දසිරිට හිමිවිය යුතු බව මෙසේ ලියා තබමි. සත්‍යය මෙය මිස අන් කිසිවක්ම නොවේ.සුනිල් ගුණවර්ධනජනමාධ්‍ය ඡායාරූප ශිල්පයේ හසළයකු වන ශ්‍රී ලාල් ගෝමස්ගේ සිය 30 අවුරුදු වෘත්තිය අත්දැකීම් පෙළ ගස්වමින් පවත්වන ‘ශ්‍රී 30’ ඡායාරූප ප්‍රදර්ශනය කොළඹ ජාතික කලාභවනේදී මේ මස 20, 21, 22 තෙදින තුළදී පැවැත්වේ.යුද්ධය - සාමය - දේශපාලනය - සොබාදහම – ක්‍රීඩා - ශ්‍රී ලාංකේය ජන ජීවිතය සහ විලාසිතා ඇතුළු ඡායාරූප ශිල්පයේ පැතිකඩ රැසක් ඇතුළත් මෙම ප්‍රදර්ශනයට ඡායාරූප 350ක් පමණ ඇතුළත්ය.මෙය එතෙක් මෙතෙක් මෙරට පැවැති වැඩිම ඡායාරූප සහිත ප්‍රදර්ශනයක් ලෙස වාර්තාගතවනවා ඇත.ශ්‍රී ලාල්ගේ ‘ශ්‍රී 30’ ඡායාරූප දැක්ම විවෘත කිරීම 20 වැනි දින පෙ.ව. 10.15 සිදුකෙරේ. දිනපතා පෙ.ව. 10.00 සිට සවස 6.00 දක්වා ප්‍රදර්ශනය පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=av1008082</link>
    <topic>නොසැලී හිටපු නිසයි අදත් රැඳී ඉන්නේ</topic>
    <author>හේමාලි විජේරත්න</author>
    <content>නොසැලී හිටපු නිසයි අදත් රැඳී ඉන්නේඅර්ජුන් කමලනාත්නළුවෙකුට සිනමාවේ ස්ථාවරත්වයක් ගොඩනඟා ගැනීම ලේසි පහසු කාර්යයක් නොවේ. අද බොහෝ ප්‍රවීණ, ජනප්‍රිය නළු නිළියන්ගේ අතීත කතා අසත්දි ඔවුන් මේ ගමන පැමිණෙන්නට කළ අප්‍රමාණ කැපකිරීම් හා විඳි දුක් ගැහැට පිළිබඳ අසත්දි විටෙක පුදුමත් සිතේ. එහෙත් සංසාරයේ ඇතිවුණු බැඳීමක් පරිද්දෙන් සිනමාවටම ඇඟෑලුම්පාන කෙනෙක් තම ඉලක්කය සපුරා ගැනීමට, පැමිණි දුක් පැණි රසයැයි සිතමින් නොයෙක් දුක් ගැහැට විඳියි.එහෙත් ඔහුට හෝ ඇයට අතීතය දෙස පසුකලෙක හැරී බලත්දී දැනෙනුයේ අප්‍රමාණ සතුටකි. එවන් සතුටකින් අතීතය දෙස හැරී බලමින් වර්තමානයේ සාර්ථකව සිනමා ලෝකයේ සැරිසරන ජනප්‍රිය නළුවෙක් පසුගිදා අපට මුණගැසිණි. ඔහු අර්ජුන් කමලනාත්ය. මේ දිනවල තිරගතවන සුනිල්සෝම පීරිස්ගේ ‘ජය පිට ජය’ චිත්‍රපටයේ ප්‍රධාන නළුවා ඔහුය.අර්ජුන් කොහොමද ‘ජය පිට ජය’ චිත්‍රපටයට ලැබෙන ප්‍රතිචාර?ඉතාමත්ම හොඳ ප්‍රතිචාර ලැබෙමින් පවතිනවා. මම ‘සුදු හංසි’ චිත්‍රපටයේ රඟපෑමෙන් පසුව තමයි මේ චිත්‍රපටයේ රංගනයට එක්වුණේ.සුනිල්සෝම පීරිස් අධ්‍යක්ෂණය කරපු මේ චිත්‍රපටය එක පැත්තකින් බැලුවම අපේ සිනමා ඉතිහාසයේ සුවිශේෂී සන්ධිස්ථානයක්.ඒ මොකද සුනිල්සෝම පීරිස් අධ්‍යක්ෂණය කරපු පනස් හතරවැනි චිත්‍රපටය මේක.සිනමා ඉතිහාසය පුරාම සුනිල්සෝම කියන නමට තිබෙන්නේ ඉතා ඉහළ තැනක්.ඒ මොකද ඔහු බොක්ස් ඔෆිස් වාර්තා තියපු චිත්‍රපට තැනූ අධ්‍යක්ෂවරයෙක්. ඉතින් ඔහු වැනි ප්‍රවීණයකුගේ 54 වැනි නිර්මාණයට සම්බන්ධ වෙන්න ලැබීමත් භාග්‍යයක් කොට සලකනවා.ඔබ සිනමාවට පය ගැහුවේ බොහෝ දුක් කම්කටොලු බාධක, විවේචන මැද. අද ඔබ ඉන්න තැන ගැන ආපස්සට හැරී බලද්දි මොනවද හිතෙන්නේ?ඇත්තටම මට ලොකු සතුටක් දැනෙනවා. මගේ අතීතය දිහා ආපස්සට හැරෙද්දි මම සිනමාවට එනකොට මට නොයෙක් බාධක ආවා.මල්වලට වඩා ගල් තමයි මගේ දිහාට එල්ල වුණේ. ඒ වුණාට ඒ ගල් අතරින් අද මං දිගු ගමනක් ආවා.ඒ කිසි දේකින් නොසැලී සිටිය නිසා තමයි අදටත් මම ක්ෂේත්‍රයේ රැඳී සිටි්නේ.මේ වෙනකොට මම චිත්‍රපට 40ක විතර රඟපාලා තිබෙනවා. ඒ නිසා ඒ අතීතය දුක්බර වුණත් ආපස්සට හැරිලා බලත්දි මට සතුටුයි.අපේ සිනමාවේ හිටි ජනප්‍රිය නළුවෙකු අනුකරණය කරනවා කියල සමහරු ඔබට චෝදනා කළා?ඔව්. ඒකනේ මම කිව්වේ මට මල්වලට වඩා ගල් ආවේ කියලා.ඔය ජනප්‍රිය නළුවෙක් කියලා කියන්නේ වෙන කාටවත් නොවෙයි විජය කුමාරතුංග මහත්මයාටයි.එතුමාව අනුකරණය කරන්න ගිය නළුවෝ බොහොමයක් හිටියා.නමුත් අද ඒ එක්කෙනෙක්වත් ක්ෂේත්‍රයේ නෑ. මමත් ඔහු අනුකරණය කළා නම් මටත් අද මෙහෙම මෙතන ඉන්න ලැබෙන්නේ නෑ.මම ඔහු අනුකරණය කරපු නැති නිසයි අදත් සිනමාවේ රැඳිලා ඉන්නේ. ඒකට විශේෂම හේතුව මගේ ප්‍රේක්ෂකයෝ. ඔවුන් තමයි මාව මේ තැනට ඔසවා තබන්නේ.ඔබ මෙතෙක් රඟපෑවේ ජනප්‍රිය රැල්ලේ චිත්‍රපටවල පමණයි නේද? ඇයි ඔබට සම්භාව්‍ය ගණයේ චිත්‍රපටයක රංගනයට අවස්ථාව නොලැබුණේ?ඒකට හේතුව කියන්න නම් මම දන්නේ නෑ. නමුත් එහෙම අවස්ථාවක් නොලැබුණා කියලා මට කනගාටුවකුත් නෑ. නමුත් පසුගිය කාලේ මම රඟපෑව ‘සුදු හංසි’ චිත්‍රපටය වාණිජ රැල්ලේම චිත්‍රපටයක් නොවෙයි. එහි මට යමක් කරන්න තිබුණු සමාජයට ආදර්ශයක් ගෙන දෙන චිත්‍රපටයක්.බොහෝ දෙනාගේ හොඳ ප්‍රතිචාර ඒකට මට ලැබුණා. ඒ වගේම තමයි එවැනි සම්භාව්‍ය ගණයේ චිත්‍රපටයක රංගනයට අවස්ථාවක් පසුගිය කාලයේ මට ලැබුණා. ඒ ආරාධනය ලැබුණේ ප්‍රවීණ චිත්‍රපට අධ්‍යක්ෂ ජයන්ත චන්ද්‍රසිරිගෙන්.ඒ ඔහු කරන්නට බලාපොරොත්තු වුණු ‘දුටුගැමුණු’ චිත්‍රපටයේ. එහෙත් මගේ අහේතුවකටද මන්දා තවම ඒක කෙරුණේ නෑ.පසුගිය කාලයේ තිරගත වුණු ‘සුදු හංසි’ චිත්‍රපටයේත් මේ දිනවල තිරගත වන ‘ජය පිට ජය’ චිත්‍රපටයේත් ඔබේ පෙම්වතිය විදියට රඟපාන්නේ අමීෂා කාවින්දි. ඉදිරියට ඔබ රඟපාන්නේ ඈ සමඟ පමණද?නෑ එහෙම එකක් නෑ. මීට ඉස්සරත් මම අනූෂා දමයන්ති ඇතුළු තවත් බොහෝ නිළියන් සමඟ රංගනයට එක්වී තිබෙනවා.අමීෂා එක්ක විතරක් රඟපානවා කියලා තීරණයක් අරන් නෑ. පසුගිය චිත්‍රපට දෙකක විතර එහෙම රඟපාන්න වුණා එච්චරයි.’ජය පිට ජය’ චිත්‍රපටයේ රඟපාන්න ගිහින් ඔබට අසනීපත් වුණා කියලා ආරංචියි.ඔව්. ඒ චිත්‍රපටයේ අන්තිම හරියේ ෆයිට් තිබෙනවා.එවැනි අවස්ථාවක මගේ කකුලට මොකක්ද වෙලා ඇඳට වෙලා ඉන්න වුණා. දැන් නම් සනීපයි.මේ දිනවල මොනවද කරන්නේ?තවත් අලුත් චිත්‍රපටයක රංගනයට එක්වෙමින් සිටිනවා. ඒ සුමිත් ගල්හේන අධ්‍යක්ෂණය කරන ‘සක්විති දඩයම’ චිත්‍රපටය.ජැක්සන් සහ මැක්සිමස් කියන ප්‍රධාන චරිත දෙක වටා දිවෙන චිත්‍රපටයක්. මම ජැක්සන්.මැක්සිමස්ට රඟපාන්නේ විජය නන්දසිරි. කොළඹ අවට තමයි මේ චිත්‍රපටයේ රූගත කිරීම් තිබෙන්නේ. තවත් චිත්‍රපටයකටත් ආරාධනා ලැබිලා තිබෙනවා. තිර පිටපතත් මේ වෙනකොට මම කියවල ඉවරයි. බොහෝ විට ඒ චරිතය මම කරයි.සිනමාවේ ඉදිරි අනාගතය කොහොම වෙයිද?අනාගතය සුබවෙයි කියන බලාපොරොත්තුව තමයි මගේ හිතේ නම් තියෙන්නේ.චිත්‍රපට සංස්ථාව වුණත් නව පාලනයකට නතුවෙලා තිබෙනවා.ඒ නිසා සිනමාවට වැඩක් වෙන දෙයක් කරයි කියන බලාපොරොත්තුව තිබෙනවා.හේමාලි විජේරත්නඡායාරූපය- සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=av1008083</link>
    <topic>70 දශකයේ සුන්දර පෙම්වතා දැන් රෝද පුටුවේ</topic>
    <author>සේමාලි කැල්ලපත</author>
    <content>70 දශකයේ සුන්දර පෙම්වතා දැන් රෝද පුටුවේඉන්දියාවේ පසුගියදා පැවැති ෆිල්ම් ෆෙයාර් සම්මාන උලෙළ බච්චන් පවුල විසින් වර්ජනය කරනු ලැබීම බොලිවුඩ් සිනමාවේ කතාබහට ලක්වූ මාතෘකාවක් විය. සිනමා උලෙළ වර්ජනය කළත් අමිතාබ් බච්චන් පුවත්පත්වල පළවූ සිනමා උලෙළේ ඡායාරූප හා විස්තර බැලීමට අමතක නොකළේ ය. ඒ විස්තර අතරේ දුටු දෙයකින් ඔහු දැඩිසේ කම්පාවට පත්වූ බවක් ඉන්පසු පුවත්පත්වලින් වාර්තා වූයේ ය.මෙවර සම්මාන උලෙළේ දී අමිතාබ් ගේ සමීපතම නළුවකු වන ශෂී කපූර්ට ජීවිතයේ එක්වරක් පමණක් පිදෙන සම්මානය පිරිනැමිණ. මෙම සම්මානය අමිතාබ් බච්චන් අතින් ශෂීට පිරිනැමීමටයි සංවිධායකයන් මුලදී කටයුතු යොදා තිබුණේ. නමුත් අමිතාබ් උලෙළ වර්ජනය කළ නිසා සම්මානය පිදුණේ නිළි ශබානා අෂ්මි අතිනි.මෙම සම්මානය පිළිගැනීමට ශෂී කපූර් පැමිණියේ රෝද පුටුවකිනි. රෝගාතුරව අබල දුබල තත්ත්වයේ පසුවන ශෂී රෝද පුටුවකින් පැමිණි අන්දම පුවත්පත් ඡායාරූප මගින් දුටු අමිතාබ් දැඩි සේ කම්පාවට පත් වී ඇත්තේ ය. ශෂී රෝද පුටුවකින් පැමිණීම තමාට අදහාගත නොහැකි වූ බව අමිතාබ් පුවත්පත්වලට පසුව පවසා තිබුණේ ය.ශෂී කපූර් යනු ඉන්දියාවේ ප්‍රථම සිනමා පවුල ලෙස හැඳින්වෙන සුප්‍රසිද්ධ කපූර් පවුලේ සාමාජිකයෙකි. හින්දි සිනමාවේ පතාක යෝධයකු බඳු රාජ් කපූර්ගේ සහ ෂම්මි කපූර් ගේ බාල සොහොයුරා ය. ඔවුන්ගේ පියා ප්‍රීති විරාජ් කපූර් ය. බොලිවුඩ් සිනමාවේ දී ශෂී ලෙසින් හැඳින්වූවද ඔහුගේ නියම නම බල්බිර් රාජ් කපූර් ය.මොහු චිත්‍රපට රඟපෑම ආරම්භ කළේ එක්දහස් නවසිය හතළිස් ගණන්වල දී ය. ඔහු සිනමා ලෝකයේ මතක හිටින චරිතය රඟපෑවේ 1948 දී ‘ආග්’ චිත්‍රපටයේ ය. මේ චිත්‍රපටයේ රාජ් කපූර් ගේ චරිතයේ කුඩා අවදිය රඟපෑවේ ශෂී ය. 1951 දී රඟපෑ ‘අවාරා’ චිත්‍රපටය ද ඔහුගේ රංගන කුසලතාව එළිදැක්වීය.නළුවකු ලෙස ශෂී කපූර් පෙරට ආවේ 1961 දී ඔහු රඟපෑ යෑෂ් චොප්රා අධ්‍යක්ෂණය කළ ‘ධර්ම්පුත්‍ර’ චිත්‍රපටයෙනි. ඉන්පසු දිගින් දිගටම චිත්‍රපට 100 ක පමණ රඟපෑවේය. 1960, 70 සහ 80 දශකයේ මුල් අවදියේ ශෂී බොලිවුඩ් චිත්‍රපටවල ඉතා ජනප්‍රිය නළුවෙකු වූයේ ය.ඒ ඔහුගේ ඉතා ජනප්‍රිය චිත්‍රපට, වූ ‘වක්ත්’ (1965) ‘ජාබ් ජාබ් පුල් කීල්’ (1965) , ‘කනියාඩන්’ (1969), ‘හසීනා’ මාන් ජායෙගී’ (1968), ‘චෝර් මචායේ චෝර්’ (1974) ‘දීවාර්’ (1975), ‘කබී කබී’ (1976), ‘ෆකීරා’ (1976), ‘ත්‍රිශුල්’ (1978), ‘සත්‍යම් සිවම් සුන්දරම්’ (1978), ‘සුභාග්’ (1979), ‘ෂාන්’ (1980), ‘නමක් හලාල්’ (1982) වැනි චිත්‍රපටවල රඟපාද්දීය.ශෂී කපූර් 1970 - 80 ගණන්වලදී අමිතාබ් බච්චන් ගේ සහාය නළුවා ලෙස රඟපාද්දී ඔහුගේ සාර්ථකම චිත්‍රපට බිහිවූ බව ද විචාරකයෝ පවසති. ඇමෙරිකානු සහ බ්‍රිතාන්‍ය චිත්‍රපට කීපයක ද ඔහු රඟපෑවේ ය. ශෂී ගේ බිරිය බ්‍රිතාන්‍ය ජාතික නිළියක වන ජෙනිෆර් කෙන්ඩාල් ය. ඔවුන් දෙදෙනා ද චිත්‍රපට ගණනාවක එකට රඟපා තිබේ. ඔවුන්ට දරුවන් තිදෙනෙකි. ඒ සැවොම ද චිත්‍රපට නළු නිළියෝ වෙති. 1984 දී ජෙනිෆර් මිය ගියේ පිළිකාවකිනි.තමාගේ ම සිනමා නිෂ්පාදන ආයතනයක් බිහි කළ ශෂී කපූර් චිත්‍රපට 7 ක් නිෂ්පාදනය කළේ ය.2009 වසරේදී පූනේ ජාත්‍යන්තර සිනමා උලෙළේ දී ජීවිතයට එක්වරක් පමණක් පිදෙන සම්මානයෙන් ශෂී කපූර් පිදුම් ලැබීය. ඒ හැරුණු විට ඔහු තවත් සිනමා සම්මාන රැසක් දිනාගත්තේ ය. 1998 වසර වෙද්දී චිත්‍රපට 200 ක පමණ රඟපා තිබූ ශෂී කපූර් ගේ අවසන් චිත්‍රපටය ‘ජින්නාහ්’ චිත්‍රපටයයි. එම වසරේ දීම ‘ඉඪඤඥ ඵබපඥඥබ’ නමින් තවත් බටහිර චිත්‍රපටයක රඟපෑ ශෂී ඉන්පසු සිනමාවෙන් සමුගත්තේ ය.කපූර් පවුල ඉන්දියාවේ ජීවත් වුව ද ඔවුන් පැවත එනුයේ පංජාබයේ ලියාල් පූර් හි සමුන්ද්‍රි නගරයෙනි. ‘ජින්නාහ්’ චිත්‍රපටයේ රඟපාද්දී ශෂී පෙශාවෝර්වලට ද ගියේ ය. එහිදී ඔහුට ලැබුණේ ඉහළ පිළිගැනීමකි.සිනමාවෙන් සමුගත් ශෂී එතැන් පටන් සිය කාලය වැය කළේ පිළිකා රෝගීන් සුවපත් කිරීමටත් ශාරීරික ආබාධයනට ලක්වූ පුද්ගලයන් රැකබලා ගැනීමත් වෙනුවෙන් ය.කපූර් පවුලේ පරම්පරා පහම බොලිවුඩ් සිනමාවට රඟපෑමෙන්, අධ්‍යක්ෂණයෙන් හෝ නිෂ්පාදනයෙන් දායක වී තිබේ.එදා එලෙසින් බොලිවුඩ් සිනමා ලොව බැබළවූ ශෂී අද රෝද පුටුවකට සීමාවී සිටියි.ශෂී රෝද පුටුවෙන් ආ අයුරු දුටු අමිතාබ් දුකට පත්වී, ‘හොඳ පෞරුෂයකින් යුතුව හැමවිට ම සිනහමුසු මුහුණින් සිටි ශෂීට මෙහෙම වුණු එක මට අදහා ගන්න බැහැ” යනුවෙන් පවසා තිබුණේ ය.ශෂී දැන් පසුවෙන්නේ 71 වැනි වියේ ය. අමිතාබ්ට වයස අවුරුදු 67 කි. ඔවුන් දෙදෙනා හරිම සමීප මිතුරන්. ශෂී හා අමිතාබ් එකට රඟපෑ චිත්‍රපට බොහොමයකි. ‘දීවාර්’, ත්‍රිශුල්’, ‘නමක් හලාල්’, ‘කභි කභී’ සහ ‘සිල්සලා’ ඇතුළු චිත්‍රපට රැසක් ඒ අතර වෙයි.“චිත්‍රපටයෙන් චිත්‍රපටයට අපි එකට රඟපෑවා. ඒ විතරක් නෙවෙයි ශෂී දැන් මගේ නෑදෑයෙක්. මහා නළු රාජ් කපූර්ගේ දියණිය රිතූ ගේ පුතා නිකිල් විවාහ වී ඉන්නේ මගේ දියණිය ශ්වේතා සමඟයි” අමිතාබ් බච්චන් පවසා තිබුණා.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=av1008084</link>
    <topic>ආර්.ආර්.සිනහව වියැකී මතුවූ කඳුළ</topic>
    <author/>
    <content>ආර්.ආර්.සිනහව වියැකී මතුවූ කඳුළආර්.ආර්. යැයි කියූ විට රසිකයෝ කවුරුත් ඔහු හඳුනාගෙන සිටියහ. ආර්.ආර්. යනු රණසිංහ රාජපක්ෂ ය. සිංහල නාට්‍ය කලාවටත් ප්‍රබන්ධ කතා කලාවටත් මාහැඟි මෙහෙවරක් ඉටුකළ ආර්.ආර්.සමරකෝන් කලාකරුවා අද අපෙන් සදහටම සමුගෙන ගොස් සිටී.සමරකෝන් ගේ ‘ගේ කුරුල්ලෝ’ ජනප්‍රිය මෙන්ම විශිෂ්ට නවකතාවක් වුවත් ඔහු වඩාත් ප්‍රසිද්ධියක් ඉසුලූයේ වේදිකා නාට්‍ය කලා ක්ෂේත්‍රයේ ය.ඔහු වේදිකාවට ප්‍රවිෂ්ට වූයේ හැටේ දශකය මැදභාගයේදීය. ඒ වනවිට ස්වභාවික සංවාද නාට්‍ය කලාවට යළිත් පුනර්ජීවනයක් ලැබ තිබිණි.සමරකෝන් විශ්වාසය තැබුවේ ස්වතන්ත්‍ර නාට්‍ය කෙරෙහිය. වෘත්තියෙන් භාෂා පරිවර්තකයකු වුවත් ඔහු කිසිදාක නාට්‍ය පරිවර්තනකරණයේ යෙදුණේ නැත.සමරකෝන් නාට්‍යවල අන්තර්ගතයේ සුවිශේෂත්වයක් ද තිබිණි. ඒ ඔහු තෝරාගත් චරිත සම්බන්ධයෙනි. ඔහු බොහෝවිට තම නාට්‍ය සඳහා පාත්‍රවර්ගයා කරගත්තේ නිර්ධන පන්තික මිනිසුන්ය. විශේෂයෙන් අයි.ආර්.සී.කාරයන් ලෙස සමාජ ගර්හාවට ලක්වුණු පුද්ගලයන්ය. ‘අහසින් වැටුණු මිනිස්සු’ එවන් නාට්‍යයකි.’කැලණි පාලම’ සමරකෝන්ගේ ජනප්‍රියම මෙන්ම විශිෂ්ටතම නාට්‍යයයි. ශ්ලේෂෝක්ති (දෙපිට කැපෙන දෙබස්) කොතෙක් තිබුණ ද එය අතිශය නාට්‍යෝචිත වූයේය.සමරකෝන් ඉතාමත්ම සජීවී, ප්‍රාණවත් සංවාද ලිවීමේ අපූර්ව ප්‍රතිභාවක් පෑ රචකයෙකි. ‘බොල් කහවණු’ නාට්‍යයේ ආ සංවාදයක් මෙපරිදිය.”මේ බලනවා ලංකාවේ සිතියම දිහා. ඔළුව ඇති කරුංකා ගෙඩියක් විතර. බලනවා බඩේ සයිස් එක. ලබු ගෙඩියක් වගෙ. අපේ අයියලා කන්ඩමනෙ ඉල්ලන්නේ”වේදිකාවේදී සමරකෝන් භාවිතා කළේ ඉතාම සරල, නිදහස් රංග රීතියකි. ඕනෑම බුද්ධි මට්ටමේ ප්‍රේක්ෂකයකුට ඔහුගේ නාට්‍යමය අත්දැකීම වටහා ගැනීමේ – ග්‍රහණය කරගැනීමේ හැකියාව එහි තිබිණි. සමරකෝන්ගේම වචනයකින් කිවහොත් ඔහු ප්‍රේක්ෂකයන්ගේ ඉහට උඩින් පියාසර කරන නාට්‍ය කිසිදා නිෂ්පාදනය නොකළේය.සමරකෝන් වචනයේ පරිසමාප්ත අර්ථයෙන්ම නළු නිළියන්ගේ අධ්‍යක්ෂවරයෙකු වූයේය. ඔහුගේ නාට්‍යවල විශිෂ්ට චරිතාංග නිරූපණ දක්නා ලැබේ.සමරකෝන්ගේ නාට්‍යවලට ලැබුණු විචාරක අවධානය ප්‍රමාණවත් ද යන්න ප්‍රශ්නයකි. මහාචාර්ය ඒ.ජේ.ගුණවර්ධන ඔහුගේ ‘කැලණි පාලම’, මහාචාර්ය සරච්චන්ද්‍රයන්ගේ ‘සිංහබාහු’ නාට්‍යය හා සසඳමින් අගනා විග්‍රහයක් කර ඇත. (මේ නාට්‍ය දෙකටම ඇතුළත් වූයේ එක් අතකින් සලකා බලන විට පිය- පුතු ගැටුමකි) ලේසියෙන් කලා නිර්මාණයක් අගය නොකරන ගුණදාස අමරසේකර ‘කැලණි පාලම’ හඳුන්වා සිටියේ සිංහල නාට්‍ය ඉතිහාසයේ සංධිස්ථානයක් ලෙසිනි.සමරකෝන් නවකතා කීපයක් ලියා තිබුණ ද ඔහුගේ අග්‍රගණ්‍ය ප්‍රබන්ධ කෘතිය ‘ගේ කුරුල්ලෝ’ය. එය ඉක්මවා යන නවකතාවක් ලිවීමට ඔහුට පසු කලෙකවත් හැකිවූයේ නැත.පෞද්ගලිකව සලකා බලන විට සමරකෝන් සුන්දර හදවතක් තිබූ මිනිසෙකු වූයේය.ඔහු ඉතාම සරල, සැහැල්ලු දිවි පෙවෙතක් ගතකළේය. නිතරම උපහාසය මුසු කතා කියමින් සිනාසුණු අතර අපව ද ඉන් සිනාගැස්සුවේය.ඒ සිනහව අද වියැකී ගොසිනි. ඒ වෙනුවට ඉතිරිව ඇත්තේ උණුසුම් කඳුළකි. ජීවිතේ හැටි ඔහොමය. නියමිත දවස එන කල්හී අප යා යුතුය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=av1008085</link>
    <topic>කපිල - නෙලූ කැදැල්ල</topic>
    <author>හේමාලි විජේරත්න</author>
    <content>කපිල - නෙලූ කැදැල්ලසංගීතයත් එක්ක සමීප සබැඳියාවකින් සිය ජීවිතය ගෙවන යුවළක් වෙසෙන නිවෙසකටයි මෙවර අප ගොඩවැදුණේ. මේ නිවෙසේ සැමියා මෙන්ම බිරිඳද සංගීත ක්ෂේත්‍රයට සම්බන්ධ නිසා දෙදෙනාම ගත කරන්නේ ඉතාම කාර්ය බහුල ජීවිතයක්. මේ දෙදෙනා නෙලූ අධිකාරි සහ කපිල පූගලආරච්චියි.කපිලගේත් - නෙලූ ගේත් නිවහන පිහිටා තිබෙන්නේ කඩුවෙලට ආසන්නව විහාර මාවතේයි. දෙමහල් නිවෙසක් ලෙස ඉඳිවුණු එහි කපිලත් නෙලූත් දරු දෙදෙනාත් සමඟ නෙලූගේ මවත් පියාත් ජීවත්වෙති.”අපි දෙන්නම කාර්ය බහුල නිසා අපේ අම්ම තාත්තා අපි ළඟ ඉන්න එක අපි දෙන්නට ලොකු ශක්තියක්. නැතිනම් ගෙදර දොර කටයුතුයි, දරුවන්ගේ කටයුතුයි ඔක්කොම තනියෙන් කර ගන්නේ කොහොමද?”මේ අයට අමතරව නෙලූ ගේ අත් උදව්කාරිය ‘මංජුලා’ට හිමි වෙන්නෙත් මේ නිවෙසේ ප්‍රධාන තැනක්. නෙලූ ඇයට සලකන්නේත් දරුවෙකුට වගේ.ඇයත් නෙලූට හිතවත්ව ඇගේ දරු දෙදෙනාගේ වැඩ කටයුතුත් නිවෙසේ වැඩ කටයුතුත් වගකීමෙන් යුතුව බලාහදා ගන්නවා.කපිලගේ ශබ්දාගාරයත් මේ නිවෙසට අළලාම තමයි හදාගෙන තිබෙන්නේ. බොහෝවිට කපිලගේ සංගීත කටයුතු පමණක් නොව වෙනත් අයගේ සංගීත කටයුතුත් මේ ශබ්දාගාරය ඇතුළෙ සිද්ධ වෙනවා.”පසුගිය කාලේ මම අශෝක හඳගම ගේ අලුත්ම චිත්‍රපටය වුණු ‘විදු’ හී සංගීත අධ්‍යක්ෂණය කළා. මේක මගේ පළවැනි චිත්‍රපට සංගීත අධ්‍යක්ෂණය. මම වේදිකා නාට්‍ය, ටෙලිනාට්‍ය රැසක සංගීත අධ්‍යක්ෂණය කළත් චිත්‍රපට සංගීත අධ්‍යක්ෂණයට මගේ ලොකු බලාපොරොත්තුවක් තිබුණා. ඉතින් ඒක හොඳ චිත්‍රපට අධ්‍යක්ෂවරයෙකුගේ නිර්මාණයක කරන්න ලැබීමත් මට ලොකු සතුටක්.”කපිල කිව්වේ තම කලා ජීවිතය ගැන උපන් සැබෑ තෘප්තියකින්. ඒ විතරක් නොවෙයි මේ දිනවල විකාශය වෙන ‘පිංගල දනව්ව‘, ‘රුවන් මාලිගා’ වැනි ටෙලිනාට්‍යවලත් ‘අපි අපි වගේ’ ටෙලිනාට්‍යයේත් සංගීත අධ්‍යක්ෂවරයා කපිල.කපිල සංගීත අධ්‍යක්ෂවරයෙක්, ගායකයෙක් වශයෙන් නමක් දිනාගත්තත් ඔහු වෘත්තියෙන් යන්ග් ඒෂියා ටෙලිවිෂන් ආයතනයේ සීනියර් මියුසික් කොම්පෝසර් වශයෙන් කටයුතු කරනවා. ඒ නිසාම ඔහු උදේ 8.00 ඉඳලා සවස 5.00 වෙනකම් සිය කාර්යාලයේ රැඳී සිටිය යුතුයි. බොහෝ විට ඔහුගේ නිර්මාණ කටයුතු කෙරෙන්නේ රාත්‍රියට.නෙලූත් ගායිකාවකට අමතරව වෙනත් වෘත්තියක නිරත වූ කෙනෙක් බව අපි දන්නවා. ඇය කලක් විදුර විද්‍යාලයේ සංගීත ආචාර්යවරිය වුණා.සෞන්දර්ය විශ්ව විද්‍යාලයේ කථිකාචාර්යවරියක වශයෙන් ද කටයුතු කළා. ඉන්පසු ඇය කොළඹ රාජකීය විද්‍යාලයේ සංගීත ආචාර්යවරිය වුණා.”පසුගිය මාසය වෙනකම්ම මම කොළඹ රාජකීය විද්‍යාලයේ සංගීත ආචාර්යවරිය ලෙස කටයුතු කළා. එහෙත් ටික කලක ඉඳන් මගේ උගුරේ ආබාධයක් ඇතිවුණා.හඬ පිටවෙන්නේ නැතිව ගියා. දොස්තර ළඟට ගියාම කිව්වේ රෙස්ට් කරන්න කියලා. උදේ ඉඳන් හවස්වෙනකම් ඉස්කෝලෙ ළමයි එක්ක උගුර වෙහෙසවෙනවනේ. ඩොක්ටර් කිව්වේ ගුරු වෘත්තියයි – ගායන වෘත්තියයි දෙකම එකට කරන්න බැරිවෙයි කියලයි. ඒ නිසා මම ඉස්කෝලෙන් අයින් වුණා.ඇත්තටම ඉන්දියාව වගේ රටක නම් ගායකයෝ ගායිකාවෝ කුස්සිය පැත්තටවත් යන්නේ නෑනේ. ඒ මොකද සූදුරු, මාදුරු වැනි තුනපහ කුඩුවල සැර උගුරට හොඳ නැහැ.”නෙලූගේත් – කපිලගේත් ලොකු දුව සඳුනි දැන් කොළඹ මියුසියස් විද්‍යාලයේ දෙවැනි ශ්‍රේණියේ ඉගෙන ගන්නවා.පුතා ‘තරුන්’ විදුර විද්‍යාලයේ මොන්ටිසෝරියේ. මේ දෙන්නව ලෑස්ති කරල උදේට ඉස්කෝලෙ යවන්න ලොකු යුද්ධයක් ගෙදර තියෙන්නේ. දුවව නම් උදේට වෑන් එකකට දානවා. පුතාත් එක්ක නෙලූ ගේ අම්මත් ඉස්කෝලෙට ගිහින් පුතා එක්කම තමයි ගෙදර එන්නේ.නෙලූ දැන් ඉස්කෝලෙ යන්නේ නැති නිසා දරුවන්ගේ කටයුතු ගැන සොයා බලන්න වැඩි කාලයක් දෙනවා. පුංචි කාලේ ඉඳන්ම දරුවන්ගේ අධ්‍යාපනයට සහයෝගයන් දෙන්න ඕන කියලා තමයි නෙලූ හිතන්නේ.නෙලුයි කපිලයි දෙන්නම හොඳ බෞද්ධයෝ.එහෙත් ඔවුන්ගේ කාර්ය බහුලත්වය නිසා නිතර පන්සලට යන්න අවස්ථාව නැතිවුණත් ආගමානුකූල ජීවිතයක් ගතකරන්න තමයි ඔවුන් උත්සාහ කරන්නේ.දරුවන්ට ඒ දේවල් පුරුදු පුහුණු කරන්න නෙලූ ගේ අම්මා හැම විමට උත්සාහ ගන්නවා. අම්මා උදේ හවස ගෙදර මල් පූජා කරනවා. දරුවෝ ඒවා දිහා බලලා ඉගෙන ගන්නවා.”අපි දෙන්නා විවාහ වෙලා දැන් අවුරුදු 12 ක් විතර වෙනවා.දෙන්නම කාර්ය බහුල වුණත් අපි දෙන්නගේ වැඩ කටයුතුවලට දෙන්නම සම්බන්ධ නිසා තනි තනියෙන් වැඩකටයුතුවලට යන්නේ බොහෝම කලාතුරකින්. සංගීත සංදර්ශනයකට ගියත් අපි දෙන්නම යන්නේ.අපි දෙන්නට තනියෙන් යන්න වෙන්නේ සීයක් තිබුණොත් එකකට විතර.ඒ නිසා කපිල මගේ පෞද්ගලික ජීවිතේ මෙන්ම කලා ජීවිතේත් ළබැඳි හවුල්කාරයා.”කපිල නිතරම ගෙදර නැති නිසා පවුලේ වගකීම් ගෙදර දොර වගකීම් මගේ කරපිට තමයි පැවරිලා තියෙන්නේ. නමුත් මගේ අනුදැනුම ඇතිව මගේ අත්උදව්කාරි ‘මංජුලා’ ඒ හැම දෙයක්ම අකුරටම ඉෂ්ට කරනවා. ඒ නිසා මගේ කලා කටයුතු කරගෙන යන්න හරි පහසුවක් වෙලා තිබෙනවා.”හේමාලි විජේරත්නඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=av1008086</link>
    <topic>ජයවිලාල් සිනමා සංස්කෘතියක පුරෝගාමියා</topic>
    <author/>
    <content>ජයවිලාල් සිනමා සංස්කෘතියක පුරෝගාමියාසාමාන්‍ය මිනිස්සු අවුරුදු හැට හැත්තෑවක් හෝ ඊට වැඩි කාලයක් ඔහේ ජීවත්වී රටට නොදැනෙන ලෙස මියපරලොව යති. එහෙත් සුවිශේෂ මිනිසුන් එසේ නොවේ. ඉතාම කෙටි කාලයක් ජීවත් වුවද ඔවුන් මිය යන්නේ රටට දැනෙන සේය. එපමණක් ද නොවේ. ඔවුන්ගේ වියෝවෙන් ඇතිවන්නා වූ රික්තය ද ලේසියෙන්ම පිරවිය නොහැකි වෙයි.ජයවිලාල් විලේගොඩ යන ආරූඪ නමින් කීර්තිමත් ජයරත්න විලේගොඩ විසුවේ අවුරුදු 35ක් වැනි ඉතාම කෙටි කාලයකි. එහෙත් අද පවා අප ඔහු මෙසේ අනුස්මරණය කරන්නේ ඔහු මේ රටට සුවිශිෂ්ට යුගකාරක මෙහෙවරක් ඉටුකළ බැවිනි.ජයවිලාල් මෙරට බිහිවූ ප්‍රථම හා එකම වෘත්තීය මට්ටමේ සිනමා ලේඛකයා; සිනමා විචාරකයා වූයේය. 1953 දී ‘දිනමිණ’ පුවත්පතින් ආරම්භ කළ ඔහුගේ ලේඛනය හා විචාරය හමාර කළේ 1971 සිදුවූ ඔහුගේ අකල් මරණයෙනි.ජයවිලාල් ඉටු කළ යුග කාරක මෙහෙවර කුමක්ද? ඔහු සතුව අභිලාෂ දෙකක් තිබිණි යැයි මම සිතමි. එකක් නම් එවක විජාතීය විශේෂයෙන් දකුණු ඉන්දීය මුහුණුවරක් ගත් සිංහල සිනමාවට සැබෑ දේශීයත්වයක් ලබාදීමය. අනික මෙරට කලාත්මක සිනමාවක් බිහිකිරීමයි. ඒ උදෙසා ප්‍රමිති හඳුන්වා දෙමින් ජනරුචිකත්වය වර්ධනය කිරීමය.ඔහු එය සාක්ෂාත් කරගන්ට තැත් දැරුවේ කෙලෙසදැයි දැන් විමසා බලමු.සිංහල සිනමාව බිහිවූයේ දකුණු ඉන්දීය චිත්‍රාගාරවල දෙමළ අධ්‍යක්ෂවරුන්ගේ මෙහෙයවීම යටතේය. අධ්‍යක්ෂණයට පමණක් නොව අන් ක්ෂේත්‍රයන්ට පවා දායක වූයේ දෙමළ සිනමා ශිල්පීන්ය.මුල් යුගයේ තැනුණු සිංහල චිත්‍රපට දෙස බලන විට ඒවා සිංහල වූයේ සිංහලෙන් කතාකළ නිසාත් සිංහලෙන් සින්දු කී නිසාත් පමණක් බව පෙනීයයි. ප්‍රථම සිංහල චිත්‍රපටය වූ ‘කඩවුණු පොරොන්දුව‘ විවේචනය කළ ජයවිලාල් එය හඳුන්වා සිටියේ එතෙක් භාෂා 12ක් කතාකරමින් සිටි ඉන්දීය සිනමාවට තවත් භාෂාවක් එකතුවීමක් ලෙසිනි. තියුණු උත්ප්‍රාසයකින් යුතුව ඔහු එසේ කීවේ නමින් සිංහල වුවත් එකී චිත්‍රපට දෙමළ හැඩරුවක් ගත් බවය.දෙමළ වේශය හැරුණුවිට තවත් දුර්ලක්ෂණයක් මුල් යුගයේ සිංහල චිත්‍රපටවල තිබිණි. ඒ වේදිකා නාට්‍ය ස්වරූපයයි. එකල චිත්‍රපටවලට ලියැවුණු දෙබස් තනිකරම වේදිකා නාට්‍යවල මෙන් පොතේ භාෂාවෙන් යුක්ත වූයේය.ජයවිලාල් මේ හානිකර ප්‍රවණතා දෙකම නිර්දය ලෙස හෙළාදුටුවේය. අපේ සිනමාව දේශීය හා කලාත්මක මුහුණුවරක් ගන්ට නම් ඒ අගතීන්ගෙන් සපුරා මිදිය යුතු බව ඔහුගේ නිගමනය වූයේය.ඒ සඳහා ජයවිලාල් උපහාස රසයෙන් අනූන අපූර්ව භාෂා රීතියක් උපයුක්ත කරගත්තේය. ඔහුගේ ඇතැම් චිත්‍රපට විවේචන කියවන කල්හි අප කට කොනකට නැඟෙන්නේ සදය සිනාවකි. පහත එන විචාර පාඨය කියවා බලන්න.”උම්බෑ කිය කියා ...” ගීය ආවේ ‘හතර මහා නිධානය’ චිත්‍රපටයේයි.... ඒ ගීය නිසා මස් කෑම අත් හැරිය අය ඉන්න බව දැන් අබේසේකර (මෙම ගීතයේ රචක කරුණාරත්න අබේසේකර) කියයි. සමහර විට ගීය අසා මස් කෑම අත්හැරි අයට වඩා ඒ ගීය අසා එහි කබල්කම නිසා සිංහල සින්දු ඇසීම අත්හැරි අයත් සෑහෙන ගණනක් ඉන්න පුළුවන.”ජයවිලාල් තම විචාර භාෂා ශෛලිය ගොඩනඟාගැනීමෙහිලා ඉන්දියාවේ සිටි බාබුරාඕ පතෙල් නම් වූ විචාරකයාගෙන් කිසියම් ආභාසයක් ලද බව මම අසා ඇත්තෙමි. එය සත්‍යයක් යැයි මට පසක් වූයේ මේ මෑතදී මා පතෙල්ගේ චිත්‍රපට විවේචන කීපයක් කියවූ අවස්ථාවේදීය.ජයවිලාල් පාවිච්චි කළ මේසයස්වකීය භාෂා ශෛලිය නිසාම ජයවිලාල් ගේ චිත්‍රපට විවේචන සිනමා ලෝල පාඨකයන් අතර අතිශය ජනකාන්ත විය. ඔහුගේ විවේචන පළවූ දිනට ‘දිනමිණ’ පුවත්පතේ අලෙවිය පෙරට වඩා වැඩිවී ඇති බව ගණනය කර ඇත.ජයවිලාල් ගේ විවේචන ඔහුගේ විචාරයට හසුවූ චිත්‍රපට කෙරෙහි ද බලපෑ බව සඳහන් වන්නේය. ඒ බව තහවුරු වන්නේ ඔහු දෝෂදර්ශනයට ලක් කළ ඇතැම් ජවනිකා අදාළ චිත්‍රපටය තිරගත වන අවස්ථාවේදීම කපාහැර තිබීමෙනි.ජයවිලාල් අරභයා ප්‍රශංසා පූර්වකව සඳහන් කළ යුතු ඉතා වැදගත්ම කරුණක් වන්නේ ඔහු චිත්‍රපට විවේචනය ඉතාම අදීනව, පෞරුෂසම්පන්නව පවත්වාගෙන යෑමය. ඔහු කිසිදාක නිෂ්පාදකවරුන්ගේ මුදලට යටවූයේ නැත. ඒ නිසාම ඔහුට මරණ තර්ජන පවා එල්ලවී ඇත.ජයවිලාල් එකල ලියූ චිත්‍රපට විචාර අද දෘෂ්ටියෙන් සලකා බලා ඒවා අවතක්සේරුවට ලක් කිරීම යුක්ති යුක්තද? ඔහු එදා එම විචාර ලීවේ සිනමා සංස්කෘතියක් කෙසේ වෙතත් විචාරය සඳහා නිශ්චිත පාරිභාෂික වදන්මාලාවක්වත් නිර්මාණය වී නොතිබුණු ප්‍රාථමික යුගයක බව අප අමතක කළ යුතු නැත.‘ක්ලෝස් අප්’ ‘ලයිබ්රි ෂොට්ස්’ වැනි වචන සඳහා අද ‘සමීප රූප’, ‘පුස්තකාල දර්ශන’ වැනි වචන සම්භාවිත වුවත් එදා ඒ සඳහා පාරිභාෂික වචන කිසිවක් නොතිබිණි. ‘කිට්ටු සේයා දර්ශන’, ‘වෙනත් චිත්‍රපටවලින් ගත් දර්ශන’ යන වචනය ඒ සඳහා උපයුක්ත කරගෙන තිබුණේ.කෙසේ වෙතත් ලෝක සිනමාව පිළිබඳ ප්‍රමාණවත් දැනුමක් ජයවිලාල්ට තිබිණ. ඔහු ‘පතෙර් පංචාලි’, ‘සිටිසන් කේන්’, ‘රෂොමොන්’, ‘බයිසිකල් තීෆ්’ වැනි සිනමාපට ගැන ලියූ ලිපි මඟින් ප්‍රකට වන්නේ එයයි.ජයවිලාල් හුදෙක් සිනමා විචාරකයකු පමණක් නොවුණේය. ‘දිනමිණ’ සිනමා පිටුව සංස්කරණය කරමින් ඔහු පුරා අවුරුදු 18ක් සතිපතා සිනමාව ගැන ලීවේය. රසිකයන්ගේ ප්‍රශ්නවලට පිළිතුරු සැපයුවේය. අවුරුද්දකට වරක් වසරේ සිනමා සමාලෝචනයක් ලියමින් සිනමාවේ ප්‍රගතිය පිරික්සා බැලුවේය. ජයවිලාල් අපේ රටේ බිහිවූ එකම වෘත්තීය සිනමා ලේඛකයා, විචාරකයා ලෙස මා සඳහන් කරන්නේ එබැවිනි. ඇත්තටම මෙරට ‘සිනමා සංස්කෘතික පුරෝගාමියා’ ඔහුය.ප්‍රශ්නය - සින්දු 6 යි හෝ 8 යි. ආයා අප්පු ජෝඩුවයි, සිහිනයයි හිඟන්නයි, පේරාදෙණි මල්වත්ත හෝ රුවන්වැලි සෑයයි, සිංහල චිත්‍රපටයක් හදන්න තවත් අඩු මොනවද?පිළිතුර - පුන්නක්කු බාල්දියයි, තණකොළ මිටියයි විතරයි.ප්‍රශ්නය – මා ඔබේ විවේචන හා පිළිතුරු ආසාවෙන් කියවනවා. එහෙත් ඇතැම් විටෙක ඔබ පක්ෂපාති විවේචකයකුදැයි මට හිතෙනවා?පිළිතුර – ඇතැම් විටෙක නොවේ. හැම විටෙකම මා පක්ෂපාත විවේචකයෙක්. නිතරම මා සත්‍ය පැත්තට, යුක්තිය පැත්තට, දක්ෂකමේ පැත්තට පක්ෂපාතියි. ඔය අපක්ෂපාති කියන වචනය කොන්ද පණ නැති අයත් කුහකයනුත් තම සෙළුව වසාගන්න පාවිච්චි කරන රෙදිකඩක්.ප්‍රශ්නය – ලංකාවේ හොඳම දෙබස් රචකයා කවුද?පිළිතුර - සිංහල සිනමාවට දෙබස් රචකයන් නෑ. අපට ඉන්නේ භාෂා පරිවර්තකයෝ.ප්‍රශ්නය – අපේ නළුවන්ගේ රඟපෑම් රිළවකුට දකින්න ලැබුණොත් ඌට මොනව හිතෙයිද?පිළිතුර - මොනව හිතුණත් වැඩක් නැහැනේ. උන්ගේ අයිතිවාසිකම් රකින්න සමිතියකුත් නෑ. අපහාස නඩුවක් දැම්මත් උන්ගේ පැත්තට කතා කරන්න නීතිඥයකුත් නෑ.ප්‍රශ්නය – චිත්‍රපට විවේචනය කරන විවේචකයන් චිත්‍රපට නිපදවන්නේ නැත්තේ ඇයි?පිළිතුර – මිනිමැරුම් නඩු විභාග කරන අය මිනි මරන්න යන බවක් අහලා තියෙනවද?ප්‍රශ්නය – ලංකාවේ වැඩියෙන්ම ඉන්නේ නළුවන්ද? නිළියන්ද?පිළිතුර – නිළියන් වගෙ රඟපාන නළුවන්.ප්‍රශ්නය – ඔබ සිංහල චිත්‍රපටයක් විවේචනය කරන්න පෙර එය කී වරක් නරඹනවද?පිළිතුර – එක සැරයයි. ඊට වඩා වාර ගණනක් නැරඹුවොත් ඒකේ විවේචනය ලියන්න මා ජීවත් වන එකක් නෑ.ප්‍රශ්නය - සිංහල චිත්‍රපටයක් අධ්‍යක්ෂණය කිරීමට තිබිය යුතු සුදුසුකම් මොනවාද?පිළිතුර – චිත්‍රපටයේ වැඩභාර ගන්නා ගිවිසුමේ මාපට ඇඟිල්ලෙන් හරි අත්සන ගහන්න පුළුවන් නම් ඒ ඕනෑ තරම් ඇති.ප්‍රශ්නය – චිත්‍රපටයකට ගීතයෙන් වන සේවය කුමක්ද?පිළිතුර – විනාඩි තුන හතරකින් චිත්‍රපටය දික්වීම.ප්‍රශ්නය – ලංකාවේ නළුනිළියන් තුළ තිබෙන බොරු උද්ධච්ච මානය බටහිර නළු නිළියන් තුළ නැත්තේ ඇයි?පිළිතුර - කොයි රටෙත් නළුනිළියන්ගෙන් වැඩිදෙනා පුහු මානය හිතට ගත් අය තමා. හැබැයි එක වෙනසක් තියෙනවා. වෙන රටවල අයට බොරු ආඩම්බරෙයි, දක්ෂකමයි දෙකම තියෙනවා. අපේ ඇත්තන්ට තියෙන්නේ ආඩම්බරේ විතරයි.ප්‍රශ්නය – ආලය, ආදරය හා ප්‍රේමය යන වචන තුන තේරුම් කරන්න?පිළිතුර - සංස්කෘතිය, සභ්‍යත්වය හා ශිෂ්ටාචාරය කියන දේශපාලන වචනවල සාහිත්‍යමය තේරුම තමා ආලය, ආදරය හා ප්‍රේමය.ප්‍රශ්නය – ලංකාවේ නළුනිළියන් බොහෝ දෙනෙක් චිත්‍රපටවල රඟපාන විට බොරු නම් ගන්නේ ඇයි?පිළිතුර – අස්වාභාවික චිත්‍රපටවල ස්වභාවික නම්වලින් රඟපෑමට ඔවුන් කැමැති නැහැ.ප්‍රශ්නය – ඔබ කොතෙක් කීවත් ‘සැඩසුළං’වලින් සිංහල චිත්‍රපටය පියවරක් ඉදිරියට තබා තිබෙනවා නේද?පිළිතුර – ඇත්ත නේන්නම්. කලින් චිත්‍රපටවල හිටියේ එක හිඟන්නයි. මේකේ පවුල් පිටින්ම ඉන්නවා.වෙනදා කොපි කළේ හින්දි, දෙමළ ඒවා විතරයි. මෙවර ඉංගී‍්‍රසි කතාත් කොපි කරලා.මෙච්චර කල් ආයයි, අප්පුයි මේ සැරේ අප්පුලා දෙන්නයි. මෙතෙක් සිංහල චිත්‍රපටවල මුහුණට මුහුණ ළං කරනවා මිසක් සිඹීම පෙන්වූයේ නෑ. මේ සැරේ ඒ අඩුවත් පිරිමැසිලා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=av1008087</link>
    <topic>කාටවත් ජයවිලාල්ව සල්ලිවලට ගන්න බැරිව ගියා</topic>
    <author/>
    <content>කාටවත් ජයවිලාල්ව සල්ලිවලට ගන්න බැරිව ගියාජයවිලාල්ගේ ආදරණීය බිරිය දයානි ධර්මදාස කියූ කතාවක්දයානි ධර්මදාස ජයවිලාල් විලේගොඩගේ ආදරණීය බිරියයි. ඇය ජයවිලාල්ගේ ඥාතිවරියක ද වූවාය. 1961 මොවුහු දෙදෙනා විවාහ වූහ. එහෙත් දයානිගේ පාර්ශවයෙන් ඊට ප්‍රබල විරෝධතාවයක් පැන නැඟිණි. ඊට හේතුව වූයේ ජයවිලාල් කුඩා කල සිටම හෘද රෝගියකු වීමයි.”එයා හදවත් රෝගියෙක් බව අපි ඒ කාලයේත් දැන හිටියා. ඇත්තටම එයා ජීවත්වුණේ මරණ සහතිකය අතේ තියාගෙන. මා ඒ බව දැන දැනයි එයත් එක්ක විවාහ වුණේ. ඒ ඔහු සමඟ එක දවසක්වත් ජීවත් වෙනවා කියන අදහසින්.මේක පිච්චෙන බව දැන දැන ගින්දරට පනිනවා වගේ ක්‍රියාවක් වුණා. මගේ අම්මා තාත්තා මේ විවාහයට විරුද්ධ වුණේ කවදහරි ජයවිලාල් මැරුණොත් මමත් දරුවනුත් අනාථවේය කියන බයෙන්. කොහොම වුණත් අපි අවුරුදු දහයක් එකට ජීවත් වුණා.”දයානි ධර්මදාස හෙවත් දයානි විලේගොඩ මහත්මිය මීට අවුරුදු 18 කට ඉහතදී මා සමඟ එසේ කියා සිටියාය. මවිසින් සංස්කරණය කරන ලද ‘ජයවිලාල් විලේගොඩගේ තෝරාගත් සිනමා විචාර’ (1998) නම් වූ ග්‍රන්ථයත් ‘ජයවිලාල් විලේගොඩගේ නොපළ ලිපි’ (1999) නම් වූ ග්‍රන්ථයත් පළවූයේ ඇගේ නොමඳ අනුග්‍රහයෙන් හා නිත්‍යානුකූල අවසරයෙනි.දිනක් මා ඇගේ නිවෙසේ ජයවිලාල්ගේ පරණ ලියකියවිලි අවුස්සා බලද්දි පොතකට සැකසුණා යැයි අනුමාන කළ හැකි ලිපි ගොනුවක් මගේ ඇස ගැසිණි. මම ඒවා කුමක්දැයි විලේගොඩ මහත්මියගෙන් විමසීමි. ඒවා ජයවිලාල් පොතක් ලිවීම සඳහා ලියූ සටහන් යැයි ඇය මට කීවාය. මා ‘ජයවිලාල් විලේගොඩගේ ‘නොපළ ලිපි’ නමින් සංස්කරණය කොට පළ කළේ ඒ සටහන් එකතුවය.ජයවිලාල් හා ගත කළ දසවසරකට පමණක් සීමාවූ විවාහ ජීවිතය ගැන මම විලේගොඩ මහත්මියගෙන් කරුණු අසා ඇත්තෙමි.”ඒක මගේ ජීවිතයේ ඉතා සුන්දරම කාලේ. මම ජීවිතය පිළිබඳ හුඟක් දේ ඉගෙන ගත්තෙ එයාගෙන්. අපේ පවුල් ජීවිතය හැම අතින්ම පරිපූර්ණ වුණා.”ජයවිලාල් විලේගොඩ ඉතාම නිර්දය අයුරින් චිත්‍රපට විවේචනයේ යෙදුණු අයකු බව අපි දනිමු. ඇතැම් නිෂ්පාදකවරුන්ගෙන් ඔහුට මරණ තර්ජන පවා එල්ලව තිබුණු බව විලේගොඩ මහත්මිය අප හා කියා සිටියාය. එසේම ජයවිලාල් ඉතාම අදීන විචාරකයෙක් වූයේය.”එයා චිත්‍රපටවල පුවත්පත් දර්ශනවලට ගියාම කූල් ඩ්‍රින්ක් එකක්වත් බිව්වෙ නැහැ. එයාගේ අදහස වුණේ එහෙම බිව්වම ස්වාධීනව යමක් ලියන්න බැහැ කියන එකයි. සමහර නිෂ්පාදකවරුන් තමන්ට ඕනැ දේ ලියවගන්න එයාට සල්ලි කුට්ටි ගණන් දෙන්න හැදුවා. ඒත් කාටවත් එයාව සල්ලිවලට ගන්න බැරිව ගියා. එයා සතේකටවත් යටවුණේ නැහැ.”1971 අගෝස්තු මස 4 වැනි දින ජයවිලාල් මෙලොව හැර ගියේය. ඔහුගේ මරණයෙන් පසු බොහෝ දෙනකු තමාවත් තම දරුවනුත් අත්හැරි බව විලේගොඩ මහත්මිය කියා සිටියේ කම්පාබරවය.”මගෙ දරුවන්ට පැන්සලක් අරන් දෙන්න කෙනෙක් හිටියේ නැහැ. අපි වින්ද දුක දන්නේ අපි විතරයි.”ජයවිලාල් විවාහ වූදාජයවිල්ලාට දියණියෝ තිදෙනෙකි. ඉන් එක් දියණියක වන නිලීමා මේ මෑතක්වන තුරුම අප ලේක්හවුස් ආයතනයේ සේවය කළාය.මීට වසර කීපයකට ඉහතදී විලේගොඩ මහත්මිය ජයවිලාල්ගේ පෞද්ගලික සිනමා පුස්තකාලය ජාතික කතෝලික සිනමා පර්ෂදයට(ධජඪජ)පරිත්‍යාග කළාය. බොහෝ අවස්ථාවල ඇය මට ද සිනමා පොත් කීපයක්ම පරිත්‍යාග කර ඇති බව මෙහිලා සඳහන් කරන්නේ කෘතඥතා පූර්වකවය.මිසිස් විලේගොඩට මතක ද ජයවිලාල් මැරුණු දවස?මම විලේගොඩ මහත්මියගෙන් වරක් ඇසීමි.”ඔව්. ඒ 1971 කැරැල්ල දවස්වල. එයාගේ හෘදයාබාධය උත්සන්න වුණා. අපි හැදුවේ එයාව ඇමෙරිකාවට එක්ක ගිහින් ඔපරේෂන් එකක් කරන්න. ඒත් අගෝස්තු 4 වැනිදා එයා අපෙන් වෙන්වුණා.”ඇත්තටම ජයවිලාල් සමුගත්තේ ඇගෙන් සහ ඇගේ දරු තිදෙනාගෙන් පමණක් ද? ජයවිලාල්ගෙන් පසුව එතරම් නිර්දය ලෙසත් එතරම් අදීන ලෙසත් චිත්‍රපට විවේචනයේ යෙදෙන්නකු බිහි නොවූ බව අප කාගෙත් අපක්ෂපාති පිළිගැනීම වන්නේය. අද තිරගත වන ඇතැම් වාණිජ සිංහල චිත්‍රපට දෙස බලන විට ජයවිලාල් නොමැති අඩුව සිනමා විචාරයට වඩාත් තදින් දැනේ.”සන්ධ්‍යා ජීවරාණිට ගසයි; ජීවරාණි සන්ධ්‍යාට ගසයි. ඔස්වල්ඩ් වොලීට ගසයි. වොලී රොබින්ට ගසයි. බිරියක් කන්තෝරුවට ඇවිත් තම සැමියාට ගසයි. ඩී.ආර්. නානායක්කාර බයිසිකලයට ගසයි. කතා රචකයා අහුවෙන අහුවෙන හැමෝටම ගසයි. ‘බයිසිකල් හොරා’ චිත්‍රපටයේ පැය දෙකකුත් විනාඩි පනහක් තුළ ඇත්තේ ඔය ගැහිලිය. ගැහිලි හොඳය. එහෙත් ඒවා චිත්‍රපටය තුළ එක්කාසුකොට තිබෙන හැටි නරකය. මේ නිසා ‘බයිසිකල් හොරා’ සැරෙන් සැරේ බුරුල් වී ලිස්සා වැටෙන ඇඳුමක් මෙන් නිතර නිතර දෙදරන, පදනමක් නැතිව ඔහේ තිරයේ වැනි වැනි යන චිත්‍රපටයක් බවට පත්වෙයි.” (බයිසිකල් හොරා)”’සැපත සොයා’ හී එක් අලුත් දෙයක් ඇත. විවේක කාලය හැඳින්වීම ‘සැනසෙන්න’ යන වචනය තිරයේ දැක්වීමත් අවසානයට ‘නිමි’ කියා නොව ‘සැපවේවා’ කියා තිබීමත්ය. ඒ චිත්‍රපටයේ තත්ත්වය ගැන අවබෝධයක් නිෂ්පාදකයන්ට තිබිණි නම් ‘සැනසෙන්න’ යන්න යෙදිය යුතුව තිබුණේ මැදට නොව අගටය. ‘නිවන් සැප ලැබේවා’ වැනි වචන පෙළක් යෙදුවා නම් ඊටත් උචිත යැයි මම සිතමි.” (සැපත සොයා)”... එහෙයින් අධ්‍යක්ෂවරයා එවෙලේම දිය ඇල්ලක් මවයි. සින්දුවක් දමයි. ‘කොහොමද වැඩේ’ යි සින්දුවෙන්ම ඒ ජෝඩුව අපෙන් අසති. ඔවුන්ට පිළිතුරු වශයෙන් මට නම් කිවහැක්කේ බොහෝම සවුත්තුයි කියායි. චිත්‍රපටය ගැන කිවයුත්තේ ඒ ටිකමයි.” (කොහොමද වැඩේ)”මේ හාමු ලන්ඩනයේ සිට කෙළින්ම මෙහි ආවා නම් මීට වඩා තරමකවත් ඔරොත්තු දෙන තත්ත්වයක් ඇති වන්නට ඉඩ තිබිණි. වරද ඔහු ඒ එන අතර වසංගතවලට රාජධානියක් වන මදුරාසියේත් නැවතී සිට ඒමය. අශෝක් රෝගියකු වූයේ ලංකාවට පැමිණ පසුව නමුදු ‘ලන්ඩන් හාමු’ ට රෝගය වැළඳී ඇත්තේ ඉන්දියාවේදීමය. එය තවත් සිංහල චිත්‍රපට රාශියකටම කලිනුත් වැළඳී ඇති රෝගයකි. අවාසනාවකට මෙන් ඉන්දියාවෙන් එන වසූරිය හා කොළරාව සනීප කරන්න පවා බෙහෙත් ඇතත් මේ ලෙඩේට තවම බෙහෙත් නැත.” (ලන්ඩන් හාමු)මෙය ඇරඹෙන්නේ නරඹන්නවුන්ගේ අත්වැල අල්ලාගෙන ‘කතාව කියා දෙන්නට’ යන පසුබිම් විස්තර කථනයකිනි. එසේ වාර්තා චිත්‍රපටයක ස්වරූපය ගනිමින් ඇරඹෙන මේ නිෂ්පාදනය ඇතැම් තැන්වලදි පැරණි චිත්‍රපටත් නළුනිළියන් හා වෙළෙඳ ද්‍රව්‍යයත් ප්‍රචාරය කරන ප්‍රචාරක චිත්‍රපටයක් බවට පත්වෙයි. මේ සියලු දෙයින් සමන්විත ‘වෙන ස්වර්ගයක් කුමටද’ දකිනවිට ‘වෙන කැඳ හැලියක් කුමටද’ යන හැඟීම නරඹන්නවුන් තුළ ඇතිවීම වැළැක්විය නොහැකිය.” (වෙන ස්වර්ගයක් කුමටද?)”සුකුමලී 6 ට නැරඹූවිට 9.30 ට අමතක වන අන්දමේ චිත්‍රපටයකි.” (සුකුමලි)”හොඳ කතාවකින් උසස් චිත්‍රපටයක් නිපදවීමට තිබූ අවස්ථාවක් යළිත් වරක් පලා ගොස් ඇත්තේ සිංහල චිත්‍රපට නරඹන අපේ අවාසනාව නිසා විය යුතුය. පියදාස සිරිසේන සූරීන් අද ජීවතුන් අතර සිටියා නම්, තම පොත තිරයට නැංවී ඇති අයුරු ඔහු දුටුවා නම් සුරාවට හා බටහිර සිරිතට පහර දීමට යෙදූ තම පෑන අන් හැමටම කලින් සිංහල සිනමාවට වැළඳී ඇති ද්‍රවිඩ මුහුණුවර තුරන් කිරීමට යොදන බව මට සහතිකය.” (ඩිංගිරි මැණිකා)”’අමතක වුණාද’ සිනමාහලෙන් පිටවනවිට මතකයෙන් ද පිටවන වර්ගයේ චිත්‍රපටයක් වුවත් කසිකබල් ද්‍රවිඩ චිත්‍රපටවලට වැඳ වැටීමේ මේ පුරුද්ද අමතක කර දමනතුරු සිංහල සිනමාව නැංවීම මේ ආත්මයේදී නම් කළ හැක්කක් නොවනු ඇත.” (අමතක වුණාද?)”මෙහි මනු ලොව, දෙව්ලොව සහ අපාය ඇත. ආදර්ශය, උපහාසය හා අවවාදානුශාසනා ඇත. හිටපු ඇමැතිවරයකුගේත් ලංකාවේ නමගිය නළුනිළියන් කීප දෙනකුගේත් රඟපෑම් ඇත. මේ හැම දෙයක්ම ඇතත් එහි සිනමාව නැත.” (හතර මහා නිධානය)”’අල්ලපු ගෙදර’ යළිත් වරක් අපේ අල්ලපු රටට අත පොවා නිෂ්පාදිත චිත්‍රපටයකි. සිනමාස් සමාගම මෙවර ‘අඩුත වීටු පෙන්’ නම් ද්‍රවිඩ චිත්‍රපටයට සිංහල ඇඳුම් අන්දවා තිබේ. මේ චිත්‍රපටයෙන් හියුගෝ ප්‍රනාÁදු ටී.ආර්. රාමචන්ද්‍රන්ට අන්දවා ඇත. ඇන්තනි සී. පෙරේරා සහ ජෝ අබේවික්‍රම නම්බියාර් හා තංගවේලුට අන්දවා ඇත. ක්ලැරිස් ද සිල්වා අංජලී දේවිට අන්දවා ඇත. සිංහල සිනමා ලෝලයන් ගොනාට අන්දවා ඇත.” (අල්ලපු ගෙදර)සිංහල චිත්‍රපට වර්ග දෙකක් ඇත. ඉන් එකක් චිත්‍රපටයට සිද්ධ වී තිබෙන දේ දුටුවිට ඇඬෙන වර්ගයයි. අනෙක චිත්‍රපටයේ සිද්ධවෙන දේ දකින විට ඇඬෙන වර්ගයයි. මුල් වර්ගයේ කඳුළු සිනමාහල්වලින් සෙනඟ ඈත් කරවයි. දෙවැනි වර්ගය සිනමාහලට සෙනෙඟ වැඩි වැඩියෙන් අද්දවයි. ‘සෙනෙහස’ වැටෙන්නේ දෙවැනි වර්ගයටය.” (සෙනෙහස)”ඇතැම් නළුනිළියන් ජවනිකාවලදි හසුරුවා ඇති සිටි හාස්‍යජනකය. ටෝනි රණසිංහ මල්වතු දර්ශනයක නටවන්නේ හරියට ක්‍රිකට් තරගයකදි පන්දු යවන්නාසේය. සේනාධීර රූපසිංහ හා රෝයි හඳපාන්ගොඩ අතර කරාටේ සටන පැරණි නාඩගම්වල වන කොටි නැටුමක් වගේය. සෝනියා දිසා දියට පනින්න පෙර අන්දවා ඇති ඇඳුම ළදරු කිරිපිටි වගයක් ප්‍රචාරය කරන බබා සිහියට නංවයි.” (හරිමඟ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=av1008089</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>පිස්සු හැදෙන සඳඑය අලුත්ම සිංහල චිත්‍රපටයේ ප්‍රථම දර්ශනයයි. මුළු ශාලාවම සිනමා ලෝලීන්ගෙන් පිරී පැවතුණි.එම චිත්‍රපටයේ එක් උද්වේගතර අවස්ථාවක බහින්බස් වීමක් ඇති වී සැමියා තම බිරිඳට වැරෙන් කම්මුල් පහරක් ගසයි. වේදනාවෙන් කම්මුල අල්ලා ගනිමින් ඕ එතැනම වූ සෝපාවක වැතිරී හඬන්නට වූවාය.මේ අතර මීයට පිම්බාක් වැනි නිහඬතාවයක් පැවති ප්‍රේක්‍ෂකාගාරයෙන් කුඩා ළමයකුගේ උස් හ¼ඩින් ඇසිණ.”ඇයි අම්මේ, ඒ ඇන්ටි අම්මි වගෙ ආපහු හැරිලා ගහන්නෙ නැත්තෙ?’”ඇයි උඹ කණ්ණාඩි කුට්ටම් තුනක් පාවිච්චි කරන්නෙ?’ පාලිත මනෝගෙන් ඇසුවේ ඔහු තම මේසය ත කණ්ණාඩි කුට්ටම් 3 ක් තබා තිබෙනු දැක විමතියෙනි.”ඇයි ඒක උඹට පුදුමයක් ද?” මනෝ පිළිතුරු දුන්නේ සිනාසෙමිනි. “එකක් ළඟ බලන්න. අනික දුර බලන්න. තුන්වැනි කණ්ණාඩි කුට්ටම, අනිත් කණ්ණාඩි කුට්ටම් දෙක තිබ්බේ කොහෙද කියල හොයා ගන්න.” මනෝ කීය.ඩග්ලස් සහ පියතිස්ස අමාත්‍යාංශය වෙත යමින් සිටියේ රාජකාරී කටයුත්තකටය.”ඉතින් පියතිස්ස මහත්තයා කොහොමද ජීවිතේ කාරිය?” ඩග්ලස් ඇසීය.”වරදක් නැහැ මිස්ටර් ඩග්ලස්. නෝනයි මායි සතුටෙන් සමාදානෙන් ජීවත් වෙනවා. ඔය ඉඳලා හිටලා තරහක් ගියාම නෝනා අතට අහුවෙන මැටි කෝප්පෙකින්, වලදකින් දමලා ගහනවා.ඒ වුණාට අපි සතුටෙන් තමයි ජීවත් වෙන්නේ.” පියතිස්ස කීවේය.”දෙයියෝ සාක්කි! හැලිවලංවලින් ගහගෙනත් කොහොමද සතුටෙන් සමාදානෙන් ජීවත් වෙන්නෙ?” ඩග්ලස් ඇසුවේ ඔළුවේ අතගසා ගනිමිනි.”මේකනෙ කාරණේ. එහෙම ගහන පාරක් මට වැදුණොත් නෝනා සතුටු වෙනවා. ඒ පාර මට වැදුණේ නැත්තං මම සතුටු වෙනවා.”පියතිස්ස කීවේ සිනාසෙමිනි.රන් කුසලානයක් අතැතිව, හති දමමින් දුව ආ සුගත් වහා ගෙට රිංගා කඩිමුඩියේ ම දොර වසා එහි අගුලු දැමීය. ඒ සද්ද යට ඉස්තෝප්පුවට ආ ඔහුගේ බිරිඳ ඩල්සි, විශ්මයෙන් මුව අයා මෙසේ කීවාය.”හරි ෂෝක් අනේ... කොහෙන්ද ඔයාට මේ කප් එක හම්බවුණේ?””මම රේස් එකෙන් පළවැනියට ආවා.” පුටුවක් මත වැතිරී සිටි සුගත් කීවේ හතිදමමිනි.”මරු... ඉතින් කවුද අනේ දෙවැනියට, තුන්වැනියට ආවේ?” ඩල්සි නැවතත් ඇසුවාය.”පොලිස්කාරයා දෙවැනියා. කප් එක අයිතිකාරයා තුන්වැනියා.” සුගත් පිළිතුරු දුන්නේ දොර දෙස බලමිනි.”ඇත්තද අර හන්දියෙ ගෙදර ගුණපාල හිරගෙදර ඉඳලා එනවා කියන්නෙ.” මැටිල්ඩා තම සැමියා විමලසේනගෙන් ඇසුවේ රෑ කෑම කමින් සිටියදීය.”වෙන්ඩ ඇති. ඒ යකාට වැඩි කාලයක් කිසිම තැනක ඉන්ඩ බැහැ.” විමලසේන පිළිතුරු දුන්නේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>08</month>
      <day>08</day>
    </date>
    <link>http://www.silumina.lk/2010/08/08/_art.asp?fn=av10080810</link>
    <topic>සියලු ශාස්ත්‍රවල එකතුවක් වූ අංගම්පොර සටන් කලාව</topic>
    <author/>
    <content>සියලු ශාස්ත්‍රවල එකතුවක් වූ අංගම්පොර සටන් කලාවඅද අපි හැමෝම ඉන්නේ උපන් මව්බිම ගැන පුදුමාකාර හැඟීමකින්. ඒ වගේම ආඩම්බරයකින්. ගැටුම් පරදා එක්සේසත් වන රටක් ගැන හීන මැවූ හැමෝගෙම ඒ ප්‍රාර්ථනා දැන් ඉටුවෙලා.ඒ ගැන අපි උදම් අනනවා. අද විතරක් නෙමෙයි එදත් එහෙමයි. මේ රන් පොළොව ඩැහැ ගන්න විවිධ කාල වකවානුවල විවිධ පාර්ශව අප හා සටන් වැදුණා. ඒත් මව්බිම ලෙයින් තෙත් වුණත් එකාමෙන්ම අපි හැමෝම ඊට එරෙහිව අත්වැල් බැඳගත්තා. එය අදත් එහෙමයි. එදත් එහෙමයි. හෙටත් එහෙමයි.අද අපේ බලාපොරොත්තුව මේ ලක් දේශයේ උපන් අපි මොන තරම් ජවසම්පන්න ජාතියක් ද කියන දේ ඔබට කියන්නයි. ඒ විතරක් නෙමෙයි අද මෙන්ම එදත් මේ මව්බිමේ නාමයෙන් දිවිදුන් රණකාමි හදවත් අපට සිටි බවත් ඔබට වටහා දෙන්නයි.රට බේරා ගත් අපි අපේ විරුසඟයින්ට අද උත්තමාචාර පුදකරද්දි අතීතයේත් මේ රට වෙනුවෙන් ජීවිත කැපකරමින් රට බේරාදුන් රණකාමි පරපුරක් වෙනුවෙන් උත්තමාචාරය පුද කරන්නයි මේ සටහන අපි ගොඩනැඟුවේ. මේ ඒ ගැන අප සොයා ගිය හෙළිදරව්වයි.”මම වෙල්ලක්කාර සටන් පරපුරේ මහන්ත ආරච්චි පරම්පරාවෙන් පැවත එන්නෙක්. අංගම් ශිල්පය තමයි අපේ පරම්පරාවේ ප්‍රධානම සාධකය වුණේ. අපිට තිබුණා හතර ඉලංගම කියලා දෙයක්.රජතුමාට ප්‍රශස්ති ගායනා ඉදිරිපත් කළේ කවිකාර ඉලංගමෙන්. කුමාර සෙල්ලම් කියලා රාජකුමාරවරුන්ට අවශ්‍ය යුද පුහුණුව ලබාදුන්නේ වාහල ඉලංගමෙන්. නර්තන හා ඒ ආශි‍්‍රත සිදුකළ දේවල් නැටුම් ඉලංගමට අයිති වුණා. අංගම් ශාස්ත්‍රය, සිංහල මල්ලව පොර නැතිනම් ගුස්ති ශාස්ත්‍රය, ඉලංගම් ශාස්ත්‍රය, පැනුම් පිනුම් ශාස්ත්‍රය ආදි යුද්ධයකට අවශ්‍ය සියලු ශිල්පයන් උගන්වනු ලැබුවේ හරඹ ඉලංගමේදී. අපේ පරම්පරාවේ මම තමයි හරඹ ඉලංගමේ අද හිමිකාරයා.”මහන්ත ආරච්චිගේ අජන්ත පෙරේරා සිය හඬ අවදි කළේ ඒ විදියට. මහන්ත ආරච්චිගේ පරම්පරාව එදා අපේ රට වෙනුවෙන් පෘතුගීසින් හා සටන් වැදුණා විතරක් නෙමෙයි ඔවුන් පරාජය කරන්නත් මුල් වූ පරම්පරාවක්.”1562 මුල්ලේරියා සටන ඇවිලෙන කොට ලංකාවේ පාලන කටයුතු සිදුකළේ සීතාවක රාජසිංහ රජතුමා. ටිකිරි කුමාරයා නැත්නම් පළමුවන රාජසිංහ රජ්ජුරුවෝ විදිහටත් හැඳින්වුණා. මේ සටනෙදි සීතාවක රාජසිංහ රජතුමාගේ සේනාධිපතියා විදිහට කටයුතු කළේ වික්‍රමසිංහ මුදලිතුමා. මුදලිතුමා මේ සටනෙදි තුවාල වුණා. ඊට පස්සේ රජතුමා සටනට ඕන උදව් බලාපොරොත්තුවෙන් ආවේ අපේ කොරතොට රජමහා විහාරයටයි.ඔය වෙනකොට අපේ කොරතොට රජමහා විහාරය ආශ්‍රය කරගෙන අපේ සටන් පරපුරේ ආරච්චිවරුන් 18 දෙනෙකු ඉඳලා තියෙනවා. මේ අයගෙන් වැඩිහරියක්ම ඉඳලා තියෙන්නේ අංගම් ශිල්පයේ පරතෙරට ගිය අය. මදුරප්පෙරුම ආරච්චි, කුරුප්පු ආරච්චි, පලිහේන ආරච්චි, මහන්ත ආරච්චි කියන ඔය පවුල් විතරයි දැනට ඉතුරුවෙලා තියෙන්නේ.”අපේ පරම්පරාව අයිතිවුණේ ඔය මහන්ත ආරච්චි පරම්පරාව. මහන්ත කියලා එදා කියලා තියෙන්නේ ප්‍රධානියා කියන එකට. යුද්ධයකට අවශ්‍ය අංගම් සටන් පුරුදු පුහුණු කිරීම් පැවරුණේ අපේ පරම්පරාවට.”කොරතොට පන්සල ආසන්නයේ තිබුණු තැනිතලා භූමියක අංගම් මඩු තුනක් පිහිටලා තිබුණා. කඩුවෙල රක්ගහවත්ත, හෝකන්දර, අතුරුගිරිය, හංවැල්ල, රණාල, දැඩිගමුව කියන ප්‍රදේශවලින් තමයි බොහෝම හැඩිදැඩි තරුණයෝ ගෙන්වලා අංගම් පුහුණුව උගන්වලා තියෙන්නේ. ඉතිහාසයේ ලියැවුණ එක්තරා සිදුවීමක් මම කියන්නම්. පෘතුගීසි හමුදාවට එක්වුණ සිංහලයිනුත් එදා අපේ රටට විරුද්ධව සටන් කරලා තියෙනවා.ඒ අය ඇවිත් තියෙන්නේ අලි ඇතුන් පිටේ. ඒත් අපට ඒ ඇත් හමුදාවට විරුද්ධව සටන් කරන්න උගන්නපු මුල්ලේගම කියලා රණශූරයෙක් ඉඳලා තියෙනවා.ඔහුගේ සටන් ක්‍රමය තමයි එක් කෙනෙක් දුවලා ගිහින් අලියා ඉස්සරහ දණින් පාත් වුණාම පස්සේ දුවගෙන එන කෙනා පහත්වුණ කෙනාගේ පිටට නැගලා අලියාගේ කුම්බස්තලයට වැලමිටෙන් පහර දෙනවා. ඔය පහර කාපු ගමන්, ඇතා මැරිලමයි වැටෙන්නේ. ඉතිං මේ වගේ රණශූරයන් නිසා මුල්ලේරියා සටන පෘතුගිසින්ගෙන් පරද්දලා අපි ජය ගත්තා.””මෙතනදි සතුටට පත්වුණ සීතාවක රාජසිංහ රජතුමා යුද්ධයට සම්බන්ධ වුණ පිරිසට නොයෙක් ගම්වර, තාන්න මාන්න ලබාදීලා තියෙනවා.ඒත් රාජසිංහ රජතුමාගේ මරණින් පස්සේ පෘතුගීසීන් අපේ පරම්පරාවල අයට නොයෙකුත් අඩම්තේට්ටම්, කරදර කරලා තියෙනවා. ඒකට උපක්‍රමයක් විදිහට ඔවුන්ට පක්‍ෂපාත බවක් පෙන්වන්න අපේ මුතුම්මිත්තෝ පෙරේරා කියන පෘතුගිසි නම අපේ නමට සම්බන්ධ කරගෙන තියෙනවා. ඒ කරලා තියෙන්නේ අපේ සටන් ශිල්පය ආරක්‍ෂා කරගන්න ඕන නිසයි.”අජන්ත සිය අංගම් ඉතිහාසය මෙලෙස දිග හරිද්දි අංගම් සටන් කලාව පරම්පරාවෙන් පරම්පරාවට පිදෙන ආකාරය ගැනත් අපි විස්තර අසා බැලුවා. ”ඇත්තටම ඒ දේ වෙන්නේ චාරිත්‍ර වාරිත්‍රවලට මූලික තැනක් දීලා. මට මතකයි මට මේ කාර්ය පැවරෙද්දි මුලින්ම මගේ හදහන බැලුවේ. ආයුෂ කොහොමද? ධාරණ ශක්තිය කොහොමද, කුන්ඩලිනි ශක්තිය, දරාගැනීමේ ශක්තිය, හදහනේ තියෙන ග්‍රහ අපල දොස් බලලයි මේ වරය ලබා දෙන්නේ.මම අවුරුදු හතේදියි අංගම් ප්‍රගුණ කරන්න ගත්තේ. මගේ සීයාගෙන් තාත්තට තාත්තගෙන් මට ඔය විදිහට. මට අවුරුදු 14 ක් විතර වෙනකොට සීයා මිය ගියා. ඒ වෙනකොටත් මම අංගම් ප්‍රගුණ කරලා හිටියේ. ඇත්තටම මෙතනදි අපි දිවුරුම් දෙන්න ඕන රහස්‍යභාවය රකිනවා කියලා.මට මතකයි මේ ශිල්පය අපිට පහසුවෙන් ඉගෙනගන්න අවස්ථාව ලැබුණේ නැහැ. ගෙදර ගස්වල පොල් කඩපුවාම මාව එතන වාඩිකරලා පොල්ගෙඩි සේරම අතින් ලෙලි ගහන්න දුන්නා. කුඹුරු වැඩ කරද්දි මී ගවයින් ගත්තේ නැහැ. පොල්කොට කරේ තියාගෙන ඒ කාර්යය අපි කරන්න ඕන. වී ගෝනි කරේ තියාගෙන දුවන්න ඕන. බෙහෙත් ජාති ගැන දැනගන්න කැලේට ගිහින් බෙහෙත් හොයාගෙන එන්න වුණා.මෙතැනදි අංගම් ශාස්ත්‍රය හා ඉලංගම් ශාස්ත්‍රය කියලා ප්‍රධාන කොටස් දෙකක් තියෙනවා. අංගම් කිව්වේ නිරායුද සටන් ක්‍රමයට. ඉලංගම් කියන්නේ අවි ආයුධ සහිතව කරන සටන් ක්‍රමයට.ඇත්තටම අංගම් ශිල්පයට දීර්ඝ ඉතිහාසයක් තියෙනවා. මා මුලදිත් කියූ ආකාරයට මේ අංගම් ක්‍රමය නැති කරලා දාන්න විවිධ බලපෑම් එල්ල වුණා. සීතාවක රජුගේ මරණින් පස්සේ පෘතුගිසින් මේ සියල්ල විනාශ කරනවා.නවගමුව පත්තිනි දේවාලය අට වාරයක් බිමට සමතලා කරලා දාලා තියෙනවා. සියලු සටන්කරුවන් විනාශ කරනවා. උඩරට රාජධානි සමයේ ඉංගී‍්‍රසි පාලකයන් අංගම් තහනම් කරන්න ගැසට් නිවේදන පවා නිකුත් කරනවා.අංගම් ශිල්පය දන්නා අයට දණහිසේ පල්ලෙහා වෙඩි තියන්න කියලයි කියන්නේ. සියලු අවි ආයුධ අත්අඩංගුවට අරගෙන ජීවිතාන්තය දක්වා සිරකරන්න කියලයි කියන්නේ.මේ හේතු නිසා අංගම් ශාස්ත්‍රය රැකගන්න නැටුම් වලට මේ ශාස්ත්‍රය හරවා ගන්නවා. කොටි අඩිය, වලස් අඩිය, සිංහ නැටුම් මේ විදිහට හංගාගෙනයි අංගම් රැක ගත්තේ. ඇත්තටම අංගම් ඉගෙන ගන්න නම් අනිවාර්යයෙන්ම සිංහල බෞද්ධයෙක් වෙන්න ඕන.හේතුව සිංහල බෞද්ධ ප්‍රතිපත්ති අනුගමනය කරන්න ඕන. අංගම් කියන්නේ දරුණු සටන් ක්‍රමයක්. නමුත් ඒ දරුණු දෙයින් විනාශයට යන්නේ නැතිව හික්මීමක් ඇති කරන්නයි බෞද්ධ පරිසරය තුළ මේ සියල්ල සිද්ධ වෙන්නේ.නමුත් අද වෙනකොට මේ පෞරාණික අපේ සටන් කලාව විනාශ මුඛයට යන්නේ සමහර අය එය ආදායම් මාර්ගයක් කරගෙන ඇති නිසයි. අපි පරදේශක්කාරයින් පරාජය කරලා මේ මව්බිම බේරගන්තේ මේ සටන් ක්‍රමයෙන්. නමුත් අද විදේශිකයින්ට මේ ශාස්ත්‍රය කිසිම ප්‍රතිපත්තියක් නැතුව උගන්වන තැන් දකින්නට ලැබෙන එක කනගාටුවක්.”අංගම් කියන්නේ සටන් කලාවක් විතරක්මද කියන එකත් මට අහන්න හිතුණා.නැහැ දේශීය නිල ශාස්ත්‍රය මත අංගම් හරහා වෙදකම් කරන්නත් පුළුවන්. ඕනෑම කෙනෙකුගේ ස්නායු රෝග හොඳ කරන්න පුළුවන්. ඒ වගේම අපේ ශිල්පයේ ඕනෑම තුවාලයකට අවශ්‍ය ඖෂධ තියෙනවා. අදටත් කැපුම් තුවාලයක් ක්ෂණිකව හාවෙන බෙහෙත් අපි ළඟ තියෙනවා.ඒ වගේම යක්‍ෂ ගෝත්‍රිකයින් නිර්මාණය කරපු සුවිශේෂි භාවනා ක්‍රම, මන්ත්‍ර ශාස්ත්‍ර අපි ළඟ තියෙනවා. ඒ වගේම යෝග ක්‍රම මේ ශාස්ත්‍රයට ඇතුළත්. එතනින් පෙනෙනවානේ මේක සටන් කිරීමක් නෙමෙයි සියලු ශාස්ත්‍රවල එකතුවක් කියලා.ඇත්තටම මේ සටන් කලාවට දිගු ඉතිහාසයක් තියෙනවා කියලා දැන් තේරෙනවා ඇති. මේ ශාස්ත්‍රය හැමෝටම ලබාදීලා ආර්ථික වාසි ලබාගන්න මට ඕන නැහැ. නමුත් මේ ශාස්ත්‍රයට ආදරය කරන කැපවීමෙන් කරන්න පුළුවන් කෙනෙක් ඉදිරිපත් වුණොත් අංගම් ශිල්පය ලබාදෙන්න මම මැලිවෙන්නෙත් නැහැ.”මේ අතීතයේ අපේ රට වෙනුවෙන් ජීවිතය පෙරට තබා සතුරා ඉදිරියට ගිය රණකාමි පරපුරක ඉතිහාසයයි. අපි අද වගේම එදත් අපේ රට අපට උරුම කර දුන් මෙවැනි ඇස නොගැටුණ විරුසගයින් වෙනුවෙන් උත්තමාචාර පුද කරමින් මේ සටහනට සමාප්තිය තියන්නේ මෙය සටහනකට පමණක් සීමා නොකරන්න කියන අරමුණත් ඔබ ඉදිරියේ තබමින්.කර්තෘට ලියන්න | මුද්‍රණය සඳහා</content>
  </post></root>