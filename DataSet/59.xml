<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=s1112084</link>
    <topic>ජාතික ශිෂ්‍යභට බළකායේ අන්තර් බළඇණි කබඩි තරගාවලිය අද</topic>
    <author/>
    <content>ජාතික ශිෂ්‍යභට බළකාය මගින් සංවිධානය කරන අන්තර් බළඇණි කබඩි තරගාවලිය අද (8) රන්ටැඹේ ජාතික ශිෂ්‍යභට බලකා පුහුණු මධ්‍යස්ථානයේ දී පැවැත්වේ.මෙම තරගාවලියට දිවයින පුරා ව්‍යප්තව ඇති ශිෂ්‍යභට බලඇණි 20 කින් බාලක, බාලිකා වශයෙන් ඛණ්ඩ 40 ක් සහභාගි වීමට නියමිතය. උත්සවයේ ත්‍යාග හා තිළිණ ප්‍රදානය ජාතික ශිෂ්‍යභට බළකායේ අධ්‍යක්‍ෂ මේජර් ජෙනරාල් ගාමිණි ජයසුන්දර මහතාගේ ප්‍රධානත්වයෙන් සවස පැවැත්වීමට නියමිතය.සේවා වනිතා ඒකකයේ සභාපතිනි පි‍්‍රයන්ති ජයසුන්දර මැතිණිය ඇතුළු ජා.ශි.භ ජ්‍යෙෂ්ඨ නිලධාරි නිලධාරිණීන් විශාල පිරිසක් මෙම අවස්ථාවට සහභාගී වෙති. රාජ්‍ය ආරක්‍ෂක හා නාගරික සංවර්ධන අමාත්‍යංශයේ ගරු ලේකම් ගෝඨාභය රාජපක්‍ෂ මහතාගේ සංකල්පයක් මත කබඩි තරඟාවලිය පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=s1112085</link>
    <topic>පාපැදි සවාරි ඉතිහාසයෙන් ...</topic>
    <author>ජයකාන්ත ලියනගේ ප්‍රවෘත්ති නිලධාරි යෞවන කටයුතු සහ නිපුණතා සංවර්ධන අමාත්‍යාංශය</author>
    <content>“ශ්‍රී ලංකා සයිකල් මැරතන් තරගය”, මෙරට ප්‍රථම පාපැදි තරගය ලෙස සැලකේ. එවකට අග්‍රාමාත්‍ය ඩී.එස්.සේනානායක මහතාගේ ප්‍රධානත්වයෙන් 1950 මැද භාගයේදී පවත්වනු ලැබූ මෙම පාපැදි තරගය දුරින් සැතපුම් 30 ක් විය. දිනමිණ පුවත්පතේ පූර්ණ අනුග්‍රහය යටතේ ගාලුමුවදොරින් ඇරඹි, මෙම තරගයේ ජයග්‍රාහකයා වූයේ පන්නිපිටියේ ඩී.කේ.ගුණරත්න මහතා ය. ලක්වැසි ක්‍රීඩා ලෝලීන් මහත් රුචිකත්වයක් දැක්වූ මෙම පාපැදි තරගයේ තොරතුරු දැන ගැනීමට එදා ගුවන් විදුලි යන්ත්‍ර වටා ඒකරාශී වූ පිරිසද බොහෝ ය. එකල එකම සන්නිවේදන ආයතනය වූයේ, ශ්‍රී ලංකා ගුවන්විදුලි සංස්ථාවයි.පළමු පාපැදි තරගයෙන් වසර 5 ක් 6 ක් ගතවන විට ලංකාවේ පාපැදි තරග පිළිබඳ උනන්දුව දෙගුණ තෙගුණ වන්නට විය. තරගකරුවන්, ප්‍රේක්ෂකයින් මෙන්ම අනුග්‍රාහකයින්ද වැඩි වී තිබුණි. ස්ටෑන්ඩඩ් වර්ගයේ පාපැදි වලට අමතරව රේසිං වර්ගයේ පාපැදිද ඉතා සුළු වශයෙන් පාපැදි ක්‍රීඩාවට එක්විය.බොහෝ විට රේසිං පාපැදි භාවිත කළේ, මහා රැජිනගේ රාජකීය හමුදාවේ සුදු ජාතිකයන්ය. ශ්‍රී ලාංකික පාපැදිකරුවන් කීප දෙනෙකු ද රේසිං පාපැදි භාවිතා කළේ ය. මෙකල බොහෝ විට සිදුවූයේ රේසිං සහ ස්ටෑන්ඩඩ් පාපැදි එකම තරග පොකුරේ ආරම්භ කිරීමයි.ශ්‍රී ලංකාවේ නිල වශයෙන් පාපැදි තරගයක් පවත්වන ලද්දේ 1955 වසරේදීය. ස්ටෑන්ඩඩ් සහ රේසිං දෙවර්ගයෙන්ම පැවති මෙම තරගය 1955 අපි‍්‍රයෙල් 11 වන දින ජනතා පුවත්පතේ අනුග්‍රහයෙන් පවත්වන ලදී.පාර්ලිමේන්තු මන්දිරය අභියසින් ආරම්භ කරන ලද මෙම තරගය, හයිලෙවල් පාර මහරගම දෙහිවල ගාලුපාර ඔස්සේ පැමිණ ලේක්හවුස් ආයතනය අභියසින් අවසන් විය. මෙම තරගයෙන් වැල්ලවත්තේ ජෝර්ජ් පීටර්සන් සහ දෙහිවල ඒ.එන්.කීල්, රේසිං අංශයෙන්ද රාගම, ඊ.ඇලෝසියස් සිල්වා, බලපිටියේ ඩබ්ලිව්.සුගතදාස, කොළඹ ඩබ්ලිව්.බොතේජු ස්ටෑන්ඩඩ් අංශයෙන් ද ජය ලැබීය.1955 වසරේම පවත්වන ලද “සැඩසුළං” නම් වූ පාපැදි තරගය 50 දශකයේ පැවති දැවැන්තම පාපැදි තරගය විය.ඒ සඳහා තරගකරුවන් 1000 කට අධික පිරිසක් සහභාගී වී ඇත. මෙහි ත්‍යාග බෙදාදෙන ලද්දේ එවකට අග්‍රාමාත්‍ය සර් ජෝන් කොතලාවල මහතා විසිනි.එකල ප්‍රධානතම බයිසිකල් සංගම් කීපයක් ද විය. පැරගන්, ස්ටාපන්විලර්ස්, රාජකීය ගුවන් හමුදා ඒ අතර ප්‍රධාන විය. ශ්‍රී ලංකාවේ විශිෂ්ටතම පාපැදි ශූරයෙකු වූ 1960 රෝම ඔලිම්පික් තරගාවලිය නියෝජනය කළ මොරිස් කුමාරවෙල් නියෝජනය කළේ ද ස්ටාපන්විලර්ස් සයිකල් ක්‍රීඩා සමාජයයි. 1960 දශකයේ ඇලෝසියස් සිල්වා, අර්වින් ප්‍රනාන්දු, වයි.ඇම්.ගුණරත්න, ජයරත්න මදුරසිංහ, ඇන්තනී සීමන්ස් ආදීහු ප්‍රබලතම ස්ටෑන්ඩඩ් පාපැදිකරුවන් විය.ශ්‍රී ලංකා පාපැදි ක්‍රීඩාව රජයේ පරිපාලනයට යටත් වන්නේ, 1950 මැද භාගයේ ය. “සිලෝන් සයිකල් යුනියන්” නමින් ආරම්භ වූ මෙම සංවිධානය ආසියාතික ඔලිම්පික් කමිටුව සහ ජාත්‍යන්තර ඔලිම්පික් කමිටුවට අනුබද්ධව පවත්වාගෙන යන ලදී. මේ මගින් එකල පවත්වන ලද ප්‍රධානතම පාපැදි තරග කීපයකි. ටුවර් ඔෆ් ද වැලි, පැරගන් ගෝන් පී‍්‍ර, නැෂනල් ටෛම් ට්‍රසල් වැනි තරග මේ අතර ප්‍රධාන විය. විදෙස් තරග සඳහා සුදුස්සන් තෝරාගනු ලැබුවේද මෙම තරග වල ප්‍රතිඵල පදනම් කරගෙනය.මෙකල ලේක්හවුස් ආයතනයට අමතරව මොණරා, රැලේ, හන්ටර් බයිසිකල් සමාගම්, කාගීල්ස් , මිලර්ස් වැනි සමාගම්ද පාපැදි තරග සඳහා අනුග්‍රහය දැක්වීය. 1956 “දි ටුවර් ඔෆ් ද වැලි” සැතපුම් 120 රේසිං පාපැදි තරගය එවකට ලංකා පාපැදි සංගමය සහ වින්ග් වීල් පාපැදි සංගමය ඒකාබද්ධව සංවිධානය කරන ලදී. මෙහි ජයග්‍රාහකයා වූයේ ජෙරල්ඩ් රයිලි නම් බ්‍රිතාන්‍ය ජාතිකයෙකි.ඔහු එවකට රාජකීය ගුවන් හමුදාවේ සේවය කළ අයෙකි. රාජකීය ගුවන් හමුදාවේ පාපැදි ක්‍රීඩකයින් රේසිං බයිසිකල් යොදාගැනීම, ඒවා අප රටේද ජනපි‍්‍රය වීමට හේතු විය. ක්ලෝඩ් බට්ලර් , මයිකිං , රැලේ, මෙල්වින් කෑම්ප්, ක්ලෙමන්ඩ් ආදී රේසිං සයිකල් එකල පිටරටින් ගෙන්වන ලද පාපැදි වර්ග කීපයකි. එවකට හොඳ වර්ගයේ රේසිං පාපැදියක් රුපියල් 3000/- ක් පමණ විය.1896 දී පවත්වන ලද පළමු ඔලිම්පික් තරගයට පාපැදි ක්‍රීඩාවද ඇතුළත් විය. ලෝක පාපැදි සම්මේලනය 1900 දී ආරම්භ වූවත් ශ්‍රී ලංකා පාපැදි සංගමය ආරම්භ කරන ලද්දේ 1955 දී ය. එහි ප්‍රථම සාමාජිකයා වූයේ වින්ග්වීල් පාපැදි සංගමයයි.1960 දී පවත්වන ලද ඔලිම්පික් පාපැදි තරගය සඳහා ශ්‍රී ලංකාවෙන් මොරිස් කුමාරවෙල් සහ ඇන්තනීස් සීමන්ස් තෝරා ගන්නා ලදී. එසේ තිබියදී අග්‍රාමාත්‍ය බණ්ඩාරනායක මහතාගේ හදිසි වියෝව හේතුවෙන් රටේ පැන නැඟී තිබූ මුදල් තත්ත්වය මත ඔලිම්පික් තරගය සඳහා පෙරදී ක්‍රීඩකයින් දෙදෙනෙකු සහභාගී කරවීමට තෝරාගෙන තිබුණත් අවසානයේ එක් ක්‍රීඩකයෙකු බැගින් සහභාගී කරවීය.ඒ අනුව 1960 ඔලිම්පික් තරගය ශ්‍රී ලංකාව නියෝජනය කළ පාපැදි ක්‍රීඩකයා වීමේ ගෞරවය මොරිස් කුමාරවෙල්ට හිමිවිය. 1960 - 70 දශකය තුළ ධාවන පථ තුළ පවත්වන ලද පාපැදි තරගයේදී ට්‍රෙවෝයි ද සිල්වා තුන්වැනි ස්ථානය ලබාගැනීමටද සමත් වී තිබේ.ශ්‍රී ලංකාව ලෝක පාපැදි සම්මේලනයේ සමාජික රටකි. නමුත් මේ වන විට ශ්‍රී ලංකාවේ පාපැදි ක්‍රීඩකයින් ලෝක පාපැදි තරග සඳහා සහභාගී කරවීමට තරම් දක්ෂතාවයන්ගෙන් යුක්ත නැත. ශ්‍රී ලංකාවේ පාපැදි ක්‍රීඩකයින් සහභාගී වන්නේ දකුණු ආසියානු සහ ආසියානු තරග සඳහා පමණි. මීට අමතරව පොදු රාජ්‍ය මණ්ඩලයීය තරග සඳහා ද සහභාගී වේ. ප්‍රංශ සවාරිය, ඉතාලි සවාරිය ආදී තරග සඳහා ශ්‍රී ලංකාවේ තරගකරුවන් සහභාගී කරවීමට පාපැදි ක්‍රීඩාව තුළ අප තවත් බොහෝ දුර යායුතුය. ඒ සඳහා යෞවන කටයුතු අමාත්‍යාංශයේ වත්මන් උත්සාහය අනාගතයට සුභ පෙර නිමිත්තකි.ශ්‍රී ලංකාවේ පාපැදි ක්‍රීඩාවට දැවැන්ත දායකත්වයක් ලබා දුන්නේ 1960 දී ආරම්භ කරන ලද “ලංකා සවාරියයි” එය එදා මෙදා තුර ලංකාව පුරා පවත්වන ලද ප්‍රධානතම පාපැදි තරගය විය. නමුත් එය 2005 වසරින් පසුව මෙතෙක් පවත්වා නැත. ලංකා සවාරිය නැවත පැවැත්වීමට මෙය හොඳම කාලයයි.වර්තමානයේ තරග ජයග්‍රාහකයින්ට ලැබෙන ත්‍යාගයන්ගේ වටිනාකම ඒ සඳහා ඔවුන්ට වැය වන මුදල සමඟ සසඳන කල ඉතා අඩු මුදලකි. පාපැදි ක්‍රීඩාව කඩා වැටීමට එක් හේතුවක් වී ඇත්තේ ද මෙයයි. එවන් තත්ත්වයක් තුළ ඩලස් අලහප්පෙරුම අමාත්‍යතුමාගේ උපදෙස් පරිදි ජාතික තරුණ සේවා සභාව පවත්වන “ටුවර් ඩි ශ්‍රී ලංකා යූත්” ස්ටෑන්ඩඩ් පාපැදි සවාරිය පැසසීමට ලක්විය යුතුය.පාපැදි ඉතිහාසයේ දැවැන්තම තෑගි මල්ල මෙම තරගයේදී පාපැදි ක්‍රීඩකයින්ට ලැබේ. එය අනාගත පාපැදි ක්‍රීඩාවේ උන්නතියට තබන ලද යෝධ පියවරකි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=s1112086</link>
    <topic>එස්.එල්.ටී.නෙට්බෝල් තරගාවලිය 11දා වැලිකඩදී</topic>
    <author/>
    <content>ශ්‍රී ලංකා ටෙලිකොම් නෙට්බෝල් සංගමය සංවිධානය කරන ‘එස්.එල්.ටී. නෙට්බෝල් තරගාවලිය 2011’ ලබන 11 වැනි දින පෙරවරු 8.30 සිට වැලිකඩ එස්.එල්.ටී. ක්‍රීඩා සංකීර්ණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=s1112087</link>
    <topic>උකුවෙල ප්‍රාදේශීය ලේකම් පිලට</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ දිසා රාජ්‍ය සේවා ක්‍රීඩා උළෙලේ 2011 වසරේ සමස්ත ක්‍රීඩා සූරතාව උකුවෙල ප්‍රාදේශීය ලේකම් කාර්යාලයට හිමිවිය.යටවත්ත ප්‍රාදේශීය ලේකම් කාර්යාලයට අනුසූරතාව ද මාතලේ පොලිසියට තෙවන ස්ථානයට හිමිවිය.මේ තරගාවලියේ පිරිමි කණ්ඩායම් ක්‍රීඩා සූරතාව මාතලේ මහ නගර සභාවට ද, කාන්තා කණ්ඩායම් ක්‍රීඩා සූරතාව උකුවෙල ප්‍රාදේශීය ලේකම් කාර්යාලයට ද හිමිවූහ. මලල ක්‍රීඩා සූරතාවයන් දිනාගත් ආයතන මෙසේය.පිරිමි ක්‍රීඩා සූරතාවමාතලේ පොලිසිය, අනුසූරතාව-යටවත්ත ප්‍රාදේශීය ලේකම් කාර්යාලයකාන්තා ක්‍රීඩා සූරතාවයටවත්ත ප්‍රාදේශීය ලේකම් කාර්යාලය ද අනුසූරතාව උකුවෙල ප්‍රාදේශීය ලේකම් කාර්යාලයට ද හිමිවිය.මේ තරගාවලියේ මලල ක්‍රීඩා සහ සමාප්ති උළෙල පසුගියදා මාතලේ බර්නාඩ් අළුවිහාරරේ ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>08</day>
    </date>
    <link>http://www.dinamina.lk/2011/12/08/_art.asp?fn=f1112081</link>
    <topic>කාලගුණයේ අගුණය</topic>
    <author>රාමන්</author>
    <content>දුරාතීතයේ කාලගුණ විපත් හා භූමිකම්පා ගැන අද තිබෙන විද්‍යාත්මක අවබෝධය ජනතාවට තිබුණේ නැහැ. ඒ නිසා බොහෝ විට ඒවා සැලකුවේ දේවශාප ලෙසයි. නැත්නම් දෙවියන් මුල් කොටගත් ව්‍යසනයන් ලෙසයි. එහෙත් පසු කලෙක භූගෝල විද්‍යාව, වැඩි දියුණු වී ඉදිරියට ගමන් කිරීම හා විද්‍යාවේ නව සොයා ගැනීම් මත එම මතය වෙනස් වුණා.දැන් සියයට සියයක් නොවුණත් කාලගුණික හා භූ චලන හා සුනාමි පිළිබඳ නිවැරදි අනාවැකි පළ කළ හැකි දියුණු ක්‍රමවේදයන් ලොව සතුයි. එය නවීන විද්‍යාවේ ජයග්‍රහණයක්. චීනයේ හිටපු නායකයෙකු වන ඩෙන්ෂියා පෙං සඳහන් කරන පරිදි ලොවේ කොතැනක හෝ විද්‍යාවේ හා තාක්ෂණයේ ජයග්‍රහණ වෙත්නම් විශ්වීය ජයග්‍රහණ ලෙස සලකා අප ලබා ගත යුතුයි. ඩොන්ගේ මේ සඳහන චීනයට පමණක් නොව අපටත්, සමස්ත ලෝකයටත් පොදු වෙනවා.එවන් දියුණු ක්‍රම අප සතුව තිබුණා නම් 2005 ශ්‍රී ලංකාවට බලපෑ සුනාමි ඛේදවාචකය නිසා අපේ රටේ 40,000 කට වැඩි ජනතාවක් මියැදෙන්නේ නෑ. කල් ඇතිව ඒ බව දැනුම් දීමෙන් ජීවිත රැසක් බේරා ගැනීමට ඉඩ තිබුණා. නවීන ක්‍රමවේද කෙසේ වෙතත් අප සතුව පැවැති ක්‍රමවේදයක් වත් නිසි පරිදි ක්‍රියාත්මක වී නෑ. මේ නිසා සුනාමි විපතෙන් ශ්‍රී ලංකාවට පාඩම් දෙකක් ඉගැන්නුවා.නැතිනම් මෙනෙහි කර දුන්නා. ඉන් එක් පාඩමක් වූයේ අප සතුව පවතින කිසියම් වූ ක්‍රමවේදයක් වෙත් නම් එය කලට වේලාවට ක්‍රියාත්මක කරවීම. දෙවැන්න භූචලන, සුනාමි හා කාලගුණික විපර්යාසයන් නිශ්චිතව දැන ගැනීමට අවශ්‍ය කරන නවීන විද්‍යාත්මක උපකරණ වෙත්නම් ඒවා මිල දී ගෙන ස්වාභාවික ආපදාවන් කල් වේලා ඇතිව දැනුම් දිය හැකි වන ආකාරයට අපේ තාක්ෂණික හැකියාවන් වැඩි දියුණු කර ගැනීම.සුනාමි සම්බන්ධයෙන් නම් අපේ අවධානය හා ඊට අදාළ උපකරණ පද්ධති නවීකරණය වීම් සිදු වී තිබෙනවා. එහෙත් කාලගුණය සම්බන්ධයෙන් එවැනි තත්ත්වයක් දක්නට ලැබේ ද යන්න ප්‍රශ්නයක්. ඒ ප්‍රශ්නය පෘතග්ජන පොදු ජන මනසට ඇති වූයේ පසුගියදා දකුණු ප්‍රදේ්ශයේ මුහුදු බඩ ආශි‍්‍රතව පැන නැඟුණු සුළිසුළං තත්ත්වය නිසා.මාධ්‍ය වාර්තා කරන පරිදි 50 කට අධික පිරිසක් අතුරුදහන් වෙලා. ඉන් බහුතරය ධීවරයන්. මේ පිරිසෙන් 25කට අධික පිරිසක් මරණයට පත් වෙලා. තවත් පනහකට අධික පිරිසක් තුවාල ලබලා. මෙමඟින් පවුල් 13,000ක්ට වැඩි පිරිසක් අවතැන් වුණා.ආපදා කලමනාකරණ මධ්‍යස්ථානය වාර්තාකරන පරිදි පසුගිය දෙසැම්බර් 29 වැනිදා වන විට මරණ 27 යි. තුවාල ලැබූ පිරිස 39 යි. අතුරුදහන් වූවන් 15 යි. විපතටපත් පවුල් සංඛ්‍යාව 18510යි. අලාභ වූ නිවාස සංඛ්‍යාව 8700යි.කාලගුණ විද්‍යා දෙපාර්තමේන්තුවට අනුව මෙය ඉතා කලාතුරකින් සිදු වන කාලගුණික වෙනස් වීමක්. ඒ අනුව මෙය පවතින අන්තර් මෝසම් කාලයේ දිවයිනේ දකුණු මුහුදු තීරයේ හා ගොඩබිම් ආශි‍්‍රත ඉහළ අහසේ වලාකුළු එකතු වීමෙන් ක්‍ෂණික අවපීඩන තත්ත්වයක් ඇති වීමක්. එසේ ම මෙය ‘ස්කෝල් ලයින්’ තත්ත්වයක් කියා ද හඳුන්වනු ලබනවා.මෙය කාලගුණ දෙපාර්තමේන්තුව ද බලාපොරොත්තු නොවූ තත්ත්වයක් ලු. සාමාන්‍යයෙන් අවපීඩන තත්ත්වයක් නම් වාර්තා කරන්න පුළුවන් ලු. කෙටි කලකින් ඇති වන මෙවැනි විශේෂ කාලගුණික විපර්යාසයන් වාර්තා කරන්න බැරි ලු. ඒක තමයි රට හමුවේ ඇති ප්‍රශ්නය. එය ඉන්දියාවට හැකි වීම අපට බැරි වුණේ ඇයි ද යන්නත් සොයා බැලීම වැදගත්.මීට අදාළ විවිධ පිළිතුරු දක්නට ලැබෙනවා. කාලගුණ විද්‍යා දෙපාර්තමේන්තුවේ අධ්‍යක්ෂ එස්. එම්. කාරියවසම් මහතා සඳහන් කරන ආකාරයට ක්‍ෂණිකව සිදු වන වෙනස්කම් ක්‍ෂණිකව හඳුනාගැනීමේ තාක්‍ෂණික පොහොසත්කමක් අපට නැහැ.“මෙවැනි ක්‍ෂණික වෙනස්කම් එකපාර හඳුනා ගන්න බැහැ. අනුමාන කරල අවදානම් බව ප්‍රකාශ කළොත් එසේ නොවීමෙන් ධීවර කටයුතු අඩාළ වූ බවට එක් කාලයකට අපට එරෙහිව ධීවරයන් චෝදනා එල්ල කළා. ඔහු තවදුරටත් මාධ්‍යවල සඳහන් කර තිබුණේ එහෙමයි.” (4.12.2011 දිවයින)කාලගුණ විද්‍යා අධ්‍යක්ෂක ජනරාල්වරයාගේ අදහසත් ඊට සමානයි. ලෝකයේ බොහෝ රටවල් කාලගුණ අනාවැකි පළ කිරීම ඉතාම නිවැරදිව හා ක්ෂණිකව සිදු කරනවා. ඔවුන්ගේ තාක්ෂණය ඉතා ඉහළයි. අපටත් ‘ඩොප්ලර් රේඩාර්’  [Doppler Rodar]  යන්ත්‍ර තියෙනවා නම් වලාකුළු හා සුළං ධාරාවල කෙටි කාලීනව සිදු වන වෙනස්කම් හඳුනාගත හැකියි” අධ්‍යක්ෂ ජනරාල්වරයා සඳහන් කරන්න් මේ වන විට එම යන්ත්‍ර මිල දී ගැනීමට රජය රුපියල් ලක්ෂ 400ක් මුල්‍ය ආධාර ලබා දී තිබෙන බවයි. ලබන වසරේ මාර්තු මාසයේ එම උපකරණ ගොංගල කන්දේ සවිකරන බවක් ද ඔහු සඳහන් කරනවා.අපදා කළමනාකරණ අමාත්‍ය මහින්ද අමරවීර මහතා සඳහන් කරන පරිදි කාලගුණ විද්‍යා දෙපාර්තමේන්තුව නවීකරණය කිරීමේ කැබිනට් පත්‍රිකාව කැබිනට් මණ්ඩලය අනුමත කර තිබෙන්නේ මීට මාස 8 කට පෙර. එසේ ම මීට අදාළ මුදල් ප්‍රතිපාදන වෙනුවෙන් විදේශ සම්පත් අමාත්‍යාංශයේ හා මුදල් ලබාදීමේ අංශවලට නිතර සිහි කැඳවීම් කරන බවද ඔහු මාධ්‍යවලට කරන ලද ප්‍රකාශවල සඳහන්.කාලගුණ විෂය ගැන දැනුම තියෙන අය අපේ රටේ අල්පයි. අපේ දෙපාර්තමේන්තුවට ඉන්නේ විද්‍යාඥයින් 17 දෙනයි. විද්‍යාඥයින් 6 දෙනෙකුගේ අඩුවක් තිබෙනවා. 2009 දී බඳවා ගැනීමේ තරග විභාගයක් පැවැත් වුවත් එක්කෙනයි බඳවාගන්න හැකි වුණේ. කාලගුණ විද්‍යාඥයින් ගේ බරපතල අඩුවක් තිබීමක් ප්‍රශ්නයක් බව වාර්තා වෙනවා. (අමාත්‍ය මහින්ද අමරවීර 5.12.2011 ලංකාදීප)මෙහි සමස්තය ගත්තාම පෙනෙන්නේ කාලගුණ විද්‍යා දෙපාර්තමේන්තුව තමන් සතු සම්පත්වලින් කරන්න පුළුවන් දේ කළා කියලයි. එහෙත් එය ප්‍රමාණවත් නැහැ. මෙම දෙපාර්තමේන්තුව වහිනවා කිව්වොත් වහින්නේ නෑ. පායනවා කීවොත් පායන්නේ නෑ. මේ නිසා ලංකාවේ කාලගුණ අනාවැකිවලට ජනතාව සමච්චල් කළා.එහෙත් පසුගිය සමයේ පෙරට වඩා යම් ප්‍රගතියක් දක්නට ලැබුණා. එහෙත් නිවැරදි අනාවැකිය ක්‍ෂණිකව කියන්න ඔවුන්ට තවමත් හැකි වී නැහැ. මුළු කාලගුණ විද්‍යා දෙපාර්තමේන්තුවට හරි මඟට යන්න රු. ද.ල. 1100ක මුදලක් අවශ්‍ය බවයි වාර්තා වෙන්නේ. ඒ සම්බන්ධයෙන් කැබිනට් මණ්ඩලයේ අවධානය යොමු වෙලා. මේවා සම්බන්ධයෙන් මුදල් ලබා ගැනීමේ දී අදාළ ආයතනවලින් යම් ප්‍රමාදයක් සිදු වෙනවා වගෙයි. කාලගුණ බලධාරීන් ද එම අදහස ද නොකියා කියනවා.මේ රටේ සමහර ව්‍යාපෘති සඳහා ක්ෂණිකව සිදු වන මුදල් වෙන් කිරීම් හා මහා භාණ්ඩාගාරය ඒවාට මුදල් ලබාදීමට දක්වන උනන්දුව දෙස බලන විට කාලගුණ විද්‍යා දෙපාර්තමේන්තුවට අවශ්‍ය වී තිබෙන මුදල එතරම් ලොකු මුදලක් නොවෙයි. එහෙත් ඒ සම්බන්ධයෙන් අදාළ මූල්‍ය බලධාරීන්ගේ අවධානයේ අඩුවක් දක්නට ලැබෙනවා වාගෙයි.රටේ ප්‍රමුඛතා ගත් කළ ආපදා කළමනාකරණය හා දේශගුණය අද ප්‍රධානයි. විශේෂයෙන් ම ලොව පුරා සිදු වන දේශගුණික විපර්යාසයන් හා එමඟින් ජන ජීවිතයට සිදු වන හානි එන්න එන්නම බරපතල වී තිබෙන නිසා එය අද ප්‍රධාන විෂයක් බවට පත් වෙලා. ලොව පුරාම පැය විසිහතර පුරාම කාගේත් අවධානයට ලක් වෙලා.ස්වභාවික විපත් නිසා අපේ රටේ සිදු වන ජීවිත හානි ප්‍රමාණයේ වැඩි වීමක් දක්නට ලැබීම අසත්‍යයක් නොවෙයි. සුනාමි ඛේදවාචකයේ හානි වූ මිනිස් ජීවිත ප්‍රමාණය අවම කර ගැනීමට නොහැකි වූයේ අපේ වරදින් බව අමුතුවෙන් මතක් කර දිය යුතු නැහැ. එහෙත් සුනාමිය අපට කියාදුන් පාඩම නිවැරදිව අධ්‍යයනය කර නොමැති බවයි පසුගිය දා සිදු වූ සුළි සුළං විපත අපට නැවතත් මතක් කර දෙන්නේ.මේ වන විට කාලගුණය හා ආපදා කලමනාකරණය අපේ රටේ සංවර්ධනයේ ප්‍රමුඛතා ලැයිස්තුවේ මුලට ඇවිත්. එය අහවල් ව්‍යාපෘතියට, උළෙලට වඩා ප්‍රමුඛත්වයට පත් විය යුතු දැයි මතක් කර දිය යුතු නැහැ. ඕනෑම විපතක දී වඩාත්ම අපහසුවකට හා අනතුරකට පත් වන පාර්ශ්වය පොදු ජනතාවයි. මෙදා සිදු වූයේත් එයමයි. කැබිනට් මණ්ඩලය මීට මාස 8කට පෙර කරන ලද අනුමත කිරීමක් වුවද ක්‍රියාත්මක කිරීමේ දී දිගින් දිගටම ප්‍රමාදයන් සිදු වන්නේ නම් එය එතරම් හොඳ තත්ත්වයක් නොවෙයි.එසේ ම යමක් සිදු වීමෙන් පසු මේවා වමාරා ඇඟ බේරා ගැනීමෙන් අදාළ බලධාරීන් නිදහස් වන්නේ ද නැහැ. ඔවුන්ටත් පැවරී ඇති වගකීමක් තිබෙනවා. අදාළ ව්‍යාපෘති ක්‍රියාත්මක කිරීමේ ප්‍රමාදයක් ඇති වෙන්නේ නම් ඒවා රටේ ජනතාවට හෙළිදරව් කිරීම මඟින් රටේ අවධානයට යොමු කර හෝ තමන්ට අවශ්‍ය ව්‍යාපෘති කඩිනම් කර ගැනීමේ ශක්තිය ලබා ගත යුතුයි.යමක් සිදු වූ පසුව ඒ සම්බන්ධයෙන් පිළිතුරු බැඳීම ජනතාවගේ පැත්තෙන් එතරම් යුක්ති සහගත වන්නේ නැහැ. ඊට හේතුව මේ සියල්ලම ජනතාවගේ මුදලින් නඩත්තු වන වැටුප් හා විවිධ දීමනාවලට හිමිකම් කියන අයවීම නිසායි.එසේ ම රටේ සංවර්ධනයේ ප්‍රමුඛතා පෙළ ගැස්වීමේ දී ස්වභාවික විපත් හා දේශගුණික කාරණා සම්බන්ධයෙන් ලෝකයේ දියුණුම තාක්ෂණයෙන් සන්නද්ධව සිටීමේ කාරණයට ප්‍රමුඛතාවය ලබා දීම රජයේ ද වගකීමක්..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=n1112091</link>
    <topic>වැරැදිකරුවන් අල්ලන්න විශේෂ පොලිස් වැටලීම්</topic>
    <author>විජයානි එදිරිසිංහ</author>
    <content>එළවළු හා පලතුරු කූඩවල දමා ප්‍රවාහනය කිරීමේ නීතිය අනිද්දා (11) මධ්‍යම රාත්‍රියේ සිට අනිවාර්යයෙන්ම ක්‍රියාත්මක කෙරේ.නීතිය පිළිනොපදින වෙළෙඳුන්ට එරෙහිව කටයුතු කිරීම සඳහා පොලිසිය ද ඒකාබද්ධව වැටලීම් කණ්ඩායම් එදින රාත්‍රියේ සිට ම යොදනු ඇත. ගෝනිවල බහා එළවළු පලතුරු ප්‍රවාහනය කිරීමෙන් වසරකට රුපියල් කෝටි දෙදහසක එළවළු පලතුරු විනාශ වෙයි.ව්‍යාපාරිකයාට සිදුවන එම පාඩුව පාරිභෝගිකයාගෙන් අය කරන බව සමූපකාර හා අභ්‍යන්තර වෙළඳ අමාත්‍ය ජෝන්ස්ටන් ප්‍රනාන්දු මහතා පවසයි.මේ නීතිය ක්‍රියාත්මක කිරීම සම්බන්ධයෙන් මාධ්‍ය සාකච්ඡාවක් ඇමැතිවරයාගේ ප්‍රධානත්වයෙන් එම අමාත්‍යාංශයේ දී ඊයේ (08) පැවැත්විණි.නීතිය පිළිපදින්නේ නැති ව්‍යාපාරිකයන් අල්ලා ගැනීමට කොළඹට එළවළු හා පලතුරු ප්‍රවාහනය කරන මාර්ගයේ ස්ථාන 17ක වැටලීමේ කණ්ඩායම් ක්‍රියාත්මක වෙයි.නීතිය ක්‍රියාත්මක කිරීම සම්බන්ධ අතිවිශේෂ ගැසට් නිවේදනයක් ද නිකුත් කර තිබේ.ඒ නීතියට වැඩ නොකරන ගොවීන්ට සහ ව්‍යාපාරිකයන්ට රුපියල් දහසේ සිට ලක්ෂය දක්වා වූ දඩ ගෙවීමට සිදුවෙනු ඇත.ගොවීන්ට රුපියල් දහසේ සිට රුපියල් දස දහස දක්වා ද ව්‍යාපාරිකයන්ට රුපියල් දහසේ සිට ලක්ෂය දක්වා ද දඩ වශයෙන් සඳහන් වී තිබේ.ප්ලාස්ටික්, වේවැල් හෝ දැවවලින් තැනූ කූඩ මේ සඳහා භාවිතා කළ හැකිය.එළවළු හා පලතුරු ගෙනයාමට කූඩ යොදා ගැනීම යෝජනාව ගෙන ආවේ මීට වසර දෙකකට පමණ පෙරය.ඒ සඳහා ගොවින්ට සහන කාලයක් ලබා දී තිබුණි. රජයෙන් සහ වෙළෙඳ අමාත්‍යාංශය, කෘෂිකර්ම දෙපාර්තමේන්තුව හරහා කූඩ ලක්ෂ හතරක් පමණ බෙදා හැර තිබේ.සහන මිලට මෙන් ම ගෙවීමේ ක්‍රමයට ද සතියකට රුපියල් 30 සහ 50 වැනි සුළු මිලකට කූඩ ලබාදීමේ වැඩපිළිවෙළක් ක්‍රියාත්මක වෙයි.ගෝනිවල දමා ප්‍රවාහනය කිරීමෙන් වන හානිය වළක්වා ගැනීම සඳහා පිරිසිදු එළවළු පලතුරු පාරිභෝගිකට ලබාදීමේ අරමුණ වෙයි.රජයේ මෙම වැඩපිළිවෙළට එරෙහිව යම් පිරිසක් එළවළු ප්‍රවාහනය නැවැත්වුවහොත් ස.තො.ස සහ සමූපකාර ලොරි යොදවා ඍජුවම ගොවියා වෙත ගොස් ඒවා මිල දී ගෙන බෙදා හැරීමට වෙළෙඳ අමාත්‍යාංශය තීරණයකර තිබේ.අමාත්‍යාංශ ලේකම් සුනිල් එස්. සිරිසේන පාරිභෝගික අධිකාරියේ සභාපති රුමි මර්සුක්, අමාත්‍යවරයාගේ පෞද්ගලික ලේකම් යොහාන් ප්‍රනාන්දු, මහත්වරු ද මේ අවස්ථාවට සහභාගිවූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=n1112092</link>
    <topic>අතපසු වීමක් සිදුවීනම් එය නිවැරැදි කරනවා</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>මොරටුව රාවතාවත්ත පේ‍්‍රම් ළමා නිවාසය වැටලීම සම්බන්ධ සිද්ධියේ යම් අතපසු වීමක් වී ඇති නම් වහාම එය නිවැරැදි කරන්නට පියවර ගන්නා බව ජනමාධ්‍ය හා ප්‍රවෘත්ති ඇමැති කෙහෙළිය රඹක්වැල්ල මහතා පැවසීය.හැකි ඉක්මණින් එය නිවැරැදි කළ යුතුය යන්න රජයේ ස්ථාවරය බවත් ඒ පිළිබඳව කාදිනල්තුමාට දැනුම් දී ඇති බවත් ඇමැතිවරයා ඇමැති මණ්ඩල තීරණ දැනුම් දීමේ මාධ්‍ය හමුවේදී ඊයේ (8) සඳහන් කළේය.මෙය අතිශය සංවේදී කාරණයක් බව පෙන්වා දුන් ඇමැතිවරයා අදාළ විෂයය භාර ඇමැතිවරයා මැල්කම් කාදිනල් රංජිත් හිමිපාණන්ගෙන් සමාව අයැද සිටීමෙන්ම රජයේ ස්ථාවරය පැහැදිලි බව සඳහන් කළේය. එහිදී මාධ්‍යවේදීන් නැගූ ප්‍රශ්නවලට පිළිතුරු වශයෙන් ඇමැතිවරයා පවසා සිටියේ මෙය අධිකරණය හමුවේ විභාග වන්නක් බැවින් වැඩිදුර අදහස් දැක්වීම නොසුදුසු බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=n1112093</link>
    <topic>නවක වදය සිද්ධියට අපේ සම්බන්ධයක් නෑ</topic>
    <author>රක්‍ෂණ ශි‍්‍රයන්ත</author>
    <content>පේරාදෙණිය විශ්වවිද්‍යාලයේ නවක වදයට ලක්වී ඇතැයි කියන සිසුවාගේ සිද්ධියට තම සංගමය කිසිදු සම්බන්ධයක් නැතැයි පේරාදෙණිය විශ්වවිද්‍යාලීය කළමනාකරණ ශිෂ්‍ය ක්‍රියාකාරී කමිටුව පවසයි.නවක වදය හෝ අමානුෂික වද හිංසනය තමන් තරයේ හෙළා දකින බව එහි සභාපති ජනක නිලංග මදුෂාන් මහතා දිනමිණ ට ඊයේ (08) පැවසීය. සිද්ධිය සම්බන්ධයෙන් අදහස් දක්වමින් ඒ මහතා මෙසේ ද පැවසී ය. සිද්ධියට ලක්වූ සිසුවා සිටින මාකස් ප්‍රනාන්දු නේවාසිකාගාරයේ කිසිදු ජ්‍යෙෂ්ඨ ශිෂ්‍යයකු නේවාසිකව නැහැ. ආරක්‍ෂක නිලධාරීන්, විනය පාලකවරුන්, නේවාසිකාගාර පාලක යන අයගෙන් වසන් වී එවැනි අමානුෂික වදයකට සිසුවකු ලක් කිරීමට නොහැකි යි.එවැනි වදහිංසාවකට තමා ලක්වී ඇති බව විශ්වවිද්‍යාලයේ කිසිදු ආරක්‍ෂක අංශයකට හෝ පාලනාධිකාරියට එම සිසුවා පැමිණිලි කර නැහැ.පාසල් කාලයේ හා අම්පාර හමුදා කඳවුරේ දී පුහුණුවීම්වල නියුතු කාලයේ මේ සිසුවා ඇදුම රෝගයෙන් පෙළී ඇති බවට තොරතුරු ලැබී තිබේ. ඒ සඳහා විශ්විවිද්‍යාල වෛද්‍ය මධ්‍යස්ථානයෙන් ප්‍රතිකාර ලබාගෙන තිබෙනවා. ඔක්තෝබර් 24 වැනි දින පේරාදෙණිය රෝහලේ 14 වැනි වාට්ටුවෙන් ප්‍රතිකාර ලබා ඇත. එම මස25 දින රෝහලෙන් පිටව ගොස් ඇති ඔහු 26, 27, 28 යන දිනවල විශ්වවිද්‍යාල භූමියේ නොසිටි බව ද සභාපතිවරයා කියයි. නැවත ඔක්තෝබර් 29 දින ඔහු විශ්වවිද්‍යාලයට පැමිණ ඇති අතර නොවැම්බර් 14 දින ලිඛිතව ලියුමක් බාර දී නේවාසිකාගාරයෙන් පිටත්ව ගොස් ඇති බව ද සභාපතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=n1112094</link>
    <topic>මහින්ද අබේසුන්දර ප්‍රණාම උළෙලට පාසල් සිසුන්ට ආරාධනා</topic>
    <author>ගාමිණී ජයසිංහ</author>
    <content>ජ්‍යෙෂ්ඨ මාධ්‍යවේදී මහින්ද අබේසුන්දරගේ මාධ්‍ය ජීවිතයට වසර පණහක් පිරිම නිමිත්තෙන් නුවරකලාවිය නිදහස් මාධ්‍ය පදනම සංවිධාන කරන ප්‍රසාද ප්‍රණාම උළෙලට සහභාගිවන ලෙස පාසල් සිසුන්ගෙන් ඉල්ලා සිටී.හෙට උදේ 8.30 ට අනුරාධපුර හරිස්චන්ද්‍ර මාවතේ බී. එම්. සී. ආයතනය අසල සමුපකාර ග්‍රාමීය බැංකු ශ්‍රවණාගාරයේදී ප්‍රසාද උලෙළ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=n1112095</link>
    <topic>නාවික හමුදාවේ 61වෙනි සංවත්සරය අද</topic>
    <author>චන්ද්‍රිකා පෙරේරා</author>
    <content>ශ්‍රී ලංකා නාවික හමුදාව සිය හැට එක්වෙනි සංවත්සරය අද (9) අභිමානවත් අයුරින් සමරයි. ඒ වෙනුවෙන් රට පුරා විවිධ වැඩසටහන් රැසක් පැවැත් වෙයි. නාවික සම්ප්‍රදායන් ට අනුව පැවැත්වෙන සැමරුම් උළෙල සඳහා ආගමික හා සමාජ සුබසාධන කටයුතු රාශියක් ද ඇතුළත් ය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=n1112096</link>
    <topic>උසස් පෙළ ප්‍රතිඵල ප්‍රමාදයි</topic>
    <author>පණ්ඩුක සමරසේකර</author>
    <content>අධ්‍යයන පොදු සහතික පත්‍ර උසස් පෙළ විභාගයේ ප්‍රතිඵල නිකුත් කිරීම ප්‍රමාද වන බව විභාග කොමසාරිස් අනුර එදිරිසිංහ මහතා පවසයි.තුන්වන පාසල් වාරය නිම වීමට පෙර උසස් පෙළ විභාගයේ ප්‍රතිඵල නිකුත් කළ හැකි බවට මුලදී විශ්වාසය පළ කළ ද නව විෂය නිර්දේ්ශය හා පැරණි විෂය නිර්දේශයට අනුව විශ්වවිද්‍යාලයට සිසුන් ඇතුළත් කිරීමේ දී ඉසෙඩ් ස්කෝර් [Z score] පිළිබඳ එකඟතාවකට පැමිණීම සඳහා පැවැත්වෙන සාකච්ඡාවක් හේතුවෙන් මේ ප්‍රමාදය ඇතිවන බව අනුර එදිරිසිංහ මහතා පවසයි.එකඟතාවට පැමිණීම සඳහා විභාග දෙපාර්තමේන්තුව විශ්ව විද්‍යාල ප්‍රතිපාදන කොමිෂන් සභාව සහ උසස් අධ්‍යාපන අමාත්‍යාංශය එක්ව දැනට සාකච්ඡා කෙරෙන බවද අවසන් තීරණයකට එළැඹි වහාම හැකි ඉක්මනින් ප්‍රතිඵල නිකුත් කිරීමට පියවර ගන්නා බව ද අනුර එදිරිසිංහ මහතා “දිනමිණ” කළ විමසීමක දී පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=n1112097</link>
    <topic>තෙවන පාසල්වාරය අදින් අවසන්</topic>
    <author>සුභාෂිනි සේනානායක</author>
    <content>මේ වසරේ 2011 තෙවන හෙවත් අවසන් පාසල් වාරය අද (09) අවසන් වේ.රජය හා රජය අනුමත පෞද්ගලික පාසල්වල අධ්‍යයන කටයුතු අද (9) අවසන් වන අතර 2012 වසරේ පළමු පාසල් වාරය 2012 ජනවාරි 02 සඳුදා ආරම්භ කෙරේ. අ. පො. ස. සා.පෙළ විභාගයේ ඇගයීම් සඳහා යොදා ගන්නා පාසල් පමණක් 2012 ජනවාරි 09 සඳුදා ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=n1112098</link>
    <topic>යොවුන් සේනාංක අධිකාරියක් එයි</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>යොවුන් සේනාංක අධිකාරිය නමින් නව ව්‍යවස්ථාපිත ආයතනයක් ස්ථාපිත කෙරේ. තරුණ සංවර්ධනය, නායකත්ව පුහුණුව, රැකියා අභිමුඛ වෘත්තිය පාඨමාලා පවත්වාගෙන යාම, මනා පෞරුෂයකින් හා කුසලතාවලින් හෙබි තරුණ පරපුරක් බිහි කිරීම නව ආයතනයේ මුලික පරමාර්ථ වේ.යොවුන් සේනාංකය නෛතික පුද්ගලභාවයකින් යුතු ආයතනයක් ලෙස සලකමින් පරිපාලනය හා මුල්‍ය බලතල වර්තමාන යොවුන් සේනාංක අධ්‍යක්ෂවරයාට පැවැරීමට තීරණය කර තිබේ. යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා ඇමැති මණ්ඩලයට කළ යෝජනාවට අනුමැතිය හිමිව ඇති බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා කැබිනට් තීරණ දැනුම්දීමේ මාධ්‍ය සාකච්ඡාවේදි ඊයේ (08) ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=n1112099</link>
    <topic>අධික වර්ෂාවෙන් මාතර ධීවර ක්ෂේත්‍රයට රුපියල් කෝටි 3½ ක අලාභයක්</topic>
    <author>යූ. එම්. රුවන් – දික්වැල්ල සමූහ</author>
    <content>හමා ගිය දැඩි සුළං හා වර්ෂාව හේතුවෙන් මාතර දිස්ත්‍රික්කයේ ධීවර ක්ෂේත්‍රයට සිදු වූ හානිය රුපියල් තුන් කෝටි හැත්තෑ හය ලක්‍ෂ හතළිස් දහසක් බවට මාතර දිස්ත්‍රික් ධීවර කාර්යාලය මඟින් තහවුරු කර තිබේ.පසුගිය 25 දින හමා ගිය සුළඟින් බහු දින ධීවර යාත්‍රා 7 ක් ද කුඩා ධීවර යාත්‍රා (බෝට්ටු) 11 ක් ද ඔරු 10 ක් ද සම්පූර්ණයෙන් විනාශ වී තිබෙන අතර ධීවර යාත්‍රා 42 කට අර්ධ හානි සිදු වී ඇත.මීට අමතර දැල් ඇතුළු ධීවර ආම්පන්න ද විනාශ වී ඇති අතර කප්පරතොට හා මාතර තොටමුණ ප්‍රජා ශාලා 02 කට ද අලාභ හානි සිදු වී ඇත. නිවාස 28 කට ද අර්ධ යානි සිදු වී තිබෙන බව ධීවර හා ජලජ සම්පත් දෙපාර්තමේන්තුවේ නිලධාරියෙක් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=n11120910</link>
    <topic>පොලිස් ත්‍යාග අරමුදලේ රුපියල් කෝටි 266ක්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිනි සේනානායක</author>
    <content>පොලිස් ත්‍යාග අරමුදල සතුව මේ වනවිට රුපියල් කෝටි දෙසිය හැට හයක (266) මුදලක් පවතින බව සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේදී ඊයේ (8) ප්‍රකාශ කෙළේය.පොලිස් නිලධාරින් විසින් සිදුකරන අපරාධ මර්දන රාජකාරි, විවිධ වැටලීම්වලදී අත්අඩංගුවට ගෙන ඉදිරිපත් කරන සැකකරුවන්ට මෙරට අධිකරණය නියම කරන දඩ මුදල්වලින් අර්ධයක් හෝ යම් ප්‍රමාණයක් පොලිස් ත්‍යාග අරමුදලට බැර වේ. එමෙන්ම පොලිස් ත්‍යාග අරමුදලේ ඇති අතිරික්ත මුදල් රජයේ බැංකුවල ස්ථාවර තැන්පතු ලෙස ආයෝජනය කර ලැබෙන පොලියද මේ ත්‍යාග අරමුදලට බැර වන බවත් ඇමැතිවරයා පැවැසීය.මේ පොලිස් ත්‍යාග අරමුදල මගින් 2011.11.15 දින වනවිට පොලිස් නිලධාරින් 83896 දෙනකු සඳහා රුපියල් කෝටි තිස් අටකට (383,581,245) අධික මුදලක් ගෙවා ඇති බවත්, 2010 වසරෙදී පොලිස් නිලධාරින් 90926 දෙනෙකු හට කෝටි 45 කට අධික මුදලක්ද (457,924,995.00) ගෙවා ඇති බවත් ඇමැතිවරයා සඳහන් කළේය.එමෙන්ම 2008 වසරේදී පොලිස් නිලධාරින් 85971 දෙනෙකු හට ත්‍යාග වශයෙන් රුපියල් කෝටි 36 කට අධික මුදලක්ද (367,028,466.00) ගෙවා ඇත. පොලිස් ත්‍යාග අරමුදල මගින් ත්‍යාග ලබාදීම සිදුවන්නේ ලැබෙන අයදුම්පත්‍ර විශ්ලේෂණය කිරීමෙන් පසුව බවත් පොලිස් නිලධාරින්ට යම් හිඟ මුදලක් තිබේ නම් ඒවා කඩිනමින් ගෙවීමට අරමුදල කටයුතු කරනු ඇති බවත් ඇමැතිවරයා වැඩිදුරටත් පැවැසීය. එක්සත් ජාතික පක්ෂ මන්ත්‍රී දයාසිරි ජයසේකර මහතා අසන ලද වාචික ප්‍රශ්නයකට පිළිතුරු දෙමින් ඇමැතිවරයා මේ බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=n11120911</link>
    <topic>ගලගෙදර පොලිසියෙන් ගිහි පිරිත් නඩයක්</topic>
    <author>ඉන්දික පොල්කොටුව</author>
    <content>පොලිස් ස්ථානයකින් පළමු වරට ගිහි පිරිත් කණ්ඩායමක් සකස් කැර එම කණ්ඩායම අසරණ පවුල් වෙසන නිවෙස් කරා ගොස් සර්ව රාත්‍රික පරිත්‍රාණ ධර්ම දේශනා පැවැත්වීමේ ආදර්ශමත් වැඩපිලිවෙළක් ගලගෙදර පොලිස් ස්ථානය ක්‍රියාවට නන්වා ඇත.මේ සඳහා පිරිත් මණ්ඩපයක්ද සකස් කැර ඇති අතර එය එම නිවෙස් කරා ගොස් සවිකැර එම මණ්ඩපයේ සිට පිරිත් දේශනා පැවැත්වීම සිදු කෙරේ.ගලගෙදර පොලිස් ස්ථානාධිපති පොලිස් පරීක්‍ෂක ඩී. එම්. චන්ද්‍රපාල මහතාගේ සංකල්පයක් මත පොලිස් පරීක්‍ෂක ශ්‍රේණියේ නිලධාරීන් ඇතුළු පොලිස් නිලධාරීන් 12ක් පිරිත් සජ්ඣායනයේ නිරතවෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=r1112091</link>
    <topic>රට වෙනුවෙන් සටන් වැදුණු මගේ සැමියා මැරුවේ ඇයි</topic>
    <author/>
    <content>ශ්‍රී ලංකා යුද හමුදාවට අයත් කුරුවිට කඳවුරේ ලුතිතන්වරයෙකු වූ නිලන්ත අල්විස් විජේවික්‍රම දින කීපයක් නිවාඩු ලබාගෙන 2004 ජනවාරි මස 03 වැනි දින සිය නිවෙසට පැමිණියේ මහත් සතුටිනි. ලුතිතන් නිලන්තගේ නිවස පිහිටා තිබුණේ අහංගම කුරුඳුවත්තේය.නිලන්ත නිවාඩු ලබාගෙන නිවසට එන බව කලින් දැනුම් දී තිබූ නිසා ඔහුගේ කුඩා දියණියන් දෙදෙනා පියා එනතුරු මග බලමින් සිටියහ. එදින සවස් වන විට ඈත එන නිලන්ත දුටු දරුවන් දෙදෙනා ඔහුගේ ඉදිරියට දුව ගොස් දෑතේ එල්ලුනේ මහත් ප්‍රීතියෙනි.නිලන්තගේ බිරිය දිල්රුක්ෂි ද ඉදිරියට ගොස් තම සැමියා පිළිගත්තාය. දින තුනක් පමණ නිවසේ රැඳී සිටි නිලන්ත ජනවාරි 07 වැනි දින උදේ යතුරුපැදියක් ගෙන ඒමට කුරුණෑගල යෑමට සූදානම් විය. දිල්රුක්ෂි මෝටර් බයිසිකලය අරගෙන අදම මම ආපසු එනවා, නිවසින් පිටත්වීමට පෙර නිලන්ත මුදල් රුපියල් තිස් දහසක් ද රුපියල් ලක්ෂයකට වැඩි මුදලක් තිබූ පෙට් කාඩ්පත ද රැගෙන ගියේය.එදිනම සවස යතුරු පැදිය රැගෙන ආපසු එන බව කියා ගිය නිලන්ත සවස් වන තුරු ආපසු පැමිණියේ නැත. නිලන්තගේ බිරිය තම සැමියා එනතුරු මැදියම් රැය පසුවන තෙක් බලා සිටියාය. එහෙත් නිලන්ත පැමිණියේ නැත. පසුදින උදේම නිලන්ත ආපසු නොපැමිණි බව ඔහුගේ මවුපියන්ට සහ සොහොයුරු සොහොයුරියන්ට දිල්රුක්ෂි දැන්වූවාය. නිලන්තගේ සොහොයුරෝ වහාම ක්‍රියාත්මක වී ඔහු ගැන සොයා බැලූහ. නමුත් කිසිම ආරංචියක් නොලැබුණි. යතුරු පැදියක් ගෙන ඒමට කුරුණෑගල ගිය නිලන්ත ඒ වන විට අතුරුදන්ව සිටියේය.2004 ජනවාරි 2 නිවාඩුවට නිවසට පැමිණෙයියතුරුපැදියක් මිලට ගැනීමට අවශ්‍ය බව හිතවත් කෝප්‍රල්වරයකුට දන්වයි.අදාළ කෝප්‍රල් සතු කස්ටම් 154 යතුරු පැදිය මිලදී ගැනීමට ඔහු කැමති බව පවසයි.ජනවාරි 6 දා මෝටර් බයිසිකලය මිලදී ගන්නට එන බව කෝප්‍රල්ට දන්වයි.රුපියල් තිස්දහසකට මෝටර් බයිසිකලය මිලදී ගන්නා බව ද අවශ්‍ය වුවහොත් රුපියල් පන්දහසක මුදල් සහ බැංකු කාඩ්පත රැගෙන යන බවද නිලන්ත සිය සොයුරන්ට දන්වයි.ලුතිතන් නිලන්ත 6 වැනිදා යළි නිවෙසට නොපැමිණෙයි.නිලන්ත යළි නිවසට නොපැමිණි බව කෝප්‍රල්ට සොයුරන් කියයි.එක් සොයුරෙක් මේ පිළිබඳ අහංගම පොලිසියට පැමිණිලි කරයි.නිලන්ත ආගිය අතක් නැතිදා සිට දින කීපයක් කුරුණෑගල වරකාපොළ නිට්ටඹුව පෞද්ගලික බැංකු ශාඛාවලින් නිලන්ත ගේ බැංකු කාඩ් පතෙන් මුදල් ගෙන ඇති බව හෙළි වෙයි.නිලන්ත ගේ ඥාතීහු ගොකරැල්ල පොලිසියට පැමිණිලි කරති.පොලිස් නිලධරයෝ අදාළ කෝප්‍රල් ගේ නිවෙසට යති. නිලන්ත එහි නො ආ බව කෝප්‍රල් කියයි.නිලන්ත ගේ පවුලේ අය ගොකරැල්ලේ දේශපාලනඥයකු මුණගැසී ඔහුට මේ බව දන්වයි.ප්‍රදේශයේ රෝහල්වල මෘත ශරීරාගාරවල ඇති නාඳුනන මළ සිරුරු පරීක්ෂා කැරෙන්නේ අදාළ දේශපාලනඥයාගේ උදව්ව මතය.ගල්ගමුවේදී දුම්රියට හසුවූ අයකුගේ මළ සිරුරක් දින කීපයකට පෙර භූමදානය කළ බව හෙළිවේ.මේ පිළිබඳව සොයා බලද්දී එම සිරුර අදාළ පුද්ගලයාගේ ඥාතීන් විසින් හඳුනාගත් එකක් බව සැලවීම නිසා නිලන්තගේ ඥාතීහු උත්සාහය අත්හරිති.කෝප්‍රල්වරයා සැකපිට පොලිස් අත්අඩංගුවට ගනී.කොස්තාපල් ගේ නිවෙසේ ස්ථාවර දුරකථනයේ බිල්පත් වාර්තාවක් ගැනීමට පොලිසිය කටයුතු කරයි.මේ අතර දකුණු පළාත් පොලිස් විශේෂ ඒකකය මේ පිළිබඳ පරීක්ෂණයක් අරඹයි.ඒ වන විට මුදාහැර සිටි කෝප්‍රල්ගෙන් දකුණු පළාත් විශේෂ ඒකකයේ නිලධරයෙක් ප්‍රශ්න කරයි.කෝප්‍රල් තම නිවෙසේ බිමට සිමෙන්ති දමා මෝටර් බයිසිකලයට අලුතින් අංග එක්කර ඇති බව නිරීක්ෂණය කැරේ.ලුතිතන්ගේ අතුරුදන් වීමට තමා සම්බන්ධ යැයි යන්න කෝප්‍රල් ප්‍රතික්ෂේප කරයි.ලුතිතන්ගේ පවුලේ ඥාතීහු යුද හමුදා පොලිසියට කළ පැමිණිල්ලකින් පසු සැකකාර කෝප්‍රල් හමුදා පොලිසිය මගින් අත්අඩංගුවට ගැනේ.මේ අතර ලුතිතන් සහ කෝප්‍රල් අතර ජනවාරි 4 දා රාත්‍රී දුරකථන සාකච්ඡාවකින් ඇතිවුණු බව දුරකථන බිල්පත් වාර්තා අනුව හෙළිවේ.ජනවාරි 4 දායින් පසුව කෝප්‍රල් වරයා මුදල් වියදම් කළ අයුරු ලබාගත් භාණ්ඩ පිළිබඳව තොරතුරු හෙළිවේ.2004 ජුනි 25 තෙක් පොලිසිය පරීක්ෂණයක් අරඹයි. එහෙත් එය අතරමඟදී නවතී.නැවත වසර 7 කට පසු රහස් පොලිසිය පරීක්ෂණ ආරම්භ කරන්නේ 2011 වසරේදීය.නිලන්තට ගල්ගමුවේ දී කිසියම් අපරාධයක් සිදුවී ඇති බව සැකකරන නිසා ගල්ගමුව ප්‍රදේශයට ගිය රහස් පොලිසිය පරීක්ෂණ ආරම්භ කරයි.2004 වසරේ දී භූමදානය කළ මළ සිරුර පිළිබඳ මරණ පරීක්ෂණ වාර්තා රහස් පොලිස් පරීක්ෂාවට ලක්වේ.ලුතිතන් අවසන් වරට ඇඳි ඇඳුම්වලට සමාන ඇඳුමින් සැරසී සිටි අයකුගේ සිරුරක් දුම්රිය අනතුරක් ලෙස සලකා භූමදානය කළ බව හෙළි වෙයි.සිරුර භූමදානය කළ තැන සොයා බැකෝ යන්ත්‍රයකින් ගල්ගමුව සුසාන භූමියේ වළවල් පරීක්ෂා කරයි.2011 ජූලි 28 රහස් පොලිසිය නිලන්තගේ සිරුර ගොඩගනී.ගල්ගමුවේ ග්‍රාම නිලධාරිනියක මේ නාඳුනන සිරුර පොලිතින් ආවරණ යොදා භූමදානය කරන්නැයි මල්ශාලාවකට උපදෙස් දුන් නිසා සිරුරේ ඇටකැබලි සොයාගැනීමට හැකිවෙයි.ඇට කැබලි ඩී.එන්.ඒ. පරීක්ෂණයකට යැවේ.ලුතිතන් නිලන්ත අල්විස්ගේ මුදල් පැහැරගැනීමේ අරමුණින් ඔහු වෙඩි තබා ඝාතනය කැර සිරුර දුම්රිය මගේ තබා දුම්රියට හැපුණු අයකුගේ අඟවා යාචකයකු බව තීරණය කොට වළදමා ඇති බව අනාවරණය වෙයි.ජනවාරි 09 වැනිදා මළ සිරුර කෝච්චියට තබා ඇති බව හෙළි වේ.ලුතිතන් නිලන්ත ජනවාරි 04 දා කුරුණෑගලින් කැබ් රියකට නංවාගෙන ගොස් ගල්ගමුවේ රේල් පාර මතදී වෙඩි තබා මරා දැමූ බව හෙළි වේ.දුම්රිය මාර්ග පරීක්ෂකවරයාට මෙදින රාත්‍රියේ වෙඩි හඬක් ඇසුණු බවත් මාර්ග පරීක්ෂණයකට දුම්රිය මාර්ගයේ තිබී පතරොම් කොපුවක් හමුවූ බවක් හෙළිවෙයි.දුම්රියේ හැපුණු නිලන්තයේ මළ සිරුර ජනවාරි 09 දා ගල්ගමුව සුසාන භූමියේ මිහිදන් කළ බව අනාවරණය වෙයි.ඩබ්ලිව්. ඒ. දිල්රුක්ෂි සමග විවාහ වී සිටි ලුතිතන් නිලන්ත දෙදරු පියෙකි. ගාල්ල සවුත්ලන්ඩ් විදුහලේ 9 වැනි ශ්‍රේණිය ඉගෙනුම ලබන දහ හතර හැවිරිදි දිනේෂා සෙව්වන්දි නිලන්තගේ වැඩිමහල් දියණිය වෙයි. තම පියා අතුරුදන්වන විට ඇගේ වයස අවුරුදු හතකි. මේ වන විට එකොළොස් හැවිරිදි බාල දියණිය සත්‍ය ලංකා ගාල්ල සංඝමිත්තා විදුහලේ 6 වැනි ශ්‍රේණියේ ඉගෙනුම ලබන්නීය. පියා අතුරුදන් වන විට ඇය තුන් හැවිරිදි කුඩා දැරියෙකි.1969 මාර්තු මස 11 වැනි දින උපත ලැබූ නිලන්ත විජේවික්‍රම හම්බන්තොට දිසාවේ රන්න මහ විදුහලෙන් ඉගෙනුම ලැබීය. ඒ වන විට ඔහුගේ මවුපියන් පදිංචිව සිටියේ රන්න ප්‍රදේශයේ ය. පස් දෙනකුගෙන් යුත් පවුලේ නිලන්ත වැඩිමහල් දරුවා විය. ඔහුට බාල සොහොයුරන් දෙදෙනකු සහ සොහොයුරියන් දෙදෙනෙක් ද වෙයි. පාසල් අධ්‍යාපනය නිම කිරීමෙන් පසුව 1990 වසරේ අගෝස්තු මස 08 වැනි දින යුද හමුදා සේවයට බැඳුනේය.ඒ වන විට උතුරු නැඟෙනහිර යුද්ධය ඉතා තදින් පැතිර ගිය කාලයකි. එල්ටීටීඊ ත්‍රස්තවාදීන් සමග ශ්‍රී ලංකා යුදහමුදාව මුහුණට මුහුණ දී කළ සටන්වලදී නිලන්ත ඉදිරියෙන්ම සිටි රණවිරුවෙකු විය. 2000 වසරේ ඕමත්තේදී කොටින් සමග කළ සටනකදී මෝටාර් වෙඩිල්ලක් වැදීමෙන් නිලන්තගේ වම් ඇස සදහටම ඔහුට අහිමි විය. ඊට පසු එම ඇස වෙනුවට බොරු ඇසක් බද්ධ කර තිබුණි.ඇස අහිමිවීමෙන් පසු මේ රණවිරුවා යුද බිමෙන් නිදහස් කොට කුරුවිට යුදුහමුදා කඳවුර වෙත මාරු කරනු ලැබීය. මෝටාර් වෙඩිල්ල වැදීමෙන් පසු නිලන්තගේ දකුණු ඇසෙන් නිතර කඳුළු ගලා යමින් තිබුණි. මේ නිසා කඳුළු පිස දැමීමට ග්ලෝස් රෙදි කැබැල්ලක් සාක්කුවේ දමාගෙන ගියේය. ඇසක් අහිමි වුවද රට, ජාතිය කෙරෙහි තිබූ අසීමිත ආදරය නිසා නිලන්ත යුද හමුදාව අත හැර පලා ගියේ නැත. එබැවින් ඔහු දිගටම යුදහමුදාවේ සේවය කළේය. රට ජාතිය වෙනුවෙන් සේවය කරමින් සිටින විට නිලන්තගේ අතුරුදන්වීම පිළිබඳ ඔහුගේ බිරිය දිල්රුක්ෂි අප සමග මෙසේ කීවාය.2004 වසර වන විට මහත්තයා කුරුවිට යුදහමුදා කඳවුරේ සේවය කරමින් සිටියා. මාස දෙකකට වරක් නිවාඩු ගෙන ගෙදර ආවා. කඳවුරේ සිටින විට දිනපතාම දුරකථනයෙන් කතා කළා. දරුවන් දෙදෙනා හොඳට බලා ගන්න කියා නිතරම කීවා. මහත්තයා දරු දෙදෙනාට හරිම ආදරෙයි. 2004 ජනවාරි 3 වැනි දින ගෙදර පැමිණි පසු දරුවන් සමග හරි සතුටින් කාලය ගත කළා.ජනවාරි 03 වැනි දින ගෙදර පැමිණි මහත්තයා ජනවාරි 07 වැනිදා උදේ ගෙදරින් පිටව ගියා. කුරුණෑගල ගොස් යුද හමුදාවේ සේවය කරන මිතුරෙකුගේ යතුරු පැදිය මිලදී ගෙන එදාම ගෙදර එන බව මහත්තය කීවා. නමුත් අපට කී අන්දමට එදා ආපසු ආවෙ නැහැ. දින දෙක තුනක් බැලුවා ආපසු ආවෙ නැහැ. ඒ නිසා අපි මහත්තයා ගැන සෙවීමට පටන් ගත්තා.දිගටම සෙව්වා. නමුත් තොරතුරක් නොලැබුණ නිසා මහත්තයගෙ මල්ලිලා සහ තවත් ඥාතීන් කීප දෙනෙක් සමග අපි කුරුණෑගල ගියා. කුරුණෑගල දිසාවේ හැම පොලිසියකටම ගොස් සොයා බැලුවා. නමුත් කිසිම ආරංචියක් නැහැ. අපි ගල්ගමුව පොලිසියටත් ගිහින් සොයා බැලුව. එහෙම කෙනෙක් ගැන කිසිවක් දන්නෙ නැහැ කියා කීවා.නමුත් ඒ වන විට දුම්රිය අනතුරකින් මිය ගිය නොහඳුනන අයකු යැයි කියන පුද්ගලයකුගේ මළ සිරුරක් ගල්ගමුව පොදු සුසාන භූමියේ මිහිදන් කර තිබුණා. නමුත් ඒ බව එදා පොලිසිය අපට කීවේ නැහැ. අපි ගල්ගමුව පොලිසියට ගියේ ජනවාරි 20 වැනිදා. ඒ වන විට මහත්තයා අතුරුදන් වී සති දෙකයි.අපි මහත්තයා ගැන සෙවීම අතහැරියේ නැහැ. ඊට අමතරව කතරගම, දෙවුන්දර, මුන්නේශ්වරම්, ගැටබරුව යන දේවාවලට භාරවුණා. මහත්තය කරදයක් නැතිව ගෙදර එවන්න කියා දාන කීපයක්ම දුන්නා. අපි මහත්තයාට ආශිර්වාද කළා මිස මිය ගියා කියා පිං දුන්නෙ නැහැ. මහත්තය කවුරු හරි හිරකරගෙන ඉන්නවා කියා අපේ විශ්වාසයක් තිබුණා.මේ අන්දමට අවුරුදු හතක් තිස්සේ අපි මහත්තයා සොයමින් ඉන්න විට මීට මාස කීපයකට පෙර රහස් පොලිසියේ මහත්තුරු පිරිසක් අපේ ගෙරදට ආවා. 2004 ජනවාරි මාසෙ දිනයක පත්තරයක පළවී තිබූ වාර්තාවක් ඒ මහත්තුරු අපට පෙන්නුවා. දුම්රිය අනතුරකින් මියගිය බවට සැක කරන නොහඳුනන මළ සිරුරක් රජයේ වියදමින් ගල්ගමුව සුසාන භූමියෙ මිහිදන් කළ බව එම වාර්තාවෙ සඳහන් වුණා. ඇඳ සිටි ඇඳුම්වල විස්තර තිබුණා. එම ඇඳුම් මගෙ මහත්තයගෙ ඇඳුම්වලට සමානයි. කලිසම් සාක්කුවක ග්ලෝස් රෙදි කැබැල්ලක් ද තිබුණ බව කීවා. අපේ මහත්තයා ඇස පිස දැමීමට ග්ලෝස් රෙදි කැබැල්ලක් පාවිච්චි කළා. මේ විස්තර අනුව එදා නොහඳුනන මළ සිරුරක් කියා රජයේ වියදමින් භූමදාන කර තිබුණෙ අතුරුදහන්ව සිටි මගෙ මහත්තයගෙ මළ සිරුර බව විශ්වාස කළා.ඊට පසුව රහස් පොලිසිය නැවත පැමිණ ජූලි 27 වැනි දින මේ මළ සිරුර මහේස්ත්‍රාත් නියෝග මත ගොඩගන්නවා. ඒ නිසා එන්න කියා රහස් පොලිසියේ මහත්වරු කීවා. ඒ අනුව මහත්තයගෙ මල්ලිලා අම්මා සහ මමත් ගල්ගමුවට ගියා. මහේස්ත්‍රාත්තුමිය ඉදිරියෙ සිරුර ගොඩ ගත්තා. නමුත් අට කැබලි ටිකක් විතරයි තිබුණේ. මේ විදියට අපේ මහත්තයා මැරුවෙ ඇයි කියා හිතා ගන්න බැහැ. පසුගිය අවුරුදු හත තුළ දරු දෙදෙනා හදාගන්න මම හුඟක් දුක්වින්ද. දූලා දෙදෙනා ගාල්ලෙ පාසල් යන නිසා ලොකු වියදමක් ඕන. මහත්තයගේ සහෝදරයන් සහ මගේ ඥාතීන් උදව් කළා. මහත්තයා අතුරුදන් වුණේ 2004 ජනවාරි මාසේ. ඒ අවුරුද්දෙම දෙසැම්බර් මාසෙ සුනාමි අනතුර සිදුවුණා. සුනාමිය නිසා අපේ ගෙදර බඩු මූට්ටු විනාශ වුණා. නිවසෙ බිත්ති විනාශ වුණා. අපි දෙදෙනාගේ විවාහයටත් පෙර මගෙ මහත්තයා මගේ ඥාතියෙක්. විවාහ වී අපි දෙදෙනා ටික කලක් මගේ ගෙදර නතර වී සිටියා. ඊට පසුව අහංගම කුරුඳුවත්තෙන් ඉඩමක් ගෙන මේ නිවස හැදුවෙ. අපි දෙදෙනාගේ මංගල පොටෝ එක ඇතුළු ගෙදර තිබුණ බොහෝ වටිනා කියන දේවල් සුනාමියට විනාශ වුණා. මෝටර් සයිකලයක් ගෙන ඒමට කුරුණෑගල ගිය මගේ මහත්තයා කවුරුහරි මරා දුම්රියේ හැපී මිය බව ඒත්තු ගැන්වීමට සිරුර දුම්රිය මාර්ගයේ තියන්න ඇති කියා ආරංචි වුණා. මගේ මහත්තයා මැරුවෙ ඇයි කියා හිතාගන්න බැහැ.කොහොම වුනත් මේක හෙන ගහන අපරාධයක්. මේ සිද්ධියේ තොරතුරු සොයා ගැනීමට රහස් පොලිසියේ මහත්තුරු ලොකු මහන්සියක් ගත්තා. ඒ හැම කෙනෙකුටම ස්තුති කරනවා යයි දිල්රුක්ෂි කීවාය.ලුතිතන් නිලන්ත විජේවික්‍රමගේ අතුරුදන් වීම පිළිබඳ අහංගම පොලිසිය සහ ගාල්ල කොටුවේ පිහිටි දකුණු පළාත් විශේෂ අපරාධ විමර්ශන ඒකකය මූලික පරීක්ෂණ පවත්වා වැඩිදුර පරීක්ෂණ කටයුතු රහස් පොලිසිය වෙත භාර දී තිබුණි.ඒ අනුව පරීක්ෂණ පැවැත්වූ රහස් පොලිසිය මීට වසර හතකට පෙර දුම්රියක හැපී මිය ගිය බව කියා නොහඳුනන අයකුගේ මළ සිරුරක් ගල්ගමුව පොදු සුසාන භූමියේ වළ දමා ඇති බව අනාවරණය කර ගෙන තිබුණි.මේ මළ සිරුර වසර හතක් තිස්සේ අතුරුදන්ව සිටි ලුතිතන් නිලන්ත විජේවික්‍රමගේ බවට රහස් පොලිසිය විශ්වාස කළේය.ඊට පසු රහස් පොලිසිය අධිකරණය වෙත ඉදිරිපත් කළ කරුණු මත ගල්ගමුව මහේස්ත්‍රාත් ලෝචනා ප්‍රදීපා අබේවික්‍රම මහත්මියගේ නියෝග මත පසුගිය ජූලි මස 27 වැනි දින මේ මළ සිරුර ගොඩගනු ලැබීය.මළ සිරුර ගොඩ ගනු ලැබූ අවස්ථාවේ ලුතිතන් නිලන්තගේ මව වන හේවාවසම් තුඩුවවත්තගේ නිමලාවති සහ බිරිය දිල්රුක්ෂි ඇතුළු ලුතිනන්ගේ පවුලේ ඥාතීහුද එහි සිටියහ.වසර හතකට පෙර අතුරුදන්ව සිටි නිලන්තගේ ඝාතනය පිළිබඳ ගල්ගමුව අධිකරණයේ මේ වන විට නඩු විභාගය පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=r1112092</link>
    <topic> පෞද්ගලික බසයකින් කප්පම් ඉල්ලා රියැදුරුට - කොන්දොස්තරට පහර දීලා</topic>
    <author>දිගාමඩුල්ල සංචාරක – පියසේන වතුදුර</author>
    <content>පෞද්ගලික බස් රථයකින් කප්පම් දීම ප්‍රතික්‍ෂේප කිරීම නිසා බස් රථයේ රියැදුරු සහ කොන්දොස්තරට පුද්ගලයකු පහර දී ඇති අතර තුවාල ලැබූ රියැදුරා රෝහල් ගතකර ඇත.අම්පාර පෞද්ගලික බස් නැවතුම්පොළේ සිට අම්පාර මහ රෝහල දක්වා ධාවනය කළ අංක 61 – 8816 බස් රථයේ කොන්දොස්තරගෙන් රුපියල් 100 ක් ඉල්ලූ විට එම මුදල දීම ප්‍රතික්‍ෂේප කිරීම නිසා කොන්දොස්තරට පහර දී ඇත. පහරදීම වැළැක්වීමට ගිය බස් රථයේ රියැදුරු සුසන්ත කුමාරට කප්පම් ඉල්ලූ පුද්ගලයා අතින් පයින් පහරදීම නිසා රියැදුරාගේ ඇසකට තුවාල සිදුවිය.රියැදුරා අම්පාර මහ රෝහලේ ප්‍රතිකාර ලබයි.කොන්දොස්තර සහ රියැදුරා අම්පාර රෝහල් පොලිසියට පැමිණිලි කිරීමෙන් පසු පොලිසිය තුවාලකරුව අම්පාර මහ රෝහලට ඇතුළු කර ඇත.කප්පම්කරු බස් රථවලින් මෙලෙස මුදල් ලබාගන්නා බව බස් සේවකයෝ පවසති.කොන්දොස්තරවරයා මෙම සිද්ධිය අම්පාර පොලිසියට ද පැමිණිලි කර ඇත.පොලිසිය විසින් සිද්ධියට සම්බන්ධ පුද්ගලයා අත්අඩංගුවට ගෙන ඇත.මේ සම්බන්ධයෙන් කොන්දොස්තරවරයා නැඟෙනහිර පළාත් මාර්ගස්ථ මගී ප්‍රවාහන අධිකාරියට ද පැමිණිලි කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=r1112093</link>
    <topic>බාල ලුණු නිෂ්පාදනය කළ පුත්තලම ලුණු සමාගමට දඩ</topic>
    <author>කුලියාපිටිය විශේෂ – ඩබ්ලිව්. රණසිංහ</author>
    <content>තත්ත්වයෙන් බාල කළ ලුණු නිෂ්පාදනය කිරීමේ වරදකට කුලියාපිටිය මහේස්ත්‍රාත් ගිහාන් පිලපිටිය මහතා පුත්තලම ලුණු සමාගමකට රු. 3000ක දඩයක් නියම කළේය.කුලියාපිටියේ මහජන සෞඛ්‍ය පරීක්ෂක නිලධාරීන් කුලියාපිටියේ පිදුම ප්‍රදේශයෙහි කළ සෝදිසි මෙහෙයුමක දී වෙළෙඳ සලක අළෙවි කළ පුත්තලම ලුණු සමාගමේ නිෂ්පාදිත ලුණු පැකට්ටුවක අන්තර්ගත ප්‍රතිමිතියෙන් තොර ලුණු බව රස පරීක්ෂක වාර්තාවලින් හෙළිව ඇත.ලුණු කිලෝග්‍රෑමයක තිබිය යුතු නියමිත අයඩින් ප්‍රමාණය මිලිග්‍රෑම් 15 – 30 අතර විය යුතු නමුදු පුත්තලම ලුණු සමාගමේ නිෂ්පාදිතයෙහි ලුණු කිලෝග්‍රෑමයක අයඩින් මිලි ග්‍රෑම් 60.3ක් අඩංගුව ඇති බැව් රස පරීක්ෂක වාර්තාවේ දක්වා ඇත.පුත්තලම ලුණු සමාගම නියෝජනය කෙරෙමින් අධිකරණයෙහි පෙනී සිටි බී. ඒ. ලියනගේ නමැත්තාට ඉහත දඩ මුදල අධිකරණයෙන් නියම කෙරිණ.කුලියාපිටිය ප්‍රධාන සෞඛ්‍ය වෛද්‍ය නිලධාරිනී නිල්මිනි කුමාරසිංහ මහත්මියගේ උපදෙස් මත, පරිපාලන ම. සෞ. ප. එම්. ඩී. ප්‍රේමදාස, දණ්ඩගමුව ම. සෞ, ප. ඩබ්. ඒ. එස්. එස්. ගුණවර්ධන යන මහත්වරුන් සිදු කළ වැටලීමක් මත මෙම නඩුව පවරා තිබිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=r1112094</link>
    <topic>බහු විවාහයක චූදිතයා වරද පිළිගනී: වසර පහකට අත්හිටවු සිර දඬුවම්</topic>
    <author>පාණදුර සමූහ</author>
    <content>බහු විවාහයක් සිදුකර ගැනීමේ චෝදනාවට වරද පිළිගත් පුද්ගලයකුට අවුරුදු පහකට අත්හිටවු එක් අවුරුද්දක බරපතළ සිරදඬුවමක් පාණදුර මහේස්ත්‍රාත් ආර්. එස්. ඒ. දිසානායක මහතා නියම කෙළේ ය.මේ දඬුවම නියම වූයේ මොරොන්තුඩුවේ පදිංචි අයකුට ය. ඔහු චෝදනා ලබා සිටියේ ප්‍රථම විවාහයේ බිරිය ජීවතුන් අතර සිටියදී වෙනත් විවාහයක් කර ගැනීම සම්බන්ධයෙනි. පාණදුර පොලිසියේ විශේෂ අපරාධ සහ වංචා අංශය විසින් විත්තිකරුට නඩු පවරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=r1112095</link>
    <topic>බල්ලාට කරාටේ පාඩමක් උගන්වන්න ගිය සුමනසිරිට තරු පෙනෙයි</topic>
    <author>එල්. පී. තිලකරත්න - පොල්ගහවෙල සමූහ</author>
    <content>තමා දක්ෂ කරාටේ ශිල්පියකු බවත්, ඕනෑම අයකුට එරෙහිව තමන්ට අභියෝග කළ හැකි බවත් පවසමින් පුරසාරම් දෙඩූ අයකුට බල්ලකු විසින් පාඩමක් උගන්වා නිහඬ කිරීමේ සිද්්ධියක් එක්තරා ප්‍රදේශයකින් වාර්තා විය.සුමනසිරි 38 හැවිරිදි අවිවාහකයෙකි. කලක් කොළඹ ප්‍රදේශයේ රැකියාවක් කර, ඉන් ඉවත්ව මෑතකදී ගමට පැමිණ විවිධ සුළු කටයුතු කරමින් සිටී. ගමේ කඩ මණ්ඩියට සැන්දෑවේ පැමිණෙන පිරිස අතර, සුමනසිරි ද අනිවාර්ය චරිතයකි.රටේ තොටේ, ගමේ ගොඩේ, ක්‍රිකට්, නළු නිළියන් ආදී විවිධ මාතෘකා යම් යම් දේවල් කතා කරන අතර සුමනසිරි ද තම දක්‍ෂකම් ගැන මහත් පුරාජේරු කියවයි.වේලාව සවස හය පමණ විය. අඳුර ක්‍රම ක්‍රමයෙන් වැටීමත් සමග එක වරම කඩයට පැමිණි බල්ලකු කඩයේ තිබූ යමක් රැගෙන පලා යන්නට විය. සියලුම දෙනා කලබල වූහ.“අනේ ළමයිනේ ඔය බල්ලට ලීයකින් ගහලා මාගේ කරවල කෑල්ල අරන් දියල්ලා” යැයි මුදලාලි තරුණයන්ගෙන් ඉල්ලීමක් කෙළේ ය.හා... හා... කලබල වෙන්න එපා. මම බල්ලාට කරාටේ වලින් පාඩමක් උගන්වන්නන් යැයි කී සුමනසිරි එකවරම බල්ලා දෙසට පැන, හා යි යි යි... ඉදා කියා මඳක් නැමී බල්ලාට පහරක් දීමට සූදානම් වනවාත් සමගම බල්ලා එකවරම සුමනසිරි ගේ මුහුණට පැන නාසය සපා කෑවේ ය.බුදු අම්මේ... මාව බේරාගනියෝ කියා සුමනසිරි බෙරිහන් දෙන්නට විය. තරුණයින් විසින් අසල බෙහෙත් ශාලාවට සුමනසිරි රැගෙන ගොස් එන්නත් ද, බෙහෙත් ද ලබා දෙන ලදී.බොරු පුරසාරම් වලින් ගම හොල්ලා සිටි සුමනසිරි දැන් උපාසකයකු ලෙස කල් ගෙවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=r1112096</link>
    <topic>වාහන කොල්ලකා ව්‍යාජ ලේඛන සකස්කර අලෙවි කරන සැකකරුවකු මාතලේ දී අල්ලයි</topic>
    <author>රත්තොට සමූහ – කිංස්ලි රිචඩ් සිල්වා</author>
    <content>වාහන මංකොල්ල කා ව්‍යාජ ලෙස ලේඛන සකස් කර ඒවා අලෙවි කළ අයකු අත්අඩංගුවට ගැනීමට මාතලේ පොලිසියේ අපරාධ විමර්ශන අංශය සමත් වී ඇත.මෙසේ අත්අඩංගුවට ගෙන ඇත්තේ, වත්තේගම, මඩවල ප්‍රදේ්ශයේ පදිංචි අයෙකි.ඔහු විසින් මාතලේ දූල්ලෑව ප්‍රදේ්ශයේ අයෙකුට ලක්‍ෂ 25 ක මුදලකට අලෙවි කරන ලද කැරවන් වර්ගයේ වෑන් රථයක් මිලට ගත් අය එම වාහනයට අදාල ලියකියවිලි තමන් නමට හරවා ගැනීමට නාරාහේන්පිට මෝටර් රථ ප්‍රවාහන දෙපාර්තමේන්තුවට ගිය අවස්ථාවේ මේ පිළිබඳ කරුණු අනාවරණය වී ඇත.වාහනය මිලට ගත් අය එහි තිබූ සුළු සුළු අඩුපාඩු සකස් කිරීම සඳහා වාහන ගරාජයක් පවත්වා ගෙන යන පොලොන්නරුව ප්‍රදේශයේ තම මස්සිනා කෙනෙකුට වාහනය භාර දී නාරාහේන්පිට ගොස් පොත ඉදිරිපත් කළ මොහොතේ, එහි නිලධාරීන් මෙය ව්‍යාජ පොතක් බව පවසා වහාම අදාල වාහනය අත්අඩංගුවට ගන්නා ලෙස පොලොන්නරුව පොලිසියට දැනුම් දී ඇත.වාහනය තමන් භාරයට ගත් පොලිසිය ඒ බව මාතලේ පොලිසියට දන්වා ඇත. ඒ අනුව ඔවුන් වාහනය අලෙවි කළ අය අත්අඩංගුවට ගෙන මාතලේ අධිකරණයට ඉදිරිපත් කර ඇත.එහිදී වරද පිළිගත් සැකකරු ඒ මොහොතේම ලක්‍ෂ පහක මුදලක් ලබා දී ඇති අතර ඉතිරිය අධිකරණයේ දී වාර කීපයකින් ලබා දෙන බවට පොරොන්දු වී ඇත.මාතලේ පොලිසිය මේ පිළිබඳ වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=s1112091</link>
    <topic>පුහුණුකරු ගෙදර යවනවාද? තීරණය විධායක කමිටු රැස්වීමට</topic>
    <author>ප්‍රින්ස් ගුණසේකර</author>
    <content>දකුණු ආසියානු පාපන්දු සම්මේලන කුසලාන තරගාවලියේ මූලික වටයෙන් පරාජයවූ ශ්‍රී ලංකා පිල බලාපොරොත්තු සුන්වී අද මවුබිමට පැමිණෙයි. ශ්‍රී ලංකාව හා ඉන්දියාව අතර පෙරේදා පැවැති තරගය නැරුඹීමට ඉන්දියාවේ නවදිල්ලි නුවර බලා ගිය ශ්‍රී ලංකා පාපන්දු සම්මේලනයේ නිළධාරීන් කිහිපදෙනෙකුද ක්‍රීඩකයන් සමග පැමිණීමට නියමිතය.මවුබිමට පැමිණි වහාම ශ්‍රී ලංකා පාපන්දු පිළේ කළමනාකරු වසන්ත විකුමසිංහ මහතාගෙන් වාර්තාවක් ලබාගෙන එය ශ්‍රී ලංකා පාපන්දු සම්මේලනයේ විධායක සභාවට ඉදිරිපත් කරන බව ජ්‍යෙෂ්ඨ නිළධාරියෙක් “දිනමිණ”ට පැවැසීය.ශ්‍රී ලංකා පාපන්දු පුහුණුකරු කොරියානු ජාතික ජැංග් ජුන්ග් මහතාගේ සේවයට අදාල ගිවිසුම මේ තරගාවලියෙන් පසුව අවසන් බැවින් තවදුරටත් ඔහු සමග ගිවිසුම අලුත් කරන්නේද යන්න ඉදිරි දිනෙක පැවැත්වෙන විධායක සභා රුස්වීමේදී තීරණය කළ යුතුව ඇතැයි එම නිළධාරියා පැවැසීය.“පුහුණුකරු ඉවත් කිරීම ගැන තවමත් තීරණය කර නෑ. ජැංග් ජුන්ග් ඉවත්වෙනවාද යන්න අපට දැනුම් දීලා නෑ. ශ්‍රී ලංකා පාපන්දු අනාගතය පිළිබද සියලු තීන්දු විධායක සභාව සතුයි.” ජ්‍යෙෂ්ඨ නිළධාරියා පැවැසීය.කෙසේ වුවද කොරියානු ජාතික පුහුණුකරු අස්වුවහොත් ඒ වෙනුවට දේශීය පුහුණුකරුවෙකුගේ සේවය ඉක්මණින්ම ලබා ගැනීමේ අපහසුතාවක් නැතැයිද එම ජ්‍යෙෂ්ඨ නිළධාරියා වැඩිදුරටත් පැවැසීය. මෑත කාළයේදී ශ්‍රී ලංකා පිළේ පුහුණුකරුවන් ලෙස සම්පත් පෙරේරා හා මොහොමඩ් අමුනුල්ලා සේවය කළහ.ශ්‍රී ලංකා පාපන්දු පිලට මීළඟට ඇති තරගාවලිය වන්නේ ලබන වසරේ පැවැත්වෙන දකුණු ආසියානු ක්‍රීඩා උළෙල වන අතර එය 23න් පහළ ක්‍රීඩකයන්ට ලැබෙන අවස්ථාවකි. එයට අමතරව ආසියානු කුසලාන සුදුසුකම් ලැබීමේ තරගාවලියටද ජාතික පිල සූදානම් විය යුතුය. එහෙයින් මෙරටට පැමිණෙන පරාජිත පාපන්දු පිල වහාම විසුරුවා හැරීමට පාපන්දු සම්මේලනය පියවර ගනු ඇතැයි විශ්වාස කෙරේ.අවසන් පූර්ව තරග අදදකුණු ආසියාවේ හොදම පාපන්දු කණ්ඩායම් දෙක තෝරා ගන්නා තරග වටය අද ශ්‍රී ජවහලාල් නේරු ක්‍රීඩාංගණයේදී පැවැත්වේ. පස්වරු 3ට ඇෆ්ගනිස්තනය හා නේපාලය අතර තරගයත්, පස්වරු 6ට සත්කාරක ඉන්දියාව හා මාලදිවයින අතර තරගයත් පැවැත්වේ. පස්වතාවක් ආසියානු පාපන්දු සූරතාව දිනා සිටින ඉන්දියාව 1987 සිට මාලදිවයින හා තරග 12ක් පවත්වා ඇති අතර එයින් තරග 7ක් ජය ගෙන ඇත. මාලදිවයින තරග 2කින් ජයගෙන ඇති අතර තරග 3ක් ජය පරාජයෙන් තොරව නිමාවට පත් විය. දෙරට අතර තරග 12දී ඉන්දියාව ගෝල් 22ක් ද, මාලදිවයින ගෝල් 10ක් ද වාර්තා කර තිබේ. ඇෆ්ගනිස්තානය හා නේපාලය අතර පාපන්දු ඉතිහාසය එතරම් ඈතට දිව නොයන අතර 2003 සිට පවත්වා ඇත්තේ තරග 4ක් පමණි. එහි සියලු ගෙෘරව නේපාලය සතුකර ගනිමින් තරග 3ක් ජය ගත්තේය.තරගයක් ජය පරාජයෙන් තොරව නිමාවට පත්විය. නේපාලය ගෝල් 10ක්ද, ඇෆ්ගනිස්තානය ගෝල් 2ක්ද වාර්තා කර තිබුණි. අද පැවැත්වෙන තරග දෙකේ ජයග්‍රාහී කණ්ඩායම් අතර දකුණු ආසියාවේ පාපන්දු සූරයා තෝරන අවසන් තරගය ලබන 11දා පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=s1112092</link>
    <topic>ජය පැරදුම තීරණය වන්නේ අපේ පිතිහරඹය අනුවයි</topic>
    <author/>
    <content>දකුණු අප්‍රිකානු ආරාධිත කණ්ඩායම සමඟ අද (9) ඇරැඹෙන තුන්දින පුහුණු තරගය ශ්‍රී ලංකා පිලට දක්ෂතා අතරට පැමිණීමට ඉතා වැදගත්වන බව නායක තිලකරත්න ඩිල්ෂාන් ප්‍රකාශ කළේය.‘මේ තරගය පැවැත්වෙන බිනෝනි ක්‍රීඩාපිටිය ඕනෑම වේගපන්දු යවන්නකු පන්දු යැවීමට කැමැති වන ආකාරයේ තණතීරුවක්.’ තුන්දින තරගය සඳහා පුහුණුවීම් කරන අතරතුර ඊයේ ඔහු සඳහන් කළේය.එමෙන්ම ශ්‍රී ලංකා කණ්ඩායමේ ජයපැරදුම රඳා පවතින්නේ පිතිකරුවන්ගේ දක්ෂතා මත බව ද ඩිල්ෂාන් පැවසීය.ටෙස්ට් තරගමාලාවේදී ශ්‍රී ලංකා පිලේ පිතිකරුවන්ට සාර්ථක වීමට හැකිවේනම් දකුණු අප්‍රිකාවට හොඳ තරගයක් දිය හැකි බව ඩිල්ෂාන්ගේ අදහසය.නමුත් පසුගියදා නිමාවට පත්වූ පාකිස්තාන ටෙස්ට් තරගමාලාවේදී සාර්ථක වූයේ කුමාර් සංගක්කාර පමණි. එම තරගමාලාවේ දී ශ්‍රී ලංකා පිලේ ඉනිම් 6කින් 5කදීම කඩුලු සියල්ලම බිඳවැටුණු අතර ඉනිමක ලකුණු 260 සීමාව පසුකිරීමට අසමත්වූ වාර ගණන 3ක් විය.‘පසුගිය තරගමාලා කීපය තුල අපේ පිතිකරණ අංශය අසාර්ථක වූ බැව් අප දන්නවා. අත්දැකීම් බහුල මහේල ජයවර්ධන හා කුමාර් සංගක්කාර වටා අපේ පිතිකරණ අංශය ගොඩනැගී තිබෙනවා. ඔවුන් මේ තරගමාලාව තුල දී සාර්ථකව දස්කම් දක්වාවි. ඔවුන් මීට පෙර දකුණු අප්‍රිකාවේදී ටෙස්ට් ක්‍රීඩාවේ නිරතවුණු පළපුරුදු පිතිකරුවන්. අපිට ඔවුන් වටා ගොඩ නැගෙන්න පුළුවනි. තිලාන් සමරවීරත් නැවත කණ්ඩායමට එක්වී සිටිනවා. ඔහු අත්දැකීම් බහුල මැදපෙළ පිතිකරුවෙක්. මටයි, චන්දිමාල් වැනි නවකයන්ටයි ඔවුන් වටා ගොඩනැගෙන්න පුළුවනි.’ ඩිල්ෂාන් පැවැසීය.මීට පෙර දකුණු අප්‍රිකාවේ ටෙස්ට් ක්‍රීඩාවේ නිරතවූ ක්‍රීඩකයන් තිදෙනකු මෙවර සංචාරයට ඇතුලත් වී සිටිති. වසර 9කට පෙර පැවැති, ශ්‍රී ලංකා පිල අවසන් වරට ටෙස්ට් සංචාරක නිරතවූ (2002) එම සංචාරයට එක්වී සිටියේ මහේල, සංගක්කාර සහ දිල්හාර ප්‍රනාන්දුය.කෙසේවෙතත් පළමුවරට මේ සංචාරයට එක්වී සිටින ක්‍රීඩකයන්ට ඉක්මනින්ම එහි තත්වයන්ට හුරුවිය හැකිවනු ඇතැයි ඩිල්ෂාන් බලාපොරොත්තු වෙයි.‘ඒ හැරුණාම අපි ඉඳහිට එක්දින තරගාවලි සඳහා ත් මෙහි සංචාරය කළා. එයත් අපට ප්‍රයෝජනවත් වේවි. කොහොමටත් අපි හැමෝම මෙහේ තත්වයට ඉක්මනින් හැඩගැසිය යුතුයි. මායි, මහේලයි, සංගායි කොහොමටත් ‘බවුන්සි’ තණතීරුවලට කැමැතියි. අද ඇරැඹෙන තුන්දින තරගයේදී අපට හොඳ ලකුණු ප්‍රමාණයක් දාගන්න පුළුවන් වුනොත් හැම පිතිකරුවකුම ඉක්මනින් දක්ෂතා අතරට ඒවි. එය ඉතා වැදගත්.’ ශ්‍රී ලංකා නායකයා විශ්වාසය පළකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=s1112093</link>
    <topic>රේසිං පළමු අදියර හා ස්ටෑන්ඩර්ඩ් තරගයේ සියලු ගෞරව යුද හමුදා ක්‍රීඩකයන්ට</topic>
    <author>ජගත් ගුණවර්ධන සියඹලාණ්ඩුවේ සිට</author>
    <content>සියඹලාණ්ඩුවෙන් ඊයේ නිමාවූ ශ්‍රී ලංකා යූත් පාපැදි සවාරිය (Tour de Sri Lanka Youth 2011) රේසිං පළමු අදියරේ සහ ස්ටෑන්ඩඩ් තරගයේ සියලු ගෞරව හිමිකර ගැනීමට යුද හමුදා ක්‍රීඩකයෝ සමත් වූහ.රේසිං හා ස්ටෑන්ඩඩ් තරග පස්වරු 12.30 පමණ වන විට නිමාවට පත් වුවත් මාධ්‍ය වෙත නිල ප්‍රතිඵල ලබා දෙන විට පස්වරු 5.30 පමණ විය. සංවිධායක කමිටුව නිල ප්‍රතිඵල ලබා දෙනතුරු නොඉවසිල්ලෙන් පැය ගණනක් බලා සිටීමට මාධ්‍යවේදීන්ට සිදුවී තිබිණි.කිලෝමීටර් 366 ක දුරින් යුත් රේසිං පාපැදි තරගයේ කිලෝමීටර් 125 ක් වූ ප්‍රථම අදියර ජය ගැනීමට දිලීප ප්‍රභාත් සමත් වූ අතර සමීර චතුරංග දෙවන ස්ථානයට ද පොලිසියේ සුධීර නිලංක තෙවැනි ස්ථානයට ද පත් වූහ.පළමුව තරගය නිම කළ රේසිං කණ්ඩායමට ක්‍රීඩකයන් දොළොස් දෙනෙකු ඇතුළත් වූ අතර පළමු තරගය නිමකළ ක්‍රීඩකයා පැය 2:52.26 ක් ලෙස කාලය සටහන් කර ගත්තේය.මඩකළපුවෙන් ඇරඹි තරගය කාත්තන්කඩි, පට්ටරිප්පු, කල්මුණේ. සමන්තුරේ, අම්පාර, දමන, පල්ලෙවෙල හරහා කිලෝමීටර් 125 ක දුරින් යුතුව රේසිං තරගයේ පළමු අදියර නිමාවට පත් විය.ඊයේ උදෑසන 8.30 ට රේසිං තරගය නැඟෙනහිර පළාත් ප්‍රධාන අමාත්‍ය එස්. චන්ද්‍රකාන්තන්, නැඟෙනහිර පළාත් සෞඛ්‍ය ක්‍රීඩා හා යෞවන කටයුතු ඇමැති එම්. එස්. සුබයිර්, පළාත් සභා මන්ත්‍රී පී. ප්‍රශාන්ත්, ජාතික තරුණ සේවා සභාවේ සභාපති ලලිත් පියුම් පෙරේරා යන මහත්වරුන්ගේ හා මඩකළපු නගරාධිපතිනි ශිව ගීතා ප්‍රභාකරන් මහත්මියගේ ප්‍රධානත්වයෙන් ඇරඹිණි. ස්ටෑන්ඩඩ් තරගය පෙ. ව. 9.00 ට ආරම්භ විය. අද රේසිං තරගයේ දෙවැනි දිනය වන අතර තරගය සියඹලාණ්ඩුවෙන් ආරම්භ වී කොඩයාන, මොනරාගල, බුත්තල, වැල්ලවාය, තණමල්විල, ලුණුගම්වෙහෙර හරහා තිස්සමහාරාමයෙන් නිමාවේ.හෙට තරගයේ තෙවන අදියර තිස්සමහාරාමයේ සිට මාතර දක්වා පැමිණ නිමාවට පත්වේ.ඉතිහාසයේ දැවැන්තම ත්‍යාගයන් ලබා දෙන මේ පාපැදි තරගය සඳහා රේසිං තරගයට තරගකරුවන් 90 ක් ද, ස්ටෑන්ඩඩ් තරගය සඳහා තරගකරුවන් 120 ක් ද, සහභාගි වූහ.නිමාව දුටු ස්ටෑන්ඩඩ් තරගයේ ජය තුෂාන්ත චන්දන දයානන්දට හිමිවූ අතර, රංජි රුවන් ජයමාන්න හා සී. පී. මීමනගේ පිළිවෙළින් දෙවන හා තෙවන ස්ථානස දිනාගත්හ. ඔවුන්ගේ කාලය පැය 3:09 ක් ලෙස සටහන් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=s1112094</link>
    <topic>කතානායක කුසලාන මැති ඇමැති ක්‍රිකට් තරගය 11 වැනිදා ටොරින්ටන් හීදී</topic>
    <author/>
    <content>ක්‍රීඩා අමාත්‍යාංශය සංවිධානය කරන කතානායක ක්‍රිකට් කුසලාන මැති ඇමති ක්‍රිකට් තරඟය දෙසැම්බර් 11 වන දින ප.ව. 2.00 ට ටොරින්ටන් චතුරස්‍රයේ දී පැවැත්වේ.ලාංකීය ජනතාව අපේක්ෂා කරන සමඟිය, සහෝදරත්වය හා සහජීවනය ශක්තිමත් කිරීමට ක්‍රීඩාව තුළින් පණිවුඩයක් ලබා දෙමින්, විවිධ දේශපාලන මතවාද හා දේශපාලන පොරපිටියේ විවිධ භූමිකා ඉටු කරන මැති ඇමතිවරුන් සහභාගී වන ක්‍රිකට් තරඟයක් පැවැත්වීම ලාංකීය ක්‍රීඩා ක්ෂේත්‍රයේත්, දේශපාලන ක්ෂේත්‍රයේත් වැදගත් සිහිවටනයක් වනු ඇතැයි ක්‍රීඩා අමාත්‍යාංශය විශ්වාසය පළ කරයි.මෙම ක්‍රිකට් තරඟාවලියේ දී අමාත්‍යවරුන් නියෝජනය කරමින් ඩලස් අලහප්පෙරුම, විමල් වීරවංශ, ඩිලාන් පෙරේරා, ලසන්ත අලගියවන්න, ජොන්ස්ටන් ප්‍රනාන්දු, මහින්දානන්ද අලුත්ගමගේ, දුමින්ද දිසානායක, රෝහණ දිසානායක, ඉන්දික බණ්ඩාරනායක, විනයාගමූර්ති මුරලිදරන්,ලලිත් දිසානායක යන මහත්වරු තරඟ කරන අතර මන්ත්‍රී පිල නියෝජනය කරමින් සජිත් ප්‍රේමදාස , නාමල් රාජපක්ෂ, සනත් ජයසූරිය, ජයන්ත කැටගොඩ , ලොහාන් රත්වත්ත, දිලුම් අමුණුගම, දයාසිරි ජයසේකර, සාරංග බස්නායක ඇතුළු මන්ත්‍රීවරු පිරිසක් තරඟ කරන බව ක්‍රීඩා අමාත්‍යාංශය පවසයි.ජය සංකේත ප්‍රදානය කතානායක චමල් රාජපක්ෂ මහතාගේ ප්‍රධානත්වයෙන් සිදු වන අතර, ජනාධිපති මහින්ද රාජපක්ෂ මහතාද මෙම අවස්ථාවට සහභාගී වීමට නියමිත බව ක්‍රීඩා අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=s1112095</link>
    <topic>සචින්ගේ එක්දින ලෝක වාර්තාව ෂෙවාග් බිඳ දමයි</topic>
    <author/>
    <content>බටහිර ඉන්දීය කොදෙව් පිල හා ඉන්දියාව අතර ඊයේ පැවැති සිවුවැනි දිවා රාත්‍රි එක්දින තරගයේ දී පළමුව පන්දුවට පහර දුන් ඉන්දීය පිලේ ආරම්භක පිතිකරු විරේන්ද්‍ර ෂෙවාග් එක්දින තරග පිටියේ පිතිකරුවකු විසින් රැස් කරනු ලැබූ ඉහළම ලකුණු සංඛ්‍යාව වාර්තා කිරීමට සමත්විය.පන්දු 149 කට මුහුණ දී ලකුණු 219 ක් රැස්කළ ෂෙවාග්ගේ ප්‍රහාරාත්මක ඉනිමට හතරේ පහර 25 ක් සහ හයේ පහර 7 ක් ඇතුළත් විය.ඔහු විසින් බිඳ දමනු ලැබුවේ පසුගිය වසරේ පෙබරවාරි මාසයේ දී සචින් තෙන්ඩුල්කාර් විසින් දකුණු අප්‍රිකාවට එරෙහිව නොදැවී රැස්කළ ලකුණු 200 වාර්තාවය.ඉන්දියාව ඕවර 50 අවසානයේ කඩුලු 5 කට ලකුණු 418 ක් රැස් කිරීමට සමත්විය. එය එක්දින තරග බිමේ කණ්ඩායමක් විසින් ඉනිමකදී වාර්තා කරනු ලැබූ සිවුවැනි ඉහළම ලකුණු සංඛ්‍යාවය. 2006 වසරේ දී නෙදර්ලන්තයට එරෙහිව කඩුලු 9 කට ලකුණු 443 ක් රැස්කළ ශ්‍රී ලංකාව එක්දින තරග බිමේ කණ්ඩායමක් විසින් ඉනිමකදී වාර්තා කරනු ලැබූ ඉහළම ලකුණු සංඛ්‍යාවට හිමිකම් කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=f1112091</link>
    <topic>කිසිම මාධ්‍ය සංවිධානයක් මේ ගැන හඬක් නැඟුවේ නෑ</topic>
    <author/>
    <content>නීතිඥයකු සහ ජ්‍යෙෂ්ඨ මාධ්‍යවේදියකු වන රාජ්පාල් අබේනායක මහතාට නීතිඥ හමුවකදී තවත් වෘත්තීය නීතිඥයකු විසින් පහර දීම නිසා නීතිඥ වෘත්තියේ ආචාර ධර්ම හා වෘත්තියේ ගරුත්වයට ප්‍රබල හානියක් සිදුවන බව නීති ක්‍ෂේත්‍රය පිළිබඳ ප්‍රාඥයකු වන ආචාර්ය ප්‍රතිභා මහානාමහේවා මහතා ප්‍රකාශ කරයි. මේ ඒ පිළිබඳ මහානාමහේවා මහතා දැක්වූ අදහස්ය.මෙය ඉතාමත් අවාසනාවන්ත හා කනගාටුදායක තත්ත්වයක්. මේ හමුවට සහභාගි වී සිටියේ නීතීඥයන් පමණයි. නීතිඥයන් කියන්නේ සාමාන්‍ය පිරිසක් නොවෙයි.සමාජයේ ඉහළ වෘත්තීය ගරුත්වයක් තබා ගත යුතු පිරිසක්. එහෙත් මේ සිදුවීම නීතිඥයන්ගේ වෘත්තීය ගරුත්වය සම්පූර්ණයෙන්ම විනාශ කර ගැනීමක්, වෙනත් විදියට කියතොත් වෘත්තීය ආචාර ධර්ම උල්ලංඝණය කිරීමක් විදිහට සඳහන් කළ හැකියි.නීතිඥවරයකු දිව්රුම් දීමේදී ප්‍රතිඥාා ලබා දෙනවා වගේම මාස හයක පුහුණුවක් ලබා දෙනවා. මේ සියල්ලට මූලික වෙලා තිබෙන්නේ මේ ආචාර ධර්ම පිළිබඳ වූ කාරණාවයි.මේ ප්‍රහාරයට තවත් විශේෂයක් තිබෙනවා. මේ ප්‍රහාරය එල්ල වී තිබෙන්නේ ස්වාධීන පුවත්පතක ප්‍රධාන කර්තෘවරයකුට. ඒ නිසා මෙය තවත් පාර්ශවයකින් විශේෂ වැදගත්කමක් ගන්නවා.එනිසා මේ ප්‍රහාරය මාධ්‍ය නිදහසට එල්ල කළ ප්‍රහාරයක් විදිහට හඳුන්වන්න පුළුවන්. ඒ නිසා තමයි මේ නින්දිත ප්‍රහාරය ගැන සමාජය ඇතුළත පිළිකුලක් හා විරෝධයක් ඇති වෙලා තිබෙන්නේ.මේ හබය සාමාන්‍ය දෙදෙනෙකු අතර ඇති වුණා නම් ඒ තත්ත්වය ගැන අපට කල්පනා කරන්න පුළුවන්කම තිබුණා. ඒත් මේ තත්ත්වය ඇති වුණේ දැන උගත් නීතිඥවරු දෙදෙනෙක් අතර. මෙතැනදී පහරදීමට මුල් වූ නීතිඥවරයාට වාචිකව අපහාසයක් සිදු වුණා නම් ඔහුට වාචිකව සිදු වූ අපහාසයට විරුද්ධව නීතිමය ක්‍රියාමාර්ග ගැනීමට පුළුවන්කම තිබුණා. උගත් නීතිඥයාට විරුද්ධ මතයක් විකල්ප අදහසක් විඳ ගැනීමට තරම් ශක්තියක් තිබුණේ නැහැ.ඒ නිසා තමයි ඔහු තමන්ගේ අදහසට විරුද්ධව මතයක් ඉදිරිපත්කළ රාජ්පාල් මහතාට විරුද්ධව පහර දුන්නේ. මෙය ඉතාමත් වැරැදි ආදර්ශයක් විදිහටයි පෙන්වන්න පුළුවන්කම තිබෙන්නේ.මෙය එක් සිදුවීමක් පමණයි. හුදෙකලා සිදුවීමක් පමණයි කියා අමතක කරන්න බැහැ. දිගු කාලයක් පුරා පැතිරී ගිය සමාජ තත්ත්වයක් තිබුණේ.අපට මතකයි පසුගිය දා ප්‍රසිද්ධ නඩු තීන්දුවකින් පසු නීතිඥවරු පිරිසක් හැසිරුණ විදිහ. එය හරි අශෝභනයි. ඔවුන් එදා උසාවියේදී හැසිරුණේ ඉතාමත් වැරැදි විදිහට. නීතිඥවරු විදිහට ඔවුන්ට කටයුතු කරන්න තිබුණේ එහෙම නොවෙයි. එදා ඒ තීරණය ගැන ප්‍රශ්නයක් තිබුණා නම් අභියාචනා අධිකරණයට යාමට පුළුවන්. ඔවුන් උගත් නීතිඥවරු විදිහට මෙය දැන ගත යුතුයි. එහෙත් එදා ඔවුන් හැසිරුණේ මේ කිසි දෙයක් නොදන්න පිරිසක් විදිහටයි.මේ සියල්ල ගැන බලද්දී අපට තේරෙන්නේ නීතිඥ සමාජය තුළත් වැරැදි රැල්ලක් ඇති වෙමින් තිබෙන බවයි. මෙය අප ඉතාමත් අවධානයෙන් යුතුව සලකා බැලිය යුතු තත්ත්වයක්.මාධ්‍යවේදියකු බස් රියකින් වැටිලා තුවාල වුණත් කොළඹ කොටුවට ඇවිත් මාධ්‍ය සංවිධාන පිකටින් කරනවා. විරෝධය පළ කරනවා. එහෙත් ප්‍රධාන ස්වාධීන පුවත්පතක ප්‍රධාන කර්තෘවරයක බරපතළ ප්‍රහාරයකට ලක් වුවත් ඔහු ගැන මාධ්‍ය ක්ෂේත්‍රයෙන් සිදු කළ විරෝධය ප්‍රමාණවත් නැහැ.නිදහස් මාධ්‍ය සංවිධාන, රාජ්‍ය නොවන සංවිධාන කිසිවක් මේ ගැන අවධානය යොමු කළේ හෝ විරෝධයක් පළ කළේ නැහැ. එමගින් අපට පෙනෙනව ඔවුන් දක්වන විරෝධයන් සිදු කරන්නේ සද්පරමාර්ථයකින් නොවෙයි ව්‍යාජ අරමුණු සහිතවයි කියා. ඔවුන් මේ විරෝධතා පළ කළේ ජිනිවාවලට හෝ වෙනත් බටහිර ස්වාමීවරුන්ට පෙනෙන්නටයි.මේ මාධ්‍ය සංවිධාන අවංකවම මාධ්‍යවේදීන් හා මාධ්‍ය කලාව වෙනුවෙන් පෙනී සිටිනවා නම් මේ සිදුවීමේදීත් අවංකව පෙනී සිටිය යුතුයි. එහෙත් එවැන්නක් නම් අප මේ සිදුවීම් මාලාවේදී දුටුවේ නැහැ.ආචාර ධර්ම මොනවාද කියා අවධානය යොමු කර ඒ අනුව කටයුතු කළ යුතුයි. ඒ නිසා නීතිඥවරුනට මේ ආචාර ධර්ම මොනවාද කියා ශිෂ්‍ය අවදියේදීම පෙන්වා දියයුතුයි. ඒ වගේම මේ ගැන ලොකු වැඩපිළිවෙළක් තිබිය යුතුයි.හිටපු අගවිනිසුරුවරු පවා පිළිගෙන තිබෙනවා මෙරට නීතිඥ වෘත්තියේ විනය පිරිහී ඇති බව. අද මේ තත්ත්වය මුළු සමාජයම පිළි අරගෙන තිබෙනවා. ඒ නිසා මෙම විනය ගොඩනැඟීමට සියල්ලන්ගේම අවධානය යොමු විය යුතුයි.අද නීති වෘත්තිය තුළ ඇති වී ඇති මේ තත්ත්වය අනාගතයේදී වෛද්‍ය වෘත්තියේ ඇති වෙන්න පුළුවන්, ඉංජිනේරු වෘත්තියේත් ඇති වෙන්න පුළුවන්. එය කිසිසේත්ම හොඳ තත්ත්වයක් නොවෙයි. මොන විදිහකට ගත්තත් මේ ප්‍රහාරයට සම්බන්ධ වූ පුද්ගලයා විශාල වරදක් කරලා තියෙනවා, වැරැදි පූර්වාදර්ශයක් ලබාදී තිබෙනවා. ඒ නිසා මේ තත්ත්වය ගැන සමාජ කතිකාවතක් ඇති විය යුතුයි.ප්‍රහාරයට සම්බන්ධ වූ නීතිඥයා පොලිසියට පවා ගිහින් නැහැ. සාමාන්‍ය පුද්ගලයකුට මේ විදිහේ වගකීම් විරහිත භාවයකින් වැඩ කරන්න පුළුවන්. ඒත් නීතිය දන්න වගකිවයුතු නීතිඥයකුට මේ විදිහට වැඩ කරන්න බැහැ.නීතිඥයා සමාජයේ ඉහළින් සිටිය යුතුයි. ඒ වගේම නීතිඥයාට සෙසු මත පිළිගැනීමටත් පුළුවන්කම තිබෙන්න ඕනෑ. වැරැදි ආදර්ශයන් ලබාදීම නතර කළ යුතුයි. මේ නිසා අන්තවාදී අදහස් බැහැර කළ නිදහස් අදහස් ඇති නීතිඥ එකතුවක අවශ්‍යතාව පෙන්නුම් කරනවා.තම වෘත්තිය පිළිබඳ නිසි අවධානයකින් කටයුතු නොකිරීම නිසාත් වගකීම් සහගතව කටයුතු නොකිරීම නිසාත් තමන්ගේ වෘත්තිය ගරුත්වය අහිමි කරගෙන තිබෙනවා. මෙය ඉතාමත් කනගාටුදායක තත්ත්වයක්.දේශපාලඥයන් අතින් වරදක් වුණා කියලා අනිත් අයත් වැරැදි කරනවා නම් එය සුදුසු දෙයක් නොවෙයි. රට තුළ දේශපාලන ස්ථාවරත්වයක් තිබෙන්නේ. මන්ත්‍රීවරයකු විපක්ෂයේ සිට ආණ්ඩුවට ගියාම විරෝධතා පළ කරනවා පොල් ගහනවා. මේ දේවල් නිශ්ඵල දේවල්. අද ඉදිරිය ගැන කල්පනා කර කටයුතු කළ යුතුයි.බෝඩ්ලෑලි අල්ලා ගෙන විරෝධය පළ කළාට වැඩක් වෙන්නේ නැහැ. දැන් සියලු දෙනා එක්විය යුතුයි. වැරැදි දුර්වලතා නිමා කළ යුතුයි. එමගින් පමණයි වැරැදි ආදර්ශයන් වෙනුවෙන් නිවැරැදි පිළිවෙතකට එළඹෙන්න පුළුවන්.අද පෞද්ගලික බස් සංගමය පවා පුංචි දේකටත් ජිනීවා යන්න ජාත්‍යන්තර මානව හිමිකම් වලට යාමටයි කල්පනා කරන්නේ. එය හොඳ දෙයක් නොවෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=f1112092</link>
    <topic>නියම තරු හිටියේ ටවර්හෝල් යුගයෙයි</topic>
    <author/>
    <content>* ශ්‍රී ලාංකේය නාට්‍ය කලා ඉතිහාසය හා සමවන පැරැණි ප්‍රෞඪ අතීතයක් ඇති ටවර් රඟහලට ලබන 15 වෙනි දිනට සියවසක් පිරෙයි. විශිෂ්ට නළු නිළි පරපුරක් ප්‍රවීණ නාට්‍ය නිෂ්පාදකයන් හා සංගීත ශිල්පීන් රැසක් බිහි කළ ටවර්හෝල් ඉතිහාසයේ වැදගත් සිදුවීම් රැසක් එක්කොට රත්නශීලා පෙරේරා සම්පාදනය කළ ‘ටවර් සුපිරි තරු’ සහ ‘ටවර්හෝල් සියවස් පුරාණය’ ග්‍රන්ථ ද්වය මේ මස 11දා සවස 4.30ට එළි දැක් වේ.රත්නශිලා පෙරේරා වේදිකා නාට්‍ය ශිල්පිනියක, නිවේදිකාවක හා ග්‍රන්ථ කතුවරියක ලෙස භූමිකා කිහිපයක නිරත වන්නියකි. වේදිකාව යන මාතෘ කලාව තුළ ද ඇය රංගන ශිල්පිනියක ළමා නාට්‍ය අධ්‍යක්ෂිකාව හා රසිකාවියක් ලෙස කටයුතු කරයි. වේදිකා රංගන ක්ෂේත්‍ර විශේෂිතව ගත්ත ද ඇය නුර්ති, පර්යේෂණාත්මක නාට්‍ය හා යථාර්ථවාදී නාට්‍ය යන සෑම ශෛලියේ ම නාට්‍යයට රංගන දායකත්වය ලබා දී ඇත.දයානන්ද ගුණවර්ධනයන්ගේ “මධුර ජවනිකා” වැනි නාට්‍යයක ඇය එක ම නාට්‍යයක් තුළ චරිත කිහිපයක් මැනවින් නිරූපණය කරයි. පසුගිය කාලයේ දී ඇය අතින් සිදු වූ වඩාත් ම ශාස්ත්‍රසේවී කටයුත්ත ලෙස සියවසක් පැරැණි ටවර් රඟහලේ ඉතිහාසය සටහන් කිරීම දැක්විය හැකි ය.මහාචාර්ය සරත් විජේසූරියගේ විද්වත් දෙසුමින් හා ජයලත් මනෝරත්න, නිශ්ශංක දිද්දෙණිය, වික්ටර් වික්‍රමගේ, නිමල් ජයසිංහ, චන්ද්‍රාණි ගුණවර්ධන, ඇන්ටන් ජූඩ්, විජේරත්න වරකාගොඩ, මැණිකේ අත්තනායක ඇතුළු ශිල්පීන් ඉදිරිපත් කරන නූර්ති ගී ආදියෙන්ද මේ උළෙල වර්ණවත්ය.සිංහල නාට්‍ය ක්ෂේත්‍රයේ දීප්තිමත් ආලෝක දහරා විහිද වූ ටවර් නාට්‍ය වංශ කතාව රචනා කිරීමේ කටයුත්ත අගයමින් අප මෙසේ ඇය සමඟ සාකච්ඡාවකට මුල පිරුවෙමු.මම නාට්‍ය කලාවට පිවිසියේ ටවර් වේදිකාවෙන්. නමුත් මට ටවර් රඟහල සමඟ තිබෙන බැඳීම එයින් එහාට දිව යන්නක්. ඒකට හේතුව මගේ අම්මා (කාන්ති කුමාරි) ටවර් නාට්‍ය ශිල්පිනියක් ලෙස කටයුතු කිරීම.ඇය 60 – 70 දශකවල සිවම්මා ධනපාල, රාමායණය, සිංහල කොල්ලා වගේ නාට්‍ය නිෂ්පාදනවල කටයුතු කළා. මවත් සමග ටවර් වේදිකාවට පිවිසුණ මමත් ‘වෙස්සන්තර’ වැනි නාට්‍යවල ළමා චරිත සිට අම්බපාලි, සිංහල හරිදාස්, සූටි ගමරාල සහ රයිගම් බණ්ඩා වගේ නාට්‍යවල රඟපෑවා.ටවර් රඟහල හැදෙන්න කලින් තව රඟහල් කිහිපයක් තිබුණා. එයින් එකක් තමයි දැන් චාමස් ධාන්‍යාගාරය පිහිටලා තිබෙන පිටකොටුව මල්වත්ත පාරේ අංක 51 දරණ ස්ථානයේ පිහිටලා තිබුණ “කුසුම් ශාලාව“. ඊළඟට මරදානේ ‘පැවිලියන් තියටර්’ කියලා තවත් රඟහලක් තිබුණා. මේ ප්‍රධාන රඟහල් දෙකට අතිරේකව තවත් නෘත්‍ය ශාලා කිහිපයක් තිබුණා. නමුත් මේ සියල්ල ම පොල් අතු මඩු.ටවර් රඟහල 1911 ආරම්භ කළ අවස්ථාවේ සිට 1956 දක්වා දීප්තිමත්ව පැවතුණා. 1930 දී ශ්‍රී ලංකාවට නිහඬ චිත්‍රපට පැමිණීමත් ඉන් පසුව 1948 පමණ වන විට කතා නාද චිත්‍රපට යුගය ඇරඹීමත් ටවර් යුගයේ මතු වූ මුල් ම අභියෝගය විදිහට හදුන්වන්න පුළුවන්.හැටේ දශකයේ අග භාගය වනවිට ටවර් රඟහල අන්තයට ම පිරිහිලා ගියා. ශිල්පීන් අසරණ වුණා. ටවර් යුගයේ දීප්තිමත් ම අවදිය ‘නුර්ති යුගය’. ඒක ගැන විවාදයක් නැහැ. ‘නෘත්‍ය’ යන නමින් හඳුන්වන ලද මේ නාට්‍ය කට වහරට අනුව පසුව නුර්ති වුණා. මේ යුගයේ සිටි ජෝන් ද සිල්වා හා චාල්ස් ඩයස් වැනි ප්‍රවීණ නාට්‍ය ශිල්පීන් තමන් නිෂ්පාදනය කළ නාට්‍ය නුර්ති විදිහට හැඳින්වූවේ නැහැ.දකුණු ඉන්දියාවේ සිට බලිවලා ඇතුළු පාර්සි ජාතික නාට්‍ය කණ්ඩායම ශ්‍රී ලංකාවට ආවයින් පස්සේ “ඉන්දු සභා” කියලා නාට්‍ය කණ්ඩායමක් ඇතිවුණා. ඔවුන් පෙන්වුව නාට්‍ය අපේ අයට විශ්මයජනක අත්දැකීමක් වුණා.සී. දොන් බස්තියන් “රොලිනා නාටකය” ලිව්වෙ මේ නාට්‍ය දැකල,ඒකේ ආභාෂය අරන්. නමුත් ඉන්දියාවෙන් ගෙන්වූ නාට්‍ය ආකෘතිය ඔහු ඒ විදිහට ම සිංහල වේදිකාවට ගෙනාවෙ නැහැ. බටහිර වේදිකාවෙ සමහර ලක්ෂණත් ඔහු මේකට මිශ්‍ර කරලා වෙන ම ආකාරයක නාට්‍ය ආරක් හැදුවා. මේක සිදු වුණේ 1876 දී.“කුසුම් ශාලාවෙ“ ජෝන් ද සිල්වා ප්‍රදර්ශනය කිරීමට අදහස් කළ “රාමායණය” නාට්‍ය වේදිකාව ප්‍රදර්ශනය වීමට නියමිත දින විරුද්ධවාදීන් ගිනි තිබ්බා. මේ අත්දැකීම මත ජෝන් ද සිල්වා මහතාට කෙදිනක හෝ ලන්ඩන් නුවර වැනි දියුණු රංග ශාලාවක් හදන්න වුවමනාවක් තිබුණා. ඔහු ඒකට උත්සාහත් කළා.නමුත් ඒ අවස්ථාව ලැබුණේ ඔහුගෙන් පසුව නාට්‍ය ක්ෂේත්‍රයට පිවිසි චාල්ස් ඩයස්ටයි. ඔහු ගේ මාමා වන දොන් හෙන්ද්‍රික් සෙනෙවිරත්න අශ්ව ස්තාලයකට මිල දී ගත්ත ඉඩමක් යොදාගෙන මේ රඟහල හැදුවා.ඒකට මුල් වූ අනික් පුද්ගලයා වන්නේ මරදාන ‘පැවිලියන් තියටර්’හී නාට්‍ය ර¼ඟදැක් වූ බී. ජේ. පෙරේරායි. ජෝන් ද සිල්වාට අභියෝග කිරීමට නාට්‍ය පෙන්වීමට හොඳ රංග ශාලාවක් සෑදිය යුතු බව හෙන්ද්‍රික්ට යෝජනා කළේ ඔහුයි.මේ රඟහලට මුල්ගල තියන්න ජාතික නිදහස් සටනේ මූලිකයෙක් වූ අනගාරික ධර්මපාල, වලිසිංහ හරිශ්චන්ද්‍ර, එෆ්. ආර්. සේනානායක වැනි අය සහභාගී වුණා. ඒකෙන් පේනව ඔවුන් මේ රඟහල ඉදිවීම ජාතික කටයුත්තක් විදිහට සළකපු බව. එවැනි පිරිසක් මූලිකව ක්‍රියා කළ ගොඩනැඟිල්ලක් තවත් නැහැ. ටවර් රඟහල විශේෂ වන්නේ මේ නිසයි.අද වනවිට කලා ක්ෂේත්‍රයේ සිටින්නේ ටවර් පරපුරේ තුන්වෙනි පරම්පරාව. සී. විල්බට් පෙරේරා හා සෝමාකාන්තා යන නාට්‍ය ශිල්පීන් දෙදෙනාගේ දරුවෝ වන සැම්සන් පෙරේරා, සූර්ය රාණි සහ කුමාර පෙරේරා. කුසුම් පෙරේරා හා සතිශ් පෙරේරා ඔවුන්ගේ තුන්වෙනි පරම්පරාව. පසු කාලීනව නාට්‍යකරණයට විශාල සේවයක් කළ ස්ටැන්ලි ද සිල්වා, රොම්ලස් ද සිල්වාගේ පුතෙකි.විමලා කාන්තා ජනපි‍්‍රය නුර්ති ශිල්පිනියගේ , සුජාතා අත්තනායක, සුසිල් පෙරේරා. රංජනී පෙරේරා හා ස්වර්ණා දේවි ඇගේ දරුවෝ.මේ අය අතරින් දැනට ජීවතුන් අතර සිටින වයෝවෘද්ධම ටවර් ශිල්පියා වන්නේ ස්ටැන්ලි මාස්ටර්. මේ හැමෝගේ ම ආශිර්වාදය අපිට තිබෙනවා. අපි ඔවුන් ගේ දරුවන් හා සමානයි.1911 දෙසැම්බර් 15 දින ටවර් රඟහල විවෘත වුණාය කියන ජනපි‍්‍රය මතය ඇති වීමට හේතුව දෙසැ. 18 දින “දිනමිණ” පුවත්පතේ පළ කර තිබුණ දැන්වීමක්. එහි සඳහන් වෙනවා 15 දින ටවර් රඟහල විවෘත කිරීමට කොළඹ නගරාධිපති මැක්ලොයිඩ් සහභාගී වුණයි කියලා. නමුත් ඒ. ඩී. ඒ. රත්නායකගේ “ටවර් හෝල් නාට්‍ය ඉතිහාසය” පොතේ දෙසැ. 06 රඟහල විවෘත කළ බව පැහැදිලිව සඳහන් වෙනවා.පත්තරේ තිබෙන වාර්තාවෙ සත්‍යතාවයක් තිබෙනවා. විශාල ජනකායක් රඟහල බලන්න ආපු නිසා සතියක් පමණ එක දිගට නාට්‍ය දර්ශන පවත්වා තිබෙනවා. එයින් එක් දිනක විවෘත කිරීමට මැක්ලොයිඩ් පැමිණ ඇති බවට සාධක තිබෙනවා. වාර්තාකරු ලියන්න ඇත්තේ ඒ සිද්ධියයි. 6 වෙනිදා සංකේතවත් මහ විශාල යතුරකින් ටවර් රඟහල විවෘත කළ බවටත්, 7 වෙනිදා චාල්ස් ඩයස්ගේ “පණ්ඩුකාභය” නාට්‍ය පෙන්වූ බවටත් එදින මරදාන දුම්රිය පොළ දක්වා සෙනඟ පිවිසිය හැටි කොඩි වැල්, විදුලි බුබුලුවලින් ආලෝක කර තිබුණු හැටි ගැන පැහැදිලි විස්තරයක් මේ පොතේ තිබෙනවා. ඒ නිසා මේ කතාව අතිශයෝක්තියක් විදිහට බැහැර කරන්න බැහැ.මේ පැරැණි ශිල්පීන් පිළිබඳ තොරතුරු කොහේවත් සංරක්ෂණයවෙලා නැහැ. මට හොඳට ම දැනුණ දෙයක් තමයි වර්තමානයේ විශ්වවිද්‍යාලවල නාට්‍යකලාව හදාරන සිසුන්වත් පැරැණි ටවර් හෝල් ශිල්පීන් ගැන විස්තර දන්නේ නැහැ. ඔවුන් පිටරටවල විවිධ නළු නිළියන් ගැන දන්නවා. නමුත් ශ්‍රී ලංකාවෙ ශිල්පීන් ගැන දන්නේ නැහැ. ඒ ගැන පැත්තකින් තිබ්බත් සිංහල නාට්‍ය කලාවේ පියා වන ජෝන් ද සිල්වා මහතා ගැනවත් සමහරු දන්නේ නැහැ.චාල්ස් ඩයස්, සී. දොන් බස්තියන් වැනි අධ්‍යක්ෂවරු ගැන හෝ සෝමා කාන්තා හා විමලා කාන්තා, සරලා බායි වැනි රංගන ශිල්පිනියන් ගැන දන්නේ නැහැ.නමුත් ඔවුන් තමයි නියම තරු. සරලා බායි වාහනයෙන් බැහැලා ටවර් ර¼ඟහලට එන විට නාට්‍ය බලන්න ආපු මිනිස්සු කරපු ඝෝෂාව ටෙක්නිකල් හන්දියට ඇහුණා. සමහරු නාට්‍ය බලන්න ඇවිල්ලා ටිකට් එක ගන්න බැරිව සති ගණන් බෝඩිම් කාමරවල හිටියා. එහෙම බලන කොට දැන් මොන තරුද?.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>09</day>
    </date>
    <link>http://www.dinamina.lk/2011/12/09/_art.asp?fn=f1112093</link>
    <topic>රඟහල යථාර්ථයක් නාට්‍ය හැදීම අපේ වැඩක්</topic>
    <author/>
    <content>දශක දෙකකට ආසන්න විරාමයකින් පසු ජයන්ත චන්ද්‍රසිරි “හද බිමට ගිය ගමනක්” සංගීතමය නාට්‍ය නිර්මාණය කරමින් නැවත වේදිකාවට පැමිණ ඇත. සෞන්දර්ය වේදිකාවේ වඩාත්ම අරුමැසි වාදියා වන ඔහුගේ නවතම නාට්‍ය ලබන 15 වෙනිදා විවෘත වන මහින්ද රාජපක්‍ෂ නෙළුම් පොකුණ රඟහලේ ප්‍රදර්ශනය වන මංගල නාට්‍ය නිෂ්පාදනය ලෙස වේදිකා ගත වෙයි. මේ ඒ ගැන සටහනකි.උදෑසන අඩ අඳුරු රඹ පැහැගත් අරුණාලෝකයෙන් සංගීත පථය නැහැවෙන්නට වෙයි. මෙතෙක් ඉහළ මානයකින් ඇසෙන්නට වූ සංධ්වනි වාද්‍ය වෘන්දයේ මියුරුසරය අනතුරුව ඉතා සුළු ලයකට හැරිණි. අවසානයේ එහි නින්නාදය ද නෑසී යන්නට වූයේ රඟහල ගැඹුරු නිහඬතාවයකට ලක් කරමිනි. ප්‍රාරම්භක සංගීතයේ නිමාවත් සම¼ඟ ගැඹුරින් හුස්ම ගන්න හඬ රැසක් සංගීත භාණ්ඩයක තත් පිරිමදින අයුරින් ඇසෙන්නට වෙයි. එහි තාලය අල්ලා ගනිමින් රක්ත වර්ණ කඩතිරය ද විවර වන්නට වූයේ ය.වේදිකාවේ දස අතින් නෙළුම් මල් සුවඳ වහනය වෙයි. අනතුරුව අප ඉදිරියේ විවර වූයේ වළාකුලෙන් පිරුණු දිව්‍යලෝකයකි.අලවකේෂ්වර බෝසතාණෝ නමස්කාර මුද්‍රාවෙන් පද්මාසනය මත වේදිකාවේ මධ්‍ය ප්‍රදේශයේ වැඩ හිඳී. එතුමන්ගේ ධ්‍යානය සමවත් සුවයට පත්වෙත්දි සිරුර අහස් කුස දක්වා ප්‍රතිහාර්යකින් මෙන් ඍද්ධි වන්නට වූයේ ය.අප මෙතෙක් බලා සිටියේ ජයන්ත චන්ද්‍රසිරි නාට්‍යවේදියාගේ නවතම රංග අභ්‍යාසයයි. ටෙලි නාට්‍යයේ හා සිනමාවේ සිහින දකින්නට පෙර ජයන්ත සිහින දැක්කේ වේදිකාවේ ය. නාට්‍ය නිෂ්පාදනය හා රඟහල ගැන අපි ඔහු හා මෙලෙස සංවාදගත වූයෙමු.මම පසුගිය කාලයේ නිර්මාණ නොකර හිටියෙ නැහැනේ, නිර්මාණ කළා. ඇත්ත පසුගිය කාලේ මම අතින් නාට්‍යයක් නිර්මාණය වුණේ නැහැ. වේදිකාව ප්‍රබල මාධ්‍යයක්. මම ඒකෙන් අයින් වෙලා නැහැ. වේදිකාවෙ නියැලෙන බොහෝ දෙනා වැඩ කරන්නේ නළුමුළු කණ්ඩායම්(ඡ්දඵචථනතඥ චජබඪදඨ) සමඟයි.‘අත්’, ‘මෝරා’, ‘ඔත්තුකාරයා’ වැනි නාට්‍ය නිෂ්පාදනය වුණේ වැඩමුළු හරහා. ඒ නළුමුළුවේ සිටි බොහෝ ශිල්පීන් පසුකාලීනව වෙනත් මාධ්‍යවලට ගියා.මම නාට්‍ය නොකළාට වේදිකාව සමඟ තිබෙන සම්බන්ධය බිඳුණේ නැහැ. නාට්‍ය බලනවා. නාට්‍ය විනිශ්චය සඳහා සහභාගී වෙනවා. පිටරටකට ගියත් ලැබෙන පළමු අවස්ථාවේම අනිවාර්යයෙන්ම කරන කටයුත්ත වන්නේ නාට්‍යයක් බලන්න යන එකයි.වෘත්තීමය නාට්‍ය ශිල්පීන් සමඟ කරන නාට්‍යය හා නළු නිළියන්ගේ කණ්ඩායම් එකතුව කරන නාට්‍යය යනුවෙන් ලෝකයේ ප්‍රධාන නිෂ්පාදන විධි දෙකක් තිබෙනවා. බොහෝ වෙලාවට අපේ රටේ තිබෙන්නේ නළුමුළු එකතුවෙලා කරන නාට්‍ය. මම මුල ඉඳලම වැඩ කළේ එවැනි කණ්ඩායමක් එක්කයි. ඒකෙදි කරන්නේ නාට්‍ය හදන එක විතරක් නෙමෙයි. අපි නාට්‍ය සම්බන්ධව අභ්‍යාස කරනවා. හදාරනවා. මම ඉන්නේ ඒ වගේ නාට්‍ය ප්‍රවණතාවයක් ඇතුළේ. දැන් අපේ තරුණ නාට්‍ය කණ්ඩායම් අතර එවැනි නළුමුළු රාශියක් දකින්න ලැබෙනවා.පරිවර්තන හෝ අනුවර්තන නොකරනවාය කියලා පූර්ව මතයක මම නැහැ. නමුත් මට එහෙම පරිවර්තනයක් කිරීමට දැනට අවශ්‍යතාවයක් නැහැ. ඒකට හේතුව හැම වෙලාවෙම මනස ඇතුළෙ වැඩ කරන නාට්‍යයක් මට තියෙනවා. මගේ කල්පනාව අනුව මට හොඳට නාට්‍ය රචනා කරන්න පුළුවන්. දැනුත් මගේ ඔළුව ඇතුලෙ තව නාට්‍යයක් වැඩ කරනවා. ඒක මම ලියන්නෙත් මේ රඟහල ඉලක්ක කරගෙනයි.එහෙම දෙයක් වෙන්න බැරිද? චිත්‍රපටය කරන්න හදපු උත්සාහය අසාර්ථක වුණයි කියලා වෙනත් නිර්මාණයක් නොකර ඒක ගැනම හිත හිත ඉන්න බැහැනේ. එහෙම කළ යුතුයි කියලා කාගෙන් වත් බලාපොරොත්තු වෙන්න බැහැනේ. මම වෙනත් චිත්‍රපටයකට මුල පිරුවා. ‘මහරජ ගැමුණු’ චිත්‍රපටයත් කොයි මොහොතක හරි වෙයි.ඔව් සෑම විටම මම ඒ ගැන අවධානය යොමු කරනවා. මගේ නිර්මාණ දකින ප්‍රේක්ෂකයන්ට වැටහෙනවා ඇති මම ඒක ගැන යොමුවක් තිබෙන බව.අනිවාර්යෙන්ම ඔව්. ඒක තමයි මගේ විෂය.සංගීත නාට්‍ය, විසිවෙනි සියවසේ බිහිවූ අලුත් කලා මාධ්‍යයක්. මේක ඇතුලෙ බොහෝ විට මුද්‍රා නාට්‍යයේ ලක්‍ෂණ තිබෙනවා. ඊට අතිරේකව ‘ඔපරෙට්ටා’ යනුවෙන් හඳුන්වන සරල ආකාරයේ ඔපෙරාගඹ්ඪඨඩබ ර්‍ණනඥපචඝ ඒ ලක්‍ෂණත් මේ නාට්‍යයේ තිබෙනවා.ඊට අමතරව සිනමාවෙන් උකහා ගත් යම් යම් ලක්ෂණත් මේ කලා මාධ්‍යයේ තිබෙනවා. මූලික වශයෙන් ගත්තම ගීතමය පදනමක් තිබෙන නාට්‍ය විලාසයක් විදිහට සංගීතමය නාට්‍ය හඳුන්වන්න පුළුවන්. මේක වෙන් කරල ගත්තහම මුද්‍රා නාට්‍යයක්වත් නාට්‍යයක්වත් ඔපෙරාවක්වත් නෙවෙයි. ඒ සියල්ලගේම සම්මිශ්‍රණයක්. “ද ලේ මිසරාබ්” මේ විදිහෙ සංගීත නාට්‍යයකට උදාහරණයක්. මම දන්න විදිහට සිංහලයෙන් හැදුන මුල්ම සංගීතමය නාට්‍යය ‘හද බිමට ගිය ගමනක්’ නාට්‍යය යි. මේ නාට්‍ය මම හිතපු විදියට කරගන්න පුළුවන් වුණේ සංගීත නිර්මාණය කළ රෝහණ වීරසිංහ හා නර්තන නිර්මාණය කළ චන්න විජයවර්ධන ගෙන් ලැබුණු සහය නිසයි.නූතනවාදී නාට්‍යකරුවන් හැටියට අපිට අවශ්‍ය කරන පහසුකම් රැසක් මේ රඟහලේ තිබෙනවා. මම මෙවර නිර්මාණය කළ ‘හද බිමට ගිය ගමනක්’ නාට්‍ය නූතනවාදී නාට්‍යයක්. එවැනි නාට්‍යයකට අවශ්‍ය කරන සියලුම පහසුකම් මේ රඟහලේ තිබෙනවා.නාට්‍ය කලාව එහෙම නැත්නම් සංගීත කලාව කියන්නේ තාක්‍ෂණය භාවිතා කිරීමට නෙමෙයි. තාක්‍ෂණය කලාකරුවන්ගේ වහලෙක් බවට පත් කර ගන්න අවශ්‍යය සියලුම සම්පත් ටික මේ රඟහලේ තිබෙනවා.මේ නාට්‍යය සංගීතමය නාට්‍යයක්. ඒ නිසා ආරම්භයේ සිට අවසානය දක්වාම සංධ්වනි වාද්‍යය වෘන්දය ඉන්නවා.වේදිකාවේ ඉදිරිපස පිහිටි සංගීත පීඨයේ ගථභඵඪජ නඪබඝ සිට ඔවුන් වාදනයේ යෙදෙන අයුරු නරඹන්නන්ට පෙනෙනවා. නාට්‍යමය ජවනිකා සිදුවන විට ඔවුන් සිටින පීඨය පහළට ගොස් නොපෙනී යනවා.එවැන්නක් කළ හැක්කේ මෙම රඟහලේ සංගීත පීඨය හා වේදිකාවේ පෙර, මැද හා අග කොටස් වෙන වෙනම ඉහළට හා පහළට එසැවිය හැකි නිසයි. ඊළඟට වැදගත් දේ තමයි රඟහලේ අවසාන පේළියේ අවසාන අසුනේ සිටින ප්‍රේක්‍ෂකයාටත් වේදිකාවේ අසුරු ගසන හඬත් ඇසෙනවා.ක්‍රමයෙන් නාට්‍යකරුවන් ඔවුන්ගේ තැනක් බවට රඟහල පත්කර ගනියි කියලා බලාපොරොත්තු වෙනවා. රඟහල දැන් යථාර්ථයක් වෙලා තිබෙනවා. දැන් ඊළඟට ඒ සඳහා කෙරෙන නිර්මාණ බිහි විය යුතුයි. කුඩා නාට්‍ය පෙන්වලා නාට්‍ය සංකීර්ණය නඩත්තු කරන්න බැහැ. ඒ සඳහා දැවැන්ත නාට්‍ය බිහි විය යුතුයි. ඒක නිකන් කරන්න බැහැ. මේ සංගීතමය නාට්‍යයෙන් අපි පෙන්වන්න උත්සාහ කරන්නේ නාට්‍ය පමණක් නෙවෙයි. ඒ සීමාවෙන් පිටතට ගිහින් නූතන අවශ්‍යතාවයන්ට ගැලපෙන විදිහෙ නිර්මාණ කළ හැකිය කියන අත්දැකීම ලබා දෙන්නයි.ඒ නිසා මේ රඟහල ඉදිකිරීම මඟින් එක්තරා ආකාරයකින් අතපය හකුලා ගෙන සිටි නිර්මාණකරුවන් අවදි කිරීමක්. මෙතැන ඔපෙරා, බැලේ, සංගීත සංධ්වනි වගේ දියුණු අත්හදා බැලීම් සඳහා විවෘතයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=n1112101</link>
    <topic>ප්‍රාථමික පාසල් 5000ක්ද්විතීයික පාසල් 1000ක්සංවර්ධනයට පියවර</topic>
    <author>සමන්මලී ප්‍රියශාන්ති</author>
    <content>ප්‍රාථමික පාසල් 5000 ක් හා ද්විතියික පාසල් 1000 ක් සංවර්ධනය කිරීමේ ජාතික වැඩසටහනක් ආරම්භ කිරීමට අධ්‍යාපන අමාත්‍යාංශය කටයුතු යොදා තිබේ. ඒ සඳහා පාසල් තෝරා ගැනීමේ කටයුතු පළාත් අධ්‍යාපන බලධාරින් විසින් මේ වනවිට නිමකර ඇති අතර වැඩසටහන 2012 දී ආරම්භ කෙරේ.මේ වැඩසටහන යටතේ සංවර්ධනය වන පාසල්වලට පරිගණක 50 යුත් පරිගණක විද්‍යාගාරයක්, භාෂාගාරයක්, ගණිතාගාරයක්, නැණස දුරස්ථ අධ්‍යාපන ඒකකයක්, සෞන්දර්ය ඒකකයක්, උසස් පෙළ විද්‍යාගාරයක්, වානිජ විද්‍යාගාරයක්, වෘත්තීය පුහුණු අවස්ථා සපයන මධ්‍යස්ථානයක් හා ක්‍රීඩා කටයුතු සඳහා මධ්‍යස්ථානයක් ඇතුළු යටිතල පහසුකම් රැසක් ලබාදීමට නියමිතය.මීට අමතරව ගුණාත්මක සංවර්ධනය කෙරෙහි වූ අධ්‍යාපන සංවර්ධනයක් මේ පාසල්වල ඇති කිරීම ද අපේක්ෂා කෙරේ. මේ වැඩසටහන සඳහා අවශ්‍ය ප්‍රතිපාදනවලින් කොටසක් රජය දරන අතර රුපියල් මිලියන 2500 ක් විදේශ ආධාර ලෙස ලබා ගැනීමටද කටයුතු සැළසුම් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=n1112102</link>
    <topic>අන් අයට චෝදනා එපා;අඩුපාඩු හදාගන්න බලන්න</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනි සේනානායක</author>
    <content>අන් අයට චෝදනා නොකර තමන්ගේ අඩුපාඩු සකසාගෙන නිවැරදි වන්නැයි කථානායක චමල් රාජපක්ෂ මහතා ඊයේ (09) විපක්ෂයට අවවාද කළේ ය.අයවැය පිළිබඳ තෙවැනි වර විවාදයේ අදහස් දැක්වීමට පෙරේදා (08) විපක්ෂයේ මන්ත්‍රීවරුන් නොමැති වීම හේතුවෙන් පස්වරු 2.35 ට පමණ සභාව කල් තැබූ අතර මේ පිළිබඳව ඊයේ (09) පාර්ලිමේන්තුවේදී රවී කරුණානායක මහතා අදහස් දැක්වීමට උත්සාහ කළ අතර ඒ මොහොතේදී කථානායකවරයා මෙලෙස අවවාද කළේ ය.පෙරේදා දිනයේදී නියමිත වේලාවට කලින් පාර්ලිමේන්තුව කල් තැබීම සම්බන්ධයෙන් මාධ්‍ය මඟින් විවිධ වාර්තා පළ වී තිබෙන බවත් ඒ වෙනුවෙන් රජයටද යම් වගකීමක් පවතින බවත් කරුණානායක මහතා පැවසීය. ඒ මහතා තම අදහස ඉදිරිපත් කරන්නට උත්සාහ කළේ වාචික පිළිතුරක් අපේක්ෂාවෙන් අසා තිබූ ප්‍රශ්නයක් ඇසීමට නැඟී සිටි අවස්ථාවේදීය.මෙහිදී කථානායක චමල් රාජපක්ෂ මහතා කියා සිටියේ මේ ඒ සඳහා නියමිත වේලාව නොවන බවයි.එමෙන්ම තමන්ට නියමිත වේලාවට කතා කිරීමට නියමිත මන්ත්‍රීවරුන්ගේ නම් නිවේදනය කළවිට ඔවුන් සභාවේ සිටිය යුතුය. ඔවුන් සභාවේ නොමැතිනම් සභාව පවත්වාගෙන යන්නට බැහැ. එවැනි අවස්ථාවක පාර්ලිමේන්තුව කල් තබන්නට සිදු වෙනවා. තමන්ගේ අඩුපාඩු සකසාගෙන නිවැරදි වන්නට උත්සාහ කරන්න. අන් අයට චෝදනා කරන්නට උත්සාහ කරන්නට එපා යනුවෙනි.රවි කරුණානායක මහතා මෙහිදී කියා සිටියේ ආණ්ඩුවේ කටයුතු වලටද මින් පසුව විපක්ෂයේ සහයක් නොලැබෙන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=n11121011</link>
    <topic>සමන් දෙව් පිළිරුව මහ පෙරහරින් ශ්‍රී පාදස්ථානයට</topic>
    <author>රත්නපුර දිසා විශේෂ - නිරෝෂණ පෙරේරා හැටන් සමූහ - චන්දන ජයවීර</author>
    <content>මෙවර සිරිපා වන්දනා සමය ආරම්භ කරමින් සමන් දේව ප්‍රතිමා රැගත් චාරිත්‍රානුකූල පෙරහර පැල්මඩුල්ලේ සිට ශ්‍රීපාදස්ථානය තෙක් ඊයේ ගමන් ඇරඹීය.නිරාමිස පී‍්‍රතියෙන් - සිත් ප්‍රබෝධමත් කර ගෙන මඟ දෙපස රැස්ව සිටි ලක්ෂ සංඛ්‍යාත බැතිමත්හු ලංකාවේ දිගම ආගමික පෙරහරට පූජෝපහාර දැක්වූහ.පැල්මඩුල්ල ගල්පොත්තාවෙල ශ්‍රීපාද රාජ මහා විහාරස්ථානයට පෙරේදා රාත්‍රි 7 සිට පැමිණි බැතිමත්හු දහස් ගණනක් ද පූජෝපහාර දැක්වීමට එක්ව සිටියහ.සිරිපා අවාර සමය යෙදුණ පසුගිය මාස හයක කාලයේදී ගල්පොත්තාවෙල ශ්‍රීපාද රාජමහා විහාරස්ථානයේ ආරක්ෂක කුටියක තැන්පත් කර තිබූ සධාතුක කරඬුව සමන් දේව ප්‍රතිමා ඇතුළු දේවාභරණ එම ආරක්ෂිත කුටියෙන් ඉවතට වැඩම කරවීම පෙරේදා රාත්‍රි සිදුවිය. එතැන් සිට බැතිමතුන්ට පූජෝපහාර දැක්වීමට අවස්ථාව උදාවිය. ඊයේ අලුයම 4.30 දක්වා බැතිමත්හු දහස් ගණනින් පූජෝපහාර දක්වනු ලැබූහ. අලුයම 4.40 ට පමණ ශ්‍රීපාදස්ථානාධිපති බෙන්ගමුවේ ධම්මදින්න නාහිමි ප්‍රමුඛ සංඝරත්නය විසින් ආගමික චාරිත්‍ර ඉටු කළහ. එහිදී ශ්‍රීපාදස්ථානාධිපති නාහිමියෝ අනුශාසනාවක්ද සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=n1112103</link>
    <topic>ජනපතිබෝරෝබුදූර් විහාරයවැඳ පුදා ගනී</topic>
    <author/>
    <content>ඉන්දුනීසියාවේ බාලි දුපත් හි පැවැත්වෙන හතරවන බාලි ප්‍රජාතාන්ත්‍රික සමුළුවට එක්ව සිටින ජනාධිපති මහින්ද රාජපක්ෂ මහතා එරට ඓතිහාසික බෝරෝබුදූර් විහාරස්ථානය ඊයේ (09) වැඳ පුදා ගත්තේය. ඉන්දුනීසියාවේ මධ්‍යම ජාවා ප්‍රදේශයේ පිහිටා තිබෙන බෝරෝබුදූර් විහාරස්ථානය නව වන ශත වර්ෂයට අයත් ලෝකයේ විශාලතම සිද්ධස්ථානය වේ.වසර දහස් ගණනකට ඉපැරණි මෙම විහාරස්ථානය බුදුරජාණන් වහන්සේගේ බුද්ධ චරිතයේ නිර්වාණය දක්වා වූ විවිධ අවස්ථා නිරූපණය වන සේ මහල් 07 කින් නිමවා ඇත.ලොව විශිෂ්ට ගෘහ නිර්මාණ ශිල්පය හා ඉහළ තාක්‍ෂණයක් ද මේ සඳහා යොදා ගෙන ඇත.උසින් මීටර් 36 ක් වන මෙම විහාරස්ථානයේ ඉහළ මාලය විවිධ ශෛලීන්ගෙන් නිම වූ පරිවාර ස්ථුප 72 ක් සහිතව ප්‍රධාන ස්ථූපය නිමවා ඇත.ලොව පුරා බෞද්ධ ජනයාගේ නොමඳ ගෞරවයට පාත්‍ර වී ඇති මෙම බෝරෝබුදූර් විහාරස්ථානය සංචාරක ආකර්ෂණය සහිත විහාරස්ථානයක් ලෙසටද ප්‍රචලිත ය. ඉන්දුනීසියාවේ මධ්‍යම ජාවා හි නියෝජ්‍ය නගරාධිපති රස්ට්‍රින්නිස් මහත්මිය ජනාධිපතිතුමා පිළිගැනීම සඳහා විහාරස්ථානය වෙත පැමිණ සිටි අතර බෞද්ධ නායකයෙකුගේ පැමිණීම බෙහෙවින් අගය කරන බව ද ඒ මහත්මිය ප්‍රකාශ කළාය.විහාරස්ථානයේ හිමි නමක් වූ චිත්තබුත්තා ස්වාමීන් වහන්සේ විසින් සෙත් පිරිත් සජ්ඣායනය කොට ජනාධිපතිතුමා වෙත ආශිර්වාද පළ කලහ.ජනාධිපතිතුමා විසින් උන් වහන්සේ ඇතුළු මහා සංඝරත්නය වෙත අට පිරිකර පුජා කිරීමෙන් අනතුරුව සමරු තිළිණද පිරිනැමීය. නියෝජ්‍ය නගරාධිපතිනිය ජනාධිපතිතුමා වෙත සමරු තිළිණයක් ද මෙහිදී ප්‍රදානය කළාය. යුනෙස්කෝ සංවිධානය විසින් ලෝක උරුම සිද්ධස්ථානයක් වශයෙන් නම් කර ඇති මෙම බෝරෝබුදූර් විහාරස්ථානය යටත් විජිත යුගවල දී විනාශ වී ගිය අතර යුනෙස්කෝ ආධාර මත යළි ප්‍රතිසංස්කරණ කටයුතු සිදු කර ඇත.මෙම අවස්ථාවට විදේශ කටයුතු අමාත්‍ය මහාචාර්ය ජී. එල්. පීරිස්, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග, ජනාධිපති කාර්ය මණ්ඩල ප්‍රධානී ගාමිණී සෙනරත්, මහ බැංකු අධිපති අජිත් නිවාඩ් කබ්රාල් සහ ඉන්දුනීසියාවේ ශ්‍රී ලංකා මහ කොමසාරිස් මේජර් ජනරාල් නන්ද මල්ලවාරච්චි යන මහත්වරු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=n1112104</link>
    <topic>මෙවර අයවැයෙන් සමෘද්ධි අධිකාරියටමිලියන 3000ක අතිරේක මුදලක්</topic>
    <author>මහින්ද අලුත්ගෙදර</author>
    <content>ශ්‍රී ලංකා සමෘද්ධිය අධිකාරිය වෙනුවෙන් රුපියල් මිලියන 3000ක අතිරේක මුදලක් මෙවර අයවැයෙන් වෙන්කර තිබෙන බව රජය පවසයි.සමෘද්ධිය සඳහා අවම මුදලක් වෙන්කර ඇති බවට ඇතැමුන් චෝදනා කළ ද මේ වසර වෙනුවෙන් වෙන් කරන ලද රුපියල් මිලියන 9300 ඉක්මවා යමින් ලබන 2012 වර්ෂයට රුපියල් මිලියන 12300ක ප්‍රතිපාදන වෙන්කර තිබෙන බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා සඳහන් කරයි.ඒ මහතා මේ බව පැවසුවේ රජයේ ප්‍රවෘත්ති දෙපාර්තමේන්තු ශ්‍රවණාගාරයේ දී ඊයේ (9) පැවැති මාධ්‍ය හමුවකට සහභාගි වෙමිනි. ශ්‍රී ලංකාවේ සෑම ප්‍රාදේශීය ලේකම් කොට්ඨාසයක් ම ආවරණය වන පරිදි අඩු ආදායම්ලාභී සමෘද්ධි ප්‍රතිලාභීන් වෙනුවෙන් නිවාස ඉදිකර ගැනීම වෙනුවෙන් රුපියල් 100,000ක මුදල් පිරිනැමු බවත් ඊට අමතරව මේ වසරේ දී සමෘද්ධි ව්‍යාපෘතින් 60690ක් රටපුරා ක්‍රියාත්මක කර තිබෙන බවත් නියෝජ්‍ය ඇමැතිවරයා සඳහන් කළේය.ඊට අමතරව ග්‍රාමීය සංවර්ධනය වේගවත් කිරීම, බැංකු ප්‍රතිෂ්ඨාපනය කිරීම ආදිය වෙනුවෙන් ද මුදල් වෙන් කළ බව සඳහන් කළ ඒ මහතා ලබන වසරේ සිට නව දෙපාර්තමේන්තුවක් ස්ථාපිත කිරීමට පියවර ගෙන තිබෙන බවත් සමෘද්ධි නිලධාරීන්ට විශ්‍රාම වැටුපක් ලබාදීමට කටයුතු කර තිබෙන බවත් කීවේ ය. දිළිඳුකම ඉලක්ක කරගත් ව්‍යාපෘති ලබන 2012 සිට ක්‍රියාත්මක කරන බවත් සමෘද්ධියට අමතරව සෑම ක්ෂේත්‍රයකම සංවර්ධන ව්‍යාපෘතීන් රැසක් රටපුරා ක්‍රියාත්මක වන බව ද නියෝජ්‍ය ඇමැතිවරයා පැවැසීය.මේ අතර අබේවර්ධන මහතා ප්‍රකාශ කළේ රටේ එක් පාරක් තැනීම සඳහා විශාල වියදමක් යනවාදැයි ඇතැමුන් ප්‍රශ්න කරන බවයි. ඊට ප්‍රතිචාර දැක්වූ ඒ මහතා සඳහන් කළේ පාරක් ඉදි කරනුයේ දීර්ඝ කාලයක් පැවතීමට බවත් එම පාර ඉදිකිරීමේ දී පාලම් හා බෝක්කු ආදිය වෙනුවෙන් ද මුදල් වෙන් කරන බවත් ය.මේ වසරේ දී මාර්ග කාපට් කිරීම වෙනුවෙන් රුපියල් මිලියන 6000කට වැඩි මුදලක් රජය වෙන් කර තිබෙන බව සඳහන් කළ නියෝජ්‍ය ඇමැතිවරයා ;සසු අංශවල ද වේගවත් සංවර්ධනයක් අපේකෂාවෙන් ව්‍යාපෘති රැසක් ක්‍රියාත්මක වන බව පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=n1112105</link>
    <topic>තුන් දොර සංවරය</topic>
    <author>තෙරුවන් සරණින් ඔබට සැනසීම උදාවේවා! මුරුංගා ගස්යායේ ඤාණිස්සර නා හිමි</author>
    <content>නමෝතස්ස භගවතො අරහතො සම්මා සම්බුද්ධස්සයස්ස කායෙන වාචාය මනසා නත්ථි දුක්කතං සංවුතං තීහි ඨානෙහි තමහං බ්‍රෑමි බ්‍රාහ්මණංපින්වත්නි,යමෙකුගේ කයින් වචනයෙන් හා සිතින් සිදුවන වරදක් නැද්ද තුන් දොරින් සංවර වූ ඔහු බ්‍රාහ්මණයෙකුයි මම කියමි.ධම්ම පදයේ බ්‍රාහ්මණ වර්ගයේදී බ්‍රාහ්මණයෙකු තුළ පවතින ගුන පහදා දෙන බුදුරජාණන් වහන්සේ කය වචනය සිත පිරිසුදු තැනැත්තා බ්‍රාහ්මණ නමින් හැඳින්විය හැකි බව මෙහිදී වදාළහ. උපත තුලින් ඒ ඒ පුද්ගලයා ඒ ඒ කුලවලට අයත්වන බව පැවැසීම ක්‍රි’ පූර්ව 6 වන සියවස තුළ මුල් බැස තිබූ අදහස විය. බ්‍රාහ්මණ ක්‍ෂත්‍රිය වෛශ්‍ය හා ශුද්‍ර යනුවෙන් සමාජය කොටස් හතරකට බෙදා තිබූ අතර පංචම නමින් පහත් පෙළේ රැකියා වශයෙන් සැලකූ දේවල් සිදු කළ පිරිස හඳුන්වනු ලැබීය.මෙම ආදානග්‍රාහී මතය ප්‍රතික්ෂේප කළ බුදුරජාණන් වහන්සේ උපතින් කෙනෙකු වසලයෙකු හෝ බ්‍රාහ්මණයෙකු නොවන බවත් ඒ ඒ පුද්ගලයාගේ ක්‍රියා වලට අනුව උස් පහත් තත්ත්වයට පත් වන බවත් පැහැදිලි කර දුන්හ. උසස් යයි සම්මත කුලයෙක කෙනෙකු වුවත් තමන් හදා වඩා වර්ධනය කළ දෙමවුපියන් තමන්ට හැකියාව තිබියදී පෝෂණය නොකරන්නේ නම් වසලයෙක් වන බව පහදා දුන්හ.කය වචනය සිත තුළින්පාපී ක්‍රියාවන් සිදු නොකර සංයමයෙන් යුතුව ක්‍රියා කරන්නා බ්‍රාහ්මණ නාමයෙන් හැඳින්විය හැකිය. එවැනි උදාර ගති පැවතුම් ඇති තැනැත්තා තමන්ට මෙන්ම සමාජයට වැඩදායක කෙනෙකු වෙයි. කය සංවරය කිරීමට එය පාලනය කර ගත යුතු වේ.පරපන නැසීම අනුන් සතු දේ පැහැර ගැනීම මෙන්ම පංච ඉන්ද්‍රියන් නොනිසි ලෙස පිනවීම යන මේවායින් වෙන්ව කටයුතු කළ විට කය සංවර වේ. බොරුව කේලම පරුෂ වචන මෙන්ම හිස් වචන පැවසීම තුළින් සිදුවන වැරදි වලින් වෙන්වීම තුළින් වචනය සංවර වේ. මනස විවිධ අන්දමේ අදහස් වලින් පිරි පවතී. ලෝභය ද්වේෂය හා මෝහය යන අකුසල මූලයන් ආශ්‍රිතව පැන නගින හැම සිතුවිල්ලක්ම මනස අපිරිසුදු වීමට හේතු වේ. මනසේ අපිරිසිදු වීම රෝගාබාධ වලට හේතුවන බව නවීන විද්‍යාත්මක කරුණු වලින්ද තහවුරු වේ. මේ නිසා මානසික සංවරය දෙලොවටම යහපත් වේ.සිත කය වචන යන තුන්දොර සංවර කර ගැනීමෙන් බ්‍රාහ්මණ තත්ත්වයට පත්ව සැනසීම උදා කර ගැනීමට අධිෂ්ඨාන කර ගන්න..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=n1112106</link>
    <topic>දුම්රියේ හැපී අලියා දෙකඩ වෙයි</topic>
    <author>හබරණ සමූහ</author>
    <content>කොළඹ - මඩකළපුව දුම්රිය මාර්ගයේ හබරණ සහ හතරැස්කොටුව අතර දෙසිය තිස්පස්වැනි කණුව අසලදී වන අලියකු දුම්රියේ ගැටී ඉකුත් 12 දා අලුයම මියගොස් ඇත. කොළඹ සිට මඩකළපුව බලා ගමන් කරන රාත්‍රී තැපැල් දුම්රියේ ගැටීමෙන් මෙම අලි මරණය සිදුව ඇත. අලියා දුම්රියේ ගැටී මීටර් සියයක් පමණ ඇදී ගොස් දෙකට වෙන්වී මියගොස් සිටියේය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=n1112107</link>
    <topic>වසරේ අවසන්චන්ද්‍රග්‍රහණය අද</topic>
    <author>උදුලා පීරිස්</author>
    <content>වසරේ අවසන් චන්ද්‍රග්‍රහණය අද (10) පස්වරු 6.16 ට ශ්‍රී ලංකාවාසීන්ට මුළුමනින්ම දැකගත හැකි බව කාලගුණ විද්‍යා දෙපාර්තමේන්තුව පවසයි.මෙදින හිරු බැසීම පස්වරු 5.55 හා සඳ නැඟීම පස්වරු 5.47 ට සිදුවන බැවින් ජනතාවට පස්වරු 6.10 වනවිට චන්ද්‍රග්‍රහණය දැක ගත හැකි වනු ඇත. පූර්ණ චන්ද්‍රග්‍රහණයේ උපරිම අවස්ථාව පස්වරු 8.01 ටද පුර්ණ චන්ද්‍රග්‍රහණයේ අවසානය පස්වරු 8.27 ට, අර්ධ චන්ද්‍රග්‍රහණයේ අවසානය පස්වරු 9.48 ට උපඡායාවෙන් ඉවත්වීම පස්වරු 11.00 ට බවද කාලගුණ විද්‍යා දෙපාර්තමේන්තුව පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=n1112108</link>
    <topic>ඩෙංගු මඬින හැටි ඉගෙන ගන්නපාකිස්තාන වෛද්‍යවරු 30ක් එති</topic>
    <author>සිතාරා සේනානි</author>
    <content>ඩෙංගු වසංගත තත්ත්වයට මුහුණදීම සම්බන්ධයෙන් සති දෙකක පුහුණුවක් ලැබීම සඳහා තිස්දෙනකුගෙන් යුත් පාකිස්තාන වෛද්‍ය කණ්ඩායමක් ශ්‍රී ලංකාවට පැමිණ සිටිති.ඩෙංගු රෝග මර්දනය, මදුරු ඝනත්වය අවම කිරීම, කීට විද්‍යා සමීක්‍ෂණ සිදු කිරීම, රෝගීන් කළමනාකරණය හා රෝගී සත්කාර සේවා ක්‍රියාත්මක කිරීම සම්බන්ධයෙන් මේ වෛද්‍ය කණ්ඩායම මෙරටදී පුහුණුව ලැබීමට නියමිත ය. සෞඛ්‍ය අමාත්‍යාංශයේ වසංගත රෝග විද්‍යා අංශය මේ පුහුණුව භාරව සිටී.පුහුණුව ඇරැඹීම කොළඹ ගලදාරි හෝටලයේදී අනිද්දා (12) සිදුකැරේ. වෛද්‍යවරුන් පුහුණු කිරීම කොළඹ පවුල් සෞඛ්‍ය කාර්යාංශ ශ්‍රවණාගාරයේ දෙසතියක් පුරා පැවැත්වේ.පාකිස්තානයේ ලාහෝර් හා පන්ජාබ් ප්‍රදේශවල මෙයට මාස දෙකකට පෙර ඩෙංගු වසංගතයක් පැතිර ගියේය. එම අවස්ථාවේ ශ්‍රී ලංකාවෙන් වෛද්‍ය කණ්ඩායමක් එවන ලෙස පාකිස්තාන අගමැතිවරයා ශ්‍රී ලංකා ජනාධිපති මහින්ද රාජපක්‍ෂ මහතාගෙන් ඉල්ලීමක් කැර තිබිණි.ඒ අනුව දොළොස් දෙනකුගෙන් යුත් වෛද්‍යවරුන් කණ්ඩායමක් එරට වෙත පිටත් කැර යැවීමට ශ්‍රී ලංකා රජය පියවර ගත්තේය. එසේ පිටත් කර යැවුණු වෛද්‍ය කණ්ඩායම පන්ජාබ් හා ලාහෝර් ප්‍රදේශවල ඩෙංගු වසංගත තත්ත්වය පාලනය කිරීමට පියවර ගෙන තිබිණි. පාකිස්තානයේ ඩෙංගු වසංගතය පාලනය වී ඇතත් නැවත වරක් එවැනි තත්ත්වයක් මතු වුවහොත් ඊට මුහුණදීම සඳහා අවශ්‍ය පුහුණුව ලැබීම සඳහා එරට වෛද්‍යවරුන් කණ්ඩායමක් මෙලෙස ශ්‍රී ලංකාවට පැමිණ සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=n1112109</link>
    <topic>උ/නැ’හිරටපොළොන්නරුවටතැන තැන වැසි</topic>
    <author>උදුලා පීරිස්</author>
    <content>උතුරු නැෙඟනහිර පළාත්වල හා පොළොන්නරුව දිස්ත්‍රික්කයේ අද (10) උදය කාලයේ තැනිත් තැන වැසි ඇතිවිය හැකි බව කාලගුණ විද්‍යා දෙපාර්තමේන්තුව පවසයි. අනෙකුත් පළාත්වල අපරභාගයේ හෝ රාත්‍රී කාලයේ ගොඩබිම් ප්‍රදේශවල ගිගිරුම් සහිත වැසි වර්ධනය විය හැකි බැවින් අකුණු අනතුරුවලින් අවදානමෙන් සිටින ලෙස කාර්යභාර කාලගුණ විද්‍යාඥ ටී. ජී. යසරත්න මහතා පවසයි.ඊසාන දෙසින් වේගය පැයට කිලෝමීටර් 20 – 30 අගයකින් සුළං හමා යනු ඇත. මන්නාරම් බොක්ක ගිණිකොන මුහුදු ප්‍රදේශ ඇතැම් අවස්ථාවල රළුවිය හැකි යැයිද ධීවර කටයුතුවල නියැලෙන්නන් ඒ සම්බන්ධයෙන් දැනුවත්ව සිටින ලෙසද යසරත්න මහතා වැඩිදුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=n11121010</link>
    <topic>ශ්‍රී පාදයට ගිමන් හලක්</topic>
    <author/>
    <content>තාරුණ්‍යට හෙටක් සංවිධානය ඉදිකළ “තාරුණ්‍යයට හෙටක් හරිත සුවය ගිමන් හල” අද (10) පස්වරු 3.00 ට ශ්‍රීපාදස්ථානයට පූජා කෙරේ.තාරුණ්‍යයට හෙටක් නිර්මාතෘ පාර්ලිමේන්තු මන්ත්‍රී නාමල් රාජපක්ෂ මහතාගේ අදහසකට අනුව එම සංවිධානය ඉදිකළ මෙම ගිමන් හල ශ්‍රීපාදස්ථානය වැඳ පුදා ගැනීමට පැමිණෙන බැතිමතුන්ගේ ප්‍රයෝජනය පිණිස ඉදිවූවකි.පරිසර හිතකාමී වූ මෙම ගිමන් හලෙහි එකවර බැතිමතුන් 30 කට ගමන් වෙහෙස නිවා ගැනීම සඳහා පහසුකම් සලසා ඇත. ඉහළ කොත්මලේ ජල ව්‍යාපෘතිය මගින් මෙහි මූල්‍යාධාර සපයා ඇති අතර ශ්‍රී ලංකා යුද හමුදාවේ පූර්ණ ශ්‍රම දායකත්වයෙන් මෙම ගිමන් හල ඉදිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=n11121012</link>
    <topic>මානව හිමිකම් සුරක්ෂිත කිරීම ශ්‍රී ලංකාවේ අති සාර්ථකයි</topic>
    <author>නිමල් රාජපක්ෂ, රක්ෂණ ශ්‍රියන්ත</author>
    <content>ජාතික මානව හිමිකම් ක්‍රියාකාරී සැලැස්ම ශ්‍රී ලංකාව තුළ සුරක්ෂිත කිරීම අති සාර්ථකත්වයට පත්වී ඇතැයි මානව හිමිකම් පිළිබඳ ජනාධිපති විශේෂ නියෝජිත ඇමැති මහින්ද සමරසිංහ මහතා පවසයි. එක්සත් ජාතීන්ගේ මහා මණ්ඩලය මගින් සම්මත වූ 63 වැනි මානව හිමිකම් දිනය අදට (10) යෙදී ඇත. එම සංවත්සරය අද ඉතා ඉහළින් සමරනු ඇත.මානව හිමිකම් සැලැස්ම ක්‍රියාත්මක කිරීමේදී අන්තර් ජාතික ප්‍රජාවගේ කිසිදු ඉල්ලීමක් හෝ කිසිදු දේශපාලන බලපෑමක් සිදු නොවූ බවද සමරසිංහ ඇමැතිවරයා පවසයි.ජනාධිපති මහින්ද රාජපක්ෂ මහතාගේ අදහසකට අනුව වසර දෙකක් මානව හිමිකම් පිළිබඳව පුළුල් සංවාදයකට ලක්කිරීමට කටයුතු කළ බවත් කී ඇමැතිවරයා ශ්‍රී ලංකාව තුළ සමාජයීය හා දේශපාලන ස්ථාවරත්වය ඇති කර ගැනීම සඳහා මේ සැලැස්ම ක්‍රියාත්මක කිරීම ඉතා වැදගත් බවත් කීය.ඒ තුළින් ආර්ථික සංවර්ධනයක් ඇතිවීමට මනා පිටුවහලක් වනු අතැයි ද කීය. ආර්ථික, සමාජීය දේශපාලන ස්ථාවරත්වය ජාතීන් අතර සමගිය ඇති කිරීමට හා ශ්‍රී ලාංකිය අනන්‍යතාවක් ඇති කිරීමට ඉතා අවශ්‍ය යැයි ද සමරසිංහ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=n11121013</link>
    <topic>පුනරුත්ථාපනය වෙමින් සිටින එල්ටීටීඊ කතුන් 104ක්මැති සබේ සිරි නරඹති</topic>
    <author>ස්වර්ණා විජේකෝන්, චමීර ඇල්ලදෙණිය, සුභාෂිනී සේනානායක</author>
    <content>පුනරුත්ථාපනය වෙමින් සිටින එල්. ටී. ටී. ඊ. සාමාජිකාවන් එකසිය හතර දෙනෙක් පාර්ලිමේන්තුව නැරැඹීමට ඊයේ (09) පැමිණ සිටියහ.අධිකරණ අමාත්‍යාංශය හා පුනරුත්ථාපන බන්ධනාගාර ප්‍රතිසංස්කරණ අමාත්‍යාංශයෙත් වැය ශීර්ෂ ඊයේ (09) පෙරවරුවේ විවාදයට ගැණුන අතර එල්. ටී. ටී. ඊ. සාමාජිකාවන් ලෙස කටයුතු කළ තරුණියන් සභාගැබ දැක බලාගැනීමට පැමිණෙන අවස්ථාවේ යාපනය දිස්ත්‍රික් මන්ත්‍රී සිල්වෙස්ටර් ඇලන්ටීන් මහතා කතා කරමින් සිටියේය.සිල්වෙස්ටර් ඇලන්ටීන් මහතා මෙන්ම තවත් මැති ඇමැතිවරු කිහිපදෙනෙක් මේ පිරිසගේ පැමිණීම පිළිබඳව ප්‍රසාදය පළ කළහ. අනතුරුව තම අමාත්‍යාංශයේ වැය ශීර්ෂය පිළිබඳව අදහස් දැක්වීමට පැමිණි අධිකරණ ඇමැති රාවුෆ් හකීම් මහතා සඳහන් කළේ එල්. ටී. ටී. ඊ. සංවිධානයේ සාමාජිකාවන් ලෙස කලක් කටයුතු කර ඇති පිරිසක් මේ සභාවට පැමිණ සිටින බවයි.කලක් එල්. ටී. ටී. ඊ. සංවිධානයට සම්බන්ධ වූවන් අද වනවිට සාමාන්‍ය ජීවිතයට අවශ්‍ය පුහුණුවීම් ලබාගෙන සිටිනවා. ඒ වගේම මේ පිරිසට ප්‍රජාතන්ත්‍රවාදයේ අත්දැකීම් ද අද විඳ ගැනීමට හැකි වී තිබෙනවා යැයි ද ඒ මහතා කීය. මේ පිරිස පාර්ලිමේන්තුවට කැඳවාගෙන ඒම පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය විසින් සංවිධානය කර තිබිණ.පාර්ලිමේන්තු ගැලරිය නැරැඹීමෙන් පසුව මේ තරුණියන් පිරිස පාර්ලිමේන්තු සංකීර්ණයේදී අගමැති දි. මු. ජයරත්න මහතා ද හමුවිය. අගමැති දි. මු. ජයරත්න මහතා සමඟ සුහද සාකච්ඡාවකද මේ පිරිස නිරත වූහ.එහිදී මේ පිරිසෙහි සිටි එක් තරුණියක් සාමය පිළිබඳ අදින ලද පෝස්ටර් චිත්‍රයක් අගමැති දි. මු. ජයරත්න මහතාට තිළිණ කළාය. පෝස්ටර් චිත්‍රයෙහි ඇති විශේෂත්වය වන්නේ ජාතික කොඩියෙහි යුත් වර්ණ පමණක් චිත්‍රයට යොදාගෙන තිබීමයි.මේ අවස්ථාවට ඇමැතිවරුන් වන චන්ද්‍රසිරි ගජධීර, ඩග්ලස් දේවානන්ද මහත්වරුන් පිරිසක්ද එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=n11121014</link>
    <topic>හෝමාගම බෞද්ධ හා පාලි සරසවියේ හිමිවරුවිසිනවයකගේශිෂ්‍යභාවය අහෝසියි</topic>
    <author>සමන්මලී පි‍්‍රයශාන්ති</author>
    <content>හෝමාගම බෞද්ධ හා පාලි විශ්වවිද්‍යාලයේ ශිෂ්‍ය භික්ෂූන් විසිනව දෙනකුගේ ශිෂ්‍ය භාවය අහෝසි කිරීමට එම විශ්වවිද්‍යාල පාලනාධිකාරිය තීරණය කර ඇත. ශිෂ්‍යභාවය අහෝසි නොකිරීමට නිදහසට කරුණු ඇත්නම් වහාම ඉදිරිපත් කරන ලෙස මේ වනවිට පාලනාධිකාරිය මේ භික්ෂූන් වහන්සේලාට දැනුම් දී තිබේ.මේ භික්ෂූන් වහන්සේලා විනය විරෝධී ක්‍රියා රැසකට මෙන්ම නවකවද සිද්ධීන්වලට සෘජුව සම්බන්ධ වී ඇති බවට තහවුරු කර ගෙන තිබේ. ඊට අමතරව මේ භික්ෂූන් වහන්සේලාට එරෙහිව පැවැති වැරැදි සම්බන්ධයෙන් සිදු කළ පරීක්ෂණවලින් ද වැරැදිකරුවන් වී තිබේ. භික්ෂූන් වහන්සේලාට උචිත නොවන අන්දමින් කටයුතු කර ඇති මේ ශිෂ්‍ය භික්ෂූන් පිරිස පිටස්තර පුද්ගලයන්ට නේවාසිකාගාර පහසුකම් ලබාදීමට පියවර ගෙන තිබෙන බවටද විශ්වවිද්‍යාලයට තොරතුරු ලැබී තිබේ.විශ්වවිද්‍යාලයට අයත් නේවාසිකාගාරවල පිටස්තර පුද්ගලයන්ට රැඳී සිටීම මේ නිසා තහනම් කිරීමට ද විශ්වවිද්‍යාලය පියවර ගෙන තිබේ.මේ වනවිට ශ්‍රී ජයවර්ධනපුර විශ්වවිද්‍යාලයේ සිසුන් 67 දෙනකුගේ ද පන්ති තහනම් කර ඇති අතර ඔවුන් විවිධ විනයවිරෝධී ක්‍රියාවන්ට හා නවකවද සිද්ධීන්ට සම්බන්ධ බවට තහවුරු කර ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=n11121015</link>
    <topic>ජානක කුරුකුලසූරිය මහතා නාගරික සංවර්ධන අමාත්‍යාංශයේ අතිරේක ලේකම්වරයා ලෙස වැඩ බාරගත් අයුරු.</topic>
    <author/>
    <content>නාගරික සංවර්ධන අධිකාරියේ සභාපති ජානක කුරුකුලසූරිය මහතා රාජ්‍ය ආරක්ෂක හා නාගරික සංවර්ධන අමාත්‍යාංශයේ අතිරේක ලේකම්වරයා ලෙස පත්කර ඇත. ඒ මහතා ඊයේ (09) වැඩ බාරගත් අයුරු. පාර්ලිමේන්තු මන්ත්‍රී උදිත් ලොකුබණ්ඩාර, නාගරික සංවර්ධන අධිකාරියේ අධ්‍යක්ෂ ජනරාල් නිහාල් ප්‍රනාන්දු, අතිරේක අධ්‍යක්ෂ ජනරාල් බ්‍රිගේඩියර් යමන්ත ජයසුන්දර, නියෝජ්‍ය අධ්‍යක්ෂ ජෙනරාල් ඉන්දු වීරසිරි මහත්ම මහත්මීහුද මෙහි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=r1112101</link>
    <topic>17 වසරක් රුසියාවේ පදිංචිව සිටමෙරටට පැමිණ හෙරොයින් විකුණලා</topic>
    <author>මීගමුව විශේෂ එච්. ප්‍රනාන්දු</author>
    <content>වසර 17ක් රුසියාවේ පදිංචිව සිට ශ්‍රී ලංකාවට පැමිණි තිදරු පියකු හෙරොයින් ජාවාරම් කිරීම සම්බන්ධයෙන් මීගමුව දූෂණ මර්දන අංශය විසින් යුද හමුදා බුද්ධි අංශයේ සහාය ඇතිව අත්අඩංගුවට ගන්නා ලදී.පොලිසිය මොහු සන්තකයේ තිබී හෙරොයින් මිලිග්‍රෑම් 820ක්ද අත්අඩංගුවටගැනිණි.මේ සිද්ධියට අදාළ සැකකරු වසර 17ක් රුසියාවේ පදිංචිව සිට තිබෙන බවත් ඔහු තිදරු පියෙක් බවත් මොහු මීගමුව ඒත්තුකාල ප්‍රදේශයේ හෝටලයක කාමරයක් කුලියට ගෙන පදිංචි වී හෙරොයින් ජාවාරමේ යෙදී සිටින බවත් පොලිස් විමර්ශණ වලදී අනාවරණය වී තිබේ.මේ සැකකරු හෙරොයින් වත්තල ප්‍රදේශයෙන් ගෙනැවිත් පැකට් කර අලෙවි කරන බවත් එක පැකට්ටුවක් රුපියල් 2500 ට විකුණන බවත් අත්අඩංගුවට ගන්නා ලද හෙරොයින් වල වටිනාකම රුපියල් 60000 ක් පමණ වනබවත් වැඩිදුරටත් පොලිස් විමර්ශන වලදී හෙළිවී තිබේ.සැකකරු අත්අඩංගුවට ගන්නා ලද්දේ මීගමුව සංචාරක පුරවරයේ ඒත්තුකාල ප්‍රදේශයේදීයි.සැකකරු හෙරොයින් සමගින් අත්අඩංගුවට ගෙන විමර්ශණ කටයුතු සිදු කරන ලද්ටද් මීගමුව පොලිසියේ දූෂණ විමර්ශන අංශයේ ස්ථානාධිපති උප පොලිස් පරීක්ෂක ප්‍රසාද් ලියනගේ, පොලිස් සැරයන් චන්දන, පොලිස් සැරයන් සමරනායක යන මහත්වරු ඇතුළු පොලිස් නිලධාරීන් කණ්ඩායමක් විසිනි.සැකකරු රක්ෂිත බන්ධනාගාරයේ පසුවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=r1112102</link>
    <topic>ඇසිඩ් පහර කෑ කාන්තාව රෝහල් ගත කරයි</topic>
    <author>පිළියන්දල විශේෂ ෂෙල්ටන් විදිසිංහ</author>
    <content>තරුණ කාන්තාවකට ඇසිඩ් ප්‍රහාරයක් එල්ල කිරීමට ගිය පුද්ගලයකු වැරදීමකින් තරුණියගේ මවට ඇසිඩ් ප්‍රහාරය එල්ල කර ඇති බව පිළියන්දල ගැඩබුවාන ප්‍රදේශයෙන් වාර්තා වේ. ඇසිඩ් ප්‍රහාරයට ලක්වූ කාන්තාව රෝහල්ගත කර ඇති බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=r1112103</link>
    <topic>ගම්පහ ඌරුවල් ඔය පාලමේඇන්ද කැඩිලා</topic>
    <author>යක්කල විශේෂ රුවන් සමන්ත</author>
    <content>ගම්පහ නගරයේ සිට පල්ලිය පාර ඔස්සේ මොරගොඩ දක්වා ගමන් කිරීමට ඇති මාර්ගයේ ඌරුවල් ඔය හරහා ඉදි කර ඇති පාලමේ එක් පැත්තක සවි කර තිබූ යකඩ ආරක්ෂිත වැට ගැලවී ගොස් ඇති අතර එහි සවිකර තිබූ යකඩ බටද අතුරුදහන් වී ඇත.විශාල වාහන ප්‍රමාණයක් ගමන් කරන මේ අනාරක්ෂිත මාර්ගයේ අනතුරක් සිදුවීමට ඉඩ කඩ ඇති බව ප්‍රදේශවාසීහු පවසති. මෙයට විකල්පයක් වශයෙන් ප්‍රදේශවාසීන් එම ස්ථානය උණ ලී දෙකකින් ආවරණය කර ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=r1112104</link>
    <topic>ප්‍රසිද්ධ ස්ථානයක දුම් පානය කර දඩ කයි</topic>
    <author>ඉංගිරිය මධ්‍යම සමූහ – පි‍්‍රයදර්ශනී කහවල</author>
    <content>මත්පැන් සහ දුම්වැටි සම්බන්ධයෙන් වු චෝදනාවන් යටතේ අධිකරණය හමුවට පමුණුවනු ලැබූ පුද්ගලයන් හතර දෙනෙකු හට හොරණ මහේස්ත්‍රාත් මහින්ද රණසිංහ මහතා රුපියල් 12000 ක දඩයක් නියම කළේය.ඒ අනුව ප්‍රසිද්ධ ස්ථානයක දුම්පානය කළ පුද්ගලයන් දෙදෙනෙකු හට එක් අයකුට රුපියල් 3000 බැගින් රුපියල් 6000 ක දඩයක්ද ප්‍රසිද්ධ ස්ථානයක මත්පැන් පානය කළ පුද්ගලයකුට රුපියල් 3000 ක දඩයක් සහ බීමත්ව අශෝභන ලෙස හැසිරුණේ යැයි චෝදනා ලත් තවත් පුද්ගලයකුට රුපියල් 3000 ක දඩයක්ද මහේස්ත්‍රාත්වරයා විසින් නියම කරන ලදී.ඉංගිරිය පොලිසිය විසින් මෙම පුද්ගලයන් අත්අඩංගුවට ගෙන අධිකරණය හමුවට පමුණුවනු ලැබීය.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=r1112105</link>
    <topic>ගංජා සුරුට්ටු ළඟ තබා ගත්තාට දඩ</topic>
    <author>කැස්බෑව සංචාරක ධර්මසිරි සුරවීර</author>
    <content>ගංජා සුරුට්ටු 14ක් ළඟ තබා ගැනීමේ චෝදනාවට අධිකරණය හමුවේ වරද පිළිගත් කාන්තාවකට කැස්බෑව මහේස්ත්‍රාත් හා අතිරේක දිසා විනිසුරු චමත් මදනායක මහතා රුපියල් දස දහසක දඩයක් සහ වසර දහයකට අත්හිටවු මාස හයක සිර දඬුවමක් නියම කළේය. පිලියන්දල බටකැත්තර ප්‍රදේශයේ පදිංචි කාන්තාවකට මෙසේ දඩ හා අත්හිටවූ සිර දඬුවම් නියම කෙරිණි.ගල්කිස්ස දුෂණ මර්දන අංශයේ උප පොලිස් පරීක්ෂක බණ්ඩාර මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=r1112106</link>
    <topic>ලොතරැයි අලෙවිකරු කලබලෙන් පොලිස් රාලහාමිට රු.80ට 180ක් දීලා</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන නගරයට පැමිණි ජීප් රථයක් නතර කෙරිනි. ජීප් රථයේ ඉදිරි අසුනේ අසුන්ගෙන සිටි උසස් නිලධාරියෙකි. ඔහු ජීප් රථයෙන් බැස පාර මාරු වී අසල වෙළෙඳ සලකට ගොඩ විය.ජීප් රථය පදවාගෙන පැමිණි පොලිස් නිලධාරී මහතාද ජීප් රථයෙන් බැස වටපිට බලා ආසන්නයේ වූ ලොතරැයි අලෙවි කුටියක් අසලට ගොස් වට පිට බලා ලොතරැයි දෙස ඇසිපිය නොහෙලා බලා ගෙන සිට එයින් එකක් කඩා අලෙවි නියෝජිතට රුපියල් සීයේ නොට්ටුවක් දිගු කළේය. ඔහුද එම සීයේ නෝට්ටුව ගෙන රාලහාමිට ඉතිරි මුදල් ලබාදීමට මුදල් සෙවීය.මාරු සල්ලි නොමැතිව තම මුදල් පසුම්බියද පරීක්ෂා කර බැලීය. ඒ වෙලෙහි ලොතරැයි කුටිය අසල තුන්හතර දෙනෙක් ලොතරැයි තෝරමින් සිටියද ඒ අය අතද මාරු මුදල් නොවීය.විනාඩි කීපයක් ගත කිරීමෙන් පසු රාලහාමිගේ ඉතිරි මුදල වන රුපියල් 80 වෙනුවට රුපියල් 180 ක් දිගු කළහ. රාලහාමි මුදල් අතට ගෙන ඇයි මේ මම රුපියල් සීයනේ දුන්නේ මෙතන දෙසීයක ඉතිරි තියෙනවා. මෙන්න වැඩි රුපියල් සීය කියා වැඩි මුදල පොලිස් රාලහාමි ලොතරැයි අලෙවිකරු අත තැබීය.ඒ වෙලෙහි ලොතරැයි අලෙවිකරුගේ නළල රැලිවිය. ඉබේම වාගේ අතක් නලලේ තබාගෙන අදත් රුපියල් සීයක් පාඩු වෙන්නයි ගියේ රාලහාමි නිසා බේරුනා කියමින් රුපියල් සීය අතට ගෙන ලාච්චුවට දමමින් ඔන්න අදහන්න ඕනෑ මිනිස්සු යැයි කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=r1112107</link>
    <topic>කතකගේ ගෙල කපා මැරූ සැකකරුටබර වැඩ සහිත දස වසරක සිර දඬුවම්</topic>
    <author>පාණදුර සමුහ කපිල සෝමරත්න</author>
    <content>පොරවෙන් පහරදී හිස කඳින් වෙන් කරන ලද කාන්තාවකගේ මරණය සම්බන්ධයෙන් වරදකරු වූ විත්තිකරුවකුට බරපතළ වැඩ ඇතිව අවුරුදු දහයක සිර දඬුවමක් හා රුපියල් දහදාහක දඩයක් ගෙවන ලෙස හලාවත පළාත් බද මහාධිකරණ විනිසුරු මාලනී ගුණරත්න මහත්මිය නියෝග කළාය.ඇය එසේ නියෝගකරන ලද්දේ පාණදුර පළාත්බද මහාධිකරණයේදී විභාග කරන ලද මිනීමැරුම් නඩුවක තීන්දුව ප්‍රකාශයට පත් කරමිනි.මේ දඩුවම නියම වූයේ ඉංගිරියේ පදිංචි උස්වැටිමුල්ල ගමගේ ගුණසේකර නැමැත්තාටය. එම දඬුවමට අමතරව රුපියල් ලක්ෂයක වන්දි මුදලක් මරණකරුගේ දියණිය වෙත ගෙවීමටද විත්තිකරුට නියම කළාය. අධිකරණයේ පැවැති දීර්ඝ නඩු විභාගයකට පසුව විත්තිකරු වරදකරු වූයේ මිනීමැරුමක් නොවන සාවද්‍ය මරණයක් සිදුකිරීම ගැනය. මරණකාරියගේ ශරීරයේ තුවාල 16 ක් තිබුණ අතර ඇයගේ ගෙල කඳින් වෙන්වී යන පරිදි පොරෝ පහරක් එල්ල වී ඇති බව වෛද්‍ය වාර්තාවේ සඳහන් වී ඇතැයිද විනිසුරුවරිය පැවසුවාය.විත්තිකරු අධිචෝදනා ලබා සිටියේ වර්ෂ 1994 පෙබරවාරි මස විසිවෙනිදා ඒ. කල්‍යාණි නැමැති කාන්තාවට පොරවකින් පහරදී ඉංගිරියේදී ඝාතනය කිරීම ගැනය. එහෙත් අධිකරණය හමුවේ සටහන් කරගත් සාක්කි අනුව විත්තිකරු මිනීමැරුමක් නොවන සාවද්‍ය මරණයක් සිදු කිරීම සම්බන්ධයෙන් වරදකරු වී ඇති බවද විනිසුරුවරිය පැවසුවාය.පැමිණිල්ල රජයේ නීතිඥ ඉන්දිකා නෙච්මිණි මහත්මිය මෙහෙයවූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=r1112108</link>
    <topic>මිල්ලනිය පොලිස්ථානයනමට විතරක් සීමා වෙලා</topic>
    <author>හල්තොට සමූහ – විනීතා මානෙල් ගමගේ</author>
    <content>මිල්ලනිය පොලිස් මුරපොළ 2009 දෙසැම්බර් මාසයේ සිට පොලිස් ස්ථානයක් බවට පත්කර ඇති නමුත්, තවමත් අපරාධ සම්බන්ධ පැමිණිල්ලක් සටහන් කිරීමට ඉතා දුරබැහැර පිහිටි පොලිස්ථාන කරා යාමට සිදුවන්නේ මන්දැයි මිල්ලනිය ජනතාව ප්‍රශ්න කරති.මිල්ලනිය ප්‍රාදේශීය ලේකම් බල ප්‍රදේශයට, ග්‍රාමසේවා වසම් 44ක් අයත් වන අතර පොලිස් මුරපොළ පැවැති කාලයේ සේවය ලබා ගැනීමට හැකි වූයේ ආසන්න වසම් 9කට අයත් 11,385ක් පමණ වන පිරිසකට පමණි. නමුත්දැනට තවත් 12,286ක් පමණ වන ජනගහනයක් සහිත වසම් 9ක් මෙයට අනුයුක්ත කර ඇත.එහෙත් අපරාධ සම්බන්ධ පැමිණිල්ලක් දැමීම සඳහා උතුරු කළුතර, හොරණ වැනි කි. මී. 12 – 23 ක් අතර දුර පිහිටි පොලිස් ස්ථාන කරා ගමන් කළ යුතුය.මේ නිසා ඔවුන්ට අමතර ගමන් වියදමක් දැරීමට සිදුවෙන අතරම අමතර කාලයක්ද වැයකිරීමට ඔවුන්ට සිදුව තිබේ.ඉතා ආසන්නයේ ඇති මිල්ලනිය පොලිස් ස්ථානය මගහැර කළුතර උතුර වැනි ඈත නගර කරා ගමන් කිරීමට සිදුවීම ඉතා අසීරු කාර්යයක් වී තිබේ. එබැවින් මේ පිළිබඳව අවධානය යොමු කර මිල්ලනිය පොලිස් ස්ථානය ඉක්මනින් ස්ථාපිත කර දෙන ලෙස ජනතාව ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=r1112109</link>
    <topic>සින්න වෙන්න ගිය රන් මාලය බේරා ගන්න ගිය කත බැංකු මැනේජර්ට ‘ඉටු කළ නොහැකි’ පොරොන්දුවක් දීලා</topic>
    <author>වීගොඩ හේමපාල බිබිල මධ්‍යම විශේෂ</author>
    <content>එක්තරා බැංකු කළමනාකාරවරයකු කරේ දමා ගෙන සිටි රන්මාලය කාන්තාවකට දී වදින්න ගිය දේවාලය හිසේ කඩා වැටී පොලිස් පිහිට පැතීමේ පුවතක් ගිරාඳුරුකෝට්ටේ ප්‍රදේශයෙන් අසන්නට ලැබේ.සිද්ධිය මෙසේයි. ඇය දෙදරු මවකි. පවුලේ අගහිග කම් නිසා ඇගේ රන් මාලය මේ කියන බැංකුවට උකස් කර ඇත. එයට රු. 45,000 ක් රැගෙන ඇතැයි හෙළි වී තිබිණි. දැන් මාලය වෙන්දේසි කිරීමටද ඉතා ආසන්නය. ඇය බැංකු මැනේජර් මහතාට තම නැති බැරිකම කියා සිටියාය. කීප විටක්ම එසේ කීවාය. මැනේජර් මහතා ඇයට උදවු කිරීමට පොරොන්දු විය. ඇය එක් ඉරිදා දිනයක මැනේජර් මහතාගේ නිල නිවෙසට ගියේ උදව්වක් බලාගෙනය.මැනේජර් මහතා ඇය ගිය කාරණය දැන ගෙන කරේ පැළැද සිටි රු.85000 ක් වටිනා රන් මාලය ගලවා වෙනත් තැනකට උකස් කොට අවශ්‍ය මුදල් ලබාගෙන උකස් කර ඇති ඇගේ මාලය උකස බේරා ගන්නා ලෙසට පවසා ඇත. ඇය මැනේජර් මහතාගේ රන් මාලය රැගෙන නිවෙසට පැමිණියේ ඔහුට පොරෙන්දුවක් දීලාය. එහෙත් ඇයට ඒ සඳහා යාමට ඉඩ නොලැබිණි. මේ කිසිවක් ඇගේ සැමියා දැන සිටියේ නැත. ඇගේ නිවෙසේ දුරකථන අංකය ලබාගත් මැනේජර් මහතාගෙන් ඇයට දුරකථන ඇමතුම් කීපයක් ආවේය. සැමියාට බියේ ඒවාට පිළිතුරු නොදුන්නාය.දින දෙකක් ගත විය. බැංකු මැනේජර් ගිරාදුරුකෝට්ටේ පොලිසියට ගොස් පැමිණිලි කළේ තම නිවෙසේ කබඩ් එක උඩ තිබුණ රන් දම්වැල මේ කියන කාන්තාව සොරාගෙන ගොස් ඇති බවයි. වහා ක්‍රියාත්මක වුන පොලිස් ස්ථානාධිපති රොෂාන් වෙදමුල්ල මහතා අදාළ කාන්තාව අත්අඩංගුවට ගෙන ප්‍රශ්න කිරීමේදී පොලිස් පරීක්ෂකට සියල්ල හෙළි කර ගන්නට ලැබිණි. පොලිස් පරීක්ෂක නිකම් හිටියේ නැත. දෙදෙනාටම නඩු දැම්මේය. කාන්තාව අධිකරණයට ඉදිරිපත් කොට ශරීර ඇප මත මුදා හැරියේය. මැනේජර් මහතාට නඩුපැවරීමටද පොලිස් පරීක්ෂක පසුබට නොවිණි.මැනේජර්ට කටඋත්තර නැති විය. ඔහුගේ බලාපොරොත්තු ඉටු නොවීම නිසා පොලිසියට කළේ බොරු පැමිණිල්ලක් බව පොලිස් පරීක්ෂක හෙළිකර සිටියේය. පොලිස් පරීක්ෂක දැන් ඊට සියලු කරුණු සොයාගෙන හමාරය. මැනේජර් මහතාට දැන් කරේ තිබුණ මාලයද නැත. එය උසාවියේය. මැනේජර්ගේ පිහිට පැතූ කාන්තාවට බැංකුවට උකස් කළ තම රන් මාලය බේරා ගන්නට නොහැකිව අසරණ වී සිටී. ඉටු කළ නොහැකි පොරොන්දු දී පසුතැවිලි වීමත් උදවු කොට අයුතු ප්‍රයෝජන ලබා ගැනීමට යාමත් මේ සිදුවීම යස පාඩමක් ඉගෙන ගන්නට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=s1112108</link>
    <topic>බෝම්බ ප්‍රහාරයෙන් ඇෆ්ගන් රටේ ජීවිත බිලිගනිද්දී පාපන්දු ජයකින් ක්‍රීඩකයෝ ජාතියට උපහාර දක්වති</topic>
    <author>ප්‍රින්ස් ගුණසේකර</author>
    <content>ඇෆ්ගනිස්තානයේ මේ දිනවල බෝම්බ පුපුරා ජීවිත බිලිගනිමින් පවතිද්දී එම මිය ගිය ජනතාවට උපහාරයක් ලෙස මේ තරගය ජයගන්නේ යැයි ස්ථීර අධිෂ්ඨානයකින් පිටියට පිවිසි ඇෆ්ගනිස්තාන ක්‍රීඩකයෝ මුල්වරට කලාපීය පාපන්දු පිටියේ අවසන් මහා තරගයකට පිවිසීමේ ෙඓතිහාසික සටහන ඊයේ තැබූහ.නොබෝ දා කාබූල් නගරයේ ජීවිත 50ක් බිලිගනිමින් සිදුවූ බෝම්බ ප්‍රහාරයෙන් ඊයේ තරගයට ක්‍රීඩා කළ ඇෆ්ගනිස්තාන මැදපෙළ ක්‍රීඩක මුෂ්ටාෆා මෑඩර් ගේ පවුලේ සාමාජිකයන් සිවු දෙනකු ජීවිතක්ෂයට පත්ව තිබියදී ඔහු ඇතුලු කණ්ඩායම රට දිනවීමට පිටියට පිවිසීමෙන් ප්‍රබල ආදර්ශයක්ද ලබා දුනි.ඇෆ්ගනිස්තානය ඊයේ ලැබූ ජය “කදුළු ගංගාවක පිහිනීමක් වැනි” යැයි විචාරකයෝ හැඳින්වූහ.දකුණු ආසියාවේ මහා පාපන්දු සැණකෙළියේ සුපිරි කණ්ඩායම තෝරා ගැනෙන අවසන් මහා තරගයට පසුගිය සූර ඉන්දියාව හා ඇෆ්ගනිස්තානය සුදුසුකම් ලබා ගත්හ. ඊයේ නවදිල්ලි නුවර ශ්‍රී ජවහලාල් නේරු ක්‍රීඩාංගනය් පැවැති අවසන් පූර්ව තරගවලදී ඉන්දියාව වෙතින් ගෝල් 3- 1කින් මාලදිවයිනද, ඇෆ්ගනිස්තානය වෙතින් ගෝල් 1-0කින් නේපාලයද පරාජයට පත්විය.අවසන් තරගයට පිවිසි සත්කාරක ඉන්දියාව දකුණු ආසියාවේ පාපන්දු සූරයන් ලෙස පස්වතාවක්ම කිරුළ දැරූ අතර අට වතාවක්ම අවසන් මහා තරගයට සුදුසුකම් ලබා ගත්තේය.ඇෆ්ගනිස්තානය හා නේපාලය අතර තරගයේ නියමිත කාලයේදී ගෝල් වාර්තා නොවූ හෙයින් අතිරේක කාලයක් ලබාදුන් අතර එහිදී බලාල් අර්සූ නේපාල ක්‍රීඩකයන් දෙදෙනකු සමග තනි සටනක් දී පා පන්දුව ගෝල් කණුව වෙතටම ගෙන ගොස් ඇෆ්ගනිස්තානයේ ජය සටහන් කළේය.ඉන්දීය නායකයාට ගෝල් 6යිඉන්දීය පාපන්දු නායක සුනිල් චෙට්රී අවසන් පූර්ව තරගයේ්දී මාලදිවයිනට එරෙහිව වාර්තා කළ ගෝල් 2ත් සමග මේ තරගාවලියේදී ගෝල් 6ක් සම්පූර්ණ කළේය. එය ක්‍රීඩකයෙකු ලැබූ වැඩිම ගෝල් සංඛ්‍යාව ;ව්. දකුණු ආසියාවේ දක්ෂතම ක්‍රීඩකයාට හිමි ”ගෝල්ඩන් බූට්” සම්මානයට සුනිල් චෙට්රී ළංවී සිටියි. ඊයේ තරගයේදී රහීම් නාබිගේ අලංකාර පහරකින් වාර්තාවූ ගෝලයද, ඉන්දීය පිලට අවසන් මහා තරගය දක්වා ගමන් කිරීමේ ශක්තිය උදා කළේය.ඉන්දියාව හා මාලදිවයින අතර තරගය ආරම්භයේ සිටම වැඩි වාසි භාරත ක්‍රීඩකයෝ සතුකර ගෙන සිටියහ.  දකුණු ආසියාවේ පාපන්දු තරුවක් සේ සැලකෙන මාලදිවයින පිලේ නායක අලි අශ්පාක් තරගයේ පළමු මිනිත්තු 10ක් ගෙවෙද්දී ආබාධයකින් පිටියෙන් තාවකාලිකව ඉවතට යෑම ඉන්දියාව තවත් වාසියක් කර ගත්තේය.ඉන්දීය ක්‍රීඩක ක්ලයිමෙක්ස් එල්ල කළ නිදහස් පහරට ජේ.ජේ. ලාල්පෙක්ලූ හිසෙන් එල්ල කළ පහර නිවැරදි දිශාවට තල්ලු කරමින් 24වැනි මිනිත්තුවේදී නාබිගේ පළමු ගෝලය ඉන්දියාවට ලබාදුන්නේය.තරගයේ පළමු භාගය 1-0ක් ලෙස ඉන්දියාව ඉදිරියෙන් සිටි අතර තරගයේ 59වැනි මිනිත්තුවේදී මාලදිවයිනේ ෂාම්වෙල් කාසිම් ගෝල් කණුවට මීටර් 20ක් පමණ ඈත සිට එල්ල කළ වේගවත් පහරින් ගෝල් ගණන සම විය.අනතුරුව ඉන්දියාවේ සුපිරි ක්‍රීඩක චෙට්රී 69වැනි මිනිත්තුවේදී දඩුවම් පහරක් සාර්ථක කරගත් අතර 90වැනි මිනිත්තුවේදී තවත් ගෝලයක් එක් කළේය. ඉන්දීය පාපන්දු නායක සුනිල් චෙට්රී තරගයේ වීරයාට හිමි සම්මානය දිනා ගත්තේය.දකුණු ආසියාවේ පාපන්දු සූරයා තෝරන අවසන් තරගය හෙට පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=s1112101</link>
    <topic>දෙවැනි අදියරේ ජය ගුවන් හමුදාවේ ජීවන්ට</topic>
    <author>ජගත් ගුණවර්ධන තිස්සමහාරාමයේ සිට</author>
    <content>ශ්‍රී ලංකා යූත් පාපැදි සවාරියේ (Tour de Sri Lanka Youth 2011) රේසිං තරගයේ දෙවැනි අදියරේ ජය හිමිකර ගැනීමට ශ්‍රී ලංකා ගුවන් හමුදාවේ ජීවන් ජයසිංහ සමත් විය.ඒ සඳහා ඔහුට ගතවූ කාලය පැය 3:01:53කි. දෙවැනි ස්ථානයද ගුවන් හමුදාවේම නවීන් රුචිර දිනාගත් අතර තෙවැනි ස්ථානයට නාවික හමුදාවේ ජනක හේමන්ත පත්විය.කිලෝමීටර් 130ක දුරක් ගෙවා පැමිණි දෙවැනි අදියර ඊයේ උදෑසන 8.30ට සියඹලාණ්ඩුවෙන් ආරම්භ විය. කොඩයාන, මොනරාගල, බුත්තල, වැල්ලවාය, තරාමල්විල, ලුණුගම්වෙහෙර හරහා තිස්සමහරාමයෙන් තරගයේ දෙවන අදියර නිමාවට පත්විය.වසර ගණනාවකට පසු නැඟෙනහිරින් දකුණු පළාතට පැමිණෙන මේ ශ්‍රී ලංකා යූත් පාපැදි සවාරියට ඒ ඒ ප්‍රදේශවල විශාල ජනකායකගේ ප්‍රසාදය හිමි වූ අතර පාසල් ළමයින් පෙළගැසී මල්වරසන් දීම දැක ගත හැකිවිය.පාපැදි ඉතිහාසයේ දැවැන්තම ත්‍යාග ලබා දෙන මේ තරගාවලියේ අවසන් අදියර අද තිස්සමහරාමයෙන් පෙරවරු 8.30 ට ආරම්භ වේ. තිස්සමහරාමයෙන් ඇරැඹෙන තරගය මිරිජ්ජවිල, අම්බලන්තොට, නෝනගම, රන්න, තංගල්ල, දික්වැල්ල හරහා මාතරට පැමිණීමට නියමිතය. තෙවැනි අදියර කිලෝමීටර් 110ක් වන අතර තරගයේ මුළු දුර කිලෝමීටර් 366කි.තරග අදියරයන් ජය ගන්නා ක්‍රීඩකයන්ට මුදල් ත්‍යාග හිමිවෙන අතර අවසානයේ ඔවුන් රැස්කරගන්නා ප්‍රසාද ලකුණු අනුව අවසාන ජයග්‍රාහකයා නම් කරනු ඇත.තරගාවලිය ජාතික තරුණසේවා සභාව, යෞවන කටයුතු හා නිපුණතා අමාත්‍යාංශය එක්ව සංවිධානය කරනු ලබයි. තරග විනිශ්චයහ ශ්‍රී ලංකා පාපැදි සම්මේලනයේ සුදුසුකම්ලත් නිලධාරීන්ගේ අධීක්‍ෂණය යටතේ සිදුවේ.සමස්ත තරගාවලියේ දැනට පෙරමුණ ගැනීමට දිලිප ප්‍රභාත් සමත්ව සිටින අතර සමීර චතුරංග හා සුධීර නිලංග පිළිවෙළින් සමස්ත තරගයේ දෙවැනි හා තෙවැනි ස්ථාන හිමිකරගෙන සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=s1112102</link>
    <topic>සෑම වසරකදීම ජාතික මෝටර් ක්‍රොස්තරගයක් සංවිධාන කරන්න</topic>
    <author/>
    <content>ශ්‍රී ලංකාවේ මෝටර් රථ ධාවන තරග සංවිධානය කිරීමේ දී ජාතික මෝටර් ක්‍රොස් තරගයක් සෑම වසරකදී ම සංවිධානය කර දේශීය තරගකරුවන් ඉදිරියට ගැනීම සඳහා නව වැඩපිළිවෙළක් ඇරඹීමට ක්‍රීඩා අමාත්‍යංශයේ අවධානය යොමු වී ඇතැයි ක්‍රීඩා අමාත්‍ය මහින්දානන්ද අලුත්ගමගේ මහතා පවසයි.මෝටර් රථ ධාවන සංගමය හා යතුරුපැදි ධාවකයින් දීර්ඝ කාලයක් ශ්‍රී ලංකාවේ මෝටර් රථ තරග සංවිධානය කරන නමුත් එම තරගවල දී වැඩි ප්‍රමුඛතාවයක් විදේශ තරගකරුවන්ට ලබා දීමට මෝටර් රථ ධාවන සංගමය කටයුතු කිරීම හේතුවෙන් යතුරුපැදි ධාවන තරගකරුවන් උදාසීනත්වයට පත්ව ඇති අතර ක්‍රීඩාවක් වශයෙන් දියුණු වී ජාත්‍යන්තර ජයග්‍රහණ දක්වා ශ්‍රී ලාංකික යතුරුපැදි ධාවකයින්ට යාමට තිබෙන අවස්ථා එමගින් ඇහිරෙන බව යතුරුපැදි ධාවකයින් පෙන්වා දීමත් සමඟ ක්‍රීඩා පනත යටතේ ක්‍රීඩා අමාත්‍යවරයාට පැවරී තිබෙන බලතල අනුව ක්‍රීඩාව දියුණු කර ලාංකීය ක්‍රීඩකයින්ට ජාත්‍යන්තර ජයග්‍රහණ ලබා ගැනීමට හැකි වන ලෙස සෑම වසරකදීම මෝටර් ක්‍රොස් ධාවන තරගයක් සංවිධානය කරන ලෙසත් අදාළ තරගය පැවැත්වීමට අවශ්‍ය සම්පත් හා අනුග්‍රහය ක්‍රීඩා අමාත්‍යංශයෙන් ලබා දීම කෙරෙහි අවධානය යොමු වී ඇති බවත් අලුත්ගමගේ මහතා කියයි.යතුරුපැදි ධාවන ක්‍රීඩකයින්ට අවශ්‍ය යතුරුපැදි ලබා ගැනීමේ දී තීරුබදු සහන ලබාදීමට හා මෝටර් රථ ධාවන පථ ඉදිකිරීම, පුහුණු වීම් කටයුතු සඳහා අවස්ථා ලබාදීම යනාදි කරුණු පිළිබඳව ක්‍රීඩා අමාත්‍යාංශයේ අවධානය යොමු වී තිබේ.මෝටර් රථ ධාවන සංගමය ක්‍රීඩා සමාජ අනුග්‍රහයෙන් හා ශ්‍රී ලංකා යුද හමුදාව සම්බන්ධ කරගෙන මෝටර් ක්‍රොස් ධාවන තරග සංවිධානය කර ඇතත් මේ දක්වා ජාතික තරගයක් පවත්වා නොමැති අතර ජයග්‍රාහක ක්‍රීඩකයින් දිරිගැන්වීම සඳහා කිසිදු වැඩපිළිවෙළක් සිදු කර නොමැති බව මෙහි දී අනාවරණය වූයෙන් මෝටර් රථ ධාවන සංගමයේ ව්‍යවස්ථාව වෙනස්කර ක්‍රීඩාවේ දියුණුව වෙනුවෙන් මෝටර් රථ ධාවන සංගමය හා යතුරුපැදි ධාවන සංගමය ඒකාබද්ධව එකම අරමුණක් වෙනුවෙන් පෙනී සිටිය යුතු බව ක්‍රීඩා අමාත්‍යංශය අවධාරණය කරයි.මෙම සාකච්ඡාවට මෝටර් රථ ධාවන සංගමයේ සභාපති එස්. ගුරුනාදන්, යතුරුපැදි ධාවන සංගමයේ ලේකම් ගයාන් සඳරුවන් යන මහත්වරුන් ඇතුලු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=s1112103</link>
    <topic>ජනාධිපති රන් කුසලාන වොලිබෝල් රත්නපුර දිස්ත්‍රික් තරග අද සහ හෙට</topic>
    <author/>
    <content>ජනාධිපති රන් කුසලාන වොලිබෝල් තරගාවලිය – 2011 රත්නපුර දිස්ත්‍රික් තරගාවලිය අද (10) සහ හෙට (11) දිනයන්හි පැවැත්වේ.තරග පැවැත්වෙන ස්ථාන මෙසේය:නිවිතිගල මහජන ක්‍රීඩාංගණය 10 දා, කලවාන ජාතික පාසල් ක්‍රීඩා පිටිය 10 දා, ප්‍රාදේශීය සභා ක්‍රීඩා පිටිය, 10 දා, කොළඹගේ ආර ගල් කොරියා ක්‍රීඩා පිටිය 10 දා, බුද්ධ ජයන්ති විද්‍යාල ක්‍රීඩා පිටිය 10 දා, පනාවැන්න ධර්මාරාම පාසල් ක්‍රීඩා පිටිය 11 දා, කුලරත්න මධ්‍ය මහා විද්‍යාල ක්‍රීඩා පිටිය 11 දා, රත්නපුර මූද්දුව ක්‍රීඩාංගණය 11 දාතරගාවලියේ දිස්ත්‍රික් අවසාන මහා තරග දෙසැම්බර් මස 17 වැනි දින පෙ.ව. 8.30 සිට කහවත්ත මහජන ක්‍රීඩා පිටියේදී පැවැත්වීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=s1112104</link>
    <topic>ඩී. එස්. සේනානායක විදුහලටපළමු ඉනිමේ ජයග්‍රහණ 2ක්</topic>
    <author/>
    <content>අන්තර් පාසල් අවුරුදු 13න් පහළ ක්‍රිකට් තරගාවලියේ ‘සී’ කොටස යටතේ තරග වදින කොළඹ ඩී. එස්. සේනානායක විදුහල මහනාම විදුහලට සහ සාන්ත තෝමස් විදුහලට එරෙහිව පළමු ඉනිමේ ජය වාර්තා කිරීමට පසුගියදා සමත්විය.ඩී. එස්.- මහනාමඩී. එස්. සේනානායක විදුහල පළමු ඉනිම – 158 (සියලු දෙනා දැවී) පසිඳු ආදිත්‍ය 46, විහඟ ගුණවර්ධන 21 (හංස රවින්දක 38/4, පී. ශානුක 10/2)මහනාම විදුහල පළමු ඉනිම – 147 (සියලුදෙනා දැවී) ගෙවිඳු 37, රවිඳු 23 (කළණ විජේගුණවර්ධන 18/3, චිරාත් සමරකෝන් 21/2, කේ. ලියනගේ 33/2, රවීෂ කුමාරගේ 36/2)ඩී. එස්. - සාන්ත තෝමස්සාන්ත තෝමස් පළමු ඉනිම – 78 (සියලුදෙනා දැවී) එච්. ප්‍රනාන්දු 19 (කළණ විජේගුණවර්ධන 8/6, පුබුදු පෙරේරා 19/3) සහ දෙවැනි ඉනිම 12/4 (කළණ විජේගුණවර්ධන 2/2, චිරාත් සමරකෝන් 8/2)ඩී. එස්. සේනානායක පළමු ඉනිම – 150 (සියලුදෙනා දැවී) චිරාත් සමරකෝන් 51, රවීෂ කුමාරගේ 31 (බී. කරලියද්ද 46/7, එන්. ජනිත් 49/3)ඩී. එස්.- ශාස්ත්‍රානන්දශාස්ත්‍රානන්ද විදුහල සමඟ පැවැති තරගය ජය පැරදුමෙන් තොරව නිමාවට පත්විය.ශාස්ත්‍රානන්ද විදුහල පළමු ඉනිම – 224/8 – අයි. මධුසංක 43, එස්. මධුසංක 42 (ටී. ලුක්ෂාන් 41/3)ඩී. එස්. සේනානායක විදුහල පළමු ඉනිම – 143/6 – චිරාත් සමරකෝන් 46, ශෙනෝල් ජයසේන 26 (එස්. ෆොන්සේකා 21/3, කේ. අනුරුද්ධික 50/2)ඩී. එස්.- වේල්ස් කුමාරමොරටුව වේල්ස් කුමාර විදුහල සමඟ පැවැති තරගය ජය පැරදුමෙන් තොරව නිමාවට පත්විය.වේල්ස් කුමාර පළමු ඉනිම – 182 (සියලු දෙනා දැවී) සී. සඳරුවන් 39, එස්. ෆර්නෑන්ඩෝ 31, ඒ. චතුරංග නොදැවී 30 (ටී. ලුක්ෂාන් 32/4, ශෙනෝල් ජයසේකර 24/3)ඩී. එස්. සේනානායක විදුහල පළමු ඉනිම - 152/8 – චිරාත් සමරකෝන් 39, ළහිරු විජේරත්න නොදැවී 27, රවීෂ කුමාරගේ 21 ( ටී. ප්‍රනාන්දු 15/2, එස්. සංජීව 14/2, )ඩී. එස්. - විද්‍යා විදුහලගල්කිස්ස විද්‍යා විද්‍යාලය සමඟ පැවැති තරගයෙන් පළමු ඉනිමේ පරාජයක් විඳ ගැනීමට ඩී. එස්. සේනානායක විදුහලට සිදුවිය.විද්‍යා විද්‍යාලය පළමු ඉනිම – 213/5 - කේ. ජයසිංහ නොදැවී 57 (කළණ විජේගුණවර්ධන 34/3)ඩී. එස්. සේනානායක විදුහල පළමු ඉනිම – 99 (සියලුදෙනා දැවී) – පසිඳු ආදිත්‍ය 35, උවිඳු චන්ද්‍රසිරි 33 (ඩබ්. මෙන්ඩිස් 23/3, බී. පෙරේරා 7/3).</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=s1112105</link>
    <topic>ප්‍රවීණයන්ගේ මේසපන්දු සූරතාව බටර්ෆ්ලයි පිලට</topic>
    <author/>
    <content>ප්‍රවීණයන්ගේ මේසපන්දු සංගමය වාර්ෂිකව සංවිධානය කරනු ලබන අන්තර්සමාජ ප්‍රවීණයන්ගේ මේසපන්දු තරගාවලියේ අවුරුදු 50න් ඉහළ කණ්ඩායම් පිරිමි සූරතාව දිනාගැනීමට කොළඹ බටර්ෆලයි ක්‍රීඩා සමාජය සමත්විය. එහි අනුසූරතාව ප්‍රවීණයන්ගේ ‘ඒ’ කණ්ඩායමට හිමිවිය.මේ කණ්ඩායම් තරගාවලියේ අවුරුදු 40න් ඉහළ පිරිමි කණ්ඩායම් සූරතාව රත්මලාන ඇන්ට්‍රොන් ක්‍රීඩා සමාජයට හිමිවිය. එන්. එස්. බී. ක්‍රීඩා සමාජය අනුසූරතාව අත්කර ගත්තේය.කොළඹ ෆෙ‍්‍රන්ඩ්ෂිප් මේසපන්දු ක්‍රීඩා සමාජය අවුරුදු 40න් ඉහළ කාන්තා කණ්ඩායම් සූරතාව දිනාගත් අතර සිම් කැප් ක්‍රීඩා සමාජයට අනුසූරතාව හිමිවිය.මේ තරගමාලාවේ අවුරුදු 40න් ඉහළ විවෘත ඒකල තරග හෙට (11) කොටුව වයි. එම්. සී. ඒ. හි දී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=s1112106</link>
    <topic>මායාදුන්න විදුහලටපළමු ඉනිමේ ජයක්</topic>
    <author/>
    <content>ශ්‍රී ලංකා පාසල් ක්‍රිකට් සංගමය මෙහෙයවන 13 න් පහළ කොටසේ තරගාවලියේ හංවැල්ල මායාදුන්න මහා විදුහල හා පාදුක්ක සිරිපියරතන මධ්‍ය මහා විදුහල අතර පැවති තරගයෙන් මායාදුන්න විද්‍යාලයට පළමු ඉනිමේ ජයක් හිමි විය.පාදුක්ක පියරතන මධ්‍ය මහා විද්‍යාලය : පළමු ඉනිම :- 76 යි.කේ. පසින්දු 34 (රමේෂ් මධුවන්ත 4/3, අඛිල ඩිල්ෂාන් 16/4)මායාදුන්න විද්‍යාලය පළමු ඉනිම - කඩුළු 7 ට 161/7රන්දික පීරිස් 24, තිමල්ක වීරරත්න 30, අසංක ලංකාතිලක නොදැවී 50, පසිදු හංසක 20 (ආර්.ධනංජය 21/3, කේ නිමේස් 22/2)පියරත්න ම.ම. විද්‍යාලය; අයහපත් කාලගුණය නිසා තරගය නතර කරන විට-7/2(පසිදු හංසක 1/ 2).</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=s1112107</link>
    <topic>පැටින්සන් කඩුලු 5ක් දවාලයි</topic>
    <author>හොබාර්ට් (ඒ. එෆ්. පී)</author>
    <content>නවක වේගපන්දු යවන ක්‍රීඩක ජේම්ස් පැටින්සන්ගේ විශිෂ්ට පන්දු යැවීමේ හේතුවෙන් නවසීලන්තය සමඟ පැවත්වෙන දෙවැනි ටෙස්ට් තරගයේ පළමු දිනයේ තේ පානය වන විට නවසීලන්ත පළමු ඉනිම ලකුණු 150 කට සීමා කිරීමට ඕස්ට්‍රේලියාව සමත් විය.පසුගිය සතියේ නිමාවූ දෙපිල අතර පළමු ටෙස්ට් තරගයේදී තරගයේ වීරයා සම්මාන දිනූ පැටින්සන් මේ තරගයේ දී ලකුණු 51කට කඩුලු 5ක් දවාලීය.නවසීලන්ත පිලේ සාර්ථක වූ එකම පිතිකරු ඩීන් බ්‍රවුන්ලී පමණි. ඔහු ලකුණු 56ක් රැස් කළේය. පැටින්සන්ට අනගි සහයක් ලබාදුන් පීටර් සිඩ්ල් කඩුලු 3ක් දවාලීය.වර්ෂාව හේතුවෙන් දිනයේ තරගය නිමාවනවිට සිය පළමු ඉනිම ක්‍රීඩා කරන ඔස්ට්‍රේලියාව එක් කඩුල්ලක් දැවී ලකුණු 12ක් රැස් කරගෙන සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=f1112101</link>
    <topic>අපේ අධිකරණ තීන්දුවඔබාමාට වඩා බලවත්</topic>
    <author>සාකච්ඡා කළේ උදිත ගුණවර්ධන</author>
    <content>අධිකරණය මඟින් වරදකරුවකු බවට පත්කළ බන්ධනාගාරගතව සිටින පුද්ගලයකු විශේෂ සමාවක් ලබාගන්නේ කෙසේද? ඒ සඳහා ආණ්ඩුක්‍රම ව්‍යවස්ථාව මඟින් සලසා ඇති ප්‍රතිපාදන මොනවාද? විදේශීය බලපෑමක් මඟින් මෙරට සිරගත වූවකුට සමාව ගැනීමට හැකියාවක් තිබේද? යන කරුණු පිළිබඳ ජ්‍යෙෂ්ඨ නීතිඥ ගෝමින් දයස් ශ්‍රී මහතා සමඟ සිදුකළ සාකච්ඡාවකි මේ.* බන්ධනාගාරගතව සිටින සිරකරුවෙක් විශේෂ සමාවක් යටතේ නිදහස ලබා ගැනීමට මෙරට නීති පද්ධතිය තුළ කුමන ආකාරයේ ප්‍රතිපාදන තිබේද?මෙරට ආණ්ඩුක්‍රම ව්‍යවස්ථාව තුළ තිස් හතරවෙනි වගන්තියේ ප්‍රතිපාදන සකස් කර තිබෙනවා බන්ධනාගාරගත වු සිරකරුවන් නිදහස් කිරීම පිළිබඳව. ජනාධිපතිවරයාට නීතියේ ප්‍රතිපාදන තිබෙනවා අධිකරණය විසින් වරදකරුවකු වූවෙකුට සමාව ලබාදීමට.ජනපති වුවත් මෙවැනි තීන්දුවක් ගැනීමේදී සියලු පාර්ශ්ව පිළිබඳව සලකා බලා තමයි තීන්දු තීරණ ගන්න ඕනෑ. ජනාධිපතිවරයා වූවත් සාධාරණ සහ නීතිගරුක සමාජයක පුරවැසියකු විදිහට තමයි තමන්ගේ තීන්දු තීරණ ගත යුත්තේ. මෙවැනි තීරණයක් ගැනීමේදී දේශපාලන බැඳීම් පුද්ගලික බැඳීම් හෝ එවැනි දේවල් නොසලකා තමයි කටයුතු කළ යුත්තේ. නීතිගරුක සමාජයක රුව ගුණ ආරක්ෂා කර ගැනීමට පුළුවන්කම තිබෙනවා. අවසාන ලෙස කිව හැක්කේ අධිකරණයකින් වරදකරුවකු වු පුද්ගලයකුට සමාව ලබා ගැනීමට පුළුවන් එකම මාර්ගය ජනාධිපති සමාව යටතේ සමාව ලබා ගැනීම පමණයි.* බන්ධනාගාරගත වු පුද්ගලයකුට ජනාධිපති සමාව ලබාගත හැකි ආකාරය පිළිබඳව පැහැදිලි කිරීමක් කළ හැකිද?මේ සමාව ලබාදීම කළ හැක්කේ ජනාධිපති ධුරය දරන්නාට පමණයි. ඒ සඳහා එම ධුරය දරන්නාට පුර්ණ බලය තිබෙනවා අධිකරණය මඟින් වරදකරුවකු වූවෙකුට පුර්ණ සමාවක් හෝ කොන්දේසි සහිත සමාවක් ලබාදීමට. එය තමයි මේ ගැටලුවේ නීතිමය තත්ත්වය හා නීතිමය පසුබිම.* ජනාධිපති සමාව ලබා ගැනීමට සිරකරු විසින් ඉල්ලීමක් කළ යුතුද?ඉල්ලීමක් කළ යුතු බවට නියමයක් නැහැ. ඒත් සාමාන්‍ය සමාජ සම්ප්‍රදාය බවට පත්වෙලා තිබෙන්නේ කිසියම් දෙයක් ලබා ගැනීමට නම් ඒ පිළිබඳ ඉල්ලීමක් සිදුකිරීමයි. එවැනි ඉල්ලීමක් නොකර සිරකරුවකුට නිදහස ලබා ගැනීම සාමාන්‍යයෙන් සිදුනොවන දෙයක්. එය නීතියක් නොවුණත් සම්ප්‍රදාය එයයි.රාජ්‍ය නායකයාට ගරු කිරීමක් වශයෙනුයි මෙවැනි ඉල්ලීමක් කළ යුත්තේ. ගරු කිරීමක් වශයෙන් සහ එයට ලජ්ජාවීමට හේතුවක් නැහැ.* අධිකරණය මඟින් වරදකරුවකු වූවෙකුට නිදහස් වීමට වෙනත් විකල්ප ක්‍රියාමාර්ගයක් නැද්ද? ඇතැම් පාර්ශ්ව උද්ඝෝෂණ අරගල මඟින් අධිකරණය වරදකරුවන් කළ අය මුදාගැනීමට උත්සාහ කරනවා. මේ උත්සාහය කෙතරම් දුරට සාර්ථකද?උද්ඝෝෂණ කර හෝ විකල්ප ක්‍රියාමාර්ගවලට එළඹිලා වැඩක් නැහැ. සිරකරුවකු මුදාගැනීම සඳහා සිදුකළ යුතු නෛතික හා ඉටුකළ යුතු ක්‍රියාමාර්ග තිබෙනවා. එයින් පිට ක්‍රියාමාර්ග ගත්තා කියා විසැඳුමක් ලබා ගැනීමට පුළුවන්කමක් නැහැ. ඒ නිසා බුද්ධිමත්ව ක්‍රියාමාර්ගවලට එළඹීම තමයි සිදුකළ යුත්තේ.මෙවැනි ක්‍රියාමාර්ගයකට එළඹිලා සිටින්නේ හිටපු හමුදාපති සරත් ෆොන්සේකා මහතාගේ පාර්ශ්වය විසිනුයි. ඔවුන් උත්සහ කරන්නේ නෛතිකව ඇති ක්‍රියාමාර්ගයකට නොගිහින් මේ විදිහේ පටු හා සරළ ක්‍රියාමාර්ග මඟින් ඔවුන්ගේ අරමුණු සාර්ථක කර ගැනීමයි.* මේ ගැටලුවේදී මතුවන තවත් පැතිකඩක් වන්නේ සිරගතව සිටින සරත් ෆොන්සේකා මහතාව නිදහස් කර ගැනීමට ජාත්‍යන්තර සහාය ලබා ගැනීමටත් ඔවුන්ගේ මැදිහත්වීම් ඇතිකර ගැනීමටත් උත්සාහ කිරීමයි. මේ උපක්‍රමය කෙතරම් දුරට සාර්ථක හා සාධාරණ උපක්‍රමයක්ද?විදේශ රටවලට තමන්ගේ රටේ ප්‍රශ්න තමන්ගේ දුක් ගැනවිලි ප්‍රකාශ කිරීමෙන් ප්‍රතිඵලයක් ලබාගන්න බැහැ. මේ ප්‍රශ්නය පිළිබඳ සාකච්ඡා කළ යුත්තේ විදේශයන් සමඟ නොවෙයි. රට ඇතුළතයි. රජය සමඟ බලධාරින් සමඟ සාකච්ඡා කිරීමෙන් පමණයි ඇතිව ඇති තත්ත්වයට විසඳුම් සොයා ගැනීමට පුළුවන්කම තිබෙන්නේ.එහෙම නැතිව අමෙරිකාවේ බැරක් ඔබාමා මහතාට හෝ එක්සත් ජාතීන්ගේ මණ්ඩලයේ බෑන් කී මූන් මහතාට පැමිණිලි කිරීමෙන් හෝ විසඳාගන්න බැහැ.අපේ රටේ ව්‍යවස්ථාව තමයි අපට උත්තරීතර වන්නේ. අපේ ව්‍යවස්ථාවට පිටින් අපේ පරමාධිපත්‍යයට පිටින් කිසිදු බාහිර බලවේගයකට අත දමන්න බැහැ. අත දමනවා නම් ඒක ලොකු වරදක් විදිහටයි සලකන්න පුළුවන්කම තිබෙන්නේ.රටේ නීතිය ව්‍යවස්ථාවට බලපෑම් කරන්නට එයට උඩින් ගමන් කිරීමට කිසිවකුට හැකියාවක් නැහැ. බැරක් ඔබාමා මහතා ජාත්‍යන්තරව කෙතරම් බලවත් චරිතයක් වුවත් ඔහුට මෙරට අධිකරණයට අධිකරණයේ තීන්දුවලට බලපෑමක් එල්ල කරන්න බැහැ එය තමයි යථාර්ථය.එක්සත් ජනපදයේ අධිකරණය මඟින් වරදකරුවකු කර ඇති පුද්ගලයකු නිදහස් කරන්න කියලා ඉල්ලීමක් කරන්න හෝ බලපෑමක් කරන්න බැහැ අපේ රටේ ජනාධිපතිවරයාට. ඒ තත්ත්වයම තමයි ඒ මුලධර්මයම තමයි අමෙරිකානු ජනාධිපතිවරයාට බලපාන්නෙත්. කිසියම් පාර්ශ්වයක් මෙවැනි ක්‍රියාමාර්ගයකට එළඹෙනවා නම් එය නුසුදුසු හා ප්‍රතිඵල විරහිත දෙයක් විදිහට සඳහන් කළ යුතුයි.* විපක්ෂය මඟින් එක්සත් ජාතීන්ගේ මණ්ඩලය වෙත අස්සන් දස ලක්ෂයක පෙත්සමක් හිටපු හමුදාපතිවරයාගේ සිදුවීම් සම්බන්ධයෙන් යොමුකර තිබෙනවා. මෙම උපක්‍රමය සාර්ථක උත්සාහයක්ද?මෙම උත්සාහයන් ප්‍රතිඵලදායක සාර්ථක උත්සාහයක් නොවෙයි. මෙතැන තිබෙන්නේ දේශපාලන උපක්‍රමික හා ප්‍රචාරාත්මක උපක්‍රමයක් විදිහට පමණයි. ලක්ෂ ගණනක පෙත්සමක් ගියත් එමඟින් කිසිදු බලපෑමක් මෙරට අධිකරණය ලබාදුන් තීන්දුවකට විරුද්ධව පෙත්සමක් මඟින් සිදුකළ හැකි දෙයක් නැහැ.මෙම පෙත්සම පිළිබඳ කාරණය සම්පූර්ණයෙන්ම දේශපාලන කාරණයක්. ඒ හැර මෙහි වෙනත් පදනමක් ඇතැයි මා සිතන්නේ නැහැ.මේ විදිහේ පෙත්සමක් සඳහා වෙහෙසවීමට වඩා ජනාධිපතිතුමාගෙන් ඉල්ලීමක් කිරීමෙන් ප්‍රතිඵලයක් ලබාගැනීමට පුළුවන්. දේශපාලන වාසි ලබා ගැනීම සහ නීතිමය පදනම අතර විශාල පරතරයක් තිබෙනවා. ඒ ගැන සියල්ලන් කල්පනා කළ යුතුයි.රනිල් වික්‍රමසිංහ මහතා, දෙමළ සන්ධානය ඇතුලු විපක්ෂයේ ඇතැමුන් මෙරට සතුරා ඉදිරියේ නිරුවත් කිරීමටත් අපහසුවට ලක්වීමටත් උත්සාහ කරනවා. මෙය හොඳ දෙයක් නොවෙයි. මේ විදිහේ දේ මඟින් සිදුවන්නේ රටට අගෞරවයක් සිදුවීම පමණයි.* එහෙත් ඇතැම් පාර්ශ්වයන්ගේ මතය බවට පත්ව ඇත්තේ මෙවැනි විරෝධතා හා පෙත්සම් මඟින් රට තුළ ජනමතයක් ඇතිවන බවයි. ඒ ගැන ඔබේ අදහස මොන වගේද?ජනමතයක් ගොඩනැඟීම සහ නීතිය අතර වෙනසක් තිබෙනවා. ඒ තත්ත්වය ගැන කල්පනා කළ යුත්තේ. මා කතා කරන්නේ දේශපාලනය ගැන නොවෙයි. නීතිය රටේ ව්‍යවස්ථාව හා නෛතික තත්ත්වය පිළිබඳවයි. ඒ පිළිබඳව ඇත්තේ එවැනි පසුබිමකුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=f1112102</link>
    <topic>ලෝකයේ පොඩ්ඩන්ව පාලනය කරන්නේමානව හිමිකම්වලින්</topic>
    <author>සාකච්ඡා කළේ ජයසිරි මුණසිංහ ඡායාරූපය සුමනචන්ද්‍ර ආරියවංශ</author>
    <content>ලෝකයේ බලපුළුවන්කාරයෝ ටිකදෙනා ලෝකය පාලනය කිරීම සඳහා අද දවසේ මෙවලමක් ලෙස “මානව හිමිකම්” යන්න යොදාගන්නා බව අතුරුදහන්වූවන්ගේ මවුපිය දූ දරු සංවිධානය දැඩිව අවධාරණය කරති. ජාත්‍යන්තර මානව හිමිකම් දිනය අදට (10) යෙදේ. ඒ නිමිත්තෙන් විශේෂ සාකච්ඡාවකට එක්වෙමින් මවුපිය දූ දරු සංවිධානයේ උපදේශක ප්‍රභා නානායක්කාර මහතා මේ අදහස ප්‍රකාශ කෙළේය. මානව හිමිකම් සම්බන්ධයෙන් ඔහු සමඟ කළ සාකච්ඡාවකි මේ.* “මානව හිමිකම්”, “මානව හිමිකම් සුරැකීම” යනාදී වචන ආයේත් කතාබහට ලක්වෙලා. ඇත්තටම මේ ශබ්දය කුමක්ද?අද දවසේ ලෝකයේ බලපුළුවන්කාර රටවල නායකයෝ ටිකදෙනා, අනිත් රටවල් පාලනය කිරීමට යොදා ගන්නා කාරණාවක් ලෙසයි මම නම්, ඔය ”මානව හිමිකම්” කියන දේ දකින්නේ. “මානව හිමිකම්” නැතිනම් මානව හිමිකම් සුරැකීම” කියන්නේ ඉතාම වටිනා කටයුත්තක්. අවාසනාවකට මේ කාර්ය බලපුළුවන්කාර රටවල් ටිකේ නායකයෝ ලෝකයේ අනිත් රටවල් පාලනය කිරීමට දේශපාලන කාරණාවක් ලෙස යොදා ගන්නවා. ඉතාම නරක ප්‍රවණතාවයක් ඒක. ඔය කාරණාව යොදා ගන්න කලින් ඔය බලවත් රටවල් තවත් වචනයක් යොදා ගත්තා.* ඊට පෙර ඔවුන් ඒ සඳහා යොදා ගත්තේ කුමක්ද?මානව හිමිකම් කඩකරනවා කියා තමන්ට අවනත නොවන රටවලට විවිධ තරවටු කිරීමට ලෝකයේ බලවත් රටවල් කටයුතු කෙරුවා. මේක දැන් විලාසිතාවක් වෙලා. ඕනෑම කරුණක් මතු කරන්නේ මානව හිමිකම් කියන කාරණාවත් පෙරට දාලායි. ඊට පෙර ඔවුන් ඒ සඳහා යොදා ගත්තේ “ප්‍රජාතන්ත්‍රවාදය සුරැකීම” කියන කාරණාවයි. අද එය එතැනින් ඉවත් කරගෙන තිබෙනවා. කාලෙන් කාලෙට පුංචි රටවල් අවනත කරගන්න බලවත් රටවල් මාතෘකා වෙනස් කර කර වැඩපිළිවෙළ ගෙන එනවා. ඒවාට හසුවෙන දේශපාලන නායකයෝ ටික දෙනෙක්, ඩොලර්වලට, යූරෝවලට කෑදර ටික දෙනෙක් හැම රටකම ඉන්නවා. මේ පිරිස් දිනා ගැනීමට බලවත් රටවල් නොකරන දෙයක් නෑ.* ලෝකයේ බලපුළුවන්කාර රටවල්වල නායකයන්ගේ ඕනෑ එපාකම් ඉෂ්ට කිරීමට අප වැනි රටවල විවිධ අංශවල ටික දෙනෙක් ඉදිරිපත් වී සිටිනවා කියාද ඔබ කියන්නේ?ඔව්!ඒක තමයි ඇත්ත තත්ත්වය. දැන් බලන්න අපේ රටේ විපක්ෂය දිහා. ඔවුන් රටේ මානව හිමිකම් කඩවෙනවා කියා බොරු බේගල් ඇදබානවා. ඒවා මෙහේ රටේ සිට කියනවා. ඒක විතරක් නොවෙයි, පිටරටවලටත් මේ දේවල් ගෙනියනවා. ඒක ඉතාම නරක දෙයක්. රටේ නැති ප්‍රශ්න පිටරටවලට පෙන්වා පෞද්ගලික වාසි ලබා ගැනීම පහත් ක්‍රියාවක්.විපක්ෂය විතරක් නොවෙයි, ඇතැම් රාජ්‍ය නොවන සංවිධානත්, ඒවායේ ටික දෙනෙකුත් මේ කටයුත්ත කරනවා. ඒක වැරැදියි. අපේ රටේ පොදු ජනතාවගේ යහපත පිණිස නොවෙයි, තමන්ගේ බඩගෝස්තරය සුරැකීමට කටයුතු කිරීම ලැජ්ජයි.* මානව හිමිකම් කඩවෙනවා නම්, ඒ ගැන ලෝකය දැනුවත් කිරීම වරදක් ද?අපේ රටේ මානව හිමිකම් කඩ වූ යුග තිබුණා. ඒ එක අවස්ථාවක් තමයි 1988/89 භීෂණ සමය. එදා මේ රට පාලනය කළ එක්සත් ජාතික පක්ෂය, එහි නායකයෝ මේ රටේ අහිංසක තරුණ තරුණියෝ හැටදහසක් දෙනා අමු අමුවේ මරා දැම්මා. ටයර් සෑයවල පිච්චුවා. ගඟට, මුහුදට දැම්මා. එවන් වාතාවරණයක් රටේ තිබෙනවා නම්, ඒවාට එරෙහිව රට වටේ නොවෙයි ලෝකය වටේ හරි ගිහින් විරෝධය දැක්වූවාට ප්‍රශ්නයක් නෑ. නමුත් අවාසනාවන්ත තත්ත්වය කියන්නේ එවන් භීෂණයක් දියත් කළ අය අද රටේ නැති භීෂණයක්, මානව හිමිකම් කඩවීමක් ගැන කතා කිරීමයි. මෙතැනදී තවත් කාරණාවක් මතු කරන්න මම කැමැතියි.* ඒ කුමක්ද?දැන් බලන්න අපේ රටේ ඇතැම්දෙනා මානව හිමිකම් කඩවීම් ගැන කරුණු කියන්නේ කාටද? කියා. එක්කෝ ඇමෙරිකාවට, නැතිනම් යුරෝපීය රටවල නායකයන්ට. ඒ අය කවුද? මේ ලෝකයේ මානව හිමිකම් වැඩියෙන්ම උල්ලංඝණය කරන්නේ ඒ අයයි. අද ලෝකේ වෙලා තිබෙන්නේ, මානව හිමිකම් වැඩියෙන්ම කඩකරන කෙනා, තමන්ට අවනත නැති රටවල් පාලනය කිරීමට ඒ උතුම් මානව හිමිකම් සුරැකීම කියන දේ යොදා ගැනීමයි.* තිස් අවුරුද්දක් අපේ රටේ පැවැති මහා විනාශකාරී යුද්ධයෙන් රට නිදහස් කර ගත්තේ මහින්ද රාජපක්ෂ ජනාධිපතිතුමාගේ අභීත නායකත්වය නිසායි. අද ජනාධිපතිතුමාටත් මානව හිමිකම් කඩ කලායි ලෝක අධිකරණය හමුවට ගෙනයෑමට සමහරු උත්සාහ කරනවා. මෙය ඔබ දකින්නේ කොහොමද?පළමුව කියන්න තිබෙන්නේ, නොබියවම මේක කිව හැකියි. අපේ රටේ මානව හිමිකම් සුරකින්න කටයුතු කළ, වැඩිම කාර්යභාරයක් කළ කෙනා තමයි ජනාධිපතිතුමා කියලා. එතුමා තරම් මානව හිමිකම් රකින්න කැපවූ කෙනෙක් තවත් නෑ. එහෙම නායකයෙක් රටේ සිටීම වාසනාවක්. එතුමාට මානව හිමිකම් කඩ කරනවා යැයි කීම මෝඩ වැඩක්. මානව හිමිකම් කඩවුණා කියන්නේත්, ඒ හඬ කාගේද කියලාත් අපි සිතන්න ඕනෑ. කොටින්ම උඩගෙඩි දෙන අය තමයි ඔය චෝදනා නඟන්නේ.* වසර 17ක එක්සත් ජාතික පක්ෂ ආණ්ඩු පාලනය වෙනස් කිරීමට තීරණාත්මක සාධකය වුණේ එදා 88/89 භීෂණ සමයේ පීඩාවට පත්වූ අතුරුදහන්වූවන්ගේ මව්පිය දූ දරු සංවිධානයේ පිරිසයි කීවොත් වරදක් නෑ නේද?ඔව්! හරියටම හරි. එදා ප්‍රේමදාස ජනාධිපතිතුමා දියත් කළ රාජ්‍ය ත්‍රස්තවාදයෙන් පීඩාවට පත්වූවන්, තමන්ගේ නැතිවූ දුවා දරුවාගේ පින්තූරය බෙල්ලේ එල්ලාගෙන මහ පාරේ කිලෝමීටර් ගණනක් පයින් ගියා. විරෝධතා දැක්වූවා. ඒ විරෝධතා පවත්වා අදට වසර 23ක් විතර වෙනවා. අලුත් ආණ්ඩුවක් රටේ හැදුවා. එදා වයස අවුරුදු තිහක කෙනා දැන් අවුරුදු පනස් තුනක කෙනෙක්. පීඩාවට පත්වූවන්ට තවමත් ප්‍රශ්න තිබෙනවා. ඒ අයට බෙහෙත් පෙත්තක් ගන්න, කෑම වේලක් කන්න උදව් කිරීම ආණ්ඩුවේ වගකීමයි. යුතුකමයි. කොටි ත්‍රස්තවාදීන්ගෙන් මේ රට බේරාගත් වීරෝදාර රණවිරුවන්ට, ඔවුන්ගේ පවුල්වල මවුපියන්ට ආණ්ඩුව, විවිධ සුබසාධන වැඩපිළිවෙළ හඳුන්වා දුන්නා. ක්‍රියාත්මක කළා. ඒවාගේ 88/89 භීෂණ සමයේ පීඩාවට පත්වූ දූ දරුවෝ අහිමි වූ මවුපියන්ට, පවුල්වල අයට යම් සුබසාධනයක් ඇති කිරීම ආණ්ඩුවේ වගකීමයි. මහින්ද මහත්තයා ඒ දේ කරයි කියා අපි ජාත්‍යන්තර මානව හිමිකම් දිනය දා බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>10</day>
    </date>
    <link>http://www.dinamina.lk/2011/12/10/_art.asp?fn=f1112103</link>
    <topic>ප්‍රාදේශීය මාධ්‍යවේදියාටළෙංගතු සහෘදයා</topic>
    <author>සකුන්තලා ජයසිංහ</author>
    <content>සිය මාධ්‍ය දිවියට පනස් වසරක් සපුරන දිනමිණ කර්තෘ මහින්ද අබේසුන්දර මහතාට නුවර කලාවිය නිදහස් මාධ්‍ය පදනම හා ලේක්හවුස් ප්‍රාදේශීය මාධ්‍යවේදීන් එක්ව සුභාශිංසන පිරිනැමීම නිමිත්තෙනි.පෙරදා එකලස් කර ගත් ප්‍රවෘත්ති කිහිපයක් ද අතැතිව වවුනියාවේ සිට එන රාත්‍රී තැපැල් දුම්රියෙන් පත්තර මහ ගෙදරට යන අපේ සගයෝ ලේක්හවුසියේ පඩිපෙළ නැඟ හනි හනිකට පියමනින්නේ දිනමිණ කාර්යාලයටය. තම කාරිය අහවර කර පෙරළා එන්නට මත්තෙන් කවුරු කවුරුත් ලොකු තැනගේ කාමරයට එබී බලන්නේ ගමේ පත්තරකාරයන්ට කවදත් ලෙන්ගතු ලොක්කාගේ සුව දුක් දැන විමසාම සමුගැන්මටය.සුපුරුදු ළෙංගතු සිනහවෙන් කාට කාටත් සංග්‍රහ කරන ඒ නිහතමානි ජ්‍යෙෂ්ඨ පත්තරකාරයාට පෙරළා කවුරුත් සර් යැයි ආමන්ත්‍රණය කරති. “පත්තර කන්තෝරුවල සර්ලා කොයින්දැයි” ඇතැමුන් ප්‍රශ්න කරනමුත් ප්‍රාදේශීය වාර්තාකාර අපේ ඇත්තෝ මේ සහෘද ජ්‍යෙෂ්ඨයාණන්ට සර් යැයි කියන්නේ එතුමා ලවා තමන්ගේ ප්‍රවෘත්තිය හෙට පත්තරේට යවා ගන්නට නම් නොවේ.ඒ ආමන්ත්‍රණය තුළ ඇත්තේ හෘදයාංගම ගෞරවයක් සේ ම පත්තර ලෝකයේ කරක් ගැසූ ජ්‍යෙෂ්ඨ මාධ්‍ය ඇදුරාණන් කෙරෙහි වූ ඉමහත් කුළුපග බවකි.සිය මාධ්‍ය දිවියට අඩසිය වසක් සැපිරූ දිනමිණ කර්තෘ ජ්‍යෙෂ්ඨ මාධ්‍යවේදී මහින්ද අබේසුන්දරයන් තරම් ප්‍රාදේශීය පත්තරකාරයන්ට වඩාත් ලෙන්ගතු චරිතයක් තවත් නැති තරම් ය. ඈත දුෂ්කර පළාත්වල බයිසිකල් කට්ටෙන්, යතුරුපැදියෙන් එහෙමත් නැතිනම් නොමිලේ දුන් බස් පාස් එකේ පිහිටෙන් ප්‍රවෘත්ති සොයමින් දිවා රෑ කට්ට කන ප්‍රාදේශීය වාර්තාකරුවන්ගේ දහදිය කඳුළුවල රස නොරස හොඳ හැටි දන්නා නිසාම උඩඟුකම මවා ගනිමින් තම ළෙංගතුකම වසන් කරන්නට මහින්ද අබේසුන්දර නම් මේ ජ්‍යෙෂ්ඨ පත්තරකාරයා කිසි විටෙකත් කටයුතු කර නොමැත.රට තොටේ අස්සක් මුල්ලක් නෑර උණුසුම් පුවත් සෙවීමට අති දුෂ්කර ක්‍රියාවේ නියැළෙන ප්‍රාදේශීය මාධ්‍යවේදියා නොමැතිව පත්තරේ දුවන්නට බැරි බව හොඳින් දන්නා නිසා දිනමිණ කර්තෘතුමා අතින් තමන්ගේ පුවතට සාධාරණයක් ඉටුවන බැව් ගමේ වාර්තාකරුවා හොඳින් දනී. පත්තරේ රාජකාරිය නම් නහට නාහන කොලු කුරුට්ටන් හසුරුවන පන්ති කාමරයක කාරියක් සේ නොකර ගත් මේ අසහාය කතුවරයා තමන්ගේ කාරිය කරන අතරතුර තම සගයන්ගෙන් පත්තරේට වුවමනා වැඩ ගන්නේ කාගෙ කාගේත් හිත් නොරිදාය.මාධ්‍ය රස්සාවේ පනස් වසරක් ගෙවී යාම නම් සුළුපටු කාර්යයක් නොවේ. මේ අත්දැකීම් බහුල ජ්‍යෙෂ්ඨ මාධ්‍යවේදියාගෙන් සෙස්සන්ට උගත හැකි දෑ බොහෝය.ගමේ මිනිස්සුත් සමඟ ගනුදෙනු කරන රට ජාතියට හිතැති ජනතාවාදී පත්තරකාරයන් බිහිවන්නේ සෘජු ප්‍රකාශනයත් නොසැලෙන ගතියත්. නිහතමානීත්වයත් එක්තැන් වූ විටය. ප්‍රාදේශීය මාධ්‍යවේදියාට මහින්ද අබේසුන්දර නම් චරිතය කැඩපතක් කර ගත හැක්කේ උක්ත කියමනට මනාව පෑහෙන නිසාය.දවස, ඇත්ත පත්තරවලින් එළියට ආ පත්තරකාරයන් තරමක් අමුතුය. ඔවුන්ගේ පෑන හිතුවක්කාර මුත් තමන්ගේ ක්ෂේත්‍රයේ සගයන් කෙරෙහි උපන් ඇඟෑලුම්කම ඔවුන්ගෙන් බොහෝ දෙනකුට ඇඟෙන්ම එන ගතියකි. ක්ෂේත්‍රයට අලුතින් එන ආධුනිකයන්ට තමන්ගේ ශිල්පය ගුරුමුෂ්ටි නොතබා කියා දීමට ඔවුන් තුළ ඇත්තේ මහත් ඕනෑකමකි.මහින්ද මහත්තයා ද පත්තර රස්සාවෙන් හැදෙන්නට වෙහෙසෙන කාටත් පංගුපේරුවක් නැතිව අතහිත දෙන්නේ පරණ ජ්‍යෙෂ්ඨ පත්තරකාරයන්ගේ ඌරුව නිසාම වන්නට ඇත.මාධ්‍යකරුවන්ගේ කවුරු මුත්, ආයතනගත ප්‍රතිපත්ති කුමක් වුවත් ඊට අනුව වැඩ කිරීමට දැන ගැනීම නියම හැකියාව විනා ඊට අභියෝග නොකිරීම බැව් දිනමිණ කර්තෘ මහින්ද අබේසුන්දර මහතා එක් අවස්ථාවක ප්‍රාදේශීය මාධ්‍යවේදීන්ට දුන් උපදේශයයි. නොදැන අතරමං වන ඇත්තන්ට උසුළු කරනු වෙනුවට නියම මඟපෙන්වීම ලොකු තැනගේ කාරියයි. අපේ ලොක්කා යැයි ප්‍රාදේශීය වාර්තාකරුවන් හඳුන්වන මහින්ද අබේසුන්දර කතුතුමා එදා ප්‍රකට කරවූයේ ඒ කියමනයි.දිනමිණ කතුවර මහින්ද අබේසුන්දරයන්ගේ අඩසිය වසක මාධ්‍ය මෙහෙවර තුළ ප්‍රාදේශීය මාධ්‍යවේදීන්ට ලැබුණු අතහිත මෙතෙකැයි නොකියමු.හැම පත්තරකාරයකුටම සාධාරණ නොවූ මේ දුලභ ගුණයට කෘතගුණ දක්වන්නට නුවර කලාවිය නිදහස් මාධ්‍ය පදනම හා ලේක්හවුස් කර්තෘ මණ්ඩලයේ සහ ප්‍රාදේශීය මාධ්‍ය කැල වන අපිද ඉත සිතින් එක්වන්නෙමු.”මානව මෙහෙවර අභියස සවිමත් අවියකි පන්හිඳ” පාඨය පෙරට ගෙන නුවරකලාවියෙන් මාධ්‍ය ක්ෂේත්‍රයේ ක්‍රියාකාරීන් වන අපි, අපගේ සහෘද වූ ජ්‍යෙෂ්ඨ මාධ්‍යවේදී ඇදුරාණන්ට හෘදයාංගම ශුභාසිංශන මෙසේ පිරිනමමු.වනජීවී හා ගොවිජන සේවා අමාත්‍ය එස්. එම්. චන්ද්‍රසේන, උතුරුමැද පළාත් සභා අමාත්‍ය එච්. බී. සේමසිංහ, උතුරු මැද පළාත් සභා මන්ත්‍රී එස්. එම්. රංජිත්, නගරාධිපති එච්. පී. සෝමදාස, පළාත් මාර්ග සංවර්ධන අධිකාරියේ සාමාන්‍යාධිකාරි සෙනරත් පුෂ්පකුමාර යන නුවරකලාවියේ මාධ්‍යවේදීන්ට කවදත් හිතැති මේ ඇත්තන් නන් ආකාරයෙන් ලබා දුන් අනූපමේය සහායට කෘතඥතාව පළකරමු.ප්‍රවීණ ගීත රචක කට්ටබුවාගම විජේපාලයන්ගේ අතින් ලියැවුණු උපහාර ගීතයට තනුවෙන්, සංගීතයෙන් රසගැන්වෙන සංගීත විශාරද වසන්ත රත්නායක, වැඩසටහන රසගන්වන්නට දායකත්වය දෙන ප්‍රේම් රංජිත් විජේවික්‍රමයන් ඇතුළු සියලු දෙනාගේ දායකත්වයට ස්තූතිය පිරිනමමු..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=n1112121</link>
    <topic>කොටස් වෙළෙඳ පොළ කඩාවැටී නැහැ</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ කොටස් වෙළෙඳ පොළ කඩා වැටීමකට ලක්වී නැතැයි සුරැකුම්පත් හා විනිමය කොමිෂන් සභාව අවධාරණය කරයි.දෙසැම්බර් මාසය වනවිට ශ්‍රී ලංකාවේ පමණක් නොව ලෝකයේ ඕනෑම කොටස් වෙළෙඳ පොළක ආයෝජනයන් පහත වැටීමක් සිදුවිය හැකි බව සුරැකුම්පත් හා විනිමය කොමිෂන් සභාවේ සභාපති ආචාර්ය තිලක් කරුණාරත්න මහතා පවසයි.වසර අවසානයේ නිවාඩු කාලය උදාවීමත් සමඟ කොටස් වෙළෙඳ පොළ ආයෝජනයන් තවදුරටත් පහත වැටිය හැකි බව පෙන්වා දෙන සභාපතිවරයා මෙලෙස ආයෝජනයන් පහත වැටුණ ද කොටස් වෙළෙඳ පොළ කඩා වැටීමක් සිදුවී නැතැයි සඳහන් කරයි.මේ තත්ත්වය සමස්ත ලෝකයටම පොදු ප්‍රවණතාවයක් බවත් සුළු පරිමාණ ආයෝජකයන් පවා තම පරිභෝජන කටයුතු වෙනුවෙන් මුදල් ලබා ගැනීමට පෙලෙඹෙන බවත් හෙතෙම කියා සිටී. මෙහිදී ආචාර්ය තිලක් කරුණාරත්න මහතා සඳහන් කළේ වසර අවසානයේ නිවාඩු සමය උදාවීමත් සමඟ කොටස් වෙළෙද පොළේ යම් පහත වැටීමක් තිබෙන බවත් එය සමස්ත ලෝකයේම දක්නට ලැබෙන බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=n1112122</link>
    <topic>ලක්ෂ ගණන් ජනතාව සිරිපා කරුණා කරති</topic>
    <author>අසේල කුරුළුවංශ</author>
    <content>මෙවර සිරිපා වන්දනා සමය ආරම්භ කැරමින් උඳුවප් පුන් පොහෝ දින පෙරවරුවේ චාරිත්‍රානුකූලව ශ්‍රී පද්මය සුවඳ පැනින් දෝවනය කිරීමේ අවස්ථාව දැක බලා ගැනීමට ලක්ෂ සංඛ්‍යාත ජනතාවක් පැමිණ සිටියහ.රත්නපුර රජ මාවත ඔස්සේ වසර 40 කට පසු ශ්‍රී සුමන සමන් රන්මුවා දේව පිළිමය සිරිපා මළුව වෙත වැඩම කරවීම මෙවර සුවිශේෂි සිද්ධියකි. දේව අභරණ වැඩම කරවීම හැටන් නල්ලතන්නිය මාර්ගය ඔස්සේ සිදු කෙරුණි.අභිනව ශ්‍රී පාදස්ථානාධිපති බෙංගමුවේ ධම්මදින්න නාහිමියන්ගේ ප්‍රධානත්වයෙන් ආගමික වතාවත් සිදුකෙරුණි. පෙර වසරවලට වඩා මෙවර ශ්‍රී පාද සමයේ සමාරම්භක දින උත්සවයට සුවිශාල ජනතාවක් සහභාගි වූ අතර උඩමළුවේ සිට මහගිරිදඹ අවසානය දක්වා කිලෝ මීටර් 1/2 ක පමණ දුරකට පැමිණ සිටි පිරිස් පෝලිම් ගැසී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=n1112123</link>
    <topic>අපොස (සාමාන්‍ය පෙළ) විභාගය අදයි</topic>
    <author>සුභාෂිනි සේනානායක</author>
    <content>අධ්‍යයන පොදු සහතිකපත්‍ර සාමාන්‍ය පෙළ විභාගය අද (12) ආරම්භ කෙරේ.ඉතිහාසයේ වැඩිම පාසල් අයදුම්කරුවන් පෙනී සිටින විභාගය ද මෙය වන්නේ ය. මෙවර පාසල් අයදුම්කරුවෝ 3,85000 ක් ද, පෞද්ගලික අයදුම්කරුවෝ 147000 ක් ද පෙනී සිටිති.භාග මධ්‍යස්ථාන 3961 කදී විභාගය පැවැත්වෙන අතර සම්බන්ධීකරණ මධ්‍යස්ථාන 532 ක් ක්‍රියාත්මකයි. පුනරුත්ථාපනය ලබන එල්.ටී.ටී.ඊ අපේක්ෂකයන් 77 දෙනෙකු ද මෙම අ.පො.ස සා.පෙළ විභාගයට පෙනී සිටීම ද විශේෂත්වයකි.විභාග කොමසාරිස් ජනරාල් අනුර එදිරිසිංහ මහතා අ.පො.ස සා.පෙළ සිසුන් සඳහා විශේෂ උපදෙස් මාලාවක් ද නිකුත් කර තිබේ.විභාග මධ්‍යස්ථානයේ දී මාධ්‍ය හෝ විෂයන් වෙනස් කිරීමට කිසිවකුටත් ඉඩ නොලැබේ.අනන්‍යතා පත්‍රය අනිවාර්ය වේ. මේ සඳහා ජාතික හැඳුනුම්පත හෝ විදේශ ගමන් බලපත්‍රය භාවිතා කළ හැකි අතර ඔක්තෝබර් 31 දාට වයස අවුරුදු 16 සම්පූර්ණ නොවූ අයට තැපැල් හැඳුනුම්පත භාවිතා කළ හැකි වේ.තැපැල් හැඳුනුම්පත භාවිතා කරන අයදුම්කරුවන් එම හැඳුනුම්පතේ දෙවැනි හා තෙවැනි පිටුවල ඡායා පිටපතක් පළමු දිනයේ දීම විභාග ශාලාධිපතිට භාර දිය යුතු අතර පෞද්ගලික අයදුම්කරුවන්ට තැපැල් හැඳුනුම්පත භාවිතා කිරීමට නොහැකි වේ.උදේ 8.00 වන විට සිසුන් විභාග මධ්‍යස්ථානයේ සිටිය යුතු අතර කළු හෝ නිල් පාට පෑන් පැන්සල් මකන කෑලි කවකටු පෙට්ටි, චිත්‍ර උපකරණ පමණක් විභාග ශාලාවට රැගෙන යා හැකි වේ.මුදල් පසුම්බි, ජංගම දුරකථන, සටහන්, කොළ කැබලි පත්‍රිකා, ගණක යන්ත්‍ර සවිකළ ඔරලෝසු, පාට පෑන්, මකන දියර වර්ග, හයිලයිට් පෑන් විභාග මධ්‍යස්ථානයට රැගෙන යා නොහැකි ය.විභාග මධ්‍යස්ථානයට තහනම් භාණ්ඩ ළඟ තබාගෙන හෝ විභාගය සඳහා පෙනී සිටීම තහනම් වන අතර කොපි කිරීම අන් අයට උදව් කිරිම, විභාග මධ්‍යස්ථානයේ අවිනීත ලෙස හැසිරීම, විභාගයෙන් පසු අන් අයට කරදර වන සේ හැසිරීම, පාසල් දේපලවළට හානි කිරීම දඬුවම් ලැබිය හැකි වැරදි ලෙස විභාග කොමසාරිස් ජනරාල් අනුර එදිරිසිංහ එදිරිසිංහ මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=n1112124</link>
    <topic>විභාගය සමත් කිරීමට රුපියල් 5000ක තෑග්ගක්</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>නැඟෙනහිර පළාත් රාජ්‍ය සේවයේ කළමනාකාර සහකාර තනතුර සඳහා පැවැති තරග විභාගයට පෙනී සිටි විභාග අපේෂිකාවක් තමන්ට විභාගය සමත් කර දෙන ලෙස ඉල්ලා පිළිතුරු පත්‍රය තුළ ඉතා සූක්ෂ්ම ලෙස රඳවා තිබූ රුපියල් 5000/=ක මුදලක් සොයා ගත් බව පළාත් රාජ්‍ය සේවා කොමිෂන් සභාව කියයි.මේ තරග විභාගය ඉකුත් සැප්තැම්බර් 11දා පවත්වා ඇති අතර එහි උත්තර පත්‍ර පරීක්ෂා කිරීම ඉකුත් දින කිහිපය තුළ සිදුකරද්දී මේ මුදල හමුවී ඇතැයි පළාත් රාජ්‍ය සේවා කොමිසන් සභාවේ ලේකම් එච්. ඊ. එම්. ඩබ්ලිව්. ජී. දිසානායක මහතා පැවැසීය.මෙම රුපියල් 5000/= රුපියල් 2000/= නෝට්ටු දෙකක් හා රුපියල් දහසේ නෝට්ටුවක් වශයෙන් කවරයේ දමා තිබී ඇත.එම කවරයේ දමා තිබූ ලිපියකින් කියවෙන්නේ තමන් ඉතා දුප්පත් බවත්, තමන්ගේ ජීවිතය රැඳී ඇත්තේ මෙම විභාගය මත බැවින් පිළිතුරු පත්‍ර පරීක්ෂා කරන අය පියෙකු ලෙස සලකා තම කරාබුදෙක උකස් කර ලබාගත් රුපියල් 5000/= ගෙන විභාගය සමත් කර දෙන ලෙස ඉල්ලා තිබේ.මෙය අල්ලස් දීමක් බැවින් ඇගේ විභාග ප්‍රතිඵල අවලංගු කළ බව කී ලේකම්වරයා පිළිතුරු පත්‍ර පරීක්ෂා කළ අයගේ විනිවිදභාවය මේ තුළින් පෙන්නුම් කරන බැව් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=n1112125</link>
    <topic>උසස් පෙළ ප්‍රතිඵල අද හෙටම</topic>
    <author>සුභාෂිනි සේනානායක සහ පණ්ඩුක සමරසේකර</author>
    <content>අධ්‍යයන පොදු සහතික පත්‍ර උසස් පෙළ විභාගයේ ප්‍රතිඵල ඉදිරි දින කීපය තුළ නිකුත් කරන බව විභාග කොමසාරිස් ජනරාල් අනුර එදිරිසිංහ මහතා ප්‍රකාශ කරයි.විශ්වවිද්‍යාලයට සිසුන් තෝරා ගැනීම සඳහා ඉසෙඩ් ලකුණු මට්ටම සම්බන්ධයෙන් විශ්වවිද්‍යාල ප්‍රතිපාදන කොමිෂන් සභාව සමඟ අද (12) සාකච්ඡාවක් පැවැත්වෙන බව කී විභාග කොමසාරිස්වරයා, විභාග දෙපාර්තමේන්තුව එක්ව මේ සාකච්ඡාව සිදුකිරීමෙන් අනතුරුව ප්‍රතිඵල නිකුත් කරන බව ද කීය.පැරණි හා නව විෂය නිර්දේශයට අනුව සිසුන් කාණ්ඩ දෙකක් විභාගයට පෙනී සිටි බැවින් විශ්වවිද්‍යාල සඳහා තේරෙන සිසුන්ට උපරිම සාධාරණත්වයක් ඉටු කිරීම සඳහා මේ සාකච්ඡාව පවත්වන බවත් කීය.මේ වන විට අධ්‍යයන පොදු සහතික පත්‍ර උසස් පෙළ විභාග ප්‍රතිඵල ඇගයීම් සිදුකර අවසන් බව අවධාරණය කළ විභාග කොමසාරිස්වරයා මේ සාකච්ඡාවෙන් අනතුරුව ප්‍රතිඵල නිකුත් කිරීමට සියලු කටයුතු සූදානම් කර ඇතැයි ද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=n1112126</link>
    <topic>ප්‍රවේසම් වන්න ලේසර් කැමරාවක් සවිකර තිබේ</topic>
    <author>පණ්ඩුක සමරසේකර රක්ෂණ ශි‍්‍රයන්ත</author>
    <content>ඉහළම තාක්ෂණයෙන් යුත් ලෝකයේ දියුණුම වේග මාපක ලේසර් කැමරා පද්ධතිය ඊයේ (11) සිට දක්ෂිණ අධිවේගී මාර්ගයේ සවිකර ඇත.දක්ෂිණ අධිවේගී මාර්ගයේ මේ වනවිට රිය අනතුරු 93ක් සිදු වී ඇති අතර ඉන් වැඩිම ගණනක් අධික වේගය නිසා සිදුවූ ඒවා බවට තහවුරු වී ඇති නිසා මෙම කැමරා පද්ධතිය සවි කළ බව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා කීය.රථයේ වේගය, රථයේ අංකය හා රියැදුරුගේ ඡායාරූපය ද මෙම ලේසර් කැමරාවේ සටහන් වන අතර මෙතෙක් මෙරට භාවිතා කරන ලද ලේසර් කැමරාවේ සටහන් වූයේ රථයේ වේගය පමණක් බවද පොලිස් අධිකාරීවරයා පැවසීය.මෙතෙක් අනතුරට පත්වූ රථ අතරින් වැඩිම අනතුරු ගණන මෝටර් රථ බවද එම අනතුරුවලට හේතුව අධික වේගයට අමතරව මත්පැන් පානය සහ කාලගුණික තත්ත්වයන් බවද අජිත් රෝහණ මහතා ‘දිනමිණ’ට පැවසීය.දක්ෂිණ අධිවේගී මාර්ගයේ දිනකට රථ වාහන 7000 – 11000ත් අතර ගමන් ගන්නා අතර සති අන්තයේ දී මේ ප්‍රමාණය තවත් ඉහළ යන බවද පොලිස් අධිකාරිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=n1112127</link>
    <topic>අනුරාධපුරයේ ගම් රැසක රිළා උවදුර පැතිරේ</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>අනුරාධපුර පූජා නගරය ඇතුළු තදාසන්න ප්‍රදේශයේ ගම්මාන ගල්නෑව, ඉපලෝගම ඇතුළු ප්‍රදේශ රැසක රිළා උවදුර තදින් පැතිර යමින් පවතී. රිළා රංචු විසින් තම භව බෝග සම්පත් විනාශ කර දැමීම වළකාලීම සඳහා කඩිනමින් සහන සැලසීමේ වැඩපිළිවෙළක් අරඹන මෙන් ගොවි සංවිධාන හා ජනතා සංවිධාන වෙතින් අනුරාධපුර දිසා ලේකම් මහින්ද සෙනෙවිරත්න මහතාට සහ දිස්ත්‍රික් කෘෂිකර්ම කමිටුව වෙත බොහෝ පැමිණිලි ලැබෙමින් පවතී.කරදරකාරී හා විනාශකාරි රිළා රංචු ජන ශූන්‍ය ආරක්‍ෂිත ප්‍රදේශ හා රක්‍ෂිත තුළට පලවා හැරීමට අවශ්‍ය කඩිනම් පියවර ගන්නා මෙන් දිසා ලේකම්වරයා විසින් දැනටමත් වනජීවි බලධාරීන්ට දැනුම් දී ඇත. අනුරාධපුර දිස්ත්‍රික්කයේ බල පවත්නා අලි - මිනිස් ගැටුමට අමතරව රිළා - මිනිස් ගැටුම සමනය කිරීම සඳහා මැදිහත්වීමට වන ජීවි නිලධාරීන්ට සිදුව ඇතැයි සහකාර වන ජීවි සංරක්‍ෂණ අධ්‍යක්‍ෂ ඩබ්. එස්. වේරගම මහතා පැවසීය.මෑතක දී ගල්නෑව ප්‍රාදේශීය ලේකම් බල ප්‍රදේශයේ තුළ සතියක් ඇතුළත 20 – 30 අතර පිරිසක් රිළවුන්ගේ සපාකෑම් වලට ලක්ව සිටිතැයි ප්‍රාදේශීය ලේකම් ස්වර්ණා එදිරිසිංහ මහත්මිය විසින් අනුරාධපුර දිස්ත්‍රික් කෘෂිකර්ම කමිටුවට වාර්තා කර තිබුණි.ඉපලෝගම ප්‍රාදේශීය ලේකම් කොට්ඨාසයේ 508 තුලාන ඇතුලු ගම් නියම්ගම් රැසක රිළා උවදුර තදින් බලපවත්නා බව ගොවි නියෝජිතයෝ පෙන්වා දෙති.රිළා උවදුර සමනය කිරීම සම්බන්ධයෙන් වන ජීවි නිලධාරීන් සමග ඵලදායී සාකච්ඡා වලින් පසු හිංසාකාරී නොවන අන්දමින් මෙම සතුන් වනාන්තර ප්‍රදේශ තුළට පලවා හැරීමට කටයුතු යොදන මෙන් ඉපලෝගම ප්‍රාදේශීය ලේකම් රුවන් පාලිත සත්කුමාර මහතා හට දිස්ත්‍රික් කෘෂිකර්ම කමිටුව හරහා අවශ්‍ය උපදෙස් ලබා දී තිබේ.මේ අතර අනුරාධපුර පූජා නගරය හා අවට රිළවුන් විශාල වශයෙන් ව්‍යාප්ත වී ඇති අතර වන්දනාකරුවන්ට දෙස් විදෙස් සංචාරකයින්ට ජය ශ්‍රී මහා බෝ සමිඳු ඇතුළු අටමස්ථානය වැඳ පුදා ගැනීම හා නැරඹීමට යාමේ දී රිළවුන්ගේ සපාකෑම්වලට ලක්වීමට සිදුව ඇති බව ද වාර්තා වෙයි.කිරි ආහාර පලතුරු ඇතුළු විවිධ පූජා භාණ්ඩ උදුරා ගැනීම අපිරිසිදු කිරීම පිළිබඳ සිදුවීම් නිරන්තරයෙන් හට ගන්නා අතර පූජා නගර නීති රෙගුලාසි අනුව මේ සඳහා වනජීවි දෙපාර්තමේන්තුවට ඍජුව මැදිහත්වීමට නොහැකි බව වනජීවි අඩවි නිලධාරි ඩබ්. ඒ. සරත් මහතා සඳහන් කළේ ය.වඳුරු හා රිලා රංචු නිසා දිවි නැගුම, අපි වවමු රට නගමු හා දැයට කිරුළ ව්‍යාපෘති යටතේ තුලාන් මට්ටමින් දියත් කර ඇති භෝග වගා වැඩසටහන් කෙරෙහි ඉතා අහිතකර බලපෑමක් සිදුව ඇති බවද ගොවීහු අවධාරණය කරති.මේ අතර මිනිසුන් විසින් නීති විරෝධිව තනා ගත් ආයුධ මගින් රිළවුන්ට හා වඳුරන්ට වෙඩි තැබීම් සිදු කිරීම නිසා එම සතුන් දරුණු තුවාල සිදුවීමේ හා මිය යාමේ බලවත් තර්ජනයක් ද එල්ලවී ඇතැයි ඉපලෝගම ගොවි නියෝජිත සිසිර කුමාර මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=n1112128</link>
    <topic>රජයේ රෝහල්වල ඖෂධ හිඟයක් මවාපෑමට ගත් තැත ඇමැති මැදිහත් වීමෙන් වැලකේ</topic>
    <author>සන්ධ්‍යා කරුණාරත්න</author>
    <content>ලබන වසරේ මැද භාගයේ දී රජයේ රෝහල්වල ඖෂධ හිඟයක් ඇති කිරීම සඳහා ගත් උත්සාහයක් සෞඛ්‍ය ඇමැතිවරයාගේ මැදිහත් වීම මත වැළකී තිබේ.රාජ්‍ය ඖෂධ සංස්ථාවේ ඖෂධ මිලදී ගැනීම්වලට අදාළ ටෙන්ඩර් අනුමැතිය සහිත ලිපිගොනු 2270 ක් මාස ගණනාවක් පුරා කිසිම ක්‍රියාමාර්ගයක් නොගෙන ගොඩ ගසා ඇති බවට සෞඛ්‍ය ඇමැති මෛත්‍රීපාල සිරිසේන මහතාට ලැබුණු තොරතුරක් මත මේ කඩාකප්පල්කාරී ක්‍රියාව නතර කිරීමට හැකි වූ බව සෞඛ්‍ය අමාත්‍යාංශයේ ජ්‍යෙෂ්ඨ නිලධාරියෙක් පැවැසුවේය.කෝටි ගණනක් වටිනා මේ ලිපිගොනු අතර ටෙන්ඩර් අනුමැතිය ලැබුණු ඖෂධ මිලදී ගැනීම්වලට අදාළ ලිපිගොනු 270 ක් ද, ඖෂධ නොවන වෙනත් ශල්‍ය ද්‍රව්‍ය හා රසායන ද්‍රව්‍ය මිලදී ගැනීම සඳහා අදාළ ලිපිගොනු 2000 ක් ද ඖෂධ සංස්ථාවේ පැත්තක ගොඩගසා තිබී හමුවිණ.ඖෂධ හිඟයක් ඇති වූ විට රජයේ රෝහල්වලට අවශ්‍ය ඖෂධ මිලදී ගැනීම සඳහා ප්‍රාදේශීයව මිලදී ගැනීමට අවස්ථාව ලැබේ. මෙසේ ප්‍රාදේශීයව මිලදී ගැනීම සිදු කිරීමේදී ටෙන්ඩර් අනුමැතිය යටතේ මිලදී ගන්නවාට වඩා දහදොළොස් ගුණයකින් ඖෂධවල මිල ඉහළ යාම සිදුවේ.එම කොමිස් මුදල ලබා ගැනීමේ අරමුණ ඇතිව මෙවැනි කඩාකප්පල්කාරී ක්‍රියාවක් කිරීමට උත්සාහ දරා ඇතැයි ද එම ජ්‍යෙෂ්ඨ නිලධාරියා ප්‍රකාශ කළේය.මෙසේ ඖෂධ හිඟයක් ඇති කිරීම මඟින් රජය මහජනතාවගේ අප්‍රසාදයට පමණක් නොව රෝගීන් ද අපහසුතාවට ලක්වේ.මෙවැනි ක්‍රියාවන් නිසා ඇතැම් විට රෝගීන්ගේ ජීවිතවලට පවා අවදානමක් ඇති වේ. ඒ නිසා හිතාමතා මෙවැනි වැරැදි සිදු කරන පුද්ගලයන්ට ලබා දිය හැකි ඉහළම දඬුවම් ලබා දිය යුතු බව ඔහු කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=n1112129</link>
    <topic>දේශයේ අනන්‍යතාවය උදෙසා පෑන මෙහෙයවමින් මහින්ද අබේසුන්දර සිදු කළ මෙහෙවර අගයමු</topic>
    <author>අමිල ප්‍රභාත් වනසිංහ සහ සම්පත් සංජීව අනුරාධපුර දිසා විශේෂ</author>
    <content>සමාජයේ පෙරගමන්කරුවකු ලෙස මාධ්‍ය දිවියේ අඩසිය වසරක් පුරා මහින්ද අබේසුන්දර මහතා දේශයේ අභිමානය හා අනන්‍යතාවය වෙනුවෙන් සිය පෑන මෙහෙයවමින් සිදුකළ සමාජ මෙහෙවර ඉතා අගනා බව උතුරුමැද පළාත් ආණ්ඩුකාර කරුණාරත්න දිවුල්ගනේ මහතා ප්‍රකාශ කළේය.නුවරකලාවිය නිදහස් මාධ්‍ය පදනම මගින් දිනමිණ කර්තෘ මහින්ද අබේසුන්දර මහතාගේ මාධ්‍ය දිවියට පනස් වසරක් (50) පිරීම නිමිත්තෙන් අනුරාධපුර සමුපකාර ග්‍රාමීය බැංකු ශ්‍රවණාගාරයේ පැවැති ප්‍රසාද ප්‍රණාම උළෙලට එක්වෙමින් ආණ්ඩුකාරවරයා මේ බව සඳහන් කළේය.දකුණු පළාතේ දුෂ්කර ප්‍රදේශයක උපන් හෙතෙම කොළඹ නාගරික පරිසරයකට පැමිණි එදා දවස පත්තරයෙන් සිය මාධ්‍ය දිවිය ආරම්භ කරමින් එතැන් පටන් පත්තර කිහිපයක මාධ්‍යවේදියකු ලෙස කටයුතු කරමින් අත්දැකීම් හා ස්වකීය දක්‍ෂතා මුසුව අද දිනමිණ පුවත්පත හරහා සිදුකරන සමාජ සේවය කියවිය යුතු පොතක් බව ද කී ආණ්ඩුකාරවරයා, මෙසේ ද කීය.මාධ්‍යවේදියා කලාකරුවා හා සමානයි. මාධ්‍යවේදියා සත්‍ය වෙනුවෙන් පමණක් පක්‍ෂපාතී විය යුතුයි. එසේම කිසිදු ජාති, ආගම් භේද නොකර රටෙහි හා සමාජයේ අභිවෘද්ධිය උදෙසා කටයුතු කළ යුතුව තිබේ.එසේම යුදමය සමයේ අපට විනාශ වූ දෑ බොහෝය. එහෙයින් රිදුණු හිත් යළි එක්කරන පාලමක් ලෙස මාධ්‍ය භාවිතා කළ යුතුයි. දැන් රටට නිදහස උදා වී තිබේ. ආසියාවේ කඳුළු බිංදුවේ හැඩයෙන් යුත් ශ්‍රී ලංකාව හදවතේ හැඩය බවට පත්කිරීමට සියලු දෙනා එක්විය යුතු බවත්, මහින්ද අබේසුන්දර මහතාගේ ඥානය, හැකියාව, අත්දැකීම් තවදුරටත් මේ රටේ අභිවෘද්ධිය උදෙසා කැපකිරීමට හැකිවේවා යැයි හෙතෙම වැඩිදුරටත් පැවසීය.එහිදී අදහස් දැක්වූ උතුරුමැද පළාත් ප්‍රධාන ඇමැති බර්ටි ප්‍රේමලාල් දිසානායක මහතා - පසුගිය භීෂණකාරී යුගවල සිට මහින්ද අබේසුන්දර නම් මාධ්‍යවේදියා නිර්භීතව සිය වගකීම නිවැරදිව ඉටු කළා. 1971 හා 1988, 1989 යන යුගවල ජනතා විමුක්ති පෙරමුණේ භීෂණ වකවානුවත්, එක්සත් ජාතික පක්‍ෂ භීෂණකාරී පාලන සමය තුළත් සත්‍යය ;හළිකරමින් සිය ජීවිතය බේරාගෙන මාධ්‍යවේදියකු ලෙස මේ රටේ සැමගේ ප්‍රසාදය දිනාගැනීමට එතුමන් දක්‍ෂ වුණා. මහින්ද අබේසුන්දර මහතාගේ ජීවිතය දෙස බැලීමේදී එතුමන්ගේ අත්දැකීම්, දක්‍ෂතාව, බුද්ධිය තුළින් මේ රට වෙනුවෙන් විශාල සේවයක් කර තිබෙනවා. ලේඛකයකු ලෙස පමණක් නොව ස්වාධීන රූපවාහිනී වැනි විද්‍යුත් මාධ්‍ය හරහා ද ජනතාව අමතන මාධ්‍ය ප්‍රවීණයෙකි.අද සිය මාධ්‍ය දිවියේ අඩසියවස (50) සමරන මහින්ද අබේසුන්දර මහතාගේ ජීවිතය පිළිබඳ මාධ්‍යවේදී කිත්සිරි වනසිංහ මහතා විසින් රචිත නව ග්‍රන්ථ එතුමාණන්ට උපහාරයක් වන බව ද ඇමැතිවරයා වැඩිදුරටත් පැවසීය.ගොවිජන සේවා හා වනජීවී ඇමැති එස්. එම්. චන්ද්‍රසේන මහතා - මාධ්‍යවේදියකු සිය මාධ්‍ය දිවියට පනස් වසරක් සපුරන පළමු අවස්ථාව මෙය බැවින් මහින්ද අබේසුන්දර මහතා ගිනස් පොතට පවා ඇතුළත් විය හැකි යැයි පැවසීය.මත්ස්‍යයකුට ජලය නොමැතිව ජීවත් විය නොහැකි මෙන් දේශපාලනයට ජනතාව සහ මාධ්‍ය අවශ්‍යයි. මධ්‍යස්ථ මාධ්‍යවේදියකු ලෙස දිනමිණ කතුවරයා ලෙසත්, විද්‍යුත් මාධ්‍ය තුළින් ද සමාජ සංවර්ධනය උදෙසා ක්‍රියාකරයි. පුද්ගලයකු සිය හැකියාව හා දක්‍ෂතාව උපයෝගී කරගෙන රට වෙනුවෙන් යමක් කරයි නම් එය ඉතා වැදගත්. මහින්ද අබේසුන්දර මහතා ද එවැනි අයෙකි. එසේම ලේක්හවුස් ආයතනය යුද්ධය පැවති කාලයේ ගම් නියම්ගම්වල ගොස් එම ප්‍රදේශවල ජනතාවගේ දූ දරුවන්ගේ අනාගත සංවර්ධනය උදෙසා විශාල සේවයක් කළ බව සිහිපත් කළ ඇමැතිවරයා, මහින්ද අබේසුන්දර මහතාට චිරාත් කාලයක් මාධ්‍ය ක්ෂේත්‍රයේ නියැලෙමින් සමාජයට සේවය කිරීමට හැකිවන මෙන් ද ප්‍රාර්ථනා කළේය.ගුවන් විදුලි සංස්ථාවේ සිංහල සේවා අධ්‍යක්‍ෂ ගාමිණි විජේවර්ධන මහතා - සමාජයේ මඟපෙන්වන්නෙකු තුළ තිබෙන සත්‍යය සහ මානවවාදී දැකීමෙන් යුතු නිවැරදි මාධ්‍ය ආකල්ප දරන මාධ්‍යවේදියෙකි.භීෂණකාරී යුගයේ අපට නැතිවුණ දෑ බොහෝය. දැන් ඒ යුගය නිමා වී ආරම්භක නව යුගය සමාජයේ අභිවෘද්ධි සහ සංවර්ධනයට අවශ්‍ය චින්තනයකින් හෙබි මාධ්‍ය මෙහෙවරෙහි මහින්ද අබේසුන්දර මහතා නියැළෙන බව ද හෙතෙම වැඩිදුරටත් කියා සිටියේය.දිනමිණ කර්තෘ මහින්ද අබේසුන්දර මහතා - තමන් උපන් රට වෙනුවෙන් පුද්ගලයකු හට යම් කිසි දෙයක් කිරීමට හැකි නම් එය ඔහුට සතුටක් මෙන්ම සමාජයට මෙහෙවරක්. තිස් වසරක කුරිරු ත්‍රස්තවාදයෙන් විනාශ වී ගිය අප රට එම විනාශයෙන් ගලවා නිදහස්, සාමකාමී දේශයක් උදාකරලීමට ජනාධිපති මහින්ද රාජපක්‍ෂ මහතාට හැකි වූවා.එදා වෙඩි හඬ ඇසුන, බෝම්බ පිපුරුන මායිම් ගම්මාන බවට පත්ව තිබූ ප්‍රදේශවල දැන් සාමකාමී ජන ජීවිතයක් ගොඩනැඟී තිබෙනවා. එම බිහිසුණු යුගය අවසන්ව ඇරඹි සංවර්ධන යුගයේ මේ රටේ ආර්ථික, සමාජ, සංස්කෘතික හා දේශපාලන සියලු ක්ෂේත්‍ර සංවර්ධනය කරමින් දූ දරුවන්ට යහපත් අනාගතයක් උදාකරලීමට මහින්ද රාජපක්‍ෂ මහතා ප්‍රමුඛ රජයට හැකියාව ඇති බව ද හෙතෙම වැඩිදුරටත් කියා සිටියේය.උතුරුමැද පළාත් ආණ්ඩුකාර කරුණාරත්න දිවුල්ගනේ මහතාගේ ප්‍රධානත්වයෙන් පැවැති මෙම අවස්ථාවට ඇමැති එස්. එම්. චන්ද්‍රසේන, උතුරුමැද ප්‍රධාන ඇමැති බර්ටි ප්‍රේමලාල් දිසානායක, නියෝජ්‍ය ඇමැති ඩබ්ලිව්. බී. ඒකනායක, පළාත් සභා ඇමැති එච්. බී. සේමසිංහ, පළාත් සභා මන්ත්‍රී එස්. එම්. රංජිත්, අනුරාධපුර නගරාධිපති එච්. පී. සෝමදාස, නාගරික මන්ත්‍රී නලින් සිරිවර්ධන, පළාත් මාර්ග සංවර්ධන අධිකාරියේ සාමාන්‍යාධිකාරි සෙනරත් පුෂ්පකුමාර, ශ්‍රී ලංකා ගුවන් විදුලි සංස්ථාවේ සිංහල සේවා අධ්‍යක්‍ෂ නීතිඥ ගාමිණි විජේවර්ධන, නාච්චාදූව ප්‍රාදේශීය ලේකම් ජේ. ඩබ්. එස්. කිත්සිරි, දිමුතු බණ්ඩාර යන මහත්වරු ද, රාජ්‍ය නිලධාරීන් හා පාසල් ළමුන් විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=n11121210</link>
    <topic>මහින්ද අබේසුන්දර ප්‍රණාම උලෙළ මහත් හරසරින්</topic>
    <author>අමිල ප්‍රභාත් වනසිංහ සහ සම්පත් සංජීව</author>
    <content>මහින්ද අබේසුන්දර ප්‍රසාද ප්‍රණාම උලෙළ ඉකුත් 10 වැනිදා අනුරාධපුර සමූපකාර ග්‍රාමීය බැංකු ශ්‍රවණාගාරයේ දී පැවැත්විණ.අබේසුන්දර මහතාගේ මාධ්‍ය දිවියට අඩ සියවසක් පිරීම නිමිත්තෙන් නුවර කළාවිය නිදහස් මාධ්‍ය පදනම මඟින් මෙම ප්‍රසාද ප්‍රණාම උලෙළ සංවිධානය කර තිබුණි.අනුරාධපුර ඩී. එස්. සේනානායක විද්‍යාලයේ තුර්යවාදක කණ්ඩායම ආරාධිතයන් පිළිගෙන උත්සව භූමිය කරා පැමිණි අතර, එහිදී මහත් හරසරින් අබේසුන්දර මහතා පිළිගත් නුවර කළාවිය මාධ්‍යවේදියෝ අනුරාධපුර මධ්‍ය විද්‍යාලයීය සිසු සිසුවියන්ගේ අත්පොළසන් නාද මැදින් රතු පලස මතින් ඒ මහතා ශ්‍රවණාගාරය වෙත කැඳවාගෙන ගියහ.චිරාගත සම්ප්‍රදායානුකූලව පැවැති ආගමික වතාවත් වලින් අනතුරුව ප්‍රසාද ප්‍රණාම උලෙළ ආරම්භ කෙරුණි. උතුරු හා උතුරු මධ්‍යම දෙපළාතේ ප්‍රධාන සංඝනායක අනුරාධපුර ශ්‍රී සම්බුද්ධ ජයන්ති විහාරාධිපති නුගේතැන්නේ පඤ්ඤානන්ද නාහිමිපාණන් වහන්සේ මෙහි දී ආගමික වතාවත් සිදු කළහ.ප්‍රසාද ප්‍රණාම උළෙලේ ප්‍රධාන ආරාධිත දෙසුම උතුරු මැද පළාත් ආණ්ඩුකාර කරුණාරත්න දිවුල්ගනේ මහතා විසින් පැවැත්වූ අතර, ගොවිජන සේවා හා වනජීවි අමාත්‍ය එස් . එම්. චන්ද්‍රසේන, උතුරු මැද පළාත් ප්‍රධාන අමාත්‍ය බර්ටි ප්‍රේමලාල් දිසානායක යන මහත්වරු ද අබේසුන්දර මහතාගේ මාධ්‍ය දිවිය අගයමින් සභාව ආමන්ත්‍රණය කළහ.වාරිමාර්ග හා ජල කළමනාකරණ නියෝජ්‍ය අමාත්‍ය ඩබ්. බී. ඒකනායක , උතුරු මැද පළාත් සමුපකාර අමාත්‍ය එච්. බී. සේමසිංහ, පළාත් සභා මන්ත්‍රි එස්. එම්. රංජිත් සමරකෝන්, අනුරාධපුර පුරපති එච්. පී.සෝමදාස , නාගරික මන්ත්‍රි නලින් සිරිවර්ධන යන මහත්වරු මෙම අවස්ථාවට එක්වෙමින් අබේසුන්දර මහතා ඇගයීමට ලක් කළහ.මහින්ද අබේසුන්දර මහතාගේ අඩ සියවසක මාධ්‍ය මෙහෙවර පිළිබඳව අගයමින් කට්ටබුවාගම විපේපාල කුමාරසිංහ මහතා විසින් රචිත සමරු ගීතය විශාරද ලසන්ත රත්නායක මහතාගේ සංගීතයෙන් නීතිඥ දිමුතු බණ්ඩාර මහතා විසින් මෙහි දී ඉදිරිපත් කරනු ලැබීය.මේ අතර ශ්‍රී ලංකා ගුවන් විදුලි සංස්ථාවේ රජරට සේවයේ ප්‍රේම් රංජිත් විජේවික්‍රම මහතා විසින් ඉදිරිපත් කරනු ලැබූ ගී රසවින්දන වැඩසටහන ප්‍රසාද ප්‍රණාම උලෙළ වර්ණවත් කළේය.මහින්ද අබේසුන්දර මහතාගේ අඩ සියවසක මාධ්‍ය දිවිය පිළිබඳව මාධ්‍යවේදි කිත්සිරි වනසිංහ මහතා විසින් රචිත ‘ විමසන පිටපත” කෘතිය පිළිගැන්වීම ද මෙහි දී සිදු කෙරිණි.අනතුරුව සමරු ගීතය ඇතුළත් සීඩී තැටිය නීතිඥ දිමුතු බණ්ඩාර මහතා විසින් අබේසුන්දර මහතා වෙත පිළිගන්වනු ලැබීය.නුවර කළාවිය නිදහස් මාධ්‍ය පදනම මඟින් පිරිනමන ලද “ සමරු තිළිණය” සංවිධානයේ සභාපති චූලබණ්ඩාර කුලසේකර, පළාත් මාර්ග සංවර්ධන අධිකාරියේ සාමාන්‍යාධිකාරි සෙනරත් පුෂ්පකුමාර මහත්වරුන් අතින් පිළිගන්වනු ලැබූ අතර, නාගරික මන්ත්‍රි නලීන් සිරිවර්ධන හා නාච්චාදූව ප්‍රාදේශීය ලේකම් ජේ. ඩබ්. එස්. කිත්සිරි යන මහත්වරු ද මෙම අවස්ථාවට එක් වූහ.ශ්‍රී ලංකා ගුවන් විදුලි සංස්ථාවේ සිංහල සේවා අධ්‍යක්ෂ නීතිඥ ගාමිණි විජේවර්ධන මහතා විසින් මාධ්‍යවේදීන් වෙනුවෙන් වූ දේශනය ඉදිරිපත් කළ අතර , රාජ්‍ය නිලධාරීන්,ඇතුළු විශාල පිරිසක් මෙම අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=n11121211</link>
    <topic>මැති සබේ ඇත්තෝ පිත්තෙනුත් වැඩ පෙන්වති</topic>
    <author>මහින්ද අලුත්ගෙදර</author>
    <content>ඉතිහාසයේ ප්‍රථම වරට සංවිධාන කළ කතානායක කුසලාන මැති ඇමැති ක්‍රිකට් තරගය ජනාධිපති මහින්ද රාජපක්‍ෂ මහතාගේ සහභාගිත්වයෙන් කොළඹ පිහිටි ක්‍රීඩා අමාත්‍යාංශ ක්‍රීඩාංගණයේ දී ඊයේ (11) පැවැත්විණි.ජනාධිපති මහින්ද රාජපක්ෂ මහතාගේ සංකල්පයකට අනුව ක්‍රීඩා අමාත්‍යාංශය සංවිධාන කළ මේ තරගයේ දී සෑම දේශපාලන පක්ෂයක්ම නියෝජනය කරමින් කණ්ඩායම් දෙකේ මැති ඇමැතිවරු සහෝදරත්වයෙන් ක්‍රීඩා කළහ.ශ්‍රී ලාංකීය ජනතාව අපේක්ෂා කරන සමඟිය, සහෝදරත්වය, සහජීවනය ශක්තිමත් කිරීමට ක්‍රීඩාවෙන් පණිවුඩයක් ලබා දෙමින් විවිධ දේශපාලන මතවාද හා දේශපාලන පිටියේ විවිධ භූමිකා ඉටු කරන මැති ඇමැතිවරුන් සහභාගි වූ මේ ක්‍රිකට් තරගය ලාංකීය ක්‍රීඩා ක්ෂේත්‍රයට මෙන්ම දේශපාලන ක්ෂේත්‍රයට ද වැදගත් සිහිවටනයක් වනු ඇත.මේ ඓතිහාසික ක්‍රිකට් තරගය වාර්තා කිරීම සඳහා මෙරට මාධ්‍ය වේදීන්ට අමතරව විදෙස් මාධ්‍යවේදීන් 150කට වැඩි පිරිසක් සහභාගි වීම ද මෙහිදී කැපී පෙනෙයි. කථානායක කුසලාන මැති ඇමැති ක්‍රිකට් තරගයෙන් පාර්ලිමේන්තු මන්ත්‍රී කණ්ඩායම ජය ගත්තේ ය.කථානායක චමල් රාජපක්ෂ, ජනාධිපති ආර්යා ශිරන්ති රාජපක්ෂ, විපක්ෂ නායක රනිල් වික්‍රමසිංහ මහත්ම මහත්මීන් ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=r1112121</link>
    <topic>එප්පාවල අක්කා-නඟෝ එල්ලිලා මැරුණාද මරා එල්ලුවාද</topic>
    <author/>
    <content>එප්පාවල සඳරැස්ගම පදිංචිව සිටි එකම පවුලේ සිවු දෙනෙකු ඝාතනයට ලක්ව වසර දෙකක් ගතවීමටත් පෙර නැවතත් එප්පාවල කඩිගාව ප්‍රදේශයේ පාසල් සිසුවියන් දෙදෙනකු හා තරුණයකු එකම ස්ථානයකදී ගෙල වැලලාගෙන මිය යාමෙන් නැවතත් පෙරේදා (14) එප්පාවල මැඩියාව කඩිගාව ප්‍රදේශයම ශෝකාකූල බවක් ඉසිලීය.වෙනදා ප්‍රදේශයේ වෙහෙර විහාරවලින් පෝදාට ඇසෙනා බණ පදයන් හා ඝණ්ඨා නද වෙනුවට ප්‍රදේශය පුරා රැව් දුන්නේ දරුවන්ගේ වියෝව දරා ගත නොහැකිව අඬා වැටෙනා මවකගේ විලාප හඬයි. දස මසක් කුසේ තබා ඇති දැඩිකර හැදූ වැදූ දරුවන් දෙදෙනා මෙලෙසින් තමන් කිසි දිනක හැර යතැයි ඇය නොසිතන්නට ඇත.සැමියා මියගිය දින පටන් කිසිදු අඩුපාඩුවක් නොකර අධ්‍යාපනය ලබා දී දියණියන් දෙදෙනා සමාජයේ යම් තැනකට ගන්න මිය ගිය තරුණියන්ගේ මව වෙහෙස දරා ඇත. කිසිවකු ළඟ දරුවන්ට අත නොපාන්නට ඉඩ නොදුන් ඈ සැමියා මිය ගිය දින පටන් වසර හතක් තිස්සේ වී මෝලකට ගොස් කුලී වැඩ කරමින් දරුවන් පෝෂණය කර ඇත.එහෙත් මීට වසර දෙකකට පමණ ඉහතදී යුද හමුදාවෙන් පලා ආ සෙබළකු සමග ඇගේ වැඩිමහල් දියණිය වූ ආර්. එම්. දිල්ෂානි කුමාර වික්‍රමරත්න ප්‍රේම සම්බන්ධයක් ගොඩනඟා ගෙන තිබේ. පසුව ඇය තරුණයා සමඟ හොර රහසේම නිවසෙන් පිටව ගොස් ඇත. ඒ වන විට දිල්ෂානි 15 වැනි වියේ පසුවූ බාලවයස්කාරියක වීම නිසා ඇය සමඟ පලා ගිය රුවන් ප්‍රේමජයන්තව පොලිස් අත්අඩංගුවට පත්ව ඇත.පසුව බාල වයස්කාරියක දූෂණය කිරීම යන චෝදනා මත ඔහුට තඹුත්තේගම අධිකරණයේ ස්ත්‍රී දූෂණ නඩුවක් පවරා ඇත. එහෙත් මව විසින් වැඩිමහල් දියණිය රුවන්ට විවාහ කර දෙන බව පැවසීම නිසා රුවන් ද මියගිය දිල්ෂානිගේ නිවසේම කාලය ගතකර ඇත.* එප්පාවල පොලිස් වසමේ මැඩියාව කඩිගාව ගමේ පදිංචි ආර්. පී. රුවන් පේමජයන්ත (27) කොමාන්ඩෝ රෙජිමේන්තුවේ හිටපු සෙබළෙකි.* ඔහු එම ගමේ පදිංචි ආර්. එම්. දිල්ෂානි කුමාරි වික්‍රමරත්න නමැති දැරියක සමග ප්‍රේම සබඳතාවක් පවත්වාගෙන යයි.* දිල්ෂානි බාලවයස්කාරියකව සිටියදී ප්‍රේමජයන්ත ඇය පැහැරගෙන යයි. ඒ 2008 වසරේදීය.* බාලවයස්කාරියකට අතවර කිරීම සම්බන්ධයෙන් සැක පිට ප්‍රේමජයන්ත පොලිස් අත්අඩංගුවට පත් වේ.* පොලිසිය සැකකරුට විරුද්ධව තඹුත්තේගම අධිකරණයේ නඩු අංක බී 1315810 යටතේ නඩු පවරයි.* දිල්ෂානිගේ නැගනිය ගංගානි ඉෂංකා ය. ඈ පහළොස් හැවිරිදිය. මව හතළිස් හැවිරිදි කව් අම්මා මහත්මියයි.* දිල්ෂානි මේ මස 12 වැනිදා ආරම්භවන අපොස සා පෙළ විභාගයට මුහුණදීමට බලාපොරොත්තුවෙන් සිටින්නීය. ඉෂංකා 10 වැනි ශ්‍රේණියේ ඉගෙනුම ලබන්නීය.* හිටපු සෙබළ ප්‍රේමජයන්ත පෙම්වතියගේ නිවසට බීමතින් පැමිණ කළහ කරයි.* දිල්හානිගේ මව කව් අම්මා මහත්මිය මේ පිළිබඳ එප්පාවල පොලිසියට පැමිණිලි කරන්නීය.* මේ හේතුව නිසා ප්‍රේමජයන්ත කව් අම්මා සමඟ උරණ වෙයි.* ප්‍රේමජයන්ත ගේ තර්ජනයට බයේ කව් අම්මා වෙනත් නිවෙසකට යයි.* පේ‍්‍රමජයන්ත ඉන් අනතුරුව දිල්ෂානි සමග කාලය ගත කරයි.* ප්‍රේමජයන්තට විරුද්ධධව පැමිණිල්ලක් කළ දා සිට දිල්ෂානි නිවෙසින් පිට වෙයි.* 09 වැනිදා ඥාති නිවෙසකට ගිය දිල්ෂානි එම නිවෙසින් බත් කෑ බව හෙළි වෙයි.* එම නිවෙසට එදින ප්‍රේමජයන්ත ද ගොස් ඇති බව අනාවරණය වෙයි.* කව් අම්මා බාල දියණිය සමග ප්‍රේමජයන්තට බයේ වෙනත් නිවසකට යයි.* අතරමගදී බාල දියණිය ඇගෙන් මිදී පැන යයි.* 10 වැනිදා උදෑසන ප්‍රේමජයන්ත, දිල්ෂානි සහ ඉෂංකාගේ සිරුරු කඩිගාවේ කැලෑවක ගසක එල්ලෙමින් තිබියදී හමු වෙයි.* සිද්ධධිය වූ ස්ථානයේ බීම බෝතලයක්, සෙරෙප්පු ජෝඩු තුනක්, එලාම් ඔරලෝසුවක්, පැදුරක්, පිහියක් සහ ගස උඩ තිබී සරමක්, බුලත් මල්ලක් සොයා ගැනේ.* මේ සිද්ධිය දැන ගැනීමෙන් විශාල පිරිසක් කඩිගාව ගමට එති.* පොලිසිය පැමිණ සිරුරු තුන ගසෙන් බිමට ගෙන අධිකරණ වෛද්‍ය පරීක්‍ෂණයට යවයි.පොලිස් පරීක්ෂණ ඇසුරෙණි.කාලය කෙමෙන් ගතවෙද්දී රුවන් නිරන්තරයෙන් දිල්ෂානිගේ මව ඇතුළු ඥාතීන් සමඟ රණ්ඩු සරුවල් කර ගනිමින් ජීවත් වී ඇත. තොපිව මරලා දානවා. මරලා දාන්නෙත් හොඳ විදියට පත්තර, ටී. වී, වල යන විදියට උඹලට මතකයිනේ “සඳරැස්ගම ඝාතනය” ඒ රුවන්ගේ තර්ජනයයි.මෙසේ නිරන්තරයෙන් තමන් ඇතුළු පවුලේ සියලු දෙනා සමඟ රුවන් සණ්ඩු සරුවල් කිරීම නිසා දිල්ෂානිගේ මව වූ අයි. එම්. කව්අම්මා එප්පාවල පොලිසියට ඉකුත් (07) වන බදාදා පැමිණිල්ලක් කර ඇත්තේ රුවන් තමන් ඇතුළු සියලු දෙනාම මරා දමන බවට තර්ජනය කළ බව පවසමින්ය.පොලිසියට පැමිණිලි කළ පසු පොලිසියේ උපදෙස වූයේ ගෙදර ඉන්න එපා. රෑට ඇවිල්ලා ඔය කොල්ලා ඔක්කොම මරලා දායි. ඒ නිසා වෙන කොහේ හරි රෑට නිදාගන්න. පොලිසියේ උපදෙස්වලට අනුව කව් අම්මාත්. මියගිය ගංගානි ඉසංකාත් ඥාති නිවසක රාත්‍රි දෙකක් ගතකර ඇත.මියගිය දිල්ෂානී රුවන් පිළිබඳව මව පොලිසියට පැමිණිලි කළ දිනයේ සිට නිවසින් අතුරුදන්ව ඇති අතර මව සමඟ සිටි බාල දියණියද (09) වැනිදා සවස ඇය සමඟ රණ්ඩු වී සහෝදරිය ළඟට ගොස් ඇත.මියගිය දිල්ෂානී කුමාරි (17), ආර්. එම්. ගංගානී ඉසංකා හා රුවන් ප්‍රේමජයන්ත (27) ගේ ඥාති සහෝදරියක් වන ආර්. එම්. පි‍්‍රයදර්ශනි (22) මහත්මිය මෙසේ පැවසුවාය.මියගිහින් ඉන්නේ මගේ පුංචි අම්මාගේ දුවලා දෙන්නයි. මගේ මහත්තයගේ මල්ලියි. මහත්තයගේ මල්ලි නිතරම පුංචි අම්මා එක්ක රණ්ඩු කරනවා. තොපිව ඉවරයක් කරලා දානවා කියලා තර්ජනය කරනවා. මේ නිසා පුංචි පහුගිය (07) වෙනිදා එප්පාවල පොලිසියේ පැමිණිල්ලක් කරා එදා ඉඳන් ලොකු නංගිත් ආගිය අතක් නැතුව හිටියේ. නම වෙනිදා හැන්දෑවේ දෙන්නම අපේ ඥාති ගෙදරකින් හැන්දෑවේ හයට විතර බත් කාලා ගිහින් තිබුණා. පෝය දවසේ උදේ 07ට විතර තමයි අපි දක්කේ තුන්දෙනාම ගෙදරට ආසන්නයේ නිවසක කොහොඹ ගහේ බෙල්ලෙ වැල දාගෙන එල්ලිලා ඉන්නවා.මේ නරුමයා මගේ ලොකු කෙල්ලගේ ජීවිතේ බාලවයසේම විනාශ කරලා දැම්මා. අද මට මගේ දරුවෝ දෙන්නම නැතිකරලා දැම්මා. ආත්ම ගානක් තිස්සේ මේකා මගේ වෛරක්කාරයෙක් වෙන්න ඇති. තාත්තා මැරිච්ච දවසේ ඉඳන් මම මෝලක වැඩ කරලා ඉගැන්නුව කන්න බොන්න දුන්නා. අඳින්න දුන්නා. මට ඕන වුණේ උගන්නලා අඩුම තරමේ ගාමන්ට් එකක හරි රස්සාවකට යවන්න. නමුත් මගේ බලාපොරොත්තු ඔක්කොම ඉවරයි. පොඩි කෙල්ල වගේ නෙමෙයි මගේ “දෝණි අම්මා” කියන දේ ඇහුවා ස්කෝලේ වැඩත් කරලා, මට කන්න බොන්න තේ ටික පවා හදලා දුන්නා. ඇයි මගේ “දෝණි අම්මාව“ මෙහෙම මරලා දැම්මේ. මගේ කෙල්ල දිවිනසා ගත්තේ නෑ. රුවන් මරලා එල්ලුවේ මට හොඳටම විශ්වාසයි... කව් අම්මා හඬා....වැටෙමින් පැවසුවාය.මියගිය ආර්. එම්. දිල්ෂානී කුමාරි වික්‍රමරත්න (17) අද (12) අ.පො.ස. සාමාන්‍ය පෙළ විභාගයට මුහුණදීමට සිටි ශිෂ්‍යාවයි. ඇගේ නැගණිය වූ ආර්. එම්. ගංගාණී ඉෂංකා (15) 10 වන ශ්‍රේණියේ අධ්‍යාපනය ලැබූ සිසුවියකි.මියගිය රුවන් ප්‍රේම්ජයන්ත කොමාන්ඩෝ බළකායේ පුහුණුව ලැබූ අපරාධවලට සම්බන්ධ අයෙක් බව පොලිසිය පවසයි. සිද්ධිය පිළිබඳව පරීක්ෂණ සිදුකළ අනුරාධපුර පොලිසියේ අපරාධ ස්ථානාගාරයේ නිලධාරීන් පවසන්නේ තරුණියන් දෙදෙනා අඩි 40ක් පමණ උස ගසට නැග ඇති බවට සාක්ෂි තිබෙන බවයි.ඊයේ (11) උදෑසන වනවිටත් සිසුවියන්ගේ මරණ ඝාතනයක්ද, සියදිවි නසා ගැන්මක්ද යන්න පරීක්ෂණ වලින් තහවුරු වී නොතිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=r1112122</link>
    <topic>සිවිල් ඉන්ජිනේරුවරයා පිහියෙන් ඇන මැරූ විත්තිකරුට බරපතළ වැඩ ඇතිව සිර දඬුවම්</topic>
    <author>පාණදුර සමූහ - කපිල සෝමරත්න</author>
    <content>තරුණ සිවිල් ඉන්ජිනේරුවරයකුට පිහියකින් ඇන මරා දැමීම සම්බන්ධයෙන් අධි චෝදනා ලබා සිටි පුද්ගලයකුට බරපතළ වැඩ ඇතිව අවුරුදු පහක සිරදඬුවමක් සහ රුපියල් දහදාහක දඩයක් හලාවත පළාත් බද මහාධිකරණ විනිසුරු මාලනි ගුණරත්න මහත්මිය පාණදුර පළාත් බද මහාධිකරණයේදී නියම කළා ය.මෙම දඬුවම් නියම වූයේ හොරණ පදිංචි අයෙකුටය. ඔහු මරණ කරුගේ මිත්‍රයෙකි.ඔහුට නියම කළ දඬුවමට අමතරව රුපියල් ලක්ෂ දෙකක මුදලක් මරණකරුගේ මව වෙත වන්දි වශයෙන් ගෙවන ලෙසටද විනිසුරුවරිය නියම කළා ය.මෙම විත්තිකරු අධි චෝදනා ලබා සිටියේ වර්ෂ 2003 ජූනි මාස 12 වැනිදා බණ්ඩාරගම මෙනේරිගමදී රාජපක්ෂ පතිරණලාගේ ප්‍රදීප් රාජපක්ෂ නැමැත්තාට පිහියකින් ඇන මරා දැමීම ගැනය.ඔහු සිවිල් ඉංජිනේරුවරයෙකි. මඟුල් ගෙදරකට ගොස් ආපසු එමින් සිටියදී විත්තිකරු මරණකරු සමඟ ඇතිකරගත් බහින් බස් වීමක් දුර දිගයාම නිසා විත්තිකරු ප්‍රදීප් රාජපක්ෂ නැමැත්තාට පිහියකින් ඇන මරා දමා ඇත.මෙම නඩු විභාගයේදී විත්තිකරු කියා සිටියේ ඔහු වරද පිළි නොගන්නා බවය.එහෙත් නඩු විභාගයේදී සටහන් කරගත් සාක්කි අනුව සනාථ වූයේ ඔහු මිනී මැරුමක් නොවන සාවද්‍ය මරණයක් සිදු කිරීම සම්බන්ධයෙන් වරදකරු වීම යැයි ද විනිසුරුවරිය පැවසුවා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=r1112123</link>
    <topic>මහනුවර දළදා සංකීර්ණයේ වතුර මලට වසර 7කින් ජලය නෑ</topic>
    <author>සිසිර ජයනාත් පීරිස් - අම්පිටිය සමූහ</author>
    <content>මහනුවර දළදා සංකීර්ණයේ පත්තිනි දේවාලය අබියස පිහිටුවා ඇති දර්ශනීය වතුර මලට ජලය සැපයීමට අවුරුදු 7ක් මුළුල්ලේ මහනුවර නගර සභාවට නොහැකි වී ඇතැයි ජනතාව පවසති.විදේශ සංචාරකයන් ද බහුලව ගැවසෙන මෙම ස්ථානයේ ඡායාරූප ගැනීමට ඔවුන් ඉදිරිපත් වුණත් ජලය නොමැති වතුර මලක දර්ශන සටහන් කර ගැනීමට සිදුවීම සංචාරක ව්‍යාපාරයට ද අපකීර්තියක් බව මෙම ස්ථානයේ ගැවසෙන සංචාරක මග පෙන්වන්නකු වූ සොයිසා මහතා පැවසීය.ඉංගි‍්‍රසින් මෙරට යටත් කරගත් පසු දළදා මන්දිරය පිළිබඳ තැකීමක් නොකළ අතර දළදා වැදීමට පැමිණෙන ජනතාවට පැන් ලබාගන්නට ස්ථානයක් නොමැතිකම එකල ජනතාව පැවැත්වූ උද්ඝෝ්ෂණවල ප්‍රතිපලයකක් ලෙස උඩරට කෝපි වගාවට පැමිණි ඉංගී‍්‍රසි ජාතිකයන් පිරිසක් එක්වී එංගලන්ත සමාගමක් මගින් ‘කෝපි’ මලක හැඩයෙන් ‘චිනච්චට්ටි’ වානෙන් නිමවූ මෙම වතුර මල මෙම ස්්ථානයේ ස්ථාපිත කොට ඇත්ත් 1875 දීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=r1112124</link>
    <topic>කෑගල්ලේ ජනතාව මුලා කළ දේවාලයක කපුවාට අකරතැබ්බයක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කාලයක් තිස්සේ අන්ජනමකින් සාස්තර කියා මහජනතාව මුලා කරමින් බඩ ගෝස්තරය රැක ගත් දේවාලයක කපුවෙකුට නොසිතූ විරූ අකරතැබ්බයකට මුහුණ පෑමට සිදුවීමේ සිද්ධියක් කෑගල්ලට නුදුරු ගමකින් වාර්තා වෙයි.සිද්ධිය මෙසේය.මම අංජනම් එළියෙන් සාස්තර කියන දේවාලය මහත් ප්‍රසිද්ධියක් ඉසීලිය. ඒ නිසා සාස්තරයක් ඇසීමට නොම්බර ගැනීමට පාන්දර 3, 4 පමණ විටද මහජනතාව පැමිණෙන්නට පටන් ගෙන ඇත.කොතරම් ප්‍රසිද්ධියක් ඉසිලුවාද කිවහොත් දිනකට 30 40 ක් පමණ දෙනා මෙම දේවාලයට ඒමට පටන් ගෙන ඇති බව ප්‍රදේශවාසීහු පවසති.මෙම දේවාලයෙන් අංජනම් එළි බැලීමට පැමිණෙන මහජනතාව හැසිරවීම සඳහා දේවාලයට ඇතුළු වන දොරටුවේ තරබාරු අයෙක් සේවයට යොදවා තිබුණි.ධනවත් පවුලක ගෙදරක ඇති කළ බල්ලෙකු රෝගාතුර වී ඇත. රුපියල් දහස් ගණන් වැය කරමින් වෛද්‍ය ප්‍රතිකාර ලබා දුන්නත් එයින් කිසිම සුවයක් නොවීය. කොතෙක් මුදල් වැය වුණත් කමක් නෑ. බල්ලාට වැළඳුන අසනීපය සුව කර ගැනීමට සිතමින් සිටින විට මොහුගේ යාලුවෙක් හමුවී මෙසේ පවසා ඇත.ඔය බල්ලාට වැළඳී ඇති රෝගය දැන ගන්න ක්‍රමයක් තියෙනවා. අංජනමකින් ඕනෑම දෙයක් ගැන හරියටම කියන දේවාලයක් අසවල් ගමේ තියෙනවා. එතැනට ගිහින් බලන්න යැයි පාර පෙන්වා දී ඇත.වහාම මෙම ධනවත් පුද්ගලයා තම වාහනයෙන්ම පසුවදා පාන්දරින්ම මෙම දේවාලයට ගොස් පළමු නොම්මරයම ලබා ගෙන ඇත.උදේ 7.00 ට සාස්තර කීම ආරම්භ කර ඇති අතර මෙම පුද්ගලයා අංජනම බැලීමට යොමුවී ඇත.සාස්තරකරු ඔබ අහන්නේ රත්රන් බඩුවක් නැති වෙලා ඒ ගැන නේද? නැත යයි පිළිතුරු ලැබිණි.සාස්තරකරු එසේ නම් ඔබගේ බිරියගේ අනියම් සම්බන්ධය ගැනද? නැවතත් නැත යන පිළිතුර ලැබිණ.එයින් කෝපයට පත් පුද්ගලයා තමුසේ මෙතෙක් කල් කර ඇත්තේ මහජනතාව මුලා කිරීමක්. දැන්වත් ඔය වැඩේ නවත්තනවා යැයි මහ හඬින් පවසා ඇත.මම ආවේ අපේ ගෙදර ඇති දැඩි කරන සුරතල් බල්ලාගේ අසනීපය ගැන බලන්න යැයි ධනවත් පුද්ගලයා පැවසීය.මෙය අසා සිටි අංජනම් බැලීමට එදිනම පැමිණ සිටි 30 ක් 40 ක් පමණ දෙනා මෙය පට්ටපල් බොරුවක්. ජනතාව සූරා කන වැඩක් යයි පවසා එතැනින් පිටවී ගොස් ඇත.මෙම සිද්ධියෙන් පසු එම ස්ථානයේ සාස්තර කීම නතර වූ අතර සාස්තරකරුවාද ආගිය අතක් නැතිබව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=r1112125</link>
    <topic>දියණිය බැලීමට ආ පෙම්වතා මව සමඟ හාද වෙලා</topic>
    <author>පඬුවස්නුවර මධ්‍යම සමූහ - යූ.ඒ. ප්‍රේමදාස</author>
    <content>පඬුවස්නුවර තරමක් පිටිසර ගමක රූමත් තරුණියක් විය. නිතරම ජංගම දුරකථනයකින් කතා කරමින් කාලය ගත කරන ඇයට රැකියාවක් කිරීමට තරම් වාසනාවක් නොවීය. සිය නිවසේ මවත් සහෝදරයන් දෙදෙනාත් සමග දිවි ගෙවීය.මේ අතර ඇය ජංගම දුරකථනයෙන් තරුණයකු සමඟ හාද විය. නිතර නිතර ජංගම දුරකථනයෙන් ඇය කථා කළ අතර ටික දවසක් තරුණයාටද තම පෙම්වතිය දැක බලා ගැනීමට ආශාවක් ඇති විය. ඇසින් නුදුටුවත් සිතින් මවාගත් තම පෙම්වතිය සමග දුරකථනයෙන් බැඳි පෙම ස්ථිර කර ගැනීමට ද ඔහුට සිත් විය.තම පෙම්වතිය බැලීමට ඇගේ නිවසට යාමට දිනයක් යොදා ගත්තේ ය. යොදා ගත් දිනයේදී තම පෙම්වතිය බැලීමට ඇගේ පැමිණ අවංකවම තම ප්‍රේමය ප්‍රකාශ කිීමටත් ඇගේ හදවත හඳුනාගැනීමටත් තීරණ කර ගත් මෙම තරුණයා නියමිත දිනයේ නියමිත වේලාවට පෙම්වතියගේ නිවසට පැමිණියේ ය.තම නිවසට පැමිණෙන පෙම්වතා පිළිගැනීමට ගෙදරද විශේෂ සූදානමක් විය. අලංකාර මෝටර් රථයකින් පැමිණි තම පෙම්වතා දුටු ඇගේ හිසේ මලක් පිපුණා සේය. දුරකථනයෙන් කතා කළ ද රූපය දැක්කේ එදා ය. හොඳ කඩවසම් තරුණයෙකු වූ තම පෙම්වතා කෙරෙහි බැඳීම තවත් වැඩි විය.මවද පැමිණි තරුණයා හොඳින් පිළිගෙන ආගිය තොරතුරු විමසා සිය ප්‍රසාද පල කළා ය. තරුණයා ආපසු ගියේ සියලු දෙනාම සතුටට පත් කර බලාපොරොත්තු ඇති කරලමිනි.දැන් තරුණයා දුරකතනයෙන් නිතර කථා කරන අතර ඇගේ නිවසටද පැමිණ ඇය හා කතා බස් කරයි. දුව ගෙදර නැති අවස්ථාවලදී මව දුරකථනයෙන් තරුණයා සමග කතා කිරීම ද නිරන්තයෙන් සිදුවිය. මෙම කතාව දුරදිග යාමේ ප්‍රතිඵලයක් ලෙස තරුණයා නිතර පෙම්වතියගේ නිවසට ඒමට පුරුදු විය.තම සහෝදරිය සමග විවාහ ගිවිසගන නැතත් නිතර ගෙදරට එන තරුණයා ගැන පුංචි සැකයක් නිවසේ අයට ඇති වීමෙන් ඔවුන්ගේ අවධානය වැඩිවිය. ටික දිනක් ගත විය. දිනක් කිසිවෙකුත් නැති වේලාවක තරුණයා පැමිණියේ ය. දුව ගෙදර නොවූ නිසා මව ඉතා ආදරයෙන් පිළිගෙන පෙම් බස් දොඩමින් නිදැල්ලේ පෙම් සයුරේ ගිලෙමින් සිටියදී තම පුතුන් දෙදෙනාගේ පැමිණීම නිසා මහත් අපහසුතාවයට පත් විය. පුතුන් දෙදෙනාටද මහත් ලැජ්ජාවක් ඇති විය.තරුණයාට තරවටු කර ගෙදරින් පිටව යන ලෙස පැවසීය. මල්ලි කෑගහන්න එපා. අහල පහළ අයට ඇහෙයි. කාටත් ලැජ්ජයිනේ පවසමින් තරුණයා අඩියට දෙකට නිවෙසින් පිටවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=s1112121</link>
    <topic>සමස්ත තරගය ජයගත් යුද හමුදාවේලක්‍ෂ්මන් මෝටර් රථය හිමිකර ගනී</topic>
    <author>ජගත් ගුණවර්ධන</author>
    <content>ජාතික තරුණ සේවා සභාව හා යෞවන කටයුතු හා නිපුණතා සංවර්ධන අමාත්‍යාංශය එක්ව සංවිධාන කළ ශ්‍රී ලංකා යූත් පාපැදි සවාරියේදී (ඊධභප ඤඥ ඉපඪ ඹ්චදඬච කධභබඩ 2011) තෙවන අදියර පැය 2:30.08 කින් ජයගත් ලක්ෂ්මන් විජේරත්න සමස්ත තරගාවලියේ වීරයා බවට පත්වෙමින් රුපියල් ලක්‍ෂ 19ක් පමණ වටිනා අලුත්ම මෝටර් රථයකට හිමිකම් කීමට සමත් විය.පාපැදි තරග ඉතිහාසයේ ජයග්‍රාහකයකුට පිරිනැමූ විශාලතම ත්‍යාගයට හිමිකම් කී ශ්‍රී ලංකා යුද හමුදාවේ ලක්ෂ්මන් විජේරත්නට ගතවූ කාලය පැය 8:24.32කිකිලෝ මීටර් 366ක දුරක් අදියර තුනකින් සමත් වූ තරගයේ තෙවැනි අදියර තිස්සමහාරාමයෙන් 10දා කතානායක චමල් රාජපක්‍ෂ මහතාගේ සුරතින් ආරම්භ වූයේ රැස්ව සිටි විශාල ප්‍රේක්‍ෂක පිරිසකගේ ඔල්වරසන් මධ්‍යයේදීය.තිස්සමහාරාමයෙන් ඇරඹි තරගය මිරිජ්ජවිල, අම්බලන්තොට, නෝනගම, රන්න, තංගල්ල, දික්වැල්ල හරහා කිලෝ මීටර් 110ක දුරක් ගෙවා මාතරට පැමිණි තෙවැනි අදියරේ ජයගත් යුද හමුදාවේ ලක්‍ෂ්මන් විජේරත්න තරගය නිමාවට කිලෝමීටර් 5ක් පමණ තිබියදී එක පොකුරට ගමන්ගත් තරගකරුවන්ගෙන් මිදී වේගයෙන් තරග අවසානය දක්වා තනිව පැමිණීමට සමත් විය.තෙවන අදියරේ දෙවැනි ස්ථානයට පත්වූ නාවික හමුදාවේ ඉෂාන් සඳකැළුම් පැය 2 :30.26ක් ගත කළ අතර ගුවන් හමුදාවේ කුමාර අබේසිංහ තෙවැනි ස්ථානයට පත්විය.තරගය නිමාවීමට පෙර එක පොකුරට පැමිණි පාපැදිකරුවන් අතරට නොසැළකිලිමත් ලෙස ප්‍රේක්‍ෂකයකු එල්ල කළ ජල ප්‍රහාරයක් හේතුවෙන් අනපේක්‍ෂිත අනතුරකට මුහුණදුන් ක්‍රීඩකයන් කිහිපදෙනෙක් තුවාල ලැබීම කනගාටුවට කරුණක් වුයේ තරගයේ වේගය ද ඉන් අඩාල වී ජය කණුව පෙනි පෙනී ක්‍රීඩකයන් කිහිප දෙනෙකුගේම බලාපොරොත්තු සුන් වීම නිසාය.තරගයේ පළමු හා දෙවැනි අදියර නිමාවට පත්වන විට සමස්ත තරගාවලියේ පෙරමුණ ගෙන කහ ජර්සිය දිනාගෙන සිටි යුද හමුදාවේ දිලිප ප්‍රභාත්ට සමස්ත තරගාවලියේ දී හිමි වූයේ දෙවැනි ස්ථානයයි. තෙවැනි ස්ථානයට පත්වූයේද යුද හමුදාවේම සමීර චතුරංගය.සමීර චතුරංග අවසන් තරගයට මුහුණ දුන්නේ ඉතාම දුක්බර ආරංචියකින් හදවත සසල කරගනිමිනි. තම ආදරණීය පියාගේ හදිසි වියෝවෙන් කම්පාවට පත්වී තරගාවලිය අතරමග නතර නොකොට ධෛර්යයෙන් හා නොපසුබස්නා උත්සාහයෙන් තරගයේ රැඳී සිටිමින් ජයග්‍රහණය කරා ගමන් කිරීම පැසසුම් සහගතය.තරගයේ වේගය මැනීමේදී දිලිප ප්‍රභාත් සහ ජීවන් ජයසිංහ ලකුණු 18 බැගින් හිමිකර ගෙන සිටි අතර සමස්ත තරගාවලියේ ඉදිරියෙන් සිටි දිලිප ප්‍රභාත් වේගය මැනීමේ පියවර ජයග්‍රහණය හිමිකර ගනු ලැබීය.තරගයේ කණ්ඩායම් ජයග්‍රහණය ද යුද හමුදා ‘ ඒ ‘ කණ්ඩායමට හිමිවිය. එම කණ්ඩායමට ලක්‍ෂ්මන් විජේරත්න, වසන්ත හරිස්චන්ද්‍ර හා අසේල සිසිර කුමාර එක්වී සිටියහ. දෙවැනි ස්ථානයට ගුවන් හමුදාවේ ‘ ඒ’ කණ්ඩායම පත්විය.ඒ සඳහා කුමාර අබේසිංහ , ජීවන් ජයසිංහ හා බුද්ධික වර්ණකුලසූරිය එක්වී සිටියහ.යුද හමුදා ‘’බී” කණ්ඩායම තෙවැනි ස්ථානයට පත්වූ අතර ගයාන් කුමාර, දේශික රාජපක්‍ෂ හා සනත් ජයසිංහ ඊට ඇතුළත්ව සිටියහ.තරගාවලියේ අවසානය සිදුවූ මාතර සනත් ජයසූරිය ක්‍රීඩාංගණය අසලට යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, ජාතික තරුණසේවා සභාවේ සභාපති ලලිත් පියුම් පෙරේරා, පාර්ලිමේන්තු මන්ත්‍රී හේමාල් ගුණසේකර, මාතර නගරාධිපති සොසින්ද්‍ර හඳුන්ගේ යන මහත්වරු එක්ව සිටි අතර ජයග්‍රාහකයන්ට මල්කළඹ හා ජර්සි පිරිනැමීම හා මෝටර් රථයේ යතුර ප්‍රදානය කිරීම ඇමැති ඩලස් අලහප්පෙරුම මහතාගේ සුරතින් සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=s1112122</link>
    <topic>දකුණු ආසියාවේ පාපන්දු ආධිපත්‍යය හයවැනි වරටත් ඉන්දියාව සතුවෙයි</topic>
    <author>ප්‍රින්ස් ගුණසේකර</author>
    <content>දකුණු ආසියාවේ පාපන්දු ආධිපත්‍ය හයවැනි වරටත් සතුකරගත් ඉන්දීය ක්‍රීඩකයෝ ඇමෙරිකානු ඩොලර් 50000ක් හා සූරතාව දිනා ගත්හ.නවදිල්ලි නුවර ශ්‍රී ජවහල්ලාල්නේරු ක්‍රීඩාංගණයේ ඊයේ පැවැති ඉන්දිියාව හා ඇෆ්ගනිස්තානය අතර අවසන් මහා තරගයේදී ගෝල් 4-0ක ජයක් ඉන්දියාව සතුවිය.තරගයේ පළමු භාගයේදී ගෝල් වාර්තා නොවූ අතර දෙවැනි භාගයේදී ඇෆ්ගනිස්තාන ගෝල් රකින්නාට රතු කාඩ්පත් පෙන්වා පිටියෙන් ඉවත් කිරීමට විනිසුරු තීරණය කළේය. ඇෆ්ගනිස්තාන ක්‍රීඩකයකුගේ අවහිර කිරීමක් හේතුවෙන් ඉන්දීය ඉදිරිපෙල ක්‍රීඩක සුනිල් චෙට්රි දඩුවම් සීමාවේ ඇදවැටීමත් සමග ඇෆ්ගනිස්තාන ගෝල් රකින්නා අනිසි මැදිහත්වීමක් දැක්වීමේ වරදට ඔහුට රතු කාඩ්පත් අවවාද හිමිවිය. එම අවස්ථාවේදි ලැබුණු දඬුවම් පහර සාර්ථක කර ගැනීමට සුනිල් චෙට්රි සමත්විය. අනතුරුව ක්ලිෆර්ඩ් මිරැන්ඩො, ජේ.ජේ. ලාල් හා සුසිල් කුමාරසිංහ තවත් ගෝල් තුනක් ඉන්දීය පිලට එක් කළේය.යුද්ධය හේතුවෙන් බොහෝ කලක් පාපන්දු පිටියෙන් ඈත්ව සිටි ඇෆ්ගනිස්තානය ප්‍රධාන පෙලේ පාපන්දු තරගයක අවසන් මහා තරගයකට පැමිණි පළමු අවස්ථාව මෙය විය.ඉන්දීය පිල වෙනුවෙන් මේ තරගාවලිය පුරා ප්‍රබල දස්කම් පෑ සුනිල් චෙට්රි අවසන් තරගයේ වීරයාට හිමි සම්මානය දිනා ගත්තේය. තරගාවලියේ ගෝල් 7ක් ලැබූ චෙට්රි වැඩිම ගෝල්ලාභියාට හිමි කුසලානය, විනය ගරුක ක්‍රීඩකයාට හිමි සම්මානය හා තරගාවලියේ වටිනාම ක්‍රීඩකයාට හිමි සම්මානය ද දිනා ගත්තේය. ඉන්දීය සුපිරි ක්‍රීඩක සුනිල් චෙට්රි ට මරුටි වර්ගයේ වටිනා මෝටර් රථයක් ද පිරි නැමිණි.සූරතාව හා මුදල් ත්‍යාගය ඉන්දීය නායක ක්ලයිමැක්ස් ලෝරන්ස් වෙත පිරිනමද්දී පනස්දහසකට අධික පේ‍්‍රක්ෂක පිරිසකගේ ඔල්වරසන් හඩ ජවහල්ලාල්නේරු ක්‍රීඩාංගණය පුරා රැව් දුන්හ. ඉන්දීය පාපන්දු පිලේ පුහුණුකරු ඉන්දීය ජාතික සාවියෝ මැඩෝරා මහතාට ඉන්දීය පාපන්දු සම්මේලනය මගින් විශේෂ ත්‍යාග ප්‍රදානය කිරීමට කටයුතු යොදා තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=s1112123</link>
    <topic>මන්ත්‍රීවරු කතානායක කුසලානය දිනති</topic>
    <author>මහින්ද අලුත්ගෙදර</author>
    <content>ක්‍රීඩා අමාත්‍යාංශය සංවිධාන කළ මැති ඇමැති ක්‍රිකට් තරගාවලියේදී ලකුණු 71ක ජයක් හිමි කර ගත් මන්ත්‍රී කණ්ඩායම කතානායක කුසලානය දිනා ගැනීමට ඊයේ සමත්විය.කාසියේ වාසිය දිනූ ඇමැති කණ්ඩායමේ නායක සුසිල් පේ‍්‍රමජයන්ත මහතාගේ ආරාධනයෙන් මන්ත්‍රී කණ්ඩායම පළමු පන්දුවට පහර දුන් අතර නියමිත ඕවර 20 අවසානයේ කඩුලු 8ක් දැවී ලකුණු 176ක් රැස් කළේය.නායක සනත් ජයසූරිය ලකුණු 36ක් ද අකිල විරාජ් කාරියවසම් ලකුණු 32ක් ද, නිරංජන් වික්‍රමසිංහ ලකුණු 27ක් ද තිලංග සුමතිපාල ලකුණු 16ක් ද, දයාසිරි ජයසේකර ලකුණු 14ක් ද රැස් කළහ.පන්දු යැවීමේදී විමල් වීරවංශ ලකුණු 34කට කඩුලු 3ක් ද, රෝහණ දිසානායක, ඉන්දික බණ්ඩාරනායක, පේ‍්‍රමලාල් ජයසේකර හා ඩලස් අලහප්පෙරුම එක් කඩුල්ල බැගින් දවා ගත්හ.පිළිතුරු ඉනිම ක්‍රීඩා කළ ඇමැතිවරුන්ගේ කණ්ඩායමට වර්ෂාවෙන් බාධා එල්ල වුවද නියමිත ඕවර 20 අවසානයේ දී ලබා ගත හැකි වූයේ කඩුලු 7ක් දැවී ලකුණු 105 ක් පමණි.ඇමැති කණ්ඩායම වෙනුවෙන් ඉන්දික බණ්ඩාරානයක ලකුණු 19ක් ද මහින්දානන්ද අළුත්ගමගේ ලකුණු 12 ක් ද, ඩලස් අලහප්පෙරුම ලකුණු 11ක් ද, රෝහණ දිසානායක ලකුණු 10ක් ද, විනයාගමුර්ති මුරලිදරන් නොදැවී ලකුණු 10ක් රැස් කළහ.පන්දු යැවීමේදී සාරානාත් බස්නායක ලකුණු 8කට කඩුලු 2ක් ද හර්ෂ ද සිල්වා ලකුණු 13කට කඩුලු 2ක් ද සනත් ජයසූරිය ලකුණු 14කට කඩුලු 2ක් ද ගයන්ත කරුණාතිලක ලකුණු 5කට එක් කඩුල්ලක් ද දවා ගත්හ.දක්ෂතම පන්දු යවන්නා ලෙස මන්ත්‍රී හර්ෂ ද සිල්වා හා දක්ෂතම පිතිකරු ලෙස මන්ත්‍රී අකිල විරාජ් කාරියවසම් ද තරගයේ වීරයා ලෙස ඇමැති ඩලස් අලහප්පෙරුම සම්මාන ලැබීය.ජනාධිපති මහින්ද රාජපක්ෂ මහතා සහ ශිරන්ති රාජපක්ෂ මැතිණිය ගේ සහභාගීත්වයෙන් පැවැති මේ තරගාවලියේ ත්‍යාග ප්‍රදානය කතානයක චමල් රාජපක්ෂ මහතාගේ අතින් සිදුවිය.මන්ත්‍රී කණ්ඩායම කඩුලු 8ක් දැවී (ඕවර 20) 176- සනත් ජයසූරිය 36, අකිල විරාජ් කාරියවසම් 32, නිරංජන් වික්‍රමසිංහ 27, තිලංග සුමතිපාල 16, දයාසිරි ජයසේකර 14 (විමල් වීරවංශ 34/3, රෝහන දිසානායක 13/1, ඉන්දිය බණ්ඩාරනායක 23/1, පේ‍්‍රමලාල් ජයසේකර 24/1, ඩලස් අලහප්පෙරුම 32/1)ඇමැති කණ්ඩායම කඩුලු 7ක් දැවී (ඕවර 20) 105- ඉන්දික බණ්ඩාරානයක 19, මහින්දානන්ද අළුත්ගමගේ 12, ඩලස් අලහප්පෙරුම 11, රෝහණ දිසානායක 10, විනයාගමුර්ති මුරලිදරන් (නොදැවී) 10, කෙහෙලිය රඹුක්වැල්ල (නොදැවි) 6 (සාරානාත් බස්නායක 8/2, හර්ෂ ද සිල්වා 13/2, සනත් ජයසූරිය 14/2, ගයන්ත කරුණාතිලක 5/1).</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=s1112124</link>
    <topic>සනත් ජයසූරිය ගුවන් හමුදාවට එක්වෙයි</topic>
    <author>ෆවුස් මොහොමඩ්</author>
    <content>ලෝක පූජිත ක්‍රිකට් ක්‍රීඩක සනත් ජයසූරිය ශ්‍රී ලංකා ගුවන් හමුදා ක්‍රිකට් කණ්ඩායමට එක්වී සිටියි. දැන් පැවැත්වෙන අන්තර් සමාජ පි‍්‍රමියර් ලීග් එක්දින තරගාවලියේදී ගුවන් හමුදාව නියෝජනය කරමින් ඔහු තරග වදිනු ඇත.දීර්ඝ කාලීන ක්‍රිකට් දිවියේ අත්දැකීම් ගුවන් හමුදා ක්‍රීඩකයන් සමඟ බෙදා හදාගැනීමේ අරමුණින් ඔහු මෙසේ ගුවන් හමුදා ක්‍රිකට් කණ්ඩායම නියෝජනය කරයි. එක්දින තරගාවලියට අමතරව ලබන 20 වැනිදා ඇරැඹෙන අන්තර් සමාජ පි‍්‍රමියර් ලීග් තුන්දින තරගාවලියේ දී ද ජයසූරිය ගුවන් හමුදාව නියෝජනය කරනු ඇත.පි‍්‍රමියර් ලීග් එක්දින තරගාවලිය යටතේ අද (12) පැවැත්වෙන ගුවන් හමුදා – වරාය අධිකාරිය අතර තරගයට ජයසූරිය කී‍්‍රඩා කරයි.මෙවර පි‍්‍රමියර් ලීග් තරගාවලියේ දෙවැනි කොටසෙන් තරග වදින ගුවන් හමුදාව මේ දක්වා තරග 3 කට සහභාගි වී ඇති අතර ජය ලබා ඇත්තේ එක් තරගයකින් පමණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=s1112125</link>
    <topic>මාධව වර්ණපුර සී. සී. සී. පිලට ජය ගෙනේ</topic>
    <author>ෆවුස් මොහොමඩ්</author>
    <content>විශිෂ්ට පිතිහරඹයක නිරතවූ මාධව වර්ණපුර නොදැවී ලකුණු 106 ක් රැස්කරමින් අන්තර් සමාජ පි‍්‍රමියර් ලීග් එක්දින තරගාවලියේ දෙවැනි කොටස යටතේ බී. ආර්. සී. පිල සමඟ සී. සී. සී. පිටියේ පැවැති තරගයෙන් කඩුලු 3 ක ජයක් කරා සී. සී. සී. පිල මෙහෙයවීමට සමත් විය.පන්දු 125 කට මුහුණ දුන් වර්ණපුර හතරේ පහර 12 ක් සහ හයේ පහර 2 ක් සිය දර්ශනීය ඉනිමට එක්කර ගත්තේය.බී. ආර්. සී. 201 සියලු දෙනා දැවී (ඕවර 47.4) - නිමේෂ් පෙරේරා 81, තමර අබේරත්න 46, (සමන් ජයන්ත 15/4)සී. සී. සී. 205/7 (ඕවර 44.2) - මාධව වර්ණපුර නොදැවී 106 (නිමේෂ් පෙරේරා 31/2, සුවන්ජි මදනායක 38/2)රාගම ක්‍රිකට් කණ්ඩායමට එරෙහිව පළමු කොටසේ එක්දින තරගාවලියේදී කඩුලු 6 ක ජයක් අත්කර ගැනීමට හලාවත මේරියන්ස් පිල සමත්විය.රාගම 99 සියලු දෙනා දැවී (ඕවර 39) - ඉයන් ඩැනියෙල් 29, (අරෝෂ් ජනෝධ 17/3, ජානක ගුණරත්න 11/2, මලින්ද පුෂ්පකුමාර 25/2)හලාවත 100/4 (ඕවර 24.2) - මහේල උඩවත්ත 28, ළහිරු වේරගල නොදැවී 28 (ළහිරු ජයරත්න 10/2, නිලංක ප්‍රේමරත්න 20/2)කෝල්ට්ස් පිලට එරෙහිව ඩක්වර්ත් ලුවිස් ක්‍රමවේදය යටතේ ලකුණු 19 ක ජයක් වාර්තා කිරීමට මුවර්ස් පිල සමත් විය. තරගයේ ජයග්‍රහණය ඕවර 33.2 කදී ලකුණු 184 ක් ලබාගැනීමට කෝල්ට්ස් පිලට සිදු වී තිබිණි. නමුත් කෝල්ට්ස් පිලට ලබාගත හැකි වූයේ කඩුලු 6 කට ලකුණු 164 ක් පමණි.මුවර්ස් 257/9 (ඕවර 50) - කාංචන ගුණවර්ධන 79, හසන්ත ප්‍රනාන්දු 54, ශෙහාන් ජයසූරිය 53 (කනිෂ්ක ඇල්විටිගල 46/4)කෝල්ට්ස් 164/6 (ඕවර 33.2) - චතුර පීරිස් නොදැවී 48, දිල්රුවන් පෙරේරා 33, අනුක් සිල්වා 31 (දිල්හාර ලොකුහෙට්ටිගේ 35/3)එන්. සී. සී. හා බදුරලිය පිල අතර පැවැති තරගයෙන් කඩුලු 8 ක පහසු ජයක් ලබා ගැනීමට එන්. සී. සී. පිල සමත් විය.බදුරලිය 121 සියලු දෙනා දැවී (ඕවර 43.4) - අසංක සිල්වා නොදැවී 57 (සොහාන් බොරලැස්ස 7/3)එන්. සී. සී. පිල 125/2 (ඕවර 17.5) - යොහාන් ද සිල්වා 44ලංකන් පිල සමඟ පැවැති තරගය ඩක්වර්ත් ලුවිස් ක්‍රමවේදය යටතේ ලකුණු 63 කින් ජය ගැනීමට එස්. එස්. සී. පිල සමත් විය. ඕවර 32 කදී ලකුණු 166 ක ඉලක්කයක් හඹා ගිය ලංකන් පිලට ලබාගත හැකි වූයේ කඩුලු 7 කට ලකුණු 102 ක් පමණි.එස්. එස්. සී. 208 සියලු දෙනා දැවී (ඕවර 48.1) - ධනුෂ්ක ගුණතිලක 63, කෞෂාල් ලොකුආරච්චි 36 (සුජීව සිල්වා 38/3)ලංකන් පිල 102/7 (ඕවර 32) - ධනුක පතිරණ 26 (සචිත්‍ර සේනානායක 9/2, අමිල් ප්‍රසාද් 30/2)කුරුණෑගල යොවුන් කණ්ඩායම සමඟ පැවැති දෙවැනි කොටසේ තරගයෙන් ලකුණු 103 ක ජයක් වරාය අධිකාරි පිලට හිමිවිය.වරාය 243 සියලු දෙනා දැවී (ඕවර 49.4) - හෂාන් ගුණතිලක 98, දිනූෂ ප්‍රනාන්දු 39, තරිඳු මෙන්ඩිස් 34 (නාරද රත්නායක 45/3)කුරුණෑගල යොවුන් පිල 140 සියලු දෙනා දැවී (ඕවර 40.2) - උදේශ් පෙරේරා 46, සජිත් කැලුම්පි‍්‍රය 32 (සංජය ප්‍රනාන්දු 19/3, චානක කොමසාරු 23/3, ෂානුක දිසානායක 27/3)සරසන්ස් හා පොලිස් පිල අතර පැවැති තරගයෙන් ලකුණු 117 ක ජයක් වාර්තා කිරීමට සරසන්ස් පිල සමත්විය.සරසන්ස් 247 සියලු දෙනා දැවී (ඕවර 49.1) - අමිල සඳරුවන් 68, ළහිරු ශ්‍රී ලක්මාල් 65, නුවන් කාවින්ද 40 (රුෂාන් ගයන්ත 32/3)පොලිසිය 130 සියලු දෙනා දැවී (ඕවර 36.1) - රුෂාන් ගයන්ත නොදැවී 27, (සුවින්ද සිල්වා 18/3, චානක රණවීර 34/3)යුද හමුදාවට එරෙහිව ඩක්වර්ත් ලුවිස් ක්‍රමවේදය යටතේ ලකුණු 99 ක ජයක් වාර්තා කිරීමට නාවික හමුදාව සමත් විය. ඕවර 20 කදී ලකුණු 174 ක ජයග්‍රාහී ඉලක්කයක් හඹා ගිය යුද හමුදාවට ලබාගත හැකි වූයේ කඩුලු 8 කට ලකුණු 74 ක් පමණි.නාවික 196 සියලු දෙනා දැවී (ඕවර 49.2) - චන්දිම සිල්වා 46, ගයාන් ක්‍රිස්ටෝපර් 38 (රොෂාන් ජයතිස්ස 37/5, මංජුල ද සොයිසා 14/3)යුද 74/8 (ඕවර 20) - මොහොමඩ් ෆෙෂාල් 36 (උදාර ලක්මාල් 21/3, බුද්ධික ද අල්විස් 5/2).</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=f1112121</link>
    <topic>ළඟදීම අපේ පාර්ලිමේන්තුවත් ඊ - පාර්ලිමේන්තුවක් කරනවා</topic>
    <author>සුභාෂිනි සේනානායක</author>
    <content>නියෝජ්‍ය කථානායක චන්දිම වීරක්කොඩි මහතා සමඟ වර්තමාන දේශපාලන තත්ත්වය හා සමාජීය තත්ත්වයන් පිළිබඳ දිනමිණ කළ සංවාදයකි.රට පුරා සිටින ජනතා ඡන්දයෙන් තේරී පත්වූ මන්ත්‍රීවරුන් පිරිසක් පාර්ලිමේන්තුව නියෝජනය කරනවා. විවිධ දේශපාලන, පෞද්ගලික මතිමතාන්තර තිබෙන මන්ත්‍රීවරුන් 225 ක් මෙම පාර්ලිමේන්තුව නියෝජනය කරනවා.අණ පනත්, තත්ත්වයන්, විධිවිධාන, පිළිබඳ අවබෝධයක් මෙම පාර්ලිමේන්තුව තුළ දී තබා ගත යුතුයි.විසිඑක් ලක්‍ෂයක් ජනතා හඬ නියෝජනය කරමින් මෙම මන්ත්‍රීවරුන් පාර්ලිමේන්තුව තුළ පෙනී සිටිනවා.මේ රටේ ජනතා මතය යම් යම් කාලයන්ට අනුව වෙනස් වී තිබෙනවා. පාර්ලිමේන්තු මන්ත්‍රීවරුන්ගේ මෙන්ම මේ රටේ ජනතාවගේ ද ගෞරවය ආරක්‍ෂා කරමින් හා සියලු දෙනාගේ සහයෝගය ලබාගෙන මෙම කාර්යයේ නියැළීම අභියෝගයක්.එම අභියෝගය ජය ගැනීමට කථානායක චමල් රාජපක්‍ෂ මහතා ලබාදෙන සහයෝගය, මඟ පෙන්වීම විශාල පිටුවහලක්.පාර්ලිමේන්තු සම්ප්‍රදායත්, රීති වැනි දේ පිළිබඳ පැහැදිලි අවබෝධයක් ලබා ගන්නට හැකියි. එදිනෙදා එකිනෙකට වෙනස් තත්ත්වයන්ට මුහුණ දීමටත් මේ මඟින් අවස්ථාව ලැබුණා.එවැනි පිරිහීමක් දක්නට නැහැ. නිහඬ සහ වැදගත් බහුතරයක් පාර්ලිමේන්තුව තුළ සිටිනවා. අතළොස්සක් තමයි මෙසේ හැසිරෙන්නේ.මන්ත්‍රීවරුන් ගේ හැසිරීම් පිළිබඳ මෙන්ම විනය කැඩුණ අවස්ථාවල විවිධ තීන්දු තීරණ කථානායකතුමා ක්‍රියාත්මක කළා. පසුගියදා එවැනි තීන්දුවක් ලබාදීමටත් කථානායක තුමා ක්‍රියා කළා.හඬ නඟන අතළොස්සක් දෙනා නිසා පාර්ලිමේන්තුව තුළ විනය පිරිහී තිබෙන බව සමාජයට පෙනෙනවා. ඒත් අප සිතන තරම් විශාල සිදුවීම් පාර්ලිමේන්තුව තුළ දක්නට නැහැ.පසුගිය කාලය තුළ දී සිදු වූ අප්‍රසන්න සිදුවීම් කීපයක් තිබූ බව ඇත්ත. එවැනි සිද්ධීන් යළි ඇති නොවේවී කියා අප විශ්වාස කරනවා.කොළඹ සිට ගාල්ලට යන අයෙකුට පැය තුන හමාරක් වැනි කාලයක් ගමනට ගත වෙනවා. මෙම ගැටලුව නිසා සංචාරකයින් රට තුළ ගමන් කරන කාලය අඩු වෙනවා. ගාල්ලට එනවා අඩුයි.සංස්කෘතික බැඳීම්, වැරදි වැටහීම් නැතිවී ඉදිරියට යන්න විශාල ගමන් මඟක ආරම්භක ප්‍රවේශයක් දක්‍ෂිණ අධිවේගී මාර්ගය ලබා දී තිබෙනවා.මෙම අධිවේගී මාර්ගය ගාල්ල දිස්ත්‍රික්කයට ලැබුණු ආශීර්වාදයක් මෙන්ම වරප්‍රසාදයක් බව ද කිව යුතුයි. මෙම මාර්ගය හම්බන්තොට දිස්ත්‍රික්කය දක්වා ඉදිකිරීම් සිදු කෙරෙනවා. හම්බන්තොට දිස්ත්‍රික්කයේ වරාය ඉදිවී අවසන්. මත්තල ගුවන්තොටුපළේ ඉදිකිරීමේ කටයුතු මේ දිනවල සිදු කෙරෙනවා. කොළඹ කටුනායක බණ්ඩාරනායක ජාත්‍යන්තර ගුවන්තොටුපළ මෙන්ම කොළඹ ජාත්‍යන්තර වරාය, හම්බන්තොට ගුවන් තොටුපළ හා වරාය අතර ගමනාන්ත මෙම අධිවේගී මාර්ගය තුළින් සිදු කෙරෙනවා.මෙය ආයෝජකයින්ට, කර්මාන්තශාලා හිමියන්ට ගුවන් මගීන්ට මෙන් සුළු හා මධ්‍ය පරිමාණ කර්මාන්ත කරුවන්ටත් තෝතැන්නක් බව කිව යුතුයි.ගාල්ල කොග්ගල ගුවන් තොටුපළත් ඉදිරියේ දී වාණිජ මට්ටමින් හැසිරවීමට සංවර්ධනය වෙනවා. මේ යටතේ ආයෝජනය සඳහා ගාල්ලට එන ආයෝජකයකු වරප්‍රසාද ලබන අයකු බවට පත්වන බව කිව යුතුයි. හම්බන්තොටට පැය දෙකෙන් යන්න ගාල්ල සිට හැකි වෙනවා. කටුනයායක ට මිනිත්තු 40 ක් පමණයි කාලය ගත වන්නේ.අන්තර් ජාතික සබඳතා පවත්වා ගෙන යන ආයෝජකයකුට සියලු පහසුකම් තිබෙන ආර්ථික මධ්‍යස්ථානයක් බවට ගාල්ල නගරය ඉදිරියේ දී පත්වේවි.ගාල්ල දිස්ත්‍රික්කයේ ජතතාව බහුතරයක් අධ්‍යාපනය ලැබූ බුද්ධිමත් ජනතාවක්. මේ අය සඳහා ඍජු හා වක්‍ර රැකියා විශාල ප්‍රමාණයක් ඉදිරියේ දී නිර්මාණය වේවි.සංචාරක කර්මාන්තයේ ආකර්ෂණය දිනාගත් ගාල්ල දිස්ත්‍රික්කය සංචාරකයින් සඳහා සංවර්ධන මංපෙත් මේ තුළින් ළඟා කර ගන්නා අතරම 2013 වසරේ අපේක්‍ෂා කරන සංචාරක ඉලක්කය සපුරා ගැනීමට මෙම අධිවේගී මාර්ගය මහත් පිටුවහලක් වන බව කිව යුතුයි.වසර 30 පුරා රට වෙළාගත් ආර්ථිකය විනාශ කරමින් දහස් ගණන් මිනිස් ජීවිත බිලිගත් ත්‍රස්තවාදය අවසන් කර මේ වනවිට වසර 2 ක් ගත වී අවසන්.දැන් අප වෙත ඇති ඉලක්කය වන්නේ ආර්ථික සංවර්ධනය ගොඩනැංවීම යි. ජනාධිපති මහින්ද රාජපක්‍ෂ මහතා ප්‍රමුඛ රජයේ අරමුණත් එයයි. සංවර්ධන ඉලක්ක කරා ළඟා විය හැකි සෑම අවශ්‍යතම සංවර්ධන කේන්ද්‍ර කර ගත් සහන සලසමින් ආර්ථිකය ගොඩනැංවීම ඉලක්ක කරගත් අයවැයක් තමයි මෙවර ඉදිරිපත් කර තිබෙන්නේ.ඉතිහාසය පුරා මෙවැනි සහන ලබා දෙමින් සංවර්ධන ඉලක්ක ජය ගැනීමට ඉදිරිපත් කළ අයවැයක් නොමැති බවයි මගේ හැඟීම. මෙවර අයවැය මඟින් සෞඛ්‍යයට හා අධ්‍යාපනයට විශාල මුදලක් වෙන්කර තිබෙනවා. විපක්‍ෂය චෝදනා කරනවා අධ්‍යාපනයට හා සෞඛ්‍යයට වෙන් කළ මුදල ප්‍රමාණවත් නැහැයි කියා.එහෙත් මධ්‍යම රජයට අයත් පාසල් තිබෙන්නේ ඉතා සුළු සංඛ්‍යාවක්. පළාත් සභාව යටතේ පාලනය වන පාසල් බහුතරයක් මේ රටේ තිබෙන්නේ. රෝහල් වුණත් එහෙම යි. මධ්‍යම රජයට අයත් වන්නේ මහ රෝහල් පමණයි. අනෙකුත් ග්‍රාමීය හා පළාත් රෝහල් පාලනය වන්නේ පළාත් සභා යටතේ යි. විපක්‍ෂයට මේ දේ වටහා ගැනීමට බැරිව හෝ රටේ ජනතාව අතර බොරු චිත්‍රයක් මවාපෑමට යි වෙන් කළ මුදල් ප්‍රමාණය මදි බව කියන්නේ.ඉහළම සෞඛ්‍ය තත්ත්වන් තිබෙන රටක් ශ්‍රී ලංකාව. දකුණු ආසියාවේ හොඳම සෞඛ්‍ය තත්ත්වයන් ඇති රටක් ලෙස ශ්‍රී ලංකාව නම් කර තිබෙන අතර නිදහස් අධ්‍යාපනය ලබාදෙන රටවල් කීපයත් අතුරින් ශ්‍රී ලංකාව ඉදිරියෙන් සිටිනවා. දේශපාලන වාසි තකා තිබෙන තත්ත්වය විකෘති කර හුවා දැක්වීම හොඳ නැහැ.ජනාධිපතිතුමා වෙනුවෙන් වෙන් කළ මුදල් පිළිබඳව කථා කරනවා. විපක්‍ෂ නායකතුමාට වෙන් කළ මුදල පිළිබඳව කථා කරන්නේ නැහැ. ජනාධිපතිතුමා වෙනුවෙන් වෙන් කළ මුදල ආයතන 22 ක් සඳහායි වෙන්කර තිබෙන්නේ. විපක්‍ෂ නායක තුමාට සියලු පහසුකම් සහිත විපක්‍ෂ නායක කාර්යාලයක් මෙම රජය ඉදිකර දී තිබෙනවා. ඇයි මේවා ගැන කථා කරන්නේ නැත්තේ. එක්සත් ජාතික පක්‍ෂයේ ඇතැම් අය එම විපක්‍ෂනායක කාර්යාලය ඉදිකර දුන්නටත් විරුද්ධයි.විපක්‍ෂය තම දේශපාලන ස්ථාවරත්වය රැක ගැනීම සඳහා මෙවැනි දේ පවසනවා. ඔවුන් සටන් පාඨ නිර්මාණය කිරීමට දක්‍ෂයි. ඒ අයගේ රැඳීම තියෙන්නේ මේ සටන් පාඨ මත.එහෙත් මේ රටේ විපක්‍ෂයේ වගකීම ඔවුන් ඉටු කරන්නේ නැහැ. ඔවුන් කළ යුත්තේ සාමය ස්ථාපිත කළ රටේ සංවර්ධනයට දායක වීමයි.මේ වනවිට ශ්‍රී ලංකා පාර්ලිමේන්තුව ඡ්- පාර්ලිමේන්තුවක් බවට පත් කිරීමේ මූලික සැකසුම් සකස් කර අවසන්. එහි පළමු අදියර සඳහා රුපියල් මිලියන 25 ක් වෙන් කර තිබෙනවා. මූලික කටයුතු සිදු කිරීමේ ටෙන්ඩරය ඉදිරි සති කීපයේ දී ඉදිරිපත් කරනවා.මේ වනවිටත් පාර්ලිමේන්තු වෙබ් අඩවියක් ආරම්භ කර තිබෙන්නේ. ඒ මඟින් ඕනෑම මන්ත්‍රීවරයෙකු අසන සියලු ප්‍රශ්න සහ පිළිතුරු ඒවා කුමන අංශ සඳහා යොමු කළා ද? සභාගත කර තිබෙන ලිපි ලේඛන, වැටුප් සහ ඔවුන්ගේ පෞද්ගලික තොරතුරු අන්තර් ජාලය ඔස්සේ ලබාගත හැකියි.කුමන අමාත්‍යාංශයක් යටතේ පිළිතුරු ලබා දුන්නත් ඒ සියලු දේ මේ අන්තර්ජාලයේ තිබෙනවා. මෙරට හෝ පිටරට සිටින ඕනෑම අයෙකුට මේ විස්තර අන්තර්ජාලය ඔස්සේ ලබා ගන්න පුළුවන්. එය අප ලැබූ විශාල ප්‍රගතියක්..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=f1112122</link>
    <topic>සෝම හිමියන් වර්තමාන භික්ෂු පරපුරට ආදර්ශයක්</topic>
    <author/>
    <content>වර්තමාන බෞද්ධ ප්‍රබෝධයේ ප්‍රමුඛයා ලෙස සැලකෙන ගංගොඩවිල සෝම හිමියන් දැයෙන් සමුගෙන අදට වසර 08ක් සපිරේ.ඒ නිමිත්තෙන් ප්‍රකට ධර්ම දේශක දියතලාවේ පියදස්සි හිමියන් සමඟ කරන ලද සාකච්ඡාවකි මේ.සෝම හාමුදුරුවෝ කියන්නේ මහා ආලෝකයක් පතුරපු තරුවක්. උන්වහන්සේ පැවිදි උනේ අවුරුදු 25 දී. අම්පිටියේ ශ්‍රී රාහුල නාහිමියනුත් අග්ගමහා පණ්ඩිත මඩිහේ පඤ්ඤාසීහ මහා නාහිමියනුත් යටතේ පැවිදි බිමට පත්වූ ශ්‍රේෂ්ඨ යතිවරයෙක්.උන්වහන්සේ පැවිදිවුනේ මහරගම ධර්මායතනයේදී. පැවිදි ආකල්ප අනුවම භික්ෂු ජීවිතය ගත කළ අයෙක් හැටියට සෝම හිමියන් හඳුන්වන්න පුළුවන්. බෝලවත්ත ආරණ්‍ය සේනාසනයෙන් ත්‍රිපිටක අධ්‍යාපනය ලැබුවේ. මාතලේ චේතියගිරි ආරණ්‍ය සේනාසනයෙත් මහඔය ප්‍රදේශයේ ආරණ්‍ය සේනාසනයකත් වැඩසිටියා.ධර්මායතනයේ භික්ෂුන් එක්වෙලා ත්‍රිපිටක සූත්‍ර සාකච්ඡාවක් කළා. එහිදී සෝම හාමුදුරුවෝ කිව්වා මම බුද්ධගයාවේ කාලයක් භාවනා කළා. ඒ කාලයේ දී තමයි මට දහම වැටහෙන්න පටන්ගත්තේ කියලා. බුද්ධ ස්තූප පොත ලියන්න බුදු හාමුදුරුවන්ගේ ආශිර්වාදයත් ලැබුණා කිව්වා.භික්ෂුවගේ ජීවිතයට භාවනාව අත්‍යවශ්‍යයයි. ඒක සෝම හිමියන් ප්‍රගුණ කළා. අල්පේච්ඡතාවය තිබුණා. මහඔය ආරණ්‍ය සේනාසනයේ වැඩවසන කාලයේ දී උන්වහන්සේ ළඟ තිබුණේ තුන් සිවුරයි. පාත්‍රයයි විතරයි.සෙරෙප්පුවක්වත් භාවිතා කෙළේ නැහැ. ව්‍යක්ත විශාරද බහ්‍රශ්‍රැත ධම්මානුධම්මපටිපන්න භික්ෂුවක් ලෙස සෝම හිමියන් හඳුවන්න පුළුවනි. උන්වහන්සේට මහා ප්‍රඥාවක් තිබුණා. ඒ නිසයි සමාජයේ සෑම ප්‍රශ්නයකටම පිළිතුරු දුන්නේ. ඒක උන්වහන්සේගේ සංසාරික පුරුද්දක්. සෝම හිමියන්ට ලැබිය යුතු ගුරුහරුකම් මඩිහේ මහ නාහිමියන්ගෙනුත් අම්පිටියේ නාහිමියන්ගෙනුත් ලැබුණා.සෝම හිමියන්ගේ අභීත ධර්මදේශනා විලාසය නිසා එවක හිටිය රජය පවා බියවුණා. උන්වහන්සේගේ ධර්මදේශනා විලාසයට විශාල පිරිසක් රොක්වුණා. එක් තැනක දී සෝම හිමියන් කීවේ මම මේ අමුතු බණක් කියන්නේ නැහැ. මම බුදුන්ගේ ධර්මයයි දේශනා කරන්නේ කියලා. ත්‍රිපිටකය ගැන ඉතා හොඳ දැනුමක් තිබුණා. වර්තමානයේ එහෙම භික්ෂුන් අඩුයි. අටුවාටීකා පවා උන්වහන්සේට කටපාඩම්ව තිබුණා.උන්වහන්සේ කිව්වේ භික්ෂුවට තිබෙන්නේ කාර්යයන් දෙකයි කියල. සිවුරු පාත්‍ර අරගෙන කැලයට ගිහිල්ලා භාවනා කිරීම නැත්නම් රට ජාතිය ආගම වෙනුවෙන් සේවය කිරීම කියල. උන්වහන්සේ කීර්ති ප්‍රශංසා පසුපස හඹා ගියේ නැහැ. පිරිකර හම්බවුනත් ඒවා පන්සල්වලට බෙදා දුන්නා. උන්වහන්සේ ලොකු පන්සල් හදන්න ලොකු වාහන ගන්න ගියේ නැහැ.ඇත්තටම උන්වහන්සේ වර්තමාන භික්ෂු පරපුරට ආදර්ශයක්. උන්වහන්සේ මනුෂ්‍යයාගේ බුද්ධියටයි හදවතටයි දෙකටම කථා කළා. අද රූපවාහිනියේ බණ කියන සියලු භික්ෂුන්ට දොර ඇරියේ සෝම හිමියන්. උන්වහන්සේ රූපවාහිනි වැඩසටහනට අවශ්‍ය ලෙස විචාරශීලීව ධර්ම දේශනා සිදුකළා. සෝම හිමියන් මේ විවර කර දුන් මාධ්‍ය දොරටුව ගැන බොහෝ දෙනෙකුට අද අමතකයි. මිසදිටු අදහස් පලවා හරින්න බෞද්ධයාට නිසි මඟ පෙන්වන්න සෝම හිමියන්ට හැකිවුණා. සෝම හිමියන් මේ ගමන ගියේ කටුක මාවතකයි.දැවැන්ත පීඩනයක් උන්වහන්සේට එල්ල කළා. කැලෑ පත්තර ගහලා මානසිකව වට්ටන්න හැදුව. නමුත් උන්වහන්සේ වැටුනේ නැහැ. කවදාහරි සත්‍යය ජයගන්නා බව උන්වහන්සේ ප්‍රකාශ කළා. පැයක බණ පැය තුනක් දක්වා දික්කළේ සෝම හිමියෝ නමුත් බෞද්ධයෝ මේ පැය තුනම ඉතා සාවධානව බණ අහගෙන හිටියා. සෝම හිමියන් බණ දේශනා කළේ රට ගොඩ ගන්නයි.සමහරු පටු අරමුණු ඉෂ්ට කර ගන්න සෝම හිමි දර්ශනය ඉදිරියට දානව. නමුත් උන්වහන්සේට පටු අරමුණු තිබුණේ නැහැ. ලොකු පන්සල් හදාගෙන වැජඹෙන්න අවශ්‍ය වුණේ නැහැ. අපි එකිනෙකාට අවංක විය යුතුයි. ශාසනමාමකත්වය ඇතිවිය යුතුයි. බුද්ධ ශාසනය රැකගන්න සියලු දෙනාම එක්වෙලා කටයුතු කළ යුතුයි. බුදුන්වහන්සේ යාපනයේ වැඩ හිටියත් දෙවුන්දර වැඩ හිටියත් ඒ අපේ බුදුන්. සිව්වනක් පිරිසම එක්වෙලා කටයුතු කළ යුතුයි. එහෙම උනොත් තමයි සෝම හිමි දර්ශනය ඉදිරියට ගෙන යන්න හැකිවෙන්නේ.උන්වහන්සේ තරුණයන්ගේ ප්‍රශ්නවලට නිසි පිළිතුරු දුන්නා. තරුණයන්ගේ මානසික පීඩාවන් හොඳින් හඳුනාගෙන හිටියා. තරුණයන්ගේ ප්‍රශ්නවලට ධර්මානුකූල පිළිතුරු ලබාදුන්නා. පංචශීල ප්‍රතිපදාව අනුව ජීවිතය හැඩගස්වා ගන්නේ කොහොමද කියලා ප්‍රායෝගිකව පැහැදිලි කරලා දුන්නා. පංචශීල ප්‍රතිපදාව ආරක්ෂා කිරීමෙන් සමාජයට ;වන සේවාව කියලා දුන්නා. ධර්ම පිපාසයෙන් ඉන්නා ජනතාවට නිසි ලෙස ධර්මය බෙදා දුන්නා.ඒ නිසා තරුණ තරුණියෝ විශාල වශයෙන් උන්වහන්සේගේ බණ අහන්න ආවා. එදා සෝම හිමියන්ගේ බණ අහලා මත්පැන්වලට ඇබ්බැහිවූවන් මත්පැන් බීම අත්හැරියා. සෝම හිමියන් රැල්ලක් ගොඩනැගුවේ නැහැ. එහෙම කියනවානම් බුදුන්වහන්සේත් ඒ කාලයේ රැල්ලක් ගොඩනැගුවා වෙනවා. උන්වහන්සේ පැහැදිලි කළේ සත්‍යාවබෝධයයි. යථාවබෝධයයි. සෝම හිමියන් කළේ සම්මාදිට්ඨිය ඇතිකරන එකයි. ඒක තමයි සෝම හිමියන් සතුව තිබූ සුවිශේෂ හැකියාව.ඇත්තටම විශාල හිඩැසක් රික්තයක් තියනවා. ඒක පුරවන්න කාටවත් පුළුවන්වෙයි කියලා මම හිතන්නේ නැහැ. උන්වහන්සේ ඉටුකළ කාර්යභාරයෙන් කාලක්වත් ඉටුකරන්න හැකියාව තියන කෙනෙක් නැහැ. ඒක උන්වහන්සේගේ සංසාරික පුරුද්ද. ත්‍රිපිටකය පාඩම් කළත් භාවනා කළත් ධර්මය දේශනා කරන්න බැරිනම් වැඩක් නෑ. අනෙක් කරුණ තමයි ජන විඥානය හඳුනාගන්න ඕනෑ. සෝම හිමියන් ඉතා හොඳින්ම ජන විඥාානය හැදුවා.උන්වහන්සේ සාමාන්‍ය ධර්ම දේශනා ක්‍රමයෙන් ඔබ්බට ගියා. ධර්ම දේශනය ධර්ම සාකච්ඡාවකට පරිවර්තනය කළා. උන්වහන්සේ බුදු දහම අතහැරලා දේව සංකල්පය පසුපස යන පිරිස විවේචනය කළා. මෙයින් සමාජය ඇවිස්සුණා. දේව සංකල්පය මොකක්ද නිවැරදි බුදු දහම මොකක්ද කියලා උන්වහන්සේ හඳුන්වා දුන්නා. පුංචි පවුල රත්තරන් කියන සංකල්පය විවේචනය කළා. උන්වහන්සේ දැක්කා මේ නිසා ජාතියට වුණු විනාශය.එදා සෝම හිමියන්ට බැනපු අකුල් හෙළපු අය අද උන්වහන්සේගේ සේවය සිහිකරමින් අඬනවා. අපේ රටේ තියෙන දුර්වලම කාරණයක් තමයි කෙනෙක් මියගියාට පස්සේ තමයි හොඳ පේන්නේ. ජීවත්වෙලා ඉන්න කාලේ තමයි යම් පුද්ගලයකුගෙන් ප්‍රයෝජන ගන්න ඕනෑ. ගල්මුල් ගහන එක නොවෙයි. බුදුන්ටත් නිග්‍රහ කළා. දේවදත්ත ගල් පෙරළුවා. සංඝ භේදය ඇති කළා. ශාසනය කඩාගෙන ගියා. අද ඊට වඩා භයානකයි. සෝම හිමියන් ජාතිවාදියෙක් කියලත් ඇතැම් අය ලේබල් ගැහුවා. දොස් කිව්වා.සෝම හිමියන් අපවත්වෙලා අවුරුදු 2කට පසුවයි මම මහණ උනේ. මම උන්වහන්සේ සජීවීව බණ කියනවා දැක තියෙන්නේ එක්වරයි. මම උන්වහන්සේගේ දර්ශනය ඉදිරියට ගෙනයනවා. අපේ වටිනාකම් අපි ආරක්ෂා කරගත යුතුයි. සෝම හිමියන් එදා කියපු දේවල් මම අද කියන්නේ නැහැ. නමුත් මම සෝම හිමියන්වගේ බණ කියනවානම් ඒකෙන් කාටද ප්‍රශ්නයක් වෙන්නේ. මිල්ටන්ගේ පුතා තාත්තා වගේ සින්දු කියනවානම් ඒක තාත්තාගෙන් ලැබුණු උරුමයයි.ඒක කාටවත් වළක්වන්න බැහැ. හඬ හෝ රූපය නෙවෙයි වැදගත්. ප්‍රකාශ කරන දෙයයි. මම මගේ උරුමය ක්‍රියාවට නංවනවා. එය වළක්වන්න කාටවත් බැහැ. සමහරු මට බණිනවා සෝම හිමියන් ආශ්‍රය කරලාවත් නැහැ කියල. මගේ ජීවිතයේ ලොකුම අවාසනාවන්ත සිද්ධීන් දෙකක් තියනව. ඒ තමයි මඩිහේ මහ නාහිමියන් හා සෝම හිමියන් ආශ්‍රය කිරීමට නොලැබීම.ඒ චරිත අද හිටියානම් අපි ගොඩාක් දුර ගිහිල්ලා. මගේ ගුරු හාමුදුරුවරු වෙන්නේ වැලිගම ඥාණරතන නාහිමියන් හා අම්පිටියේ රාහුල නාහිමියන්. මම බණ කියද්දී බණිනවා කියල සමහරු කියනව. ඇත්තටම මම ප්‍රකාශ කරන්නේ ඔබ අද අත්දකින දේ හෙට ඔබේ දරුවාට මුහුණදෙන්න වෙයි කියන එකයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>12</day>
    </date>
    <link>http://www.dinamina.lk/2011/12/12/_art.asp?fn=f1112123</link>
    <topic>පමා වී පැමිණි වසන්තය</topic>
    <author>ජැක්සන් ඇන්තනී</author>
    <content>ලංකාවේ රඟහල ඉතිහාසය නාඩගම් මඩුවෙන් ඔබ්බට ගියහොත් නතර වන්නේ පොළොන්නරු යුගයේ පරාක්‍රමබාහු රජුගේ ’’සරස්වතී මණ්ඩපයෙන්’’ ය. නිශ්ශංකමල්ල රජුගේ “ලතා මණ්ඩපයේත්’’ සරස්වතී මණ්ඩපයේත්’’ ප්‍රදර්ශනය කරන්නට යෙදුණු ශ්‍රී ලංකාවේ දෘෂ්‍ය කාව්‍යයක් ගැන නම් අපේ කිසිදු ඉතිහාස මූලාශ්‍රයක සඳහන් නොවෙයි. නිශ්ශංක ලතා මණ්ඩපයේ දැනට ඉතිරිව ඇති නම්‍ය ලතාකාර ගල් කණු පන්තිය දැකීමෙන් එහි ඇරීනාවක් හෝ ප්‍රොසීනියමයක් තිබූණැයි කිසිවකුටවත් සිතා ගත නොහැකිය.මධ්‍යධරණී මුහුදේ ගී‍්‍රසිය අවට තිබූ ජන දූපත් අතර දියෝනීස දෙවියන්ට පුද පිණිස ඩිතිරැම්බ ආදී ජන වන්දනා, කාමෝත්සව පවත්වන්නට ඇරීනා රඟහල්වල් ගොඩ නො නැඟුනාට මේ යාතු කර්ම ඇසුරු කරගෙන ඊළඟ යුගයේ දී ඊස්කිලස්ලා, සොෆොක්ලීස්ලා, ඇරීස්ටොෆනිස්ලා, යුරිපිඩීස්ලා-ට්‍රැජඩි, කොමඩි, සැටායර් ආදී නාට්‍ය විශේෂ ගොඩනඟාගත් කළ ගී‍්‍රසියේ අරීනා ඇම්පිතියටර් බිහි විය.ග්‍රීසියේ මේ පරිවර්තනය සිදුවන්නේ ක්‍රිස්තු පූර්ව 6 සහ 5 යන ශතවර්ෂවලදී ය. ඒ යුගයේ ශ්‍රී ලංකාවේ වනාහී ගෝති‍්‍රක යුගයෙන් රාජාණ්ඩු සමාජයට පරිවර්තනය වූ විජයාවතරණයේ තම්බපන්නී රාජ්‍යයයි ගී‍්‍රසියේ ඩිතිරැම්බ කාමෝත්සවය පවත්වන විට අප සිරසවත්තුපුර මංගල්‍යෝත්සවය පැවැත් වූ බවට ඉතිහාසය සාක්ෂි දරයි. ඩිතිරැම්බ ජන වන්දනවාට රඟහලක් නොතිබුණ ද ඉන් විකාශය වූ ට්‍රැජඩියට ඇරීනා රඟහලක් තිබුණි.සිරසවත්තුපුර උත්සව නැටුම් පණ්ඩුකාභයගේ කාමෝත්සව පූජා කර්ම දක්වා දියුණු වූ බවට මහාවංශය සාක්ෂි දරයි. එහෙත් පණ්ඩුකාභය රජු නිර්මාණය කළ අභිනව අනුරාධපුර නගරයේ බොහෝ ගොඩනැඟිලි මංමාවත්, පමණක් නොව සුසාන භූමි ගැනත් මහාවංශය විස්තර වාර්තා කළද අනුරපුර නගරයේ රඟහල්වල් නිර්මාණය කළ බවට සාධක මහාවංශයේ රචනා වී නැත.මහාවංශය රචනා කරන ක්‍රිස්තු වර්ෂ 5 වන සියවස වන විට අප ලෞකික ප්‍රසාංගික බවෙන් තොර කලා සම්ප්‍රදායක් ගොඩනඟා ගෙන තිබූ නිසා ප්‍රසාංගික රඟහල සංස්කෘතියක් අපේ ඉතිහාසයේ තිබුණා වුවද එය මහානාම ස්වාමීන් වහන්සේගේ අවධානයට ලක් නොවූවා යැයි අපට සිතාගත හැකිය.එහෙයින් අපේ ඉතිහාසයේ අපට හමුවන පළමු ප්‍රසාංගික රඟහල වනාහී ’’නාඩගම් මඩුව‘’ යැයි කරුණු පැහැදිලි කරන මහාචාර්ය සරච්චන්ද්‍රයන්ගේ මතයට අපට එකඟ වීම සිදු වෙයි. දකුණු ඉන්දීය තෙරුක්කුත්තුව හරහා අපේ රටට නාඩගම් කලාව බලපෑව ද තෙරුක්කුත්තුව වනාහී රඟහලක් ඇති නාට්‍ය විශේෂයක් නොව වීදි නාට්‍ය වර්ගයකි. තෙරුක්කුත්තුව වනාහී “ආරියකුත්තු’’ නම් දකුණු ඉන්දීය සංස්කෘත භාෂිත පෙළක් සහිත නාටක වර්ගයකින් ප්‍රභවය වූවකැයි වියතුන්ගේ මතයයි.යාපනයේ රඟ දැක් වූ තෙරුක්කුත්තුව ද වීදි නාට්‍යයකි. එහෙත් මඩකළපුවේ පැවැත් වූ තෙන්මෝඩි හා වඩමෝඩි, කවාකාර උස් වේදිකාවක් අභිනවයෙන් තනා රඟ දක්වන ලදැයි වාර්තා වේ. නාඩගම් කලාවට පෙර අපේ රටේ ඈත අතීතයේ සිට පැවැත් වූ කිඳුරු නැටුම, මනමේ නැටුම, ගෝඨයිම්බර කතාව සහ පහතරට කෝලමට ද තිබුණේ එබඳුම කවාකාර උස්බිමක් හෙවත් කමතකි.1707 රජ පැමිණි ශ්‍රී වීරපරාක්‍රම නරේන්ද්‍රසිංහ රජුට මලබාරයෙන් ගෙනා අග බිසවගේ පිරිවර සේනාවේ අලගුනායිදු නම් නාඩගම් කතුවරයකු සිටියේය. ඔහු හඟුරන්කෙත බින්නබැස දෙමළ නාඩගම ලංකාවේ ව්‍යාප්ත කළේය. ඔහුගෙන් අධ්‍යාපනය ලද මෝදර ජාංචි සිඤ්ඤෝගේ පුත් පිලිප්පු සිඤ්ඤෝ කන්ද උඩරට කම්මල් කරුවෙකි. 1814 සිදු වූ ඇහැලේපොළ ඛේදවාචකය පිලිප්පු සිඤ්ඤෝ තම නාඩගම් ශෛලියෙන් කම්මල් බිත්තියේ අඟුªරු කැටයකින් රචනා කළ තැන සිට සිංහල නාඩගමේ ප්‍රභවය සිදු වුණි. ඇහැලේපොළ නාඩගමේ ශ්‍රී වික්‍රම රාජසිංහ ද්‍රෝහියා වූ නිසා කන්ද උඩරට නිළමේවරු මේ නාටකයට අනුග්‍රහ දැක්වූයේ ය. එහෙයින් සිංහලේ පළමු නාඩගම ප්‍රභූ පන්තියෙන් වරප්‍රසාද ලත් ජනකාන්ත එකක් විය. රටපුරා නාඩගම් මඩු ඉදිවන්නට විය.නාඩගම් මඩුවේ ආරම්භය දෙමළ නාට්ටුකුත්තුවේ වේදිකාව සේ කවාකාර උස් බිමක සිදු වුවද සිංහල නාඩගම ඊට වඩා දියුණු වේදිකාවක් නිර්මාණය කර ගත්තේ ය. එහි උස් වේදිකාවක් පමණක් නොව කඩතුරා, පසුබිම විචිත්‍රපට රංග භාණ්ඩ, රංග සැළසුම්, රංග භූමි එළිය ගැන්වීම ද යම් තරමින් යොදා ගැනුණි. එහෙයින් ආරම්භක දෙමළ නාඩගමට වඩා ක්‍රමයෙන් පොහොසත් වූ සිංහල නාඩගම් මඩුව සමකාලීන ශ්‍රී ලාංකීය නාට්‍ය රසිකයන්ගේ මනදොල පුරවන්නට ඇත.එහෙත් 1880 වර්ෂයේ ගාලු වරායට රුවල් නැවකින් පැමිණි උතුරු ඉන්දීය පාර්සි නාට්‍ය කණ්ඩායම කොළඹ කොටුවේ “පුෂ්ප ශාලාවේ’’ නාට්‍ය රඟ දක්වන්නට පටන් ගත් තැන සිට අපේ රඟහල සංස්කෘතිය ඉදිරි පියවර කිහිපයක් ම තැබුවේය. මේ නාට්‍ය කණ්ඩායමේ සිටි කේ. එම්. බලිවාලා නම් ජනකාන්ත නෘත්‍ය නළුවාගේ රැඟුම් බලන්නට පුෂ්ප ශාලාව හෙවත් ජ්තධපචත ඩ්චතත වෙත ආ සිංහල ප්‍රේක්ෂකයන් හින්දි භාෂාවෙන් නැරඹූ ’’නූර්ති වේදිකාව‘’ නාඩගම් මඩුවට වඩා බෙහෝ සෙයින් දියුණු එකකි.පුෂ්ප ශාලාව එළිමහන් රඟහලක් නොවේ. දැනට කොටුවේ චාමර්ස් ධාන්‍යාගාරය පවතින තැන දඬු දැවයෙන් ඉදි වී තිබූ ජ්තධපචත ඩ්චතත රඟහල එවක ඉංගී‍්‍රසි රසිකයන්ගේ තෝතැන්නක් වී තිබුණි. ලංකාවේ පළමුවරට දියුණු (ප්‍රොසීනියම්) හතරැස් වේදිකාවක් දකින්නට ලැබුණේ පුෂ්ප ශාලාවේදී ය. එපමණක් නොව එහි රංග භූමිය මත යන්ත්‍රාණුසාරයෙන් මවා පෙන්වූ ඉන්ද්‍රජාලම්, ඇස්බැන්ඳුම්, ප්‍රාසාද, වීථි, මාලිගා, පොකුණු, උද්‍යාන දෑ හාස්කම් ලාංකීය ප්‍රේක්ෂකයන් මවිතයට පත් කළේ ය.පුෂ්ප ශාලාවේදී උත්තර භාරතීය රාග තල ඔස්සේ හින්දි භාෂාවෙන් නූර්ති නැරඹූ ශ්‍රී ලාංකේය ප්‍රේක්ෂකයන් අතර සිටි සී. දොන් බස්තියන්, නීතිඥ ජෝන් ද සිල්වා සහ නීතිඥ චාල්ස් ඩයස් ආදීන් ඊළග අදියරේ සිංහල නූර්තිය නිර්මාණය කළේ ය. නාට්‍යකරුවන් අතර වූ තරගය පුෂ්ප ශාලාව ගිනිබත් වන තැනට ම උග්‍ර විය. එහෙත් මේ රටේ සිංහල නූර්තිය අතිශය ජනපි‍්‍රය අංගයක් වූ හේතුවෙන් එල්ෆින්ස්ටන් සහ ටවර් ආදී රඟහලවල් බිහිවන තෙක් ම නූර්තිය වර්ධනය විය.නගරය නූර්ති කලාව දියුණු කර ගත් අතර ගමේ නාඩගම් මඩුව ද ටීටර් මඩුව දක්වා දියුණු විය. සිංහල ශබ්ද කෝෂයට “ඊඩඥචබඥප’’ යන ඉංගී‍්‍රසි වචනය “ටීටර්’’ යන සිංහල හැඩයෙන් නිර්දේශ විය. එහෙයින් ගමේ ඉදි වූ ඊඩඥචබඥප එක වූයේ ටීටර් මඩුවයි. නාඩගම් සහ නූර්තියේ තිබූ අතීත රජ කතා, ජාතක කතා, සුරංගනා කතා වෙනුවට ටිටර් මඩුවට නූතන සමාජ කතා ද ගොඩ වැඳුණේය. ටීටර් මඩුවේ දියුණුතම අවස්ථාව ජයමාන්න යුගය වූ හෙයින් ’’කඩවුණු පොරොන්දුව‘’ නම් ටීටර් එක 1947 ඉන්දියාවේදී ශ්‍රී ලංකාවේ පළමු චිත්‍රපටය බවට පත් විය.1930 ගණන්වල සිට ලංකා විශ්වවිද්‍යාලයේ (අද කොළඹ විශ්වවිද්‍යාලය) King George ශාලාවේ රංග ගත වූ ඉංගී‍්‍රසි නාට්‍ය දියුණු වී පරිපාකය ලැබූ හේතුªවෙන් උසස් රස වින්දනයක් ප්‍රගුණ කොට සිටි කොළඹ නාගරික ප්‍රභූ පැලැන්තිය වෙනුවෙන් ලයනල් වෙන්ඩ්ට් රඟහල බිහි වීය. ශ්‍රී ලාංකේය නූතන රඟහල සංස්කෘතියේ සතුටුදායක පළමු ස්මාරකය වනාහී ලයනල් වෙන්ඩ්ට් රඟහලයි.ශ්‍රී ලංකාවේ නිදහස් අධ්‍යාපනයේ පීතෘවරයා වූ ගරු කටයුතු සී. ඩබ්ලිව්. ඩබ්ලිව්. කන්නංගර මැතිඳුන්ගේ මධ්‍ය විද්‍යාල සංකල්පය තුළ ද රංග ශාලාවක් අන්තර්ගත වූ හේතුවෙන් ශ්‍රී ලංකාව පුරා ඉදි වූ හැම මධ්‍ය විද්‍යාල ආකෘතියේ ම සතුටුදායක රඟහලක් ද බිහි විය. මධ්‍ය විද්‍යාලයක් හෝ මධ්‍ය මහා විද්‍යාලයක් නො වූවද කොළඹ ලුම්බිණි මහා විද්‍යාලයේ ප්‍රධාන ශාලාව ලංකාවේ සියලුම පාසල් අතර ඉදි වූ අතී නූතනතම දියුණු රඟහල බවට පත් විය. කොළඹ ලයනල් වෙන්ඩ්ට් රඟහල මුල් කරගෙන ද වෙන ම නාට්‍ය සංස්කෘතියක් බිහි වූ අතර ලුම්බිණි රඟහල කේන්ද්‍ර වී බිහි වූ නාට්‍ය සංස්කෘතිය වනාහී වඩාත් ජනතාකරණයට ලක් වූ නාට්‍ය රැල්ල බවට පත් විය.කොළඹ රාජකීය විද්‍යාලයේ ප්‍රධාන ශාලාව වූ ’’නව රඟහල’’ ත් ජෝන් ද සිල්වා අනුස්මරණ ශාලාවත් එළිමහන් වේදිකා ලෙස ගොඩනැ¼ගූවද පසුකාලීනව ඒවාද ගෘහස්ත ප්‍රොසීනියම් රඟහලවල් බවට ප්‍රතිසංස්කරණය විය. අපේ රටේ බිහි වූ උත්තම එළිමහන් ඇරීනාව නිර්මාණය වූවේ පේරාදෙණිය විශ්වවිද්‍යාලයේ ය. ’’එදිරිවීර සරච්චන්ද්‍ර අනුස්මරණ එළිමහන් රඟහල’’ ලෙස එය නම් වූවද නාට්‍ය ලෝලී රසික ජනයන් මුවඟ රැව් දෙන එහි ගෞරව ප්‍රසාදී ප්‍රකට නාමය වන්නේ “පේරාදෙණියේ වල’’ යන්නයි.ශ්‍රී ලංකාවේ නාඩගම් මඩුවේ සිට ලයනල් වෙන්ඩ්ට් රඟහල දක්වා සෙමෙන් වැඩෙද්දී ලෝක රඟහල සංස්කෘතිය ඇතෑන්ස් හී ඇම්පි තියටර් ඇරීනාවේ සිට ඕස්ට්‍රේලියාවේ සිඩ්නි ඔපෙරා හවුස් ද පසුකරගෙන ශීඝ්‍රගාමීව ඉදිරියට යමින් සිටී. එහෙත් ශ්‍රී ලංකාවේ නාට්‍යකරුවන්ගේ ප්‍රයුංජන වපසරිය ලයනල් වෙන්ඩ්ට් හීී සහ ලුම්බිණියේ ප්‍රොසීනියමේ දිග පළල මත තීන්දු වී තිබුණි. ශ්‍රී ලංකාවේ නාට්‍යකරුවන්ට දැවැන්ත නිර්මාණයකට සිත යොදවන්නට යටිතල පහසුකමක් නො තිබුණේය.මහාචාර්ය සරච්චන්ද්‍රයන්ට ද ලයනල් වෙන්ඩ්ට් ප්‍රොසීනියමේ හතරැස් රාමුව තුළ ’’මනමේ’’ සිර කරන්නට සිදු විය. එතුමන්ට අතිවිශාල වේදිකාවක් තිබුණි නම් සමහර විට මනමේ යුවළට හමු වන වැදි පිරිවර ඔයිට වඩා විශාල සහ වර්ණවත් පොහොසත්කමකින් යුක්ත වන්නට ද ඉඩ තිබුණි. සරච්චන්ද්‍රයන්ට දැවැන්ත නිර්මාණයක් බිහි කිරීමට තිබූ උවමනාව ’’මහාසාර’’ සහ ’’බවකඩතුරාව‘’ වැනි අරුමැසි නිර්මාණවලින් ම ඔප්පු වී පෙනේ. සරච්චන්ද්‍රයන් මුළු ලෝකයේ ම නාට්‍ය ගවේෂණය කොට දැවැන්ත රඟහල්වල පළල් නාට්‍ය නිෂ්පාදනය දැක තිබුණේය. එහෙත් ඒ ආශි‍්‍රත දැවැන්ත ගීත නාටකයක් එතුමන්ගේ අධ්‍යාත්මය වෙත පතිත නොවන්නේ එය රංග ගත කරන්නට එවක ශ්‍රී ලංකාවේ රඟහලක් නො තිබුණු නිසා ය.එහෙයින් ශ්‍රී ලංකාවේ මුද්‍රා නාට්‍ය කලාප චිත්‍රසේනයන්ගේ ‘’කරදිය’’ නිර්මාණයෙන් එහාට වගා නො වුණි. ඔපෙරා කලාව ඩබ්ලිව්. බී. මකුලොලුවගේ ‘’දෙපානෝ’’ සිට ආචාර්ය පේ‍්‍රමසිරි කේමදාසයන්ගේ ‘’මානසවිල’’ දක්වා දියුණු වී නතර විය.සුගතපාල ද සිල්වාගේ ‘’මරාසාද්’’ නම් නිර්මාණයේ දැවැන්ත බව විදහා දක්වන්නට මෙරට රඟහලක් නො තිබුණි. පරාක්‍රම නිරිඇල්ල නිර්මාණය කළ ’’ගැලීලියෝ’’ නාටකය ලුම්බිණියේ දිග පළල තුළ බැඳ දමා තිබුණි. බන්ධුල ජයවර්ධනට “ජූලියස් සීසර්’’ නිෂ්පාදනය කිරීමට සුනිල් ෆොන්සේකා ප්‍රමාණවත් අර්ථපතිත්වයක් දැක්වූවද එහි දැවැන්තකම බණ්ඩාරනායක සම්මන්ත්‍රණ ශාලාවේ දී ප්‍රක්‍ෂේපණය නො වුණේ එය දියුණු සම්මන්ත්‍රණ ශාලාවක් මිස රංග ශාලාවක් නො වූ නිසා ය.අද සරච්චන්ද්‍රයන් නැත. මකුලොලුව, චිත්‍රසේන, ගුණසේන ගලප්පත්ති, ධම්ම ජාගොඩ, හෙන්රි ජයසේන, සුගතපාල ද සිල්වා සහ දයානන්ද ගුණවර්ධන ආදී දැවැන්ත නාට්‍ය නිර්මාණකරුවන් නැත. එහෙත් ලොව දියුණුතම, අති නවීන, තාක්ෂණිකව පොහොසත්, පරිපූර්ණ සහ වචනයේ පරිසමාප්ත්‍යාර්ථයෙන්ම දැවැන්ත වූ රඟහලක් නූතන ශ්‍රී ලංකාවේ බිහි වී ඇත. ඒ මහින්ද රාජපක්ෂ ප්‍රසංග කලා රඟහලයි.පමා වී පැමිණිය ද වසන්තය වසන්තයම යි. කල් ඉකුත් වී හමු වුණි ද ආශ්චර්යය ආශ්චර්යයම යි. ශ්‍රී ලාංකේය වර්තමාන නාට්‍යකරුවන්ට සිය ගෞරවාන්විත උරුමය දැන් හිමි වී තිබේ. එහි ඵල ලැබීම වනාහී මහින්ද රාජපක්ෂ ප්‍රසංග කලා රඟහල තරම් දැවැන්ත වූ නිර්මාණයක් ශ්‍රී ලාංකේය නාට්‍යකරුවන් සිය මාතෘ භූමිය තුළ නිර්මාණය කිරීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=n1112131</link>
    <topic>අපට මෙහේ ඉන්න බෑ</topic>
    <author>සමන්මලී පි‍්‍රයශාන්ති</author>
    <content>තමන් සිටින විශ්වවිද්‍යාලයේ දැඩි ලෙස නවකවදය ලබා දෙන බැවින් වෙනත් විශ්වවිද්‍යාලයකට මාරුවීමක් ලබා දෙන්නැයි නවක සිසුහු රැසක් උසස් අධ්‍යාපන අමාත්‍යාංශයෙන් ඉල්ලීම් කර ඇත. මෙම ඉල්ලීම් කළ වැඩිදෙනා පේරාදෙණිය විශ්වවිද්‍යාලයේ සිසුන් වන අතර මෙවර නවකවදය දැඩි ලෙස ක්‍රියාත්මක වන්නේ පේරාදෙණිය විශ්වවිද්‍යාලයේ බව ද වාර්තා වෙයි.පේරාදෙණිය විශ්වවිද්‍යාලයෙන් දැනට වාර්තා වී ඇති නවකවද සිද්ධීන් සම්බන්ධයෙන් මේ වන විට රහස් පොලිසිය මගින් පරීක්‍ෂණ ආරම්භ කර ඇත.නවක සිසුන්ට අධ්‍යයන කටයුතු ආරම්භ වීමත් සමඟ බොහෝ විශ්වවිද්‍යාලවල උප කුලපතිවරයා හා විශ්වවිද්‍යාල ආචාර්ය, මහාචාර්යවරු මෙන් ම අනධ්‍යයන සේවකයන් පවා නවකවදයෙන් සිසුන් බේරාගැනීමට වෙහෙස ගත් බව  උසස් අධ්‍යාපන අමාත්‍යාංශයේ ජ්‍යෙෂ්ඨ නිලධාරියෙක් පැවසීය.මේ නිසා වෙනත් විශ්වවිද්‍යාලවල පේරාදෙණිය විශ්වවිද්‍යාලයේ තරමට නවකවදය ක්‍රියාත්මක නොවුණ බැව් පැවසූ හෙතෙම මේ වන විට නවකවදය නිසා පේරාදෙණිය විශ්වවිද්‍යාලයේ තත්ත්වය පහළ වැටී ඇති බවත් කීවේය. පේරාදෙණිය, කොළඹ වැනි විශ්වවිද්‍යාලවලට සිසුන් ඇතුළත් කර ගන්නේ වැඩිම ලකුණු ලබා ගත් පිළිවෙළට බවත්, එසේ ඇතුළත් වූ සිසුන් නවකවදය නිසා වෙනත් ඕනම විශ්වවිද්‍යාලයකට මාරුවීමක් ලබා දෙන ලෙස අමාත්‍යාංශයෙන් ඉල්ලා ඇති බවත් හෙතෙම සඳහන් කළේය.මෙසේ ඉල්ලීම් කළ සිසුන් ගණනට සමාන සිසුන් ගණනක් නවකවදය හේතුවෙන් මේ වන විට විශ්වවිද්‍යාල අධ්‍යාපනය හැර ගොස් සිටින බව ද ඒ මහතා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=n1112132</link>
    <topic>ප්ලාස්ටික් ඇසුරුම්වලට වෙළෙන්දෝ විරෝධය පාති</topic>
    <author>භක්ති මෙන්ඩිස්, වැලිමඩ විශේෂ එස්. එම්. ෆාරුක් සහ කල්පිටිය සමූහ සීගිරිය විශේෂ</author>
    <content>ප්ලාස්ටික් ඇසුරුම්වල එළවළු සහ පලතුරු ප්‍රවාහනය කිරීමට නොහැකි බව පවසමින් දිවයිනේ ප්‍රදේශ රැසක ගොවීහු සහ වෙළෙන්දෝ ඊයේ (12) උද්ඝෝෂණයක නිරත වූහ.දඹුල්ල ආර්ථික මධ්‍යස්ථානය ඉදිරිපිටින් ඒ – 9 මාර්ගය වසා දැමූ තුන්දහසකට ආසන්න ගොවීහු පිරිසක් මාර්ගයේ වාඩි වී සිය විරෝධතාවයේ නිරත වූහ.එම මාර්ගයට එළවළු දමා මාර්ගය අවහිර කළ ගොවීහු ටයර් පුළුස්සා දැමීමට ද පියවර ගත්හ. දහවල් දොළහට පමණ මෙලෙස ඒ – 9 මාර්ගය අවහිර කිරීම නිසා එහි ගමනාගමන කටයුතු සම්පූර්ණයෙන්ම නතර වූ අතර මාතලේ දඹුල්ල මාර්ගයේ ගමන් ගත් මගීහු දැඩි අපහසුතාවකට පත් වූහ.ගොවීහු සමඟ එළවළු වෙළෙන්දෝ ද මෙම විරෝධතාවට එක්වූ අතර ඔවුහු ආර්ථික මධ්‍යස්ථානය ඉදිරිපිට මාර්ගයේ සටන් පාඨ කියමින් උද්ඝෝෂණයක ද නිරත වූහ.මීට අමතරව වැලිමඩ, බදුල්ල, බණ්ඩාරවෙල, කල්පිටිය ඇතුළු තවත් ප්‍රදේශ රැසක ගොවීහු ප්ලාස්ටික් ඇසුරුම්වල එළවළු ප්‍රවාහනය කිරීමට නොහැකි බව පවසමින් විරෝධතාවල නිරත වූහ.කල්පිටිය නොරොච්චෝල කෘෂි ආර්ථික මධ්‍යස්ථානයේදී උද්ඝෝෂණයක් පැවැත්විණි. කෘෂි ආර්ථික මධ්‍යස්ථානයට එළවළු සපයන ගොවියෝ එළවළු සැපයීමෙන් වැළකී සිටි අතර ප්‍රවාහන සේවා සපයන ලොරි රථ සියල්ල මිලදී ගැනීමේ කඩ ඉදිරියේ නවතා තිබෙනු දැකිය හැකි විය.ගොවියෝ කෘෂි ආර්ථික මධ්‍යස්ථානය ඉදිරිපිටට රැස්ව, ප්ලාස්ටික් ඇසුරුම් භාවිතයේ දුෂ්කරතා පවසමින්, ඊට විරෝධය දැක්වීම පිණිස ප්ලාස්ටික් ඇසුරුම්වලට ගිනි තැබූහ.ප්ලාස්ටික් ඇසුරුම් භාවිතයට විරෝධය පෑම පිළිබඳ අදහස් දැක්වූ ආලංතුඩාව ගොවියෙකු වූ යූ. එස්. ඒ. අමානුල්ලා - ගොවියාට ගොවිතැන එපාකරවන නීතියක් මේක. එක ගෝනියකට අපි අසුරන එළවළු ප්ලාස්ටික් කූඩ හතරකට අහුරන්න ඕනේ. ගෝනියක් රුපියල් 30.00, ප්ලාස්ටික් කූඩයක් රුපියල් දාහයි. මේක විධිමත්ව ක්‍රමයකට කළ යුතු දෙයක්. මේවා කුමන්ත්‍රණ. ගොවියාට ගොවිතැනත්, රජයත් දෙකම එපාවෙනවා.ඩී. එම්. චන්ද්‍රිකා නිලන්ති (අවු: 43) මාම්පුරිය පදිංචි ගෙවිලියකි - “මම අක්කර දෙකක ගොවිතැන් කරනවා. ගොවිපළේ ඉඳලා එක ගෝනියක් වෙළඳපළට ගේන්න රුපියල් 70 ක් යනවා. එතකොට අපේ ප්‍රවාහන වියදම හතර ගුණයකින් වැඩියි. ප්‍රමාණවත් ප්ලාස්ටික් භාජනත් නැහැ. එමනිසා කරුණාකරලා මේවා අපිට නොමිලේ සපයලා ඉන් පස්සේ මෙවැනි නීතියක් ක්‍රියාත්මක කළාට කමක් නැහැ. සුළු ගොවීන්ට වගේම මහා පරිමාණ ගොවීන්ටත් මේක ප්‍රශ්නයක්.”සාමාන්‍යයෙන් දිනකට නොරොච්චෝල කෘෂි ආර්ථික මධ්‍යස්ථානයේ සිට දඹුල්ල අනුරාධපුරය ආදී ප්‍රදේශ කරා ලොරි රථ සියයක පමණ එළවළු ප්‍රවාහනය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=n1112133</link>
    <topic>කවුරු විරුද්ධ වුණත් නවත්වන්නේ නෑ</topic>
    <author>භක්ති ධර්මපි‍්‍රය මෙන්ඩිස්</author>
    <content>ප්ලාස්ටික් ඇසුරුම් යොදා ගනිමින් එළවළු සහ පලතුරු ප්‍රවාහනය කිරීමට කටයුතු කරන ලෙස තම අමාත්‍යාංශය ගොවීන්ට දී තිබූ නියෝගය එලෙසින්ම ක්‍රියාත්මක කරන බව සමුපකාර සහ අභ්‍යන්තර වෙළෙඳ කටයුතු ඇමැති ජෝන්ස්ටන් ප්‍රනාන්දු මහතා පැවසීය.පරිසර හිතකාමී මෙම තීරණය දිනයකින් දෙකකින් නොව වසර කිහිපයක් තිස්සේ තොරතුරු රැස් කිරීමේන් පසු ගත් තීරණයක් බවත් ඇමැතිවරයා පෙන්වා දෙයි. ප්ලාස්ටික් ඇසුරුම් ලබා ගැනීම සහ ඊට අදාළ සියලු ක්‍රියා සම්බන්ධයෙන් ගොවීන්ට සහන රැසක් ලබා දී ඇති බවත් තමන් ගොවීන් වෙනුවෙන් යහපත් තීරණයක් ගෙන ඇති බවත් ඇමැතිවරයා සඳහන් කළේය.ප්ලාස්ටික් ඇසුරුම් වලට විරුද්ධව නැගීී සිටිමින් මෙය නවතාලන්නට උත්සාහ ගන්නේ දේශපාලන වාසි සඳහා යොමු වී ඇති පිිරිසක් බවත් එවැනි කඩාකප්පල්කාරී පුද්ගලයන්ට නොබියව මුහුණදීමට රජය සූදානම් බවත් ජොන්ස්ටන් ප්‍රනාන්දු ඇමැතිවරයා අවධාරණය කරයි. එළවළු පලතුරු නාස්තිවීම වළක්වාලීම සඳහා පාරිභෝගික අධිකාරිය මෙම තීරණය ගත් බවත් රජය සෑමවිටම ගොවියා රැක ගැනීමට කටයුතු කරන බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=n1112134</link>
    <topic>‘නෙළුම් පොකුණ’ රඟහලේවෙබ් අඩවිය විවෘත කෙරෙයි</topic>
    <author/>
    <content>ශී‍්‍ර ලංකාවත්, චීනයත් අතර මිත්‍රත්වය සංකේතවත් කරමින් මෙරටට ලැබුණු අගනාම ත්‍යාගයක් වන නෙළුම් පොකුණ මහින්ද රාජපක්‍ෂ ප්‍රසංග කලා රඟහලේ නිල වෙබ් අඩවිය ජනාධිපති මහින්ද රාජපක්‍ෂ මහතාගේ අතින් අරලියගහ මන්දිරයේ දී ඊයේ (12) විවෘත කෙරිණ.නෙළුම් පොකුණ මහින්ද රාජපක්‍ෂ ප්‍රසංග කලා රඟහල ජනාධිපතිතුමාගේ සහ චීන රජයේ ඉහළම පෙළේ නියෝජිතයකුගේ ප්‍රධානත්වයෙන් මේ මස 15 වැනිදා උත්සවාකාරයෙන් විවෘත කිරීමට නියමිතය. රඟහලේ නිල වෙබ් අඩවිය වන www.lotuspond.lk  විවෘත කළ ජනාධිපතිතුමා උත්සවයේ සංවිධාන කටයුතු පිළිබඳ සොයා බැලුවේය.අප රටට නිදහස ලැබීමෙන් පසු රාජ්‍ය නායකයකුගේ අතින් විවෘත කෙරෙන ප්‍රථම රඟහල වන නෙළුම් පොකුණ ප්‍රසංග කලා රඟහලට චීන රජය වැය කර ඇති මුදල රුපියල් බිලියන තුනකට අධිකය.හෝර්ටන් වටරවුමේ සිට ලිබර්ටි වටරවුම දක්වා දිවෙන ආනන්ද කුමාරස්වාමි මාවතේ හෝර්ටන් වටරවුම සිට මහජන පුස්තකාලය දක්වා කොටස නෙළුම් පොකුණ මාවත ලෙසත්, රඟහල ඉදිරිපිට චතුරශ්‍රය නෙළුම් පොකුණ චතුරශ්‍රය ලෙසත්, නම් කිරීම ද රඟහල විවෘත කිරීමට සමගාමීව 15 දින උදෑසන සිදු කෙරේ.මේ රඟහලේ සංකල්පය මුලින්ම ප්‍රකාශ කළේ හිටපු සංස්කෘතික ඇමැති, දිවංගත ලක්‍ෂ්මන් ජයකොඩි මහතා බව සිහිපත් කළ ජනාධිපතිවරයා, රඟහල පිළිබඳ නිතර නිතර මතක් කරමින් ජයකොඩි මහතා එය සැබෑවක් කර ගන්නට වෙහෙසුණු බව පැවසීය.නෙළුම් පොකුණ රඟහල වර්තමානයේ පවතින අන්දමින්ම පවත්වාගෙන යාමේ වැදගත්කම පෙන්වා දුන් ජනාධිපතිවරයා මේ රඟහල විවෘත කිරීම අනෙකුත් රඟහල්වලට අසාධාරණයක් නොවිය යුතු බව පැවසීය. නිදහසින් පසු ශ්‍රී ලංකාවේ රාජ්‍ය නායකයකුගේ අතින් විවෘත කෙරෙන ප්‍රථම රඟහල මෙය බව උත්සවයේ අරමුණු පැහැදිලි කළ ජැක්සන් ඇන්තනි රංගවේදියා පැවසීය.ටවර් රඟහල ඉදිකර හරියටම වසර 100 ක් පිරෙන දා මේ රඟහල විවෘත කිරීම සතුටට කරුණක් බවත්, මේ සතුටුදායක පණිවිඩය ජාතික වශයෙන් මෙන්ම ජාත්‍යන්තර වශයෙනුත් රැගෙන යාමට වෙබ් අඩවිය ඉවහල් වන බවත් හෙතෙම කීවේය.ඇමැති ඩලස් අලහප්පෙරුම, ජනාධිපති ලේකම් ලලිත් වීරතුංග, ජනමාධ්‍ය අමාත්‍යාංශ ලේකම් ඩබ්ලිව්. බී. ගනේගල, කලාකරුවන් වන රෝහණ වීරසිංහ මහත්වරු ඇතුළු පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=n1112135</link>
    <topic>ජනපති මහින්ද රාජපක්‍ෂටපෞද්ගලික වෛද්‍යවරයෙක් නෑ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිනි සේනානායක</author>
    <content>ජනාධිපති මහින්ද රාජපක්‍ෂ මහතාට කිසිදු පෞද්ගලික වෛද්‍යවරයකු නොමැති බව ආණ්ඩු පක්ෂයේ ප්‍රධාන සංවිධායක ඇමැති දිනේෂ් ගුණවර්ධන මහතා පාර්ලිමේන්තුවේදී ඊයේ (12) ප්‍රකාශ කළේය.තමන් ජනාධිපතිවරයාගේ පෞද්ගලික වෛද්‍යවරයා යැයි ඕනෑම අයකුට පැවැසිය හැකි වුව ද ජනාධිපතිවරයාට එවැනි පෞද්ගලික වෛද්‍යවරයකු නොමැති බව ද ඇමැතිවරයා කීය.ඇමැති දිනේෂ් ගුණවර්ධන මහතා මේ බව ප්‍රකාශ කළේ කුරුණෑගල දිස්ත්‍රික් මන්ත්‍රී දයාසිරි ජයසේකර මහතා අසන ලද ප්‍රශ්නයකට පිළිතුරු දෙමිනි.දයාසිරි ජයසේකර මහතා - ප්‍රධාන සංවිධායකතුමා මෙවැනි පිළිතුරක් ලබා දුන්නත් ජනාධිපතිවරයාට පෞද්ගලික වෛද්‍යවරයකු සිටින බවට ලිපි ගොනු හා ඡායාරූප මා සතුව තිබෙනවා. දිනේෂ් ගුණවර්ධන මහතා - ඕනෑම කෙනකුට ලිපිගොනු තියාගන්නට පුළුවන්. එහෙත් ජනාධිපතිවරයාට පෞද්ගලික වෛද්‍යවරයෙක් නැහැ. ජනාධිපතිතුමා ඕනෑම කෙනෙක් සමඟ හිතවත්. ඉතින් ඡායාරූප ගන්නවා. ඕනෑම කෙනෙකුට ජනාධිපතිවරයා සමඟ ඡායාරූප ගන්නටත් පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=n1112136</link>
    <topic>ජයවර්ධනපුර මහ රෝහලේ හදවත් සැත්කම් යළි ඇරඹෙයි</topic>
    <author>සන්ධ්‍යා කරුණාරත්න</author>
    <content>ජයවර්ධනපුර මහ රෝහලේ හදවත් සැත්කම් අද (13 දා) සිට යළි ආරම්භ කරන බව රෝහලේ අධ්‍යක්ෂ වෛද්‍ය එස්. ගමගේ මහතා පවසයි.එම සැත්කම් මෙතෙක් දිනක් නතර වී තිබුණි.එම රෝහලේ හදවත් සැත්කම් ඒකකයේ වෛද්‍යවරයකු හා හෙදියක අතර ඇතිවූ ගැටුමක් නිසා මේ ඒකකයේ හදවත් සැත්කම් මාස තුනක් පමණ නැවතී තිබිණ.මේ නිසා හදවත් සැත්කම් සිදු කළ යුතු රෝගීන් සියයකට අධික පිරිසක් අපහසුතාවට පත්ව ඇති බව රෝහල් ආරංචි මාර්ග සඳහන් කරයි.හදවත් සැත්කම් පිළිබඳ කනිෂ්ඨ වෛද්‍යවරු යෙදවීම මඟින් නැවත රෝහලේ ශල්‍යකර්ම ආරම්භ කරන අතර එමඟින් මේ අර්බූදයට විසඳුමක් ලැබෙන බව ද අධ්‍යක්ෂවරයා කීය.මේ ශල්‍ය ඒකකයේ වැඩ කටයුතු කරගෙන යාම සඳහා කොළඹ ජාතික රෝහලෙන් හදවත් ශල්‍ය වෛද්‍යවරු ඉල්ලා සිටියත් ජයවර්ධනපුර රෝහලේ පෞද්ගලික ගැටලුව ද විසඳාගෙන නොමැතිකම නිසා ජාතික රෝහලෙන් වෛද්‍යවරු එහි සේවයේ යෙදවීමට පියවර ගෙන නොමැත.මේ පෞද්ගලික ගැටලුව විසඳාගෙන නොතිබිය දී ජාතික රෝහලෙන් වෛද්‍යවරු අනුයුක්ත කිරීම මඟින් එම වෛද්‍යවරුන් ද අපහසුතාවට පත්වීම නිසා එසේ අනුයුක්ත කිරීමට පියවර ගෙන නොමැති බව වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=n1112137</link>
    <topic>සංශෝධිතකෝප් වාර්තාව අද පාර්ලිමේන්තුවට</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිනී සේනානායක</author>
    <content>පාර්ලිමේන්තුවට පසුගියදා ඉදිරිපත් කරන ලද කෝප් වාර්තාවේ සංශා්ධිත පිටපතක් අද (13) පාර්ලිමේන්තුවට ඉදිරිපත් කිරීමට නියමිතය.පසුගියදා ඉදිරිපත් කරන ලද කෝප් වාර්තාවේ පාඩු ලබන ආයතන හතලිස් අටක් පවතින බවට ලැයිස්තුගත කර තිබිණි. ඉන් ආයතන නවයක් පාඩු ලබන ආයතන ලෙස සඳහන්ව තිබෙන්නේ වැරැදීමකින් හෙයින් එය නිවැරැදි කිරීම සඳහා සංශෝධිත පිටපත ඉදිරිපත් කරන බව ද වාර්තා වේ.එකී ආයතන නවය ලැයිස්තුවෙන් ඉවත් කොට කෝප් වාර්තාව මුද්‍රණයට යැවිය යුතු අතර නිවැරැදි කරන ලද වාර්තාව සභාගත කළ යුතු වේ.මේ ආයතන නවය ලාභ ලැබීමේ චේතනාවෙන් තොරව පවත්වාගෙන යන ආයතන වන අතර, පාඩු ලබන ආයතන ලෙස සඳහන්ව ඇත්තේ වැරැදීමකිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=n1112138</link>
    <topic>සරසවි සිසුවාරෝගියෙක් වුණේනවක වදය නිසයි</topic>
    <author>අසේල කුරුළුවංශ</author>
    <content>පේරාදෙණිය රෝහලේ නේවාසිකව ප්‍රතිකාර ලබන සිසුවා මානසික රෝගී තත්ත්වයට පත්ව ඇත්තේ විශ්ව විද්‍යාලය තුළදී අසාමාන්‍ය ලෙස නවක වදයට ලක්වීම නිසා බවට මනෝ වෛද්‍ය විශේෂඥ වාර්තාවකින් හෙළි වී ඇත.අදාළ වාර්තාව පේරාදෙණිය විශ්ව විද්‍යාලයේ විනය පාලක වෙත ඊයේ (12) බාර දී තිබේ.නවක වදයට ලක් වූ සිසුවා මේ වන විට සති දෙකක් පමණ කාලයක් පේරාදෙණිය ශික්ෂණ රෝහලේ මානසික රෝගී ප්‍රතිකාර ඒකකයේ ප්‍රතිකාර ලබමින් සිටී.තමන් විශ්වවිද්‍යාල සිසුන් අතින් ලිංගික අපයෝජනයක ලක් වූ බවට අදාළ සිසුවා පොලිසියට ප්‍රකාශයක් කර තිබේ. ඊට අදාළව අධිකරණ වෛද්‍ය විශේෂඥයකු එම සිසුවා පරීක්ෂා කළ අතර එහි වාර්තාව මෙතෙක් නිකුත් කර නොමැත.නවක වදය ලබාදුන් සිසුන් 14 දෙනකු මේ සිසුවා විසින් ඡායාරූප මඟින් හඳුනා ගැනීමට සමත් වූ අතර අධිකරණ වෛද්‍ය වාර්තාව නිකුත් වූ පසු පොලිසිය එම සිසුන් සම්බන්ධයෙන් ඉදිරි ක්‍රියාමාර්ග ගැනීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=n1112139</link>
    <topic>දක්‍ෂිණ අධිවේගී මඟනීති කඩකළ141කට නඩු</topic>
    <author>චන්ද්‍රිකා පෙරේරා</author>
    <content>දක්ෂිණ අධිවේගී මාර්ගයේ මාර්ග නීති කඩකිරීම සම්බන්ධයෙන් රියදුරන්ට විරුද්ධව ඊයේ (12) වනවිට නඩු 141ක් පොලිසිය මගින් පවරා තිබේ.වම් පසින් රිය නොපැදවීම සම්බන්ධයෙන් නඩු වැඩි ප්‍රමාණයක් පවරා තිබෙන බව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පවසයි.අධික වේගයෙන් ගමන් කිරීම සම්බන්ධයෙන් පෙරේදා (11) පමණක් නඩු 11ක් ලබාගෙන තිබිණි. එම මාර්ගයේ වේගයෙන් ගමන් කිරීම නිසා පෙරේදා රිය අනතුරු හතරක් ද සිදුවී තිබේ. වැසි දිනයන් හිදී දක්ෂිණ අධිවේගී මාර්ගයේ වේගය පාලනයකින් තොරව රථ ධාවනය කිරීමෙන් අනතුරු බහුල විය හැකි බවට ද පොලිසිය අනතුරු අඟවයි.එම මාර්ගයේ රථ ගමනා ගමනයේ දී අනිවාර්යයෙන්ම වම් තීරුවේ ගමන් කළයුතු බවට අවධාරණය කෙරේ. වාහන ගමන් කිරීමේදී වාහන දෙකක සම්මත පරතරය අවමය හෝ පවත්වාගෙන යන ලෙසද අජිත් රෝහණ මහතා රියදුරන්ගෙන් ඉල්ලීමක් කරයි.අධිවේගී මාර්ගය විවෘත වූ ඉකුත් 27දා සිට මේ දක්වා කාලයේදී එහි රිය අනතුරු 14ක් වාර්තා වී තිබෙන අතර මේ සියල්ල අධික වේගය නිසා ලිස්සායාම බවද හෙතෙම පෙන්වා දෙයි.ලොව අති නවීන වේග මාපකය වන ලේසර් මාපකය යොදාගනිමින් අධිවේගී මාර්ගයේ මාර්ග නීති කඩකරන්නන් හඳුනා ගැනේ. එමගින් වාහන අංක, රථය, රියැදුරා හා සිදුකරන වරද හඳුනා ගැනීමට හැකි බව පොලිස් අධිකාරීවරයා වැඩිදුරටත් පෙන්වා දෙයි. මේ හේතුවෙන් දක්ෂිණ අධිවේගී මාර්ගයේ නීති කඩකර කිසිවෙකුටත් සැඟවී යන්නට නොහැකි බව ද හෙතෙම සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=n11121310</link>
    <topic>අ’පුර සිට කොළඹට ධාවනය වූදුම්රිය සෙනරත්ගමදී පීලි පනී</topic>
    <author>උතුරුමැද පළාත් සංචාරක සමන් කුමාර</author>
    <content>අනුරාධපුර සිට කොළඹ කොටුව දක්වා ධාවනය කළ දුම්රියක් තඹුත්තේගම හා ගල්ගමුව අතර ඇති සෙනරත්ගම දී පීලි පැනීම නිසා සිදුවූ අනතුරින් එක් අයකු තුවාල ලබා ගල්ගමුව රෝහලට ඇතුළත් කර ඇත.දුම්රිය මාර්ගයේ නවීකරණ කටයුතු සොයා බැලීම සඳහා නිලධාරීහු පිරිසක් පැමිණ පරීක්‍ෂණ සිදු කරමින් සිටිති. මීට අමතරව ගල්ගමුව පොලිසිය ද විශේෂ පරීක්‍ෂණයක් සිදු කිරීමට නියමිතය. ඡායාරූපයෙන් දැක්වෙන්නේ පීලි පැන ඇති දුම්රියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=n11121311</link>
    <topic>මුද්‍රණ සංස්ථාවෙන්වාර්තාගත ආදායමක්</topic>
    <author/>
    <content>ගතවූ වසර අටක කාලය තුළ අධික පාඩු ලබමින් පවත්වාගෙන ගිය රජයේ මුද්‍රණ නීතිගත සංස්ථාව මේ වර්ෂයේ රුපියල් මිලියන 1,150ක වාර්තාගත ආදායමක් උපයා ගෙන තිබේ.පසුගිය වසරේ රුපියල් මිලියන 965ක ආදායමක් උපදවා ගෙන ඇති සංස්ථාව, ඉන් රුපියල් මිලියන 92ක ලාභයක් උපයාගෙන ඇත. මේ වසරේ එම ආදායම රුපියල් මිලියන 1,150ක වර්ධනයක් යටතේ රුපියල් මිලියන 132ක ලාභයක් අපේක්ෂිත ය.සංස්ථාව ආරම්භයේ සිට මේ දක්වා වූ වසර 42ක කාල පරාසයක් තුළ වඩාත්ම ලාභදායී ආදායම් වාර්තාවක් පිහිටුවීමට වත්මන් සභාපති ජයම්පති බණ්ඩාර හීන්කෙන්ද මහතා ඇතුළු කළමනාකාරිත්වය දැරූ ප්‍රයත්නයන් සපුරා සාර්ථක වීම මීට හේතු වී තිබේ.ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතාගේ මාර්ගෝපදේශකත්වය යටතේ මේ සංස්ථාව මේ වන විට පුළුල් ඉදිරි වැඩ පිළිවෙළක් අනුව ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=r1112131</link>
    <topic>කුරුණෑගල රජපිහිල්ලේ ඉපැරැණි ළිං දෙකක් ජරාවාස වෙනවා</topic>
    <author>කුරුණෑගල දිස්ත්‍රික් සංචාරකගුණරත්න ලියනආරච්චි</author>
    <content>කුරුණෑගල රාජධානි සමයේ ඉදි කරන ලද රජපිහිල්ල ළිං දෙකක් ජරාවාස වෙමින් පවතී. පුරා විද්‍යාඥයන්ගේ ඇස නොගැටුණු මේ ස්ථානය රජය සතු ඉඩමක පිහිටා තිබේ.කුරුණෑගල නුවර පාරට සම්බන්ධ රජපිහිල්ල මාවතේ රජපිහිල්ල උද්‍යානයට යාබදව පිහිටා ඇති මේ ස්ථානයෙන් පානීය ජල සැපයුම පුරාණයේ සිදු කළත් දැන් එය ජරාවාස වී වාහන සේදීමට ජලය ලබා ගන්නා ස්ථානයක් බවට පත්වී ඇත.ක්‍රි. ව. 1300 දෙවැනි බුවනෙකබාහු රජ සමයේ ඉදි කරන ලද්දකි.මේ ළිඳ අසල ඉපැරණි ගල් කණු 2 ක් දක්නට ඇත.රජ දවස ගඩොල් බැම්ම තවමත් ශේෂව පවතී. පුරා විද්‍යා දෙපාර්තමේන්තුව හෝ මධ්‍යම සංස්කෘතික අරමුදලට අයත් වයඹ සංස්කෘතික චතුරශ්‍ර වැඩපිළිවෙළින් හෝ මේ ළිඳ ප්‍රතිසංස්කරණය කළ යුතුව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=r1112132</link>
    <topic>කැලණිය ගෝනවල අපරාධ අවම කරන්න සිවිල් ආරක්ෂක කමිටු</topic>
    <author>කැලණිය විශේෂ ලයනල් පී. පෙරේරා</author>
    <content>ඕනෑම පොලිස් වසමක ජනතාව අදාළ පොලිස් ස්ථානය සමග මනා සහ සම්බන්ධතාවයක් පවත්වාගෙන යා යුතුයි. තමනගේ පොලිස් වසමට අයත් සීමාව දැනගෙන සිටීම විවිධ අපරාධ මැඩපවත්වා ගැනීමට රුකුලක් වනු ඇතැයි කැලණිය පොලිස් ස්ථානාධිපති අජන්ත පුෂ්පකුමාර මහතා පැවසීය.ඒ මහතා එසේ කිවේ කැලණිය පොලිස් වසමට අයත් ගෝනවල ගල්ඒදණ්ඩ ප්‍රදේශයේ ආරම්භ කළ සිිවිල් ආරක්ෂක කමිටු රැස්වීමක් අමතමිනි.ගල්ඒදණ්ඩ ප්‍රජා සේවා මධ්‍යස්ථානයේදී ගල්ඒදණ්ඩ ප්‍රදේශයේ ආරක්ෂාව පිණිස ඇති කර ගත් නව සිවිල් ආරක්ෂක කමිටු රැස්වීමේ මුලසුන හෙබවූයේ පොලිස් ස්ථානාධිපතිවරයායි. ඒ මහතා මෙසේද කීය. ඕනෑම ග්‍රාමයක සොර සතුරු බිය තිබිය හැක. අපරාධයක් වීමට පෙර එය වැළැක්විය යුතුයි. සියයට සියයක්ම එය පොලිසියට කළ නොහැක. පොලිසියට කළ හැක්කේ එය අවම කිරීම පමණයි.ගම්වාසීන් සෘජුවම ඒ සඳහා මැදිහත්ව කටයුතු කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=r1112133</link>
    <topic>බීමතින් අශෝභන අන්දමින් හැසිරුණු පියාටපුතාගෙන් අමතක නොවන පාඩමක්</topic>
    <author>මහනුවර දිසා සමූහ කේ. චන්ද්‍රරත්න</author>
    <content>අධික ලෙස බීමත්ව නිවෙසට පැමිණ රාත්‍රිය පහන්වෙනතුරු අඬදබර කරමින් යකා නැටූ පියකුට අපූරු පාඩමක් ඉගැන්වූ පුතකු පිළිබඳ කියවෙන කතා පුවතකි මේ.ගලගෙදර පොලිස් බල ප්‍රදේශයට අයත් එක්තරා ගම්මානයක සිදුව ඇති මෙම පුවතට අනුව පියාගේ බීමත්කම අඬදබර කර ගැනීම වළක්වන්නට මෙම පුතා නොගෙන ඇති උත්සාහයක් නැති තරමටය.‘තාත්තේ හැමදාම මේ විදිහට අඬදබර කරන්න එපා නංගිලා මල්ලිලා පාඩම් කරන්නේ කොහොමද’ යි තාත්තාට කරුණාවෙන් පුතා කියා සිටියේය.අධික කෝපයෙන් සිටි තාත්තාට කියවුණේම පරුෂ වචනය. ලජ්ජාවෙන් ඇඹරෙමින් පසු බසින්නට වූ පුතාට ඉවසීමේ සීමාව ඉක්මවා ගොස් තිබිණ.තාත්තා මට්ටු කරන්නට ධර්මය හරියන්නෙ නැතැයි තමාටම කියාගත් පුතා ගෙදර දොර පොල්ල අතට ගෙන කෝපයෙන් පුපුර පුපුරවා පියා දෙසට ඇදී ගියේ විදුලි වේගයෙනි.සූර් මරගාතේ සිටි තාත්තා වීරයකු මෙන් ගහපිය බලන්නැයි පුතා අසලට දිවගෙන ආවේ සුරාවේ මහිමය කියා පාන්නාක් මෙනි.පුතාගේ කෝපාවිෂ්ට බව ඉහළට නැග ගියේය. උන්හිටි තැනද අමතකවිය. හරියටම පහරක් එල්ල කෙළ් කකුල් දෙක හරහටය. සුරාව නිසා වීරයකු වූ පියා ඇද වැටිණ. පුතා පොලිසියට දුරකථනයෙන් කතාකොට පියාගේ පැටිකිරිය පැමිණිල්ලක් ලෙස ඉදිරිපත් කෙළේය.පොලිසිය වහා ක්‍රියාත්මක විය. පියා පොලිස් භාරයට ගෙන කූඩු කළේය. රාත්‍රිය පහන් වනතුරුම පියා වේදනාවෙන් හඬන්නට හා විලාප නගන්නට විය. පසුදින උදෑසන පුතා පොලිසිය කරා පැමිණියේය. පියාට රස මුසු ආහාර පාර්සලයක්ද ලබා දුන්නේය.මම උදෑසනම පොලිසියට ආවේ තාත්තට ඇපදීල යළි ගෙදර රැගෙන යන්න යයි පුතා පොලිසියේ ලොකු මහත්තයට කියා සිටියේය.කූඩුකර සිටි පියා පොලිසියේ ලොකු මහත්තයා ළඟට ගෙන්වා ගත්තේය. පියා දුටු පුතාගේ දෙනෙතට කඳුළු ගලා ආවේය. තැනද අමතක විය. ‘බුදු තාත්තෙ බොන්න එපා’ යයි කියා පියාගේ දෙපතුළ මුල ඇද වැටුණු පුතා පියාට ඇපදී නිවෙස කරා කැඳවාගෙන ගියේය.තාත්තාගේ බීම මෙතනින් අවසන් විය. පුතා තාත්තාගේ දෙපා වැඳ කළ ආයාචනය අද තාත්තාගෙ ජීවිතය සරු කර ගැනීමට සරු ආදර්ශ පාඨයක් කර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=r1112134</link>
    <topic>දෙපා වාරු නැතත්සිතේ දිරියෙන් නැගී සිටිනදියණියක්</topic>
    <author>මහරගම විශේෂ වේහැල්ලේ පියතිලක</author>
    <content>මේ දැරිය ලෝක ආබාධිත දිනය නිමිත්තෙන් සවිය සංවර්ධන පදනම සංවිධානය කළ ආබාධිත දරු දැරියන්ගේ නැටුම් ගැයුම් වැයුම් තරගාවලියේ දක්ෂතම ගායිකාවයි.ඇය නමින් එම්. ඩී. උෂානිය. වයස අවුරුදු 7 කි. මහරගම ජාතික අධ්‍යාපන ආයතනයේ මුල් ළමා විය පාසලේ සිසුවියකි.පෙර පාසලෙන් පසු සාමාන්‍ය පාසලකට මේ දැරිය ඇතුළත් කර ගැනීම මවුපියන්ට ප්‍රශ්නයක් විය. හේතුව ඇය උපතින්ම ඉඟටියෙන් පහත කොටස අප්‍රාණික දැරියක් වීමයි.ලයිසියම් ජාත්‍යන්තර පාසල් ජාලයේ කළමනාකාර අධ්‍යක්‍ෂ හා පාර්ලිමේන්තු මන්ත්‍රී මොහාන්ලාල් ග්‍රේරෝ මහතා හමුවූ උෂානිගේ මවුපියන් තම දුක් ගැනවිල්ල ඔහුට ඉදිරිපත් කළේය.ආබාධිත වුවද ඇයගේ දස්කම් ගැන පැහැදුණු ග්‍රේරෝ මහතා ඇයගේ අධ්‍යාපනයේ වගකීම භාරගෙන ඇයට නුගේගොඩ ලයිසියම් ජාත්‍යන්තර පාසලට ශිෂ්‍යත්වයක් ලබා දුන්නේය.උෂානි දැන් එම පාසලේ පළමු වැනි ශ්‍රේණියේ ඉගෙනුම ලබන්නීය.දෙපා හසුරවා නැටුමක් කළ නොහැකි වුණද ඇය නැටුම් පන්තියක පුහුණුව ලබන්නීය. ඇය තම හැඟීම් පවසන්නේ දෑතින් දෑසින් හා මියුරු කට හඬිනි.මෙදින උත්සවයේ ප්‍රධාන අමුත්තා වූ සෞඛ්‍ය ඇමැති වූ මෛත්‍රීපාල සිරිසේන පිළිගැනීමද පැවැරී තිබුණේ උෂානිටය. ඇමතිවරයා එන මගට රෝද පුටුවෙන් ගිය උෂානි තමා වෙත නැවුණු ඇමතිවරයාට මල් මාලාවක් පැළඳවූවාය. ඇමතිවරයා ඇය තුරුළු කර ගැනීම අනුවේදනීය දැක්මක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=r1112135</link>
    <topic>කළුතර ප්‍රා. ලේකම් කාර්යාලයේමහජන ආධාර ලබන පිරිසටදිවා ආහාරය</topic>
    <author>වාද්දුව සමූහ එස්. ආර්. පියදාස</author>
    <content>කළුතර ප්‍රාදේශීය ලේකම් කාර්යාලයෙන් මහජන ආධාර ලබන පිරිසට දිවා ආහාර වේලක් පිරි නැමීමේ ව්‍යාපෘතියක් එම ප්‍රාදේශීය ලේකම් කාර්යාලයීය සුබ සාධක සංගමය මගින් මේ මස මහජන ආධාර ලබා ගත් දිනයේ සිට ක්‍රියාත්මක කෙරිණි.කළුතර ප්‍රාදේශීය ලේකම් සිරිසෝම ලොකුවිතාන මහතාගේ උපදෙස් පරිදි එම ප්‍රාදේශීය ලේකම් කාර්යාලයේ සුබ සාධක අංශය හා වැඩිහිටි ප්‍රවර්ධන අංශයද මේ ආහාර සැපයීමේ ව්‍යාපෘතියට අනුග්‍රහය දක්වා තිබේ.කළුතර ප්‍රාදේශීය ලේකම් කාර්යාලයෙන් මහජන ආධාර ලබා ගන්නා සංඛ්‍යාව දෙසිය දාහත් දෙනෙකි.සුප් කෝප්පයක් ප්‍රණීත ආහාර වේලක් සහ අතුරු පසක් මේ ආහාරවේලට ඇතුළත් වේ.කළුතර ප්‍රාදේශීය ලේකම් සිරිසෝම ලොකුවිතාන මහතාඅප කාර්යාලයෙන් සෑම මාසයකම දෙසිය දාහත් දෙනෙක් මහජන ආධාර ලබනවා. ඔවුනට දිවා ආහාර වේලක් ලබාදීම ක්‍රියාත්මක වුණේ අප සුබ සාධක සංගමයේ යෝජනාවක් අනුවයි. මේ දිවා ආහාර වේල ලබාදීම මින් ඉදිරියට සෑම මහජන ආධාර නිකුත් කරන දිනයකම ක්‍රියාත්මක වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=s1112131</link>
    <topic>කතානායක කුසලාන මැති-ඇමැති ක්‍රිකට් තරගයේ රසමුසු අවස්ථා...</topic>
    <author>ඡායාරූප:  කමල් ජයමාන්න, ලලිත් සී. ගමගේ</author>
    <content>  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=f1112131</link>
    <topic>අයවැය බෙදපු කාලෙ ඉවරයි</topic>
    <author>සංවාදය චන්දන ජයවීර ඡායාරූප – රංජිත් අසංක</author>
    <content>* ඉදිරි වසරේ අය වැය ගැන සාකච්ඡාවට පෙර ඒ සඳහා බෙහෙවින් බලපාන ‘සංකල්ප රාමුව’ ගැන පැහැදිලි කිරීමක් කළ හැකි ද?මේ අය වැය සකස් කිරීමට පසුබිම් වූ සංකල්ප රාමුව තීරණය වෙන්න ප්‍රධාන වශයෙන් කරුණු දෙකක් බලපෑවා. එකක් තමයි කැඩිලා තිබුණු රට එක්සේසත් කරලා ආර්ථිකය පූර්ණ ලෙස ඒකාබද්ධ කිරීම. මේක දේශපාලන වුවමනාව උඩ සිදු වෙච්ච දෙයක්.මහින්ද රාජපක්ෂ මහතාට කලින් හිටපු අනෙක් රාජ්‍ය නායකයින්ට ත්‍රස්තවාදය අවසන් කළ යුතුය කියන දේශපාලන අධිෂ්ඨානය තිබුණේ නැහැ. ඒ අය ත්‍රස්තවාදයට විරුද්ධව කටයුතු කළේ බාගෙට. එහෙම නැත්නම් දණ ගගා.ඔහුගේ දේශපාලන අධිෂ්ඨානය නිසා දැන් ලංකාවම එක ආර්ථික ක්‍රමයක් වෙලා තිබෙනවා. දැන් යාපනය කොළඹ කියලා ආර්ථික දෙකක් නැහැ. එහේ ආර්ථිකය කොළඹ ආර්ථිකයට බැඳිලා. ත්‍රිකුණාමලය ආර්ථිකය දෙවුන්දර ආර්ථිකයට බැඳිලා. ඉස්සර එහෙම තිබුණේ නැහැ.* ‘දේශපාලන අධිෂ්ඨානය’ ට අතිරේකව මෙම අයවැයේ සංකල්ප රාමුව තීරණය කරන අනෙක් කරුණ කුමක් ද?දේශපාලන අධිෂ්ඨානයෙන් ගොඩනැඟු ආර්ථිකය ‘සංවර්ධනය කළ යුතුය’ කියන අධිෂ්ඨානය දෙවැන්නයි. ත්‍රස්තවාදය නැති කර එක ආර්ථිකයක් ඇති කළ යුතුය කියන අධිෂ්ඨානයේ ම ඵලයක් හැටියටයි මේ දෙවෙනි බලාපොරොත්තුව ඇති වුණේ.* ලංකාවේ සංවර්ධන ඉතිහාසය යුද්ධයේ ඉතිහාසයටත් වඩා පැරණියි. නිදහසින් පසු බලයට පත් වූ හැම රජයක් ම මේ ගැන කතා කළත් සාධාරණ සංවර්ධනයක් සිදු වුණා ද කියන ප්‍රශ්නය විද්වතුන් නඟනවා.එහෙම අහන එක හරි. රට සංවර්ධනය කරනවයි කියලා නොයෙක් නොයෙක් උදවිය කාලයක් තිස්සෙ කිව්වා. එහෙම කිව්වට ඒ අය කියපු විදිහට කළේ නැහැ. මේ රජය ඒවයින් වෙනස් වෙන්නේ ඒකයි. මෙතැන රට සංවර්ධනය කිරීම ගැන ස්ථිර අධිෂ්ඨානයක් ‘මහින්ද චින්තන’යේ තියෙනවා.2005 ඉදිරිපත් කරපු මහින්ද චින්තනයෙන් මංගල පස් පිඩැල්ල කපපු සංවර්ධනයේ පාර තමයි ‘මහින්ද චින්තන ඉදිරි දැක්මෙන්’ 2010 දී ඉදිරියට අරගෙන ගියේ ‘කොහොමහරි කළ යුතුය’ කියන අධිෂ්ඨානය මේ වුවමනාවන් දෙකේ ම තියෙනවා. ඒක තමයි මේකේ පුදුමය.පරණ කට්ටියට එහෙම වුවමනාවක් තිබුණේ නැහැ. දැන් රට එක ආර්ථිකයකට ඇවිල්ලා තිබෙන නිසා දියුණු කරන්න පුළුවන්.* එ.ජා.ප නායකයා හා එල්. ටී. ටී. ඊ. නායකයා අතර ඇති වූ අන්තර් පාලන යෝජනාවලියට පිළිගැනීමක් ලැබුණා නම් එය වර්තමානය වන විට රටේ ආර්ථිකයට කොහොම බලපාන්න තිබුණ ද?එ.ජා.ප. ය කළේ එල්. ටී. ටී. ඊ. යට කප්පම් දෙන එකනේ. රටේ ජාතික සම්පත් කොච්චර ප්‍රමාණයක් එල්. ටී. ටී. ඊ. යට දුන්නද? අපිට අල්ලන්නවත් පුළුවන්කමක් තිබුණ ද? පුල්මුඩේ ඛනිජ තෙල් සංස්ථාව කොටි අල්ලගත්තා. ඛනිජ වැලි ගෙනියන්න ආපු නැව් පැන්නුවා. ධීවරයන්ට මාළු අල්ලන්න පුළුවන් කමක් තිබුණ ද? කන්කසන්තුරේ සිමෙන්ති කම්හල අපේ කියලා කොටි අල්ලගත්තා. මේවාට නිත්‍යනුකූල වටිනාකමක් දෙන එක තමයි රනිල් - චන්ද්‍රිකා දෙන්නා කළේ.* ජනාධිපතිවරයා අය වැය කතාවේ දී සඳහන් කළ පරිදි සමස්ත ආර්ථික වර්ධනය 8% සීමාවේ තිබිය දී උතුරේ ආර්ථිකය 22% දක්වා වර්ධනය වූයේ කෙසේ ද?ප්‍රභාකරන් යටතේ තිබුණා නම් උතුරට කවදාවත් ඔය ආර්ථික වර්ධනය ලබා ගන්න බැහැ. පසුගිය වසර කිහිපය ඇතුළේ විශාල රාජ්‍ය ආයෝජනයක් උතුරට කළා. දැන් දකුණට වගේ ම උතුරටත් අධිවේගී මාර්ගයක් හදනවා. ඒක හොඳ දෙයක්. සීඝ්‍රයෙන් කොළඹ ඉඳන් මඩකලපුව, යාපනය වගේ නගරවලට යන්න එහෙම නැත්නම් මන්නාරම, ත්‍රිකුණාමලය වගේ නගරවලට ශීඝ්‍රයෙන් යන්න පුළුවන් විදිහට පාරවල් හැදුව නම් බෙදුම්වාදී කතන්දරේ ඇතිවෙන්නේ නැහැ.කොළඹ සිට යාපනයට දුර හැතැප්ම දෙසීයයි. ඔය දුර ශීඝ්‍රගාමී දුම්රියකට පැය තුනකින් යන්න පුළුවන්. ඒකාලේ මේක යන්න පැය 12ක් ගත්තා. ඉතින් ජනතාව කොළඹ යාපනේ කියලා බෙදුණ එක පුදුමයක් නෙවෙයි. දැන් ඒක නැහැ.* රජය යටිතල පහසුකම් සංවර්ධනය කිරීම සඳහා විශාල වියදමක් දැරීම විපක්ෂය නිතර විවේචනය කරනවා. සංවර්ධන ආර්ථික විද්‍යාඥයෙක් විදිහට ඔබ එහි සාර්ථකත්වයක් දකිනවාද?ඔව්, සමහරු අහනවා පාරවල් හදලා ඇති වැඩේ මොකක් ද කියලා. දැන් බලන්න කොළඹ – මාතර අධිවේගී මාර්ගය හම්බන්තොට දක්වා දීර්ඝ කර, ඉන් පසුව මොනරාගල හරහා මඩකලපුව දක්වා දීර්ඝ කිරීමේ යෝජනාව බලමු.මේ කලාපය තමයි රටේ සම්පත් වැඩිම ප්‍රදේශය. කරන්දෙණිය, මොරවක, හිනිදුම, තංගල්ල, දෙහිඅත්තකණ්ඩිය ප්‍රදේශවල සරු පසක් තිබෙන්නේ. ඒ වුණාට රටේ තියෙන තරමක් කර්මාන්ත තියෙන්නේ බස්නාහිර පළාතේ. එහෙම වුණේ වාරය, ගුවන් තොටුපොළ වගේ පහසුකම් මේ පළාතේ තිබුණ නිසයි. හම්බන්තොට වරායත් එක්කම අධිවේගී මාර්ගයත් දීර්ඝ වුණහම මකුළු දැලක් වගේ අනෙක් ප්‍රදේශවලටත් සංවර්ධනය විහිදිලා යනවා.එහෙ නිෂ්පාදන කොළඹ වෙළෙඳපලට ඉක්මනට ගෙන එන්න පුළුවන්. හැම ප්‍රදේශයක් ම සමාන්තරව සංවර්ධනය වෙනවා.* පෙර අය වැය ලේඛනවල දී මෙන් ම මෙවර අය වැයෙනුත් ගම නැඟුම හා දිවි නැඟුම වැනි විශේෂ ව්‍යාපෘති සඳහා විශාල මුදලක් ග්‍රාමීය ආර්ථිකය වෙනුවෙන් වෙන් කිරීම ප්‍රයෝජනවත් ද?ඉස්සර අපිට ගමකට ගියොත් කිසි දෙයක් නොකර ඔහේ බෝක්කු උඩ වාඩිවෙලා ඉන්න තරුණයෝ හමුවෙනවා. දැන් ගමක හන්දියකට ගියත් ඒකත් සුළු නගරයක් වෙලා. පාරවල් හැදිලා නැණසලවල් හැදිලා, විදුලිය ලැබිලා. සන්නිවේදන පහසුකම් හැදිලා. ඒ නිසා රස්තියාදු වෙන තරුණයෝ නැහැ. කවුරුත් රැකියා කරනවා. එක්කෝ රජයේ නැත්නම් පුද්ගලික අංශයේ. එහෙම නැත්නම් තමන්ගේ ම ව්‍යාපාරයකට ඒ ගොල්ලන්ට රජයෙන් එක එක ව්‍යාපෘති යටතේ උදව් කරනවා. ‘දිවි නැඟුම’ යටතෙත් ඒ විදිහට ග්‍රාමීය ආර්ථිකය ශක්තිමත් කරන්න උදව් කරනවා. ඒක අපි බලාපොරොත්තු වෙන ආර්ථික සංවර්ධනයට වැදගත්.* අයවැය ලේඛනයක් මඟින් බලාපොරොත්තු වන අපේක්ෂාවක් කාලානුරූපව වෙනස් වුණත් මහජනයා ඒ ගැන දකින විදිහ එසේ වෙනස්වී නැතැයි ඔබ පවසන්නේ ඇයි?රටක් සංවර්ධනය කරන්න නම් දීර්ඝ කාලීන සැලැස්මක් අවශ්‍යයයි. යටිතල පහසුකම් වර්ධනය කිරීමෙන් කෙටි කාලයක් තුළ දී ප්‍රතිඵල බලාපොරොත්තු වෙන්න බැහැ. ඒ කාලේ අය වැයෙන් එක එක අයට අච්චරයි මෙච්චරයි කියලා බෙදුවා.ඒවා පරණ කතා. දැන් කතා කරන්නේ වරායවල් හදන්න, පාරවල් හදන්න. ගුවන් තොටුපළවල් හදන්න. ඒවා හැදුණහම ආර්ථිකය දියුණුවෙලා මිනිසුන්ගේ ආර්ථිකය දියුණු වෙනවා. සල්ලි බෙදුවට ආර්ථිකය සංවර්ධනය වෙන්නෙ නැහැ.* මහින්ද චින්තනයෙන් ලංකාව පංච බල කේන්ද්‍රයක් ඇති කොට ලංකාව ආසියාවේ ආශ්චර්යයක් බවට පත් කිරීමේ සැලැස්ම සමහරු දකින්නේ යථාර්ථයක් බවට පත් කළ නොහැකි සැලැස්මක් ලෙසයි.විපක්ෂයේ අය යුද්ධය ගැන කිව්වෙත් ඔය ටිකමනේ. මේක නිකම්ම සකස් කරපු ලියැවිල්ලක් නෙවෙයි. නිර්මාණාත්මක අදහස් උඩ ඇති වුණු දෙයක්. එහෙම නැතිනම් ඔවුන් දොඩවනව වගේ බාගෙට නිදිමතේ සකස් කරපු එකක් නෙවෙයි. හොඳට සංකල්ප ගත කරලා කරපු දෙයක්.යූ. ඇන්. පීයට ඕන කොහොමහරි බලය ලබා ගන්නනේ. බලය අරගෙන විසඳන්නේ කොහොමද කියලා අදහසක් කාටවත් නැහැ. ඔවුන්ගෙන් නිර්මාණාත්මක අදහසක් එළියට එන්න විදිහක් නැහැ.* ‘තමන් බලයට පත් වූ අවස්ථාවල රට සංවර්ධනය කළාය’ යන එ.ජා.ප. යේ අදහසට ප්‍රතිවිරුද්ධව ඔවුන්ට එවැන්නක් කිරීමට හැකියාවක් නැතැයි ඔබ පවන්නේ ඇයි?රටක් සංවර්ධනය කරන්න වුවමනා නම් ඔහු හැබෑ ලෙසම රටට ආදරය කළ යුතුයි. ජාතිකත්වය ගැන හැඟීමක් තියෙන්න ඕන. රටට විරුද්ධව විදේශ රටවල ප්‍රචාරය ගෙන යන පක්ෂයකින් රට බෙදන්න උදව් කළ පක්ෂයකින් අපිට දේශප්‍රේමයක් බලාපොරොත්තු වෙන්න බැහැ.ධර්මපාලතුමාත් මේ දෙක ඉස්සරහට ගේන්න උත්සාහ කළා. නමුත් බැරි වුණා.ජාතියට ආදරය කරන දේශයට ආදරය කරන මිනිස්සු බිහිවෙන පරිසරයක් හැදුණේ මහින්ද රාජපක්ෂ මහතා බලයට පත්වුණාට පස්සෙයි. ඒකෙන් කාටවත් වෙනස්කමක් අසාධාරණයක් වෙලා නැහැ. මේ දෙකෙන් තමයි ප්‍රාණජීවය ඇතිවුණේ.ජනාධිපතිතුමාට දෙවරක් බලයට එන්න ශක්තියක් ලැබුණෙත් එතුමා ළඟ ජාතිකාභිමානය හා දේශභක්තිය තිබුණ නිසයි. ත්‍රස්තවාදය මර්දනය කිරීමෙන් ඒ පිබිදිමට පන්නරයක් ලැබුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=f1112132</link>
    <topic>අත්වැල්තොටින් එහාසොබා සොඳුරු සිරි</topic>
    <author>සුපුන් ළහිරු ප්‍රකාශ් ඡායාරූප -කේ. පී. රෝහණ</author>
    <content>අපි කළුතර නගරයෙන් පිටත්වන විට සවස හතර හමාරට පමණ ඇත. මග දී හමු වූ නගරයකින් රාත්‍රියට අවශ්‍ය ආහාර පාන ආදිය ස්වල්පයක් මිල දී ගත් අප ඒ වන විට ද පැහැදිලිව රාත්‍රියේ නවාතැන් ගැනීමට පවා සුදුසු ස්ථානයක් ගැන ගිවිසා ගැනීමක් පවා නොමැතිව අත්වැල්තොට මං සන්ධියට පැමිණෙන විට රාත්‍රිය හා අකුණුත් විදුලියත් සමග ඇද හැලුණු මොර සූරන වර්ෂාව අප එන පෙර මග බලා සිටියේ ය. වැස්සේ තෙමීගෙන ම බසයෙන් බැස මං සන්ධියේ තිබූ තේ කඩයට රිංගා ගත් අප මුලින් ම උණුුසුම් තේ කෝප්පයකින් සන්තර්පනය වීමු. මදක් අබලන් වූ මාවත දිගේ අප පැමිණ ලංකා ගමනාගමන මණ්ඩලයට අයත් බස් රථය ඈත වංගුවේ අඳුරත් සමග නොපෙනී ගිය පසු අප මින් පෙර කිසි දිනක පැමිණ නොතිබූ මෙම ආගන්තුක පරිසරයේ හුදෙකලා වීමු.අත්වැල්තොට මංන්ධිය පසුකර යන ප්‍රධාන මාර්ගයේ ඉඳ හිට ඇදී ගිය රථ වාහනයක ශබ්දය වර්ෂාවේ හඬ ඒකාධිකාරය බිඳ දැමී ය. ඒ හැර ගෙඹි ඇටිකිත්තන් හා රැහැයියන්ගේ ප්‍රීති ඝෝෂාව ද වර්ෂාවට එක් වෙයි.පසුගිය දින කිහිපයේ ද පැවැති වර්ෂාව හේතුවෙන් අපගේ අභිප්‍රාය ඉටු කර ගැනීම අනපේක්ෂිත බව අප සමග කතා කළ සෑම දෙනෙකු ම පාහේ ප්‍රකාශ කළෝ ය. ඔවුන්ට අනුව වර්ෂාව නිසා රුසීගල ගිරි සිරස දක්වා ඇදී යා යුතු මාවතේ ගල් තලාවල දිය සෙවෙල් ආදිය ඇති වී අනතුරුදායක තත්ත්වයක් ඇති විය හැකිව තිබිණි. නමුත් මෙතරම් දුර ගෙවා පැමිණි අපගේ එක ම බලාපොරොත්තුව වූයේ කෙසේ හෝ පසුදින අත්වැල්තොටින් එහා ජෛව උරුමය සොයා යෑම ය. අපට ඒ සඳහා අවසර ලබාදෙන මෙන් වැස්ස වලාහක දෙවියන්ගෙන් අයැදිමින්ම පැදුරු මත ගුලි ගැසුනෙමු.වියලි කලාපීය වනාන්තරවල දී අලි, කොටි, වලසුන් දැක ගත හැකි වුණ ද, මෙවැනි තෙත් කලාපීය ප්‍රදේශවල දී වන ලෝලීන්ට දැක ගත හැකි වන්නේ කුඩා කුඩා සතුන් පමණි. ඒ අතරින් වන විහඟුන් ප්‍රමුඛ ය. ගෙම්බන්, හූණන්, හිකනළුන්, කටුස්සන්, කෘමින්, මිරිදිය මසුන් හා කකුළුවන් ආදී ක්ෂුද්‍ර ප්‍රාණීන් ඇතැමුන් ගේ ආකර්ෂණයට ලක් නොවීමට ඉඩ ඇතත් සියුම්ව විපරම් කර බැලුවහොත් උන්ගේ හැසිරීම් රටාවන්ද ළගන්නා සුළු ය. එසේ ම ප්‍රවේශම් සහගතව ගමන්කර කලින් හඳුනා නැරඹිය හැකි නම් විවිධ වර්ණ රටාවන්ගෙන් යුත් සර්පයින්ද මෙවැනි තෙත් සදාහරිත වනාන්තරවල දැක ගත හැකි ය. වන විහඟුන් හොඳීන් නැරඹීම සඳහා අප වඩාත් හිමිදිරියේ වනපෙත වෙත යා යුතු ය. ඒ සඳහා අප පසුදා පහන් වන්නටත් ප්‍රථම අවදි වූ නමුත් අපගේ සියලු අපේක්ෂා භංග කරමින් වර්ෂාව ඒ වන විටත් තුරල් වී නොතිබුණි.නමුත් අප එතරම්ම අවාසනාවන්ත නොවුයෙන් උදෑසන හය පමණ වන විට උදා අරුණාලෝකය නැගී ආවේ ය. අප උණුසුම් කරන්නත් රොටියකින් කුªස සංතර්පණය කොට ගෙන අත්වැල්තොට හන්දියේ තේ කඩයෙන් පිටත්වීමු.රුසීගල දක්වා දිවෙන කළුගල් ඇතිරූ මාවත දෙපස බොහෝ දුරට හරිතවන් ගෙවතුවලින් ගැවසී ගත්තේ ය. ඒ අතර තේ වගාවද සුලබව දැක ගත හැකි ය. හාත්පස තෙත්ය. ඒ තෙත් බව විසින් පරිසරයට නව තාවයක් ගෙනැවිත් ද තිබිණි. කුණු දුහුවිලි සෝදා හළ තුරු පත් ද මහත් සතුටින් අවට බැලුවේ නව ප්‍රබෝධයකිනි. අප ඒ මාවත අග රූසිගල දක්වා ඇදී ගියෙමු. නොයෙකුත් වන විහඟුන්ගේ සංගීතය සවන් මෝහණය කරයි. අතු පතර ගැවසෙන විහඟුන් අතර ශ්‍රී ලංකාවට ආවේණික ඇත්තෝ ද කිහිප දෙනෙකු ම හඳුනා ගන්නට අපට හැකි විය. ඒ අතර වළි කුකුලා, ශ්‍රී ලංකා අළු කෑදැත්තා, ආවේණික ඇටි කුකුලා, අළු දෙමලිච්චා, ශ්‍රී ලංකා ගිරා මලිත්තා, අඳුරු නිල් මැසි මාරා ආදී විහඟුන් විශේෂ ඒ අතර වේ.අප ගමන් ගන්නා මාර්ගයෙන් වම් පස රුසිගල කන්ද පිහිටා ඇත. ඒ වෙත ඇදී යන අඩි පාර එක් තැනක දී දොළ පහරකින් එතෙර වෙයි. අප ගමන් කළ අතුරු මග හරහා ද ස්ථාන ගණනාවක දී දොළ පහරවල් ඇදීගිය ද මේ දොළ පහර ඒවා අභිබවා යමින් මිරිදිය මසුන්ට තෝතැන්නක් ව පැවතුණි. අප එහි සිටින ශ්‍රී ලංකාවට ආවේණික මිරිදිය මසුන් හඳුනා ගැනීමට උත්සාහ කළෙමු. ඉන් පසු රුසිගල පාමුල ඇති ගල් තැල්ල යටින් පිහිටා ඇති පුංචි විහාර ගොඩනැගිල්ලේ වැඩ වාසය කරන ආරණ්‍යවාසී භික්ෂූන් වහන්සේ වෙත ගිය අප උන් වහන්සේ ගෙන්ද කරුණු විමසීමු. අපගේ ඊළඟ පියවර රුසිගල මුදුන තරණය කිරීම ය. අප ඒ සඳහා ගම්වැසියෙකු ගේ මග පෙන්වීම ලබා ගතිමු. තරමක් වයෝවෘද හෝ වන සංරක්ෂණ දෙපාර්තමේන්තුවෙන් ලබාගත් බලපත්‍ර මත මේ වන පෙතේ කිතුල් කර්මාන්තයේ යෙදෙන්නෙකි. වන පෙත පිළිබඳ හසල දැනුමක් ඇති ඔහු එහි අස්සක් මුල්ලක් නෑරම ඇවිද ගොස් ඇත්තෙකි.වනපෙතේ ඇවිද යන විට දෝතළු, ලේන්තැරි, කටුකිතුල් වැනි තාල ශාඛ ගෙන එන දසුන එකිනෙකට වෙනස් ආකර්ශනයක් ඇති කරයි. කටු කිතුල් ශාකයේ ඇති තියුණු කටුවලින් නම් ප්‍රවේශම් වීමට අප කල්පනාකාරී විය යුතු ම ය. වන පෙත සරසන ලියතඹරා කුසුමක් නෙතදර විකසිත කරන දසුන මනරම්ය. නමුත් එම මල් පඳුර ගලවාගෙන ගෙදර ගෙන නොයෑමට තරම් අප සංවේදී විය යුතුªය. අප ගමන් ගන්නා මාර්ගයේ වල් ඌරන් විසින් පොළව බිඳ ඇත්තේ මැෂිමක ආකාරයෙනි. ඒවා පසු කරමින් යන අපට ගමනේ එක් තැනක දී ගස් වැල් වල එල්ලෙමින් ගල් කුළු මතින් ඉතා ප්‍රවේශමෙන් පියවර තබා යා යුතු අවස්ථා හමු වේ. විශාල ගල් පෙරළී ඇතැම් දුර්ඝ තරණයට ඒදඬු තැනී ඇත්තේ ස්වභාවිකව ම ය. අප ඒ ඔස්සේ ඉදිරියට ම පියවර නැගීමු. ඇතැම් විට පය පැකිලී ලිස්සා ගොස් පස්ස පැත්ත බිම ඇනුනු වාර ගණන ද වරක් දෙවරක් නොවේ. ගමනේ එක් අවස්ථාවක දී පලා පොළගෙකු ගේ ප්‍රහාරයකින් බේරීමට අපට හැකියාව ලැබුණේ අපගේ මග පෙන්වන්නාගේ පලපුරුද්ද හේතුවෙන් බව අවිවාදිත ය.මෙහි දී හමු වූ තවත් අමුත්තෙකි ඇහැටුල්ලා. ඉතා සිහින් දිගැටි ඇහැටුල්ලා වනපෙතේ පලා පැහැයෙන් වෙන් කර හඳුනා ගැනීමට මට හැකියාව ලැබුණි. මග තොට දී හමුවන දිය පහරකින් පවස නිවා ගනිමින් ඉදිරියට ඇදුනද ගිරි මුදුන වෙත ළඟා වීමේ අවසන් කොටස අපට මහත් වෙහෙසකර කටයුත්තක් විය. එහි ජල ප්‍රභවයක්ද නොවූයෙන් පවස ද දැනෙන්නට විය. ගල් කුළු අල්ලාගෙන එල්ලෙමින් ඇතැම් තැන්වල කකුළුවන් මෙන් හරස් අතට ගල් ඇඳී අල්ලාගෙන ඇදී යමින් අප කෙමෙන් කෙමෙන් ගිරග වෙත අවතීර්ණ වීමු. වනාන්තරය පිළිබඳ අපගේ මග පෙන්වන්නා ගේ දැනුම තව තවත් ප්‍රකට කරමින් ඔහු අපගේපිපාසය සංසිඳවීම සඳහා අපව දිය පහරක් වෙත කැඳවාගෙන ගියේ අපව විමතියට පත්කරමිනි. කන්දේ එක් පසෙක විශාල ගල් පර්වතයක් යටින් ගලා ආ දිය සීරාව එහි එක් අඳුරු මුල්ලක කුඩා ජල තටාකයක් තනා තිබුණි. දාහයෙන් පිඩිත වූ අපට එහිදී හමු වූ දියරය අමෘතය ම විය යුතු ය.අත්වැල්තොටින් එහා ජෛව උරුමයන් සොයා ගිය ගමනේ අග්‍ර ඵලය රුසිගල මුදුනට නැග ගැනීම විය යුතුªය. එහි දී අප නෙතට හසුවන දර්ශනය නෙතට දැකගෙන සතුටු වනවා විනා විස්තර කිරීම අපහසු ය. සීතල සුළඟ වේගවත්ව ගලා විත් අප ගත දාහය නිවා දමයි. විටෙක අපව ද ප්‍රපාතයෙන් පහළට ඇද දැමීමට උත්සාහ කිරීමට තරම් ද ඒ සුළඟ චණ්ඩ නොවුනා නොවේ. එම ගිරග මත තවත් බොහෝ වේලා රැඳී සිටිය හැකි නමුත් සවස් වන්නට පෙර යලිත් මෙම සොබා දහමේ අපූර්වතම නිර්මාණයෙන් බැහැරව නගරයේ ගෙන්දගම් පොළොව වෙත අප යා යුතුව තිබුණු නිසා අප ගමන ඉක්මන් කළෙමු..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>13</day>
    </date>
    <link>http://www.dinamina.lk/2011/12/13/_art.asp?fn=f1112133</link>
    <topic>මහ වන මැදින්රාවණා ගුහාවට</topic>
    <author>සටහන සහ ඡායාරූප සිරිසේන දේවපි‍්‍රය</author>
    <content>රාම, සීතා පේ‍්‍රමය හා රාවණා රජු ඊට ද්‍රෝහීව ක්‍රියා කිරීම පදනම් කරගෙන පේ‍්‍රමවන්තයා, පේ‍්‍රමවන්තිය හා දුෂ්ඨයා යන චරිත පසුකාලීනව නිෂ්පාදනය වූ චිත්‍රපටවලට මෙන් ම ලියැවුණු නවකතා ආදියට ද ඇතුත් වී ද යන්න ප්‍රශ්නයකි.රාම - සීතා පේ‍්‍රම පුරාණයට අදාළ රාවණා නමැති යක්‍ෂ ගෝත්‍රික රජු මෙරට පාලනය කළ අවදිය තෙත්‍රා යුගයට අයත් වන්නේ යැයි ද, තෙත්‍රා යුගයට අදාළ කාලසීමා වූ නිශ්චිතව පැවසිය නොහැකි යැයි ද, එය ඇතැම්විට ක්‍රිස්තු වර්ෂයෙන් වසර පන්දහසකටත් වඩා අතීත කාලයක් විය හැකි යැයි ද විවිධ විද්වත්හු පවසති. කාල වකවානු කෙසේ වුවත් රාම – රාවණා අතර බිහිසුණු යුද්ධය සිදුවූයේ මෙරට දි යැයි ද, එබැවින් රාවණා පැහැරගෙන ආ සීතා සඟවා තැබුවේ මෙරට වූ අශෝක මල් උයනක යැයි ද සනාථ කිරීමට තරම් විවිධ සාක්‍ෂි දැනටමත් හමුවී ඇත.එය සනාථ කිරීමට ඇති ප්‍රධාන සාධකයක් ලෙස දැනට ද මෙරට අඩි 5000ට වඩා උස්වූ භූමි ප්‍රදේශවල තැනින් තැන දක්නට හැකි මලින් පිරි අශෝක ගස් පැවතීම දැක්විය හැකි ය. තවදුරටත් රාවණා සහ සීතා ගේ නම් සඳහන් ග්‍රාම නාම සහ ස්ථාන නාම රැසක්ම කඳුකරයේ පැවතීම ද කදිම සාධකයකි.මේ කතා පුවතේ ලා අතිශය වැදගත් ම සිද්ධිය වනුයේ රාම ගේ රූමත් බිරිඳ වූ සීතා පැහැරගෙන ඒමෙන් වීර ක්‍රියාවක් සිදු කළ රාවණා රජු, කොයි මොහොතේ හෝ රාම, සීතා සොයා පැමිණිය හැකි බවත්, එවිට සිය නැගණිය ගේ නාසය කපා දැමීමෙන් ඇයට සිදු කළ අවමානයට පළිය ගත හැකි බවත් සිතා රාවණා රජු සැඟ වී සිටීමයි. සැඟවී සිටිමින් රාම පැමිණෙන්නේ කුමන මොහොතේ දැයි ඔත්තු බැලීමට ඔත්තුකරුවන් රැසක් ද සීරුවෙන් තැබීමට ඔහු අමතක නොකළේ ය.මෙසේ රාවණා සැඟවී සිටි ස්ථාන කීපයක් පිළිබඳ ව මෙරටින් තොරතුරු අනාවරණය වේ. කොත්මලේ ප්‍රදේශයේ රාවණාගොඩ නමැති ග්‍රාමය එනම ලද්දේ රාවණා සැඟවී සිටි හෙයිනැයි ජනප්‍රවාදයේ සඳහන් වේ. තවත් විටෙක ඔහු හෝර්ටන් තැන්නේ දකුණු කෙළවර වූ ලෝකාන්තයේ උස් වූ ගල් පර්වත අතර ද සැඟවී සිටියා යැයි කියනු ලැබේ.වැල්ලවාය නගරයේ සිට බදුල්ල, බණ්ඩාරවෙල ආදී නගර කරා විහිදී ඇති ඇල්ල – වැල්ලවාය පාරේ 26 වැනි කිලෝමීටරයේ අංක 5 දරන බෝක්කුව ළඟින් රාවණා ගුහාව තෙක් තරමක දුෂ්කර මාර්ගයක් විහිදෙයි.ඇල්ල – වැල්ලවාය මාර්ගයේ ගමන් ගන්නාවිට හමුවන සුප්‍රසිද්ධ එමෙන් ම ස්වභාව අලංකාරයෙන් පොහොසත් වූ රාවණා ඇල්ල ද, රාවණා පුවත පිළිබඳ කදිම සාක්‍ෂියකි. රාවණා දිය ඇල්ල පසුකොට කිලෝමීටර කීපයක් කඳුකර, දුෂ්කර එහෙත් නෙත් - සිත් වශීකරන, මරනම් පරිසරයෙන් සුසැදි කඳු බිමේ නැඟයත් ම විසිහයවැනි කිලෝමීටරයේ පස් වැනි බෝක්කුව හමු වෙයි.එම ස්ථානයේ වම් අත පැත්තට වන්නට පෞරාණික රාවණා ඇල්ල රජ මහ විහාරයට යන මාවත දක්වන නාම පුවරුව සවිකොට තිබෙනු දැක ගත හැකි ය. එය ඉතා දුෂ්කර මාර්ගයකි. මෝටර් රථ, වෑන් රථ ආදියට ගමන් කිරීමට තරමක් උචිත මාර්ගයකි. පෞරාණික රාවණාඇල්ල රජමහා විහාරය තෙක් ම එම මඟ විහිදෙයි. මහ මඟ සිට විහාරස්ථානයට දුර කිලෝමීටරයක් පමණ වේ. තැනින් තැන නිවෙස් දක්නට ලැබුණත් සමස්තයක් ලෙස ගත් කල පරිසරය පාලු ස්වරූපයක් උසුලයි. ගැමි පරිසරයකි.ගමනාන්තයෙ හි පහළින් ආවාස ගෙය ද, ඉදිරියෙන් විහාරස්ථානය ද පිහිටියා ය. අපි විහාරස්ථානය වෙත පියමන් කළෙමු. අවට පරිසරය පුරා ම දක්නට ලැබෙන්නේ ස්ථානයේ පෞරාණිකත්වය පිළිබඳ සලකුණු ය.ගල්ලෙනක් පාදක කරගෙන තනා තිබූ විහාරස්ථානය දැකුම්කළු ය. පරිසරය ඉතාමත් නිහඬ ය. ශාන්ත ය. අතුපතර දසත විහිදෙමින් වැවී ඇති බෝධිය තේජස්වී විලාශයෙන් නැඟී සිටී.ඉදිරිපසින් බිත්තිය බැඳ පිළිසකර කර තිබූ මුත් විහාරගෙය ඉදි වී ඇත්තේ ගල්ලෙන තුළ ය. පියස්සේ පෞරාණික චිත්‍ර අභාවයට යමින් පවතී. පැරැණි මකර තොරණ පාදක කරගෙන හිඳි බුදු පිළිමයක් ද, පසෙකින් සැතපෙන බුදු පිළිමයක් ද වෙයි. මෙම බුදු පිළිමවල මෙන් ම අනෙකුත් චිත්‍රවල ද පැහැය අවපැහැ ගැන්වෙමින් පවතී.සැතපෙන බුදු පිළිමයේ පාද පිහිටි ස්ථානයේ ගල් බිත්තියේ කුඩා උළුවස්සක් ඇත. කෙනෙකුට දෙකට නැමී මේ උළුවස්ස තුළින් ගමන් කළ හැකි ය. උළුවස්සෙන් ඇතුළත උමඟක් පවතින බව පෙනෙයි. අපි රාවණා ගුහාව නැරඹීමට යාම සඳහා මාර්ගයට අවතීර්ණ වීමු. මාර්ගය කීවාට එය පඩිපෙළක් දිගේ නැඟ යා යුතු ගමනක් විය. එක එල්ලේ කඳු මුදුනක් කරා විහිදුණ පඩිපෙලේ පඩියෙන් පඩිය ඉහළට නැඟ යාම දැඩි සේ දුෂ්කර ය. එහෙත් කිලෝ මීටරයක් පුරාවට විහිදී පඩිපෙළ දිගේ කඳුකරය තරණය කළ යුත්තේ ඓතිහාසික රාවණා ගුහාව නැරඹිය යුතු නිසා ම ය. හාත්පස ගණ කැලෑවෙන් වැසී ඇත. පඩිපෙළ දෙපැත්ත කැළයෙන් වැසී ඇත. මැදින් කෙනෙකුට රිංගා යා හැකි තරමට පමණක් ඉඩ ඉතිරිව ඇත.ඉලුක් ගාලක් මැද්දෙන්, ගල්පර අතරින්, ඇතැම්විට ශ්‍රීපාදස්ථානයේ මහගිරිදඹ නඟින්නාක් මෙන්අත් ඇඳිවල එල්ලී යා යුතු ගමන වෙහෙසකර වුවත් අතිශය සුන්දර ය. සිරුර දහඩියෙන් නෑවී ඇත. ඉලුක් තැවරීම නිසා අත් – පා කසයි.රාවණා ගුහාව පිහිටා ඇත්තේ ගල් ඇන්ඳේ පාමුලමත් නොවේ. ගල් ඇන්ද මැදකට නඟින තෙක් ම ගුහා කට නොපෙනේ. මානව ඉඩකඩ ඇති, නිදහසේ හැසිරිය හැකි ආකාරයට මෙන්ම දහ පහළොස්දෙනකුට වුව ද ඇතුළත ගැවසිය හැකි ආකාරයට ගල් ගුහාව ඉදි වී ඇත. රාවණා රජතුමා සිය රාජපුරුෂයන් සමඟින් මෙහි සැඟවී සිට රාම ගේ හමුදා එන්නේදැයි මැනවින් ඔත්තු බලන්නට ඇත. කඳු මුදුනේ ගල් ගුහාව තුළ සිට අවට හාත්පස බලන විට විශාල ප්‍රදේශයක් එකවර පැහැදිලිව නෙත් මානයට හසු වේ.රාම, ලක්‍ෂ්මණ හා හනුමන්තා පෙරටු කොට ගත් රාමගේ යුද ශක්තිය ඉදිරියේ රාවණා මැරී වැටුණ ද, යුද්ධයේ එක් බිහිසුණු අවස්ථාවක දී රාම මෙන් ම ලක්‍ෂ්මණ ද රාවණාගේ හී පහරින් මිය ගිය බව අප අමතක නොකළ යුතු ය. එබැවින් රාවණා යනු ‘දසිස්’ නම් ලද අයෝමය පුරුෂයෙකි. රාම සහ ලක්‍ෂමණ නැවත ජීවිතය ලද්දේ හනුමන්තා සොයාගෙන ආ බලගතු ඔසු නිසාවෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=n1112141</link>
    <topic>සියලු රාජ්‍ය මාධ්‍ය ආයතනලාබ පිට ලාබ උපයලා</topic>
    <author>ස්වර්ණා විජේකෝන්, චමීර ඇල්ලදෙණිය හා සුභාෂිනි සේනානායක</author>
    <content>රාජ්‍ය මාධ්‍ය ආයතන සියල්ලම මේ වන විට ලාබ ලබන තත්ත්වයට පත්ව ඇතැයි ප්‍රවෘත්ති හා ජනමාධ්‍ය ඇමැති කෙහෙලිය රඹුක්වැල්ල මහතා පවසයි.මේ ආයතන වාර්තාගත ආදායමක් ලබමින් පසුගිය වසරේ වාර්තා පිහිටුවා ඇතැයිද ඇමැතිවරයා ඊයේ (13) පාර්ලිමේන්තුවේදී ප්‍රකාශ කළේය. ලංකාවේ සීමාසහිත එක්සත් ප්‍රවෘත්ති පත්‍ර සමාගම (ලේක්හවුස්) පෙර වසර වලට වඩා ලාබ ලබන තත්ත්වයට පත්ව තිබේ.හිටපු අමාත්‍යවරයකු වන මංගල සමරවීර මහතා ලේක්හවුස් ආයතනයට සීමාවකින් තොරව බඳවා ගැනීම හේතුවෙන් එහි සේවක අතිරික්තයක් පවතින බවද ඇමැතිවරයා කීය.ජනමාධ්‍ය අමාත්‍යාංශය පිළිබඳ වැය ශීර්ෂය ඊයේ පාර්ලිමේන්තුවේදී සාකච්ඡාවට ගත් අවස්ථාවේ මේ කරුණු අනාවරණය කළ ඇමැතිවරයා ස්වාධීන රූපවාහිනී ආයතනය මේ වසරේදී රුපියල් මිලියන 501.3 ක ශුද්ධ ලාභයක් ලබා වාර්තාවක් පිහිටුවා ඇතැයිද කීය.ස්වාධීන රූපවාහිනියේ මේ ප්‍රගතිය ඓතිහාසික වාර්තාවක් බව කී ඇමැතිවරයා ජාතික රූපවාහිනියද රුපියල් මිලියන 147 ක ලාබයක් ලබා ඇතැයි පැවසීය.ශ්‍රීී ලංකා ගුවන් විදුලි සංස්ථාවද පෙර පැවැති තත්ත්වයට වඩා ප්‍රගතියක් අත් කර ගෙන ඇති අතර රන්මිහිතැන්න සිනමා ගම්මානයද සිනමා ටෙලි නාට්‍යාදි සෑම ක්ෂේත්‍රයක් වෙනුවෙන්ද සුවිශේෂී මෙහෙවරක් ඉටු කරන බව ඒ මහතා කීය.ජාතික චිත්‍රපට සංස්ථාවද මේ වන විට ලාබ ලබන තත්ත්වයට පත්ව තිබේ. රාජ්‍ය මාධ්‍ය ආයතන පාඩු ලබන බවට කිසිවෙකුටත් චෝදනා කළ නොහැකි බවද රඹුක්වැල්ල මහතා කීය.ජනමාධ්‍ය හා ප්‍රවෘත්ති අමාත්‍යාංශයේ වැය ශීර්ෂය පිළිබඳ කාරක සභා අවස්ථාවේ විවාදයට සහභාගි වෙමින් ඇමැතිවරයා මේ බව ප්‍රකාශ කෙළේය. ඇමැති රඹුක්වැල්ල මහතා මීට අදාළ ලේඛන රැසක් සභාගත කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=n1112142</link>
    <topic>ලේක්හවුසිය ගැන ගයන්තගේ බොරු තොරතුරුවලටමාධ්‍ය ඇමැතිගෙන් පිළිතුරු</topic>
    <author/>
    <content>ශ්‍රී ලංකා නිදහස් සේවක සංගමයෙන් ලබා දී ඇතැයි කියන ලිපියක් ඉදිරිපත් කරමින් ගාල්ල දිස්ත්‍රික් පාර්ලිමේන්තු මන්ත්‍රී ගයන්ත කරුණාතිලක මහතා ලේක්හවුසිය සම්බන්ධයෙන් ඉදිරිපත් කළ සියලු තොරතුරු ජනමාධ්‍ය ඇමැති කෙහෙළිය රඹුක්වැල්ල මහතා පාර්ලිමේන්තුවේදී ඊයේ (13) ප්‍රතික්ෂේප කළේය.ගයන්ත කරුණාතිලක මන්ත්‍රීවරයා ඉදිරිපත් කළ තොරතුරු ප්‍රතික්ෂේප කරමින් කතා කළ රඹුක්වැල්ල මහතා ලේක්හවුස් ආයතනයේ කිසිදු මුල්‍ය අර්බුදයක් හෝ කඩා වැටීමක් නැති බව කීය. ලේක්හවුස් ආයතනය පෙර වසරවලට වඩා මේ වසරේ ලාභ ලබා තිබෙන බවද ඇමැතිවරයා කීය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=n1112143</link>
    <topic>ලේක්හවුසියේතෙමසක ආදායමරු. මිලියන656,993ක්</topic>
    <author/>
    <content>එක්සත් ප්‍රවෘත්ති පත්‍ර ආයතනය (ලේක්හවුස්) ඇතුළු අනෙකුත් රාජ්‍ය මාධ්‍ය ආයතන ලාභ ලබමින් පවතින බව ගාල්ල දිස්ත්‍රික් පාර්ලිමේන්තු මන්ත්‍රී මනූෂ නානායක්කාර මහතා පාර්ලිමේන්තුවේ දී ඊයේ (13) ප්‍රකාශ කළේය.ගත වූ මාස තුනක කාලය තුළ එක්සත් ප්‍රවෘත්ති පත්‍ර ආයතනය වෙළෙඳ දැන්වීම් මඟින් රුපියල් මිලියන 656,993 ක ආදායමක් ලබා ඇතැයිද නානායක්කාර මහතා සිය කතාව ඔස්සේ සභා ගත කළ ලේඛනයක සඳහන් වේ.ලේක්හවුස් ආයතනය වෙළෙඳ දැන්වීම් මඟින් පසුගිය නොවැම්බර් මාසයේදී රුපියල් මිලියන 231,463 ක ආදායමක් ලබා ඇත. එමෙන්ම පසුගිය ඔක්තෝබර් මාසයේදී ලේක්හවුස් ආයතනය වෙළෙඳ දැන්වීම් මඟින් රුපියල් මිලියන 218,239 ක ආදායමක් ලබා ඇති අතර සැප්තැම්බර් මාසයේදී රුපියල් මිලියන 207,291 ක ආදායමක් වාර්තා කර ඇති බවත් මනූෂ නානායක්කාර මහතා සභාගත කළ ලේඛනයෙහි සඳහන් වේ.වැඩිදුරටත් අදහස් දැක් වූ මනූෂ නානායක්කාර මහතා සඳහන් කළේ මෙරට රූපවාහිනී නාලිකා 32 ක්ද, ගුවන් විදුලි නාලිකා 49 ක්ද, ලියාපදිංචිය ලබා ඇති පුවත්පත් හා වාර ප්‍රකාශන 140 ක් පවතින බවයි. මෙම ආයතනවලින් රජයට අයත් වන්නේ රූපවාහිනී නාලිකා හතරක් බවත්, ගුªවන් විදුලි නාලිකා නවයක් බවද රජයට අයත් පුවත්පත් ආයතනද ඇත්තේ සුළු සංඛ්‍යාවක් බවත් නානායක්කාර මහතා සඳහන් කළේය. රජයට අයත් පුවත්පත් සංඛ්‍යාව ප්‍රතිශතයක් ලෙස 5.7 ක් බවද මන්ත්‍රීවරයා කීය.රජය සතුව මාධ්‍ය හිමිකාරිත්වය මෙවැනි වූ සුළු සංඛ්‍යාවක් යටතේ තිබියදීත් මාධ්‍ය මර්දනයක් හෝ රජය මාධ්‍ය අවභාවිත කරන බවට විපක්ෂය චෝදනා කරන්නේ කෙසේදැයි නානායක්කාර මහතා විමසා සිටියේය. රජය මාධ්‍ය මර්දනය කරන බවට චෝදනා කිරීමට විපක්ෂයට කිිසිදු අයිතියක් නැතැයිද ඒ මහතා වැඩිදුරටත් පැවසීය.එමෙන්ම රජයේ වෙළෙඳ දැන්වීම්වලින් 37% ක් රජයේ මාධ්‍ය ආයතනවලට රජය ලබාදෙන විට රජයේ දැන්වීම් වලින් 63% ක් ලබාදී ඇත්තේ අනෙකුත් පෞද්ගලික මාධ්‍යවලට බවද හෙතෙම කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=n1112144</link>
    <topic>එළවළු විකිණීම නතර කළොත් මැනිං වෙළෙඳපළ නාරාහේන්පිටට</topic>
    <author>විජයානි එදිරිසිංහ</author>
    <content>එළවළු සහ පලතුරු සඳහා කූඩ භාවිතයට රජය පැනවූ නීතිය කිසිසේත් අහෝසි නොකරන බව ඇමැති ජොන්ස්ටන් ප්‍රනාන්දු මහතා පවසයි. මැනිං වෙළෙඳ පොළේ එළවළු විකිණීම නතර කළහොත් ඒ වෙනුවට නාරාහේන්පිට ආර්ථික මධ්‍යස්ථානය තොග වෙළෙඳ පොළ බවට පත් කිරීමටත් රජය තීරණය කර තිබේ.රජයේ මෙම තීරණය ඇමැතිවරයා ඊයේ (13) මාධ්‍යයට දැනුම් දුන්නේය.ස.තො.ස. සහ සමුපකාරයට අයත් සහ පෞද්ගලික ලොරි සියයක් රජය මගින් ඊයේ එළවළු ප්‍රවාහනයට යොදා තිබිණි. අද එම ලොරි සංඛ්‍යාව 200 දක්වා වැඩි කෙරේ. හමුදාවේ ලොරිද දමා එළවළු ප්‍රවාහනයට පියවර ගෙන ඇත.අමාත්‍යවරයා සහ මැනින් වෙළෙඳ පොළේ ව්‍යාපාරික සංගමය අතර අමාත්‍යාංශයේදී ඊයේ සාකච්ඡාවක්ද පැවැත්විණි. එහිදී ව්‍යාපාරිකයන් ඉල්ලු සියලු ඉල්ලීම් ලබා දුන් ඇමැතිවරයා නීතිය කල් දැමීමට කළ ඉල්ලීම ඉවත දැමුවේය.කූඩ ගබඩා කිරීමට ගබඩාවක් ලබාදීම කූඩ නොමිලයේ ප්‍රවාහනය කර දීම ඇතුළු ඉල්ලීම් ගණනාවක් මැනිං ව්‍යාපාරික සංගමයෙන් ඉල්ලා තිබිණි. ප්‍රදේශ ගණනාවක එළවළු ව්‍යාපාරිකයන්ට ගෝනි සපයන ව්‍යාපාරිකයෝ තඹුත්තේගම මහ මැතිවරණයෙන් පරාජය වූ එක්සත් ජාතික පක්ෂ අපේක්ෂකයෙක් නුවරඑළියේ අතරමැදියන් 25 දෙනෙක් ඇතුළු ජ. වි. පෙ. පිරිසක් රජයට එරෙහි උද්ඝෝෂණ පිටුපස සිටිති.නුවරඑළිය ඇතුළු ප්‍රදේශ කීපයකින් කූඩවල එළවළු ප්‍රවාහනයට කැමැත්ත ප්‍රකාශ කර තිබිණි. කූඩ භාවිතා නොකරන ලොරි වැටලීම් අඛණ්ඩව සිදු කරන බවටද අමාත්‍යවරයා පවසයි.මේ වන විට ලොරි පනහක් පමණ වැටලීම්වලට හසුවී තිබේ. ඉන් කිහිපයකට රුපියල් දෙදහස අටදහස ආදි වශයෙන් දඩ නියම කර තිබේ. පරීක්ෂණ පවත්වා ඔවුන්ට රජයෙන් ලබාදී ඇති එම වෙළද සල්වලට සීල් තබා ඒවා ආපසු පවරා ගැනීමට තීරණය කර ඇති බවද අමාත්‍ය ජොන්ස්ටන් ප්‍රනාන්දු මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=n1112145</link>
    <topic>ඇසුරුම් නීතිය ක්‍රියාත්මක කිරීමටකාලය ලබාදීම ගැන රජයේ අවධානය</topic>
    <author/>
    <content>ඇසුරුම් නීතිය ක්‍රියාත්මක කිරීමට කාලය ලබාදෙන ලෙස කරන ඉල්ලීම පිළිබඳ රජයේ අවධානය යොමු කරවන බව ආණ්ඩු පක්‍ෂයේ ප්‍රධාන සංවිධායක දිනේෂ් ගුණවර්ධන මහතා පාර්ලිමේන්තුවේ දී ඊයේ (13) ප්‍රකාශ කළේය. එළවළු සහ පළතුරු ඇසුරුම් කර ප්‍රවාහනය කිරීමට අදාළ නීතිය පිළිබඳ රජයේ ස්ථාවරය විමසමින් විපක්‍ෂ නායකවරයා සිදුකළ විශේෂ ප්‍රකාශයට පිළිතුරු දෙමින් දිනේෂ් ගුණවර්ධන මහතා මේ බව සඳහන් කළේය.මේ වෙනස ඇති කිරීම මගින් ප්‍රතිලාභ හිමිවන්නේ නිෂ්පාදකයාටත්, ගොවි ජනතාවටත්. ප්‍රවාහනයේදී බොහෝ දේ අපතේ යනවා.කාලය දෙන ලෙස සිදු කරන ඉල්ලීම කෙරෙහි රජයේ අවධානය යොමු කරවීමට පියවර ගන්නම් යැයි ද දිනේෂ් ගුණවර්ධන මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=n1112146</link>
    <topic>රටේ ප්‍රශ්න උග්‍ර අතට හරවාඩොලර් වාසි සොයන අය දන්නවා</topic>
    <author>ධනුෂ්ක ගොඩකුඹුර</author>
    <content>ජනතා සිත් සතන් තුළ නැවතත් බිය, සැක හිස ඔසවනු දකිනු කැමැති පිරිසක් ඒ වෙනුවෙන් ක්‍රියාත්මක වෙමින් සිටින බව ජනාධිපති මහින්ද රාජපක්‍ෂ මහතා පැවසීය.මේ රටේ ප්‍රශ්න උග්‍ර අතට හරවා ඒවා තුළින් ඩොලර් වාසි ලැබීම මොවුන්ගේ අරමුණ බවත්, මේවා පිළිබඳ තමා නොදන්නේ යැයි ඔවුන් සිතා සිටින බවත් ජනාධිපතිවරයා සඳහන් කළේය. සමාජය කෙරෙහි වෛරයක් ඇති අය මෙන්ම අපේ රටේ සංස්කෘතිය පිළිබඳ හැඟීමක් අවබෝධයක් නැතිපිටරට සිටින පිරිස් ද මෙවැනි වැඩපිළිවෙළ තුළ සිටින බවත් ජනාධිපතිවරයා ප්‍රකාශ කළේය.තමා මෙන්ම මේ රටේ සියලු ජනකොටස් මෙවැනි වැඩපිළිවෙළ පිළිබඳ මනා අවබෝධයකින් සිටිය යුතු බවත් ජනාධිපතිවරයා අවධාරණය කළේය.ජනාධිපතිවරයා මේ අදහස් පළකළේ මහවැලි ගොවි උපහාර උළෙල 2011 අරලියගහ මන්දිරයේදී ඊයේ (13) එක්වෙමිනි. කුමන අවස්ථාවක කොටි ප්‍රහාර එල්ල වේදැයි ජනතාව තුළ තිබුණු බිය දැන් සදාකාලිකව අවසන් කර ඇති බවත් ජනාධිපතිවරයා සිහිපත් කළේය.ගොවි ජනතාවගේ කැපවීම රටේ සියලු ජනකොටස්වල ඇගයීමට ලක්වන බවත්, එම කැපවීම නොවන්නට රටටම කුසගින්නේ සිටීමට සිදුවනු ඇති බවත් ජනාධිපතිවරයා ප්‍රකාශ කළේය. ඇමැතිවරුන් වන නිමල් සිරිපාල ද සිල්වා, මෛත්‍රීපාල සිරිසේන, නියෝජ්‍ය ඇමැති ඩබ්ලිව්. බී. ඒකනායක මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=n1112147</link>
    <topic>රජයේ රූපවාහිනී නාලිකාරාජපක්ෂ පවුලේ නාලිකා කරන්න එපා</topic>
    <author/>
    <content>රජයේ රූපවාහිනී නාලිකා රාජපක්ෂ පවුලේ නාලිකා බවට පත් නොකරන ලෙස හම්බන්තොට දිසා මන්ත්‍රී නාමල් රාජපක්ෂ මහතා ඊයේ (13) පාර්ලිමේන්තුවේදී එම නාලිකා ප්‍රධානීන්ගෙන් ඉල්ලා සිටියේය.ස්වාධීන රූපවාහිනී නාලිකාව රාජපක්ෂ පවුලේ නාලිකාව බවට පත්කර ඇති බවට විපක්ෂය එල්ල කරන චෝදනාව තමන්ද පිළිගන්නා බවත් රාජපක්ෂ මහතා සඳහන් කළේය. ජනාධිපතිවරයා දවසකට වැඩසටහන් රැසකට සහභාගි වන බවද මන්ත්‍රීවරයා කීවේය.සිදුකරන සංවර්ධන කාර්යයන් හා අඩුපාඩු කෙරෙහි ද අවධානය යොමු කර සංවාදයක් ඇති කළයුතු බවද රාජපක්ෂ මහතා කීය.වැඩිදුරටත් අදහස් දැක් වූ නාමල් රාජපක්ෂ මහතා මෙසේ ද කීය. දවසක් මමත්, තාත්තත් අම්මත් මල්ලල දෙන්නත් එකට වාඩිවෙලා ස්වාධීන රූපවාහිනියේ ප්‍රවෘත්ති නැරඹුවා. එහි විකාශය වූ පළමු ප්‍රවෘත්තිය ජනාධිපතිතුමාගේ, දෙවැන්න කථානායක තුමාගේ, තුන්වැන්න බැසිල් රාජපක්ෂ මහතාගේ, හතරවැන්න ගෝඨාභය රාජපක්ෂ මහතාගේ, පස්වැනි ප්‍රවෘත්තිය ක්‍රීඩා ප්‍රවෘත්ති ඔස්සේ විකාශය වුණා. මමත් මගේ මල්ලී යෝෂිතගෙත් රගර් ප්‍රවෘත්තියක්.මේ පවුල් වාදය නිසා බැණුම් අහන්නේ මගේ අම්මත් මල්ලිල දෙන්නත් ඒ නිසා මම සභාපතිවරුන්ගෙන් ඉල්ලා සිටිනවා මේ නාලිකා රාජපක්ෂ පවුලේ නාලිකා බවට පත් නොකරන ලෙසට. ජනමාධ්‍ය අමාත්‍යාංශයේ වැය ශීර්ෂය සඳහා සිය අදහස් දක්වමින් නාමල් රාජපක්ෂ මහතා මෙසේද සඳහන් කළේය. වාහන ලබා ගැනීම සඳහා මාධ්‍යවේදීන්ට ලබාදෙන ලක්ෂ දොළහේ ණය වෙනුවෙන් පනවා තිබෙන අවුරුදු විසිපහක කාලසීමාව අවුරුදු පහළොව හෝ දහඅට දක්වා අඩුවිය යුතුය. මමද එය යෝජනා කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=n1112148</link>
    <topic>ප්ලාස්ටික් ඇසුරුම් විරෝධීහුසහ පොලිසිය දඹුල්ලේදී ගැටෙති</topic>
    <author>සීගිරිය විශේෂ</author>
    <content>ප්ලාස්ටික් ඇසුරුම් භාවිත නීතිය ඉවත්කරන්නැයි ඉල්ලා දඹුල්ල නගරයට එක්වූ පිරිස ඊයේ පස්වරුව වන විට දැඩි කලහකාරී ලෙස හැසිරීම නිසා දඹුල්ල නගරයේ නොසන්සුන්කාරී තත්ත්වයක් ඇතිවිණි.උද්ඝෝෂකයන් හා පොලිසිය අතර ගැටුමක් ඇතිවූ අතර, උද්ඝෝෂකයෝ ගල් මුල්වලින් හා එළවළුවලින් පොලිසියට පහර දෙන්නට වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=n1112149</link>
    <topic>කැප්පෙටිපොළ ආර්ථිකයේ එළවළු කූඩ අලෙවිය ජයයි</topic>
    <author/>
    <content>වැලිමඩ කැප්පෙටිපොළ විශේෂිත ආර්ථික මධ්‍යස්ථානය මඟින් පෙරේදා (12) පමණක් එළවළු කූඩ 1100ක් අලෙවි කිරීමෙන් රුපියල් ලක්‍ෂ 9ක් උපයාගත් බව එම ආර්ථික මධ්‍යස්ථානයේ කළමනාකරු ඉසුරු උදයාංග බුවනායක මහතා පවසයි. එළවළු ප්‍රවාහනයේදී ප්ලාස්ටික් කූඩ අනිවාය¸ කිරීමත් සමග වෙළඳුන් විසින් මෙසේ ප්ලාස්ටික් කූඩ මිලට ගැනීමට ඉදිරිපත්ව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=n11121410</link>
    <topic>චීනයෙන් ලැබුණු අගනා ත්‍යාගය</topic>
    <author/>
    <content>ජාත්‍යන්තර මට්ටමේ විශිෂ්ට රංග ශාලාවක් අපට ලැබෙන මුල්ම අවස්ථාව මෙයයි. මෙය අපට ලැබී තිබෙන්නේ චීන රජයේ ත්‍යාගයක් ලෙසයි. ජනාධිපති මහින්ද රාජපක්ෂ මහතා සතුව ඇති ජාත්‍යන්තර කටයුතු පිළිබඳ විශිෂ්ට අත්දැකීම් සම්භාරය මේ පරිත්‍යාගය මෙරටට ලබාගැනීමේ දී ප්‍රයෝජනවත් වුණා. මේ රංග ශාලාව විවෘත කැරෙන හෙට 15වැනිදා දැවැන්ත මුද්‍රා නාටකයක් පෙන්වීමට කටයුතු යොදා තිබෙනවා. මෙතරම් දැවැන්ත රංගශාලාවක නිර්මාණය කිරීමට තරම් දක්ෂ කලා ශිල්පීන් අපට සිටින බව පෙන්විය හැකි අන්දමේ නිර්මාණයක් මෙමඟින් කිරීමට අප බලාපොරොත්තු වෙනවා.  මේ රංග ශාලාව විවෘත වන්නේ ටවර් රඟහල විවෘත කැර වසර සියයක් සපිරෙන දිනයට පසුව වීම දෛවෝපගත සිද්ධියක්. වෘත්තීය මට්ටමේ රංග ශාලාවක හිඟයක් අපට තිබුණා. අපට රඟහල් තිබුණත් ඒවා වෘත්තීය මට්ටමක නැහැ. දැවැන්ත රංග ශාලාවක නිර්මාණ කළ හැකි විශාල ශිල්පීන් සංඛ්‍යාවක් අප සතුයි. මුද්‍රා නාට්‍ය, ඔපෙරා කළ හැකි කලාකරුවන් ද අපට සිටිනවා.මේ රඟහලේ ශ්‍රවණචාරය ඉතා බලවත්. නාට්‍ය ශාලාවේ සෑම කොටසකටම එකලෙස ශබ්දය ගමන් කරවීමේ හැකියාව එය සතුයි. ශ්‍රවණචාරය යන්නෙන් අදහස් වන්නේ එයයි. මේ රඟහල විවෘත කැරෙන දිනයේ වේදිකා ගත කිරීමට ෆාහියන් භික්ෂුවගේ ලංකා ගමන ආශ්‍රයෙන් මා නිර්මාණය කළා. මේ නාටකය සංස්කෘතික ප්‍රසංගය ස්වරූපයෙන් ගෙන හැර දැක්වෙනවා. මේ සඳහා සංගීත නිර්මාණයෙන් ප්‍රවීණ සංගීතවේදී රෝහණ වීරසිංහ හා නර්තන නිර්මාණයෙන් ප්‍රවීණ නර්තනවේදී චන්න විජේවර්ධන මහත්වරුන් දායක වෙනවා.ශ්‍රී ලංකාව හා චීනය අතර ඓතිහාසික සම්බන්ධය දේශපාලනික, සමාජීය හා වෙළෙඳ සම්බන්ධකමකට එහා ගිය ආධ්‍යාත්මක සම්බන්ධකමක් බව මෙයින් නිරූපණය කෙරෙනවා. නාට්‍යමය, සංගීතමය, සිනමාත්මක හා ඔපෙරා ලක්ෂණ සියල්ල මෙහි ඇතුළත්. චීනයේ නර්තන කණ්ඩායමක්ද ප්‍රසංගයක් ඉදිරිපත් කරනවා. ඔවුන්ගේ කතා තේමාව වී ඇත්තේ ද ෆාහියන් භික්ෂුව ඉපැරැණි සේද මාවත ඔස්සේ පෙරදිගට පැමිණි ගමනයි. එහෙත් ඔවුන් නිරූපණය කරන්නේ සේද මාවත මුහුදින් තරණය කළ අන්දමයි.  මේ අප ලබන්නේ අපට සිහිනයක්ව තිබූ සම්පතක්. ශ්‍රී ලංකාවේ ඉතා ඉහළ ගණයේ හැකියාවන් ඇති කලාකරුවන් රාශියක් සිටියත් ඒ අයට අවශ්‍ය වේදිකාවක් තිබුණේ නෑ. ලෝකයේ දැවැන්ත ඔපෙරා නිර්මාණය කිහිපයක් මෙරටට ගෙන ඒමට උත්සාහ කළත් නොහැකි වූයේ ඒ අඩුපාඩුව නිසයි.නෙළුම් පොකුණ රඟහල සමඟ ඒ අඩුපාඩුව සම්පූර්ණ වෙනවා. මේ රඟහල අපට ලැබී තිබෙන්නේ ජනාධිපතිතුමා චීනයේ කළ ප්‍රථම නිල සංචාරයයේදී එරට රජයෙන් කළ ඉල්ලීමක ප්‍රතිඵලයක් ලෙසයි. මුලින් මුළු වියදමින් සියයට හැටක් සඳහා පමණක් චීනය වියදම් කිරීමට කැමැත්ත ප්‍රකාශ කළත් ජනාධිපතිතුමාගේ ඉල්ලීම මත මුළු වියදම දැරීමට චීනය ඉදිරිපත් වුණා. කවර රටක හෝ ඇති උපරිම තාක්ෂණය මෙහි තැන්පත් කැර අවසන්.  අපි නාට්‍ය කරගෙන ගියේ ප්‍රායෝගික දුප්පත්කම් රැසක් මධ්‍යයේයි. අපට දැන් ලෝකයේ තිබෙන දියුණුම තාක්ෂණය සහිත රඟහලක් ලැබී තිබෙනවා. ලෝකයේ තිබෙන දියුණුම සහ නූතනම රඟහල මෙයයි. එදා අපි සම්මන්ත්‍රණ ශාලාවල පවා නාට්‍ය පෙන්නුවා. දයානන්ද ගුණවර්ධන වැනි නාට්‍යකරුවන් අද සිටියානම් කොපමණ සතුටට පත්වනු ඇතිදැයි කියා මට සිතෙනවා. අලුත් රංගශාලාව දෙස බලා අලුත් නිර්මාණ කිරීමට නාට්‍යකරුවන් ඉදිරියේදී පෙළඹේවි. මේ රඟහල පමාවී පැමිණි වසන්තයක් ලෙසයි මා දකින්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=n11121411</link>
    <topic>මහනුවර පාසල් සිසුන්ටඅසැබි චිත්‍රපටි පෙන් වූවීඩියෝ හලක් වටලයි</topic>
    <author>ඉන්දික පොල්කොටුව</author>
    <content>පාසැල් ළමයින් ඉලක්ක කර අසභ්‍ය දර්ශන අඩංගු චිත්‍රපට පෙන්වනු ලබන බවට සැකකරන මහනුවර පේරාදෙණිය මාර්ගයේ පිහිටි ප්‍රධාන පෙළේ පිරිමි විදුහලක් අසළ මධ්‍යස්ථානයක් පෙරේදා (12) සවස වැටලූ මහනුවර කොට්ඨාස දූෂණ මර්ධන ඒකකය සැකකරුවකු සම¼ඟ අසභභ්‍ය දර්ශන රැසක් අඩංගු පරිගණක ජාලයක් අත්අඩංගුවට ගනු ලැබීය.අන්තර්ජාල පහසුකම් සහිත පරිගණක මධ්‍යස්ථානයක් පවත්වාගෙන යන මුවාවෙන් මෙම ස්ථානය කලක් තිස්සේ සිට පවත්වාගෙන ගොස් ඇත.අදාළ ප්‍රමුඛ පෙළේ පිරිමි විදුහලේ ආදි සිසුවකු විසින්ම මෙම මධ්‍යස්ථානය පවත්වාගෙන ගොස් ඇති බවට තොරතුරු අනාවරණය වන අතර අන්තර්ජාලය හරහා අසභ්‍ය දර්ශන අඩංගු චිත්‍රපට නැරඹීමට පාසැල් සිසුන්ට විවිධ මිල ගණන් යටතේ මින් අවස්ථාව සලසා ඇති බවට අනාවරණය වේ.මෙයට අමතරව මෙම ස්ථානය තුළින් අසභ්‍ය දර්ශන අඩංගු චිත්‍රපට පිටපත් කැර අළෙවි කැර ඇතැයිද පොලිසිය සැක කරයි.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල, ජ්‍යෙෂ්ඨ පොලිස් අධිකාරී ජී.බී. පෙරමුණේ යන මහත්වරුන්ගේ උපදෙස් මත මහනුවර කොට්ඨාස දූෂණ මර්දන ඒකකයේ ස්ථානාධිපති පොලිස් පරීක්ෂක රංජිත් ජයසේන මහතා ඇතුළු පිරිසක් මේ පිළිබඳ පරීක්ෂණ කටයුතු මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=n11121412</link>
    <topic>ශ්‍රමදානයක දී මඤ්ඤොක්කා කෑ8ක් බණ්ඩාරගම රෝහලේ</topic>
    <author>බණ්ඩාරගම බිමල් එස්. ජයසිංහ</author>
    <content>බණ්ඩාරගම කිම්මන්තුඩාව පරගස්තොට මාර්ගය එළිපෙහෙළි කිරීමේ ශ්‍රමදානයේ දී ලබාදුන් මඤ්ඤොක්කා ආහාරයට ගැනීමෙන් රෝගාතුරව පුද්ගලයන් අට දෙනකු බණ්ඩාරගම රෝහලට ඇතුළත් වී ප්‍රතිකාර ලබන බව රෝහල් ආරංචි මාර්ග සඳහන් කරයි.බඩේ රුදාව, වමනය යාම ආදී රෝගී තත්ත්වයෙන් රෝහලට ඇතුළත් වූ පිරිස අතර බණ්ඩාරගම ප්‍රාදේශීය සභාවේ හිටපු මන්ත්‍රීවරයකු, කිම්මන්තුඩාව ග්‍රාම සේවා නිලධාරි, කිම්මන්තුඩාව සිවිල් ආරක්ෂක කමිටුවේ ලේකම් හා කාන්තාවන් දෙදෙනකු ද වන බව එම ආරංචි මාර්ග පවසයි.බණ්ඩාරගම පොලිසිය, සිවිල් ආරක්ෂක කමිටුව හා රාජ්‍ය ආයතන එක්ව ඩෙංගු මර්දනයට මංමාවත්වල කැළිකසළ ඉවත් කර ශුද්ධ පවිත්‍ර කිරීමට ශ්‍රමදානයේ දී රෝගාතුරව ප්‍රතිකාර ලබන සිවිල් ආරක්ෂක කමිටු ලේකම්ගේ නිවසේ පිසින ලද මේ මඥේඤොක්කා ආහාරයට ගෙන පැය කිහිපයකින් අනතුරුව මේ රෝගී තත්ත්වය හට ගෙන ඇත.මේ රෝගී තත්ත්වය පහළ වූ තවත් කිහිපදෙනෙකු නාගොඩ හා පාණදුර රෝහල්වලට ඇතුළත් වී ප්‍රතිකාර ගෙන ඇතැයි තවත් විශාල පිරිසක් ගොඩ වෙදකම් කර සුවය ලබමින් සිටින බව රෝහල් ගත ව ප්‍රතිකාර ලබන කිම්මන්තුඩාව සිවිල් ආරක්ෂක කමිටුවේ ලේකම් ඩබ්ලිව්. පද්මනන්ද මහතා පැවැසීය.මේ පිළිබඳව බණ්ඩාරගම රෝහලේ දිස්ත්‍රික් වෛද්‍ය නිලධාරිනී දොස්තර එස්. ඩබ්ලිව්. එල්. අයි. පෙරේරා මහත්මියගෙන් විමසීමේ දීි මෙසේ පැවැසුවාය.පෙරේදා (12) දින රෝගීන් අටදෙනෙකු පමණ මේ රෝගී තත්ත්වයෙන් රෝහල් ගත වුණා. මේ වන විට එයින් හයදෙනකු ප්‍රතිකාර ලබා සුව වී රෝහලින් පිට වී ගොස් තියෙනවා.මඤ්ඤොක්කා ආහාරයට ගැනීමෙන් අනතුරුව එයින් වූ යම් විස වීමකින් මේ රෝගී තත්ත්වය ඇති වූවාද නොඑසේ නම් වෙනත් හේතුවක් නිසා රෝගී වූවාද යන්න සොයා බැලීමට බණ්ඩාරගම සෞඛ්‍ය වෛද්‍ය නිලධාරිතුමාට මේ පිළිබඳව දැනුම් දුන්නා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=n11121413</link>
    <topic>දෙහිවල ඇළක තිබූබිලිඳු මළ සිරුර ගැනපශ්චාත් මරණ පරීක්‍ෂණයක්</topic>
    <author/>
    <content>දෙහිවල, ශ්‍රී සරණංකර පාරේ පිහිටි ඇළේ පාවෙමින් තිබූ මාස 4ක් පමණ වූ නොමේරූ බිලිඳු මළ සිරුර පිළිබඳව පශ්චාත් මරණ පරීක්‍ෂණය පවත්වන ලෙස නුගේගොඩ වැඩබලන මහේස්ත්‍රාත් සුනීතා නානායක්කාර මහත්මිය දකුණු කොළඹ අධිකරණ වෛද්‍ය නිලධාරියාට නියම කළාය.බිලිඳු මළ සිරුර ඇළේ පාවෙමින් තිබියදී ප්‍රදේශවාසියකු වන ලියනවිටගේ ජයසේන නැමැත්තා විසින් ගොඩගනු ලැබ කොහුවල පොලිසියට දැන්වූ බව පොලිසිය නුගේගොඩ අධිකරණයට වාර්තා කළේය.මළ සිරුර ගොඩගත් ස්ථානය සහ දකුණු කොළඹ රෝහලේ මෘත ශරීරාගාරයේ තබා ඇති මළ සිරුර පරීක්‍ෂා කළ වැඩබලන මහේස්ත්‍රාත්වරිය පශ්චාත් මරණ පරීක්‍ෂණය පැවැත්වීමට නියම කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=n11121414</link>
    <topic>රේස් බුකි කොල්ල කෑ තිදෙනෙක් කෑගල්ලේ දී අත්අඩංගුවට</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>දකුණේ හා වයඹ ප්‍රදේශවල මාස ගණනාවක් තිස්සේ රේස් බුකිවලින් ලක්‍ෂ ගණන් මුදල් මංකොල්ලකෑ තිදෙනකු කෑගල්ලේදී අත්අඩංගුවට ගෙන ඇත.දකුණේ වැලිගම, පෝද්දල, මාතර හා කරාපිටිය ප්‍රදේශවලද වයඹ - කුරුණෑගල නගරයේද රේස්බුකි කොල්ලකෑ මේ පිරිස පසුගියදා (10) වරකාපොල රේස් බුකිය කොල්ලකෑමට පැමිණ සිටියදී මෙලෙස අත්අඩංගුවට ගැණිනි.දිවයිනේ ස්ථාන ගණනාවකින් විවිධ මංකොල්ලකෑම් පිළිබඳ තොරතුරු වාර්තාවීමත් සමඟ කෑගල්ල ජ්‍යෙෂ්ඨ පොලිස් අධිකාරි පි‍්‍රයලාල් දසනායක මහතා කෑගල්ල සියලුම පොලිස් ස්ථාන වෙත සුපරීක්‍ෂාකාරීව සිටින ලෙස උපදෙස් ලබා දී තිබුණි.මෙම පුද්ගලයන් පිළිබඳව කඩිනමින් කෑගල්ල ජ්‍යෙෂ්ඨ පොලිස් අධිකාරි පි‍්‍රයලාල් දසනායක මහතා වෙත දැනුම් දුන් අතර, එහි පැමිණි ජ්‍යෙෂ්ඨ පොලිස් අධිකාරිවරයාට මෙම පුද්ගලයන් විසින් මීට පෙර සිදුකරන ලද මංකොල්ලකෑම් පිළිබඳව ද තොරතුරු අනාවරණය කරගැනීමට හැකිවිණි.වැලිගම රේස් බුකිය මංකොල්ලකා එහි තිබූ රුපියල් එක්ලක්‍ෂ පනස් නව දහස් හයසියයක මුදල් හා ජංගම දුරකථනයක්ද, නැවතත් එම රේස්බුකිය මංකොල්ලකා එහි තිබූ රුපියල් විසිලක්‍ෂ තිස්හය දහස් නවසියයක මුදලක්ද ජංගම දුරකථන දෙකක්ද පැහැරගෙන ගොස් තිබු අතර, පෝද්දල රේස් බුකියෙන් රුපියල් දෙලක්‍ක්‍ෂ පහළොස් දහසක්ද, කරාපිටිය රේස් බුකියෙන් තුන්ලක්‍ෂ විසි එක් දහසක්ද, මාතර රේස් බුකියෙන් එක් ලක්‍ෂ විසිදහස් තුන්සිය පනහක්ද, කොල්ල කා ඇති මෙම පිරිස කුරුණෑගල රේස් බුකියෙන් තුන්ලක්‍ෂ දහහත් දහසක මුදලක් හා ජංගම දුරකථන හතරක් හා පරිගණකයක් පැහැරගෙන ඇත.ඉන් අනතුරුව යළි වැලිගම රේස් බුකිය මංකොල්ලකෑ මෙම අය එහි තිබූ රුපියල් තුන් ලක්‍ෂ පනස් පන් දහස් හයසියයක් හා පරිගණකයක්ද ඉමෙජන්සි ලාම්පුවක් හා කැල්කියුලේටරයක්ද ජංගම දුරකථන දෙකක්ද පැහැරගෙන ඇත.කෑගල්ල ජ්‍යෙෂ්ඨ පොලිස් අධිකාරි පි‍්‍රයලාල් දසනායක මහතා විසින් මෙම ප්‍රධාන සැකකරු වන වැලිගම රේස් බුකියේ හිටපු කළමනාකරු සමඟ කෑගල්ල පොලිසියේ උපපොලිස් පරීක්‍ෂක දයාපාල මහතා ඇතුළු කණ්ඩායමක් සමඟ වැලිගම ප්‍රදේශයේ කළ සෝදිසියකදී මංකොල්ලකෑ එම මුදල්වලින් මිලදීගත් රන් මාලයක්, ජංගම දුරකථන හතරක්, පරිගණක, ඉමෙජන්සි ලාම්පු අත්අඩංගුවට ගෙන ඇත.මෙම මංකොල්ලකෑම්වලට සැකපිට අත්අඩංගුවට ගනු ලැබූ වැලිගම , සීදුව පදිංචි කබහෙට්ටිගේ යසන්ත කුමාර නමැති ප්‍රධාන සැකකරු හා ගාල්ල බටන්විල පදිංචි අතිදේව රණසිංහ චමින්ද පුෂ්පකුමාර හා ගාල්ල එලියට් පාර පදිංචි යතුගොඩගේ ඉන්දික යන අය තුල්හිරිය මහේස්ත්‍රාත්වරයා වෙත ඉදිරිපත් කිරීමෙන් අනතුරුව රක්‍ෂිත බන්ධනාගාරගත කර තිබේ.කෑගල්ල ජ්‍යෙෂ්ඨ පොලිස් අධිකාරි පි‍්‍රයලාල් දසනායක මහතාගේ උපදෙස් මත කෑගල්ල සහකාර පොලිස් අධිකාරි ශි‍්‍රයන්ත පීරිස් මහතාගේ මෙහෙයවීමෙන් වැඩිදුර පරීක්‍ෂණ පැවැත්වේ.මෙම මංකොල්ලකෑම්වලට සම්බන්ධ කුරුණෑගල ප්‍රදේශයේ පදිංචි යුධ හමුදාවෙන් පැන ආ අයකු හා ත්‍රිරෝද රථයක්ද, යතුරු පැදියක්ද අත්අඩංගුවට ගැනීමට පොලිසිය කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=r1112141</link>
    <topic>අසැබි ක්‍රියාවකට එරෙහි වූ සාමනේර හිමිගේ සිරුරේ පනස් එක් පොළක් හීටරයකින් පුළුස්සලා</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>අශිෂ්ට ක්‍රියාවට එරෙහිවූ සාමනේර නමකගේ සිරුර හීටරයකින් පිළිස්සූ භික්ෂු වේශධාරියකුට වසර 20 ක සිර දඬුවමක් කුරුණෑගල මහාධිකරණ විනිසුරුවරයා නියම කළේය.ඊට අමතරව රුපියල් 1000 ක දඩයක්ද එකී දඩ මුදල් නොගෙව්වොත් තවත් වසරකින් සිර දඬුවම් දර්ඝ කරන බවත් කියා සිටියේය.තීන්දුව ප්‍රකාශයට පත් කළ විනිසුරුවරයා විත්තිකරුට එරෙහිව ගොනු කර තිබු චෝදනා තුනම සැකයෙන් තොරව ඔප්පු වී තිබෙන බවත් මේ අනුව චෝදනා තුනම එකවර ගෙවීයනසේ දඬුවම් නියම කරන බවත් පැවසීය.2004 සැප්තැම්බර් මස 4 වැනි දින හෝ ඊට ආසන්න දිනයකදී එළුවාපොල පන්සලේ නැවතී සිටි 11 හැවිරිදි සාමනේර හිමි නමක් හීටරයකින් පුළුස්සා තුවාල 51 ක් සිදු කිරීමේ චෝදනාව යටතේ එළුවාපොළ විහාරස්ථානයක චීවරධාරී භික්ෂුවක් මේ නඩුවෙන් චෝදනා ලැබ සිටියේය.කුලියාපිටිය අධිකරණ වෛද්‍ය නිලධාරී ආර්. එස්. කේ. රණසිංහ මහතාගේ වෛද්‍ය වාර්තාව අනුව සාමනේර හිමිගේ සිරුරේ පිළිස්සීම් තුවාල 51 ක් තිබූ බවත්, මෙයින් තුවාල 7 ක් බරපතළය.මේ අනුව 1988 නීති සංග්‍රහය යටතේ දිය හැකි උපරිම දඬුවම් ලබාදිය යුතු බවත්, රජයේ නීතිඥ උදාර කරුණාතිලක මහතා අධිකරණය හමුවේ කියා සිටියේය.විත්තිකාර චීවරධාරී භික්ෂුව වෙනුවෙන් නීතිඥ සංජීව විජේපොල මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=r1112142</link>
    <topic>වැහැර යුද හමුදා කඳවුර අසල බැම්මඅනතුරක් වන්නට පෙර පිළිසකර කරන්න</topic>
    <author>වයඹ පළාත් සංචාරක සේන එදිරිසිංහ</author>
    <content>කුරුණෑගල වැහැර පොල් සංවර්ධන මණ්ඩලය දෙසට යන අතුරු මාර්ගයේ යුද හමුදා කඳවුර අසල තාප්පයේ එක් කොටසක් මුළුමනින්ම කැඩී බිඳී ගොස් ඇත.මෙම තාප්පය කොයි මොහොතේ හෝ මාර්ගයට කඩා වැටුණහොත් ජීවිත අනතුරු පවා සිදුවීමට ඉඩ තිබේ.තාප්පයේ කැඩුණු එක් කොටසක් තහඩු දමා තාවකාලික ආවරණය කර තිබේ.අදාළ බලධාරීන් අවධානය යොමු කොට මෙයට නිසි පිළියම් යොදන්නැයි ජනතාව ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=r1112143</link>
    <topic>රද්දොලුගම නිවාස සංකීයර්ණයේ වරිපනම් නොගෙවූ අයගේ දේපළ තහනම් කිරීමට පියවර</topic>
    <author>කටාන සමූහ රංජිත් ලොකුපෝතාගම</author>
    <content>කටාන ප්‍රාදේශීය සභා බල ප්‍රදේශයේ පිහිටි රද්දොලුගම නිවාස සංකීර්ණයේ වරිපනම් නොගෙවූ නිවැසියනගේ දේපළ තහනම් කිරීමට පියවර ගෙන ඇත.මේ අනුව මේ මස 15 සහ 16 යන දිනවලදී අදාළ නිලධාරීන් එම නිවාස හා ව්‍යපාරික ස්ථානවලට පිවිස නීතිමය පියවර ගැනීමට නියමිතය. එහිදී වරිපනම් බදු පදනම ගෙවා නිම කිරීමෙන් සහන ලබා ගත හැකිය.ඊට විරුද්ධවන්නන්ට එරෙහිව නීතිමය පියවර ගෙන දේපළ තහනම් කෙරෙනු ඇත. දැනටමත් රද්දොලුගම නිවාස සංකීර්ණයේ නිවැසියන් 90 % ක් පමණ වරිපනම් ගෙවා ඇති බව වාර්තා වේ.කටාන ප්‍රාදේශීය සභාව පසුගිය කාලය පුරා ජංගම සේවා පවත්වමින් හිඟ වරිපනම් බදු අය කිරීමට පියවර ගෙන තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=r1112144</link>
    <topic>බිරිය සමග පලා ගිය මල්ලීට සෙත් පතාවැඩිමහල් සොයුරාගෙන් දේව දානයක්</topic>
    <author>තෙන්නකෝන් කුලසේකර</author>
    <content>වැඩිමහල් සහෝදරයාගේ පස් දරු බිරිය සමග පලා ගිය බාල සොහොයුරාට ‘දෙවි’ පිහිට පතා රුපියල් පන්දහසක් වියදම් කර දේවදානයක් දුන් අයියා කෙනකු පිළිබඳ අපූරු පුවතක් ගලෙන්බිඳුණුවැව ගොවි ගම්මානයකින් වාර්තා වේ. වාර්තාවන අන්දමට සිද්ධිය මෙසේය.හේ දක්ෂ ගොවියෙකි. වයස අවුරුදු පනස් දෙකකි. ඔහු රූමත් තරුණියක් සමග මෙයට විසි පස් වසරකට ඉහතදී විවාහ විය. එම විවාහයෙන් ඇය සිවු දරු මවක් වුවාය.වැඩිමහල් දියණියට අවුරුදු විසි තුනකි. බාල පුතුට අවුරුදු දොළහකි. නවීන පන්නයේ නිවෙසක සුවසේ දිවි ගෙවූ බිරිය සැමියාගේ බාල සොයුරාට පනසේ ආදරය කළාය. ඔහුට පාසල් යාමට ඇඳුම් පැළඳුම් ද පොත්පත්ද වියදමට මුදල් ද සිත් සේ ලබා දුන්නාය.දැන් ඔහු විසි අට වැනි වියේය. පෞද්ගලික ආයතනයක උසස් රැකියාවක ද නියුතුය. නවීන වාහනයක ද හිමිකරුවෙකි. මාස කීපයකට පෙර දී තම බාල සොහොයුරාට මනමාලියක් සෙවීමට වැඩිමහල් සහෝදරයා උනන්දු වුයේ මවත් පියාත් නැති බාල සොහොයුරා වෙනුවෙන් තම යුතුකම ඉටු කිරීම උදෙසාය.පසුගිය දිනෙක තම විවාහක බිරිය ඇඳුම් පැළඳුම් ද රන් ආභරණ ද බැංකු පොත් ද රැගෙන නිවෙසින් අතුරුදන් වූවාය. සැමියා සමග වූ සුළු අමනාපය නිසා ඇය ඇගේ මවගේ නිවෙසට යන්නට ඇතැයි දරු සිවු දෙනා සහ සැමියා සිතූහ. මද්දුම පුතා අම්මා සොයා එප්පාවල කිරි අම්මාගේ නිවෙසට ගියේය. මව එහි පැමිණ නැත. පුතු ඒ වග යළි නිවෙසට පැමිණ පියාට දැන්වීය.කිසි දිනෙක තමාට නොදන්වා නිවෙසින් පිටව නොගිය බිරිය කොහේ ගියා දැයි සිතා ගත නොහැකිව උකටලීව සිටියදී තැපෑලෙන් ලිපියක් ලැබිණි.මම රංජි මල්ලිත් එක්ක ගියා. අපි දෙන්නා දැන් ඉන්නේ කොළඹ.මම නැවත එන්නේ නැහැ. දරු හතර දෙනා හොඳට බලාගන්න යැයි එහි සඳහන් විය.තමා සමග ඇය දීග කෑ විසි පස් වසර තුල විවිධ අවස්ථාවලදී ‘ඇය’ අන් සැමියන් සමග නරක හැටියට හැසිරුණත් දරුවන් වෙනුවෙන් ඒ සියල්ල ඔහු ඉවසා සිටියේය. කවදා හෝ සිය බාල සොහොයුරාට එවැනි දුකක් විඳ දරාගත නොහැකි වනු ඇතැයි අසල්වාසීන්ට පවසා ඔහු රුපියල් පන්දහසක් පමණ වැය කර දෙවියන් උදෙසා මහා කිරිබත් දානයක්දී සිය සොහොයුරාට දෙවිපිහිට පැතීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=r1112145</link>
    <topic>කතුන්ගේ රන්මාල කොල්ලකන කල්ලියකසැක දෙදෙනෙක් වැලිකඩින් අල්ලයි</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>ත්‍රිවිල් රථ හා යතුරු පැදි යොදාගෙන පාරේ මහ මග ගමන් කරන කාන්තාවන්ගේ හා පිරිමින්ගේ ගෙල බැඳි රන් මාල කඩාගන්නා කල්ලියක පුද්ගලයන් දෙදෙනෙකු ඔවුන් පැහැර ගන්නා ලද රන් මාල දෙකක් සමඟ අත්අඩංගුªවට ගැනීමට වැලිකඩ පොලිසියේ අපරාධ විමර්ශන අංශයේ නිලධාරීන් සමත් වී ඇත. පවුම් පහක් බරැති රන්මාලයේ වටිනාකම රුපියල් 1,50,000 ක් පමණ වන අතර, පවුම් හතරහමාරක් බරැති අනෙක් රන්මාලයේ වටිනාකම රුපියල් 1,25000 ක් පමණ වේ.කොළඹ නගරය ඇතුළු නුගේගොඩ දෙමටගොඩ යන ප්‍රදේශවලදී මොවුන් විසින් පසුගිය මාසය තුළදී පමණක් සිදුකරන ලද මෙවැනි පැහැර ගැනීම් 7 ක් පමණ පොලිසියට වාර්තා වී තිබේ.පොලිසියට ලැබුණ පැමිණිලි මත විමර්ශනය කරමින් ත්‍රීරෝද රථ පිළිබඳව විමසිල්ලෙන් පසු වූ පොලිස් නිලධාරීන්ට, සැක කටයුතු ත්‍රිරෝද රථ පරීක්ෂා කිරීමට සැරසෙනවාත් සමගම මොවුන් දෙදෙනා දිවයන්නට පටන් ගත් බැවින්, ඔවුන් පසුපස හඹාගොස් අල්ලාගෙන ඇත. පස්දෙනෙකුගෙන් යුත් මේ කල්ලියේ අනෙක් තිදෙනා පලාගොස් ඇත. පිටපළාත්වල ත්‍රිරෝද රථ මේ පැහැර ගැනීම් සඳහා යොදාගෙන ඇති බවද පොලිසිය කියයි.සැකකරුවන් දෙදෙනා සමඟ අදාළ රන් භාණ්ඩ අලුත්කඩේ මහාධිකරණ විනිසුරු ප්‍රසන්න අල්විස් මහතා වෙත ඉදිරිපත් කළ අතර, සැකකරුවන් ලබන 19 වැනි දින තෙක් රක්ෂිත සිරභාරයට පත් කරමින් නඩුව කල් තබා ඇත.වැලිකඩ පොලිසියේ අපරාධ විමර්ශන අංශයේ ස්ථානාධිපති උප පොලිස් පරීක්ෂක චානක සඳරුවන් මහතා සමග පොලිස් සැරයන් 24683 (ඒකනායක) පොලිස් කොස්තාපල් 69442 (මල්වත්ත), 81696 (ජයවර්ධන) හා කාන්තා පොලිස් කොස්තාපල් 2809 (දිල්රුක්ෂි) යන අය විසින් සැකකරුවන් අත්අඩංගුවට ගනු ලැබු තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=r1112146</link>
    <topic>ගම්පහ නිවෙසකට පැන මුදල් සොරාගෙන</topic>
    <author>ගම්පහ සංචාරක - නිමල් ජයසිංහ</author>
    <content>පුද්ගලයකු රාගම පොලිස් බල ප්‍රදේශයේ නිවෙසකට ඇතුළුව මුදල් සහ ලියකියවිලි අඩංගු පසුම්බියක් සොරාගැනීම, ගෙවල් බිඳීමට අදාළ උපකරණ සන්තකයේ තබා ගැනීම යන චෝදනාවක ගම්පහ අධිකරණයට ඉදිරිපත්කර තිබුණි.චෝදනාවට අධිකරණය ඉදිරියේ වරද පිළිගත් පුද්ගලයාට චෝදනා 03ක් සඳහා එක් එක් චෝදනාවට රුපියල් 1000/= බැගින් රුපියල් 3000/= ක දඩයක් නියම කළ ගම්පහ ප්‍රධාන මහේස්ත්‍රාත් මොහොමඩ් මැකී මහතා පළමු හා දෙවැනි චෝදනාවලට බරපතළ වැඩ සහිත මාස 06 බැගින් වසරක සිර දඬුවම් නියමකර එය වසර 10කට අත්හිටවූවීමට ද නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=r1112147</link>
    <topic>කටාන මාර්ග රැසක් සංවර්ධනය කැරේ</topic>
    <author>කටාන සමූහ, රන්ජිත් ලොකු පෝතාගම</author>
    <content>කටාන මැතිවරණ බල ප්‍රදේශයේ මාර්ග රැසක් සංවර්ධනය කර ඇති අතර ඇළ මාර්ග රැසක් ද පවිත්‍ර කර ඇත. මීට අමතරව කටාන පානීය ජල ප්‍රශ්නය විසඳීම සඳහා මධ්‍යම රජයේ අයවැය තුළින් රුපියල් බිලියන 33ක් ලබා දී ඇත.මේ සඳහා මූලිකත්වය ගෙන කටයුතු කළ ආර්ථික සංවර්ධන ඇමැති බැසිල් රාජපක්ෂ මහතාට සහ ගම්පහ දිස්ත්‍රික් පාර්ලිමේන්තු මන්ත්‍රීනී වෛද්‍ය විශේෂඥ, සුදර්ශිනී ප්‍රනාන්දුපුල්ලේ මහත්මියට ද ජනතාව තුති පුදති. කුස්වල හා අරඹ ගම්මාන යා කරමින් දඬුගම් ඔය හරහා ඉදිකරන ලද අරඹ නව පාලමේ වැඩ කටයුතු ද අවසන් කර ඇත. රද්දොලුව- මුතුවාඩිය මහා මාර්ගය ද ළඟදීම කාපට් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=r1112148</link>
    <topic>දැරියකට අතවර කිරීමට තැත් කළැයි කට්ටඩියාට ඇප</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>අවුරුදු 12 ක බාලවයස්කාර දැරියක් හට ක්ලාන්ත ගතිය දුරු කිරීම සඳහා නූලක් දැමීමට යන මුවාවෙන්, ඇගේ ශරීරය අනවශ්‍ය අයුරින් ස්පර්ශ කර අතවර කිරීමට උත්සාහ කිරීමේ චෝදනාවට, අධිකරණය හමුවට පමුණුවනු ලැබූ කට්ටඩියෙකු හට හොරණ මහේස්ත්‍රාත් මහින්ද රණසිංහ මහතා විසින් රුපියල් 5000ක මුදල් ඇප සහ රුපියල් 50,000ක ශරීර ඇප දෙකක් නියම කරනු ලැබීය.එසේම සෑම මසකම අවසාන ඉරුදින උදෑසන 9 ත් 12ත් අතර ඉංගිරිය පොලිසියේ පෙනී සිටින ලෙසටද එම පුද්ගලයා හට මහේස්ත්‍රාත්වරයා විසින් නියෝග කරනු ලැබීය.විත්තිකරු වූයේ “සර්” නැමති අන්වර්ථ නාමයෙන් හඳුන්වන මාවක්ඔය ප්‍රදේශයේ පදිංචිකරුවෙකි.මෙහි වැඩිදුර නඩු විභාගය 2012 පෙබරවාරි මස 01 වන දින නැවත විභාගයට ගැනීමට නියමිතය.ඉංගිරිය පොලිසිය මගින් මොහු අත්අඩංගුවට ගෙන ඇති අතර පොලිස් කොස්තාපල් 42933 රාමනායක සහ 36610 විරාජ් යන නිලධාරීහු අධිකරණය හමුවේ කරුණු දැක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=r1112149</link>
    <topic>ලියන්වල පාලමේ ඉදිකිරීම් අතරමඟ</topic>
    <author>ඉංගිරිය මධ්‍යම සමූහ පි‍්‍රයදර්ශනී කහවල</author>
    <content>පාදුක්ක-කොළඹ ප්‍රධාන මාර්ගයේ පාදුක්ක නගරයට ආසන්නව පුස්වැලි ඔය හරහා ඇති ලියන්වල පාලමේ (කෝට්ටේ බෝපේ පාලමේ) අරඹා ඇති ඉදිකිරීම් කටයුතු ඒ සඳහා අවශ්‍ය කම්කරු ශ්‍රමය, යන්ත්‍රෝපකරණ, ඉදිකිරීම් ද්‍රව්‍ය, උපකරණ, ප්‍රතිපාදන ආදී සියලු පහසුකම් තිබුණද අවසන් කර ගැනීමට නොහැකි වී ඇත.කලින් තිබූ අබලන් පාලම ඉවත් කර ඒ වෙනුවට තාවකාලික පාලමක් තනා, නව පාලමේ ඉදිකිරීම් කටයුතු ආරම්භ කර දැනට මාස 6 ක පමණ කාලයක් ගත වී ඇතත්, ඉදිකිරීම් ඇරඹි දින වලදී පටන් ඇද හැළුණු වර්ෂාව හේතුවෙන් පුස්වැලිඔය පිටාර ගැලීම නිසා මෙහි ඉදිකිරීම් සැලැසුම් කළ දිනයට නිමා කර ගැනීමට නොහැකි වී තිබේ.ඉකුත් 3 වැනිදා අප එම ස්ථානයට යන විටද, එම වැඩබිම සහ අවට ප්‍රදේශ ජලයෙන් යටව තිබුණි. මාර්ග සංවර්ධන අධිකාරියේ බස්නාහිර පළාත් ව්‍යාප්ති කාර්යාලයේ අධීක්ෂණය යටතේ පෞද්ගලික කොන්ත්‍රාත් ආයතනයක් මගින් මේ පාලමේ ඉදිකිරීම් කටයුතු කරගෙන යන අතර, ඔවුන් අඩි ගණනක් යටට හාරා යොදන කොන්ක්‍රීට්, පැය කිහිපයක් ගතවද්දී පිටාර ජලයෙන් යටවන අතර, විටෙක යන්ත්‍ර සූත්‍ර ආදිය පවා ජලයෙන් යටව ඇති අයුරු දැකගත හැකිය.මේ පිළිබඳව මාර්ග සංවර්ධන අධිකාරියේ ඉංජිනේරු සම්පත් පෙරේරා මහතා අදහස් දක්වමින් පැවසුවේ අමතර වියදම්ද සමඟින් ඉංජිනේරු ඇස්තමේන්තුව මිලියන 30.5 ක් ලෙස සඳහන් කර ඇති මෙහි කටයුතු පසුගිය නොවැම්බර් මාසයේ අවසන් කිරීමට නියමිතව තිබුණද වාර්ෂාව හේතුවෙන් වන ජල ගැලීම් නිසා එම කටයුතු දිනෙන් දිනම පමා වන බවත්, හැකි ඉක්මනින් මෙහි කටයුතු අවසන් කිරීමට බලාපොරොත්තු වන බවත්ය.තවද ඇතැම් පිරිස් විසින් තම ගොවිතැන් ජලයෙන් යටවන බව පවසමින් මෙහි වසා ඇති සොරොව් හිතුමතේ විවෘත කරන කඩාකප්පල්කාරී ක්‍රියාද මේ ඉදිකිරීම් වලට බාධාවක් වූ බව පැවසූ සම්පත් මහතා මෙහි කටයුතු ඉක්මනින් අවසන් කර ගැනීමට ගම්වාසීන්ගෙන් ලැබෙන සහයෝගයද වැදගත් වන බව පැවසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=r11121410</link>
    <topic>කීරන්තිඩිය - බොන්දුපිටියකසිප්පු තිප්පොළ රැසක් වටලයි</topic>
    <author>මතුගම සංචාරක</author>
    <content>කීරන්තිඩිය, බොන්දුපිටිය, ආඳාවල, මීගව ප්‍රදේශවල හා බෙන්තර ගඟ ආශි‍්‍රතව පවත්වාගෙන ගිය කසිප්පු තිප්පලවල් රාශියක් වටලා එහි තිබුණ ගෝඩා ඩ්‍රෑම්ස් 18642, කසිප්පු ඩ්‍රෑම්ස් 1812ක් හා පෙරීමේ උපකරණ තොගයක් අත්අඩංගුවට ගැනීමට වැලිපැන්න පොලිසියේ නිලධාරීහු සමත්වූහ.බෙන්තර ගඟ ආශි‍්‍රතව ඉවුරු දිගේ කරගෙන ගිය තිප්පළවල්ද වටලා ඇත.සැකකරුවන් දහඅට දෙනෙකුද අත්අඩංගුවට ගෙන ඇත. මොවුන් මතුගම මහෙස්ත්‍රාත් අධිකරණයට ඉදිරිපත් කිරීමට නියමිතව තිබිණි.වැලිපැන්න වැඩබලන පොලිස් ස්ථානාධිපති එස්. ඒ. ජී. එන්. විජේතුංග, උප පොලිස් පරීක්‍ෂක එස්. ධර්මසේන, සැරයන් ජයසිංහ 59740, පොලිස් කොස්තාපල් පි‍්‍රයන්ත 56918, රාජපක්‍ෂ 82092, ජයරත්න 55286 මහත්වරු වැටලීම කළහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=s1112141</link>
    <topic>අන්තර් සමාජ එක්දින ක්‍රිකට් අවසන් පූර්ව වටයේ තරග අද</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය සංවිධානය කරනු ලබන අන්තර් සමාජ ප්‍රිමියර් ලීග් එක්දින ක්‍රිකට් තරගාවලියේ පළමු කොටසේ සහ දෙවැනි කොටසේ අවසන් පූර්ව තරග අද (14) පැවැත්වේ.කෝල්ට්ස් පිල සහ එන්. සී. සී. පිල අතර පළමු කොටසේ පළමු අවසන් පූර්ව තරගය මුවර්ස් පිටියේදීත් දෙවැනි අවසන් පූර්ව තරගය හලාවත මේරියන්ස් සහ එස්. එස්. සී. පිල අතර එන්. සී. සී. පිටියේදීත් පැවැත්වෙන අතර සරසන්ස් පිල සහ නාවික හමුදාව අතර දෙවැනි කොටසේ පළමු අවසන් පූර්ව තරගය කෝල්ට්ස් පිටියේදීත් දෙවැනි අවසන් පූර්ව තරගය යුද හමුදාව සහ වරාය අධිකාරිය අතර පානදුරේදීත් පැවැත්වේ.පළමු කොටසේ අවසන් මහා තරගය 17 වැනිදාත් දෙවැනි කොටසේ අවසන් මහා තරගය 16 වැනිදාත් සරවනමුත්තු පිටියේදීත් පැවැත්වේ.වර්ෂාවෙන් බාධාගෙන දුන් මූලික වටයේ අවසන් තරග කීපයක් ඩක්වර්ත් ලුවිස් ක්‍රමවේදය යටතේ විසඳුණු අතර ඇතැම් තරග ප්‍රතිඵලයක් නොමැතිව නිමාවට පත්කිරීමට තරග විනිසුරුවන්ට සිදුවිය.මුවර්ස් සහ රාගම ක්‍රිකට් පිල අතර පැවැති තරගය ඩක්වර්ත් ලුවිස් ක්‍රමවේදය අනුව ලකුණු 3කින් ජය ගැනීමට මුවර්ස් පිල සමත් වූ අතර ද්‍රවිඩ සංගම් පිල සහ එන්. සී. සී. පිල අතර පැවැති තරගය විසඳුමකින් තොරව නිමාවට පත්විය.ලන්කන් පිල සහ බදුරලිය පිල අතර පැවැති තරගය ද විසඳුමකින් තොරව නිමාවට පත් වූ අතර හලාවත මේරියන්ස් සහ බ්ලුම්ෆීල්ඩ් පිල අතර පැවැති තරගයෙන් ඩක්වර්ත් ලුවිස් ක්‍රමවේදය අනුව ලකුණු 18ක ජයක් හලාවත මේරියන්ස් පිලට හිමිවිය.යුද හමුදාව සහ පානදුර ක්‍රීඩා සමාජය අතර පැවැති තරගයට ද ඩක්වර්ත් ලුවිස් ක්‍රමවේදය අනුව විසඳිණි. එම තරගයෙන් ලකුණු 17ක ජයක් යුද හමුදාවට අත්විය.වරාය අධිකාරිය සහ ගුවන් හමුදාව අතර පැවැති තරගයත්, සී. සී. සී. සහ නාවික හමුදාව අතර පැවැති තරගයත් විසඳුමකින් තොරව නිමාවට පත්විය.කුරුණෑගල යොවුන් පිල සහ සරසන්ස් පිල අතර පැවැති තරගයෙන් ඩක්වර්ත් ලුවිස් ක්‍රමවේදය අනුව ලකුණු 59 ක ජයක් වාර්තා කිරීමට සරසන්ස් පිල සමත්විය.මූලික තරගවටය නිමාවන විට තරග 4 කදී ජයග්‍රහණ 3 ක් වාර්තා කළ එන්. සී. සී. පිල පළමු කොටසේ ‘ඒ’ කාණ්ඩයේ පෙරමුණට පත්වූ අතර හලාවත මේරියන්ස් පිල තරග 4කදී තරග 3ක ජය අත්කර ගනිමින් ‘බී’ කාණ්ඩයේ පළමු ස්ථානයට පත්විය.තරග 4 කදී ජයග්‍රහණ 3 ක් ලැබූ නාවික හමුදාව දෙවැනි කොටසේ ‘ඒ’ කාණ්ඩයේ පෙරමුණට පත්වූ අතර වරාය අධිකාරිය තරග 4 කින් තරග 3 ක් ජයගෙන ‘බී’ කාණ්ඩයේ පෙරමුණ ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=s1112142</link>
    <topic>දිස්ත්‍රික්ක 5ක ක්‍රීඩා සංකීර්ණ ඉදිකිරීම ලබන වසර මුලදී</topic>
    <author>ජගත් ගුණවර්ධන</author>
    <content>සියළුම දිස්ත්‍රික්ක ආවරණය වන පරිදි ඉදිකිරීමට යෝජිත ක්‍රීඩා සංකීර්ණ ව්‍යාපෘතිය යටතේ ලබන වසර මුලදී ප්‍රධාන දිස්ත්‍රික්ක 5ක ක්‍රීඩා සංකීර්ණ ඉදිකිරීම ආරම්භ කරන බව ක්‍රීඩා අමාත්‍යාංශයේ ලේකම් උදය සෙනෙවිරත්න මහතා පැවසීය.ක්‍රීඩාව දියුණු කිරීම සඳහා රාජ්‍ය අයවැය යෝජනා තුළින් දී ඇති ඉලක්ක හා 2012 ක්‍රීඩා අමාත්‍යාංශයේ සැලසුම් සහගත කාර්යභාරය ඉදිරිපත් කිරීමේ මාධ්‍ය හමුවේදී ඒ මහතා එසේ පැවැසීය.එහිදි වැඩි දුරටත් අදහස් දැක්වූ සෙනෙවිරත්න මහතා යෝජිත ක්‍රීඩා සංකීර්ණ ව්‍යාපෘතියේදී ගම්පහ, කළුතර, රත්නපුර, මාතර හා මඩකළපුව ක්‍රීඩා සංකීර්ණ ලබන වසර මුලදී ආරම්භ කරන බව පැවැසීය.මේ මගින් ඒ ඒ දිස්ත්‍රික්කවලට අංග සම්පූර්ණ ක්‍රීඩා සංකීර්ණයක් ලැබෙන අතර ඊට මීටර් 400 ධාවන පථයක්, පුහුණු ධාවන පථයක්, මීටර් 50 පිහිනුම් තටාකයක්, ගෘහස්ථ ක්‍රීඩාගාරයක්, ආපන ශාලාවක් හා භෝජනාගාරයක් හා පේ‍්‍රක්ෂකාගාරයක් ඇතුළත් වෙයි.කොළඹ ඉදිකළ හොකී හා රගර් ක්‍රීඩාංගණ ලබන වසරේ වැඩ නිමකරමින් භාර දෙන බැවින් කොළඹ නගරය අංග සම්පූර්ණ ජාත්‍යන්තර ක්‍රීඩා කලාපයක් බවට පත්කිරීමට ද බලාපොරොත්තු වන බව සෙනෙවිරත්න මහතා පැවැසීය.පසුගිය කාලයේ ක්‍රියාත්මක වූ ක්‍රීඩා ශක්ති වැඩසටහන ‘ලොව දිනන ක්‍රීඩා ශක්ති’ වැඩ සටහන නමින් ක්‍රියාත්මක වන බවත් ඒ තුළින් ක්‍රීඩකයන්ට ලබා දුන් දීමනාව රුපියල් 1000 සිට රුපියල් 2500 දක්වා වැඩි කිරීමට කටයුතු යොදා ඇති බවත් ඒ මහතා පැවසීය.වැඩි දුරටත් අදහස් දැක්වූ සෙනෙවිරත්න මහතා පසුගිය වසරේ ශ්‍රී ලංකා ක්‍රීඩා කේෂ්ත්‍රයට කළු පැල්ලමක් වූ තහනම් උත්තේජක භාවිතය ක්‍රීඩා කේෂ්ත්‍රයෙන් තුරන් කිරීමට විශේෂ වැඩපිළිවෙළක් ක්‍රීඩා වෛද්‍ය ඒකකය සම්බන්ධ කරගෙන ක්‍රියාත්මක කිරීමට බලාපොරොත්තු වන බව කීය. තහනම් උත්තේජක ගැනීම වළකා ගැනීමට විධිමත් ක්‍රමවේදයක් ඇති කිරීමටත් ජාත්‍යන්තර තරගවලට සහභාගීවන ක්‍රීඩක ක්‍රීඩිකාවන් පූර්ව පරීක්ෂණයකට භාජනය කර මේ රටේ ක්‍රීඩාව ගෞරවනීය තත්ත්වයට පත් කිරිමට කටයුතු කරන බව සඳහන් කළේය.මෙරට ක්‍රීඩා සංගම් 52ක් පමණ ක්‍රියාත්මක වන බවත් එම සංගම්වලට විශේෂ අවදානයක් යොමුකර සංගම්වල කළමණාකාරීත්වය දියුණුකරමින් හා පරිපාලනය ක්‍රමවත් කරමින් අදාළ අපේක්ෂාවන් ඉෂ්ට කර ගැනීමට බලාපොරොත්තුවන බව පැවසූ ඒ මහතා පැවසීය.2012 වසරේ ආසියානු කණිෂ්ඨ මලල ක්‍රීඩා තරගාවලිය සුගතදාස ක්‍රීඩාංගණයේදී පැවැත්වෙන බවත් මේ වන විට එම ක්‍රීඩාංගණයේ නවීකරණ කටයුතු සිදුකරන බවත් එම කටයුතු හැකිතරම් ඉක්මණින් නිමකර ජාත්‍යන්තර ප්‍රමීතීන්ට අනුව සිදුවේදැයි නිරීක්ෂණය කිරීමට ක්‍රීඩා අධ්‍යක්ෂ ජනරාල්වරියගේ ප්‍රධානත්වයෙන් තාක්ෂණික කමිටුවක් පත් කර ඇති බවත් පැවැසීය.මේ මාධ්‍ය දැනුවත් කිරීමේ හමුව ඊයේ රජයේ ප්‍රවෘත්ති දෙපාර්තමේන්තු ශ්‍රවණාගාරයේදී පැවැති අතර ක්‍රීඩා අධ්‍යක්ෂ ජනරාල් රංජනි ජයකොඩි, ක්‍රීඩා වෛද්‍ය ඒකකයේ ප්‍රධානී මහාචාර්ය අර්ජුන ද සිල්වා හා ක්‍රීඩා අමාත්‍යාංශයේ මාධ්‍යලේකම් හර්ෂ බී අබේකෝන් යන මහත්ම මහත්මීහූද මේ අවස්ථාවට එක්වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=s1112143</link>
    <topic>නවසිලන්තය කලින්මනත්තල සමරයි</topic>
    <author>වෙලිංටන් (ඒ. එෆ්. පී.)</author>
    <content>ඔස්ට්‍රේලියාව අභිබවා ලබා ගත් කලාතුරකින් සිදුවන ජයග්‍රහණයක් පුවත්පත්වල මුල් පිටුවේ පළ කරමින් නවසිලන්තය “කලින් නත්තලක්” ඊයේ සැමරීය. හොබාට් හි පැවැති ටෙස්ට් තරගයේ ප්‍රධාන කඩුලුලාභියා වූ නවසිලන්ත පිලේ ඩග් බ්‍රේස්වල් ‘තරගයේ වීරයා’ ලෙසින් නම් නොකිරීම පිළිබඳවද එරට මාධ්‍ය විස්මය පළ කළේය. “හෝ හෝ හොබාට්, නවසිලන්තයට නත්තල් චියර්” මාධ්‍යවලින් කියැවිණි. “ඩග්...විනාශ කරන්නා, හොඳම හයක්” යන්න ‘නිව්සීලන්ඩ් හෙරල්ඩ්’ පත්‍රයේ සිරස්තලය විය. ‘ඩොමිනියන් පෝස්ට්’ පත්‍රය බ්‍රේස්වල් හැඳින්වූයේ “ඔස්ට්‍රේලියාවේ විජ්ජාකාරයා” ලෙසිනි.ඔස්ට්‍රේලියාවේ ජයග්‍රහණයක් නැති වසර 26ක කාලය තවත් දීර්ඝ කරමින් නවසිලන්තය පළමු ටෙස්ට් තරගයේදී කඩුලු 9 කින් පරාජය වීමෙන් පසුව නවසිලන්ත ක්‍රිකට් ලෝලීන් බොහොමයක් ඔවුන්ගේ කණ්ඩායම පිළිබඳ බලාපොරොත්තු අතහැර දමා තිබිණි. එහෙත් හොබාට් හි පැවැති දෙවැනි ටෙස්ට් තරගයේදී නවසිලන්තය ලකුණු 7ක විශිෂ්ට ජයක් ලබමින් තරගමාලාව සමකර ගැනීමෙන් පසුව සියල්ල වෙනස් විය.මේ ඓතිහාසික ජයග්‍රහණය “නවසිලන්ත ජනතාවට කලින්ම දුන් නත්තල් තෑග්ගක්” යනුවෙන් නායක රොස් ටේලර් කළ ප්‍රකාශය ජයග්‍රාහී පාඨය ලෙසින් මාධ්‍ය විසින් යොදා ගැනිණි.“නවසිලන්ත ක්‍රීඩකයන්ට අපෙන් නත්තල් චියර්” යනුවෙන් මාධ්‍ය පළ කළේය.නවසිලන්ත ගුවන් විදුලිය මේ නියඟය අවසන් කළ ජයග්‍රහණය හැඳින්වූයේ “නවසිලන්ත ක්‍රිකට් ඉතිහාසයේ එක් අති විශිෂ්ට ජයග්‍රහණයක්” ලෙසිනි.තරගයේ ජයග්‍රහණය සඳහා ඔස්ට්‍රේලියාවට කඩුලු 8 ක් අතැතිව තවත් ලකුණු 82 ක් පමණක් අවශ්‍යව තිබී නවසිලන්තය අසරණ තත්ත්වයකට පත්ව තිබියදී බ්‍රේස්වල් ක්‍රියාත්මක විය. ලකුණු 40 කට කඩුලු 6 ක් දක්වා ගිය ගමනේදී ඔහු රිකී පොන්ටිං, මයිකල් ක්ලාක් හා මයික් හසී දවාලමින් පන්දු 15ක් ඇතුළත කඩුලු 3ක් ලබා ගත් අතර මේ හපන්කම නිසා 21 හැවිරිදි බ්‍රේස්වල් ඔහුගේ තෙවැනි ටෙස්ට් තරගයේදීම ජනප්‍රියත්වයට පත්විය.“නැගී එන සුපර්ස්ටාර්” කෙනෙක් ලෙසින් මාධ්‍ය බ්‍රේස්වල් හැඳින්වීය. තරගය බ්‍රේස්වල්ගේ “මැජික් පන්දු යැවීම” නිසා කැරකී නවසිලන්තයට, රිචඩ් හැඩ්ලි ඔහුගේ උපරිම දක්ෂතාවයේ සිටි 1985 වසරෙන් පසුව ඔස්ට්‍රේලියාවේදී ජයක් අත්වූ බව ‘ඩොමිනියන් පෝස්ට්’ පත්‍රය කීවේය.එහෙත් මේ උත්සව අවස්ථාවේ බ්‍රේස්වල් තරගයේ වීරයා ලෙස තෝරා නොගෙන ඔස්ට්‍රේලියාව වෙනුවෙන් ශතකයක් වාර්තා කළ ඩේවිඩ් වෝනර් තෝරා ගැනීම පිළිබඳව විවේචන ද මතු විණි.‘තරගයේ වීරයා’ තීරණය කෙරුණේ සම්ප්‍රදායික විශාරද පැනලයකින් නොවීය. එය තීරණය කරනු ලැබුවේ ජනතාව දුරකථන මගින් දුන් ඡන්දවලිනි. සියයට 60ක් ඡන්දය දුන්නේ වෝනර් ට ය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=s1112144</link>
    <topic>ඔස්ට්‍රේලියානුවෝ “අන්තිමෙනුත් අන්තිමයි”</topic>
    <author>සිඩ්නි (ඒ. එෆ්. පී.)</author>
    <content>නවසිලන්තය හමුවේ විනාශකාරී පරාජයක් ලැබූ ඔස්ට්‍රේලියානු ක්‍රිකට් ක්‍රීඩකයන් “අන්තිමෙනුත් අන්තිමයි” ලෙසින් එරට මාධ්‍ය විසින් ඊයේ හංවඩු ගසනු ලැබිණි.හොබාට් හි පැවැති තරගයේ දෙවැනි ඉනිමේ සිදුවූ අනපේක්ෂිත කඩා වැටීමකින් පසුව මයිකල් ක්ලාක්ගේ කණ්ඩායම වසර 26 කට පසුව ඔස්ට්‍රේලියානු පොළවේ ටෙස්ට් ජයග්‍රහණයක් නවසිලන්තයට ලබා දුන්නේය. මෙය ටෙස්ට් ක්‍රිකට් ඉතිහාසයේ සිදුවූ අවිවාදයෙන් තොර වඩාත් ම ලජ්ජා සහගත පරාජය ලෙසින් හැඳින්වෙයි.“අන්තිමෙනුත් අන්තිමයි” සිඩ්නි හි ‘ඩේලි ටෙලිග්‍රාෆ්’ පත්‍රයේ සිරස්තලයෙන් කියැවිණි. “කලක් ලෝක ක්‍රිකට් ක්‍රීඩාවේ රජුන්ව සිටි ඔස්ට්‍රේලියාවට අංක 8ට ශ්‍රේණිගතව සිටින නවසිලන්තය පරදවන්න බැහැ” යනුවෙන් ‘සිඩ්නි මෝනිං හෙරල්ඩ්’ ප්‍රකාශ කළේය.ලකුණු 241 ක ජයග්‍රාහී ඉලක්කය කරා යාමට ඔස්ට්‍රේලියාවට මේ තරගයේදී නොහැකි විය. ඔවුන්ට එක් අවස්ථාවකදී ජයග්‍රහණය සඳහා අවශ්‍යව තිබුණේ ලකුණු 82 ක් පමණක් වූ අතර ඒ සඳහා කඩුලු 8 ක් ම ඔවුන් සතුව තිබිණි. අවසානයේ ඔවුන් ඉලක්කයට තවත් ලකුණු 7ක් පමණක් තිබියදී දැවී ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=s1112145</link>
    <topic>අමීර්ඛාන්ට අනපේක්ෂිත පරාජයක්</topic>
    <author>වොෂින්ටන් (ඒ. එෆ්. පී)</author>
    <content>ජාත්‍යන්තර බොක්සිං සම්මේලන හා ලෝක බොක්සිං සංගම් වෙල්ටර්වේට් බොක්සිං කිරුළු සඳහා පැවැති තරගයේ දී තරග විනිසුරුවන්ගේ බහුතර තීරණය අනුව බ්‍රිතාන්‍ය බොක්සිං සූර අමීර්ඛාන්ට අනපේක්ෂිත පරාජයක් උරුමකරදෙමින් අමෙරිකාවේ ලැමොන්ට් පීටර්සන් ජය අත්කර ගත්තේය.තරගයේ 7වැනි වටයේ දී සහ 12වැනි වටයේ දී තරග විනිසුරු ජෝ කූපර්ගේ ලකුණු පීටර්සන්ට වාසිදායක අයුරින් ලැබීමේ හේතුවෙන් තරගයේ ජය පීටර්සන්ගේ පැත්තට හැරුණි.කෙසේ වූවද තරගයේ අනපේක්ෂිත පරාජය පිළිබඳව අමීර්ඛාන් අප්‍රසාදයට පත්ව සිටියේය. මේ තරගය පීටර්සන් සහ තරග විනිසුරු කූපර් අතර පැවැති තරගයක් බව ඔහු පැවැසීය.2008 වසරෙන් පසුව අමීර්ඛාන් පරාජයට පත්වූ පළමු අවස්ථාව මෙයවේ.‘පීටර්සන් හා යළි තරග කිරීමට මම සූදානම්’ අමීර්ඛාන් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=s1112146</link>
    <topic>ගම්පළසැහැල්ලු පන්දු ක්‍රිකට් 24දා</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>ගම්පළ නගර සභාව මෙහෙයවන දිවා / රාත්‍රී සැහැල්ලු පන්දු ක්‍රිකට් තරගය මේ මස 24දා ගම්පළ විගුලවත්ත ක්‍රීඩාංගණයේදී පැවැත්වේ.සූරතාව දිනා ගන්නා කණ්ඩායමට සූරතා කුසලානය සමගින් රුපියල් 30000ක් ද අනුසූරතාව දිනා ගන්නා කණ්ඩායමට කුසලානය සමගින් රුපියල් 20000ක් ද පිරිනැමෙන අතර දක්ෂතම පන්දු යවන්නා, දක්ෂතම පිතිකරු හා තරගාවලියේ වීරයාට ද මුදලින් ත්‍යාග පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=s1112147</link>
    <topic>හෙවිවේට් කිරුළ රැක ගැනීමට විටාලි සූදානම්</topic>
    <author>බර්ලින් (ඒ. එෆ්. පී.)</author>
    <content>බොක්සිං වලල්ලෙන් සමුගැනීමට පෙර බ්‍රිතාන්‍යයේ බොක්සිං සූරයන් වන ඩෙරික් චිසෝරා සහ ඩේවිඩ් හේයේ සමග තරග කොට සිය කිරුළ රැක ගන්නා බව ලෝක හෙවිවේට් බොක්සිං සූර විටාලි ක්ලිට්ච්කෝ ප්‍රකාශ කළේය.ලබන වසරේ පෙබරවාරි මාසයේ මියුනිච් නුවරදී චිසෝරා සමග තරඟ වැදීමට නියමිත 40 හැවිරිදි විටාලි ජුනි මාසයේදී ඩේවිඩ් හේයේ සමග තරග වදිනු ඇත.සිය 31 වැනි උපන් දිනය යෙදුණු පසුගිය ඔක්තෝබරයේ බොක්සිං පිටියෙන් සමුගත් හේයේ, විටාලි සමග තරග කිරීමේ අභිප්‍රායෙන් යළි තරග බිමට පිවිසෙයි.පිටියෙන් සමුගැනීමට පෙර සිය හෙවිවේට් කිරුළ රැක ගැනීමට බලාපොරොත්තු වුවද හෙවිවේට් කිරුළට හිමිකම් කියන වයස්ගතම ක්‍රීඩකයා වීමේ වාර්තාව කෙරෙහි සිත යොමු කර නොමැති බව විටාලි පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=s1112148</link>
    <topic>මහනුවර ක්‍රිකට් නිලවරණය 16දා</topic>
    <author>මහනුවර ක්‍රීඩා විශේෂ</author>
    <content>මහනුවර දිස්තික්ක ක්‍රිකට් සංගමයේ 2012 නිලවරණය මේ මස 16 දා පස්වරු 4.30ට අස්ගිරිය ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=f1112141</link>
    <topic>නෙළුම් පොකුණ රඟහල කලාවට හොඳ පිටුවහලක්</topic>
    <author>සාකච්ඡා කෙළේ සුභාෂිනි සේනානායක</author>
    <content>ප්‍රසාංගික කලාවේ මංපෙත් විවෘත කරමින් චීන රජයේ පරිත්‍යාගයක් ලෙස රුපියල් මිලියන 3000 ක වියදමින් ඉදිවූ නෙළුම් පොකුණ මහින්ද රාජපක්‍ෂ කලාගාරය හෙට ජනතා අයිතියට පත් වේ. ඒ පිළිබඳව ප්‍රවීණ නිළි, පාර්ලිමේන්තු මන්ති‍්‍රනී ආචාර්ය මාලනී ෆොන්සේකා මහත්මිය සමඟ සිදුකළ සංවාදයකි මේ.* නෙළුම් පොකුණ මහින්ද රාජපක්‍ෂ රඟහල හෙට ජනතා අයිතියට පත්වෙනවා. කලාකාරිණියක් ලෙස ඔබ මෙය දකින්නේ කෙසේද?මෙවැනි ජාත්‍යන්තර මට්ටමේ කලාගාරයක් ලැබීම මේ රටේ කලාකරුවන් ලැබූ සුවිශේෂී ජයග්‍රහණයක්. මා මුල්වරට මෙම කලාගාරයට ප්‍රවිශ්ඨ වූ දිනයේ මට හිතුණේ මගේ තරුණ කාලයේ මෙවැනි කලාගාරයක් ලැබුණා නම් කියායි. මොකද මමත් මෙම ක්ෂේත්‍රයට පිවිසියේ වේදිකාවෙන් වීමයි එයට හේතුව. දකුණු ආසියාවේ තිබෙන හොඳම කලාගාරය මෙය බව කව්වොත් එය අතිශයෝක්තියක් නෙමෙයි. ඉන්දියාවේවත් මෙතරම් හොඳ මට්ටමේ කලාගාරයක් නැති බවයි මගේ හැඟීම.පසුගිය කාලේ බණ්ඩාරනායක ජාත්‍යන්තර සම්මන්ත්‍රණ ශාලාව, ලයනල් වෙන්ට්ඩ් කලාගාරය, ලුම්බිණි වැනි රඟහල් කලා නිර්මාණ වෙනුවෙන් පැවතුණත් මෙවැනි ජාත්‍යන්තර නිර්මාණයක අවශ්‍යතාවය කාලයක සිට පැවතුණා.මෙම කලාගාරය දුටුවමයි මට හිතුණේ අපි හිටියේ මොන තරම් දුරකින්ද කියලා. එම කලාගාරයේ තිබෙන විශේෂ පහසුකම් දුටුවම සිතට දැනුණේ පුදුම සතුටක්.ලෝකයේ අග්‍රගන්‍ය කලාගාර 70 අතර මෙම කලාගාරය තිබීම ශ්‍රී ලංකාව ලැබූ දැවැන්ත ජයග්‍රහණයක්. වෘත්තීය ගරුත්වය රැකෙන ලෙස සකසා ඇති මෙම කලාගාරයේ පහසුකම් අති විශිෂ්ටයි.විශේෂයෙන් කිව යුතු දෙයක් මෙම කලාගාරය තුළින් මා දුටුවා.මෙහි වේදිකාව සකසා තිබෙන්නේ අප රටේ දක්‍ෂතම නාට්‍යකරුවන් වෙනුවෙන් කීවොත් මා නිවැරදියි. මෙම විශාල වේදිකාව විවිධ පැතිකඩ ඔස්සේ හැසිරවීමට හැකිවීම සුවිශේෂත්වයක්. මෙම වේදිකාවේ කරනම් ගැසීමට හැකි වේදිකාවක්. එහි අග්‍ර ඵලය වේදිකා නාට්‍යකරුවන්ට නෙලාගත හැකියි. මෙවැනි සුවිශේෂී තත්ත්වයක් තිබෙන ජාත්‍යන්තර තලයේ තිබෙන කලාගාරයක් තිබීමත් කලාකරුවන් ලෙස අපට ආඩම්බරයක්.* එක්සත් ජාතික පක්‍ෂය කියනවා මේ රජය කලාකරුවන්ට කිසි දෙයක් කළේ නැති රජයක් කියා. ඒ පිළිබඳව ඔබ මොනවද කියන්නේ.එක්සත් ජාතික පක්‍ෂයට එල්ලෙන්න වැල් නැති වුණාම ඔය වගේ කතා කියනවා. කලා ලොවේ අර්බුද නිර්මාණය වී තිබෙන බව ඔවුන් කියනවා. මේ රටේ සංවර්ධනයේ අතිරික්තය භුක්ති විඳින්නේ මේ රටේ සිටින කලාකරුවන්. වසර ගණනාවක් වරප්‍රසාද නොලබා සිටි පිරිසක් තමයි මේ රටේ කලාකරුවන්.මේ රටේ කලාකරුවන්ගෙන් සියයට අනූනමයක් ජනාධිපති මහින්ද රාජපක්‍ෂ මහතා සමඟ එක්වුණේ රටට ස්ථිර සාමයක් ගෙනඒමට වෙරදරපු නිසා. වසර 30 ක් පුරා මේ රටේ යුද්ධයක් තිබුණා. දහස් ගණන් මිනිස් ජීවිත බිලිගත්තා. මේ රටේ ජනතාව බෝම්බ බියෙන් සිටිද්දී කලා නිර්මාණයක් රසවිඳින්න යනවාද?සීනිබෝල දීලා මේ රටේ කලාකරුවන් රවටන්න බැහැ. ඒ නිසයි බහුතරයක් යුද්ධය නිම කරන්න ජනාධිපතිතුමාට සහාය දුන්නේ. ඒ වගේම එතුමා යුද්ධය නිම කළා. රටට ස්ථිර සාමයක් උදාකළා සේම සංවර්ධන යුද්ධය ඉලක්ක කර ක්‍රියා කරනවා.කලාකරුවන් රැවටුණේ එක්සත් ජාතික පක්‍ෂ රජය කාලේ. ඒ කාලේ පුට් සයිකලයක්වත් කලාකරුවාට ලැබුණේ නෑ. නළු, නිළි, නිෂ්පාදන සංගම්වලින් අපි බොහෝ දේ ඉල්ලුවා. ඒත් අපිට ලැබුණේ නෑ.ප්‍රදර්ශන අයිතිය එ. ජා. ප. රජය පුද්ගලීකරණය කළා. චිත්‍රපට සංස්ථාව සතුව තිබූ දේ පෞද්ගලික අංශයට දුන්නා.මේ රජය කලාකරුවන්ට රුපියල් ලක්‍ෂ 12 ක පොලී රහිත ණය මුදලක් ලබා දීමට මෙවර අයවැයෙන් තීරණය කළා. නෙළුම් පොකුණ ජාත්‍යන්තර රඟහල කලාකරුවන්ට තෝතැන්නක් වේවි. රන්මිණිතැන්නත් ඉදිරියේදී කලාකරුවන් උදෙසා විශාල මෙහෙවරක් සිදුකරාවි. රංගන පාසලක් බිහිකිරීමට ද සියලු කටයුතු සූදානම් කර තිබෙනවා. රුපියල් මිලියන 50 ක අරමුදල ආරම්භ කර තිබෙනවා. කලාකරුවකු මිය ගියාම මේ මුදල් යොදවනවට විවිධ දේ කියනවා. එහෙම අසරණ වෙලා මිය යන කලාකරුවන් මේ රටේ ඉන්නවා. ජීවත් වන විටත් දෙයක් දුන්නේ ජනාධිපතිතුමා විතරයි.මේ රඟහල පක්‍ෂ, පාට භේද බලා වෙන්වන්නේ සියලු සියලු පක්‍ෂවල, ජාතීන්වල කලාකරුවන්ට මෙම රඟහල භාවිතා කරන්න පුළුවන්. එක්සත් ජාතික පක්‍ෂයේ කලාකරුවෙකු මෙම රඟහල භාවිතා කළාම තම නිර්මාණයේ සුවිශේෂී බව තේරුම් ගනීවි. ඒ තරම් මෙම රඟහල සුවිශේෂියි.* අයවැය පිළිබඳව ඔබ සිතන්නේ කොයි ආකාරයෙන්ද මෙවර අයවැය ජනතාවට සහන ලබා දී තියෙනවාද?විපක්‍ෂය නිතරම අයවැය විවේචනය කරනවා. ඔවුන් එක හොඳක්වත් දකින්නේ නෑ. මෙවර අයවැය මහජනතාව වෙත ලබා දුන් ප්‍රතිලාභ භුක්ති විඳින්නේ මේ රටේ කලාකරුවායි.ජනතාව කා බී මුදල් තිබේ නම් චිත්‍රපටයක්, ටෙලිනාට්‍යයක් නරඹන්න යනවා. දැන් බොහොමයක් නාට්‍යය පිටපළාත්වල පෙන්වනවා. යුද සමයේ පිට පළාත්වල තබා ආරක්‍ෂාව තරකර තිබූ කොළඹ අවටවත් නාට්‍යයක් බලන්න ජනතාව ආවේ නෑ. මින් කලාකරුවෝ බොහොමයක් අසරණ වුණා.සාමකාමී රටක් දැන් නිර්මාණය වෙලා. අඳුරු යුගය දැන් නැහැ. රටට සාමය උදාකළ ශ්‍රේෂ්ඨ නායකයෙක් රටේ සංවර්ධනය ඉදිරියට ගෙන යනවා. දැන් රාත්‍රී සංදර්ශන තහනම් නෑ. චිත්‍රපට දින 100 ඉක්මවා ප්‍රදර්ශනය වෙනවා. කලාකරුවන්ට බදු සහන ලබා දී තිබෙනවා. මෙයට වඩා තව මොනවද ඕන. මේ නිසයි මේ බව වටහා ගත් කලාකරුවන් ජනාධිපතිතුමා වටා පවුරක් සේ එකතු වී සිටින්නේ.* මේ රටේ සංවර්ධනය ගැන ඔබ දිගින් දිගට කථා කළා. සිදුවී තිබෙන සංවර්ධනය පිළිබඳව පැහැදිලි කළොත්?කොළඹ සිටින කලාකරුවාට ගාල්ලේ නාට්‍යයක් සඳහා යාමට ගතවන්නේ හරියටම පැයයි. වෙනදාට මේ ගමනට පැය තුනක් හතරක් වැය වෙනවා. ඒ වගේම ඉන්ධන නාස්තියත් විශාලයි. ඉතින් කලාකරුවෝ එහෙම ගමන් යොදා ගන්නේ කලාතුරකින්. මේ තත්ත්වය අද වෙනස් වෙලා. දක්‍ෂිණ අධිවේගී මාර්ගය එදා සිහිනයක් වෙලා තිබුණේ. ඒත් අද යථාර්ථයක් වෙලා. ඇයි මේ දේවල් වටහා ගන්න බැරි. ඉහළ කොත්මලේ ජල විදුලි බලාගාරය, උමා ඔය ජල යෝජනා ක්‍රමය, නොරොච්චෝලේ තාප විදුලි බලාගාරය, හම්බන්තොට වරාය, ගුවන් තොටුපළ මේ සංවර්ධනයට උදාහරණ කීපයක්. මේවා අපි ඇස් ඇරලා බලන්න ඕන. සුළු සුළු අඩුපාඩු සිදුවෙනවා.උතුරු නැඟෙනහිර විනාශ වූ ප්‍රදේශ සංවර්ධනය වෙනවා. කාපට් පාරවල් ඉදිවෙනවා. සැමට විදුලිය ලබාදීම 2012 වසරේ සිට කරනවා. මේ වන විට 95% කට විදුලිය ලබා දී අවසන්. කෘෂිකර්මාන්තය නඟාසිටුවන්න පොහොර සහනාධාරය, ගම නැඟුම, මග නැඟුම යටතේ සංවර්ධනයක් සිදුවන්නේ නැද්ද මේවා දන්න නිසයි ජනතාව ජනාධිපතිතුමාට ඡන්දය දෙන්නේ. ජනාධිපතිවරණයේ වැඩි ඡන්ද ලක්‍ෂ 18 ක් එතුමා ගත්තේ ඒ නිසයි.රටේ තිබෙන ප්‍රශ්න ජාත්‍යන්තරයට ගෙන යාම ජාතිද්‍රෝහි ක්‍රියාවක්. පක්‍ෂ තුළින් රට තුළ ඒවා විසඳාගත යුතුයි. මේ දේවල් සිදුකරන්නේ මහින්ද රාජපක්‍ෂ ජනාධිපතිතුමාට එරෙහිව නෙවෙයි. මේ රටේ අනාගත දරු පරපුරට එරෙහිවයි මේ අය ක්‍රියා කරන්නේ. කොළඹට සීමා වූ සංවර්ධනය දැන් ගමට ගෙනිහින් තිබෙනවා.* ඔබ මේ රටේ ජනතාවට සිදුකරන සේවාව පැහැදිලි කළ හැකිද?විවිධ හේතූන් නිසා බන්ධනාගාර ගතවී දීර්ඝ කාලයක් සිට සමාජගත වන කාන්තාවන්ට ස්වයං රැකියා ආරම්භ කිරීමට ආධාර ලබා දෙනවා. ඔවුන්ට මහන මැෂින් ලබා දී නැවත වැරදිවලට යොමු නොවී ජීවත්වන ලෙසට උපදෙස් ලබා දෙනවා.බන්ධනාගාරයේ සිටින කාන්තා රැඳවියන්ට මනස නිරවුල්ව තබාගැනීමට යෝග ව්‍යායාම් සිදු කිරීමට ද ඉදිරියේදී අප කටයුතු කරනවා. මම ප්‍රචාර සඳහා වැඩ කරන්නේ නැහැ. මට ඇති තරම් මාධ්‍ය මගින් ප්‍රචාර ලැබුණා. මන්ත්‍රීවරියක් ලෙස මම නිහඬ සේවයක් සිදු කරනවා. පාසල්වලට අවශ්‍ය සංගීත භාණ්ඩද මට ප්‍රතිපාදන මගින් ලබා දුන්නා.මේ වන තෙක් මාධ්‍ය මාව ඉදිරියට ගෙනවිත් තිබෙනවා. ජනතාව දුන් උපහාර නිසයි මේ තරම් දුරක් ගමන් මඟේ නොසැලී මම ඉදිරියට ආවේ.කවුරු මොනවා කීවත් මම සැලෙන්නේ නැහැ. ජනතාවයි මට “නිළි රැජින” කියා නම දැම්මේ. ඒ මා ඉල්ලා ගත් දෙයක් නෙමෙයි. එය ලැබුණේ ඔවුන්ගේ ආදරය නිසයි.පාර්ලිමේන්තුවට මා ආවෙත් ජනාධිපතිතුමාගේ ඉල්ලීමකට. මගේ අරමුණ මෙම ධුරය තුළත්, මේ රටේ කාන්තාවන්ට මෙන්ම සමස්ත ජනතාවට උපරිම සේවයක් ඉටු කරන්නයි. මේ යන ගමන් මඟෙහි ලැබෙන ගල් මුල් ප්‍රහාර මා උපේක්‍ෂාවෙන් එකතු කර ගන්නවා. මොකද මම තාම මට ඉන්න ගෙයක්වත් හදාගෙන නෑ.සමහරු මඩ ගහන්නේ මගේ සාර්ථකත්වය නිසයි. එය මට ලැබුණ භාග්‍යයක්. මේ ගමනට අත්වැලක් සැපයූ ජනාධිපතිතුමාටත් මා වටා කවදත් සිටින මගේ රටේ ජනතාවටත්, මාධ්‍යයටත් මා ස්තූති කරන්න මෙය අවස්ථාවක් කර ගන්නවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=f1112142</link>
    <topic>ජාතික හා ජාත්‍යන්තර යථාර්ථපදනම් කොටගත් අය-වැයක්</topic>
    <author/>
    <content>මානව සම්පත් පිළිබඳ ජ්‍යෙෂ්ඨ අමාත්‍ය ඩිව් ගුණසේකර මැතිතුමා විසින් අයවැය විවාදයේ දී 2011.11.23 දින පැවැත් වූ කථාවගරු කථානායකතුමණි,පළමුවෙන් ම, 2012 අය – වැය ඉදිරිපත් කිරීම ගැන ගරු මුදල් අමාත්‍යතුමා හැටියට අතිගරු ජනාධිපතිතුමාට අපේ ස්තූතිය හා සතුට ප්‍රකාශ කර සිටිනවා.මෙම අය – වැය ඉදිරිපත් කරනු ලබන්නේ මුළු ලොවම ආර්ථික අර්බුදයක පැටලී තිබෙන අවස්ථාවකයි.2007 අග හරියේ ධනවාදයේ මුදුන් මල් කඩ වන අමෙරිකාවේ මුලින් හටගත් ආර්ථික අර්බුදය, පසුව යුරෝපා සංගමය වෙළාගෙන දැන් ලොවේ සෙසු ප්‍රදේශවලට ඇතුළුවෙමින් තිබෙනවා.මෙම අර්බුදය, වූ කලී ණය අර්බුදය, අය – වැය හිඟ අර්බුදය, විනිමය අර්බුදය, රැකියා අර්බුදය, ආයෝජන අර්බුදය, ඉතිරි නොකිරීමේ අර්බුදය, පරිභෝජනය නොහොත් ක්‍රය ශක්තියේ අර්බුදය යන අර්බුද ගණනාවක එකතුවකි. දැන් විශ්වාසය බිඳ වැටීමේ අර්බුදයකි.ආර්ථිකය යළි පණ ගැන්වීම සඳහා නියම කළ බෙහෙත් වට්ටෝරුවලින් ඵලයක් නැති වී තිබෙනවා. අමෙරිකානු ජනාධිපති ඔබාමා බලයට පැමිණියේ ආර්ථික විසඳුමක් ලබා දෙන බවට පොරොන්දු දෙමිනි. එහෙත්, ඔහුට එය කළමනාකරණය කිරීමටවත් බැරි විය. ඔහුට කළ හැකිව තිබෙන්නේ අර්බුදයත් සමඟ සහජීවනයෙන් ජීවත්වීමයි.මෙම තත්ත්වය භයංකාරයි. එහෙත් අවාසනාවට ඒ පිළිබඳ අපේ රට තුළ කතිකාවක් නැහැ. මේ පාර්ලිමේන්තුව තුළ පවා ප්‍රමාණවත් ලෙස සාකච්ඡාවක් නැහැ. විපක්ෂයේ ප්‍රධාන පක්ෂය වන එක්සත් ජාතික පක්ෂය මේ ගැන කථා නොකිරීම මට තේරුම් ගත හැකියි. මන්ද, ඔවුන්ගේ ආර්ථික දෘෂ්ටිය අර්බුදයට ගොස් ඇති හෙයිනි. මෙම අර්බුදයට හේතුව ඔවුන්ගේ ආර්ථික දෘෂ්ටිය වන නව ලිබරල් වාදයයි.මා මේ ගරු සභාවේ දී කිහිප වතාවක් පැවසූ පරිදි මෙම අර්බුදය, ධනවාදයට ආවේනික වූත්, එය තුළින් ම හටගත්, ධනවාදයට සහජයෙන් ම උරුම වූත්, ප්‍රතිඵලයකි.මෙය ධනවාදයේ ඉතිහාසයේ මෙතෙක් නොදුටු පරිමාණයේ අර්බුදයක්, මා දකින ආකාරයට, මෙය 1929 මහා ආර්ථික පරිහානියටත් ඔබ්බට යන අර්බුදයක්.වේදනා සහගත වූවත්, සහනශීලි කාරණයක් වන්නේ වැඩ කරන ජනතාව තුළ දැනුමත්, අවබෝධයක්, විප්ලවීය ප්‍රබල හැඟීමක් ජනනය වී තිබීමයි. මෙය ලොව පුරා බුර බුරා පැන නගින ජනතා විරෝධතාවලින් දැකිය හැකිය.මා ගරු සභාවේ දෙපැත්තේ ගරු මන්ත්‍රීතුමන්ලාගෙන් ඉල්ලා සිටින්නේ, මෙම අර්බුදය දෙස වඩාත් බරපතළ සහ ගැඹුරු දැක්මකින් බලන ලෙසයි.මේ අර්බුදය නිර්මාණය කළ අයට ආර්ථික විසඳුමක් සොයා ගන්නට බැරිව දැන් සූදානම් වන්නේ දේශපාලන විසඳුමක් කරා ප්‍රවිශ්ඨවීමටයි. අප එම ප්‍රවේශය ඇෆ්ගනිස්ථානයේ දී, ඉරාකයේදී හා ලිබියාවේදී දුටුවා. දැන් ඔවුන් ඉරානය සහ සිරියාව ඉලක්ක කරන බව පෙනෙනවා.අපේ රටට එල්ල කරන යුද්ධ අපරාධ චෝදනා, මානව අයිතීන් උල්ලංඝණය පිළිබඳ චෝදනා ඉදිරිපත් කරන්නේ වෙනත් අරමුණු ඇතිවයි. හදිසියේ ඔස්ට්‍රේලියාවේ යුද්ධ කඳවුරු පිහිටුවීමේ අමෙරිකානු තීරණයත් එවැනි අරමුණක් ඇතිවයි ගෙන තිබෙන්නේ.පළමුවන හා දෙවන ලෝක යුද්ධයට පෙරම, හටගත් ආර්ථික අර්බුදවලට දේශපාලන විසඳුමක් සෙව්වේද මේ අයුරිනි. ඉතිහාසය ඊට සාක්ෂි දරනවා.ගරු කථානායකතුමණි,ලෝක ආර්ථිකය පාලනය කරන මූල්‍ය ප්‍රාග්ධනයේ ආධිපත්‍යය ජාවාරම් ප්‍රාග්ධන හිමියන් අතට පත්ව තිබෙනවා. ඔවුන් ක්‍රියා කරන්නේ ජාත්‍යන්තර මූල්‍ය ක්‍රමයට පරිබාහිරවයි. එම නිසා මධ්‍යම ආණ්ඩුවලට, මධ්‍යම බැංකුවලට ඔවුන් පාලනය කිරීමට බැරි වී තිබෙනවා. මෙය තමයි නව ලිබරල්වාදයේ නවතම ලක්ෂණය. මෙය තමයි අර්බුදයේ ප්‍රභවය.මෙය අන් කිසිවක් නොව ලාභ සඳහා වූ කෑදරකමයි. වැඩියෙන් ලාභ සඳහා වූ කෑදරකමයි, අවි වෙළඳාමෙන්, ඖෂධ වෙළදාමෙන් සහ විවිධ දූෂණ, අක්‍රමිකතා, අල්ලස් තුළින් උපයන අතිරික්තය කළු ආර්ථිකය හරහා හෙජ් අරමුදල් වලට ගලා යනවා.මෙකී ජාවාරම්වල බලපෑමෙන් අපේ රටේ ආර්ථිකය, අපේ ජනතාව රැක ගත යුතුය.අයහපත් ජාත්‍යන්තර වර්ධනයන් හමුවේ, අප කළ යුත්තේ ඉහළ වර්ධනයක් සහ සමාජ සාධාරණත්වයක් මත ගොඩනැඟුණු ආර්ථික ප්‍රතිපත්තියක් අනුගමනය කිරීමයි.මහින්ද චින්තනයට අනුව, අප පසුගිය වසර තුළ එවැනි ප්‍රතිපත්තියක පිහිටා ක්‍රියා කළෙමු. එසේ ක්‍රියා කිරීම නිසා, අපට ගෝලීය ආහාර අර්බුද ඉන්ධන අර්බුද සහ මූල්‍ය අර්බුද අභිබවා, වර්ධනය ස්ථිරසාරව පවත්වාගෙන යෑමට හැකිවීමය.මේ සඳහා අපට රාජ්‍ය අංශයේ මැදිහත්වීමත් සහ ක්‍රියාකාරි බවත් අවශ්‍ය විය. පෞද්ගලික අංශය සහ රාජ්‍ය අංශය සමගාමීව ක්‍රියාත්මක විය යුතුය. එහෙත්, රාජ්‍ය අංශයේ නායකත්වය අනිවාර්යෙන් අවශ්‍ය විය. රනිල් චින්තනය අපෙන් වෙනස් වන්නේ මෙතැනදී ය. අද රනිල් වික්‍රමසිංහ බලයේ සිටියේ නම්, කුමක් විය හැකිව තිබුණේ ද? රාජ්‍ය අංශය ශක්තිමත්ව නොමැතිව, ජනතාවාදී, දුප්පත් ජනතාව වෙනුවෙන් වූ, මානව වර්ධනයට යොමු වූ ප්‍රතිපත්තියක් ගෙන යා හැකි නොවේ.අද, අමෙරිකාව සහ බටහිර යුරෝපය දෙස බැලීමෙන් ඒ බව ප්‍රත්‍යක්ෂ වනු ඇත. වත්මන් අර්බුදයෙන් උගත යුතු පාඩම ද එයයි.ජාත්‍යන්තර වර්ධනයන්හි දී, අයහපත් මෙන් ම යහපත් වර්ධනයන් ද සිදුවන බව තේරුම් ගත යුතු ය. පැහැදිලිවම, ආර්ථික බලතුලනයේ වෙනසක් දැකිය හැකිය. අත්ලාන්තික් සාගරයත්, පැසිපික් සාගරයට ට් - 7 න්, ට් - 20ට, අමෙරිකාවෙන් ආසියාවට, අත්ලාන්තික්/යුරෝපානු අක්ෂයෙන් ‘බ්‍රික් අක්ෂයට (බ්‍රික් යනු බ්‍රසීලය, රුසියාව, ඉන්දියාව, චීනය සහ දකුණු අප්‍රිකාව) ආර්ථික බල තුලන මාරු වෙමින් තිබේ. අප අපේ විදේශ ප්‍රතිපත්තියේ ජාත්‍යන්තර ආර්ථික සබඳතාවයන්ගේ නාම්‍යතාවයක් සිදු කළේ ඒ අනුවයි. අපට එරෙහිව යුද අපරාධ තර්ජන එල්ල කරන්නේ, දමිළ ජනතාව කෙරෙහි ඇති අනුකම්පාවක් නිසා නොව අපේ විදේශ ප්‍රතිපත්තියට ඇති විරෝධය නිසා ය.ජාතික ආර්ථිකය ගැන කථා කිරීමේ දී, මගේ නිරීක්ෂණ කාරණා කීපයකට සීමා කරනවා.පළමුව, රජයේ ආදායම වැඩි කරලීමේ අවශ්‍යතාවයයි. අපට එතරම් සාර්ථක ප්‍රතිඵල ලබා ගැනීමට නොහැකි වූ ක්ෂේත්‍රය මෙයයි.ජාතික සංවර්ධනයේ දී අප යොමු විය යුත්තේ. මූල්‍ය ස්ථාවරභාවයත්, සමාජ සාධාරණත්වයන්, ආර්ථික කාර්යක්ෂමතාවයත් සඳහා පමණක් නොව යහපාලනයට ද යොමු විය යුතු බව අපේ පිළිගැනීමයි.‘යහපාලනය’ යනු නීතිය සහ සාමය නැත්නම් නීතියේ ආධිපත්‍යය පමණක් නොව ජනතාවගේ වුවමනාවන්ට ප්‍රතිචාර දැක්වීම ද ඊට අදාළ වෙනවා. ඒ සඳහා රජයේ ආදායම වැඩි කිරීම අවශ්‍යයි. ඒ අනුව බදු ප්‍රතිපත්තිය ඊට අදාළ වෙනවා. රජයේ ආදායම වැඩි කරලීම සඳහා, ණය සහ ආධාර මත යැපෙන්නට බැහැ. බදු ප්‍රතිපත්තියේ දී, අප ක්‍රමානුකූලව වක්‍ර බදුවලින් ඍජු බදුවලට වැඩි අවධානයක් යොමු කළ යුතුය. ඒ සඳහා බදු දැල පුළුල් කළ යුතුය.ජනාධිපතිවරයා පැවැසූ පරිදි, අද බදු මඟහැරීම මහා පරිමාණයෙන් සිදුවේ. බදු මට්ටම ලිහිල් කළ ද, බදු මඟ හැරීම අඩුවී නැහැ. මගේ මතය නම්, බදු පරිපාලන ඉතිහාසයේ උපරිම බදු මට්ටම මෙතරම් අඩු කළ අවස්ථාවක් තිබුණේ නැහැ. අවම වශයෙන් රාජ්‍ය ආදායම් දළ දේශීය නිෂ්පාදනයෙන් 20%ක් වත් විය යුතුය.අවධානය යොමු විය යුතු තවත් කාරණයක් නම්, වැඩ කරන ජනතාවගෙන් 61%ක් අයත් වන ආර්ථිකයේ ‘අවිධිමත්’ ක්ෂේත්‍රයයි. මෙය ආර්ථික විද්‍යාඥයින්ගේ අඩුම අවධානය ලැබෙන ක්ෂේත්‍රයයි. ස්වයං රැකියාවල සුළු හා මධ්‍ය පරිමාණයේ ව්‍යවසායන්හි යෙදෙන අය සමාජයේ අඩුම අවධානය යොමු වන සමාජ ස්ථිරයයි. ක්‍රය ශක්තිය අඩු, රජයේ අනුග්‍රහය අඩුවෙන් ලැබෙන. හෙට්ටු කිරීමේ බලයක් නැති මේ සමාජ ස්ථරයට මෙවර අය – වැයෙන් යම් සහනයක් ලැබෙනවා. සුරක්ෂිතභාවය සහ සමාජ සාධාරණත්වය පැත්තෙන් පහළ මට්ටමේ සිටින අය ගැන විශේෂ අවධානය යොමු විය යුතුයි.ළඟට අවධානය යොමු විය යුතු තුන්වන කාරණය නම්, මානව සම්පත් සංවර්ධනයයි අධ්‍යාපන, උසස් අධ්‍යාපන, වෘත්තීය පුහුණු කම්කරු හා විදේශ රැකියා ඵලදායකත්වය ඉහළ නැංවීම රාජ්‍ය අංශයේ ප්‍රතිසංස්කරණ ආදී පුළුල් ක්ෂේත්‍රයන් මීට අදාළ වෙනවා.දීර්ඝ කාලීන වශයෙන්, ගෝලීය ආර්ථිකයේ සහ දේශීය ආර්ථිකයේ ඉල්ලුමට අනුව මානව සම්පත් නංවාලීමට බැරි වුවහොත්, සමාජ අසහනයකට මුහුණ පෑමට ඉදිරියේ දී සිදුවෙනවා.ස්ථිරසාර වර්ධනයන්, ඵලදායි තත්ත්වයන් සහ රැකියා සම්පාදනයන් සිදු කළ හැකි වන්නේ, ජාතික න්‍යාය පත්‍රයේ මානව සම්පත් සඳහා ඉහළම ප්‍රමුඛත්වයක් ලබා දුනහොත් පමණයි. ඒ සඳහා පරිපූර්ණ සම්බන්ධීකාරක උපාය මාර්ගයක් අවශ්‍යයි. මේ පිළිබඳ ප්‍රතිපත්තිය, උපාය මාර්ගය, ක්‍රියාකාරී වැඩපිළිවෙළ ළඟදීම අමාත්‍ය මණ්ඩලයට ඉදිරිපත් කරමි.2012 අය – වැය වූ කලී, ආයෝජන + සංවර්ධන + ශුභ සාධන ප්‍රතිසංධාන අය වැයකි. ජාතික හා ජාත්‍යන්තර යථාර්ථයන් පදනම් කොට ගත් අය-වැයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=f1112143</link>
    <topic>නෙළුම් පොකුණේ සුපිපිචීන - ශ්‍රී ලංකා මිතුදමේ කතාව</topic>
    <author>සටහන මහින්ද ප්‍රසාද් පතිරණ පී. එච්. ජී. ප්‍රේමසිරි</author>
    <content>ඓතිහාසික පොළොන්නරුව නෙළුම් පොකුණේ හැඩයට නිමවා ඇති “නෙළුම් පොකුණ” මහින්ද රාජපක්ෂ රඟහල මෙම මස 15 වෙනිදා (හෙට) විවෘත වෙයි. ඒ නිමිත්තෙන් මෙම සටහන ඉදිරිපත් කරමු.ඕනෑම ශ්‍රී ලාංකික ජීවිතයක් සමඟ වෙන් කරන්න බැරි ආකාරයට චීන මහා දේශය එකට බද්ධ වී තිබෙන බව අපට අතීතය හා වර්තමානය දෙස ඉතා මැනවින් බලන විට පෙනී යයි. ලෝකයේ වෙනත් ඕනෑම රටකට නොදෙවෙනි ආකාරයට අප සමඟ මේ බැඳීම ගොඩනැඟී ඇත්තේ ජාතික, ආගමික, දේශපාලනික, ආර්ථික, සාමාජීය, සංස්කෘතික හා ජනශ්‍රැතිකමය ආදී නොයෙක් අතු ඉති හරහා විහිදී ගිය ආකාරයට ය. එදා අප කුඩා කල බහතෝරන අවධියේදී “චිං චිං චිං චීන රතිඤ්ඤා- චීන රටෙන් ආ චීන රතිඤ්ඤා යැයි කියමින් මිදුලේ දුව පැන නටපු ආකාරයත් චීන පටස් පත්තු කළ ආකාරයත් මහලුවියේ හෝ මැදිවියේ පසුවන අපේ සෑම ශ්‍රී ලාංකිකයකුගේම මතකයේ තවමත් රැව්දෙනු නොඅනුමානය.අප තුරුණුවියේදී චීනයේ සාම්ප්‍රදායික සටන් කලාවක් වූ “චීන අඩි” ඉගෙන ගන්නට පෙළඹුණු ආකාරයත් එය ඉගෙනගෙන තිබීම එකල තාරුණ්‍යයේ බියමුසු ගෞරවයට හේතු වූ ආකාරයත් මොනවට දැනුණි. එදා කොළඹ නගරය ඇතුළු ශ්‍රී ලංකාවේ සෑම ප්‍රධාන නගරයකම පාහේ චීන දන්ත කාර්මිකයෝ යනුවෙන් දැන්වීම් පුවරුවක් සහිත දත් බදින ස්ථානයක් තිබූ බව අපට හොඳටම මතකය. කොළඹ නගරයේ තිබූ පීකිං හෝටලය චීනය අපට නිරන්තරයෙන් සිහිගන්වන්නක් විය. මකරුන්ගේ හැඩයට ඇඳි සත්ව රූප හා විවිධ වර්ණ විදුලි බුබුළුවලින් අලංකෘත චීන අවන්හල් රට පුරා අද ද දක්නට ඇත.එදා චීන සර්කස් කණ්ඩායමක් අපේ රටට පැමිණීමත් ඔවුන්ගේ සංදර්ශනයන් බලන්නට ලැබීමත් ලොමු ඩැහැගන්වන සුළු අත්දැකීමක් විය. අදත් එසේමය. චීන මහා ප්‍රාකාරය එවකට ලෝකයේ පුදුම හතෙන් එකක් වූ අතර ඒ පිළිබඳ නොයෙක් ආකාරයේ කතාන්දර අප අසා ඇත. විවිධ නම්වලින් හැඳින්වූ චීනයේ රාජවංශයන් ගැනත් ඔවුන්ගේ බලපරාක්‍රමයන් ගැනත් ඒ අවධියේදී අප කියවූයේ අපූර්ව ගණයේ කතාවන් ලෙසය. චීනයේ විශාලත්වය - චීනයේ ජනගහණය- ලෝකයේ වැඩිම භාෂා ප්‍රමාණයක් භාවිතා කරන දේශය චීනය වීම - චීන ගෘහ නිර්මාණ ශිල්පය- චීනයේ කොන්පියුසියස් ධර්මය- චීනයේ බුද්ධාගම - චීන ජනකතා හා එවකට සිටි පාලකයා වූ චීයැංකායිෂෙක් ගැනද අප අසා කියවා තිබුණා මතකය.අපේ රට සමඟ අති පුරාණයේ සිට පැවති වෙළෙඳ සම්බන්ධතා ගැන ඉපැරණි නැව් තොටුවලින් හා නගර ආශ්‍රිතව සොයා ගන්නා ලද පුරා විද්‍යාත්මක සාක්ෂි බොහොමයක් ඇති අතර ඒවා තවමත් ලැබෙමින් පවතී. පුරාණයේ සිට මෙහි ආ ගිය චීන වෙළෙඳුන් රාජ දූතයන් පාහියන්, හියුංසියෑං වැනි දේශ ගවේෂකයන් ගැන ඉතිහාසයේ ලියැවී ඇත. එසේම ඔවුන්ගේ වාර්තා අපේ ඓතිහාසික මූලාශ්‍ර බවට ද පත්වී ඇත. මේ දේශ ගවේෂකයන්ගේ විස්තරවලින් අපේ රට සහ චීනයේ සහසම්බන්ධතා හොඳින් පෙනී යන්නේය. චීනය හරහා ගමන්ගත් සේද මාවත ඔස්සේ ද අපි එකට එකතු වී සිටියෙමු. ඊටත් ප්‍රථමයෙන් හිමාලය තරණය කරමින් ද අප දෙපාර්ශ්වය අතර අන්‍යෝන්‍ය සම්බන්ධතා පැවැත්වූ බව පෙනේ. දුරාතීතයේ සිට අපේ දෙරට මෙතරම් මිතුරුව සිටියේ ඇයිද යන්න වඩාත් පුළුල්ව සාකච්ඡා කළ යුතු මාතෘකාවකි. එය දීර්ඝ ජාත්‍යන්තර වංශකතාවක්වනු නොඅනුමානය.වත්මන් චීනයේ නිර්මාතෘ මහා මාඕසේතුං මැතිතුමා අප ශ්‍රී ලාංකීය ජනතා ආශ්වාදයට නොමඳව පාත්‍ර වූ ලෝක නායකයෙකි.එතුමන්ගේ කියමන්- විග්‍රහයන් - උදෘතයන් සමාජ දේශපාලන වෙනසක් අපේක්ෂා කරන ශ්‍රී ලාංකිකයන්ගේ ආදරණීය ප්‍රකාශන බවට පත්වී ඇත. එතුමන්ගේ ඓතිහාසික මහා පා ගමන-එතුමාගේ විප්ලවීය ක්‍රියාදාමය - කොමියුනිට්ස් චීනය – චීනයේ සංස්කෘතික විප්ලවය - චීන සමූහ ගොවිපළවල් - චීනයේ ශ්‍රම සූක්ෂම කර්මාන්ත නව චීනය ගොඩනැඟීමේ ක්‍රියාදාමය ඇතුළු බොහෝ කරුණු නිසා මාඕසේතුං අපේ රටේ නොමඳ ජනතා ආකර්ශණයට හා ගෞරවයට පාත්‍ර වී ඇත. මාඕගේ ඇඳුම අපේ සමහර නායකයන්ගේ නිල ඇඳුම බවට ද පත්වී ඇත. චීනයේ පාවහන් රහිත පා ගමනින් ගම් දනව් සැරිසරණ වෛද්‍යවරුන් ගැනද අප අසා ඇත. ඔවුන්ගේ ආදර්ශමත් ගතිපැවතුම් ගැනද අප කියවා ඇත. චීන වෛද්‍ය ක්‍රම මෙන්ම අප රටේ අතිශය ජනප්‍රිය චීන කටු චිකිත්සාව අපේ දේශීය වෛද්‍ය ක්‍රමය තරමටම අපට ලෙන්ගතුය.චීනය වත්මන් ලෝකයේ මහා බලවතෙකි. ආර්ථික වශයෙන් ද එසේමය. තව නොබෝ දිනකින් ඇය ලෝකයේ පළමුවන ආර්ථික බලවතා බවට පත් වන්නේය. අප ඉතසිතින් අපේක්ෂා කරන ඒ දිනය උදාවන තෙක් මහත් සෙනෙහසකින් දෑස් දල්වා බලා සිටිමු.නව ලෝකයට අලුත් ආර්ථික ක්‍රමවේදයක් හඳුන්වා දෙන්නට වර්තමාන චීනය සමත්වී තිබේ. අතීතයේදී චීන ශ්‍රී ලංකා රබර් සහල් ගිවිසුම මඟින් චීනය අපට කළ උදව් උපකාර අද ද අප ගෞරවයෙන් සිහිපත් කරමු.බණ්ඩාරනායක මැතිතුමන්ගේ යුගය තුළ අප දෙරටේ නව සමීප සම්බන්ධතාවන් ආරම්භ විය. එකල මෙහි සපැමිණි චෞඑන්ලායි අග්‍රාමාත්‍යතුමන් අපට ප්‍රදානය කළ ආධාර අද ද මහත් ගෞරවයෙන් සිහිපත් කරමු. සිරිමාවෝ බණ්ඩාරනායක යුගයේදී චීනය සහ අපේ රට අතර පැවති මනා අවබෝධය පිළිබඳ සිහිවටන තවමත් බැබළෙමින් පවතී. චීනයේ නර්තන විලාසයන් අප මහත් ආශ්වාදනයට පත් කරන අතර මකර නැටුම අපේ නර්තන සංස්කෘතියට ද එක්වී ඇත.අප දෙරටේ මිත්‍රත්වයේ සහ අන්‍යෝන්‍ය අවබෝධයේ මහා යෝධයෙක් සේ බණ්ඩාරනායක සම්මන්ත්‍රණ ශාලාව නැඟී සිටී.ශ්‍රේෂ්ඨාධිකරණ සංකීර්ණය විරාජමාණව වැජඹෙන අතර අභිමානවත් හම්බන්තොට වරාය නව ලෝකයට අප ගෙන යනු ඇත. මේ චීනයන් අපට දුන් ආධාර වලින් ඉතා සුළු ප්‍රමාණයකි. මීට අතිරේකව මූල්‍යමය- ආයතනිකමය - ද්‍රව්‍යමය - සංස්කෘතිමය හා මතවාදීමය ආධාර බොහොමයක් අපට ප්‍රදානය කර ඇත. මේ මහා රාජ්‍යය අවුරුදු දහස් ගණනක් තිස්සේ අපගේ සැබෑ මිතුරෙක් සේ අප අත්නොහැර අප සමඟ නිරන්තරයෙන් සිටී.ත්‍රස්තවාදය පරාජය කිරීමේ මහා සටනේදී අපට උදව් කරමින් ඔබ කළ මහා මෙහෙවර ජාතිය සදාකල් අගය කරනු ඇත. මහින්ද රාජපක්ෂ යුගය තුළ අප අතර සැබෑ මිතුදමේ උච්චතම අවධිය ආරම්භ කර ඇත. ජාතික මෙන්ම ජාත්‍යන්තර විරුද්ධවාදීන් අපේ රට විනාශ කරන්නට උත්සාහ කරන විට ඔබ ප්‍රසිද්ධියේම අප ආරක්ෂා කරන්නට ඉදිරිපත් වෙයි. අපට විරුද්ධව එන ඕනෑම බලවේගයකට එරෙහිව ඔබද නොපැකිලව අප සමඟ සිටින විට අපට අප මෙන්ම ඔබව විශ්වාසය.ත්‍රස්තවාදය ජයගත් අපි ආර්ථික සංග්‍රාමය ද ජයගන්නට උත්සාහ කරන මේ අවධියේදී අප සමඟ ලෙන්ගතුව සිටින ඔබ අපට මහත් ශක්තියකි. සම්පතකි. අප ගැන නිතර සෙවිල්ලෙන් සිටින වැඩිහිටියකු සේ ඔබ අපට මඟ පෙන්වන්නෙක් ද වී ඇත.මාඕසේතුං මැතිතුමාගේ සිට මේ දක්වා චීන ජනරජයේ නායකත්වයට පැමිණි සෑම කෙනෙක්ම පාහේ ශ්‍රී ලංකාවේ ප්‍රගතිශීලී ආණ්ඩු බිහි වූ සෑමවිටම විශේෂ ලෙන්ගතුකමකින් කටයුතු කර ඇති බව කෘතඥතා පූර්වකව සිහිපත් කරමු. චීනයේ වත්මන් නායකයාණන් වූ හූ ජින්ටාඕ මැතිතුමන් ඇතුළු සියලුම නායකයන්ද සමස්ත චීන ජනතාවද අප රටේ වර්තමාන නායකයාණන් වූ මහින්ද රාජපක්ෂ මැතිතුමන් ඇතුළු සමස්ත ශ්‍රී ලාංකිකයන් කෙරෙහි දක්වන්නේ ඉමහත් ලැබැඳියාවකි.මීට අතිරේකව අප සමාජයේ මහා චින්තන පෙරළියටද චීනය අදෘෂ්‍යමානව මඟ පෙන්වා ඇත. දෙපයින් නැඟී සිටින්නටත් නිදහස්ව හා නිවහල්ව සිතන්නටත් චීනයේ චින්තනය අපට බලපා ඇත. අධිරාජ්‍යවාදය, ධනවාදය, නව යටත්විජිතවාදය පිළිබඳව නව අර්ථකථන අප සමාජය පුරා පැතිරී යාමටත් සමාජ සාධාරණත්වය ගැන නව ආකල්ප ජනිත කරවන්නටත් චීනයේ සමාජ ආර්ථික දර්ශනය අපට බලපා ඇත.අපේ සංස්කෘතියේ ගෞරවනීය මෙන්ම වන්දනීය පුෂ්පය වන්නේ නෙළුම් මලයි. එදා පුලතිසිපුරවරයේ තිබූ නෙළුම් පොකුණේ අනුරුවක් ඔබ විසින් ගොඩනඟා අප වෙත තිළිණ කර ඇත. මේ මනරංජනීය මහින්ද රාජපක්ෂ රඟහල තුළින් දහසක් මල් පිපේවා. සුහද මහා මිතුරාණෙනි,ඔබ දිගුකල් දිනේවා!.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=f1112144</link>
    <topic/>
    <author>මනෝලි සුබසිංහ</author>
    <content>සෞන්දර්ය විශ්වවිද්‍යාලයේ උප කුලපති මහාචාර්ය ජයසේන කෝට්ටේගොඩ විසින් ලියන ලද පර්යේෂණාත්මක කෘති ද්විත්වය සහ ”අභිනන්දන” කෘතිය ඇතුළත් ත්‍රිත්ව කෘති එළිදැක්වීමක් මේ මස 22 වැනිදා සවස 4.30ට සෞන්දර්ය විශ්වවිද්‍යාල නව රංග ශාලාවේ දී පැවැත්වේ. ආර්ථික සංවර්ධන අමාත්‍ය බැසිල් රාජපක්ෂ මැතිතුමාගේ ප්‍රධානත්වයෙන් පැවැත්වෙන පොත් දොරට වැඩීමේ මෙම ප්‍රාසාංගික උත්සවයට මැති ඇමැතිවරු සහ විද්වතුන් රැසක් සහභාගි වේ. මෙදින විශ්වවිද්‍යාලයීය පරිපාලන ගොඩනැඟිල්ල සඳහා මුල්ගල තැබීම සහ නවතම සිව්මහල් ගොඩනැඟිල්ල විවෘත කිරීමත් මහල් අටකින් යුත් සංගීත පීඨය විවෘත කිරීමත් මෙදින ප්‍රධාන ආරාධිත අමුත්තා වන බැසිල් රාජපක්ෂ මැතිතුමා අතින් උත්සවශ්‍රීයෙන් සිදුවේ.මහාචාර්යතුමා අතින් කෙරුණු පර්යේෂණ කෘති ත්‍රිත්වය සහ වත්මන්හි කලාවේ තිබෙන පුනර්ජීවය සහ එයට උගතුන්ගේ ඇති දායකත්වය පිළිබඳ කළ සාකච්ඡාවකි, මේ.* හැම අවුරුද්දකම වගේ ඔබ අතින් මෙවැනි සද්කාරයක් ඉටුවෙන හැටි අපි දකිනවා. මෙවර ඔබගේ දායකත්වය ඉතා විශිෂ්ට අන්දමින් ලබා දී ඇති බවයි මගේ හැඟීම. ඔබම කියන්න මෙවර ඔබ ගත් පර්යේෂණ ක්‍රියාවලිය දරු පරපුරට වැදගත් වන්නේ කොහොමද කියලා?පොත් තුනක් එළිදකිනවා. පොත් තුනෙන් එකක් මගේ පරිවර්තනයක්. ළඟදී මම ඉන්දියාවට ගිය වෙලාවක මගේ හින්දි ගුරුවරයා හමුවුණා. එතුමා මට මේ පොත දුන්නා. ඒ මොහොතේම මම අපේ මව් භාෂාවට පරිවර්තනය කරන්නට අවසර ගත්තා. තබ්ලා විෂය හදාරන්නන්ට ඒ විෂය පිළිබඳ වඩා වැදගත් හරවත් කරුණු රාශියක් ඒ පොතේ තියෙනවා. ”තබ්ලා වාදන ප්‍රබන්ධ සහ විස්තාරණ” නමින් පරිවර්තනය කළ ඒ පරිවර්තනය අපේ ශිෂ්‍යයන්ට බොහෝම වටිනවා.මේ පොත ගැන තවදුරටත් පැහැදිලි කළොත් තබ්ලා වාදනය සහ බෙර වාදනය ඉගෙන ගන්නට, ශාස්ත්‍රීය අවබෝධය ලබා ගන්නට අතිරේක නිර්මාණාත්මක පද නිර්මාණය කරගත හැකි ගණිතමය සංකල්ප ක්‍රමවේදය මේ පොතේ හෙළිදරව් කර තිබෙනවා. අපේ රටේ මෙවැනි දෙයක් කවදාවත් සිද්ධවෙලා නැහැ.ඊළඟට මම කරපු දෙවැනි පොතෙන් මෙතෙක් කවුරුත් කවදාකවත්ම කරපු නැති එකක්. අපේ රටේ නර්තන ශාස්ත්‍රයක් තියෙනවානේ. නර්තනය ශාස්ත්‍රය නටලා පෙන්වන්න පුළුවන්. අපි කරන්නේ ඒකනේ. මේ නටන ක්‍රමය ලියන ක්‍රමයක් ගැන කවුරුත් හිතුවේ නැහැ. කොහොමද මේක ලියලා තියෙන්නේ? පින්තූර අරගෙන, වීඩියෝ කරලා තියා ගත්තත් ඒක තාවකාලිකයි. කාලයක් යනකොට නැතිවෙලා යනවා. එහෙනම් නර්තනය ලියා සංරක්ෂණය කර දැක්වීමේ ක්‍රමයක් අවශ්‍යයයි. එවැනි ක්‍රමවේදයක් සොයා ගැනීමේ දීර්ඝකාලීන පර්යේෂණයක ප්‍රතිඵල මට ලබන්නට පුළුවන් වුණා. නර්තනය ලියා දැක්වීමේ සුදුසු ක්‍රමවේදයක් මම හැදුවා.ඒ කාර්යයට මට අවුරුදු තුනකට වඩා කාලයක් ගියා.නර්තන ශාස්ත්‍රයේ අනන්ත අප්‍රමාණ චලන තියෙනවා. මේ චලන එකකටවත් නමක් නැහැ. මම මේ හැම චලනයකටම සංකේතයක් යෙදුවා. හිසට තිබෙන චලන මෙච්චරයි. උරයට මෙච්චරයි. ඇස් දෙකට චලන මෙච්චරයි. පාදයට, ඉඟටියට මෙච්චරයි යනාදී ලෙස සියලු චලන ස්ථාන නම් කළා.* මෙම ‘චලන සංකේත නාම’ ඔබගේ ස්වයං අධ්‍යයනයක ප්‍රතිඵල ද?ඇත්ත වශයෙන්ම. මම නාට්‍ය ශාස්ත්‍රය හොඳට අධ්‍යයනය කරපු කෙනෙක්. නර්තන ශාස්ත්‍රයේ දී මේ සියලු නර්තන ප්‍රදේශ භාරතීය නර්තනයේ දී නම් කර තිබෙනවා. නමුත් අපේ නර්තනයේ දී එහෙම නැහැ. අපි කියන්නේ හිස ඉදිරියට කරකවන්න; පහළට කරකවන්න. ඇලයට හරවන්න ඔන්න ඔය ආකාරයටයි. නමුත් මම දැන් ඒ අංග චලනවලට පාරිභාෂිත වචනයක් හඳුන්වලා තියෙනවා. ඒ වචනය කිව්වම දරුවා තේරුම් ගන්න ඕනේ මොකද්ද කරන්න ඕනේ කියලා. පහතරට රංග කලාවේ ලේඛන නීතිය” තමයි පොතේ නම.ඒ චලන වර්ගීකරණයට අමතරව එම චලන වචන ප්‍රස්ථාරයකට නගන්නේ කොහොමද කියන එකටත් මම ක්‍රමවේදයක් සකස් කළා. මොකද අපි විෂයයක් හඳුන්වා දීමේදී ලියන ක්‍රමයක් අවශ්‍යයයි. ඒවගේම මෙම චලන දරුවාගේ මනසට කා වද්දන්නටත් ක්‍රමයක් මම හිතුවා. එහෙම හිතලා මම පවතින සම්ප්‍රදායීය සිරිත් ගති ලක්ෂණ අනුව කවියක් සකස් කළා. කවි පංතිය පාඩම් කර ගත්තම නිකම්ම ශාස්ත්‍රය ඔළුවට එනවා.ඒ කවිය නිර්මාණය කළෙත් මමමයි. සාම්ප්‍රදායික නාද රටා නිසා අලුතෙන් හදාපු කවියක් කියලා කාටවත් සොයන්න බැහැ.ඊට අමතරව මේ චලන පහසුවෙන් ග්‍රහණය කරවන්නට එක් එක් විදිහේ ඡායාරූප මෙම කෘතියට ඇතුළත් කළා. ඡායාරූප ඇසුරින් තමයි චලන සංකේත හඳුන්වාදීම කළේ. මගේ විශ්වවිද්‍යාල ජීවිතය ශිෂ්‍ය අවධියේ ඉඳලා හිතුවාත් 2011 දෙසැම්බර් 22 වැනිදාට අවුරුදු හතළිහක් පිරෙනවා. ඒ කාලය ඇසුරින් මගෙන් නර්තන කලාවට සහ විශ්වවිද්‍යාලයට සිදු වූ සේවාව, රටට කරපු දේවල් අළලා “අභිනන්දන” කියලා ශාස්ත්‍රීය ලිපි එකතුවක් එළිදකිනවා. මගේ සමකාලීන ආචාර්යවරු, මගේ ගෝලයෝ, ඒවගේම මගේ නර්තන කලාව, අගය කරන ළැදියාවක් දක්වන එවන් පිරිසක් එකතුවෙලා තමයි “අභිනන්දන” කෘතිය සම්පාදනය කළේ.* විවිධ විෂය ක්ෂේත්‍ර පිළිබඳ ලියැවුණත් කලාව පිළිබඳ පර්යේෂණ කෘතිවල දක්නට ලැබෙන්නේ විශාල හිඩැසක්. ඔබතුමා සමඟ මහාචාර්ය තිස්ස කාරියවසම්, මහාචාර්ය මුදියන්සේ දිසානායක වැනි නම් දෙක තුනක් හැරුණුවිට කලාවේ ලේඛන පෝෂණයට දායකත්වය සපයන විද්වතුන් අල්පයි. විශ්වවිද්‍යාල ඇදුරෝ මෙවැනි කාර්යයන්ට මැලිකමක් දක්වන්නේ ඇයි?මම එක කාරණයක් විශේෂයෙන්ම කියන්නම්. මම මේ කාරණය මුළු විශ්වවිද්‍යාල පද්ධතියටම කියන්න කැමැතියි. මම මේ කතාව ජනාධිපතිතුමාටත් කියා තිබෙනවා. විශ්වවිද්‍යාල ආචාර්යවරු තමන්ගේ වැටුප් වර්ධනය කර ගන්නට වෘත්තීය සමිති ක්‍රියාමාර්ග ගන්නවා. වරක් එවැනි ක්‍රියාමාර්ගයක දී ජනාධිපතිතුමා පර්යේෂණ දීමනාවක් විශ්වවිද්‍යාල ආචාර්යවරුන්ට දෙන්නට තීරණය කළා. ඒ අවස්ථාවේ ආචාර්යවරු කිව්වේ, ඒ දීමනාව පර්යේෂණ කරන අයට විතරක් නෙවි හැමෝටම දෙන්න කියලයි. ජනාධිපතිතුමා ඉදිරියේදීම විශ්වවිද්‍යාල ආචාර්යවරයාගේ කාර්යභාරය ඉගැන්වීම විතරක් නොවන බව මම තරයේ ප්‍රකාශ කළා. විශ්වවිද්‍යාල ගුරුවරයකුගේ කාර්යභාරය විය යුත්තේ නිරන්තරයෙන් පර්යේෂණ කටයුතු කරලා තමන්ගේ විෂය ක්ෂේත්‍රය පෝෂණය කරමින් අනාගත වර්ධනයට අධ්‍යාපන පද්ධතියට නව දැනුම සොයා දීමයි.සමහරු හිතාගෙන ඉන්නේ විශ්වවිද්‍යාලයේ පරිපාලන කටයුතු කරනවිට පර්යේෂණ කරන්නට බැහැ කියලයි. නමුත් මම ඔප්පු කරලා පෙන්නුවා. පරිපාලනයත් අඩුවක් නැතිව කරගෙන යන අතරතුර මගෙන් කෙරෙන්නට ඕනෑ පර්යේෂණ කාර්යයන් මම හොඳින් කරනවා. ඒවා නවත්තලා නැහැ. මම මගේ ශාස්ත්‍රීය කටයුතුත් කරනවා. දේශනත් කරනවා. පරිපාලනයත් කරනවා. කලා කටයුතුත් කරනවා. ඒනිසා මම නම් කියන්නේ කවුරුහරි ආචාර්යවරයෙක් පර්යේෂණ කටයුතු කරන්නට කාලයක් වෙලාවක් නැහැ කියලා කියනවා නම් ඊට වඩා බොරුවක් තවත් නැහැ.මම දැන් මගේ විශ්වවිද්‍යාලයේ ආචාර්යවරුන්ට කියලා තියෙන්නේ වැටුප් වර්ධක ලබා ගන්නට, ඉදිරි උසස්වීම් ලබා ගන්නට නම් අනිවාර්යයෙන්ම පර්යේෂණ කටයුතුවල නියැලිය යුතුම බවයි. විශ්වවිද්‍යාල ආචාර්යවරු මේ කාර්යයෙන් ඈත් වුණාම කවුද මේ කටයුත්ත කරන්නේ? අපි ඒ ගැන හිතන්න ඕනේ.* ඔබ නිර්මාණ කටයුත්තක් කරන විට එය හැමවිටම ප්‍රාසාංගික අත්දැකීමක් බවට පත් කරවන බව අපි දැකලා තියෙනවා. ඒ අත්දැකීම මෙවරත් එයාකාරයෙන්ම අපට විඳ ගන්නට සලස්වනවා ද?අපි ඉතින් කලාකාරයෝනේ. ඒ නිසා පොතක් එළිදැක්වූවත් නිකම් කරන්නේ නැහැ. රංගන කලාවේ නිරතව ඉන්න අය හැටියට විචිත්‍රවත් බව ගැන හිතනවා. ඒනිසා මම කල්පනා කළා; මේ වෙනුවෙන්ම නව නිර්මාණ එකක් දෙකක් නිර්මාණය කරන්නටත්. අලුත් වන්නමක් ලිව්වා. “සිරි මහ බෝ” වන්නම කියලා. මෙය මම නිර්මාණය කළේ අපේ වන්නම් සම්ප්‍රදායට අනුකූලව. තානම, කවි පද, කස්තිරම, අඩව්ව, වට්ටම මේ සියලු අංග “සිරි මහ බෝ” වන්නමේ අන්තර්ගත කරලා මම ලිව්වේ ශ්‍රී මහා බෝධිවහන්සේ වැඩම කළ ආකාරයයි.ඊළඟට මම තව වන්නමක් නිර්මාණය කළා. ඒ පහතරට සිංදු වන්නම් අතරට. සිංදු වන්නම් 32කෙන්ම වර්ණනා කරල තියෙන්නේ විෂ්ණු දෙවියන් ගැනනේ.නමුත් මම පදනම් කර ගත්තේ විෂ්ණු දෙවියන්ගේ පි‍්‍රය භාර්යාව වෙච්චි ශි‍්‍රයා කාන්තාව ගැනයි. “සිරිකත” වන්නමෙන් මම වර්තමාන කාන්තාවට “බිරියට” “මවට” කිසියම් මඟ පෙන්වීමක් කරනවා; කාන්තාව ගෙදරට ශි‍්‍රයා කාන්තාව කැඳවා ගන්නට-ද නැතිනම් මූදේවි කැඳවනවාද යන්න හිතා බලන්න.මම කලින් වතාවක ගීත දහසයක් ප්‍රබන්ධ කළා ඔබට මතක ඇති. එය කළඑළි වඩින දවසෙත් විචිත්‍රවත් ප්‍රසංගයක් පැවැත්වුවා. ඒ C.D එකේ සමහර ගීතවලට ඇගැයීමක් තිබෙනවා. ඒ නිසා ඒ ප්‍රසංගයේ අංග එකක් දෙකක් මෙදින ප්‍රසංග වේදිකාවට එකතු කර ගන්නවා. ඊට අමතරව අතීතයේ කළ නිර්මාණ කිහිපයකුත් නවතම නිර්මාණ සමඟ විඳගන්නට අවස්ථාව ලැබේවි. කොහොමවුණත් මේ අවස්ථාව පැයක දෙකක විචිත්‍රවත් හෝරාවක් වෙන බවට නම් කිසිම සැකයක් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>14</day>
    </date>
    <link>http://www.dinamina.lk/2011/12/14/_art.asp?fn=f1112145</link>
    <topic/>
    <author>රන්ජන් අමරරත්න</author>
    <content>මගේ මතකයට අනුව ඒ 2001 වර්ෂය යි. ගම්පහ නගරයේ ප්‍රසිද්ධ පාසලක උත්සවයක් සඳහා දෙක වසරේ දරුවන් යොදාගෙන පෙරහරක් නිර්මාණය කිරීමට තීන්දු කැරිණි. එක්තරා දක්ෂ දරුවකු නිලමේ කෙනකු සඳහා ඇඳීමට තෝරාගෙන ඇඳුම ද සකසාගෙන තිබිණි. ප්‍රසිද්ධ දේශපාලකයකු සහභාගී වන එම උත්සවයට දින කිහිපයක් තිබිය දී එක් ගුරුවරියක් පෙරහරට විරුද්ධ වූවා ය.‘ඒ ළමය කොහොම ද නිලමෙට අඳින්නෙ?’ ‘ඇයි! දරුව දක්ෂයි! හොඳට රඟපානවා!’ ‘එයාට නිලමෙට අඳින්නට බෑ! එයා කොරසෙ ගමේ !’මේ ගැටුම උත්සන්න වී විදුහල්පතිවරයා දක්වා ඇඳී ගියේ ය. විදුහල්පතිවරයාගේ තීන්දුව වූයේ කොරස නම් ග්‍රාමයෙන් නො එන දරුවකු නිලමේ සඳහා තෝරා ගත යුතු බව ය. අවසානයේ අදක්ෂ දරුවකු නිලමේ චරිතයට තෝරා ගැනිණි. ඔහු පෙරහරේ ගියේ ය.බස්නාහිර පළාත අධ්‍යාපනය අතින් දියුණු බවත්; ගම්පහ දිස්ත්‍රික්කය එහි ප්‍රමුඛස්ථානය ගන්නා බවත් කියති. එහෙත් විසිඑක් වන සියවසෙහි ජීවත් වන ගම්පහ පළාතේ දියුණු මිනිසුන්ගේ චින්තනය හැසිරෙන්නේ පළමු කී ආකාරයට ය. කුල සාධකය සමාජයේ ඉදිරි ගමනට බාධාවක් බව සැබෑ ය. එය වර්ගවාදයටත් වඩා දරුණු බව ද සැබෑ ය. එහෙත් එය සහ මුලින් ම උදුරා දැමීම කළ හැකි ද? කළ හැකි නම්; ඒ මාර්ගය කුලයට පහරදීම ද?ශ්‍රී ලංකාවේ පවත්නා කුල ක්‍රමය රටේ සම්ප්‍රදාය, රාජ්‍ය පාලනය සමඟ පමණක් නො ව ආගම සමඟ ද තදින් බැඳී පවතී. සමාජයක් පරිණාමයට පත්වන්නේ සම්ප්‍රදාය සමඟ ය. සම්ප්‍රදාය බිඳුණු කල සමාජය නන්නත්තාර වනු ඇත. එබැවින් කුල සාධකය තුනී කළ යුත්තේ සන්සුන් ව පරෙස්සමෙන් හා තියුණු අවබෝධයකින් යුතුව ය. කුල ක්‍රමයට පහරදීමෙන් පමණක් එය කළ නො හැකි බව ද තේරුම් ගත යුතුය.මහාචාර්ය සරත් විජේසූරිය මහතා ශ්‍රී ලංකාවේ විශ්වවිද්‍යාල පද්ධතිය තුළ ක්‍රියාත්මක වන කුල ක්‍රමය අලළා පොතක් ලියා; මෙරට රාජ්‍ය පාලනය හා දේශපාලනය තුළ කුල ක්‍රමය ක්‍රියාත්මක වන ආකාරය ගැන දීර්ඝ දේශනයක් ද පැවැත්වී ය. එම දේශනයෙන් ඔහු ඉදිරිපත් කළ අලුත් දෙයක් නැත.ශාස්ත්‍රවන්තයන් නො ව සාමාන්‍ය මිනිසුන් පවා නැවත – නැවත කියවන ලද කරුණු ගොන්නක් ඔහු විසින් වමාරන ලදී. ශ්‍රී ලංකාවේ කුල සාධකයට අදාළ ව ඔහු විසින් සොයාගන්නා ලද අලුත් දැනුමක් හෝ එය තුනී කළ හැකි අලුත් ක්‍රමවේදයක් හෝ එහි නැත. අඩු ම ගණනේ අලුත් වචනයක්වත් එහි නැත.දේශනය අතැ’ර ඔහුගේ පොත කෙරෙහි අවධානය යොමු කරන්නට කැමැත්තෙමි. එය නවකතාවක් බව ඔහු කිය යි. ‘මගේ නඩුව ඉවරයි’ ‘පරපුරක විස්තරය’ හා ‘සුදම් සභාව‘ යන පොත් තුන ම ලියැ වී ඇත්තේ එක් විෂය ක්ෂේත්‍රයක් මුල්කරගෙන ය. ඔහුගේ ඉලක්කය ශ්‍රී ලංකාවේ කුල සාධකය තුළ ජීවමාන ප්‍රභූ පැළැන්තියට එළව - එළවා පහරදීම ය. පළමුව කිව යුත්තේ මේ පොත් තුනෙන් එකක්වත් නවකතා නො වන බව ය.උසස් නව කතාවක දක්නට ලැබෙන කලාත්මක ශික්ෂණය, සියුම් නිරූපණය හා වින්දනය මේ පොත් ගෙඩිවලින් උකහා ගත නො හැකි ය. සරත් විජේසූරිය මහතා විසින් රචනා කරන ලද සාර්ථක නවකතා, කෙටිකතා පමණක් නො ව ශාස්ත්‍රීය පොත් ද ගණනාවක් තිබේ. එහෙත් ඉහත කී පොත් ගෙඩි තුනෙහි ම ඇත්තේ තනිකර ඕපාදූප ය. ඒවා කියැවීමෙන් ලද හැකි ඥනයක් හෝ අවබෝධයක් හෝ නැත.මාර්ටින් වික්‍රමසිංහ මහතා ශ්‍රී ලංකාවේ ප්‍රභූ පන්තියෙය් බිඳවැටීම හා නව වෙළෙඳ පන්තියක නැඟී සිටීම ද එහි ම විනාශය ද සංකේතාත්මක නිරූපණය කර තිබේ. වික්‍රමසිංහ මහතා තුන් ඈඳුතු නවකතා රචනා කළේ කිසිවකු සමඟ ඇති කරගත් වෛරයකින් නො වේ. එතුමා බැහැර සිට නිරීක්ෂණය කරන්නකු සේ කුලය හා සමාජ ක්‍රමය පරිණාමයට පත්වන ආකාරය නිරූපණය කරයි. එතුමා ඉතා සන්සුන් ය.සංවරය. එම නවකතා තුනෙන් උසස් ම කෘතිය ලෙස සැලකිය හැක්කේ ගම්පෙරළිය යි. නවකතා මාර්ගය ඔස්සේ සමාජ විශ්ලේෂණයක යෙදිය හැකි ආකාරය වික්‍රමසිංහ මහතාගෙන් උගත හැකි ය.සරත් විජේසූරිය මහතා යනු වික්‍රමසිංහයන්ගේ පොත පත කටපාඩමින් වුව නැවත කියාගෙන යා හැකි එතුමාගේ ශෛලිය හා සාහිත්‍ය - භාවිතය මැනැවින් හදාරා ඇති සිංහල පඩිවරයෙකි. අපට හැඟෙන පරිදි නව ප්‍රබන්ධයක් කිරීමේ වුවමනාවක් කතුවරයාට නැත. ඔහුට හෙළිදරව්වක් කිරීමට අවශ්‍ය වී ඇත. එම හෙළිදරව්ව කළ යුත්තේ රටේ පවත්නා අපහාස නීතියට හසු නො වන ආකාරයට ය. ඒ සඳහා යොදාගත් උපාය මාර්ගය නවකතාවයි.සුදම් සභාවේ එන ප්‍රධාන දුෂ්ටයා මහාචාර්ය දැරණියපොළ ය. ඔහු කුල ගර්වයෙන් හිස උදුම්මවාගත් මානසික රෝගියෙකි. විශ්වවිද්‍යාලයයේ විවිධ උසස් තනතුරු දරමින් ගුරුවරුන් හා ශිෂ්‍යයන් පීඩාවට පත් කරන ඔහු සිය බිරියට හා දරුවනට කරුණාවක් නොදක්වන පුදුමාකාර මිනිසෙකි.සරත් විජේසූරිය මහතා ඔහුගේ චරිතය නිරූපණය කරනුයේ මුළුමනින් ම දුෂ්යටකු ලෙස ය. ඔහුගේ සිතිවිලි භයානක ය. වචන භයානක ය. හැසීරීම භයානක ය. හේතුව; කුල සාධකය යි.මහාචාර්ය දැරණියපොළ යනු කවුරු දැ යි දන්නෝ දනිති. ඔහුගේ පරම්පරාවේ මුල් සොයා යන කර්තෘ දැරණියපොළ කළවම් මිනිසකු බවත්; ඔහුට ගෞරවණීය උත්පත්තියක් නැති බවත් කියයි. ඒ සමඟ රටේ දේශපාලනයට සම්බන්ධ ප්‍රධාන චරිත කිහිපයකට පහර දෙන්නටත් සරත් විජේසූරිය අමතක නොකරයි. සරත් විජේසූරිය මහාචාර්යවරයාට විශ්වවිද්‍යාල පරිපාලනයෙන් ද තම දෙපාර්තමේන්තු ප්‍රධානීන්ගෙන් ද යම් – යම් අසාධාරණකම් සිදුවන්නට ඇත.ඒ ගැන අපි කනගාටු වෙමු.විශ්වවිද්‍යාල පද්ධතියෙන් හා එහි පරිපාලන රටාවෙන් බැට කෑ එකම පුද්ගලයා සරත් විජේසූරියද? කර්තෘට වඩා දක්ෂ ශිෂ්‍ය - ශිෂ්‍යාවෝ රැසක් කුල සාධකය මත ද, ප්‍රාදේශීයවාදය මත ද, දේශපාලනය මත ද යම් යම් පීඩාවනට හා පළිගැනීම්වලට ලක් වූහ.ඉදිරියටත් එය එසේම පවතිනු ඇත. කුල සාධකය පමණක් නොව තවත් සාධක ගණනාවක් විශ්වවිද්‍යාලයීය පද්ධතිය තුළ ප්‍රශ්න කිරීමට ලක් කළ යුතුය. එලෙසම විශ්වවිද්‍යාල යනු ද මේ සමාජ දේහයේ ම ඉන්ද්‍රියයක් බව ද අමතක නොකළ යුතු ය.මහාචාර්ය දැරණියපොළ දුෂ්ටයකු කරමින් ද, ඔහුගේ බිරිය කුලවන්තියක වුව සාධාරණ තැනැත්තියක කරමින් ද චන්දිමා නූතන සමාජය හා ගනුදෙනු කරන සමාජශීලී බුද්ධිමත් ගැහැනියක කරමින් ද සරත් විජේසූරිය මහතා සිය වෛරය පිරිමසා ගැනීමට වෑයම් කරයි. ඔහු දැඩි ලෙස පහර දෙන්නේ මහාචාර්ය දැරණියපොළට හා ඔහුගේ පරම්පරාවට ය. මේ පහරදීමේ අරමුණ සමාජ සංවර්ධනය සඳහා කුල සාධකය අහෝසි කිරිම නො වේ.සෑම මිනිසකුට ම - සෑම ගැහැනියකට ම කුලයක් තිබේ. ඔහු ද – ඇය ද එය නියෝජනය කරමින විවිධ සමාජ ක්‍රියාකාරකම් වල නිරත වෙති. ඇතැම් කුලයක අභිවර්ධනය සඳහා රහසේ පවත්වාගෙන යනු ලබන ශක්තිමත් සමිති සමාගම් පවා තිබේ. ඔවුන්ගේ ඉලක්කය ස්වකීය කුලය නියෝජනය කරන අයට නන් අයුරින් සහයෝගය පළකිරීමය.ඒ හැරෙන්නට වෙනත් කුල නියෝජනය කරන අයට පහර ගැසීමය. කුමන තත්ත්වයක් යටතේ වුව තම කුලය වෙනුවෙන් රහසින් හෝ සටන් වැදීමට ශ්‍රී ලංකාවේ මිනිස්සු පුරුදු පුහුණු වී සිටිති. එය යම් තරමකට හෝ වෙනස් කළ හැක්කේ එම කුල නියෝජනය කරමින් දේශපාලනයට සම්බන්ධ වූ අයට හා සමාජය පිළිගත් බුද්ධිමතුනට පමණි.ඕපාදූප කියැවීමත් ඊට ආශක්තවීමත් අප සමාජයෙහි මතු නො ව බටහිර සමාජයෙහි ද දක්නට ලැබෙන එක්තරා මෝස්තරයකි. ඒවා කියැවීමෙන් මතුවන කුණු රසයට බොහෝ දෙනා හුරු වී සිටිති. එංගලන්තයේ ද අමෙරිකාවේ ද ටැබ්ලොයිඩ් පත්තරවල ප්‍රධාන ඉලක්කය ප්‍රසිද්ධ පුද්ගලයන්ගේ කුණු ඇවිස්සීම ය. මහාචාර්ය සරත් විජේසූරිය ද සිය තුන් ඈදුතු නවකතාවලියෙන් ඊට වැඩි දෙයක් සිදු කර නැත.මේ පොත්ගෙඩිය ගැන විග්‍රහයක යෙදෙන්නට අමුතු ශාස්ත්‍රීය පදනමක් අවශ්‍ය නැත.එය නවකතාවක් නොවන්නා සේ ම බරපතළ පර්යේෂණයක ප්‍රතිඵලයක් ද නො වන්නේ ය. විශ්වවිද්‍යාල සම්බන්ධයෙන් හෝ ශ්‍රී ලංකාවේ කුල සාධකය සම්බන්ධයෙන් හෝ කතුවරයා සොයාගත් අමුතු දෙයක් ද නැත. ඔහු කිහිප දෙනකුගෙන් පළිගැනීම සදහා පොත් පෙළක් ලියමින් සිටී. එම දුෂ්ට ක්‍රියාවලියෙහි තවත් එක් නිර්මිතයක් ලෙස “සුදම් සභාව“ ජනගත කර තිබේ. එය සුදම් සභාවක් නො ව සරත් විජේසූරිය මහතා විසින් කැඳවන ලද වරිග සභාවකි. වරිග සභාව අදට ගැළපෙන්නේ නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=n1112151</link>
    <topic>ප්ලාස්ටික් කූඩවලටමාසයක සහන කාලයක්</topic>
    <author>විජයානි එදිරිසිංහ</author>
    <content>එළවළු හා පලතුරු ප්‍රවාහනයට හුරු වීම සඳහා තවත් මාසයක සහන කාලයක් වෙළෙඳුන්ට ලබා දීමට රජය තීරණය කර තිබේ.ජනාධිපති මහින්ද රාජපක්ෂ මහතා, සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා ඇතුළු රජයේ නිලධාරීන් සහ මැනිං වෙළෙඳ පොළේ ව්‍යාපාරික සංගමය අතර ඊයේ (14) පැවැති සාකච්ඡාවේදී මේ සහන කාලය ලබා දී තිබේ. එම සහන කාලය ලබා දීම සම්බන්ධයෙන් ගැසට් පත්‍රය සංශෝධනය කිරීමටද අදාළ නිලධාරීන්ට උපදෙස් දී තිබේ.කූඩවල ඇසිරිය යුතු බවට නියම කර තිබෙන එළවළු වර්ග සංශෝධනය කරන ලෙසද ජනාධිපති මහින්ද රාජපක්ෂ මහතා අදාළ බලධාරීන්ට උපදෙස් දී තිබේ. තවද මේ නීතිය බලපානුයේ එළවළු හා පලතුරු ගොවීනට නොව වෙළෙන්දන්ට බවද මේ විශේෂ සාකච්ඡාවේදී අනාවරණය වී ඇත.මේ තීන්දුව සම්බන්ධයෙන් වෙළඳ සංගම් රජයට ප්‍රසාදය පළ කර ඇති අතර ප්ලාස්ටික් කූඩවලට එරෙහිව සිදුකරන සියලු උද්ඝෝෂණ නතර කිරීමටද වෙළඳ සංගම් එකඟතාව පළ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=n1112152</link>
    <topic>නීතිඥවරයකු ලෙසනාමල් අද දිවුරුම් දෙයි</topic>
    <author>නෙල්කා මැදගෙදර</author>
    <content>පාර්ලිමේන්තු මන්ත්‍රී නාමල් රාජපක්‍ෂ මහතා නීතිඥවරයකු ලෙස අද (15) ශ්‍රේෂ්ඨාධිකරණයේ දී දිවුරුම් දීමට නියමිතය.අගවිනිසුරු ආචාර්ය ශිරාණී බණ්ඩාරනායක මහත්මිය ප්‍රමුඛ ශ්‍රේෂ්ඨාධිකරණ විනිසුරු මඩුල්ලක් ඉදිරියෙහි මේ දිවුරුම් දීම සිදු කෙරෙනු ඇත.පෙරවරු දහයයි හතළිස් පහට (10.45) ඇරැඹෙන මේ දිවුරුම් දීමේ උත්සවයේදී නව නීතිඥවරු දස දෙනෙක් දිවුරුම් දීමට නියමිතය.2011 වසරෙහි අවසන් කාර්තුවෙහි නව නීතිඥවරු දිවුරුම් දීමේ උත්සව ඉකුත් 12 වැනි සඳුදා ඇරඹිණි. දින හතරක් පුරා පැවැත්වෙන මේ දිවුරුම් දීමේ උත්සවයේදී නව නීතිඥවරු හයසිය තිස්හය දෙනකු (636) දිවුරුම් දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=n1112153</link>
    <topic>ජයවර්ධනපුර රෝහලේහෘද සැත්කම් යළිත්</topic>
    <author/>
    <content>තාවකාලිකව අත්හිටුවා තිබූ ශ්‍රී ජයවර්ධනපුර රෝහලේ හෘද සැත්කම් යළි ආරම්භ කළ බව එම රෝහලේ සභාපති එම්. එම්. එන්. ඩී. බණ්ඩාර මහතා පවසයි.රෝහල් සේවයට සිටි වෛද්‍යවරුන් ඉවත්වීම, විදේශගතවීම, ප්‍රසූති නිවාඩු හා අසනීප නිවාඩු ගැනීම හේතුවෙන් වෛද්‍යවරුන්, වෛද්‍යවරියන් අට දෙනෙක් නොමැති වීමෙන් අංශයේ වැඩ කටයුතු තාවකාලිකව අත්හිටුවා තිබූ බව ඒ මහතා පවසයි. හදවත් සැත්කම් ඒකකයේ සේවය සඳහා වෛද්‍යවරු 14 දෙනකු අවශ්‍ය බවත් පිටත රෝහල්වලින් වෛද්‍යවරුන් ලබාගැනීමට දැරූ උත්සාහය අසාර්ථක වූ බවත් හෙතෙම කියයි.රෝහලේ සමහර අංශවලින් වෛද්‍යවරුන් ලබාගෙන එම ඒකකයේ වැඩ ආරම්භ කිරීමට කටයුතු කළ බව ඒ මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=n1112154</link>
    <topic>අපේ ප්‍රශ්න විසඳන්නජාත්‍යන්තර පොලිසිය ඕනෑ නෑ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>ශ්‍රී ලංකාවේ අභ්‍යන්තර ප්‍රශ්න විසඳා ගැනීම සඳහා ජාත්‍යන්තර පොලිස් ඒජන්තයකුගේ සහාය අවශ්‍ය නොවන බව විදේශ කටයුතු ඇමැති ජී. එල්. පීරිස් මහතා පාර්ලිමේන්තුවේදී ඊයේ (14) ප්‍රකාශ කළේය.ලංකාව යනු ස්වෛරී රාජ්‍යයක් බැවින් අපගේ අභ්‍යන්තර ප්‍රශ්න විසඳා ගැනීමේ හැකියාව ශ්‍රී ලංකාවට පවතින බව ද ඇමැතිවරයා සඳහන් කළේය.ඇමැති ජී. එල්. පීරිස් මහතා මේ බව සඳහන් කළේ විදේශ කටයුතු අමාත්‍යාංශයේ වැය ශීර්ෂය පිළිබඳ විවාදයට එක් වෙමිනි. ත්‍රිකුණාමලය දිස්ත්‍රික් මන්ත්‍රී ආර්. සම්බන්ධන් මහතා මතු කළ කරුණකට පිළිතුරු වශයෙනි.එහිදී වැඩිදුරටත් අදහස් දැක්වූ ඇමැති ජී. එල්. පීරිස් මහතා සඳහන් කළේ ශ්‍රී ලංකාව සතුව ශක්තිමත් විදේශ ප්‍රතිපත්තියක් පවතින බවත් විදෙස් රටවල් සමඟ ශ්‍රී ලංකාව ඍජු විදේශ සබඳතා පවත්වන බවත් ය.ශ්‍රී ලංකාව සතුව ශක්තිමත් හා නිවැරැදි විදේශ ප්‍රතිපත්තියක් පවතින හෙයින් පොදුරාජ්‍ය මණ්ඩලයීය නායක සමුළුව 2013 වසරේදී ශ්‍රී ලංකාවේ පැවැත්වීමට අවස්ථාව උදාකර ගැනීමට හැකිවූ බවත් ඇමැතිවරයා සඳහන් කළේය.පසුගිය සැප්තැම්බර් මාසයේදී ජිවනීවා නුවරදී පැවැති සමුළුවකට ජනාධිපති මහින්ද රාජපක්‍ෂ මහතා ඇතුළු දූත පිරිසක් සහභාගි වූ අවස්ථාවේ ශ්‍රී ලංකාවට එරෙහිව එල්ල වූ විරෝධය මැඬ පැවැත්වීමට හැකි වූයේ අපගේ විදේශ සබඳතා ශක්තිමත් හෙයින් බව ද ඇමැතිවරයා කීය.එමෙන්ම පොදු රාජ්‍ය මණ්ඩලීය නායක සමුළුවේදීත් ශ්‍රී ලංකාවට එරෙහිව මතයක් ගොඩනැඟීමට රටවල් කිහිපයක් උත්සාහ කළ ද එය හකුලා ගැනීමට සිදුවූයේ ද ශ්‍රී ලංකාවේ විදේශ සබඳතා ශක්තිමත් නිසා බව ඇමැතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=n1112155</link>
    <topic>මහනුවර ගුවන්තොටේමුල් නිරීක්ෂණය හෙට</topic>
    <author>ඉන්දික පොල්කොටුව</author>
    <content>මෙරට අභ්‍යන්තර ගුවන් සේවාව පුළුල් කිරීමේ නව වැඩපිළිවෙළ යටතේ මහනුවර ඉදිකෙරෙන පළමු අභ්‍යන්තර ගුවන් තොටුපළෙහි මූලික නිරීක්ෂණ කටයුතු හෙට (16) සිදු කෙරේ.සිවිල් ගුවන් සේවා ඇමැති ප්‍රියංකර ජයරත්න මහතාගේ ප්‍රධානත්වයෙන් තාක්ෂණ නිලධාරීන් කණ්ඩායමක් ගුවන් තොටුපළ ඉදිකිරීම සඳහා යෝජිත ප්‍රදේශය හඳුනා ගැනීමට නියමිතය.මහනුවර කුණ්ඩසාල මැතිවරණ කොට්ඨාසයේ ගුවන් තොටුපළ ඉදිකිරීමට සැලසුම් කර ඇති අතර ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ඒ සඳහා වඩාත්ම සුදුසු ස්ථාන කිහිපයක් යෝජනා කැර තිබේ. මහනුවර නුවරඑළිය හා ඉරණමඩු යෝජිත අභ්‍යන්තර ගුවන් තොටුපළ සඳහා රුපියල් මිලියන 750 ක් මේ වන විට වෙන් කැර තිබේ.ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල, ක්‍රීඩා ඇමැති මහින්දානන්ද අලුත්ගමගේ මධ්‍යම පළාත් ප්‍රධාන ඇමැති සරත් ඒකනායක මහත්වරු මේ අවස්ථාවට සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=n1112156</link>
    <topic>සරසවි පාලක මණ්ඩලයත් නවක වදයට වගකිව යුතුයි</topic>
    <author>සමන්මලී ප්‍රියශාන්ති</author>
    <content>නවකවදයට සම්බන්ධව පේරාදෙණිය විශ්වවිද්‍යාලයේ මතු වී ඇති ගැටලුකාරී වාතාවරණය සම්බන්ධයෙන් උපකුලපතිවරයා ඇතුළු පාලක මණ්ඩලය මෙන්ම ආචාර්යවරු පවා වගකිව යුතු බව උසස් අධ්‍යාපන ඇමැති එස්. බී. දිසානායක මහතා පවසයි.විශ්වවිද්‍යාලවලින් නවකවදය මෙවර සියයට 99 ක් ඉවත් වී තිබෙන නමුත් පේරාදෙණිය හා රුහුණ විශ්වවිද්‍යාලවල පමණක් නවකවදය දරුණු ලෙස ක්‍රියාත්මක වන බවත් හෙතෙම ප්‍රකාශ කරයි.විශ්වවිද්‍යාලවල පැවැති මේ තත්ත්වයන් උසස් අධ්‍යාපන අමාත්‍යංශයෙන් වසන් කොට ගෙන විශ්වවිද්‍යාල බලධාරීන් කටයුතු කිරීම නිසා නවක සිසුන් දැඩි අපහසුතාවයකට පත් ව සිටින බවත් ඇමැතිවරයා අවධාරණය කරයි. අනෙක් සියලු විශ්වවිද්‍යාලවල උපකුලපතිවරු, ලේඛකාධිකාරිවරු, විනය පාලකවරු, ආචාර්යවරු එක්ව නවකවදයට එරෙහිව කටයුතු කළ නිසා නවකවදය සියයට 99 කින් අඩු කර ගැනීමට අවස්ථාව ලැබී ඇතැයි ද දිසානායක මහතා පැවසීය.නවක සිසුන්ට නායකත්ව පුහුණුව ලබා දෙන අවස්ථාවේදීත් සම්ප්‍රදායිකව සිතන ආචාර්යවරු කිහිපදෙනකු ඊට එරෙහි වූ අතර නවක සිසුන්ට නවකවදය දීමට ජ්‍යෙෂ්ඨ සිසුන් උසි ගැන්වීමටද මේ ආචාර්යවරු කටයුතු කළ බව පැවසු ඇමැතිවරයා අද පේරාදෙණිය විශ්වවිද්‍යාලයේ නවක සිසුන් විඳීන දුක් දෙස ඇස් ඇර බලා ඔවුන්ගේ නිදහස ලබා දෙන්නට කටයුතු කරන ලෙස එම ගුරුවරුන්ගෙන් ඉල්ලීමක් කළේය. ඇමැතිවරයා මේ අදහස් පළ කළේ ඊයේ (13) උසස් අධ්‍යාපන අමාත්‍යංශයේ පැවැති මාධ්‍ය හමුවක දීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=n1112157</link>
    <topic>ප්ලාස්ටික් කූඩ විරෝධය පිටුපසපොලිතින් බෑග් ව්‍යාපාරිකයෙක්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිනී සේනානායක</author>
    <content>ප්ලාස්ටික් කූඩවලට එරෙහි ව විරෝධතා මෙහෙයවන්නේ පොලිතින් බෑග් කර්මාන්ත කරුවකු බව අනාවරණය වේ. එළවළු හා පලතුරු ඇසුරුම් කිරීමේ නීතිය සම්බන්ධයෙන් විරෝධතා දක්වන කිසිවකු ඒ ගැන සාකච්ඡා කිරීමට ඉල්ලීමක් කර නැති බව ද හෙළි වී තිබේ.සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා ඊයේ පාර්ලිමේන්තුවේ දී ප්‍රකාශයක් කරමින් කියා සිටියේ එළවළු හා පලතුරු ප්‍රවාහනයේ දී ප්ලාස්ටික් කූඩ භාවිතයට ගැනීම මඟින් ගොවීන්ට කිසිඳු බලපෑමක් සිදු නොවන බව යි.ආර්ථික මධ්‍යස්ථාන වෙත අත්ට්‍රැක්ටර්, ත්‍රීරෝද රථ, යතුරු පැදි, කුඩා ලොරි මඟින් එළවළු හා පළතුරු ප්‍රවාහනය කිරීමේ දී ද ප්ලාස්ටික් කූඩ භාවිතය අනිවාර්ය කර නැති බව ද ඇමැතිවරයා කීය.එළවළු හා පලතුරු ඇසුරුම් කිරීමේ නීතිය සම්බන්ධයෙන් විරෝධතා දක්වන කිසිවකු මෙතෙක් ඒ ගැන සාකච්ඡා කිරීමට ඉල්ලීමක් කර නැති බවත් ප්‍රනාන්දු මහතා ඊයේ (13) පාර්ලිමේන්තුවේ දි ප්‍රකාශ කළේය.එළවළු හා පලතුරු ඇසුරුම් කිරීමේ නීතියට එරෙහිව එල්ල වී ඇති විරෝධය වෙනුවෙන් රජයේ ස්ථාවරය පැහැදිලි කරන ලෙස විපක්ෂ නායක රනිල් වික්‍රමසිංහ මහතා කළ ප්‍රකාශයකට ප්‍රතිචාර දක්වන ඇමැතිවරයා, මේ සම්බන්ධයෙන් ඕනෑම කෙනෙකු සමඟ සාකච්ඡා කිරීමට සූදානම් බව කීය.මෙහි දී තවදුරටත් කරුණු දැක් වූ ජොන්ස්ටන් ප්‍රනාන්දු මහතා වසර හයක් පුරා සිදු කළ විමර්ශනයකට අනුව එළවළු හා පලතුරු ප්ලාස්ටික් කූඩ වල ප්‍රවාහනය කිරීම අනිවාර්ය කළ බව පැවසී ය.මෙය ඉතා හොඳ වැඩක් බව විපක්ෂ නායක හා සුනිල් හඳුන්නෙත්ති මහතා ද පිළිගෙන තිබුණේ යැයි ද හෙතෙම කීය.ඇමැතිවරයා මෙසේ ද කීය. මෙම නීතියට අදාළ ගැසට් නිවේදනය පසුගිය ජනවාරි මාසයේ දී ඉදිරිපත් කළා. මෙය නතර කරන ලෙස ජනාධිපතිතුමාට විවිධ ඉල්ලීම් ආවා. නමුත් මෙය ගොවීන්ට අවාසිනම් ඒ වෙනුවෙන් ගොවීන්ට සහන සළසන ලෙස ජනාධිපතිතුමා මට උපදෙස් දුන්නා. අවශ්‍ය නම් පොලී රහිතව ගෙවීමේ පදනම මත ප්ලාස්ටික් කූඩ මිල දී ගැනීමේ අවස්්ථාව ලබා දුන්නා. ඒ වගේම එයත් අසීරු නම් සතියකට රුපියල් පනහක කුලියට ප්ලාස්ටික් කූඩ ලබා දීමටත් තීරණය කර තිබෙනවා.එළවළු සහ පලතුරු ප්‍රවාහනයේ දී 5% සිට 40% දක්වා ප්‍රමාණයක් විනාශ වෙනවා. එහි පාඩුව දැරිය යුත්තේ ගොවි මහතා යි. ඒ නිසා එළවළු පලතුරු ප්‍රවාහනය සඳහා ප්ලාස්ටික් කූඩ භාවිතය අනිවාර්යයෙන්ම සිදු විය යුතුයි.මේ නීතියට විරුද්ධව විරෝධතා මෙහෙයවන්නෙ එක් කර්මාන්ත කරුවෙක්. ඔහු ගොවි මහතුන් කිහිප දෙනෙක් මේ සඳහා මෙහෙයවනවා. නීතිය අතට ගෙන කටයුතු කරන්න ඉඩ දිය නොහැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=n1112158</link>
    <topic>ඩුබායි අන්තර්ජාතික සිනමා උළෙලේ හොඳම නිළියචාන්දනී</topic>
    <author/>
    <content>ඩුබායි අන්තර්ජාතික සිනමා උළෙලේදී චාන්දනී සෙනෙවිරත්න හොඳම නිළිය ලෙස සම්මානයට පාත්‍ර විය.“නිකිණි වැස්ස” චිත්‍රපටයේ රංගන දායකත්වය වෙනුවෙන් ඇයට මේ සම්මානය හිමිවූ අතර, “නිකිණි වැස්ස” අරුණ ජයවර්ධනගේ අධ්‍යක්‍ෂණයක් වන අතර, වෛද්‍ය කුසුම්සිරි ද මැල් ගේ නිෂ්පාදනයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=n1112159</link>
    <topic>ජනපති අතින් නෙළුම් පොකුණජාතියේ කලා කෙතට පුද දෙයි</topic>
    <author>ධනුෂ්ක ගොඩකුඹුර</author>
    <content>ශ්‍රී ලාංකේය කලා කෙතේ රන් පියුම වන නෙළුම් පොකුණ මහින්ද රාජපක්ෂ ප්‍රසංග කලා රඟහල ජනාධිපති මහින්ද රාජපක්ෂ මහතාගේ සුරතින් අද (15) ජාතියට තිළිණ කෙරේ.නිදහසින් පසු රාජ්‍ය නායකයකුගේ අතින් විවෘත කෙරෙන ප්‍රථම රංග ශාලාව වන මෙය මෙරට ඉදිකළ අන්තර්ජාතික මට්ටමේ ප්‍රථම රඟහල ද වේ. ජාතියට තිළිණ කෙරෙන මේ ඵෙතිහාසික මොහොතට චීන රජයේ ඉහළ පෙළේ නියෝජිතවරියක් ද එක්වන්නීය.පොළොන්නරුව ඵෙතිහාසික නෙළුම් පොකුණේ හැඩයට ඉදි කර, චීන රජය අපට තිළිණ කළ මේ රඟහල දෙරට අතර මිතුදම සිහිපත් කරන අගනාම සංකේතය ද වේ.මහා රඟහල ජාතියට තිළිණ කෙරෙන වර්ණවත් මොහොත හෙළ කලාවේ මහා මංගල්‍යයක් ලෙසින් සැමරීමට සංවිධායකයෝ කටයුතු යොදා තිබේ.ශ්‍රී ලංකා ඉතිහාසයේ නව පිටුවක් පෙරළන්නට සමත් නෙළුම් පොකුණ මහින්ද රාජපක්ෂ ප්‍රසංග කලා රඟහල ඉදි කිරීමට ජනාධිපතිවරයාගේ ඉල්ලීම මත චීන රජය රුපියල් බිලියන තුනකට අධික මුදලක් වැය කළේය. නොමෑඩ්ස් ක්‍රීඩා පිටිය පිහිටා තිබුණු භූමියේ ඉදි කෙරුණු මේ රඟහල ලොව දියුණුම මට්ටමේ රඟහලක් සතු සියලු නවීන පහසුකම්වලින් සමන්විතය. චලනය කළ හැකි වේදිකා, උසස් තාක්ෂණයෙන් යුතු ශබ්ද පරිපාලන උපකරණ හා ආලෝක උපකරණ ඇතුළු විශේෂාංග රඟහල සතුය.ප්‍රධාන ශ්‍රවණාගාරය ආසන 1,288 කින් සමන්විත අතර උඩු මහලේ එළිමහන් රංග පීඨයකින්, පුස්තකාල, කලාකරුවන්ගේ පුහුණු මධ්‍යස්ථාන, වේශ නිරූපණාගාර, විවේකාගාර, ආපන ශාලාවලින් ද රඟහල අංග සම්පූර්ණ වී තිබේ. වාහන 500 ක් නවතා තැබිය හැකි රථ ගාලක් ද රඟහලට අයත් ය. රඟහල විවෘත කිරීමේ අවස්ථාවට සමගාමීව රඟහල ඉදිරිපිටින් දිවෙන ආනන්ද කුමාරස්වාමි මාවතේ හෝර්ටන් වට රවුමේ සිට මහජන පුස්තකාලය දක්වා කොටස නෙළුම් පොකුණ මාවත ලෙස නම් කිරීමත් රඟහල අවට චතුරශ්‍රය නෙළුම් පොකුණ චතුරශ්‍රය ලෙස නම් කිරීමත් අද උදෑසන සිදු කෙරේ.මහා සංඝරත්නය ප්‍රමුඛ සර්වාගමික පුජකවරුන් කථානායක චමල් රාජපක්ෂ, අගමැති දි. මු. ජයරත්න, විපක්ෂ නායක රනිල් වික්‍රමසිංහ මහත්වරු ප්‍රමුඛ පාර්ලිමේන්තු මැති ඇමැතිවරු, තානාපතිවරු ප්‍රමුඛ විදෙස් නියෝජිතයෝ, ආණ්ඩුකාරවරු, මහ ඇමැතිවරු, ජනාධිපති ලේකම් ලලිත් වීරතුංග මහතා ප්‍රමුඛ රාජ්‍ය නිලධාරීහූ, කලාකරුවෝ ඇතුළු පිරිසක් මේ අවස්ථාවට එක්වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=n11121510</link>
    <topic>ගිනි ඇවිළී මිය ගියැයි කියන සාලියවැවතරුණියගේ මරණය ගැන පරීක්‍ෂණ</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>සිරුරට ගිනි ඇවිළී පුත්තලම මූලික රෝහලට ඇතුළු කර ප්‍රතිකාර ලබමින් සිටියදී මියගිය 18 වියැති තරුණියගේ මරණය සිදුවූ ආකාරය පිළිබඳව පරීක්‍ෂණයක් අරඹා ඇති බව සාලියවැව පොලිසිය කියයි.මෙයට සතියකට කලින් පිළිස්සුම් තුවාල සහිතව රෝහල් ගතකළ සාලියවැව නීල බැම්ම ව්‍යාපාර හන්දියේ උත්තරපේඩිගේ සුනීතා සඳමාලි (18) නමැත්තිය පෙරේදා (13 දා) රාත්‍රී මියගොස් ඇත.2010 වසරේ දී බාලවයස්කාරියක වූ ඇය 27 හැවිරිදි ඇගේ පෙම්වතා විසින් පැහැරගෙන ගොස් යුගදිවි ගතකර තිබුණි.ඒ අනුව සාලියවැව පොලිසිය ඔහු අත්අඩංගුවට ගෙන බාලවයස්කාරියක පැහැරගෙන ගොස් අපරාධයක් කිරීමේ චෝදනාව මත නඩු පවරා ඇත.ඉන් අනතුරුව ද දෙදෙනා යුග දිවි ගතකර තිබේ. පිළිස්සුම් තුවාල ලබා රෝහල්ගත කළ ඇය පොලිසියට කියා තිබුණේ හදිසි අනතුරකින් ගිනි ඇවිලුණ බවයි.එහෙත් පසුව රෝහලේ වෛද්‍යවරුන්ට කියා ඇත්තේ සැමියා සිරුරට ගිනි තැබූ බවයි.ඒ අනුව මෙම මරණය සැක සහිත නිසා සාලියවැව පොලිසිය වැඩිදුර පරීක්‍ෂණ අරඹා ඇත. මෙම මරණ පරීක්‍ෂණ කටයුතු ඊයේ (14 දා) පුත්තලම මූලික රෝහලේ දී සිදු කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=n11121511</link>
    <topic>බලෙන් නවක වදය ඉල්ලූපේරාදෙණි සරසවියේශිෂ්‍යාවන් 5කගේ පන්ති තහනම්</topic>
    <author>අසේල කුරුළුවංශ හා සමන්ති වීරසේකර</author>
    <content>බලෙන් නවක වදයට ලක්වීමට ගිය පේරාදෙණිය විශ්වවිද්‍යාලයේ කලා පීඨයේ පළමු වසරේ සිසුවියන් පස් දෙනෙකුගේ පංති තහනම් කිරීමට විශ්වවිද්‍යාලයේ ප්‍රධාන විනය ආරක්ෂක නිලධාරි ඩබ්ලිව්. ඒ. ඒ. වේරහැර මහතා පියවර ගෙන ඇත.නවක සිසුවියන්ගේ ආරක්ෂාව සඳහා ඔවුන් විශ්වවිද්‍යාලයේ රාමනාදන් ශාලාව වෙත කොටුකර පස්වරු 7.00 සිට පෙරවරු 7.00 දක්වා කාලයේ නේවාසිකාගාරයෙන් පිට නොවන ලෙස පාලනාධිකාරිය ලබාදුන් උපදෙස් මේ සිසුවියන් කඩකර තිබේ.දෙවන වසරේ සිසුවියන්ගේ උපදෙස් මත මේ නවක සිසුවියන් නේවාසිකාගාරයේ දොරවල් කඩා අනෙක් සිසුවියන් ශාලාවෙන් පිටතට ගැනීමට උත්සාහ කළ බවට චෝදනා එල්ල වී ඇත. එම සිසුවියන් ගේ පංති තහනමට එරෙහිව විශ්වවිද්‍යාල සිසුහු කණ්ඩායමක් ඊයේ (14) විශ්වවිද්‍යාලයේ සනාතන මන්දිරය ඉදිරිපිට විරෝධතාවක ද නිරත වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=n11121512</link>
    <topic>විදුලමු ලංකා දිනමිණ සමඟ</topic>
    <author>චන්දිමා එදිරිමාන්න</author>
    <content>දිනමිණ පුවත්පත සමඟ බෙදා හැරෙන “විදුලමු ලංකා” තෛ‍්‍ර මාසික පුවත්පත ලේක් හවුස් ආයතනයේ දී ඊයේ (14) එළි දැක්විණි.විදුලි බල හා බලශක්ති අමාත්‍යාංශයේ දායකත්වයෙන් එළි දැක්වෙන මේ පුවත්පතෙහි අමාත්‍යාංශයේ තොරතුරු හා සේවාවන් ඇතුළත් වේ.පුවත්පතේ මංගල කලාපය විදුලි බල හා බල ශක්ති ඇමැති පාඨලී චම්පික රණවක මහතා වෙත ලේක්හවුස් ආයතනයේ සභාපති හා කළමනාකරණ අධ්‍යක්‍ෂක බන්දුල පද්මකුමාර මහතා විසින් පිළිගන්වන ලදී.ලේක්හවුස් ආයතනයේ නීති අධ්‍යක්‍ෂ රසාංග හරිස්චන්ද්‍ර, අධ්‍යක්‍ෂ මෙහෙයුම් උපුල් දිසානායක, සුනිත්‍ය බල ශක්ති අධිකාරියේ සභාපති ආචාර්ය කිත්සිරි දිසානායක, ලංකා විදුලි පෞද්ගලික සමාගමේ සාමාන්‍යාධිකාරී සුනිල් සෝමතිලක මහත්වරු ඇතුළු පිිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=r1112151</link>
    <topic>කසළ ඉවත් කරන්නවසරකට රු: දසලක්ෂ 20ක්</topic>
    <author>මහරගම විශේෂ වේහැල්ලේ පියතිලක</author>
    <content>කසළ ඉවත් කිරීම සඳහා මහරගම නගර සභාව වසරකට රුපියල් මිලියන 20 කට ආසන්න මුදලක් බර්න්ස් ආයතනයට ගෙවනු ලබයි.කසළ වර්ග නොකර නාවින්න කසළ බහාලනයේ ගොඩ ගැසීම නිසාත් එම කසළ කන්ද බර්නස් ආයතනය ගෙන යෑම නිසාත් මේ මුදල වැය කිරීමට සිදු වී ඇත. කසළ නිවෙස්වල දීම වර්ග කර නගර සභාවට භාර දෙන්නේ නම් වර්ග කළ කසළ බාර්න්ස් ආයතනය ඒවා බැහැර කිරීමේ දී නගර සභාවට මුදලක් ගෙවා ලබා ගැනීමට සූදානම් විය.නගර සභාපතිනි කාන්ති කොඩිකාර මහත්මියගේ අදහසක් අනුව පරිසර අධිකාරියේ ද සහාය ඇතිව කසළ ප්‍රතිචක්‍රීයකරණය කිරීමේ සහ ජීවවායු නිෂ්පාදනය කිරීමේ ව්‍යාපෘතියක් ආරම්භ කිරීමට යයි.එහි ප්‍රථම පියවරක් ලෙස නියාමක වැඩ සටහනක් පතිරගොඩ ග්‍රාම නිලධාරී වසමෙන් ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=r1112152</link>
    <topic>ළමයා දාන්න හොර පාරෙන් ගිය මවුපියන්ට වැඩ වැරදිලා</topic>
    <author>ගන්දර සමූහ ජයසිරි පේදුරුආරච්චි</author>
    <content>වසරක් ගෙවී ඊ ලඟ වසර උදාවන්න තිබියදී දරුවන් ඇති මවුපියන්ගේ ප්‍රධානතම ඉලක්කය වන්නේ තම දරුවා නගරයේ හොඳම පාසලක් සඳහා ඇතුළත් කර ගැනීමටයි. ඔවුන් ඒ සඳහා විවිධ උපක්‍රම සේම බොහෝ වියදම් ද කරති.සිය බාල පුතු මාතර නගරයේ ජනප්‍රිය පාසලකට කෙසේ හෝ ඇතුළත් කර ගැනීමට උත්සාහ කළ මොරවක ප්‍රදේශයේ යුවලක් මාතර නගරය ආශ්‍රිත නිවසක් ද බදු පදනම මත ලබාගෙන සියලු ලිපි ලේඛන ද සකස් කර ගත්තේ ප්‍රදේශයේ විවිධ නිලධාරීන්ට සන්තෝසම් ද ඇති තරම් ලබාදෙමිනි. සියල්ල නිවැරදිව සකසා ගෙන ජනප්‍රිය පාසල් සඳහා ඉල්ලුම් පත්‍රයක් යොමු කළේ ලබන වසරේ පළමු ශ්‍රේණියට සිය පුතු ඇතුළත් කර ගැනීම සඳහා ය.ලොකු අධ්‍යාපන සුදුසුකමක් හෝ ලොකු සමාජ දැනුමක් මේ යුවළට තිබුණේ නැත. දන්නා කියන හිතවත් අයගෙන් උපදෙස් ලබාගෙන සෑම දෙයක් ම කිරීමට ඔවුන් පුරුදුව සිටියහ.ඉල්ලුම් කරන ලද නගරයේ පාසල් කීපයකට ම සම්මුඛ පරීක්ෂණ සඳහා කැඳවීම් ලැබුණි. ළමයාගේ නම ලැයිස්තුවේ නැති තැන විදුහල්පති හමුවී කරුණු කාරණා විමසද්දී විදුහල්පති කියා සිටියේ මේ ගැන කිසිත් තමාට කිව නොහැකි බවත්, යම් අසාධාරණයක් සිදු වී ඇත්නම් අභියාචනා ඉදිරිපත් කරන ලෙසයි. ඒ අනුව හිතවතකු මාර්ගයෙන් අභියාචනාවක් ද ඉදිරිපත් කර ඊට ලැබුණු කැඳවීමට අනුව යළිත් අභියාචනා මණ්ඩලය හමුවට යුවළම සහභාගීවී අභියාචනා මණ්ඩලයේ විවිධ ප්‍රශ්න වලට පිළිතුරු දෙන්න පටන් ගත්හ. වැඩි අවස්ථා ගණනක් කථාකළේ මව විසිනි.“මේක හරි පුදුමයක්නේ මහත්තයෝ අපේ අල්ලපු ගෙදර ළමය තේරිලා අපේ ළමය නැහැ”මව යළි යළිත් කීවා ය. එවිට අභියාචනා මණ්ඩලය අල්ලපු ගෙදර යැයි කී ළමයාගේ තොරතුරු පරීක්ෂා කළහ.“ආ මේ තියෙන්නෙ ඔය අල්ලපු ගෙදර ළමය තේරිලා තියෙන්නෙ සහෝදර පදනමට එයාට හොඳට ලකුණු ලැබීම නිසා” අභියාචනා මණ්ඩලයේ ප්‍රධානියා සිද්ධිය පහදා දෙන්නට උත්සාහ කළේය.“මොකක්ද මහත්තයො සහෝදර පදනම කීවෙ“ මව විමසුවාය. “අල්ලපු ගෙදර ළමයට සහෝදරයො දෙන්නෙක් ම ඉන්නව. ඉතිං ලකුණු වැඩියි.“හත් ඉලව්වේ සහෝදර පදනමට අයියල දෙන්නට ඔච්චර ලකුණු දුන්නනම් අපේ පුතාට සහෝදරයො හයක්ම ඉන්න නිසා තේරෙන්නම ඕන නේ.”මව කියාගෙන කියාගෙන ගියේ දැඩි කේන්තියකිනි.සහෝදර පදනම යනු එම පාසලේ ඉගෙන ගන්නා අනෙක් සහෝදරයන්ට ලකුණු දීම බව තේරුම් නොගත් මේ මවගේ අනවබෝධය තේරුම් ගත් අභියාචනා මණ්ඩලය පුරා පැතිර ගියේ දැඩි සිනා හඬකි. ඒ අතරේ ප්‍රධානියා තවත් ප්‍රශ්නයක් ඇසුවේය. “ඒ ළමයි මොන පන්ති වල ද ඉන්නෙ” “දෙකේ, තුනේ, පහේ, හතේ ඔය විදියට තමයි” මව යළිත් කීවාය.“මේ පාසලේ ද?”“අපොයි නෑ මොරවක ගමේ පාසලේ” ඒ සමඟින් දෙදෙනා එතැනින් ඉවත් කළේ වංචාව ද හසු වූ බැවිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=r1112153</link>
    <topic>ලැප්ටොප් පරිගණක සොරකමේ සැක අයට දඩ සහ ශරීර ඇප</topic>
    <author>සීදූව සමූහ නිශ්ශංක පියරත්න</author>
    <content>සීදූව ලියනගෙමුල්ලේ ලයන් සිටි නිවාස ක්‍රමයේ සිටි ඉන්දියන් ජාතිකයකු සතුව තිබූ රුපියල් එක් ලක්ෂ හැත්තෑ අට දහසක් වටිනා ලැප්ටොප් පරිගණක දෙකක් ඇතුළු උපකරණ කීපයක් කිසියම් අයකු විසින් සොරකම් කිරීමෙන් පසු එම භාණ්ඩ හිමි ඉන්දියන් ජාතිකයා සීදූව පොලිසියට පැමිණිල්ලක් කිරීමෙන් පසු සීදූව පොලිස් ස්ථානාධිපති ප්‍රධාන පොලිස් පරීක්ෂක චන්දන ලියනගේ මහතාගේ උපදෙස් පිට අපරාධ විමර්ශන අංශය විසින් සැකකරු මිනුවන්ගොඩ දී අත්අඩංගුවට ගෙන ප්‍රශ්න කිරීමේදී කරුණු සියල්ල සොයා ගැනිණි.සැකකරුට විරුද්ධව නඩු පවරා මීගමු මහේස්ත්‍රාත් අධිකරණයට ඉදිරිපත් කිරීමෙන් පසු මීගමුව මහේස්ත්‍රාත් ඊ. එම්. එන්. පී. අමරසිංහ මහතා ඉදිරියේදි සැකකරු වරද පිළිගත්තේය.වරදකරුට මුදලින් රුපියල් 5000ක් හා ලක්ෂ දෙකක ශරීර ඇපමත මුදා හැරිණි.නැවත ලබන වසරේ ජනවාරි 16වැනි දින උසාවියට ඉදිරිපත් වන ලෙස වරදකරුට මහේස්ත්‍රාත්වරයා නියෝග කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=r1112154</link>
    <topic>දරුවන් ඉහළ රැකියාවලමහලු මව මහ පාරේ</topic>
    <author>පාණදුර සමූහ කපිල සෝමරත්න</author>
    <content>මහලු මවගේ වයස අවුරුදු 78කි. ඇයට දූ පුතුන් හය දෙනෙක් සිටිති. ඔවුන් විවාහකයෝය. ඔවුහු පාණදුරේ පදිංචිව සිටිති. මේ මහලු මව විවිධ රෝගාබාධවලින් පෙළෙන්නියකි. ඇයව නඩත්තු කිරීමට හෝ නිවෙස්වල තබා ගැනීමට කිසිම දරුවකු ඉදිරිපත් වී නැත.මේ නිසා තාවකාලිකව ජීවත් ව සිටි නිවෙසින් ඇය මහ මගට බැස පැමිණිල්ලක් කිරීමට පාණදුර පොලිසියට පැමිණියාය. ඇගේ පැමිණිල්ල භාරගත් පාණදුර පොලිසියේ පරිසර අංශයේ ස්ථානාධිපති වසන්ත අනවරත්න මහතා ඇගෙන් කරුණු විමසුවේය. ඇය කියා සිටියේ දසමසක් කුස තුළ තබාගෙන ඇති දැඩිකළ දූදරුවන් හොඳ හොඳ රැකියා කළ ද ඇයගේ නඩත්තුව නොකරණ බවය.හේතුව ඇය වලපයයි ගොඩපයයි තිබෙන තත්ත්වයේ සිටින නිසාය. ඇය විවිධ රෝගාබාධවලින් පෙළෙන බව ද ඇය කියා සිටියාය. වියදමට මුදල් නැති බව ද කීවාය. ඇගේ දරුවන් පොලිසියට කැඳවා ගෙන ආ පොලිස්ථානාධිපතිවරයා බුදු වදන් පෙළක් ගැන ද ඔවුන්ව දැනුවත් කළේය. එහෙත් පලක් නොවීය. අම්මා විවිධ රෝගාබාධ වලින් පීඩා විඳින අතර එක තැනක සිටින්නේ නැතැයි එක් වැඩි මහල් දරුවකු පොලිස්ථානාධිපතිවරයාට සැලකර සිටියේය. සෙසු දූ දරුවන් එම ප්‍රකාශය අනුමත කළහ.නැවත දරුවන් සමග සාකච්ඡාවක් කර යම් පියවරක් ගැනීමට හෝ නඩත්තු පනත ක්‍රියාත්මක කිරීමට පොලිස්ථානාධිපතිවරයා තීරණය කළේය. සාකච්ඡාව දෙසැම්බර් 09 දාට කල් දැම්මේය. ඤාතියෙකුගේ නිවෙසකවත් නවතින්න යැයි පොලිස්ථානාධිපතිවරයා මේ මහලු මවට පැවසීය.දෑසින් ගලාගිය දුක්කදු‍්‍රළු පිසදමමින් මේ මහලු මව පොලිසියෙන් පිටව ගියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=r1112155</link>
    <topic>ගෝවින්න-දේවමුල්ල සිට කළුගඟ හරහාකළුතරට සංචාරක බෝට්ටු සේවාවක්</topic>
    <author>හොරණ සමූහබන්ධුල ආර්. ගුලවත්ත</author>
    <content>ගෝවින්න-දේවමුල්ල සිට කළු ගඟ හරහා කළුතර දක්වා මගී හා සංචාරක බෝට්ටු සේවය දෙසැම්බර් 01 වැනි දින ආරම්භ කෙරිණි.මේ අවස්ථාවට ජ්‍යෙෂ්ඨ ඇමැති මහාචාර්ය තිස්ස විතාරණ, වයෝවෘද්ධතම දේශපාලනඥයෙකු මෙන්ම ජනතා හිතවාදී හිටපු මතුගම මන්ත්‍රී දයා ටී. පැස්කුවල් ප්‍රධාන විශාල පිරිසක් සහභාගී වූහ. මේ බෝට්ටු සංචාරය පිළිබඳව බෝට්ටුව නිර්මාණය කළ කරුණාතිලක මහතා මෙසේ පැවසීය.“අපේ තාත්තා, ආතා හොඳ පිහිණුම් ශිල්පියෝ ඒ වගේම බෝට්ටු නිෂ්පාදකයෝ මේ ආභාසය නිසා මටත් කල්පනා වුණා බෝට්ටුවක් හදන්න. ඒ මීට වසර පහකට පෙර. මේ බෝට්ටුවේ ගමන් බිමන් ගැන ගාස්තු ගැන තවම ස්ථිර නිගමනයකට පැමිණ නෑ. මදුරාවල ශ්‍රී සුමංගලාරාමාධිපති හාතියල්වල චන්ද්‍රානන්ද හිමිපාණන්ගෙන් මේ ගැන තොරතුරු දැන ගත්තා. එදා පටන් මේ කාර්යය, කළයුතුම යැයි මම තීරණය කළා.මට මෙහි බර පැණ සඳහා ජාතික විද්‍යා පදනමෙන් මිලියන එකක් වටිනා අමු ද්‍රව්‍ය ලැබුණා. ආර්ථික සංවර්ධන ඇමැති බැසිල් රාජපක්ෂ මහතාගේ අමාත්‍යාංශයෙන් ප්‍රතිපාදන ලබා දුන්නා. බැසිල් රාජපක්ෂ ඇමැතිතුමාගේ කළුතර දිස්ත්‍රික් උපදේශක කේ. ඩී. එන්. කේ. සිරිවර්ධන මහතා පූර්ණ සහයෝගයත් ලබා දුන්නා.දැනට ධාවනය කරන්න පු‍්‍රළුවන් ගමන් වාර එකයි. මගීන් 50-60 ගණනකට ගමන් කරන්න පුළුවන්. විශේෂයෙන් මේ බෝට්ටුව නිර්මාණය කළේ මදුරාවල අම්පිටිගල සංචාරක පුරවරයට පැමිණෙන විදේශිකයන් සඳහා තවත් මගී බෝට්ටුවක් නිර්මාණය වෙමින් පවතිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=s1112151</link>
    <topic>තරගමාලාව සටන්කාමී මුහුණුවරක් ගනීවි</topic>
    <author/>
    <content>මේ වනවිට ජාත්‍යන්තර ටෙස්ට් පිටියේ දරුණු පසුබෑමකට ලක්වී සිටින ශ්‍රී ලංකා කණ්ඩායම ජයග්‍රාහී මාවතට පිවිසීමේ බලාපොරොත්තු සහගතව අද (15) දකුණු අප්‍රිකාවේ සෙන්චූරියන්හී සුපර්ස්පෝට්ස් පිටියේදී දකුණු අප්‍රිකාවට එරෙහිව පළමු ටෙස්ට් තරගය අරඹයි.පසුගිය වසරේ ජූලි මාසයේ ශ්‍රී ලංකාවේ දී ඉන්දියාව පරාජය කිරීමෙන් පසුව මේ දක්වා ටෙස්ට් ජයක් ලබා ගැනීමට අසමත්ව සිටින ශ්‍රී ලංකාවට අද ඇරැඹෙන ටෙස්ට් තරගය අතිශයින්ම අභියෝගාත්මක පරීක්ෂණයක් වනු ඇත. මීට මාස 19කට පෙර චිතගොන් හී දී බංග්ලාදේශය පරාජය කිරීමෙන් අනතුරුව විදෙස් ටෙස්ට් ජයක් ද ලබා නොසිටින ශ්‍රී ලංකාව අද ඇරැඹෙන ටෙස්ට් තරගයේදී සිය සංක්‍රාන්ති සමය නිමා කිරීමට හැකි සෑම උත්සාහයක්ම දරනු ඇත.අනික් අතට දකුණු අප්‍රිකාවට ද පසුගිය මාස 18 පුරාවටම ටෙස්ට් තරගමාලාවක ජය ලබා ගැනීමට නොහැකි විය. පසුගිය කාලයේ ඔවුන් නවසීලන්තය, එංගලන්තය සහ ඔස්ට්‍රේලියාව සමග තරග වැදුණු අතර ඒ සෑම ටෙස්ට් තරගමාලාවක්ම නිමාවට පත්වූයේ ජයපරාජයෙන් තොරවය. මේ නිසා අදින් ඇරැඹෙන තරග 3කින් යුත් ටෙස්ට් තරගමාලාව ශ්‍රී ලංකාවට මෙන්ම දකුණු අප්‍රිකාවට ද ජයග්‍රහණය අතිශයින්ම වැදගත් සාධකයක් වනු ඇත.ශ්‍රී ලංකා කණ්ඩායම අවසන් වරට දකුණු අපි‍්‍රකානු සංචාරයේ නිරත වූ 2002 වසරේදී තරග 2කින් සමන්විත ටෙස්ට් තරගමාලාව 2-0ක් ලෙස ජය ගැනීමට දකුණු අප්‍රිකාව සමත් වූ අතර දෙපිල අතර අවසන් වරට 2006 වසරේදී ශ්‍රී ලංකාවේ පැවැති තරග 2කින් යුත් ටෙස්ට් තරගමාලාව 2-0ක් ලෙස ජය ගැනීමට ශ්‍රී ලංකාව සමත්විය.දෙපිල අතර මේ දක්වා ටෙස්ට් තරග 17ක් පවත්වා ඇති අතර ඉන් තරග 8ක් ජය ගැනීමට දකුණු අප්‍රිකාව සමත්වීය. තරග 4ක ජය ශ්‍රී ලංකාවට අත්වූ අතර තරග 5ක් ජය පරාජයෙන් තොරව නිමාවට පත්විය.ටෙස්ට් පිටියේ පසුබෑමකට ලක්වී සිටියද පසුගිය කාලයේ දී දකුණු අප්‍රිකාව ශ්‍රී ලංකා පිල හමුවේ දැක්වූ දුර්වල ක්‍රීඩා රටාව හේතුවෙන් මේ ටෙස්ට් තරගමාලාව සටන්කාමී මුහුණුවරක් ගනු ඇතැයි කුමාර් සංගක්කාර ප්‍රකාශ කළ බව දකුණු අප්‍රිකානු මාධ්‍ය වාර්තා කර තිබිණි.එය එසේ වූවද කඩුලු දවාගැනීමේ සමත්කම් ඇති පන්දුයවන්නන් ශ්‍රී ලංකා පිලේ හිඟ බැවින් දකුණු අප්‍රිකානු පිතිකරුවන් මේ තරගමාලාවේදී කැපී පෙනෙන දස්කම් දක්වනු ඇතැයි එංගලන්තයේ හිටපු පිතිකරු ජෙෆ් බොයිකෝට් ප්‍රකාශ කර ඇත.දකුණු අප්‍රිකාවට එරෙහිව පිත්තෙන් විශිෂ්ට දස්කම් දැක්වූ කුමාර් සංගක්කාර පසුගියදා පැවැති තුන්දින පුහුණු තරගයේදී තුවාල ලැබූවද අද තරගයට සහභාගීවීමට තරම් සුවයෙන් පසුවන බව වාර්තාවේ. ශ්‍රී ලංකා පිලේ පන්දු යැවීමේ අංශයේ වේගපන්දු යැවීම සාර්ථක මට්ටමක නොතිබුණ ද රංගන හේරත් සහ අජන්ත මෙන්ඩිස් දඟ පන්දු අංශය ශක්තිමත් කරනු ඇත. පසුගිය මාස 2-3 තුළ කණ්ඩායමෙන් ඉවත්ව සිටියද අජන්ත මෙන්ඩිස් යනු ප්‍රතිවාදීන් දුර්වල කිරීමේ දක්ෂයෙකි.පිතිහරඹ අංශයේදී සංගක්කාර මෙන්ම මහේල ජයවර්ධන ද මීට පෙර දකුණු අප්‍රිකානු බිමේදි ක්‍රීඩා කොට ඇති බැවින් අද තරගයේදී බලාපොරොත්තු තැබිය හැකි පිතිකරු යුගලයකි. මීට අමතරව නායක තිලකරත්න ඩිල්ෂාන්, උප නායක ඇන්ජලෝ මැතිව්ස් සහ ආරම්භක පිතිකරු තරංග පරණවිතාන ශ්‍රී ලංකාවට විශාල ඉනිමක් ගොඩ නගා දීමේ දක්ෂතා ඇති පිතිකරුවන්ය.ග්‍රෙහැම් ස්මිත් විසින් මෙහෙයවනු ලබන දකුණු අපි‍්‍රකානු කණ්ඩායම ස්මිත් සමග ජැක් කලීස්, හෂීම් අම්ලා, ඒ.බී. ඩිවිලියර්ස් සහ ජැක් රැඩොල්ෆ්ගේ පිතිහරඹයෙන් මෙන්ම වර්නන් පිලන්ඩර්, ඩේල් ස්ටේන්, මෝර්නි මෝකල් සහ ඉම්රාන් තාහිර්හ් පන්දු යැවීමෙන් ශක්තිමත්ව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=s1112152</link>
    <topic>රාත්‍රී මෝටර් රථ තරගාවලිය 17දා කොළඹ කොටුවේදී</topic>
    <author>ෆවුස් මොහොමඩ්</author>
    <content>ශ්‍රී ලාංකීය ක්‍රීඩාලෝලීන්ට නව අත්දැකීමක් ලබා දෙමින් ප්‍රථම වරට කොළඹ දී පැවැත්වෙන රාත්‍රී මෝටර් රථ හා යතුරු පැදි තරගාවලිය අනිද්දා (17) පස්වරු 6.30 සිට කොළඹ කොටුවේදී පැවැත්වේ.ලෝටස් පාර, ඕල්කට් මාවත, ටෙලිකොම් මාවත, බාරොන් ජයතිලක මාවත, යෝක් වීදිය, ලංකා බැංකු මාවත, ජනාධිපති මාවත හරහා නැවත ලෝටස් පාර හරහා දිවෙන මේ තරග මාර්ගය කිලෝ මීටර් 2 කට ආසන්නය.මේ තරගාවලියට මෝටර් රථ තරග ඉසව් 12 ක් සහ යතුරුපැදි තරග ඉසව් 6 ක් ඇතුළත්ය.නිසාන් මාච් 1000 සී. සී, මිනි වර්ගයේ මෝටර් රථ 1000 සී. සී, ෆෝර්ඩ් ලේසර් සහ මැස්ඩා 1300 සී. සී. සහ 1500 සී. සී, එස්. එල්. එච්. 1600 සී. සී, 3500 සී. සී. සහ එස්. එල්. – ජී. ටී. සමඟ විදේශීය තරග ඉසව් වන ජී. ටී. 3, ඉන්දියානු පෝලෝ තරග ද 2 බැගින් මෝටර් රථ තරගාවලියට ඇතුළත්ය.මේ වන විටත් වාර්තාගත ලෙස මෝටර් රථ ධාවන සූරයන් 130 දෙනෙකු සහ යතුරු පැදි ධාවන සූරයන් 90 දෙනෙකු තරගාවලියට සහභාගීවීමට සූදානමින් සිටිති. මීට අමතරව පළමුවරට ජාත්‍යන්තර මෝටර් රථ ධාවන සූරයන් සහ කණ්ඩායම් කොළඹ රාත්‍රී මෝටර් රථ තරගාවලියට සහභාගී වෙති.ශ්‍රී ලංකා මෝටර් රථ හා යතුරුපැදි සම්මේලනය වන (ඉඹ්ඒඉ) ශ්‍රී ලංකා ඔටෝ මොබයිල් ක්‍රීඩා හී ලියාපදිංචි සියලුම මෝටර් රථ හා යතුරුපැදි සංගම්වල සහයෝගය ඇතිව කාල්ටන් ක්‍රීඩා සමාජය සහ තාරුණ්‍යයට හෙටක් සංවිධානය මගින් සංවිධාන කරනු ලබන කොළඹ රාත්‍රී මෝටර්රථ තරගාවලිය නැරඹීම සඳහා අතිවිශාල ක්‍රීඩාලෝලීහූ සංඛ්‍යාවක් සහභාගී වනු ඇතැයි අපේක්ෂා කෙරේ.මේ තරගාවලියේ කාල ගණනය කිරීමේ තරග හෙට (16) පස්වරු 6 සිට පැවැත්වෙන අතර 16, 17 දෙදින පස්වරු 6න් පසු කොටුව ප්‍රදේශයේ විශේෂ රථවාහන සැළැස්මක් පොලීසිය විසින් ක්‍රියාත්මක කරනු ලබයි.කොටුව ප්‍රදේශයේ ව්‍යාපාරික ආයතන හා හෝටල්වලට පැමිණෙන අමුත්තන්ට මේ රාත්‍රී මෝටර් රථ තරගාවලිය හේතුවෙන් සිදුවන බාධා අවම කිරීමේ අරමුණින් මේ රථවාහන සැළසුම ක්‍රියාත්මක කෙරේ.එමෙන්ම තරගාවලිය නැරඹීමට පැමිණෙන ක්‍රීඩාලෝලීන්ගේ පහසුව සඳහා විශේෂ රථගාලක් ද පොලිසීය විසින් ස්ථාපිත කරනු ලබයි.පසුගිය සැප්තැම්බර් මාසයේ මහනුවර පැවැති රාත්‍රී මෝටර් රථ තරගාවලියෙන් පසුව මෙරට රාත්‍රී මෝටර්රථ තරගාවලියක් පැවැත්වෙන දෙවැනි අවස්ථාව මෙය වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=s1112153</link>
    <topic>මුදිත සංවත්සරඑල්ලේ 18දා</topic>
    <author/>
    <content>වත්තල කෙරවලපිටිය මුදිත ක්‍රීඩා සමාජයේ 52 වැනි සංවත්සර උළෙල නිමිත්තෙන් මුදුන්කොටුව හංස ක්‍රීඩා සමාජය හා කෙරවලපිටිය මුදිත ක්‍රීඩා සමාජය අතර එල්ලේ තරගය මේ මස 18දා පෙරවරු 11.00 ට කෙරවලපිටිය විජය කුමාරණතුංග ක්‍රීඩා පිටියේදී පැවැත්වේ.මීට සමගාමීව කෙරවලපිටිය විජය කුමාරණතුංග ක්‍රීඩා පිටියේ අභිනවයෙන් ඉදි කළ ක්‍රීඩා මණ්ඩපය ද විවෘත කිරීමට නියමිත අතර ප්‍රදේශයේ අඩු ආදායම්ලාභී පාසල් දරු දැරියන්ට පාසල් නිල ඇඳුම් බෙදා දීමද මෙදින සිදු කෙරේ. හිටපු නියෝජ්‍ය අමාත්‍ය නීල් රූපසිංහ, බස්නාහිර පළාත් සභා මන්ත්‍රී ජනක සූරියබණ්ඩාර, වත්තල ප්‍රාදේශීය සභා සභාපති ත්‍යාගරත්න අල්විස් යන මහත්වරුන්ට විශේෂ උපහාර පිදීමක් ද සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=s1112154</link>
    <topic>ශ්‍රී ලංකා ටෙලිකොම් නෙට්බෝල් තරගාවලිය</topic>
    <author/>
    <content>ශ්‍රී ලංකා ටෙලිකොම් නෙට්බෝල් සංගමය ආයතනයේ කාර්ය මණ්ඩලය අතර සංවිධාන කළ නෙට්බෝල් තරගාවලිය ප්‍රධාන විධායක නිලධාරි ග්‍රෙග් යංග් මහතාගේ ප්‍රධානත්වයෙන් පසුගියදා වැලිකඩ ‘ග්‍රෙග් යංග්’ ක්‍රීඩා සංකීර්ණයේදී පැවැත්විණි. දිවයිනේ විවිධ ප්‍රදේශ නියෝජනය කළ කණ්ඩායම් 19ක් අභිභවා මේ තරගාවලියේ කාන්තා සූරතාව ඕ. ටී. එස්. චැලෙන්ජ් කණ්ඩායම දිනාගත් අතර මිශ්‍ර කණ්ඩායම් අතරින් සූරතාව දිනාගනු ලැබුවේ එච්. කිව්. ඩිෆෙන්ඩර්ස් කණ්ඩායමයි. තරගාවලියේ දක්ෂතම ක්‍රීඩිකාව ලෙස තිළිණි අමරසිංහ ද නෙට්බෝල් රැජින ලෙස තුෂානි වතුරපාත ද, දක්ෂතම මැද පෙළ ක්‍රීඩිකාව ලෙස සුජීවා සඳකුමාරි ද දක්ෂතම ආරක්ෂිකාව ලෙස චන්දිමා පතිරත්න ද දක්ෂතම දැල් විදින්නිය ලෙස උෂානි ද සිල්වා ද මෙහිදී සම්මාන ලැබූහ. ජයග්‍රාහී ක්‍රීඩිකාවන් ප්‍රධාන විධායක නිලධාරි ග්‍රෙග් යං මහතා සමග..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=s1112155</link>
    <topic>මාතලේ සංඝමිත්තාවේ ලසන්ති-ලුෂානිදක්‍ෂතම ක්‍රීඩිකා සම්මාන ලබති</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ ශ්‍රී සංඝමිත්තා බාලිකා ජාතික පාසලේ මෙවර වර්ණ ප්‍රදාන උළෙලේ දී වසරේ දක්‍ෂතම ක්‍රීඩිකාවන් ලෙස ලසන්ති තාරිකා ප්‍රේමසිරි (2010) සහ ලුෂානි මහානාම (2011) සම්මාන ලැබූහ.විදුහල්පතිනි වයි. එම්. ටී. කුමාරිහාමි මහත්මියගේ මඟපෙන්වීම යටතේ එම විද්‍යාලයීය ක්‍රීඩා කමිටුව සංවිධානය කළ මේ උළෙලේ ප්‍රධාන ආරාධිතයා ලෙස ප්‍රවාහන නියෝජ්‍ය අමාත්‍ය රෝහණ දිසානායක මහතා සහභාගි විය. විශේෂ ආරාධිතයන් ලෙස මාතලේ කලාප අධ්‍යාපන අධ්‍යක්‍ෂ වයි. එම්. එම්. එස්. යාපා සහ එම විද්‍යාලයීය ආදි ශිෂ්‍ය, ප්‍රවීණ ක්‍රීඩිකා පොල්ගොල්ල, මහවැලි විද්‍යා පීඨයේ උප පීඨාධිපතිනි පර්ලී ඉලුක්කුඹුර යන මහත්ම මහත්මීන් සහභාගි වූහ.වසර දෙකකට වරක් පැවැත්වෙන මේ උළෙල පසුගියදා එම විද්‍යාලයීය ප්‍රධාන ශාලාවේදී පැවැත්විණි. මෙහිදී වසරේ දක්‍ෂතම ක්‍රීඩිකාවන් ලෙස සම්මාන ලැබූ ක්‍රීඩිකාවන් මෙසේයි.2010 – ලීලානි කලුධීර (මලල ක්‍රීඩා), රේෂාණි රත්නායක (නෙට්බෝල්), ෂානි ප්‍රනාන්දු (හොකී), නිර්මලා ජයන්ති කුමාරි (කරාතේ), නදීකා ප්‍රනාන්දු (ශිෂ්‍ය භට), භාග්‍යා විජේනන්ද (චෙස්), මධුශංකා රත්වත්ත (පිහිනුම්), දිස්නා දිසානායක (ක්‍රිකට්)2011 - මේධානි වික්‍රමනායක (මලල ක්‍රීඩා), චමෝදා හැලබආරච්චි (නෙට්බෝල්), ලසන්ති ප්‍රේමසිරි (හොකී), උපේක්‍ෂා රණසිංහ (කරාතේ), රන්දිමා ඒකනායක (ශිෂ්‍ය භට), රන්දිමා සේනානායක (චෙස්), ආදිෂියා ඒකනායක (පිහිනුම්), දර්ශනී වික්‍රමනායක (ක්‍රිකට්), නායනත්තරා අළුවිහාරේ (මේස පන්දු), තනූජා අමරකෝන් (පැසිපන්දු) සහ ශාලිකා සුබසිංහ (වොලිබෝල්).</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=s1112156</link>
    <topic>‘එටිසලාට් කුසලාන’ සය සාමාජික ක්‍රිකට් තරගාවලිය</topic>
    <author/>
    <content>අනුරාධපුර මෙට්‍රොපොලිටන් සිංහ සමාජය අනුරාධපුර යුද හමුදා හතරවැනි සංඥා බළකා ක්‍රීඩාංගණයේදී පැවැත්වූ ‘එටිසලාට් කුසලාන’ සය සාමාජික ක්‍රිකට් තරගාවලියේදී සූරතාව දිනූ රජරට ක්‍රිකට් කණ්ඩායමේ නායකයාට සිංහ සමාජයේ දිස්ත්‍රික් 306 බී 2 සභාපති ජයන්ත ගුණවර්ධන මහතා කුසලානය පිරිනැමූ අයුරු.කලාපීය සභාපති එල්. වී. එස්. කොඩිතුවක්කු, මෙට්‍රොපොලිටන් සිංහ සමාජ සභාපති නිහාල් ලෙව්කේ, ලේකම් නීතිඥ මහේෂ් කොටුවැල්ල, ඩේමියන් පෙරේරා, රොහාන් ලෙව්කේ සහ එටිසලාට් ප්‍රාදේශීය අළෙවි කළමණාකරු රොෂාන් බණ්ඩාර යන මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=f1112151</link>
    <topic>අතරමැදි මාෆියාවේඅවිචාර සටන</topic>
    <author>රාමන්</author>
    <content>මීට වරස 3 කට පමණ පෙර පසු අස්වනු තාක්ෂණික ආයතනය, සමීක්‍ෂණ වාර්තාවක් නිකුත් කළා. එහි සඳහන් වන්නේ මෙරට නිපදවන එළවුළු හා පලතුරුවලින් 30% - 35% ක පමණ ප්‍රමාණයක් ඇසුරුම් ප්‍රශ්නය නිසා අපතේ යන බවයි. මේ මගින් වසරකට සිදු වන පාඩුව කෝටි 2000 ක් පමණ වන බවයි පැවසෙන්නේ.වසරකට එළවුළු මෙ. ටො. තුන්ලක්‍ෂ හැත්තෑ දහසක්, පලතුරු මෙ. ටො. දෙලක්‍ෂ දසදහසක් පමණ මෙම නාස්තිය නිසා විනාශ වන බව ද ගණන් බලා තිබෙනවා. මෙසේ නාස්ති වන එළවුළු ගොවියාට අලෙවි කර ගැනීමටත් නැහැ. අතරමැදියා එම අලාභය ඔහු විසින් දරා ගන්නේ ද නැහැ. ගොවියාගෙන් ලද එළවුළු තොගයෙන් තැලී පොඩි වී යන කොටස් හානියට අයින් කර ඉතිරි ප්‍රමාණයේ මිල තීරණය කරන්නේ ද අතර මැදියයි. සාමාන්‍යයෙන් අපේ රටේ කාලාන්තරයක් තිස්සේ එළවුළු පලතුරු ප්‍රවාහනයේ දී සිදු වන පිළිවෙත මෙයයි. මෙය පාරිභෝගිකයාගේ මිලටත් ගොවියාගේ වත්කමටත් සෘජුව බලපානවා. උදාහරණ ලෙස ගමේ දී රු. 10/- කටවත් අලෙවි කර ගැනීමට නොහැකි වන තක්කාලි කිලෝ 1 නගරයේ දී රු. 40/-, 50/- අලෙවි වන්නේ මෙවන් සම්ප්‍රදායක ක්‍රියාවලියක් තුළයි. සමහර කාලවල මිලක් නියම කර ගත නොහැකිව ආර්ථික මධ්‍යස්ථානය අසල අපද්‍රව්‍ය ලෙස එළවුළු තොග ලොරි ගණන් හලා යන දර්ශන අප රූපවාහිනියෙන් දැක තිබෙනවා.රටේ ආර්ථික සංවර්ධනය ජනතාවගේ ඇඟට දැනෙනවා අඩු යැයි චෝදනාවක් පවතින බව රහසක් නොවෙයි. ඒ චෝදනාවට එළවුළු හා පලතුරු මිල ද ප්‍රධාන බලපෑමක් එල්ල කරනවා. විශේෂයෙන් ම ජීවන වියදමේ ප්‍රශ්නය ගැට ගැසී තිබෙන එක් ප්‍රධාන සාධකයක් ලෙස ද එළවුළු හා පලතුරු මිල හැඳින්විය හැකියි.පසු අස්වනු හා තාක්ෂණික ආයතනය රජයට මෙවන් සාධනීය යෝජනාවක් ඉදිරිපත් කරන්නේ එළවුළු හා පලතුරු අපතේ යන ප්‍රශ්නයට පිළිතුරක් ලෙස. ලෝකයේ මේ වන විට සෑම රටකම වාගේ එළවුළු හා පලතුරු ප්‍රවාහනය සඳහා බහාලුම් ක්‍රමය අනුගමනය කරනවා. මෙය කොදෙව් මානසිකයෙන් යුත් අයට අලුත් දෙයක් වුව ද ලෝකයට අලුත් නැහැ. මෙම ක්‍රමය අනුගමනය කරන රටවල් එළවුළු හා පලතුරු ප්‍රවාහනයේ දී සිදු වන නාස්තිය 3% ක් – 5% ක් දක්වා අඩුකර ගෙන තිබෙන්නේ මෙවන් ක්‍රම මගින්.රජය ලෝකයේ කිසිම රටක නොමැති ආකාරයෙන් පොහොර සහනාධාර සොච්චම් මුදලකට ලබා දෙන බව සමහර අය හිතාමතා අමතක කළත් රටට රහසක් නොවෙයි. මෙම පොහොර සහනාධාරයට වැය වන්නේ ද ජනතාවගේම මුදල් ගොවියා වෙනුවෙන් මෙවැනි දැවැන්ත සහනයක් මෙතෙක් කිසිම රජයක් ලබා දී නැහැ. ඒ සඳහා ජාතික අයවැය ලේඛනයෙන් රු. කෝටි 3500 ක් පමණ වැය කරනවා. සහන මුදලට පොහොර ටික අරගෙන හදන එළවුළුවලින් 35% ක් පමණ අපතේ යනවාය කියන්නේ ම අපරාධයක්. එය එසේ මෙසේ අපරාධයක් නොව ජාතික අපරාධයක්. වෙළෙඳ හා පාරිභෝගික කටයුතු අමාත්‍යාංශය සහන මිලට කූඩ ලබා ගෙන අතරමැදියන්ගෙන් බැනුම් අහමින් මේ සූදානම් වන්නේ එම අපරාධය වළක්වා ගැනීමටයි. එය කීප දෙනෙකුගේ ත්‍රාඩකම්වලට කළ හැකි නම් ආණ්ඩුවකින් ද වැඩක් නැහැ.ගොවියාගේ අතට සල්ලි නොලැබෙන ලැබිය යුතු මුදලක් ද නොලැබෙන, පාරිභෝගිකයාට වැඩි මිලට එළවුළු මිල දී ගැනීමට සිදු වී තිබෙන නාස්තිකාර ක්‍රමයක් වෙනස් කිරීමට සූදානම් වන විට ඊට එරෙහි වන්නේ කවුරුන්දැයි පැහැදිලියි. කිසිම ගොවියෙක් තමන් වවන දේ සුරක්‍ෂිතව වෙළෙඳපොළට ගෙන යෑමට ඉඩකඩ සැලසීම ගැන විරුද්ධ වන්නේ නැහැ. එහෙම විරුද්ධ වීමට මේ රටේ ගොවි ජනතාවට පිස්සු නෑ. එසේ ම තැලී පොඩි වී නැති එළවුළු ටිකක් මිලට ගැනීමට ඕනෑම පාරිභෝගිකයෙක් කැමතියි. ඊට විරුද්ධ වීමට ඔවුනට ද හේතුවක් නෑ. එළවුළු ගොඩකින් පාරිභෝගිකයා තේරීමක යෙදෙන්නේ නොතැළුණු හොඳ එළවුළු නැත්නම් පළතුරු සොයා ගැනීමට, නිතරම පාරිභෝගික රුචිය පිරිසිදු හොඳ එළවුළු පලතුරු සම්බන්ධයෙන් බව අමුතුවෙන් කිව යුතු නැහැ. එහි දී එළවුළු ගොඩවල්වල ඉතිරි තැලෙන පොඩි වන එළවුළු පලතුරුවලට සිදු වන්නේ කුමක් ද ඒවා සියල්ල එකතු වන්නේ අපද්‍රව්‍ය ලෙස ඉවත් කිරීමේ ගොඩට. එහෙත් අවසානේ මේ අපද්‍රව්‍ය නිසා සිදුවන පාඩුව වෙළෙන්දාට අය කිරීමට සිදු වන්නේ පාරිභෝගිකයාගෙන්. වෙළෙඳාම් පාඩුවට ගෙන යාමට තරම් එහි නිරත වන අයට ද පිස්සු නැහැ. මේ නිසා ප්‍රවාහනයේ දී සිදු වන නාස්තිය නිසා ඇතිවන පාඩුව අදාළ එළවුළු වර්ගයේ මිලට එකතු කිරීමෙන් පසුවයි මිල නියම වන්නේ.මේ රටේ කිසිම ගොවියෙක් තැලී පොඩි වී නාස්ති වූ එළවුළු අලෙවිය සඳහා ඉදිරිපත් කරන්නේ නැහැ. එහෙත් ප්‍රවාහනයේ සිදු වන නාස්තිය අඩුකරලයි අතරමැදියා ගොවියාට ගණන් බේරන්නේ. මේ නිසා ගොවියා අතට නොලැබෙන මුදලක් නාස්තිය වෙනුවෙන් ගෙවීමට පාරිභෝගිකයාට සිදු වී තිබෙනවා. ගොවියාටත් නොමැති පාරිභෝගිකයට නොමැති මුදලක් අතරමැදියාට ගෙවීම් කිරීමේ සංස්කෘතියක් වසර ගණනාවක් තිස්සේ අපේ රටේ සැකසී තිබෙනවා. ප්ලාස්ටික් කූඩය ඉදිරිපත් වන්නේ ඊට එරෙහිවයි.ඒ නිසා සම්පූර්ණයෙන් ම ප්ලාස්ටික් කූඩ ප්‍රශ්නයක් කරගෙන සිටින්නේ එළවුළු, පලතුරු වෙළෙඳාමේ අතරමැදියන්. ඔවුන් මාෆියාවක් ලෙස රජයට එරෙහිව සංවිධානය වීම මේ දිනවල අපට දක්නට ලැබෙනවා. දේශපාලන වශයෙන් සෙවල නොවී ඊට මුහුණ දීමේ කොන්දක් වෙළෙඳ පාරිභෝගික අමාත්‍යාංශයටත්, ජොන්ස්ටන් ප්‍රනාන්දු ඇමැතිවරයාටත් තිබීම පැසසිය යුතුයි. ඇත්තේ තීන්දු දෙකයි. අතරමැදි වෙළෙඳ මාෆියාවට යට වී පාරිභෝගිකයාත්, ගොවියාත් බිල්ලට දී ප්ලාස්ටික් කූඩ හඳුන්වා දීම හකුලා ගන්නවාද? නැතිනම් මේ මාෆියාවට මුහුණ දී ඔවුන්ගේ බලහත්කාරයට එරෙහිව ආණ්ඩුවක් ලෙස නැඟී සිටිමින් වසර තුනක් තිස්සේ ක්‍රියාත්මක කිරීමට නොහැකි වූ “ප්ලාස්ටික් කූඩ” භාවිතය එළවුළු හා පලතුරු ප්‍රවාහනයේ දී හඳුන්වා දෙනවා ද යන්නයි.රජය අතරමැදි මාෆියාවට යට නොවී එඩිතරව ප්ලාස්ටික් කූඩ භාවිතාව හඳුන්වා දීමට තීරණය කිරීම වැදගත්. රූපවාහිනී දර්ශනවල සඳහන් වූ පරිදි සුරක්‍ෂිත ඇසුරුම් ක්‍රමයට එරෙහිව එළවුළු විනාශ කරන්නෙ ගොවියන් නොවෙයි. ඔවුන් රස්තියාදුකාරයින් ද කියා කියන්න දන්නේ නැහැ. මේ වීදි සටන් පිටුපස සිටින්නේ කාලාන්තරයක් තිස්සේ ආර්ථික මධ්‍යස්ථානවල හා පිටකොටුව මැනිං වෙළෙඳපොළේ සැරිසැරූ කප්පම්කරුවන් බව හෙළිවී තිබෙනවා. ඔවුන්ගේ ජාවාරම්වලට පසුගිය සමයේ වෙළෙඳ හා පාරිභෝගික ඇමැතිවරයාත්, එඩිතර තීරණ නිසා පහර වැදුණා. ඔවුන් අද ප්ලාස්ටික් කූඩයකට මුවා වී විරෝධතා සඳහා පාරට බැස තිබෙනවා. හොඳ දෙයක් වුවද හඳුන්වා දීමේ දී අපේ රටේ සාමාන්‍යයෙන් දක්නට ලැබෙන විරෝධතාවය මෙහිදී ද ප්‍රදර්ශනය වීම අරුමයක් නොවෙයි. වැදගත් වන්නේ රජය නිවැරදි තීන්දුවක ඉඳිමින් එය නඩත්තු කිරීමයි.වෙළෙඳාමට අවතීර්ණ වී සිටින අතරමැදි මාෆියා කල්ලිවලට ඉඩ දුන්නොත් කිසිම හොඳ වැඩක් මේ රටේ කළ නොහැකි වෙනවා. එහෙම නම් ආණ්ඩුවක් තිබීමෙන් ද පලක් වන්නේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=f1112152</link>
    <topic>මා ගත කළේකීකරු දඩබ්බර කාලයක්</topic>
    <author>සටහන සුරංජා සරෝජිනි පතිරණ</author>
    <content>“මගේ අතීතය ගැන මතක් කරනකොට හරිම සුන්දර අතීතයක් භුක්ති විදපු කොලු ගැටයෙක්. මම කොලුකම නියම විදිහටම අත්වින්දා.මම ළමා කාලය රසවිඳපු තරම් දැන් ළමයින්ට ළමා කාලයක් තියනවද කියලා මට හිතෙන්නේ නෑ. මගේ පවුලේ සහෝදර සහෝදරියො අට දෙනෙක් හිටියා. ඒ අය අතරින් මට බාල මල්ලිලා දෙන්න එක්ක තමා මම නිතරම සෙල්ලම් කරන්න යන්නෙ. අපිට අක්කර ගණනක් සෙල්ලම් කරන්න ඉඩකඩ තිබුණා. ඕනතරම් ගමේ ගස්වල හැදෙන පලතුරු තිබුණා. අපිට කොච්චර කන්න අපේ ගස්වල පලතුරු තිබුණත් අනුන්ගේ ගස්වල තියෙන ගෙඩි හොරෙන් කඩලා කන එක තමයි අපේ විනෝදාංශෙ වුණේ. මට ඉලක්කයට අඹ ගහේ ගෙඩි වලට ගහන්න පුළුවන්.එක දවසක් මල්ලිත් එක්ක මම අල්ලපු වත්තෙ රඹුටන් වල්ලකට පොලු ගහන්න ගියා. මම ගහනකොටම එකපාරටම මගේ ඔළුවට පොලු පාරක් වැදුණා. මම හිතුවෙ අයිතිකාරයා කියලා. පස්සෙ බලනකොට මගේ ඇඟේ බාගෙකට වගේ උස මගේ පුංචි මල්ලි ගහපු පොලු පාර වැදිලා තියෙන්නෙ මගේ ඔළුවට. එපාර තාමත් මගේ ඔළුවෙ තියනවා. එදා මට හොඳටම අමාරු වුණා.මගේ තාත්තා වතු පාලකවරයෙක්. ඒක නිසා රැකියාව නිසාමද මන්දා එයා ටිකක් සැරයි. දරුදඩුයි. අපි තාත්තට හරිම බයයි. තාත්තා ඉස්සරහා සුවච කීකරු දරුවො වගේ හැසිරෙනවා. ඒත් තාත්තා නැතිවෙච්ච ගමන් අපි අපේ නිදහසින් උපරිම ප්‍රයෝජන අරන් කොලුකම් සේරම කරනවා.මම ඉපදුණේ මත්තෙගොඩ වත්තෙ බංගලාවේ. ඒ දවස්වල ඒ බංගලාවෙ වතුපාලකවරයා තමා මගේ තාත්තා.අද මත්තෙගොඩ හමුදා මූලස්ථානය තියෙන්නෙ මම ඉපදුණ ඒ නිවෙසේ තමයි.තාත්තගේ රස්සාවත් එක්ක නිතරම අපිට එහෙ මෙහෙ පදිංචියට යන්න වුණා. ඒ නිසාම මම පාසල් තුනක මූලික අධ්‍යාපනය ලැබුවා. තාත්තා මාරුවීමක් ලබලා යන හැම වත්තකටම අම්මයි අපි අට දෙනාවයි අරන් යනවා. ඉතිං අපිට පුංචි කාලෙම හොඳ ඉඩකඩක් තිබුණා නිදහසේ සෙල්ලම් කරන්න.මගේ ළමා කාලයට අර්ථකථනයක් දෙනවා නම් මම ගත කළේ කීකරු දඩබ්බර ජීවිතයක්....මම පාසලේ අවුරුදු 12 දී ‘ මුතු කුමාරි ‘ නාට්‍යයේ මුතු කුමාරිට රඟපෑවා. ඔළුවෙ රෙද්දක් පොරවගෙන මම කරපු ගැහැනු චරිතෙට කවුරුත් වසඟ වුණා. ඒකෙන් මම පාසලේ ගොඩක් ජනපි‍්‍රය වුණා. පස්සෙ මම හොරණ විද්‍යාරත්න විද්‍යාලයට ගියාට පස්සෙ ධර්මසිරි බණ්ඩාරනායක හේමසිරි ලියනගේ, සතිස්චන්ද්‍ර අතුකෝරල වගේ ප්‍රවීණයන් මට මුණගැහුනා.පාසල් විෂය ධාරාවෙන් පස්සෙ උගන්නපු සෞන්දර්ය විෂයයන් මට මහත් තෝතැන්නක් වුණා. චන්ද්‍රසිරි දසනායක කියන ගුරුවරයා අපේ පාසලට ආවේ ඔය කාලේ . ඒකාලේ පාසල් නාට්‍ය තරග පැවැත්වූවා. මමත් ඒවට සහභාගි වුණා. අපි ඒ කාලෙ නිවාඩු දවසට කරන නාට්‍ය බලලා ඉහළ පංතිවල අයගෙන් කෙනහිලිකම් ආවා. ඒත් මම දැඩි අධිෂ්ඨානයක් ඇති කර ගත්තා කවදා හරි නාට්‍ය අංශයෙන් හොඳ තැනකට යනවා කියලා.මම මුලින්ම රැකියාව කළේ කොළඹ තුල්ටෙක්ස් ආයතනයේ. එතන තියෙන්නෙ මිල අධික ඇඳුම්. ප්‍රසිද්ධ නාට්‍යකාරයෝ ඒ දවස්වල මිල අධික ඇඳුම් ගන්න එන්නෙ මම වැඩ කරපු තැනට. මම ඔවුන්ට අවශ්‍ය ඇඳුම් ඕනෑකමින් සපයලා ඔවුන් සමඟ කුළුපග වෙලා නාට්‍ය පෙන්නන තැන් අහගෙන බලන්න යන්න පුරුදු වෙලා හිටියා.සුගතපාල ද සිල්වා, ලූෂන් බුලත්සිංහල වගේ අය මම අඳුන ගත්තෙ ඔතනින්.පේෂ කර්මයේ රැකියාව කරන අතරතුරදී වෙච්ච මගේ ජීවිතේසුවිශේෂම සිදුවීමක් තමා මගේ නෝනව හමුවීම. ඒකහරි පුදුම සිදුවීමක්. මමයි එයයි දෙන්නම ඉපදිලා තිබුණෙ එකම අවුරුද්දෙ එකම මාසෙ එකම දිනේ.මේ නිසා අපි අතරේ සම්බන්ධයක් ඇතිවෙන්න කලින්ම අනෙක් හැමෝම අපිට විහිළු කරන්න පටන් ගත්තා.පස්සෙ උපන්දිනයම අපිව පෙම්වතුන් කළා. 1979 වසරෙ දී අපි දෙන්නා විවාහ වුණා. විවාහයෙන් පස්සෙ අපිට කුළුදුලේම තුෂාරි ඉන්දිරා දූව ලැබුණා. ඊට අවුරුදු 3කට පස්සෙ තමා චන්දන සමීර පුතා ලැබුණෙ. තාත්තගෙයි අම්මාගෙයි උපන්දින එකම දවසෙ වීම එයාලටත් ලැබුණු ලොකුම සතුටුදායක සිදුවීමක්.අපි උපන් දිනය එකට සමරන්නෙ ගොඩාක් සතුටින්.පේෂකර්මයේ වැඩකරන්න යන අතරෙ නොසිතු නොපැතු අවස්ථාවක මට මගේ රැකියාව අහිමි වුණා. ඒත් මම ඒකට කම්පා නොවි එයින් ප්‍රයෝජන අරන් නීති විද්‍යාල ප්‍රවේශය ලියලා ඉහළින්ම සමත් වුණා. පසුව කොළඹ නීති විද්‍යාලයට ඇතුල්වෙලා නීතිඥ විභාගයත් ඉහළින්ම සමත්වෙලා. නීතිඥවරයෙක් විදිහට දිවුරුම් දුන්නා.ඒත් මම නීතිඥ වෘත්තිය කළේ ගොඩක් සතුටින් නොවේ. සමාජයේ ජීවත් වෙන මිනිසුන්ගේ දුක්ඛ දෝමනස්ස චිත්ත පීඩා අසාධාරණකම් සියල්ලක්ම මගේ ඔළුව වටේ කැරකෙනවා වගේ මට දැනුණා. සමහර නඩු අසන අයගේත් සේවා දායකයාගෙත් මුදලට විකිණෙන යාන්ත්‍රණය මම දුටුවා. දවසක් එක නඩුවකට පෙනී සිටියා මගේ සේවා දායකයා බිරියට එරෙහිව නඩුදාලා තිබුණා. ඇයට විරුද්ධව අපහාස දක්වමින් ඇයට බොහෝ පිරිමින් ඉන්න ගණිකා වෘත්තියේ යෙදෙන්නියක් බව පැවසුවා. ඒත් එහි සත්‍යම සිදුවීම බලනකොට ඇය පපුවේ සිදුරක් ඇති අහිංසක ගැහැණියක්. මගේ සේවාදායකයාගෙන් තමා ඇයට අසාධාරණය වෙලා තියෙන්නෙ.ඔය සිදු වීමට මගේ හිත ගොඩාක් හඬා වැටුණා. හෘද සාක්‍ෂියට එකඟව හොඳ නීතිඥවරයෙක් වෙන්න බෑ කියලා මම තීරණය කළා. එවැනි අවස්ථා වල අපට ගැටෙන්න බැරි නිසා මානසිකව පීඩාවට පත්වන හැටි මම හොඳින්ම අත් වින්දා. ඒ මානසික ආතතිය සමාජ වෛරයක් වෙනුවට වඩා හොඳයි එතනින් ඉවත්වෙන එක කියලා මම හිතුවා. පස්සෙ මම නීතිඥ වෘත්තියට සමුදීලා නාට්‍ය ක්ෂේත්‍රයටම සෘජුව සම්බන්ධ වුණා.නාට්‍ය කරන මුල් කාලේ මගේ අමතකම නොවන සිදුවීම තමා 1987 දී මම ටවර් හෝල් එකේ හිට්ලර් නාට්‍ය කරන්න තිබුණ දවසෙ මට නාට්‍ය පටන් ගන්න පැය කාලක් පරක්කු වීම. පමාව ගැන මට මැනේජර් ඇවිත් දොස් කිව්වා. පස්සෙ මම තිරය අරින්නෙ නැතුව කතාවක් පැවැත්වූවා. සිදු වු ප්‍රමාද දෝෂයට වග කියන්න ඕන මම. මෙතන ඉන්න කිසිවෙකුට එහි දොසක් නඟන්න එපා කියලා.පස්සෙ ටික දවසකින් ටවර් හෝල් අධ්‍යක්‍ෂකවරයා හමුවන්න කියලා ලියුමක් එවලා තිබුණා. මම එදා හිටිය අධ්‍යක්‍ෂකවරයාගෙන් ඇහුවා. නාට්‍යකරුවෝ ඉන්නෙ ටවර් හෝල් අධ්‍යක්‍ෂකවරයා යටතේද? විශාල කාර්ය මණ්ඩලයක් තබාගෙන ටවර් හෝල් එක පවත්වාගෙන යද්දි. කිසිම කාර්ය මණ්ඩලයක් නැතුව ලුම්බිණි හෝල් එකේ බාලසූරිය අයියා හෝල් එකේ වැඩ හැම දෙයක්ම පිළිවෙලකට නාට්‍ය කරුවෝ එක්ක සුහදව සහයෝගයෙන් ‘ වන් මෑන් ෂෝ ‘ එකක් වගේ පවත්වන් යනවා.... මට එදා නාට්‍ය පටන් ගන්න බැරිවුණේ. ටවර් ගෝල් එකෙන් වේදිකා පසුතල සකස් කරගන්න දුන්න කාලය මදිකම නිසයි කියලා මම තේරුම් කරලා දුන්නා. එදා මගේ ඒ කතාවෙන් පස්සෙ තමා අද දක්වා ටවර් එකේ නාට්‍යයක් පෙන්නන්න. කලින් නාට්‍යකරුවන්ට වේදිකා සකස්කර ගැනීමට පැය ගණනක් ලබලා දීලා තියෙන්නෙ.එදා මම ටවර් හෝල් එක යටතේ නාට්‍ය පෙන්නපු පුංචි නාට්‍ය කරුවෙක්. ඒත් අද මම එදා මට දොස් නගපු අධ්‍යක්‍ෂකවරයාගෙම තනතුර හොබවන ටවර් හෝල් රඟහල පදනමේ අධ්‍යක්‍ෂක ජෙනරාල්වරයා. මම මේක කියන්නෙ මට මෙතනදි මේ දෙපාර්ශ්වයම නියෝජනය කරපු කෙනෙක් විදිහට හැම දෙයක්ම හොඳින් තේරුම් ගැනීමේ ශක්තිය තියනවා. ඒ අනුව ලොකු සේවයක් දෙපාර්ශ්වයටම කරන්න පුළුවන්. නාට්‍යකරුවෙක් විදිහට මම නාට්‍යකරුවන්ට අසාධාරණ තීන්දු දෙන්නෙ නෑ.මට මේ තනතුරේ ඉන්න ලැබුණු කාලය තුළ ටවර් හෝල් එක හැදුවට පස්සෙ නැවත සම්පුර්ණයෙන්ම පිළිසකර කරලා අලුතින්ම ඉදි කළ රඟහලක් තත්ත්වයට ගන්න ලැබීම ගැන මම ගොඩක් සතුටු වෙනවා. ඒවගේම 2011.12.16 ටවර් හෝල් එකට වසර 100ක් පිරෙන අවස්ථාවෙදි එහි අධ්‍යක්‍ෂ ජනරාල්වරයා ලෙස කටයුතු කිරීමට ලැබීම ගැනත් මම ඓතිහාසික සතුටක් විදිමින් ආඩම්බර වෙනවා. ටවර් හෝල් එකේ 100 වෙනි සංවත්සරය ජාතියේ අභිමානයක් ලෙස සමරන්න ලැබීම නාට්‍යකරුවෙකු විදිහටත් මම වාසනාවක් කොට සලකනවා.මට තාම මතකයි කියන කොට මට මගේ ජීවිතේ අමතක කරන්නම බැරි කම්පා කරවපු සිදුවීම තමා මගේ සහෝදරයා වගේ මගේ ළගින්ම හිටපු මගේ හොඳම මිතුරා එච්. ඒ. පෙරේරා මිය ගිය මොහොත.... ඊළඟට මාව කම්පාවට පත්කරපු ඊළඟ සිදුවීම තමා මේ ළඟදී එක්තරා පුවත්පතකින් මම හොරෙන් චෞරයෙක් ලෙස නිරුවත් කරලා එළියට ඇද දමනවා යන ප්‍රකාශය. මම කවදාවත් හොර බොරු කරපු කෙනෙක් නෙමේ. මට පෞද්ගලිකව ඕන තරම් මුදල් හම්බකරන්න පුළුවන්. ඒ නිසා මට ටවර් එකේ සල්ලි ගෙදර ගෙනියන්න ඕන නෑ. මම නාට්‍ය කලාවට ආදරෙයි. ටවර් එකට ආදරෙයි. ඒනිසා හොරෙක් නොවන නිසා ඒ ප්‍රකාශයට මාව කම්පා කළා.මගේ අනාගතයේ තියන ලොකුම සිහිනය තමයි ටවර් හෝල් එක ජාතික නාට්‍ය මධ්‍යස්ථානය කරන එකයි, එල්ෆින්ස්ටන් රඟහල සම්පුර්ණයෙන්ම පිළිසකර කරලා අංග සම්පුර්ණ රගහලක් බවට පත්කරන එකයි. ඒ දෙකම කරගන්න මේ දිනවල උත්සාහ දරමින් ඉන්නවා.1998 වසරේ දී මම ජාතික තරුණ සේවා සභාවේ මුල්ම නාට්‍ය රංග ශිල්ප ශාලිකාව ආරම්භ කළා. නාලිකාවේ අධ්‍යක්‍ෂවරයා ලෙසින් කටයුතු කළා. එහි ප්‍රතිඵලයක් ලෙස අද දක්‍ෂ තරුණ නාට්‍යකරුවෝ පිරිසක් ක්ෂේත්‍රයට බිහිවෙලා තියනවා. මේ පාර සුමති සම්මාන උළෙලේ හොඳම නළුවා වුණෙත් එදා ඒ ආරම්භ කරපු මුල්ම නාට්‍ය පාසලේ සිසුවෙක් වන රොෂාන් රවීන්ද්‍රයි.ඊට පස්සෙ මම ටවර් හෝල් එකේ මුල්ම උපාධි නාට්‍ය පාඨමාලාව ආරම්භ කරලා දැනට පවත්වා ගෙන යනවා. ඒ සිසුන් වේදිකාවට නැගලා නාට්‍ය උපාධිය ගන්න දවස මගේ හිතේ දකින එක ලස්සන සිහිනයක්..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=f1112153</link>
    <topic>කිවිඳීයක සුවඳ රැඳිගජමන් වලව්ව</topic>
    <author>අමාලි තත්සරනි ජයවීර රුහුණු ගුවන් විදුලිය</author>
    <content>රුහුණ යනු ශ්‍රී ලාංකේය ඉතිහාසයේ පෞඩත්වයට උරුමකම් කියන ප්‍රදේශයකි. මන්දයත් නිදහසින් පසුව රුහුණේ මතුවන වීරවරයන් අතීතයේ පටන්ම වීර ක්‍රියා කොට සිරිළක අණසක පැතිර වූ බව අපි අසා ඇත්තෙමු. ඒ අතර සිංහල සාහිත්‍ය වංශය තුළ අපට හමුවන කිවිඳියන්ගේ සංඛ්‍යාව අතළොස්සකි. කවියෙන් දුක කියු ගජමන් නෝනා ඔවුන් අතර විශිෂ්ටතම රුහුණේ කිවිඳිය ලෙස හැඳින්වීම සහේතුකයි.සිංහල සාහිත්‍ය ක්ෂේත්‍රයට නොමැකෙන නමක් තැබූ රුහුණේ මහා කිවිවරිය වූ ගජමන් නෝනා කාව්‍ය ශාස්ත්‍රය හා සිංහල බස පිළිබඳ ඉගෙනුම ලබා ඇත්තේ එවකට සිටි ධර්ම ශාස්ත්‍ර උගතෙකු වූ මාතර වේරගම්පිට රජමහා විහාරාධිපති කරතොට ශ්‍රී ධර්මාරාම නාහිමියන්ගෙනි.අප අසා ඇති ආකාරයට ගජමන් නෝනා ගැන කියැවෙන කවි කතා ඉතා රසවත්ය. ගජමන් නෝනා යනු දැනුම් සම්භාරයකින් ඔප මට්ටම් වූ නිසඟ කවිත්වයකින් හෙබි ජන කවිකාරියෙකි. ඇයගේ කවිවලට වස්තු වූයේ ගැහැනුන් ගේ හා මිනිසුන් ගේ ජීවන අරගලයයි. කවියෙන් දුක කියූ රුහුණේ කිවිඳීය අද අප අතර නොමැත. එහෙත් ඒ මතකයන් අප අතර ඉතිරි වී ඇත.අද මාතර නගරයට පැමිණෙන ඔබට වල්පල ප්‍රදේශයේ වේරගම්පිට විහාරයට නුදුරින් ඇති ගජමන් වලව්ව පමණක් දැකගන්නට ඉතිරිව ඇත. සියවස් දෙකක් ඈතින් වන අතීතයකට ගියාක් මෙන් හැඟීමක් හුරුපුරුදු බවක් එහිදී දැනේ. ඕලන්ද සම්ප්‍රදායෙන් නිමැවුම් කළ මේ පැරැණි නිවෙස දකින ඕනෑම අයෙකුට අපූරුතම ගෘහ නිර්මාණ පිළිබඳ මතකයට නැංවේ. මේ බිමට ඇතුළුවන මොහොතේ ඒ ස්පර්ශය පවා කෙනෙකුට දැනෙන්නේ පුදබිමකට ප්‍රවේශ වීමේදී දැනෙන ගෞරවනීය හැඟීමකි.ජීවිතයේ සකල දුක්ඛ දෝමනස්සයන් ගෙන් ඇය පෙළා දැමූවත් සිය කවීත්වය අත් නොහළ ජීවිතයේ ඇත්ත කවියෙන් කියූ ගැහැනිය ගේ ජීවිත අෙඳීනාව මේ වලව්ව තුළ දෝංකාර දෙන්නාක් මෙන් අපට ඇසේ. කටුකත්වය නොවිද ජීවිතයේ සුන්දරත්වය අත්විඳිය නොහැකි බවඇයගේ කවිවලින් ප්‍රකට කෙරෙන දර්ශනයයි.මෙවන් අපූරු කතා අප දැන සිටියත් තවමත් බොහෝ දෙනෙක් මේ වලව්ව තිබෙන තැන පවා නොදනිති.අද වන විට මෙම වලව්ව පුරා විද්‍යා දෙපාර්තමේන්තුවට පවරා ගෙන ඇති බවක් දැන ගන්නට ලැබුණි.අපේ සමාජයට ඊළඟ දරු පරම්පරාවට මෙවැනි මතකයන් යළි ගෙන ඒමට යුහුසුළුව ක්‍රියා කළ යුතුව ඇත. ගජමන් වලව්ව සෞන්දර්යාත්මක ඵලදායී සත් කාර්යයකට ඇයගේ මතකයන් යළි යළිත් ගෙන ඒමට ක්‍රියා කරන්නේ නම් එය ජාතියේ වාසනාවකි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>15</day>
    </date>
    <link>http://www.dinamina.lk/2011/12/15/_art.asp?fn=f1112154</link>
    <topic>ඉ ල ව් ව</topic>
    <author/>
    <content>මා උගත් පාසලේ බොහෝ ශිෂ්‍යයන්ට අතිශ්‍ය දුෂ්කර වූයේ ගණිත පාඩමය.එමෙන්ම තැලුම් කන්නට සිදුවූයේත් ගණිත පාඩම සම්බන්ධයෙනි. ඔවුන්ට මගෙන් බොහෝ උපකාර ලැබී ඇත. පාසලේ දී ගුරුවරයා අන්‍යවිහිත වූ අවස්ථාවක මගේ ගණනක් බලා ගැනීම බොහෝ ශිෂ්‍යයන්ට එතරම් අමාරු කාරියක් නොවීය.ඔහු තුමු ද අකෘතඥ නොවූහ. නොයෙක් අයුරින් මට ප්‍රත්‍යුපකාර කළහ. මට තෑගිබෝග පිරිනැමූහ. තෑගි අතරෙහි ප්‍රමුඛස්ථානයක් ගත්තේ සීනි ටිකක්, සූකිරි කැටයක්, තල් සූකිරි ස්වල්පයක්, ලොසින්ජරයක්, වෙරළු ගෙඩියක්, ඇඹරැල්ල ගෙඩියක් වැනි දේය. විශේෂ ත්‍යාගයක් හැටියට ඉඳහිට දවසක අඹ ගෙඩියකුදු ලැබුණේය.ඇඹරැල්ල ගැන කියන විට සිහියට එන රසවත් සිද්ධියක් ඇත.දෙකටන පාසලටත්, අපේ නිවසටත් අතර අපේ ගමේ ගෙවත්තක බොහෝ ගෙඩි හැදෙන ලොකු ඇඹරැල්ල ගසක් විය. අප එහි ගොස් ගස යට වැටී තිබෙන ඇඹරැල්ල ගැට අහුලාගෙන කෑම සිරිතක් වශයෙන් කරනු ලැබේ. ඒ ගෙදර අපට වඩා ටිකක් වැඩිමහලු ළමයෙක් විය. ඒ ළමයා ඇතැම් දවසක ගස යට වැටී තිබෙන ඇඹරැල්ල ගැට ටික අහුලා ගනියි.පිටතින් සොයාගත් ලුණුමිදෙල්ල ගෙඩි ටිකක් ගස යට විසුරුවා දමයි. ටික වේලාවකින් පාසල් සිසුවෝ සිරිත් පරිදි ගස යටට දුව එති. ලුණුමිදෙල්ල ගෙඩි අහුලා සාක්කුවල රුවා ගනිති. කලාතුරකින්වත් ළමයෙකු එයින් එකක් කටේ දමා ගතහොත් උන්දෑගේ කටක් නැත. ලුණුමිදෙල්ල ගෙඩිය එතරම්ම තද තිත්ත රසයෙන් යුක්ත වන හෙයිනි.ඒ ළමයා කවදාවත් මා රැවටුයේ නැත. ලුණුමිදෙල්ල සෙල්ලම කරන දාට ඔහු ඇඹරැල්ල ගැට කීපයක් කල් ඇතිව මට දෙයි. මගේ අත් අකුරු ඉතාම කැතය. මා අසමත් වූ තව විෂයයක් නම් කවි කීමය. පාසල් ජීවිතයේ මා අදක්ෂ වූ අනික් කාර්යය නම් ක්‍රීඩාවය.මම කවරදාවත් ක්‍රීඩා ලෝලයෙක් නොවීමි. පාසලේ දී ගල්ලෑල්ල මැකීම සඳහා දිය ටිකක් අවශ්‍ය නිසා මඩු ගෙඩියක් දොඹ ගෙඩියක් හෝ පුස් ඇටයක් ගෙන මුදුන සිදුරුකොට කුඩා කූරක් ඇතුළට යවා එහි මදය ඉවත් කොට එහි දිය පුරවා සිදුර මූඩියකින් වසාගෙන රැගෙන යනු ලැබේ. පන්සලට පැමිණි පසු ඇතැම් මහ තෙරුන් වහන්සේ නොයෙක් වර සුරුට්ටු බොනු මට දක්නට ලැබීමෙන් මම ද සුරුට්ටුවක් බොන්නට ඉටා ගතිමි. අප්‍රිය රසයක් මුත් කලින් බලාපොරොත්තු වූ මධුර රසය එහි නොවීය. “කිසි රසක් නැති ඉලව්ව“ කුමකට බොම්දැයි කල්පනා විය. එකෙනෙහිම සුරුට්ටුව වීසි විය. එය සදහටම වීසි වීමකි.(කළුකොඳයාවේ ප්‍රඥාශේකර හිමියන්ගේ “ස්වයං ලිඛිත ශ්‍රී ප්‍රඥාශේඛර චරිතාපදානය” නමැති කෘතිය ඇසුරෙනි.)සිරිසේන දේවප්‍රිය.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=n1112167</link>
    <topic>වසර තිහක් පුරා රඟ දැක්වූ ශෝකාන්ත නාටකය අවසන්</topic>
    <author>ධනුෂ්ක ගොඩකුඹුර</author>
    <content>වසර තිහක් තිස්සේ අපේ මාතෘ භූමියේ රඟ දැක් වූ ශෝකාන්ත නාටකය දැන් නිමා කර ඇති බව ජනාධිපති මහින්ද රාජපක්ෂ මහතා පැවැසීය. හඬන, දොඩන,වැළපෙන යුගය නිමා කළ අප ආදරණීය මවුබිමට දැන් උදා වී ඇත්තේ ජාතියේ සුඛාන්ත නාටකය රඟ දැක්වීමේ යුගය බවත් ජනාධිපතිවරයා ප්‍රකාශ කළේය.ජනාධිපතිවරයා මේ අදහස් පළ කළේ නෙළුම් පොකුණ මහින්ද රාජපක්ෂ ප්‍රසංග කලා රඟහල ජාතියට තිළිණ කිරීමේ මහා මංගල්‍යයට ඊයේ (15) එක්වෙමිනි.වසර සියයක් සපුරන ටවර් රඟහල ජාතියට බොහෝ දේ ඉටුකළ අයුරින් නෙළුම් පොකුණ රඟහල ශ්‍රී ලාංකිකයා විශ්ව මිනිසකු කිරීමට දායක වනු ඇතැයි ජනාධිපතිවරයා විශ්වාසය පළ කළේය. අභිමානවත් මෙන්ම දැවැන්ත ආකාරයට සිතන්නට ඉතිහාසයෙන් අනුබල ලැබූ අප ජාතිය සෞන්දර්ය රසාස්වාදයක් ඇතිව ගොඩනැඟීමට ශක්තිය ඇති මිනිසුන් බිහි කරන්නට මේ රඟහලට හැකි බවත් ජනාධිපතිවරයා කීවේය.වත්මන් රජය අපේ රටේ ජනතාවගේ භෞතික ජීවිතය ගොඩනැඟීමේ කාර්යයේ දී අප්‍රමාදව කටයුතු කරනවාක් මෙන්ම සියලු ජාතීන්ගේ එක්සත්කම වැනි යෝධ කාර්යයන්වල යෙදෙන බව ජනාධිපතිවරයා සිහිපත් කළේය.සරස්වතිය වැඩ සිටින පාරිශුද්ධත්වයේ සංකේතය වන ‘‘නෙළුමට’’ ශ්‍රී ලාංකිකයන් මෙන්ම දේශ දේශාන්තරවල ජාතීන්ගේ සිත් ප්‍රබෝධමත් කිරීමට හේතු වේවා යැයි ජනාධිපතිවරයා ප්‍රාර්ථනා කළේය.චීන සමූහාණ්ඩුවේ දේශපාලන උපදේශක කමිටුවේ උප සභාපති ෂැන්ග් මීයිනග්, ජනාධිපති ආර්යා ශිරන්ති රාජපක්ෂ, කථානායක චමල් රාජපක්ෂ, අගවිනිසුරු ශිරාණි බණ්ඩාරනායක මහත්ම මහත්මීහු ඇතුළු පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=n1112161</link>
    <topic>ඉහළ කොත්මලේ ජලාශයට දියවර පිරවීම ඇරඹෙයි</topic>
    <author>අසේල කුරුළුවංශ</author>
    <content>ඉහළ කොත්මලේ ජල විදුලි බලාගාරය සඳහා කොත්මලේ ඔය හරස්කර ඉදිකළ ජලාශයට මංගල දියවර පිරවීම ඊයේ (15) පෙරවරු 9.30 ට යෙදුණු සුබ මොහොතින් ආරම්භජලාශය සම්පූර්ණයෙන් ජලයෙන් පිරීම සඳහා පැය 20 ක පමණ කාලයක් ගත වන බව ඉහළ කොත්මලේ ජල විදුලි ව්‍යාපෘතියේ අධ්‍යක්ෂක ෂවේන්ද්‍රනාත් ප්‍රනාන්දු මහතා කීය.වේල්ල හරස් කර ජලාශයට ජලය පිරවීම ආරම්භ කිරීමත් සමග සෙන්ට් ක්ලෙයාර් දිය ඇල්ල ක්‍රමයෙන් සිඳී ගිය අතර පැය 20 කින් පසු එය යථා තත්ත්වයට පත් වන බව ෂවේන්ද්‍රනාත් ප්‍රනාන්දු මහතා පවසයි. ජලාශයට ජලය පුරවා දින 20 කට පසු උමං මාර්ගය ඔස්සේ නියංගහදොර විදුලි බලාගාරය වෙත ජලය යොමු කරන බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=n1112162</link>
    <topic>නාමල් රාජපක්‍ෂ නීතිඥවරයකු ලෙස දිවුරුම් දෙයි</topic>
    <author>නෙල්කා මැදගෙදර</author>
    <content>පාර්ලිමේන්තු මන්ත්‍රී නාමල් රාජපක්‍ෂ මහතා නීතිඥවරයකු ලෙස දිවුරුම් දීමේ උත්සවය චාම් සහ අභිමානවත් ආකාරයෙන් ශ්‍රේෂ්ඨාධිකරණයේදී ඊයේ (15) පැවැත්විණි.ජනාධිපති මහින්ද රාජපක්‍ෂ මහතා සහ ජනාධිපති ආර්යා ශිරන්ති රාජපක්‍ෂ මහත්මිය ඇතුළු සම්භාවනීය අමුත්තන් රැසක් සහභාගි වූ එම දිවුරුම් දීමේ උත්සවය පෙරවරු දහයයි හතළිස් පහට ඇරඹිණි.අගවිනිසුරු ආචාර්ය ශිරාණි බණ්ඩාරනායක, නිමල් ගාමිණී අමරතුංග, ආර්. කේ. එස්. සුරේෂ්චන්ද්‍ර යන ශ්‍රේෂ්ඨාධිකරණ විනිසුරු මඩුල්ලෙහි ප්‍රධානත්වයෙන් මෙම දිවුරුම් දීමේ උත්සවය පැවැත්විණි. විනිසුරු මඬුල්ල අසුන් ගැනීමෙන් අනතුරුව ජනාධිපති මහින්ද රාජපක්‍ෂ මහතා සහ ජනාධිපති ආර්යාව ශ්‍රේෂ්ඨාධිකරණ සම්මන්ත්‍රණ ශාලාවට පැමිණියහ.නව නීතිඥවරු දසදෙනෙක් මෙහිදී දිවුරුම් දෙනු ලැබූහ.පාර්ලිමේන්තු මන්ත්‍රී නාමල් රාජපක්‍ෂ මහතා පෙරවරු 11.05 ට පමණ නව නීතිඥවරයකු ලෙස ප්‍රතිඥාව කියවා දිවුරුම් දුන්නේය.ඉන්දික ඉෂාන්. එච්. ආර්. සාරථි දුෂ්මන්ත, බී. ඒ. ඕ. ඉරේෂා සිල්වා, වී. වාසිත, ඒ. බස්නායක, ඒ. ඒ. ඩී. ටී. රොෂිකා අමරසිංහ, කේ. චාමර පොන්නම්පෙරුම, ජානක ප්‍රභාත් කෲන්, නදීකා ගල්හේන, නුවන් බුද්ධික ලියනගේ මෙහිදී දිවුරුම් දෙනු ලැබූ නව නීතිඥවරු වෙති.සියලු නව නීතිඥවරු දිවුරුම් දීමෙන් අනතුරුව ඔවුන්ට සුබ පැතීමේ කතාව පවත්වමින් අගවිනිසුරු ආචාර්ය ශිරාණි බණ්ඩාරනායක මහත්මිය නීතිඥ වෘත්තියෙහි වගකීම් සහ යුතුකම් පිළිබඳ පැහැදිලි කළාය.උත්සවය අවසන් වීමත් සමඟ එහි පැමිණ සිටි ඥාතීහු, මැති ඇමැතිවරු, නීතිඥවරු රැසක් පක්‍ෂ විපක්‍ෂ භේදයෙන් තොරව නාමල් රාජපක්‍ෂ මහතාට සුබ පැතූහ.ආරක්‍ෂක ලේකම් ගෝඨාභය රාජපක්‍ෂ මහතා සහ එම මැතිනිය, ආර්ථික සංවර්ධන ඇමැති බැසිල් රාජපක්‍ෂ මහතා, නාමල් රාජපක්‍ෂ මහතාගේ සොහොයුරන් වන යෝෂිත රාජපක්‍ෂ සහ රෝහිත රාජපක්‍ෂ මහත්වරු සහ පවුලේ ඥාතීන් රැසක් මෙම අවස්ථාවට සහභාගි වූහ.කථානායක චමල් රාජපක්‍ෂ මහතා, ජනාධිපති ලේකම් ලලිත් වීරතුංග මහතා සහ නියෝජ්‍ය කථානායක චන්දිම වීරක්කොඩි, ජී. එල්. පීරිස්, ඩලස් අලහප්පෙරුම, ජොන්ස්ටන් ප්‍රනාන්දු, සුසිල් ප්‍රේමජයන්ත්, අනුර පි‍්‍රයදර්ශන යාපා, ඩිලාන් පෙරේරා, රවුෆ් හකීම් ඇතුළු මැති ඇමැතිවරු රැසක් ද නීතිඥවරු රැසක් ද මෙම අවස්ථාවට පැමිණ සිටියහ. .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=n1112168</link>
    <topic>අධිවේගී මඟේ පදික අනතුරුවලට රියැදුරුට වගකීමක් නෑ</topic>
    <author>පණ්ඩුක සමරසේකර</author>
    <content>දක්‍ෂිණ අධිවේගී මාර්ගයේ ගමන් ගැනීම හේතුවෙන් පදිකයකුට සිදුවන කිසිදු අනතුරක් සම්බන්ධයෙන් රියැදුරුගේ කිසිදු වගකීමක් නැතැයි පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා පවසයි.ලෝකයේ සෑම අධිවේගී මාර්ගයකම පදිකයන්ගේ ගමන් කිරීම තහනම් කර ඇති අතර, ශ්‍රී ලංකාවේ ද දුම්රිය මාර්ගයන්හි ගමන් ගන්නා පදිකයන්ට එරෙහිව ගන්නා නීතියට සමාන නීතියක් අධිවේගී මාර්ගයේ ද ක්‍රියාත්මක වන බව අජිත් රෝහණ මහතා කියයි.පසුගියදා අධිවේගී මාර්ගයේ ගමන් ගත් එක් පදිකයකු අත්අඩංගුවට ගෙන නීති ප්‍රකාරව කටයුතු කිරීමට පොලිසිය ක්‍රියා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=n1112163</link>
    <topic>ප්‍රථම බහලුම් පර්යන්තයට මුල්ගල තැබීම අද ජනපති අතින්</topic>
    <author>ධනුෂ්ක ගොඩකුඹුර</author>
    <content>කොළඹ දකුණ වරායේ ප්‍රථම බහලුම් පර්යන්තයට ජනාධිපති මහින්ද රාජපක්ෂ මහතාගේ අතින් අද (16) මුල්ගල තැබෙයි.කොළඹ වරායේ ධාරිතාව අනාගතයේදී ප්‍රමාණවත් නොවීම හේතුවෙන් කොළඹ දකුණ වරාය සංවර්ධන ව්‍යාපෘතිය ඇරැඹි අතර දිගින් මීටර් 1200 කින් යුත් නව පර්යන්ත තුනක් මෙහි ඉදි කෙරේ. යෝජිත කොළඹ දකුණ වරායේ එක් පර්යන්තයක් අඩි විස්සේ බහලුම් ඒකක මිලියන 2.4 ක ධාරිතාවකින් යුක්තය.අද ඉදිකිරීම් ඇරඹෙන දකුණු බහලුම් පර්යන්තයේ පළමු මීටර් 600 ඉදිකිරීම් 2014 දී අවසන් කිරීමට නියමිත අතර සමස්ත ව්‍යාපෘතියේ ඉදිකිරීම් 2016 නොවැම්බර් මස වන විට අවසන් කෙරේ.වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන මහතා ඇතුළු පිරිසක් ද මේ අවස්ථාවට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=n1112164</link>
    <topic>එළවළු මිල ඉහළට</topic>
    <author>විජයානි එදිරිසිංහ</author>
    <content>එළවළු කූඩ වැඩ පිළිවෙළට එරෙහිව උද්ඝෝෂණය කළ ව්‍යාපාරිකයන් විසින් දින කිහිපයක් තුළ ඔවුන්ම සිදු කර ගත් පාඩුව පාරිභෝගිකයන්ගෙන් අය කර ගැනීමට එළවළු මිල වැඩි කර ඇති බවට තොරතුරු ලැබී තිබෙ.කොළඹට එළවළු පලතුරු තොග එවන දඹුල්ල, තඹුත්තේගම, පුත්තලම, ඇතුළු ප්‍රදේශවලින් විමසූ විට හෙළිවූයේ ඊයේ එළවුළු මිල ඉහළ තත්ත්වයක පැවැති බවයි. එහෙත් එම ස්ථානවල එළවුළු සපයන ගොවීන්ගෙන් ඒවා මිලදී ගෙන තිබුණේ අඩු මිලකටය.ආර්ථික මධ්‍යස්ථානවල එළවුළු පලතුරු ප්‍රවාහනය ගෝණි සහ කූඩ යන දෙවර්ගයෙන්ම සිදු විය. කූඩ භාවිතයට කිසිවකුත් විරුද්ධත්වය ප්‍රකාශ කර නොතිබුණි. නාරාහේන්පිට ආර්ථික මධ්‍යස්ථානය වෙත නුවරඑළියෙන් ගෙන එනු ලැබූ එළවුළු ලොරි 12 ක්ම කූඩවලින් සමන්විත ඒවා විය.එහි කළමනාකරු ජූඩ් රණසිංහ මහතා ප්‍රකාශ කළේ කූඩවල ඇසුරූ එළවුළු තැළී පොඩිවී නොමැතිව නැවුම්ව තිබූ බවයි. වෙළෙඳුන් මෙන්ම පාරිභෝගිකයන්ද ඊට දැඩි කැමැත්තක් දක්වන බවද ඔහු කීය.දඹුල්ල, තඹුත්තේගම, මීගොඩ, නාරාහේන්පිට, රත්මලාන පිටකොටුව මැනිං වෙළෙඳපොළ ඇතුළු තොග වෙළෙඳ ආයතනවල මිල ඉතා ඉහළ තත්ත්වයක් පැවැ තිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=n1112165</link>
    <topic>අය කළ බදු ආපසු ශ්‍රී ලංකාවට</topic>
    <author>මහින්ද අලුත්ගෙදර</author>
    <content>ජී. එස්. පී. බදු සහනය ක්‍රියාත්මක නොවූ කාලය තුළ ශ්‍රී ලංකාවෙන් අපනයනය කළ භාණ්ඩ සම්බන්ධයෙන් අයකළ බද්ද ආපසු ලබා දීමට අමෙරිකා එක්සත් ජනපදය තීරණය කරයි.ඒ අනුව අමෙරිකානු ජී. එස්. පී. බදු සහනය ක්‍රියාත්මක නොවූ පසුගිය ජනවාරි 1 සිට නොවැම්බර් 4 දක්වා කාලය තුළ අපනයනය කළ භාණ්ඩ වලට අදාළව මෙම බද්ද අයකර ගැනීම සඳහා අයදුම් කළ හැකි බවත් එම අයදුම්පත් ලබන අප්‍රේල් 18 දාට පෙර යොමු කළ යුතු බවත් ශ්‍රී ලංකාවේ අමෙරිකා එක්සත් ජනපද තානාපති කාර්යාලය පවසයි.මෙම බදු සහනය ලබා ගැනීමට අවශ්‍ය ක්‍රමවේදය තානාපති කාර්යාලය විසින් දැනුම් දී තිබෙන අතර මේ සඳහා අවශ්‍ය තොරතුරු www.cbp.gov./xp/cgov/trade/trade programs වෙබ් අඩවිය ඔස්සේ ලබාගත හැකි බව ද එම තානාපති කාර්යාලය කියයි.ඇමෙරිකාවෙන් ශ්‍රී ලංකාවට ලබා දුන් ජී. එස්. පී. සහනය පසුගිය ජනවාරි 01 දා සිට යළි දීර්ඝ නොකිරීමට තීරණය කළද නැවත එම සහනය පසුගිය නොවැම්බර් මස 04 දා සිට ලබා දීමට තීරණය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=n1112166</link>
    <topic>මේ වසරේ විදෙස් සංචාරකයන්ගේ පැමිණීම ලක්‍ෂ අට ඉක්මවයි</topic>
    <author>ධනුෂ්ක ගොඩකුඹුර</author>
    <content>සියලු ඉලක්ක අභිභවා යමින් මේ වසරේ අටලක්ෂ වැනි සංචාරකයා ලබන සඳුදා වන විට මෙරටට පැමිණෙනු ඇතැයි රජය විශ්වාසය පළ කරයි.මෙරටට පැමිණි සංචාරකයන් සංඛ්‍යාව මේ මස 14 දින වන විට 780000 ඉක්මවූ බව ශ්‍රී ලංකා සංචාරක සංවර්ධන අධිකාරියේ සභාපති නාලක ගොඩහේවා මහතා පවසයි.සංචාරක ව්‍යාපාරයෙන් මේ වසරේ රජය ඩොලර් මිලියන 800 ක ආදායමක් බලාපොරොත්තු වන අතර ලබන වසරේ ඩොලර් බිලියනක ආදායමක් ලැබෙතැයි අපේක්ෂා කෙරේ.පසුගිය වසර හා සසඳා බලන විට සංචාරක ව්‍යාපාරය මේ වසරේ සියයට 37 ක වර්ධනයක් ලබා ඇති බව ගොඩහේවා මහතා කියයි.සංචාරක ව්‍යාපාරය ලබන ශීීඝ්‍ර දියුණුවත් සමඟ ලබන වසරේ සංචාරකයන් 950000 ක් පැමිණෙනු ඇතැයි විශ්වාස කරන බව හෙතෙම සඳහන් කළේය.සභාපතිවරයා මේ අදහස් පළ කළේ හොටෙල් ෂෝ 2012 පිළිබඳ ඉන්ටර් කොන්ටිනෙන්ටල් හෝටලයේදී පෙරේදා (14) පැවැති මාධ්‍ය හමුවකදීය. 2012 වසරේ ජූලි මස 13, 14, 15 දිනවල පැවැත්වෙන මේ ප්‍රදර්ශනය සංවිධාන කරනු ලබන්නේ ලංකා හෝටල් පාසල් උපාධිධාරීන්ගේ සංගමය හා ලංකා එක්ෂිබිශන් ඇන්ඩ් කොන්ෆරන්ස් සර්විස් ආයතනයයි.සංගමයේ නිලධාරීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=r1112161</link>
    <topic>මාවතුරේ සරස්වතීගේ මාරයා කවුද?</topic>
    <author/>
    <content>කොත්මලේ රිවර්සයිඩ් මහවැලි වත්තේ සේවය කරමින් සිටියදී දැනට වසර 17 කට පමණ පෙර අතුරුදන් වූ තිස් අට හැවිරිදි දරුවන් සය දෙනෙකුගේ මවක වූ සරස්වතී යන අයගේ යැයි සැක කරන සිරුරේ කොටස් පසුගියදා සොයා ගෙන ඇත. එම කොටස් හමුවී ඇත්තේ මහවැලි නිල නිවාසවලට අයත් පල්දෝරු පද්ධතියේ කොන්ක්‍රීට් වලකට දමා වසා දමා තිබියදීය. ඇය පදිංචිව සිටියේ ගම්පොළ මාවතුරේ රිවර්සයිඩ් ප්‍රදේශයේ ය.කොත්මලේ ජලාශය ඉදිවීමත් සමග මීට වසර 30කට පෙර මේ මහවැලි නිල නිවාස හා ඊට අයත් පල්දෝරු පද්ධතිය ඉදි කර තිබුණි. එහි ඇති අවහිරතාවක් නිසා එය පිරිසුදු කිරීම සඳහා අයතනයකට පවරා ඇත. ඔවුන් කම්කරුවන් යොදා එම මළ ප්‍රවාහන පද්ධතිය පිරිසුදු කරමින් සිටියදී මෙම මළ සිරුරේ ඇට කැබැලි කිහිපයක් සමග ඇය හැඳ සිටි ඇදුම් ද ගොඩට ගෙන තිබුණි. මේ පල්දෝරු පද්ධතිය වසා තිබූ කොන්ක්‍රීට් ලෑල්ල ඉවත් කර ඒ තුළට මළ සිරුර දමා ඇතුළට තල්ලු කර ඇතැයි සිතිය හැක. පරාලයක්ද එහි තිබී හමුවී ඇත.මේ පිළිබඳව පිරිසුදු කිරීම බාරව සිටි අය විසින් වහාම මහවැලි නිල නිවාස පාලක වෙත දැනුම් දී පසුව ගම්පොළ පොලිසියට ඒ පිළිබඳව පැමිණිලි කර තිබුණි.සිද්ධිය පිළිබඳව ගම්පොළ පොලිසිය සිදු කළ පරීක්ෂණ අනුව මේ ඇට සැකිලි මීට වසර 17 කට පෙර අතුරුදන්වූ සරස්වතීගේ බවට අනාවරණය කර ගැනීමත් සමග ඒ පිළිබඳ විධිමත් පරීක්ෂණ සිදු කිරීම සඳහා ගම්පොළ මහේස්ත්‍රාත් උපාලි ගුණවර්ධන මහතා වෙත දන්වනු ලැබීය. එහිදී මිය ගිය සරස්වතීගේ පුතා වන කනගරාජ් නමැති අය සිය මව පිළිබඳ මතකය මෙසේ අවදි කළේය. අම්මා අතුරුදන්වන විට මට වයස අවු. 14 යි. නංගීට වයස අවුරුදු 07 යි. අම්මා අතුරුදන් වුණාට පස්ටස් අපි සියලු දෙනාම කළේ ඇය හොයන එකයි.ගම්පොළ පොලිසියට පැමිණිලි කළා. පස්සේ මිනිස්සු කියන හැමදේම කළා.අම්මා සිටින බවට නොයෙක් ආරංචි ආවා. ඒ කියන කියන තැන්වල බලන්නත් අපි ගියා. මේ නිසා අපි හොඳටම අසරණ වුණා. හරක් ටිකත් විකුණලා දැම්මා.අන්තිමට අපි අම්මා වෙනුවෙන් නොකළ දෙයක් නෑ. ඒත් අම්මා හොයා ගන්න බැරි වුණා. අම්මා මහවැලි වත්තේ වැඩ කළාට අමතරව මහවැලි නිල නිවාසවල පොඩි පොඩි වැඩ කළා. අපේ තාත්තා වත්තේ කංකානි කෙනෙක් හැටියටයි වැඩ කළේ. දෙන්නා එකටමයි උදේ වැඩට යන්නේ.මගේ පොඩි අයියා පේරාදෙණිය කඩේක වැඩ කළා. එයාට උප්පැන්න සහතිකයක වැඩක් කර ගන්න ඕනෑ නිසා තාත්තාට කීවා ඒක ගන්න නුවර යන්න එන්න කියලා.සිද්ධිය වූ දිනයේ තාත්තා වැඩට යන්නේ නැතිව නුවර ගියා. අම්මා කීවා අපරාදෙනෙ මම ගෙදර ඉන්නේ ඒ නිසා මම වැඩට යන්නම් කියලා. එහෙම ගිය අම්මා තමයි අද වෙනතුරු නැත්තේ.සිය බිරිය පිළිබඳව අදහස් දැක්වූ ඇගේ සැමියා වන කන්දයියා සන්දනම්.සිද්ධිය වූදා බිරිය වැඩ ඇරිලා එයි කියලා අපි හවස් වෙනකම් බැලුවා. ඒත් නැති නිසා ගමේ හිටිය හැමෝම වගේ රෑ එයාව හෙව්වා. ඒත් හොයා ගන්න බැරි වුණා. පසුව අපි 95. 2. 21 දින ගම්පොල පොලිසියේ පැමිණිල්ලක් කළා. විසඳුමක් නැති නිසා බිරිය ගැන කියලා මම එවකට හිටපු ජනාධිපතිතුමියටත් ලිපි යැව්වා. ඒකට 96 ජුනි 14 දින ජනාධිපති මැදුරෙන් ලිපිත් ආවා. ඒත් වැඩක් වුණේ නෑ.බිරිය අතුරුදන් වෙන කොට හැමදාම එයාගේ කරේ තිබුණ පවුම් 2 ක මාලේ හා කරාබු දෙකත් දාලයි හිටියේ. නමුත් මොකට එයාව මරලා දැම්මාද කියලා හිතාගන්න බෑ.මේ අතුරුදන්වීම පිළිබඳව විවිධ සැක සංකා පහළ වී ඇති අතර පොලිසිය ඒ පිළිබඳ විධිමත් පරීක්ෂණ කිරීමට සැලසුම් කොට තිබුණි.පසුගිය 14 වැනිදා ගම්පොළ මහේස්ත්‍රාත් උපාලි ගුණවර්ධන මහතා ඉදිරියේදී මේ මළ සිරුරේ ඉතිරි කොටස් ගොඩ ගැනීම සිදු කර ඇත. මේ සඳහා පේරාදෙණිය වෝහාරික වෛද්‍ය පීඨයේ විශේෂඥ අධිකරණ වෛද්‍යවරයා ඇතුළු කණ්ඩායමක්ද සහභාගී වී සිටියහ.ගම්පොළ කොට්ඨාස බාර ජ්‍යෙෂ්ඨ පොලිස් අධිකාරී රොෂාන් ප්‍රනාන්දු සහකාර පොලිස් අධිකාරී චූලනී වීරරත්න මූ. පො. ප. මහින්ද විජේතුංග නිලධාරීන්ගේ උපදෙස් මත විශේෂ පොලිස් කණ්ඩායමක් පරීක්ෂණ මෙහෙයවූහ.මළ සිරුරේ ඉතිරි කොටස් ගම්පොල මහේස්ත්‍රාත් උපාලි ගුණවර්ධන මහතා ඉදිරියේ ගොඩගැනීම ඊයේ සහ පෙරේදා දින දෙකෙහි සිදු කරමින් තිබිණි. එහිදී සරස්වතීගේ යැයි සැක කරන මළ සිරුරේ ඇට කැබලි කිහිපයක් හා වළල්ලක් ද ගොඩගනු ලැබු අතර ඉතිරි කොටස් ගොඩගැනීම සඳහා එම වළේ අපද්‍රව්‍ය ඉවත් කිරීම ඉතා සුපරීක්ෂාකාරීව සිදු කරමින් පවතී. ගම්පොළ ජ්‍යෙෂ්ඨ පොලිස් අධිකාරී රොෂාන් ප්‍රනාන්දු ස. පො. අ. චූලනි වීරරත්න මූ. පෛා. ප. මහින්ද විජේතුංග මහත්වරුන්ගේ උපදෙස් මත පො. ප. ගමනායක, උ. පො. ප. සුමනවීර පොලිස් සැරයන් වරන් වන දසනායක, රෝහිත, විජේරාමන්, බණ්ඩාර, පො. කො. රෝහිත, පො. කො. දුනුවීර නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=r1112162</link>
    <topic>කුලියට ගන්නා රථ වාහන උකස් කර කැසිමෝ ගැසූ බැංකු නිලධාරියා දැලේ</topic>
    <author>මංජුල හිරිපිටිය හෝමාගම සංචාරක</author>
    <content>මෝටර් රථ කුලි පදනමට ලබා දෙන ස්ථාන වලින් මෝටර් රථ ගෙන එම රථ උකස් කර කැසිනෝ ගැසූ පුද්ගලයකු අත්අඩංගුවට ගැනීමට නුගේගොඩ මිරිහාන විශේෂ අපරාධ මෙහෙයුම් ඒකකය සමත් වී ඇත.ගම්පහ මිනුවන්ගොඩ ප්‍රදේශයේ පදිංචිව සිටි මේ පුද්ගලයා එම ප්‍රදේශයේ සිටියදී මෙවැනි ජාවාරම් කර ඇති බැවින් එහි සිටීමට නොහැකි තත්ත්වයක් මත මහරගම හල්වත්ත ප්‍රදේශයේ සිටියදී අත්අඩංගුවට ගත් බව පොලිසිය පවසයි.පනස් එක් හැවිරිදි මේ සැකකරු රජයේ බැංකුවක විධායක නිලධාරියකු ලෙස වසර ගණනාවක් සේවය කරමින් සිටියදී රැකියාව අහිමි වීමෙන් පසු කැසිනෝ ගැසීමට හුරු වී ඇති බව පොලිසියට අනාවරණය වී ඇත.සැකකරුගෙන් ප්‍රශ්න කිරීමේදී කළුතර බණ්ඩාරගම කිරිල්ලවල හා තවත් ප්‍රදේශ රැසක රථ වාහන කුලී පදනමට ලබා දෙන ස්ථානවලට ගොස් ප්‍රථම වාරික මුදල ගෙවා අනතුරුව එම රථ වාහන උගස් කොට එම මුදලින් කැසිනෝ ගැසූ බවත් උකස් කර තිබූ නවීන මෝටර් රථ හතරක් සොයා ගැනීමට හැකිවී තිබේ.සැකකරු අධිකරණයට ඉදිරිපත් කිරීමෙන් අනªතරුව රක්ෂිත බන්ධනාගාර ගත කර ඇත.කොළඹ දකුණ (නුගේගොඩ) දිසාව භාර නියෝජ්‍ය පොලිස්පති අයි. එම්. කරුණාරත්න මහතාගේ උපදෙස් මත මිරිහාන විශේෂ අපරාධ මෙහෙයුම් ඒකකයේ ස්ථානාධිපති ප්‍රධාන පොලිස් පරීක්ෂක ජානක කුමාර මහතා ඇතුළු පිරිසක් සැකකරු හා මෝටර් රථ අත්අඩංගුවට ගෙන අධිකරණයට ඉදිරිපත් කිරීමට පියවර ගෙන තිබේ.උකස් තැබූ අලුත්ම වාහන 4 ක් සොයා ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=r1112163</link>
    <topic>විවාහක බව වසන්කර තවත් කසාදයක් කරගන්න ගිය කත අමාරුවේ</topic>
    <author>කුරුවිට සමූහ රූපිකා කේ. බණ්ඩාර</author>
    <content>තේ කම්හලක සේවිකාවක් වූ පේ‍්‍රමලතා තිදරු මවකි. දරුවන් පාසල් යන වයසේදී සැමියා ඇය හැර ගොසිනි. ඔවුන්ගේ තනි නොතනියට සිටියේ ප්‍රේමලතාගේ පියාය.ඇය දිනපතා වැඩමුරට යද්දී එම කම්හලේම කම්කරුවකු වූ නිමල් හා ප්‍රේමයෙන් බැඳිණි. එහෙත් ප්‍රේමලතා නිමල්ට සත්‍ය තොරතුරු වසන් කළාය. ඔහුට පැවැසුවේ තමා අවිවාහක බවත් කිසිදු ප්‍රේම සබඳතාවක් පවත්වා නැති බවත්ය. නිමල් මේ වදන් පිළිගත්තේය. වටිනා තෑගි බෝගද නිමල්ගෙන් ඇයට ලැබිණි.කාලය කෙමෙන් ගතවෙද්දී නිමල්ට අවශ්‍ය වූයේ ඇය හා එක්තැන්වීමටයි. ඇය නිතරම පැවසුවේ රහසේ විවාහ විය යුතු බවය.මේ සබඳතාව පිළිබඳව නිමල් තම මවුපියනට සැලකළ විට ඔවුන්ගේ අදහස වූයේ ප්‍රේමලතාගේ නිවසට යා යුතු බවකි. මේ බව නිමල් ප්‍රේමලතාට දන්වා සිටි විට අකමැත්තෙන් හෝ එයට එකඟවීමට ප්‍රේමලතාට සිදු විය. නිමල් විසින් වෙන් කර ගත් දිනයක් ප්‍රේමලතාට දැන්වීමෙන් පසු සියල්ල සූදානම් කෙරිනි.මේ පුවත නොකියාම බැරි තැන ප්‍රේමලතා පියාට කීවාය. පුදුමයට පත් පියා මෙවැනි වැඩ නොකරන ලෙස ඇයට අවවාද කළද පලක් නොවු තැන නිරුත්තර වීමට පියාට සිදු විය.පිරිස පැමිණෙන දිනය උදාවිය. පේ‍්‍රමලතා තම දරුවන්ට කීවේ නිවසට පැමිණෙන පිරිස ඉදිරියේ තමන්ට ‘අම්මා’ නොකියන ලෙසත් අක්කා කියා කතාකරන ලෙසත්ය. නිමල් තම මව පියා හා සහෝදරිය සමග පෙම්වතියගේ නිවසට ගිය කළ ඇය ඔවුන් මහත් හරසරින් පිළිගෙන තේපැන් සංග්‍රහයක්ද කොට සතුටු සාමීචියේ යෙදී සිටියාය.නිවසේ කාමරයට වැදී අලුවා කෑල්ලකට පොර අල්ලමින් සිටි දරුවන්ගෙන් බාලයා එක් වරම සාලයට පැමිණ ‘අම්මේ අම්මේ අයියා අපට නොදී අලුවා කෑල්ලක් හොරෙන් ගත්තා’ යි මවට නඩුවක් කීවේ හඬමිණි. මේ අතර අලුවා කෑල්ල හොරෙන් ගත් ලොකු දරුවාද එතැනින්ම එළියට දිව ගිය අතර අනෙක් දරුවාද පස්සෙන් දුවන්නට විය. කරකියාගත හැකි දෙයක් නොවූ ප්‍රේමලතා කාමරයට පැන්නාය. රෙදි කරට ගත් නිමල් හා පිරිස ලුණු ඇඹුල් පෙරෙන වදනින් ඔවුන්ට සංග්‍රහ කොට එළියට බැස යන්නට ගියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=r1112164</link>
    <topic>පැරැණි පෙම්වතියගේ පෙම් හසුන කියවද්දී බිරියගේ අතටම සැමියා අසුවෙලා අකරතැබ්බයක්</topic>
    <author>දේවහුව සමූහ ඇම්. ඩී. මහින්ද</author>
    <content>ඔවුහු විශ්‍රාමික යුවළකි. සැමියා හැට වියද ඉක්මවා සිටී. බිරිය හැට හැවිරිදි වියට ආසන්නයේය. දරුවෝ දෙදෙනෙක් රැකියාවල නියුතුව සිටී. බාලම දියණියද රැකියාවක් සඳහා පාඨමාලාවක් හදාරමින් සිටී.එක් දිනෙක සැමියා නිවසේ එක් මුල්ලක ගොඩ ගසා තිබූ ලිපි ලේඛන රැසක් නිවස පිටුපසට ගෙන ගොස් පුච්චා දැමීමට සැරසුණේ එදින නිවාඩු දිනයක් ද බැවිනි. ගිනි ගොඩට දැමීමට පෙර එකින් එක පරීක්ෂා කිරීමටද ඔහු අමතක නොකළේය. ඒ අතරේ මීට වර තිස් පහකට පමණ ඉහත ඔහු රැකියාවට ගිය මුල් යුගයේ ලිපි කීපයක්ද හමු විය.තම තරුණ අවදියේ කටයුතු සිහිපත් කරමින් එම ලිපි ලේඛණ බල බලා ඔහු ඒවා අත්‍යවශ්‍ය නොවූ බැවින් ගිනි ගොඩට දැම්මේය. ඒ අතර අත් අකුරින් ලියූ පිටු කීපයකින් සමන්විත ලිපියක්ද හමු විය. දිගු කලෙකට පෙර ලියූ ලිපියක් බැවින් එය දුර්වර්ණ වී තිබුණි. ඔහු ලිපිය දිග හැරියේය. ඒ අත් අකුරු ඔහුට යාන්තමින් මතකය. වසර තිස් පහකට පෙර රැකියාවට ගිය මුල් යුගයේදී එය ඔහුගේ පෙම්වතිය ලියූ ආදරය හසුනකි.එදා ඔවුන් එකම ආයතනයේ එකට සේවය කළහ. එහිදී ගොඩනැගුණු ආදර සබඳතාව ගොඩනැගීමෙන් අනතුරුව කාර්යාලයේ පිරිසක් සංවිධානය කළ දුම්රියෙන් බදුලු යාමට මොවුන්ද සහභාගි වූහ. එම සංචාරයෙන් ටික දිනකට පසු ඇයට ඇගේ ගම් පෙදෙසට සේවා ස්ථාන මාරුවක් ලැබුණි. ස්ථාන මාරුව ලැබ ගම් පෙදෙසට ගිය විගස ඇය බදුලු සංචාරය සිහිපත් කරමින් ඔහුට ලියූ ලිපිය මෙහිදී හමු විය. මෙසේ ලිපිය කියවූ ඔහු බොහෝ වේලාවක් කල්පනාවේ නිරතව සිටියේය.පැරණි ලිපි ලේඛණ පුලුස්සමින් සිටි සැමියා දිගු කල්පනාවක නිරතව ලිපියක් කියවමින් සිටිනා අයුරු බිරිය දුටුවාය. ඇයද ඉතා යුහුසුලුව ලිපිය දෙසට නෙත් යොමු කළේ කාගෙන් ලැබුණු එකක්දැයි දැන ගැනීමටය.සැමියාගේ පැරණි පෙම්වතියගේ පෙම් හසුන දුටු ඇය ඔහුට නොනවත්වාම දොස් පවරන්නට විය. ආගමට දහමට ලැදිව හැම විටම මෛත්‍රී කරුණාවෙන් කටයුතු කරනා ඇය දැඩි ලෙස කෝප වූවාය. පැරණි ලිපි ලේඛණ අතරේ තිබී හමුවූ මෙම ලිපිය ගැන ඇයට කරුණු පහදාදීමට කොතෙක් උත්සාහ කළද එය පලක් නොවීය.සැමියාගේත් බිරියගේත් නොහොඳ නෝක්කාඩුව දින ගණනාවක් යනතුරුම පැවැතිණි. දින කීපයකට පසු නගරයට ගිය ඔහුට පැරණි සමකාලීන මිතුරකුª අහම්බෙන් මුණ ගැසිනි. මිතුරාත් සමග මධුවිත තොලගෑවේද මෙම සිද්ධියෙන් නැගුණු සිත්තැවුල පිළිබඳ මිතුරා සමගද පවසමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=r1112165</link>
    <topic>වලල්ලාවිට ‘හෙවෙයි’ ඇළෙන් එගොඩ වෙන්න පාලමක් නැතිව අවට වැසියෝ අසීරුවෙන්</topic>
    <author>බදුරලිය සමූහ රත්නසිරි ගමඇතිගේ</author>
    <content>වලල්ලාවිට ප්‍රාදේශීය ලේකම් බල ප්‍රදේශයේ හෙවෙයි ඇළ හරහා ඇති අනතුරුදායක පුවක්කොට ඒදණ්ඩ මතින් යට්ටපාත මහවිට කළුගල වැදිගොඩ ආදි ප්‍රදේශ රැසක ජනතාව දිනපතා ගමන් පහසුව සලසා ගන්නේ පුවක්කොට ඒදණ්ඩක් මගිනි. එහි ගමන ඉතා අවදානමිය. වැසි දවස්වලදී ඇළ පිටාර ගැලූ විටදී ඒ දණ්ඩ උඩින් කොහෙත්ම ගමන් කළ නොහැකිය.කළුගල වැදිගොඩ පදිංචි එන්. ඩී. ලුවිස් මහතා මෙසේ කීවේය.ඇළෙන් එගොඩ ගම් කීපයක් තියෙනවා.ඒ ගම්වල මිනිස්සු බදුරලියට මතුගමට කොළඹට පැලවත්තට යන්න බස් එකට නගින්නේ කළුගල වැදිගොඩ හන්දියෙන්. මේ ඒ දණ්ඩෙන් ඇවිත් අසාධ්‍ය ලෙඩෙක් ඉස්පිරිතාලෙට ගෙනි යන්න වුණොත් වෙන දේ හිතාගන්නත් බැහැ.දැනට අවුරුදු එකහමාරකට කලින්පොඩි දරුවෙක් ඒ දණ්ඩෙන් ඇළට වැටුණා. එයාට දවස් දෙකක් ඉස්පිරිතාලෙත් ඉන්න සිද්ධ වුණා.ඡන්දයක් ළඟ එන කොට නම් හැමෝම ඒ දණ්ඩ වෙනුවට පාලම් හදන්න පොරොන්දු වෙනවා.මනාප ඡන්ද ටික එකතු කර ගත්තට පස්සෙ හෙවෙයි ඇළ ගැන මතකයක්වත් නෑ.අපි වැඩි දෙයක් ඉල්ලන්නේ නැහැ. ඒ දණ්ඩ තියෙන තැනට පාලමක් හදා දෙන්න බැරි නම් යකඩ ගේඩර් කෑලි දෙකක් වත් දාලා දෙන්න.එතකොට බයක් සැකක් නැතුව මිනිස්සුන්ට ඇළෙන් එගොඩවීමට පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=s1112162</link>
    <topic>රාත්‍රී මෝටර් රථ ධාවන තරගාවලියට විශේෂ රථවාහන සැලැස්මක්</topic>
    <author/>
    <content>කොළඹ කොටුවේ අද (16) සහ හෙට (17) පැවැත්වෙන රාත්‍රී මෝටර් රථ ධාවන තරග පැවැත්වෙන වේලාවන් තුළ විශේෂ රථවාහන සැලැස්මක් ක්‍රියාත්මක කිරීමට කොළඹ නාගරික රථවාහන කොට්ඨාසය කටයුතු සංවිධානය කර ඇත.තරග පැවැත්වෙන වේලාවන් ඇතුළත පහත සඳහන් මාර්ගයන් තාවකාලිකව වසා තැබීමට කටයුතු කරන බවත් එම මාර්ගයන් හී ධාවනය වන වාහන පහත සඳහන් විකල්ප මාර්ගයන් ඔස්සේ ධාවනය කරවනු ඇති බවත් කොළඹ නාගරික රථවාහන කොට්ඨාසය නිවේදනයක් නිකුත් කරමින් කියා සිටී.2011. 12. 16 දින බස් රථ සහ ලොරි රථ සඳහා අදාළ මාර්ගය පැය 19:00 සිට පසු දින පැය 6:00 දක්වාද, කාර් රථ සහ අනෙකුත් වාහන සඳහා පැය 19:30 සිට පසුදින පැය 6:00 දක්වාද වසා තැබෙනු ඇත.2011. 12. 17 දින – බස් රථ සහ ලොරි රථ සඳහා පැය 18:00 සිට පසු දින පැය 6:00 දක්වාද, කාර් රථ සහ අනෙකුත් වාහන සඳහා පැය 18:30 සිට පසුදින පැය 6:00 දක්වාද වසා තැබෙනු ඇත.01. එම වසා තැබෙන මාර්ග පහත පරිදි වේ. (මෝටර් රථ ධාවන තරගය ගමන් ගන්නා මාර්ග)කොටුව ලෝටර් පාර, ගලදාරි හෝටලය අසළින් ආරම්භ වී සෙරමික් හන්දිය, සී. ටී. ඕ. හන්දියෙන් වමට හැරී චැතම් වීදිය, ඩියුක් වීදිය, බාරොන් ජයතිලක මාවත ඔස්සේ ගමන් කර වමට හැරී බාරොන් ජයතිලක මාවතෙන් යෝක් වීදියට ගමන් කර යෝක් වීදිය ඔස්සේ යෝක් වීදිය බැංකු මාවත හන්දියට ගමන් කර දකුණට හැරී යෝක් වීදිය බැංකු මාවත ඔස්සේ ජනාධිපති මාවතට ගමන්කර එන්. එස්. ඒ. වටරවුම හරහා නැවත ලෝටස් පාරට පිවිස ආරම්භක ස්ථානයට පැමිණීමට නියමිතය.02. එම කාලය තුළ පහත සඳහන් ස්ථානයන්ගෙන් ලොරි රථ සහ බස් රථ කොටුව දෙසට ඇතුළුවීමට අවසර ලබා නොදෙයි.කොල්ලුපිටිය හන්දිය, පිත්තල හන්දිය, ඉබ්බන්වල හන්දිය, ගාමිණී වටරවුම, සීනෝර් හන්දිය, කාන් වටරවුම 03. එම කාලය තුළ පහත සඳහන් මංසන්ධිවලින් සියලුම වාහන කොටුව දෙසට ඇතුළුවීමට අවසර ලබා නොදෙයි.ගාලු මුවදොර වටරවුම, රීගල් වටරවුම, කාන් ඔරලෝස් කණුව, ඕල්කට් මාවත, සීනෝර් හංදිය04. ගාලු පාරෙන් කොටුව දෙසට ගමන් කරන වාහන සහ බස්රථ හා කොටුව දෙස සිට ගාලු පාර දෙසට වාහන හා බස්රථ ගමන් කළ යුතු මාර්ගය.ගාලු පාරෙන් පැමිණ කොල්ලුපිටිය හංදිය, පිත්තල හංදිය, ලිප්ටන් වටරවුම, ඉබ්බන්වල හංදියෙන් දකුණට හරවා මරදාන හංදිය, ටෙක්නිකල් හංදිය හරහා කොටුවට ගමන් කර සීනෝර් හංදියෙන් හරවා නැවත පැමිණි මාර්ගය ඔස්සේම ගමන් කිරීම කළ යුතුය.05. හැව්ලොක් පාරෙන් කොටුව දෙසට ගමන් කරන වාහන හා බස් රථ කොටුව දෙස සිට හැව්ලොක් පාර දෙසට වාහන හා බස් රථ ගමන් කළ යුතු මාර්ගය.සොයිසා වටරවුම, ලිප්ටන් වටරවුම, ඉබ්බන්වල හන්දිය දකුණට හරවා මරදාන හන්දිය, ටෙක්නිකල් හන්දිය හරහා කොටුවට ගමන්කර සීනෝර් හන්දියෙන් හරවා නැවත පැමිණි මාර්ගය ඔස්සේම ගමන් කළ යුතුය.06. අනෙකුත් මාර්ගයන් ගෙන් කොටුව දෙසට ගමන් කරන වාහන සීනෝර් හංදියෙන් හරවා පැමිණි මාර්ගය ඔස්සේම ධාවනය කළ යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=s1112163</link>
    <topic>අන්තර් සමාජ එක්දින ක්‍රිකට්දෙවැනි කොටසේ අවසන් මහා තරගය අද</topic>
    <author>ෆවුස් මොහොමඩ්</author>
    <content>අන්තර් සමාජ එක්දින ක්‍රිකට් තරගාවලියේ දෙවැනි කොටසේ අවසන් මහා තරගය අද ( 16 ) සරවනමුත්තු ක්‍රීඩාපිටියේදී පැවැත්වේ. අර්ධ අවසන් පූර්ව තරග වටයේ දී සරසන්ස් ක්‍රීඩා සමාජය කඩුලු 5කින් පරාජයට පත්කළ නාවික හමුදාවත්, යුද හමුදාවට එරෙහිව ඩක්වර්ත් ලුවිස් ක්‍රමවේදය අනුව එක් ලකුණක ජයක් ලැබූ වරාය අධිකාරි පිලත් දෙවැනි කොටසේ සූරතාව සඳහා අද තරගබිමට පිවිසෙයි.එස්. එස්. සී. – එන්. සී. සී. පළමු කොටසේ අවසන් තරගයටඅර්ධ අවසන් පූර්ව වටයේ දී හලාවත මේරියන්ස් පිල කඩුලු 6කින් පරාජයට පත්කළ එස්. එස්. සී. කණ්ඩායමත්, කෝල්ට්ස් පිලට එරෙහිව ඩක්වර්ත් ලුවිස් ක්‍රමවේදය අනුව ලකුණු 4ක ජයක් ලැබූ එන්. සී. සී. පිලත් පළමු කොටසේ සූරතාව සඳහා හෙට ( 17 ) සරවනමුත්තු ක්‍රීඩා පිටියේදී තරග වදිනු ඇත. හලාවත මේරියන්ස් පිල හා එස්. එස්. සී. පිල අතර පැවැති අර්ධ අවසන් පූර්ව තරගයේ පළමුව පන්දුවට පහරදුන් හලාවත පිල ඕවර 47. 2කදී ලකුණු 160කට දැවී ගිය අතර එස්. එස්. සී. පිල ඕවර 43.1කදී කඩුලු 4ක් පමණක් දැවී ජය වාර්තා කළේය.එන්.සී.සී පිල සහ කෝල්ට්ස් පිල අතර පැවැති තරගයේ පළමුව පන්දුවට පහරදුන් එන්. සී. සී. පිල ඕවර 50 අවසානයේ කඩුලු 9කට ලකුණු 263ක් රැස්කළේය. අයහපත් කාලගුණය හේතුවෙන් කෝල්ට්ස් පිලට නියමිත ඉලක්කය ඕවර 45කදී ලකුණු 225ක් විය. නමුත් කෝල්ට්ස් පිලට ලබාගත හැකිවූයේ කඩුලු 6කට ලකුණු 220ක් පමණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=s1112164</link>
    <topic>සය සාමාජික ක්‍රිකට් තරගාවලිය කළුබෝවිලදී</topic>
    <author/>
    <content>කළුබෝවිල සමඟි ක්‍රීඩා සමාජය සංවිධානය කරනු ලබන දීප ව්‍යාප්ත සය සාමාජික ක්‍රිකට් තරගාවලිය මේ මස 18 වැනි ඉරු දින වැල්ලවත්ත රුද්‍රා ක්‍රීඩාංගණයේදී පැවැත්වේ. ප්‍රථම ත්‍යාගය ලෙසින් රු. 20,000 ක් ද දෙවැනි ත්‍යාගයට රු. 10,000 ක් ද, පිරිනමන බව සංවිධායකයෝ පවසති.විමසීම් ජනක 0726380721.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=s1112165</link>
    <topic>මෙරට පාපැදි ක්‍රීඩාව තවමත් රැඳී පවතින්නේසම්මේලනය නිසා නොව ගමේ ‘බයිසිකල් රේස්’ නිසයි</topic>
    <author>වර්නන් ගුණසේකර,ජගත් ගුණවර්ධන</author>
    <content>“අද වනවිට පාපැදි සම්මේලනය නිසා නොවෙයි පාපැදි තරග සංවිධානය වන්නේ. ගමේ අවුරුදු උත්සවයේදී පාපැදි තරග සංවිධානය කරනවා. එතනට පාපැදි නීතිරීති හඳුන්වා දී ඒක නගා සිටුවීම තමයි සිදුවිය යුත්තේ. එමගින් පාපැදි ක්‍රිඩාව කඩා වැටීම නොවෙයි නගා සිටුවීම තමයි සිදුවන්නේ” යැයි ප්‍රවීණ ජාත්‍යන්තර පාපැදි විනිසුරු එන්. කරුණාරත්න මහතා පැවැසීය.ජාත්‍යන්තර ප්‍රවීණ විනිසුරු විභාගයෙන් විශිෂ්ට ලෙස සමත්ව ශ්‍රී ලංකා පාපැදි කේෂ්ත්‍රයට ගෞරවයක් ගෙන දීම සම්බන්ධව එන්. කරුණාරත්න මහතාට උපහාර පිදීම සඳහා සංවිධාන කර තිබූ උත්සවයේදී ඒ මහතා එසේ පැවැසීය.වැඩිදුරටත් අදහස් දැක්වූ කරුණාරත්න මහතා පාපැදි ක්‍රීඩාව කෙරෙහි විශේෂ අවදානයක් යොමු කරමින් ඒ සඳහා අදාල නීතිමය රාමුව ශක්තිමත් කිරීමෙන් ක්‍රීඩකයන් විනය ගරුක මෙන්ම මනා හික්මීමකින් යුතුව පුරුදු පුහුණු කිරීමෙන් ආසියානු මට්ටමෙන් ඔබ්බට ලෝක මට්ටමේ දක්ෂතා ඇති පිරිසක් බිහිකර ගත හැකි බව සඳහන් කළේය.පාපැදි කේෂ්ත්‍රය හා බැඳුණු උප සංස්කෘතියක් ගොඩනැංවීමත් එය ගමට, පාසලට මෙන්ම ක්‍රීඩා අමාත්‍යාංශය තුළට ගෙන යාමටත් එමගින් අඩපණව ගිය පාපැදි සම්මේලනය යථාතත්ත්වයට ගෙන යාමටත් හැකි බැවින් ජාත්‍යන්තරයේදී ලබා ගත් අත්දැකීම් දේශීය තරගබිමට දායාධ කිරීමේ බලාපොරොත්තු ඇතිව කටයුතු කරන බව පැවසූ කරුණාරත්න මහතා “අපේ ක්‍රීඩකයන්ට ජාත්‍යන්තර තලයේ අත්දැකීම් ලබා ගෙන ඉන් ඉදිරියට යාමට අවස්ථාව ලබා දිය යුතුයි. ඒ සඳහා ඉඩ ප්‍රස්ථාව ලබා දීමට අත හිත දීම අනිවාර්යයෙන්ම සිදුවිය යුතු දෙයක්” යැයි සඳහන් කළේය.ලෝක ප්‍රසිද්ධ ප්‍රංශ සවාරියේ විනිසුරුවකු වීම සිහිනයක් බව පැවසූ කරුණාරත්න මහතා ආසියානු හා යුරෝපා මෙන්ම අමෙරිකා පාපැදි තරගවලදී විනිසුරුවරයකු ලෙස තවදුරටත් රැදෙමින් ලබා ගන්නා අත්දැකීම් දේශීය පාපැදි ක්‍රීඩාවේ සංවර්ධනයට ඉවහල් කර ගැනීමට බලාපොරොත්තු වන බව පැවැසීය.ජාතික ක්‍රීඩා විද්‍යායතනයේදී පැවැති මේ උපහාර උළෙලට පාපැදි සම්මේලනයේ හිටපු උපසභාපතිවරයෙකු හා තාක්ෂණික කමිටු ප්‍රධානියෙකු වූ වෛද්‍ය මලික් ප්‍රනාන්දු, ජාතික පාපැදි විනිසුරු ලුතිනන් කර්නල් නලීන් පීරිස්, මහනුවර කිංස්වුඩ් විදුහලේ විදුහල්පති ආර්. චන්ද්‍රසේකර, හිටපු පාපැදි සූර සහකාර පොලිස් අධිකාරි ප්‍රභාත් සිල්වා හා ජාතික පාපැදි සූරියක වූ වසන්තා කහපොලආරච්චි යන මහත්ම මහත්මීන් ඇතුළු පාපැදි විනිසුරුවන් රැසකගේ සහභාගීත්වය සිදුවිය.එන්. කරුණාරත්න මතකයෙන් බිඳක්...අනුරාධපුර සාන්ත ජොසප් විද්‍යාලයෙන් මූලික හා ද්විතියික අධ්‍යාපනය හැදෑරු ඔහු 1978 වසරේදී 17න් පහළ පාපැදි තරගය ජයග්‍රහණය කිරීමෙන් පාපැදි කේෂ්ත්‍රයට අවතීර්ණ විය.උසස් පෙළ විභාගය ඉහළින්ම සමත්වී පේරාදෙණිය විශ්වවිද්‍යාලයට ඇතුළත් වූ ඔහු අධ්‍යාපන කටයුතු කරන අතරතුර පාපැදි තරගවලට සහභාගී විය. ඒ අනුව 1982 ලංකා සවාරිය ස්ටෑන්ඩඩ් ප්‍රථම ස්ථානය, 1983 ලක්පොහොර සවාරිය 5 වැනි ස්ථානය, 1984 ගම්උදාව සමස්ත තරගයේ තෙවැනි ස්ථානය, 1985 ලංකා සවාරිය තෙවැනි ස්ථානය හා 1986 ලංකා සවාරිය දෙවැනි ස්ථානය හා 1987 රක්ෂණ පාපැදි සවාරිය ජයග්‍රහණය කළේය.විශ්වවිද්‍යාලයෙන් පිටවු ඔහුගේ මිතුරන් පරිපාලන සේවය, බැංකු සේවය හා ගුරු සේවය වැනි රැකියාවන් තෝරා ගනිද්දි කරු පාපැදි ගුරුවරයෙකුවු මාතලේ විසූ ස්විසර්ලන්ත ජාතික රූඩි සිසෙට් මහතා සොයා ගොස් පාපැදි ක්‍රීඩාවට යොමු විය.පාපැදි ක්‍රීඩකයෙකුව සිටි කරු පාපැදි පරිපාලනයට ද එක්වූ අතර පාපැදි සම්මේලනයේ ඉහළම තනතුර වන සභාපති ධුරයට පත්වූ එකම පාපැදි ක්‍රීඩකයා වෙමින් ඉතිහාසටය එක්විය.1995 මැලේසියාවේ ඉපෝ නගරයේදී හා 1999 ඉතාලියේ පැවැති විභාග සමත්වීමෙන් පසුව අන්තර් ජාතික ‘ඒ’ ශ්‍රේණියේ විනිසුරුවරයෙකු ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=f1112161</link>
    <topic>නාට්‍ය කලාවට නෙළුම් පොකුණ ආශිර්වාදයක්</topic>
    <author/>
    <content>මහින්ද රාජපක්‍ෂ නෙළුම් පොකුණ රඟහල මගින් මෙරට නාට්‍ය කලාවට සහ කලා ක්ෂේත්‍රයට සිදුවන සේවාවන් හා ප්‍රතිලාභ පිළිබඳව නාට්‍ය කලාව පිළිබඳ ප්‍රවීණයකු හා රංගන ශිල්පියකු වන ශි‍්‍රයන්ත මෙන්ඩිස් මහතා සමඟ සිදුකළ සාකච්ඡාවකි මේ.ඇත්තෙන්ම අද වන විට අප රටේ නාට්‍ය කලාව තුළ සුවිශේෂී පිබිදීමක් ඇතිවෙමින් තිබෙනවා. අවුරුදු සියයකටත් වැඩි මෙරට නාට්‍ය කලාවට අලුත් යුගයක් ගැන විශාල බලාපොරොත්තුවක් ඇතිවෙලා තිබෙනවා. මේ රටේ නාට්‍ය කලාව ආරම්භ වන්නේ එක්දහස් අටසිය අසූව දශකයේදී ඉංගී‍්‍රසි ආණ්ඩුව මගින් ෆ්ලෝරන්ස් නමින් නාට්‍ය ශාලාවක් විවෘත වෙනවා. ඒ විදිහට තමයි මෙරට නාට්‍ය ශාලා ඉතිහාසය ආරම්භ වෙන්නේ.ඒ වගේම මේ යුගයේදී පැය තුනක දිගු නාට්‍යයක් බිහිවෙනවා. මේ විදිහට මෙරට නාට්‍ය කලාව ඉදිරියට යද්දී 1911 වෙද්දී අපට හොඳ රඟහලක් ලැබෙනවා. මේ රඟහල තමයි ටවර් හෝල් රඟහල. මෙතැනදි ඉතාමත් විශ්මය දනවන දෙයක් අහඹු ලෙස සිදුවුණා. එනම් මෙරට නාට්‍ය ක්ෂේත්‍රයට සුවිශේෂී කඩඉමක් ලකුණු කළ ටවර්හෝල් රඟහල විවෘත වී හරියටම ශතවර්ෂයකට පසු නෙළුම් පොකුණ රඟහල විවෘත වීම. මෙය ඉතාමත් සුවිශේෂ දෙයක් විදියට හඳුන්වා දෙන්න පුළුවන්.අද මුළු රටම බලා සිටින්නේ නෙළුම් පොකුණ රඟහල විවෘත වී එහි නෙළුම් සුවඳ මුළු නාට්‍ය ක්ෂේත්‍රය පුරා විහිදෙන දිනය පැමිණෙනතුරු.මේ රටේ කලා ක්ෂේත්‍රයේ පිබිදීමක්, පුනර්ජීවයක් මේ රඟහල විවෘත වීමත් සමඟ සිදුවෙනවා. අපට හැමදාමත් එකම තැනක සිර වී කුඩා රඟහලකට කොටුවී සිටිය යුතු නැහැ. අපට එයින් එහා ගිය ලෝකයක් තිබිය යුතුයි. කලාකරුවෙකු විදිහට මගේ ස්ථාවරය එයයි.ලොව බොහෝ රටවල මේ විදිහේ විශාල රඟහලවල් තිබෙනවා. බටහිර ලෝකයේදී ඔපෙරා හවුස්, ඇල්බට් රඟහල ප්‍රසිද්ධයි. ශ්‍රී ලංකාවේ නෙළුම් පොකුණ රඟහලත් එවැනි දෙයක්. මේ රඟහල මගින් මෙරට නාට්‍ය කලාවට අතිමහත් පිටිවහලක් ලැබෙනවා.විවිධ අයට විවිධ මත තිබෙන්න පුළුවන්. ඒත් සමස්තයක් විදිහට සලකා බැලුවොත් මේ රඟහල මෙරට නාට්‍ය කලාවට අතිමහත් පිටිවහලක් සපයනවා නියතයි. මේ රඟහල ජනතාව සතුවනතුරු කලාකරුවන් සතුවනතුරු අප නොඉවසිල්ලෙන් බලා සිටිනවා.මෙහි ප්‍රේක්‍ෂකාගාර තුනක් තිබෙනවා වගේම මෙම ප්‍රේක්‍ෂකාගාරවල සිටින ප්‍රෙ‍්‍ර්ක්‍ෂකයාට ඉතාමත් ඉහළ නාට්‍ය රසයක් ලබාගැනීමට පුළුවන්කමක් තිබෙනවා. මෙය විශේෂ අවස්ථාවක්. මීට පෙර තිබූ සාමාන්‍ය රංගශාලාවල එවැනි ඉහළ නාට්‍ය ප්‍රමිතියක් තිබුණේ නැහැ. නාට්‍ය පුහුණු ශාලා, ඉහළ මහලේ එළිමහන් රඟ පීඨයක්, පුහුණුවීම් ශාලාවක් තිබෙනවා. මේ සියලු පහසුකම් සහිත රංග ශාලාවේදී ඉතාමත් ඉහළ මට්ටමේ නාට්‍යයක් වේදිකා ගතකිරීමටත් එහි ප්‍රමිතිය ඉහළින්ම තැබීමටත් මේ රංග ශාලාව නිසා පුළුවන්කම තිබෙනවා. ඒ වගේම අද බොහෝ නාට්‍ය ශාලාවල තිබෙන්නේ අඩු පහසුකම්. නළුවාගේ සජීවී හඬ පිටුපසම සිටින නරඹන්නාට ඇහෙන්නේ නැහැ. ඒත් නෙළුම් පොකුණ රඟහලේ පිටුපසම සිටින නරඹන්නාටත් නළුවාගේ හඬ ඉතාමත් පැහැදිලිව ඇහෙනවා. ඒ වගේම එක්දහස් තුන්සියයකට පමණ මේ රඟහලේ දී නාට්‍ය රසවිඳින්න පුළුවන්. මේ රඟහලේ වේදිකාව ඉහළ පහළ යන විදිහටයි සකස් කර තිබෙන්නේ. ලෝකයේ ඇති හොඳම නාට්‍ය රඟහල් හැත්තෑව අතරට මේ රඟහලට පැමිණීමට පුළුවන්කම ලැබී තිබෙන්නේ මේ නිසයි.ඇයි අප එක තැනක කොටු වී සිටින්නේ. අපට බැරිද ලොකු දේවල් කරන්න. අප මේ කොටුවෙන් එළියට යන්න ඕනෑ නැහැ. අපට හැමදාම හුදෙකලාවේ සිටින්න බැහැ. ලෝකය සමඟ ඉදිරියට යා යුතුයි. අප මේ ගතකරන්නේ ලෝකය සමඟ එක්වීමට උත්සාහ කරන මොහොතක්. සුවිශේෂ චින්තන ධාරාවක් වෙත මුළු රටම අනුගත වූ මොහොතක්. මෙවැනි කාලයක නෙළුම් පොකුණ වැනි රඟහලක් අප රටට ලැබීම ආශීර්වාදයක් විදිහටයි මා දකින්නේ.චීනය වැනි රටක් හිතුමතේ හෝ හේතුවක් නැතිව මේ විදිහේ විශාල පරිත්‍යාගයක් සිදු කරන්නේ නැහැ. චීනය දැක්කා ශ්‍රී ලාංකිකයන් තුළ විශාල හැකියාවක්, ශක්තියක් තිබෙනවා කියලා. ඒ නිසා තමයි නෙළුම් පොකුණ වැනි පරිත්‍යාගයක් මෙරටට ලැබෙන්නේ. අප එහි ප්‍රතිඵලය ලබාගන්න ඕනෑ. මෙය තුන්කල් දැක්මක් සහිත පරිත්‍යාගයක්. මෙහි ප්‍රතිඵලය අද පරපුරට පමණක් නොවෙයි ඊළඟ පරපුරටත් වටිනවා.නෙළුම් පොකුණ රඟහල විවෘත වූ පසු මේ ප්‍රදේශයම එකම කලා කලාපයක් වෙනවා. කලාභවන, ජෝන් ද සිල්වා රඟහල, කෞතුකාගාරය, සෞන්දර්ය විශ්වවිද්‍යාලය, විහාරමහා දේවි රංග පීඨය ඇතුළු කලායතන කිහිපයක එකතුවක්. මේ රටේ පමණක් නොව ලෝකයේ වෙනත් රටවල ද මේ විදිහේ කලාප තිබෙනවා.ජනාධිපති රාජපක්‍ෂ මහතා කලාකරුවන්ට ළෙන්ගතු නායකයෙක්. ඔහු එදා අපට පොරොන්දුවක් වුණා. කලාකරුවන්ව නෙළුමින් පුදකරන බවයි එතුමා එදා ලබා දුන් පොරොන්දුව ඉටුකර තිබෙනවා. අප රටට, ජනතාවට, කලාකරුවන්ට අයිති වූ මේ රංගන ශාලාව මෙරට කලා ක්ෂේත්‍රයට අලුත් පිබිදීමක්. සුවිශේෂී වෙනසක් ඇතිකරන අවස්ථාවක් විදිහට හඳුන්වන්න පුළුවන්. කලා ක්ෂේත්‍රයේ නිම් වළලු පුළුල් කිරීමක් විදිහට හඳුන්වන්නත් පුළුවන්.යමක් පටන් ගනිද්දීම මේ විදිහේ චෝදනා කර කඩාකප්පල් කිරීමට කටයුතු කිරීම නුසුදුසුයි. මේ කටයුත්ත ඉදිරියට යාමට සලස්වා එය ක්‍රියාත්මක වෙද්දි අඩු ලුහුඬුකම් සලකා බැලීමත් අඩුපාඩු නිවැරැදි කිරීමටත් කටයුතු කිරීමයි කළ යුත්තේ. ඉදිරියේදී මේ රඟහල ක්‍රියාත්මක වෙද්දී මේ ගැන අවධානය යොමු කරන්න පුළුවන්.ඒ වගේම අපට ක්‍රමිකව ප්‍රායෝගික අභියෝගයන් පරාජය කරන්න පුළුවන්.ඔව්. ජාත්‍යන්තරයේ මේ විදිහේ ආදර්ශයන් තිබෙනවා. බොහෝ මහා රඟහලවලට සමගාමීව කුඩා රඟහලක් තිබෙනවා. එය තමයි බොහෝ තැන්වල සම්ප්‍රදාය. ඒත් නෙළුම් පොකුණ රඟහලට කුඩා රඟහලක් නැහැ. ඒත් එහි ප්‍රශ්නයක් තබාගත යුතු නැහැ. ජෝන්ද සිල්වා රඟහල වුවත් අපට කුඩා රඟහලක් විදිහට ගන්න පුළුවන්. ඒ නිසා නෙළුම් පොකුණ මව් රඟහලට කුඩා රඟහලක් නැතැයි කියා පසුතැවිලි විය යුතු නැහැ. එයට විකල්පයක් විදිහට මේ ස්ථාන පාවිච්චියට ගත හැකියි.ඉදිරියේදී මේ පිළිබඳව අවධානය යොමුකර කටයුතු කළ යුතුයි. මේ ආරම්භය ගැන අපට සතුටුවිය හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=f1112162</link>
    <topic>ආණ්ඩුවේ හොරණෑව කියා කීවත් ‘දිනමිණ’ ‘සිළුමිණ’ වැටෙන්නේ නැතුව ඉදිරියෙන්ම සිටිනවා</topic>
    <author/>
    <content>වසර සීයක් පැරණි ලේක්හවුස් ආයතනය තවත් වසර සීයක් ගියත් ජනතාවට එපා නොවන තත්ත්වයකට පත් කළ යුතුයි. ඒ සඳහා නවීන තාක්ෂණයත් සමඟ අත්වැල් බැඳගෙන ඉදිරියට යාමට අප ආයතනය කටයුතු කරනවා. හැමදාමත් ආණ්ඩුවේ හොරණෑව කියා කීවත් ‘දිනමිණ’ ‘සිළුමිණ’ වැටෙන්නේ නැතිව ඉදිරියෙන්ම සිටිනවා.අප ආයතනයේ මුඛ්‍ය පාරමාර්ථය රටට දැනුම බෙදාදීම මිස ලාබ ලැබීම නොවේ. මාධ්‍යයට සම්බන්ධ වීමට කැමති අයට අතහිත දීමට අප ආයතනය පෙරමුණ ගෙන කටයුතු කරන්නේ යැයිද, ලේක්හවුස් ආයතනයේ කර්තෘ මණ්ඩල අධ්‍යක්ෂ ප්‍රවීණ මාධ්‍යවේදී සීලරතන සෙනරත් මහතා ගාල්ලේ දී පැවැසීය.දකුණු පළාත් සභාවට අයත්, අමාත්‍යංශ හා දෙපාර්තමේන්තුවල සේවය කරන ජනමාධ්‍යයට සම්බන්ධ හා ඒ පිළිබඳව උනන්දුවක් දක්වන අයට මූලික දැනුමක් ලබාදීමේ අරමුණෙන් පැවැති වැඩමුළුවක ප්‍රධාන දේශනය පවත්වමින් සෙනරත් මහතා එසේ පැවැසීය.ගාල්ල, වක්වැල්ලේ, කළමනාකාරණ සංවර්ධන හා පුහුණු ආයතන දේශන ශාලාවේදී පැවැති මේ වැඩමුළුවේ මුලසුන දකුණු පළාත් ලේකම්, එම්. සී. දිසානායක මහතා හෙබවූ අතර දකුණු පළාත් ප්‍රධාන ඇමැති ෂාන් විජේලාල් ද සිල්වා මහතාගේ සංකල්පයකට අනුව මෙය පැවැත්විණි.එහිදී සීලරත්න සෙනරත් මහතා ‘එදා අද සහ හෙට, ජනමාධ්‍ය සදාචාරය’ දෙසුම පවත්වමින් මෙසේද කීය.අප ආයතනයේ ආදි කර්තෘ ඩී.ආර්. විජේවර්ධන මහතාට පුවත්පතක් මුද්‍රණය කිරීමේ අවශ්‍යතාව ඇති වී, රත්මලානේ ධම්මාරාම හිමියන් වෙතින් උපදෙස් ලබා තිබෙනවා. එකල ජනපි‍්‍රය වී තිබුණේ ‘සරසවි සඳරැස’ යි. සඳරැසට ගහන්න නම් ‘දිනමිණ’ පටන් ගන්න කියා ඒ හිමියන් උපදෙස් දී \බුණා. ඒ නමේ බලයත් පුවත්පතේ පැවැත්මට හේතුවක් විය හැකියි.මේ දිනවල අප ආයතනයේ විශාල වෙනසක් සිදු වෙනවා. අපේ මාධ්‍යවේදීන්ට, ප්‍රාදේශීය මාධ්‍යවේදීන්ට පරිගණක පුහුණුවක් ලබා දෙනවා. අද අන්තර් ජාලය මඟින් පණිවිඩ යැවීමට, අප පුරුදු විය යුතුයි. පසුගිය කාලයේ රට පුරා සිටින ප්‍රාදේශීය මාධ්‍යව්දීන්ට පරිගණක පුහුණුව ලබා දුන්නා. දැන් හුඟ දෙනෙක් ඒ ක්‍රමයට අවතීර්ණ වෙමින් සිටිනවා.නැතිනම් මේ ක්ෂේත්‍රයේ රැඳී සිටීම අපහසුයි. ‘දිනමිණ’ සියවසක මුල් පිටු ග්‍රන්ථයක් මම අද මේ පළාත් සභාවට පරිත්‍යාග කිරීමට ගෙන ආවා. මේ ග්‍රන්ථය හැම දෙනාම කියවිය යුතුයි.අ.පො.ස. සාමාන්‍ය පෙළටත් පත්තරයක්අ.පො.ස. සාමාන්‍ය පෙළටත් ළඟදී තවත් පත්තරයක් පටන් ගන්නවා. එපමණක් නොවෙයි කවි පත්තරයක් ආරම්භ කිරීමටත් අප කටයුතු යොදනවා. මේ සියල්ලේදීම ලාබ ලැබීමට වඩා පාඨකයින්ට සේවය කිරීමට ප්‍රමුඛත්වය දෙනවා.‘මිහිර’ පත්තරේ දෙමළ පාඩමක්‘මිහිර’ පත්තරේ දෙමළ පාඩමක් පටන් ගත්තා. මම යාපනේ රැස්වීම් වල කතා කරන්නේ දෙමළෙන්. එවිට ඒ අය අතර විශ්වාසය තහවුරු වෙනවා. මේ රාජ්‍ය නිලධාරීන් ඉංගී‍්‍රසි භාෂාවට අමතරව දෙමළ භාෂාව ඉගෙන ගත යුතුයි. ද්‍රවිඩ රාජ්‍ය නිලධාරීන් භාෂා තුනම හොඳට දන්නවා. ඒක තමයි අවශ්‍ය වන්නේ.චීන ගුවන් විදුලියට වසර 75 ක් පිරීම නිමිත්තෙන් අප පුවත්පතේ වාර්තාවක් පළ වුණා. චීනයේ සිටින හිතවතෙක් ඒක දැකලා මට ස්තුති කෙළේඅපේ ‘නවයුගය’ අවුරුදු 48 ක් පැරණියි. එයත් දැන් නවීන තාක්ෂණයට සම්බන්ධ කරනවා. අප මේවාට හුරුවිය යුතුමයි. එසේ නොවුනොතේ ‘දිනමිණ’ සිළුමිණ’ වහන්න වේවි. දැන් අප නවීන යන්ත්‍ර සවි කරනවා. අපේ මාධ්‍යවේදීන් මේ ක්‍රමවලට සකස් වෙමින් සිටිනවා. එක වෙලාවකට මට බයකුත් ඇතිවෙනවා. එදා කෝමද? අද කෝමද? හෙට කෝම වේවිද? මට බය අපේ අනාගත පරම්පරාව නිර්මාණශීලීත්වයෙන් ඈත් ෙවිවියි කියා.මාධ්‍ය හොඳට, නරකට දෙකටම ඉතා වැදගත්. මේ විෂයය අද ඉතා දියුණුයි. අද මේ රටේ මාධ්‍ය නිදහස හොඳින් තිබෙනවා. ගුවන් විදුලි නාලිකා 45 ක්, රූපවාහිනී නාලිකා 17 ක්, වෙබ් අඩවි 527 ක් පමණ තිබෙනවා.එක් රටක වෙබ් අඩවි 27000 ක් තහනම් කර තිබුණා. අප රටේත් කීපයක් පසුගියදා තහනම් කළා. මාධ්‍ය නිදහස නැතිනම්, මේවා මඟින් විවේචනය කරන්නේ කොහොමද? ජනාධිපතිතුමාගේ පවුලම අද විවේචනයට ලක් කරන්න නිදහස තිබෙනවා.අද විකල්ප පුවත්පත්ම කීයක් තිබෙනවාද? “මව්බිම” කියලා පුවත්පතකුත් මේ ළඟදී නිකුත් වුණා. මෙහෙම නිදහසක් තිබිලත්, මානව හිමිකම් වලට යනවා. අපේ රටේ ඇතැම් වෙබ් අඩවි මේ රටේ ලියාපදිංචි කර නැහැ. මේවා මඟින් වැරදි සහගත ප්‍රවෘත්ති පළ කරන නිසා ඒවා ලියාපදිංචි කළ යුතු වෙනවා.රත්වත්තේ මහතා මිය ගිය පුවත මම දැන ගත්තේ, කටුස්සා ඩොට් කොම් ;වබ් අඩවියෙන්. මේවායේ ආදායමත් අද හොඳයි. මං චීනයේ ඉඳිද්දී, ලොවේ හැම වෙබ් අඩවියකින්ම ලංකාව ගැන ප්‍රවෘත්ති සොයා බලනවා. අප රටේ ඇතැම් වෙබ් අඩවි පිටරටවල් වල ලියාපදිංචි කරලා.ඊ. නිව්ස් වෙබ් අඩවියට අපේ සභාපතිතුමා නඩුවක් දැම්මා. මම අපේ පත්තර වලට කියන්නේ අඩුපාඩු වලින්ම පත්තර පුරවන්න එපා කියලයි. අනෙක ඒ අඩුපාඩු පෙන්වාදීලා, පල දැරුවාම ඒකත් ලියන්න ඕනේ. දුරකතන වලින් මාධ්‍යවලට තොරතුරු දීමට රාජ්‍ය නිලධාරීන් බැඳී සිටිය යුතු නැහැ.ඇතැමුන් භාෂාව විකෘති කරනවාඅපි සදාචාරාත්මකව එදා කටයුතු කළා. අද ඇතැමුන් අපේ භාෂාව විකෘති කරමින් වැඩ කරනවා. වැලන්ටයින් දිනයේ දී, ලාබාල දැරියන්ට අසභ්‍ය විදියට අනවශ්‍ය විහිළු කරන නිවේදකයින් ඉන්නවා. වරක් මම එවැනි නිවේදකයෙකුට අවවාද කළා. එදා සදාචාරයක් තිබුණත් අපේ ඇතැම් එෆ්.එම්. නාලිකා, ලබා දී ඇති නිදහසෙන් භයානක දේවල් කරනවා. අසීමිත නිදහසට යම් තරමක වාරණයක් තිබිය යුතුයි.ඒ කාලේ ගුවන් විදුලියෙන් යමක් ප්‍රචාරය කර ගැනීම අමාරුයි. අද නාලිකා රැසක් තිබෙනවා. ඒ මොන තරම් නාලිකා තිබුණත් විද්‍යුත් මාධ්‍ය අතරින්, ගුවන් විදුලිය, ජාතික රූපවාහිනිය හා අයි.ටී.එන්. ආයතන වලට වැඩි වගකීමක් තිබෙනවා. රටේ සදාචාරය රැකීමට අප බැඳී සිටිනවා. මුද්‍රිත මාධ්‍ය ආයතන වලින් ලේක්හවුසියට ඒ වගකීම තිබෙනවා. ආදරවන්ත දින, කළුනික ආදී දේවල් අපට කීමට බැහැ. මයික්‍රෝපෝනය විවෘත වූ විට අප පරෙස්සම් විය යුතුයි. භාෂාව හැසිරවීම ආරක්ෂා සහිතව කළ යුතුයි. පුවත්පතකින් රජයක් වෙනස් කළ හැකියි. 1970 - 77 සිරිමාවෝ මැතිනියගේ පාලන කාලයේ ඇන්.ඇම්. පෙරේරා මහතා රා පනතක් ගෙන ආවා. මේ පනතට මල්වතු මහානාහිමි විරුද්ධ වුණා. ටී.බී. ඉලංගරත්න මහතා කීවා, මේ පනතට බෞද්ධයින්ට විරුද්ධ විය නොහැකියි කියා.’මල්වතු මහා නාහිමි අබෞද්ධයෙක්’ කියා ඉලංගරත්න මහතා කී බව පසුවදා පත්තරවල පළවුණා. ඊළඟ ඡන්දයෙන් ඉලංගරත්න මහතා පැරදුණා. පසුව කොළොන්නාවට ආවා.අපේ පත්තරවලත් මේවා සමහර විට පළ වෙනවා. මම නිතරම මේ ගැන සොයා බලනවා. අප මෙහිදී පරෙස්සම් විය යුතුයි. යම් ප්‍රවෘත්තියක් පළ කිරීමේදී එහි වගකීම අප ගත යුතුයි.කළින් සිටි ජනාධිපතිවරයෙක් කිව්වා ‘අහන්න වුවමනා අය අහයි. නැති අය නාහයි. මට මේවා පාලනය කරන්න බැහැ. මේක ප්‍රජාතන්ත්‍රවාදී රටක්. අහන්න අකමැති අය අහන්නේ නැතිව ඉන්න’ කියා. ළඟදී ජනමාධ්‍ය ඇමතිවරයා ඇහුවා ‘අහන් ඉන්න බැරිනම් ඇයි අහන්නේ’ කියා. ප්‍රජාතන්ත්‍රවාදය, මානව හිමිකම් නොවෙයි මේවාට උත්තර විය යුත්තේ. ජනමාධ්‍ය ඇමතිවරයා කීවා, මාධ්‍ය සදාචාර විධි, උපදෙස් මලාවක්, සාර ධර්ම පද්ධතියක් සකස් කර ගෙන යනවා කියා.රජයකට මේවාට දැඩි නීති රීති දාන්න බැහැ. එක් රූපවාහිනී නාලිකාවක අසභ්‍ය වැඩ සටහනක් රාත්‍රී කාලයේ විකාශය වුණා. පසුව තහනම් කළාම උසාවි ගියා. ඉන්පසු වෙනත් මුහුණුවරකින් එයම ගෙනාවා.ප්‍රවෘත්තියක වගකීම ඇත්තේ ලියන අයටයි. ප්‍රවෘත්ති කර්තෘට, ප්‍රාදේශීය මාධ්‍යවේදීන් ගැන විශ්වාසයක් තිබෙනවා. පැමිණිල්ලක් කළොත් එය නිවැරදි කර පළකළ යුතුයි. පුවත්පත් මණ්ඩලයක් තිබෙනවා. කර්තෘවරයා නිවැරදි නොකළොත් නීති මගට යා හැකියි. ‘දිනමිණ’ ප්‍රධාන කර්තෘ මහින්ද අබේසුන්දර මහතාට නඩු 38 ක් තිබෙනවා. ‘සිළුමිණට’ නඩු 56 ක් තිබෙනවා. එක් නඩුවකින් කෝටි 50 ක වන්දියක් ඉල්ලලා. අපේ ආයතනයට වගේ අනෙක් ආයතන වලටත් මේ වගේම ඇති.ප්‍රවෘත්තියක වගකීම ලියන අයටයිදකුණු පළාත් ප්‍රධාන ලේකම්, එම්. සී. දිසානායක, ලක්හඬ, ප්‍රවෘත්ති අධ්‍යක්ෂ, ඩිල්ෂාන් කීර්තිසර, ජනමාධ්‍ය අමාත්‍යංශයේ උපදේශක, නියෝජ්‍ය අධ්‍යාපන කොමසාරිස්, හජ්ජි මොහොමඩ්, මහවැලි අමාත්‍යංශයේ උපදේශක, කේ. ආරියතිලක, දකුණු පළාත් සහකාර ලේකම්, එම්. රොෂාන්, ප්‍රාදේශීය මාධ්‍යවේදී කුමාර කොඩිතුවක්කු යන මහත්වරුන් මෙහිදී කතාකළ අතර, ප්‍රධාන අමාත්‍යවරයාගේ මාධ්‍ය ලේකම් රුවන් කෝට්ටගේ මහතා ද මේ අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=f1112163</link>
    <topic>ඔව් ! මං කඩේ යනවා</topic>
    <author/>
    <content>සංජය ලීලාරත්න බොහෝ දෙනා හඳුනන්නේ චිත්‍රපට හා ටෙලි නාට්‍ය රංගන ශිල්පියෙක් ලෙසයි. ඔහු ඊට අමතරව දෙමෝදර පාලම, හිතට දුකක් නැති මිනිහා, මල්සර දෝණි, අරගලය ඇතුළු චිත්‍රපට 16 ක තිර රචනා කොට ඇත. සත්‍ය සිදුවීමක් ආශ්‍රයෙන් යාපනය අර්ධද්වීපය ආශ්‍රිතව ඔහු රචනා කොට අධ්‍යක්ෂණය කළ ‘සෙල්වම්’ චිත්‍රපටය මේ දිනවල තිරගත වේ. මේ සාකච්ඡාව ඒ පිළිබඳය.වැරදීමක්. “සෙල්වම්” යුද්ධය තේමාකර ගත් චිත්‍රපටයක් නෙමෙයි. දැන් මේ රටේ සියලු දෙනාම පසුගිය කාලේ යුද්ධයක් නොවුණ ගානට අමතක කරලා ඉන්නවා. සමහරුන්ගේ කතා ඇහුවම හිතෙන්නේ රතිඤ්ඤ කරලක්වත් පත්තු වුණේ නැහැ කියලයි. නමුත් අපි ඔයගොල්ලො ජීවත් වුණේ මරණ බිය දැනුණ යුගයක.අපි වැඩිපුරම ජීවත් වුණේ මරණ බියෙන්. ඒ අඳුරු අතීතය අනාගතයෙන් වෙන් කළ යුතුයි.හමුදාව ජීවිත, අතපය පරිත්‍යාග කරලා ඔවුන්ගේ රාජකාරිය කළා. ඔවුන්ගේ රාජකාරිය අවසන්. දැන් අපිටත් ඔවුන් වෙනුවෙන්, රට වෙනුවෙන් වගකීමක් පැවරෙනවා. අපි කරන්නේ මේ අඳුරු අතීතයෙන් අනාගතයට අරන් යායුතු දේවල් රැගෙන යාමයි. මම කලාව භාවිතා කරන්නේ ඒකටයි.මතු පරම්පරාවට පණිවුඩයක් දෙනවා වගේම මට ජාත්‍යන්තරයටත් යමක් කියන්න තිබෙනවා. යුද්ධය නැති කරවූ රාජ්‍ය නායකයාව ජාත්‍යන්තර අධිකරණයක් ඉස්සරහට ගෙනියන්න ඇතැම් අය උත්සහ කරනවා. ඔවුන් ඒක කරන්නේ මේ නිදහස බුක්ති විඳින ගමන්. අපේ හිතේ තිබුණු මරණ බිය තුරන් කරවූ, රාජ්‍ය නායකයාව ජාත්‍යන්තරය ඉදිරියේ වැරදිකාරයෙක් කරන්න දරන උත්සාහයට අපි විරුද්ධයි. අපේ රණවිරුවෝ අපේ හමුදාව මේ විදිහටයි කටයුතු කළේ කියන එක පෙන්වන එක මේ චිත්‍රපටයේ තවත් අරමුණක්.ඔයා කියන කතාවෙ කොටසක් ඇත්ත. මීට කලින් චිත්‍රපටි හදපු අය යුද්ධය දරුණු ලෙස ඇවිලිලා යන වෙලාවෙ, රණවිරුවෝ ජීවිත පරිත්‍යාග කරන අවස්ථාවෙ ඔය කියන විදිහෙ චිත්‍රපට හදලා ඔවුන්ගේ මානසික මට්ටම බිංදුවට වැට්ටුවා.චිත්‍රපට මාධ්‍ය මඟින් ඔවුන් ජාත්‍යන්තරයට කිව්වා හමුදාවට බැඳෙන්නේ දරිද්‍රතාවයෙන් පෙළෙන්නන්ගේ දරුවෝ කියලා. එක චිත්‍රපටයක මියගිය රණවිරුවාගේ දේහය ගෙට ගන්න විදිහක් නැති බව පෙන්නුවා. මේකතාව මේ රටේ ඉන්න සියලුම රණවිරුවන්ට අදාළ කරගන්න පුළුවන්ද? මේක වැරදි මතයක්. ඔවුන් හමුදාවට බැඳුණේ රට වෙනුවෙන්.ඔව්! එකපාරට දෙපාරක් මම ඒක පිළිගන්නවා. අනෙක් අය නෙමෙයි මම චිත්‍රපට හදන්නේ ප්‍රචාරකවාදී අරමුණකින්. යුද්ධය නැති කරපු රාජ්‍ය නායකයාට කරන අවලාදවලට රට එක්සේසත් කරපු නායකයාට කරන අවලාදවලට හතුරාව පුනරුත්ථාපනය කරලා ඔවුන්ගේ ජීවිතත් ආරක්ෂා කරපු නායකයාට කරන අවලාදවලට පිළිතුරු දිය යුතු නැත්ද? දොළොස් දහසක් ත්‍රස්තවාදීන් පුනරුත්ථාපනය කරලා ඔවුන්ටත් රැකියා ලබාදීලා ඔවුනුත් අපේ නෑයෝ හැටියට පිළිගන්නා හමුදාව ගැන මම ලෝකයට කියන්න එපාද? අපිට යාපනයේ, ප්‍රභාකරන්ගේ ගමේ චිත්‍රපටයක් කරන්න පුළුවන් වුණේ හමුදාව රට ප්‍රභාකරන්ගෙන් මුදාගත් නිසා. ඒක අනුමත කිරීම වැරදිද?චිත්‍රපටි පමණක් නෙවෙයි ටෙලි නාට්‍ය, කවි, නවකතා, සිංදු තව තවත් බිහිවිය යුතුයි. ඒ මතය ජාත්‍යන්තරයට යා යුතුයි. සතුරාටත් ප්‍රේමකරන මිනිසුන් පිරිසක් මේ රටේ ඉන්න බව ජාත්‍යන්තරයට කියන්න ඕන. ඒකටයි මේ චිත්‍රපටය.ඕනම කෙනෙකුට තමන් කැමති අදහසක් ප්‍රකාශ කරන්න පුළුවන්. මේක ස්වාධීන රටක්. මේ රටෙ රටට ආදරය කරන ජාතිය සහ රටට වෛර කරන ජාතිය කියලා දෙවර්ගයක් ඉන්නවා. මේක හැමදාම තිබුණා. පත්තරේක තිබුණා ජනාධිපතිතුමා ගැන මේ චිත්‍රපටයේ කතා කෙරෙනවා වැඩියි කියලා. වෙන දේශපාලන නායකයෙක් යුද්දෙ නැති කරලා පුනරුත්ථාපන වැඩපිළිවෙළ කරගෙන ගියා නම් මේ චිත්‍රපටය හැදෙන්නෙ ඔහු වෙනුවෙන්. මම චිත්‍රපට හදන්නෙ පක්ෂ පාට බලාගෙන නෙමෙයි. කොළඹ ඉඳගෙන ලියන අයට මේ ප්‍රශ්නය දැනෙන්නේ නැහැ. මායිම් ගම්මානවල දුක් විඳපු මිනිස්සු මේ ප්‍රශ්නය දන්නවා. මාධ්‍ය මට පහර දුන්නට කමක් නැහැ. මම ගුටි කන්නෙ රටවත් හමුදාවවත් පාවා දීලා නෙමෙයි. මේ නිල ඇඳුම ඇතුළෙ ඉන්නේ සුන්දර මිනිහෙක් කියන එක කියන්න ගිහිල්ලා. මේ චිත්‍රපට ඔවුන්ට දැනුණ නිසයි බනින්නේ. ඒ නිසා කඩේ යනවයි කියන චෝදනාව මම ආශාවෙන් බාර ගන්නවා.චිත්‍රපටය බලපු අයට ඔය ප්‍රශ්නය එන්නෙ නැහැ. මේ කතාවෙ තිබෙන්නෙ එල්.ටී.ටී. ඊ.යේ ඉඳලා පුනරුත්ථාපනය වෙලා වෛද්‍යවරයෙක් වෙන චරිතයක්. ඒකට වෙන නළුවෙක් දාලා හරියන්නෙ නැහැ.ගෝකුලන් ගත්තේ සිංහල සිනමාවෙ නළුවෝ නැති නිසා නෙවෙයි.ප්‍රචාරක අවශ්‍යතාවයක් මත ඔහුව යොදා ගත්තා කියන එක මම පිළිගන්නේ නැහැ. සිංහල සිනමාවෙ නිළි රැජින මාලනී ෆොන්සේකාට වැඩිය, අද්විතීයම නළුවා වන ජෝ අබේවික්‍රමට වැඩිය ගෝකුලන් ජනපි‍්‍රයද? මාලනීට වැඩිය ජනපි‍්‍රය නිළියක් ලංකාවෙ තවත් නැහැ. ජෝගේ අවසාන චිත්‍රපටය මේක. මම චිත්‍රපටය විකුණන්න ඒ කිසිවක් පාවිච්චි කළේ නැහැ මට නළුවන්ගෙන් ගොඩයන්න වුවමනා නැහැ.සිනමාව සම්බන්ධ බලතල චිත්‍රපට සංස්ථාවට ලැබෙන විදිහට මේ පණත සංශෝධනය විය යුතුයි. දැන් මේ කර්මාන්තය අයාලේ යන්නේ. ඒකට හේතුව සංස්ථාවට බලතල නැතිවීමයි. චිත්‍රපට බෙදාහැරීම පෞද්ගලික අංශයට පැවරීම නිසා ඔවුන්ගේ ඒකාධිකාරියක් ඇතිවෙලා තිබෙනවා. සමහර ශාලාවල චිත්‍රපට පෙන්වන්නේ කොටස් අඩුවෙන්. ඒක වළක්වන්නවත් සංස්ථාවට බැහැ.කෝටි ගණන් වියදම් කරලා චිත්‍රපටි හැදුවයින් පස්සේ ඒක පෙන්වන විදිහ තීරණය වෙන්නේ මැෂින් ඔපරේටයි අතෙයි. නමුත් ඒකට විරුද්ධව හඬක් නඟන්න විදිහක් නැහැ. මේ ක්‍රමය හැදිලා තියෙන්නේ චිත්‍රපට පෙන්වීම උනන්දු කරන්න නෙමෙයි. ඒවා ගලවන්නේ කොහොමද කියලා බලන්නයි.තවත් චිත්‍රපටයක් මේ දිනවල මම ලියනවා. ඒක රටට ආදරය කරන මනුස්සයෙක් ගැන චිත්‍රපටයක්. මෙයිට වැඩිය ඒක ගැන කියන්න බැහැ. මම චිත්‍රපට 16 ක් ලියුවට ඒ එකක් වත් කොපි චිත්‍රපට නෙමෙයි. සමහරු චෙකොස්ලෝවෙකියන් චිත්‍රපට සිංහලෙන් ලියලා මහා සිනමාකරුවන් වුණා. නමුත් මම එහෙම චිත්‍රපට හදන්නේ නැහැ.සිනමාකරුවෙක් විදිහට ලෝකයේ ඉන්න දක්ෂම ළමා නළුවෝ හම්බ වුණේ මට. ඒ සෙල්වම් චරිතය රඟපාන ඩැනි අභිලේෂ් දරුවා. ඔහු තමයි මේ චිත්‍රපටයේ ප්‍රධාන නළුවා.අනිත් එක්කෙනා හාමුදුරුවන්ගේ චරිතය නිරූපණය කරන දරුවා. මේ විදිහට අපිට දක්ෂ ළමා නළුවන් පිරිසක් ඉන්නවා. ඒ නිසා සිනමාවේ අනාගතය ගැන බය වෙන්න හේතුවක් නැහැ. ඒ නිසා මම දෙමව්පියන්ට ආරාධනා කරනවා මේ චිත්‍රපටය දරුවන් සමඟ ඇවිල්ලා නරඹන්න කියලා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>16</day>
    </date>
    <link>http://www.dinamina.lk/2011/12/16/_art.asp?fn=f1112164</link>
    <topic>මිනිස් හදවත් ඒකාත්මික කරන සොඳුරු තෝතැන්න රංග ශාලාවයි</topic>
    <author>රුචිරා ප්‍රමෝදි ප්‍රනාන්දු ජනාධිපති මාධ්‍ය අංශය</author>
    <content>ත්‍රස්තවාදය පරදවා උදා වූ සන්සුන් යුගයක ශ්‍රී ලංකාව ලද සුන්දර නෙලුම් පොකුණ, අතීත ලෝක රංග ශාලා විකාශනයේ සහ එයින් ලෝකය ලද මහඟු දේ අතර කිනම් ස්ථානයක් හිමි කර ගන්නේ ද යන්න විමසා බැලිය යුතු කරුණකි. නමුදු එය අපට ලැබෙන්නේ සුදුසුම අවස්ථාවේදී ය යන්න සුපැහැදිලිය. මේ ඒ වෙනුවෙන් කෙරෙන විමසුමකි.මේ විශ්වයට බොහෝ කලාත්මක දෑ තිළිණ කළ ග්‍රීසිය එවක නූතන කලාවේ උල්පත ලෙස සැළකිණි. වසර 2500කට එපිට දී ලෝක ඉතිහාසය වෙනස් කිරීමට සමත් වූ රංග ශාලාවක් සමකාලීන දේශපාලන, ආගමික, සංස්කෘතික, නීතිය ආදී සමාජ සංස්ථා අතික්‍රමණය කරමින් එම සමාජ සංස්ථාවන්ගේ ගතානුගතික බව වෙනස් කරමින් නව සංකල්ප වලින් පිරවීය. තියටර් යන වචනය උත්පාද වූයේ ද එම සමාජ සංදර්භය තුළදීය. සම්ප්‍රදායික චින්තනය වෙනස් කර පුද්ගල පරිකල්පනය වර්ධනය කිරීමටත් මෙම පැරණි ග්‍රීක රංග ශාලා අත්‍යන්තයෙන් ම හේතු සාධක විය.ග්‍රීක සංස්කෘතියග්‍රීසිය ලෝක ඉතිහාසයේ අතිරමණීය කලාත්මක සිහිවටනයන් රැසක් රැගත් අද්විතීය දේශයක් ලෙස සනිටුහන් වී ඇත්තේ රංග ශාලා ඔස්සේ සමාජයට කාන්දු වූ අදහස් ද පාදක කරගනිමින් ගොඩ නැඟුණු නිර්මාණයන් නිසාය. සංගීතය, නාට්‍ය, කවිය, නර්තනය ආදී කාලාවේ සෑම ප්‍රාසාංගික අංශයක් ම නව අත්හදා බැලීම් ද සමග සමාජගත වූ එම යුගය ග්‍රීක සංස්කෘතියේ සුවිශේෂිත යුගයකි. එකළ නිර්මාණ රස විඳීම සඳහා රංග ශාලාවන් වල ගැවසීම පවා උසස් පුරවැසිභාවයේ ලක්ෂණයක් ලෙස සැළකිණි. සමාජය වරප්‍රසාදලත් පැලැන්තියකට මෙම රංග ශාලා මෙන් ම කලාවන් ද සීමා වූ නමුත් අනාගතයේ දී ලෝකය වෙනස් කරන සංකල්ප හා මතවාද එතුළින් බිහිවීම ප්‍රතිජානාත්මක ලකුණක් ලෙස දැක්විය හැකිය.විශේෂයෙන් ම දේශපාලන සංකල්ප රැසක් සමාජගත වූ මේ යුගයේ ග්‍රීක නාට්‍ය කලාව ද ඒ හා සමගාමීව වර්ධනය වූ අතර දේශපාලන මතිමතාන්තර වලින් නාට්‍ය කලාව පෝෂණය වූවා සේම නාට්‍යවල ද තේමා බවට පත් වූයේ ද දේශපාලනය විමසුමට බඳුන් කරන්නා වූ තේමාවන්ය. මෙම කාල වකවානුවේ ග්‍රීක රංග ශාලාවන්ගේ නිර්මාණ මෙන්ම සමකාලීන රෝම නාට්‍ය නිර්මාණ ද ඛේදාන්තයන්ගෙන් ඇරඹි අතර එම ඛේදාන්තයන්ගේ යටින් දිවෙන හරය වූයේ එවක සමාජය පෙළූ දේශපාලන බලවේගයන්ගේ යථා ස්වරූපයයි. ක්‍රි. පූ. 524 – 456 දක්වා ඛේදාන්ත නාට්‍ය කලාවේ පුරෝගාමීන් වූයේ ඓස්කියුලස්, සොෆොකල්ස් සහ යුරිපීඩිස්ය.ශෝක රසයවාද්‍ය වෘන්දයේ සුමිහිරි නාදය අසමින් එවක සශ්‍රීක වූත්, ආඞ්‍ය වූත්, ග්‍රීකයෝ සහ රෝමන් වැසියෝ, රඟ දැක් වූ ශෝකාන්තයක් නරඹමින් විදි ශෝක රසය තමන් පෙළූ අනාගතයේ දී තමන් යටපත් කර දමන දේශපාලන බලවේගයන්ගේ හා සමාජයීය බලවේගයන් ම බව ඔවුන් අවබෝධ කරගත්තේ දැයි කිසිවකුදු නොදනිති. කෙසේ වුව ද රංග ශාලා මුල් කර ගනිමින් ග්‍රීසියේ මැවුණේ අති සුන්දර වටපිටාවක් බැව් නම් අතිශයෝක්තියක් නොවේ. මුල්ම ග්‍රීක නාට්‍ය (ක්‍රි. පූ. 524/25 – 456/55) කාලයේ දී ඓස්කියුලස් අතින් පර්සියන්ස් නමින් බිහි වන්නේ එබැවිනි. ඇතන්ස් වසන්ත උත්සව සමයේ මේ රංග ශාලාවලින් මැවුණේ අපූර්වතම මනස්කාන්ත දසුන්ය. වික්‍රමාන්විත මිත්‍යා කතාවන්ගෙන් හැඩ වුණු ශෝකාන්තයන් මිහිරි සංගීතය ද උදා වූ වසන්තය ද මනා ලෙස පෑහෙන්නක් විය. මෙම කාලයේ දී රඟ දැක්වුණු නාට්‍ය සමාජයේ අදහස් සන්නිවේදනයේ අති බලවත් මාධ්‍ය විය. සංහිදියාවෙන් යුක්ත සමාජයක් කලාවට තෝතැන්නක් බව එයින් පැහැදිලි වේ. එමෙන් ම රංග ශාලාවෙන් විසරණය වූ අදහස් ආකල්ප පසුකාලීන ශ්‍රේෂ්ඨ ග්‍රීක කලා නිර්මාණයන්ට ද තේමා සපයන්නක් වූ බව ද පෙනේ.සුඛාන්ත නාට්‍යසමාජය සංකීර්ණවත්ම ලිංගික සූරා කෑම මෙන් ම ශාරීරික හිංසනය ද මෙම ග්‍රීක සමාජයට ඇතුළු වූ අතර පස් වන සියවස පමණ වන විට රංග ශාලාවලින් එළි දැක් වූ නිර්මාණ වල හැඩය ඒ ඔස්සේ වෙනස් විය. ග්‍රීක සමාජය පෙළූ සමාජ බලවේගයන් සියුම් ලෙස පරිහාසයට ලක් කළ මෙම නිර්මාණ එළි දැක්වීමේ දී ද නාට්‍ය කරුවාට තිබුණේ අසීමිත නිදහසකි. සැබැවින්ම තමා පීඩනයට පත් කරන පීඩන උපකරණ හඳුනා නොගත් ග්‍රීක සමාජයේ අන්ධභාවයට ආලෝකය දුන්නේ මෙම ප්‍රහසන නාට්‍ය කලාවයි. ක්‍රි. පූ. 446 – 386 වල ජීවත් වූ අරිස්ටොෆානිස් මෙම සුඛාන්ත නාට්‍ය කලාවේ මූලාරම්භකයා විය. මෙම යුගයේ සමාජය වෙනස් කිරීමේ තෝතැන්නක් ලෙස රංග ශාලාව හැඳින්විණ. පවුල් ජීවිතයේ ගැටලු, සමාජ ආතතීන්, ප්‍රේමයේ විජයග්‍රහණ, ආදි විවිධ අන්තර්ගතමය ඉසව් ස්පර්ශ කළ තේමාවන්ගෙන් යුක්ත නාට්‍යයන් රංග ශාලාවල රඟ දැක්වුණු අතර රංග ශාලාව පොදු ජන ජීවිතයට ඉතා සමීප විය. රංග ශාලාවල සජීවි නාට්‍යමය අත්දැකීම්, දේශපාලන දිශානතියේ විපර්යාසයකට මූල බීජ විය. එයින් සමාජ සංස්ථාවන්ගේ පමණකුදු නොව පුද්ගල මිනෝභාවයන්ගේ ද පුළුල් වීමක් ඇති විය.නාට්‍ය ශාලාව පුරවැසියන්ගේ නෙත සිත පිනවන විනෝදස්ථානයක් පමණක් නොව ප්‍රඥාව සොයා යන, ඔවුන් පොළොඹවාලන, බුද්ධිය ඔප මටටම් කළ ප්‍රබල සමාජ ඒකකයක් විය. වෙසෙසින් ම රඟහල කලාවන්ගේ නව අත්හදා බැලීම්වලට මෙන් ම සමාජ ආතතිය මුදා හැරීමේ මඟක් ද වූ නිසා විනෝදාස්වාදය සපයන ස්ථානයක් පමණක් නොවුණි. කාර්මික විප්ලව සමය රංග ශාලාවන්ගේ ආකෘතිය මෙන් ම ප්‍රේක්ෂකාගාරය ද වෙනස් කළ අතර නගර කරා ජනතාව සංක්‍රමණය වීම නිසා පුද්ගල සිතුම් පැතුම් ද වෙනස් විය. සමාජයේ උසස් තලයකට පමණක් සීමා වූ රංග ශාලාව පොදු ජනසමාජයේ විනෝදාස්වාදයේ අංගයක් බවට පසුකාලීනව පත් වූ අතර සංගීත ශාලා, මත් පැන්, ආහාර වැනි භෞතික පහසුකම් වලින් ද පර්පූර්ණ විය. බයිස්කෝප් සිනමාවේ ආගමනය රංග ශාලා සංස්කෘතිය නවමු මගකට යොමු කළ අතර ගෘහ නිර්මාණ ශිල්පීයමය වශයෙන් ද විවිධ වෙනස්කම් හඳුනාගත හැකි වේ. සිනමාවේ වූ නව රැඩිකල්වාදී දෘෂ්ටි කෝණය රාජ්‍ය තුළට කාන්දු කරවීමට රංග ශාලා සමත් විය.සමාජ ශාලා ආකෘතියපළමු ලෝක යුද්ධයෙන් පසුව ගෝලීය හැඩය ඉදුරා වෙනස් වූ අතර රංග ශාලා ක්‍රමයට සමාජ ශාලා ආකෘතියක් එක් වූ ආකාරය නිරීක්ෂණය කළ හැකිය. නමුත් එය නූතන අවර ගනයේ සමාජ ශාලා ගණයට නොවැටෙන අතර එය විවිධ ක්ෂේත්‍රවල විශේෂඥයින්ට සිය මතවාද හුවමාරු කර ගැනීමටත්, විදේශීය ලේඛකයින්ට සිය නිර්මාණ එළි දැක්වීමටත් මනා තෝතැන්නක් විය.වැඩ කරන පංතිය පෙරට ආ බලවත් වූ සමාජ ක්‍රමයක් පිළිබඳ අවධානය යොමුවූ යුග පෙරළියක් 20 වන සියවසේ අග භාගයේ දී සිදු විය. කම්කරු පක්ෂ ලොව පුරා බිහි වූ අතර වැඩ කරන පංතියේ අධ්‍යාපනික මට්ටම සහ දැනුවත් භාවය ඉහළ නැංවීම සඳහා රංග ශාලා යොදා ගැනිණි. දෙවන ලෝක සංග්‍රාමය අතරතුර කාලයේ ඇති වූ සමාජ අසහනකාරී වටපිටාව තුළ වැඩ කරන ජනතාවගේ ර¼හහල් ව්‍යාපාරයේ නැඟීම ඇති විය. ජනතාව දැනුවත් කරන, අධ්‍යාපනය ලබා දෙන ආයතන බවට රංග ශාලා පත් වූ අතර සුවිසල් සමාජ වෙනසකට මෙම රංග ශාලා හේතු විය.1936 දී ලන්ඩනයේ උදඪබර ඊඩපඥචබපඥ ඒ අනුව බිහි වූ අතර සමකාලීන දේශපාලන හා සමාජ සංසිද්ධීන් වැඩ කරන ජනතාවගෙන් යුත් ප්‍රේක්ෂකාගාරයට සරලව පහදා දීමට එය ඉවහල් විය. එය වඩා ඔවුන් සමීප වූයේ ඉලක්කගත කණ්ඩායම් ද ඔවුන්ම වන බැවිනි. විරැකියාව, දුක්විඳීම, බඩගින්න, ආතතිය, නාසිවාදය මෙම නිර්මාණ වල වස්තු බීජය විය.මේ ගමන් මගේ අඥනඥපබධපර ඊඩඥචබපඥ සංධිස්ථානයකි. සුපිරි මධ්‍යම පාංතික සමාජ ශාලා ගම් දොරට ද පැමිණි අතර ස්වදේශීය කලාකරුවන් දිරි ගැන්වීම ඒ ඔස්සේ සිදු විය.දෙවන ලෝක සංග්‍රාමයෙන් පසුව මනෝ විද්‍යාත්මක අර්ථයෙන් රංග ශාලා භාවිතා වීම පැසසුම් කටයුතුය. එවක යුද්ධයෙන් පීඩිත වූ සිවිල් ජනතාවට මෙන් ම යුද්ධය නිසා අසහනයට පත් වූ යුද හමුදා සාමාජිකයින්ට ද එවක රංග ශාලා වලින් කලා රසාස්වාදය සැපයිණ. ඛ්ධභදජඪත ධප බඩඥ ඡ්දජධභපචඨඥථඥදබ ධට ර්භඵඪජ චදඤ බඩඥ ඒපබඵ වැනි සංගම් බිහි වූයේ ද එහි ප්‍රතිඵලයක් ලෙසිනි.යුදමය කාල වකවානුවක් තුළ ඇතිවන සමාජ ආතතිය මෙන් ම යුද්ධයෙන් පසුව සමාජයක ඇති විය හැකි සමාජ ප්‍රතිමාණයෙන්ගේ බිඳ වැටීම නැවත නඟාසිටුවීමත් රංග ශාලා හරහා ඉටු වීම සුවිශේෂිතය. විශේෂයෙන් ම පශ්චාත් යුදමය වකවානුවක සිදු වන සමාජ පරිහානිය මෙන් ම මානසික බිඳ වැටීම් ද සමනය කරමින් සමාජය නිවැරැදි දිශානතියකට යොමු කිරීමට එවක රංග ශාලාව ප්‍රධාන භූමිකාවක් රඟ දැක්විය.රූපවාහිනි ආගමනයරූපවාහිනිය සමාජය ආක්‍රමණය කිරීම රංග ශාලාවේ අවගමනය සටහන් කරන්නක් විය. නූතනත්වය සමාජය වෙලා ගත් අතර ඉපැරණි රංග ශාලා දිස් වූයේ මහල්ලෙකු ලෙසිනි. නමුත් නවීන තාක්ෂණය ද මිශ්‍ර කරමින් රංග ශාලා නවීකරණය වූයේ බොහෝ දෙනෙකු රංග ශාලා හැර ගිය ද ඒ වටා රොක් වුණු යම් ග්‍රාහක පිරිසක් එය අත් නොහළ බැවිනි. රසාස්වාදනය දෙස අපූර්වතම ආකාරයකට බැලූ, ප්‍රේක්ෂක පිරිසක් ප්‍රේක්ෂකාගාරයේ තවමත් රැඳී සිටිති. රූපවාහිනියෙන් සිනමාවෙන් සංතෘප්තියට පත් නොවන ඔවුහු සජීවි සංගීතයෙන් ඔපෙරාවක, සංධ්නියක මාධුර්යයයෙන්, බැලේ නාට්‍යක ලාලිත්‍යයෙන් සිය මනදොල පුරවා ගනිති. මිලානෝහි ඹ්ච ඉජචතච බුවර්නෝස් අයර්ස්හි ඊජචබපධ ඛ්චතධද බාසිලෝනාවේ ඊඩඥ ඹ්ඪජඥධ ලන්ඩනයේ ඛ්ධමඥදබ ට්චපඤඥද වැනීසියේ ඊඥධබපධ තච ජ්ඥදඪජඥ මැඩ්‍්‍රඩ් හි ඊඥචබපධ අඥචත වියානාවේ එඪඥදඥප ඉබචචබඵධනඥප මොස්කව් හි ඕධතඵඩධඪ ඊඩඥචබපඥ සිඩ්නි හි ඊඩඥ ඉරඤදර ර්‍ණනඥපච ඩ්ධභඵඥ වැනි ලොව යෝධ රංග ශාලා නොමද ප්‍රේක්ෂක පහස ලබමින් සිය අතීත ශ්‍රී විභූතිය ද රැක ගනිමින් නූතන අංගෝපාංග ද සහිතව විරාජමාන වන්නේ එබැවිනි.අතීත සෞභාග්‍යමත් යුග වල ලොව වංශවත් ධනවත් පැලැන්තියේ සමාජ තත්ත්වය හුවා දක්වන සමාජ අංගයක් වුව ද රංග ශාලාව මේ දක්වා සමස්ත සමාජයේ ම වෙනස්කම් රැසකට තුඩු දී තිබේ. මෙම වෙනස්කම් විටෙක සමාජය උඩුයටිකුªරු කිරීමට සමත් විය. රංග ශාලාව වනාහී හුදෙක් බොහෝ පිරිසක් අසුන් ගෙන නාට්‍යක්, ඔපෙරාවක් රස විඳින තැනක් පමණක් නොවේ. සමාජයක සමාජ ආර්ථික,, දේශපාලන හා සංස්කෘතික දිශානතිය වෙනස් කළ හැකි බලවේගයකි. මිනිස් හදවත් ඒකාත්මික කරන සහෘදභාවයෙන් පුරවන සොඳුරු අවකාශයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=n1112171</link>
    <topic>යුදමය මෙහෙයුම වෘත්තීය මට්ටමක</topic>
    <author>ස්වර්ණා විජේකෝන්, චමීර ඇල්ලදෙණිය හා සුභාෂිනි සේනානායක</author>
    <content>ත්‍රස්තවාදය අවසන් කිරීමේ අවසන් අදියරේදී සිවිල් ජනතාවගේ ජීවිතාරක්ෂාව තහවුරු කරමින් යුදමය මෙහෙයුම් ක්‍රියාත්මක කිරීමට අදාළව ප්‍රතිපත්ති සම්පාදනය වූ බවත් සිවිල් ජනතාව ඉලක්ක කර ගනිමින් කිසිදු විටෙක ප්‍රහාර එල්ල වීම සිදු නොවූ බවත් උගත් පාඩම් හා ප්‍රතිසන්ධානය පිළිබඳ වූ ජනාධිපති කොමිෂන් සභා වාර්තාවේ ප්‍රධාන නිරීක්ෂණ හා නිර්දේශ මගින් අවධාරණය කරයි.යුදමය මෙහෙයුම වෘත්තීමය ලෙස සිදුකර ඇති බවත් සාමාන්‍ය ජනතාව ආරක්ෂා කිරීමට ඉහළම ප්‍රමුඛත්වය ලබාදී ඇති බවත් එල්.ටී.ටී.ඊ. ග්‍රහණයට නතුව පැවැති ප්‍රදේශ මුදා ගැනීමට යොදාගත් හමුදාමය උපාය මාර්ග ද ප්‍රවේශම්කාරී ලෙස ක්‍රියාවට නංවා ඇති බවත් පාර්ලිමේන්තුවට ඊයේ ඉදිරිපත් කෙරුණ එම කොමිෂන් සභා වාර්තාව පෙන්වා දෙයි.සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා එය පාර්ලිමේන්තුවට ඉදිරිපත් කෙළේය. එමෙන්ම ගැටුමේ අවසාන වකවානුවේදී මෙහෙයුම් ක්‍රියාත්මක කිරීම සඳහා ඉදිරියට යාම ආරක්ෂක අංශ විසින් සිතා මතාම හෙමින් සිදුකර ඇති අතර සිවිල් ජීවිත හානි වැළැක්වීම සහ අවම කිරීමේ අපේක්ෂාවෙන් මෙම උපාය මාර්ග ගෙන ඇති බවද එම කොමිෂන් සභා වාර්තාව පවසයි.වෙඩි හුවමාරුවලදී සාමාන්‍ය ජන ජීවිතවලට හානි සිදුවූ බව සත්‍යයක් වුවද ඉදිරිපත් වූ කරුණු හා සිද්ධීන් සලකා බැලීමේදී ආරක්ෂක හමුදා සිතා මතා යුද මුක්ත කලාපයේ සිවිල් වැසියන් ඉලක්ක කර නොගත් බවද කොමිසම නිගමනය කරයි.එමෙන්ම මතභේදයට ලක් වු කරුණක් වු චැනල් ෆෝ වීඩියෝ දර්ශනද කොමිසමේ විමර්ශනයට ලක්ව ඇති අතර එම වීඩියෝ දර්ශනවල අන්තර්ගතය. සත්‍යතාව හා විශ්වාසනීයත්වය පිළිබඳව සැළකිය යුතු සැක ඇති කරන තාක්ෂණික හා වෝහාරික ගැටලු තිබෙන බවද කොමිෂන් සභාව සිය නිර්දේශ ඔස්සේ සඳහන් කරයි. එම වීඩියෝ දර්ශන සම්බන්ධයෙන් පවතින සැක කටයුතු ස්වභාවය නිරවුල් කර ගැනීම සඳහා ස්වාධීන විමර්ශනයක් පැවැත්විය යුතු බවටද කොමිෂන් සභාව නිර්දේශ කරයි. යම් යම් නිශ්චිත සිද්ධීන් සඳහන් කරමින් ඒවා සිදුවීමට තුඩුදුන් තත්ත්වයන් කෙබඳු දැයි සොයා බැලීම, පරීක්ෂා කිරීම සුදුසු බවද කොමිෂන් සභාව සඳහන් කරයි.2009 වසරේ මුල්භාගය තෙක් එල්.ටී.ටී.ඊ. පාලනය පැවැති ප්‍රදේශවල සිවිල් ජනතාවට සාධාරණ හා ප්‍රමාණවත් ආහාර සැපයුමක් සිදුකර ඇති අතර සරණාගතයන්ගේ පෝෂණය සඳහා ප්‍රමාණවත් යැයි පිළිගත් ජාත්‍යන්තර මට්ටමට එය සිදුකර ඇති බවත් කොමිෂන් සභා වාර්තාව පවසයි.එල්.ටී.ටී.ඊ. සංවිධානය විසින් සිදුකරන ලද බරපතළ මානව හිමිකම් උල්ලංඝනය කිරීම් පිළිබඳව කොමිෂන් සභාවේ අවධානය යොමු වී තිබේ. එල්.ටී.ටී.ඊ. සංවිධානයට එරෙහිව පැහැර ගැනීම් සහ අතුරුදන්වීම් පිළිබඳ චෝදනා රැසක්ද කොමිසමේ අවධානයට යොමුවී ඇත. පුළුල් හා දිගුකාලීන ප්‍රතිසන්ධාන ක්‍රියාදාමයට බරපතළ බාධකයක වු අතුරුදන් වු පුද්ගලයන් පිළිබඳ ගැටලුව හදිසි කාරණයක් සේ සළකා විසඳීමට පුළුල් ප්‍රවේශයක් ඇති කළ යුතු බවද තවත් නිර්දේශයකි.එමෙන්ම චැනල් ෆෝ වීඩියෝ පටය සම්බන්ධයෙන් කොමිසම වැඩි අවධානයක් යොමුකර ඇත. චැනල් ෆෝ වීඩියෝ පටය පිළිබඳ සවිස්තර තොරතුරු ලබාදෙන ලෙස විකාශනය කරන ලද නාලිකාවලින් කොමිසම කරන ලද ඉල්ලීමට ධනාත්මක ප්‍රතිචාර දක්වා නොමැති බවද කොමිෂන් සභා වාර්තාව පවසයි.ශ්‍රී ලංකාවේ භෞමික අඛණ්ඩතාව සහ විශේෂයෙන්ම සටන්බිමේදී අමානුෂික උපක්‍රම භාවිත කළ ත්‍රස්තවාදී කණ්ඩායමකට එරෙහිව පියවර ගැනීම සහ යුද රාජකාරියේදී මරණයට පත් දහස් සංඛ්‍යාත යුද භටයින්ගේ ගෞරවය හා කීර්ති නාමය රැක ගැනීමද රජයේ වගකීමක් බව කොමිෂන් සභා නිර්දේශ ඔස්සේ පවසයි.එමෙන්ම චැනල් ෆෝ වීඩියෝ පටය ව්‍යාජ ලෙස නිර්මාණය කර ඇත්නම් එහි සත්‍ය තහවුරු කිරීම වඩාත් හදිසි සහ බරපතළ කාර්යයක් බවද එම නිර්දේශ ඔස්සේ සඳහන් කරයි. මෙවැනි නිර්දේශ 285 කින් සමන්විත උගත් පාඩම් හා ප්‍රතිසන්ධානය පිළිබඳ වූ ජනාධිපති කොමිෂන් සභා වාර්තාවේ ප්‍රධාන නිරීක්ෂණ හා නිර්දේශ පිළිබඳ වාර්තාවෙහි වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=n1112172</link>
    <topic>සිරකරුවන් නිදහස් කරගන්නපෙත්සන්වලට අස්සන් ගැනීමඅධිකරණයට අවමානයක්</topic>
    <author>බණ්ඩාර පිලවල</author>
    <content>සිරගත වී සිටින සිරකරුවන් නිදහස් කරන්න කියා පෙත්සන්වලට අස්සන් තැබීම අධිකරණයට සිදුකරන අවමානයක් බව සියම් මහා නිකායේ අස්ගිරි විහාර පාර්ශ්වයේ අනුනායක ගලගම ශ්‍රී අත්ථදස්සී අනුනාහිමියෝ පැවැසූහ.දැනට සිරගතවී සිටින හිටපු යුද හමුදාපති සරත් ෆොන්සේකා මහතා නිදහස් කැරගැනීම සඳහා අදාළ පෙත්සම් පත්‍රය සම්බන්ධව මහනුවර අස්ගිරි මල්වතු උභය මහා විහාරයන්හි මහානායක මාහිමිවරු දැනුවත් කිරීම සඳහා 16 (ඊයේ) පෙරවරුවේ එක්සත් ජාතික පක්ෂයේ නියෝජිතයන් පිරිසක් එහි ගිය අවස්ථාවේදී වැඩිදුරටත් කරුණු දැක්වු අනුනායක ගලගම අත්තදස්සී නාහිමියෝ මෙසේද කීහ.මෙවැනි ක්‍රියාවන් තුළින් හැඟී යන්නේ අධිකරණයට ඇඟිලි ගැසීමක්. අධිකරණය ගන්නා යම් තීන්දු තීරණ පිළිබඳව කරුණු පැහැදිලි කිරීම දුෂ්කර කාර්යයක් බවද උන්වහන්සේ කීහ. සියම් මහා නිකායේ මල්වතු විහාර පාර්ශ්වයේ මහානායක අතිපූජ්‍ය තිබ්බටුවාවේ සුමංගල මහානායක මාහිමියෝ මෙසේ පැවැසූහ.නීතිය කාටත් පොදු විය යුතුයි. මෙවැනි පෙත්සම් පිළිබඳ අස්සන් තැබීම සුදුසු ක්‍රියාවක් නොවන බවද පැවසුහ. මේ අවස්ථාවට එක්සත් ජාතික පක්ෂයේ මහලේකම් තිස්ස අත්තනායක, පාර්ලිමේන්තු මන්ත්‍රීවරුන් වන ජයලත් ජයවර්ධන, රවි කරුණානායක, ලක්ෂ්මන් කිරිඇල්ල ඇතුළු පළාත් සභා නගර සභා, මන්ත්‍රීවරු රැසක්ම සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=n1112173</link>
    <topic>උසස්පෙළ ප්‍රතිඵල සඳුදා</topic>
    <author/>
    <content>අධ්‍යයන පොදු සහතික පත්‍ර උසස් පෙළ විභාගයේ ප්‍රතිඵල ලබන සඳුදා (19) නිකුත් කිරීමට පියවර ගෙන ඇති බව උසස් අධ්‍යාපන ඇමැති එස්.බී. දිසානායක මහතා පාර්ලිමේන්තුවේදී ඊයේ (16) ප්‍රකාශ කෙළේය.අධ්‍යයන පොදු සහතික පත්‍ර උසස් පෙළ විභාගයේ නව හා පැරණි යන නිර්දේශ දෙකටම පොදුවන ඉසෙඩ් ලකුණක් (Z Score)සංඛ්‍යාත විශේෂඥයන් සකස් කර තිබෙන බවත් ඒ අනුව විභාග ප්‍රතිඵල ලබන සඳුදා (19) නිකුත් කිරීමට හැකිවනු ඇති බවත් ඇමැතිවරයා සඳහන් කෙළේය. අමාත්‍යවරයා මේ බව සඳහන් කෙළේ රත්නපුර දිස්ත්‍රික් මන්ත්‍රී රංජිත් ඩී. සොයිසා මහතා අසන ලද වාචික ප්‍රශ්නයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=n1112174</link>
    <topic>කොළඹ වරායේ දකුණ බහලුම් පර්යන්තයේ ඉදිකිරීම් ජනපති අතින් ඇරැඹේ</topic>
    <author>ධනුෂ්ක ගොඩකුඹුර</author>
    <content>දැවැන්ත සංවර්ධනයක් කරා රට රැගෙන යන ගමනේ තවත් යෝධ පියවරක් තබමින් කොළඹ දකුණ වරායේ ප්‍රථම බහාලු මෙහෙයුම් පර්යන්තයේ ඉදිකිරීම් කටයුතු ජනාධිපති මහින්ද රාජපක්ෂ මහතාගේ අතින් ඊයේ (16) ඇරැඹිණ.කොළඹ දකුණ වරායේ ඉදිකිරීම් ඇරැඹීම සඳහා ජනාධිපතිවරයා උදෑසන 10. 10 ට උත්සව භූමියට පැමිණියේය. ශ්‍රී ලංකාවේ චීන තානාපති යැං යූ පිං මහත්මියගේ සහභාගීත්වයෙන් සමරු ඵලකය ජනාධිපතිතුමාගේ අතින් නිරාවරණය කෙරිණ.මහා සංඝරත්නයේ ආශිර්වාද සෙත් පිරිත් සජ්ඣායනා මැද ජනාධිපතිතුමා කොළඹ ජාත්‍යන්තර බහලු පර්යන්ත සමාගමේ ධජය ඔසවා ඉදිකිරීම් ඇරැඹීමේ සංඥාව නිකුත් කිරීමෙන් පසු දියකඩනයෙන් මෙපිට නවතා තිබූ යෝධ නෞකාව සිය මෙහෙයුම් කටයුතු ආරම්භ කළේය. වරාය පර්යන්තය ඉදිකිරීම ඇරැඹීමෙන් අනතුරුව ජනාධිපතිවරයා සමරු පොතේ අස්සන් තැබුවේය.කොළඹ දකුණ වරායේ දකුණු පර්යන්තය මේ යටතේ ප්‍රථමයෙන් ඉදිකෙරෙන අතර ඒ සඳහා වැය කෙරෙන මුදල අමරිකානු ඩොලර් මිලියන 500 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=n11121711</link>
    <topic>දෙවැනි යුධාධිකරණ තීන්දුවඅභියාචනාධිකරණය තහවුරු කරයි</topic>
    <author>නෙල්කා මැදගෙදර</author>
    <content>හයිකෝප් ගනුදෙනුව සම්බන්ධයෙන් සරත් ෆොන්සේකා මහතා වරදකරු කොට දෙවැනි යුධාධිකරණය මඟින් නියම කළ මාස 30ක බරපතළ වැඩ සහිත සිරදඬුවම තවදුරටත් තහවුරු කළ අභියාචනාධිකරණය එම තීන්දුවට එරෙහිව ඉදිරිපත් කළ අභියාචන පෙත්සම විභාගයට නොගෙනම ඊයේ (16) ඉවත දැමීය. ෆොන්සේකා මහතා දැනටමත් සිරදඬුවම් විඳිමින් සිටින නිසා ත්‍රිපුද්ගල විනිසුරු මඩුල්ලෙහි ඒකමතික තීරණය මත ගාස්තු රහිතව එම පෙත්සම නිෂ්ප්‍රභ කරන බව අභියාචනාධිකරණය ප්‍රකාශ කළේය.දෙවැනි යුධාධිකරණයෙහි සාමාජිකයන් පක්ෂග්‍රාහී බවට චෝදනා කළ නමුත් එය ඔප්පු කිරීමට නොහැකිවීමත්, පෙත්සම මඟින් එල්ල කරන චෝදනා තහවුරු කිරීමට ප්‍රමාණවත් ලියකියවිලි ඉදිරිපත් නොකිරීමත් කරුණු මත මේ පෙත්සම නිෂ්ප්‍රභ කරන බව අභියාචනාධිකරණ තීන්දුවෙහි දැක්වේ. නඩුවක් සම්බන්ධයෙන් තීරණ ගැනීම සඳහා ප්‍රමාණවත් සාක්කි සහ විනිසුරුවරුන් වෙත ලියකියවිලි ඉදිරිපත් කළ යුතුය. එහෙත් එම අවශ්‍යතාව මෙහිදී සම්පූර්ණ කර නැත.පෙත්සම මඟින් එල්ල කරන චෝදනා තහවුරු කිරීමට ෆොන්සේකා මහතා අසමත් වී ඇත. එය වැදගත් නීතිමය කාරණා සම්බන්ධයෙන් නව අර්ථකථන සැපයීමට අධිකරණයට හිමිවීමට තිබූ හොද අවස්ථා අහිමි කිරීමක් බව අභියාචනාධිකරණ විනිසුරු මඩුල්ල සඳහන් කළේය.ෆොන්සේකා මහතා ගොනු කළ මේ පෙත්සම කැඳවන ලද්දේ එරික් බස්නායක, ඒ. ඩබ්ලිව්. එම්. සලාම්, උපාලි අබේරත්න අභියාචනාධිකරණ විනිසුරු මඩුල්ල හමුවෙයි.පිටු 28කින් සමන්විත නඩු තීන්දුව විනිසුරු මඩුල්ලෙහි සභාපති විනිසුරු එරික් බස්නායක මහතා විනිසුරු උපාලි අබේරත්න මහතාගේ එකඟත්වය ඇතිව විවෘත අධිකරණය හමුවෙහි කියැවීය. පිටු දෙකකින් යුත් ;වනම තීන්දුවක් විනිසුරු ඒ.ඩබ්ලිව්.එම්. සලාම් මහතා විසින් කියවන ලදී.මේ පෙත්සම මඟින් දෙවැනි යුධාධිකරණයෙහි තීන්දුවට එරෙහිව ඉදිරිපත් කළ කාරණා සම්බන්ධයෙන් නීතිපති විරෝධතා මතු කරද්දී එයට එරෙහිව කරුණු ඉදිරිපත් කිරීමට අපොහොසත්ව ඇත.එසේම ටෙන්ඩරය පිරිනමන ලද්දේ සිය බෑනාට අයිති ‘බ්‍රිටිෂ් බ්‍රෝනියෝ” සමාගමට බවත්, එහි අයිතියක් සිය බෑනාට ඇති බවත් ෆොන්සේකා මහතා නොදන්නා බවට පිළිගත නොහැකිය. යුධාධිකරණය මඟින් එල්ල කරන ලද චෝදනා වැරැදි බවට හෝ එහි ක්‍රියාකාරිත්වය විනිවිදභාවයෙන් තොර බවට චෝදනා කළත් එය තහවුරු කිරීමට ප්‍රමාණවත් ලියවිලි හෝ සාධක ඉදිරිපත් කර නැත.මෙවැනි අඩු ලුහුඩුතා සහිත තත්ත්වයන් සහිතව අධිකරණයට ඉදිරිපත් වූ නඩු සම්බන්ධයෙන් මීට පෙර දී ඇති තීන්දු කිහිපයක් සිය තීන්දුවෙහි දක්වන අභියාචනාධිකරණ විනිසුරු මඩුල්ල එබඳු සෑම අවස්ථාවකදීම එම පෙත්සම් නිෂ්ප්‍රභ කර ඇති බව දක්වා තිබේ. එබැවින් කරුණු තහවුරු කිරීමට ප්‍රමාණවත් සාක්කි ඉදිරිපත් කර නැති මේ පෙත්සම ද නිෂ්ප්‍රභ කරන බව තීන්දුවෙහි සඳහන් වේ.ෆොන්සේකා මහතා ඉදිරිපත් කළ පෙත්සමෙහි සඳහන් වගන්ති 70ක් අතුරින් වගන්ති 27ක් මඟින්ම චෝදනා කර ඇත්තේ යුධාධිකරණ විනිසුරුවරුන් සහ එහි විනිසුරු නීතිඥවරයා පක්ෂග්‍රාහී වී ඇති බවය. එය සමස්ත පෙත්සමෙන් සියයට හතළිහක් පමණ වේ. එහෙත් එම පක්ෂග්‍රාහී බවට ඇති චෝදනා තහවුරු කිරීමට පෙත්සම්කරු අසමත්ව තිබේ. පෙත්සම සම්බන්ධ ලිඛිත දේශන ඉදිරිපත් වන අවස්ථාව වන විට එම චෝදනාව ඔප්පු කිරීමෙන් මුළුමනින්ම බැහැරවී ඇතැයි ඒ.ඩබ්ලිව්. ඒ සලාම් මහතා සිය තීන්දුවෙහි සඳහන් කර ඇත.හයිකෝප් ගනු දෙනුවේදී වංචා සිදු කළ බවට එල්ල වූ චෝදනාවලට ෆොන්සේකා මහතා වරදකරු බවට දෙවැනි යුද්ධාධිකරණය තීරණය කළේය. ඒ වෙනුවෙන් මාස 30ක බරපතළ වැඩසහිත සිර දඬුවමක් නියම කරන ලදී.එම යුද්ධාධිකරණ විනිසුරු මඩුල්ල තමන් යුදහමුදාපතිවරයාව සිටියදී දඞුවම් ලබා දුන් සහ අමනාපව සිටින තිදෙනකුගෙන් සමන්විත වීම නිසා එම තීන්දුව පිළිගත නොහැකි බව මේ රිට් පෙත්සම ගොනු කරමින් ෆොන්සේකා මහතා කියා සිටියේය.එසේම එම යුධාධිකරණ තීන්දුව විනිවිදභාවයෙන් තොර බවට ඔහු පෙත්සම මඟින් පැමිණිලි කර සිටියේය.එබැවින් එම තීන්දුව බලරහිත කරන රිට් ආඥාවක් නිකුත් කරන්නැයි ඔහු සිය පෙත්සම මගින් අභියාචනාධිකරණයෙන් ඉල්ලා සිටියේය.ජනාධිපති නීතිඥ රොමේෂ් ද සිල්වා සහ සුගත් කල්දේරා එරාජ් ද සිල්වා, චානක කුරේ වසන්ත බටගොඩ නීතිඥවරු පෙත්සම්කාර ෆොන්සේකා මහතා වෙනුවෙන් පෙනී සිටියහ.බිම්බා තිලකරත්න සහ බුවනෙක අලුවිහාරේ නියෝජ්‍ය සොලිසිටර් ජෙනරාල්වරු නීතිපති වෙනුවෙන් පෙනී සිටියහ.ජනාධිපති නීතිඥ එස්.එල්. ගුණසේකර, සහ නීතිඥ සංජීව ජයවර්ධන යුධාධිකරණ විනිසුරුවරුන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=n11121712</link>
    <topic>2012 වසරේ දීශ්‍රී ලාංකිකයෝ 10,000කටකොරියාවේ රැකියා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිනී සේනානායක</author>
    <content>2012 වසරේ දි ශ්‍රී ලාංකික ශ්‍රමිකයන් දස දහසකට පමණ කොරියාවේ රැකියා අවස්ථා හිමිව තිබෙන බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පාර්ලිමේන්තුවේදී ඊයේ (16) ප්‍රකාශ කළේය. මේ වසරේ කොරියාවේ විදේශ රැකියා 5000 ක් ශ්‍රී ලංකාවට හිමිවූ බවත්, කොරියාවේ මානව සම්පත් සංවර්ධන ආයතනය සමඟ කළ සාකච්ඡාවේදී ලබන වසරට කොරියාවේ රැකියා අවස්ථා දස දහසක් පමණ ලබාගත හැකිවූ බවත් ඇමැතිවරයා කීවේය.ඒ අනුව ලබන වසරේ සිට කොරියාවේ සේවය කරන ශ්‍රී ලාංකික ශ්‍රමිකයන්ගේ වැටුපද සියයට 6.1 කින් වැඩි කිරීමට කොරියානු රජය පියවරගෙන ඇතැයිද ඩිලාන් පෙරේරා මහතා කීවේය.මේ වනවිට කොරියාවේ රැකියාවලට යාම සඳහා මෙරටදී පැවැත්වූ විභාගවලින් 9998 දෙනෙකු සමත්ව සිටින බවත් විදේශ රැකියා ප්‍රවර්ධන ඇමැතිවරයා අනාවරණය කළේය.පත්කළ මන්ත්‍රී අනුර කුමාර දිසානායක මහතා පාර්ලිමේන්තුවේදී කළ විශේෂ ප්‍රකාශයකට පිළිතුරු දෙමින් ඩිලාන් පෙරේරා මහතා එසේ ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=n1112175</link>
    <topic>දැයට කිරුළ කල් යන කතාව බොරු</topic>
    <author>චූල බණ්ඩාර කුලසේකර සමග අනුරාධපුර දිසා විශේෂ</author>
    <content>දැයට කිරුළ සංවර්ධන වැඩසටහන හා ප්‍රදර්ශනය, කල් යන බවට පැතිර යන ආරංචියේ කිසිදු සත්‍යතාවක් නොමැති බවද, එය නිසි පරිදි නිසි දිනට පැවැත්වෙන බවද අනුරාධපුර මහ දිසාපති මහින්ද සෙනෙවිරත්න මහතා පවසයි.අනුරාධපුර ඔයාමඩුවේ පැවැත්වෙන ‘දැයට කිරුළ’ ප්‍රදර්ශනය සහ අනුරාධපුර දිස්ත්‍රික්කය පුරා ක්‍රියාත්මක වන සංවර්ධන කටයුතු කල් දමා ඇති බවට ඇතැම් පිරිස් පතුරවා හරින කටකතා සම්බන්ධයෙන් මහ දිසාපති වරයාගෙන් “දිනමිණ” කළ විමසීමේ දී මේ අදහස් පළකළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=n1112176</link>
    <topic>ළමා මනස විකෘති කරනවෙබ් අඩවිවලට වාරණයක්</topic>
    <author>චින්තා රණසිංහ</author>
    <content>අන්තර්ජාලයෙන් හා විවිධ මාධ්‍ය හරහා ළමා මනස විකෘති කරන විවිධ වැඩසටහන් පාලනය කිරීම සඳහා නීති රීති හඳුන්වා දීමට කඩිනම් පියවර ගන්නා බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි.විශේෂයෙන් අන්තර්ජාලයේ ජනප්‍රියව ඇති ෆේස්බුක් හා තහනම් වෙබ් අඩවිවලට පිවිසෙන දරුවන් ඉන් වලක්වා ගැනීම සඳහා වැඩි අවධානයක් යොමු කරන බවද ඇමැතිවරයා කීය.මුල් ළමා විය රැකවරණ හා සංවර්ධන වැඩසටහනේ දෙවන දිනය වෙනුවෙන් බස්නාහිර පළාතේ පෙර පාසල්වල දරුවන් 1500ක් පමණ හා ඔවුන්ගේ මවුපියන් සහභාගීත්වයෙන් දෙහිවල සත්ව උද්‍යානයේදී පැවැත්වූ උත්සව අවස්ථාවට සහභාගී වෙමින් ඇමැතිවරයා මේ අදහස් පළ කළේය.නියෝජ්‍ය ඇමැති එස්.එල්.ඒ.එම්. හිස්බුල්ලා මහතාද මේ අවස්ථාවට සහභාගී විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=n1112177</link>
    <topic>යාපනේ බිම් බෝම්බ ඉවත්කරන්නජපානයෙන් රු. මිලියන 86ක්</topic>
    <author>මහින්ද අලුත්ගෙදර</author>
    <content>යාපනය දිස්ත්‍රික්කයේ බිම් බෝම්බ ඉවත් කිරීමේ කටයුතු වෙනුවෙන් ඇමෙරිකානු ඩොලර් 785,000 ක (රුපියල් මිලියන 86) ආධාරයක් ලබා දීමට ජපාන රජය තීරණය කර ඇත.මේ සඳහා වන ගිවිසුමට අත්සන් කිරීම ශ්‍රී ලංකාවේ ජපාන තානාපති නිල නිවෙසේදී ඊයේ (16) සිදු කෙරුණු අතර ශ්‍රී ලංකාවේ ජපාන තානාපති නොබුහිතෝ හොබෝ සහ “හෙලෝ ට්‍රස්ට්” ආයතනයේ වැඩසටහන් කළමනාකාර ඇඩම් ජසින්ති මහත්වරු ඊට අත්සන් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=n1112178</link>
    <topic>විනිමය දිනූ රට විරුඋපහාර “දිරි සැරිය”හෙට ගාලු මුවදොරදී</topic>
    <author>මහින්ද අලුත්ගෙදර</author>
    <content>“දිරි සැරිය” විනිමය දිනූ රට විරු උපහාර දීප ව්‍යාප්ත වැඩ සටහන ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ, ගාලු මුවදොරදී හෙට (18) ආරම්භ වේ. ජාත්‍යන්තර සංක්‍රමණ දිනය මුල් කර ගනිමින් විදේශයන්හි සේවය කරන ශ්‍රී ලාංකිකයන් ඇගයීමේ අරමුණින් පවත්වන මෙය විදේශ රැකියා ප්‍රවර්ධන හා සුබ සාධන අමාත්‍යාංශය සහ විදේශ සේවා නියුක්ති කාර්යාංශය එක්ව සංවිධානය කරයි.පෙරවරු 8.30 ට මෙහි සමාරම්භක උළෙල ගාලු මුවදොරදී පැවැත්වෙන අතර ශ්‍රී ලංකාවේ සෑම දිස්ත්‍රික්කයක්ම ආවරණය වන පරිදි එම වේලාවටම විවිධ වැඩසටහන් පැවැත්වීමට කටයුතු යොදා තිබෙන බව විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතා සඳහන් කරයි. “දිරි සැරිය” විනිමය දිනූ රටවිරු උපහාර උළෙලට විවිධ වැඩසටහන් අයත් වන අතර පාගමන්, ජංගම සේවා, ශිෂ්‍යත්ව ප්‍රදානය , සංස්කෘතික වැඩසටහන්, විගමනික ශ්‍රමිකයන් සඳහා ඉලෙක්ට්‍රොනික කාඩ්පත් නිකුත් කිරීම, සමරු මුද්දරයක් හා මුල්දින කවරයක් නිකුත් කිරීම , පාසල් උපකරණ බෙදා දීම ඇතුළු වැඩ සටහන් රැසක් ඊට අයත් බවද හෙතෙම ප්‍රකාශ කරයි.මෙම වැඩසටහනට සමඟාමීව “සිව්මංසල” නමින් ජංගම සේවා පැවැත්වීමට කටයුතු යොදා තිබෙන අතර මේ සඳහා ජාත්‍යන්තර කම්කරු සංවිධානය පූර්ණ සහයෝගය ලබා දෙයි. එහිදී විදේශ රටවල සේවය කරන ශ්‍රී ලාංකිකයන් මුහුණ දෙන ගැටලු සඳහා විසඳුම් ලබාදීම, නව රැකියා අවස්ථා හඳුන්වා දීම, විදේශ රැකියා නියෝජිතායතන හඳුන්වා දීම ඇතුළු වැඩසටහන් රැසක් ක්‍රියාත්මක බවද හෙතෙම කියා සිටී. මේ වැඩසටහන් සඳහා ඒ ඒ දිස්ත්‍රික්කයන්හි දේශපාලන නියෝජිතයන්, විදේශීය රාජ්‍ය තාන්ත්‍රිකයන් , විගමනික ශ්‍රමිකයන්ගේ දූදරුවන් හා පවුල්වල සාමාජිකයන්, රැකියා අපේක්ෂා කරන්නන්, විදේශ සේවා නියුක්ති කාර්යාංශ නිලධාරීන්, විදේශ රැකියා නියෝජිතයන්, රාජ්‍ය බැංකු නියෝජිතයන් ඇතුළු විශාල පිරිසක් මේ අවස්ථාවට සහභාගි වීමට නියමිතයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=n1112179</link>
    <topic>අධිවේගී මාර්ගයේ අවට සිරි නරඹමින් සිටිකථිකාචාර්යවරයා අත්අඩංගුවට</topic>
    <author>බණ්ඩාරගම – බිමල් එස්. ජයසිංහ</author>
    <content>අධිවේගී මාර්ගයෙහි ගමන් කරමින් තිබු මෝටර් රථයෙන් බැස අවට සිරි නරඹමින් සිටි සහකාර කථිකාචාර්යවරයෙකු කිලෝමීටර් අසූව කණුව අසලදී පෙරේදා (15) සවස අත්අඩංගුවට ගත් බව දක්ෂිණ අධිවේගී මාර්ග කොට්ඨාසය කියයි.බද්දේගම පිවිසුම් පොලිස් මුරපොළේ නිලධාරින් සැකකාර පුද්ගලයා අධිවේගී මාර්ගයෙහි පා ගමනින් ගමන් කරද්දී අත්අඩංගුවට ගෙන ප්‍රශ්න කිරීමේදී කොළඹ සිට මෝටර් රථයක් පැමිණෙද්දී බද්දේගම පිවිසුම් මාර්ගය නොපෙනනු හෙයින් මෝටර් රථය ගාල්ල දෙසට යවා පිටවීම සඳහා පා ගමනින් පැමිණි බව ප්‍රකාශ කර ඇත. සැකකරු බද්දේගම පදිංචි වයස අවුරුදු 29 අයෙකු වන අතර අධිකරණයට ඉදිරිපත් කිරීම සඳහා බද්දේගම පොලිසිය වෙත බාරදී ඇත.දක්ෂිණ අධිවේගී මාර්ග කොට්ඨාසයේ අධ්‍යක්ෂ (පොලිස් අධිකාරී) එරික් පෙරේරා මහතාගේ උපදෙස් මත බද්දේගම පොලිස් මුරපොළේ ස්ථානාධිපති පොලිස් පරීක්ෂක දුමින්ද පෙරේරා, පොලිස් සැරයන් කීර්ති, ගුණසේකර හා පොලිස් කොස්තාපල් අජිත් මහත්වරු සැකකරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=n11121710</link>
    <topic>මහරගම පදිංචිකරුවන්ටපිළිකා රෝගය වැලඳී ඇත්නම්හේතුව සොයන්න කමිටුවක්</topic>
    <author>චින්තා රණසිංහ</author>
    <content>මහරගම පිළිකා රෝහල අවට පදිංචිකරුවන්ට පිළිකා රෝගය වැලඳී ඇත්නම් ඊට හේතුව විකිරණ ද්‍රව්‍ය පරිසරයට එක්ව තිබීමදැයි සොයා බැලීමට විද්වත් කමිටුවක් පත් කිරීමට සෞඛ්‍ය අමාත්‍යාංශය තීරණය කර තිබේ.බස්නාහිර පළාත් සභා ඇමැති උදය ගම්මන්පිල මහතා ප්‍රමුඛ කණ්ඩායමක් විසින් තමාට භාරදුන් සමීක්ෂණ වාර්තාව සම්බන්ධයෙන් දැඩි අවධානයක් යොමු කරන බවත් ඉදිරියේදී පත් කෙරෙන එම කමිටුව හරහා ස්ථිර නිගමනයකට එළඹී නිසි ක්‍රියා මාර්ග ගන්නා බවත් සෞඛ්‍ය ඇමැති මෛත්‍රීපාල සිරිසේන මහතා පවසයි.උද්ගත ගැටලුව සම්බන්ධයෙන් ඇමැති ගම්මන්පිල මහතා තමා දැනුවත් කිරීමත් සමඟ රෝහලේ නිලධාරීන්ට උපදෙස් ලබා දුන් බවද පිළිකා රෝහලෙන් බැහැර කරන අපද්‍රව්‍ය මහජන සෞඛ්‍යට හානි නොවන පරිදි ආරක්ෂිතව බැහැර කිරීමටත් වැඩි දුරටත් රෝහල් බලධාරීන්ට උපදෙස් දී තිබේ. එම අපද්‍රව්‍ය නිසි ක්‍රමවේදයකින් විනාශ කර දැමීමටද සුදුසු ක්‍රමවේදයක් අනුගමනය කරන ලෙසද ඇමැතිවරයා උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=n11121713</link>
    <topic>මහනුවර ගුවන් තොට පේරාදෙණි සරසවි භූමියක</topic>
    <author>ඉන්දික පොල්කොටුව</author>
    <content>මහනුවර ඉදිකෙරෙන අංගසම්පූර්ණ අභ්‍යන්තර ගුවන්තොටුපළ කුණ්ඩසාලේ පිහිටි පේරාදෙණිය විශ්වවිද්‍යාලයට අයත් භූමියක ඉදිකිරීම කෙරෙහි අවධානයට ලක්ව ඇත.සිවිල් ගුවන් සේවා ක්ෂේත්‍රයේ තාක්ෂණික නිලධාරීන් පිරිසක් ඊයේ (16) මේ සඳහා කුණ්ඩසාල ප්‍රදේශයේ ස්ථාන තුනක් නිරීක්ෂණයට ලක් කළ අතර එහිදී අදාළ භූමිය කෙරෙහි එම නිලධාරීන්ගේ දැඩි අවධානය යොමුව තිබේ.ඒ අනුව මේ සඳහා වන වාර්තාවක් සති දෙකක් තුළ ලබා දෙන ලෙස සිවිල් ගුවන්සේවා ඇමැති ප්‍රියංකර ජයරත්න මහතා විසින් අදාළ නිලධාරීන්ට උපදෙස් ලබා දෙන ලදී.වාර්තාව ලැබීමෙන් පසු ඉදිකිරීම් පිළිබඳ සැලැසුම් සකස් කර ලබන මාර්තු මාසය වන විට මහනුවර අභ්‍යන්තර ගුවන් තොටුපළෙහි ඉදිකිරීම් ආරම්භ කරන බව විෂය භාර ඇමැතිවරයා කීය.එලෙස ඇරැඹෙන ඉදිකිරීම් වසරක් තුළ අවසන් කිරීමට නියමිතය.රුපියල් මිලියන 750ක වියදමින් මහනුවර මෙන්ම නුවරඑළිය අභ්‍යන්තර ගුවන් තොටුපළ ඉදිකිරීම්හි මූලික කටයුතු ආරම්භ කරන බව ඇමැතිවරයා පැවැසීය.ගුවන්තොටුපළ ඉදිකිරීමට සමගාමීව එම ප්‍රදේශයේ යටිතල පහසුකම් සංවර්ධනය කෙරෙන බව කුණ්ඩසාල ශ්‍රීලනිප ප්‍රධාන සංවිධායක ඇමැති කෙහෙලිය රඹුක්වැල්ල මහතා පවසයි.දැනටමත් කුණ්ඩසාල ප්‍රදේශයේ ශීඝ්‍ර සංවර්ධනයකට ලක්කෙරෙමින් පවතින අතර ඒ අනුව ඉදිරියේදී මහනුවර දිස්ත්‍රිත් පරිපාලන නගරය ලෙස කුණ්ඩසාල කොට්ඨාසය සංවර්ධනය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=n11121714</link>
    <topic>ජිනා මැඩම්ට ඇප නෑ</topic>
    <author>රෝෂන් තුෂාර</author>
    <content>තරුණියක් ගණිකාවක් බවට පත්කිරීමේ චෝදනාවට බන්ධනාගාරගතව සිටින රොස්මරි ජූඩ් පෙරේරා හෙවත් ජිනා මැඩම් නැමැති විත්තිකාරියට ඇප ලබාදීම මහාධිකරණ විනිසුරු සුනිල් රාජපක්ෂ මහතා ඊයේ (16) ප්‍රතික්ෂේප කළේය.විත්තිකාරිය මීට ඉහතදී කළ ඇප ඉල්ලීම හිටපු මහාධිකරණ විනිසුරු දීපාලී විජේසුන්දර මහත්මිය ප්‍රතික්ෂේප කර ඇති බවත්, උසාවිය මඟහැර සිටි විත්තිකාරියට ඇප ලබාදීම මහාධිකරණය ප්‍රතික්ෂේප කර ඇති නියෝගය තමන් වෙනස් නොකරන බවත් රාජපක්ෂ මහතා පැවැසීය.විත්තිකාරිය වෙනුවෙන් ඇප ලබාදෙන ලෙස කළ ඉල්ලීම ඉවත දැමූ මහාධිකරණ විනිසුරුවරයා අදාළ නියෝගයට ඇපෑලක් ඉදිරිපත් කළ හැකි බව ද පැවැසීය. 2007 ඔක්තෝම්බර් මස 24 දින හෝ ඊට ආසන්න දිනකදී තරුණියක් ගණිකාවක් බවට පත්කිරීමේ චෝදනාව නීතිපතිවරයා විත්තිකාරියට එරෙහිව ගෙන තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=r1112171</link>
    <topic>පෙර වැරැදි 42කට සිර දඬුවම් විඳින පුද්ගලයකු ලක්ෂ 7ක් මුදල් වංචා කළාට අධිකරණයට</topic>
    <author>ගම්පහ සංචාරක නිමල් ජයසිංහ</author>
    <content>විදේශ රැකියා ලබා දෙන්නේ යැයි පුද්ගලයන්ගෙන් මුදල් ලබා වංචා කිරීම් සම්බන්ධ නඩු ගණනාවකට පෙර වැරැදි 42 කට දැනට සිර දඬුවම් විඳින පුද්ගලයකු පෑලියගොඩ පොලිසිය මගින් පැවරූ තවත් එවැනි නඩුවක් සඳහා බන්ධනාගාරයේ සිට ගම්පහ අධිකරණයට ඉදිරිපත් කර තිබුණි.මෙවර චෝදනාව වූයේ පුද්ගලයකුගෙන් එලෙස රුපියල් 750,000 ක මුදලක් වංචා කිරීම සාවද්‍ය පරිහරණය ආදි චෝදනාවන්ය.චෝදනාවට වරදකරු වූ පුද්ගලයාට පළමු චෝදනාවට රුපියල් 1500 ක දඩයක්ද දෙවැනි චෝදනාවට රුපියල් පනස් දහසක දඩයක්ද මාස 21 ක සිර දඬුවමක්ද නියම කළ ගම්පහ ප්‍රධාන මහේස්ත්‍රාත් මොහොමඩ් මැකී මහතා පැමිණිලිකරුට රුපියල් 750000 ක මුදල ගෙවිය යුතු බවටද නියෝග කළේය. එසේම එම මුදල නොගෙවන්නේ නම් මාස 24 ක සිර දඬුවමක්ද නියම වන වගට නියෝග විය. එසේම දෙවැනි චෝදනාවට අනිවාර්යයෙන්ම මාස 12 ක සිර දඬුවම දැනට විඳින සිර දඩුවම් හා ගෙවියන පරිදි ක්‍රියාත්මක කිරීමටද නියෝග කළේය. පැමිණිල්ල පෑලියගොඩ පොලිසියෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=r1112172</link>
    <topic>හොරණ ගෝනපොළ මංසන්ධියේබෝක්කු - කාණුවල අපද්‍රව්‍ය පිරිලා</topic>
    <author>හොරණ සමූහ බන්ධුල ආර්. ගුලවත්ත</author>
    <content>හොරණ කොළඹ මහාමාර්ගය හරහා ඇති බෝක්කුවේ අපද්‍රව්‍ය පිරීම නිසා කාණු වල ජලය ගලා නොයෑමෙන් ගොනාපොළ මංසන්ධිය වර්ෂා ජලයෙන් යටවී ඇත.මහා මාර්ගයට ආසන්නව පිහිටි බදාදා සති පොළ සම්පූර්ණයෙන්ම වර්ෂා ජලයෙන් යටවීම නිසා වෙළෙන්දන් සහ පාරිභෝගික ජනතාවට ද මහත් පීඩාවට පත් වූහ.මොරගහහේන පිළියන්දල, ගෝනාපොළ බණ්ඩාරගම, හොරණ කොළඹ මාර්ග අයත්වන ගෝනාපොළ මංසන්ධියේ වර්ෂා ජලයෙන් යටවීම නිතරම සිදුවෙතත් එම ගැටලුවට කිසිම බලධාරියෙකුගෙන් මෙතෙක් විසඳුමක් ලැබී නැති බව ප්‍රදේශවාසීහු පවසති.මාර්ගය පළල් කිරීමේ මිනුම් කටයුතු අවසන් කර වසර තුනක් ගතවූ බව ප්‍රදේශවාසීහු පවසති. වන්දි ගෙවීමේ කටයුතු පිළිබද ගැටලුකාරී තත්ත්වය මත මාර්ගය පුළුල් කිරීම ප්‍රමාද වී ඇති වග මහාමාර්ග අමාත්‍යාංශයෙන් වාර්තා වේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=r1112173</link>
    <topic>අන්ධ කතගේ නිවෙසට කාන්තා ඇඳුම් ඇඳගෙන රිංගූ ‘ගෑනු පිස්සා’ වැඩ වරද්දාගෙන</topic>
    <author>අලව්ව විශේෂ ඒ. කීර්තිසිංහ</author>
    <content>කාන්තාවන් නිතර ගැවසෙන ස්ථානවල සැඟවී බලා සිටීම ඔහුගේ පුරුද්දකි. මේ නිසා කාන්තාවන් නාන ළිං අසල තොටුපොළ අසල හෙතෙම සැඟවී සිටී. එසේ සිට කාන්තාවන්ගේ අග පසඟ බලා තෘප්තියක් ලබයි.දිනක් රාත්‍රී 7.00 ට පමණ එක් නිවෙසක කුස්සිය පැත්තේ මොහු සැඟවී සිටියේ එම නිවෙසේ කාන්තාවක් එළියට එන තෙක්ය. එසේ සිටියදී ගෙහිමි කාන්තාව කිසියම් අවශ්‍යතාවකට එළියට එද්දී මොහුගේ ඡායාව දැක බියෙන් කෑ ගැසුවාය.එසේ කෑ ගසනවාත් සමගම මොහු අඳුරේම පැන දුවද්දී අනාරක්ෂිත ළිඳකට ඇද වැටී ඇත. ඔහු ළිඳට ඇද වැටුන බව කිසිවෙක් දන්නේ නැත.ළිඳට ඇද වැටුන මෙම පුද්ගලයා ජල පයිප්පය දිගේ අමාරුවෙන් උඩට එද්දී එයද කඩාගෙන නැවතත් ළිඳ තුළට ඇද වැටුනේය. කිසිත් කර කියා ගත නොහැකිව මහ හයියෙන් කැ ගැසීය. ඔහුගේ කෑ ගැසීම ඇසී එතැනට දිව ආ පිරිස විසින් මොහුව ගොඩට ගන්නවාත් සමගම සියල්ලන්ගෙන් බේරී එතැනින්ද පැන දිව්වේය.මෙම ගමේ එක් නිවසක සිටිනුයේ මව සහ දියණිය පමණි. මවගේ ඇස් පෙනීම දුර්වල නිසා ආවතේව සියල්ල කරනුයේ දියණිය විසිනි.දිනක් දියණිය නිවෙසේ නැති අවස්ථාවක එම නිවෙසට රිංගූ මෙම පුද්ගලයා දියණියගේ සායක් සහ හැට්ටයක්ද ඇදගෙන මවට උපස්ථාන කරන්නට විය. අන්ධ මවගේ හිස පීරිම, ඇඳුම් ඇන්දවීම ආදි විවිධ දෙය කරද්දී අන්ධ මවට කිසියම් වෙනසක් දැනෙන්නට ඇත. මේ නම් තම දියණිය නොවේ යැයි සිතූ ඇය මහ හයියෙන් කෑ ගැසුවාය.ඇගේ කෑ ගැසීම ඇසී වහා දිව ආ අසල්වාසීන් මොහුව අල්ලා ගසක බැද දිමි ගොටුද දමා පහර දුන්නේය. අනතුරුව එම සාය සහ හැට්ටය පිටින්ම අලව්ව පොලිසිය වෙත රැගෙන ගියහ.පොලිසිය විසින් මොහු අධිකරණය වෙත ඉදිරිපත් කරන ලදුව මානසික වෛද්‍යවරයකු වෙත ඉදිරිපත් කරන ලෙස නියෝග කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=r1112174</link>
    <topic>සීනි සම්බෝල පාර්සලයක සඟවාබන්ධනාගාරය ඇතුළට කුඩු යවලා</topic>
    <author>සිරිසේන රාජපක්‍ෂ</author>
    <content>සීනි සම්බල් පාර්සලයක සඟවා හෙරොයින් ග්‍රෑම් හතක් පමණ බන්ධනාගාරයට රහසිගතව යැවීමට උත්සහ කළ බව කියන සැකකරුවකු සහ ඔහුට ආධාර අනුබල දුන් බව කියන ත්‍රිරෝද රථ රියැදුරකු රිමාන්ඩ් භාරයේ තබන ලෙස මාලිගාකන්ද අතිරේක මහේස්ත්‍රාත් අයේෂා ආබිදීන් මහත්මිය නියෝග කළාය.මෙසේ රිමාන්ඩ් භාරයට පත්කෙරුණේ කැලණිය ප්‍රදේශයේ පදිංචිකරුවන් දෙදෙනෙක්ය.මේ සිද්ධිය අධිකරණය හමුවේ කතාකළ අවස්ථාවේ බොරැල්ල පොලිසියේ උ. පො. ප. පණ්ඩුල දිසානායක මහතා අධිකරණය වෙත කරුණු දක්වමින් සැකකරුවන්ට විරුද්ධ මහාධිකරණයේ අධිචෝදනා ඉදිරිපත් කිරීමට බලාපොරොත්තු වන බව කියා සිටියේය.අනතුරුව සිද්ධියට අදාළව දැනට අත්අඩංගුවේ පසුවන දෙවන සැකකාර ත්‍රිරෝද රථ රියදුරා වෙනුවෙන් පෙනී සිටි නීතිඥ සුනීතා ඩයස් රාහුබද්ධ මහත්මිය ඔහු මේ සිද්ධියට කිසිදු සම්බන්ධයක් නැති බවත් පළමුවන සැකකරුගේ බලවත් උවමනාව වී ඇත්තේ ඔහු මේ සිද්ධියට සෘජුව සම්බන්ධවී ඇති බවට පොලිසියට ප්‍රකාශ කර තිබීම බව ඇය අධිකරණයට කියා සිටියාය.කුඩු ජාවාරමකට සම්බන්ධව දැනට බන්ධනාගාර ගතව සිටින සැකකරුවකුට ලබාදීමට ඔහුගේ මව සීනි සම්බල් පාර්සලයක හෙරොයින් ග්‍රෑම් හතකට ආසන්න ප්‍රමාණයක් සඟවා ප්‍රධාන සැකකරුගේ මාර්ගයෙන් දෙවන සැකකරුගේ ත්‍රිරෝද රථයෙන් බන්ධනාගාර වෙත ගොස් එහි ඇතුළුවීමට උත්සාහ දරද්දී බන්ධනාගාර නිලධාරීන් අත්අඩංගුවට ගෙන බොරැල්ල පොලිසියට භාරදී ඇත.තම පුතුට දීම සඳහා මේ සීනිසම්බල් පාර්සලය සකස්කර දුන් බව කියන මව අත්අඩංගුවට ගෙන නැත්තේ මන්දැයි සුනීතා ඩයස් රාහුබද්ධ නීතිඥවරිය වැඩිදුරටත් ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=r1112175</link>
    <topic>කඩුගන්නාව සංචාරක තොරතුරුමධ්‍යස්ථානය වසා දමලා</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>කොළඹ නුවර ප්‍රධාන මාර්ගයේ කන්ද උඩරටට පිවිසීමේදී සංචාරකයන්ට මධ්‍යම පළාතේ සංචාරක තොරතුරු හා එම ස්ථානයන් පිහිටි මාර්ගයන් පිළිබඳව දැනුවත් කිරීම සඳහා මධ්‍යම පළාත් සංචාරක අමාත්‍යාංශය මගින් දැනට වසර 2 කට පෙර කඩුගන්නාව නගරයේ ආරම්භ කර ඇති සංචාරක තොරතුරු මධ්‍යස්ථානය වසා දමා ඇත.මේ ස්ථානය නැවත විවෘත කරන ලෙස සංචාරකයෝ ඉල්ලති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=r1112176</link>
    <topic>ළමයකු අපයොජනය කළඅයකුට දඩ සහ සිර දඬුවම්</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ පොලිස් බල ප්‍රදේශයේ පුද්ගලයකු පිරිමි ළමයකුට අසැබි ක්‍රියාවක් කිරීමේ චෝදනාව මත ගම්පහ අධිකරණයට ඉදිරිපත් කරනු ලදුව චෝදනාවට වරද පිළිගත් හෙයින් රුපියල් 1500 ක දඩයක්ද මාස 6 ක බරපතල වැඩ ඇතිව සිර දඬුවම් නියම කර එය වසර 10 කට අත්හිටුවීමටද නියෝග කළේය.රුපියල් 25000 ක වන්දියක්ද පැමිණිලිකාර දරුවාට ගෙවන ලෙස නියෝග විය. වන්දිය නොගෙවන්නේ නම් තවත් මාස 6 ක සිර දඬුවමක් නියම වන වගට ගම්පහ ප්‍රධාන මහේස්ත්‍රාත් මොහොමඩ් මැකී මහතා නියෝග කළේය. පැමිණිල්ල ගම්පහ පොලිසියේ ළමා හා කාන්තා අංශයෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=r1112177</link>
    <topic>සිරිමාමාගේ ‘කිරිපුතා’ හොයා ගියපොලිස් රාළහාමිට තරු පෙනිලා</topic>
    <author>මාතර සමූහ ඩබ්ලිව්. පී. ධර්මසේන</author>
    <content>පොලිස් නිලධාරියකුට තරු පෙනුණ කාරණයක් සම්බන්ධව ධීවර ගමකින් වාර්තා වේ. එම ගමේ ජීවත්වූ සිරිමාමාගේ සමීපතම මිතුරා වූයේ ගල්බෝතලයයි. උදේ සවස අරක්කු බීමට ඇබ්බැහි වී සිටි ඔහු බීමත්වූ විට කරන දෙය ඔහු වත් නොදනී.එක්තරාදිනක සවස ආසන්න පොලිස් ස්ථානයට ගිය ඔහු අඬමින් මගේ කිරිපුතා වාහනයට යට කර මැරුවා කියමින් පොලිස් නිලධාරීන් ඉදිරියේ ඔහුගේ පැමිණිල්ල ඉදිරිපත් කරන්නට විය. කිරි පුතාගේ වයස විමසූ විට අවුරුදු 5 ක් වන බවද පැවසීය.මෙතරම් පොඩි අයකු පාරට ගියේ මවුපියන්ගේ නොසැලකිල්ල නිසා බව පොලිස් නිලධාරියා පැවසූ විට මහත්තයෝ අල්ලපු වත්තට යහලුවෝ ආවාම හැමදාම එහාට දුවනවා. එහෙමයි කියලා මගේ කිරි පුතා ගැට ගහන්න බැහැ නේ! යනුවෙන් සිරිමාමා පෙරළා පැවසීය.මේ වන විට තත්ත්වය බරපතළ බව තේරුම් ගත් පොලිස් නිලධාරීන් වහාම කිරිපුතා යට කර පලා ගිය වාහනය අල්ලා ගැනීමට අනිකුත් පොලිස් ස්ථාන දැනුවත් කර පැමිණිලිකරු සමග සිද්ධිය සිදුවූ ස්ථානයට ජීප් රථයෙන් කඩිනමින් පැමිණීමට කටයුතු කෙළේය.සිද්ධිය සිදුවූ ස්ථානයට ආසන්න වන විට පාරේ වාහන වල දිගු පෝලිමක් තිබෙන බව දුටු පොලිස් නිලධාරියා එම ස්ථානයේ වාහන හැසිරවීමට නිලධාරීන් කිහිප දෙනකු යොදවා ඉදිරියට යන විට පාරමැද සුදු රෙද්දකින් වසා දමා තිබූ කිරි පුතාගේ මරණය ඈතදීම දැක ගන්නට හැකි විය.එම ස්ථානයේ රැස්ව සිටි අයට කියා ගල් කැබලි ගෙන්වාගෙන සිරුර ආවරණය වනසේ ගල් කැට තැබූ පොලිස් නිලධාරියා මැරී ඇති කිරිපුතා ගේ සිරුර බැලීමට සුදු රෙද්ද විවර කිරීමේදී මිය ගොස් ඇත්තේ බල්ලකු බව දැන ගෙන මහත් ලැජ්ජාවෙන් සහ කෝපයෙන් යුක්තව කෝ මමත් එක්ක ආපු බල්ලා කියා වට පිට බැලුවත් ඒ වන විටත් සිරිමාමා වාහන අස්සෙන් වැල්ලට බැස මාරුවී ගොසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=s1112171_1</link>
    <topic>කොළොම්පුර ගිගුම්දෙමින් ධාවකයන්ගේ රැය ඇරැඹේ</topic>
    <author>ජායාරූප – නිශ්ශංක විජේරත්න  </author>
    <content>පළමුවරට කොළඹ දී පැවැත්වෙන රාත්‍රි මෝටර් රථ ධාවන තරගාවලියේ කාලගණනය කිරීමේ තරග ඊයේ ( 16 ) කොළඹ කොටුවේදී පැවැත්විණි. ක්‍රීඩාලෝලීන් ට නව අත්දැකීමක් ලබාදුන් මේ රාත්‍රි මෝටර් රථ ධාවන තරගාවලියේ කාලගණනය කිරීමේ තරග නැරැඹීමට වාර්තාගත අතිවිශාල ක්‍රීඩාලෝලීන් පිරිසක් පැමිණ සිටියහ.එහි දී මෝටර් රථ හා යතුරුපැදි ධාවන සූරයන් අද පැවැත්වෙන තරගාවලියේ තරග ඉසව්වන් හී තමන්ට නියමිත ආරම්භක ස්ථාන සොයා තරග වැදුණු අයුරු මෙසේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=s1112171</link>
    <topic>දකුණු අප්‍රිකාව කඩුලු 9කට ලකුණු 389යි</topic>
    <author/>
    <content>දකුණු අප්‍රිකාවේ සෙන්චූරියන් හී පැවැත්වෙන ශ්‍රී ලංකා - දකුණු අප්‍රිකානු පළමු ටෙස්ට් තරගයේ දෙවැනි දිනය වූ ඊයේ තරගය නිමාවන විට සිය පළමු ඉනිම ක්‍රීඩා කරමින් සිටින දකුණු අප්‍රිකානු පිල කඩුලු 9ක් දැවී ලකුණු 389ක් රැස් කරගෙන සිටියේය. මේ අනුව ඔවුන් ශ්‍රී ලංකා පළමු ඉනිමට වඩා එක් කඩුල්ලක් අතැතිව ලකුණු 209ක් ඉදිරියෙන් සිටියි.නොදැවී පන්දුවට පහර දෙන මාක් බවුචර් ලකුණු 49ක් හා ඉම්රාන් තාහිර් ලකුණු 24ක් රැස් කරගෙන සිටිති.පෙරේදා තරගය නිමාවනවිට එක් කඩුල්ලකට ලකුණු 90ක් රැස් කරගෙන සිටි දකුණු අප්‍රිකානු පිලේ තවත් කඩුලු 3ක් දිවා ආහාරයට පෙර දවාලීමට ශ්‍රී ලංකා පන්දු යවන්නන් සමත්විය. විශිෂ්ට පන්දු යැවීමක නිරතවූ තිසර පෙරේරා ආරම්භක පිතිකරු ජැක් රුඩොල්ෆ්ගේ කඩුල්ල හා හෂීම් අම්ලාගේ කඩුල්ල දවාගත් අතර ‘නයිට් වොච්මන්’ ලෙස පෙරේදා සවස පිටියට පිවිසි ඩේල් ස්ටේන් ලකුණු නොලබාම දුවද්දී දැවී ගියේය.ඊයේ දිනයේ දක්නට ලැබුණු විශේෂ සිදුවීම වූයේ මැදපෙළ පිතිකරු ඒ ඩිවිලියර්ස් ශතකය පෙනි පෙනී ලකුණු 99කට දැවී යාමය.ඔහු දැවී ගියේ තිසරගේ පන්දුවකට අතිරේක ක්‍රීඩක දිමුත් කරුණාරත්න අතට උඩපන්දුවක් ලබාදීමෙනි.පන්දු යැවීමේදී තිසර පෙරේරා කඩුලු 3ක් ද, චානක වෙලගෙදර කඩුලු 2ක් දවාලූහ. අද තරගයේ තුන්වැනි දිනයයි.ශ්‍රී ලංකාව පළමු ඉනිම -180 ( සියලු දෙනා දැවී )ඇන්ජලෝ මැතිව්ස් 38, තිලාන් සමරවීර 36, තරංග පරණවිතාන 32, මහේල ජයවර්ධන 30 (වර්නන් පිලෙන්ඩර් 53/5, ඩේල් ස්ටෙයින් 18/4)දකුණු අප්‍රිකාව පළමු ඉනිම-389/9 (ඕවර 118 )ජැක් රුඩොල්ෆ් 44, ග්‍රැහැම් ස්මිත් 61,ඒ.බී. ඩි විලියර්ස් 99, අෂ්වෙල් ප්‍රින්ස් 39, මාක් බවුචර් නොදැවී49 (තිසර පෙරේරා 114/3,චානක වෙලගෙදර 87/2).</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=s1112172</link>
    <topic>ශ්‍රීපාද මැදි විදුහල් සැහැල්ලු පන්දු ක්‍රිකට් 24-25</topic>
    <author>හැටන් සමුහ චන්දන ජයවීර</author>
    <content>ආදි ශ්‍රීපාදයින්ගේ වාර්ෂික සුහද සැහැල්ලු පන්දු ක්‍රිකට් තරගාවලිය මේ මස 24 හා 25 හැටන් ඩන්බාර් ක්‍රිඩාංගණයේදි පැවැත්වේ. හැටන් ශ්‍රීපාද මධ්‍ය මහා විද්‍යාලයේ අධ්‍යාපනය ලැබුවන් ඒකරාශිකිරිම හා ඔවුන් අතර සහයෝගිතාවය වර්ධනය කිරිම මෙහි අරමුණවේ. ශ්‍රි පාද විද්‍යාලයේ අධ්‍යාපන ලද ඕනෑම අයෙකුට මේ සදහා ක්‍රිඩා කළ හැකි අතර එක් කණ්ඩායමක් සදහා සාමාජිකයින් හයදෙනෙකි.මේ සඳහා ක්‍රියාශිලි සහෝදරත්වයෙන් එක්ව විද්‍යාලයේ අභිවෘද්ධිය උදෙසා කටයුතු කිරීමට එක්වන ලෙස සියළු ආදි ශ්‍රිපාදයින්ට ආදි ශිෂ්‍ය සංගමය සහෝදරත්වයෙන් ඇරයුම් කර සිටී. තරග ආරම්භය පෙ.ව 9.00 සිදුකිරිමට බලාපොරොත්තුවන අතර සියළුම කණ්ඩායම් තරග ආරම්භයට විනාඩි 30ට පෙර ක්‍රිඩාංගණයට පැමිණිය යුතු අතර වැඩි විස්තර 0775627502, 0777861957 දුරකතන අංකවලින් විමසිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=s1112174</link>
    <topic>ක්‍රිකට් ආයතන නිලවරණයටතිලංග පාර්ශවයෙන් නාමයෝජනා 30ක්</topic>
    <author/>
    <content>උපසභාපති තනතුරු සඳහා මොහාන් ද සිල්වා හා ජයන්ත පරණාතල ද, ලේකම් තනතුර සදහා මයිකල් ද සොයිසා ද, භාණ්ඩාගාරික තනතුර සඳහා නුස්කි මොහොමඩ් ද ඇතුළුව තිලංග සුමතිපාල මහතාගේ පාර්ශවයෙන් නාමයෝජනා 30ක් ශ්‍රී ලංකා ක්‍රිකට් ආයතන නිලවරණය සඳහා ඊයේ ( 16 ) බාරදුන්නේය.මේ නාමයෝජනා අතරට තරගාවලි කමිටුව හා විනිසුරු කමිටුව සඳහා 5 දෙනකු බැගින් ද සංවිධායක කමිටුවට 6 දෙනකුද, අනුග්‍රාහකත්ව කමිටුවට 8 දෙනකුද ඇතුලත්ව සිටිති. උපලේකම් තනතුර හා උප භාණ්ඩාගාරික තනතුර සදහා ද නාමයෝජනා බාර දී තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=s1112173</link>
    <topic>වලස්මුල්ල මහා විදුහලේ තමාෂාට කරාතේ ජයක්</topic>
    <author>ඡායාරූපය - එස්. අමරසේකර වලස්මුල්ල සමූහ</author>
    <content>වලස්මුල්ල මහා විදුහලේ 13 වන වසරේ ඉගෙනුම ලබන තමාෂා අමරකෝන් දිසානායක ජාතික පාසල් ක්‍රීඩා උළෙලේ දී කාතා හා කුම්තේ තරගවලින් ප්‍රථම ස්ථානය දිනාගැනීමට සමත්විය. දිස්ත්‍රික් මෙන්ම පළාත් තරගවලින් මුල් තැන දිනාගත් තමාෂා කරාතේ ක්‍රීඩාවෙන් ජාත්‍යන්තරය ජය ගැනීමේ බලාපොරොත්තු ඇතිව පුහුණුවීම් කටයුතුවල නිරත වන්නීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=f1112171</link>
    <topic>රට විරුවෝ දෙවැනි වන්නේ රණවිරුවන්ට පමණයි</topic>
    <author>සාකච්ඡා කළේ මහින්ද අලුත්ගෙදර</author>
    <content>ජාත්‍යන්තර සංක්‍රමණික දිනය නිමිත්තෙන් ඉතිහාසයේ පළමු වරට සංවිධානය කරන “දිරි සැරිය” විනිමය දිනු රටවිරු උපහාර දීප ව්‍යාප්ත වැඩසටහන සම්බන්ධයෙන් විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතා සමඟ ‘දිනමිණ’ කළ සංවාදයකි.* එළැඹෙන 18 දාට යෙදෙන ජාත්‍යන්තර සංක්‍රමණික දිනය මුල් කොටගෙන “දිරි සැරිය” විනිමය දිනූ රටවිරු උපහාර නමින් වැඩසටහනක් පැවැත්වීමට කටයුතු සංවිධානය කර තිබෙනවා. ඉතිහාසයේ මුල්වරට පැවැත්වෙන මෙවැන්නක අරමුණ කුමක්ද?මේ මස 18 දාට යෙදෙන ජාත්‍යන්තර සංක්‍රමණික දිනය නිමිති කරගෙන අපේ අමාත්‍යාංශය හා විදේශ සේවා නියුක්ති කාර්යාංශය එක්ව සංවිධානය කළ මේ වැඩසටහන වැදගත් වෙනවා. “දිරි සැරිය” විනිමය දිනු රටවිරු උපහාර යනුවෙන් එය නම් කර තිබෙනවා. එය ඇරුඹුයේ ජනාධිපති මහින්ද රාජපක්ෂ මහතා ගේ ප්‍රධානත්වයෙනුයි.මෙහි ප්‍රධාන උළෙල එතුමා ගේ ප්‍රධානත්වයෙන් ගාලු මුවදොර දී පෙරවරු 9.00 ට ආරම්භ වෙනවා. මෙය ලංකාවේ සෑම දිස්ත්‍රික්කයකම, සෑම උප නගරයක දී ම එක ම වේලාවක දී ආරම්භ කිරීමට පියවර ගෙන තිබෙනවා. විදේශගත ශ්‍රී ලාංකික ශ්‍රමිකයන්ගෙන් ශ්‍රී ලාංකික ආර්ථිකයට ලැබෙන ඉහළ දායකත්වය අගයමින් ඔවුන්ට උපහාරයක් පිණිස මේ වැඩසටහන සංවිධානය කළා.ඒ වගේ ම විදේශ රටවල රැකියාවන්හි නිරත ශ්‍රී ලාංකිකයන් ගේ පවුල්වල සාමාජිකයන් ඇගයීම, විදේශ රැකියා ක්ෂේත්‍රය කෙරෙහි යොමු වීමට බලාපොරොත්තු වෙන් සිටින තරුණ තරුණියන් දිරිමත් කිරීම ආදිය මෙමගින් අපේක්ෂා කරනවා.විදේශ රැකියා ප්‍රවර්ධන හා සුබ සාධන ඇමැතිවරයා හැටියට සතුටින් කියන්න කැමැතියි අද වන විට අපේ රටට වැඩියෙන් ම විදේශ විනිමය උපයා දෙන්නේ විදේශ රටවල රැකියා කරන ශ්‍රී ලාංකික ශ්‍රමික ප්‍රජාවෙන් බව. නමුත් පිලිපීන ජාතිකයෙක් විදේශීය රටක සේවය කරනවා නම් ඔහුට ඉහළ පිළිගැනීමක් ලබා දෙනවා. ඒ වගේ ම ඔවුන් ගේ සමාජයට මෙන් ම යම් කාර්යාලයකට ගිය පසුව ප්‍රමුඛත්වය දී සලකනවා.මේ ක්ෂේත්‍රයේ නියැළෙන්නන්ට ගැටලු රැසක් තිබෙනවා. ඒ සියල්ල සම්බන්ධයෙන් ම අපේ අවධානය යොමුකරනවා. ඒත් අපි මේ සහෝදර සහෝදරියන් කෙරෙහි දරන ආකල්පය හරිද යන්න සොයා බැලිය යුතුයි.ඇත්තට ම ඔවුන්ගෙන් අපේ රටේ ආර්ථිකයට විදේශ විනිමයෙන් තුනෙන් එකකට වැඩි ප්‍රමාණයක් උපයන්නේ විදේශගත ශ්‍රමික ප්‍රජාවයි.රටට ආනයනය සඳහා වැය වන වියදමින් සියයට 80 ක් සම්පූර්ණ කරන්නේ එම ආදායමිනි.මේ වසර අවසන් වන විට විදේශගත රැකියා කරන ශ්‍රී ලාංකිකයන් උපයන වාර්ෂික ආදායම රුපියල් මිලියන 5000 කට වැඩි වෙතැයි අපේක්ෂා කරනවා. ඒ අය වෙනුවෙන් සුබ සාධන කටයුතු කරන ගමන් රටක් ලෙස පවතින ආකල්පමය වශයෙන් වෙනසක් කළ යුතු වෙනවා.ඒ නිසා ම මෙවර ජාත්‍යන්තර සංක්‍රමණික දිනය නිමිත්තෙන් “දිරි සැරිය” වැඩසටහන හරහා ඔවුන්ව ඇගයීමට ලක් කරනවා. විශේෂයෙන් ම විදේශගත ශ්‍රී ලාංකික ශ්‍රමිකයන් දෙවැනි වන්නේ අපේ මාතෘභූමිය ත්‍රස්තවාදයෙන් නිදහස් කරගත් වීරෝධාර රණවිරුවන්ට පමණයි.රණවිරුවන් දිනා දුන් දේශය සැබවින් ම භුක්ති විඳින්නට හැකි රටක්බවට පත් වන්නේ එය ආර්ථික අතින් ශක්තිමත් කරන්නේ නම් පමණයි. ඒ නිසා ම මොවුනට කරන ගෞරවයක් වශයෙන් එම උපහාර උලෙළ ජනාධිපති මහින්ද රාජපක්ෂ මහතා ගේ ප්‍රධානත්වයෙන් ආරම්භ කිරීමට කටයුතු කළා.* මේ දීප ව්‍යාප්ත වැඩසටහනට සමගාමීව ක්‍රියාත්මක වැඩසටහන් පිළිබඳ යමක් පවසන්නේ නම්?මේ සඳහා විශේෂයෙන් ම පා ගමනක් පැවැත්වෙනවා. කොළඹ ගාලු මුවදොරින් ආරම්භ වන පා ගමන දෙහිවල දක්වා ගමන් කරනවා. තවත් වැඩසටහන් රාශියක් මීට අන්තර්ගතයි.ඊට අමතරව “දිරි සැරිය” උපහාර සමරු මුද්දරයක් හා මුල් දින කවරයක් නිකුත් කෙරෙනවා. ඒ වගේ ම විගමනික ශ්‍රමිකයන් ගේ අවශ්‍යතා වෙනුවෙන් ශ්‍රී ලංකාවේ රාජ්‍ය බැංකු තුනක දායකත්වය ඇතිව ඩෙබිට් කාඩ්පතක් නිකුත් කරනවා.සෑම දිස්ත්‍රික්කයක ම පැවැත්වෙන වැඩසටහන් අතර තවත් විශේෂත්වයක් වන්නේ ශිෂ්‍යත්ව පිරිනැමීම, ජංගම සේවයක් පවත්වමින් විදේශගත ශ්‍රමිකයන් මුහුණ දෙන ගැටලු නිරාකරණය කර ගැනීම සඳහා ද පියවර ගැනිමයි.“සිව් මංසල” නමින් පවත්වන විදේශ රැකියා ජංගම සේවා හා රැකියා පොළ කාර්යාංශයේ සෘජු මෙහෙයවීම මත සිදු කෙරෙන අතර ඒ සඳහා ලියාපදිංචි විදේශ රැකියා ඒජන්සි, නියෝජිතයන්, රාජ්‍ය බැංකු නිලධාරීන් සහභාගි වෙනවා. ඒ අනුව ශ්‍රමිකයන් සම්බන්ධයෙන් මෙන් ම විදේශ රැකියා සඳහා යොමුවීමට අපේක්ෂා කරන්නන්ට තිබෙන ගැටලු ඉතා පහසුවෙන්ම නිරාකරණය කරගත හැකි වෙනවා.මීට අමතරව වීදි නාට්‍ය, එළිමහන් සංදර්ශන ආදි විවිධ කලාත්මක වැඩසටහන් ද දිවයිනේ සෑම දිස්ත්‍රික්කයක ම ක්‍රියාත්මක කිරීමට අපි බලාපොරොත්තු වෙනවා.* විදේශගත ශ්‍රී ලාංකික ශ්‍රමිකයන් වෙනුවෙන් ඩෙබිට් කාඩ් පතක් හඳුන්වා දෙන බවට ඔබ සඳහන් කළා. එයින් බලාපොරොත්තු වන්නේ කුමක්ද?ඇත්තට ම මෙහි මූලික අරමුණ වන්නේ අපේ සහෝදර සහෝදරියන් විදේශ රැකියාවලට ගොස් මුහුණ දෙන ගැටලු සඳහා විසඳුමක් ලබා දීමයි. මේ ඩෙබිට් කාඩ්පත බැංකුවකින් මුදල් ලබා ගැනීමට මෙන්ම තම අනන්‍යතාව තහවුරු කෙරෙන හැඳුනුම්පතක් ලෙස ද භාවිත කරන්නට හැකි වෙනවා. අපි මුල් පියවරේ දී මෙය ක්‍රියාත්මක කරන්නේ ලංකා බැංකුව, මහජන බැංකුව හා ජාතික ඉතිරි කිරීමේ බැංකුව ඒකාබද්ධවයි.මේ කාඩ්පත සඳහා ශ්‍රමිකයාගේ නම, ඡායාරූපයක්, හැඳුනුම්පත් අංකය, විදෙස් ගමන් බලපත් අංකය ආදි සියලු තොරතුරු අන්තර්ගත කරනවා. අපි මේ කාඩ්පත හඳුන්වා දෙන්නේ ජාත්‍යන්තර සංක්‍රමණික සංවිධානය හා ජාත්‍යන්තර කම්කරු සංවිධානය ඒකාබද්ධවයි. ලබන 18 දායින් පසුව රැකියා සඳහා විදේශ ගත වන සියලුම ශ්‍රී ලාංකිකයන්ට මේ කාඩ් පත නිකුත් කරනවා.ඇතැම් රටවල් සඳහා ගෘහ සේවයට ගිය පසු අදාළ ගෙහිමියන් විසින් විදෙස් ගමන් බලපත්‍රය තම සන්තකයට ගනු ලබන අතර එවිට කිසියම් ගැටලුවක් වූ පසුව ශ්‍රී ලාංකික ශ්‍රමිකයාට අපේ තානාපති කාර්යාලයට පැමිණ තම අනන්‍යතාව තහවුරු කිරීමේ අවස්ථාව නොලැබේ.එවැනි ගැටලු සැලකිල්ලට ගෙන අපි මෙම ඉලෙක්ට්‍රෝනික කාඩ්පත නිකුත් කිරීමට පියවර ගත්තා. ඇත්තටම මේක ඔවුන්ට විශාල සහනයක් වෙනවා.* මානසික වශයෙන් බලපාන පීඩනය හේතුවෙන් අපේ විදේශගත ශ්‍රමිකයන් විවිධ ගැටලුවලට මුහුණ දෙනවා. ඒ අනුව ඔවුන්ගේ කායික හා මානසික සෞඛ්‍ය ගැටලු වෙනුවෙන් කුමක් කළ හැකි ද?ඇත්තට ම මේක ඉතාම වැදගත් ප්‍රශ්නයක්. යම් ශ්‍රමිකයෙකුට මානසික සෞඛ්‍ය ගැටලු තිබෙන්න පුළුවන්. ඒ අනුව ඔවුන් ගේ පවුල්වලට ද මානසික උපදේශනය වැදගත් වෙනවා. අපි මේ වෙනුවෙන් විශේෂ වැඩසටහනක් ක්‍රියාත්මක කරනවා. ඒ අනුව ශ්‍රී ලංකාවේ විගමනික සෞඛ්‍ය පිළිබඳ ජාතික ප්‍රතිපත්තියක් එළිදැක්වීමට බලාපොරොත්තු වෙනවා.විදේශ රැකියා ප්‍රවර්ධන හා සුබ සාධන අමාත්‍යාංශය සහ සෞඛ්‍ය අමාත්‍යංශය එක්ව මේ වැඩසටහන සංවිධානය කරනවා. ලබන 19 දා සිට එය ක්‍රියාත්මක කිරීමට අපි බලාපොරොත්තු වෙනවා. විගමනික ශ්‍රමිකයන්ට පමණක් නොව ඔවුන් ගේ පවුල්වල සාමාජිකයන්ටද මානසික සෞඛ්‍ය මෙන්ම කායික සෞඛ්‍ය ගැටලු නිරාකරණය කර ගැනීමට මේ තුළින් හැකි වෙනවා.තමන් ගේ මව හෝ පියා විදේශ රැකියාවක නිරත වී සිටින්නේ නම් එහි දී දරුවන්ට මවුපිය සෙනෙහස අහිමි වී යනවා. දරුවන් ගේ හැසිරීම වෙනස් වෙනවා පමණක් නොව ඔවුන් මානසික වශයෙන් පීඩනයකට ලක් වෙනවා. එවැනි අවස්ථාවක දී දරු දැරියන් ගේ මානසික සෞඛ්‍ය සඳහා යම් ජීවයක් ලබා දීමට මේ තුළින්හැකි වෙනවා.* විදේශ ශ්‍රමිකයන් සම්බන්ධයෙන් ඔබ ඉහළින් කතා කරනවා. ඔවුන් ගේ අනාගතය වෙනුවෙන් ක්‍රියාත්මක කරන්නේ කුමන වැඩසටහන් ද ?විශේෂයෙන් ම අපේ රටෙන් විදේශ රටකට ගොස් රැකියාවක් කර යළි පැමිණෙන අපේ ම ජනතාව කෙරෙහි වගකිව යුතු රජයක් ලෙස අපේ අවධානය යොමු කර තිබෙනවා. මෙවර අය වැය ඉදිරිපත් කිරීමේදී ජනාධිපති මහින්ද රාජපක්ෂ මහතා විසින් ප්‍රධාන කරුණු තුනක් යෝජනා කිරිම මගින් ම එය මැනවින් පැහැදිලි වෙනවා.විදේශ රැකියාවක් කර ශ්‍රී ලංකාවට පැමිණි පසු ව්‍යාපාරයක් ආරම්භ කරන්නේ නම් එම ව්‍යාපාරය වසර පහක කාලයක් සඳහා ආදායම් බද්දෙන් නිදහස් කිරීම ව්‍යාපාරයක් සඳහා අවශ්‍ය යන්ත්‍රෝපකරණ විදේශ රටකින් ගෙන එන්නේ නම් ඒ සඳහා සියලු ම බදු වලින් නිදහස් කිරීම හා එවැන්නක් සඳහා සහන ක්‍රමයට ණය නිකුත් කිරීම ඒ අතර වෙනවා.අඩු ආදායම්ලාභීන් වෙනුවෙන් විදේශ සේවා නියුක්ති කාර්යාංශයේ මැදිහත්වීම මත බැංකු ණය ලබා දෙනවා. සියයට 13 පොළී අනුපාතයට ලබා දෙන ණයවලින් ණය ඉල්ලුම්කරුට ගෙවිය යුතු වන්නේ සියයට 6 ක පොළිය පමණයි. ඉතිරි සියයට 7 ක පොළී ප්‍රමාණය ගෙවනු ලබන්නේ විදේශ සේවා නියුක්ති කාර්යාංශයයි.යම් කෙනෙකුට නිවෙසක් සාදා ගැනීමට සැලසුමක් අවශ්‍ය නම් ඒ සඳහා අපි සැලසුම් ද ලබා දෙනවා.* තවදුරටත් විදේශ රැකියා ප්‍රවර්ධනය වෙනුවෙන් කුමන වැඩපිළිවෙළක් අනුගමනය කරනවා ද?ශ්‍රී ලාංකිකයන් වැඩි වශයෙන් රැකියා සඳහා යොමු කිරීමේ අරමුණින් ඉතාලිය, ඊශ්‍රායලය, සයිප්‍රසය, දකුණු කොරියාව ඇතුළු රටවල් කිහිපයක් සමග අපි සාකච්ඡා කර තිබෙනවා.සයිප්‍රසයේ රැකියා සඳහා වැඩි වශයෙන් ශ්‍රී ලාංකිකයන් බඳවා ගැනීමට කැමැත්තක් දක්වනවා. නමුත් අද වන විට සයිප්‍රසය යුරෝපාසංගමයේ සාමාජික රටක් වීම හේතුවෙන් එම සංගමයේ නීතියට අනුව කටයුතු කරන්නට සිදු වෙලා. එම සංගමයට අයත් රටවලට වෙනත් රටවලින් ශ්‍රමිකයන් ගෙන්වා ගන්නට බැහැ. ඒ නිසා එතන දී අපිට ශ්‍රමිකයන් යැවීමට නොහැකි වී තිබෙනවා.පසුගිය දිනෙක ශ්‍රී ලංකාවට පැමිණි ජපාන විශේෂ නියෝජිත යසුෂි අකාෂි මහතා සමග මමත් විදේශ කටයුතු ඇමැති මහාචාර්ය ජී. එල්. පීරිස් මහතාත් දීර්ඝ වශයෙන් සාකච්ඡා කළා. එහිදී ජපානයේ රැකියා සඳහා ශ්‍රී ලාංකිකයන් යොමු කිරීම කෙරෙහි විශේෂ අවධානයක් යොමු කළා. මුලින්ම අපි ජපානයට යවන්නේ පුහුණුව සඳහායි. ඔවුන් ශ්‍රී ලංකාවට පැමිණි පසුව ලංකාවේ සිටින තවත් අයට පුහුණු කරනවා.එය අපේ රටේ රැකියා ප්‍රශ්නයටද විශාල සහනයක් වෙනවා. මේ ආකාරයෙන් ලෝකයේ විවිධ රටවල් සමග සාකච්ඡා කොට ශ්‍රී ලාංකික තරුණ තරුණියන් සඳහා වැඩි වැඩියෙන් රැකියා අවස්ථා ලබාදීමට බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=f1112172</link>
    <topic>නීතිඥ සංගමයේ තර්කය පුස්සක්</topic>
    <author>සාකච්ඡා කළේ චන්දන ජයවීර</author>
    <content>හිටපු අගවිනිසුරුවරයෙක් වන සරත් එන්. සිල්වා මහතා බලය අයුතු ලෙස භාවිතා කළ බවට අවස්ථා කිහිපයකදී සමාජයේ විවිධ පාර්ශව වෙතින් චෝදනා එල්ලව තිබෙනවා. ඔහු විසින් සේවයෙන් නෙරපන ලද හා අත්හිටුවන ලද විනිශ්චයකාරවරු හතළිස් දෙනෙක් නැවත වරක් මෙම චෝදනාවම නගමින් ඒ ගැන පසුගියදා පාර්ලිමේන්තුවේ අවධානය යොමු කළා. පාර්ලිමේන්තු තේරීම් කාරක සභාවක් ඇතිවූයේ ඒ ගැන විමර්ශනය කිරීමටයි. නමුත් එයට එරෙහි වන යෝජනාවක් නීතිඥවරු පිරිසක් ශ්‍රී ලංකා නීතිඥ සංගමයට ඉදිරිපත් කර ඇත. ව්‍යවස්ථාමය ආරවුලකට හේතුවන එවැනි කරුණක් සාකච්ඡාවට නොගත යුතු බව නීති විශාරදයින්ගේ මතයයි. මේ ඒ ගැන හේතු පහදන සාකච්ඡාවකි.* හිටපු අගවිනිසුරු සරත් එන්. සිල්වාගේ පාලන කාලයේ සිදුවූ ක්‍රියාකලාපයන් විමසා බැලීමට පාර්ලිමේන්තු තේරීම් කාරක සභාවක් පත්කර තිබෙනවා. එවැනි සභාවක් පත්කිරීමට පාර්ලිමේන්තුවට ව්‍යවස්ථානුකූල පදනමක් ලැබෙන්නේ කෙසේද?පාර්ලිමේන්තු තේරීම් කාරක සභාවක් පත් කරන්න නම් ඒ සඳහා පාර්ලිමේන්තුවේ මන්ත්‍රී සංඛ්‍යාවෙන් තුනෙන් එකකට අඩු නොවන මන්ත්‍රීවරු පිරිසක් ඉල්ලීමක් කරලා පෙත්සමක් කථානායකවරයාට භාරදිය යුතුයි.තේරීම් කාරක සභාවක් අවශ්‍යයයි කියලා, මන්ත්‍රීවරු හැත්තෑවක් ඉල්ලීම් කර තිබෙනවා. ඒ අනුව මේ යෝජනාවට ව්‍යවස්ථානුකූල පදනමක් තිබෙනවා.* මෙවැනි යෝජනාවක් පාර්ලිමේන්තුවෙන් මතුවුයේ නිකම්ම නෙමෙයි. ඒ සඳහා සමාජයෙන් කිසියම් පෙළඹුමක් තිබුණා නොවේද!ඔව්, එවැනි විශාල ජනමතයක් තිබුණු බව අපිට පැහැදිලිව පේන්න තිබුණා. සරත් එන් සිල්වා මහතාගේ කාලයේ අධිකරණ පද්ධතියේ සිදුවූ යම් යම් ක්‍රියා නිසා විනිසුරුවරුන්ගෙන් සමහර දෙනෙක්ට අගතීන් සිදුවුණා. තවත් අයගේ සේවය අත්හිටවුවා. ඊට අතිරේකව තවත් සමහර පිරිසක් වර්ගීකරණය කොට අසාධාරණයට ලක් කළා. මෙලෙස අසාධාරණයට ලක් වූ විනිසුරුවරුන් අතරින් හතළිස් දෙනෙක් ව්‍යවස්ථාදායකය විදිහට පාර්ලිමේන්තුවෙන් ඉල්ලීමක් කළා. තමන්ට වූ අසාධාරණයට පිළියමක් යොදන්නයි කියලා. මේ තේරීම් කාරක සභාවක් පත් කළේ ඒ ඉල්ලීමේ ප්‍රතිඵලයක් විදිහටයි.* යෝජනාව ගෙන එන නීතිඥවරුන් පවසන්නේ තේරීම් කාරක සභාව පත් කිරීම 1978 ආණ්ඩුක්‍රම ව්‍යවස්ථාවේ 107 වැනි වගන්තියට පටහැනි බවයි. නීති විශාරදවරයෙක් හැටියට මේ ගැන ඔබේ මතය කුමක්ද?මේක සම්පූර්ණයෙන්ම වැරදි වැටහීමක් නිසා ඇති කර ගන්න මතයක්. 78 ආණ්ඩුක්‍රම ව්‍යවස්ථාවේ 107 ව්‍යවස්ථාව හා එහි (1) සිට (5) දක්වා අනු වගන්තිවලින් දැක්වෙන්නේ අධිකරණයේ ස්වාධීනත්වය පිළිබඳයි.මේ අවස්ථාවේ සමස්ත හරය වන්නේ ශ්‍රේෂ්ඨාධිකරණයේ හා අභියාචනාධිකරණයේ විනිශ්චයකාරවරයන් පත්කිරීම හා ඉවත් කිරීම ගැනයි. ෂ;ශ්ෂයෙන්ම ශ්‍රේෂ්ඨාධිකරණ විනිසුරුවරයකු පත් කරනු ලබන්නේ ජනාධිපතිවරයා විසින් වූවත් (වර්තමානයේ 18 වෙනි ව්‍යවස්ථා සංශෝධනය අනුව පාර්ලිමේන්තු සභාව හරහා) ඉවත් කිරීමට බලය තිබෙන්නේ පාර්ලිමේන්තු මන්ත්‍රීවරුන්ගෙන් තුනෙන් එකක් අස්සන් කරන යෝජනාවකට අනුවයි.එවැනි චෝදනාවක් ඉදිරිපත් කිරීම පමණක් ප්‍රමාණවත් වෙන්නෙත් නැහැ. ඒ චෝදනා විමර්ශනයකින් ඔප්පු විය යුතුයි. ඒ නිසා නීති සංගමය ඉදිරියේ ඇති යෝජනාව 107 වගන්තිය සමඟ කිසිදු ගැලපීමක් නැති බව ස්ථිරසාරවම කියන්න පුළුවන්.107 වැනි ව්‍යවස්ථාවේ හෝ කිසිම අනු ව්‍යවස්ථාවක දැනට සේවයේ යෙදී සිටින විනිසුරුවරයෙකුට හෝ විශ්‍රාම ගිය විනිසුරුවරයෙකුට විරුද්ධව තේරීම් කාරක සභාවක් පත් කරන්න බැහැයි කියලා නැහැ. ඒ නිසා නීතිඥ සංගමය මෙවැනි යෝජනාවක් ගෙන ඒමට පෙර මුලින්ම කළ යුත්තේ 107 වගන්තිය සංශෝධනය කළ යුතුය කියලා යෝජනාවක් ගෙනඒමයි.යම් විදිහකින් මෙවැනි යෝජනාවක් සම්මත කළොත් ඒක නීතිවිරෝධී ක්‍රියාවක් වෙනවා. මේක නීතිඥ සංගමයේ පැවැත්මට දැඩි ලෙස බලපානවා. නීතිය ආරක්ෂා කිරීමේ වගකීම ව්‍යවස්ථාදායකය, විධායකය හා අධිකරණය යන ආයතන තුනටම තිබෙනවා. නීතිය හා සාමය ආරක්ෂා කිරීම ගැන අධිකරණයට පැවැරී තිබෙන වගකීමෙන් කොටසක් නීතිඥවරුන්ටත් තිබෙනවා.* තේරීම් කාරක සභාව පත්කිරීමෙන් අධිකරණයේ ස්වාධීනත්වයට කිසියම් බලපෑමක් වෙනවාද?ප්‍රජාතන්ත්‍රවාදී රටක උත්තරීතර වන්නේ පාර්ලිමේන්තුවයි. ආණ්ඩු ක්‍රම ව්‍යවස්ථාවේ 4 වගන්තිය අනුව ජනතාවගේ පරමාධිපත්‍ය බලය බුක්ති විඳීම සිදුවන්නේ පාර්ලිමේන්තුව මඟින්. ජනතාවගේ අධිකරණ බලය අධිකරණය හා විනිශ්චයකාරවරුන් මඟින් ක්‍රියාත්මක කළ යුත්තේ පාර්ලිමේන්තුවයි. එයට ඕනෑම නීතියක් සම්මත කිරීමට වගේම, පැනවූ නීතියක් ඉවත් කිරීමට හෝ සංශෝධනය කරන්න පුළුවන්. අතීත පාර්ලිමේන්තු මඟින් වර්තමාන පාර්ලිමේන්තුව බැඳී නැහැ.පාර්ලිමේන්තුව මේ සභාව පත් කළේ අගතියට පත්වු විනිසුරුවරුන් හතළිස් දෙනෙකුගේ ඉල්ලීමට අනුවයි. ඔවුන්ට හා වෙනත් පාර්ශ්වවලට සිදුවු අගතියට පිළියම් යොදන එකට නීතිඥ සංගමය විරුද්ධ වන්නේ ඇයි? මේ ප්‍රශ්නය දේශපාලන කෝණයෙන් නැතිව ස්වාධීනව බැලිය යුතුයි. අසාධාරණයට ලක්වු විනිසුරුවරුන්ට සාධාරණය ඉටුකිරීම නීතියේ ආධිපත්‍යය නැවත පිහිටුවීමට හේතුවෙනවා. මේක නීතිඥ සංගමය බැහැර කළ නොහැකි කරුණකි.* සේවයෙන් විශ්‍රාම ගිය අගවිනිසුරුවරයෙකුට විරුද්ධව තේරීම් කාරක සභාවක් පත් කළ නොහැකි බවට චෝදනා එල්ල වී ඇති හිටපු අගවිනිසුරුවරයා වගේම නීතිඥ සංගමයේ සමහර දෙනෙක් ද ප්‍රකාශ කරනවා. එම අදහසට වලංගුභාවයක් තිබෙනවාද?මේක සම්පූර්ණයෙන්ම පුස් තර්කයක්. ඒ අදහසට කිසිම නීතිමය පදනමක් නැහැ. රටට බලපාන ඕනෑම විෂයක් ගැන පාර්ලිමේන්තු තේරීම් කාරක සභාවක් පත් කරන්න පුළුවන්. ඒක වර්තමානයේ සිදුවන දෙයක් ගැන පමණක් නෙවෙයි. අතීතයේ සිදුවූ දෙයක් ගැන වෙන්නත් පුළුවන්. ඊළඟට මේක අධිකරණ පද්ධතියයි නිලධාරින්, රජයේ නිලධාරින් පමණක් නෙවෙයි මැති ඇමැතිවරුන් වැනි ව්‍යවස්ථාදායකයින් සභිකයින් කරන හෝ කරන ලද ඕනෑම ක්‍රියාවකින් මහජනයාට අගතියක් වෙලා තිබෙනවා නම් ඔවුන්ට සාධාරණය ඉටුකරන්න තේරීම් කාරක සභාවක් පත් කරන්න පුළුවන්. හිටපු අගවිනිසුරුවරයාට විතරක් ඒකෙන් මුක්තියක් ලැබෙන්නේ නැහැ.අනිත් අතට විමර්ශනයක් ආරම්භ කළයි කියලා සරත් එන්. සිල්වා මහතාට හෝ වෙනත් ඕනෑම ශ්‍රී ලාංකිකයෙක්ට හෝ කරුණු කියන්න තිබෙන අයිතිය අහෝසි වෙන්නේ නැහැ.හිටපු අගවිනිසුරුවරයෙක් වන නෙවිල් සමරකෝන් මහතාට එරෙහිවත් පාර්ලිමේන්තු තේරීම් කාරක සභාවක් පත් කළා. ඔහු ඒකට මුහුණ දීලා සියලුම චෝදනාවලින් නිදහස් වුණා.* තේරීම් කාරක සභාවට විරුද්ධ සමහරු සරත් එන්. සිල්වා මහතා දේශපාලනිකව රජයට විරුද්ධ මතයක් දැරීම නිසා ඔහුගෙන් පළිගැනීමට මෙවැනි කමිටුවක් පත් කළේය යන චෝදනාව නඟනවා. මේ ගැන ඔබේ අදහස කුමක්ද?තේරීම් කාරක සභාවකින් සිදුවන්නේ යමෙක් වරදකරු කිරීමට වඩා එම නිලධාරියාගේ ක්‍රියාවෙන් අගතියට පත්වූ අයට සහන සැලසීමයි. ඒ නිසා ඕනෑම පුරවැසියෙකුට මේ තේරීම් කාරක සභාව හමුවේ පෙනී සිට ඒ සඳහා සහය දීමේ පූර්ණ වගකීමක් තිබෙනවා.ඊට විරුද්ධව නීතිවිරෝධී ආකාරයේ යෝජනා සම්මත කිරීම නීතිඥ සංගමයේ මුලික ව්‍යවස්ථාවටත් පටහැනියි. ඒ නිසා මේක දෙවරක් සිතා බැලිය යුතු කරුණක්.දේශපාලන පදනමකින් සිදුවෙලා තිබෙන්නේ තේරීම් කාරක සභාවක් පත් කිරීම නෙවෙයි. මෙවැනි යෝජනා නීති සංගමයට ගෙන ඒමයි. ඒ නිසා එක්සත්ව පවතින නීතිඥ සංගමය දෙකඩ වෙලා තිබෙනවා. ඒ නිසා මෙවැනි අන්තගාමී යෝජනා ගෙන ඒමෙන් වැළැකී නීතිඥ සංගමය මධ්‍යස්ථව ක්‍රියා කළ යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=f1112173</link>
    <topic>ලංකා සමසමාජ පක්ෂය</topic>
    <author>අනිල් ද සොයිසා නියෝජ්‍ය ලේකම් ලංකා සම සමාජ පක්ෂය</author>
    <content>1935 දෙසැම්බර් 18දා ලංකා සම සමාජ පක්ෂය ආරම්භ කරද්දී පක්ෂයේ ප්‍රධාන අරමුණ වූයේ ලංකාව සුදු අධිරාජ්‍යවාදීන්ගෙන් සම්පූර්ණයෙන් නිදහස් කර ගැනීම, භාණ්ඩ නිෂ්පාදනය හා හුවමාරුව ජනතාව සන්තක කිරීම සහ ජාති, කුල මළ, ආගම් ආදී භේදවලින් තොර සමාජවාදී සමානාත්මකතාවාදී සමාජයක් ගොඩ නැන්වීමත්ය.පළමු අරමුණ වූ එදා මේ රට අල්ලා ගෙන පාලනය කළ එංගලන්තයේ සුදු පාලකයන්ගෙන් රට බේරා ගැනීම උදෙසා ලංකා සම සමාජ පක්ෂය අභීත සටන් රැසක් මෙහෙයවීය. 1815 ඉංගී‍්‍රසින් රට අල්ලා ගැනීමෙන් පසු 1818 කැරැල්ල, 1848 කැරැල්ල හැරුණු කොට ජනතාවට දැනෙන සටනක් සිදු වූයේ නැත. ලංකා සම සමාජ පක්ෂය 1935දී සිය අතට ගත්තේ මේ වීරෝදාර අරගල දෙකේ දී රට වෙනුවෙන් ලේ හැළූ, වීරයන්ගේ ලේ තැවරුනු රතු කොඩියයි.රතු කොඩිය ඉහළට ඔසවා සුද්දන්ට එරෙහිව කළ සටන් නිසා සම සමාජ නායකයින්ට, සාමාජිකයන්ට එදා සිරබත් රස බලන්නට සිදු විය. තවත් පිරිසකට ජීවිත පුදන්නට සිදුවිය. සුද්දන් මේ රටට නාමික නිදහසක් 1948 දී ලබාදුන්නේ සමසමාජ ව්‍යාපාරය ජනතාව කූද්දමින් ගෙනගිය සමාජ ව්‍යාපාරය තීව්‍රර තැනට පත්වීම නිසාය.සර් ඔලිවර් ගුණතිලක එංගලන්තයේ සුදු පාලකයන් හමුව “නිදහස නමින් යමක් නොදුනහොත් සමසමාජ කාරයෝ රට අල්ලාවි. එතකොට ඔබලාට රටේ කිසිවක්ම නැතිවේවි” යන්න පෙන්වා දුන්නේය. “ඉන්දියාවේත් සටන් ඇවිලී සුද්දාට යන්නට වෙනතැනට වැඩ සෑදී ඇත. ලංකාවේත් ඒ ආශ්වාදයන් ද මැද සමසමාජ සටන ජයගතහොත් අපට වෙන්නේ සියල්ල අත්හැර යන්නට යැයි” සුද්දෝ කල්පනා කළහ.1948 දී අපට නාමික නිදහස ලැබුණේ එසේය. එය සුදු පාලකයින් වෙනුවට ඔවුන්ගේ පාලනය නොවෙනස්ව ගෙනයන බවට එකඟ වූ ලංකාවේ ඉහළ ප්‍රභූ පැලැන්තිය අතට බලය මාරු කිරීමක් පමණි.අපේ රටේ ප්‍රභූ පන්තිය ජනතාවට මෙය හඳුන්වා දුන්නේ “රට නිදහස්” වූ ලෙසය. නිදහස සඳහා සුද්දාට එරෙහිව කරන්නට තිබූ සටන සුද්දාගේ වුවමනාව ඉෂ්ඨ කරන ප්‍රභූ පැලැන්තියට එරෙහිව කිරීමේ දී උපක්‍රමීය ලෙස වෙනස් කළයුතු විය.රටට නිදහස ලැබුණු බවටත්, නිදහස ලබාගත් වීරයන් ගැනත් ලබාදුන් ප්‍රචාරයට ජනතාව රැවටුනහ. බලය මාරුවීම දේශපාලන නිදහස ලැබීමක් ලෙසට ජනතා සිතුම් පැතුම්වල වෙනසක් සිදුවිය.ලංකා සම සමාජ පක්ෂය පන්ති සටනට වඩ වඩාත් පණ දුන්නේය. දුප්පත්කම හා පොහොසත් පැලැන්තිය අතර පරතරය ඉතා ඉහළ විය. වතුපිටි, කම්හල්, යාන වාහන සතු කරගත් ධනපති පංතිය තමන් යටතේ සේවය කරන දුප්පතා පෙලූහ.යැපීමට තරම් වැටුපක් නොදුන්හ. කොටින්ම පොඩි මිනිහා සූරාකෑහ.මේ සූරාකෑමට එරෙහිව දුප්පතුන් සංවිධානය කළේද සමසමාජ පක්ෂයයි. ආගම, කුලය, ජාතිය ආදී කිසිත් භේදයක් නැතිව ඒ හැම කොටසකම සිටින දුප්පතුන් අපි පංතියයි. අපව සූරාකන පොහොසත් ධනපති පංතියයි. සමසමාජ පක්ෂය ජනතාවට පෙන්වා දුන්නේය.රටේ පාලනය ඇත්තේත්, වැඩපළේ, ගොවි බිමේ, කුඹුරේ අයිතිය ඇත්තේත් ධනපතියාටයි. ඒවායේ වැඩ කරන දුප්පතා ඔවුන් දෙන දෙය ගත යුතුයි. යන්න වෙනුවට අපේ අයිතිය දිනන්නට අපි එක්වෙමු. සටන් වදිමු. යන්න තේමා පාඨය කොට වතුකරයේ, වැඩපළේ, ගොවිබිමේ ජනතාව සංවිධානය කළ සමසමාජ පක්ෂය ජනතා බලයෙන් මේ වැඩකරන පංතිය අතට බලය ලබා ගැනීමේ සටන ඉදිරියට ගෙන ගියේය.කම්කරු පංතියට අයිතිවාසිකම් රැසක් දිනා දීමට හැකි විය. නියමිත වැටුප්, නියමිත නිවාඩු, වැඩකරන පැය ගණනේ සීමාව, අර්ථසාධක, අතිකාල, සේවක නිවාස ආදී අද වැඩකරන ජනතාව ලබන සියලුම අයිතීන් සටන් තුළින් දිනා දීමේ සටනේ මූලිකයා ලංකා සම සමාජ පක්ෂය විය.ගොවිජන සටන් තුළින් ගොවීන්ගේ අයිතීන් දිනා දීමට ද පෙරමුණ ගත්තේය.කමිසයක්, හැට්ටයක් උඩට ඇඳීම තහනම් යුගයේ බලපුළුවන්කාර ධනපතියන්ට එරෙහිව නැගී සිට සටන්වැදී ඒ අයිතිය ලබාදුන්නේ සමසමාජ පක්ෂය නිසා ඒ අභිමානය අප සතුව ඇත.දේශයේ මතුවන තත්ත්වයන් අනුව දේශපාලන උපක්‍රම වෙනස් කරමින් ඉදිරියට පැමිණි ගමන් මගෙහි අපේ මූලික අරමුණ වූ රට මුළුමනින්ම නිදහස් කර ගැනීමේ සටන 1972 දී අප දිනා ගත්තා වූ ඒ සම සමාජ නායකයෙකු වූ ආචාර්ය කොල්වින් ආර්. ද සිල්වාගේ මූලිකත්වයෙන් සැකසුණු ආණ්ඩු ක්‍රම ව්‍යවස්ථාව තුළිනි.ඉඩම්, ගෙවල්, රන් පවුම් වතු ධනෝපායන කම්හල් ආදී බොහෝ දේ ජාතිය සතු කරන්නට අපේ ගමන් මගේ දී අපට හැකිවිය. එදා රටේ ආනයනයත්, අපනයනයත් භාරව සිටි විදේශිකයින් අද නැත. වැඩි කොටස අපේ දේශීයයන් අතට පත් වී ඇත. මේ සියල්ල අප දිනා ගත්තේ සම සමාජ පක්ෂයට බලය ලැබීමකින් තොරව වීම විශේෂත්වයකි.එහෙත් භාණ්ඩ නිෂ්පාදනයේ හා බෙදා හැරීමේ අයිතිය තවමත් ජනතාව අතට පත් වී නැත. පාලනය අපේ පංතිය අතට පත් වී නැත. සමාජවාදය බිහි වී නැත. ඒ අරමුණ දිනන්නට ඉදිරියට ගමන් කළ යුතුව තිබේ.ලංකා සම සමාජ පක්ෂය හැමවිටම විද්‍යාත්මකව හා දූරදර්ශීව, පවත්නා ප්‍රශ්න දෙස බැලූ බව ඉතිහාසය පෙන්වා දෙයි. විශේෂයෙන් මේ රට ලේ විලක් කළ ජාතික ප්‍රශ්නය විසඳීම සඳහා සමසමාජ පක්ෂය පෙන් වූ මාවත නිවැරදි බව අද හැම දෙනාම පිළිගනිති. දේපළ හා ජීවිත විනාශයට පත් කරමින් වසර 30ක යුද්ධයක් හට ගැනීමට ද හේතු වූයේ මේ රටේ නායකයන් දුරදිග නොබලා ගත් පියවරයන්ය.එදා සම සමාජ පක්ෂය කී ලෙස භාෂා දෙකටම රාජ්‍ය භාෂා තත්ත්වය ලබා දුන්නේ නම් රට බෙදන තත්ත්වයට ඉල්ලීම් ඔඩු දුවන්නේ නැත.මේ ඉතිහාසය කියමින් සිටීමට හෝ එයින් ආඩම්බර වීමට පමණක් සමසමාජය සූදානම් නැත.අනාගතය නිවැරදි කර ගැනීම හා ජනතාවට යහපත් ජීවිතයක් ලබාදීම අපේ ඉලක්කයයි.ඒ සඳහා ජාතික ප්‍රශ්නයට විසඳුමක් දිය යුතුයි. විද්‍යාව, තාක්ෂණය උපයෝගී කරගත් නව නිපැයුම් සහිත විද්‍යාත්මක දියුණු සමාජයකට රට ගෙන යා යුතුය. ධනේශ්වර සූරාකෑමේ මාවත වසා දැමිය යුතුය. සිදුවන දූෂණ, වංචා සොරකම්වලට වැට බැඳ යහ පාලනයක් ඇති කළ යුතුය. වමේ එක්සත් භාවයෙන් යුතුව ඒ උදෙසා හඬ නගන, සටන් වදින අතර ගමේ වැඩපළේ පාලනය ජනතාව අතට ලබාදීමේ අරමුණ සහිත සමාජවාදී සමාජයක් කරා වූ අපගේ දීර්ඝකාලීන ඉලක්කයන් වෙත අප පියනැගිය යුතුය.ලෝකය පුරා නව වටයකින් සමාජවාදී අපේක්ෂාවන් වෙනුවෙන් පෙරට එන ජනතාව සමඟ එක්වෙමින් ශ්‍රී ලංකාව සංවර්ධිත දේශයක් කරා ගෙන යාමට ජාතික සමගියත් – යහ පාලනයත් පෙරදැරිව රට නව මාවතක් ඔස්සේ පෙරට ගෙනයාමට කැපවීම අපි අද දවසේ අපගේ ප්‍රධාන කටයුත්ත බවට පත් කර ගනිමු..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>17</day>
    </date>
    <link>http://www.dinamina.lk/2011/12/17/_art.asp?fn=f1112174</link>
    <topic>අසිරිමත් මහ බෝ වන්දනාව සහ මහ බෝ පෙරහර</topic>
    <author>මාතලේ ශ්‍රී විද්‍යානන්ද මහ පරිවේණාධිපති බටුගොඩ සංකිච්චායන නාහිමි</author>
    <content>අනුරාධපුර ජය ශ්‍රී මහ බෝධීන් වහන්සේ අභියසදී උඳුවප් පෝය නිමිති කරගෙන වාර්ෂිකව පැවැත්වෙන අසිරිමත් මහ බෝ වන්දනාව සහ මහබෝ පෙරහර ශ්‍රී ලංකාවේ පැවැත්වෙන උත්සව අතරට එක්ව ඇති සුවිශේෂී වූද, ඓතිහාසික වූද පුණ්‍ය මහෝත්සවයකි. මෙහි ආරම්භය මීට වසර දෙදාස්තුන්සිය දහනවයකට පෙර සිදුවූ බවට ඉතිහාසය තුළින් සාක්ෂි සැපයෙයි.බු.ව. 236 වැන්නේ උඳුවප් පෝදා ලක්දිව උතුරු ප්‍රදේශයේ දඹකොළ පටුන නම් ස්ථානයෙන් ගොඩබට ජය ශ්‍රී මහා බෝධීන් වහන්සේ අප රටට එවනු ලැබූවේ ද්වීප චක්‍රවර්තී ධර්මාශෝක අධිරාජයා විසිනි. එම පූජණීය වස්තුව වැඩමවාගෙන ඒමේ ගෞරවය හිමි වන්නේ, සංඝමිත්තා මහරහත් තෙරණියට හා ඇගේ මාමාවරුන් වන බෝධිගුත්තාදී රජවරුන් අටදෙනා ඇතුළු පිරිවර ජනයාටයි.සිරිමහ බෝ සමිඳුන් රෝපණය කළදා සිටම බෝමළුව ආශි‍්‍රත භූමියේ ගරු මහා සංඝරත්නය වැඩිසිටි බවට හෝ සංඝාරාමයක් තිබු බවට සහ මහ බෝ සමිඳුන්ට ආවතේව කළ බවට සාධක හමු වී නැත. එනිසාම සිරිමහ බෝ සමිඳුන් වසර දහස් ගණනක් කල් ආරක්ෂා කිරීමේ ගෞරවය ගරු මහා සංඝරත්නය නොලබති. බෝමළුව ආශි‍්‍රත ප්‍රදේශයේ සංඝාරාමයක් ඉදි වූ බවට සාධක දක්නට ලැබෙන්නේ, ඉංගී‍්‍රසි පාලන කාලයෙන් පසුවය. නුවර සිට වැඩම කළ හිමිනමක්, බෝධීන් වහන්සේට නුදුරු තැනක, අතුපැළක් ඉදිකර නැවතී සිටි බවත්, පසුව ඉංග්‍රීසි පාලනය කාලයේ පූජාභූමි වෙන්කරන විට එම භූමිය වෙන්කොට ඉඩම් මැනීම කළ බවටත් සාධක සාක්ෂි හමු වී තිබේ.පාරම්පරික බෝධි ආරක්ෂක ජනතාව විසින් මහ බෝ සමිඳුන් වෙනුවෙන් එදා සිට සිදුකළ විශේෂ පුද පෙරහර ගණනාවක් පිළිබඳ දක්නට ලැබේ. ඒවා අතර මහ බෝ පෙරහැර පැවැත්වීම, පැන් පෙරහැර පැවැත්වීම, දරමිටි පෙරහැර පැවැත්විම, නවසස්‍ය පූජාව, සළුපිළි පැලඳවීම ආදිය මේ අතර ප්‍රධාන වෙයි. අනුරාධපුර රාජ්‍ය සමය අවසානයත් සමඟම අනුරාධපුර ප්‍රදේශය ජනශූන්‍ය විය. වෙහෙර විහාර වල් බිහි වී, වනසතුන්ගේ වාසභූමි බවට පත්විය. මහ බෝ සමිඳුන්ද හුදෙකලාව වනගත විය. නමුත්, බෝහිමි වෙනුවෙන්ම කැපවී සිටි විහාර ගම්වැසි ජනතාව බෝ සමිඳු තනි නොකළෝය.වන සතුන්ගෙන් හා වෙනත් උවදුරුවලින් බෝ සමිඳුන් ආරක්ෂා කළේ දිවිහිම් කොටය. රාත්‍රී කාලයේ වන අලින්ගෙන් බෝධිය රැක ගැනීම සඳහා දරමිටි බැඳගෙනවුත් ගිනිමැල ගහගෙන බෝධිය රැක්කෝය. එම සිද්ධීන් සිහි කරමින්, අදද වසරකට වතාවක් දරමිටි පෝය නම් එක් පෝදිනක් නම් කොට දරමිටි ගෙනවුත් ගිනිමැල ගසා බෝසමිඳුන්ට ගෞරව දක්වති. එය දරමිටි පෙරහැරයි.මේ ජනතාව බෝ සමිඳු සිරිලකට වැඩම කළදා සිටම විශේෂයෙන් සිදුකළ උතුම් කාර්යයක් වූයේ මහ බෝ පෙරහැර කිරීමයි. ඊට ප්‍රධාන හේතුව නම් ජයසිරිමා හාමුදුරුවෝ ජීවමාන බුදුරජාණන් වහන්සේ වීමත් මහ බෝ පෙරහැර නොකිරීම ඔවුන්ගේ වංශය නැසීම හේතුවක්ය යන අදහස ඔවුන් තුළ බලවත් ලෙස පැළපැදියම්ව තිබීමත්ය.සිරි සිදුහත් භික්ෂු පදනමේ වාර්ෂික වැඩසටහනේ එක් අංගයක් නම් උඳුවප් පෝය නිමිත්තෙන් වාර්ෂික මහ බෝ පෙරහැරට සම්බන්ධ වීම හා මහ බෝ වන්දනාවයි. 2005 වසරේ මෙම උතුම් පුණොත්සවය සඳහා අප රටේ විවිධ ප්‍රදේශවලින් දහස් සංඛ්‍යාත පිරිසක් සමඟ සහභාගී වූ අතර, එහිදී රටේ සියලු ප්‍රදේශයන් නියෝජනය වන අයුරින් පිහිටුවා ගන්නා ලද බෞද්ධ සංවිධානය සිරිමහ බෝ පදනමයි. ‘එකමුතුකම යහපත්’ යන ආදර්ශ පාඨය කේන්ද්‍රකොට ගෙන බොදු හැඟීමෙන් පෝෂණය වී ඇති විවිධ කොටස් ඒකරාශි කොට, ගිහිපැවිදි අප කාගෙත් යහපත හා සුභ සිද්ධිය වෙනුවෙන් ක්‍රියාත්මක පුළුල් වූ සංවිධානයකි සිරිමහ බෝ පදනම. එය අරඹා වසර හතක් පිරෙන මේ මොහොත වන විට ශක්තිමත් පදනමක් යටතේ ගොඩනැගී අතු පතර විහිදුවමින් නැගී සිටිමින් මල්ඵල ද සමඟ සුවඳ විහිදුවන මහ වෘක්ෂයක් බවට පත් වී ඇති බව සිහිපත් කරන්නේ මහත් සතුටකිනි.සිරිසිදුහත් භික්ෂු පදනමේ මෙන්ම සිරිමහ බෝ පදනමෙන් වාර්ෂික කටයුතු අතර ප්‍රධාන කාර්යයක්ව ඇත්තේ මහ බෝ පෙරහැර හා වන්දනා පුණ්‍යොත්සවයට බැති සිතින් හා අභිමානයෙන් සහභාගීවීම හා එයට දායකත්වය සැපයීමයි. මෙම සංවිධාන දෙකම එක්ව හත්වන වරටත් සංවිධානය කෙරෙන මහ බෝ වන්දනා හා මහ බෝ පෙරහර 2011 දෙසැම්බර් 18 වන ඉරිදා අනුරාධපුර ජය ශ්‍රී මහ බෝධි සමිඳු අභියසකදී උත්කර්ෂවත් ලෙසින් පැවැත්වීමට නියමිතය. අතිගරු මහසඟරුවන පෙරටු කරගත් දහස් සංඛ්‍යාත බොදු බැති සැදැහවතතුන්ගේ සහභාගීත්වය ඇතිව සිදුකෙරෙන මෙහි අරමුණු අතර, සහභාගිවන සැමට සතුට සම්පත හා ආරක්ෂාව ප්‍රාර්ථනා කිරීම ප්‍රධාන වෙයි. අතීතයේ සිටම, මහ බෝ සමිඳුන් රටට හා රටවැසි අපි සැමට ආශිර්වාද කළ අතර සැපතේදී ද විපතේ ද අප සමඟ වැඩ සිටිමින් අප රැක බලා ගත් බව කවුරුත් සිහි කරති. එනිසා මහ බෝ සමිඳුන් වෙත ගොස් ගෞරවෝපහාර දැක්වීම අපගේ යුතුකමකි.සම්බුද්ධත්වයෙන් වසර දෙදහස් හයසිය වසරක් පිරෙන මේ වසර වන විට, මහ බෝ සමිඳුන් සිරිලකට වැඩම කොට වසර දෙදහස් තුන්සිය දහනවයක් සපිරෙයි. එම කරුණද ස්මරණය කර මේ වසරේ ප්‍රථම රන්වැට ඉදිකිරීම හා එයට පුරෝගාමී වූ මහනුවර කීර්ති ශ්‍රී රාජසිංහ පොත්ගුල් විහාරාධිපති සිටි පූජ්‍ය යටිරාවණ නාරද නාහිමි සිහිකිරීමද මෙවර අරමුණු අතරට එක් වී ඇත. මහ බෝ සමිඳුන් වෙත රන්වැටක් පුදන්නට වරම් ලැබුණේ යටිරාවණ නාරද නාහිමියන්ට පමණි. රාජ රාජ මහා මාත්‍යාදීන්ටවත් නො ලැබුණු එම අවස්ථාවෙන් උපරිම ඵල නෙළාගත් අපේ ගරු නාරද නාහිමි විසින් එම උතුම් පින්කම සිදුකොට මේ වසර වන විට වසර හතළිස් දෙකක් සපිරෙයි. උදාර වූ ශ්‍රේෂ්ඨ පුද්ගලයෙකු විසින් කළයුතු එවැනි කාර්යයක් පිළිබඳ සිතීම පවා අන් අයට අපහසුය. අපේ ගරු නාරද නාහිමියන්ට මෙම මහ පින්කම කරන්නට සිතක් පහළ වූයේ කෙසේද ? එයට ප්‍රධාන හේතුව නම් උන්වහන්සේ මහ බෝ පරපුරට නෑකම් ඇති උතුමෙකු වීමයි.එම පරපුරේ උතුමෙකුටම එම අදහස් පහළවීම ගැන පුදුම විය යුතු නැත. මක්නිසාද එතුමන්ගේ ඥාති පරපුර මහ බෝ රැක්මටම දඹදිවින් පැමිණවීමයි. වරක් මහ බෝ සමිඳුන් වැඳපුදා ගැනීමට වැඩම කළ නාරද නාහිමියන්ට දැක ගන්නට ලැබුණේ යකඩ වැටකින් වට වී අනාරක්ෂිත ලෙසකින් වැඩවසන ජය සිරිමා හාමුදුරුවන්ය.  එය දුටු සැනෙකින්ම නාහිමියන්ට මහ බෝ සමිඳුන් රන්වැටකින් පුදන්නටත් ඊට ආරක්ෂාව සලසන්නටත් සිත් පහළ විය. එම අදහස එවකට අටමස්ථානාධිපතිව වැඩ සිටි පූජ්‍ය හල්මිල්ලෑවේ සුමන රේවත නාහිමියන්ට දන්වා උන්වහන්සේගේ කැමැත්ත ලබා ගන්නට සිදුවිය. ඒ අවස්ථාව ලැබුණේ අපේ නාරද නාහිමිගේ පින් මහිමය නිසාමය. තම දායක කාරකාදීන්ගේද, ඥාතිපරපුරේද, රාජ්‍ය නායකකාරකාදීන් ප්‍රමුඛ රටවැසි සැමගේම අවධානය යොමු කරවා ගත් නාරද නාහිමි කාගෙත් ආධාර උපකාර ඇතිව රන්වැට නිර්මාණය කළේය. වසර ගණනක් තිස්සේ දැරූ ප්‍රයත්නයේ ප්‍රතිඵලය නම් එකදහස් නවසිය හැටනමවන වසරේදී රන්වැට විවෘත කිරීමයි.සෑම වසරකම මහ බෝ පෙරහරට සහ මහ බෝ වන්දනා පුණ්‍යෙීත්සවයට, සිරි සිදුහත් භික්ෂු පදනමත් සිරිමහ බෝ පදනමත් දායක වන අයුරු මෙසේය. දිවයිනේ සෑම ප්‍රදේශයක්ම නියෝජනය වන පරිදි ගරුතර මහ සඟරුවන සමඟ සැදැහැවත් දහස් ගණන් සහභාගි කරවා ගැනීම සිදු කෙරෙයි. තෙල් මල් පහන් සුවඳ වර්ග සමඟ පූජා සඳහා ඒ ඒ පළාත්වලට ආවේණික සස්‍ය වර්ගවලින්ද, රන්වැට ආවරණය සඳහා බෞද්ධ කොඩියේ ආකාරයට සැකසෙන කප්රුක් පූජාවකතින්ද, චීවර හා අටපිරිකරවලින්ද, නෙලුම්, මානෙල්, සපු, පිච්ච හා ඉද්ද මල්වලින්ද, වතුමධුර ගිලන්පසින් හා පිරිත් පැන් කල හතකින්ද සමන්විත වන පූජා ද්‍රව්‍යයන් රැගත් සැදැහවතුන් පෙ.ව. 11.00 වන විට ථූපාරාමය අසලට පැමිණෙන්නේ මහනුවර සිට රිය පෙරහැරකිනි. එම රිය පෙරහර දර්ශනීය ලෙස සැකසෙන අතර, එය ප්‍රධාන අංග කීපයකින් සමන්විත වෙයි.සඝමිත් තෙරණිය බෝ සමිඳුන් වැඩමවන පුවත දැක්වෙන සිතුවමින් හා මහ බෝ කොඩියෙන් අලංකාර වූ පෙර ගමන් රථ පෙරටුව ගමන් කෙරෙන අතර, එය පසු පසින් රන්වැට සහිත බෝ සමිඳුන්ගේ ආකෘතිය රැගත් රථය ද පිරිත් පැන් කළ හතක් රැගත් රථයද, සස්‍ය පූජා සහිත පාත්‍රය රැගත් රථයද සඝමිත් රූපය රැගත් රථයද පිළිවෙළින් ගමන් කෙරෙන අතර ඒවාට පසුපසින් සැදැහැවතුන් ගමන් කරන අනෙකුත් වාහන බෞද්ධ කොඩිවලින් හා මහ බෝ කොඩිවලින්ද සිරිමහ බෝ සරණයි යන වැකිය සඳහන් බැනරයකින්ද, සැරසී පිළිවෙළින් ගමන් කරයි. අනුරාධපුර දක්වා ඉදිරියට ඇදෙන රිය පෙරහැරට මාතලේ, දඹුල්ල, කැකිරාව, මරදන්කඩවල ආදී ස්ථානවලදී අනෙකුත් සැදැහැවතුන් පැමිණෙන වාහනද එක්වෙයි. මහ බෝ සමිඳුන්ට පිදෙන පිරිත් පැන් රැගෙන යාම සෑම වසරකම සිිදුවන්නේ හාරිස්පත්තුව දූල්වල ගම්වැසියන් විසිනි. ථූපාරාමය අසලට පැමිණි ජනතාව එතැන් සිට පා ගමනින් පෙරහරින් ගමන් කිරීමට සැරසෙති.බෙරදවුල්, හේවිසි හා වෙස් කණ්ඩායම්වලින් යුතුව සියලු පූජා ද්‍රව්‍යයන් මුතුකුඩ යටින් රැගෙන යන්නේ කොඩි කුඩ සේසත්ද සහිතව අප්‍රමාණ ශ්‍රද්ධාවකිනි. පස්වරු එකට පිටත්වන පෙරහර බෝ සමිඳුන් අභියසට පැමිණි තෙවතාවක් මහ බෝ සමිඳුන් ප්‍රදක්ෂිනා කරති. ඉන්පසු මහ බෝ සමිඳුන් අභියට පූජා ද්‍රව්‍ය තැන්පත් කොට මහ බී සමිඳුන් පුදනු ලැබේ. සවස හතරට වන්දනාව ඇරඹෙන අතර සවස හයට නිමාවට පත්වෙන්නේ සහභාගි වූ සැමටත්, රටටත් රටවැසි සැමටත් උතුම් මහ බෝ සරණ ප්‍රාර්ථනා කරමිනි. අවසානයේ ඊළඟ වසරේ මහ බෝ වන්දනාව හා පෙරහර කෙරෙන දිනය ප්‍රකාශයට පත් කිරීමද එතැන්හිදී සිදුකෙරේ. වාර්ෂික මහ බෝ වන්දනාව සහ මහ බෝ පෙරහර පැවැත්වීම සඳහා ගරුතර මහ සඟරුවනින්ද, ලක්වැසි ජනතාවගෙන්ද, විවිධ සමිති සංවිධානවලින් ද, ලැබෙන අනුග්‍රහය පුණ්‍යානුමෝදනා පූර්වකව සිහිපත් කළයුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=n1112191</link>
    <topic>රටේ ආර්ථිකය නංවාලන ‘රට විරු උපහාරය’ අභිමානයෙන්</topic>
    <author>මහින්ද අලුත්ගෙදර</author>
    <content>“දිරි සැරිය” විනිමය දිනූ රටවිරු උපහාර උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ, ගාලු මුවදොර දී ඊයේ (18) පැවැත්විණි.ශ්‍රී ලංකා ආර්ථිකය ශක්තිමත් කිරීම සඳහා විශාල දායකත්වයක් ලබාදෙන විදේශ රටවල රැකියා කරන ශ්‍රී ලාංකිකයන් ඇගයීම හා ඔවුනට උපහාර දැක්වීමේ අරමුණින් ජාත්‍යන්තර සංක්‍රමණික දිනය මුල්කර ගෙන පැවැති මෙම උළෙලට සමගාමීව ශ්‍රී ලංකාවේ සෑම දිස්ත්‍රික්කයක් ම ආවරණය වන පරිදි ප්‍රධාන නගර කේන්ද්‍ර කරගනිමින් විවිධ වැඩසටහන් පැවැත්විණි.විදේශ රැකියා ප්‍රවර්ධන හා සුබසාධන අමාත්‍යාංශය සහ ශ්‍රී ලංකා විදේශ සේවා නියුක්ති කාර්යාංශය එක්ව සංවිධානය කළ “දිරි සැරිය” විනිමය දිනූ රටවිරු උපහාර උළෙලට අභිමානයක් එක් කරමින් පැවැති පාගමන සඳහා ජනාධිපති මහින්ද රාජපක්ෂ මහතාද එක්වීම විශේෂත්වයකි.මෙම පාගමන ගාලු මුවදොර සිට දෙහිවල දක්වා ගමන් කෙරිණි.වැඩ සටහන් රැසකින් සමන්විත වූ මෙම රටවිරු උපහාර උළෙලේ දී විදේශ රටවල සේවය කරන ශ්‍රී ලාංකික ප්‍රජාවට උපහාර පිණිස සමරු මුද්දරයක් හා මුල්දින කවරයක් නිකුත් කිරීම සහ ඔවුන්ගේ පහසුව වෙනුවෙන් විශේෂ ඉලෙක්ට්‍රොනික කාඩ්පතක් නිකුත් කිරීම ද සිදුවිණි.මෙම ඉලෙක්ට්‍රොනික කාඩ්පත ලංකා බැංකුව, මහජන බැංකුව හා ජාතික ඉතිරි කිරීමේ බැංකුව එක්ව නිකුත් කෙරිණි.විදේශ රටවල සේවය කරන ශ්‍රී ලාංකික පවුල්වල සාමාජිකයන් ඇගයීම මෙන්ම විදේශ රැකියා ක්ෂේත්‍රය කෙරෙහි ශ්‍රී ලාංකික තරුණ තරුණියන්ගේ අවධානය යොමු කරවීම ද මෙහිදී සිදුවිණි.මෙම ප්‍රධාන සැමරුම් උළෙලට සමගාමීව අනෙකුත් ප්‍රදේශයන්හි පැවැති උපහාර උත්සව සඳහා ද විවිධ වැඩසටහන් රැසක් එක්කර තිබූ අතර, වීදි නාට්‍ය, එළිමහන් සංදර්ශන, සංස්කෘතික අංග, ශිෂ්‍යත්ව පිරිනැමීම, ජංගම සේවා ඇතුළු වැඩසටහන් රැසක් ඒ අතර වෙති.මේ අවස්ථාව ඇමතූ විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා සඳහන් කළේ ජාත්‍යන්තර සංක්‍රමණික දිනය නිමිත්තෙන් පැවැත්වෙන “දිරි සැරිය” විනිමය දිනූ රටවිරු උපහාර උළෙල සඳහා ජනාධිපති මහින්ද රාජපක්ෂ මහතාගේ පැමිණීම විශාල ගෞරවයක් බවයි.වර්තමාන ජනාධිපති මහින්ද රාජපක්ෂ මහතා කම්කරු හා වෘත්තීය පුහුණු ඇමැතිවරයා වශයෙන් සිටි කාලයේදී කොරියානු රජය සමඟ ඇතිකරගත් ගිවිසුමකට අනුව ශ්‍රී ලාංකිකයන් විශාල පිරිසකට රැකියා සඳහා යාමට අවස්ථාව ලැබී තිබෙන බවත්, කොරියාවේ රැකියා සඳහා විදේශිකයන් බඳවා ගන්නා රටවල් අතර ශ්‍රී ලංකාව දෙවැනි තැනට පත්ව තිබෙන බවත් හෙතෙම සඳහන් කළේය.ඊට අමතරව විදේශීය රටවල ශ්‍රී ලංකා තානාපති කාර්යාලයන්හි සුබසාධන කටයුතු ආරම්භ කිරීමත් සමඟම ඒ ඒ රටවල සිටින ශ්‍රී ලාංකිකයන්ගේ ගැටලු සඳහා විසඳුම් ලබා ගැනීමට හැකි වී තිබෙන බව ද, ඇමැතිවරයා සිහිපත් කළේය.තැපැල් සේවා ඇමැති ජීවන් කුමාරතුංග, පාර්ලිමේන්තු මන්ත්‍රීවරුන් වන නාමල් රාජපක්ෂ, උදිත ලොකුබණ්ඩාර, එම්. එච්. එම්. අෂ්වර්, විදේශ රැකියා ප්‍රවර්ධන හා සුබසාධන අමාත්‍යාංශයේ ලේකම් නිශ්ශංක විජේරත්න, ශ්‍රී ලංකා විදේශ සේවා නියුක්ති කාර්යාංශයේ සභාපති නීතීඥ කිංස්ලි රණවක, සංක්‍රමණිකයන් සඳහා වන ජාත්‍යන්තර සංවිධානයේ ප්‍රධාන විධායක නිලධාරී රිචඩ් ඩැංසිගර් මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=n1112192</link>
    <topic>ඩොල්පින් බලන්න සමුද්‍ර යාත්‍රා සේවාවක්</topic>
    <author/>
    <content>ශ්‍රී ලංකාවේ දකුණු මුහුදු තීරයේ සුලබ ඩොල්පින් හා තල්මසුන් සමීපයටම ගොස් නිරීක්‍ෂණය කළ හැකි සමුද්‍ර යාත්‍රා සේවාවක් සාගර විශ්වවිද්‍යාලය මෙරට පෞද්ගලික සංචාරක සේවා ආයතනයක් හා එක්ව පෙරේදා (17) ආරම්භ කළේය.සාගර විශ්වවිද්‍යාලය පළමුවරට තම යාත්‍රා ඇණිය යොදා ගනිමින් දෙස් විදෙස් සංචාරකයින් සඳහා ශ්‍රී ලංකාවේ දකුණු මුහුදු තීරයේ නිබඳව සරන ඩොල්පින් සහ තල්මසුන් අසලටම ගොස් උන් පහසුවෙන් දැකබලා ගත හැකි සමුද්‍ර යාත්‍රා සේවය ගාල්ල ධීවර වරායෙන් පෙරේදා උදෑසන ආරම්භ විය. එම සමුද්‍ර යාත්‍රා සේවාව අමාත්‍ය ඩලස් අලහප්පෙරුම සහ සබරගමුව මහ ඇමැති මහීපාල හේරත් මහත්වරු අතින් විවෘත විය. අනතුරුව ඇමැතිවරු දෙපළ ඇතුළු ආරාධිතයින් සහිත එම යාත්‍රාව පැය හතරකට ආසන්න කාලයක් සමුද්‍රයේ සැරිසරමින් ඩොල්පින් සහ තල්මසුන් සුලබ දකුණු මුහුදු තීරයේ සිය මංගල චාරිකාවේ නිරත විය. මෙහිදී අමාත්‍ය ඩලස් අලහප්පෙරුම මහතා සඳහන් කළේ සාගර සම්පත මෙරට ආර්ථිකයට දායක කර ගැනීමේ අටියෙන් එදා ධීවර ඇමැති මහින්ද රාජපක්‍ෂ මැතිතුමා ආරම්භ කළ සාගර විශ්වවිද්‍යාලය සිය නාවික ඇණිය යොදා ගනිමින් සංචාරක කර්මාන්තය හරහා රටේ ආර්ථිකය නංවාලීම සඳහා ආරම්භ කළ මෙම වැඩපිළිවෙළ අතිශය කාලෝචිත බවය.මේ වන විට ශ්‍රී ලංකාව සංචාරක කර්මාන්තයට අදාළව ලොව පළමු රටවල් 5 ට අයත් වේ. ලොව දුලබ තල්මසුන් හා ඩොල්පින් ශ්‍රී ලංකාවේ මුහුදු තීරයේ මෙන්ම කල්පිටිය ආසන්නයේ ද සුලබව දැකබලා ගත හැක. මේ අතර පෘථිවි වාසී දැවැන්තම සත්ත්වයා සේ සැලකෙන මීටර් 134 ක් පමණ දිග නිල් තල්මසුන්ගේ පටන් තල්මස් ප්‍රභේද රාශියකි. 80 ක් පමණ වන තල්මස් ප්‍රභේද අතුරින් 26 ක් ම ශ්‍රී ලංකාව ආශි‍්‍රත මුහුදේ දැකගත හැකි යයි කී අමාත්‍යවරයා, මෙකී ආකර්ශනීය දැවැන්ත මත්ස්‍ය සම්පත සංචාරකයින් ශ්‍රී ලංකාවට කැඳවීමට සමත් වනු ඇතැයි කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=n1112193</link>
    <topic>අධිවේගී මඟේ බස් ධාවනයට සාකච්ඡාවක් අද</topic>
    <author>බණ්ඩාරගම බිමල් එස්. ජයසිංහ</author>
    <content>සුළු මුදලක් ලබාදී දක්ෂිණ අධිවේගී මාර්ගයෙන් සාමාන්‍ය ජනතාවට බස් රථ වලින් ගමන් කිරීමට අවස්ථාව ලබාදීමට බස් රථ යෙදවීම සඳහා විශේෂ සාකච්ඡාවක් අද (19) මහා මාර්ග අමාත්‍යාංශයේ දී පැවැත්වීමට නියමිතව ඇතැයි දක්ෂිණ අධිවේගී මාර්ගයේ අධ්‍යක්ෂ (මෙයෙයුම්) බී. ඩී. කේ. බණ්ඩාර මහතා පැවසීය.ජාතික ප්‍රවාහන කොමිසන් සභාව හා ලංකා ගමනා ගමන මණ්ඩලයේ නිලධාරීන් සහභාගි වන මෙම සාකච්ඡාව මහා මාර්ග අමාත්‍යාංශයේ ලේකම්වරයාගේ ප්‍රධානත්වයෙන් පැවැත්වේ.අධිවේගී මාර්ගයට ප්‍රවේශ වන බස් රථයකින් දිනකට කොට්ටාව සිට ගාල්ල දක්වා රුපියල් දෙදහක් වැනි මුදලක් අය කර ගැනීමට මෙන්ම බස් රථයේ ගමන් කරන මගියාගේ ආරක්ෂාව සඳහා බස් රථය හොඳ තත්ත්වයේ මෙන්ම සියලු මගීන්ට ආසන පටි පැළැඳගෙන යාමට එම බස් රථයේ තිබීම විශේෂත්වයකි.මම බස් සේවාව මෙම මස අවසන් වීමට පෙර ආරම්භ කිරීමට හැකියාව ඇති බව බංඩාර මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=n1112194</link>
    <topic>අධිවේගී මාර්ගයට බලු දැළක්</topic>
    <author>බණ්ඩාරගම බිමල් එස්. ජයසිංහ</author>
    <content>දක්ෂිණ අධිවේගී මාර්ගයේ නිදැල්ලේ ගැවසුණු සුනඛයින් නිර්වින්දනය කර ඉවත් කිරීමේ වැඩපිළිවෙළ සුනඛ සංගම්වල ඉල්ලීම මත අත්හැරීමට සිදුවූ බව දක්ෂිණ අධිවේගී මාර්ගයේ අධ්‍යක්ෂක (මෙහෙයුම්) බී. ඩී. කේ. බණ්ඩාර මහතා පැවසීය.පසුගිය සිකුරාදා (16) සිට ආරම්භ කිරීමට නියමිතව තිබූ මෙම වැඩපිළිවෙළ සුනඛ සංගම්වල ඉල්ලීම මත අත් හැරියත් අධිවේගී මාර්ගයෙහි වාහන පදවන්නන්ගේ ආරක්ෂාවට තර්ජනයක් වී ඇති සුනඛයින් එම මාර්ගයට පැමිණීම වැළැක්වීම සඳහා දෙපස දැල් ආවරණවල ඉඩ ඇති ස්ථාන හා වතුර බැස යන බෝක්කු ආදියට පොළොව මට්ටමේ සිට දැල් ආවරණ ගසා මෙම මස 25 වැනි දිනට ප්‍රථම අධිවේගී මාර්ගයෙහි වාහන පදවන්නන්ගේ ආරක්ෂාව තහවුරු කිරීමට පියවර ගන්නා බව ඒ මහතා පැවසීය.මාර්ගයට පිවිසෙන ඇටිකුකුලන්, මයිනන් හා කෑරලුන් වාහනවල වැදීමෙන් අනතුරට ලක්වීම අවම කර ගත හැකි වන්නේ කිලෝමීටර් සියයක වේගයෙන් හා වඩා කල්පනාකාරීව වාහනය පැදවුවහොත් පමණක් බව ඒ මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=n1112195</link>
    <topic>ගොඩකවෙල හරහා තද සුළඟක්</topic>
    <author>රත්නපුර දිසා විශේෂ නිරෝෂන පෙරේරා සහවැලිගෙපොල සමූහ එම්. ඒ. කේ. වීරසිංහ</author>
    <content>ගොඩකවෙල ප්‍රාදේශීය ලේකම් කොට්ඨාසයේ ප්‍රදේශ කීපයක් හරහා හමාගිය තද සුළඟ නිසා නිවාස 30 කට පමණ හානි සිදුවී ඇතැයි රත්නපුර දිස්ත්‍රික් ආපදා කළමනාකරණ මධ්‍යස්ථානය කියයි.පෙරේදා (17) රාත්‍රි 7.30 ත් 8.00 අතර මෙම සුළඟ හමා ගොස් ඇත. මහා වර්ෂාව සමඟ සුළඟ හමායාමෙන් විශාල ගස් ඉදිරී වැටී ඇත.රත්නපුර දිස්ත්‍රික් පාර්ලිමේන්තු මන්ත්‍රී රංජිත් සොයිසා මහතා (එ. ජ. නි. ස.) හානියට පත් නිවාසවල පදිංචිකරුවන් හමුවීමට ඊයේ උදේ ගියේය.හානිවූ නිවාස වෙනුවෙන් වන්දි ලබාදීමට පියවර ගන්නා බව මන්ත්‍රීවරයා පැවැසීය.රත්නපුර දිස්ත්‍රික් ආපදා කළමනාකරණ කමිටුව හා ගොඩකවෙල ප්‍රාදේශීය ලේකම් කාර්යාලය එක්ව සහන කටයුතුවල නිරත වෙමින් සිටියහ.ප්‍රදේශයේ ගොවිතැන් හා කෙසෙල් වගාවට බරපතළ හානියක් සිදුවී ඇතැයි ප්‍රදේශවාසීන් කියති. විදුලි කුලුනු කඩාවැටීම හා රැහැන් කඩා වැටීම නිසා විදුලිය විසන්ධි වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=n1112196</link>
    <topic>සංගීත ප්‍රසංගයකට ගිය තිදෙනෙක් ආරච්චිකට්ටුවේ අනතුරකින් මරුට</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු සහ මුන්නේශ්වරම සමූහ</author>
    <content>හලාවත – පුත්තලම පාරේ ආරච්චිකට්ටුවේදී ලොරියක් හා වෑන් රථයක් මුහුණට මුහුණ හැපීමෙන් සංගීත කණ්ඩායමක තුන්දෙනෙක් මියගිය අතර, බරපතළ ලෙස තුවාල ලැබූ හත්දෙනෙක් හලාවත රෝහලට ඇතුළු කර ඇත.ඉකුත් 17 දා අලුයම 3.30ට පමණ සිදුවූ මෙම අනතුරෙන් මියගොස් ඇත්තේ හලාවත ප්‍රදේශයේ හාඩ් බැක් සංගීත කණ්ඩායමේ සාමාජිකයින් වූ ඩබ්ලිව්. ප්‍රැන්සිස් සංජීව ප්‍රනාන්දු (අවු. 24) හසන්ත රොහාන් රණවීර (24) යන සංගීත ශිල්පීන් දෙදෙනෙකු සහ පුත්තලම තබ්බෝවේ පදිංචිව සිටි ඩබ්ලිව්. ජූඩ් බැස්ටියන් (29) යන අයෙකුත්ය.තුවාල ලබා රෝහල්ගත කර ඇති හත්දෙනාගෙන් පස්දෙනෙක් හලාවත ප්‍රදේශයේ සංගීත කණ්ඩායමේම සංගීත ශිල්පීන් වන අතර, අනෙක් දෙදෙනා ලොරියේ රියැදුරු සහ රිය සහායකය.16දා රාත්‍රියේ පුත්තලම තබ්බෝව ප්‍රදේශයේ පැවැත්වුණු සංගීත ප්‍රසංගයකට සංගීතය සැපයීමට ගිය හලාවත ප්‍රදේශයේ සුප්‍රකට සංගීත කණ්ඩායමක් එම සංගීත ප්‍රසංගය නිමවී ආපසු හලාවතට එමින් සිටි වෑන් රථයක් හා සීනි තොගයක් පටවාගෙන පුත්තලම දෙසට ධාවනය වූ ලොරියක් මුහුණට මුහුණ හැපීමෙන් මෙම අනතුර සිදුවී ඇති බව අනතුර පිළිබඳව හලාවත පොලිසිය පවත්වන ලද මූලික පරීක්ෂණවල දී හෙළිවී ඇත.අනතුර සිදුවීමත් සමඟ අනතුරට සම්බන්ධ වෑන් රථය පොඩිපට්ටම් වී තිබූ අතර, ලොරියේ ඉදිරිපස කොටසද බිමට කඩා වැටී තිබුණි.හලාවත මූලස්ථාන පොලිස් පරීක්ෂක ඒ. ඩී. තුසිත කුමාර මහතාගේ උපදෙස් පරිදි රථවාහන අංශයේ ස්ථානාධිපති පොලිස් පරීක්ෂක ඊ. එම්. ඒකනායක යන මහත්වරුන් ඇතුළු පොලිසියේ රථවාහන අංශය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=n1112197</link>
    <topic>කරාපිටිය හෘද ඒකකය වැසීමෙන් රෝගීන් දෙදෙනෙක් මිය ගිහින්</topic>
    <author>ගාල්ල උතුර සමූහ දික්වැල්ලේ තිලකරත්න</author>
    <content>ගාල්ල කරාපිටිය ශික්ෂණ රෝහලේ හෘද ඒකකය වසා දැමීම හේතුවෙන් රෝගීන් දෙදෙනකු මියගොස් ඇත.ඉකුත් ඔක්තෝබර් මස හත්වන දින ප්‍රංශ රජයේ ආධාර යටතේ මිලියන 148 ක් වැය කර ස්ථාපිත කරන ලද ශල්‍යාගාර තුන ඔක්තෝබර් 20 වැනි දින සිට වසා දමා ඇත. කරාපිටිය හදවත් රෝගී ඒකකයේ දැනට රෝගීන් 700ක් පමණ ලියාපදිංචි වී සිටින අතර, දිනකට හෘද සැත්කම් දෙකේ සිට හතර දක්වා සිදුකරනු ලැබූවත් එම සැත්කම් සියල්ලම මේ වන විට නැවතී තිබේ. සැත්කම් පමාවීම නිසා 17 වන දින ද රෝගියකු මියගොස් ඇත.කරාපිටිය ශික්ෂණ රෝහලේ නියෝජ්‍ය අධ්‍යක්‍ෂ ජයම්පති සේනානායක මහතා මේ පිළිබඳ අදහස් දක්වමින් පවසා සිටියේ තව දින තුනකින් හදවත් සැත්කම් කළ හැකි බවත්, දැනට ප්‍රංශයේ අධීක්‍ෂණය යටතේ බයෝ මැට් ඉන්ටර්නැෂනල් ආයතනය මගින් වායු සමීකරණ යන්ත්‍ර අලුත්වැඩියා කිරීමේ කටයුතු සිදු කරන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=n1112198</link>
    <topic>අන්තර්ජාතික කජු සමුළුවේ හොඳම පර්යේෂණ සම්මානය ආචාර්ය චන්දනට</topic>
    <author/>
    <content>කජු පිළිබඳ පළමු අන්තර්ජාතික සමුළුව දෙසැම්බර් මස 09 සිට 12 දක්වා ඉන්දියාවේ මදුරෙහි තමිල්නාඩු කෘෂිකාර්මික විශ්වවිද්‍යාලයේදී පැවැත්විණි.ලෝකයේ කජු වගා කරන රටවල් නියෝජනය කරමින් සියයකට අධික කජු පර්යේෂකයන් මෙම සමුළුවට සහභාගි වූ අතර, එහිදී කජු පිළිබඳ පර්යේෂණ නිබන්දන 61 ක් විවිධ ක්ෂේත්‍ර යටතේ එළැදක්වන ලදී.ශ්‍රී ලංකා වයඹ විශ්වවිද්‍යාලයේ කෘෂිකර්ම හා වැවිලි කළමනාකරණ පීඨයේ ජ්‍යෙෂ්ඨ කථිකාචාර්ය ආචාර්ය චන්දන අබේසිංහ මහතා ශ්‍රී ලංකාව නියෝජනය කරමින් මෙම සමුළුවට සහභාගි වූ අතර එහිදී ශාක කායික විද්‍යාව සහ ජෛව රසායන විද්‍යාව අංශයේ හොඳම පර්යේෂණ සම්මානය ඔහු විසින් දිනාගන්නා ලද අතර එය ලබාගත් අවස්ථාව මෙහි දැක්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=n1112199</link>
    <topic>දරු ගැබත් සමඟ නින්දේ දී මිය ගිහින්</topic>
    <author>ඌව - වෙල්ලස්ස විශේෂ ඩී. එස්. ගුණතිලක</author>
    <content>මොනරාගල, සෙවනගල ප්‍රාදේශීය ලේකම් කාර්යාලයේ සහකාර ප්‍රාදේශීය ලේකම් රසිකා පරගහගොඩ මහත්මිය (31) පෙරේදා (17) අලුයම ඇගේ නිල නිවසේදී මියගොස් ඇත.තුන්මස් ගැබිනියක වූ ඇයට සිකුරාදා රාති‍්‍ර බඩේ කැක්කුමක් ඇති වී වමනය ද කැර තිබේ. ඇයගේ සැමියා වෛද්‍යවරයෙකු හමුවීමට යාමට කතා කළත් උදේට යමු කියා මඟහැර ඇත. පසුව සැමියා සෙවනගල රෝහලේ වෛද්‍යවරයෙකු හමුවීමට ගොස් බිරිඳගේ අසනීප තත්ත්වය පවසා ඇතත් රෝගියාව එක්කරගෙන එන ලෙස දැනුම් දී තිබේ.අනතරුව නිවසට පැමිණි සැමියා බිරිඳට සෝඩා බීම බොන්න දී දෙන්නාම නිදාගෙන ඇත. පසුදින උදේ අවදි වූ සැමියා, බිරිඳට කතා කරන විට ඇය මියගොස් සිටි බව දැනගෙන පොලිසියට දැනුම් දී තිබේ.මරණ පරීක්‍ෂණයේදී සාක්‍ෂි දුන් මියගිය අයගේ සැමියා මෙසේ කීය.මම ගන්නෝරුවේ සිට රාත්‍රි 9.30 ට පමණ සෙවනගල පිහිටි බිරිඳගේ නිල නිවාසයට ආවා. එසේ එන විට බිරිඳ අසනීප තත්ත්වයෙන් සිටියා. වමනය ද දමා තිබුණා. ඇය කීවා බඩ රිදෙනවා කියලා. මම කිව්වා රෝහලට යමු කියලා. ඊට පසුව මම සෙවනගල රෝහලේ සිටින වෛද්‍ය චන්දන මහතා හමුවීමට ගොස් බිරිඳගේ රෝගී තත්ත්වය කීවා. ඔහු කීවා බිරිඳව උදෙන්ම රෝහලට එක්කර ගෙන එන්න කියලා. මම සෝඩා බෝතලයක් ද අරගෙන ආවා. එයින් ටිකක් බිරිඳ බීවා.පසුව අපි දෙන්නා නිදා ගත්තා. රාත්‍රී දෙකට විතර රස්නේ වැඩියි කියලා බිරිඳ බිමට බැහැලා බිම නිදා ගත්තා. මම ද බිමට බැහැලා බිරිඳ අසල නිදා ගත්තා. අපි දෙන්නාටම නින්ද ගියා. උදේ 6.00 ට විතර මට ඇහැ ඇරුණා. මම බිරිඳට කතා කළා. නමුත් කතා කළේ නැහැ.මම ඇයගේ ඇඟට අත තියලා කතා කළා. එවිට මට සීතලක් දැනුණා. බිරිඳ මියගොස් ඇති බව මට තේරුණා. ප්‍රාදේශීය ලේකම් කාර්යාලයේ ආරක්‍ෂක නිලධාරියාට සිද්ධිය පවසා ප්‍රාදේශීය ලේකම්වරයාට සිද්ධිය දැනුම් දෙන ලෙස කීවා. පසුව සෙවනගල පොලිසියට ගොස් පැමිණිල්ලක් කළා.සෙවනගල ප්‍රාදේශීය ලේකම් චන්දන ලොකුහේවගේ මහතා සාක්‍ෂි දෙමින් මෙසේ කීය.මියගිය රසිකා පරගහගොඩ මහත්මිය සෙවනගල ප්‍රාදේශීය ලේකම් කාර්යාලයේ සහකාර ප්‍රාදේශීය ලේකම්වරිය ලෙස 2009 වර්ෂයේ සිට සේවය කරනවා. ඇය පදිංචිව සිටියේ කාර්යාලයේ උඩ තට්ටුවේ පිහිටි නිල නිවාසයේය.ඇයට දරුවකු ලැබීමට සිටියා. ඇයගේ සැමියාව ද මා හඳුනනවා. ඔවුන් දෙදෙනා ඉතාමත් සතුටින් සිටි අතර සෑම සති අන්තයකදීම වාගේ ඔහු එනවා. සහකාර ප්‍රාදේශීය ලේකම් රසිකා මහත්මිය සිකුරාදා කාර්යාලයට පැමිණියා. ක්ෂේත්‍රයේ රාජකාරි කීපයක් කිරීමට ඇයට පවරී තිබුණා. ඇය අසනීප තත්ත්වයෙන් සිටින බව දැනුම් දුන් නිසා ක්ෂේත්‍ර රාජකාරිවලට නොගොස් කාර්යාලයේ රාජකාරි කටයුතුවල නිරතවන ලෙස මා දැනුම් දුන්නා. මම ඇයට කීවා නිල නිවාසයට ගොස් විවේකව සිටින්න කියාත්.සෙනසුරාදා උදේ පාන්දර හයහමාරට පමණ කාර්යාලයේ ආරක්‍ෂක නිලධාරියා මට දුරකථන ඇමතුමක් දී කීවා රසිකා මැඩම්ට කරදරයක්. වහාම එන්න කියා. මම ඉක්මනින්ම ගියා. එසේ යන විට රසිකා නිල නිවසේ බිම මියගොස් සිටියා. මෙම මරණය පිළිබඳ මහේස්ත්‍රාත් පරීක්‍ෂණය ඇඹිලිපිටිය වැඩබලන මහේස්ත්‍රාත් මහේෂ් රාජපක්‍ෂ මහතා විසින් පවත්වන ලදී. මෙහිදී පොලිසියට ප්‍රකාශයක් කළ මියගිය සහකාර ප්‍රාදේශීය ලේකම්වරියගේ සැමියා වන රෝහණ චන්දික පරගහගොඩ නැමති අය මෙසේ පැවසීය.මියගිය රසිකා පරගහගොඩ මගේ බිරිඳයි. අප දෙදෙනාම උපාධිධාරීන්. ඇයගේ ගම ගාල්ල පෝද්දල ගොඩකන්ද යි. අප දෙදෙනා මීට වසර දෙකකට පමණ ඉහතදී විවාහ වුණා. ඇය 2009 වර්ෂයේ සිට සෙවනගල ප්‍රාදේශීය මහ ලේකම් කාර්යාලයේ සහකාර ප්‍රාදේශීය ලේකම් ලෙස සේවය කරනවා. ගුරුවරයෙක් ලෙස සේවය කළ මා කෘෂිකර්මය පිළිබඳව වැඩිදුර අධ්‍යාපනය ලැබීමෙන් පසු අඟුණුකොළපැලැස්ස කෘෂි විද්‍යාලයේ කථිකාචාර්යවරයෙකු ලෙස සේවය කිරීමටයි සිටියේ. ජනවාරි පළමුවෙනිදා වැඩ භාරගැනීමට නියමිතව තිබුණා.ඇඹිලිපිටිය මූලික රෝහලේ විශේෂඥ අධිකරණ වෛද්‍ය නිලධාරී කේ. එම්. ආර්. පද්මකුමාර මහතා විසින් මෙම මරණය පිළිබඳ පශ්චාත් මරණ පරීක්‍ෂණය පවත්වන ලදී.දරු ගැබ පැලෝපීය නාලයක පිහිටා තිබීම හේතුවෙන් ගැබ ලොකු වන විට පැලෝපීය නාලය පුපුරා ලේ වහනය වීමෙන් මරණය සිදු වී ඇති බව නිගමනය කළ විශේෂඥ අධිකරණ වෛද්‍ය නිලධාරිවරයා කඩිනමින් නිසි වෛද්‍ය ප්‍රතිකාර ලබා දුන්නේ නම් මරණය වළක්වා ගැනීමට හැකියාව තිබූ බව ද සඳහන් කළේය.සෙවනගල පොලිස් ස්ථානාධිපති ප්‍රධාන පොලිස් පරීක්‍ෂක නිලන්ත බණ්ඩාර මහතාගේ උපදෙස් පිට පොලිස් සැරයන් එදිරිසිංහ සාක්‍ෂි මෙහෙයවීය.වැඩිදුර සාක්‍ෂි විභාගය 2012 ජනවාරි මස 5 වෙනි දිනට කල් තැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=r1112191</link>
    <topic>අපි දෙන්නා සතුටින් ඉන්න හැදුවා ඒත්! උදේශිකා ගැන මට සැකයි</topic>
    <author/>
    <content>මහනුවර සිට පේරාදෙණිය දක්වා වැටී ඇති බෙහෙවින්ම ජනාකීර්ණ වූ විලියම් ගොපල්ලව මාවතේ ඉකුත්29 වැනිදා පෙරවරුවේ ගමන් ගනිමින් සිටි තරුණියකගේ ගෙළ කපා පපුවටද පිහියකින් ඇන ඝාතනය කැර තිබිණි.ඝාතනයට ලක්ව තිබුණේ තලාතුඔය හපුතලේ පහළ කොටසේ පදිංචි දෙදරු මවක වන උදේශිකා දිල්හානිය. ඒ වනවිට 22 වැනි වියේ පසු වූ ඇය වයස අවුරුදු හයක දියණියකගේද වයස අවුරුදු දෙකක පුතෙකුගේද මව වූවා ය. වැඩි මහලු දරුවාගේ වයස අනුව ඇය ඉතා අඩු වයසින් මවක වී සිටියා ය.ඝාතන චෝදනාව එල්ල වූයේ උදේශිකාගේ සැමියා වන පි‍්‍රයන්තටය. සිද්ධියෙන් පසු ඔහු අතුරුදන් වූවේ ය. උදේශිකාගේ මවුපියන්ද ඔහු පිළිබඳ වැඩිමනත් තොරතුරු දැන නොසිටියහ. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්.එන්.බී. අඹන්වල මහතාගේ උපදෙස් මත පරීක්ෂණ පැවැත්වීමට විශේෂ පොලිස් කණ්ඩායමකට පැවරුණි.මහනුවර පොලීසියේ අපරාධ විමර්ශන ඒකකය යටතේ ඇති නොවිසදුණු අපරාධ අංශයේ ස්ථානාධිපති පොලිස් පරීක්ෂක සම්පත් ශ්‍රී රාජපක්ෂ, පොලිස් සැරයන් ජයන්ත නවරත්න, ඒකනායක, පොලිස් කොස්තාපල් ඉන්දික, පොලිස් කොස්තාපල් හේරත් , පොලිස් සහායක සේවා සම්පත් නිලධාරීහු පරීක්ෂණ ආරම්භ කළහ.ගම්පහ රෝහලේ ආරක්ෂක අංශයේ පි‍්‍රයන්ත රාජකාරි කරමින් සිට ඇති බව පොලීසිය සොයා ගත්තේ ය. ඝාතනය සිදුවූ දිනට පසු දින පොලීසිය එහි ගියේ ය. පෙර දින දහවල් පි‍්‍රයන්ත කලබලයෙන් රෝහලට පැමිණි බව ආරක්ෂක අංශ ප්‍රධානියා පොලීසියට කීවේ ය. උදේශිකා ඝාතනය කිරීමෙන් සෑහීමකට පත් නොවූ පි‍්‍රයන්ත ඇගේ පියාද මරා දමන්නට අර අදිමින් සිටින බව පෙනී ගියෙන් ඔහුගේ හිත මිතුරෝ පොලීසියට බාරවන ලෙස ඔහුට උපදෙස් දුන්හ. පොලීසියට ටික කාලයක් ගියාම ඕක අමතක වෙනවා. පුළුවන් නම් ටික කාලයක් හැංගිලා හිටපන්. ඒ උපදෙස් තවත් මිතුරකුගෙන් ලැබිණි. ඒ අනුව පි‍්‍රයන්ත ක්‍රියාත්මක වූයේ ය.ගම්පහින් පි‍්‍රයන්ත ගියේ කොහාටද? උදේශිකාගේ පියා ඝාතනය කිරීමට ඔහු එහි ගියේද? ප්‍රශ්න වැලක පැටළුණු පොලීසිය තවත්මහ විනාශයක් වන්නට පෙර මොහු හැකි ඉක්මනින් අත්අඩංගුවට ගතයුතු බව අවබෝධ කර ගත්තේ ය. පි‍්‍රයන්ත සබඳතා පැවැත් වූ පුද්ගලයන් පිළිබඳ පොලීසිය විමසිලිමත් විය.පි‍්‍රයන්ත උදේශිකා ආදර සබඳතාව ආරම්භ වී ඇත්තේ පි‍්‍රයන්ත මහනුවර මහ රෝහලේ ආරක්ෂක අංශයේ සේවය කරද්දීය. ඒ මෙයට හත්වසකට පෙරය. අඩු වයසින් පාසල් ජීවිතයට ආයුබෝවන් කී උදේශිකා මහනුවර මහ රෝහලට පැමිණි අවස්ථාවක පි‍්‍රයන්ත හා ආදර සබඳතාවක පැටළුණි.ඒ වනවිට 15 වැනි වියේ පසු වූ උදේශිකා පි‍්‍රයන්ත ආදර කතාවට මාස හයක් ගත වන්නට පෙර ඔවුහු එක් වහලක් යටට වන්නට තීරණය කළහ. එහි ප්‍රතිඵලය ලෙස උදේශිකා තම මවුපියන්ටද නොකියා නිකවැරටියේ මොන්නාකුලමට පි‍්‍රයන්ත හා පැන ගියා ය. මොන්නාකුලම පි‍්‍රයන්තගේ උපන් ගමයි.පොලිස් කණ්ඩායම කුලී වැඩකරුවන් ලෙස වෙස්ගෙන මොන්නාකුලමට ගියහ. අදාළ නිවසෙහි වූයේ පි‍්‍රයන්තගේ අත්තම්මාය. දින දෙකක් අසල හේනක රැඳී සිටි පොලීසියට පි‍්‍රයන්ත එහි ආ බවට කිසිදු තොරතුරක් නොලැබුණේ ය. උත්සාහය අත්නොහළ ඔවුන් ගමේ රැදෙමින් තවත් තොරතුරු එක් රැස් කළහ.පි‍්‍රයන්ත කලක් පුත්තලම අබේරාමපුර මහතුන්නැමැති අයකු ළඟ සිටි බවට තොරතුරු අනාවරණය කරගත් පොලීසිය එහි යන්නට තීරණය කළේ ය. පි‍්‍රයන්ත උදේශිකා හා පැන ඇවිත් කලක් මහතුන් ළඟ සිටි බවද ;පාලීසිය දැන ගත්තේ ය. අදාළ ප්‍රදේශයට පසු දිනම ගිය පොලීසියට දැන ගන්නට ලැබුණේ මහතුන් කලකට පෙර ප්‍රදේශය හැර ගොස් ඇති බවයි. කසිප්පු ජාවාරමේ නිරතව සිටි බව කියන මහතුන් තම බිරිය හා දරුවන් අතහැර වෙනත් කාන්තාවක් සමඟ ආනමඩුව කොට්ටුකච්චි ප්‍රදේශයේ ජීවත් වන බවට පොලීසියට හෝඩුවාවක් ලැබිණි.යළි ක්‍රියාත්මක වූ පොලිස් පරීක්ෂක සම්පත් රාජපක්ෂ මහතා ඇතුළු කණ්ඩායම එම ප්‍රදේශයට ගොස් මහතුන් පිළිබඳ කාටත් නොදැනෙන සේ තොරතුරු සොයා බැලුවේ ය. මහතුන් බයිසිකලයකින් ගොස් මාලු විකුණන බවට වැදගත් තොරතුරක් පොලීසියට ලැබිණි. මේ වනවිට උදේශිකා ඝාතනයට ලක්ව හරියටම සතියක් ගතවී තිබිණි.මාලු වෙළෙඳාමේ නිරත මහතුන් යන එන තැන් සොයා බැලූ පොලිස් නිලධාරින් පිරිස කල් යල් බලා ඔහු කොටු කර ගත්තේ ය.ඝාතනයක් සම්බන්ධයෙන් පි‍්‍රයන්ත සැකපිට සොයන බවත් ඔහු පිිළිබඳ දන්නා තොරතුරු පොලීසියට අවශ්‍යය බවත් නිලධාරින් කියද්දී මහතුන් මුනිවත රැක්කේ ය. දිගින් දිගටම කළ ප්‍රශ්න කිරීම්වලින් පි‍්‍රයන්ත තම නිවෙසේ සිටින බව මහතුන් පොලීසියට කීය.කොට්ටුකච්චියේ සිට කිලෝ මීටර 07 ක් පමණ ඇතුළට වන්නට වූ මැල්ලන්කුලම ප්‍රදේශයේ පාළු ස්ථානයක වැවක් අසබඩ වූ මහතුන්ගේ නිවෙස පොලිසිය විසින් වටලන ලදී. පොලීසිය නිවෙසට යනවිට පි‍්‍රයන්ත සිටියේ රූපවාහිනිය නරඹමිනි.ඝාතනය සිදු කිරීමෙන් පසු ගම්පහට ගොස් පි‍්‍රයන්ත කෙලින්ම පැමිණ ඇත්තේ මහතුන්ගේ නිවසටය. උදේශිකාට සිදු වූ දෙයක් පොලීසිය ක්‍රියාකරන ආකාරයත් දැන ගැනීමට පි‍්‍රයන්ත රූපවාහිනි ප්‍රවෘත්ති හා පුවත්පත් බලා ඇති නමුත් ඔහුට ඒ පිළිබඳ හරිහැටි තොරතුරක් ලැබී නොතිබුණු බව පොලීසිය පවසයි.ඝාතනය තමන් සිදු කළ බව පි‍්‍රයන්ත පොලීසියට කීවේ ය. අනතුරුව ඔහු ඊට හේතු ද පොලීසියට කියන්නට විය. අපි යාලු වුණාට පස්සේ පැනලා ආවා. දරුවෙක් ලැබෙන්න ඉන්නකොට තලාතුඔය උදේශිකාලගේ ගෙදර ගියා. එයාට තාත්තා නැතුව ඉන්න බැහැ. එයාට අඩු වයස නිසා අපේ කසාදේ රෙජිස්ටර් කළේ නැහැ. වයස සම්පූර්ණ වුණාම බඳින්න හිටියත් ඒක දවසින් දවස කල් ගියා.අපි අතරේ නොගැලපීම් තිබුණා. මම ටික කාලයකට රට ගියා. එතකොට දැන ගන්න ලැබුණා උදේශිකාට තවත් දරුවෙක් ලැබෙන්න ඉන්නවා කියලා. මට මේ ගැන සැකයක් ඇති වුණා. මම කිව්වා දරුවා නැති කරමු කියලා. එයා ඒකට අකමැති වුණා. මම ලංකාවට ඇවිත් අඳුරන වෛද්‍යවරයකුට මේ ගැන කිව්වා. ඩී.එන්.ඒ. පරීක්ෂණයකින් දරුවාගේ තාත්තා හරියටම මම ද නැද්ද කියලා බලා ගන්න පුළුවන් කිව්වා. ඒකට අවශ්‍යය නීතිමය පියවර මම ගත්තා.උදේශිකාගෙයි එයාගේ තාත්තයි අතර තියෙන සම්බන්ධය මට සැකයි. ඊට අමතරව එයට තවත් සබඳතා තිබුණා. හැම වෙලාවෙම එයාට කෝල් එනවා. දවසක් මම එයාට ආපු කෝල් එකකට උදේශිකාගේ මල්ලි කියලා කතා කළා. ඒ නේවි එකේ කොල්ලෙක්. මිනිහ නිතරම කතා කරනවා. සිද්ධිය වූ දිනට පෙර දින උදේශිකා හා පි‍්‍රයන්ත කුරුණෑගල තානායමකට ගොස් රිසි සේ සතුටු වී තිබේ. පසුව එදින පස්වරුවේ මහනුවරට පැමිණි ඔවුන් දළදා මළිගාවට ගොස් යළි සතුටින් ජීවත්වන බව සිතා මල් පූජා කළහ.එහෙත් එදින රාත්‍රියේ යළි ගැටුම් ඇති විය. උදේශිකාගේ ජංගම දුරකතනයට ගලා එන ඇමතුම් එයට හේතුවිය. පසුදින දක්වා ද පැවැති එම ගැටුම නිමා වූයේ අහිංසක දරු දෙදෙනකුට මවු සෙනහස අහිමි කරමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=r1112192</link>
    <topic>ගම්පහ රෝහල් පරිශ්‍රයට මහල් 13ක වාට්ටු සංකීර්ණයක් ඉදිකිරීමට සැලසුම්</topic>
    <author>ගම්පහ මධ්‍යම සමූහ – පී. ඒ. ඔලිවර් පෙරේරා</author>
    <content>ගම්පහ මූලික රෝහලේ අක්කර 7 ක භූමිය පුරා තිබෙන පැරැණි කුඩා ගොඩනැගිලි ඉවත් කර මහල් 13 කින් යුත් වාට්ටු සංකීර්ණයක් ඉදිකිරීමට සැලසුම් කර ඇතැයි ගම්පහ මූලික රෝහලේ ශ්‍රවණාගාරයේදී පවත්වන ලද සාකච්ඡාවකදී බස්නාහිර පළාත් සෞඛ්‍ය සේවා අධ්‍යක්‍ෂ අමල් හර්ෂ සිල්වා මහතා පැවැසීය.එහි ශල්‍යාගාර සඳහා නවීන තාක්ෂණික උපකරණ ලබාගැනීමට රුපියල් කෝටි හතළිහක මුදලක් වැය වන අතර ඒ පිළිබඳව පූර්ණ වාර්තාවක් ආර්ථික සංවර්ධන ඇමැති බැසිල් රාජපක්‍ෂ මහතාට ඉදිරිපත් කර එම උපකරණ ලබාගැනීමට කටයුතු කරන බවට එම සාකච්ඡාවේදී තීරණය වුණි.රෝහල් සංකීර්ණය නවීකරණය කිරීමේදී නගර සභාවෙන් දිය හැකි උපරිම සහාය ලබා දෙන බැව් සාකච්ඡාවට එක්වූ ගම්පහ මහ නගර සභාවේ නගරාධිපති එරංග සේනානායක මහතා කීය.සාකච්ඡාව අවසානයේදී ලිය අභිමන් සංවිධානයේ සභාපතිනි නීතිඥ පුෂ්පා රාජපක්‍ෂ මහත්මිය ප්‍රමුඛ පිරිස රෝහල් වාට්ටු පරීක්‍ෂා කර හෙද හෙදියන් හා කාර්ය මණ්ඩල සාමාජික සාමාජිකාවන්ගෙන් රෝහලේ අඩුපාඩු පිළිබඳව විමසීමක් කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=r1112193</link>
    <topic>වතුර මුට්ටියක් ‘හොට් ප්ලේට්’ එකේ තියලා</topic>
    <author>ඇඹිලිපිටිය සමූහ</author>
    <content>ඔසරියකින් සැරසී සිටි ඇය දුර ගමනක් යාමට මාතරින් කොළඹ බසයට ගොඩ නැගුණේ මාතර නගරයෙනි.වැලිගම නගරය පසුවෙනවාත් සමගම කෙනෙකු බසයේ බෙල් එක ගසන්නට විය. කොන්දොස්තර දුටුවේ පෙරකී කාන්තාව බෙල් එක ගසන බවකි.‘ඇයි නෝනා?... කොළඹට නෙ ටිකට් ගත්තේ...ඉතුරු සල්ලි නම් දෙන්න නැහැ. කැමති නම් බැහැගන්න...’ ඒ කොන්දොස්තරගේ හඬයි.‘මට ඉතිරි සල්ලි ඕනෙත් නැහැ. මාව හනිකට බස්සවන්න. ගෙදරින් එන කොට හොට් ප්ලේට් එක උඩ වතුර මුට්ටියක් උණු වෙන්න තියලයි ආවේ. හොට් ප්ලේට් එක ‘ඕකේ’ කරන්න අමතක වුණා. දැන් මෙලහකට ගේත් ගිනි අරගෙන ඇති’ කියා පැවසූ ඇය වහා බසයෙන් බැස කඩිමුඩියේ දිව ගියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=r1112194</link>
    <topic>හොර මත්පැන් පොළට පොලිසියෙන් පනිද්දී අනුන්ගේ ගෙදරකට පැන හොද්දක් හැඳිගාලා</topic>
    <author>කුරුවිට සමූහ - රූපිකා කේ. බණ්ඩාර</author>
    <content>කුලියක් කර උපයන මුදලින් අඩකටත් වඩා හොර මත්පැන් පොළකට වැය කිරීම ගුණදාසගේ පුරුද්දය. කොතෙක් උප්පරවැට්ටි යෙදුවද එම පුරුද්ද නතර කිරීමට ඔහුගේ බිරියට හැකි නොවීය.මෙම නීති විරෝධී මත්පැන් පෙරණ හා විකුණන ස්ථාන වැටලීමට නිතරම පොලිසියෙන් පැන්නද සතියක් හමාරක් ගිය තැන යළිත් තිප්පොළට පිරිස සේන්දු වෙති.ගුණදාස තවත් දිනයක මෙම හොර තිප්පොළකින් සප්පායම් වෙමින් සිටියේය. නොසිතු පරිදි එම ස්ථානයට පොලිසියෙන් පැන්නේ පිරිස අන්දුන් කුන්දුන් කරමිනි. හැකි අය පැන දිවූ අතර කීපදෙනකු අත්අඩංගුවට ගත්හ. පැන දිවූ පිරිස අතර ගුණදාස ද විය.ඔහු පැන දුවන විට පිටුපසින් පොලිස් නිලධාරියකු හඹා එනු ඇතැයි ඇතිවූ සැකය නිසා ගුණදාස පාර අයිනේ වූ නිවසක මුළුතැන්ගෙයට ඇතුළුවූයේ බියෙනි. එම නිවසේ ළිපේ තබා තිබූ හොද්දක් හැඳිගාමින් සිටි ගෙහිමි කතගෙන් හැන්ද උදුරාගත් ඔහු නිවසේ අයකු ලෙස හොද්ද හැඳිගාන්නට විය. දෙවරක් නොසිතූ ගෙහිමි කත ගුණදාසට කොහු මිටි පහර දෙද්දී උන්හිටි තැන් අමතක වූ ඔහු පාරට පැන්නේය.පසුපසින් සෝදිසියෙන් පැමිණි පොලිස් නිලධාරියාගේ ග්‍රහණයට ගුණදාස හසුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=r1112195</link>
    <topic>පාසල් සිසුන් අපයෝජනය කළැයි මහඔය ගුරුවරයකු රිමාන්ඩ්</topic>
    <author>මහඔය විශේෂ ඇල්. එච්. චන්ද්‍රරත්න</author>
    <content>මහඔය අධ්‍යාපන කලාපයේ පාසලක ගුරුවරයෙක් පාසල් ශිෂ්‍යයන් කිහිපදෙනකු අපහරණයට ලක්කර ඇති බවට මහඔය පොලිසියට ලැබුණ තොරතුරක් මත පරීක්ෂණ කටයුතු සිදුකළ මහඔය පොලිසිය මඟින් සිද්ධියට අදාළ සිසුන්ගෙන් ලබාගත් තොරතුරු අනුව සැකකාර ගුරුවරයා අත්අඩංගුවට ගෙන අධිකරණය වෙත ඉදිරිපත් කිරීමෙන් පසු සැකකරු දින 14 ක් රක්ෂිත බන්ධනාගාර ගත කොට ඇත.ලිංගික අතවරයට ලක්වූ සිසුන් දෙදෙනා මේ වන විට මහඔය දිස්ත්‍රික් මූලික රෝහලේ ප්‍රතිකාර ලබමින් පසුවෙති.මෙම ගුරුවරයා අතින් අපහරණයට ලක්වූ තවත් සිසුන් ඇත්දැයි සොයාබැලීම සඳහා මහඔය පොලිසියේ කාන්තා ළමා ආරක්ෂණ අංශය මගින් තවදුරටත් පරීකෂණ කටයුතු කරගෙන යමින් සිටින බව විදුහල් හා රෝහල් ආරංචි පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=s1112191</link>
    <topic>ක්‍රිකට් ඡන්දයේ නාමයෝජනා අදින් අවසන්</topic>
    <author>ප්‍රින්ස් ගුණසේකර</author>
    <content>වසර 6කට පසුව පැවැත්වෙන ක්‍රිකට් නිලවරණයේ නාම යෝජනා භාර ගැනීම අද (19) දහවල් 12.00 ට අවසන් කෙරේ.ක්‍රිකට් නිලවරණය ජනවාරි 2 වැනිදා පැවැත්වෙන අතර සභාපති තනතුරට උපාලි ධර්මදාස මහතා නාමයෝජනා භාර දී ඇත.මෙවර නිලවරණයේදී සභාපති තනතුරට තරග වැදීම පිළිබඳ අවසන් තීරණය අද පෙරවරු 10.00ට ප්‍රකාශ කරන බව පාර්ලිමේන්තු මන්ත්‍රී තිලංග සුමතිපාල මහතා පවසයි. ක්‍රිකට් සභාපති තනතුරට තරඟ වැදීම හා ඉදිරි වැඩපිළිිවෙළ ක්‍රීඩා ඇමැති මහින්දානන්ද අළුත්ගමගේ මහතා සමග සාකච්ඡා කොට අවසන් තීරණය ප්‍රකාශ කරන බව අප කළ විමසුමකදී තිලංග සුමතිපාල මහතා පැවැසීය.මේ අතර ක්‍රිකට් ලේකම් තනතුරට නිශාන්ත රණතුංග මහතා අද පෙරවරුවේ නාම යෝජනා භාර දීමට නියමිතය. රණතුංග මහතාගේ නාම යෝජනාව ස්වාධීනව ඉදිරිපත් වීම මෙවර විශේෂත්වයකි. ඒ මහතා හිටපු අතුරු කමිටු ලේකම් ලෙස ද කටයුතු කළේය.හිටපු අතුරු කමිටු ලේකම්වරයකු වූ කේ. මතිවානන් මහතා උපාලි ධර්මදාස පාර්ශ්වයෙන් උප සභාපතිවරයකු ලෙස නාම යෝජනා භාර දී ඇත. ඔහු සමඟ ශ්‍රී ලංකා රගර් පිලේ හිටපු නායකයකු වූ අසංග සෙනෙවිරත්න මහතා උප සභාපති තනතුරට නාම යෝජනා භාර දී ඇත. සෙනෙවිරත්න මහතා ඉදිරියේදී පැවැත්වෙන ශ්‍රී ලංකා රගර් සම්මේලනයේ සභාපති තනතුරට ද ඉදිරිපත් වීමේ සූදානමක් ඇතැයි වාර්තා වේ.උප සභාපති, ලේකම්, භාණ්ඩාගාරික ඇතුළු තනතුරු සඳහා නාම යෝජනා 30ක් තිලංග සුමතිපාල පාර්ශ්වයෙන් මේ වනවිටත් භාර දී ඇත.එම තනතුරුවලට හිටපු ක්‍රිකට් නිලධාරීන් වන මොහාන් සිල්වා, ජයන්ත පරණාතල, මයිකල් සොයිසා හා නුස්කි මොහොමඩ් වැනි ප්‍රබල පිරිසක් ඉදිරිපත්ව සිටිති. කිහිප වතාවක්ම ශ්‍රී ලංකා ක්‍රිකට් සභාපති තනතුරට ඉදිරිපත් වූ බදුරලිය ක්‍රිකට් සමාජයේ සභාපති සුමිත් පෙරේරා මහතා මෙවරද නාම යෝජනා භාර දී තිබේ.ක්‍රිකට් සභාපති තනතුරට ඉදිරිපත් වීමේ අපේක්‍ෂාවෙන් සිටි ආනා පුංචිහේවා මහතා පෞද්ගලික හේතුවක් මත එම අදහස අත්හැර තිබේ.ශ්‍රී ලංකා ක්‍රිකට් නිලවරණයේදී ඡන්ද 147ක් ප්‍රකාශ වන අතර ඡන්ද භාවිතය අත් ඔසවා ප්‍රදර්ශනය කළ යුතු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=s1112192</link>
    <topic>දින තුනක් ගෙවීයාමට පෙර ශ්‍රී ලංකාව ටෙස්ට් තරගය පරදියි</topic>
    <author/>
    <content>ශ්‍රී ලංකා කණ්ඩායමට අන්ත පරාජයක් අත්කර දෙමින් සෙන්චූරියන් හී පැවැති පළමු ටෙස්ට් තරගයෙන් ඉනිමක හා ලකුණු 81 ක ජයක් හිමිකර ගැනීමට දකුණු අපි‍්‍රකානුවෝ සමත් විය.තුන්වැනි දිනයේ තේ පානයට පෙර තරගය නිමාවට පත්කළ දකුණු අපි‍්‍රකාව මේ අනුව තරග 3 කින් සමන්විත ටෙස්ට් තරගමාලාව 1 – 0 ක් ලෙස පෙරමුණ ගත්තේය.ශ්‍රී ලංකා පළමු ඉනිමේ දී කඩුලු 5 ක් බිඳ දැමූ වර්නන් පිලන්ඩර් දෙවැනි ඉනිමේදීත් කඩුලු 5 ක් දවාලමින් ශ්‍රී ලංකා ඉනිම ලකුණු 150 කට සීමා කිරීමට සමත් විය.ශ්‍රී ලංකා දෙවැනි ඉනිමේදී කඩුල්ල පිටුපස සිට උඩ පන්දු 6 ක් රැකගත් මාක් බවුචර් දකුණු අපි‍්‍රකාව වෙනුවෙන් ටෙස්ට් ඉනිමක වැඩිම උඩ පන්දු සංඛ්‍යාවක් රැකගත් ක්‍රීඩකයාගේ වාර්තාව සිවුවැනි වරටත් සම කළේය.පන්දු යවන්නන්ට යෝග්‍ය වූ සෙන්චූරියන් තණතීරුවේ දකුණු අපි‍්‍රකානු වේග පන්දු යවන්නන්ට සාර්ථකව මුහුණ දීමට ශ්‍රී ලංකා පිලේ කිසිදු පිතිකරුවකු සමත් වූයේ නැත. ශ්‍රී ලංකා දෙවැනි ඉනිමේ මුල් කඩුලු 7 ම ලකුණු 70 ක් ඇතුළත බිඳ වැටුණු අතර අග පෙළ පිතිකරුවන්ගේ සහයෙන් ලකුණු 150 දක්වා ඉනිම ගොඩනැඟිණි.තුන්වැනි දිනයේ දිවා ආහාරය වන විට ශ්‍රී ලංකා දෙවැනි ඉනිම කඩුලු 4 කට ලකුණු 38 ක් ලෙස සටහන් විය.ටෙස්ට් පිටියේ ලකුණු 10,000 වාර්තාවට එක් ලකුණක් අඩු වී තිබූ මහේල අනවශ්‍ය ලකුණක් කරා දිවයමින් නිකරුණේ තම කඩුල්ල පූජා කළ අතර කුමාර් සංගක්කාර දෙවැනි ඉනිමේදීත් අසාර්ථක විය. නායක තිලකරත්න ඩිල්ෂාන්, තරංග පරණවිතාන, ඇන්ජලෝ මැතිව්ස් ට ද පළමු ඉනිමේදී මෙන්ම දෙවැනි ඉනිමේදීත් ලකුණු අතරට පැමිණීමට නොහැකි විය. ශ්‍රී ලංකා ඉනිමේ වැඩිම ලකුණු ප්‍රමාණය රැස්කර ගනු ලැබුවේ මැදපෙළ පිතිකරු තිලාන් සමරවීර පමණි. ඔහු ලකුණු 32 ක් වාර්තා කළේය.ශ්‍රී ලංකා පිලේ ඉනිම් 2 දීම වාර්තා වූයේ ලකුණු 330 ක් පමණි. ලකුණු 330 කදී ඉනිම් දෙකේ කඩුලු 20 බිඳ වැටීම පිළිබඳව නායක ඩිල්ෂාන් පැවසුවේ වේග පන්දු යවන්නන්ට යෝග්‍ය තණතීරුවේ අසාමාන්‍ය ලෙස පන්දුව ඉහළ නැඟීම සිය කණ්ඩායමේ පරාජයට ප්‍රධාන හේතුවක් වූ බවය.දකුණු අපි‍්‍රකානු පළමු ඉනිම ලකුණු 411 කට සීමා කරමින් සිය පන්දු යවන්නන් සාර්ථක දස්කම් දැක්වීම සතුටට කරුණක් බව ද ඩිල්ෂාන් සඳහන් කළේය. නමුත් ප්‍රමාණවත් තරම් ලකුණු සංඛ්‍යාවක් ලබා ගැනීමට පිතිකරුවන් අසමත් වීමෙන් තරගයේ සියලු වාසි දකුණු අපි‍්‍රකානුවන් දෙසට හැරුණු බව ද ඔහු සඳහන් කළේය.දෙසැම්බර් 26 වැනිදා ඩර්බන් හී ඇරැඹීමට නියමිත දෙවැනි ටෙස්ට් තරගයට පෙර, වේග පන්දු යවන්නන් වන නුවන් කුලසේකර සහ ධම්මික ප්‍රසාද් ද කණ්ඩායමට එක්වීමට නියමිත බවත්, එය ශ්‍රී ලංකා පිලට විශාල ශක්තියක් වනු ඇති බවත් ඩිල්ෂාන් පැවැසීය.ශ්‍රී ලංකාව පළමු ඉනිම 180 ඇන්ජලෝ මැතිව්ස් 38, තිලාන් සමරවීර 36, තරංග පරණවිතාන 32, මහේල ජයවර්ධන 30 (වර්නන් පිලෙන්ඩර් 53/5, ඩේල් ස්ටේන් 18/4) දකුණු අපි‍්‍රකාව පළමු ඉනිම 411 ඒ. බී. ඩිවිලියර්ස් 99, මාක් බවුචර් 65, ග්‍රෙහැම් ස්මිත් 61, ජැක් රුඩොල්ෆ් 44 (චානක වෙලගෙදර 96/3, තිසර පෙරේරා 114/3) ශ්‍රී ලංකාව දෙවැනි ඉනිම ටී.පරණවිතාන ඇ. බවුචර් ප. ස්ටේන් 4 ටී.එම්. ඩිල්ෂාන් ඇ. බවුචර් ප. පිලන්ඩර් 6 කේ. සංගක්කාර ඇ. බවුචර් ප. පිලන්ඩර් 2 එම්. ජයවර්ධන දුවද්දී දැවී ගියා 15 ටී. සමරවීර ඇ. බවුචර් ප. මෝකල් 32 ඒ. මැතිව්ස් ඇ. බවුචර් ප. පිලන්ඩර් 5 කේ. සිල්වා ඇ. කලිස් ප. තාහිර් 17 ටී. පෙරේරා ඇ. ස්මිත් ප. ස්ටේන් 21 ආර්. හේරත් ඇ. බවුචර් ප. පිලන්ඩර් 23 සී. වෙලගෙදර ඇ. සහ ප. පිලන්ඩර් 10 ඩී. ප්‍රනාන්දු නොදැවී 4 අතිරේක 11 එකතුව සියලු දෙනා දැවී (ඕවර 39.1) 150 කඩුලු බිඳ වැටීම: 1 – 11, 2 – 11, 3 – 19, 4 – 37, 5 – 66, 6 – 70, 7 – 104, 8 – 133, 9 – 145 පන්දු යැවීම: ඩේල් ස්ටේන් 10 – 2 – 36 – 2, වර්නන් පිලන්ඩර් 11.1 – 1 – 49 – 5, ජැක් කලිස් 5 – 3 – 13 – 0, මෝර්නි මෝකල් 9 – 0 – 36 – 1, ඉම්රාන් තාහිර් 4 – 1 – 15 – 1.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=s1112194</link>
    <topic>රාත්‍රි මෝටර් රථ ධාවන තරගය සාර්ථකව නිමවෙයි</topic>
    <author>ජායාරූප – තිලක් පෙරේරා, නිශ්ශංක විජේරත්න රංජිත් අසංක</author>
    <content>දහස් සංඛ්‍යාත ක්‍රීඩා ලෝලින්ට උද්වේගකර තරගාවලියක් දැකබලා ගැනීමේ අවස්ථාව උදාකරමින් කොළඹ කොටුවේ පළමුවරට පැවැති රාත්‍රි මෝටර් රථ හා යතුරුපැදි ධාවන තරගාවලියේ විශිෂ්ට දස්කම් දැක්වීමට ජාත්‍යන්තර මෝටර් රථ ධාවන සූර ඩිලන්ත මාලගමුව සහ ශිහාන් සැමුවෙල්ස් සමත්විය.ජාත්‍යන්තර මෝටර් රථ ධාවන සූරයන් සමග කරට කර තරගයක නිරත වූ මාලගමුව ජී. ටී. 4 තරග ඉසව් 2ක ජය හිමිකරගත් අතර සැමුවෙල්ස් 4 ස්ට්‍රෝක් 250 සී. සී. යතුරුපැදි තරග ඉසව් 2ක ජය අත්කර ගත්තේය.මෝටර් රථ ධාවන සූර පසිඳු පීරිස්, ප්‍රථම වතාවට සුපර් මෝටාර්ඩ් ධාවන තරගයකට සහභාගිවූ සුපිරි යතුරුපැදි සූර ගයාන් සඳරුවන් ජයග්‍රහණ අත්කරගත් සෙසු ක්‍රීඩකයන් වූහ.ලෝටස් පාර, ඕල්කට් මාවත, ටෙලිකොම් මාවත, බාරොන් ජයතිලක මාවත, යෝක් වීදිය, ලංකා බැංකු මාවත, ජනාධිපති මාවත හරහා නැවත ලෝටස් පාර දක්වා වූ මේ තරග වටයක දුර ප්‍රමාණය කිලෝ මීටර් 2කට අධිකය.මේ තරගාවලියට මෝටර් රථ තරග ඉසව් 12ක් සහ යතුරුපැදි තරග ඉසව් 6ක් ඇතුළත්විය. දේශීය මෙන්ම විදේශීය ධාවන සූරයන් රැසක් තරග වැදුණු මේ තරගාවලියට ඉන්දියානු පෝලෝ තරග ද 2 බැගින් ඇතුළත්විය.ශ්‍රී ලංකා මෝටර් රථ හා යතුරුපැදි සම්මේලනය වන ශ්‍රී ලංකා ඔටෝමොබයිල් ක්‍රීඩා හී ලියාපදිංචි සියලුම මෝටර්රථ හා යතුරුපැදි සංගම්වල සහයෝගය ඇතිව කාල්ටන් ක්‍රීඩා සමාජය සහ තාරුණ්‍යයට හෙටක් සංවිධානය මගින් සංවිධාන කරනු ලැබූ මේ රාත්‍රී මෝටර්රථ තරගාවලිය නැරඹීම සඳහා අතිවිශාල ක්‍රීඩාලෝලීහූ සංඛ්‍යාවක් සහභාගී වූහ.පසුගිය සැප්තැම්බර් මාසයේ මහනුවර පැවැති රාත්‍රී මෝටර්රථ තරගාවලියෙන් පසුව මෙරට රාත්‍රී මෝටර්රථ තරගාවලියක් පැවැත්වෙන දෙවැනි අවස්ථාව ද මෙය වේ.   .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=s1112193</link>
    <topic>නවය මහේලට නපුරු වෙයි</topic>
    <author/>
    <content>ශ්‍රී ලංකාව වෙනුවෙන් ජාත්‍යන්තර ටෙස්ට් පිටියේ ලකුණු 10,000 සීමාව පසුකළ පළමු පිතිකරු වීමේ ගෞරවය අත්කර ගැනීමේ අපේක්ෂාවෙන් සිටි මහේල ජයවර්ධනට ඊළඟ තරගය තෙක් සිය බලාපොරොත්තු කල් දැමීමට සිදුවිය.ශ්‍රී ලංකා දෙවැනි ඉනිමේ දී මහේල පිටියට පිවිසෙනවිට ඔහුට මේ ස්වර්ණමය වාර්තාවට හිමිකම් කීමට අඩුවී තිබුණේ ලකුණු 16ක් පමණි. නමුත් ලකුණු 15ක් ලබා සිටියදී අනවශ්‍ය ලකුණක් කරා දිවයාමට උත්සාහ කිරීමෙන් ඔහු දැවී ගියේය.ඔහු සිය ලකුණු 10,000 සීමාවට අවතීර්ණවීම සඳහා ටෙස්ට් තරග 126කට සහභාගිවී ඇති අතර ඉනිම් 209කට ක්‍රීඩා කොට ඇත. එහිදී අවස්ථා 13කදී නොදැවී සිටි අතර ශතක 29ක් සහ අර්ධ ශතක 40ක් වාර්තා කිරීමට ද ඔහු සමත්විය.මහේල ටෙස්ට් වරම් දිනාගත්තේ 1997 වසරේ ඉන්දියාවට එරෙහිවය. ඔහුගේ ඉනිමක වැඩිම ටෙස්ට් ලකුණු සංඛ්‍යාව 374ක් වන අතර එය දකුණු අප්‍රිකාවට එරෙහිව 2004 වසරේ එස්. එස්. සී. පිටියේදී වාර්තා විය.ඊට අමතරව ඉන්දියාවට එරෙහිව ලකුණු 275ක් සහ ලකුණු 242ක් ද, පාකිස්තානයට එරෙහිව ලකුණු 240ක් ද, දකුණු අප්‍රිකාවට එරෙහිව ලකුණු 237ක් ද, එංගලන්තයට එරෙහිව නොදැවී ලකුණු 213ක් ද වශයෙන් ද්විත්ව ශතක වාර්තා කළේය.මහේල ජයවර්ධන ලකුණු 90 සීමාවේ අවස්ථා 5කදී දැවී ගොස් ශතක අහිමිකරගත් අතර ලකුණු 40 සීමාවේ සිට අර්ධ ශතක අහිමිකරගත් අවස්ථා ගණන 20කි.ඔහු ඉනිම් 11කදී ලකුණු නොලබා දැවී ගොස් ඇති අතර 51 ක් වතාවක් ලකුණු 10කට වඩා අඩුවෙන් වාර්තා කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=s1112195</link>
    <topic>අන්තර් සමාජ සූරතාව එන්. සී. සී. පිලට</topic>
    <author>ෆවුස් මොහොමඩ්</author>
    <content>එස්. එස්. සී. පිලට එරෙහිව ලකුණු 32 ක ජයක් වාර්තා කළ එන්. සී. සී. පිල අන්තර් සමාජ එක්දින තරගාවලියේ පළමු කොටසේ සූරතාව අත්කර ගැනීමට සමත් විය.ශ්‍රී ලංකා ක්‍රිකට් ආයතනය මගින් සංවිධානය කරනු ලැබූ මේ තරගාවලියේ අවසන් මහා තරගය පසුගියදා සරවනමුත්තු පිටියේදී පැවැත්විණි.පළමුව පන්දුවට පහර දුන් එන්. සී. සී. පිල ඕවර 49.5 කදී ලකුණු 268 ක් රැස්කළ අතර එස්. එස්. සී. පිල ඕවර 47.2 කදී ලකුණු 236 කට දැවී ගියේය.එන්. සී. සී. ඉනිමේදී චාමර කපුගෙදර ලකුණු 64 ක් සහ ෆර්වේස් මහරූෆ් ලකුණු 52 ක් ලබාගැනීමට සමත් වූ අතර එස්. එස්. සී. ඉනිමේදී තිළිණ කණ්ඩම්බි ලකුණු 64 ක් සහ කෞෂාල් ලොකුආරච්චි ලකුණු 52 ක් ලබා ගත්හ.එන්. සී. සී. 268 (ඕවර 49.5) - චාමර කපුගෙදර 64, ෆර්වේස් මහරූෆ් 52, ඇන්ජලෝ පෙරේරු 41 (සචිත්‍ර සේනානායක 46/3, චරිත් ජයම්පති 48/3, කෞෂාල් ලොකුආරච්චි 46/2)එස්. එස්. සී. 236 (ඕවර 47.2) - තිළිණ කණ්ඩම්බි 64, කෞෂාල් ලොකුආරච්චි 52, චරිත් ජයම්පති 31 (ජෙහාන් මුබාරක් 32/2, තිලාන් තුෂාර 41/2, ෆර්වේස් මහරූෆ් 42/2)වරාය-නාවිකදිනූෂ ප්‍රනාන්දුගේ විශිෂ්ට පිතිහරඹය හේතුවෙන් දෙවැනි කොටසේ අවසන් මහා තරගයේදී නාවික හමුදාවට එරෙහිව කඩුලු 3 ක ජයක් අත්කර ගත් වරාය අධිකාරිය සූරතාව හිමිකර ගත්තේය.පන්දු 114 කට මුහුණ දුන් දිනූෂ හතරේ පහර 4 ක් සහ හයේ පහර 2 ක් ඇතුළුව නොදැවී ලකුණු 81 ක් රැස්කිරීමට සමත් විය. ඔහුට අනගි සහායක් ලබා දුන් රනේෂ් පෙරේරා ලකුණු 54 ක් රැස් කළේය. පළමුව පන්දුවට පහර දුන් නාවික හමුදාව ලකුණු 206 ක් රැස්කළ අතර ඩිලාන් චන්දිම ලකුණු 82 ක් සහ ධනුෂ්ක ගුරුසිංහ ලකුණු 65 ක් ලබා ගත්හ.නාවික හමුදාව 206 (ඕවර 49.5) - ඩිලාන් චන්දිම 82, ධනුෂ්ක ගුරුසිංහ 65 (අනුක් ද අල්විස් 35/3, සංජීව ප්‍රනාන්දු 32/2)වරාය 209/7 (ඕවර 48.1) - දිනූෂ ප්‍රනාන්දු නොදැවී 81, රනේෂ් පෙරේරා 54, හෂාන් ගුණතිලක 31 (මාධව පෙරේරා 15/2, දුලාංජන මෙන්ඩිස් 20/2, උදාර ලක්මාල් 37/2).</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=f1112191</link>
    <topic>රනිල් ට අභියෝග කරන්න කෙනෙක් විපක්ෂයේ නෑ !</topic>
    <author/>
    <content>අයවැය යෝජනා මඟින් රටට සිදුවන සංවර්ධන හා ආර්ථික ප්‍රතිලාභ, එජාපයේ හිටපු සාමාජිකයකු ලෙස එජාපයේ වර්තමාන අර්බුදය දකින ආකාරය හා තවත් දේශපාලන හා කාලීන කරුණු පිළිබඳ ඇමැති ලක්ෂ්මන් සෙනෙවිරත්න මහතා සමඟ සිදුකළ සාකච්ඡාවකි මේ.මෙවර අයවැය මඟින් ජනතාවාදී යෝජනා රාශියක් ඉදිරිපත් කර තිබෙනවා. ප්‍රාදේශීය සංවර්ධනය දේශීය ව්‍යාපාර සංවර්ධනය වගේ ම දේශීය ව්‍යාපාරිකයා ශක්තිමත් කිරීමත් මේ අයවැය තුළ හොදින් ස්ථාපිත කර තිබෙනවා. සමස්තයක් විදියට ගත් විට මේ අයවැය මගින් රටට විශාල වැඩකොටසක් ඉටු කිරීමට පුළුවන්කම තිබෙනවා. ජනාධිපතිතුමා ප්‍රමුඛ ආණ්ඩුව සෑම වෙලාවේම මහජනතාවගේ යහපත රටේ සංවර්ධනය ගැන කල්පනා කර තමයි මේ අයවැය ඉදිරිපත් කර තිබෙන්නේ. එවැනි අයවැයකට පවා ඇතැම් දේශපාලන විරෝධය පළ කරන්නේ තමන්ගේ පටු අරමුණු ඉෂ්ට කර ගැනීමටයි.එහෙත් විය යුත්තේ එය නොවෙයි. රට සංවර්ධනය, සමෘද්ධිය වෙතයන මේ ගමනට වගකිවයුතු විෂයක් විදියට විවේචනාත්මක සහයෝගයක් ලබාදිය යුතුයි. එහෙත් එය එසේ සිදු නොවීම තමයි කනගාටුවට කාරණය වෙලා තිබෙන්නේ.නැහැ මෙතැන කිසිදු පුද්ගලික පළිගැනීමක් හෝ තෝරා බේරාගෙන පහරදීමක් හෝ සිදුකර නැහැ. බෝහෝ ආයතන මේ පනත සම්මත වෙද්දි වසා දමන තත්ත්වයකයි තිබුණේ. තවත් ආයතන වැසී ගොස් තිබුණේ. මේ විදිහේ ආයතන වැසීයාමත් ජනතාවට නිසි ප්‍රයෝජන නොලැබීමත් නිසා තමයි මේ පනත ක්‍රියාත්මක වුණේ. මෙතැනදී අවසානය යොමු වුණ සමාගම් කිහිපයක් ලාභාංශ පෙන්නුම් කළත් ඔවුන් එම ලාභාංශය ලබා ගත්තේ අදාල නොවන ද්‍රව්‍ය අලෙවි කිරීම මගින්.එක්සත් ජාතික පක්ෂය මේ තත්ත්වයට පත් වුණේ ජනවිඥානය තේරුම් ගැනීමට නොහැකි වීම නිසයි. යුද්ධය පිළිබඳත් ඔවුන් දැරුවේ දියාරු හා අපැහැදිලි ස්ථාවරයක්. ඒ නිසා තමයි එක්සත් ජාතික පක්ෂය මේ තරම් පහළ තැනකට පත්වුණේ.රටේ සංවර්ධනයක් සිදු වෙද්දි ඒ ගැන නොතකා කටයුතු කිරීම නිසා තමයි මන්ත්‍රීවරු එජාපය අතහැර ආණ්ඩු පක්ෂය සමඟ එක්වුණේ. එජාපයේ සිටින නායකවරුන්ගේ විඥාණය හඳුනා ගැනීමේ දුර්වලතාවය හා ජන මතය තේරුම් නොගැනීම යන කරුණු නිසයි. එජාපයට සිදු වූ ප්‍රබල ම දේ තමයි හොඳදේ හොඳයි කියන්ටත් නරක දේ නරක යැයි කීමටත් නොහැකි වීම තමයි මෙහි ප්‍රධාන හේතුව බවට පත්වෙලා තිබෙන්නේ.එක්සත් ජාතික පක්ෂයේ නායකත්වය දුම්මල ගහලවත් වෙනස් කරන්නවත් එලවා දමන්නවත් බැහැ. නායකයා ඒ තරම්ම තදින් නායකත්වයට ගිජු වෙලා. එල්ලිලා ඉන්නේ. ඒ නිසා සමහරු හිතන තරම් ලෙහෙසියෙන් එක්සත් ජාතික පක්ෂයේ නායකයා නායකකත්වයෙන් ඉවත් කරන්න පුළුවන් කමක් නැහැ.එජාප නායකත්වයට රනිල් වික්‍රමසිංහ මහතාට විරුද්ධව අභියෝග කරන මන්ත්‍රීන් බහුතරයක් තරුණ මන්ත්‍රීවරු. ඔවුන්ගේ පළමු මන්ත්‍රීධූර කාලය තමයි ගත කරන්නේ. මන්ත්‍රීධූරයට පත්වෙලා තාම අවුරුදු දෙකයි. ඒ වගේ අය කොහොමද රනිල් වික්‍රමසිංහ මහතාට අභියෝග කරන්නේ. අනෙක් විදිහට කල්පනා කළොත් රනිල් වික්‍රමසිංහ මහතා ගේ ආශිර්වාදයෙන් දේශපාලනයට පැමිණි අයයි.මේ යහපත් ප්‍රවණතාව ගැන මා දිගු කලක සිට බලා සිටියා. එමගින් රටට යහපතක් සිදුවන බවට හොඳින් දැක්කා. ඒ නිසා තමයි, මා එක්සත් ජාතික පක්ෂය අතහැරලා ආණ්ඩුවට පැමිණියේ මා පමණක් නොවෙයි එජාපය අතැර ආණ්ඩු පක්ෂයට පැමිණි මන්ත්‍රීවරුන්ගෙන් බහුතරයක් එජාපය අතහැරියේ රට ගැන කල්පනා කිරීම නිසයි.තවදුරටත් දේශපාලන වශයෙන් භේද භින්න වීමෙන් ප්‍රතිඵලයක් නැහැ. සියලු දෙනා එකට එක්වීම එකට වැඩකිරීම තමයි කළ යුත්තේ. රටට සුදුසු , ආර්ථික ස්ථාවරය ඇති කරන මේ රජය ගෙන යන වැඩපිළිවෙළ ඉතාමත් හොඳයි. මෙය මා ආණ්ඩු පක්ෂයේ සිටින නිසා කියන දෙයක් නෙවෙයි. රටේ සාමාන්‍ය ජනමතය ජනහද ගැස්ම තීරණය කිරීමෙන් කියන දෙයක්.යුද්ධය නිමා වීම රටේ ආර්ථිකයට වගේ ම සංවර්ධනයටත් තාමත් ප්‍රබල රුකුලක් බවට පත්වෙලා තිබෙනවා. මෙය ඉතාමත් යහපත් ක්‍රියාවක් විදිහට සලකන්න පුළුවන්.ඒ තර්කය ඉතාමත් වැරැදි තර්කයක්. අධිවේගී මාර්ග ඉදිකිරීම, වරාය, ගුවන්තොටුපොළ ඉදිකිරීම වැනි කාර්යන් දෙස අප බැලිය යුත්තේ දේශපාලන දුෂ්ටි කෝණයකින් නොවෙයි. රට ගැන සිතා රටේ ඉදිරිය ගැන සිතීම සහ රටේ පැත්ත ගෙන කටයුතු කිරීමයි. රජය විසින් සිදු කරන මේ කාර්යයන් ඉතාමත් වැදගත් සහ සමස්තයක් විදියට මුළු රටටම ජනතාවට ම වැදගත් දෙයක්.එක්සත් ජනතා නිදහස් සන්ධාන රජය මඟින් මේ ඉදිකිරීම් සංවර්ධන ව්‍යාපෘති සිදු කළාට ප්‍රතිලාභය සමස්ත ජනතාවටමයි ලැබෙන්නේ. ඒ නිසා එක්සත් ජාතික පක්ෂය හා විපක්ෂය නඟන මේ චෝදනා පිළිගන්න බැහැ. ඔවුන්ට මේ චෝදනා කරන්න පදනමකුත් නැහැ. රජය ඉෂ්ට කරන කාර්ය භාරයේ ප්‍රතිඵලයක් ලෙස රට තුළ විශාල පුනරුදයක් ආර්ථිකයේ නවෝදයක් ඇති වෙලා තිබෙනවා. ඒ නිසා මෙරට ආර්ථිකයේ සමාජීය පසුබිමේ සංවර්ධනයක් නැතැයි සංවර්ධනයක් තිබුණත් එහි ප්‍රතිඵලය ජනතාවට ලැබී නැතැයි කියන එක වැරැදියි.ඵලදායිතාව කියන්නේ ඉතාමත් වැදගත් විෂයක්. මේ මඟින් රටේ සම්පත් ඵලදායි ලෙස යොදා ගන්නා විදිහ ගැන අවධානය යොමු වෙනවා. මේ ඵලදායිතාව නිසි විදියට යොදා ගැනීමට නොහැකි වුණොත් එහි ප්‍රතිඵලය ලබා ගැනීමට බැරිවෙනවා. මේ අමාත්‍යාංශය වැදගත්කම ඉහළ අගයක් ගත්තේ ඒ නිසයි. මේ පිළිබඳ විශාල ආක්ලපමය වෙනසක් ඇති විය යුතුයි. ඒ සඳහා අපි කටයුතු කළ යුතුයි. ඇත්තෙන්ම මේ අමාත්‍යාංශය මඟින් විශාල සේවයක් ඉටුකරන්න පුළුවන්. මෙවැනි විශාල වගකීමක් තමයි ජනාධිපතිතුමා මා වෙත භාර දී තිබෙන්නේ.දේශපාලනඥයකුගේ බලාපොරොත්තුව වන්නේ ජනතාව වෙත සේවය සැපයීම හා තමන් නියෝජනය කරන ජන කොටසට හැකි උපරිම සේවයක් සැලසීමයි. ඒ සඳහා දේශපාලඥයකු විදියට උපරිමයෙන් කැප වෙනවා. මට විශ්වාසයක් තිබෙනවා ජනාධිපතිතුමා ගේ පාලන තන්ත්‍රය තුළ මට උපරිමයෙන් සේවයක් ඉටු කර ජනතාව වෙනුවෙන් සේවය කිරීමට හැකි වෙනවා. දේශපාලනඥයකු විදිහට මගේ එක ම බලාපොරොත්තුව වෙලා තිබෙන්නේ මේ කාර්යය පමණයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=f1112192</link>
    <topic>විලිබිය නැතිකම අද වීරත්වයක් වෙලා</topic>
    <author/>
    <content>වත්මන් සමාජ පරිහානියට හේතු සහ ඒවා වළක්වා ගැනීමට බුදුදහමින් ගතහැකි ආදර්ශය පිළිබඳ කතා කිරීමට අද ධර්ම සබාවට වැඩම කරන්නේ ප්‍රංශයේ ජේතවන විහාරාධිපති, ප්‍රධාන අධිකරණ සංඝනායක මුරුංගාගස්යායේ ඤාණිස්සර නාහිමිපාණන් වහන්සේයි.ඇත්තටම ඔව්. මම ප්‍රංශයට පැමිණියේ 1985 දී. එදා සිට අද දක්වාම වසර 26 ක් ප්‍රංශයේ ආගමික කටයුතුවල නිරත වෙනවා. එදා සිට අද දක්වා බලනකොට බුදු දහම ඉගෙන ගන්න, භාවනා කරන්න එන පිරිසේ විශාල වැඩිවීමක් දක්නට තියෙනවා. ඔවුන් බුදු දහම පිළිබඳ විශාල උනන්දුවක් දක්වනවා.යුරෝපය කියන්නේ සුඛෝපභෝගී ජීවිත ගතකරන සැපවත් පරිසරයක්. කාර්මික විප්ලවයත් සමඟ ඇතිවූ කාර්මික දියුණුව නිසා භෞතික වශයෙන් එම රටවල් බොහෝ දියුණු තත්ත්වයකට පත්වුණා.මෙවැනි සැපවත් ජීවිත ගතකළත් ඔවුන්ටත් බුදු දහමේ පෙන්වා දෙන ජාති, ජරා, මරණ ආදී ධර්මතාවන්ට මුහුණ දෙන්නට වෙනවා. මුල් කාලයේදී ඔවුන් මේවා ගැන කතා කරන්නට අකමැති වුණා. නමුත් පසුකාලීනව ඇතිවූ ත්‍රස්තවාදී ප්‍රහාර, කැරලි කෝලාහල නිසා ඔවුන් මේ තත්ත්වය තේරුම් ගන්නට පටන් ගත්තා.යුරෝපීය ජාතිකයන් වැඩි අවධානය යොමු කර තිබෙන්නේ බුදු දහම ආභාෂයෙන් මනස දියුණු කරගන්නේ කොහොමද කියලයි. ඒ රටවල දියුණුවත් සමඟ ඇති වී තිබෙන කාර්ය බහුලත්වය නිසා බොහෝ පිරිස් “ආතතිය” නම් රෝගයෙන් පීඩා විඳිනවා. ඒ සඳහා ප්‍රතිකාර ලෙස ගන්නා ඖෂධ නිසා වෙනත් ලෙඩ රෝග හැදෙන්නට පුළුවන්. ඒ නිසා ඔවුන් ආතතිය දුරුකර ගැනීම සඳහා “භාවනාව“ ප්‍රගුණ කරනවා.ප්‍රංශය, එංගලන්තය, ජර්මනිය ඇතුළු රටවල් බොහොමයක මේ ක්‍රමය අනුගමනය කරනවා. ඒ නිසා අද ඒ රටවල්වල අපරාධ, භීෂණ ක්‍රියාවල යම් මට්ටමක අඩුවීමක් පෙන්නුම් කරනවා.ලංකා සමාජය මේ තත්ත්වයට පත්වීමට බලපාන ප්‍රධාන හේතු තුනක් තියෙනවා. ඒ තමයි මාධ්‍යයේ ස්වරූපය, අධ්‍යාපනයේ දුර්වලතා සහ නීතියේ හිදැස් පැවතීම. මේ සියල්ලේ එකතුව නිසා පසුගිය දශක තුනක පමණ කාලයක සිටම ලංකා සමාජය බටහිරකරණය වූවා නෙමෙයි. බටහිර තමන්ට ආවේශ කර ගත්තා.මේ රටේ ඉන්න යකෙක් භූතයෙක් ආවේශ වුණා නම් දහඅට සන්නිය නටල හරි හොඳකර ගන්න පුළුවන්. ඒත් බටහිරින් වැළඳගත් මේ යක්‍ෂයා මොන වන්නම නැටුවත් එළවා ගන්නට බැහැ.ලංකා සමාජය මේ තත්ත්වයට පත්වීමට ප්‍රධාන වශයෙන්ම වගකිවයුත්තේ මාධ්‍ය සංස්කෘතියයි. පාළු ගෙදර වළං බිඳින මාධ්‍ය සංස්කෘතියක් වර්තමානයේ තියෙන්නේ. ඕන කෙනකුට ඕන දෙයක් ප්‍රචාරය කරන්න නිදහස තියෙනවා.ඒ වගේම ඕනෑම අපරාධයක් කරලා ලංකාවේ නීති පද්ධතියෙන් රිංගලා යන්න පුළුවන් කියලත් ලෝකයම දන්නවා.අද මුදල් පසුපස දුවන සමාජයක් තියෙන්නේ. ශ්‍රී ලංකාවේ හොඳම වෙළඳපොළ කාම වෙළෙඳපොළයි. කාම වෙළඳපොළ එකැස් සුදු අශ්වයෙක් වගෙයි. උගේ එක ඇසයි පෙනෙන්නේ. අනෙක් ඇස පෙනෙන්නේ නැහැ. මහා වේගයෙන් දුවනවා. ඒ නිසා අනතුරක් අත ළඟයි. වර්තමානයේ රටේ ක්‍රියාත්මක වෙන්නේ මේ සංකල්පයයි. එහිදී ආර්ථික වශයෙන් වේගවත් ගමනක යෙදෙනවා. ඒත් අනෙක් පැත්තෙන් වෙන විනාශය වසා දමලයි තියෙන්නේ.වර්තමාන ජන සමාජයේ පරමාදර්ශය ජනමාධ්‍ය. මාධ්‍ය මගින් උගන්වන්නේ බොහොම සරල ජීවන ක්‍රමයක්. මිනිහෙක් වුණාම අල්ලක් තරම්වත් ජීවිතය පිළිබඳ ගැඹුරක් තියෙන්න ඕනෑ. දැන් ඉන්න මිනිස්සුන්ට එහෙම ජීවිතාවබෝධයක් නැහැ. අතීතයේදී කාන්තාවකට සූසැට අබරණින් සැරසිලා පේදුරුතුඩුවේ ඉඳන් දෙවුන්දරතුඩුව දක්වා තනිවම ගමන් කළ හැකි වාතාවරණයක් තිබුණා. ඒත් අද ඇතැම් නිවෙස්වල ගෙදර කුස්සියේ ඉඳන් සාලෙට යනකොට අප්පටම අහුවෙලා දුව විනාශ වෙලා ඉවරයි. දරුවෙකුට ගෙදරවත් සුරක්‍ෂිත නැති තරමට අද සමාජය පත්වෙලා.මාධ්‍ය කියන්නේ වින්දනයක්. එදා මාධ්‍යයේ පෙනී සිටි පිරිසගෙන් සිංහලකම, සදාචාරය පිළිබිඹු වුණා. අද මොකද වෙලා තියෙන්නේ. පිට්ටු බම්බුවකට ලේන්සුවක් එතුවා වගේ ඇඳුම් ඇඳගෙන සිංහල, දෙමළ, ඉංගී‍්‍රසි නොවන අමුතුම භාෂාවකින් කතා කරනවා. සිංහල සංස්කෘතිය ඝාතනය කරන විලිබිය නැති චරිත අද මාධ්‍යයේ කුමර කුමාරිකාවන් වී සිටිනවා. ඇඳුමක තියෙන්නේ සංස්කෘතික වටිනාකමක්. බටහිර කාන්තාවන්ගේ සංස්කෘතියට නැඹුරුයි අඩ නිරුවත. ඒත් ලංකා සමාජයේ කාන්තාවනට එය ගැළපෙන්නේ නැහැ. ශ්‍රී ලාංකික කාන්තාවත් ඇසළ පෙරහරත් එක වගෙයි. මේ දෙඅංශයෙන්ම බලාපොරොත්තු වෙන්නේ සංස්කෘතික ප්‍රෞඪත්වය සහ අභිමානයයි. එහෙම නම් සිංහල කාන්තාවක් මහ මඟ යනකොට ලාංකික ප්‍රෞඪත්වය, අභිමානය පැහැදිලිව පෙනෙන්නට ඕනෑ.ඒත් අද ඇතැම් යුවතියන් පාරේ යන්නෙත් අඩ නිරුවතින්. මේවා පෙන්වන්න ගිහින් වැඩ වරද්දා ගන්නවා. තරුණිය දූෂණයට ලක්වුණා කියනවා. දූෂණය කරවගෙන හිරගෙවල් පුරවනවා. මේකට හේතුව ඕනෑම දෙයක් කරගන්න කියලා මාධ්‍යයෙන්ම ආකල්ප හදනවා. ඊට පස්සේ ඕවා ප්‍රශ්න නෙමෙයි සුළු දේවල් කියන තැනට මිනිස්සු පත්කරලා තියෙනවා. පරමාදර්ශී චරිතත් අද එතැනට වැටිලා තියෙනවා.අද මේ කාම රැල්ලට පුදුම විදියේ ආකර්ෂණයක් තියෙනවා. මෙගා නාට්‍ය සම්ප්‍රදායෙන් පර අඹු සේවනය, පර පුරුෂ සේවනය, තරුණ පිරිස රාත්‍රි කාලයේ අශීලාචාරව හැසිරීම සාමන්‍යකරණය කර තිබෙනවා. අද ඉන්න තරුණ පිරිස තමන්ගේ ජීවිතය දෙස බලන්නේ මෙගා සංස්කෘතියෙන්. ටෙලි නාට්‍යයේ ඉන්න නළුවා හෝ නිළිය තමයි තමන්ගේ ජීවිතයේ පරමාදර්ශය. මෙගා නාට්‍යවල තියෙන්නේ ටක් ටික් ටුක් ක්‍රමයේ ප්‍රශ්න විසැඳීමක්. ඒ ක්‍රමයෙන් තමයි ඔවුන් තම ජීවිතයේ ප්‍රශ්න විසඳා ගන්න හදන්නේ. විලිබිය නැතිකම වීරත්වය ලෙස සලකන මෙගා රැල්ලෙන් සිසිල් වුණු මේ මාධ්‍ය මන්දිරයේ කැණිමඬල කඩා දැමීමට කාලය එළැඹිලා තියෙන්නේ.දැන් අපේ සමාජය අංගවිකල වෙලා තියෙන්නේ. මේ අංගවිකල සමාජයට හොඳ පත්තුවක් බැඳලා සුවපත් කළ යුතුයි.බුදුන් වහන්සේ දේශනා කරල තියෙනවා දියුණු වෙන පුද්ගලයකු සතු විය යුතු ගුණාංග හතරක්. ඒ තමයි ඡන්ද, චිත්ත, වීර්ය, විමංසා. මේ ගුණාංග අපේ ජීවිතයට බද්ධ කරගෙන අධිෂ්ඨානයෙන් යුතුව කටයුතු කරනවා නම් ඕනෑම අභියෝගයක් ජයගන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=f1112193</link>
    <topic>දිනමිණ පුවත්පත සරසවියකි</topic>
    <author/>
    <content>දිනමිණ එකසිය දෙවෙනි වසරට ළඟා වෙද්දී එය අඛණ්ඩව මෙපමණ කලක් පවත්වාගෙනයාම ඉතා වැදගත් කාරණයක් බව පළමුවෙන් සඳහන් කළ යුතුය. එමෙන්ම එය තවමත් විශාල පාඨක පිරිසක් සතු පුවත්පතකි. එහි ව්‍යාප්තියද විශාලය. දිනමිණ සහෝදර ඉංග්‍රීසි පුවත්පත වන Daily News පුවත්පත ද පාඨකයා අතර විශාල පිළිගැනීමක් ඇති පුවත්පතකි.මා දිනමිණ පාඨකයකු වූයේ අවුරුදු 9ක තරම් කුඩා අවධියේ බව මෙහි දී සතුටින් සිහිපත් කළ යුතුය.එම අවධියේ කිලිනොච්චියේ ව්‍යාපාරවල නියැලී සිටි මගේ මාමා ඔහුගේ බාල නැගණියට දිනමිණ පුවත්පත තැපැල් මගින් ලැබෙන්නට සැලැස්විය.ඊයේ ‘දිනමිණ’ අද අනුරාධපුරයට ලැබිණි. එසේ ලැබෙන පුවත්පත කියැවූයේ මාය.පාසල් ගොස් පැමිණි පසු දිවා ආහාරය ගැනීමටත් පෙර පුවත්පත කියැවීමේ පුරුද්දක් අපට විය.කුඩා කල පටන්ම පුවත්පතේ මා ආසාවෙන්ම කියූ පිටුව හැන්සාඩ් පිටුවයි. (පාර්ලිමේන්තුව) එම සමහර තොරතුරු අදටත් මතකය, කිනම් දේශපාලන පක්ෂයක වුව පාර්ලිමේන්තුව නියෝජනය කෙළේ පතාක යෝධයන්ය. ඉතා හරබර කතා මෙන්ම පාර්ලිමේන්තු විවාද එවක දැක ගත හැකිවිණි.මේ සියල්ල හැන්සාඩ් පිටුව මගින් අප වෙත ළඟා විණි. පසු කලෙක දේශපාලන විද්‍යාව විෂය වශයෙන් අධ්‍යයනය කිරීම සඳහා එක්තරා අන්දමකට මා දිරිමත් කිරීමක් ද ‘දිනමිණ’ හැන්සාඩ් පිටුව මගින් සිදු වූ බව කිව හැකිවේ.‘දිනමිණ’ පුවත්පත සරසවියක් ලෙස ද හැඳින්වීමට හැකි පුවත්පතකි. ඒ හරහා ගතවූ වසර 100ක කාලය තුළ මාධ්‍ය ක්ෂේත්‍රයට දැවැන්තයන් දායාද කර තිබේ.ඉන් ඇතැම් අය අද වෙනත් පුවත්පත්වල කටයුතු කරනවා විය හැකි වුවද ඔවුන්ගේ ආරම්භය “දිනමිණ’ යි.මාධ්‍යවේදීන් රාශියක් “දිනමිණෙන්” පන්නරය ලබා ඇත. මේ අනුව පෙනෙන්නේ එය පුවත්පත් තක්සලාවක් සරසවියක් ලෙස හැඳීන්වීම නිවැරැදි බවයි.‘දිනමිණ’ Daily News වැනි පුවත්පත් රට තුළ දේශපාලන ස්ථාවරත්වය උදෙසා නොසැළී පෙනී සිටීම තවත් වැදගත් කාරණයකි. ආණ්ඩුව කුමක් ද කියන කාරණයට වඩා රටේ දේශපාලන ස්ථාවරත්වය ‘ දිනමිණ’ මුල්කොට තැකීය.ඒ සමඟම ‘දිනමිණ’ ජාතිවාදී ස්ථාවරයක් ගත්තේ ද නැත. තම පුවත්පත යම් ජන කොට්ඨාසයක් අතර ව්‍යාප්ත කිරීමේ අරමුණින් එය කිසිසේත් ජාතිවාදී ස්වරූපයකින් ක්‍රියාත්මක වී නොතිබීම වැදගත් කාරණයකි.ගුණාත්මක මට්ටමකින් යුතුව කාලීන සංවාද පවත්වා ගෙනයමින් අවධානයට ලක්වියයුතු කාරණා පිළිබඳ හරයාත්මක සාකච්ඡාවක් ඇති වීම සඳහා ‘දිනමිණ’ දායක වී තිබීමද තවත් විශේෂ කාරණයකි.එය නොයෙකුත් ක්ෂේත්‍ර කරා යොමු වෙමින් සිය කාර්යභාරය සපුරාලීමට දරන ලද ප්‍රයත්නය දැකිය හැකිය. එක්තරා අන්දමක ස්වාධීනතාවක් පවත්වාගනිමින් සමබර මට්ටමකින් ක්‍රියා කරන්නටද පුවත්පතට හැකි වී තිබේ. පුවත්පත තුළ ඇති එම ගුණාංගය අද දක්වාම එය පවත්වාගෙන යාමට හැකි වීම කෙරෙහි ද බලපා ඇත.ගත වූ වසර 102ක කාලය තුළ නොයෙකුත් හැල හැප්පීම්වලට මුහුණ පාන්නට ඇතත්, මෙපරිදි සෑම ක්ෂේත්‍රයටම සරිලන සේවාවක් සිදු කරමින් විශාල පාඨක පිරිසකගේ අවධානයට ලක්වීමටත් ‘දිනමිණ’ට හැකි වී තිබේ.සමහර විට දේශපාලන වශයෙන් එය ප්‍රතික්ෂේප කරන අවස්ථා තිබිය හැකි නමුත් ඒ සියල්ලට නොබියව මුහුණ දීමේ හැකියාවද ඊට තිබිණි.අප වැනි කුඩා රටක පුවත්පතක් සම්බන්ධයෙන් මෙය මැදහත් අවස්ථාවක්ද වේ. බ්‍රිතාන්‍ය වැනි රටක පුවත්පතකට වසර 102ක් සපිරීම එතරම් මවිත විය යුතු කාරණයක් නොවුණත් අප වැනි රටක එය දුලබ සිදුවීමකි.එය වඩාත් අගය කළ හැකි වන්නේ පුවත්පතේ ගුණාත්මක භාවය මෙන්ම පාඨක රුචිය ද පවත්වා ගනිමින් එය ඉදිරියට ගොස් ඇති බැවිනි.එදා කුඩා ළමයකු ලෙස මා ‘දිනමිණ’ ට දැක් වූ කැමැත්ත අදටත් ‘දිනමිණ’ට දක්වන බව සඳහන් කළ යුතුයි. රටේ බුද්ධිමත් වැඩි දෙනාගේ අවධානය දිනමිණ, Daily News වැනි පුවත්පත්වලට යොමුව ඇති බවද පැහැදිලිය.පසුගිය ශත වර්ෂයකට අධික කාලයක් තුළ පුවත්පත විසින් ලබා ගෙන ඇති අත්දැකීම් සම්භාරය සැලකීමේ දී ‘දිනමිණ’ මෙරට පුවත්පත් අතර පතාක යෝධයෙකි.පෙර දැක් වූ අතීත සම්ප්‍රදාය ඔස්සේ ‘දිනමිණ’ ට ශක්තිමත් පදනමක් ද තිබේ. එබැවින් ඉදිරියේ දී ඇති වන ඕනෑම අභියෝගයකට මුහුණදීමේ හැකියාවද ඊට ඇත.වර්තමානයේ මාධ්‍ය යනු බෙහෙවින් සංවිධානාත්මක මෙන්ම විධිමත් ලෙස අධ්‍යයනය කරන ක්ෂේත්‍රයකි.එසේ අධ්‍යනය කරන තරුණ පරපුරට තවදුරටත් දැනුම හා අවබෝධය ලබා දෙමින් පුවත්පත තවත් නවීකරණය කළ හැකි බව ද පෙන්වා දිය යුතුය. එමගින් ඉදිරියේ දී වඩා ජනප්‍රිය ලෙස මෙන්ම ශක්තිමත්ව තම සේවාව ඉටු කිරීමට ‘දිනමිණ’ ට හැකි වනවා ඇත.අද මාධ්‍ය ක්ෂේත්‍රය විශාල වශයෙන් දියුණු වී ඇත.අපේ රටේ නැතත් බටහිර රටවල මාධ්‍ය පිළිබඳ විශ්වවිද්‍යාල විෂයයක් ලෙස ගැඹුරින් හැදෑරීම් සිදුවේ. මාධ්‍ය පිළිබඳ උගන්වන ස්ථාන ද සුලබය.එසේ ගොඩනැගෙන දැනුම ඔස්සේ පුවත්පතක් නවීකරණය කළ හැකිය. නව දැනුම සොයා යමින් පුවත්පතේ නවීනත්වය පිළිබඳ අවධානය යොමු කිරීමට ද දිනමිණට හැකියි.අනාගතයේ දී මුහුණ දීමට ඇති අභියෝගයන්ට නොබියව හා සාර්ථක ලෙස මුහුණ දීමට හැකි මාධ්‍යකරුවන් බිහිකිරීමෙහි දී ද එය වැදගත් වනු ඇත. මේ හැම කාරණයක් සම්බන්ධයෙන්ම සාර්ථක වීමට හැකි විභවයක් දිනමිණට තිබෙන බව සඳහන් කරන්නේ එහි ඉදිරි ගමන පිළිබඳ සුබවාදී කල්පනා ඇතිවය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>19</day>
    </date>
    <link>http://www.dinamina.lk/2011/12/19/_art.asp?fn=f1112194</link>
    <topic>සියවස් ‘දිනමිණ’ හා ‘දිනමිණේ’ මගේ අඩ සියවස</topic>
    <author/>
    <content>එක සිය දෙවන වසර සමරන ‘දිනමිණ’ සමඟ මට ‘දිනමිණ’ පුවත්පතේ මා ගත කළ සමය සිහිපත් කොට ගත හැක්කේ ඉමහත් අස්වාදයකිනි.මා ‘දිනමිණ’ පුවත්පතේ කර්තෘ මණ්ඩලයට බැඳුනේ 1949 යේ මාර්තු මස තුන්වන දායි. එදා මගේ වයස අවුරුදු 26යි.විශ්වවිද්‍යාලයෙන් උපාධි ලැබ, මා ජීවන ගමනට පා තැබූ හැටියේ මට මුළු ලෝකයම පෙනුණේ අසිරිමත් විස්මලන්තයක් සේය.විශ්වවිද්‍යාල උපාධි පරීක්ෂණයේ අවසාන විභාගයට පෙනී සිට මම ප්‍රතිඵල ලැබෙන තෙක් ගමට ගියෙමි. එහිදී මම මගේ විදුහල් මාතාව වන ගාල්ලේ මහින්ද මහා විද්‍යාලයෙහි ආචාර්ය වෘත්තියේ යෙදුනෙමි.එසේ නියුක්තව සිටියදී මට කොළඹින් පණිවුඩයක් ලැබුණේය. සමස්ත ලංකා බෞද්ධ ශිෂ්‍ය සංගමයේ කටයුතු හරිහැටි කරන්නට කොළඹට එන්න මෙහි හොඳ රක්ෂාවක් සූදානම් කොට තිබෙනවා.විශ්වවිද්‍යාල ශිෂ්‍යයකුව සිටියදී මම සමස්ත ලංකා බෞද්ධ ශිෂ්‍ය සංගමයෙහි උසස් නිලතල දැරුවෙමි.ඒ නිසා ඒ දීප ව්‍යාප්ත සංවිධානයට මා දැක්වූයේ ඉමහත් භක්ත්‍යාදරයෙකි. මම කොළඹ ආවෙමි.මට පැවරුණු වගකීම, ඉන්ෂුවරන්ස් සමාගමක ලේකම් පදවියයි. මේ තනතුරේ කටයුතු කරන ගමන් මම සමස්ත ලංකා බෞද්ධ ශිෂ්‍ය සංගමයෙහි ව්‍යාපාරවල නිමග්න වූයෙමි.බොහෝ සති අන්තයෙහි අපි දිවයිනේ විවිධ තැන්වලට ගොස් බෞද්ධ කටයුතුවල යෙදුනෙමු. අනුරාධපුර, පොළොන්නරු ආදි පෙදෙස්වල සැරිසරමින් සෑම වයසක යොවුන් පිරිස හා සමඟ එක්ව බෞද්ධ කටයුතුවල යෙදීම අතිශයින් සතුටුදායක චර්යා රටාවක් වූයේ ය.මෙසේ සිටියදි මට එවක ලේක්හවුස් ආයතනයේ අධිපතිව සිටි එස්මන්ඩ් වික්‍රමසිංහ මහතාගෙන් ඇරියුමක් ලැබුණේය.එතුමාගේ පෞද්ගලික ලේකම්වරයා මගින් මට එතුමා විසින් ඇරයුම් කෙරුණේ ලේක්හවුස් ආයතනයේ කතු මඩුල්ලට බැදෙන්නැයි කියාය.මා ඒ පිළිබඳ තීරණයකට එළඹෙන්නට සැරසෙන අවස්ථාවේදී මම ඒ ගැන මාර්ටින් වික්‍රමසිංහ මහතාටත් කීවෙමි. ඒ කාලයේ දී මට ඒ මහතා බොහෝ විට හමු වුණේය.කුඩා කල සිටම මා සිතෙහි රගදුන්නේ පුවත්පත් කලාත්මක වෘත්තියක් බව දැන සිටි මාර්ටින් වික්‍රමසිංහ මහතා මට ලේක්හවුස් කතු මඩුල්ලට බැදෙන්නට දිරි දුන්නේය.මා එස්මන්ඩ් වික්‍රමසිංහ මහතා හමු වූ විට ඉතා සුහදව මා සමඟ කතාබහ කළ එතුමා බෞද්ධ කටයුතු සඳහා අවශ්‍ය අවසර දෙන බවත් පවා මට කතු මඩුල්ලට බැදෙන්නැයි පැවසුවේය.එතුමා මා කතු මඩුල්ලට රැගෙන ගොස් භාර දුන්නේය. එකම දවසේ දී මා දිනමිණ’ කතු මඩුල්ලට මෙන්ම ‘ඩේලිනිව්ස් කතු මඩුල්ලට ද එතුමා හඳුන්වා දුන්නේය. මගේ ද්විභාෂාත්මක හැකියාව පුවත්පත් කලා ජීවිතයට ප්‍රබල පදනමක් සැපයුවේය.මෙසේ මා ‘දිනමිණ’ කතු මඩුලුචලට බැඳුණේ මෙයට අවුරුදු පනස් නවයකට ඉහතදීය.ආධුනිකව ‘දිනමිණ’ කතු මඩුල්ලට බැඳුනු මට , කාරුණික අනුග්‍රහය සැපයුවේ එදා දිනමිණ පුවත්පතේ ප්‍රධාන කර්තෘව සිටි පියසේන නිශ්ශංක මහතායි. පියසේන නිශ්ශංක මහතාත් මමත් කතු වැකි ලියුවෙමු.අප දෙදෙනා කතුවැකි ලියා අපේ ‘කොපි’ (අප ලියූ දේ) මුද්‍රණ අංශයට භාර දෙන්නෙමු.ඒ කාලයේදීත් අකුරු අමුණන ලද්දේ අතීනි. ලයිනෝටයිප් ක්‍රමය ඒ වන විට නොතිබුණේය.කතු වැකිය ලියුවායින් පසුව පියසේන නිශ්ශංක මහතාගේ දෛනික වතාවතක් ඇරඹෙයි. කතු වැකියේ ශෝධ්‍ය පත්‍ර ලැබෙන තෙක් ඒ මහතා ගාලු මුවදොර පෙදෙසේ සක්මනක යෙදෙන්නේය.මමත් නිශ්ශංක මහතාට එක්වන්නෙමි. වැසි නැති දිනවල එසේ සක්මනෙහි යෙදෙන නිශ්ශංක මහතාගේ “වතාවත” කෙළවර වන්නේ භෝජනාගාරයකිනි.එහි සුපුරුදු අසුනෙහි හිඳගන්නා පියසේන නිශ්ශංක මහතාට “කේක්” පෙත්තක් සැපයෙන්නේය . ඒ හා සමඟ පිළිගැන්වෙන තේ කෝප්පයේ රස බැලූ පසුව අපි යළිත් දිනමිණ කන්තෝරුවට පා නඟන්නෙමු.අප පෙරළා එනවිට, කතු වැකිවල ශෝධ්‍ය පත්‍ර සූදානම්ය. අතින් අකුර ඇමුණූ ඒ කාලයේදී ඒ තරම් ඉක්මණින් ශෝධ්‍ය පත්‍ර සම්පාදනය වී තිබීම අතීතාවර්ජනයක යෙදෙන මට දැනෙන්නේ “හාස්කමක්” පරිද්දෙනි.එදා “දිනමිණ” කතු මඩුල්ලෙහි විවිධ විද්වත්තු රාජකාරි කළහ. ශ්‍රී ලංකාවේ විශිෂ්ට බුද්ධිමතකු වූ මහාචාර්ය කේ එස්. ජයතිලක මහතා “දිනමිණ” කතු මඬුල්ල හෙබවූ විශාරදයෙකි.මහාචාර්ය ආනන්ද කුලසූරිය ද කලක් දිනමිණ කතු මඩුල්ලට එක්ව උන්නේ ය. ගත්කතුවර ජී.බී සේනානායක මහතාද දිනමිණ කතු මඩුල්ලට එක්ව සිටි විශිෂ්ටයෙකි.දිනමිණ කතු මඩුල්ල, සජීවී විවාද මණ්ඩපයක් වැනි විය.මා ලේක්හවුස් කතු මඩුල්ලේ ගත කළ අවුරුදු තිස්තුනක කාල පාරසය තුළදී දිනමිණ පුවත්පත විස්මය උපවන ආකාරයෙන් විකාශනය වූයේය.කතු වරු රැසක් වරින්වර එහි ඉරණම භාරව සිටියහ. මා කතු මඩුල්ලට අයත්ව සිටි සමයේ දී මම ලේක්හවුස්හි සියලුම සිංහල පුවත්පත්වලත් සියලුම ඉංගිරිසි පුවත්පත්වලත් සංස්කාරක මණ්ඩලයන්හි නියුක්ත වූයෙමි මාගේ ලේක්හවුස් නිල ජීවිතයෙන් වැඩි හරියක් ගතවූයේ “දිනමිණ” කතු මඩුල්ලේය.දිනමිණ කතු මඬුල්ල වෘත්තීය පුවත්පත් කලාකාරයන් ඇද - බැඳ ගන්නා වශීකාරක ආකර්ෂණයකින් ස්පන්දනය වන ස්ථානයකි.එහි නියුක්තව සිටින කර්තෘ මණ්ඩලිකයන් සතු චර්යා රටා විචිත්‍ර ලක්ෂණ සහිතයි. සිය වෘත්තීය ක්‍රියාවලිය අරඹන ඇතැම් කර්තෘ මාණ්ඩලිකයෝ හත් අට වරක් සිය පුටුව හා මේසය පිස දමති.දිනමිණ කතු මඩුල්ලෙහි මගේ සම කාලීනයන් වූ වෘත්තිකයන් අතුරෙන් හැමෝම පාහේ ඉස්මතුව පෙනෙන චරිත ගත් ඇත්තෝයි.තමාටම විශේෂ වූ භාෂා ප්‍රයෝග විලාසයන් නිසා ජනාදරයට ලක්වූ බී.ඒ. සිරිවර්ධන දිනමිණ කතු මඩුල්ලෙහි සිටි නිර්මාණශීලීංගෙන් එක් අයෙකි.දිනමිණ පුවත්පත, සියවසකට අධික කාලයක් සමරන සමය ඒ විචිත්‍ර පුද්ගලයන්ගේ චරිත ගතිය. චර්යා රටා සිහියට නගා ගන්නටද ඉතා සුදුසු මොහොතකි.සමාජයේ ප්‍රගමනය සඳහා මාර්ගය හෙළි පෙහෙළි කළ මහා ප්‍රදීපස්ථම්භයක්ව සිටින ‘දිනමිණ’ ජාතියේ අභිමාර්ථ දිනාදෙන සුරතුරක් වේවා!සැරදේ ! දිනමිණ.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=n1112201</link>
    <topic>ලොව දිගම සුබ පැතුම්පතජනපතිට හෙට පිරිනැමෙයි</topic>
    <author>බුද්ධිකා ඉඹුලාන</author>
    <content>ලෝකයේ දිගම අලුත් අවුරුදු සුබ පැතුම්පත සේ සැලකිය හැකි, 2012 වසර සඳහා වැලිකඩ බන්ධනාගාර රැඳවියන් නිර්මාණය කරන සුබ පැතුම්පත හෙට (21) ජනාධිපති මහින්ද රාජපක්‍ෂ මහතා වෙත පිරිනැමීමට නියමිතය.පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා ප්‍රමුඛ එම අමාත්‍යාංශ නිලධාරීන් සහ බන්ධනාගාර දෙපාර්තමේන්තු නිලධාරීන්ගේ ද සහභාගිත්වයෙන් මෙම සුබ පැතුම්පත ජනාධිපතිතුමන් වෙත පිරිනමනු ලබයි.දිගින් අඩි 195 ක් ද, පළල අඩි 05 ක් ද, වන මෙම සුබ පැතුම්පත නිර්මාණයට වැලිකඩ බන්ධනාගාරයේ රැඳවියන් 20 ක් පමණ එක්වී ඇත. මෙරට රාජාවලියේ රජවරුන්ගේ සිට වර්තමාන පාලකයන් දක්වාත්, බන්ධනාගාර ප්‍රතිසංස්කරණ ක්‍රියාවලියත් මෙම සුබ පැතුම් පතෙහි නිර්මාණය කර තිබේ. එම සුබ පැතුම්පත නිර්මාණය කිරීම සඳහා කොළඹ ආනන්ද විද්‍යාලයේ චිත්‍ර උපදේශිකා තමරා දමයන්ති මහත්මිය උපදෙස් ලබා දී තිබේ. මෙම සුබ පැතුම්පත ගිනස් වාර්තා පොතට ඇතුළත් කිරීමට කටයුතු යොදා ඇතැයි පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයේ ලේකම් ඒ. දිසානායක මහතා “දිනමිණ” ට කීය. මෙයට පෙර ලොව දිගම සුබ පැතුම්පත ලෙස එක්වූ නිර්මාණය තායිලන්තයෙන් ඉදිරිපත් කර තිබූ අතර එහි දිග මීටර් 50 ක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=n1112202</link>
    <topic>ලක්‍ෂ අට වැනි සංචාරකයාශ්‍රී ලංකාවට පා තබයි</topic>
    <author>නුවන් කොඩිකාර, අනූෂා ගුරුසිංහ සහ ගුවන් තොටුපළ කුමාරසිරි ප්‍රසාද්</author>
    <content>මේ වසරේදී මේ රටට පැමිණි අටලක්‍ෂ වැනි සංචාරකයා කටුනායක බණ්ඩාරනායක ජාත්‍යන්තර ගුවන් තොටුපළේ දී ඊයේ (19) සවස මහත් හරසරින් පිළිගනු ලැබිණි.ශ්‍රී ලන්කන් ගුවන් සේවයට අයත් යූ. එල්. 510 දරන ගුවන් යානයෙන් පැමිණි එම ගුවන් මගියා බ්‍රිතාන්‍ය ජාතිකයකු වන අතර ඔහු සිය බිරිය සමඟ මධුසමය ගතකිරීමට මෙරටට පැමිණ තිබේ.මෙලෙස පැමිණ ඇත්තේ නාඩියා කැන්ඩි සහ ජෝන් කැන්ඩි නමැති බ්‍රිතාන්‍ය ජාතිකයන් දෙපළය.සංචාරක මණ්ඩලයේ සභාපති ආචාර්ය නාලක ගොඩහේවා, ශ්‍රී ලංකා සංචාරක ප්‍රවර්ධන කාර්යංශයේ කළමනාකාර අධ්‍යක්‍ෂ රූම් ජවුෆර් මහත්වරු අටලක්‍ෂ වැනි සංචාරකයා පිළිගත්හ.මේ සංචාරකයාට දින තුනක් මෙරට ආකර්ෂණීය ස්ථාන නැරැඹිය හැකි පැකේජයක් සංචාරක ප්‍රවර්ධන කාර්යංශය පිරිනමා තිබේ.වසරකදී මේ රටට පැමිණි වැඩිම සංචාරකයන්ගේ සංඛ්‍යාව මේ වසරේ වාර්තා වන අතර එය ප්‍රතිශතයක් ලෙස 33.01% ක් බව කාර්යාංශය පැවැසීය.ඉන්දියාව, ජර්මනිය, ජපානය, ප්‍රංශය, එක්සත් රාජධානිය, නෙදර්ලන්තය මෙන්ම මැදපෙරදිග රටවලින් වැඩි සංචාරකයන් ප්‍රමාණයක් පැමිණ ඇති බවත්, නොවැම්බර් මාසයේදී පමණක් 90,889 ක් පැමිණ ඇති බවත් කාර්යාංශය සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=n1112203</link>
    <topic>පොල් කර්මාන්තවල නිරතවූවන්ට සත 50ක පොලියට රුපියල් ලක්‍ෂ 5ක ණය</topic>
    <author>නිමල් රාජපක්‍ෂ</author>
    <content>පොල් ආශි‍්‍රත කර්මාන්තවල නිරතවූවන් සඳහා රුපියල් ලක්‍ෂ පහක ණය මුදලක් සියයට ශත පනහක පොලිය මත ලබාදීමට පියවර ගෙන ඇතැයි පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතා පැවැසීය.ඇමැතිවරයා මෙසේ පැවැසුවේ සියඹලාණ්ඩුවේ පසුගියදා පැවැති කප්රුක පුරවර වැඩසටහනට සහභාගි වූ අවස්ථාවේදීය.මෙහිදී අදහස් දැක්වූ ඇමැතිවරයා, පොල් වගාවේ නිරතවූවන්ට පමණක් ලබා දෙන මෙම ණය මුදල පිළිබඳ රාජ්‍ය බැංකු සමඟ පැවැත්වූ සාකච්ඡා සාර්ථක වී ඇතැයි ද, කීවේය. නව කර්මාන්ත ඇතිකිරීම සඳහා කර්මාන්තකරුවනට අවශ්‍ය නවීන තාක්ෂණය හඳුන්වා දිය යුතුය. නවීන තාක්ෂණය පිළිබඳ දැනුම හා පුහුණුව පිළිබඳ වගාවේ නිරතවූවන්ට හා කර්මාන්තකරුවනට අමාත්‍යාංශය මගින් ලබා දීමට පියවර ගෙන තිබෙනවා. පොල් වගාව හා කර්මාන්තකරුවන් නඟාසිටුවීම නව අමාත්‍යාංයේ ප්‍රධාන අරමුණයි. පොල් වගා කළ හැකි සෑම ඉඩමකටම පොල් පැළ දහයක් නොමිලයේ ලබා දෙනවා. දීප ව්‍යාප්තව ක්‍රියාවට නැංවෙන මෙම වැඩපිළිවෙළ යටතේ උපරිමය අක්කර පහක ඉඩමක් සඳහා ද නොමිලයේ පොල් පැළ ලබාදීමට පියවර ගෙන ඇතැයි ද කීවේය.කප්රුක පුරවර වැඩසටහන සනිටුහන් කරමින් පොල් පැළයක් රෝපණය කළ පුෂ්පකුමාර ඇමැතිවරයා, පොල් ආශි‍්‍රත නිෂ්පාදනවල නිරතවූවන් සඳහා සහන ණය යටතේ ඩිමෝ බට්ටා ලොරි රථ ද බෙදා දුන්නේය. පාර්ලිමේන්තු කටයුතු ඇමැතිනී සුමේධා ජී. ජයසේන, ඌව පළාත් ඇමැති කුමාරසිරි රත්නායක, ඌව පළාත් මන්ත්‍රී චන්දන වැලිවිට, පොල් සංවර්ධන හා ජනතා වතු සංවර්ධන අමාත්‍යාංශයේ ලේකම් අනුර සිරිවර්ධන යන මහත්වරු ඇතුළුව ප්‍රදේශවාසීන් රැසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=n1112204</link>
    <topic>චන්ද්‍රිකා තාක්ෂණයෙන්ධීවරයන්ට කාලගුණ තොරතුරු</topic>
    <author/>
    <content>ධීවර කාර්මිකයන්ට ජාත්‍යන්තර කාලගුණික තත්ත්වයන් පිළිබඳ දින කිහිපයකට පෙර දැනුම් දීමට චන්ද්‍රිකා තාක්ෂණය යොදාගෙන වැඩපිළිවෙළක් ඉදිරියේදී හඳුන්වා දෙන බව ධීවර ජලජ සම්පත් සංවර්ධන ඇමැති රාජිත සේනාරත්න මහතා පාර්ලිමේන්තුවේදී ඊයේ (19) ප්‍රකාශ කළේය.ධීවර අමාත්‍යාංශය යටතේ ඇති නාරා ආයතනය මගින් දැනටමත් කාලගුණ තොරතුරු, මත්ස්‍ය ගහණයන් පිළිබඳ තොරතුරු ධීවරයන්ට ලබාදීම සිදුකරන බවද ඇමැතිවරයා කීවේය. පසුගියදා අයහපත් කාලගුණික තත්ත්වය නිසා මියගිය ධීවර කාර්මිකයන්ට සහ හානි වු ධීවර යාත්‍රාවලට කඩිනමින් රක්ෂණ වන්දි ලබාදීමට කටයුතු කරන බව ද මේ සඳහා කඩිනම් වාර්තාවක් කැඳවා ඇතැයි ද ඇමැතිවරයා කීවේය. මෙම ධීවර කාර්මිකයන්ට වන්දි ලබාදීමේදී ඔවුන්ගේ සුළු සුළු අඩුපාඩුකම් නොසලකා හරින ලෙස රක්ෂණ ආයතනවලට දැනුම් දී ඇතැයි ද ඇමැතිවරයා කීය. ප්‍රජාතන්ත්‍රවාදී ජාතික සන්ධානයේ මන්ත්‍රී අනුර කුමාර දිසානායක මහතා ඇසු ප්‍රශ්නයකට පිළිතුරු ලබාදෙමින් ඇමැතිවරයා මේ බව පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=n1112205</link>
    <topic>උතුරු කොරියානු නායකකිම් ජොන්ග් ඉල් අභාවප්‍රාප්ත වෙයි</topic>
    <author/>
    <content>උතුරු කොරියානු නායක කිම් ජොන් ඉල් හෘදයාබාධයකින් ඉකුත් සෙනසුරාදා මියගිය බව එරට රාජ්‍ය මාධ්‍යයෙන් ඊයේ ප්‍රකාශ කෙරිණ. සෙනසුරාදා එරට වේලාවෙන් පෙරවරු 8.30 ට පමණ ඔහු මියගොස් ඇත්තේ දුම්රියෙන් සිරිත් පරිදි ක්ෂෙත්‍ර සංචාරයක යෙදී සිටියදී බව කොරියානු මධ්‍ය පුවත් ඒජන්සිය අනාවරණය කළේය. ඔහු දැඩ් මානසික හා කායික පීඩනයක් මැද මිය ගිය බවද ඉන් කියැවිණ.මියයන විට කිම් ජොන් ඉල් 69 වියේ පසුවිය. ඔහුගේ මරණයට අදාල මරණ පරීක්ෂණය පෙරේදා පැවැත්වී තිබිණ. 2008 අගෝස්තු මාසයේදී ආඝාතයකට ගොදුරුවීමෙන් ඔහුගේ වම් අත හා පාදය මැනවින් ක්‍රියා කළ නොහැකිව පැවති බව ද කියැවී තිබේ.කිම් ජොන් ඉල් ගේ අවසන් කටයුතු දෙසැම්බර් 28 දා පියොන්යෑන් හිදී පැවැත්වේ. එහෙත් කිසිදු විදේශ නියෝජිතයකුට එම අවමංගලෝත්සවයට ආරාධනා නොකරන බව පැවසී ඇත. ඒ අතර ඉකුත් 17 සිට 29 දා දක්වා ජාතික ශෝක කාලයක් ප්‍රකාශයට පත්ව තිබේ. ජාතික අවමංගල කමිටුව ප්‍රකාශකර ඇත්තේ ඔහුගේ දේහය මහජන ප්‍රදර්ශනය සඳහා කුම්සුසාන් මන්දිරයේ තැන්පත් කර ඇති අතර අද (20 ) සිට 27 දා දක්වා මහජනතාවට ඔහුගේ දේහයට අවසන් ගෞරව පුද දිය හැකි බවය.28 දා අවමංගලෝත්සවයෙන් පසු 29 දා ඔහු වෙනුවෙන් ශෝකය පළකිරීම උදෙසා වෙඩිමුර පැවැත්ම හා විනාඩි තුනක නිහඬතාවක් රැකීම ද සිදුකෙරෙන බව සඳහන්ය.තවද දුම්රිය හා නෞකා නළා හැඬවීමෙන් එම අවස්ථාව සමරන බවද කියැවී ඇත.කිම් ජොන් ඉල් උතුරු කොරියාවේ බලයට පත්වූයේ 1994 ඔහුගේ පියා හා උතුරු කොරියානු නිර්මාතෘ කිම් ඉල් සුං ගේ මරණයෙන් පසුවය.ඔහුගෙන් පසු ඔහුගේ බාල පුත් කිම් ජොන් අන් බලයට පත්වනු ඇතැයි ද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=n1112206</link>
    <topic>මහනුවර මාර්ග නීති කැඩූ 24,822කගෙන් එක්කෝටි දහහත්ලක්‍ෂයක දඩ</topic>
    <author>ඉන්දික පොල්කොටුව</author>
    <content>මහනුවර නගරය තුළ මෙම වසරේ පළමු මාස දහය තුළ පමණක් මාර්ග නීති උල්ලංඝනය කරමින් රිය පැදවූ පුද්ගලයන් 24,822 කගෙන් රුපියල් එක්කෝටි දහහත්ලක්‍ෂ හැටඅටදහසක දඩ මුදලක් අයකැරගෙන ඇත.මහනුවර මූලස්ථාන පොලිසියේ රථවාහන අංශය මගින් දඩ කොළ ලබා දීමෙන් මෙම දඩ මුදල් අයකැරගෙන ඇති අතර රථවාහන වැරැදි සම්බන්ධයෙන් පසුගිය මාස දහය ඇතුළත තවත් විශාල පිරිසක් අධිකරණය හමුවට ද ඉදිරිපත් කෙරිණි.මෙම මාසයේ ගතවූ සති තුන ඇතුළත මාර්ග නීති උල්ලංඝනය කළ තවත් රියැදුරන් 1925 දෙනෙකුගේ රුපියල් නවලක්‍ෂ දසදහස් අටසිය පනහක දඩ මුදලක් අයකැර ගැනීමට මහනුවර පොලිස් රථවාහන ඒකකයට හැකි වී ඇත.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල, ජ්‍යෙෂ්ඨ පොලිස් අධිකාරි ජී. බී. පෙරමුණේ යන මහත්වරුන්ගේ විශේෂ උපදෙස් මත මහනුවර පොලිස් රථවාහන ඒකකයේ ස්ථානාධිපති පො. ප. ගාමිණී මීගම්මන මහතාගේ මෙහෙයවීමෙන් මාර්ග නීති උල්ලංඝණය කළ රියැදුරනට එරෙහිව නීතිමය ක්‍රියාමාර්ග ගනු ලැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=n1112207</link>
    <topic>මාකඳුරේ සෝසේජස් කම්හලකකෝටි 5ක කල් ඉකුත් වූ ආහාර</topic>
    <author>පුත්තලම සමූහ – ඩබ්ලිව්. සී. බී. ප්‍රනාන්දු</author>
    <content>පන්නල මාකඳුරේ සොසේජස් කර්මාන්ත ශාලාවක තිබී මහජන සෞඛ්‍ය පරීක්‍ෂක නිලධාරීන් විසින් අත්අඩංගුවට ගනු ලැබූ මිනිස් පාරිභෝජනයට නුසුදුසු කටු ඉවත් කළ කුකුළුමස්, සොසේජස් සහ සොසේජස් නිෂ්පාදනයට යොදා ගන්නා සෝයා පිටි කිලෝ 2,92,295ක තොගයක් අධිකරණ නියෝගයක් මත වළලා දමන ලදී.රුපියල් කෝටි පහකට වැඩි වටිනාකමක් ඇති මෙම කල් ඉකුත් වූ ආහාර ද්‍රව්‍ය තොගය ඉකුත් 15 දා මෙසේ වළ දැමුවේ කුලියාපිටිය දිසා විනිසුරු ගිහාන් පිලපිටිය මහතාගේ නියමය පරිදි ආණමඩුවේ ආඬිගම තෝරාගත් ස්ථානයක දී ය.මෙම කර්මාන්ත ශාලාවේ නිෂ්පාදනය කරන සොසේජස්වලින් සියයට 80 ක් විදේශ වෙළඳ පොළට නිකුත් කෙරේ. සියයට 20 ක ප්‍රමාණයක් දේශීය වෙළඳපොළට නිකුත් කෙරේ.කල් ඉකුත්වීම නිසා ආහාරයට නුසුදුසු සොසේජස් හා කුකුළු මස් තොගයක් මෙහි තිබෙන බවට ලැබුණු තොරතුරකට අනුව මහජන සෞඛ්‍ය පරීක්‍ෂක නිලධාරි කණ්ඩායමක් හදිසි වැටලීමක් සිදුකළහ.එම කර්මාන්ත ශාලාවේ තිබී කල් ඉකුත් වූ සොසේජස් නිෂ්පාදනය කිරීමට යොදා ගනු ලබන කටු ඉවත් කළ කුකුළු මස් කිලෝ 1,87,750 ක්, හා සෝයා පිටි කිලෝ 32982 කුත්, සොසේජස් කිලෝ 71563 කුත් අත්අඩංගුවට ගෙන කුලියාපිටිය දිසා අධිකරණයට ඉදිරිපත් කර ඇත.පරිසරයට හානියක් නොවන ස්්ථානයක දී මේවා විනාශ කර දමන ලෙසට කුලියාපිටිය දිසා විනිසුරු ගිහාන් පිලපිටිය මහතා නියෝග කර තිබිණි. ඒ අනුව වයඹ පළාත් පරිසර අධිකාරියේ නිලධාරීන්ගේ මඟ පෙන්වීම යටතේ ආණමඩුවේ ආඬිගම තෝරා ගනු ලැබූ ස්ථානයක දී මෙම මනුෂ්‍ය ආහාරයට නුසුදුසු ආහාර තොගය මෙසේ විනාශ කර දමන ලදී.කුලියාපිටිය දිසා අධිකරණයේ රෙජිස්ට්‍රාර් එල්. කේ. කේ. ලංකාගේ, වයඹ පළාත් පරිසර නිලධාරී මහේන්ද්‍ර ඤාණතිලක, පන්නල ප්‍රාදේශීය සෞඛ්‍ය වෛද්‍ය නිලධාරී ඩබ්ලිව්. එන්. පී. ප්‍රනාන්දු සහ ;ජ්‍යෂ්ඨ මහජන සෞඛ්‍ය පරීක්‍ෂක එන්. ජේ. පැට්ට්‍රික්, පන්නල මහජන සෞඛ්‍ය පරීක්‍ෂක නාලක රාජපක්‍ෂ, මාකඳුර සෞඛ්‍ය පරීක්‍ෂක සුමිත් එදිරිසිංහ, බෝපිටිය මහජන සෞඛ්‍ය පරීක්‍ෂක එස්. ප්‍රේමචන්ද්‍ර යන නිලධාරීහු මෙම කල් ඉකුත් වූ සොසේජස්, කුකුළු මස් සහ සෝයා පිටි විනාශ කර වළ දැමීමේ අවස්ථාව නිරීක්‍ෂණයට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=n1112208</link>
    <topic>පොළොන්නරුවේ ජලාශ පිටාර ගලයි:පරාක්‍රම සමුද්‍රයේවාන් දොරටු 10ක් අරී</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>මේ දිනවල පොළොන්නරුව දිස්ත්‍රික්කය පුරා ඇදහැළෙන ධාරානිපාත මහ වැසි නිසා පරාක්‍රම සමුද්‍රය, මින්නේරිය, ගිරිතලේ හා කවුඩුල්ල ජලාශ සම්පූර්ණයෙන් පිරී ජලය පිටාර ගලමින් පවතී.පරාක්‍රම සමුද්‍රයේ ජල ධාරිතාව අක්කර අඩි එක්ලක්‍ෂ දසදහස ඉක්මවා පැවතීම නිසා (18) රාත්‍රියේ වාන් දොරටු 10 ක් විවෘත කොට ජලය ඉවත් කිරීම ආරම්භ කොට තිබේ.මැදිරිගිරියේ කවුඩුල්ල ජලාශයේ ජල මට්ටම ඉහළ යෑමත් සමඟම වාන් දොරටු 4 ක් විවෘත කොට අතිරික්ත ජලය ඉවත් කිරීම අරඹා ඇත. පවත්නා මහ වැසි නිසා මින්නේරිය, ගිරිතලේ, පිඹුරත්තෑව ජලාශ ඊයේ (19) උදෑසන වන විට පිටාර ගලමින් පැවතිණි.මින්නේරිය ඔය පිටාර ගැලීමත් සමඟ ඇතිවූ ගංවතුරින් ගල් අමුණ ප්‍රදේශය ජලයෙන් යටවී තිබේ. සෝමාවතිය මාර්ගය අඩි 3 ක් දක්වා ජලයෙන් යටවී ඇතැයි පොළොන්නරුව ආපදා කළමනාකරණ ඒකකය සඳහන් කරයි.පොළොන්නරුව දිස්ත්‍රික්කයට හදිසි ගංවතුර තත්ත්වයක් උද්ගත වුණහොත් ජනතාවට සහන සැලසීම සඳහා පොළොන්නරුව ආපදා කළමනාකරණ ඒකකය සූදානමින් සිටින බව පොළොන්නරුව දිස්ත්‍රික් ලේකම් නිමල් අබේසිරි මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=n1112209</link>
    <topic>හඳපාන්ගොඩ මහජන බැංකුවේ සේප්පුවක් සොරාගෙන යෑමේ තැත වරදී</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>ඉංගිරිය කොළඹ ප්‍රධාන බස් මාර්ගය අද්දර කොටිගල, හඳපාන්ගොඩ ප්‍රදේශයේ පිහිටි හඳපාන්ගොඩ මහජන බැංකු ශාඛාවට රිංගා ගත් හොර කණ්ඩායමක් එහි තිබූ විශාල ප්‍රමාණයේ යකඩ සේප්පුවක් සොරාගෙන යාමට ගත් දැඩි උත්සාහය අසාර්ථක වීමෙන් පසු එම සේප්පුව බැංකුවේ දොර අසල අතහැර දමා පැන ගොස් තිබේ.ඉකුත් 18 වෙනිදා (ඊයේ) අලුයම් කාලයේ මෙම සිද්ධිය සිදු වී ඇති බවට වාර්තා වන අතර බැංකුවේ ඉදිරිපස දොරේ යකඩ ඉබ්බන් බිඳ දොර විවෘත කර ගත් සොරුන් එතුළ තිබූ දැවැන්ත සේප්පුව බැංකුවේ දොර අසලටම රැගෙන ඇති නමුත්, කුමන හෝ හේතුවක් නිසා ඔවුන්ගේ බලාපොරොත්තු අතහැර දැමීමට වීම නිසා එම සේප්පුව දොර අසළම තිබෙන්නට හැර කුඩා ප්‍රමාණයේ වෙනත් සේප්පුවක් රැගෙන පළාගොස් ඇත.බැංකුව ඉදිරිපස භූමියේ පොළොවේ යටට හෑරුනු ටයර් සළකුණු සහ කැඩී ගිය විශාල ප්‍රමාණයේ නයිලෝන් කඹයක් දක්නට තිබූ අතර ඒ අනුව මෙම සේප්පුව කඹය ආධාරයෙන් පිටතට ඇදීමට උත්සාහ දරා ඇතැයි පොලිසිය සැක කරයි.බැංකුවේ විදුලිය සහ දුරකථන සම්බන්ධතාවයත් එහි හදිසි අනතුරු සංඥා නලාවත් මෙම හොරුන් විසින් විසන්ධි කර දමා ඇති අතර බැංකුව තුළ ඇති බඩු බාහිරාදිය පවා අවුස්සා අවුල් කර දමා ඇත. බලාපොරොත්තු නොවූ ලෙස තමන්ගේ කුරුමානම වැරදී ගිය පසු, බැංකුව තුළ තිබූ කුඩා ප්‍රමාණයේ වෙනත් සේප්පුවක් රැගෙන ඔවුන් පැන ගොස් ඇති අතර එම සේප්පුවේද ඔවුන් බලාපොරොත්තු වූ ලෙස මුදල් හෝ රන් භාණ්ඩ කිසිවක් නොතිබූ බවත් ඒ තුළ තිබුණේ ලියකියවිලි අඩංගු කඩදාසි පමණක් බවත් බැංකු ආරංචි මාර්ග පවසයි.පානදුර අපරාධ විමර්ශනාගාරයේ නිලධාරීන් සහ කොළඹ ඇඟිලි සටහන් රෙජිස්ටාර් දෙපාර්තමේන්තුවේ නිලධාරීන් ඊයේ (18) සිද්ධිය වූ ස්ථානයට පැමිණ පරීක්ෂණ සිදු කළ අතර ඉංගිරිය පොලිස් ස්ථානාධිපති උදය කුමාර මහතාගේ උපදෙස් පරිදි අපරාධ විමර්ශන අංශයේ ස්ථානාධිපති, කේ. ජී. විජේරත්න, පොලිස් පරීක්ෂක නන්දසේන, බස්නාහිර පළාත් බුද්ධි කොට්ඨාසයට අනුයුක්ත 29018 නිලන්ත යන නිලධාරීන් ඇතුළුව විශේෂ ;පාලිස් කණ්ඩායමක් මෙම සංවිධානාත්මක අපරාධ කල්ලිය අල්ලා ගැනීමට පුළුල් මෙහෙයුමක් මේ වන විට දියත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=n11122010</link>
    <topic>ඉන්ධන පිරවුම්හල් පිහිටුවීමේදී විධිමත් වැඩපිළිවෙළක්</topic>
    <author>නුවන් කොඩිකාර</author>
    <content>ඉන්ධන පිරවුම්හල් පිහිටුවීම සඳහා පිළිගත් නිර්ණායක සහිත විධිමත් වැඩපිළිවෙළක් සකස් කෙරේ.වාහන ගමනා ගමනය හා ඝනත්වය, ජනගහණය මෙන්ම ඉන්ධන පිරවුම්හල් අතර පවත්නා දුර යන සාධක සැලකිල්ලට ගෙන නව වැඩපිළිවෙළ සකස් කරන බව ඛනිජ තෙල් කර්මාන්ත ඇමැති සුසිල් පේ‍්‍රමජයන්ත මහතා පැවැසීය.මොරටුව විශ්වවිද්‍යාලයේ ඉංජිනේරු පීඨයේ සිවිල් ඉංජිනේරු දෙපාර්තමේන්තුව මගින් මීට අදාළ පර්යේෂණ කටයුතු සිදුකරන බව හෙතෙම ‘දිනමිණ’ට ප්‍රකාශ කළේය.එම පර්යේෂණයේ පළමු අදියරේ කටයුතු මේ වනවිටත් අවසන් කොට ඇති බවත්, ලබන මස අවසානයට පෙර සියලු පර්යේෂණ කටයුතු අවසන් කිරීමට නියමිත බවත් ඒ මහතා කීවේය.මෙම වැඩපිළිවෙළ කඩිනම් කරන ලෙස ලංකා ඛනිජ තෙල් නීතිගත සංස්ථා නිලධාරින් වෙත ඇමැතිවරයා උපදෙස් ලබාදී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=r1112201</link>
    <topic>මහරගම පිළිකායතනය අසලකුණු ගොඩවල් - අප ජලය පිරි කාණු</topic>
    <author>මහරගම විශේෂ වේහැල්ලේ සියතිලක</author>
    <content>මහරගම නගරය සුරම්‍ය නගරයක් කිරීමේ වැඩපිළිවෙළ යටතේ මහරගම පිළිකායතනය අසල අනවසරයෙන් ඉදිකර තිබුණු කඩ ඉවත් කිරීම ඉකුත්දා සිදු කෙරිණි.පිළිකා රෝහල අභියස ඇති සෞඛ්‍යයට ඉතාමත් අහිතකර පරිසරය හා වට සීමාව එහි සංචාරය කිරීමේදී දැක ගත හැකිවිය.මෙය ශ්‍රී ලංකාවට ඇති එකම පිළිකායතනයයි. එමනිසා එම රෝහලේ පරිසරය අනෙක් රෝහල්වලටද ආදර්ශවත් විය යුතුයි.රෝහලේ ප්‍රධාන ගේට්ටුව පේන තෙක් මානයේ රෝහල් තාප්පය අසල ඇති කුණු ගොඩවල් අපද්‍රව්‍ය කාණු රෝහල් තාප්පයට අල්ලා ඇති කුණු කාණුව අපායට නිදසුනකි.තාප්පය අසල තැඹිලි කෝම්බ පිරී ඇත. සති ගණනකින් ඉවත් නොවූ අප ද්‍රව්‍ය එමටය.මහරගම සුරම්‍ය පුරයක් කිරීමට පෙර පිළිකා රෝහල් පරිසරය පවිත්‍ර කිරීම සෞඛ්‍ය බලධාරීන්ගේ වගකීමක් හා රාජාකාරියක් නොවේද ?රෝහලේ දකුණු ගේට්ටුව අසල ඇති ප්‍රධාන අපද්‍රව්‍ය ගලායන කාණු පද්ධතිය මදුරු රජදහනකි.නවසර ගොඩනැගිලි ඉවත්කළ පමණකින් මහරගම සුරම්‍ය නගරයක් හෝ පිළිකා රෝහල පවිත්‍ර රෝහලක් හෝ නොවනු ඇත.මේ ආයහපත් තත්ත්වය පිළිබඳව මහරගම නගර සභාව, නාගරික සංවර්ධන අධිකාරිය සෞඛ්‍ය දෙපාර්තමේන්තුව, පිළිකා රෝහල අධිකාරී මණ්ඩලය, පරිසර අධිකාරිය යන ආයතනවල අවධානය යොමුවිය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=r1112202</link>
    <topic>හේවාහැට ගොඩමුන්නේ ඉපැරැණි බණ ශාලාව පිළිබඳව පුරාවිද්‍යා ඇස තවම යොමුවී නෑ</topic>
    <author>සිසිර ජයනාත් පීරිස්අම්පිටිය සමූහ</author>
    <content>පුරා විද්‍යා දෙපාර්තමේන්තුවේ ඇස නොගැටුණු එහෙත් ක්‍රි.ව. 1700 දී පමණ ඉදිකරනු ලැබූ මහනුවර යුගයට අයත් ලංකාවේ ප්‍රථම හා පැරණි බණ ශාලාව හේවාහැට ආසනයේ ගොඩමුන්න ගම්මානයේ තිබෙන බැව් දිනමිණට හෙළිවිය.මේ ස්ථානයේ විශේෂත්වය වනුයේ පුරාවිද්‍යා දෙපාර්තමේන්තුවට හා කිසිදු පන්සලකටවත් අයත් නොවී ගොඩමුන්න ගම්වාසීන්ගේ භාරකාරත්වයෙන් හා නඩත්තුවෙන් පමණක් මෙම ස්ථානයේ මේ දක්වා පැවතීමය.මේ ස්ථානයේ ආරක්ෂාවට හා නඩත්තුවට පිහිටුවා ඇති පුරාණ ස්ථානයේ කමිටුවෙ නායකත්වය දරණ විශ්‍රාමික ගුවන්හමුදා සැරයන්වරයකු වන මුතුබණ්ඩා හේරත් මහතා පවසන්නේ අනාගත පරපුරටත් දෙස් විදෙස් සංචාරකයන්ටත් දැක ගැනීම සඳහා මේ ස්ථානය සංරක්ෂණය කොට ප්‍රසිද්ධ කිරීම පුරාවිද්‍යා දෙපාර්තමේන්තුවේ වගකීමක් බවයි.ගොඩමුන්න හා ඒ අවට මෙවන් පැරණි නටබුන් ස්ථාන රැසක් දිනමිණ කැමරා ඇසට යොමුවුණ අතර ඒ අතරින් ලංකාවේ ඉපැරණි දැවමුවා අම්බලමක්, පුරාණ සිංහලයන් අලුත් සහල් මංගල්්‍යයට වී කොටු වී, ඔරුවක්, පැරණි උලුවස්සක්, පාතාධාතුව වැඩමුණ රන්සිවිගෙයක් වැනි පැරණි නටඹුන් රැසක් මේ ඓතිහාසික බණ ශාලාවේ තැන්පත්කොට ඇත.1818 කැප්පෙට්ටිපොල නිලමේවරයා පහරදුන් ඉංග්‍රීසින්ට අයත් කොටුගොඩැල්ල නම් යුධ කඳවුර තිබූ භූමියක් තිබෙන අතර මේ ස්ථානවලින් දැව අම්බලම හැර අනෙක් ස්ථාන පුරාවිද්‍යා දෙපාර්තමේන්තුවේ ඇස නොගැටීම පුදුමයට කාරණයක් යයි මුතුබණ්ඩා හේරත් මහතා පැවසීය.50’ය50 ය50 දිග පළල උසකින් යුතු මේ ගොඩමුන්න පුරාණ ධර්ම ශාලාව බලධාරීන්ගේ අවධානයට යොමු කරවන ලෙස ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=r1112203</link>
    <topic>වැඩිහිටි හැඳුනුම්පතින් බස්වල නොමිලේ යන්න බෑ</topic>
    <author>බර්ටි ලයනල්</author>
    <content>බස් රථය උඩුගම්පොළ සිට ගම්පහ දක්වා ගමන ආරම්භ විය. පාසල් දරු දැරියන් කාර්යාල සේවක සේවිකාවන් ඇතුළු විවිධ තරාතිරමේ මඟීන්ගෙන් බස් රථයේ ආසන පිරී ගියේය.කොන්දොස්තර සුරංග කෙළවරක සිට බලපත්‍ර නිකුත් කිරීම ආරම්භ කළේය. දෙවැනි තුන්වෙනි අසුන් අසලට පැමිණෙත්ම වයස අවුරුදු 65 ක් පමණ වී ඇති මනාව පෙන්නුම් කරන මාතාවක් ඇය අතෙහි වු යම්කිසි කාඩ්පතක් සුරංගට දිගු කළාය. සුරංග එය අතට ගත් සැණින් මේ ජ්‍යෙෂ්ඨ පුරවැසියන් සඳහා නිකුත් කර ඇති හැඳුනුම්පතක් බව අවබෝධ කර ගනිමින්....“අම්මේ... මේ ඔයා මට දීලා තියෙන්නේ වැඩිහිටි හැඳුනුම්පතක්. මේ කාඩ් එකට බේත් ගන්න ගියාම බැංකුවට ගියාම හොඳට සලකනවා. ඒ වගේ තැන්වලදී අම්මලට පළමු ස්ථානය දෙනවා ඒත් රත්තරන් අම්මේ බස් එකේ නිකං යන්න පුළුවන් කියලා මේකෙ කියලා නෑ. ඒනිසා ඔයා මේ කාඩ් එක පරිස්සම් කරලා තියාගන්නැ” යි ඉතා කාරුණිකව පවසා ඇය අතට දුන්නේය.“නෑ පුතේ මම මේ බේත් ගේන්න යන්නේ...” කියමින් මහළු මව නැවතත් ආයාචනා කරන්නට වුවාය.“නෑ අම්මේ මට සල්ලි එපා ඔයාට ඕන තැනට ගිහින් බහින්න කමක් නෑ.” නැවතත් සුරංග මේ මාතාවට කියා එතැනින් නික්ම ගියේය.සුරංග තවත් අසුන් දෙක තුනකම සිටි මගීන්ට බලපත්‍ර නිකුත් කර ඉදිරියට ඇදෙන්නට විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=r1112204</link>
    <topic>අංජනම් එළියෙන් හූනියම් ගොඩගන්නා‘හොර කපුවා’ මිතුරන්වත් රවටන්න ගිහින්</topic>
    <author>බර්ටි ලයනල් - උඩුගම්පොළ</author>
    <content>ශාන්ත වසර ගණනාවක සිටම අංජනම් එළියක් බලමින් එම ප්‍රදේශයේත් පිට පළාත්වලත් දුකට පත්වුණ අයට දේව කරුණාවෙන් ශාන්තිය ලබාදෙමින් දැහැමි ජීවිතයක් ගතකරන අයෙක් විය.දිනක් එම ප්‍රදේශයේ මෙවන් සහනයක් ලබා ගැනීමට ආ කණ්ඩායමක් සමඟ පැමිණි පීතරටද අංජනම් එළිය බැලීමේ ආශාවක් ඇතිවිය.ශාන්ත අංජනම් තොරතුරු ලබා ගන්නේ එය පෙනෙන කෙනෙක් කැටුව පැමිණි අයට පමණි. කෙසේ හෝ පීතර අංජනම බැලූ පසු එයින් පෙනෙන දේ පැහැදිලිව විස්තර කිරීම නිසා ශාන්ත සමඟ වැඩ කිරීමට පීතරටද අවස්ථාවක් උදාකර දුනි.දිගින් දිගටම පිරිස් සම්බන්ධ කර ගනිමින් ශාන්ත හමුවට පැමිණ අංජනම් එළි බලමින් තොරතුරු පහදා දෙන්නට පටන් ගත්තේය. කලක් මෙලෙසින් ජනයා අතර සුහදතාවයක් ඇතිකර ගත් පීතර කෙසේ හෝ අඳුණක් සොයාගෙන එය පෞද්ගලිකව කරගෙන යන්නට පටන් ගත්තේය.පීතරට කදිම අදහසක් පහළ විය. තම මිතුරන් දෙදෙනෙක් සමඟ එකතු වී අංජනම් එළිය බලනවා පමණක් නොව දෝෂ කපා දැමීමටත් වැඩපිළිවෙළක් ආරම්භ කර මුදල් උපයමින් මිතුරන් සමඟ බෙදා ගත්තේය. පීතර නියම අයුරින්ම හූනියමක් වැළලූ ස්ථානය පෙන්වා දීම පිළිබඳව මිතුරන්ටද ප්‍රහේළිකාවක් විය.කෙසේ හෝ මෙය සෙවිය යුතු යැයි තීරණය කරගත් මිතුරන් දිනක් පීතර අයියේ අපේ ගෙදර වගතුවක් නෑ. බලමුද වෙලාවක අංජනමක් ඇරලා. මට හිතෙන්නේ කවුරු හරි ඊර්ෂියාවට මොකක් හරි කරලා කියලා හිතෙනවා” යි දිනක් එක් මිතුරෙක් පැවසීය.“අපි කරමු හැබැයි ප්‍රයිවෙට් එකේ. අපේ සෙට් එකට නං කියන්න එපා. දිනයක් දාගමු.හරි අද සඳුදනේ බදාදා කරමු කල් අරින්න ඕනෑ නෑ. දිනය තීන්දු විය.මේ අතර හිතවත් තම සගයින්ටද මේ පුවත පවසා එදාට උඹලා හතට විතර අපේ ගෙදරට ඇවිත් මිදුලේ හැංගිලා හිටපල්ලා මම මිස්කෝල් එක ජන්නාම රෙඩිවෙයල්ලා යැයි තීරණය කර ගත්තා.දිනය උදාවිය. පීතර අවශ්‍ය සියලුම දේ රැගෙන රාත්‍රී 7.00 පමණ නිවෙසට පැමිණියේය. මල්, බුලත් පුටුව සැකසීය. අංජනම එහි තැන්පත් කළේය. “දැන් ගෘහමූලිකයාම පොල්කටු ටිකක් පත්තු කරලා දුම් අල්ලන්න සුදානම් වෙන්නකෝ කියා හිතවතා ගෙට යැවීය. කුස්සියට ආ සැණින් කතිකා කරගත් පරිදි මිස්කෝල් එක යැවීය. මිතුරන්ද සුදානම් වූහ.පීතර එළියට පැමිණියේ ඉතාමත් සෝදිසියෙන්ය. වහා ක්‍රියාත්මක වූ පීතර මිදුලේ කොණක තිබූ මල්පාත්ති මැදින් අතින් වළක් සාදා අතේ තිබුණු යමක් එහි තැන්පත් කළේය. ඒ සැණින් ගෙට පැන්නේය. මිතුරන් වහා දුව ගොස් වළෙන් ගොඩගත් හූනියම රැගෙන ගෙට ගියේය. මල් බුලත් පුටුව අසල කුඩා බංකුව මත ඈදි ගත් පීතර මහා හඬින් නමස්කාරය කියා පංචශීලයෙහි පිහිටවුවේය.දුම්කබලට කුඩු දමමින් යහනට දුම් අල්ලමින් මන්තරයක් වැනි යමක් කීය.හරි දැන් වේලාව හරි දැන් උදැල්ලක් අරන් යන්න මිදුලට මම කියන පේන විදියට එතන හාරන්න හම්බවෙන මොකක් හරි අරන් එන්නැයි කීවේය.ගෘහමූලිකයා හුනියම හෑරුවේය. නමුත් එහි කිසිවක් නොවීය. නැවත පීතර දුම්අල්ලා විවේකයක් ගත්තේය.අපි තව පැය භාගයකින් පටන් ගතිමු. තව හනුමන්තගේ වේලාව ඇවිත් නෑ වගේ. ඒ සමඟම හිතවතුන්ද හෙට ඇතුළත්වී මධුවිත තොලගාන්න විය.පීතර අයියේ අද තමයි උඹේ වැඩ අපිත් බලාගන්නේ. ඊට ඉස්සර වෙලා ෂොට් එකක් දාගනිමු බං කියා පිරවූ වීදුරුවක් දිගු කළේය. පීතරට අංජනම අමතක විය. මධුවිත පිරවූ වීදුරුව උගුරට දෙකට හිස් කළේය.“දැන් අංජනමට පේනවද කියා මිතුරකු ඇසූ පැනයට පිළිතුරු දුන්නේ මෙහි බලගතුකමින් කරන ලද වැඩ ගැන පුරසාරම් දොඩවමිනි.“හැබැයි දැන් මේක අපේම වැඩක්නේ. ඒ හින්දා ඔය අංජනමෙන් හූනියම තියන තැන කියනවා වගේම ඒ තියන මුට්ටියේ හරි මොකක් හරි ඇතුළේ තියන දේවලුත් කියන්න. ඇත්තටම එහෙම කීවොත් අපි උඹ ගැන නියම පබ්ලිසිටි එකක් දෙනවා සත්තයි” කියා මිතුරන්ද ඔහුව මුරුංගා අත්තේ තැබීය.“අයියෝ ඒක සිම්පල් දෙයක්” කියමින් අභියෝගය සැහැල්ලු කර බාර ගත්තේය. නැවතත් අංජනම බැලීම ආරම්භ විය. මල්, බුලත් පුටුවට වැන්දේය. දුම් ඇල්ලීය. මන්ත්‍ර ජප කළේය. නැවතත් ගෘහමූලිකයා මිදුලට යවා සෝදිසි ආරම්භ කරවීය. නමුත් පීතරට හූනියම සැඟවූ ඉසව්ව අමතක වී ගියේය.වැඩේ දුර දිග නෑර අපි කෙළවරක් කරමු කියා මිතුරන් කතිකා කර ගැනීමෙන් පසු “මොකද අපි කරන්නේ” යන ප්‍රශ්නයට මුහුණ දුනි.පීතර හරියටම මුට්ටිය තුළ තිබූ සියල්ල ඒ ලෙසින්ම පැහැදිලි කළේය.ඈ පීතරයෝ මෙන්න උඹ හංගපු මුට්ටිය. උඹ කියපු දේවල් සේරම මේකෙ තියනවා.ඒක තමයි මං කීවේ” යි පීතර උදම් අනන්ට විය.ඈ උඹ කාටද මේ බොරුව කළේ. උඹ හංගපු තැන උඹට වැරදුනා නේද. දන්න උන්ට බොරුකරන එකයි උඹේ බලුකම. දෙන්නම් හොඳ පබ්ලිසිටි එකක් කියා මිතුරන් හැකිතරම් මධුවිත බොන්න දුන්නේය.ඉන්පසු කිසිදාක පීතර අංජනම් එළි බැලුවේ නැති බවත් ‘හොර කපුවා’ නාමයක් හංවඩු ගසා ගත් බවත් ආරංචි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=r1112205</link>
    <topic>කුරුණෑගල දංගස්පිටියේනව කර්මාන්තශාලා දෙකක්</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>තිරුවානා කුඩුකර අපනයනය කිරීමේ කර්මාන්තශාලාවක් හා කොහුබත් කැටිකර අපනයනය කිරීමේ කම්හලක් කුරුණෑගල දංගස්පිටිය කර්මාන්ත පුරයේ ඉදිවෙමින් පවතී.රුපියල් මිලියන 7ක් වැය කරමින් ඉදිවෙන මෙම ව්‍යාපෘතීන් යටතේ වයඹ රැකියා නොමැති තරුණ තරුණියන් 150කට පමණ රැකියා අවස්ථා ලබාගැනීමට හැකිවෙයි.දිවයිනේ දැනට පිහිටුවා ඇති කර්මාන්ත අතරින් රාජ්‍ය ආයතනයකින් තොරව ආරම්භ කර ඇති එකම කර්මාන්ත පුරය ලෙස දංගස්පිටිය කර්මාන්ත පුරය හැඳින්විය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=s1112201</link>
    <topic>මුල් පුටුවට උපාලි - සුමිත් ද්විත්ව සටනක්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා ක්‍රිකට් ආයතනයේ සභාපති තනතුරට හිටපු ක්‍රිකට් අතුරු කමිටු සභාපති උපාලි ධර්මදාස හා බදුරලිය ක්‍රීඩා සමාජයේ සභාපති සුමිත් පෙරේරා යන මහත්වරු අතර ද්විත්ව සටනක් නිර්මාණය වී ඇත. ලබන ජනවාරි 3 වැනිදා පැවැත්වෙන ශ්‍රී ලංකා ක්‍රිකට් නිලවරණයට අදාල නාමයෝජනා භාර ගැනීම ඊයේ දහවල් 12ට අවසන් වූ අතර භාණ්ඩාගාරික තනතුර හැර අනෙක් සියලු තනතුරුවලට පාර්ශ්ව කිහිපයක් අතර සටනක් ඇත.ක්‍රිකට් සභාපති තනතුරට තරග වැදීමට බලාපොරොත්තුවෙන් සිටි පාර්ලිමේන්තු මන්ත්‍රී තිලංග සුමතිපාල මහතා අවසන් මොහොතේ එම අදහස අත්හැර දැමුවේය. ඊයේ පෙරවරුවේ ක්‍රීඩා ඇමැති මහින්දානන්ද අළුත්ගමගේ මහතා සමඟ විශේෂ සාකච්ඡාවක් පැවැත් වූ සුමතිපාල මහතා මාධ්‍ය වෙත සඳහන් කළේ ක්‍රිකට් ක්‍රීඩාවේ සංවර්ධනයට ඉදිරි කාලයේදීත් තම උපරිම සහයෝගය ලබාදෙන බවයි. “මා පෞද්ගලිකව තීරණය කළා සභාපති තනතුරට තරග නොකරන්න.” සුමතිපාල මහතා පැවැසීය.මේ අතර ශ්‍රී ලංකා ක්‍රිකට් ලේකම් තනතුර සඳහා හිටපු ක්‍රිකට් අතුරු කමිටු ලේකම් නිශාන්ත රණතුංග මහතා සම¼ඟ මයිකල් සොයිසා හා රවීන් වික්‍රමරත්න යන මහත්වරු තරග වැදීමට තීරණය කර ඇත. නිශාන්ත රණතුංග මහතා මේ තනතුරට ස්වාධීන අපේක්ෂකයෙකු ලෙස නාමයෝජනා භාර දුන්නේය.භාණ්ඩාගාරික ලෙස සැරසන්ස් ක්‍රීඩා සමාජයේ නුස්කි මොහොමඩ් මහතා නිතරගයෙන් තේරී පත්විය. ඔහු සමඟ තරගවැදීමට නාමයෝජනා ලබාදී තිබූ පානදුර ක්‍රීඩා සමාජයේ ඊස්මන් නාරංගොඩ මහතා අවසන් මොහාතේ සිය නාමයෝජනාව ඉල්ලා අස්කර ගැනීම හේතුවෙන් නුස්කි මොහොමඩ් මහතාට නිතරගයෙන් තේරී පත්වීමේ අවස්ථාව උදාවිය.එස්. එස්. සී. ක්‍රීඩා සමාජයෙන් නාමයෝජනා භාර දුන් මයිකල් සොයිසා මහතා ලේකම් තනතුර හැර උප සභාපති හා නියෝජ්‍ය භාණ්ඩාගාරික යන තනතුරු සඳහා ද ඉදිරිපත්වීම විශේෂත්වයකි.උප සභාපති තනතුරු දෙක සඳහා නාමයෝජනා 5ක් භාරදී තිබේ. ජයන්ත පරණාතල (බී. ආර්. සී.), මොහාන් ද සිල්වා (එස්. එස්. සී.), මයිකල් සොයිසා (එස්. එස්. සී.), අසංග සෙනෙවිරත්න (සී. සී. සී.) හා කේ. මතිවානන් (කෝල්ට්ස්) යන මහත්වරු උප සභාපති තනතුරු සඳහා තරග වදිති.නියොජ්‍ය භාණ්ඩාගාරික තනතුර සඳහා පස්දෙනකු නාමයෝජනා භාරදී තිබුණි.අජිත් පැස්කුවෙල් (සී. සී. සී.), මයිකල් සොයිසා (එස්. එස්. සී.), නිහාල් ලෙව්කේ (අනුරාධපුර දි. ක්‍රි. ස.), ගිහාන් වීරසිංහ (රත්නපුර දි. ක්‍රි. ස.) හා සුසන්ත ප්‍රනාන්දු (කළුතර දි. ක්‍රී. ස.), නියෝජ්‍ය භාණ්ඩාගාරික තනතුරට තරග වදිති.උප ලේකම් තනතුර සඳහා බ්ලූම්ෆිල්ඩ් ක්‍රීඩා සමාජයේ හිරන්ත පෙරේරා හා කුරුණෑගල දිස්ත්‍රික් ක්‍රිකට් සමාජයේ අර්වින් ජයවර්ධන යන මහත්වරු නාමයෝජනා භාර දුන්හ.මෙයට අමතරව අනු කමිටු කිහිපයක් සඳහා ද පාර්ශ්ව කිහිපයක් නාමයෝජනා භාර දී ඇතැයි ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය පැවැසුවාය.ශ්‍රී ලංකා ක්‍රිකට් නිලවරණයේ දී ක්‍රීඩා සමාජ 85කින් ඡන්ද 147ක් ප්‍රකාශ වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=s1112202</link>
    <topic>රාත්‍රී මෝටර් රථ තරගාවලියේදීසුරාජ් - යොහාන්ගෙන් දස්කම්</topic>
    <author/>
    <content>කොළඹ කොටුවේ ප්‍රථම වතාවට පසුගිය සති අන්තයේ පැවැති රාත්‍රී මෝටර් රථ හා යතුරුපැදි ධාවන තරගාවලියේ සුවිශේෂී දස්කම් ප්‍රදර්ශනය කිරීමට සුරාජ් පෙරේරා හා යොහාන් රජිත් සිල්වා සමත් වූහ. සුපර් මෝටාඩ් 450 සී. සී. ඉසව්ව ජයග්‍රහණය කිරීමට සුරාජ් පෙරේරා සමත් වූ අතර, යොහාන් රජිත් සිල්වා සුපර් මෝටාඩ් 250 සී. සී. ඉසව්වේ ජයග්‍රාහකයා විය.යොහාන් මේ තරගයේදී යතුරුපැදි සූරයකු වන ගයාන් සඳරුවන් පැරදවීම විශේෂත්වයක් විය.ගයාන්ට මේ තරගයේ හිමිවූයේ දෙවැනි ස්ථානයයි. ඔහු ජයග්‍රාහකයෙක් ලෙසින් ඊයේ දිනමිණ ක්‍රීඩා පිටුවේ සටහන්ව තිබුණේ ප්‍රමාද දෝෂයකිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=s1112203</link>
    <topic>මහනුවර පොලිස් කණ්ඩායම් තරග 24-26 දින වලදී</topic>
    <author>මහනුවර ක්‍රීඩා විශේෂ</author>
    <content>මහනුවර පොලිස් කොට්ඨාසයේ පොලිස් ස්ථාන අතර ක්‍රිකට්, රගර්, නෙට්බෝල් සහ වොලිබෝල් තරග මේ මස 24 – 26 දිනවල මහනුවර පොලිස් පිටියේදී පැවැත්වේ. මහනුවර, වත්තේගම, පන්විල, පේරාදෙණිය, කඩුගන්නාව, දවුලගල, අංකුඹුර, කටුගස්තොට, ගලගෙදර, හතරලියද්ද, මැණික්හින්න, අලවතුගොඩ, තලාතුඔය, හගුරක්කෙත, බලගොල්ල, තෙල්දෙණිය, උඩුදුම්බර සහ හසලක පොලිස් ස්ථානවල කණ්ඩායම් මේ තරගාවලිය සඳහා ඉදිරිපත් වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=s1112204</link>
    <topic>හංවැල්ල රාජසිංහ විදුහලට කඩුලු 10ක ජයක්</topic>
    <author>ලබුගම සමූහ</author>
    <content>ශ්‍රී ලංකා පාසල් ක්‍රිකට් සංගමය පවත්වනු ලබන අවුරුදු 13න් පහළ තෙවන කොටසේ ක්‍රිකට් තරගාවලියේ පළමු වටයේ පළමු තරයෙන් කෝට්ටේ ආනන්ද ශාස්ත්‍රාලය පරදවා කඩුලු 10ක ජයක් ලබා ගැනීමට හංවැල්ල රාජසිංහ විදුහල් කණ්ඩායම සමත්විය. කළුඅග්ගල සාන්ත දොන් බොස්කෝ විද්‍යාලයීය ක්‍රීඩාංගණයේ දී පැවැති මේ තරගයේ පළමුව පන්දුවට පහර දුන් ආනන්ද ශාස්ත්‍රාලය කණ්ඩායම ලකුණු 26කට සීමා කිරීමට හංවැල්ල රාජසිංහ කණ්ඩායම සමත් වූ අතර එම විදුහලේ ඉසුරු මධුසංඛ දක්ෂ පන්දු යැවීමක නිරත වෙමින් ලකුණු 7කට කඩුලු 7ක් දවා ගත් අතර ඊට කඩුලු ත්‍රිත්වයක් ද ඇතුළත් විය. ඩිලාන් විනෝද් ලකුණු 15කට කඩුලු 2ක් ලබා ගත්තේය.රාජසිංහ මැදි විදුහල පළමු ඉනිම සඳහා ලකුණු 61ක් ලබා ගත් අතර ඊට සචින්ත රණවීර ලකුණු 23ක් හා කලිදු ගිම්හාන් නොදැවී ලකුණු 13ක් එක් කළහ. සී.විමුක්ති ලකුණු 28කට කඩුලු 3ක් දවාගැනීමට සමත්විය. ආනන්ද ශාස්ත්‍රාලය දෙවැනි ඉනිම සඳහා ලකුණු 38ක් ලබා ගත් අතර කවිදු වීරසිංහ ලකුණු 14කට කඩුලු 6ක් දවා ගැනීමට සමත්විය.රාජසිංහ මැදි විදුහල් කණ්ඩායම දෙවැනි ඉනිමට කිසිවකු නොදැවී ලකුණු 5 රැස් කරගනිමින් තරගයේ ජය අත් කර ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=s1112205</link>
    <topic>වෝඩ් අපරාජිතයි</topic>
    <author/>
    <content>අපරාජිත ඇන්ඩ්‍රි වෝඩ් සුපර් සික්ස් ලෝක බොක්සිං ක්ලැසික් තරගාවලිය ජය ගැනීමට සති අන්තයේදී සමත් විය.බෝඩ්වෝක් හෝල් ක්‍රීඩාගාරයේදී බ්‍රිතාන්‍යයේ කාල් ෆ්රොච් ට එරෙහිව තරග විනිසුරුවන්ගේ ඒකමතික තීරණයකින් වෝඩ් ජයග්‍රාහකයා විය.27 හැවිරිදි අමෙරිකානුවා වට 12 කින් සමන්විත වූ මිඩ්ල්වේට් බොක්සිං තරගය ආරම්භයේ සිට ම සිය අණසකට යටත් කර ගත්තේය. ඔහු ජය ගත්තේ, රාත්තල් 168 ක් බර ඉහළම බොක්සිං ක්‍රීඩකයා සොයා ගැනීම සඳහා සැලසුම් කර තිබූ දෙවසරක තරගාවලියක් අවසන් කරමිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=f1112201</link>
    <topic>හිටපු නායකයන්ට ක්‍රීඩා ආර්ථිකයක් ගැන ඉවක් තිබුණේ නෑ</topic>
    <author>සාකච්ඡා කළේචන්දන ජයවීර</author>
    <content>* ජනාධිපතිවරයා අය වැය කතාව ඉදිරිපත් කරමින් ක්‍රීඩාව ආර්ථික බලවේගයක් බවට පත් කරන බව සඳහන් කළා. ලංකාවට අලුත් අදහසක් වන මෙම සංකල්පය පැහැදිලි කළ හැකි ද?ක්‍රීඩාව ගැන ගැඹුරින් අධ්‍යයනය කරලා ඒ ගැන වැඩපිළිවෙළක් එක්ක කතා කරපු පළවෙනි රාජ්‍ය නායකයා මහින්ද රාජපක්‍ෂ මහතා යි. ක්‍රීඩා ආර්ථිකයක් ගොඩනැඟීම අපිට අලුත් මතයක් වුණත් බටහිර හා ලෝකයේ දියුණු වෙනත් රටවල් දැනටමත් භාවිතා කරන අදහසක්. අමෙරිකාව, බ්‍රිතාන්‍ය, ප්‍රංශ යනාදි රටවල ආර්ථිකයට ක්‍රීඩාව බද්ධ වෙලා තිබෙනවා.මේ රටවල් දියුණු ආර්ථික වර්ධනයක් තිබෙන රටවල් වුණත් ඒ රටවල ආර්ථිකයට ක්‍රීඩාව කරන බලපෑම සුළු පටු නැහැ. නමුත් පසුගිය කාලය පුරාම අපි කවදාවත් ක්‍රීඩාව ආර්ථික බලවේගයක් කරන්න කල්පනා කළේ නැහැ. ඒ නිසයි මම කියන්නේ මේ ප්‍රකාශය වැදගත් කියලා.දැන් වෙලා තිබෙන්නේ ක්‍රීඩාවට තනිකරම වියදම් කරන්නේ ආණ්ඩුව. ආර්ථිකයට බලපාන විදිහට ක්‍රීඩාව වර්ධනය කරගන්න පුළුවන් වුණොත් ආණ්ඩුවටත් සල්ලි දීලා ක්‍රීඩකයන්ටත් සල්ලි දෙන්න පුළුවන්. කෙටියෙන් කිව්වොත් රටත් හදලා ක්‍රීඩකයොත් හදන එකයි ක්‍රීඩාව ආර්ථික බලවේගයක් කරනවයි කියන කතාවෙ තේරුම.* ක්‍රීඩාව ආදායම් උපදවන ක්ෂේත්‍රයක් බවට පත් කර ගැනීම යන්නෙන් ඔබ අදහස් කරන්නේ ඒ සඳහා අනුග්‍රාහකයන් සොයා ගැනීම ද? ඔබ සඳහන් කළ රටවල් ආශ්‍රයෙන් මේ ගැන පැහැදිලි කළ හැකි ද?ක්‍රීඩා ආර්ථිකයක් ඇති කරනවයි කියන්නේ ඒ සඳහා අනුග්‍රාහකයන් සොයා ගන්නවයි කියන එක නෙමෙයි. නිදර්ශනයක් හැටියට ලෝක පාපන්දු ශූරතා තරගාවලියක් සංවිධානය කිරීම ගනිමු. එවැනි තරගාවලියක් ලෝකයේ කුමන රටේ තිබුණත් ඒ තරග නරඹන්න පැමිණෙන ස්ථාවර ප්‍රේක්ෂකයන් පිරිසක් සිටිනවා. ඔවුන් බහුතරය විදේ්ශිකයෝ. එතකොට ඒ රටට විදේශ විනිමය ආදායමක් ලැබෙනවා. එයින් දියුණු වන්නේ ක්‍රීඩාව පමණක් නෙවෙයි සංචාරක කර්මාන්තයත් දියුණු වෙනවා. අපි පොදු රාජ්‍ය මණ්ඩලීය ක්‍රීඩා උළෙල ලංකාවට ගේන්න උත්සාහ කළෙත් ඒ වගේ බලාපොරොත්තුවකින්.මේ විදිහට ජාත්‍යන්තර තරග ලංකාවෙ පැවැත්වීමෙන් ක්‍රීඩකයන්ට විශාල ඉල්ලුමක් ඇති වෙනවා. ඒ වගේම ක්‍රීඩකයන්ගේ දක්‍ෂතා ඉහළ යන්නත් මේ තරගකාරීත්වය බලපානවා. ඊට අමතරව ක්‍රීඩාවෙ යටිතල පහසුකම් සංවර්ධනය වෙනවා. අනිත් පැත්තෙන් ඒ නිසා රටේ ආර්ථිකයත් ඉහළ යනවා.* මේ විදිහට ආර්ථිකයට බලපාන විදිහට වර්ධනය කළ හැකි යැයි හඳුනා ගත් සංචාරකයන් ඉලක්ක කර ගත් ක්‍රීඩා තිබෙනවා ද?ක්‍රීඩා ආර්ථිකයක් ඇති කරනවයි කියන එකෙන් දැනටත් ක්‍රියාත්මක වන ක්‍රීඩාවන්ට අඩුවෙන් සැලකීමක් කෙරෙන්නේ නැහැ.මේ ගැන තවදුරටත් පැහැදිලි කරනව නම් අපේ රටේ ආර්ථිකයට යම් තරමක් වත් පිටිවහලක් වෙන්නේ ක්‍රිකට් ක්‍රීඩාව පමණයි. අනෙක් රටවල් සමඟ සාපේක්‍ෂව බැලූ විට අපි ක්‍රිකට්වලින් ඉදිරියෙන් හිටියත් අපේ ආර්ථිකයට එයින් ලැබෙන දායකත්වය ගැන සෑහීමකට පත් වෙන්න බැහැ. ලෝක කුසලාන තරගාවලිය මෙයට වැඩිය අපිට විකුණන්න තිබුණා. නමුත් අපි ආර්ථික බලවේගයක් බවට ක්‍රිකට් පත් කරන්න කල්පනා නොකළ නිසා එහි උපරිම ප්‍රයෝජනය ගත්තේ නැහැ.ක්‍රිකට් මතම රඳා පවතින්න බැහැ. රට වටේ ලස්සන මුහුදු තීරයක් තිබෙනවා. ඒ නිසා වෙරළ ක්‍රීඩා ජනපි‍්‍රය කරන්න පුළුවන්. ඒ සංචාරකයෝ වෙරළ ක්‍රීඩාවලට කැමතියි. අරුගම්බෙ පැවැත්වෙන සර්පිං ක්‍රීඩා තරගාවලිය සංචාරකයන් ආකර්ෂණය කරන කටයුත්තක් වෙලා. ඊළඟට රගර්, මෝටර් ධාවන තරග වගේ දේවල් සංචාරකයන් ඉලක්ක කරගෙන දියුණු කරන්නයි කල්පනාව.* පොදු රාජ්‍ය මණ්ඩලීය ක්‍රීඩා උළෙල ලංකාවේ පැවැත්වීමට ගත් උත්සාහය මුදල් නාස්තියක් ලෙස විපක්‍ෂය විවේචනය කරනවා. මේ ගැන ක්‍රීඩා ඇමැතිවරයා ලෙස ඔබේ අදහස කුමක් ද?පොදු රාජ්‍ය මණ්ඩලීය ක්‍රීඩා උළෙල ලංකාවට ගන්න යටිතල පහසුකම් හදන්න මිලියන 800ක් අපි ඇස්තමේන්තු කළා. ඒ සඳහා ආණ්ඩුව වියදම් කළේ මිලියන 110 යි. එයින් මිලියන 34ක් වියදම් කළේ හම්බන්තොට වෙරළ ක්‍රීඩා උළෙලට යි. එතකොට හරියට බැලුවහම පොදු රාජ්‍ය මණ්ඩලීය උළෙලට ආණ්ඩුව දුන්නේ මුළු වියදමෙන් අටෙක් එකක් විතරයි. ඉතිරි අටෙන් හතම දුන්නෙ පුද්ගලික අංශය.* පොදු රාජ්‍ය මණ්ඩලීය ක්‍රීඩා උළෙල ලංකාවෙ පැවැත්වීමට උත්සාහ කළේ දේශපාලන වාසි ලබා ගැනීමට බව විපක්‍ෂයේ චෝදනාවක් තිබෙනවා එවැනි තරගාවලියකින් පුද්ගලික අංශයට ලැබෙන ප්‍රතිලාභය කුමක් ද?විපක්‍ෂයේ දේශපාලඥයින්ට වැඩිය පුද්ගලික අංශයේ ව්‍යාපාරිකයන්ට රට ගැන කැක්කුමක් තිබෙනවා. ඒ ගැන අපි සතුටු විය යුතුයි. ඔවුන් කවදාවත් ක්‍රීඩාවට යෙදුවෙ නැති ආකාරයේ බරපතල ආයෝජනයක් කර උත්සාහ කළේ කෙසේ හෝ තරගාවලිය ලංකාවට ගන්නයි. තරගාවලිය නිසා රටට ලැබෙන කීර්ති නාමය ගැන හා ආර්ථික වර්ධනයට ලැබෙන වාසි ගැනයි පුද්ගලික අංශය කල්පනා කළේ.රටේ ආර්ථිකය ශක්තිමත් වෙනවා කියන්නේ ව්‍යාපාර ශක්තිමත් වෙනවා කියන එකයි. ව්‍යාපාරිකයන්ට මේ නිසා කෙටිකාලීන වාසි ලැබෙන්නේ නැහැ. නමුත් ඔවුන්ට දීර්ඝ කාලීන වාසි ලැබෙනවා. ඒ නිසා ඔවුන් සිය ව්‍යපාරවලින් උපයාගත් ලාභයෙන් කිසියම් මුදලක් රටේ ආර්ථිකය ශක්තිමත් කරන්න වියදම් කළා. ඒක හොඳ දෙයක්.* මෙවර අයවැයෙන් ක්‍රීඩා යටිතල පහසුකම් වර්ධනය කරන්න විශාල මුදලක් වෙන්කර තිබෙනවා. ඒ සඳහා බලපෑ හේතුව කුමක්ද?ක්‍රීඩාව ගමට ගෙන යාම තමයි අපේ ලොකුම බලාපොරොත්තුව. මෙතෙක් කාලයක් මේක නිතරම කිව්වට හැබෑවට ඒකට මුදල් වෙන් කළේ නැහැ. සියලුම ක්‍රීඩා සඳහා යටිතල පහසුකම් තිබෙන්නේ කොළඹ. ගමෙන් මොන තරම් දක්ෂ ක්‍රීඩකයන් මතු වුණත් ඔවුන්ට ගමේ ජීවත්වෙන ගමන් ක්‍රීඩාව කරගෙන යන්න පුළුවන් කමක් නැහැ. ගමෙන් මල් පිපෙනවා. පරවෙලා යවා.ගමෙන් ක්‍රීඩකයෝ මතුවෙලා ජාතික තලයට ජාත්‍යන්තර තලයට ගියාට ගමට ක්‍රීඩාව ගියේ නැහැ. ඒක ගමට වෙච්ච අසාධාරණයක්. ඒ නිසා ජනාධිපතිතුමා මැදිහත් වෙලා පළවෙනි වතාවට හැම පළාතකටම ක්‍රීඩා සංකීර්ණය ගණනේ හදන්න මුදල් දුන්නා. ඒ විතරක් නෙවෙයි දිස්ත්‍රික්ක විසිහතරටම ක්‍රීඩා පිට්ටනි හදන්න මුදල් වෙන් කළා. මේක සැලැස්මක් අනුව යන වැඩපිළිවෙළක්. ඒ අනුව සෑම ප්‍රාදේශීය ලේකම් කොට්ඨාසයකටම එක ක්‍රීඩා පිට්ටනිය බැගින් ලබා දෙනවා.ඒ විතරක් නෙවෙයි සියලුම යටිතල පහසුකම් ගම් මට්ටමින් ලබා දෙනවා. ඒ සඳහා මිලියන 500ක් වියදම් කරනවා. මේ විදිහට විධිමත් වැඩපිළිවෙළක් යටතේ ග්‍රාමීය ක්‍රීඩාව නංවන්න රජයක් මුදල් වෙන් කළේ පළවෙනි වතාවටයි.* ක්‍රීඩා වෛද්‍ය ඒකකය ප්‍රතිසංවිධානය කිරීමට අදහස් කළේ ඇයි?මෙතෙක් කල් අපේ රටේ තිබුණේ ක්‍රීඩා වෛද්‍ය ඒකකයක් නෙවෙයි සම්බාහන ඒකකයක්. එතන වුණේ මසාජ් කරන එක විතරයි. දොස්තරලා, නර්ස්ලා විතරක් නෙවෙයි පියන්ලත් කළේ මසාජ් කරන එක. කට්ටිය සල්ලි හෙව්වා. ක්‍රීඩා වෛද්‍ය වෙනුවෙන් මොකවත් කළේ නැහැ.* එම ඒකකයෙන් ක්‍රීඩකයන්ට වැඩක් වුණේ නැත්නම් ඇමැතිවරයා හැටියට ඔබත් එයට වගකිව යුතුයි නේද?ඒ හින්ද තමයි වෛද්‍ය ඒකකය ප්‍රතිසංවිධානය කළේ. මේ ඒකකයේ සුදුසුකම් තිබෙන වෛද්‍යවරු හිටියේ නැහැ. ඒ ගොල්ලො තහනම් උත්තේජක පාවිච්චි කළ ක්‍රීඩකයන්ව ඇල්ලුවෙ නැහැ. මේ විදිහට ක්‍රීඩාවට මහා විනාශයක් මේ ආයතනයෙන් වුණේ. ඒක ක්‍රීඩාව වැටෙන්න බලපෑවා.ඒනිසා මම මේකට දක්ෂ අධ්‍යක්‍ෂ ජනරාල්වරයෙක් පත් කළා. සෞඛ්‍ය අමාත්‍යාංශයේ සහයෝගය ලබාගෙන විශේෂඥ වෛද්‍යවරු පිරිසක් සේවයට ගත්තා. දැන් මේ ඒකකයෙන් විය යුතු සේවය වෙනවා.* පසුගිය කාලය තුළ දී කැපී පෙනෙන අයුරින් තහනම් උත්තේජක චෝදනා නැගෙන්නට පටන්ගෙන තිබෙනවා. ඒ තත්ත්වය නිවැරදි කරන්න ඔබ මොනවාද කළේ?මේ දක්වා තහනම් උත්තේජක පාවිච්චි කළ බවට හඳුනාගත් ක්‍රීඩකයන් 24 දෙනෙක් සිටිනවා. ඔවුන්ගෙන් 16 දෙනෙක්ම හඳුනාගත්තෙ මගේ කාලයේදි. ඒකෙන් කියවෙන්නෙ දැන් වැඩියෙන් උත්තේජක පාවිච්චි කරනව කියන දේ නෙවෙයි. අපි වැටලීම් කරනවයි කියන එකයි. අපි හැම තැනම පරීක්ෂා කරනවා. ඔප්පු වුණොත් කාටවත් සමාව දෙන්නේ නැහැ. දඬුවම් කරනවා. රටේ හොඳනම රැක ගන්න ඕන. කිසිම තරගයකට පරීක්ෂා කරන්නේ නැතිව යන්න බැහැ. මේක ගැන ක්‍රීඩකයන්ට දොස් කියලා වැඩක් නැහැ. ඒව නවත්වන්න වැඩපිළිවෙළක් තිබිය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>20</day>
    </date>
    <link>http://www.dinamina.lk/2011/12/20/_art.asp?fn=f1112202</link>
    <topic>අලුත් ශ්‍රී ලංකාවේ පිවිසුම් මාවත2012 අය-වැය</topic>
    <author>ගවේෂණය මෙහෙයවූයේ -ජයසිරි මුණසිංහ ඡායාරූප - සුමනචන්ද්‍ර ආරියවංශ</author>
    <content>වසර 2012 සඳහා වු අයවැය ඉකුත් 21 වැනිදා මුදල් ඇමැතිවරයාද වන ජනාධිපති මහින්ද රාජපක්ෂ මහතා විසින් පාර්ලිමේන්තුවට ඉදිරිපත් කරනු ලැබීය. මේ අයවැය එක් වසරක් ඉලක්ක කොට ඉදිරිපත් කළ අය-වැයක් නොව, වසර 2005 න් ඇරැඹී අලුත් ශ්‍රී ලංකාවක් බිහි කිරීමේ ගමනේ තවත් එක් දිගුවක් ලෙස හැඳින්වීම වඩාත් නිවැරැදි යැයි අපි කල්පනා කරන්නෙමු.මහින්ද චින්තනයේත්, මහින්ද චින්තන ඉදිරි දැක්මේත් අරමුණ ශ්‍රී ලංකාව ආසියාවේ ආශ්චර්යයමත් දේශය බවට පත්කිරීම ය. ඒ සඳහා වන ගමනේදී අප විසින් සපුරාගත යුතු ජය ගත යුතු අභියෝග රාශියක් තිබේ. ඒවා ජය ගැනීමට හැකි ප්‍රායෝගික වූත්, ජනතාවාදී වූත් යෝජනා රැසක් මෙවර අය-වැයෙන් රට හමුවේ තබා ඇත. පෞරාණික වටිනාකම්වලින් සුසැදි අප ජාතියේ උරුමයන් රැකගැනීමේ සිට නව ලොව තාක්ෂණය අපේ දුවා දරුවන්ට දිනා දීම දක්වා වු යෝජනා එහි අන්තර්ගතය. ගමේ කුඩා බයිසිකල් වින්කලයේ සිට මහා පරිමාණ කර්මාන්තකරුවා දක්වා ජයග්‍රාහකයන් කරන්නට එහි යෝජනා ඇතුළත් ය. මංමාවත්, විදුලිබල, වරාය, ගුවන්තොටුපළ සිට පුරන් කුඹුරු වගා කිරීම, අතහැර දැමූ ධීවර කර්මාන්තය නැංවීම දක්වා වූ යෝජනා මීට ඇතුළත් කොට ඇත.ඉදිරියෙන් ඉදිරියට ඒමට වෙර දරණ සුළු හා මධ්‍ය පරිමාණ ව්‍යවසායකයන්ට, කර්මාන්තකරුවන්ට නැඟී සිටීමට අතදීමට මෙවර අය-වැයෙන් යෝජනා කර තිබෙන අතර, ඔවුන් ජාතියේ සංවර්ධන ගමනේ කොඳුනාරටිය බව හඳුනාගෙන තිබීම අගය කළ යුත්තකි.වසර 2012 අය-වැය සමස්තයක් ලෙස ගතහොත් වසර 2011 – 2014 මධ්‍ය කාලීන සංවර්ධන සැලැස්ම තවත් වේගවත්ව ඉදිරියට ගෙනයෑමට කළ උදව්දීමක් ලෙස ආර්ථික, දේශපාලන ක්ෂේත්‍ර ප්‍රවීණයෝ ප්‍රකාශ කරති.රටේ සෑම ජන තීරුවකටම සෘජුව හෝ වක්‍රව හෝ වැඩි ප්‍රතිලාභ ප්‍රමාණයක් හිමිවන සේ යෝජනා ඇතුළත් කළ අයවැයක් ලෙස ඔවුුහු මෙය හඳුන්වා දෙති. විශේෂයෙන් රටේ සංවර්ධනයටත් සමාජ සුබසාධනයටත් වැඩි මුදලක් ආයෝජනය කරමින් ඊට ඉහළ ප්‍රමුඛස්ථානයක් මෙවර අය-වැයෙන් පෙර පරිදිම ලබා දී තිබේ.ශ්‍රී ලංකාවට ආර්ථික, සමාජයීය දෙඅංශයෙන් ලොව දියුණු රටවල තත්ත්වයට පත්විය හැකිය. ඊට අවශ්‍ය මුඛ්‍ය කාර්යය අපි මේ වන විට සපුරාගෙන ඇත. එනම් දැන් රටේ ත්‍රස්තවාදය කුරිරු, ම්ලේච්ඡ බෝම්බ පිපිරුම්, මරාගෙන මැරෙන ප්‍රහාර නැත. ත්‍රස්තවාදය මුලිනුපුටා දැමූ රටේ නීතිය හා සාමය උතුරු දකුණු සෑම තැන්හිම ක්‍රියාත්මකය. රට කොටින්ගෙන් නිදහස් කර දීමට අභීතව නායකත්වය ලබා දුන් ජනාධිපතිවරයා, රණවිරුවන්ගේ පමණක් නොව ඔවුන්ගේ මවුපියන්ට, ඥාතින්ට පවා නිසි ආරක්ෂාව නිසි සැලකීම, ගෞරව කිරීම සඳහා මෙවර අය-වැයෙන් යෝජනා කර සිටින්නේය. රණවිරු සුබසාධනයත්, ඔවුන්ගේ පවුල්වල යහපතටත් කළ යෝජනා කිහිපයක් කෙටියෙන් මෙසේය.රණවිරුවන්ගේ මවුපියන්ට එක් අයෙකුට රුපියල් 750/- බැගින් මාසික දීමනාවක් ලබාදේ. ඒ සඳහා රුපියල් මිලියන 1300 ක් වෙන්කර ඇත. රණවිරු දිවි නැ¼ගුම විශේෂ ණය යෝජනා ක්‍රමයක් ඇරැඹේ. ඊට රුපියල් මිලියන 400 වෙන් කොට ඇත. තුන්වැනි දරු උපත සඳහා රුපියල් ලක්ෂයක දීමනාව පොලිස් දෙපාර්තමේන්තුවේ පිරිසටද ලබාදේ.මීට අමතරව රාජ්‍ය අංශ සේවකයන්ගේ (10%) හා විශ්‍රාමිකයන්ගේ (5%) වැටුප් හා දීමනා වැඩි කිරීමට, ජාතික සංහිඳියාව ඇති කිරීමට, ළමා ආරක්ෂණයට, අඩු ආදායම්ලාභීන්ට උදව් කිරීමට රජය මෙවර අය-වැයෙන් කළ යෝජනා සඳහා වැය කරන මුදල් ප්‍රමාණය අති විශාලය.අපනයන දිරිගැන්වීමටත්, ආනයන සීමා කිරීමටත් මෙවර අය-වැයෙන් වැඩි බරක් දරා තිබේ. ඒ අනුව රුපියල සියයට 03 කින් අවප්‍රමාණය කිරීමට පියවරගෙන ඇත. ඉන් ජවය ලද අපගේ අපනයනකරුවෝ ඩොලරයට ලැබෙන රුපියල් ප්‍රමාණය වැඩි නිසා ආසියා, අප්‍රිකා හා දකුණු අමෙරිකා නව වෙළෙඳපොළවල් කරා පිවිසෙනු ඇතැයි රජය බලාපොරොත්තු පළ කර සිටියි. සුළු හා මධ්‍ය පරිමාණ කර්මාන්තකරුවන්ට තමන් කරන ආයෝජනය රුපියල් මිලියන 50 ත් 300 ත් අතර නම් වසර 04 ත් 06 ත් අතර බදු විරාමයක් ලබා දේ. එනමුත්, කෘෂිකාර්මික හා තොරතුරු තාක්ෂණ අංශයේ අයට රුපියල් මිලියන 25 ක අවම ආයෝජනයක් සඳහා ද මේ බදු විරාමය ලබාගත හැකි ලෙස අය-වැයෙන් යෝජනා කර සිටියි. එම යෝජනාව මේ දෙඅංශයේ දියුණුවට විශාල රුකුලක් වන බව එම අංශ ආයෝජකයන්ගේ අදහස වී තිබේ.නව පර්යේෂණ සොයා ගැනීම් හා ඒවා ක්‍රියාත්මක කොට ව්‍යාපාර අරඹන අයට මෙවර අය-වැයෙන් ලබාදෙනුයේ විශාල ශක්තියකි. අධ්‍යාපන, සෞඛ්‍ය, ක්‍රීඩා, නිවාස යන අංශවල සිට සෑම අංශයක්ම දියුණු කිරීමට අය-වැයෙන් සපයා දී තිබෙන දිරිදීම්, සහන මැනවින් යොදා ගත යුතුය.බැංකු හා මූල්‍ය සේවා පහසුකම් ව්‍යාප්ත කිරීම, සංවර්ධන ණය යෝජනා ක්‍රම හඳුන්වාදීම හා පිටරටට ඇදී යන විදේශ විනිමය අප රට තුළ නතර කර ගැනීමට ඉවහල් වන නව ව්‍යාපාර දියුණු කර ගැනීමට අය-වැයෙන් ඉඩ සලසා දී තිබීම අගය කළ යුතුය.රෙදිපිළි, ඖෂධ, කුඩා හා මධ්‍ය පරිමාණ කර්මාන්ත අංශයේ ක්‍රියාකාරකම්වල නියැළි අපේ පිරිස්වලට අයවැය විශාල රුකුලක් දීමක් සිදුකොට ඇත. ඉන් ප්‍රයෝජන ලබා ගනිමින්, රටත්, සමාජයත් පොදුවේ රටවැසියනුත් දියුණුවෙන් දියුණුවට පත්වීම සිදුවිය යුතුමය.මේ අවස්ථාව පැහැර නොහරින්න..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=n1112211</link>
    <topic>හිරේ ඉන්න අය නිදහස් කර ගන්නවිධිමත් ක්‍රමවේදයක් තියෙනවා</topic>
    <author>මහින්ද අබේසුන්දර</author>
    <content>දඬුවමක් විඳින අයකු නිදහස් කර ගැනීමට ක්‍රමවේදයක් තිබේ. එම ක්‍රමවේදයට අනුව ඉල්ලීමක් කරන්නේ නම් ඒ ගැන සලකා බැලිය හැකි බව ජනාධිපති මහින්ද රාජපක්ෂ මහතා කීය.එසේ නැතිව ලක්ෂ දහයකගේ අස්සන් සහිත පෙත්සමක් ඔබාමාට යැවීම පලරහිත ක්‍රියාවකි. එම පෙත්සම ඔබාමාට යැව්වත් එය සලකා බැලීමට එවන්නේ තමාට බවද ජනාධිපතිතුමා කීය.සරත් ෆොන්සේකා නිදහස් කර ගැනීම සම්බන්ධයෙන් ටිරාන් අලස් මහතා පැමිණ කළ සාකච්ඡාවල ප්‍රතිඵල කුමක්දැයි මාධ්‍ය ප්‍රධානියකු ඇසූ ප්‍රශ්නයකට පිළිතුරු දුන් ජනාධිපතිතුමා එසේ කීය. ජනමාධ්‍ය ප්‍රධානීන් සහ ජනාධිපතිතුමා අතර මාධ්‍ය සුහද හමුව ඊයේ (20) අරලියගහ මැදුරේදී පැවැත්විණි.මා හමුවීමට නොයෙක් දෙනා එනවා. එය අමුතු දෙයක් නොවෙයි. මිනීමරුවෝ දූෂිතයෝ නිදහස් කර ගන්න මා හමුවෙනවා. මම ජනාධිපති වෙච්ච දවසේ ඉඳලම එනවා. මන්ත්‍රීවරුත් එනවා. සමහරු තරහ වෙලත් යනවා” යැයි මහින්ද රාජපක්ෂ මහතා කීවේය.රාන් අලස් අද ඊයේ නෙවෙයි මාස දෙක තුනකට කලින් දෙතුන් පාරක් ආවා. එයා නිදහස් කර ගැනීම සලකා බලන්න අවශ්‍ය අය එන්න ඕන. ලෝකෙ වටේ ගියත් වැඩක් නැහැ. ඒකට ක්‍රමවේදයක් තිබෙන බවද ජනාධිපතිතුමා කීය.ඔහු නිදහස් කරන්න ඔබතුමාගේ අභිමතය අනුව බැරි දැයි මාධ්‍ය ප්‍රධානියෙක් ප්‍රශ්න කළේය.“මගේ අභිමතයට කළොත් ඔබම කියයි ජනාධිපති ඒකාධිපතියෙක් කියලා” ජනාධිපති සිනාසෙමින් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=n1112212</link>
    <topic>බෙලි කැපිලි නවතාවිපක්‍ෂය ශක්තිමත් වෙන්න</topic>
    <author>මහින්ද අබේසුන්දර</author>
    <content>බෙලි කපාගැනීම නතරකොට එකමුතුව දේශපාලනයේ නියැලෙන ලෙස එක්සත් ජාතික පාක්ෂිකයන්ගෙන් දේශපාලනඥයකු ලෙස තමා ඉල්ලා සිටින බව ජනාධිපති මහින්ද රාජපක්‍ෂ මහතා ප්‍රකාශ කරයි. ආණ්ඩුවට අවශ්‍ය වන්නේ ශක්තිමත් කරට කර දේශපාලන කළ හැකි විපක්ෂයක් බව ද හෙතෙම කියයි.එක්සත් ජාතික පක්ෂයේ නායකත්ව ඡන්දය ගැන පරිනත දේශපාලනඥයකු වශයෙන් කුමන මතයක් දරන්නේදැයි මාධ්‍යවේදියකු ඇසූ ප්‍රශ්නයට පිළිතුරු දෙමින් ජනාධිපතිතුමා එසේ කියා සිටියේය.මාධ්‍ය ප්‍රධානීන්ගේ සුහද හමුව ඊයේ උදේ ජනාධිපතිගේ ප්‍රධානත්වයෙන් අරලියගහ මන්දිරයේදී පැවැත්විණි. “නායකත්වය ප්‍රශ්නය එජාපය තුළ සිදුවිය යුත්තක් නොවෙයි. කෙසේ හෝ දැන් ස්ථිර නායකයෙකු පත්වෙලා ඉන්නවා. පක්ෂය හදාගෙන ආණ්ඩුවට සටනක් දෙන්න පුළුවන්” යැයි ද රාජපක්ෂ මහතා කීය.“ඡන්දෙන් රනිල් වික්‍රමසිංහ මහතාට අවශ්‍ය අය තෝරාගෙන තිබේ. නියෝජ්‍ය නායකයාත් තෝරාගෙන ඇත්තේ එතුමාගේම අයගේ ඡන්දෙන් කියලයි කියන්නේ” ජනාධිපතිතුමා සිනාසෙමින් කීය.මෙම ඡන්දෙන් අක්‍රමිකතා සිදුවූ බවට සමහරු චෝදනා කරන බව මාධ්‍යවේදියෙක් කීය.“අනූ දෙදෙනකුගේ ඡන්දය කරන්න බැරුව මහ ඡන්දයක් කරන්නේ කොහොමදැ” යි මාධ්‍යවේදීන් සිනහගන්වමින් ජනාධිපතිතුමා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=n1112213</link>
    <topic>අය-වැය තෙවැනිවරකියැවීමේ ඡන්දය අද</topic>
    <author>දුමින්ද ගුරුගේ, ස්වර්ණා විජේකෝන් සමගසුභාෂිණී සේනානායක</author>
    <content>අය වැය තෙවැනිවර කියවීමේ ඡන්ද විමසීම අද (21) ප. ව. 5.00 ට පාර්ලිමේන්තුවේදී සිදු කෙරේ.ජනාධිපති මහින්ද රාජපක්‍ෂ මහතා මුදල් ඇමැතිවරයා ලෙස නොවැම්බර් 21 වැනි දින අයවැය යෝජනාවලිය පාර්ලිමේන්තුවට ඉදිරිපත් කළ අතර, අය වැය දෙවැනිවර කියවීමේ ඡන්ද විමසීම නොවැම්බර් 30 වැනි දින සිදු කෙරිණි.අය වැය දෙවැනිවර කියවීමේ ඡන්ද විමසීමේදී පක්‍ෂව ඡන්ද 151 ක් ද, විපක්‍ෂව ඡන්ද 60 ක් ද ලැබුණ අතර, වැඩි ඡන්ද 91 කින් සම්මත විය. ඡන්දය නොදුන් සංඛ්‍යාව 13 කි.නොවැම්බර් 31 වැනි දින සිට අද (21) දක්වා කාරක සභා අවස්ථාවේ විවාදය පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=n11122110</link>
    <topic>සුබ සාධනයටකැපවන රටවල් අතර ශ්‍රී ලංකාව 8 වන තැනට</topic>
    <author>මහින්ද අලුත්ගෙදර</author>
    <content>සමාජ සුබසාධනයට කැපවන රටවල් අතර ලෝකයේ අටවැනි ස්ථානය ශ්‍රී ලංකාවට හිමිව තිබේ.“චරිටීස්” හෙවත් ලෝක සමාජ සහන පදනම විසින් ලෝකයේ රටවල් 153 ක් අතරේ සිදු කළ සමීක්ෂණයකින් මේ බව අනාවරණය කරගෙන ඇත.ඒ අනුව ශ්‍රී ලංකාව ලෝකයේ සමාජ සේවා කටයුතු වඩා ඉහළින්ම සිදු කරන රටවල් කාණ්ඩයට අයත්වන අතර මීට අමතරව මුළු ජනගහනයෙන් වැඩිම පිරිසක් ස්වෙච්ඡා කටයුතු සඳහා කාලය වෙන් කරන රටවල් අතර ශ්‍රී ලංකාව තෙවැනි ස්ථානය හිමිකරගෙන තිබේ.ලෝක සමාජ සහන පදනමේ සමීක්ෂණයට අනුව ඇමෙරිකා එක්සත් ජනපදය ඉදිරියෙන්ම සිටින රට වන අතර බ්‍රිතාන්‍යයට හිමිවී ඇත්තේ පස්වැනි ස්ථානයයි. ශ්‍රී ලංකාවට අමතරව කැනඩාව, තායිලන්තය හා ලාඕසයද සමාජ සුබසාධනය සඳහා වැඩි වශයෙන් කැපවන රටවල් 10 අතරට පැමිණ ඇත. මෙම සමීක්ෂණයට අනුව පාකිස්තානය 34 වැනි ස්ථානයද බංග්ලාදේශය 78 වැනි ස්ථානයද හිමිකරගෙන සිටින අතර නේපාලය 84 වැනි ස්ථානයට පැමිණ තිබේ. ඉන්දියාවට හිමිවී ඇත්තේ 91 වැනි ස්ථානයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=n1112214</link>
    <topic>දෙමළ ජනමාධ්‍ය ජාතිවාදයඇවිස්සීම නතර කළ යුතුයි</topic>
    <author/>
    <content>ඉතිහාසයේ සිදුවූ සියලු වැරදි නිවැරදි කර ගැනීමට අප සියලු දෙනා එකතුවිය යුතු යැයිද විශ්ෂයෙන් දෙමළ ජනමාධ්‍ය ජාතිවාදය ඇවිස්සීම නතර කළ යුතු යැයිද ජනාධිපතිතුමා මාධ්‍ය ප්‍රධානීන්ගෙන් ඉල්ලා සිටියේය.ඊයේ (20) අරලියගහ මන්දිරයේ පැවැති මාධ්‍ය ප්‍රධානී සුහද හමුවේදී උගත් පාඩම් හා ප්‍රතිසන්ධාන කොමිසමේ වාර්තාව ක්‍රියාත්මක කිරීම සම්බන්ධයෙන් දීර්ඝ ලෙස මාධ්‍ය ප්‍රධානීහු ප්‍රශ්න කළහ. මේ සම්බන්ධයෙන් ජනාධිපතිතුමාත් විදේශ ඇමැති මහාචාර්ය ජි. එල්. පීරිස් මහතාත් මෙහිදී දීර්ඝ ලෙස කරුණු දැක්වූහ.එදා උතුරේ දෙමළ පිරිස් සියලු දෙනාම එල්ටීටීඊ යට පක්ෂව වැඩ කළ බවත් විශේෂයෙන් එල්ටීටීඊ මාධ්‍ය ජාතිවාදය ඇවිස්සූ බවත් පැවැසූ ජනාධිපතිවරයා ඉතිහාසය යළි ඉස්මතු විය යුතු නැතැයිද කීය.උගත් පාඩම් සහ ප්‍රතිසංධාන කොමිසමේ වාර්තාව පාර්ලිමේන්තුවට ඉදිරිපත් කර තිබේ. එහි අඩංගු නිර්දේශ ක්‍රියාත්මක කිරීමට රජය සූදානම්. එහෙත් වෙනත් රටවලට නැති හදිසියක් අපට පැනවීම අසාධාරණ බව ජනාධිපතිතුමා කීය. වාර්තාවක් පිටවී සතියකින් දෙකකින් එහි නිර්දේශ ක්‍රියාත්මක කළ නොහැකිය. ඒ සඳහා කල් අවශ්‍යයි.අමෙරිකාව කියන විදියට යුද්ධයේ අවසාන කාලය තුළ සිදුවූ දේ පමණක් නොව වසර ගණනාවක සිද්ධීන් ගැනද අවධානය යොමු කළ යුතු බව මහාචාර්ය ජී. එල්. පීරිස් මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=n1112215</link>
    <topic>අධික වර්ෂාවෙන් ඌවේ සිසුන්ට සා. පෙළ ලිවීමේ ප්‍රමාදයක්</topic>
    <author>ඌව පළාත් සමූහ – මාපා බණ්ඩාර</author>
    <content>ඌව පළාතට පවතින අධික වර්ෂාව හේතුවෙන් කොටියාගල ප්‍රදේශයේ සිසු සිසුවියන්ට ඊයේ (20) අ.පො.ස. සා/පෙළ විභාගයේ සෞන්දර්ය ප්‍රශ්න පත්‍ර ලිවීම ප්‍රමාද වූ බව ඇතිමලේ පොලිසිය කියයි.ඇතිමලේ උණාඇළ, විලඔය හා වට්ටාරම් ඔය පිටාර ගැලීම නිසා කොටියාගල හා වත්තේගම ගම්මාන වල සිසු සිසුවියන් 45 කට පමණ විලඔය විභාග මධ්‍යස්ථානයට පැමිණීමට නොහැකි විය.ඊයේ (20) දහවල් 11 වන විටත් ගම්මානවල කොටුවී සිටි සිසු සිසුවියන් විභාග මධ්‍යස්ථාන කරා රැගෙන ඒමට පොලිසිය හා නිලධාරීන් කටයුතු කළහ.මේ පිළිබඳව මොණරාගල කලාප අධ්‍යක්ෂ ආරියදාස රත්නායක මහතා මෙසේ කීය.අධික වර්ෂාව නිසා කොටියාගල ප්‍රදේශයේ ඔයවල් රාශියක් පිටාර ගැලීම නිසා කොටියාගල හා වත්තේගම ගම්මාන වල සිසු සිසුවියන් රැසකට ඊයේ විභාග මධ්‍යස්ථානයට පැමිණීමට නොහැකි විය. නමුත් අධ්‍යාපන දෙපාර්තමේන්තුවේ උපදෙස් පරිදි සවස් කාලයේ දී සිසු සිසුවියන් විභාග මධ්‍යස්ථානයට ගෙන්වා විභාගය පැවැත්වීමට කටයුතු කළා.සිසු සිසුවියන් කිසිදු අවහිරයකින් තොරව විභාගයට මුහුණ දුන්නා. පළාත් අධ්‍යාපන අධ්‍යක්ෂ පියදාස රත්නායක මහතා පැවසුවේ ඊයේ උදේ කොටියාගල ප්‍රදේශයට ඇදහැලුනු අධික වර්ෂාව හේතුවෙන් සිසු සිසුවියන්ට අ.පො.ස (සා/පෙළ) විභාගය ලිවීමට නොහැකි විය. එහෙත් අධ්‍යාපන දෙපාර්තමේන්තුවේ උපදෙස් පරිදි සවස විලඔය මධ්‍යස්ථානයට සිසුන් ගෙන්වා විභාගය පැවැත්වීමට කටයුතු කළා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=n1112216</link>
    <topic>කරාපිටිය රෝහලේහෘද සැත්කම් 24දා සිට</topic>
    <author>සන්ධ්‍යා කරුණාරත්න</author>
    <content>ගාල්ල කරාපිටිය ශික්ෂණ රෝහලේ හෘද රෝග සැත්කම් මේ මස 24 දා සිට නැවත ආරම්භ කරන බව රෝහලේ අධ්‍යක්ෂවරයා සෞඛ්‍ය අමාත්‍යාංශයට වාර්තාවක් ඉදිරිපත් කරමින් දැනුම් දෙයි.එම ශික්ෂණ රෝහලේ හෘද රෝග අංශයෙ ශල්‍යාගාර සම්බන්ධව පසුගිය දින කිහිපය තුළ පැවැති ගැටලුකාරී තත්ත්වයන් සැලකිල්ලට ගනිමින් වාර්තාවක් ඉදිරිපත් කරන ලෙස සෞඛ්‍ය ඇමැති මෛත්‍රීපාල සිරිසේන මහතා සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් මහතාට කළ දැනුම් දීම අනුව මේ වාර්තාව ඉදිරිපත් කිරීමට රෝහලේ අධ්‍යක්ෂ වෛද්‍ය ජයම්පති සේනානායක මහතා පියවර ගෙන ඇත.පිටත වායුව ශල්‍යාගාරය තුළට කාන්දු වීමෙන් ශල්‍යාගාරය තුළ පවතින බැක්ටීරියා ගහනය ඉහළ යාමට ඉඩ ඇති නිසා මේ ශල්‍යාගාරය යථා තත්ත්වයට පත් කරන තෙක් එහි සැත්කම් සිදුකිරීම තාවකාලිකව නැවැත් වූ බව එම වාර්තාවේ සඳහන් වේ.මේ ශල්‍යාගාරයේ වායු සමීකරණ සකස් කිරීමේ කටයුතු මේ වන විට අවසන් කර ඇත. එහි විෂබීජ නාශක කටයුතු සඳහා දින හතරක් පමණ ගත වන බව එම රෝහලේ ක්ෂුද්‍ර ජීව විශේෂඥ වෛද්‍යවරිය දැනුම් දී තිබේ. ඒ අනුව මේ ශල්‍යාගාරයේ සැත්කම් කටයුතු මේ මස 24 දා ආරම්භ කළ හැකිය.ම් මස 17 දා මියගිය නිසල් තිවංක නමැති රෝගියා මියගොස් ඇත්තේ මේ ශල්‍යාගාරවල වරදක් නිසා නොව එම රෝගියාගේ පෙනහලුවල ඇති වූ ඇනියුරිසම් රෝග තත්ත්වය නිසා බව රෝහලේ අධ්‍යක්ෂ වෛද්‍ය ජයම්පති සේනානායක මහතා පවසයි.එම රෝගියා මීට පෙර දෙවරක්ම ශල්‍යකර්මවලට භාජනය වී ඇති බවත් තෙවන වතාවට අසනීප වීම නිසා රෝහලට ඇතුළත් කර නැවත ශල්‍යකර්ම සඳහා සූදානම් කර තිබියදී මියගිය බවත් අධ්‍යක්ෂවරයා ප්‍රකාශ කරයි. ගාල්ල කරාපිටිය ශික්ෂණ රෝහලේ හෘද රෝග ශල්‍යාගාර තුන සහ හෘද කැතීටරීකරණ ඒකකය විවෘත කිරීමෙන් පසු ඔක්තෝබර් 22 දා සිට නොවැම්බර් 23 දා දක්වා කාලය තුළ හෘද ශල්‍යකර්ම 78 ක් සිදු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=n1112217</link>
    <topic>දෙමළ ජාතික සන්ධානය අද කරන්නේඑදා එල්ටීටීඊය කළ දේමයි</topic>
    <author/>
    <content>ජනවාර්ගික අර්බුදයට දේශපාලන විසඳුමක් සෙවීම සම්බන්ධ සාකච්ඡාවලදී දෙමළ ජාතික සන්ධානය කරන්නේ එදා එල්. ටී. ටී. ඊ. සංවිධානය කළ දෙයම බව ජනාධිපති මහින්ද රාජපක්‍ෂ මහතා කියයි.සාකච්ඡා කොට අවසානයක් දකින්නට කලින් ඔවුන් සාකච්ඡා වලින් පිටවී යන බව ද ඒ මහතා කීය. රජය සහ දෙමළ ජාතික සන්ධානය අතර සාකච්ඡාවල ප්‍රගතිය කෙසේදැයි ඊයේ පැවැති මාධ්‍ය ප්‍රධානීන්ගේ හමුවේදී මාධ්‍ය ප්‍රධානීන් මතුකළ ප්‍රශ්නයකට පිළිතුරු දෙමින් ජනාධිපතිතුමා මේ බව ප්‍රකාශ කළේය.මේ සම්බන්ධයෙන් අදහස් දැක්වූ මහාචාර්ය ජී. එල්. පීරිස් මහතා උගත් පාඩම් හා ප්‍රතිසන්ධාන කොමිසම ප්‍රතික්‍ෂේප කරන දෙමළ ජාතික සන්ධානය ඉල්ලා සිටින්නේ ජාත්‍යන්තර මට්ටමේ කොමිසමක් බව කීය.අයවැය කාරක සභා අවස්ථාවේ කතා කළ එජාපයේ ලක්‍ෂ්මන් කිරිඇල්ල මහතා ඉතාමත් නිවැරදිව කියා සිටියේ රටේ ප්‍රශ්න රට තුළ විසඳා ගත යුතු බවයි. එහෙත් සම්බන්ධන් මහතා ඊට හාත්පසින්ම වෙනත් ප්‍රකාශයක් කළ බව ද විදේශ ඇමැති පීරිස් මහතා කීය.දෙමළ ජාතික සන්ධානය ඉඩම් හා පොලිස් බලතල ඉල්ලා සිටීම ගැන අදහස් දැක්වූ ජනාධිපති මහින්ද රාජපක්‍ෂ මහතා පොලිස් බලතල දීමෙන් ඉන්දියාවේ ඇතිවූ තත්ත්වය උදාහරණයට ගත හැකි බව කීය.බොම්බායේ සිද්ධියකදී පොලිසිය ගෙන්වා ගැනීමට පැය කීපයක් ගතවූ ආකාරය රාජපක්‍ෂ මහතා සිහිපත් කළේය. විසඳුමට තේරීම් කාරක සභාවක් පත්කරන යෝජනාව ගැන දෙමළ සන්ධානය නිහඬ බවත්, තවමත් එම කමිටුව තමා ඉදිරිපත් කර නැති බවත් කීය.දෙමළ ජාතික සන්ධානයට තනියම තීන්දු ගන්න බෑ. ඒ අය හැමදාමත් ජාත්‍යන්තරයෙන් උපදෙස් ලැබෙනතුරු ඉන්නවා. මේ වන විට පොලිසියට දෙමළ ජාතිකයන් විශාල පිරිසක් බැඳිලා. හමුදාවටත් බඳවා ගන්නවා. දැනුත් පොලිසියට ගන්න 350 ක් සම්මුඛ පරීක්‍ෂණ කරනවා” යයි ජනපතිතුමා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=n1112218</link>
    <topic>මුහුදේ පාවූ ඉන්දීය ධීවරයන් 18කටශ්‍රී ලංකා නාවික හමුදාවේ පිහිට</topic>
    <author>භක්ති ධර්මපි‍්‍රය මෙන්ඩිස්</author>
    <content>ධීවර යාත්‍රා තුනක් දියේ ගිලීම නිසා මුහුදේ පාවෙමින් සිටි ඉන්දියානු ධීවරයින් දහඅට දෙනකු ශ්‍රී ලංකා නාවික හමුදාව විසින් ඊයේ (20) බේරාගෙන තිබේ.උතුරු මුහුදේ ඩෙල්ෆ් සහ අරණතිව් දූපත්වලට ඈතින් මෙම ධීවරයන්ගේ යාත්‍රා අනතුරට පත් වී ඇත. මෙම ධීවරයන් ඉන්දියානු මුහුදු තීරයේ සිට කුණාටුවට හසුවී මෙරට මුහුදු සීමාවට ගසාගෙනවිත් ඇති අතර එහිදී යාත්‍රා අනතුරට පත් වී ඇතැයි නාවික හමුදාව පවසයි.නාවික හමුදාව විසින් මෙම ධීවරයින්ට ආහාරපාන සහ සෞඛ්‍ය පහසුකම් ලබා දී ඇති අතර මේ වන විට එම ධීවරයින් ඩෙල්ෆ් සහ අරණතිව් දූපත්වල සිටින බව නාවික හමුදා ප්‍රකාශක කමාන්ඩර් කෝසල වර්ණකුලසූරිය මහතා “දිනමිණ” ට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=n1112219</link>
    <topic>ලබන වසරේ සිටධීවර රක්‍ෂණය අනිවාර්යයි</topic>
    <author>බුද්ධිකා ඉඹුලාන</author>
    <content>ලබන වසරේ සිට ධීවර කාර්මික රක්ෂණය අනිවාර්ය කෙරේ. මෙම රක්ෂණ ආවරණය ලබා නොගන්නා ධීවරයනට එරෙහිව නීති තදින් ක්‍රියාත්මක කරන බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා කියයි.රක්‍ෂණ ආවරණයක් නොමැතිධීවර කාර්මිකයන් රැකියාවෙහි නිරත ධීවර යාත්‍රාවන්හි ලියාපදිංචියද අහෝසිකරන බව ඇමැතිවරයා පවසයි.ධීවර සම්මේලනය හරහා මෙම රක්ෂණ ක්‍රමය සඳහා දායකවීමට ධීවරයනට හැකියාව ලැබෙන අතර ඒ පිළිබඳව දැනුවත් කිරීම දිස්ත්‍රික් ධීවර ව්‍යාප්ති නිලධාරීන් මෙන්ම දිස්ත්‍රික් ධීවර සම්මේලනය හරහාද සිදු කරන බවද ඇමැතිවරයා පවසයි.මෙම ධීවර රක්ෂණ ක්‍රමය මගින් හදිසි ආපදාවකදී රුපියල් ලක්‍ෂ 1 - 3 දක්වා වන්දි හිමිවන අතර එම පවුලේ සාමාජිකයන්ට මෙම රක්ෂණයේදී විශේෂ ප්‍රතිලාභද හිමි වෙයි.පසුගියදා දකුණු මුහුදු ප්‍රදේශයේ සිදුවු හදිසි ආපදා තත්ත්වයන්හිදී විපතටපත් නිසා මියගිය ධීවර කාර්මිකයන්ට වන්දි ගෙවීමට හෝ සහන සැලසීමට දුෂ්කර වී ඇත්තේ ඔවුන් කිසිවකුත් මෙම රක්ෂණ ක්‍රමයට දායක වී නැති නිසා බවද ඇමැතිවරයා කියයි.ඊයේ (20) ප්‍රවෘත්ති දෙපාර්තමේන්තුවේ පැවැති මාධ්‍ය හමුවකදී ඇමැතිවරයා මේ බැව් අනාවරණය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=n11122115</link>
    <topic>ප්‍රථම පාවෙන අවන්හල විවෘත වේ</topic>
    <author>ඡායාරූප - සුදත් සිල්වා</author>
    <content>ශ්‍රී ලංකාවේ සංචාරක කර්මාන්තය දියුණු කිරීමේ අරමුණින් පළමු වරට ඉදිකළ පාවෙන අවන්හල ජනාධිපති මහින්ද රාජපක්ෂ මහතාගේ ප්‍රධානත්වයෙන් බේරේ වැවේ දී පෙරේදා (19) විවෘත කළ අයුරු. ආරක්‍ෂක ලේකම් ගෝඨාභය රාජපක්ෂ හා ශ්‍රී ලංකා සංචාරක මණ්ඩලයේ සභාපති ආචාර්ය නාලක ගොඩහේවා මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=n11122116</link>
    <topic>ලේඛන කලාව හා ජනමාධ්‍ය භාවිතය උසස් මට්ටමකට යොමු කිරීම “සන්නිධි” මාසික සඟරාවේ මූලික අරමුණයි</topic>
    <author>සිරිසේන රාජපක්ෂ</author>
    <content>අපට හොඳ විෂය නිර්දේශයක් තිබෙනවා. යුනෙස්කෝ ආයතනය පිළිගත් එකම විෂය නිර්දේශය අපේ විෂය නිර්දේශයයි. පුවත්පත් කලාව හදාරන සියලුම දෙනාට එය පහසුවෙන් අධ්‍යයනය කළ හැකියි. ශ්‍රී ලංකා පුවත්පත් මණ්ඩලයේ අධ්‍යක්ෂ පාඨමාලා සමායෝජක මහාචාර්ය සුනන්ද මහේන්ද්‍ර මහතා පැවසීය.ශ්‍රී ලංකා පුවත්පත් මණ්ඩලයේ පුවත්පත් කලාව හා සන්නිවේදන අධ්‍යයනය පිළිබඳ පාඨමාලාව මෙහෙයවන ආචාර්ය මණ්ඩලයේ සහයෝගය සහිතව ප්‍රකාශයට පත්කළ “සන්නිධි” නම් වූ මාසික වාර ප්‍රකාශනය එළි දැක්වීම වෙනුවෙන් කොළඹ සිලෝන් ඉන්ටකොන්ටිනන්ටල් හෝටලයේදී ශ්‍රී ලංකා පුවත්පත් මණ්ඩලයේ සභාපති ජනාධිපති නීතිඥ ඩබ්ලිව් දයානන්ද මහතාගේ හා විද්වතුන්ගේ සහභාගිත්වයෙන් පැවති උත්සවයේදී සුනන්ද මහේන්ද්‍ර මහතා එසේ පැවසීය.ශ්‍රී ලංකා පුවත්පත් මණ්ඩලීය ජනමාධ්‍යවේදීන්ගේ ඩිප්ලෝමාධාරීන්ගේ සංසදය විසින් ලේඛන කලාව හා ජනමාධ්‍ය භාවිතය වඩාත් උසස් මට්ටමකට යොමු කරලීමේ පරමාර්ථය පෙරදැරි කරගෙන මාසික වාර ප්‍රකාශයක් ලෙස ‘සන්නිධි’ නම් වූ මාසික වාර ප්‍රකාශනයක් නිකුත් කිරීම අරමුණ බව කී සුනන්ද මහේන්ද්‍ර මහතා සති පනස් දෙකක් මුළුල්ලේ පුවත්පත් කලාව හා සන්නිවේදන අධ්‍යයනය පිළිබඳ ශ්‍රී ලංකා පුවත්පත් මණ්ඩලයේ ඩිප්ලෝමා පාඨමාලාව හැදෑරූ පිරිසකගේ අධ්‍යාපන ලාභය සන්නිධි නම් වූ මෙම වාර ප්‍රකාශනයෙන් පැහැදිලි වන බවද ඔහු පැවසීය.එහිදී තවදුරටත් කතා කළ සුනන්ද මහේන්ද්‍ර මහතා මෙසේ ද කීය.ශ්‍රී ලංකා පුවත්පත් මණ්ඩලයේ සභාපති ජනාධිපති නීතිඥ ඩබ්ලිව්. දයාරත්න මහතා - කලක් අක්‍රියව පැවති ශ්‍රී ලංකා පුවත්පත් මණ්ඩලය ගැන විෂම ප්‍රචාර පැවතුණු කාලයක් තිබුණ බවත්, ජනාධිපති මහින්ද රාජපක්ෂ මහතාගේ විශේෂ අවධානය යටතේ එය යහපත් පදනමක් යටතේ සක්‍රීය කිරීමට හැකිවීම සතුටට කරුණක් බවත්, ශ්‍රී ලංකා පුවත්පත් මණ්ඩලය පුවත්පත් කලාව සහ ජනමාධ්‍ය භාවිතය වඩාත් උසස් ඉසව්වකට ගෙන යා හැකි ජනමාධ්‍ය කාලවක අවශ්‍යතාව වටහාගෙන ඊට සමගාමීව “සන්නිධි” නම් වූ වාර මාසික නිකුත් කළ බවත් එමගින් භාෂා තුනෙන්ම සාරවත් ලිපි පාඨකයන් වෙත ඉදිරිපත් කිරීමට කටයුතු යොදා ඇති බවත් පැවසීය.සීමාසහිත එක්සත් ප්‍රවෘත්ති පත්‍ර සමාගමේ කර්‍තෘ මණ්ඩල අධ්‍යක්ෂ සීලරත්න සෙනරත් මහතා - ලේක්හවුස් ආයතනය පුවත්පත් හා සඟරා රාශියක් පාඨකයන් අතට පත්කර තිබෙන බවත් අනාගතයේදී තවත් ප්‍රකාශනයක් ඉදිරිපත් කිරීමට බලාපොරොත්තු වන බවත්, එමගින් ආධුනික ලේඛකයන්ට අවස්ථාව ලබාදීම අපේ අරමුණ බවත්, ජනාධිපති මහින්ද රාජපක්ෂ මහතාගේ චින්තනයට අනුව ජනමාධ්‍ය නිදහස ඒ හැටියෙන්ම භුක්ති විඳීමට අවස්ථාව උදාවී ඇති බවත්, උතුරේ සමහර දෙමළ පුවත්පත් ඒවා මගින් ආණ්ඩුවට පහර ගසන නමුත් මහින්ද රාජපක්ෂ ජනාධිපතිතුමා ඒවාට තහංචි පැනවූයේ නැති බවත් කීය.සුනන්ද මහේන්ද්‍ර, ප්‍රමුඛ ප්‍රවීණ පුවත්පත් කතුවරුන් ගණනාවකගේ කැපවීමෙන් සන්නිධි සඟරාව එළි දැක්වීමට හැකි වූ බව කී සීලරත්න සෙනරත් මහතා දැනට රටේ පවතින මාධ්‍ය නිදහස පිළිබඳ අනාගත පරපුර තුළ සුබ වාදී ආකල්පයක් ඇති කිරීමට “සන්නිධි” සඟරාවට හැකිවේ යයි තමාගේ විශ්වාසය බවත් පැවසීය.ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතාගේ පණිවිඩයක් සභාවට ඉදිරිපත් කරමින් ඇමැතිවරයාගේ පෞද්ගලික ලේකම් බ්‍රිගේඩියර් ජයවර්ධන මහතා මෙසේ පැවසීය.නව මාධ්‍ය සම්ප්‍රදායක් බිහි කරන්නට වෙර දරන මේ කාලයේ පුවත්පත් කලාවේ ආචාර ධර්ම යම් තරමකින් ගිලිහී යන අවධියක ලේඛක හා පාඨක පිරිස නිසි පරිදි දැනුවත් කර, රටේ සංවර්ධනය හා සංස්කෘතිය සුරැකෙන පරිදි කටයුතු කිරීමට හැකි ලේඛකයන් රැසක් බිහි කිරීමට සන්නිධි වාර ප්‍රකාශනය පෙරමුණ ගනු ඇතැයි මගේ විශ්වාසයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=n11122117</link>
    <topic>වැටුප් වැඩිකර ගැනීමේ පෙත්සමටඅස්සන් කිරීම මරදානෙන්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>වෘත්තීය සමිති හා සංවිධාන 48කින් සමන්විත රාජ්‍ය හා පෞද්ගලික අංශයේ වැටුප් වැඩිකර ගැනීමේ කමිටුව මගින් රජය වෙත ඉදිරිපත් කෙරෙන ඉල්ලීම් මාලාව ඇතුළත් පෙත්සමට අස්සන් ගැනීම මරදාන දුම්රියපළ ඉදිරිපිටදී ඊයේ ආරම්භ කරන ලදී.කොළඹ දී මෙන්ම පිට ප්‍රදේශ කීපයකදීම මෙසේ අස්සන් ලබාගැනීම සිදුවන බව එම කමිටු සභාපති ඩබ්ලිව්. ඒ. ඩී. විමලරත්න මහතා කීය.රුපියල් 2500 වැටුප් වැඩිකර ගැනීම, පෞද්ගලික අංශයේ අවම වැටුප් රුපියල් 12500 කිරීම 280 ජීවන අංකය ගැසට් කරවා ගැනීම හා අත්‍යාවශ්‍ය භාණ්ඩ මිල අඩුකරවා ගැනීම ආදී ඉල්ලීම් මෙයට අයත් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=r1112211</link>
    <topic>පාණදුරේ නිවෙස්වලින් භාණ්ඩ සොරකම් කළපහේ කල්ලිය පොලිස් අත්අඩංගුවට</topic>
    <author>පාණදුර සමූහ කපිල සෝමරත්න</author>
    <content>පාණදුර ප්‍රදේශයේ ජංගම දුරකථන සහ වෙනත් භාණ්ඩ නිවෙස් වලින් සොරකම් කළ බවට සැකකරන ‘පහේ කල්ලිය’ නමින් හඳුන්වන තරුණයන් පස් දෙනකු පාණදුර පොලිසියේ අපරාධ අංශය මඟින් අත්අඩංගුවට ගෙන පාණදුර මහේස්ත්‍රාත් ආර්. එස්. ඒ. දිසානායක මහතා වෙත ඉදිරිපත් කර නඩු පවරා ඇත. නිවෙසක් බිඳ රුපියල් 13000 ක් වටිනා ජංගම දුරකථනයක් සොරකම් කිරිමේ චෝදනාවට මෙම තරුණයින් පස්දෙනා වරද පිළිගත්හ.එම ජංගම දුරකථනයේ හිමිකරු වෙත රුපියල් 15000. 00 ක වන්දියක් ගෙවීමට මහේස්ත්‍රාත් වරයා නියම කළේය.එක් අයකු රුපියල් තුන්දාහ බැගින් වන්දි මුදලක් ගෙවිය යුතු බවට නියම කළ මහේස්ත්‍රාත්වරයා එක් එක් විත්තිකරුට මාස හය බැගින් අවුරුදු පහකට අත්හිටවූ සිරදඩුවම් ද පැනවිය.එම විත්තිකරුවන් අතර බාලවයස්කාර තරුණයන් දෙදෙනෙක් ද සිටිය හ. සෙසු නඩු කල්දමා පාණදුර පොලිසියේ අපරාධ අංශය නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=r1112212</link>
    <topic>ඉඩම් ඔප්පු 2ක් සොරාගත්පුද්ගලයකුට දස දහසක දඩයක්</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ ඉඩම් රෙජිස්ටාර් කාර්යාලයෙන් ඔප්පු පිටපත් වෙලුම් දෙකක් සොරා ගැනීම, එම ලේඛන සන්තකයේ තබා ගැනීම යන චෝදනාවට ගම්පහ අධිකරණයට ඉදිරිපත් කළ පුද්ගලයෙක් වරද පිළිගත්තේය.චෝදනාවට රුපියල් 1500/-ක දඩයක් ද, මාස 6ක සිර දඬුවමක් ද නියම කළ ගම්පහ ප්‍රධාන මහේස්ත්‍රාත් මොහොමඩ් මැකී මහතා රුපියල් දස දහසක වන්දියක් ද ගෙවන ලෙස නියම කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=r1112213</link>
    <topic>හොරණ උණ බට පදම් කිරීමේකර්මාන්ත ශාලාවවසර දෙකක් වහලා</topic>
    <author>හොරණ සමූහ - බන්ධුල ආර්. ගුලවත්ත</author>
    <content>හොරණ ප්‍රාදේශීය ලේකම් කාර්යාල පරිශ්‍රයෙහි 2009 නොවැම්බර් මස විද්‍යා සහ තාක්ෂණ ඇමැති මහාචාර්ය තිස්ස විතාරණ මහතා ප්‍රමුඛ මැති ඇමැතිවරුන් විසින් ජනතා අයිතියට පත් කරන ලද උණ බට පදම් කිරීමේ ව්‍යාපෘතිය වසර දෙකක් ගතවීමට ද පෙර අක්‍රිය වී ඇත.ප්‍රදේශයේ තරුණ තරුණියන්ට ස්වයං රැකියා ලබාදීමේ අරමුණෙන් මෙම ව්‍යාපෘතිය ආරම්භ කෙරිණි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=r1112214</link>
    <topic>සිඟමන් යැදීමේ නවතම ක්‍රමයක්</topic>
    <author>එම්. ඒ. ආර්. මනුකුලසූරිය හිරියාල සමූහ</author>
    <content>සිඟමන් යැදීමේ නවතම ක්‍රමයක් පිළිබඳව කුරුණෑගල මල්කඩුවාව ප්‍රදේශයෙන් වාර්තා වෙයි.හොඳින් හැඳ පැළඳගත් මැදිවියේ කාන්තාවක් පසුගිය දිනෙක මල්කඩුවාව, වට රවුම් පාරේ නිවෙසකට පැමිණ ඇත.ගෙහිමි කාන්තාව ඇමතූ ඇය මෙසේ පවසා තිබේ.මම යමක් කමක් තියෙන පවුලක කෙනෙක්. මට මිල මුදල් වලින් කිසිම අඩුපාඩුවක් නැහැ. මම හිඟන්නියක් නොවෙයි.මම මේ ගෙයක් ගානේ යන්නේ බාරයක් ඔප්පු කරන්නයි. මගේ පුතාට පිසු බල්ලෙක් කෑව. එයාට සනීප වුණොත් ගෙවල් දහසකින් හිඟා කනවා කියලා මම බාරයක් වුණා. පුතාට සනීප වුණා.මඳක් කල්පනා කළ ගෙහිමි කාන්තාව කිසිවක් කතා නොකොට ඇයට රුපියල් විස්සක් දී ඇත.මේ සෙල්ලම ළඟදී රූපවාහිනියේ පෙන්වූ ටෙලි නාට්‍යයකද තිබුණු බැව් ගෙහිමි කාන්තාවට පසුව මතක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=r1112215</link>
    <topic>වේවැල්දෙණියේ හෝටලයකදී බෝතල් කටුවකින් ඇන පුද්ගලයකු ඝාතනය කළ අයකුට අත්හිටවූ සිර දඬුවම්</topic>
    <author>ගම්පහ සංචාරක නිමල් ජයසිංහ</author>
    <content>මීරිගම පොලිස් වසමට අයත් වේවැල්දෙණියේ දී 2000. 12. 24 වැනි දින ඇතිවූ කෝලාහලයකදී පුද්ගලයකුට බෝතල් කටුවකින් ඇන මනුෂ්‍ය ඝාතනයක් කිරීමේ චෝදනාව යටතේ නීතිපතිවරයා විසින් ගම්පහ මහාධිකරණයට ඉදිරිපත් කර තිබූ නඩු විභාගය ගම්පහ මහාධිකරණ විනිසුරු විමල් නම්බුවසම් මහතා ඉදිරියේ විභාග විය.නඩු විභාගයේදී චෝදනාවට වරද පිළිගත් පුද්ගලයාට වසර දෙකක බරපතළ වැඩ සහිත සිර දඬුවමක් නියම කළ මහාධිකරණ විනිසුරුවරයා එය වසර 10කට අත්හිටුවීමකට ද නියෝග කළේය. ඊට අමතරව රුපියල් (25000/-) විසිපන්දහසක දඩයක් ද නියම කළේය. එම දඩය නොගෙවන්නේ නම් මාස 06ක සිර දඬුවමක් ද නියම වන වගට නියෝග කළේය.ඝාතනය වූ අයගේ යැපෙන්නන්ට රුපියල් ලක්ෂයක වන්දි මුදලක් ගෙවන ලෙසටද නියෝග කළේය. සිද්ධියෙන් මියගොස් තිබුණේ වේවැල්දෙණියේ පදිංචි උමර්දීන් මොහොමඩ් මහරුප් නැමැත්තෙකි. දඬුවම් නියම වූයේ කේ. ඒ. තුෂාර සංජීව නමැත්තකුටය.පැමිණිල්ල වෙනුවෙන් රජයේ නීතිඥ චතුරංගි මහවඩුගේ මෙනෙවිය සහ මීරිගම පොලිසියේ නිලධාරීහු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=r1112216</link>
    <topic>කඩවත ස්වර්ණ ජයන්තිඅක්ෂි රෝහලට බස් රථයක්</topic>
    <author>ජාඇළ මධ්‍යම ලෙස්ලි පෙරේරා</author>
    <content>අන්තර් ජාතික සිංහ සමාජයේ සභාපති සිංහ වින්කුන් තැන් මහතාගේ ශ්‍රී ලංකා සංචාරයේදී කඩවත ස්වර්ණ ජයන්ති අක්ෂි රෝහලට ජංගම සායන පහසුකම් සහිත බස් රථයක් පරිත්‍යාග කෙරුණි. මෙහි ජංගම ඇස් සහ දන්ත සායන පහසුකම් තිබේ.306 බී 2 සිංහ සිංහාධිපති ජයන්ත ගුණවර්ධන මහතා මේ වැඩසටහන සංවිධානය කර තිබුණි. එම සිංහ සංවිධානවල නියෝජිතයෝ මෙහි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=r1112217</link>
    <topic>ප්‍රසිද්ධ ස්ථානවල දුම් පානය කළ150කට නඩු පවරයි</topic>
    <author>කෑගල්ල සමූහ පී. එම්.පී. පොල්වත්ත</author>
    <content>ප්‍රසිද්ධ ස්ථානවල දුම් වැටි පානය කරමින් සිටි පුද්ගලයන් 150 දෙනෙක් කෑගල්ල සුරාබදු නිලධාරීන් විසින් අත්අඩංගුවට ගෙන තිබේ.වරකාපොළ, හෙම්මාතගම, අරණායක යන නගරවලදී මොවුහු අත්අඩංගුවට ගෙන ඇත.මේ පුද්ගලයන්ට විරුද්ධව කෑගල්ල දිස්ත්‍රික්කයේ මහේස්ත්‍රාත් අධිකරණවල නඩු පැවැරීමට කටයුතු කරගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=r1112218</link>
    <topic>අලෙවිකරු යටිමඩි ගැසු රු. 500 වෙනුවට දහදාහක දිනුමක්</topic>
    <author>බර්ටි ලයනල්</author>
    <content>තෙපානිස් ලොතරැයි ටිකට්පත් මිලදී ගැනීම නොකඩවාම සිදුකරන්නෙකි. ඔහු ගමේ කුටියෙන් මිලදී ගන්නා ලොතරැයි පත දිනුම හා සසඳා බලන්නේ ගමෙන් පිට පවත්වාගෙන යන කුටියකිනි. ඊට හේතුව යම් විදියකින් දිනුමක් ඇදුණොත් එය ගමේ අය දැන ගනීවි යන සැකයෙනි. ඔහු ගමෙන් පිටවී ගිය මොහොතක එක් තැනකින් මිලදී ගත් ටිකට් පතක් දිනුම් අංක හා සසඳා බැලීම සඳහා තවත් ස්ථානයකට ගියේය.ටිකට්පත කුටි හිමියාට දුන් පසු ඔහු එය එල්ලා තිබූ දිනුම් ලැයිස්තුව හා සංසන්දනය කර බලා වැඩක් නෑ. විස්සක් නම් තියෙනවා. සල්ලි දෙන්නද ටිකට් එකක් දෙන්නද? අංකල්” කී විට කමක් නෑ ටිකට් එකක්ම දෙන්නකො. ටිකට් එකේ මුදලවත් ආවානෙ කියා ලොතරැයි පතක් ගෙන පිටව ගියේය.තෙපානිස්ගේ දිනුමක් නැතැයි කී ටිකට්පත අලෙවි නියෝජිතයා දිනුම් ලැයිස්තුව හා සංසන්දනය කර බැලු එයට ලැබෙන රුපියල් 500 ගැන සිහිකර දෑතේ කරගැට කඩා ගත්තේය.පසු දින රාත්‍රියේ රූපවාහිනි තිරය දෙස තෙපානිස් දෑස් ඇර බලා සිටියේ තමාගේ ටිකට්පතට දිනුමක් ලැබේවිදෝයි සිතමිනි. දියණියද ඔහුට ළංවිය.“අනේ චුටි දුවේ මේක බලාපං හරියට” කියා දියණිය අතට දුන්නේය.අංක හා සසදා බලා අංක නම් තියනවා...කියමින් අනිත් පැත්තේ දිනුම් විස්තර කියවූවාය. මට හිතෙන හැටියට තාත්තට දහදාහක් වැටිලා යැයි දියණිය කීවාය.තාත්තේ ඒ සල්ලිවලින් මට උවමනා දේවල් තියනවා ඒවා අරන් දෙන්න යැයි දියණිය ඇවිටිලි කළාය.මේ කෙල්ලට පිස්සුද මන්ද තව සල්ලි හම්බ වුණෙත් නෑ. හිටපං දඟලන්නේ නැතුව කියමින් දියණිය සැනසුවේය.“හරි හරි ඕන දෙයක් අරන් දෙන්නම්...”පසු දින තෙපානිස් නගරයට ගොස් අලෙවි සලකට ටිකට්පත දී මුදල ලබා ගත්තේය.ඊට දින දෙකකට පසු තෙපානිස් ඔහුට මේ ටිකට්පත දුන් කුටිය වෙතට පැමිණ අනේ පුතේ උඹට දෙයියන්ගේ පිහිටයි. උඹ එදා දුන්න ටිකට් එකට මට දහදාහක් වැටුණනේ. උඹට පිං සිද්ධවෙන්න ඕන.අනේ පුතේ ඒ සල්ලිවලින් මගේ දුවට පොත් පැන්සල් අරන් දුන්නා. දැන් අලුත් ඉස්කෝලෙකට යන්න ඕනෑනේ’යි පිං දෙමින් රුපියල් සියයේ නෝට්ටුවක් ගෙන උඹ මේකෙන් තේ බීපං” කියා කුටි හිමියාට තෑගි කළේය. කුටි හිමියා කළ වංචණික ක්‍රියාවත් එයින් තෙපානිස්ට ඇතිවූ වාසිය සිහිවු ඔහුට හීන් දාඩිය දැමීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=s1112211</link>
    <topic>රවීන්-මයිකල් පැය 24ක් ඇතුළත දී ක්‍රිකට් නාමයෝජනා අස්කර ගනිති</topic>
    <author>ප්‍රින්ස් ගුණසේකර</author>
    <content>ක්‍රිකට් නිලවරණයට ඉදිරිපත් වූ රවීන් වික්‍රමරත්න මහතා ලේකම් තනතුරේ නාමයෝජනාව ඊයේ ඉල්ලා අස්කර ගත්තේය. එමෙන්ම තනතුරු තුනකට නාමයෝජනා භාරදුන් මයිකල් සොයිසා මහතා නියෝජ්‍ය සභාපති හා නියෝජ්‍ය භාණ්ඩාගාරික නාම යෝජනා දෙක ඉල්ලා අස්කර ගැනීමට තීරණය කර ඇත. මයිකල් සොයිසා මහතා ලේකම් තනතුරට පමණක් තරග කිරීමට අපේක්ෂා කරන බව ‘දිනමිණ’ට පැවසීය. රවීන් වික්‍රමරත්න හා මයිකල් සොයිසා යන මහත්වරු නාමයෝජනා ඉවත් කරගැනීමට අදාළ ලිපි ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය වෙත ඊයේ භාරදීමට කටයුතු කර තිබුණි.ශ්‍රී ලංකා ක්‍රිකට් නිලවරණයට අදාළ නාමයෝජනා පෙරේදා දහවල් 12න් අවසන් වූ අතර ක්‍රිකට් නිලවරණය ජනවාරි මස 3 වැනිදා ක්‍රීඩා විද්‍යායතනයේදී පැවැත්වීමට කටයුතු යොදා තිබුණි. නාමයෝජනා භාරදී පැය 24 ක් ගතවීමට පෙර නාමයෝජනා ඉල්ලා අස්කර ගැනීමට හේතුව කුමක්දැයි රවීන් වික්‍රමරත්න මහතා ගෙන් අප කළ විමසුමකදී ඒ මහතා පැවසුවේ කාර්යබහුල ජීවිතයක් ගත කරන තමාට ක්‍රිකට් ලේකම් තනතුරේ කටයුතු කිරීමට අපහසු හෙයින් මේ තීරණය ගත් බවය. “නාමයෝජනාව ඉල්ලා අස්කර ගත්තේ කාගේවත් බලපෑමක් මත නොවෙයි. ඒක මගේ තීරණයක්” රවීන් වික්‍රමරත්න මහතා පැවැසීය.තනතුරු 3 කට නාමයෝජනා භාරදී නාමයෝජනා දෙකක් ඉල්ලා අස්කර ගත් මයිකල් සොයිසා මහතාගෙන් එම තීරණය පිළිබඳ විමසීමේදී පැවැසුවේ ලේකම් තනතුරේ පමණක් කටයුතු කිරීමට වඩාත් කැමැති බවය.“ලේකම් තනතුර හොඳයි. අනෙක් තනතුරු දෙකේ නාමයෝජනා ඉල්ලා අස්කර ගැනීමට හිතුවා” සොයිසා මහතා සඳහන් කළේය. රවීන් වික්‍රමරත්න හා මයිකල් සොයිසා යන මහත්වරු දෙදෙනාම සභාපති තනතුරට තරග කරන උපාලි ධර්මදාස පාර්ශ්වයට ප්‍රතිවිරුද්ධ පාර්ශ්වයකින් නාමයෝජනා භාර දී තිබුණි.නාමයෝජනා ඉල්ලා අස්කර ගැනීමේ තත්ත්වය මත ලේකම් තනතුරට නිශාන්ත රණතුංග හා මයිකල් සොයිසා යන මහත්වරු අතර ද්විත්ව සටනක් නිර්මාණය වී ඇත.එමෙන්ම නියෝජ්‍ය භාණ්ඩාගාරික තනතුරට සිවුදෙනෙකු ද නියෝජ්‍ය සභාපති තනතුරු දෙකට සිවු දෙනෙකුද තරග කරති.මේ අතර ක්‍රිකට් නිලවරණයේ තනතුරුවලට ඉදිරිපත් වූ පුද්ගලයන් කිහිප දෙනෙකුට එරෙහිව ඉදිරිපත් ව ඇති විරෝධතා පරීක්ෂා කිරීමට සිවු පුද්ගල කමිටුවක් ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය විසින් පත් කර ඇත.ක්‍රීඩා අමාත්‍යාංශයේ අතිරේක ලේකම් එස්. එච්. හරිස්චන්ද්‍ර, නීතිඥ පණ්ඩුක කීර්තිනන්ද, නියෝජ්‍ය අධ්‍යක්ෂ සජිත් ජයලාල් හා සහකාර ක්‍රීඩා අධ්‍යක්ෂ එන්. කේ. අබේසිංහ යන මහත්වරු එම කමිටුවට අයත් වෙති.උප ලේකම් තනතුරු දෙකකට අදාළ නාමයෝජනා ක්‍රිකට් ආයතනයේ හා ක්‍රීඩා පනතේ විධිවිධානවලට අනුකූල නොවන බවට ක්‍රීඩා අධ්‍යක්ෂ ජෙනරාල්වරිය වෙත විරෝධතා ගොනු කොට තිබුණි. එම විරෝධතාවල නීත්‍යානුකූල භාවය සිවු පුද්ගල කමිටුව මගින් ඉදිරි දිනෙක පරීක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=s1112212</link>
    <topic>ඇල්විටිගලට ටෙස්ට් වරම්</topic>
    <author>ෆවුස් මොහොමඩ්</author>
    <content>කෝල්ට්ස් ක්‍රීඩා සමාජය නියෝජනය කරන මඳවේග පන්දු යවන ක්‍රීඩක කණිෂ්ක ඇල්විටිගල ශ්‍රී ලංකා ක්‍රිකට් පිලේ දකුණු අප්‍රිකානු සංචාරයේ දෙවැනි හා තෙවැනි ටෙස්ට් තරග සඳහා ප්‍රථම වරට කණ්ඩායමට කැඳවා ඇත.26 වැනිදා ඇරඹීමට නියමිත ශ්‍රී ලංකා - දකුණු අප්‍රිකානු දෙවැනි ටෙස්ට් තරගය සඳහා කණ්ඩායම නියෝජනය කිරීමට ඇල්විටිගල සමග වේගපන්දු යවන ක්‍රීඩක ධම්මික ප්‍රසාද් ද තේරිම් කමිටුව විසින් නම් කරනු ලැබීය.පළමු පෙළ තරග 25කදි කඩුලු 51ක් දවාලූ 25 හැවිරිදි ඇල්විටිගල මේ වසර මුල් භාගයේ එංගලන්තයේ සංචාරය කළ ශ්‍රී ලංකා ‘ඒ’ පිලට ද ඇතුළත්ව සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=s1112213</link>
    <topic>බීච් වොලිබෝල් පිලට තෝරා ගැනීම 28දා</topic>
    <author/>
    <content>ලබන වර්ෂයේ චීනයේ පැවැත්වීමට නියමිත ආසියානු වෙරළ ක්‍රීඩා උළෙල සඳහා සහභාගී වීමට නියමිත බීච් වොලිබෝල් කණ්ඩායම් සඳහා ආරම්භ කිරීමට නියමිත පුහුණු සංචිතයන්ට ක්‍රීඩක ක්‍රීඩිකාවන් තෝරා ගැනීමේ පරීක්ෂණය මේ මස 28 වන දින පෙරවරු 8.30ට මීගමුව වෙරළ උද්‍යාන බීච් වොලිබෝල් ක්‍රීඩා පිටියේදී පැවැත්වේ. මේ සඳහා සහභාගී වීමට පැමිණෙන බීච් වොලිබෝල් ක්‍රීඩක ක්‍රීඩිකාවන් එදින පෙරවරු 8.00ට ජාතික තේරීම් කමිටු සභාපති වෙත වාර්තා කළ යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=s1112214</link>
    <topic>තුන්දින ක්‍රිකට් තරගාවලිය කල් යයි</topic>
    <author/>
    <content>ශ්‍රී ලංකා ක්‍රිකට් ආයතනය විසින් මෙහෙයවනු ලබන අන්තර් සමාජ ප්‍රිමියර් ලීග් පළමු හා දෙවැනි කොටසේ තුන්දින තරගාවලිය දින නියමයක් නොමැතිව කල් දමා ඇත.තරගාවලියට සහභාගි වන ක්‍රීඩා සමාජ විසින් තුන්දින තරගාවලිය කල් දමන ලෙස කරනු ලැබූ ඉල්ලීමට අනුව ක්‍රීඩා අමාත්‍ය මහින්දානන්ද අළුත්ගමගේ මහතා තරගාවලිය කල් දැමීමට අනුමැතිය පළ කොට ඇත. තරගාවලිය ඇරැඹෙන දිනය පසුව දැනුම් දෙන බව ශ්‍රී ලංකා ක්‍රිකට් ආයතනය විසින් නිකුත් කරන ලද නිවේදනයක සඳහන් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=s1112215</link>
    <topic>ක්‍රීඩකයන්ගේ පඩි සල්ලි අයි. සී.සී. යෙන් ගෙවයි</topic>
    <author/>
    <content>පසුගිය ලෝක කුසලාන ක්‍රිකට් තරගමාලාව වෙනුවෙන් ශ්‍රී ලංකා ක්‍රීඩකයන්ට ගෙවිය යුතුව තිබූ මුදලින් 46% ක් ජාත්‍යන්තර ක්‍රිකට් කවුන්සිලය විසින් ගෙවනු ලැබු බව ක්‍රිකින්ෆෝ වෙබ් අඩවිය සදහන් කරයි.ලෝක කුසලාන තරගමාලාවේ ශ්‍රී ලංකාවේ සහභාගිත්වය වෙනුවෙන් අයවිය යුතු මුදලින් ද 25%ක කොටසක් ක්‍රීඩකයන්ට හිමිවිය යුතුව තිබූ අතර ක්‍රීඩකයන්ට ගෙවිය යුතු වූ මුළු මුදල අමෙරිකානු ඩොලර් මිලියන 4.3 ක් විය.ජාත්‍යන්තර ක්‍රිකට් කවුන්සිලය විසින් පසුගිය සිකුරාදා (18) අමෙරිකානු ඩොලර් මිලියන 2ක් අදාළ ක්‍රීඩකයන්ගේ බැංකු ගිණුමට බැර කරනු ලැබු බව ක්‍රිකින්ෆෝ වෙබ් අඩවිය වැඩිදුරටත් සඳහන් කළේය.ශ්‍රී ලංකා ක්‍රිකට් ආයතනය හරහා ක්‍රීඩකයන්ට මුදල් ගෙවීම සාමාන්‍ය ක්‍රමවේදය වුවද, අදාළ ක්‍රීඩකයන්ගේ බැංකු ගිණුම් පිළිබඳ තොරතුරු ලබා දෙමින් කෙලින්ම ක්‍රීඩකයන්ගේ ගිණුමට මුදල් බැර කිරීම සඳහා ශ්‍රී ලංකා ක්‍රිකට් ආයතනය කටයුතු සූදානම් කරමින් අයි. සී. සී.යට සහාය දැක්වූ බව අයි. සී. සී. නියෝජිතයෙකු ප්‍රකාශ කළේය.ශ්‍රී ලංකා ක්‍රීඩකයන්ට හා පුහුණුකරුවන්ට වැටුප් ගෙවීම සඳහා අමෙරිකානු ඩොලර් මිලියන 2ක මුදලක් ශ්‍රී ලංකා ක්‍රිකට් ආයතනයට ලබා දීමට අයි. සී. සී.ය එකඟ වූ බව මේ මස මුලදී ක්‍රීඩා අමාත්‍ය මහින්දානන්ද අළුත්ගමගේ මහතා සඳහන් කර තිබුණි.ලෝක කුසලාන තරගමාලාවෙන් ශ්‍රී ලංකා ක්‍රීඩකයන්ට අයවිය යුතු වූ මුදල ප්‍රමාද වීම සම්බන්ධව ශ්‍රී ලංකා ක්‍රිකට් ක්‍රීඩකයන්ගේ සංගමය (ඉඹ්ඛ්ඒ) විසින් ජාත්‍යන්තර ක්‍රිකට් ක්‍රීඩයන්ගේ සංගම් සම්මේලනය (ජ්ධ්ඛ්ඒ) දැනුවත් කර ඔවුන්ගේ සහායද අපේක්ෂා කරනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=s1112216</link>
    <topic>ශකීබ් අල් හසන්ගෙන් විශිෂ්ට දස්කම්</topic>
    <author/>
    <content>බංග්ලාදේශ පිලේ හිටපු නායක ශකීබ් අල් හසන් විශිෂ්ට පන්දු යැවීමක නිරත වෙමින් පාකිස්තානය සමඟ පැවැත්වෙන දෙවැනි හා අවසන් ටෙස්ට් තරගයේ සිවුවැනි දිනයේදී පාකිස්තාන පළමු ඉනිමේ කඩුලු 6 ක් දවාලීමට සමත්විය. පාකිස්තාන පළමු ඉනිම ලකුණු 470 ක දී නිමාවට පත් වූ අතර ශකීබ් අල් හසන් ලකුණු 82 කට කඩුලු 6 ක් දවාලීය.පළමුව පන්දුවට පහර දුන් බංග්ලාදේශයේ පළමු ඉනිමේදී පිත්තෙන් ද දස්කම් දක්වමින් ලකුණු 144ක් රැස්කළ ශකීබ් අල් හසන් මේ තරගයේ කැපී පෙනෙන ක්‍රීඩකයා බවට පත් විය.බංග්ලාදේශය පළමු ඉනිමට සියලු දෙනා දැවී ලකුණු 338ක් ලබා ගත් අතර පාකිස්තානය, බංග්ලාදේශයට වඩා ලකුණු 132ක් ඉදිරියෙන් සිටියි.සිවුවැනි දිනයේ තරගය තේ පානය වන විට සිය දෙවැනි ඉනිම ක්‍රීඩා කරමින් සිටින බංග්ලාදේශය කඩුලු 2 කට ලකුණු 24ක් රැස්කරගෙන සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=s1112217</link>
    <topic>සැහැල්ලු පන්දු ක්‍රිකට් ජනවාරි 8දා</topic>
    <author/>
    <content>රාජ්‍ය ආයතන සහ පෞද්ගලික ආයතන සඳහා පවත්වනු ලබන එක් පිලකට 11 දෙනෙකු සහභාගි විය හැකි සැහැල්ලු පන්දු ක්‍රිකට් තරගාවලිය ජනවාරි මස 8දා ඔරුවල වානේ සංස්ථා ක්‍රීඩාංගණයේදී පැවැත්වේ.බස්නාහිර පළාත් සභා මන්ත්‍රී සරත් සුමනසේකර සහ කඩුවෙල නාගරික මන්ත්‍රී සරත් කුමාර තලගලගේ අනුග්‍රාහකත්වය මගින් සංවිධාන කරනු ලබන මේ ක්‍රිකට් තරගාවලියඨ පළමු කණ්ඩායම් 36 සඳහා පමණක් සහභාගී වීමට අවස්ථාව උදාවෙන බැවින් වැඩි විස්තර 0785944539 දුරකතන අංකයෙන් ලබා ගන්නා ලෙස සංවිධායකයන් දන්වා සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=s1112218</link>
    <topic>දකුණු ආසියා ජිම්නාස්ටික් සූරතාවලියට ශ්‍රී ලංකා පිල ඩකා යයි</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>බංගලිදේශයේ ඩකා නුවරදි මේ මස 27, 28 සහ 29 දිනවලදී පැවැත්වෙන 4වන මධ්‍යම දකුණු ආසියා ජිම්නාස්ටික් තරගාවලියට සහභාගීවන ශ්‍රි ලංකා කණ්ඩායම මේ 26දා පිටත්ව යාමට නියමිතය. මේ තරගාවලියේදී ගියවර ශ්‍රී ලංකා කණ්ඩායම අනුසූරතාව දිනාගත් අතර මෙවර කණ්ඩායම හොඳ මානසික මට්ටමකින් හා ශක්ති සම්පන්නව තරගාවලියට ඉදිරිපත් වන බව කණ්ඩායමේ ප්‍රධානි උදාර ලියන්වල මහතා පවසයි.මේ කණ්ඩායමට ක්‍රීඩකයන් 6 දෙනෙකු සහ ක්‍රීඩිකාවන් 6 දෙනෙකු අයත් වෙති. කාන්තා කණ්ඩායම අමින්ද්‍රා දිලිනි රත්නායක (නායිකා) රිද්මා සමනලී ගුණතිලක, ශෂිනි වාසනා ප්‍රේමරත්න, ටිලංකා විරාජිනි සහ සුදන්තිකා තෝල්කගේ ය. පිරිමි කණ්ඩායමට තරිඳු පත්තප්පෙරුම (නායක) ගජිත පත්තප්පෙරුම, සඳුන් මධුරංග, ප්‍රමෝද් ගුණසේකර, නදීක සුරංග කුරේ සහ හිරන්‍ය සිල්වා ඇතුළත් වෙති.ශ්‍රී ලංකා ජිම්නාස්ටික් සංගමයේ උදාර ලියන්වලගේ ප්‍රධානත්වයෙන් ඩබ්ලිව්. රන්ජන් තරංග හා ඇන්ටන් ඩයස් (පුහුණුකරුවන්) අයි.ටී. පද්මලතා (කාන්තා කණ්ඩායම භාර නිලධාරි) චරක තුෂිර (ක්‍රීඩා විනිසුරු) සංචාරයට සහභාගී වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=f1112211</link>
    <topic>එජාපයපැයෙන් පැයටබිඳ වැටෙනවා</topic>
    <author>සාකච්ඡා කෙළේ උදිත ගුණවර්ධන</author>
    <content>ධීවර ක්ෂේත්‍රයේ දියුණුව සඳහා රජය ගෙන ඇති ක්‍රියා මාර්ග, එජාප අර්බූදය, එමඟින් දේශපාලන ක්ෂේත්‍රයට සිදු වන බලපෑම පිළිබඳ ධීවර හා ජලජ සම්පත් ඇමැති රාජිත සේනාරත්න මහතා සමඟ සිදු කළ සාකච්ඡාවකි මේ.* ධීවර ක්ෂේත්‍රයේ දියුණුව සහ එහි වැඩි වර්ධනය සඳහා මෙවර අයවැය මඟින් වෙන් කර ඇති ප්‍රතිපාදන පිළිබඳ ඔබේ අදහස මොන වගේ ද?ධීවර ක්ෂේත්‍රය පිළිබඳ වැඩි ම අවධානයක් යොමු කළේ මේ රජය මඟින්. ඒ නිසා මට මූලික වශයෙන් කියන්න පුළුවන් ආදායම් බදුවලින් ධීවර ජනතාව මුදාහැර තිබෙන බව. සියලු බලපත්‍ර ගාස්තු අහෝසි කරලයි තිබෙන්නේ. මේ සෑම අංශයකින් ම අප ධීවරයා දිරි ගන්වන විදිහේ වැඩපිළිවෙළක් ක්‍රියාත්මක කරලා තියෙනවා. ඒ නිසා තමයි අප කියන්නේ ධීවරයා පිළිබඳ හොඳ ම අවබෝධයක් සහ අවධානයක් ඇතිව අපි කටයුතු කළයි කියලා. ඒ වගේ ම මේ ආණ්ඩුව ගොවියාට වගේ ම ධීවරයාටත් ඉතාමත් හොඳින් සලකනු ලැබුවා. ඒ නිසා තමයි ගොවි ජනතාව නියෝජනය කරන ප්‍රදේශවල දී වගේම ධීවර ජනතාව බහුතරයක් නියෝජනය කරන ප්‍රදේ්ශවල දී ත් ආණ්ඩුව විශාල බහුතරයකින් ඡන්ද ජයග්‍රහණය කළේ’ එම ජන කොට්ඨාසවලට සිදු කළ හා සිදු කරන සේවයට සැලකීමක් හැටියටයි ඔවුන් ආණ්ඩුව දිනෙව්වේ.* එහෙත් ධීවර ක්ෂේත්‍රය පිළිබඳ පසුගිය අයවැය මඟින් වෙන් කළ තරම් ප්‍රතිපාදන මෙවර අයවැය මඟින් වෙන් කර නොමැති බවට චෝදනාවක් එල්ල වෙනවා. මේ චෝදනා කෙතරම් දුරට සාධාරණ ද?නිසි අවබෝධයක් නැතිව කරන්නන් වාලේ කරන චෝදනා තමයි මේවා. පසුගිය වර්ෂයේ අයවැය මඟින් තමයි ධීවර ක්ෂේත්‍රය සඳහා ප්‍රතිපාදන හා යෝජනා ඉදිරිපත් කර තිබෙන්නේ. එම යෝජනාවල ප්‍රතිලාභ 2015 දක්වා ක්‍රියාත්මකයි. ඒ නිසා අලුතින් මෙවර අයවැය තුළ පසුගිය යෝජනා ඇතුළත් කළ යුතු නැහැ. ඒ නිසා ධීවරයන් කලබල විය යුතු නැහැ. අප සිටින තාක්කල් ධීවරයාට හෝ ඔවුන් ගේ යැපීමට හා යැපුම් කර්මාන්තයට හානිකර ඛ්සිවක් සිදු කරන්නේ නැහැ.* ධීවර ක්ෂේත්‍රය දියුණු කිරීම පිළිබඳ ඔබ සඳහන් කළත් පසුගිය කෝප් වාර්තාව මඟින් සඳහන් කර ඇත්තේ ධීවර සංස්ථාව ඇතුළු ඒ ආශි‍්‍රත ආයතන රැසක් පාඩු ලබන ආතතන බවයි. විෂය භාර ඇමැතිවරයා ලෙස මේ තත්ත්වය ගැන ඔබේ අදහස කුමක් ද?කෝප් කමිටුවේ ඇතැම් කරුණු පමණක් මට පිළිගන්න පුළුවන්. ඒ වගේ ම පූර්ණ විමර්ශනයකින් තොරව කරුණු දැක් වූ අවස්ථා පිළිබඳවත් දක්නට ලැබෙනවා.ධීවර සංස්ථාව ගනිමු. එය කලක් රටටත් මහා භාණ්ඩාගාරයටත් බරක් වූ ආයතනයක් විදිහටයි පැවතුනේ. 2009 වර්ෂයේ දී ධීවර සංස්ථාව රුපියල් මිලියන 103 ක පාඩුවක් ලැබුවා. එම අලාභය 2010 වන විට මිලියන 59 ක් දක්වා අඩුකර ගැනීමට අපට පුළුවන්කම ලැබී තිබෙනවා. වර්ෂයක දී පාඩුව මිලියන 45 කින් අඩු කිරීමට පුළුවන් වීම වුවත් සුවිශේෂ දෙයක් විදිහට සලකන්න පුළුවන්. වරාය නීතිගත සංස්ථාවේ පාඩුව රුපියල් මිලියන 297 සිට 89 දක්වා පහළ දැමීමට පුළුවන්කම ලැබී තිබෙනවා. මෙයත් සුවිශේෂ තත්ත්වයක් විදිහට හඳුන්වන්න පුළුවන්. අනෙක් ආයතනය ජලජ ජීවි අධිකාරිය ගනිමු. මේ ආයතනය ලාභ ඉපැයීම මුල් කර ගත් ආයතනයක් නොවෙයි. එය සේවා ආයතනයක්. මේ විදිහේ සේවා ආයතනයකින් ලාභයක් බලාපොරොත්තු වෙන්න බැහැ. ඒත් මේ සේවා ආයතනයේ ලාභ බලාපොරොත්තු වී තිබෙන්නේ කෝප් කමිටුව විසිනුයි.* ධීවර සංස්ථාව මඟින් ප්‍රාදේශීය අලෙවි සල් ක්‍රියාත්මක කිරීම ආරම්භ කිරීමේ වැඩපිළිවෙළ කෙතෙක් දුරට සාර්ථක වී තිබෙනවා ද?මේ වසරේ දී ධීවර වෙළෙඳසල් 102 පිහිටුවීම තමයි ඉලක්කය බවට පත්ව තිබෙන්නේ. ඉදිරි වර්ෂය ඇතුළත තවත් අලෙවිසල් විශාල ප්‍රමාණයක් විවෘත කිරීමට බලාපොරොත්තු වෙනවා. මේ සියල්ල සමඟ අපගේ බලාපොරොත්තුව වන්නේ මේ වෙළෙඳ ජාලය තව දුරටත් ප්‍රචලිත හා ජනපි‍්‍රය ආයතනයක් බවට පත් කිරීමයි.පාරිභෝගිකයාට අඩු මිලක් යටතේ ප්‍රමිතියෙන් ඉහළ මාළු ලබා දීමට පුළුවන් කම තිබෙනවා. මේ විදිහට තරගකාරී මිල ගණන් යටතේ මාළු මිල දී ගැනීමට පුළුවන්කම ලැබෙනවා වගේම පුද්ගලික මාළු වෙළෙඳසල් මඟින් ද හොඳ මිලක් යටතේ මාළු මිල දී ගැනීමට පුළුවන්කම තිබෙනවා.* එක්සත් ජාතික පක්‍ෂයේ නායකත්ව අර්බූදය හා එයට ලැබුණ විසඳුම් පිළිබඳ ඔබේ අදහස කුමක් ද?විපක්‍ෂය විශේෂයෙන් ම එක්සත් ජාතිත පක්‍ෂය පැයෙන් පැය තත්ත්පරයෙන් තත්පරය බිඳ වැටෙමින් තිබෙන්නේ. මේ වෙද්දී එක්සත් ජාතික පක්‍ෂයේ පහළ පෙළේ සාමාජිකයාගේ සිට ඉහළ නායකයා දක්වා සියල්ලන්ට ම අනාගතය පිළිබඳ කිසිදු බලාපොරොත්තුවක් නැහැ.එජාපය වගේ ම ජවිපෙත් අද වැටිලා ඉන්නෙත් මෙවැනි ම දුර්වල ඉරණමකට. එජාපය වගේ ම ජවිපෙත් අද මානව අයිතින් ගැන මානව හිමිකම් ගැන කතා කරනවා. ඒත් මේ පක්ෂවල නායකයන් තමයි තමන් ගේ පක්‍ෂයේ සාමාජිකයන්ගේ හා දෙවන පෙළේ නායකයන් ගේ අයිතින් බිඳ දමන්නේ. ජනාධිපතිතුමා සියලු දෙනා සමඟ සහයෝගයෙන් හා සියල්ලන්ගේ ගෞරවය ආරක්‍ෂා වන විදිහටයි කටයුතු කරන්නේ.රනිල් වික්‍රමසිංහ මහතාට මෙරට ජන විඥානය මොකක්ද, ඔවුන්ගේ කැමැත්ත මොකක් ද කියලා තේරුම් ගැනීමට බැරි වුණා. යුද්ධය ඉදිරියට යද්දී සමස්ත ජනතාවම යුද්ධය ජයගත යුතු යැයි කියන ස්ථාවරයකට එද්දි වික්‍රමසිංහ මහතා සිදු කළේ මේ ජන මතයට පිටුපාමින් කටයුතු කිරීමයි. එහි ප්‍රතිඵලය වූයේ ජනතාව එජාපය දෙසත් ද්‍රෝහීන් දෙස බලන විදිහට බැලීමයි.ඒ අවස්ථාවේ දී රනිල් වික්‍රමසිංහ මහතා යුද්ධයට සහාය ලබා දෙන ප්‍රතිපත්තිය අනුගමනය කළා නම් එජාපය මේ තත්ත්වයට වැටෙන්නේ නැහැ. රනිල්ට යුද ජයග්‍රහණය කියන මල් වට්ටියට අත ගැසීමට පුළුවන්කමක් ලැබුණේ නැහැ. ඒ නිසා තමයි මේ තත්ත්වයට එජාපය වැටුණේ. රනිල් එජාපයට කළ හානිය ජේ. ආර්. ජයවර්ධන, රණසිංහ ප්‍රේමදාස නොවෙයි ඩී. එස්. සේනානායක මහතා යළි ඉපැදී ආවත් බැහැ.* හිටපු හමුදාපති සරත් ෆොන්සේකා මහතා සිරභාරයට පත්වීම පිළිබඳ ජාත්‍යන්තරය වෙත කරුණු දැක්වීමට විපක්‍ෂය කටයුතු කරමින් සිටිනවා. සරත් ෆොන්සේකා මහතාට සමාව ලබා ගැනීමට ජාත්‍යන්තරය වෙත යාම සාර්ථක හා සාධාරණ ක්‍රියාමාර්ගයක් ලෙස සිතනවා ද?සරත් ෆොන්සේකා මහතා නිදහස් කර ගැනීම සඳහා මේ අය අනුගමනය කරමින් සිටින්නේ වැරැදි මාර්ගයක්. ජාත්‍යන්තරයට කෙතරම් ගියත් ඔවුන්ට ෆොන්සේකා මහතා නිදහස් කර ගැනීමට පුළුවන් කමක් ලැබෙන්නේ නැහැ.සරත් ෆොන්සේකා මහතා නිදහස් කර ගැනීමට අවශ්‍ය නම් ඒ ගැන ඉල්ලීමක් කළ යුත්තේ ජනාධිපතිතුමාගෙන්. ඔහුට තමයි සිරකරුවකු නිදහස් කිරීම පිළිබඳ ව්‍යවස්ථාව මඟින් බලතල පැවරී තිබෙන්නේ. මෙවැනි ඉල්ලීමක් කිරීම සඳහා වැරැදි දෙයක් හෝ ලජ්ජාවට දෙයක් නොවෙයි.විජය කුමාරතුංග මහතා යම් හේතුවක් නිසා සිරගත වුණා. එතැන දී විජය ගේ බිරිඳ චන්ද්‍රිකා කුමාරතුංග මහත්මිය ජනාධිපති ජයවර්ධන මහතා හමු වී ඉල්ලීමක් කළා. එහි ප්‍රතිඵලයක් ලෙස විජයව නිදහස් කළා. විජයව ජයවර්ධන ජනාධිපති නිදහස් කළා කියලා විජය කුමාරතුංග ජේ. ආර්. ගේ ඉත්තෙක් වුණේ නැහැ. ඔහු තදින් ම ජේ. ආර්. ජයවර්ධන ගේ දේශපාලනයට විරුද්ධ වුණා. රෝහණ විජේවීර මහතා ජයවර්ධන මහතා බලයට පැමිණි විට බන්ධනාගාරයෙන් නිදහස් කළා. ඒත් ඔහු වසර කිහිපයකට පසු ජේ. ආර්. ජයවර්ධන මහතා ගේ ආණ්ඩුවට විරුද්ධව වැඩ කළා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=f1112212</link>
    <topic>සතුට සොරා ගන්නාමහ මඟ අනතුරින් මිදෙමු</topic>
    <author>ශ්‍යාමා සමරසිංහ (2011 දෙසැ. 16 සෞඛ්‍ය අමාත්‍යාංශය පැවැත්වූ මාධ්‍ය සම්මන්ත්‍රණය ඇසුරිනි)</author>
    <content>ජැකොලින් සබරිඩෝ අතිශයින් සුන්දර යුවතියකි.මවටත් පියාටත් සිටි එකම දූ සිඟිත්ත ඇයයි.15 හැවිරිදි ඈ සියලු සැප සම්පත් මධ්‍යයේ හැදී වැඩුණාය.මල් පියල්ලක් සේ සැහැල්ලුවෙන් විනෝදමත් දිවියක් ඇයට උරුම විය.එය සුවිශේෂී දිනයකි.ජැකොලින්ට ඇරියුමකි. මිතුරියකගේ උපන් දින සාදයක්.ඕ අතිශයින් සතුටට පත්ව මිතුරියගේ ඇරියුම පිළිගත්තාය.කතිකා කර ගත් පරිදි මිතුරු කැල හමුවට ගියාය.ඔවුහු ඇති සැටියෙන් විනෝද වුහ.මේ විනෝද සමාගමට මධුවිතින් ද අඩුවක් නොවීය.සියලු දෙනාම හොඳ හැටියට මධුවිතින් සප්පායම් වූහ.කාලය තටු සලා ඉගිලිනි.රෑ බෝ විය.හොඳ හැටි මධුවිතින් සප්පායම්ව සිටි ජැකොලින් සිය රථය පණ ගැන්වූයේ නිවසට යෑමටය.කිසිවකු නොසිතූ නොපැතූ මොහොත කෙමෙන් කෙමෙන් එළඹිණි.රිය ඉදිරියට ඇදෙයි.ජැකොලින් බමන මතින් සුක්කානම කරකවයි.මොහොතක් ගත විය.වේගයෙන් ඉදිරියට ඇදුණු රථය කිසිවක ගැටිණි. එසමඟින් රථය එකම ගිනි ජාලාවක් බවට හැරිණි.සුන්දර යුවතිය ගිනි දැල් අතරට එක් විය.(මෙහි ඇති ඡායාරූපවලින් දිස් වනුයේ අද ඇයගේ ස්වරූපයයි)හිතවත් පාඨකය, මෙයින් මොහොතකට ඔබ කම්පනයකට පත් වූවා නොවේද?“මම ඔයාලාගෙන් එක ඉල්ලීමක් කරනවා. බලන්න මගේ දිහා. ඉගෙන ගන්න පාඩමක් කවදාවත් බීමතින් රිය පදවන්න එපා.”මේ ජැකොලින් ඔබගෙන් කරන ඉල්ලීමයි.වයින්, බියර්, අරක්කු, විස්කි වැනි දෑ වල අඩංගු මීතයිල් ඇල්කොහොල් හෝ එතනොල් ලෙසින් හැදින්වෙන මත් කරන සුළු ද්‍රව්‍ය හේතුවෙන් කෙටි වේලාවක් ඇතුළත අන්ත්‍ර මගින් අවශෝෂණය කර රුධිරයට එක් වෙයි. රුධිරය මගින් මොළය හා ස්නායු පද්ධතිය ඇතුළු ශරීරයේ සෑම අංගයක් කරාම මධ්‍යසාර ළඟා වී බලපෑම් සිදු කරයි. එහිදී වගකීමකින් යුතුව තීරණ ගැනීමේ හැකියාව නැති කරයි. මාර්ග සලකුණු මාර්ග සංඥාා හඳුනා ගැනීමේ හැකියාව නැති කරයි. එකවර කාර්යයන් කිහිපයක් කිරීමේ හැකියාව නැති කරයි. මොළය මාංශපේෂී හා ස්නායු පද්ධතිය අතර සමායෝජනය නැති කරයි.(එම නිසා ඉදිරියේ රතු සංඥා එළිය වැටුණු විට වාහනය නැවැත්වීමට තීරණය කිරීම, තිරිංග තද කර වාහනය නවතා ගැනීම, නැවත කොළ එළිය දැල්වෙන තුරු සිටීම යන ක්‍රියාවන් හරියාකාරව සිදු නොකරයි.)ප්‍රතික්‍රියා කාලය දීර්ඝ කරයි. (වාහනයක් දැකීම හා ඉවතට පැනීම අතර කාලය දීර්ඝ කරයි) නිවැරැදිව පෙනීමේ හැකියාව අඩු කරයි. ඇසීමේ හැකියාව අඩු කරයි. බීමත්ව රිය පදවන්නකු ප්‍රතික්‍රියා කරනා අයුරුයි ඒ. සුරූපී ජැකොලින් සබරිඩෝගේ ජීවිතය අනතුරට පත් වීමටත් හේතුව ඉහත කී ආකාරයෙන් ඈ බීමත්ව සිටි නිසා සිදු කළ ප්‍රතික්‍රියාවන්ය.ශ්‍රී ලංකාවේද වයස අවුරුදු 15 – 44 අතර පුද්ගලයන් මිය යාම හා ආබාධිත තත්ත්වයට පත්වීමට ප්‍රධානතම හේතුව මාර්ග අනතුරුය.එසේම මිය යන හෝ දරුණු ලෙස ආබාධිත තත්ත්වයට පත් වන්නන්ගෙන් 41 % ක් මධ්‍යසාර භාවිතාව හේතුවෙන් අනතුරුවලට භාජනය වූවන් බව සමීක්ෂණවලින් ද තහවුරු වී ඇත.ශ්‍රී ලංකාවේ දිනකට 06දෙනෙක් මාර්ග අනතුරු හේතුවෙන් මිය යන බව ඔබ නොදන්නවා විය හැකිය. එළඹෙන්නේ නත්තල් සමයයි. දරුවන්ගේ පාසල් නිවාඩු කාලයයි. නව අවුරුද්දක් ලබනා කාලයයි. ඔබ වඩාත් ප්‍රවේශම් විය යුතුයි. විනෝදයට බර මේ කාලච්ඡේදය ඔබ වඩාත් සැළකිලිමත්ව රිය පදවන්න. විනය ගරුකව රිය පදවන්න. බීමත්ව රිය නොපදවන්න. වාහනය මාර්ගයට මුදා හළ තැන සිට කල්පනාකාරීව කීකරුව රිය පදවන ඔබ වටිනා ජීවිත සුරකින්නෙකි.ඔබේ දුවා දරුවා පමණක් නොව මහ මඟ ගමන් කරනා වටිනා ජීවිත පිළිබඳවද සැළකිලිමත් වන්න. සුක්කානම දෑතට ගත් පසු ඔබ ගරු කටයුතු වටිනා අයෙකු බව වටහා ගන්න. ඔබේ පමණක් නොව අන් අයගේ ජීවිතද ඔබේ දෑත මතින් සුරකින බව ඔබ වටහා ගන්න.කීකරු රියැදුරනි, අපට ඔබ අගනේය. ඔබ මේ සියල්ල දන්නා අයෙකු බව අප හොඳින්ම දන්නෙමු. කෙසේ වෙතත් අද දිනෙන් දින ඉහළ යන මාර්ග අනතුරු හේතුවෙන් අප යළිත් වරක් ඔබට මෙය ආවර්ජනය කර දීමට අපේක්ෂා කළෙමු. මක් නිසාද යත් උත්සව සමයේ සුන්දරත්වයත් විනෝදයත් ඔබ ගන්නා ක්‍ෂණික තීන්දු තීරණ මත වෙනස් වීමට ඉඩ ඇති දෑ බැවිනි.රථ වාහන පොලිස් නිලධාරීන් මහ මඟ අව් කූටකේ රැඳී ඔබ හසුරුවන්නේ ඔබට සිදුවීමට යන අනතුරක පෙර සලකුණු මතක් කරවීමට බව අමතක නොකරන්න.ඔබට විනය සහ නීතිය ඔවුන් හඟවන්නේ ඔබගේ ජීවිත සුරැකීමට බවත් අමතක නොකරන්න.මෙතරම් නීති රීති යොදා වැට කඩොලු බැන්දත් ඒ සියල්ලට හොරා රිංගා යමින් කොතරම් අනතුරු සංඛ්‍යාවක් සිදු වන්නේද? අවසන් ප්‍රතිඵලය ඛේදයකි. කඳුළකි. වාහනයේ යතුරු කැරැල්ල අතට ගන්නා ඔබ පසක් කරන්නේ ජීවිත සුරක්ෂිත කරවන බවයි. බීමත්ව මාර්ග නීති උල්ලංඝණය කරමින් වාහනයේ යතුර අතට ගන්නා ඔබ එය ජීවිත විනාශ මුඛයට ගෙන යන තුවක්කුවක් අතට ගත්තා හා සමාන නොවන්නේද?වර්තමානයේ ශ්‍රී ලංකාවේ අධිවේගී මාර්ග පද්ධතියක් වටා බිහිසුණු සංස්කෘතියක් ගොඩ නැගෙමින් ඇත. මෙය වඩාත් අර්ථවත් වන්නේ ඔබ අතිනි. මාර්ග නීති නිවැරැදිව පිළිපදින්න. මාර්ග නීති කඩ කර දඬුවම් ලබන්නේ ද අනතුරක් සිදුව කරදරයට පත් වන්නේද නො එසේ නම් ජීවිතයෙන් වන්දි ගෙවීමට සිදු වන්නේද ඔබටමය.ඔබ වාහන බලපත්‍රලාභියකු වන්නේ එකී සියලු මාර්ග නීති හොඳින් දැන උගත් නිසා නොවේද? එසේ දැන උගත් ඔබ අතින් ඒවා කඩ වනවා නම් ඔබේ බලපත්‍රය පිළිබඳ ගැටලුවක්ද මතු වන බව ඔබට නොවැටහේද?ඒ වගේම වාහනවල යාන්ත්‍රික දෝෂ මඟ හරවා ගන්න. නිවැරැදි මං තීරුවල ගමන් කරන්න. අන් අයට ගරු කරමින් ඉවසීමෙන් රිය පදවන්න. එසේම මාර්ග සලකුණු හා සංඥා පිළිපැදීමට පුරුදු වන්න.වර්තමානයේ රිය අනතුරු වළක්වා ගැනීම උදෙසාම යම් යම් නීති රීති ද පනවා තිබේ’ ‘සීට් බෙල්ට්’ රියැදුරන්ට අනිවාර්ය කර ඇත්තේද එහෙයිනි. ඇතැම් අවස්ථාවල ඒවා නොතකමින් නීති රීතිවලින් රිංගා යමින් කටයුතු කරන රියැදුරන්ද දැකිය හැකිය. කිසිවකුට හොරා එසේ කළොත් ඇතැම් විට එයින් සියුම් සතුටක් ඔවුන් අත් විඳීනු ඇත. එහෙත් ඔබේ ජීවිත සුරක්ෂිතභාවය උදෙසාම සිදු කෙරෙන මෙවැනි කටයුතුවලට ඔබ සහයෝගය ලබා දෙන්නේ නම් එය කිසිවකුටවත් නොව ඔබටම සිදු කර ගන්නා යහපත් පුරුද්දක් බව අමතක නොකරන්න.මාර්ග අනතුරු හා ඒ ආශ්‍රිතව ආබාධවලට ලක්ව ජීවිත කාලය පුරාම දුක් විඳින ජීවිත පිළිබඳ ඔබ බොහෝ දේවල් අසා දැක ඇති බව අප දනිමු. ජැකොලින් අපට පෙන්වා දෙන්නේද එයයි. විටෙක වෙනත් අයෙකුගේ වැරැදි ක්‍රියා මාර්ගයක් නිසා මුළු ජීවිත කාලයම දුක් විඳීනා ජීවිත කොතෙකුත් ඇත.අප යළිදු ඔබට මතක් කර දෙන්නේ ළඟ එන උත්සව සමය අර්ථවත් කර ගැනීම ඔබ සතුය. ඔබ මහ මඟ ගමන් කරනා විට විනය ගරුකව, බීමතින් තොරව රිය පදවන්න. ඔබේ නිවැරැදි භාවිතයන් පරිසර හිතකාමී වෙනවා පමණක් නොව රටේ සංවර්ධනයටද දායකත්වය සපයයි.ඔබ අවධානයෙන් රිය පදවන්නේ නම් ඔබ යහපත් රියැදුරෙකි. එය ඔබගේත් ගමන් ගන්නා පදිකයන්ගේත් මහ මඟ භාවිත කරන රියැදුරන්ගේත් ආරක්ෂාව තහවුරු කරනු ඇත.මාර්ග නීති නොපිළිපැදීම මෝටර් වාහන පනතේ අංක 148 වන වගන්තිය යටතේ දඬුවම් ලැබිය හැකි වරදකි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=f1112213</link>
    <topic>අනුරපුර සැබෑ ආශ්චර්ය රංග ශාලා සිහිනය</topic>
    <author>රංගන ශිල්පී දිමුතු චින්තක උප සභාපති දිස්ත්‍රික් සංස්කෘතික බල මණ්ඩලය උ.මැ. කලා මණ්ඩල සාමාජික (ප්‍රචාරක ලේකම්, වන්නියේ වේදිකාව)</author>
    <content>ඓතිහාසික අනුරාධපුරය ගැන බොහෝ දෙනා ඉතා ආඩම්බරයෙන් කතා කරයි. අනුරාධපුරය දියුණු කළ යුතු යැයි ප්‍රකාශ කරයි. වැඩ කරයි. එහෙත් ඒ අනුරාධපුරයේ බොහෝ අඩුපාඩු ඇත. රුවන්වැලිසෑය, මිරිසවැටිය, අභයගිරිය ශ්‍රී ලාංකික උරුමයන් සේම ලෝක උරුමයන් යැයි අප හඬ නඟා කියමු.ලංකාවේ මුල්ම අගනුවර වූයේ අනුරාධපුරයයි. හෙළ සංස්කෘතියේ හා සභ්‍යත්වයේ මූලාරම්භය වූයේ අනුරාධපුරයයි. ලංකාවේ හොඳම නගර සැලැස්මක් ඇත්තේ අනුරාධපුරයේය. එහෙත් ජනතාවට එක්රැස් වන්නට, කතා කරන්නට, සෞන්දර්යාත්මක රසවින්දනයට සුදුසු ස්ථානයක් නොමැත. අතීතයේ සන්නිපාත ශාලා, ලෝවාමහාපාය වැනි මහා පිරිස් එක්රැස් වන ස්ථාන අපේ මුතුන් මිත්තන් නිර්මාණය කළත් අද එසේ නොවීම පිළිබඳව ඇත්තේ දැඩි කනගාටුවකි.නාට්‍ය රංග ශාලාවන් අද ලංකාව පුරාම විවිධ මට්ටම්වලින් ගොඩනඟා ඇත.වර්තමානයේ කොළඹ ඉදිකෙරුණු ප්‍රසංග කලා මධ්‍යස්ථානය සුවිශේෂ ස්ථානයක් බවට පත් වී ඇත. සෑම දිස්ත්‍රික්කයකම නාට්‍ය ප්‍රදර්ශනය කිරීමට රංග ශාලා තිබුණත් අනුරාධපුරයේ ඒ අඩුව පිරවීමට මෙතෙක් කිසිවකු ඉදිරිපත් වී නොමැත. අනුරාධපුරයේ ඇත්තේ රැස්වීම් ශාලාය. එහෙත් ඒවා දැන් අබල දුබල වී ප්‍රතිසංස්කරණ මට්ටමට පැමිණ ඇත.නාට්‍ය රංග ශාලාවක් කිව්වහම මේ හැම දේටම වඩා වෙනස්, නිශ්චිත අරමුණක් හිතේ තියාගෙන පැයකට වැඩි කාලයක් වේදිකාවේ නළු නිළියන් විසින් කරන්නා වූ රංගයන්ය. මහත් අභිරුචියකින් බලා සිටින රසවිඳින ස්ථානයකි.මනුෂ්‍යත්වය පිළිබඳ මේ වර්තමාන සමාජ සන්දර්භය පිළිබඳව දේශපාලන ආර්ථික හා සංස්කෘතික වටිනාකම් ගැන කියවෙන, ලියවුණු හා විවිධ සමාජ සංසිද්ධීන් හා ඓතිහාසික සංසිද්ධීන් පිළිබඳව චරිත නිරූපණය කොට දක්වන සුන්දර ස්ථානයකි රංග ශාලාව. තවත් විටෙක ගීතයක සැබෑ හැඩ තල රසවිඳීන්න අප හැමෝම කැමතියි. එහෙත් එවැනි ශාලාවක් අප හට නැත. බොහෝ දේවල් ඇත්තේ කොළඹ, නුවර ප්‍රදේශවලයි.වේදිකා නාට්‍යඑහෙත් ලංකාවේ සකල කලාවන් ආරම්භ වූ අනුරාධපුරයේ එකී සකල කලාවෙන් අනූන වූ විශිෂ්ටයන් රැසක් බිහිවී ඇත. ලංකාවේ අනෙකුත් ප්‍රදේශවලට වඩා කලාකරුවන් බිහිවුණු සහ බිහිවෙමින් සිටින දිස්ත්‍රික්කයකි අනුරාධපුරය. එහෙත් ඔවුන්ගේ නිර්මාණ කුසලතාවයන් ඔප මට්ටම් කිරීමට ඉතාමත් වැදගත් අංග සම්පූර්ණ රංග ශාලාවක් නොමැතිකම ප්‍රධාන ගැටලුවක් වී ඇත. වසර 22 ක් පුරා උතුරු මැද කලා උළෙලක් පැවැත්වීම තුළින් වාර්ෂිකව කලාකරුවන් රැසක් බිහිවේ. අපේ ගම සංවර්ධන පදනමේ සභාපති දුමින්ද දිසානායක මැතිතුමාගේ සංකල්පයක් මත ‘අපේ ගම කලා මංගල්‍යය’ නමින් අනුරාධපුර දිස්ත්‍රික්කයේ ප්‍රාදේශීය ලේකම් කොට්ඨාස මට්ටමින් කලාකරුවන්ට අතහිත දීමේ සුවිශේෂී වැඩසටහනක් පවත්වාගෙන යාමද ප්‍රශංසනීයයි.කොළඹ පැවැත්වෙන බොහෝ ජාතික මට්ටමේ සංදර්ශන, ප්‍රදර්ශන, නාට්‍ය උළෙලවල්, ජාතික සහ ජාත්‍යන්තර චිත්‍රපට උළෙලවල් කෙදිනකවත් අනුරාධපුරයට පැමිණ නැත. ඒවා නරඹන්නට නම් අප කොළඹ යා යුතු ය. මේ තත්ත්වය වෙනස් කළ යුතු කාලය එළඹ ඇත. අනුරාධපුරයේ නාට්‍ය කලා ක්ෂේත්‍රයේ අතීතය ගැන විමසා බැලීමේදී එදා මෙදා පුරාවට බිහිවුණු නාට්‍යකරුවන් හා නාට්‍ය සංවිධාන බොහෝය. රෝහණ දන්දෙනිය, කරුණාරත්න වීරකෝන්, යසරත්න රත්නායක ඇතුළු පිරිසක් එකතුව “නිර්මාණ සේනා” නමින් නාට්‍ය සංවිධානයක් බිහි කළේය. ඒ 79 දශකයේය. ඒ නිසාවෙන්ම රෝහණ දන්දෙනියගේ “දූන්‍යා ගීතය” හා යසරත්න රත්නායකගේ ‘යුරේකා’ නාට්‍ය රාජ්‍ය සම්මාන, යෞවන සම්මාන ලබාගන්නේ අනුරාධපුරයේ සිටය. අද එහි රඟපෑ ශිල්පීන් ජනප්‍රිය, ප්‍රසිද්ධ ශිල්පීන් බවට පත් වී කොළඹ සිටී.චුල්ල ජයවර්ධන, ටී.පී.මහින්ද, සුනන්ද සිල්වා , සේන නානායක්කාර, අනුරාධ රංජිත් යන අය බිහි කළ “ජන නළු කැල” නාට්‍ය සංගමයෙන්ද යෞවන සම්මාන හා රාජ්‍ය සම්මාන ලබාගත් කොළඹට අභියෝග කළ අනුරාධපුර කණ්ඩායම්ය. (රාජකීය වෙන්දේසිය, ගොලු දිවයින ඇතුළු නාට්‍ය රාශියක් බිහි වී ඇත.)ඉන් පසු බිහිවුණු අපේ කණ්ඩායම “වන්නියේ වේදිකාව සංස්කෘතික සංවිධානය” වේ. අපගේ ජ්‍යෙෂ්ඨ සහෝදර ශිල්පීන්ගේ අඩිපාරේ යමින් යෞවන සම්මාන, රාජ්‍ය සම්මාන ලබාගෙන අනුරාධපුරයට එහි කීර්තිය සහ ගෞරවය ගෙන ආ අතර වර්තමානයේ ද මේ නාට්‍ය රංග කලාව පවත්වාගෙන යාමට කටයුතු සම්පාදනය කරමින් සිටී. අප කණ්ඩායමට අනුරාධපුරයේ හොඳම අඩිතාලම දැමීමට පරිසරය ගොඩනැගුණේ, ශක්තිය ලැබුණේ උතුරු මැද කලා උළෙලෙනි. උතුරු මැද පළාත් සභාවට ප්‍රධාන අමාත්‍යාංශයට හා සංස්කෘතික දෙපාර්තමේන්තුවට රජරට කලාකරුවන් පිං දිය යුත්තේ වසර 22 ක් උතුරු මැද කලා උළෙල පවත්වාගෙන යාම වෙනුවෙනි.මීට අමතරව උපුල් ප්‍රසන්න, තිස්ස ඇතුළු “දඬුවැට නාට්‍ය සංසදය” වර්තමානයේ අනුරාධපුරයේ සිට නාට්‍යකරණයේ නියැළෙමින් , නාට්‍ය නිෂ්පාදනය කරමින් විවිධ සම්මාන ජයග්‍රහණ ලබාගනිමින් කටයුතු කිරීමද ප්‍රශංසා කළ යුතුය. සුරංජිත් සමීර ඇතුළු “නේපත්‍යා කලා නිකේතනයේ” ශිල්පීන්ද ළමා නාට්‍ය අංශයෙන් ජාතික මට්ටමේ සම්මාන ලැබූ අයවලුන්ය. මීට අමතරව නොච්චියාගම ප්‍රදේශයේ සනත් චන්ද්‍රසේකර නාට්‍යකරුවාත්, මැදවව්චිය ප්‍රදේශයේ සමන් පුෂ්ප කුමාර ඇතුළු ළමා නාට්‍ය ශිල්පීනුත්, ගල්නෑව, කැබිතිගොල්ලෑව, කැකිරාව, තිරප්පනේ, කහටගස්දිගිලිය ආදී ප්‍රදේශවලිනුත් ජාතික මට්ටමට නාට්‍ය නිෂ්පාදනය කරන හා ජාතික මට්ටමේ සම්මාන ලැබූ පිරිසක් සිටීම අනුරපුර වැසියන් ආඩම්බර විය යුතුය.තවද අනුරාධපුරයේ පාසල්වල නාට්‍ය හා රංග කලා විෂයභාර ගුරුවරුන් හා නැටුම් විෂයභාර ගුරු භවතුන් විසින් නාට්‍යයන් නිර්මාණය කොට සම්මානයට පාත්‍ර වී තිබීම අනුරපුර අංකුර කලාකරුවන්ගේ සැබෑ ප්‍රවණතාවයකි. මේ සියලු නාට්‍යකරුවන් මුහුණපාන ප්‍රධානම ගැටලුව නාට්‍ය නිෂ්පාදනය කිරීමේදී අංග සම්පූර්ණ රංග ශාලාවක් නොමැතිකමයි. අනුරාධපුර නාට්‍යකරුවන් වේදිකා නාට්‍ය ආලෝකය ගැන දැනගන්නේ කොළඹ රංග ශාලාවක ජාතික මට්ටමේ තරඟයකට පැමිණීමෙන් පසුවය. නාට්‍යයක් අනුරාධපුරයේ සිට නිෂ්පාදනය කරන්නේ ද අනන්ත අප්‍රමාණ දුක ගැහැට විඳීමිනි. සමහරුන් ඉඩම් උගසට තබා, තවත් සමහරුන් යතුරු පැදි, රත්තරන් බඩු උගසට තබා නාට්‍ය නිර්මාණය කරන්නේ මහා ලොකුවට ලැබෙන දෙයක් නැති උනත් නාට්‍ය කලාවට තිබෙන අපරිමිත ආදරය සහ කරුණාව වෙනුවෙනි. අප එයට කියන්නේ “නාට්‍ය උණ” කියාය.සංගීත අංශයසංගීත අංශය ද එසේම ය. රජරට සේවය ඔස්සේ බොහෝ සංගීත ශිල්පීන්, ගී පද රචකයන් රටට දායාද විය. පූජ්‍ය පල්ලේගම හේමරතන හිමි, පූජ්‍ය නෙළුවාකන්දේ ඥාානානන්ද හිමි, ඇතුළු බුද්ධ පුත්‍රයන් වහන්සේලා මේ අනුරාධපුරයෙන් ගේය පද රචකයන් ලෙසින් මුළු මහත් රටම රසවත් කළ සැබෑ ගී කලාවක් බිහි කිරීමට එදා සිට අද දක්වාම කරන්නා වූ මෙහෙවර ප්‍රශංසනීයයි. එමෙන්ම මහින්ද දිසානායක, මහින්ද චන්ද්‍රසේකර, කරුණාරත්න ජයතිලක, රංජිත් රූපසිංහ, පොඩිරත්න අංගමලේ, විජයපාල කුමාරසිංහ ඇතුළු ගේය පද රචකයන් විශාල පිරිසක් අනුරපුරයෙන් බිහිවී මුළු රටම ස්වභාවික ගී කලාව ආලෝකයක් කළහ. කරුණාරත්න දිවුල්ගනේ (වර්තමාන ආණ්ඩුකාර) ක්‍රිිෂාන්ත එරන්දක ආදී කොටගත් සුප්‍රසිද්ධ ගායන ශිල්පීන්ද විශාල පිරිසක් බිහිවී ඇත. නාලක අංජන කුමාර, රංජිත් විජේවික්‍රම, උපාලි ජයලත්,කරුණාරත්න විජයවර්ධන, කුමාර එප්පාවල දර්ශන රුවන් දිසානායක, ප්‍රියන්ත ගමගේ ආදී කොටගත් අති දක්ෂ සංගීත ශිල්පීන් රැසක්ද අනුරාධපුරයෙන් ජාතික තල නිර්මාණ ඔපවත් කිරීමට බිහිවී ඇත.ජාතික සම්මාන ද ලබා ඇත.මීට අමතරව චිත්‍ර, මූර්ති කැටයම් ,කෙටිකතා, නවකතා, සහ කවි නිසදැස් නිර්මාණ ශිල්පීන්ද ජාතික මට්ටමට බිහිවී ඇත. එහෙත් මොවුන්ගේ නිර්මාණ එළිදක්වන්න රසවිඳීන්නට සුදුසු ස්ථානයක් අනුරාධපුරයේ නොමැත. නර්තන ප්‍රසංගද එළිදක්වන්න තැනක් නැත.දැන් කියන්න යන්නේ ඒ රංග ශාලා සිහිනය සැබෑවෙන ලකුණු පිළිබඳ කතාන්දරයයි. දින, මාස කිහිපයක් ගත විය. දැයට කිරුළ අනුරපුර වැඩසටහනේ පළමු රැස්වීමේදී ජනාධිපතිතුමන් මෙම රංග ශාලා ඉල්ලීම ඉටු කරන ලෙස අදාල දේශපාලන බලධාරීන්ට සහ නිලධාරීන්ට දැනුම් දුන් බවයි. ඉන් පසු ආණ්ඩුකාරතුමන්, ප්‍රධාන අමාත්‍යතුමන්ගේ මැදිහත්වීම මත එම රඟහල සිහිනය සඳහා අවශ්‍ය පරිසරය ගොඩ නැගිණි.රංග ශාලා සිහිනය මල්ඵල ගන්වමින් නොබෝ දිනකින් එහි මුල් ගල තබන තුරු අප ඇසිපිය නොහෙලා බලා සිටිමු. එය ඉටුකිරීම වෙනුවෙන් ජනාධිපතිතුමන්ට අප ශීර්ෂ ප්‍රණාම පුද කරමු......2011 නොවැම්බර් 29 දින ඓතිහාසික දිනයකි.මට එහි සතුට හා ආඩම්බරය වචනයෙන් කියා නිම කළ නොහැකිය. අනුරාධපුරයේ ගස්, ගල් යට, පන්සල් පල්ලිවල, පාසල් රැස්වීම් ශාලාවල නාට්‍ය පුහුණු වූ ප්‍රදර්ශනය කළ මා ප්‍රමුඛ “වන්නියේ වේදිකාවේ” මාගේ ලේ ඥාතීන් වෙනුවෙන් මේ දැවැන්ත රංග ශාලාව මා හට නැරඹීමට එහි සිට ගැනීමට ලැබීම භාග්‍යයකි. 2011 රාජ්‍ය ළමා නාට්‍ය උළෙල අවසානයේ දී සම්මාන අතැතිව කොටුව දුම්රියපොළට යනතෙක් මා ඇතුළු මාගේ අනුරාධපුර “සසාරා නාට්‍ය පාසලේ” දරුවන් සහ මවුපියන් රැඳී සිටියේ මේ දැවැන්ත රංග ශාලාවේ දොරුව අසලය. එහි දැවැන්තකම හා අපූර්වත්වය මා මාගේ ළමුන්ට පැහැදිලි කරන අතරතුර එහි සිකුරිටි මුරමහතෙක් පැමිණ කියා සිටියේ දොරටුව අසලින් වහාම ඉවත් වන ලෙසය. මා ලිලිපුට්ටෙක් ලෙස මාගේ පිරිස සමඟ එයින් ඉවත් වුණේ “අනේ අපි කවදාද පීනමුද ඒ ගෙඟ්” යන පද මුමුණමිනි. නොවැම්බර් 29 වෙනි දින මා මේ දැවැන්ත රංග ශාලාව තුළට ප්‍රවිශ්ඨ විය.මට ඇසුණේ ජයන්ත චන්ද්‍රසිරි පිටපත අධ්‍යක්ෂණයෙන් හැඩ වැඩ වූ රෝහණ වීරසිංහයන්ගේ සංගීතයෙන් වර්ණවත් වූ එකී “ඉඟි නළුවේ” පෙර පුහුණුවීමය. මේ අවස්ථාව මට ලැබුණේ පෙර පිනකින් යැයි මට සිතේ. යෝධයෙක් සේ මනස්කාන්ත වූ ඒ රංග ශාලාවේ පුදුමය මට දරාගත නොහැකි විය. මීට අවුරුදු 26කට පෙර ලයනල් වෙන්ට් රංග ශාලාව දකිනවාට වඩා මගේ ඇස් දල්වා බලා සිටින විට මටත් නොදැනීම මගේ දෑස්වලට කඳුළු ඉනුවේය. “ඉඟි නළුවේ” පුහුණුවට සහභාගි වී අවසන් වූ පසු සියලු දෙනා ඉවත් වූ මොහොතේ මා “දොරකඩ අස්න” හා “දුවන උන් දෙන්නෙක්” නාට්‍යවල දෙබස් කියවූයේ ඒ මහා වේදිකාව මැද සිටය. චීන ඉංජිනේරුවන් මා දෙස බලා සිටියේය. මා කියූ දෙබස් කාණ්ඩ 1200 වෙනි ආසනයේ සිට නිමල් අයියාගේ සොහොයුරාට ඇසුණු බව කියූ විට මට මහත් සතුටක් දැණුනේය. මම ඒ මහා වේදිකාවට දණ ගසා වැඳ පොරොන්දු වූයේ අනුරපුර සෑදීමට නියමිත නව රංග ශාලාව ද ඉතාම ඉක්මනින් ඉදිකරන්නට සියලු දෙනාගේ ආශිර්වාද ලැබේවායි සිතාගෙනය.......අනුරාධපුර ජයන්ති මාවතේ එළිමහන් සිරකඳවුර භූමි භාගයක (අක්කර 3 ක ) ඉදි කිරීමට යෝජිත රංග ශාලාව සඳහා ශ්‍රී ලාංකික හෘදයාංගම කලාකරුවන්ගේ හෘදයාංගම දායක්තවය බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=f1112214</link>
    <topic/>
    <author>අනුසාර මාහිංගොඩ</author>
    <content>මම කිහිප වතාවක්ව ඔවුනට තම තමන් සිටි ස්ථාන කරා යන්නට යැයි කීමි. ඒ සෑම වාරයකදීම කිසිවකු හෝ සෙලවුණේවත් නැත. ඔවුහු කීව දේ නාහනා නොදරුවන් සේ හුන් තැනම උන්නාහ.තමන් සිටි ස්ථානවලට හනික යන්න යැයි මා කියා සිටින සෑම අවස්ථාවකදීම පිරිසෙන් එකෙකු හෝ කිසිවක්ම කියා නොසිටියහ.ඔවුන් අතර සිටි කිහිප දෙනෙකු නම් ගම් වාසගම් මට මතකය. රත්නා, ජයසුන්දර, හැරිසන්, ඇල්බට් මාමා, සුරාජි, ලැයියා, වාත්තියාර්, ඩිජිලාස් හමීඩ් ඒ අතර සිටියහ. රත්නා නිරන්තරයෙන්ම හැරිසන් සමීපයෙහි තැග්ගැසුණාය. ජයසුන්දර බොහෝ විට සිටියේ එක් තැනකය. ඔහු කිසියම් වේදනාවකින් පෙලුනාක් වැනිය. රැවුල කපා දැමීම නිසා සෙනරත්ව හඳුනාගත නොහැකි විය.ලැයියා සිටියේ තෙරේසා හමුවීමේ බලාපොරොත්තුවෙනි.රත්නාත්, හැරිසනුත් යකඩ ගැහැනිය වෙතට නැවත යා යුතුය. ලැයියා මිනිස් වටයට අයිති එකෙකි. හේ මීට ප්‍රථම ලැග වුන්නේ මිනිස් වටයේය. මම ඔහු දෙස බැලුවෙමි.”කරුණාකරලා හිටි තැන්වලට ආපසු යන්න බැරිද?””මොකටද අපි යන්නෙ?”ලැයියා මගේ නෙත්වලින් මිදුණේය. හේ ඈත ආකාසය දෙස බලාගෙන මගෙන් ප්‍රශ්නයක් විචාලේය. මම පුදුමයට පත් වුණෙමි. ඒ කතා නොකළ පිරිස අතරත් එකෙකු හෝ කතා කිරීම පිළිබඳවය. මගේ දෙතොල් අතර සිනාවක් ඇඳී ගියේය.”මට අවශ්‍යයි ඔහේලා හැම එකෙක්වම කියවන්න.කිව්වම අහලා යනවලා. දැන් මගේ අතේ තියෙන්නේ හිස් පොතක් විතරයි.”ලැයිසා මේ ගෙදර තරුණියකට දිවි හිමියෙන් ආදරය කළේ අහසේ රැඳුණු තරුවකට ගල් ගසන මෝඩයකු ලෙසිනි. කවදාවත් සඵල නොවන ආදරයක් වූ එය ලැයියාගේ හදවත හා පෙණහලු පසාරු කළ අවියක් හා සමාන විය. වාසනාවකට මෙන් ඔහු සෑම ඉරිදාවකම තෙරේසාගේ රුව දැක ගත්තේය.පෙර දවසක මා ලැයියා කියවූ හැටි අදද මතකයට පැමිණේ. ඒ මිනිස් වටය තුළිනි. ඔහු ගැන පමණක් නොවේ රත්නා ගැනත්, හැරිසන් ගැනත් සුරාජි ගැනත් වාත්තියාර් ගැනත්, සෙනරත් ගැනත්, ඇල්බට් මාමා ගැනත් කියවා බැලීමි. ඒ නොයෙක් නොයෙක් පරිච්ඡේද තුළිනි. රත්නාත් හැරිසනුත් සිටියේ යකඩ ගැහැනිය තුළය. ජයසුන්දර හෘද සාක්‍ෂියේ සිටියේය.සුරාජි නම් ගැබිනි කාන්තාව සිටියේ අනාථ දරු උපත නම් පරිච්ඡේදයේය. ඇල්බට් මාමා සිටියේ උළු කැට යේය. ඩිජිලාස් හමීඩ් මොරොක්කෝ දින පොතෙහි සැඟව සිටියේය.පරිච්ඡේදයෙන් පරිච්ඡේදයට තිබුණේ කෙටි කතාය. ඔවුහු ඒ කෙටිකතා තුළ සිරව සිටියහ. එම කෙටිකතා සියල්ල මිනිස් වටය නම් කෘතියේ අඩංගුව තිබුණේය. කෙටිකතා ගණන පහළොවකි. එහි කර්තෘවරයා වූයේ එරික් ඉලයප්ආරච්චිය.කෙටි කතාව යන්නට ඉතා හොඳම හා සුදුසුම පිළිතුර සැපවූයේ ඇන්ටන් චෙකෝෆ් නම් ශ්‍රේෂ්ඨ සාහිත්‍යධරයා විසිනි. කෙටි කතාව යනු ජීවිතයෙන් පෙත්තක් බවත්, එය පාන් රාත්තලකින් පෙති ගණනාවක් කැපූ විට එක් පෙත්තක් බවත් නිදර්ශනයක් මගින් පෙන්වා දිය හැකි බව හේ පෙන්වා දී ඇත.”කෙටි කතාව පිළිබඳ ඔබගේ අර්ථය” මම මිනිස් වටය නම් කෙටි කතා කෘතියේ කර්තෘ දෙසට හැරුණෙමි.”නවකතාවට වඩා කුඩා පරිමාවක් තුළ ජීවිතය සාහිත්‍යමය සහ ප්‍රබන්ධමය කටයුත්තක් ලෙස නිරූපණය කිරීම” ඒ ඔහුගේ අදහසයි.එරික් ඉලයප්ආරච්චි කවියෙකි. නවකතා රචකයෙකි. ඔහු අතින් කෙටිකතා, ශාස්ත්‍රීය කෘති, තිරකතා, නාට්‍ය හා චරිත කතා රැසක් රචනා වී ඇත. එරික් ගේ කෙටිකතා පහක් පළවී අවසන්ය. වඩදිය, ලංකා ගමන, කෛලාස කූටය, මල් නැති උයන, අවනඩුවක සටහන් එම කෙටිකතා වේ. “මිනිස් වටය” හයවැන්නයි.මිනිස් වටය කියැවීමේ දැඩි ආශාවක් නැවතත් හටගත්තේය. මම පොත පෙරළීමි. එහි චරිත කිසිවෙක් සිටියේ නැත. පෙර දවසේ මොරොක්කෝ දිනපොතේ සිටි ඩිජිලාස් හමීඩ් එළියට පැන ගත් අනෙක් චරිත අතර සැඟව සිටියි. මේ පිරිස ඊළඟට කරන්නේ කුමක්දැයි යන්න පිළිබඳ මට අවබෝධයක් තිබුණේ නැත.එහෙත් සාහිත්‍යමය ප්‍රබන්ධ චරිත නගරයේ ගැවසෙන මිනිසුන් අතරට වැද කුමක් හෝ මහත් කලබගෑනියක් කරන්නට ඉඩ තිබෙනා බවට බියක් මගේ සර්වාංගය පුරා පැතිර ගත්තේය. අසම්පූර්ණ බිත්ති නම් කෙටිකතාවේ සිටින ටීසිරි පිරිස අතර සිට හිස ඔසවා බැලුවේ මේ අතරය.”මිනිස් වටය කෙටි කතා කෘතියේ සිටින චරිත හරහා ඔබ කියන්නට උත්සාහ කළේ කුමක්ද?” මම නැවතත් කර්තෘවරයාගෙන් ඇසුවෙමි.”මා මෙයින් කියන්නට උත්සාහ කළේ මේ සමකාලීන නූතන මනුෂ්‍යත්වයේ විවිධ පැතිකඩක්. ශ්‍රී ලාංකේය සමාජයේ නව මුහුණුවර” එරික් ඉලයප්ආරච්චි එලෙස ප්‍රකාශ කළේය.මිනිස් වටයෙන් පැන ගත් චරිත ඊළඟට කුමක් කරන්නේදැයි යනුවෙන් මා තුළ පැවැති හුඹස් බිය පහව ගියේය. ඔවුන් ද මා ඔබ මෙන් මේ සමාජයෙහි ජීවත්වන්නේය. රත්නා වැනි කාන්තා චරිත කන්තෝරුවල යහමින් සිටියි. උළු කැටය හි ඇල්බට් මාමා වැනි ලොරි රියැදුරන් මට හමුවී තිබේ. අනාථ දරු උපත කෙටිකතාවේ සිටින සුරාජි ඔබ වැනිය. මිනිස් වටය නැවතත් කියවීමේ දැඩි ආශාවකින් යළිත් මා පෙළීය.”ලංකාවේ කෙටි කතා තිබෙනවාද?” මම පිරිස වෙතින් දෙනෙත් මුදා නොගෙනම කර්තෘවරයා ඇමතීමි.”තියෙනව... තියෙනව... කලාත්මක වලංගුතාවක් තියෙනවා. කෙටි කතාව කලාත්මක වශයෙන් වලංගුයි. අවලංගු නෑ” හේ ඉතා සංක්‍ෂිප්ත ලෙස පිළිතුරු දෙයි.”මේ දූපත තුළ කෙටිකතාවට තිබෙන්නා වූ පිළිගැනීම ගැන ඔබගේ අදහස” මම චරිත අතුරුදන් වූ මිනිස් වටය කෘතිය පෙරළීමි.”නවකතාව වගේම කෙටිකතාවත් ලංකාව තුළ ප්‍රබල විදිහට පරිහරණය වෙන සාහිත්‍ය මාධ්‍යයක්. ඔබ වුවත් මා සමඟ කෙටි කතාව ගැන කතා කරන්නේ මේ සඳහා වලංගු භාවයක් තිබෙන නිසානේ.” එරික් ඉලයප්ආරච්චි ඉතා සුහදශීලී ලෙස කතාබහ කරයි.මිනිස් වටය කෙටි කතාවේ ලැයියා මා වෙතට එමින් සිටියි. ඒ පසුපසින් රත්නා ද පැමිණෙන්නීය. හැරිසන් සීනි කැටවලට ඇදී එන ඇඹලයෙකු සේ රත්නා පස්සෙන් එමින් සිටියි.”මට අවශ්‍යයි මා සිටි ස්ථානයට යන්න” රත්නා පැමිණ මා ඉදිරිපස සිටගනියි. ලැයියා පසුපසත් තව තවත් චරිත පෙළගැසෙමින් සිටිති.සියල්ලටම අවශ්‍යව ඇත්තේ එක් දෙයක් පමණි. ඒ නැවතත් “මිනිස් වටය” වෙතට ගෙඩවී එහි සිරවන්නටය. සෑම මුහුණකම පාහේ ඇත්තේ තෙහෙට්ටුවකි. ප්‍රබෝධමත් බවක් නැත. පිටත ජීවිතය වෙහෙසකර බව පිරිසට ඒත්තු ගැන්වී තිබෙන්නාක් මෙනි. මම එරික් ඉලයප්ආරච්චි දෙසට හැරෙමි. ඔහු අමතමි.”ජාත්‍යන්තරය හා තරග කළ හැකි කෙටිකතා ලංකාවේ රචනා වෙනවාද?””ජාත්‍යන්තර තත්ත්වයක තියන්න පුළුවන් කෙටිකතා ලියැවෙනවා. ගුණදාස අමරසේන, අජිත් තිලකසේන දෙන්නා විශේෂයෙන් අගය කරන්න පුළුවන්...”චරිත සියල්ල, “මිනිස් වටයට” ගොඩ වී අවසන්ය. යකඩ ගැහැනිය කෙටිකතාව තුළ රත්නා ලිපිකාරිනියක වී සිටින්නීය. “කෆ්කා සහ තාත්තා” හි කරුණාසේකර එල්ෆින්ස්ටන් රඟහල පසුකරමින් ටෙක්නිකල් කොලිජිය දෙසට ඇදෙන බසයක වාඩි වී සිටියි. මොරොක්කෝ පුරවැසි ඩිජිලාස් හමීඩ් තමාගේ වාරය එනතුරු මොරොක්කෝ දිනපෙතෙහි සැඟවී සිටින්නේය.මම දැන් මිනිස් වටය කියවන්නට ලකලැහැස්ති වන්නෙමි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>21</day>
    </date>
    <link>http://www.dinamina.lk/2011/12/21/_art.asp?fn=f1112215</link>
    <topic/>
    <author>රන්ජන් අමරරත්න</author>
    <content>පාඨකයා පොතක් කියැවීම සඳහා බරපතළ ශ්‍රමයක් වැය කරයි. මේ ශ්‍රමය සඳහා ලැබෙන වැටුප නම්; ඥානය යි.. කියවන්නා පොතකින් ලබන දැනුම, අවබෝධය හා පරිකල්පනය යන සියල්ලෙහි ප්‍රතිඵලය ඥානය යි. ඥානයෙහි ප්‍රතිලාභයක් ලෙස පාඨකයා හෙවත් සහෘද ජනයාගේ ජීවන ධාරිතාව පුළුල් වේ. එය ම පෙරළා මානව වර්ගයාගේ ප්‍රගමනයට හේතුවක් වේ. පොත හා මිනිසා අතර පවත්නා එක් සම්බන්ධතාවක් එබඳු ය. පොත, කියැවීම හා පාඨකයා අතර ඇති සරල සූත්‍රය ලෙස ද එය දැක්විය හැකි ය.“මුහුදේ රළ ගැසීම නතර වන්නේ නැත. එසේම සාහිත්‍යයේ අලුත් – අලුත් වාද ඇතිවීම ද නතර වන්නේ නැත.” - කේ.ජයතිලක.ශ්‍රී ලංකාවේ නූතන නවකතාකරුවාට ඉහත දැක් වූ සූත්‍රවලින් පලක් නැත. වාදවිවාදවලින් වැඩක් නැත. කතා කළාව හැදෑරීම, අපේ සම්ප්‍රදාය ඉගෙනීම, භාෂාව ප්‍රගුණකිරීම, ගවේෂණය ඔවුනට කල්කදුරු තිත්ත ය. ඒවා බහුබූත ලෙස බැහැර කරනු ලැබේ. කොටින් ම පාඨකයාට හෙණ ගැහුවත් ඔවුනට කාරි නැත!අපි ලියන්නෙමු! පිස්සුවෙන් මෙන් ලියන්නෙමු! නුඹලා ඒවා කියැවීමට ද නැවත - නැවත කියවා අගය කිරීමට ද බැඳී සිටිති. න්‍යාය මගේ ය. ශෛලිය මගේ ය. කතාව හා දෙබස් ද මගේ ය. ඒවායෙහි යටි අරුත් තේරුම් ගැනීම සඳහා වාර්තාකරුවන් පැමිණ සම්බුඛ සාකච්ඡා ලබා ගත යුතුය. නැතහොත් පඬියන් ඒවා නිශ්චිත අරුත් සහිතව අග - මුල ගළපා විචාර මගින් ඉදිරිපත් කළ යුතුය.“මිනිසා මිහිතලය මත වූ මරණය නම් කොටස මත වාඩි වී යමපල්ලාසමඟ චෙස් ක්‍රීඩාවේ නිරත වෙති.” - ෆැනී ඇන්ඩ් ඇලෙක්සැන්ඩර්මෙරට නූතන සාහිත්‍ය - කලා සන්දර්භය විමසන කල්හි ප්‍රධාන ක්ෂේත්‍ර තුනක් කැපී පෙනෙන බව අපගේ වැටහීමය. එක ; ටෙලිනාට්‍ය කලාව ය. ටෙලිනාට්‍ය කාරයෝ කුණු රසය විකුණා ජරාව උපයති. දෙක වේදිකා නාට්‍ය කලාව ය. නාට්‍ය කරුවෝ බුද්ධිමය සංවාදයක නිරත වීමට වෑයම් කරති. තුන; නවකතාකලාව ය. නවකතා කාරයෝ පාඨකයාට ඔච්චම් කරති.ෆැනී :- “කෙහෙම්මල් තොටිල්ල! ඔයාට පුළුවන් පැද්දෙන්ඩ විතරයි; දැන් ශීත කාලෙ ඇවිත්! අපි ශීතලට විරුද්ධව සටන් කරන්ඩ ඕනෑ! ඇනී ලෑස්තිද මාත්’තෙක්ක දුවන්ඩ ? දුවල ගිහින් හිම වැස්සෙ නටන්ඩ! ?” -ෆැනී ඈන්ඩ් ඇලෙක්සැන්ඩර්ෆැනී හිම වැස්සට එරෙහිව ජීවිතය රත් කරගන්නට වෑයම් කළ ද අපේ කතාකාරයනට එබඳු ධෛර්යයක් නැත. දැක්මක් ද නැත. එහෙත් ඔව්හු හොඳහැටි කා - බී වැමෑරීමට දක්ෂ ය. මෙලෙස වමාරන කල්ලියේ තුන්වන පන්තියට අයත් ලේඛිකාවක වන දර්ශනා ශම්මි විජේතිලකගේ පොතක් ගැන කෙටි සටහනක් තබන්නට අද මේ තීරුව වෙන් වේ. පොත “ගිරග සසල විය” නම් වේ. තනි වාක්‍යයකින් පොත ගැන කිවහොත්; ගිරග සසල විය වනා හී හැඟීමක් නැති අදෝනාවකි. තවත් පැහැදිලිව කිවහොත් ස්ත්‍රී වැළපීමෙකි.අතීත ස්ත්‍රිය සොම්නසින් කල් යැවූ සේවිකාවක බවත්; වර්තමාන ස්ත්‍රිය දොම්නසින් විලාප නඟන ස්වාමිදුවක බවත් ඛලීල් ජිබ්රාන් කියයි. ඔහු මේ අදහස පළ කර ඇත්තේ 1920 ගණන්වල ය. අතිශය පැරණි මේ ස්ත්‍රීවාදී කියමන කෙනකුගේ ආදර්ශ පාඨය වන්නට පුළුවන. ගැහැනිය නඟන දිගුකාලීන අදෝනාවට ඇහුම්කන් දිය යුත්තේ එයින් ඇයට හෝ සමාජයට හෝ සාධනීය තත්ත්වයක් උදා කළ හැකි නම් පමණ යැයි දාර්ශනික චින්තාවක් මැවීමට අපට සිතේ.එම සිතිවිල්ල පහළ වූයේ ශම්මි විජේතිලකගේ ළතෝනිය කියැවීමෙන් පසුව ය.එය නවකතාවක් ලු! එම කතාව රචනා කිරීම සඳහා මහාචාර්යතුමකුගෙන් උපදේශන ලබාගෙන ඇති බව ද කියැ වේ.එය නවකතාවක් ලෙස ලිවිය යුතු යැයි මට සිතුණේ 2008 වසරේදීය. ඒ අනුව එම සත්‍ය කතාව ගැන වැඩි විස්තර දැන ගැනීම සඳහා ගංගානාථ සර් හමුවීමට විශ්වවිද්‍යාලයට ගියෙමි. ඔහුගේ වටිනා කාලය මිඩංගුකොට විස්තර සැප යූ අතර වැඩි විස්තර දැන ගැනීම සඳහා ඔහුගේ සොහොයුරා හමුවන ලෙස ද දැන්වීය. ඒ සමඟ ම ගංගානාථ සර් කියුවක් මගේ සිතට තදින් දැනිණි.”“ඇත්ත කතාව ලියන්නේ නැතිව මූලාශ්‍රය අරගෙන නිර්මාණාත්මක විදියට කතාවක් ගොඩනඟන්න. දර්ශනාට ඒක කරන්න පුළුවන්...”ගිරග සසල විය පෙරවදනමහාචාර්යවරයාට ද ඔහුගේ ගෝලයාට ද ගෝලයාට උදව් කළ අනෙක් තැනැත්තාට ද පොට වැරදී ඇත. සත්‍ය සිදුවීම් පෙළක් විශ්වාසනීය ලෙස ප්‍රබන්ධයකට නඟන නිර්මාණාත්මක ආවේශය, ශික්ෂණය, ක්‍රමෝපාය යන කිසිවක් නොදැන නවකතාවක් යැයි කියන බහුභූතයක් අප ඉදිරියෙහි තිබේ.දර්ශනා ශම්මි සිය කතාවෙන් මතු කිරීමට උත්සාහ කරනුයේ පුරුෂාධිපත්‍ය සහිත ශ්‍රී ලාංකේය සමාජයෙහි ස්ත්‍රී ලිංගිකයා කෙරෙහි බලපවත්වන හිංසනය හා පීඩනය යි. ඒ සඳහා තෝරා ගත් ප්‍රධාන චරිත දෙක ෆ්ලෝරන්ස් හා ෆිලෝමිනා ය. එම ප්‍රධාන චරිත දෙක සිය අරමුණ කරා මෙහෙයවනු සඳහා දොස්තර ජෙරාඩ් ඇතුළු චරිත රැසක් යොදා ගනු දක්නට ලැබේ. මේ සෑම චරිතයක් ම ගොඩ නඟා ඇත්තේ ද නිරූපණය කර ඇත්තේ ද අතිශය කෘත්‍රීම ලෙස ය.හිටිහැටියේ දුප්පත් අය පොහොසත් වෙති. කුලවන්ත බලවන්ත පවුල්වල සමහරු දරුවෝ අපේක්‍ෂාවෙන් සිට දුප්පත් දරුවන් තෝරා ගනිති. ඔවුනට පල්ලිය ද, පන්සල ද, ප්‍රභූන් ද උදවු කරනුයේ කිසිදු අරෝවකින් තොරව ය.පුදුම ය; එහෙත් සත්‍යය නො වේ. බොරු ය. ඊළඟට ඉගෙනීමෙහි අති දක්ෂ පුත්‍රයකු පාලි - සංස්කෘත - ඉංග්‍රීසි උගෙන ලොකු තනතුරකට පත් වේ. එහෙත් ඔහු සිටිනුයේ පළිගන්නා තැනක ය. මේ සියල්ල ම අතිශය විකාර ය.කතුවරිය ගොඩනඟන කිසිදු චරිතයක් ජීවමාන නැත. එම චරිත ආකස්මික ලෙස හසුරුවමින් ෆ්ලෝරන්ස් ගේ හා ෆිලෝමිනා ගේ ඛේදාන්තය දක්වන්නට ශම්මි උත්සාහ කරයි. සිදුවීම් එකිනෙකට ගැළපෙන්නේ නැත. චරිත විශ්වසනීය හා තාර්කික ලෙස හැසිරෙන්නේ නැත. මේ සියල්ලෙහි ප්‍රතිඵලය වන්නේ හැඟීමක් නැති මහා අදෝනාවක් පොත් ගෙඩියක් දිගේ ගලා යෑම ය.නූතන නවකතාවෙන් අපේ සමාජය නිරූපණය වන්නේ නැත. අපේ මානව සම්බන්ධතා විග්‍රහ වන්නේ නැත. අපේ ගැටලු විග්‍රහ වන්නේ ද නැත. එම කතා වනාහී ඉතා මහන්සියෙන් නො ගැළපෙන ලෙස පූට්ටු කර ඇති කථා වින්‍යාසයන්ගෙන් යුතු වැල්වටාරම් ය. මේවා කියැවීමෙන් අපේ ඥාන මණ්ඩලය ප්‍රමුදිත වන්නේ නැත.ජීවන ධාරිතාවට තව අංශුවක් හෝ එකතු වන්නේ ද නැත. අඩු ම ගණනේ ආස්වාදයක් ලැබෙන්නේ ද නැත. ශම්මිලාගේ කතා කියැවීමට යොදන කාලය කජු ඇහිලීමට යොදා ගන්නේනම් ඊට වඩා අගනේ ය.මේ නවකතාකාරිය ප්‍රබන්ධ කථාව යනු කුමක්දැ’යි හඳුනාගෙන නැත. ඇයට උපදේශන සැපයූ අය ද නූතන ප්‍රබන්ධ කථාව හඳුනාගෙන නැතැ’යි උපකල්පනය කළ හැකි ය. තමාගේ තේමාවන් හා ඉලක්ක ජය ගැනීමට අවශ්‍ය ආකෘතියත්, ශෛලියත් ගොඩනඟා ගැනීමට කතුවරිය අසමත් වේ. ඇගේ නවකතාව මුළුමනින් ම විකාරයෙකි. ඒ කතාව කියවන විට සිංහල නවකතාව පිළිබඳ විශාල කෝපයක් ජනිත වේ. මේ රටේ සියලු නවකතාකාරයන් නන්නත්තාර වී ඇත. මේ පල් හෑලි කියැවීම තවදුරටත් කළ යුතුදැ’යි පාඨකයා තීන්දු කළ යුතුªය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=n1112221</link>
    <topic>වැඩි ඡන්ද 98කින් අය-වැය සම්මතයි</topic>
    <author>දුමින්ද ගුරුගේ, ස්වර්ණා විජේකෝන් සහ සුභාෂිණි සේනානායක</author>
    <content>විපක්‍ෂව 60යිමහින්ද රාජපක්‍ෂ රජයේ හත්වැනි අයවැය ලේඛනය වැඩි ඡන්ද 98කින් පාර්ලිමේන්තුවේදී ඊයේ (21) සම්මත විය. අයවැය තුන්වැනි වර කියවීමේ ඡන්ද විමසීමේදී අයවැය යෝජනාවලියට පක්‍ෂව ඡන්ද 158ක්ද විපක්‍ෂව ඡන්ද 60ක්ද ලැබිණි.වැඩි ඡන්ද මෙතරම් ප්‍රමාණයකින් අයවැය ලේඛනයක් සම්මත වූ ඉතිහාසයේ ප්‍රථම අවස්ථාව මෙයයි.අයවැය දෙවැනිවර කියවීමේ ඡන්ද විමසීමේදී ආණ්ඩුව සමඟ එක්ව අයවැයට පක්‍ෂව ඡන්දය දුන් එ.ජා.ප මන්ත්‍රී මොහාන් ලාල් ග්‍රේරෝ මහතා අයවැය තෙවැනි වර කියවීමේ ඡන්ද විමසීමේදීද අයවැයට පක්‍ෂව ඡන්දය දුන්නේය. ආණ්ඩුව සමඟ ජාතික නිදහස් පෙරමුණ, ජාතික හෙළඋරුමය සහ ශ්‍රී ලංකා මුස්ලිම් කොන්ග්‍රසය පක්ෂවල මන්ත්‍රීවරුන් පක්ෂව ඡන්දය දුන් අතර එක්සත් ජාතික පක්ෂය, දෙමළ ජාතික සන්ධානය සහ ප්‍රජාතන්ත්‍රවාදී ජාතික සන්ධානය විරුද්ධව ඡන්දය දුන්හ.නොවැම්බර් 18 වැනි දින සභානායක නිමල් සිරිපාල ද සිල්වා මහතා විසින් විසර්ජන පනත් කෙටුම්පත පාර්ලිමේන්තුවට ඉදිරිපත් කළ අතර නොවැම්බර් 21 වැනි දින ජනාධිපති මහින්ද රාජපක්‍ෂ මහතා මුදල් ඇමැතිවරයා ලෙස අයවැය යෝජනාවලිය පාර්ලිමේන්තුවට ඉදිරිපත් කරමින් අයවැය කතාව කළේය.අය-වැය දෙවැනිවර ඡන්ද විමසීම නොවැම්බර් 30 වැනි දින සිදු වූ අතර එම ඡන්ද විමසීමේදී පක්‍ෂව ඡන්ද 151ක් ද විපක්‍ක්‍ෂව ඡන්ද 60ක්ද ලැබිණි. මන්ත්‍රීවරු 13ක් එදින ඡන්ද විමසන අවස්ථාවේදී සභාවේ නොසිටියහ. එ.ජා.ප මන්ත්‍රී මොහාහාන් ලාල් ග්‍රේරෝ මන්ත්‍රීවරයා මෙහිදී ආණ්ඩුව සමඟ එක්ව අයවැයට පක්‍ෂව ඡන්දය ලබා දුන්නේය.අය වැය තෙවැනි වර ඡන්ද විමසීමේදී අය වැයට පක්‍ෂව ඡන්ද 158ක් ලැබූ අතර විපක්‍ෂව ඡන්ද 8ක් ලැබිණි. ඡන්දය දෙන අවස්ථාවේ මන්ත්‍රීවරුන් හත්දෙනෙක් සභා ගැබේ නොසිටියහ.මේ අතර අය වැය තෙවැනිවර කියවීමේ ඡන්ද විමසීම පැවැත්වූ ඊයේ (21) දිනයේදී මුදල් ඇමැතිවරයා වශයෙන් ජනාධිපති මහින්ද රාජපක්‍ෂ මහතා පාර්ලිමේන්තුවට පැමිණියේය.ජනාධිපති මහින්ද රාජපක්‍ෂ මහතා ඊයේ පස්වරු 4.20ට පමණ සභා ගැබ වෙත පිවිසි අතර ආණ්ඩු පක්‍ෂයේ මැති ඇමැතිවරු ඉතා උණුසුම් අයුරින් ජනාධිපතිවරයා පිළිගත්හ.කථානායක චමල් රාජපක්‍ෂ මහතා එම අවස්ථාවේ මූලාසනයේ සිටී අතර එ.ජා.ප මන්ත්‍රී හර්ෂ ද සිල්වා මහතා මුදල් අමාත්‍යාංශයේ වැය ශිර්ෂය පිළිබඳ කාරක සභා අවස්ථාවේ විවාදයට සහභාගි වෙමින් සිටියේය.පස්වරු 4.25ට ජනාධිපති මහින්ද රාජපක්‍ෂ මහතා අය වැය විවාදයට එක්වූ අතර ප.ව. 5.25 දක්වා පුරා පැයක කාලයක් කතා කළේය.අය වැය විවාදය අවසන් දින ඊට සහභාගි වීමට ලැබීම ඉමහත් සතුටක් බව ප්‍රකාශ කළ ජනාධිපතිතුමන් අයවැය විවාදයට සහභාගි වූ ආණ්ඩු පක්‍ෂයේ මෙන්ම විපක්‍ෂයේ මන්ත්‍රීවරුන්ට ස්තුති කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=n1112222</link>
    <topic>පේරාදෙණි සරසවියේ සියලුම ශිෂ්‍ය සංගම් තාවකාලිකව තහනම්</topic>
    <author>අසේල කුරුළුවංශ, සමන්ති වීරසේකර හා මහනුවර දකුණ විශේෂ</author>
    <content>පේරාදෙණිය විශ්වවිද්‍යාලයේ මහ ශිෂ්‍ය සංගමය ඇතුළු සියලුම ශිෂ්‍ය සංගම් වහාම ක්‍රියාත්මක වන පරිදි තාවකාලිකව තහනම් කිරීමට පියවර ගත් බව උපකුලපති මහාචාර්ය එස්. බී. එස්. අබයකෝන් මහතා පැවැසීය. නියෝජ්‍ය උපකුලපති, පීඨාධිපතිවරුන්, ලේඛකාධිකාරී හා මූල්‍ය අධිකාරි ගෙන් සමන්විත උපකුලපති උපදේශක කමිටුව ඊයේ (21) රැස්ව සාකච්ඡා කිරීමෙන් පසු ලබාදුන් නිර්දේශ මත උපකුලපතිවරයා මෙම තීරණය ගෙන ඇත.මහා ශිෂ්‍ය සංගමය සහ සියලු පීඨ ශිෂ්‍ය සංගම් පේරාදෙණිය විශ්වවිද්‍යාලයේ කීර්ති නාමයට හානිකර අයුරින් ක්‍රියා කිරීම සහ විශ්වවිද්‍යාල ශිෂ්‍ය ප්‍රජාව අනාරක්ෂිත තත්ත්වයට පත්කිරීමට ක්‍රියාකිරීම හේතුකොට ගෙන මෙම තීරණය ගත් බව උපකුලපතිවරයා පවසයි. විශ්වවිද්‍යාල පනතේ 118.1 වගන්තිය අනුව උපකුලපතිවරයාට පැවරී ඇති බලතල අනුව මෙම ශිෂ්‍ය සංගම් තහනම් කිරීම සිදුකර තිබේ.ශිෂ්‍ය සංගම් සඳහා ලබාදී ඇති භාණ්ඩ හා කාර්යාල යතුරු සහකාර ලේඛකාධිකාරී වෙත වහා බාරදෙන ලෙසද උපකුලපතිවරයා ශිෂ්‍ය සංගම් සභාපතිවරුන්ට ලිඛිතව දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=n1112223</link>
    <topic>විරෝධතා පාගමනඅධිකරණය අත්හිටුවයි</topic>
    <author>අසේල කුරුළුවංශ හා මහනුවර දකුණු විශේෂ</author>
    <content>යෝජිත පෞද්ගලික විශ්වවිද්‍යාල පනත හා ශිෂ්‍ය මර්දනය අත්හිටුවන ලෙස බල කරමින් පේරාදෙණිය විශ්වවිද්‍යාලයේ මහා ශිෂ්‍ය සංගමය සංවිධාන කළ විරෝධතා පාගමන අත්හිටුවන ලෙස මහනුවර මහේස්ත්‍රාත් අධිකරණය මගින් නියෝගයක් නිකුත් කිරීම නිසා එම පා ගමන අත්හැර දැමීමට සිසුන්ට සිදුවිය.මහනුවර කොළඹ මාර්ගයේ රථවාහන ගමනා ගමනයට බාධා ඇතිවීමෙන් මහජනතාවගේ දෛනික කටයුතුවලට බාධාවීමෙන් විරෝධතාකරුවන් හා මහජනයා අතර ගැටුමක් ඇතිවුවහොත් බරපතළ සාමය කඩවීමක් සිදුවිය හැකි බව පේරාදෙණිය පොලීසියේ ස්ථානාධිපතිවරයා අධිකරණයට දැනුම් දී තිබිණි.එම හේතූන් සැලකිල්ලට ගෙන මහනුවර අතිරේක මහේස්ත්‍රාත් හා රවින්ද්‍ර පේ‍්‍රමරත්න මහතා මෙම පාගමන අත්හිටුවීමේ නියෝගයක් නිකුත් කරනු ලැබීය. පේරාදෙණිය විශ්වවිද්‍යාලයේ මහ ශිෂ්‍ය සංගමය සංවිධාන කර තිබූ විරෝධතා පාගමන අත්හිටුවීමෙන් පසු විශ්වවිද්‍යාල සිසු සිසූහු ගලහ මංසන්ධියට පැමිණ පැයක පමණ කාලයක් විරෝධතා ව්‍යාපාරයක නිරත වූහ.ජනතා විමුක්ති පෙරමුණ විශ්වවිද්‍යාල සිසු සිසුවියන් ඔවුන්ගේ දේශපාලන වුවමනා වෙනුවෙන් පාවිච්චි කරන බව පවසමින් එයට විරෝධය දක්වා විශ්වවිද්‍යාල සිසු සිසුවියන්ගේ මව්පියෝ පිරිසක්ද එම ස්ථානයට පැමිණ උද්ඝෝෂණයක නිරත වූහ.පොලිසිය ඊයේ (21) පෙරවරුවේ සිට විශ්වවිද්‍යාලයට ප්‍රවිශ්ට වන සියලු මාර්ගවලට දැඩි ආරක්ෂක රැකවල් යොදා තිබිණි. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ විශේෂ අධීක්ෂණය යටතේ ආරක්ෂක වැඩපිළිවෙළ දියත් වූ අතර පොලිසිය, යුද හමුදාව. කැරලි මර්දන අංශය හා පොලිස් විශේෂ බලකාය නියෝජනය කරමින් නිලධාරින් දෙසීක් පමණ මෙම අවස්ථාවට කැඳවා තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=n1112224</link>
    <topic>නවක වදය වැළැක්වීමටපාලනාධිකාරය පියවර ගෙන නෑ</topic>
    <author>සමන්මලී ප්‍රියශාන්ති</author>
    <content>පේරාදෙණිය විශ්වවිද්‍යාලයේ දරුණු ලෙස ක්‍රියාත්මක වන නවකවදය වැළැක්වීම සඳහා පාලනාධිකාරිය මෙතෙක් නිසි ක්‍රියාමාර්ගයක් ගෙන නැති බවට සිසුහු චෝදනා කරති.නවකවද ත්‍රස්තවාදයෙන් නවක සිසුන් මුදා ගැනීමට ජනාධිපති මහින්ද රාජපක්ෂ මහතාගේ මැදිහත් වීම අවශ්‍යම මොහොත දැන් උදා වී තිබෙන බව ද පේරාදෙණිය විශ්වවිද්‍යාලයේ සිසුහු පවසති. 2008 සිට 2010 දක්වා බඳවා ගත් සිසුන්ගෙන් සිසුන් 150දෙනකු නවකවදය හේතුවෙන් මේ වන විට විශ්වවිද්‍යාල අධ්‍යාපනය අතහැර ගොස් සිටින බව ද සිසුහු පෙන්වා දෙති. මේ වන විටත් විශ්වවිද්‍යාලයෙ සිසුන් දරුණු ලෙස නවකවදයට යොමු කෙරෙන බවත් ජ්‍යෙෂ්ඨ සිසුන්ට ඇති බිය නිසා නවක සිසුන් ඊට එරෙහිව නැඟී නොසිටින බවත් කියති.නවක සිසුන් නේවාසිකාගාරවලදී විවිධ නවකවදයන්ට ලක්වන බවත් මේ පිළිබඳව සොයා බැලීමට පාලනාධිකාරිය පියවර ගෙන නැති බවත් පවසන සිසුහු, නවක සිසුන් නිරුවත් කර විවිධ නවකවදයන්ට ලක් කරන බවත් පෙන්වා දෙති. දැනටමත් විශ්වවිද්‍යාලයේ සිසුවකු ලිංගික අපචාරයකට ලක්ව මානසික අසහනයෙන් පෙළෙන බව පෙන්වා දෙන සිසුහු, පාලනාධිකාරිය මේ සම්බන්ධයෙන් ද පියවරක් ගත්තේ බොහෝ සේ ප්‍රමාද වීමෙන් අනතුරුව බවත් පවසති.පේරාදෙණිය විශ්වවිද්‍යාලයේ කලා පීඨයේ තුන්වැනි වසර යුක්ති සමන් ඒකධීර සිසුවා පදනම් ආයතනයේ ඊයේ (21) පැවැති මාධ්‍ය හමුවක දී ප්‍රකාශ කළේ ඉතා බරපතළ ලෙස ක්‍රියාත්මක වන නවකවදය විශ්වවිද්‍යාලයෙන් තුරන් කර දැමීම සඳහා තමා ඇතුළු සිසුන් පිරිසක් නැඟි සිටීමට තීරණය කළ බවයි.ඉතිහාසයේ සිටි කොන්ද පණ ඇති එක් සිසුවකු හෝ මින් පෙර නවකවදයට විරුද්ධව නැඟි සිටියේ නම් අද මේ සිසුන් කිසිම අයකු නවකවදයට ලක් නොවන බවත් හෙතෙම කීවේය. මින් ඉදිරියට විශ්වවිද්‍යාල වරම් ලබන සිසුන් වෙනුවෙන් ගනු ලැබූ මේ ඝරණයට නවකවදයට එරෙහි සියලු දෙනා එක් වනු ඇති බවත් පවසන ඒ මහතා පාලනාධිකාරිය පාලනය කළ යුත්තේ නවක සිසුන් නොව ජ්‍යෙෂ්ඨ සිසුන්ව බවද කීවේය.නවකවදය හේතුවෙන් තමාට මාස කිහිපයක්ම රෝහල් ගත ව සිටීමට සිදු වී තිබූ බවත් මේ නිසා අධ්‍යාපන කටයුතු ද අඩාල වු බවත් කී හෙතෙම අනෙකුත් සිසුන්ට මේ තත්ත්වය ඇති නොවන පරිදි නවකවදය තුරන් කිරීමට ජනාධිපති මහින්ද රාජපක්ෂ මහතාගේ මැදිහත් වීම අවශ්‍යව තිබෙන බවත් කියා සිටියේය.පේරාදෙණිය විශ්වවිද්‍යාලයේ කලා පීඨයේ දෙවැනි වසරේ සංජීව බණ්ඩාර සිසුවාද මෙහි දී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=n1112225</link>
    <topic>ආර්ථික වර්ධනය8.4% දක්වා ඉහළට</topic>
    <author>මහින්ද අලුත්ගෙදර</author>
    <content>මේ වසරේ තෙවැනි කාර්තුව වන විට ශ්‍රී ලංකාවේ ආර්ථික වර්ධනය සියයට 8.4 ක් බව ශ්‍රී ලංකා මහ බැංකුව පවසයි.රටේ දළ දේශීය නිෂ්පාදිතයට අනුව මෙම වර්ධනය කරා ළඟා වී තිබෙන අතර එම දළ දේශීය නිෂ්පාදිතයේ විශාලම දායකත්වය සේවා අංශයෙන් බව ජන හා සංඛ්‍යා ලේඛණ දෙපාර්තමේන්තුවේ වාර්තා පෙන්වා දෙයි.සේවා අංශයේ දායකත්වය සියයට 59.2 ක් වන අතර කර්මාන්ත අංශයෙන් සියයට 29.1 ක්ද කෘෂිකර්ම අංශයෙන් සියයට 11.7 ක්ද මේ සඳහා දායක වී ඇතැයි මහ බැංකුව පෙන්වා දෙයි.මේ වසරේ තෙවැනි කාර්තුවේ දළ දේශීය නිෂ්පාදිතයේ වටිනාකම අමෙරිකානු ඩොලර් බිලියන 14.47ක් වන බව සඳහන් කරන ශ්‍රී ලංකා මහ බැංකුව ඒ සඳහා සේවා අංශයේ වටිනාකම අමෙරිකානු ඩොලර් බිලියන 8.53ක් බවද කර්මාන්ත අංශයේ වටිනාකම අමෙරිකානු ඩොලර් බිලියන 4.21ක් බවද කියා සිටී. ඊට අමතරව කෘෂිකර්ම අංශයේ වටිනාකම අමෙරිකානු ඩොලර් බිලියන 1.73 කි.තෙවන කාර්තුවේදී ශ්‍රී ලංකාවේ අපනයන වටිනාකම අමෙරිකානු ඩොලර් බිලියන 2.67ක් බව සඳහන් කරන ශ්‍රී ලංකා මහ බැංකුව ආනයනයන්ගේ වටිනාකම අමෙරිකානු ඩොලර් බිලියන 5.18ක් බවද පවසයි.විශේෂයෙන්ම ගොඩනැඟිලි ද්‍රව්‍ය, වාහන, යන්ත්‍රසූත්‍ර හා අනෙකුත් උපකරණ සම්බන්ධයෙන් වන ආනයනයන් වෙනුවෙන් වැයවූ වටිනාකම අමෙරිකානු ඩොලර් බිලියන 1.24 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=n1112226</link>
    <topic>මේ වසරේ සංචාරක ආදායම කෝටි 11000 ඉක්මවයි</topic>
    <author>මහින්ද අලුත්ගෙදර</author>
    <content>මේ වසර අවසන් වනවිට ශ්‍රී ලංකා සංචාරක ක්ෂේත්‍රයේ ආදායම ඇමෙරිකානු ඩොලර් බිලියන (රුපියල් කෝටි 11000) ඉක්මවා යනු ඇතැයි රජය පවසයි.විදේශගත ශ්‍රී ලාංකිකයන්ගෙන් ලැබෙන ආදායම සියයට 30කින් පමණ ඉහළ ගොස් තිබෙන බවද ආර්ථික සංවර්ධන ඇමැති බැසිල් රාජපක්ෂ මහතා සඳහන් කරයි.ඇමැතිවරයා මේ බව අනාවරණය කළේ පාර්ලිමේන්තු පරිශ්‍රයේදී පැවැති දිවි නැඟුම වැඩසටහනේ මෙහෙයුම් කමිටු සාකච්ඡාවට සහභාගි වෙමිනි. ශ්‍රී ලංකා සංචාරක ව්‍යාපාරයේ කැපී පෙනෙන වර්ධනයක් පෙන්නුම් කරමින් මේ වසරේ මේ දක්වා කාලය තුළදී ලක්ෂ 8කට වැඩි සංචාරකයන් පිරිසක් පැමිණ තිබෙන අතර එය වසර අවසන් වන විට 850000ක් වනු ඇතැයි ආර්ථික සංවර්ධන අමාත්‍යාංශය පවසයි.පසුගිය වසරට සාපේක්ෂව මේ වසරේ දී සංචාරක ක්ෂේත්‍රයේ කැපී පෙනෙන වර්ධනයක් පෙන්නුම් කරන අතර එය සියයට 33.1ක වර්ධනයකි. ලබන 2016 වන විට සංචාරකයන් ලක්ෂ 25 ක් ගෙන්වා ගැනීමට රජය සැලසුම් කර තිබෙන බවත් ඒ සඳහා හෝටල් කාමර 40000ක් ඉදි කිරීමට පියවර ගෙන තිබෙන බවත් එම අමාත්‍යාංශය කියයි.ලබන 2016 වන විට ශ්‍රී ලංකාවේ සංචාරක ව්‍යාපාරය හරහා ඍජු හා වක්‍ර රැකියා අවස්ථා ලක්ෂ 5ක් උදාවනු ඇතැයි ගණන් බලා තිබෙන අතර, මේ වර්ෂයේ දී ප්‍රංශය, එංගලන්තය, ජර්මනිය, නෙදර්ලන්තය, හා යුරෝපා රටවලින් සංචාරක පැමිණීමේ කැපී පෙනෙන වර්ධනයක් පෙන්නුම් කරයි.ගෙවතු වගා වැඩසටහන පුළුල් කරමින් රටේ ආර්ථිකය ශක්තිමත් කිරීම සඳහා 2012 නව වසරේදී “දිවි නැඟුම” වැඩසටහන යටතේ පියවර ගන්නා බව සඳහන් කළ ඇමැතිවරයා අක්කර දෙක හමාරක් දක්වාවූ ඉඩම්වල එළවළු, පලතුරු, මල් ඇතුළු වගාවන් ආරම්භ කොට මේ වැඩසටහන ක්‍රියාවට නංවන බවද ප්‍රකාශ කළේය.ජනාධිපති මහින්ද රාජපක්ෂ මහතා පසුගියදා පාර්ලිමේන්තුවට ඉදිරිපත් කළ අයවැය යෝජනාවන්ගෙන් මේ වැඩසටහන සඳහා යෝජනා රැසක් අන්තර්ගත බවද ඇමතිවරයා මෙහිදී සිහිපත් කළේය.2011 වසරේ පවුල් 2103000ක් දිවි නැඟුම වැඩසටහනට සම්බන්ධවූ බවත් එය 2012 වසරේදී ගෘහ ඒකක ලක්ෂ 25 දක්වා ව්‍යාප්ත කිරීමට බලාපොරොත්තු වන බවත් සඳහන් කළ බැසිල් රාජපක්ෂ මහතා එම ඉලක්කය කරා ළඟාවිය හැකි බවද පැවසීය.අපේ රටේ වගා කළහැකි ද්‍රව්‍ය විදේශ රටවලින් ගෙන්වා ගැනීම සඳහා විශාල මුදලක් වැයකර තිබෙන බව පෙන්වා දුන් ආර්ථික සංවර්ධන ඇමැතිවරයා වියලි මිරිස් ආනයනය සඳහා පමණක් අමෙරිකානු ඩොලර් මිලියන 50 ක් වැයකර තිබෙන බව සිහිපත් කළේය. මේ මුදල මෙරට ගොවි ජනතාවට ලබාදීම සඳහා දිවි නැඟුම වැඩසටහන යටතේ කඩිනම් වැඩපිළිවෙළක් අවශ්‍ය බවද ඒ වෙනුවෙන් දිවි නැඟුමට සම්බන්ධ කෘෂි, ගොවිජන සේවා, සුළු අපනයන භෝග වැනි අංශවල යෝජනා අවශ්‍ය බවද බැසිල් රාජපක්ෂ මහතා කීවේය.ජ්‍යෙෂ්ඨ ඇමැති අතාවුද සෙනෙවිරත්න, ගොවිජන සේවා හා වනජීවී ඇමැති එස්.එම් චන්ද්‍රසේන, දේශීය වෛද්‍ය ඇමැති සාලින්ද දිසානායක, කෘෂිකර්ම ඇමැති මහින්ද යාපා අබේවර්ධන, පරිසර ඇමැති අනුර පි‍්‍රයදර්ශන යාපා, සුළු අපනයන භෝග ප්‍රවර්ධන ඇමැති රෙජිනෝල්ඩ් කුරේ මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=n1112227</link>
    <topic>හිස් එළවළු කූඩ ප්‍රවාහනයටපෞද්ගලික බස් කැමැත්තෙන්</topic>
    <author>ශීලා උඩුවර</author>
    <content>එළවුළු අලෙවි කිරීමෙන් පසු හිස්වන ප්ලාස්ටික් කූඩ ලංකාවේ ඕනෑම ප්‍රදේශයකට පෞද්ගලික මගී ප්‍රවාහන බස් රථ මගින් ප්‍රවාහනය කළ හැකි බව සමස්ත ලංකා පෞද්ගලික බස් හිමියන්ගේ සම්මේලනයේ ප්‍රධාන ලේකම් අංජන ප්‍රියන්ජිත් මහතා පැවසීය.එක් බස් රථයකින් කූඩ 100 ක් ගෙන යා හැකි අතර එක් කූඩයක් සඳහා රුපියල් 10 ක් වැනි ඉතා සුළු මුදලක් අය කරන බවද ඔහු සඳහන් කළේය. මේ සම්බන්ධයෙන් පෞද්ගලික ප්‍රවාහන සේවා ඇමැති සී. බී. රත්නායක මහතා සමග අද (22) සාකච්ඡා කරන බවද ප්‍රියන්ජිත් මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=n1112228</link>
    <topic>නවකවදයෙන් රුහුණේසිසුවියක් රෝහලේ</topic>
    <author>උපාලි කරුණාරත්න සහ මහින්ද අලුත්ගෙදර</author>
    <content>රුහුණු විශ්වවිද්‍යාලයේදී නවකවදයට ලක්වී සිහිසුන් වු විසිඑක් හැවිරිදි නවක ශිෂ්‍යාවක් ඊයේ (21) මාතර මහ රෝහලට ඇතුළත් කර ඇත. ඊයේ (21) උදේ 9.30 ට පමණ දෙවැනි අධ්‍යයන වසරේ ඉගෙනුම ලබන සිසුන් පිරිසක් නවක සිසු සිසුවියන් ආපන ශාලාවට රැස්කරවා පෝලීම්කර දෙපසින් තෙරපීමට ලක්කිරීමේදී කලා අංශයේ ඉගෙනුම ලබන මේ ශිෂ්‍යාව සිහිසුන් වී ඇද වැටී ඇති බව පොලිස් මාධ්‍ය අංශය ප්‍රකාශ කරයි.මේ ශිෂ්‍යාව මාතර රෝහලේ ප්‍රතිකාර ලබන අතර ඇයට නවකවදය දුන් පිරිස හඳුනන්නේ නැති බව ඇය ප්‍රකාශ කර ඇත. මේ ශිෂ්‍යාව බලපිටිය ප්‍රදේශයේ පදිංචිකාරියක්..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=n1112229</link>
    <topic>බෝතලේ ඇතා මිය යයි</topic>
    <author>කොටදෙනියාව සමූහ එම්. පී. කුමාර</author>
    <content>සිව් මසක් තිස්සේ අසනීපව එක්තැන්ව සිටි බෝතලේ වලව්වේ ගාමිණී ඇත් රජු ඊයේ (21) පෙරවරුවේ මිය ගියේ ය.නිදහස් ලංකාවේ ප්‍රථම අගමැති මහාමාන්‍ය ඩී.එස්.සේනානායක මහතාගේ ඇත් රැලේ අවසන් සාමාජිකයා වූ හැත්තෑ හැවිරිදි ගාමිණී ඇතු අලව්ව කහඹිලියාව වත්තේ ගාල්කර සිටියේ ය.ඇත් රජු වයෝවෘද්ධභාවය මත අසනීපව සිටියේ ය. ගාමිණි ඇත් පැටවා ගල්ඔය මිටියාවතේ සිටියදී සේනානායක මහතාට හමුවී තිබිණි. මේ ඇතු පසුගිය අගෝස්තු මස 2 වැනිදා නැගිට ගැනීමේ අපහසුවට ලක්වූයෙන් ඇතුගේ පහසුව සඳහා ආධාරක තනවා ආහාර සැපයීමට ඇත් නිලමේ ඒ.විපුලසේන 75 මහතා පියවර ගෙන තිබිණි.මහනුවර ශ්‍රී දළදා පෙරහරේ පෙරමුණේ හා දෑලේද කටයුතු කර ඇති බෝතලේ ගාමිණී අවස්ථා කිහිපයකදී සිරි දළදා කරඬුව වැඩමවීමේ දුර්ලභ වරමටද හිමිකම් කියූ ඇත් රජෙකි.කෝට්ටේ, බෙල්ලන්විල, පඬුවස්නුවර, දඹදෙණිය, රත්නපුර සමන් දේවාලය, නවගමුව දේවාලය, අලුත්නුවර, මුන්නේශ්වරම් දෙවොල, ගාමිණී ඇතු සහභාගිව සධාතුක කරඬුව වැඩමවූ පෙරහර කිහිපයකි.ඇතුගේ වත්මන් අයිතිය ඩී.ඇස්.මුනුබුරු දේවින්ද සේනානායක මහතාට හිමිව තිබිණි. බෝතලේ සේනානායක පරපුරේ වන්දනාමානයට පාත්‍රවූ සර්වඥ ධාතූන් සහිත කරඬුව පූජා කිරීම නිමිත්තෙන් සිදු කෙරෙන බෝතලේ පෙරහරේ මෙතෙක් පැවති පෙරහැර 26 න් 23 ක දීම එම සධාතුක කරඬුව වැඩමවීම සිදු කෙරුනේද ගාමිණි ඇත් රජු විසිනි. මිල්ලන්ගොඩ රාජාගේ අභාවයෙන් පසුව දිවයිනේ සිටි වයස්ගතම හීලෑ ඇතා ලෙස සලකනු ලැබූයේ බෝතලේ වලව්වේ ගාමිණී ඇත් රජුය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=n11122210</link>
    <topic>රජයේ ගමන් මඟේ සාර්ථකත්වය පැහැදිලි කරන අය-වැයක්</topic>
    <author>දුමින්ද ගුරුගේ, ස්වර්ණා විජේකෝන් සහ සුභාෂිනී සේනානායක</author>
    <content>මෙවර අය-වැය රජයේ සාර්ථක ගමන් මඟ පැහැදිලි කරන අය-වැයක් බව ජනතා ප්‍රතිචාරවලින් පෙනී යන බව ජනාධිපති මහින්ද රාජපක්ෂ මහතා පාර්ලිමේන්තුවේදී ඊයේ (21) ප්‍රකාශ කළේය.අය-වැය හොඳ නැත්නම් විපක්ෂය කළයුතු වන්නේ පාර්ලිමේන්තුවේදී අය-වැය පරාජය කිරීම මිස විවිධ බොරු ප්‍රචාරය කරමින් ජනතාව උසිගැන්වීම නොවන බවද ජනාධිපතිතුමන් කීය.මුදල් අමාත්‍යාංශයේ වැය ශීර්ෂය පිළිබඳ කාරක සභා අවස්ථාවේ විවාදයට මුදල් ඇමැතිවරයා ලෙස සහභාගි වෙමින් ජනාධිපතිතුමන් මේ බව පැවැසීය. එහිදී ජනාධිපතිවරයා තවදුරටත් මෙසේද පැවැසීය.2012 අය-වැය විවාදය අවසන් දිනයට මා සහභාගි වන්නේ මහත් සතුටින්. පසුගිය නොවැම්බර් මස 21 වැනි දින අය-වැය ඉදිරිපත් කිරීම සඳහා මේ ගරු සභාවට මා පැමිණි අවස්ථාවේ අය-වැයේ අන්තර්ගතය වත් නොදැන අය-වැය කතාව කරගෙන යාම වැළැක්වීමට උත්සාහයක් පැවැතියදීත් ද්‍රවිඩ සන්ධානයත්, ජනතා විමුක්ති පෙරමුණත්, නව ප්‍රජාතන්ත්‍රවාදී පෙරමුණත් පාර්ලිමේන්තු සම්ප්‍රදායට ගරු කරමින් එම අවස්ථාවට සහභාගිවීමෙන් දෙනු ලැබූ ආදර්ශය අගය කිරීමට මා කැමතියි. කාලාන්තරයක් තිස්සේ මේ රටේ නොවිසඳුන දේශපාලන ප්‍රශ්නවලට සම්මුතියක් ඇති කර ගැනීමට පවා මෙලෙස කටයුතු කිරීම පිළිබඳ බලාපොරොත්තු ඉන් ඇති වුණා. එම පක්ෂ නම්‍යශීලී හා ධනාත්මක ලෙස ජාතික ප්‍රශ්න පිළිබඳ කටයුතු කළහොත් මේ පාර්ලිමේන්තුව නිදහසින් පසු මේ රටේ නොවිසඳුන ප්‍රශ්න රාශියක් විසඳූ පාර්ලිමේන්තුවක් ලෙස ඓතිහාසික වැදගත්කමක් ගනු ලබනවාට කිසිදු සැකයක් නැහැ. ඒ කාර්යට උරදෙන ලෙස විපක්ෂයේ සියලුම පක්ෂවලට මා ආරාධනය කිරීමට කැමතියි.අද දින මුදල් අමාත්‍යාංශය වෙනුවෙන් පැවැත්වෙන කාරක සභා අවස්ථාවේ එම අමාත්‍යාංශයට අදාළවත්, සමස්ත වශයෙන් මේ අය-වැය පිළිබඳවත් මන්ත්‍රීවරුන් මතු කළ විවිධ අදහස් හා විවේචන මා අගය කරනවා. එමෙන්ම මේ අය-වැය පිළිබඳ පාර්ලිමේන්තුවෙන් පිටතත් විවිධ අදහස් පළ වී තිබෙනවා. එසේ වූවත් පොදුවේ මෙම අය-වැය සමස්ත වශයෙන් ඉතා සාර්ථක මෙන්ම රජය නිවැරැදි මඟක ආර්ථික හා මූල්‍ය කටයුතු මෙහෙයවන බව පිළිගැනුණ අය-වැයක් බව එම අදහස්වලින් පෙනී යනවා. විශේෂයෙන්ම මූල්‍ය හා ආර්ථික ක්ෂේත්‍රයේ පොදු පිළිගැනීමක් ඇති Financial Times පුවත් පත මඟින් අය-වැය ගැන කළ සමීක්ෂණය මඟින් සියයට 64 ක පමණ පිරිසක් මේ අය-වැය රටට හිතකර බව ප්‍රකාශ කර සිටියා. එය අය-වැයට පමණක් නොව රජයට ද ලැබුණු හොඳ ජනමත විචාරණයක් යැයි මා විශ්වාස කරනවා. පාර්ලිමේන්තුව විසින් වැඩි ඡන්ද 91 කින් අය-වැය දෙවැනිවර කියවීම අනුමත කිරීමට සමගාමීව පාර්ලිමේන්තුවට පිටින් ඇති වූ මේ ස්වාධීන ජනමත විචාරණය අපේ රටේ ප්‍රථම වරට මේ කටයුතු පිළිබඳ රජයකට ලැබුණ ජනවරමක් ලෙසයි මා දකින්නේ.අය-වැය සකස්කර ගැනීමට, ජනතා අදහස් ලබා ගැනීම සඳහා 2011 ඔක්තෝබර් මස 2 වැනි දිනට රජය කර ඇති සංවර්ධන කටයුතු පිළිබඳ අප කරනු ලැබූ සමීක්ෂණය අනුව පෙනී ගියේ ජනතාවගෙන් සියයට 68.7 ක් රජයේ සංවර්ධන කටයුතු පිළිබඳ ප්‍රසාදය පළකර ඇති බවයි. මේ අනුව පොදුවේ රටේ ආර්ථික සංවර්ධන කටයුතු ගැන අප රජය වාර්ෂික අය-වැය මඟින් ගෙනයන වැඩපිළිවෙළට ජනතා ප්‍රසාදයක් ඇති බව පෙනී යනවා. විවිධ රජයේ සේවාවන්වල නිරතවන රාජ්‍ය සේවකයන්ගෙන් සියයට 70 ක් පමණ ඉහළ දායකත්වයක් දෙනු ලැබූවත් සියයට 30 ක ගේ පමණ දායකත්වය හා කැපවීම මීට වඩා ඉහළ මට්ටමකට පැමිණිය යුතු බව එම සමීක්ෂණයෙන් පෙන්වා දී තිබෙනවා. මේ සමීක්ෂණවලට අනුව සියයට 35 ක පමණ අසතුටු පිරිසක් ඇත්තේද අප සමඟ වැඩකරන ඇතමුන්ගේ උද්දච්ච කි‍්‍රයා නිසා මිස රජයේ වැඩපිළිවෙළවල්වල අඩුපාඩු නිසා නෙවෙයි. මහජනයා කලකිරවන විවිධ කටයුතු මෙහෙයවමින් ඒවා රාජපක්ෂලාගේ ගිණුමට බැර කිරීමට තරම් වූ ද්වේශ සගත සිදුවීම්ද මේ අතර සිදුවෙනවා. එසේ වුවත් සියයට 35 ක පමණ අප්‍රසාදයක් පළකරන පිරිස් පෙන්වා දෙන කරුණු කෙරෙහිද අපි අවධානය යොමු කර අපේ රටේ සෑම පුරවැසියකුටම උපරිම ලෙස ප්‍රතිලාභ ලබාගත හැකි සංවර්ධනයක් ඇති කිරීම රජයේ දැක්ම බව මා සඳහන් කරන්න කැමැතියි.අපේ රටේ ආණ්ඩුක්‍රම ව්‍යවස්ථාව අනුව රජයේ මුදල් කටයුතු පිළිබඳ පූර්ණ වගකීම හා බලය පාර්ලිමේන්තුව සතු වන අතර රටේ ආරක්ෂාව, පරිපාලනය, සංවර්ධනය හා සුබසාධනය රජයේ වගකීම වෙනවා. අය- වැය මඟින් රජයක් පාර්ලිමේන්තුවට සම්බන්ධ වන්නේ රජය විසින් ඉහත කී කටයුතු සඳහා අපේක්ෂා කරනු ලබන වාර්ෂික මුදල් වෙන්කර ගැනීමටත් ඒ සඳහා විවිධ ආදායම් මාර්ගවලින් හා දේශීය හා විදේශීය ණය ගැනීම් මඟින් මුදල් රැස්කර ගැනීමට අනුමැතිය ලබා ගැනීමටත්ය. අය-වැය සම්මත කරගත හැකි වන පරිදි පාර්ලිමේන්තුවේ බහුතරය පවත්වාගෙන යෑම යන අයුරින් රටේ පාලන කටයුතු කරගෙන යාම රජයේ වගකීමයි. එම කටයුතු විවේචනය කරමින් වැරැදි නිවැරදි කිරීමට දායකවීමත්, නිවැරැදි කටයුතු ශක්තිමත්ව ඉදිරියට ගෙන යාමට දායකවීමත් විපක්ෂයේ කාර්යභාරයයි. අය-වැය අසාර්ථක නම්, ඉන් ජනතාවට සෙතක් නොවන්නේ නම් අය-වැය ඉදිරිපත් කිරීමට බාධා පැමිණීමට වඩා කළ යුත්තේ අය-වැය පාර්ලිමේන්තුව තුළ පරාජය කිරීමට කටයුතු කිරීමයි.අනෙක් පනත් මෙන් නොව අය-වැය පාර්ලිමේන්තුවේ දී පරාජය වුවහොත් විපක්ෂයේ ද සහයෝගය ඇතිව නැවත අය-වැයක් ඉදිරිපත් කර සම්මත කරගත යුතුයි. එයද සම්මත නොවුවහොත් පාර්ලිමේන්තුව විසුරුවා හැර මහ මැතිවරණයකට යාමට අපේ ආණ්ඩුක්‍රම ව්‍යවස්ථාව ප්‍රතිපාදන සලසා තිබීමෙන් රජයක් මොනතරම් මූල්‍ය කළමනාකරණයේ දී පාර්ලිමේන්තුවට වගකිව යුතු ද යන්න පෙන්නුම් කර තිබෙනවා. අය-වැය දෙවැනි වර කියවීමට අදාළ විවාදය, කාරක සභා අවස්ථාව මේ ප්‍රබල ආයුධය පාවිච්චි කරන්න තිබෙන දැඩි වේදිකාව වෙන්නේ ඒ අනුවයි. විවාදයේ දින වකවානු පවා විපක්ෂය තීරණය කරන්නේ මේ ප්‍රබල ජනතා බලය ඔවුන් මඟින් භාවිත විය යුතු නිසයි. මේ අයවැයේදී විපක්ෂයේ ප්‍රධාන පක්ෂය මේ වගකීම පැහැර හැරියා යැයි මට හැඟී යනවා. ඇතැම් කාරක සභා විවාදයන් කරගෙන යාමට ප්‍රමාණවත් ලෙස විපක්ෂය නියෝජනය නොවුණ අවස්ථා ද ඇති වුණා. ඒ නිසා නියමිත වෙලාවට කලින් පාර්ලිමේන්තුව කල් දැමූ අවස්ථා ගණනාවක් ද වාර්තා වුණා. ඇතැම් අමාත්‍යාංශවල වැය ශීර්ෂය විවාද කර ගත හැකි වුණේ ආණ්ඩු පක්ෂයට පමණයි. අඩුපාඩු හා විකල්ප අදහස් හඳුනා ගන්න තිබුණ මහඟු ප්‍රජාතන්ත්‍රවාදී ඉඩප්‍රස්ථා ද එයින් මඟ හැරුණා.විධායක ජනාධිපති ක්‍රමය පාර්ලිමේන්තුවට සම්බන්ධ කර ව්‍යවස්ථාදායකය හා විධායකය අතර ක්‍රියාකාරී සම්බන්ධතාවයක් ගොඩනැඟීමට ජනාධිපතිවරයා අවම වශයෙන් පාර්ලිමේන්තුවට තුන් මසකට වරක් වත් සහභාගීවීමට ව්‍යවස්ථාමය වගකීමක් ඇති කිරීමට අමතරව මා ජනාධිපති වූ තැන් සිට සෑම වර්ෂයකම අය- වැය ඉදිරිපත් කිරීමට පාර්ලිමේන්තුවට පැමිණීම මඟිනුත් පාර්ලිමේන්තුවට වගකියන රජයක් මෙහෙයවීමට විශාල උත්සාහයක් ගෙන තිබෙනවා. එය විපක්ෂයටත්, ආණ්ඩු පක්ෂයටත්, රජයටත්, විධායකයටත් පුළුල් සබඳතාවක් ගොඩනැඟීමට ඇති මහඟු අවස්ථාවක්. එම ගෞරවණීය කාර්යභාරය ඉටුකර ගැනීමට පාර්ලිමේන්තුව අර්ථවත් වේදිකාවක් කර ගැනීමට විපක්ෂයට මෙයට වඩා පුළුල් කාර්යභාරයක් කළ හැකිව තිබූ බව මගේ විශ්වාසයයි. ජනතා පරමාධිපත්‍ය රැකගත යුත්තේ ඔවුන්ගේ නියෝජිතයන් වශයෙන් ජනතාවට බලපාන කරුණු ඉදිරිපත් කිරීමෙන් පාර්ලිමේන්තුව අර්ථවත් විවාද මණ්ඩපයක් කර ගැනීමෙන් මිස පාර්ලිමේන්තු කටයුතු අකර්මන්‍ය කිරීමෙන් නොවන බව අප තේරුම් ගත යුතුª යැයි මා සිතනවා.මේ අය-වැය තුළින් අපේ රටේ විපක්ෂය කිසියම් අසාර්ථක විපක්ෂයක් (Failed Opposition) බව පෙන්නුම් කළ බව මගේ හැඟීමයි. නායකයා වටා තමා දේශපාලන දැක්ම තුළ රජයේ සමස්ත වැඩපිළිවෙළට විකල්ප වැඩපිළිවෙළක් සකස් කර එමඟින් රජයට ප්‍රබල විපක්ෂයක් ඇති කරමින් ඊළඟ මහ මැතිවරණයට මුහුණදීමට සූදානම් වීම වෙනුවට විවිධ න්‍යාය පත්‍රවල ඇති වැඩපිළිවෙළවල් මඟින් පෞද්ගලිකත්වය ගොඩනඟමින් නායකත්වයට අරගල කිරීමට ඇතැම් විපක්ෂ මන්ත්‍රීවරු යොමු වුණා. ඔබලාට ඇත්තේ නායකත්වය පිළිබඳ ප්‍රශ්නයක්ද, එහෙම නැත්නම් මේ රටේ සංවර්ධනයට, සුබසාධනයට හා දේශපාලන ප්‍රශ්නවලට ජනතා කැමැත්ත ලබාගත හැකි වැඩපිළිවෙළක් සකස් කිරීම පිළිබඳ ප්‍රශ්නයක්ද කියා විමසන්න නිහතමානි වෙන්න. එබැවින් දැන් සිට වත් ප්‍රජාතන්ත්‍රවාදීව හා පක්ෂ ව්‍යවස්ථාවට අනුකූලව පත්වුණ නායකත්වය පිළිගෙන රටට ආදරය කරන රටේ උන්නතියට දායක වන කණ්ඩායමක් ලෙස වැඩ කරන මෙන් එක්සත් ජාතික පක්ෂයෙන් ද ඉල්ලීමට මා කැමතියි. 2005 මහින්ද චින්තනය මඟින් අප කළේ පුළුල් සන්ධානයක් විසින් නිවැරැදි යැයි සැලකූ වැඩපිළිවෙළට ප්‍රවේශ වීමයි. එමඟින් අපේ වගේ රටක රජයක් බැලිය යුතු විවිධ පැතිකඩ පිළිබඳ සංවේදීවෙමින් පාලනය කරන්න අපට හැකි වී තිබෙනවා. එය දුෂ්කර ගමනක් වූවත් නිවැරැදි ගමනක් බව මා ප්‍රකාශ කරන්නේ එවැනි භාරදූර කාර්යක් මෙහෙයවමින් විශාල ප්‍රගතියක් අප රජය විසින් මේ රටට ලබා දී තිබෙන නිසයි.2012 අය – වැය සාර්ථක අය – වැයක් ලෙස රට තුළ පොදු පිළිගැනීමක් ඇති වීමට බලපෑ කරුණු රාශියක් තිබෙනවා. 2005 මගේ නායකත්වයෙන් එක්සත් ජනතා නිදහස් සන්ධාන රජය පිහිටුවීමෙන් පසු මේ රටේ ජාතික මට්ටමින් මෙන්ම ගම් මට්ටමෙන් ද දැවැන්ත සංවර්ධනයක් අඛණ්ඩව සිදුවන බවට පොදු පිළිගැනීමක් ඇති වී තිබෙනවා. කවර පක්ෂයක සාමාජිකයකු වූවත්, කවර පළාතක් නියෝජනය කළත්, මොනතරම් වෛරයක් හා ඊර්ෂ්‍යාවක් සිත් තුළ ඇති වී තිබුණත් අප පොදුවේ පිළිගත යුතු දෙයක් වන්නේ රටපුරා දැවැන්ත සංවර්ධන වැඩපිළිවෙළක් ක්‍රියාත්මක වෙන ප්‍රථම හය අවුරුද්ද ගතවුණේ 2005 අපේ රජය පිහිටුවීමෙන් පසුව බවයි. 1994 අප පිහිට වූ පොදු පෙරමුණ රජයට සම්බන්ධ අපේ මැති ඇමැතිවරුන් පමණක් නොව පසුව එක්සත් ජාතික පක්ෂයෙන්, ජනතා විමුක්ති පෙරමුණෙන්, ශ්‍රී ලංකා මුස්ලිම් කොංග්‍රසයෙන්, ද්‍රවිඩ සන්ධානවලින් මෙන්ම කලින් එල්.ටී.ටී.ඊ. සංවිධානයට සම්බන්ධව පසුව එයින් කැඩී ප්‍රජාතන්ත්‍රවාදී දේශපාලන ක්‍රියාවලියට සම්බන්ධ වූ කොටස්වල ද පොදු පිළිගැනීම මේ රජය විශාල වැඩ කොටසක් ඉටු කළ හා ඉටු කරන බවයි.මහාමාර්ග, විදුලි බල, වාරිමාර්ග හා පානීය ජල යෝජනා ක්‍රම සෑම ආසනයක්ම ආවරණය වන පරිදි ක්‍රියාත්මක කර තිබෙනවා. සෑම ගමකම ජනතාව තමන්ගේ පාර, වැව් අමුණු, ඇළවේලි, විදුලිය ලබා ගැනීම ගැන ;නාඉවසිල්ලෙන් බලාසිටින තරමට ඔවුන් තුළ බලාපොරොත්තු ඇති වී තිබෙනවා. එළවුළු ප්‍රවාහනයේ දී මතු වූ ගැටලු සාකච්ඡා කිිරීමට මා හමුවූ ගොවීන්ගේ එකම පොදු ඉල්ලීම වුණේ ඉක්මනින් පාරවල් ටික හදා දෙන්න කියායි. ඒවා එකවර ඉටුකර දීමට රජයට ඇති සීමා ද දැන් ඉක්මවන තරමට ජනතාව මේ පිළිබඳ උනන්දු වී තිබෙනවා. මේ කටයුතු කිරීමට අවශ්‍ය අමුද්‍රව්‍ය, කම්කරුවන්, ඉදිකිරීම්කරුවන්, ඉංජිනේරුවන්, තාක්ෂණ නිලධාරීන් හා අධීක්ෂණ නිලධාරීන් හිඟයක් ඇතිවන තරමට, මේ කටයුතු පුළුල් වී තිබෙනවා. කෘෂිකර්ම, ධීවර, පශු සම්පත් වැනි කටයුතු යළි පණගැන්වීම පිළිබඳ පමණක් නොව එමඟින් අර්ථවත් ලෙස ජන ජීවිතයත්, ජීවන මට්ටමත් වැඩිදියුණු වී ඇති බව එම අංශවල නිරතවන්නන්ගේ උනන්දුව තුළින් පෙනී යනවා. අදෘශ්‍යමාන දේශපාලන හස්තයක් ද ක්‍රියාත්මක වෙමින් දින කිහිපයකට අඩපණ වූ එළවළු ප්‍රවාහනය යථා තත්ත්වයට පත්වීමත් සමඟ වෙළෙඳ පළට ගලා ආ එළවළු හා අනෙකුත් නිෂ්පාදන ප්‍රමාණවලින් කොතරම් නිෂ්පාදනයක් රට තුළ දෛනිකව සිදුවනවාද කියා සිතා බලන්න. දශලක්ෂයක් ඉලක්ක කරගත් දිවිනැගුම වැඩපිළිවෙළ ගෘහ ආර්ථික ලක්ෂ 15ක් දක්වා ව්‍යාප්ත වුණේ ජනතාව කෙතරම් ගෘහ මට්ටමෙන්ම නිෂ්පාදන ක්‍රියාවලියට සම්බන්ධ වීමට දක්වන උනන්දුව නිසාද කියා සිතා බලන්න. ඔවුන්ට අවශ්‍ය පොහොර, බීජ, ප්‍රවාහන පහසුකම්, සාධාරණ නිෂ්පාදන මිල ගණන් හා කාර්යක්ෂම වෙළෙඳ පළකට සම්බන්ධ වන යටිතල පහසුකම් මිස රටේ ගෞරවය කෙලෙසන, ස්වාධීනත්වය පාවා දෙන, ජාත්‍යන්තරය සතුටු කරන න්‍යාය පත්‍රවල එල්ලෙන්න නොවෙයි.අපේ රජයට සම්බන්ධ වී පසුව රජයෙන් ඉවත් වූ හිටපු ඇමැතිවරයෙක් එම ඇමැති ධුරය දරන කාලයේ අප සමඟ පමණක් නොව රජයේ නිලධාරීන් සමඟ ද කියා සිටියේ මෙතරම් සංවර්ධන කටයුතු රාශියක් කරන රජයක් එතුමා දැක නැති බවයි. එතුමා ඒ අදහස් දක්වන ගමන් තවත් වැදගත් අදහසක් ද එළි කළා. එනම් රජය කෙතරම් හොඳ වැඩ කළත් ඒවාට දෙනු ලබන ප්‍රචාරය ප්‍රමාණවත් නොවන බවයි. මේ උපදේශය කලක් ඇමැතිවරයකු වශයෙන් ද කටයුතු කළ ජනතා විමුක්ති පෙරමුණේ හිටපු මන්ත්‍රීවරයකු ද දැරූ අදහසක්. “දහසක් මහා වැව් “Regaining Sri Lanka” වැනි වැඩසටහන්වලින් විශාල වැඩ කොටසක් ඉටු නොකළත් හොඳ ප්‍රචාරණයක් තිබුණ බව මටත් මතකයි. එක පොඩි වැවක් හදලා වැව් දහසකට දුන් ප්‍රචාරය වෙහෙරගල, දැදුරුඔය, ඉරණමඩු, යෝධවැව, වැලිඔය, මොරගහකන්ද වැනි ප්‍රධාන වාරි ජලාශ 32ක් මෙන්ම සෑම දිස්ත්‍රික්කයකම පාහේ සුළු වාරිමාර්ග ද ප්‍රතිසංස්කරණය කරනු ලැබූවත් විශාල ප්‍රචාරණයක් ලබා ගන්න බැරිවෙලා තිබෙන බව ඇත්ත. එසේ වූවත් මා විශ්වාස කරන්නේ රටට වැඩ කළොත් එම වැඩ රජය විසින් ප්‍රචාරය කළත් නොකළත් ජනතාව විසින් සුබවාදීව අගය කරන බවයි.පොහොර සහනාධාරය, බීජ බෙදාහැරීම, වාරිමාර්ග හා මහාමාර්ග ඉදිකිරීම, විදුලි බලය ලබාදීම, පරිගණක අධ්‍යයනය පුළුල් කිරීම, වෙහෙර විහාර දියුණු කිරීම, මාතෘ සායන දියුණු කිරීම, පෙර පාසල් සංවර්ධනය, බිම්බෝම්බ ඉවත් කිරීම, කොටි ත්‍රස්තවාදීන් පුනරුත්ථාපනය කිරීම, අධිවේගී මාර්ග, විදුලි බලාගාර, ප්‍රසංග කලාගාර හා ක්‍රීඩාංගණ වැනි දේ අපි ඉදිකරන්නේ ප්‍රචාරණය සඳහා නොවෙයි. ඒවා ජන ජීවිතය යහපත් කරන්න හා අපට අහිමි වූ එහෙත් මේ රටේ තරුණයන්ට හා දරුවන්ට අහිමි නොකළ යුතු ආර්ථික සංවර්ධනය ඉක්මනින් ඇති කිරීමට හේතු වන බව අප තේරුම් ගෙන තිබීම නිසයි. එය ජනතාව අගය කරනවා.2012 අය – වැය සාර්ථක අය වැයක් වූයේ අහම්බෙන් නොවෙයි. මේ අය – වැය සකස් කිරීම ආරම්භ කළේ ජුනි මාසයේදීයි. ඒ සඳහා විවිධ අදහස් ලබා ගැනීමේ පුළුල් ක්‍රියාවලියකට අප ප්‍රවේශ වුණා. මා පුද්ගලිකව රැස්වීම් 33ක් ද ඒවායේ පසුවිපරම් කටයුතු සඳහා භාණ්ඩාගාර නිලධාරීන් විසින් රැස්වීම් 23ක් ද පවත්වනු ලැබුවා. සියලුම ඇමැතිවරු, නියෝජ්‍ය ඇමැතිවරු, ලේකම්වරු, ජ්‍යෙෂ්ඨ නිලධාරීන් සහ සිවිල් සමාජයේ නියෝජිතයන් මේ රැස්වීම්වලට සහභාගි වුණා. ඈත එපිට ගම් නියම් ගම්වලින් මෙන්ම උතුරේත්, දකුණේත් සාමාන්‍ය ව්‍යාපාරිකයන් හා විවිධ ක්ෂේත්‍ර නියෝජනය කරන පුද්ගලයින් 2,917ක් මේ රැස්වීම්වලට සහභාගිවෙමින් ඔවුන්ගේ අදහස් ප්‍රකාශ කළා.සියලුම රේඛීය අමාත්‍යාංශවල ඇස්තමේන්තු හා සංවර්ධන උපාය මාර්ග සම්බන්ධව සාකච්ඡා කිරීම සඳහා මා භාණ්ඩාගාරයේ නිලධාරීන් මෙහෙයවනු ලැබුවා. එම නිලධාරීන් සම¼ඟ ගරු ඇමැතිවරුන්, නියෝජ්‍ය ඇමැතිවරුන්, ලේකම්වරුන් හා අදාළ නිලධාරීන් ඒ ඒ අමාත්‍යාංශවල අය –වැය ඇස්තමේන්තු සම්පූර්ණ කිරීමේ ක්‍රියාදාමයට දායක වුණා. වාණිජ මණ්ඩල, විවිධ සමාජ සංවිධාන, වෘත්තීය සමිති, පාර්ලිමේන්තු මන්ත්‍රීවරු, විශ්‍රාමලත් රජයේ නිලධාරීන්, පූජ්‍ය පක්ෂය මෙන්ම සාමාන්‍ය ජනතාවගෙන් ද විවිධ යෝජනා මේ අය වැය ලේඛනය සකස් කිරීම සඳහා ලබාගත හැකි වුණා. විවිධ පුවත් පත් මෙන්ම එම පුවත්පත්වලට ලිපි සපයමින් ද රූපවාහිනී සාකච්ඡාවලින් ද මතු කළ විවිධ කරුණු පිළිබඳ අවධානය යොමු කිරීමට අපි නිහතමානී වුණා. ඒ සියලු දෙනාම දැක්වූ උනන්දුව මා මෙහිදී අගය කරනවා.මේ පුළුල් සංවාදය නිසා අය – වැයෙන් ගර්භිණී මවුවරුන්, ළදරුවන්, අඩුආදායම්ලාභීන්, වැඩිහිටියන්, විවිධ ආබාධවලින් පෙළෙන්නන්, අති දුෂ්කර ගම්මානවල ගැටලු, පූජනීය ස්ථාන සංවර්ධනය පිළිබඳ අවධානයක් යොමු කිීරීමට හැකිවුණා. රණවිරුවන්ගේ මවුපියන්ගේ සුබසාධන ගැනද, සමෘද්ධි ප්‍රතිලාභීන් පිළිබඳව ද, සමාජයේ අසරණ පිරිස් පිළිබඳව ද නව යෝජනා ඇතුළත් කරගත හැකි වුණා. එමෙන්ම ආර්ථික දුෂ්කරතාවන්ට මුහුණ දී ඇති කලාකරුවන් පිළිබඳව ද, ජනමාධ්‍යකරුවන් හා කලා ක්ෂේත්‍රවල නියැලෙන්නන් මඟින් දියුණු කළ හැකි ක්ෂේත්‍ර පිළිබඳව ද, පැරැණි ශිල්ප ගම්මාන සංවර්ධනය කිරීම සම්බන්ධව ද අවධානය යොමු කර ගත හැකි වුණා. දිවි නැඟුමෙන් ගොඩනැංවෙන නව ගෘහ ආර්ථික පිළිබඳව ද, එය ආශි‍්‍රතව දිවිනැඟුම ව්‍යවසාය ගම්මාන ගොඩනැඟීමට ද, රණවිරු දිවිනැගුම ණය යෝජනා ක්‍රමය වැනි නව වැඩපිළිවෙළවල් හඳුනාගැනීමට ද අපට පුළුවන් වුණා. එපමණක් නොව වනඅලින්ගෙන් ගොවීන්ට සිදු වන පීඩා අවම කර ගැනීමට විදුලි වැටවල් හා කානු සකස් කිරීම, ජීවිත හා දේපළ හානි සඳහා විශේෂ රක්ෂණ ක්‍රමයක් ක්‍රියාත්මක කිරීමට ප්‍රතිපාදන වෙන් කළා. කුඩා ව්‍යාපාරවලට මෙන්ම අමු තේ දළු, රබර් කිරි වැනි නිෂ්පාදන රැස්කරන්නන්ට බලපාන බදු ඉවත් කළා. වැවිලි ක්ෂේත්‍රයේ අපනයන වගාවන් සඳහා සහනාධාර වැඩි කළා. ආහාර, කිරිපිටි, සීනි වැනි නිෂ්පාදන වැඩිකරමින් ආනයනය අඩු කර ගැනීමට වැඩපිළිවෙළක් සකස් කළා. සුළු හා මධ්‍යම පරිමාණ ව්‍යවසාය දියුණු කිරීමට පවතින බැංකු ක්‍රමය තුළ සංවර්ධන බැංකු ශාඛා ජාලයක් ගොඩනැගීමට ප්‍රවේශ වී තිබෙනවා. විශ්‍රාමලාභීන්ගේ වැටුප් විෂමතාවන්, රජයේ සේවකයන්ගේ වැටුප් වැඩිකිරීම්, ඉංජිනේරුවන්, වෛද්‍යවරුන්, විශ්වවිද්‍යාල අධ්‍යයන හා අනධ්‍යයන කාර්යය මණ්ඩලයක්, ග්‍රාම නිලධාරීන් හා අනෙකුත් ක්ෂේත්‍ර නිලධාරීන්ගේ විවිධ සේවා ගැටලු හා වැටුප් විෂමතා විසඳීමට ද හැකි වුණා.මේ අය -වැයේ ඇතුළත් වූ මෙවැනි යෝජනා ශක්තිමත් කරන්න ඔබට දායකවීමට මේ විවාදය හොඳ අවස්ථාවක් කරගැනීමට ඉඩ තිබුණත් මේ යෝජනා හොඳයි කීමෙන් දේශපාලන අවාසියක් වේ යැයි සිතා එය නොකළ බව හොඳීන්ම පැහැදිලි වෙනවා. එසේ වුවත් ජනමාධ්‍යවේදීන් හා පාර්ලිමේන්තු මන්ත්‍රීවරුන් කීපදෙනකු කළ ඉල්ලීම් අනුව ජනමාධ්‍යවේදීන්, කලාකරුවන් හා ලේඛකයන් සඳහා මෝටර් රථ මිලදී ගැනීමේ ණය යෝජනා ක්‍රම සඳහා අය - වැය යෝජනාවේ සඳහන් සුදුසුකම් ලබන සේවා කාලය වසර 25 සිට 18 දක්වා අඩු කිරීමටද කටයුතු කරන බව මේ අවස්ථාවේ ප්‍රකාශ කිරීමට කැමැතියි.රටේ සංවර්ධන වියදම් සඳහා පමණක් මේ අය-වැයෙන් ආසන්න වශයෙන් රුපියල් බිලියන 500ක් වෙන්කර තිබෙනවා. එය අපේක්ෂිත රජයේ මුළු ආදායමෙන් සියයට 44ක ප්‍රමාණයක්. මුළු ජාතික ආදායමෙන් සියයට 6.6 ක්. එය ඉහළ මට්ටමක රාජ්‍ය ආයෝජනයක්. මෙමඟින් රටේ මහාමාර්ග, වාරිමාර්ග, විදුලිය, පානීය ජලසම්පාදන යෝජනා ක්‍රම, නිවාස හා නාගරික සංවර්ධනය, අභ්‍යන්තර ගුවන්තොටුපළවල්, වරාය සංවර්ධනය, ග්‍රාමීය යටිතල පහසුකම්, වෙරළ හා පරිසර සංරක්ෂණය ආදියට මුදල් වෙන් කර තිබෙනවා. මේ යටිතල පහසුකම් රට පුරා දියුණු කිරීමෙන් පුළුල් ජාතික සංවර්ධනයක් ඇති කර ගත හැකියි කියා අපි දැඩි ලෙස විශ්වාස කරනවා.ටිතල පහසුකම් සංවර්ධනය වගේම ඉදිරි වසර 3 තුළ දී මානව සම්පත් සංවර්ධනයට ද දැඩි ප්‍රමුඛත්වය දීමට මේ අය – වැය ප්‍රවේශ වුණා. පෙර පාසල් සංවර්ධනය මඟින් නිසි අධ්‍යාපනයකට දරුවන් ප්‍රවේශ කිරීමටත්, පාසල් 6,000ක් ඉලක්ක කරගත් පුළුල් අධ්‍යාපන සංවර්ධන වැඩපිළිවෙළකටත්, රෝහල් 1,000ක් ඉලක්ක කරගත් සෞඛ්‍ය සේවා දියුණුකිරීමේ වැඩපිළිවෙළකටත් යෝජනා ඇතුළත් කළා. විවිධ ක්ෂේත්‍රවල අවශ්‍යවන කුසලතා හා වෘත්තීය දැනුම ඉලක්ක කරගත් වෘත්තීය අධ්‍යාපන වැඩපිළිවෙළත්, නව ක්ෂේත්‍රවලට අවශ්‍යවන උසස් අධ්‍යාපන පහසුකම් ඇති ජාතික විශ්වවිද්‍යාල පද්ධතිය වැඩිදියුණු කරගැනීමත්, පර්යේෂණ හා තාක්ෂණ කටයුතු සඳහා උගතුන් යොමු කිරීමටත් අවශ්‍යවන පරිදි අදාළ අමාත්‍යාංශවල වැය ශීර්ෂයන් සකස් කර තිබෙනවා. මෙමඟින් ඉදිරි වසර 3 තුළ මානව සම්පත් සංවර්ධනයේ විශාල වෙනසක් අපේක්ෂා කරනවා.මානව සම්පත්වල මෙන්ම අපේ ශ්‍රම වෙළඳපළේ ඇති ඉතාම ප්‍රශංසනීය කරුණ වන්නේ වයස 5-11 ප්‍රමාණයේ දරුවන් ආර්ථික කටයුතුවලට යොදාගැනීම වළක්වා ගැනීමට අප රට සමත් වීමයි. එය සියයට 2.5ක පමණ ප්‍රමාණයක් වෙනවා. දියුණු රටවල පවතින සියයට 6.7ක මට්ටමට වඩා බෙහෙවින් අඩු අගයක් අපේ රටට ළඟා කර ගැනීමට හැකි වුණේ නිදහස් අධ්‍යාපනය ගම් නියම් ගම්වලට ද ප්‍රචලිත කළ නිසයි. කුඩා ළමයින් ආර්ථික කටයුතුවලට යෙදවීම මුළුමනින්ම නැති කර, සෑම දරුවකුටම සිය කුසලතා දියුණු කරගෙන ඉහළම දායකත්වයක් ලෝකයට දිය හැකි දරු පිරිසක් සමාජයට එක් කිරීමට හැකි අධ්‍යාපන හා තාක්ෂණ සංවර්ධනයකට ප්‍රවේශවීම, 2012 වසරේ අය-වැය දැක්මයි.මානව සම්පත් සංවර්ධනය අපේ රටේ ඉදිරි අනාගතය දීප්තිමත් කරන තීරණාත්මක සාධකය බවත් ඒ වෙනුවෙන් අප සියල්ල එකමුතුවී ඉදිරි දැක්මක් ඇතිව වැඩ කළ යුතු බවත් අය – වැය විවාදයට එක්වෙමින් මෝහාන් ලාල් ග්‍රේරූ මන්ත්‍රීතුමා ඉතා හැඟීම්බර කතාවක් කළා. නිල්, කොළ, රතු හෝ වෙනත් පාට කණ්ණාඩිවලින් ජාතික ප්‍රශ්න බැලිය යුතු කාලය නොවන බව පෙන්වාදෙමින් මේ අය – වැයට සහාය දෙමින් එතුමා දැක්වූ ආදර්ශය මා දකින්නේ ඉදිරි දශකය තුළ මානව සම්පත් සංවර්ධනයේ හොඳ පෙරනිමිත්තක් ලෙසයි. ඔහුගේ දැනුම හා සේවය අද අපට ඵලදායි ලෙස යොදා ගැනීමට දැන් අවස්ථාව උදා වී තිබෙනවා.විරුද්ධ පක්ෂයේ ඇතැම් මන්ත්‍රීවරු මේ අය – වැය නව ලිබරල්වාදී දැක්මකට බරවී ඇති බව කියමින් මහින්ද චින්තන දැක්ම හෑල්ලුවට ලක් කිරීමට උත්සාහයක් ගෙන තිබුණ බව මට පෙනී ගියා. අය- වැය හිඟය ජාතික ආදායමෙන් සියයට 6.2කට ලබන වසරේ පවත්වාගැනීමට ගෙන තිබෙන උත්සාහය ඔවුන් දුටුවේ නව ලිබරල්වාදයට අප යොමු වීමක් ලෙසයි. ඔවුන් මේ අය-වැය නව ලිබරල්වාදය ලෙස පටලවා ගත්තේ ‘යළි පුබුදමු ශ්‍රී ලංකා’ නමින් 2002 – 2004 කාලවල ඒ අයද සම්බන්ධ වී සකස් කළ අය-වැය හිඟය තුළ ඇතුළත් වී තිබූ අමිහිරි වැඩපිළිවෙළ මතක් වීම නිසා විය හැකියි. එම කාලය තුළ අය-වැය හිඟය අඩුකිරීමට උත්සාහ කළේ රජයේ සේවය ලක්ෂ 3ක් දක්වා කප්පාදු කිරිමෙනුත්, රජයේ සේවකයන් සතු විශ්‍රාම වැටුප් අහෝසි කිරීමෙනුත්, රක්ෂණ සංස්ථාව, සෙවනගල හා පැලවත්ත සීනි සමාගම්, ඛණිජ තෙල් සංස්ථාවේ විවිධ ව්‍යාපාර කොටස් විකුණා දැමීමෙනුත්, මහජන බැංකුව, දුම්රිය, සතොස, ගමනාගමන මණ්ඩලය, ශ්‍රී ලංකා රේගුව, දේශීය ආදායම් වැනි ආයතන ද පුද්ගලීකරණය කිරීමට වැඩසටහන් සකස් කරමිනුත් බව මන්ත්‍රීවරුන්ට මතක ඇති. එය නව ලිබරල්වාදය පතුරුවන ‘වොෂින්ටන් එකඟතාව‘ බව ඇත්ත.එහෙත් 2005 සිට අප ක්‍රියාත්මක කරන අය-වැය ප්‍රතිපත්තිය එයට හාත්පසින්ම වෙනස් වූවක්. කිසිදු රජයේ ව්‍යාපාරයක් විකුණමින් අය- වැය හිඟය පියවීමට කටයුතු කර නැහැ. ඇඹිලිපිටිය කඩදාසි කම්හල වැනි ආයතන විවෘත කරගැනීමට පරිශ්‍රම රාශියක් දරා යථාතත්ත්වයට පත්කර ගත නොහැකිව විනාශ වූ දේපළ ගොඩනැඟීමට පවා පෞද්ගලික අංශය සම්බන්ධ කරගෙන ඇත්තේ රජයේ මැදිහත් වීමට ඉඩ තබා ගෙනයි. රජයේ කිසිදු ව්‍යාපාරයක් පෞද්ගලීකරණය කරමින් අය-වැය හිඟය අඩුකර ගැනීමේ වැඩපිළිවෙළකට මහින්ද චින්තන අය-වැය ප්‍රතිපත්තියේ ඉඩක් නැහැ.රජයේ සේවකයන් කප්පාදු කිරීම වෙනුවට නව බඳවාගැනීම් කිරීමට අවශ්‍ය ප්‍රතිපාදන මේ අය-වැයේ අන්තර්ගතකර තිබෙනවා. 2011 වසරේ පැවති පළාත් පාලන මැතිවරණ නිසා තරමක් කල් ගිය උපාධිධාරීන් 15,000ක් බඳවාගැනීමේ වැඩසටහන ක්‍රියාත්මක කිරීමට අවශ්‍ය ප්‍රතිපාදන ද මේ ඇස්තමේන්තුවල අන්තර්ගතකර තිබෙනවා. එපමණක් නොව විවිධ විෂයන් සඳහා පාසල් ගුරුවරු 3,000ක්, කාර්මික තනතුරු හා කෘෂිකාර්මික ව්‍යාප්ති සේවා සඳහා තවත් 5,000ක් ද රජයේ කළමනාකරණ හා පරිපාලන තනතුරු සඳහා තවත් 2,000ක් ද 2012 දී බඳවාගැනීමට මේ අය-වැය තුළ ඉඩ ප්‍රස්ථා සලසනවා. උපාධිධාරීන්ගේ රැකියා ප්‍රශ්නයටද මෙය විසඳුමක්. විවිධ අවස්ථාවල රජයේ සේවය සඳහා බඳවාගත් උපාධිධාරීන්ට අලුත් සේවා ව්‍යවස්ථාවක් ද දැන් සකස් කර අවසන්. මූලික වැටුපෙන් සියයට 10ක අතිරේක දීමනාවක් ලබා දෙමින් රාජ්‍ය සේවකයන්ගේ වැටුප් වැඩිකර තිබෙනවා. 2005 දී සියලු දීමනා සහිතව රජයේ සේවකයකුගේ අවම මාසික වැටුප රුපියල් 10,100ක් වුණා. එම සේවකයාට 2012 වසරේ දී රුපියල් 19,339ක වැටුපක් ලබාදීමට අවශ්‍ය ප්‍රතිපාදන මේ අය-වැයේ ඇතුළත් වෙනවා. 2011/12 වර්ෂ දෙක තුළ පමණක් එවැනි රාජ්‍ය සේවකයකුට අවම වශයෙන් ලැබෙන මාසික වැටුප රුපියල් 2,637කින් පමණ ඉහළ නැංවීමට අය-වැය යෝජනා මඟින් කටයුතු කර තිබෙනවා. එපමණක් නොව විශ්‍රාමලාභීන්ගේ හා රජයේ විවිධ සේවාවන්වල වැටුප් විෂමතාවන් ඉවත් කිරීමට ද ප්‍රතිපාදන සලසා තිබෙනවා.එම නිසා තමයි රජයේ සේවාවල වැටුප් සඳහා රුපියල් බිලියන 368ක ප්‍රමාණයක් වෙන් කර තිබෙන්නේ. මෙය රජයේ මුළු වියදමෙන් ආසන්න වශයෙන් හතරෙන් එකක් (1/4). විශ්‍රාම වැටුප් සඳහා රුපියල් බිලියන 112ක් පමණ 2012 දී වැය වෙනවා. පොහොර සහනාධාරයට රුපියල් මිලියන 40,000ක් මෙන්ම සමෘද්ධි හා අනෙකුත් සහනාධාර සඳහා රුපියල් මිලියන 25,000ක් මේ අය-වැය තුළ ඇතුළත් වෙනවා. නව ලිබරල්වාදී ආර්ථික දර්ශනය වන්නේ මේ වියදම් පමණක් නොව රජයේ ආයෝජන ද කපා දැමීමයි. එහෙත් රජය විසින් කරනු ලබන සංවර්ධන වියදම් රුපියල් බිලියන 500 දක්වා 2012 අය-වැය මඟින් ඉහළ නංවා තිබෙනවා. එබැවින් 2012 අය–වැය නව ලිබරල්වාදී අයවැයක් ලෙස පිළිගන්නේ නම් එය ‘මහින්ද චින්තන අලුත් ශ්‍රී ලංකාවක්’ පිළිබඳ අප ඉදිරිපත් කළ දේශීය දැක්ම ලැබූ විශාල ජයග්‍රහණයක් ලෙස මා එම මන්ත්‍රීවරුන්ට මතක් කර දිය යුතු වෙනවා.අය-වැය හිඟය පිළිබඳ අපේ දැක්ම අපි කාලාන්තරයක් තිස්සේ විශ්වාස කරන දැක්මක්. 1970 දී පිහිටුවනු ලැබූ සමඟි පෙරමුණ රජයේ මුදල් ඇමැතිවරයා වූ ආචාර්ය එන්. එම්. පෙරේරා මැතිතුමා 1972 වසරේ අය-වැය ලේඛනය ඉදිරිපත් කරමින් මෙසේ ප්‍රකාශ කළා. ‘දියුණු රටවල් මඟින් සැපයිය හැකි ප්‍රාග්ධන භාණ්ඩ හා කාර්මික දැනුම නොලබා තම ජාතික ධනෝපායන මාර්ගයන් දියුණු කළ නොහැකි බව අපි පිළිගන්නවා. ඉදිරියට ඇති අවුරුදු කිහිපය තිස්සේ දියුණු රටවල් වලින් ඒවා ලබාගැනීමට අපට සිදු වී තිබෙනවා. අපට පිළිගත හැකි කොන්දේසි අනුව ඒ ආධාර ලබා ගැනීමට අප කළ යුත්තේ අපේ දුර්වලකම් සම්පූර්ණ කර ගැනීමට අප අධිෂ්ඨාන කරගෙන ඇති බැව් විදේශ රටවලට ඔප්පු වන පරිදි ක්‍රියා කර ඒ මඟින් ඒ රටවල විශ්වාසය දිනා ගැනීමයි. අපේ සම්පත්වලින් සම්පූර්ණ ප්‍රයෝජනය ලබා ගැනීමට ඉතා කාර්යක්ෂම ලෙස කටයුතු කිරීමේ හැකියාවක් ඇති බැව් අප පෙන්වා දිය යුතුයි. එහිලා අප කළ යුතු පළමුවන කටයුත්ත අඩු ගණනේ පුනරාවර්තන වියදම් සම්බන්ධයෙන්වත් අය-වැය පරතරය අහෝසි කිරීමට ක්‍රියා කිරීමයි. එදිනෙදා පුනරාවර්තන වියදම් සඳහා අවශ්‍ය මුදල් බදු මාර්ගයෙන් සොයාගැනීම අප කළ යුතු දෙයක්. එසේමමුලික ප්‍රාග්ධන වියදම් සඳහා සෑහෙන අතිරේක ආදායමක්ද ලබා ගැනීමට අප ක්‍රියා කරන්න ඕනෑ. හිඟ අයවැය ලේඛනයක් ඉදිරිපත් කිරීමෙන් උද්ධමනයක් ඇති වී ඒ හා සමඟ ඇතිවන අනික් සෑම අන්තරායකටම මුහුණපාන්නට වන බව අමුතුවෙන් කියන්න ඕනැ නෑ. මෙන්න මේ ගැඹුරු දැක්මෙනුයි අප අයවැය සකස් කිරීමට ප්‍රවේශ වී ඇත්තේ. ඒ නිසා තමයි 2010 වර්ෂයේ දී රජයේ ආදායමෙත් පුනරාවර්තන වියදමෙත් පැවැති රුපියල් බිලියන 120ක හිඟය 2012 වර්ෂයේ දී රුපියල් බිලියන 1.8කට අඩු කිරීමටත් රජයේ ආයෝජන වියදම රුපියල් බිලියන 357 සිට රුපියල් බිලියන 498 දක්වා වැඩි කිරීමටත් සැලැසුම් කරනු ලැබුවේ. පරිභෝජනයෙන් ආයෝජනයට යන මාර්ගයක් තමයි අපි මෙයින් සිදුකර තිබෙන්නේ. එදා එම සමඟි පෙරමුණ රජය කඩා නොදමන්න, අද සමහරවිට අයවැය හිඟයක් ගැන කතා නොකරන්න අපට ඉඩ තිබුණා. ඩොලර් මිලියන 50 ක පමණ මිරිස් ආනයනය කරන රටක් වෙනුවට යාපනයේ මිරිස් රට යවන ආර්ථිකයක් පමණක් නොව ආනයන මත රඳාපවතින ආර්ථිකයක් වෙනුවට අපනයන ආර්ථිකයකට යොමුවීමට ඉඩ තිබුණා. දුරෙයිඅප්පා නගරාධිපතිතුමා ඝාතනය නොකරන්න ත්‍රස්තවාදය ගැන කතා නොකරන ජාතික සමඟිය ඇති සමෘද්ධිමත් රටක් වෙන්නත් ඉඩ තිබුණා. ඒ අහිමි වු සියල්ල අප ලබාගත යුතුව තිබෙනවා. එම නිසයි පරිභෝජනයෙන් ආයෝජනයට බර අයවැයකුත්, ආනයනයෙන් අපනයනයට බර ජාත්‍යන්තර වෙළෙඳාමත්, දේශීය නිෂ්පාදනයන් සකස්කර ගැනීමට අප යොමු වී ඇත්තේ. එය ඉටුකිරීම අපේ වගකීමයි.මේ ඉඩම් හා දේපළ කාගේද? හිල්ටන් හෝටලය ඉදිකර ඇති ඉඩම රජයේ ඉඩමක්. එම ඉඩමට ගෙවන්නට තිබුණ රුපියල් මිලියන 136.8 ක වටිනාකමින් ගෙවා තිබුණේ රුපියල් මිලියන 27.3 ක් පමණි. වාර්ෂික බදු කුලී ගෙවා තිබුණේ නැහැ. හෝටලය ඉදිකිරීම සඳහා විදේශ ණය ලබාගෙන තිබුණේද රජයේ ඇපයක් මතයි. හෝටලය අයිති සමාගමේ වැඩි අයිතියක් තිබුණේද රජයටයි. එම සමාගම ගෙන තිබු ණය ගෙවා ගැනීමට නොහැකි වු නිසා භාණ්ඩාගාරය ගෙවු මුදල් වෙනුවෙන් මේ සමාගම රජයට රුපියල් මිලියන 12,099 ක මුදලක් ගෙවීමට තිබෙනවා. මුළු හෝටලයේම කටයුතු විවිධ නඩු හබ මඟින් ව්‍යාකූල වී තිබුණා. හෝටලයේ කළමනාකරණ ගාස්තුව සියයට 37 කට වැඩි ප්‍රමාණයක් ගෙවා තිබුණා. සාමාන්‍යයෙන් මේ සඳහා ගෙවන්නේ සියයට 15කට අඩු ප්‍රමාණයක්. මේ තත්ත්වය යටතේ මේ අවුරුදු 20කට වැඩි කලක් රජයට හා රටට බරක් වු දේපළ රජයට පවරා අවුල් නිරවුල් කර එය දියුණු කිරීම වැරැදිද?මේ අයුරින්ම ආයෝජන මණ්ඩලයේ හා නාගරික සංවර්ධන අධිකාරියේ වටිනා දේපළ ගණනාවක් ද වසර ගණනාවක් තිස්සේ අකර්මන්‍යව පවත්වා ගෙන යනු ලැබුවා. රටේ සීනි නිෂ්පාදනයට විශාල දායකත්වයක් දී තිබූ සීනි කර්මාන්තශාලා හා විශාල ඉඩම් ප්‍රමාණයක් පුද්ගලීකරණය කර තිබුණද එම ගිවිසුම්වලට අනුකූල වන පරිදි හා ඒවාට දෙනු ලැබු බදු සහනවලදී එකඟ වු කොන්දේසිවලට අනුව සංවර්ධනයක් සිදුකර තිබුණේ නැහැ. පෞද්ගලික අංශයට විපක්ෂයේ ඔබලා මේ ඉඩම් හා දේපළ දෙනු ලැබූවේ රාජ්‍ය අංශයේ තිබුණාට වඩා උපරිම මට්ටමකින් ප්‍රයෝජනයට ගැනීමට නොවේද? එසේ නොගන්නේ නම් ඒවා ප්‍රයෝජනයට ගැනීමට රජය මැදිහත් විය යුතු නොවේද? රාජ්‍ය අංශයේ ඇතැම් ව්‍යාපාර හා දේපළ කාර්යක්ෂමව කළමනාකරණය නොවීම පෞද්ගලික අංශයේ අකාර්යක්ෂමතාව සාධාරණීකරණය කිරීමට හේතුවක්ද? නිසි ලෙස රජයෙන් ලබා ගත් ඉඩම් හෝ බදු සහන පාවිච්චි කරන පෞද්ගලික අංශයේ කිසිවකුට මේ පනතින් හානියක් සිදුවුණේ නැහැ. එවැනි අයට මේ පනතෙන් පමණක් නොව මේ රජයෙන්ද දේශපාලන පාට කුමක් වුවත් අසාධාරණයක් වන්නේ නැහැ. මේ දේපළ නිසි ලෙස ප්‍රයෝජනයට ගැනීමට රටට දැන් අවස්ථාවක් ලැබී තිබෙනවා. මේ කාර්ය කරන්නේ රජයද නැත්නම් පෞද්ගලික අංශයද කියා සිතනවාට වඩා මේ දේපළ නිසි අයුරින් යෙදවීමට වගබලා ගැනීම රජයේ වගකීම නොවේද? එයට වගකිව යුතු විපක්ෂයකට විරුද්ධ විය හැකිද?විපක්ෂයේ ඇතැම් මන්ත්‍රීවරු ඉඩම් සඳහා ආයෝජකයන් ගෙවන මුදල් නොමැතිව ආයෝජනය ගණනය කළ යුතු යැයි තර්ක කළා. ඉඩමට කරන වියදම ආයෝජනයක් නොවන්නේ කෙසේද? බැංකුවකින් නිවෙසක් හදාගැනීම සඳහා ණයක් දීමේදී පවා ඉඩමට කරන වියදම ද එම ආයෝජනයේ කොටසක් ලෙස සලකන්නේ නැද්ද? මෙසේ කරනවා නම් එයට ඇති එකම හේතුව ඉඩම් නොමිලේ දෙන අවස්ථා පමණී. එය මීට පෙර රජයන්වල ප්‍රතිපත්තිය වී තිබුණ බවත් ඇත්ත. විශේෂයෙන් කොළඹ තිබෙන ප්‍රධාන හෝටල් හා නිවාස සංකීර්ණ සඳහා ඉඩම් දී ඇත්තේ ඉතාම සුළු නාමික වටිනාකමකටයි. ඒ ඔබලාගේ ප්‍රතිපත්තිය. එම ප්‍රතිපත්තිය අපි පිළිගන්නේ නැතුවා පමණක් නොව එය වරදක් ලෙසත් අපි සලකනවා. මේ වරද අප රජය කරන්නේ නැති බව මා අවධාරණය කළ යුතුයි. රජයේ ඉඩම් ලබා ගන්නා ඕනෑම ව්‍යාපාරිකයකුට එම ඉඩම් දෙනු ලබන්නේ දිගුකාලීන බදු ක්‍රමයට නොවන අතර ඒ සඳහා තක්සේරු වටිනාකම අනිවාර්යයෙන්ම ගෙවිය යුතුයි. එය අපි දෙගොල්ලන්ගේ ප්‍රතිපත්තිවල ඇති වෙනසයි.ප්‍රථම වරට අපේ රටේ විදේශ ආයෝජනය 2011 වසරේ දී ඩොලර් මිලියන 1,000 ඉක්මවනු ලබන්නේ, සංචාරකයන්ගේ පැමිණීම ලක්ෂ 10 කට ඉතාමත් ආසන්න වී තිබෙනවා. විවිධ ක්ෂේත්‍රවල පෞද්ගලික ආයෝජනද පුළුල් වී තිබෙනවා. පෞද්ගලික අංශයට බැංකුª මඟින් සපයන ණය සියයට 22ක් පමණ වැඩි වී තිබෙනවා. පොලී අනුපාතය සියයට 50 කින් පමණ අඩුවී තිබෙනවා. සංචාරක හෝටල් කාමර 8,000කට ආසන්න ප්‍රමාණයක් ඉදිවෙමින් පවතිනවා. ඇඟලුම් කර්මාන්තශාලා, තේ හා රබර් නිෂ්පාදන, ආහාර නිෂ්පාදන, සිමෙන්ති, වානේ වැනි කර්මාන්තවල හා විවිධ සේවාවන්වල ආයෝජනය වැඩි වී තිබෙනවා. සමස්ත වශයෙන් ජාතික ආදායමෙන් සියයට 23.5 ක් දක්වා පුද්ගලික ආයෝජනය වැඩි වී තිබෙනවා. ඒ නිසයි රැකී රක්ෂා හිඟය අඛණ්ඩව සියයට 5 ට වඩා අඩු අගයකටත් දිළිඳු ජනගහනය සියයට 9 ක අඩු අගයකටත් පත් වී ඇත්තේ.මේ අයවැය විවාදයේදී විරුද්ධ විය යුතු පලියට විවේචන කිරීම හැරුණු කොට අවංකවම පාර්ලිමේන්තුව තුළත් පාර්ලිමේන්තුවෙන් පිටතත් විශේෂ විරෝධතාවක් දක්නට තිබුණේ නැහැ. රටේ සියලුදෙනාටම එකඟවිය හැකි සංවර්ධන ප්‍රවේශයක් වු නිසායි විරෝධයක් ඇති වී නැත්තේ. සම්ප්‍රදායිකව භාණ්ඩ අපනයනයෙන් අප වැළකිය යුතු කාලය පැමිණ නැද්ද? ස්වයංපෝෂිත ඉලක්කයකට පැමිණ ඇති සහල් වැනි නිෂ්පාදන අපනයන කරා යොමු නොකළ යුතුද? රට තුළ පුළුල් ලෙස නිෂ්පාදනය කළ හැකි ආහාර වර්ග, රෙදිපිළි, ඖෂධ, සීනි, කිරි වැනි භාණ්ඩ නිෂ්පාදනය කිරීම සඳහා ප්‍රවේශ විය යුතු නැද්ද? ඒවා සඳහා ආයෝජන දිරිගැන්වීම් දීම වැරැදිද? අපනයන ඉපයීම් වැඩි නොකර, ආනයන වියදම් අඩු නොකර අපේ රටේ ජාත්‍යන්තර වෙළෙඳ හිඟය අඩුකර ගත හැකිද? නුපුහුණු ශ්‍රමය වෙනුවට කුසලතා සංවර්ධනය මඟින් දේශීය හා විදේශීය රැකියා සඳහා ඉහළ ඵලදායිතාවක් ඇති ශ්‍රම පිරිසක් අප සකස් කරගත යුතු නොවේද? මුහුදු වෙරළට පමණක් සීමා වු සංචාරක කර්මාන්තය රටේ ජෛව විවිධත්වය උපයෝගී කර ගනිමින් ඉහළ ආදායම් උපදවන වැඩපිළිවෙළක් කර ගැනීම වැරැදිද? ගෘහ සේවිකාවන් වෙනුවට ගෘහ පාලිකාවන් යැවීමට කටයුතු කිරීම වැරැදිද? විදේශ රැකියා කර අපේ රටට ආපසු පැමිණෙන පුද්ගලයන්ව විවිධ ආයෝජන ව්‍යාපෘතිවලට යොමුකිරීම ඔවුන්ගේ අනාගත සංවර්ධනයට හේතු නොවන්නේද?මේ අයවැයෙන් අප උත්සාහ ගත්තේ මෙවැනි ව්‍යුහාත්මක වෙනසක් තුළින් හඳුනාගත් ආයෝජන ඉඩ ප්‍රස්ථා සඳහා දිරිගැන්වීම් දෙමින් සංවර්ධන වේගය ඉහළ මට්ටමකට ගෙන ඒමයි. 2010 දී අප ළඟාකර ගත් සියයට 8 ක ආර්ථික වර්ධනය මේ වසරේ ද අපට ළඟාකර ගත හැකි වී තිබෙනවා. 2011 තුන්වැනි කාර්තුව වනවිට එය සියයට 8.4ක වර්ධනයක් වාර්තා කරනවා. මේ සියයට 8ක ආර්ථික වර්ධනය 2012දී ද පවත්වා ගැනීමට අප සැලැසුම්කර තිබෙනවා. එම වර්ධනය කෘෂිකර්මය, ධීවර, පශු සම්පත්, කර්මාන්ත, ඉදිකිරිම් හා සේවා අංශවලින් අපේක්ෂා කරනු ලබනවා. එම සියලුම ක්ෂේත්‍රවල ආයෝජනය පුළුල් කිරීමට 2012 අයවැය මඟින් දිරිගැන්වීම් කර තිබෙනවා. ලෝක ආර්ථිකයේ ඇති වී ඇති අවිනිශ්චිතතාව නොවන්නට 2012 දී සියයට 8.5 ඉක්මවන ආර්ථිකයක් ළඟාකර ගැනීමට අපේ ආර්ථිකය දැන් සමත්. මේ යහපත් ආර්ථික ප්‍රවණතාව ඇති කරගත හැකි වුණේ විපක්ෂයේ ඇතැම් අය විශ්වාස කරන වෙළෙඳ ආර්ථිකයෙන් අපි විශ්වාස කරන නිෂ්පාදන ආර්ථිකයට අපේ රට යොමුකර ගත හැකි වුණ නිසයි.විපක්ෂයේ බොහෝ මන්ත්‍රීවරු නිතර නිතර අපගේ අවධානය යොමු කරන්නේ උද්ධමනය පාලනය කිරීමටත්, අයවැය පාලනය කිරීමටත්, රාජ්‍ය ණය පාලනය කිරීමටත් රජය කටයුතු කළ යුතු බවයි. උද්ධමනය සියයට 6 කට පමණ මට්ටමකට අඩුවී නැද්ද? අයවැය හිඟය සියයට 6කට පමණ ප්‍රමාණයකට අඩුකර ගැනීමට ගන්නා උත්සාහ වැරැදිද? රජයේ ආයෝජන අඩු නොකර අය-වැය හිඟය පාලනය කර ගැනීමට ගනු ලබන උත්සාහය එතුමන්ලාට අගය කළ නොහැක්කේ මන්ද? ජාතික ආදායමෙන් සියයට 100 ඉක්මවා තිබූ රාජ්‍ය ණය සියයට 75ක පමණ මට්ටමකට ගෙන ඒමට උත්සාහ කිරීම අප සියලු දෙනා අගය කළ යුතු කරුණක් නොවේද යන්න එම මන්ත්‍රීවරුන්ගෙන් මා ඇසිය යුතුයි.උද්ධමනය පාලනය කිරීමට මුදල් සැපැයුම කළමනාකරණය කිරීමට අමතරව ආහාර බෝග වෙළෙඳපළේ සුලභ කිරීම සඳහා ඒවා නිෂ්පාදනය වැඩිකිරීමට කටයුතු කිරීම නිසා උසස් ප්‍රතිඵල ලබා ගෙන තිබෙනවා. මේ නත්තල් සමයේ රෙදිපිළි, සහල්, එළවුළු, මාංශ වර්ග හා බිත්තර වැනි භාණ්ඩ රාශියක මිල පසුගිය අවුරුද්දේ එම භාණ්ඩ සඳහා පැවැති මිල ගණන්වලට වඩා බෙහෙවින් අඩු වී තිබෙනවා. ආහාර උද්ධමනය සියයට 3ක් දක්වා අඩු වී තිබීමෙන් එම භාණ්ඩවල මිල ගණන් ආදායම් වැඩි වන ප්‍රතිශතයට වඩා අඩුවෙන් පවත්නා තත්ත්වයක් ඇති කර ගෙන තිබෙනවා. වැඩි වන පරිභෝජන ඉල්ලුමට සරිලන සැපැයුමක් ඇති කිරීම සඳහා ගොවි ජනතාව, සුළු හා මධ්‍යම පරිමාණ ව්‍යවසායකයන් දිරිගන්වමින් නිෂ්පාදන අතිරික්තයක් ඇති කිරීම අත්‍යවශ්‍යයි. මේ කරුණු මේ පාර්ලිමේන්තුවේ උගත් මන්ත්‍රීවරුන් පිළිනොගන්නේ ඇයි ? මන්ත්‍රීවරුන් දේශපාලනයට පැමිණියාට පසු තමන් ඉගෙන ගත් ආර්ථික විද්‍යාව අමතක කර තිබෙනවාද? එසේ නැත්නම් ආර්ථික විද්‍යාව දේශපාලනයට ගැළපෙන්නේ නැද්ද කියා මා ඔවුන්ගෙන් දැනගන්න කැමතියි.අප රජය විසින් මහින්ද චින්තන ඉදිරිදැක්ම යටතේ අපේ රටේ සංවර්ධනය සඳහා කරන වැඩපිළිවෙළ අසාර්ථක නම් විපක්ෂය යම් විදියකින් බලයට පත් වුවහොත් කරනු ලබන විකල්ප වැඩපිළිවෙළ මේ අය-වැය විවාදයේ දී වත් එළිදැක්වීමට කටයුතු කළ යුතුව තිබුණා. අපේ වැඩපිළිවෙළත් එම අයගේ අනාගත වැඩපිළිවෙළත් වෙන වෙනම මහජනතාවට බලාගැනීමට ඉඩසැලැසීමට තිබුණා. විපක්ෂය බලයේ සිටිය දී කරනු ලැබූ පෞද්ගලීකරණයට, ඉඩම් කොල්ලයට, රාජ්‍ය අංශයේ කප්පාදුවට අප විරුද්ධ වුණා. එවැනි වැඩපිළිවෙළවල් ක්‍රියාත්මක කිරීමෙන්ද වැළකී සිටියා. අද අපේ රටේ ජනතාවට අවශ්‍ය රජයේ වැඩ විවේචනය කිරීම පමණක් නොව විපක්ෂය බලයට ආවොත් ක්‍රියාත්මක කරනු ලබන වැඩපිළිවෙළ කුමක්ද කියා දැනගැනීමටයි. රජයේ සේවකයන් බඳවාගැනීම නතර කරන්නේ නැහැ කියා සහතික වෙනවාද? රාජ්‍ය ව්‍යාපාර පෞද්ගලීකරණය කරන්නේ නැහැ කියා සහතික වෙනවාද? පොහොර සහනාධාරය කපා හරින්නේ නැහැ කියා සහතික වෙනවාද? ගම්බද ආර්ථිකය දියුණු කිරීමට ඇති වැඩසටහන් කප්පාදු කරන්නේනැහැ කියා සහතික වෙනවාද? එසේ විය හැකි නම් අප දෙපිරිසම එකඟ වන දේ හා එකඟ නොවන දේ ජනතාවට දැනගන්න හැකි වෙනවා.මහජනතාව තුළ කළකිරීමට හේතු වන අසත්‍ය තොරතුරු ප්‍රචාරයට වඩා, ජාත්‍යන්තර මිත්‍රයන් සතුටු කිරීම වෙනුවට මේ රටට ආදරය කරන ජනතාවට ළංවෙලා සත්‍ය හෙළිකිරීමට විපක්ෂය දැන් සූදානම් විය යුතුයි.වසර ගණනාවක් තිස්සේ පැවැති ත්‍රස්තවාදී ගැටුම් නිමාකර ඒවායෙන් ලත් පාඩම් පිළිබඳ වාර්තාවක් මේ පාර්ලිමේන්තුවට දැන්ඉදිරිපත් වී තිබෙනවා. එමෙන්ම ලහිලහියේ උතුර හා නැගෙනහිර ප්‍රදේශවලට විසඳුමක් ලෙස ඇති කළ පළාත් සභා ක්‍රමයද එම ප්‍රදේශ දෙකට වඩා වැඩි වශයෙන් ක්‍රියාත්මක වුණේ අනෙක් පළාත්වලයි. ඒ බලය බෙදා හැරීමේ අත්දැකීම් ද අපට දැන් විමර්ශණය කළ හැකියි. අපි පක්ෂය නියෝජනය කරමින් යාපනය නගරාධිපතිව සිටි දුරෙයිඅප්පා මහතා ඝාතනය කළ තැන් සිට ඇති වූ ඝාතන සංස්කෘතියෙනුත්, බිහිසුණු ත්‍රස්තවාදී බලපෑමෙනුත් තොරව දේශපාලන විසඳුමක් සඳහා සියලු පාර්ශවවලට බියෙන් සහ සැකයෙන් තොරව කටයුතු කිරීමට පාර්ලිමේන්තු තේරීම් කාරක සභාවක් දැන් පත්කර තිබෙනවා. ආර්. සම්බන්දන් මන්ත්‍රීතුමා වැනි දෙමළ ජනතාව නියෝජනය කරන ජ්‍යෙෂ්ඨ දේශපාලඥයන් විදේශ රටවලින් අපේක්ෂා කරන විසඳුම රටේ යථාර්ථයට ගැළපිය නොහැක්කේ මන්දැයි දැන්වත් තේරුම් නොගන්නේ ඇයි? ත්‍රස්තවාදී ක්‍රියාවන්වලට සම්බන්ධ වී සිටි උතුරේ මෙන්ම දකුණේ බොහෝ දෙනා ද අද පාර්ලිමේන්තු ප්‍රජාතන්ත්‍රවාදයට ප්‍රවේශ වී තිබීම අගය කළ යුතුයි. ඒ අය විපක්ෂය මෙන්ම ආණ්ඩු පක්ෂයේද සිටීමේ වරද කුමක්ද? පැවැති ත්‍රස්තවාදී ක්‍රියා මෙහෙයවීමේ අත්දැකීම්ද ඇති මේ පාර්ලිමේන්තුව හා ආණ්ඩුක්‍රම විශ්වාස කරන එම මන්ත්‍රීවරුන්ද සමග අපේ ප්‍රශ්න සඳහා අපේම විසඳුමක් සෙවීමට අපට බැරිද?එබැවින් මේ අය-වැය විවාදය සමඟම පාර්ලිමේන්තුවට ඉදිරිපත් වී ඇති උගත් පාඩම් හා ප්‍රතිසන්ධානය කොමිසන් සභාවේ වාර්තාවත්, පාර්ලිමේන්තු ;ත්රීම් කාරකසභාවත් රටේ අනාගතය යහපත් කරගැනීමට අප සියලු දෙනාටම එක්ව කටයුතු කිරීමට ලැබී ඇති මහඟු අවස්ථාවක් ලෙස මා දකිනවා. මෙහිදී ද්‍රවිඩ සන්ධානය එල්. ටී. ටී. ඊ. මානසිකත්වයෙන් ඉවත් වී සිංහල, දෙමළ, මුස්ලිම් ජනතාව අතර ජාතික සමඟිය හා අන්‍යොන්‍ය විශ්වාසය ඇති කරන දේශපාලනයකට පිවීසිම අවශ්‍ය වෙනවා. ඒ සඳහා මා මිත්‍ර ආර්. සම්බන්දන් වැනි ජ්‍යෙෂ්ඨ මන්ත්‍රීවරු කැපවිය යුතු වෙනවා. ඒ සඳහා අප සමඟ අත්වැල් බැඳගන්නා ලෙස එතුමන්ලාට මා ආරාධනය කරනවා.මේ අය-වැයෙන් ප්‍රවේශ වී ඇත්තේ දිගුකාලීන ශක්තිමත් ආර්ථික ගමනකටයි. එය ක්‍රීඩා, සංස්කෘතික , ගුවන් හා නාවික, මානව සම්පත් මෙන්ම දේශීය කෘෂිකර්මය හා ස්වභාවික සම්පත් උපරිම ලෙස ප්‍රයෝජනයට ගනු ලබන වැඩපිළිවෙළක්. අස්ගිරි මහා විහාරයට අවුරුදු 700ක් පිරීමේ ඓතිහාසික සංවත්සරය, පොදු රාජ්‍ය මණ්ඩලීය නායක සමුළුව, පොදු රාජ්‍ය මණ්ඩලීය පාර්ලිමේන්තු සම්මේලනය,ලෝක තේ සම්මේලනය, ජාත්‍යන්තර මට්ටමේ ක්‍රීඩා, ප්‍රසංග කලා හා ඛ්ඥරතධද ඊඥච පිළිබඳ අනන්‍යතාව ඇති කිරීමේ කටයුතු ආදී පුළුල් ක්ෂේත්‍ර රාශියක් තුළින්අපේ රටේ දේශපාලන , සංස්කෘතික හා ආර්ථික පිබිදීමක් ඉදිරි වසර 2 තුළ සිදු වීමට අවශ්‍ය කටයුතු සියල්ල මේ අය-වැයට අන්තර්ග්‍රහණය කර තිබෙනවා. පවුල් ලක්ෂ 25ක්සම්බන්ධ කරගෙන ගෙවතු වගා සංවර්ධනය තුළින් පවුල් ආර්ථිකය ශක්තිමත් කර ආහාර සුරක්ෂිතතාවත්, ආහාරවල මිල ගණන් අඩු කිරීමත් මේ අය-වැයේ ඇති එක් විශේෂ පියවරක්.එල්. ටී. ටී. ඊ ළමා සොල්දාදුවන් වශයෙන් සිටි තරුණයන් රාශියක් පුනරුත්ථාපනය කර තිබෙනවා. සෑම ජන කොටසක්ම ස්වභාෂාවලින් සන්නිවේදන කටයුතු කරමින් සමාජ ඒකාබද්ධතාවකට ප්‍රවේශ කිරීමට කටයුතු කර තිබෙනවා. හදිසි නීතිය ඉවත් කර තිබෙනවා. දේශපාලන ගැටලු විසඳීම සඳහා සර්වපාක්ෂික සමුළුවක් කැඳවා තිබෙනවා. පරිගණක තාක්ෂණය ගමට ගෙනගොස් තිබෙනවා. රට පුරා මාර්ග ඉදිකර තිබෙනවා. සෑම ඡන්ද කොට්ඨාසයකටම පාහේ සුළු වාරිමාර්ග හා පානීය ජලය පවා සංවර්ධනය කිරීමට ප්‍රවේශ වී තිබෙනවා. රණවිරුවන්ගේ මවුපියන්, වස 70 ඉක්ම වූ වැඩිහිටියන්, අඩු ආදායම්ලාභි සමෘද්ධි ප්‍රතිලාභීන් හා සමාජයේ විවිධ පීඩනයන්ට ගොදුරු විය හැකි අසරණ අය ඉලක්ක කරගත් සමාජ සුබසාධන වැඩ පුළුල් කර තිබෙනවා. පසුගිය වසර දෙක මෙන් ආර්ථික වර්ධනය සියයට 8ක මට්ටමකින් අඛණ්ඩව පවත්වාගෙන යාමටත්, ජීවන වියදම අඩු කර උද්ධමනය සියයට 7කට අඩු මට්ටමකට තබා ගැනීමටත් අය-වැය සකස් කර තිබෙනවා. ඒ අනුව 2012 වසර අවසානයේ රැකීරක්ෂා හිඟය සියයට 4කට අඩු ප්‍රමාණයකට හා ජනගහනයේ දිළිඳු ප්‍රතිශතය සියයට 7ක පමණ මට්ටමකට අඩු කිරීමටත් අපේ සංවර්ධන කටයුතු හේතු වෙනවා.ඩිව් ගුණසේකර ජ්‍යෙෂ්ඨ ඇමැතිතුමා රාජ්‍ය ව්‍යාපාර කාරක සභාවේ සභාපතිවරයා වශයෙන් ඉතා වැදගත් වාර්තාවක් මේ පාර්ලිමේන්තුවට ඉදිරිපත් කර තිබෙනවා. අනු කමිටු 3ක ද සහාය ඇතිව රාජ්‍ය ව්‍යාපාර 229ක් පිළිබඳ කරනු ලැබු පරීක්ෂණ පදනම් කරගෙන එම ව්‍යාපාරවල අඩුපාඩු මඟහරවා ගැනීමට යෝජනා රාශියක් එම වාර්තාවේ ඇතුළත් කර තිබෙනවා. එබැවින් මේ කාර්ය සාර්ථක ලෙස ඉටු කළ එතුමාට සහ එම කමිටුවල සියලු සාමාජිකයන්ගේ දායකත්වය මා අගය කරනවා. මේ වාර්තාවෙන් රාජ්‍ය ව්‍යාපාරවල පෙන්වා දී ඇති අඩුපාඩු පිළිබඳ අධ්‍යයන කර භාණ්ඩාගාර අධීක්ෂණය ශක්තිමත් කිරීමට හා අනෙකුත් යෝජනා ක්‍රියාත්මක කිරීමට පියවර ගන්නා ලෙස භාණ්ඩාගාර ලේකම්වරයාට නියෝග කර තිබෙනවා. 2012 අය-වැය මඟින්ද රාජ්‍ය ව්‍යාපාර ශක්තිමත් කිරීමට මුදල් පනත සංශෝධනය කිරීමට මා යෝජනා කළා. මේ වාර්තාවේ යෝජනා සැලකිල්ලට ගෙන රාජ්‍ය ව්‍යාපාර ශක්තිමත්කිරීමට පාර්ලිමේන්තුවේ සහාය අපේක්ෂා කරනවා.පසුගිය දින ආරක්ෂක හා නාගරික සංවර්ධන අමාත්‍යාංශයේ අය-වැය කාරකසභා අවස්ථාවේ දී ඇතැම් විපක්ෂ මන්ත්‍රීවරු ආරක්ෂක සේවාවන්වල කාර්යභාරය විවේචනයට ලක්කර තිබුණා. ඇතැමුන් ආරක්ෂක සේවාවන්වල නිරත වන රණවිරුවන්ගේ දායකත්වය අවතක්සේරුවට ලක්කර තිබුණා. අපගේ ආරක්ෂක සේවාවන්වල නිරත වන අය උතුරේ මානුෂික මෙහෙයුමේ නිරතවී ත්‍රස්තවාදයෙන් රට මුදා ගත්තා පමණක් නොව ඉන් පසු එම ප්‍රදේශවල බිම් බෝම්බ ඉවත් කර සාමාන්‍ය ජන ජීවිතය යථා තත්ත්වයට පත්කිරීමට අවශ්‍ය පරිසරය ගොඩනැගුවා. දකුණේ ද විවිධ සංවර්ධන කටයුතුවල නිරත වෙමින් ඔවුන් කරන්නේ අපේ රටේ සංවර්ධන ප්‍රතිරූපයට කැපී පෙනෙන වෙනසක් ඇතිකිරීමේ මූලික කාර්යභාරයයි. ඔවුන් ජාත්‍යන්තර වශයෙන් ද මානුෂික සහන සැලැසීමේ කටයුතුවල නිරතවන පිරිසක්.වෙන රටවල්වල මෙන් යුද්ධය නිමා කිරීමෙන් පසු සේවාවන්වලින් විශ්‍රාම ගන්වන වැඩපිළිවෙළක් අපි ක්‍රියාත්මක කළේ නැහැ. ඒ අය ද අපේ රටේ රාජ්‍ය සේවයේ කොටසක්. මේ අයගේ කුසලතා දියුණු කර ඉහළ වෘත්තීය මට්ටමක් ඇති ආරක්ෂක සේවාවක් බවට පත්කිරීමට ප්‍රතිපාදන වෙන් කිරීමට මා මේ අය වැයෙන් යෝජනා කළේ එම නිසයි. එමෙන්ම රණවිරුවන්ගේ සුබසාධනයට අමතරව ඔවුන්ගේ මවුපියන්ගේ සුබසාධනය වෙනුවෙන් ද විශේෂ සහන වැඩපිළිවෙළක් මේ අය වැයෙන් යෝජනා කළේ රණවිරුවන්ට සමාජයේ හිමිවිය යුතු ගෞරවනීය ස්ථානය ළඟා කර දීමටයි. ජාතික ආරක්ෂාව සඳහා හමුදා කඳවුරු දිස්ත්‍රික් මට්ටමෙන් පිහිටුවා තිබෙනවා. එය නිදහසින් පසු සෑම රජයක්ම අනුගමනය කළ ප්‍රතිපත්තියයි. ඒවා ඉවත් කිරීමේ අවශ්‍යතාවක් නැහැ. එම කඳවුරු රටේ සෙසු ආරක්ෂාව සඳහා එක් එක් දිස්ත්‍රික්කයේ ජාතික අවශ්‍යතාවන් අනුව පවත්වා ගත යුතුයි. එබැවින් විපක්ෂයේ සියලුම මන්ත්‍රීවරුන්ගෙන් මා ඉල්ලන්නේ රණවිරුවන්ගේ සේවාවන් අවතක්සේරු නොකර ඔවුන් වෘත්තීමය සේවාවක් බවට පත්කිරීමට අප ගන්නා උත්සාහයට බාධා නොකරන ලෙසයි.මේ අයුරින් සෑම ක්ෂේත්‍රයක්ම ආවරණය වන පරිදි කටයුතු කරන අපේ රජය හා 2012 සඳහා ඉදිරිපත් කළ අය වැය කිසිම වටිනාකමක් නැත්දැයි විපක්ෂයේ මන්ත්‍රීවරුන්ගෙන් මා අසන්නේ මොනරාගල දිස්ත්‍රික්කයේ ඉතා දුෂ්කර ගමක සියඹලා විකුණමින් ජීවනෝපාය කරගෙන ගිය අහිංසක ගැමියෙක් සිය සියඹලා තොගය මිලදී ගැනීමට සුදානම් වූ මුදලාලි මහතාගෙන් ඇසූ ප්‍රශ්නයයි. එම ගැමියාගේ සියඹලා ගෝනියෙහි අඩංගු සියඹලා පොතු, ඇට හා ගෝනියේ බර සැලකිල්ලට ගෙන මුදලාලි සියඹලා ;තාගය අවතක්සේරු කර ගෙවීමට සුදානම් වූ ඉතාම සොච්චමක මුදල ගැන ගැමියා ප්‍රතිචාර දැක්වූයේ ‘මුදලාලි මේ ගෝනියේ සියඹලා ඇත්තේම නැද්ද’ කියා අසමිනුයි. මේ අහිංසක ගැමියාගේ එම දාර්ශනික කතාව මට මතක් කර දුන් අධ්‍යාපන නියෝජ්‍ය ඇමැතිවරයාට ද මගේ ස්තුතිය පළකරමින් මම විපක්ෂයෙන් අසන්නේ ‘මන්ත්‍රීවරුනි, සියඹලා ඇත්තේම නැද්ද’ යනුවෙනි.ගරු කතානායක තුමනි, මේ අයවැය විවාදයේදී ඔබතුමාත්, පාර්ලිමේන්තුවේ මහලේකම්වරයා ඇතුළු කාර්ය මණ්ඩලයත්, මුදල් අමාත්‍යාංශයේ ලේකම්වරයා සහ එම අමාත්‍යාංශයේ සියලුම නිලධාරීන්, රෑ දවල් නොබලා කටයුතු කරමින් මේ අය වැය කාලය තුළ දෙනු ලැබූ සහායත් මා අතිශයින් අගය කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=n11122211</link>
    <topic>ඇමැති අතාවුද සෙනෙවිරත්නගේ දේශපාලන දිවියට වසර 60යි</topic>
    <author/>
    <content>කෑගල්ල දිස්ත්‍රික් ශ්‍රී.ල.නි.ප. නායක ග්‍රාමීය කටයුතු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න මහතාගේ දේශපාලන දිවියට 60 වසරක් සපිරීම නිමිත්තෙන් විශේෂ සැමරුම් උත්සවයක් දෙහිඕවිට සුසිලෝදය පිරිවෙන් විහාරස්ථානයේදී අගමැති දි.මු. ජයරත්න මහතාගේ සහභාගීත්වයෙන් හෙට (23) සහ අනිද්දා (24) යන දිනයන්හි දී පැවැත්වීමට කටයුතු යොදා ඇත.ප්‍රදේශයේ සියලු ආගමික බැතිමතුන් කෑගලු දිස්ත්‍රික් දේශපාලන නියෝජිතයන්, ඇමතිවරු, පළාත් සභා ඇමතිවරු සහ මන්ත්‍රීවරු ඇතුළු අති විශාල පිරිසකගේ සහභාගිත්වයෙන් පැවැත්වෙන මෙම 60 වසරක දේශපාලන සැමරුම් නිමිත්තෙන් දෙහිඕවිට සුසිලෝදය පිරිවෙන් විහාරස්ථානයේදී දෙසැම්බර් 23 දින සර්ව රාත්‍රික පරිත්‍රාන ධර්ම දේශනයක් සහ පසු දින සියක් නමකට අධික මහා සංඝයා වහන්සේලා වෙනුවෙන් මහා දානමය පුණ්‍යකර්මයක් පැවැත්වීමට ද කටයුතු යොදා තිබේ.අතාවුද සෙනෙවිරත්න මහතාගේ 60 වසරක ජනතා සේවය අගයමින් පැවැත්වෙන ඇගයීම් උත්සවය සහ පුණ්‍ය මහෝත්සවය සංවිධානය කරනු ලබන්නේ ශ්‍රී ලංකා නිදහස් පක්ෂ කෑගල්ල දිස්ත්‍රික් සංවිධානය ඇතුළු තුන්කෝරළ ජනතාව සහ අමාත්‍යතුමන් සමඟ 60 වසර පුරාවට දේශපාලන සහ සමාජීය කටයුතුවල නියැලි හිතවතුන් විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=r1112221</link>
    <topic>විදුලි පුවත වැරැදියට තේරුම් ගෙනසිරියලතාගේ නිවෙස මළගෙයක් වෙලා</topic>
    <author>කුරුණෑගල දිස්ත්‍රික් සංචාරකගුණරත්න ලියනආරච්චි</author>
    <content>සිරියලතා ගුරු මෙනවියට මුල්ම පත්වීම ලැබුණේ ත්‍රිකුණාමලය ප්‍රදේශයේ අර්ධ නාගරික පාසලකටය. එය මිශ්‍ර එකකි.වැඩ භාරගත යුතු දිනට පෙර දින මවුපියන් හා එකම සහෝදරයා සමග ත්‍රිකුණාමලයට ගියේ පාසල ඇති ස්ථානය සොයාගෙන ඒ ආසන්නයේම නැවතීමට සුදුසු නිවසක්ද සොයා ගැනීමටය.සිංහල දෙමළ මුස්ලිම් ජාතීන් එකම ප්‍රදේශයක සමගියෙන් ජීවිකාව ගෙවන අයුරු දැක සිරියලතා ගුරුවරියගේ මවුපියන්ට සතුටක් හා විශ්වාසයක් ඇතිව දරුවා නැවැත්වීමට නිවෙසක් සොයා ගන්න අපහසු නොවීය. කෑගල්ල ප්‍රදේශයෙන් ගිය ගුරු මහත්මයෙක්ද එම පාසලේ සේවය කිරීම ඔවුන්ගේ විශ්වාසය තහවුරු කරන්නක් විය.වැඩ භාර ගෙන ටික දිනක් සේවය කරමින් සිටියදී සිරියලතා ගුරුවරියට අසනීප තත්ත්වයක් ඇති විය. වහාම ක්‍රියාත්මක වූ නිමල් ගුරු මහතා අවශ්‍ය වෛද්‍ය ප්‍රතිකාර ලබාදීමට පියවර ගත් අතර නවාතැන් ගෙන සිටි නිවැසියෝද ගුරුතුමිය ගැන දැඩිසැලකිල්ලෙන් කටයුතු කෙලේය.රෝගී තත්ත්වය උත්සන්න වීම නිසා සිරියලතා ත්‍රිකුණාමල රෝහලට ඇතුළත් කළහ. ඒ බව ඇයගේ මවුපියන් වෙත ද විදුලි පුවතක් මගින් දැන්වීමට නිමල් කටයුතුª කෙරිණ.සිරියලතාගේ මවුපියන්ට විදුලි පුවත ලැබුණු විටම විලාප දෙමින් හඬා වැලපෙන්නට වීම නිසා අසල්වාසීහුද නිවෙසට එකතු වූහ. ඔවුන් හා කතා බහ කරමින් වහාම ත්‍රිකුණාමලය බලා යන්න ඥාාතීන් පිරිසක් සූදානම් වූහ. ඒ සඳහා වෑන් රථයක්ද කතා බහ කරගෙන තිබුණි.පිරිස එදින රාත්‍රි ත්‍රිකුණාමලයට පැමිණ සිරියලතා නැවති සිටි නිවෙසට ගියේය. නිමල්ද එම නිවෙසට ගෙන්වා ගත්තේය. කළ යුතු දේ කතා කරන සිරියලතාගේ එකම සහෝදරයා ‘දැන් අපි මොකද කරන්නෙ නිමල සර්’ යැයි ඇසීය. එවිට නිමල්ට සිදුව ඇති කාරණාව අවබෝධ විය. ‘බය වෙන්න එපා අයියේ සිරියාට ඒ තරම් අමාරු නැහැ. තව දවස් දෙකකින් ටිකට් කපයි’ කීය.සිරියලතාගේ ඥාාතිහු විදුලි පුවතේ සඳහන් කරුණ වරදවා තේරුම් ගැනීම නිසා විශාල වියදමක් දරා ත්‍රිකුණාමලයට ගොස් පසුදා සිරියලතා සමග කුරුණෑගලට පැමිණියහ. ඇය විදුලි පුවත අතට ගෙන හොඳීන් කියවා ඥාාතීන්ට තේරුම් කර දුන්නාය.එම පළාතේ අය ත්‍රිකුණාමලේට කියන්නේ මලේ කියායි. ඒ නිසයි නිමල් සර් මේ විදියට ලියා තිබෙන්නේ යැයි කීවාය. විදුලි පුවතේ සඳහන්ව තිබුනේ ‘සිරියලතා මලේ රෝහලේ’.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=r1112222</link>
    <topic>මීගමුව පොලිසියේ පාරිසරික ඒකකයෙන් මහජන පොදු සේවා රැසක්</topic>
    <author>කොච්චිකඩේ විශේෂ ඩී. මිහිදුකුල</author>
    <content>මීගමුව පොලිසියේ ක්‍රියාත්මක වන කොට්ඨාස පාරිසරික ඒකකය පැසසිය යුතුය. 2010 අගෝස්තු මස ආරම්භ කළ එම ඒකකය මගින් ජනජීවිතය සාර්ථක කර ගැනීමට විශාල වැඩ කොටසක් ක්‍රියාත්මක කර තිබේ.පරිසර දූෂණය වැළැක්වීම, පරිසරයට අපද්‍රව්‍ය මුදා හැරීම වැළැක්වීම, නගර අලංකාර කරණය, වායු දූෂණය, ශබ්ද දූෂණය, අපවිත්‍ර ජලය බැහැර කිරීම, ස්වභාවික විපත් වලින් ජනතාව බේරා ගැනීමට කටයුතු කිරීම, ඩෙංගු මර්දන ව්‍යාපෘති, අනවසර ඉදිකිරීම්, අනවසර කැණීම්, මිනිස් පරිභෝජනයට නුසුදුසු ආහාරපාන නිෂ්පාදනය, විකිණීම ඇතුළු මහජන පීඩාවන්ට ගැනෙන සෑම සිදුවීමක් කෙරෙහිම මේ ඒකකයෙන් විසඳුම් ලබාදීමට කටයුතු කරනු ලබයි.මෙවැනි බොහෝ දේ ගැන ජනතාව දැනුම්වත් කිරීමට පත්‍රිකා හා දේශන මගින්ද උපදෙස් දීමද කරනු ලබයි.උපදෙස් පිළිනොගෙන පරිසර නීති උල්ලංඝණය කරන අයට නීති මගින් කටයුතු කිරීමද සිදු කරයි. 2010 වර්ෂයේදී නඩු 187ක්ද 2011 වර්ෂයේදී නඩු 145 ක්ද මේ පරිසර ඒකකය මගින් සිදු කර තිබේ.මීගමුව කොට්ඨාස පොලිස් අධිකාරී චන්දන ගලප්පත්ති, මීගමුව පොලිස් අධිකාරී ආනන්ද ප්‍රනාන්දු, මහත්වරුන්ගේ උපදෙස් පිට මීගමු පොලිස් ස්ථානාධිපති ප්‍රධාන පොලිස් පරීක්ෂක ගාමිණි හල්ලව මහතාගේ අධීක්ෂණය යටතේ මේ ඒකකයේ වැඩ කටයුතු සාර්ථකව පත්වාගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=r1112223</link>
    <topic> ‘උපාලි ගුණරත්න නාට්‍ය හා ක්‍රියාකාරකම්’තරගාවලියේ ජයග්‍රාහකයන්ට ත්‍යාග හා සහතිකපත්</topic>
    <author>මල්වාන සමූහ මහානාම විතානගේ</author>
    <content>දොම්පේ අධ්‍යාපන කොට්ඨාසයේ සිසු දරු දැරියන්ගේ ඉංග්‍රීසි දැනුම වර්ධනය කිරීම උදෙසා බස්නාහිර පළාත්සභා මන්ත්‍රී උපාලි ගුණරත්න මහතාගේ පූර්ණ අනුග්‍රහයෙන් වසරක් පාසා පවත්වනු ලබන උපාලි ගුණරත්න ඉංග්‍රීසි නාට්‍ය හා ක්‍රියාකාරකම් තරගාවලියේ 2011 වසරේ ජයග්‍රාහකයන්ට සහතිකපත් ප්‍රදානය කිරීම පසුගියදා කිරිඳිවැල මධ්‍ය මහා විද්‍යාලයේදී පැවැත්විණි.මේ තරගාවලියට දොම්පේ අධ්‍යාපන කොට්ඨාසයේ පාසල් 48 කින් සිසු දරු දැරියන් හයසිය දෙනෙක් ඉදිරිපත්ව සිටි අතර මෙය ගම්පහ අධ්‍යාපන කලාප කාර්යාලයේ ඉංග්‍රීසි ඒකකය මගින් සංවිධානය කරන ලදී.මේ සඳහා උපාලි ගුණරත්න මහතාගේ පෞද්ගලික ධනයෙන් හා පළාත් සභා මන්ත්‍රී ප්‍රතිපාදන මුදල්වලින් රුපියල් ලක්ෂ පහකට අධික මුදලක් වැය කර තිබිණි.මෙහිදී උපාලි ගුණරත්න මහතා කතා කරමින් පැවසුවේ ලෝකය ලබා තිබෙන නවීන විද්‍යාවේ හා තාක්ෂණයේ දියුණුවත් සමගම අප ද ඉදිරියට ගමන් කළ යුතු බවත් ඒ සඳහා ඉංග්‍රීසි භාෂා දැනුම අත්‍යවශ්‍ය වන බවත්ය. රටේ අනාගතය භාරගැනීමට සිටින දූ දරුවන්ට ඉංග්‍රීසි දැනුම ලබාදීමට මෙවැනි තරග පැවැත්වීමට පියවර ගෙන තිබෙන බවත්ය.මේ අවස්ථාවට ගම්පහ කලාප අධ්‍යාපන අධ්‍යක්ෂ එස්. කේ. මල්ලවආරච්චි දොම්පේ කොට්ඨාස අධ්‍යාපන අධ්‍යක්‍ෂ රංජිත් විජේතුංග මහත්වරුද සහභාගි වූ අතර දොම්පේ පාසල් වලින් තෝරාගත් හොඳම ශිෂ්‍යයා හා ශිෂ්‍යාව වෙත උපාලි ගුණරත්න අභියෝග කුසලාන පිරිනමන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=r1112224</link>
    <topic>කලඑළිය ප්‍රාථමික විදුහලවැහෙන ලකුණු:</topic>
    <author>ජා ඇළ මධ්‍යම ලෙස්ලි පෙරේරා</author>
    <content>කලඑළිය ප්‍රදේශයේ විද්වතුන් රැසකට නැණ නුවන දියුණු කිරීමට පුරෝගාමී මෙහෙවරකට දායක වූ බප / මිග / කලඑළිය ප්‍රාථමික විද්‍යාලය මෙවර සිසුන් හතරකට සීමා කරමින් වැසීයාමේ අභියෝගයකට මුහුණ පා ඇතැයි අනාවරණය වේ.ක්‍රිස්තු වර්ෂ 1875 දී ආරම්භ වී ඇති මේ පාසලෙන් අධ්‍යාපනය ලැබූ අය බොහෝ වෙයි. වසර 136 ක ඉතිහාසයක් ඇති මේ පාසලට 2012 වසර සඳහා පළමු වසරට දරුවන් හතර දෙනෙකි. දෙවන වසරට අට දෙනෙකි. තුන්වන වසර සඳහා නව දෙනෙකි. සිව්වන වසරට දහසයකි. පස් වන වසර සඳහා දරුවන් දහ අටකි.විදුහල්පති ඇතුළු ගුරු මණ්ඩලය 7 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=r1112225</link>
    <topic>විදෙස් රැකියා පෙන්වා මුදල් වංචා කළැයිකන්තලේ යුවළක් මරදානේදී සැකපිට</topic>
    <author>සිරිසේන රාජපක්ෂ</author>
    <content>විදෙස් රැකියා ලබා දෙන බව පවසා පුද්ගලයන් කීප දෙනෙකුගෙන් මුදල් ලබා ගෙන පසුව එම මුදල් වංචා කළ බව කියන කන්තලේ අඹුසැමි යුවළක් මරදාන ප්‍රදේශයේදී මරදාන පොලිසිය මගින් සැකපිට අත්අඩංගුවට ගෙන ඇත.පසුව ඔවුන් පොලිසියේ රඳවාගෙන දිවයිනේ සියලුම පොලීසිවලට ඔවුන් පිළිබඳව තොරතුරු සපයා ඇති අතර ඒ අනුව මැදිරිගිරිය පොලිසිය මගින් හිඟුරක්ගොඩ මහේස්ත්‍රාත් අධිකරණයේ නඩු කටයුත්තක් සඳහා ඔවුන් වඅශ්‍ය වී ඇත්තේ විදේශ රැකියාවක් ලබා දෙන බව පවසා පුද්ගලයකුට මුදල් වංචාවක් සිදු කර ඇති නිසා බවත් මරදාන පොලිසිය සැකකාර අඹු සැමි යුවල අධිකරණයට ඉදිරිපත් කරමින් කියා සිටියේය. අනතුරුව සැකකාර අඹු සැමි යුවළ වෙනුවෙන් පෙනී සිටි නීතිඥවරයා අධිකරණයට කරුණු දක්වමින් ඔවුනට වරෙන්තුවක් නොමැති නිසා ඔවුන් ඇප මත මුදා හරින ලෙස ඉල්ලා සිටියේය.නීතිඥ ආර්. රජිත ලක්මාල් මහතාගේ ඉල්ලීම ගැන සලකා බැලූ මාලිගාකන්ද ප්‍රධාන මහේස්ත්‍රාත් ජී. එල්. ප්‍රියන්ත මහතා විසින් සැකකාර අඹුසැමි යුවළ පුද්ගලික ඇප මත මුදා හැරීමට නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=s1112221</link>
    <topic>වැඩි වගකීමක් ඇත්තේ පිතිකරුවන් මතයි</topic>
    <author/>
    <content>ශ්‍රී ලංකා පිලේ දකුණු අප්‍රිකානු සංචාරයේ වැඩි වගකීම ඇත්තේ පිතිකරුවන් මත බව ශ්‍රී ලංකා ක්‍රිකට් පිලේ හිටපු නායක සනත් ජයසූරිය පවසයි.“ඔවුන් දන්නවා ඔවුන් මත ඇති බලාපොරොත්තු මොනවද කියලා. ඒ වගේම ඔවුන් මත ඇති වගකීම පිළිබඳවත් ඔවුන් හොඳහැටි දන්නවා” කි‍්‍රකින්ෆෝ වෙබ් අඩවියට ජයසූරිය ප්‍රකාශ කළේය.සෙන්චූරියන් හී පැවැති පළමු ටෙස්ට් තරගය දින 3ක් ඇතුළත දී ඉනිම් දෙකෙහිදීම ලකුණු 200 සීමාවට අවතීර්ණ වීමට ශ්‍රී ලංකා පිතිකරුවන් අසමත්වූහ. එසේ වුවද ශ්‍රී ලංකා පිතිකරුවන්ට ඉතා ශක්තිමත් ලෙස ප්‍රතිසංවිධානය විය හැකි බව ජයසූරියගේ අදහසය.ශ්‍රී ලංකා ක්‍රීඩකයන්ට තිබෙන විශාලතම අභියෝගය වන්නේ දකුණු අප්‍රිකානු තත්ත්වයට හුරුවීමය. වේගපන්දු යවන්නන්ට යෝග්‍ය තණතීරුවල වාසිය දකුණු අප්‍රිකානුවන් ඉතා මැනවින් භාවිත කරන අතර දැනටමත් ඩේල් ස්ටේන් සහ වර්නන් පිලන්ඩර් ශ්‍රී ලංකාවට දැඩි තර්ජනයක් එල්ල කොට ඇත. ඩර්බන් සහ කේප් ටවුන් හී පැවැත්වීමට නියමිත දෙවැනි හා තෙවැනි ටෙස්ට්වලදීත් ශ්‍රී ලංකා පිතිකරුවන්ට නැගී සිටීම ලෙහෙසි පහසු කරුණක් නොවනු ඇත.දෙසැම්බර් 26 වැනිදා ඇරැඹෙන දෙවැනි ටෙස්ට් තරගයේදී දකුණු අපි‍්‍රකානුවන් තවත් වේගපන්දු යවන්නකු කණ්ඩායමට ඇතුළත් කර ගැනීමට නියමිතය. සාමාන්‍යයෙන් ඩර්බන් තණතීරුව පන්දුව වැඩි වශයෙන් ඉහළට ඉපිලෙන තණතීරුවක් වන අතර තරග පැවැත්වෙන දින 5 පුරාවටම වැසිබර කාලගුණික තත්ත්වයක් අපේක්ෂා කෙරේ.මේ සියලු තත්ත්වයන් ශ්‍රී ලංකාවට අවාසිදායක වනු ඇති බවට සැමදෙනකුම විශ්වාසය පළ කරති. නමුත් දකුණු අප්‍රිකාවේ තත්ත්වයට හැඩ ගැසීමට ඇති තරම් කාල සීමාවක් මේ වනවිට ශ්‍රී ලංකා ක්‍රීඩකයන් ගත කොට ඇති බැවින් පිතිකරුවන්ට මීළග ටෙස්ට් තරගයේදී නැගී සිටිය හැකි බවට ජයසූරිය විශ්වාසය පළ කරයි.“මේ තණතීරුවල පන්දුව ‘බවුන්ස්’ වීමේ තත්ත්වයට මුහුණදීමට ශ්‍රී ලංකා පිලේ පිතිකරුවන්ට නොහැකි බවට බොහෝ අය ප්‍රකාශ කලත් මම හිතන්නේ ඔවුන්ට එය කිරීමට හැකිතරම් අත්දැකීම් මේ වනවිට ලැබී ඇති බවයි.”පළමු ටෙස්ට් තරගයේදී දෙවැනි ඉනිමේ ලකුණු 15ක් ලබා සිටියදී ජවද්දී දැවීයාමකට හසුවීමෙන් ටෙස්ට් පිටියේ ලකුණු 10000 සීමාවට අවතීර්ණ වීම මඟ හැරුණු මහේල ජයවර්ධනගේ ලකුණු අහේනිය ඉක්මණින් මැකී යනු ඇතැයි ජයසූරිය පවසයි.පසුගිය වසර 2 පුරාවටම විදෙස් ටෙස්ට් තරගයකදී අර්ධ ශතකයක් රැස් කිරීමට ජයවර්ධන අසමත්විය. අවසන් වරට ඔහු විදෙස් ටෙස්ට් තරගය දස්කම් දැක්වූයේ ඉන්දියාවේ අහමදාබාද් නුවරදී ලකුණු 275ක් රැස් කරමින්ය.ඔහු ආසියානු කලාපයෙන් පිට ටෙස්ට් ලකුණු 50 කට වැඩියෙන් රැස් කරනු ලැබුවේ 2008 වසරේ මාර්තු මාසයේදීය. ඒ බටහිර ඉන්දීය කොදෙව් පිලට එරෙහිව ගයානා හී දි ලකුණු 136ක් රැස් කරමින්ය.“මෙවැනි තත්ත්වයන් තුළින් නැවත නැගී සිටීමට තරම් අත්දැකීම් ඔහුට තිබෙනවා. මෙය ඔහුගේ ක්‍රිකට් දිවියේ අයහපත් කාලයක්. මෙවැනි බාධා ජයගැනීම දක්ෂ ක්‍රීඩකයෙකුට හොඳ අභියෝගයක්. ටෙස්ට් ලකුණු 10000 ආසන්නයේ දීම ඔහු දුවද්දී දැවී යාම කණගාටුදායක සිදුවීමක්” ජයසූරිය පවසයි.“අන් කිසිවක් ගැන නොසිතා අපි සාමාන්‍ය පරිදි ක්‍රීඩා කළ යුතුයි” ජයසූරියගේ අවවාදය එයයි. පිතිකරුවන්ගේ පසුබෑම පන්දු යැවීමේ අංශයටද දැඩි බලපෑමක් එල්ල කිරීමට සමත් වූවකි.“අපිට පන්දු යවන්නන්ට දොස් පවරන්න බෑ. අපේ පන්දු යවන්නන්ගෙන් බොහෝ දෙනෙකුට අත්දැකීම් ප්‍රමාණවත් නෑ” ජයසූරිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=s1112222</link>
    <topic>රාජ්‍ය සේවා දැල්පන්දු සූරතාවගුවන් හමුදාව අත්කර ගනී</topic>
    <author/>
    <content>පොලිස් කණ්ඩායමට එරෙහිව ලකුණු 34-25ක ජයක් වාර්තා කළ ගුවන් හමුදාව රාජ්‍ය සේවා දැල්පන්දු තරගාවලියේ ‘ඒ’ කොටසේ සූරතාව අත් කරගැනීමට සමත්විය.පසුගිය වසරේදී ‘බී’ කොටසේ සූරතාව දිනු ගුවන් හමුදාව මෙවර ‘ඒ’ කොටසෙන් තරග කළ පළමු අවස්ථාවේදීම සූරතාව අත් කර ගැනීම විශේෂ සිදුවිමකි.ගුවන්, යුද, පොලිසිය, නාවික, ජනාධිපති ආරක්ෂක ඒකකය, නගර සභාව, තරුණ සේවා සභාව, සහ මහ බැංකුව මෙවර ‘ඒ’ කොටසෙන් තරග වැදුණි.පසුගියදා පොලිස් පිටියේදී පැවැති මේ අවසන් තරගයේ ත්‍යාග ප්‍රදානෝත්සවය යෞවන කටයුතු හා නිපුණතා සංවර්ධන නියෝජ්‍ය ඇමැති දුමින්ද දිසානායක මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=s1112223</link>
    <topic>පිහිනුම් ක්‍රීඩාව ග්‍රාමීය මට්ටමින්ව්‍යාප්ත කිරීමට නව තටාක 7ක්</topic>
    <author/>
    <content>නාගරික ප්‍රදේශවලට පමණක් සීමා වී තිබෙන ශ්‍රී ලංකාවේ පිහිණුම් ක්‍රීඩාව ගම්බද ප්‍රදේශ දක්වා ව්‍යාප්ත කර ගම්බද මට්ටමේ සිටින දක්ෂ ක්‍රීඩක ක්‍රීඩිකාවන් පිහිණුම් ක්‍රීඩාවට යොමු කරවීම සඳහා මෙරට ප්‍රාදේශීය වශයෙන් පිහිණුම් තටාක 7ක් ඉඳි කිරීමට පියවර ගෙන ඇතැයි ක්‍රීඩා අමාත්‍යාංශය නිවේදනයක් නිකුත් කරමින් කියා සිටියි.මලියදේව බාලිකා විද්‍යාලය, හලාවත මාදම්පේ මධ්‍ය මහා විද්‍යාලය, මොණරාගල මහානාම විද්‍යාලය, අම්පාර ඩී.එස්. සේනානායක විද්‍යාලය, නාවලපිටිය ජයතිලක ක්‍රීඩා සංකීර්ණය සහ අම්පාර තමසාන්ගිරි ක්‍රීඩාංගණයේ පිහිණුම් තටාක ඉදි කිරීම සඳහා මිලියන 63ක් වැය කර ඇතැයි ක්‍රීඩා අමාත්‍යාංශය නිකුත් කළ නිවේදනයේ වැඩි දුරටත් සඳහන් වේ.පිහිණුම් ක්‍රීඩාව ගම්බද මට්ටමේ සිට දියුණු කිරීමෙන් ශ්‍රී ලංකාව අපේක්ෂිත ජාත්‍යන්තර පදක්කම් දිනා ගැනීමේ වැඩි ප්‍රවණතාවක් ඇති බැවින්, ක්‍රීඩා යටිතල පහසුකම් දියුණු කිරීම සඳහා ප්‍රාදේශීය වශයෙන් පිහිණුම් ක්‍රීඩාව ව්‍යාප්ත කිරීමට ක්‍රීඩා අමාත්‍යාංශය සැළසුම් කර ඇත.ක්‍රීඩා අමාත්‍යාංශය විසින් දියත් කර ඇති හත් අවුරුදු ජාතික ක්‍රීඩා සැළැස්ම යටතේ ඉඳි කරන පළාත් බද ක්‍රීඩා සංකීර්ණ ව්‍යාපෘතිය හා දිස්ත්‍රික් ක්‍රීඩා සංකීර්ණ හා ප්‍රාදේශීය ක්‍රීඩා සංකීර්ණ ව්‍යාපෘතියේ පිහිණුම් ක්‍රීඩාව ව්‍යාප්ත කිරීම සඳහා මීටර් 50ක පිහිණුම් තටාකයක් ඉඳි කිරිමට සැළසුම් කර ඇති අතර, පිහිණුම් ක්‍රීඩාව පුහුණු කිරීම සඳහා විදේශ පුහුණුකරුවන්ගේ සේවය ද ලබා දීමට ක්‍රීඩා අමාත්‍යාංශය බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=s1112224</link>
    <topic>ආරාධිත පාසල් හොකී බාලක සූරතාවමධ්‍යම පළාත් ඇකඩමිය දිනයි</topic>
    <author>අසෝක හිඳගොඩමාතලේ දිසා විශේෂ</author>
    <content>මධ්‍යම පළාත් හොකී ඇකඩමිය දෙවන වරටත් සංවිධානය කළ වයස අවුරුදු 18න් පහළ නව සාමාජික ආරාධිත පාසල් හොකී තරගාවලියේ දී මෙවර බාලක සූරතාව මධ්‍යම පළාත් හොකී ඇකඩමි පිලටද බාලිකා සම සුරතාව මහනුවර සිතාදේවී බා. වී. පිලට සහ මධ්‍යම පළාත් හොකී ඇකඩමි පිලට හිමිවූහ.බාලක සහ බාලිකා කණ්ඩායම් 16ක සහභාගිත්වයෙන් මෙම තරගාවලිය පසුගියදා මාතලේ නන්දිමිත්‍ර ඒකනායක අන්තර් ජාතික කෘත්‍රිම හොකී ක්‍රීඩාංගණයේ දී පැවැත්විණි. මෙහි සමාරම්භක උළෙල මධ්‍යම පළාත් ප්‍රධාන අමාත්‍ය සරත් ඒකනායක මහතාගේ ප්‍රධානත්වයෙන් ද සමාප්ති උළෙල සහ ජය සංකේත ප්‍රදානය මධ්‍යම පළාත් ක්‍රීඩා අධ්‍යක්‍ෂ වයි. එම්. වයි. යාපා බණ්ඩාර මහතාගේ ප්‍රධානත්වයෙන් ද සිදුවූහ. බාලක අවසන් මහා තරගයේදී මහනුවර කිංස්වුඩ් විදුහල්පිල පරදා ගෝල් 2 - 0ක ජයක් වාර්තා කිරීමට මධ්‍යම පළාත් හොකී ඇකඩමි පිල සමත්විය. ධනංජන ලක්‍ෂාන් සහ චන්න කුලරත්න මෙහිදී ගෝල වාර්තා කළහ. සූරතාව දිනාගත් ඇකඩමි පිල චන්න කුලරත්න විසින් මෙහෙය විය. බාලක අනුසූරතාව මහනුවර කිංස්වුඩ් විදුහලටද තෙවන ස්ථානය මහනුවර ධර්මරාජ විදුහටද හිමි වූහ.බාලිකා අවසන් මහා තරගයේදී ගෝල 1 ක් ලෙස සම දක්‍ෂතා දැක්වූ මධ්‍යම පළාත් හොකී ඇකඩමි පිලට සහ මහනුවර සිතාදේවි බා. වි. පිලට සම සූරතාව හිමිවූවාය. බී. රත්නායක සිතාදේවි පිල වෙනුවෙන් ද. සදරුවනි ජයරත්න හොකී ඇකඩමි පිල වෙනුවෙන් ද ගෝල් වාර්තා කළහ. සම සූරතාව දිනූ ඇකඩමිපිල ජීවන්ති ජයරත්න විසින් ද සිතාදේවි පිල සමදරා චන්ද්‍රිකා විසින් ද මෙහෙයවූවාය. තෙව ස්ථානය මහනුවර සාන්ත අන්තෝනි බාලිකා විදුහලට හිමි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=s1112225</link>
    <topic>ක්ලිෆර්ඩ් කුසලානයයුද හමුදාවට</topic>
    <author>ෆවුස් මොහොමඩ්</author>
    <content>රන් පදක්කම් 4කට හිමිකම් කියමින් 29 වැනි වරටත් ක්ලිෆර්ඩ් කුසලාන බොක්සිං තරගාවලියේ පිරිමි තරග ඉසව්වේ සූරතාව අත්කරගැනීමට යුද හමුදාව සමත්විය.කිලෝ ග්‍රෑම් 91, 75, 56 සහ 49 බර පංතිවල රන් පදක්කම් දිනා ගැනීමට යුද යමුදාවට හැකි වූ අතර කිලෝ ග්‍රෑම් 69 සහ 91න් ඉහළ බර පංතිවල රිදී පදක්වලට හිමිකම් කීමට ද ඔවුහු සමත්වූහ. ශ්‍රී ලංකා ආධුනික බොක්සිං සංගමයේ සංවිධායකත්වයෙන් සහ මාස් ලීනියා, මාස් ඉස්ටිමේට්ස් ආයතනයන්හී අනුග්‍රහයෙන් තෙදිනක් පුරා පල්ලෙකැලේ ලීනියා ජිම්නාස්ටික් ක්‍රීඩාගාරයේ පැවැති 84 වැනි ක්ලිෆර්ඩ් කුසලාන බොක්සිං තරගාවලියේ හොඳම ක්‍රීඩකයා ලෙස ස්ලිම්ලයින් ක්‍රීඩා සමාජයේ පී.ඩී සුරේෂ් සම්මාන දිනූ අතර කිංග්ස්වුඩ් විදුහලේ ටී.ආර්. මධුසංඛ හොඳම පරාජිතයා ලෙස තේරී පත්විය. රන් පදක්කම් 4ක් දිනූ මාස් සදර්න් බොක්සිං සමාජය කාන්තා තරග ඉසව්වේ සූරතාව දිනා ගැනීමට සමත්විය.යුද හමුදාවේ එස්.ඩී.එන්.එස්. කරුණාරත්න හොඳම ක්‍රීඩිකාව ලෙසත්, යූ.ජී.ඩබ්.එල්. රත්වත්ත හොඳම පරාජිත ක්‍රීඩිකාව ලෙසත් සම්මාන දිනූහ.පිරිමි තරග ඉසව්වේ දෙවැනි ස්ථානය රන් පදක්කම් 3ක් දිනූ ගුවන් හමුදාවට හිමිවූ අතර රන් පදක්කම් 2කට හිමිකම් කී ස්ලිම්ලයින් කණ්ඩායමට තුන්වැනි ස්ථානය අත්විය.රන් පදක්කම් 2ක් දිනාගත් යුද හමුදාව කාන්තා තරග අංශයේ දෙවැනි ස්ථානය දිනාගත් අතර පොලීසිය රන් පදක්කමක් අත් කර ගනිමින් තුන්වැනි ස්ථානය දිනා ගත්තේය.ක්‍රීඩා සමාජ 24කින් ක්‍රීඩකයන් 120ක් සහ ක්‍රීඩිකාවන් 45ක් තරග වැදුණු ක්ලිෆර්ඩ් කුසලාන බොක්සිං තරගාවලියේ ත්‍යාග ප්‍රදානෝත්සවයේ ප්‍රධාන ආරාධිත ලෙස මධ්‍යම පළාත් මහ ඇමැති සරත් ඒකනායක මහතා සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=s1112226</link>
    <topic>ප්‍රවීණයන්ගේ මලල ක්‍රීඩාමුල්පුටුව වෛද්‍යතිලකට</topic>
    <author/>
    <content>ශ්‍රී ලංකා ප්‍රවීණයන්ගේ මලල ක්‍රීඩා සංගමයේ සභාපති ධුරය සඳහා පී.එච්.ඩී. වෛද්‍යතිලක මහතා තේරි පත්විය. පසුගියදා ජාතික ක්‍රීඩා විද්‍යායතනයේදි පැවැති මහා සභා රැස්වීමේදී නිලවරණය පැවැත්වූ අතර තේරි පත්වූ නිලධාරි මණ්ඩලය මෙසේය.සභාපති - පී.එච්.ඩී. වෛද්‍යතිලක, ලේකම් – තිස්ස සමරසිංහ, භාණ්ඩාගාරික – එස්.පී. රූපසිංහ, උපසභාපතිවරු - ඩික්මන් ගුරුගේ, ආනන්ද අතුකෝරල, ඩී.අයි.ජී. උපාලි කුමාරසිරි, කේ.එම්. කරුණාරත්න, ඒ.ටී. විජය, එම්.එම්. අරිෆ්, එම්.එම්.ජී. බණ්ඩාරඋප ලේකම්වරු - සේනානි බෝගහවත්ත, ආර්.ඩී. අතුකෝරල සහාය භාණ්ඩාගාරික – එම්.ඒ. උපාලි, තරගාවලි ලේකම් - සිරිල් පෙරේරා.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=s1112227</link>
    <topic>ඉන්දියානු ප්‍රවීණ මලල ක්‍රීඩාසූරතාවලියට අයදුම්පත් කැඳවයි</topic>
    <author/>
    <content>ඉන්දියානු ජාතික ප්‍රවීණයන්ගේ මලල ක්‍රීඩා සංගමයේ 33 වැනි වාර්ෂික විවෘත මලල ක්‍රීඩා සූරතාවලිය 2012 පෙබරවාරි 23 සිට 26 දක්වා බැංගලෝරයේදී පැවැත්විමට නියමිතය.මේ තරගාවලියට ඉදිරිපත් වීමට කැමැති ක්‍රීඩක ක්‍රීඩිකාවන් මේ මස 28වන දිනට ප්‍රථම අයදුම්පත් යොමු කළ යුතු අතර සේනානි බෝගහවත්ත, උප ලේකම්, ශ්‍රී ලංකා ප්‍රවිණයන්ගේ මලල ක්‍රීඩා සංගමය, 49/16, සරණංකර මාවත, දෙහිවල ලිපිනයෙන් අයදුම්පත් ලබා ගත හැකි අතර 0777260185 දුරකතනයෙන් වැඩි විස්තර ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=s1112228</link>
    <topic>සුහද බේස්බෝල් තරගයේ ජයනාලන්ද විදුහල් පිලට</topic>
    <author/>
    <content>සිසුන් අතර අන්‍යෝන්‍ය සුහදතාව හා සහජීවනය ප්‍රවර්ධනය කිරීමේ සහ බේස්බෝල් ක්‍රීඩාව සිසුන් අතර ජනප්‍රිය කරවීමේ අරමුණින් ආනන්ද හා නාලන්ද විද්‍යාල අතර බේස්බෝල් තරගයක් පසුගියදා ආනන්ද විදුහල් පිටියේදී පැවැත්විණි.මෙහි සමාරම්භක උළෙල ආරක්ෂක අමාත්‍යාංශයේ සංවර්ධන හා පර්යේෂණ අංශයේ අධ්‍යක්ෂ මේජර් ජනරාල් ප්‍රසාද් සමරසිංහ මහතාගේ ප්‍රධානත්වයෙන් ආනන්ද විද්‍යාලයීය විදුහල්පති එල්.එම්.ඩී. ධර්මසේන හා නාලන්ද නියෝජ්‍ය විදුහල්පති කේ.ඩී. අමරසිංහ මහත්වරුන්ගේ සහභාගීත්වයෙන් පැවැත්විණි. ආනන්ද විදුහල් බේස්බෝල් සංගමය සංවිධානය කළ මේ තරගාවලියේ දී පිරිනැමුණු ‘කර්නල් හෙන්රි ස්ටීන් ඕල්කට් අනුස්මරණ’ කුසලානය නාලන්ද විද්‍යාලය දිනාගත් අතර දක්ෂතම ක්‍රීඩකයා ලෙස ආනන්ද විදුහලේ කේ. හසිරු මලිත් පෙරේරා දිනා ගනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=s1112229</link>
    <topic>වොලිබෝල් තරගාවලිය 24දා කොස්ගමදී</topic>
    <author>අවිස්සාවේල්ල විශේෂඑස්. පද්මපෙරුම</author>
    <content>අවිස්සාවේල්ල මැතිවරණ කොට්ඨාසයේ ඇති සියළුම ක්‍රීඩා සංගම්වලට සහභාගි විය හැකි වොලිබෝල් තරගාවලියක් මේ මස 24දින කොස්ගම ඩැනී විජේසුන්දර ක්‍රීඩාංගණයේදී පැවැත්වේ.බස්නාහිර පළාත් ක්‍රීඩා අමාත්‍ය උපාලි කොඩිකාර මහතාගේ ප්‍රධානත්වයෙන් පැවැත්වෙන මේ තරගාවලියේදී ප්‍රථම ස්ථානය දිනා ගන්නා කණ්ඩායමට කොඩිකාර අභියෝගතා කුසලානය සමග රුපියල් 25000ක් පිරි නැමේ.මේ සඳහා සහභාගී වීමට කැමැති වොලිබෝල් ක්‍රීඩා කණ්ඩායම් එදින පෙරවරු 9.00ට පෙර එම ක්‍රීඩාංගණයට පැමිණෙන ලෙස සංවිධායකයන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=s11122210</link>
    <topic>ත්‍රාසජනක ක්‍රීඩාවෙන්වාර්තාපොතට ගිය ප්‍රියලාල්</topic>
    <author/>
    <content>ක්‍රීඩා සංවර්ධන දෙපාර්තමේන්තුවේ සහ ජාතික තරුණ සේවා සභාවේ අධීක්ෂණය යටතේ 2008 වසරේදී ත්‍රාසජනක ක්‍රීඩා සඳහා ලෝක වාර්තාවක් පිහිටවූ මීතිරිගල එච්.ඩී.ජේ. ප්‍රියලාල් ලබන වසරේදි එවැනිම ත්‍රාසජනක ලෝක වාර්තාවක් පිහිටුවීම සඳහා සූදානමින් සිටියි.කොළඹ 10, ශ්‍රී සංඝරාජ මධ්‍ය මහා විද්‍යාලයෙන් අධ්‍යාපනය හැදෑරු ප්‍රියලාල් පාසල් අවදියේදිම කරාතේ ක්‍රීඩාව ප්‍රගුණ කර ඇති අතර 1994 දී කරාතේ කළු පටි සූරධාරි පළමු ශ්‍රේණිය හිමිකර ගෙන ඇති අතර 1999 දී ත්‍රාසජනක ක්‍රීඩා ඉසව්වෙන් යොවුන් සූරයා බවට පත්වී ඇත.රාත්තල් 11.025ක බරින් යුත් යගුලියක් උස අඩි 7ක සිට විනාඩි 4ක කාලයක් ඇතුළත උදර ප්‍රදේශයට පතිත කරමින් ත්‍රාසජනක ක්‍රීඩා වාර්තාවක් පිහිටුවීමට බලාපොරොත්තුවන ප්‍රියලාල්ගේ ක්‍රීඩා කටයුතු සඳහා අනුග්‍රාහකයෙකුගේ සහාය ලැබේනම් අනාගතයේදී තම ක්‍රීඩා දිවිය සාර්ථක කරගත හැකි බව ප්‍රියලාල් පවසයි. 0777209360 දුරකතන අංකයෙන් ඔහු ඇමැතිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=s11122211</link>
    <topic>ධර්මාශෝකයේ කවීශ්ගෙන් ශතකයක්</topic>
    <author>ප්‍රියාන් ද සිල්වාමාතර ක්‍රීඩා</author>
    <content>හතරේ පහර 10ක් සහ හයේ පහර 3ක් සමග පන්දු 74කදී නොදැවී ලකුණු 101ක් රැස් කිරීමට අම්බලන්ගොඩ ධර්මාශෝක විදුහලේ 13න් පහළ පළමු පෙළ කණ්ඩායමේ නායක කවීශ් පුෂ්ප කුමාර සමත්විය. මහනුවර ත්‍රිත්ව විදුහල සමඟ පසුගියදා අම්බලන්ගොඩ නගර සභා ක්‍රීඩාංගණයේදී මේ තරගය පැවැත්විණි. 13න් පහළ පළමු පෙළ දෙවැනි වටය යටතේ පැවැති මේ තරගයෙන් ධර්මාශෝකයට පළමු ඉනිමේ ජයක් හිමිවිය.ත්‍රිත්ව විදුහල පළමු ඉනිම 107 (ඕවර 44) එස්. සානු ගීත් 33, රවිඳු විද්‍යාතිලක 32 (ඔසද ද සිල්වා 26/4) සහ දෙවැනි ඉනිම 66/6 (ඕවර 17) ටී. බෝයගොඩ (නොදැවී) 18, එස්. සානු ගීත් 17 (සසිත් ජයලත් 14/5)ධර්මාශෝක පළමු ඉනිම 157/7 (ඕවර 31) කවීශ් පුෂ්ප කුමාර (නොදැවී) 101, හශාන් චාමර 19 (රවිඳු විද්‍යාතිලක 44/4).</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=s11122212</link>
    <topic>තුන්පිම්ම සූරයාට තරග තහනමක්</topic>
    <author>පැරිසිය (ඒ.එෆ්.පී)</author>
    <content>පුහුණු කඳවුරකදී ගුටිබැට හුවමාරුවකට සම්බන්ධවූ ප්‍රංශයේ තුන්පිම්ම ඉසව්වේ සූර ටෙඩී ටැම්ගො සහ තවත් ක්‍රීඩකයන් 6 දෙනෙකුට මාස 6ක තරග තහනමක් පැනවූ බව ප්‍රංශ මලල ක්‍රීඩා සම්මේලනය නිවේදනය කළේය.පසුගිය ඔක්තෝබර් මාසයේ සිදුවූ මේ සිදුවීමට සම්බන්ධ වූ ටැම්ගෝට වසර 3ක පරිවාස කාල සීමාවක් ද යුරෝ 1500ක දඩමුදලක් ද පනවා තිබූ අතර පැය 50ක ප්‍රජා සේවාවක යෙදීමට ද නියම කර ඇත.මේ තරග තහනම ලබන වසරේ මැයි මාසයේ 18 වැනිදා අවසන් වන බැවින් ලන්ඩනයේ ඇරැඹෙන ඔලිම්පික් උළෙල නියෝජනය කිරීමට ටැම්ගෝට අවස්ථාව හිමිවනු ඇත.ලෝක සහ යුරෝපීය ගෘහස්ත සූරතාවලියේ තුන්පිම්ම ඉසව්වේ සූරයා වන ටැම්ගෝ සිය දඬුවම පිළිගන්නා බව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=s11122213</link>
    <topic>මහනුවර ජීප් රථ තරගාවලිය හෙට</topic>
    <author>බණ්ඩාර පිලවල</author>
    <content>කැන්ඩි එක්ස්ප්‍රස් රේස් ෆෝවීල් ජීප් රථ විවෘත තරගාවලිය හෙට (23) මහනුවර පල්ලේකැලේ යුද හමුදා රයිෆල් බළකා මූලස්ථානයේ දී පැවැත්වේ.මේ තරගාවලිය පිරිමි හා කාන්තා දෙපක්ෂයටම විවෘත වන අතර සහභාගිවීමට අපේක්ෂා කරන තරගකරුවන්ට 0773413122 දුරකතන අංකයෙන් වැඩි විස්තර ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=f1112221</link>
    <topic>නව ලොවටකොළඹ සූදානම් කිරීම</topic>
    <author>රාමන්</author>
    <content>පසුගිය දා ශ්‍රී ලංකාවට පැමිණි විදේශ සංචාරකයෙක් එක් මත බේදාත්මක ප්‍රශ්නයක් අපේ නායකයෙකුට යොමු කළා. ඔහු පවසා සිටියේ තමාට කොළඹ නගරයේ දී දිනකට ඩොලර් 1500ක් මාරු කර කලක් එය වියදම් කිරීම පිළිබඳ ප්‍රශ්නයක් පැන නඟින බවයි. ඩොලර් 1500ක් යන්න සංචාරයේ යෙදෙන බටහිර සංචාරකයෙකුට එතරම් නොවටිනා ගණනක්.වෙන විදියකින් මේ සංචාරකයා කීවේ, විදේශිකයන් වන අපට කොළඹ නගරයේ රාත්‍රියක් ගත කිරීමට සිදු වන්නේ නම් ඩොලර් 1500වත් වියදම් කිරීමටවත් ඊට ගැලපෙන යමක් නොමැති බවයි. නරඹන්න ක්‍රීඩා තරගයක්, නාට්‍යයක්, ලෝකයේ අග්‍රගණ්‍යයේ දේශීය හෝ විදේශීය චිත්‍රපටයක් අඩුම ගානේ සංගීත සංදර්ශනයක්වත් නැහැ. ඔහුගේ මතයට අනුව ඇති එකම විකල්පය රාත්‍රී සමාජ ශාලාවකට යොමු වීම. නැතිනම් කැසිනෝ ක්‍රීඩාවට යොමු වීමයි. හැමෝ ම ඒ සෙල්ලමට කැමැති නැහැ. කැසිනෝවලින් පරිබාහිර වෙනත් විනෝදාංශ ඔවුන් බලාපොරොත්තු වෙනවා. ඒ සඳහා කොළඹ නගරය සකස් කිරීමට අප තවමත් සූදානම් ද යන ප්‍රශ්නය පැන නගිනවා.අපේ රටට විදේශ විනිමය නොමැතිව ශීඝ්‍ර සංවර්ධනයක් බලාපොරොත්තු විය නොහැකියි. ඒ සඳහා විදේශ ආයෝජන ද හරහා මෙන්ම වෙනත් සේවාවන් හරහා ද විදේශ විනිමය කැඳවා ගත යුතු වෙනවා. මෙහි දී සංචාරක ව්‍යාපාරය සිටින්නේ ඉදිරියෙන්. මේ වන විට සංචාරක කර්මාන්තය අපේ රටට විදේශ විනිමය කැන්දන දෙවැනි ආදායම් මාර්ගය වී තිබෙනවා.මේ වනවිටත් මේ රටට පැමිණෙන සංචාරකයින්ගේ ගණන ලක්ෂ 8 ඉක්මවා අවසන්. වසර 2015 වන විට ලක්ෂ 25ක් දක්වා මෙම ප්‍රමාණය වර්ධනය කර ගැනීමටයි අපේ බලාපොරොත්තුව. ඒ සඳහා දුර ගමනක් යා යුතුව තිබෙනවා. අභියෝග කීපයක් ජය ගත යුතු වෙනවා. පහසුකම් වැඩි දියුණු කිරීම එක් අභියෝගයක්. සංචාරක ආකර්ෂණය දිනා ගැනිමේ අංශ වර්ධනය කිරීම තවත් අභියෝගයක්. සංචාරක ආකර්ෂණය දිනා ගන්නා අංශ ලෙස සමහරු කල්පනා කරන්නේ කැසිනෝ හා රාත්‍රී සමාජ ශාලා විවෘත කිරීම. එහෙත් එය එක් අංශයක් පමණයි. සංචාරක ආකර්ෂණය දිනා ගන්නා විවිධ අංශ ලෝකයේ වෙනත් රටවල නිර්මාණය මෙවන් පවතිනවා. විවිධ රටවල නිර්මාණය මෙවන් අංශ අතර පවතිනවා. ක්‍රීඩා, ස්වභාවික පරිසරය, ඔපෙරා ආදි විවිධ නාට්‍යංග, සිනමා, ගෘහස්ත සංගීත සංදර්ශන ආදිය මෙහි දී වැදගත්. සිංගප්පූරුව වැනි රටකට යන සංචාරකයෙකුට මේ හැම අංශයකම ආකර්ෂණ ලබා ගැනීමේ හැකියාව තිබෙනවා.අපේ රට සංචාරක ව්‍යාපාරයේ වර්ධනය ගැන කතා කලත් මේ සම්බන්ධයෙන් වැඩි අවධානයක් යොමු කර තිබේ ද යන්න ප්‍රශ්නයක්. පසුගිය දා කොළඹ නගරය මධ්‍යයේ පැවැති කාර් රේස් සංදර්ශනය මේ සඳහා හොඳ අත් හදා බැලීමක්. වාර්තා වන විදියට එම අත් හදා බැලීම සාර්ථකයි. කොළඹ නගරයේ ප්‍රධාන සුපිරි හෝටල්වල කාමර සියල්ලම පිරී යෑමට මෙම මෝටර් රථ තරගය හේතු වෙලා. මෙවන් තරග පැවැත්වීම සංචාරක ව්‍යාපාරයට පිටිවහල් බවයි. හෝටල් කළමනාකරුවන් පවසන්නේ.කොළඹ සංචාරක හෝටල් සමූහයේ සභාපති ශාන්ති කුමාර් මාධ්‍යයට පවසා තිබුණේ කොළඹ නගරයේ 2200ක් පමණ වන හෝටල් කාමරවලින් කාමර 500ක් පමණ පසුගිය සති අන්තයේ මෙම මෝටර් රථ ධාවන තරඟය නිසා ම කුලියට ගෙන තිබූ බවයි. එසේ ම එම තරගයට සමගාමීව ප්‍රධාන හෝටල්වල ද විවිධ උත්සව හා විනෝදාස්වාද ක්‍රියාකාරකම් සංවිධානය කළ බවයි. තරගය වෙනුවෙන් නිකුත් කළ තිබුණු ටිකට් අලෙවිය ද වාර්තාගත අගයක් ගෙන තිබුණා. ටිකට් පත් සියල්ලම වාගේ අලෙවි වී තිබූ අතර තරගයේ අවසානය දක්වාම නරඹන්නන්ගේ උද්‍යෝගයේ අඩුවක් දක්නට නොලැබුණු බව ද වාර්තා වෙනවා.ආරම්භයක් ලෙස මෙය දේශීය නරඹන්නන් වැඩි දායකත්වය ලැබීම ස්වභාවිකයි, එහෙත් ක්‍රම ක්‍රමයෙන් මෙවැනි ධාවන තරග විදේශ සංචාරකයන්ගේ ආකර්ෂණය දිනා ගන්නා බව පැහැදිලියි. සිංගප්පූරු, මැලේසියා මීට ආසන්නතම උදාහරණයි. නගර මධ්‍යයේ මෝටර් රථ ධාවන තරග අපට අලුත් දෙයක් වුව ද සංචාරක ආකර්ෂණය දිනා ගන්නා ලෝකයට එය අලුත් දෙයක් නොවෙයි.30 අවුරුදු යුද්ධය නිමා වීමත් සමඟ ම සංචාරක ආකර්ෂණය ශ්‍රී ලංකාවට යොමු වුණා. මේ වනවිට අප එහි ප්‍රතිඵල භුක්ති විඳිමින් සිටිනවා. ජනාධිපතිතුමා පසුගිය දා සඳහන් කළ පරිදි මෙතැන් සිට ශෝකාන්තය රඟ දැක්වීම අවසන් කළ යුතු වෙනවා. මෙතැන් සිට මෙරටට පැමිණෙන සංචාරකයන්ටත්, රටේ ජීවත් වන අයටත් විනෝදය, රසවින්දනය අවශ්‍යයි. යුද්ධය පැවැති යුගයේ මෙන් පසුගාමී වීමට මේ රටේ කිසිවෙක් කැමැති නැහැ. පසුගිය දා විවෘත වූ ‘නෙළුම් පොකුණ මහින්ද රාජපක්‍ෂ රඟහල’ ශ්‍රී ලංකාවට ලැබුණු ජාත්‍යන්තර මට්ටමේ රඟහලක්. අපේ දේවල් මෙන් ම ලෝකයේ හොඳම ඔපරා, නාට්‍ය, මේ රඟහල ඇසුරින් දැක බලා ගැනීමට හැකි වන්නේ නම් එය සංචාරක ආකර්ෂණයට ද හේතු විය හැකියි. කොළඹ නගරය ආකර්ෂණීය පුරවරයක් බවට පත් වෙමින් අතීතයේ සමස්ත තාලයේ දක්නට ලැබුණු පාළු මූසල බව ඉවත් වෙමින් පැවතීම අගය කළ යුතුයි.දේශපාලන වශයෙන් විපක්ෂයට මේ වෙනස ඉවසා දරාගෙන සිටීමට නොහැකි විය හැකියි. විපක්ෂ නායකවරයා පසුගිය දා කොළඹ පැවැති මෝටර් රථ ධාවන තරගයට එල්ල කළ ප්‍රහාරයෙන් එය පැහැදිලි වෙනවා. ඔහු කොළඹ නගර සභාවේ මුදල් මේ සඳහා වැය කර ඇති බවත් සඳහන් කළා. මේ වෙනුවෙන් කොළඹ නගරයේ මංමාවත් සංවර්ධනය වුණා නම් ඒවා එය සංවිධානය කළ අය රැගෙන යන්නේ නැහැ. ඒ සියලු සංවර්ධන කාර්යන් කොළඹ නගරයේ වැඩි දියුණූවට යටිතල පහසුකම්වලට එකතු වෙනවා. විපක්ෂ නායකවරයා ඒ බව හොඳින්ම දන්නවා. ඔහු එහි ඇති සංචාරක ආකර්ෂණය හා මේ රටේ නාගරික කොටස්වල උද්ඝෝෂණ ගැන නොදන්නවා නොවෙයි.මේවා මඟින් කොළඹ නගරයේ සවස් කාලය විවිධ විනෝදාත්මක ආකර්ෂණයන් සඳහා යොමු කිරීමේ වැදගත්කම ඔහු නොදන්නවා නොවෙයි. එහෙත් ඔහු සිරිකොත පැවැති රැස්වීමක දී සඳහන් කළේ යූ. ඇන්. පී. කාර පළාත් පාලන හා පළාත් සභා මන්ත්‍රීවරුන්ට ඊට සහභාගි නොවන ලෙසයි. එහෙත් කවුරු කෑ ගැසුවත් තවලම ඉදිරියට ඇදෙන බව එදා එම ධාවන තරගය නැරඹීමට ආ තරුණ කොටස් හා සියලු වයස් කණ්ඩායම් ජනතාව පිළිබිඹු කළා.මෙවැනි කට්ටිවාදි ප්‍රකාශවලින් මේ සිදු වෙමින් පවතින ප්‍රවණතා නතර කළ නොහැකියි. ඒ බව විපක්ෂය කල්පනා කිරීම වැදගත්. විපක්ෂයේ තහනම් මතවාද වලංගු නොවන්නේ ඔවුන් භූමියේ සිදු වන ඇත්ත ප්‍රවණතා හඳුනා නොගැනීමෙන්.ඒ නිසා රජයට එරෙහිව දේශපාලනය කිරීමට ප්‍රථම රටේ සිදු වන සත්‍ය සමාජ ආර්ථික පෙරළිය හඳුනා ගත යුතු වෙනවා. විවෘත ආර්ථිකයේ අන්තයට යමින් නව ලිබරල් ආර්ථිකයක් වැළඳ ගෙන සිටින පක්ෂයක්. විශේෂයෙන් ම සංචාරක ව්‍යාපාරයේ වර්ධනයට එකඟ වූ විපක්ෂයක්, මේ රටට කැසිනෝ හඳුන්වාදුන් අය විසින් ම ඊට වෙනස් වූ විනෝදාංශ ප්‍රතික්ෂේප කිරීම විහිලුවක්. විපක්ෂයේ හඬ ජනතාව ප්‍රතික්ෂේප කරන්නේ මේ නිසායි. මේ නිසා සියල්ලටම ප්‍රථම රට හඳුනා ගෙන දේශපාලනය කිරීමේ වැදගත්කම විපක්ෂ දේශපාලනය අරඹයා මතු වෙමින් පවතිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=f1112222</link>
    <topic>සතුට වෙනුවෙන්ළමයෙක්ළිෙඳ් පැන්නා</topic>
    <author>සටහන සුරංජා සරෝජිනී පතිරණ</author>
    <content>1950 වසරේ මුල් භාගයේදී පාසල් අධ්‍යාපනයෙන් සමුගත් පසු මාතර නගරයේ වූ (මාගේ ඥාතියෙකුට අයත් වූ) සුප්‍රසිද්ධ ඡායාරූප ශාලාවක සේවයට බැඳී කලා නිර්මාණ හා ඡායාරූප (පෝට්ට්‍රේට්ස්) ඇඳීමත් ඡායාරූපකරණ කටයුතුවලත් නියැලුනා. එම වකවානුව තුළ සියලු ජාතික වීරවරයන්ගේ විශාල ප්‍රමාණයේ ඡායාරූප (පෝට්ට්‍රේට්ස්) තෙල් සායමින් නිමකොට මාතර නගර මධ්‍යයේ වූ එම ඡායාරූප ශාලාව ඉදිරිපිටදී ප්‍රදර්ශනය කළා. ඒ සඳහා විශාල මහජන ප්‍රසාදයක් ලැබුණා. එමෙන්ම 60 දශකයේ මුල් භාගයේ දී එම ස්ථානයේ වෙසක් උත්සවය නිමිත්තෙන් වාර්ෂිකව ඉදිකෙරුණු තොරණවල සිතුවම් ද මා අතින් නිමාවුණා.අනතුරුව 1960 දශකයේ මුල් භාගයේ දී ජනමාධ්‍ය හා චිත්‍ර කලාව දෙසට අවධානය යොමුකරන ලදුව 1963 නොවැම්බර් 26 වන දින පළ වූ “නවයුගය” සඟරාවේ පිටකවරයට චිත්‍රයක් සපයමින් පුවත්පත් ආයතන සඳහා චිත්‍ර සැපයීමට යොමුවුණා.ඉන්පසු 1964 වර්ෂයේ, එවකට පැවති සීමාසහිත ස්වාධීන පුවත්පත් සමාගමට (දවස නිවසට) බැඳී නිදහස් චිත්‍ර ශිල්පියෙකු වශයෙන් එම ආයතනය විසින් නිකුත් කරන ලද සියලුම (ඉංග්‍රීසි / සිංහල) පුවත්පත්, සඟරා හා වාර සඟරා සඳහා චිත්‍ර නිර්මාණය කරණයෙහ යෙදුනා. 1967 වර්ෂයේ දී දවස ආයතනයේ සේවය ස්ථිර වුණා. ඉන්පසු 1971 වර්ෂයේදී දවස කාර්යාලය හිටි අඩියේ වසා දමන්නට වූයෙන් රැකියාව අහිමි වුණා.නැවත නිදහස් චිත්‍ර ශිල්පියෙකු වශයෙන් කටයුතු ආරම්භ කළා. සුළු කාලයකින්ම එවකට පැවති “ටයිම්ස්” ආයතනයට අනුයුක්ත වීමට හැකිවුණා. එම වකවානුව වනවිට ලේක්හවුස් ආයතනයෙන් චිත්‍ර කථා පත්‍රයක් ආරම්භ කිරීමට සැලසුම්කොට ඒ සඳහා මාගේ දායකත්වය ලබා දෙන්නැයි ඉල්ලා සිටි බැවින් 1972 වසරේ මුල් භාගයේ දී පුවත්පත් කලාවේදී චිත්‍ර ශිල්පී තනතුරක් මත ලේක්හවුස් ආයතනයට අනුයුක්ත කළා. මෙම ආයතනයේ රැකියාව ආරම්භ කරමින් “සතුට” පත්‍රයේ ප්‍රධාන චිත්‍ර ශිල්පියා වශයෙන් කටයුතු කරගෙන යන අතරතුරදීම එම ආයතනය විසින්ම නිකුත් කරනු ලැබූ සිළුමිණ, මිහිර, නවයුගය, තරුණි, සරසවිය, සුබසෙත ආදී අනෙකුත් ප්‍රකාශන සඳහාද චිත්‍ර නිර්මාණකරණයේ යෙදුණා. එම නිර්මාණයන් අතර විෂ්ණු අවතාරය, මැණික් දෙවඟන, අලිබාබා සහ හොරු හතළිහ, ඇලඩින් සහ පුදුම පහන, මංජු, බට්ටි, චන්දිරා, මමා, චතුරිකා, කොරටුවේ ගෙදර ඇතුළු තවත් චිත්‍ර කතා රාශියක් එම වකවානුව තුළදී ජනප්‍රියත්වයට පත්වුණා.මෙම කාලසීමාවේදී සතුට පත්‍රය, විජය ප්‍රකාශන සමාගම භාරයට පත්වීමෙන් පසු මා ද 1980.06.02 වන දින සිට විජය ප්‍රකාශන සමාගමට අනුයුක්තව සතුට පත්‍රයේ ප්‍රධාන චිත්‍ර ශිල්පියා වශයෙන් ක්‍රියාකරමින් සිට 1988 ජනවාරි 11 වන දින එම පුවත්පතේ කර්තෘ වශයෙන් ද පත්වුණා. ලේක්හවුස් ආයතනයෙන් ගිලිහීගිය සතුට පත්‍රය වෙනුවට ඔවුන් මධුර පත්‍රය ආරම්භ කළ අතර, කාලයක් යනතුරුම සතුට පත්‍රයට අමතරව මධුර පත්‍රයට ද නිර්මාණ විශාල ප්‍රමාණයක් සැපයීමට හැකිවුණා.සතුට පත්‍රයට අමතරව ලංකාදීප දිනපතා පත්‍රයටද කොටස් වශයෙන් පළවු අත්තක පිපි මල්, අප්ප පුතාලා, මං ඔයාට ආස නෑ, අක්ක නගෝ, ඔයත් එක්ක මං ආදී ඉතා ජනප්‍රිය කථා රාශියක් නිර්මාණය කරන්නට හැකිවිය. ලේක්හවුස් ආයතනයේ සේවය කළ අවදියේ ඉරිදා සිළුමිණ පත්‍රයට සපයන ලද චතුරිකා චිත්‍ර කථාවද ඉතා ජනප්‍රිය වුණා.මීට අමතරව ළමා පුවත්පත් වු මිහිර සහ විජය පත්‍රවලටද මාගේ චිත්‍ර කථා රාශියක් සැපයූ අතර, අතිශයින් ජනප්‍රිය වූ කුරු පුංචිගේ කථාව, එකවගේ තුන්දෙනෙක්, නිල් කහ රතු, රත්තරන් මුවා, වෝයි අක්කි ආදී ළමා කථා ඒ අවදියේදී ඉතා ජනප්‍රිය වුණා. 1993 වර්ෂයේදී විජය ප්‍රකාශන සමාගමින් විශ්‍රාම ගිය නමුත් නිදහස් චිත්‍ර ශිල්පියෙකු වශයෙන් තවදුරටත් හැකි සෑම අවස්ථාවකදීම එම ආයතනයට දායකත්වය ලබාදුන්නා.විජය පුවත්පත් ආයතනයෙන් විශ්‍රාම ගිය පසු දිවයිනේ පළ වූ බොහෝ චිත්‍ර කථා පත්‍රවලට චිත්‍ර කතා සැපයුවා. තවද දිවයිනේ සුප්‍රසිද්ධ සඟරා, පුවත්පත් හා නොයෙකුත් ප්‍රකාශනයන් සඳහා ද බොහෝ වශයෙන් චිත්‍ර ඇන්දා.දිය සායම් මෙන්ම තෙල් සායමින්ද චිත්‍ර ඇඳීමේ සුවිශේෂී හැකියාවක් මට තියෙනවා. බොහෝ විද්වතුන්ගේ හා සුප්‍රසිද්ධ පුද්ගලයන්ගේ ආලේඛ්‍ය චිත්‍ර තෙල් සායමින් නිම කළා. එම්. ඩී. ගුණසේන සමාගමේ බිත්තිවල සවිකොට ඇති සේපාල ගුණසේන මහතාගේ සහ ඩී. බී. ධනපාල මහතාගේ ආලේඛ්‍ය චිත්‍ර නිම කරන ලද්දේද මා විසිනි. එවකට මොණරාගල, ආණ්ඩුවේ ඒජන්ත වශයෙන් කටයුතු කළ ඩබ්. ජේ. ප්‍රනාන්දු මහතා වෙත දළදා පෙරහර ට්ත්‍රයට නගා දුන් අතර එය විජයලක්ෂ්මි පණ්ඩිත මැතිණියගේ විශේෂ ඇගැයීමට ලක් වූ බව එම මහතා විසින් තහවුරු කරමින් මා වෙත සහතිකයක් නිකුත් කළා.මා විසින් චිත්‍රයට නගන ලද බට්ටි සහ චන්දිරා චිත්‍ර කථා යුගල චිත්‍රපට වශයෙන් එළිදක්වා තියෙනවා. කොරටුවේ ගෙදර සහ බට්ටි නැවත ටෙලි නාට්‍ය වශයෙන්ද නිෂ්පාදනය කළා.1986 වර්ෂයේ සිට සිංගප්පුරු බෞද්ධ භාවනා මධ්‍යස්ථානය විසින් ප්‍රකාශයට පත්කරන ලද ධර්ම පුස්තක සඳහා චිත්‍ර සැපවූවා. 1993 වර්ෂයේදී පූර්ණකාලීන වශයෙන් එම මධ්‍යස්ථානයේ ප්‍රධාන චිත්‍ර ශිල්පී තනතුරට පත්වුණා. ඒ අනුව “ධර්ම භාණ්ඩාගාරය හෙවත් සිතුවම් සහිත ධම්ම පදය” සියලුම ගාථා සඳහා සවිස්තරාත්මක චිත්‍ර ඇඳ එය එතෙර මෙතෙර ඉතා වටිනා වුත් මනස්කාන්ත වුත් ධර්ම පුස්තකයක් වශයෙන් ප්‍රකාශයට පත්කළා. එය සිංහල, ඉංග්‍රීසි හා චීන භාෂාවන්ගෙන්ද පළවුණා. යුරෝපා රටවල් ඇතුළුව රටවල් රාශියක බෙදාහැරියා.මෙම ඉතා අගනා ධර්ම පුස්තකයට අමතරව පන්සිය පනස් ජාතකයම අතීත හා වර්තමාන කථා සහිතව සිතුවමට නගා චිත්‍ර දහස් ගණනකින් සමන්විත පුස්තකයක්ද මෙම මධ්‍යස්ථානය විසින් එළිදැක්වීමට කටයුතු කළා. ඊට අමතරව Parents &amp; Children, The Greatest man who ever lived, Mahamangala Sutta, The highest blessing, Nature of life and death, Preview of illustated Jathaka tales බුදු සිරිත සිතුවමින් ඇතුළු තවත් පොත් රාශියක් සඳහා සිතුවම් නිර්මාණය කෙරුණා. මෙම ග්‍රන්ථ හා ප්‍රකාශනයන් සී.ඩී. තැටි වශයෙන් නිකුත් කර ඇති අතර අන්තර් ජාලයටද ඇතුළත් කර තිබෙනවා.මෙම මා හැඟි සේවාවන් වෙනුවෙන් සිංගප්පුරු බෞද්ධ භාවනා මධ්‍යස්ථානය විසින් ATULYA KALA NIPUNA යන ගෞරව නාමයෙන් 1997 මැයි 17 වෙනි දිනෙන් යුතු සහතිකයක් ද ප්‍රදානය කළා. තවද, එම ආයතනයේ පොත්පත් නිර්මාණකරණයේදී සිදුකළ විශිෂ්ට සේවාවට උපහාර වශයෙන් සිංගප්පුරුවේ පාර්ලිමේන්තු ලේකම් හා පාරිසරික කටයුතු අමාත්‍ය හෝකාලියොං මහතා අතින්ද 1996.06.26 දින සම්මාන ලැබුවා.2001 වර්ෂය අවසාන කාලයේ දී අමෙරිකා එක්සත් ජනපදයේ නිව්යෝර්ක් බුඩිස්ට් විහාරයට ඇතුළුවන ප්‍රධාන දොරටුව අභිමුඛව පිහිටි බිත්තියෙහි “සඟමිත් තෙරණිය ශ්‍රී මහා බෝධීන් වහන්සේ ලංකාවට වැඩම කරවීම” බිතු සිතුවමට නගාදීම වෙනුවෙන් නිව්යෝර්ක් බුඩිස්ට් විහාර ෆවුන්ඩේෂන් විසින් MASTER OF FINE ARTS (CHITRAKALA VISHARADA යන ගෞරව නාමයෙන් 2002.01.01 වන දින සම්මානයක් ප්‍රදානය කළා. (මෙම මා හැඟි බිතු සිතුවම නිර්මාණය කිරීම වෙනුවෙන් සතයක්වත් පමණ වූ ගෙවීමක් ලබා ගත්තේ නෑ.)තවද, නිව්යෝර්ක් නුවර පෝටි රිච්මන්ඩ් හි පිහිටි ස්ටැටන් අයිලන්ඩ් බෞද්ධ විහාරයට 2002 වෙසක් උත්සවය වෙනුවෙන් අගනා වෙසක් තොරණක් නිර්මාණය කරන්නට යෙදුණා. අමෙරිකා එක්සත් ජනපදයේ බෞද්ධ විහාරයක වෙසක් තොරණක් ඉදිකළ පළමු අවස්ථාව මෙය වශයෙන් ඉතිහාසයට එක්වුණා. මේ සඳහාද සතයක්වත් ගත්තේ නෑ. මේ පිළිබඳ 2002.05.18 වන දින “ස්ටැටන්ඩ් අයිලන්ඩ් ඇඩ්වාන්ස්” දිනපතා පුවත්පතෙහි මුල්පිටුවේ ඡායාරූප සහිතව සවිස්තර වාර්තාවක් පලකර තිබුණා.මගේ වෘත්තීය පුවත්පත් කලාවේදී ජීවිතය තුළ මම දවස, ටයිම්ස්, ලේක්හවුස් හා විජය පුවත්පත්වල වසර 30 ක් පමණ සේවය කළා. ඒ කාලය තුළ මට අමතකම නොවෙන සිදුවීම තමා එක සැරයක් මගේ රසිකයෙක්, ගොඩක් ලාබාල ළමයෙක් ගෙදරින් හොරෙන් පැනලා මාව බලන්න ලේක්හවුස් එකට එනවා කියලා ඇවිත්. ඒත් ඒ ළමයා ලේක්හවුස් එකට ඇවිත් තිබුණේ නෑ. අවසාන වරට තිබිලා තියෙන්නේ ඒ ළමයගේ අපේ බට්ටි ලෝගො එක. ඒක නිසා පොලිසියෙන් ඇවිත් මාව අත්අඩංගුවට ගන්න හැදුවා. පස්සේ මගේ ප්‍රධාන කර්තෘ පර්සි ජයමාන්න මහතා හා සුදසිංහ මහතා එකතු වෙලා මාව බේරගත්තා.ඒවගේම තවත් සිදුවීමක් වෙලා තිබුණා. ඒකාලේ සතුට පත්තරේට රසිකයන් හරි කැමතියි. පත්තරේ එනකන් බලාගෙන ඉන්නවා. එක ළමයෙකුට පත්තරේ බලන්න දුන්නේ නෑ කියලා ළිඳේ පැනලා මැරිලා තිබුණු ආරංචියක් මට දැනගන්න ලැබුණා.අවසාන වශයෙන් මට මියයන්න කලින් එක ආශාවක් තියනවා. මගේ බට්ටි චිත්‍රකතාව එකතු කරලා පොතක් කරන්න. ඒත් මගේ ගාව සියලුම චිත්‍ර කතා කොටස් නැහැ. කීප අවස්ථාවක් මගේ ගෙදරට ගං වතුර තර්ජනය එල්ලවීම නිසා මගේ චිත්‍ර කතා පත්තර බොහොමයක් විනාශ වෙලා ගියා. ඒ නිසා අද මට ඒ චිත්‍ර කතා කොටස් සියල්ලම මා සතුව නැහැ. 70 දශකයේ පළවූ බට්ටි චිත්‍ර කතාව එකතු කරපු කවුරුන් හෝ කෙනෙක් ඉන්නවා නම් මම මුදල් දීලා ඒක ලබාගන්න කැමතියි. එහෙම කෙනෙක් ඉන්නවා නම් මාව අමතන්න කියලා මම ඉල්ලීමක් කරනවා.ඒ වගේම සිංගප්පුරුවේදී ඉංග්‍රීසි බසින් පළවු Parents &amp; Children නම් පොත සිංහල බසින් ප්‍රකාශයට පත්කිරීමත් මගේ එක ආශාවක්. ඒ පොතේ තියෙන්නේ ජාතක කතාවක් තුළින් සමාජයට ලොකු ආදර්ශමත් පාඩමක් කියලාදීම. එම පොතේ ජාතක කතා රාශියක් ඇතුළත් වනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=f1112223</link>
    <topic>සරල පඬිරුවණමහාචාර්ය මැන්දිස් රෝහණධීර</topic>
    <author>එල්. ඒ. විමලචන්ද්‍ර සිරිසේන</author>
    <content>සේවාර්ජිත මහාචාර්ය මැන්දිස් රෝහණධීර ද මම ද එකම ගම - බෙලිඅත්තේ පල්ලත්තර ග්‍රාමයෙහි උපත ලද්දෝ වෙමු. එතුමා එහි කුªඩා නිවසක උපන්න ද මා උපන්නේ පල්ලත්තර ජ්‍යෙෂ්ඨ මිශ්‍ර පාඨශාලාවේ ගුරු නිවසෙහි දී ය. මාගේ පියා වන එල්. ඒ. ඩී. සිරිසේන එවකට එම පාසලෙහි ප්‍රධානාචාර්ය ධුරය හෙබ වූ අතර මෑණියන් වන ඩබ්ලිව්. සීලවතී එහි උපගුරුවරියක ලෙස සේවය කළා ය. අප දෙදෙනා ම මූලික අධ්‍යාපනය ලැබූවේ පල්ලත්තර ජ්‍යෙෂ්ඨ මිශ්‍ර පාඨශාලාවෙනි. කුඩා මැන්දිස් වයස අවුරුදු 5 දී ඔහුට තම පියා අහිමි විය. එතැන් පටන් එම පවුලේ කටයුතු ඉදිරියට කරගෙන යාමට ඔහුගේ මෑණියන් ට සමීප ඥාතිවරයකුගේ ගේ සහාය ලැබී තිබුණි.වසර කිහිපයකට පසු තම ආදරණීය ඥාතිවරයා ද ඔහුට අහිමි විය. දිනක සන්ධ්‍යා යාමයේ පැල් රැකීම සඳහා තම හේනට ගිය ඔහු යළි නොපැමිණියේය. වනයේ සතකුගෙන් කරදරයක් වීද, එසේත් නැතිව වෙන යම් උවදුරක් වීද යනු කිසිදු හෝඩුවාවක් නොමැතිව ඔහු අතුරුදහන් විය. මෙය රෝහණධීර පවුලට වැදුණ මරු පහරක් මෙන් විය. එනමුදු තම මෑණියන් තුළ තුබූ ධෛර්යය මඟින් පවුලේ කටයුතු කෙමෙන් ඉදිරියට ගෙනයාමට හැකි විය.මැන්දිස් රෝහණධීර ගැන මාගේ මුල්ම මතකය 1948/49 කාලයට දිවයයි. එකල පාසලේ ජ්‍යෙෂ්ඨ සිසුහු පාඩම් කිරිම සඳහා සැන්දෑ යාමයේ පාසල වෙත පැමිණියහ. රාත්‍රියේ ‘පෙට්රොමැක්ස්’ ලාම්පුවක් දල්වා දී ළමයින් හට තම පාඩම් කටයුතු කර ගැනීම සඳහා පහසුකම් මාගේ පියා විසින් සලසා දී තිබුණි. ඒ වකවානුවේ ගමේ බොහෝ නිවෙස්වල කුප්පි ලාම්පුව මිස පාඩම් කිරීමට තරම් වූ ආලෝකයක් දුන් ලාම්පු නොවීය. ඔවුහු තම පාඩම් කටයුතු නිමාකොට හුළුඅතු පත්තු කොට ගෙන තම නිවෙස්වලට යාමට පුරුදුව සිටියහ.මාගේ පියා විසින් පවසන ලද කරුණක් නම්, කුඩා මැන්දිස් ඉගෙනීමට දක්ෂ සිසුවකු වුවද යම් අවස්ථාවක දී ඔහු පාසල් නොපැමිණි බවය. දින කීපයක් ගතවූවාට පසු ළමයා පාසලට නොපැමිණෙන හේතු විමසීම සඳහා ‘පල්ලත්තර ලොකු ඉස්කෝලෙ මහත්තය’ මැන්දිස්ගේ ගෙදරට ගිය අවස්ථාවේ දැක ඇත්තේ දරුවා කොට කලිසමක් වැනි යමක් ඉණෙහි රඳවාගෙන ගෙවත්තෙහි වැඩෙහි යෙදුණු අයුරු ය. ඒ දිනවල ගමෙහි පුරුද්දක් වී තිබුණේ කුඩා දරුවන් නිසි වයසින් පාසල් යවා අතෙහි පයෙහි වාරුව පැමිණි විගස පාසල්ගමන නවත්වා ගෙවතුවල කෘෂිකාර්මික වැඩවලට ඔවුන් හුරු කිරීමයි. වැඩිදුර අධ්‍යාපනය කෙරෙහි එතරම් නැඹුරුවක් නොතිබිණ. ඉගෙනීමේ හැකියාවක් තුබූ දක්ෂ දරුවන් පාසල් හැරයාම නොරිස්සු මාගේ පියා විසින් ඔහුගේ මෑණියන්ට දැඩි ලෙස දෝෂාරෝපණය කොට නොපමාව යළි පාසලට එවන ලෙසට නියෝග කරනු ලැබිණ.දැඩි ප්‍රතාපවත් පෞරුෂයක් තුබූ මාගේ පියා පසුදිනම දරුවා යළි පාසල් ගෙන්වා ගැනීමට සමත්විය. එතැන් පටන් ඔහුගේ දස්කම් අතිවිශිෂ්ට ලෙස ප්‍රකට වූ බව නොකිවමනාය. තම සාර්ථක දිවියේ පංගුකරුවකු වූ පල්ලත්තර ලොකු ඉස්කෝලේ මහත්මයාගේ භූමිකාව ලැබුණු සෑම අවස්ථාවකදී ම ගෞරවයෙන් යුතුව සඳහන් කිරීමට ඔහු කිසිදිනෙක අමතක නොකළේය.1950 දී ඔහු නිට්ටඹුව ගුරු අභ්‍යාස විද්‍යාලයට ඇතුළු වී 1952 දී ඉන් පිටවූ පසු කළුබෝවිල බුද්ධඝෝෂ විද්‍යාලයේ උපගුරුවරයකු ලෙස පත් විය. මේ වකවානුවේදී මම සිසුන් 5 දෙනෙකු තෝරා ගන්නා තරග විභාගයකින් රාජකීය ප්‍රාථමික පාසලේ 3 වන ශ්‍රේණියට ඇතුළත් වීමි. එහි ශිෂ්‍ය නිවාසයක් නොතිබූයෙන් කොළඹ මා හට නවාතැනක් සොයා ගැන්මට නොහැකි වූ නිසා මැන්දිස් රෝහණධීර මහත්මාගෙන් උදවු ඉල්ලා සිටිනු ලැබිණ. ඔහු එක් වරම කියා ඇත්තේ තමන් නැවතී සිටින ස්ථානයේම මා ද නවත්වාගත හැකි බවය. තමන්ගේ ආදරණීය ගුරුතුමන්ගේ ඉල්ලීම උපරිමයෙන් ඉටුකිරීමට එකඟ වූ ඔහු තමා නතර වී සිටි කාමරයෙහිම තවත් ගුරුභවතුන් තුන්දෙනකු සිටියද, කෙසේ හෝ තවත් කුඩා ඇඳක් තබා මටත් එහි නැවතී පාසල් යාමට ඉඩ සලසා දුන්නේය.මේ සමය තුළ මැන්දිස් රෝහණධීරයන් තමන්ගේ ඉංගී‍්‍රසි භාෂා දැනුම වැඩිදියුණු කර ගැනීමට කොහුවල තිබූ ‘වින්ඩ්සර්’ රාත්‍රී පාසලට ගියා මට මතක ය. ඇතැම් දිනවලදී ඔහු එහි යන විට මා ද කැටිව යාමට පුරුදුව සිටියේ ය. හද්ද පිටිසර ඉපදී ගමේ අධ්‍යාපනය ලැබූ නිසාවෙන් දුර්වල මට්ටමක තුබූ තම ඉංගී‍්‍රසි භාෂා දැනුම වර්ධනය කර ගැන්මට ඔහු තුළ තුබූ ධෛර්යය අද ශිෂ්‍ය පරම්පරාවට ද ආදර්ශයකි. පසුව ඔහු ව්‍යක්ත ලෙස ඉංගී‍්‍රසි භාෂාව හැසිරවීමේ සමතෙක් විය.1955 දී ඔහු පේරාදෙණිය විශ්වවිද්‍යාලයට ඇතුළු වී සිංහල, සංස්කෘත හා ඉතිහාසය යන විෂයයන් හැදෑරීය. ඉන්පසුව ඔහු කෙටි කාලයක් තුළ වීරකැටිය, වැලිමඩ-මැදවල සහ වැල්ලම්පිටිය සේදවත්ත යන මහා විද්‍යාලයන්හි උපගුරුවරයකු ලෙස සේවය කළේ ය.1960 දී ඔහු විද්‍යෝදය විශ්වවිද්‍යාලයේ බී. ඒ. උපාධිය සමත්වී එම විභාග ප්‍රතිඵල මාහට දැන්වීමට රාජකීය විද්‍යාලයේ ශිෂ්‍ය නිවාසයට පැමිණෙනවා මට මතකය. එවකට ඔහු සතු වූ සැහැල්ලු මෝටර් සයිකලයෙන් පැමිණ, එහි පිටුපස අසුනෙහි මා නංවාගන කොල්ලුපිටියේ ‘ක්‍රීම්හවුස්’ වෙත රැගෙන ගොස් විභාග ජයග්‍රහණයේ පී‍්‍රතිය නිමිත්තෙන් ‘අයිස්ක්‍රීම් මිල්ක්ෂේක්’ එකක් අරගෙන දුන් අයුරු මට තවම හොඳින් මතකය. එයද තමන්ගේ ගුªරුපියාණන් වන ‘පල්ලත්තර ලොකු ඉස්කෝලෙ මහත්මයා’ ට කරන ලද උපහාරයක් ලෙස මම හඟිමි.ඉතිහාසය හා පුරා විද්‍යා ක්‍ෂේත්‍රයන්හි ඔහු සතුවූ දැනුම හා ඔහුගෙන් වූ සේවය අතිමහත්ය. ඒ වෙනුවෙන් හේ විශ්ව කීර්තියට ද පාත්‍ර විය. ශාස්ත්‍රීය කටයුතු සඳහා ඉතාමත් කැපවීමෙන් යුතුව කටයුතු කළ ඔහු තම මවුබිමේ ජන ජීවිතය සම්බන්ධව ද දැඩි හැඟීමෙන් යුතු ව ක්‍රියා කළ දුර්ලභ ගණයේ මානව හිතවාදියෙකි. වාමාංශිකන දේශපාලනයට නැඹුරු වූ ඔහු බණ්ඩාරනායක හා රාජපක්ෂවරුනට සමීපව ඒ ඒ රජයන්හි ජාතික හා සමාජීය ප්‍රතිපත්ති සැකසීමෙහිලා විශේෂ තැනක් ගත්තේ ය. හම්බන්තොට හා බෙලිඅත්ත මැතිවරණ කොට්ඨාසවල උද්‍යෝගීත්ම ව වැඩ කළ ඔහු කිසිදාක තම පෞද්ගලික වාසි හා කීර්ති ප්‍රශංසා අපේක්ෂා නොකළ කෙනෙකි. ඔහු තම පවුලට ද සමීපව තම යුතුකම් මැනවින් ඉටුකරමින් ආදර්ශමත් ලෙස දිවිපෙවෙත ගත කළ පඬිවරයෙකි. තමන් ජන්ම ලාභය ලැබූ ප්‍රදේශයේ අවශ්‍යතාවන් හැකි අයුරින් නොපැකිළිව ඉටුකළේ ය. එසේම රෝහණධීර යනු එහි අසරණ දරු දැරියන් රැසකට දියුණුවීමට මග සලසා දුන් මහත්මයෙකි.එක්තරා භීෂණ සමයක තම වැඩිමහලු පුත්‍රයා අතුරුදන්විය. ඒ දිනවල ගාල්ල රෝහලේ වැඩකළ මා හට දිනපතාම වාගේ කතාකොට ප්‍රදේශයේ රෝහල්, පොලිස්ස්ථාන, හමුදා රැඳවුම් ස්ථාන, මාගේ මිත්‍ර වෛද්‍යවරුන් සේවය කරන්නා වූ නගරවල එවන් ස්ථානයන්හි තම පුත්‍රයා සිටීදැයි සොයා බලන ලෙස මතක් කර සිටියේ ය. කිසිදු හෝඩුවාවක් නොලද්දෙන් පුත්‍රයා තවදුරටත් සෙවීම අතහැර දමා ‘පුතුනේ ඔබ මෙලොව නැද්ද’ යන ශෝකාන්විත කවි පෙළක් ලියුවේ ය. එය ඒ දිනවල පුවත්පත්හි පළ විය.තම දියණියන් දෙදෙනාත් ලේලියත් ගැබ්ගත් සෑම අවස්ථාවකදීම ඔවුන්ගේ වෛද්‍ය පරීක්ෂණ සඳහා ඔවුන් කැටි ව ම’ වෙත පැමිණීයේ ද එතුමා මිස රෝහණධීර මැතිණිය නොවේ. එතුමිය නිවසෙහි සියලු කාර්යයන් මනාව සංවිධානය කරමින් උපරිමයෙන් සහාය වූ අතර දරුවන්ගේ කටයුතු ගැන තමාම සොයා බැලීම තමන් වෙතම පවරාගත් මැන්දිස් රෝහණධීර සෙනෙහෙබර පියෙකි. එක් දිනක තම දෙවන දියණිය පෙන්වා ගැනීමට පැමිණි එතුමා තම වාරය එනතෙක් රාත්‍රී 1.30 තෙක් රැඳී සිටියා මට මතක ය.රෝහණධීර මැතිණියට ශල්‍ය ප්‍රතිකාරයක් අවශ්‍ය වූ විටකදී ඔහු ඇය ද කැටුව ගාල්ල රෝහලට අවුත් මා සමඟ දින කිහිපයක් නැවතී සිට සැත්කම කරවාගෙන ගියා මට මතක ය. හේ තමන්ගේ පවුලේ සාමාජිකයන් වෙනුවෙන් තම යුතුකම නොපිරිහෙලා ඉටුකළ කුළුණුබර මිනිසෙකි.සරල බව, නිහතමානී බව හා අතිශයින් ලෙන්ගතු බව මොහු තුළ තිබූ කැපී පෙනුණ ලක්ෂණයි. ඔහු මුණ ගැසුණු සෑම වෙත පෑ සුහද සුන්දර සිනහව කිසිවකුට අමතක නොවනු ඇත. නිතර සතුටින් සිටීමට කැමැත්තක් දැක් වූ කෙනෙකි. අප එක් ව ගත කළ සැඳෑවන් ඉතා සතුටින් ගෙවුණි. ඔහුගේ නිවසට ගොඩවැදුණු බොහොමයක් දිනවල අප දෙදෙනා එකසේ ඇලුම් කළ ‘කුරහන් තලප’ රෝහණධීර මැතිණියට ඇවිටිලි කොට සාදවාගෙන අපි රස වින්දෙමු.දුෂ්කර පරිසරයක ඉපිද සියදහස් දුක් කම්කටොලු බාධක ස්වෝත්සාහයෙන් ජයගෙන මෙරට පමණක් නොව විශ්ව කීර්තියට ද පාත්‍ර වූ මෙවැනි සරල නිහතමානී පඬිවරුන් අතිශයින් විරලයහ. එතුමා සෑම අයුරින්ම ආදර්ශමත් චරිතයකි.සසරෙහි දිගුකලක් සැරිසරන්නට නොවී අමා මහ නිවන් සුවය වහ වහා එතුමනට ලැබේවා !.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>22</day>
    </date>
    <link>http://www.dinamina.lk/2011/12/22/_art.asp?fn=f1112224</link>
    <topic>අලි දඩයම</topic>
    <author>- සිරිසේන දේවපි‍්‍රය</author>
    <content>ලංකාවේ අලි ඇතුන් දඩයම කෙරෙහි නම් දරා සිටි මේජර් තෝමස් විලියම් රොජර්ගෙන් මැරුම් කෑ අලින් 1400 ඉක්මවයි. මේ සෙල්ලමේ දී ඔහුගේ ජීවිතය කෙස් ගහෙන් බේරුණු අවස්ථා බොහෝය.රොජර් වරක් අලියකුට තැබූ වෙඩිල්ල උගේ සිරුරේ පසෙකින් සම තුවාල කරගෙන ඉවතට ගියේය. වේදනාවෙන් වියරු වැටුණ දැවැන්තයා හොඬ ඔසොවා ගත්තේය. ප්‍රහාරයට සූදානම් වීමක් වශයෙන් බියකරු කුංචනාදයක් නැඟුවේය. විදුලිය සේ පෙරට පැන රොජර්ව සොඬෙන් තරයේ ගත්තේය. මඳ දුරක් රැගෙන ගොස් කුඩා වළක් තුළට වීසිකොට පෑගුවේය. රොජර්ගේ දකුණු අත දෙපොළකින් ද, ඉළ ඇට කීපයක් ද බිඳී ගියේය. රොජර් වැටුණු වළේ කුඩාකම නිසා දැවැන්තයාට සිය පාදයේ සම්පූර්ණ ශක්තියෙන් ප්‍රයෝජන ගැනීමට නොහැකි විය. ඒ නිසා පණ බේරුණි.ඔහු සමඟ අලි දඩයමේ පැමිණි සගයන් ඔහු වෙත එද්දී ඔහු සිහිසුන්ව සිටියේය. මොහොතකින් පියවි සිහිය ලැබිණ. අලියා තමා ඔසොවාගෙන අවුත් වළ තුළට දමා පාගන තෙක්ම තමාට හොඳ සිහිය තිබුණ බව පවසන රොජර් පළා යන්නට හෝ ගැලවී ගන්නට දරන ප්‍රයත්නය මරණයට ඉක්මන් කර ගැනීමක් සේ හැඟුණ හෙයින් තමන් මළාක් සේ සිටියේය.මොහුගේ මරණය ඛේදජනකය. විශ්මය ජනකය. 1846 ජූනි 7 දා රොජර් ඔහුගේ මිතුරකු ද මිතුරාගේ බිරිය ද කැටුව රට ඇතුළත සංචාරයේ යෙදී සිටියදී තානායමකට ගොඩවැදුණේය. සා පිපාසාව මඟහරවාගෙන නැවත ගමන ආරම්භ කිරීම අරමුණ විය. මොහොතකින් අකුණු විදුලි සහිත මහ වැස්ක් ඇදහැලුණි. ඒ නිසා වැඩි වේලාවක් තානායමේ ප්‍රමාද වන්නට සිදු විය. වැස්ස පායා හිරු ඉක්මනින්ම පායා ආවේය. ගමනට සූදානම්ව රොජර් තානායමේ ආලින්දයට පා තැබුවා පමණි. ඒ සමඟම දීප්තිමත් විදුලියක් කොටා හාත්පස දෙදරවා මේඝ ගර්ජනාවක් නැඟුණි. සගයෝ තරමක් ප්‍රමාද වී යමුයි කීහ. රොජර්ගෙන් පිළිතුරක් නැති නිසා යළි ආලින්දයට ආහ. රොජර්ගේ නිසල දේහය තානායමේ ආලින්දයේ වැතිර තිබිණ. ඔහු මැරී තිබුණි.1850 දී රචිත හෙන්රි චාල්ස් සර් ගේ CEYLON AND THE SINGHALESEකෘතියේ සිංහල පරිවර්තනය වූ ප්‍රේමචන්ද්‍ර අල්විස් ගේ “ලංකාව සහ සිංහලයෝ” පොත ඇසුරිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=n1112231</link>
    <topic>ලංකා බැංකුවට කෝටි 25,000ක විදේශ විනිමයක්</topic>
    <author>විජයානි එදිරිසිංහ</author>
    <content>ලංකා බැංකුව මේ වසර අවසාන වීමටත් පෙර විදේශ විනිමය රුපියල් බිලියන දෙසීය පනහක (කෝටි විසිපන්දහසක) වාර්තාගත ආදායමක් ලබයි. මෙරට සෙසු රාජ්‍ය හා පෞද්ගලික බැංකු විසිතුනට මේ වාර්තාගත ආදායමට කිට්ටු වීමටවත් නොහැකි තරමට ලංකා බැංකුව ලැබූ විදේශ විනිමය ආදායම ඉහළ ගොස් තිබේ.ලංකා බැංකුව ලබාගත් එම විදේශ විනිමය ආදායමේ ප්‍රතිශතය මෙරටට ලැබෙන සම්පූර්ණ විදේශ විනිමයෙන් සියයට පනහකි. (50%)සෙසු බැංකු සියල්ලම ලබාගෙන තිබෙන්නේ ඉතිරි සියයට පනහ පමණි. මේ වන විට ලංකා බැංකුවේ වත්කම්වල වටිනාකම ද බිලියන අටසියය ඉක්මවා තිබේ. ලංකා බැංකුව විදේශ විනිමය මගින් මෙතරම් විශාල ආදායමක් ලබාගෙන තිබෙන්නේ විදේශගතව සිටින ශ්‍රමිකයන් එම බැංකුවට එවූ මුදල්වලිනි. වැඩි වශයෙන් මැදපෙරදිග රටවල සේවය කරන සේවක සේවිකාවන් දහස් ගණනක් මුදල් එවා තිබේ.ලංකා බැංකුව එම රටවල සිටින සේවක සේවිකාවන් දැනුවත් කරමින් ඔවුන් සොයා ගොස් බැංකුවේ තැන්පත් කරුවනට ගෙවන පොලී අනුපාත සහ වෙනත් පහසුකම් පිළිබඳව දැනුවත් කිරීමේ වැඩපිළිවෙළවල් ක්‍රියාත්මක කර තිබේ.බැංකුවේ එම කැපවීමේ ප්‍රතිඵලයක් වශයෙන් එවැනි වාර්තාගත විදේශ විනිමයක් ලබා ගැනීමට හැකිවූ බව බැංකුවේ සභාපති ආචාර්ය ගාමිණී වික්‍රමසිංහ මහතා කීය.බැංකුවේ වත්කම් බිලියන අටසියය දක්වා වැඩිවීමට හේතුවී තිබෙන්නේ මේ රට තුළ ආරම්භ කර ඇති විවිධ සංවර්ධන වැඩපිළිවෙළට ණය ලබාදීම තුළින්ය.අඩු බැංකු පොලියක් යටතේ ධීවර කෘෂිකර්මාන්තය, කිරි නිෂ්පාදනය ඇතුළු විවිධ ස්වයං රැකියා සඳහා විශාල වශයෙන් ණය ලබාදී තිබේ. ඉන් බැංකුවට විශාල ආදායමක්ද ලැබී ඇත.මේ අතර ලංකා බැංකුවේ ගනුදෙනු කරන සුපිරි ගනුදෙනුකරුවන් සඳහා සුපිරි බැංකු පද්ධතියක් ආරම්භ කර තිබේ.එම බැංකු ජාලයේ ප්‍රථම බැංකුව කොළඹ 07 මල්පාරේදී පසුගියදා (19) ආරම්භ කෙරුණි. එම බැංකු ජාලය සියලුම දිස්ත්‍රික්කවල පිිහිටුවීමට සැලසුම් කර තිබේ.රුපියල් මිලියන දහයකින් (රුපියල් කෝටියක්) ගනුදෙනුකරුවන් වෙනුවෙන් එම බැංකු ජාලය ක්‍රියාත්මක වෙයි.මෙතෙක් මෙරට කිසිම බැංකුවකින් ආරම්භ කර නැති ලංකා බැංකුව ආරම්භ කළ මේ බැංකු පද්ධතිය හරහා සුපිරි ගනුදෙනුකරුවන් සඳහා සුපිරි පහසුකම් රැසක් ක්‍රියාත්මක වෙයි. දැනට ආරම්භ කළ බැංකුවට තැන්පත්කරුවන් සියයක් පමණක් ඇතුළු කරගෙන තිබේ.ඉහළ පෙළේ ව්‍යාපාරිකයන් විදේශිකයන් ඇතුළු පිරිසට ඔවුන්ට සුපිරි පහසුකම් මධ්‍යයේ ගනුදෙනු කරගෙන යාමට කටයුතු යෙදීම මේ බැංකු පද්ධතිය පිහිටුවීමේ ප්‍රධාන අරමුණ වෙයි.එම සුපිරි බැංකු පද්ධතිය ආරම්භ කිරීම හා සම්බන්ධව මාධ්‍ය සාකච්ඡාවක් ඊයේ (22) ලංකා බැංකු මූලස්ථානයේදී එහි සභාපති ආචාර්ය ගාමිණී වික්‍රමසිංහ මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=n1112232</link>
    <topic>උගත් පාඩම් කොමිසමේ වාර්තාව බ්‍රිතාන්‍ය පාර්ලිමේන්තුවට</topic>
    <author>මහින්ද අලුත්ගෙදර</author>
    <content>උගත් පාඩම් හා ප්‍රතිසංධානය පිළිබඳ ජනාධිපති කොමිසන් සභා වාර්තාව බ්‍රිතාන්‍ය පාර්ලිමේන්තුව වෙත ඉදිරිපත් කිරීමට ශ්‍රී ලංකා රජය පියවර ගෙන ඇත.බ්‍රිතාන්‍යයේ ශ්‍රී ලංකා මහ කොමසාරිස් වෛද්‍ය ක්‍රිස් නෝනිස් මහතා විසින් මේ වාර්තාව එරට පාර්ලිමේන්තුවේ නියෝජිත මන්ත්‍රී මණ්ඩලයේ හා සාම මන්ත්‍රී මණ්ඩලයේ නියෝජිතයන් වෙත ඉදිරිපත් කර තිබෙන බව විදේශ කටයුතු අමාත්‍යාංශය පවසයි.ජනාධිපති මහින්ද රාජපක්ෂ මහතා විසින් පත්කළ උගත් පාඩම් හා ප්‍රතිසංධාන කොමිසන් සභාවේ අවසන් වාර්තාව වගකීමෙන් යුතුව ඉදිරිපත් කර තිබෙන අතර එය අපක්ෂපාතී මෙන්ම කොමිසමේ අවංක බව පිළිබිඹු කරන්නක් බවද බ්‍රිතාන්‍යයේ ශ්‍රී ලංකා මහ කොමසාරිස් වරයා මෙහිදී ප්‍රකාශ කර ඇත.අන්තර් ජාතික මානුෂීය නීතිය හා සාමුහිකත්වය පිළිබඳ මූලධර්මයන්ට අනුව උගත් පාඩම් හා ප්‍රතිසංධානය පිළිබඳ ජනාධිපති කොමිසන් සභා වාර්තාව සකස්කර තිබෙන බව පවසා තිබෙන මහ කොමසාරිස්වරයා එමඟින් පැවැති ගැටුමේ ස්වරූපය අවබෝධ කරගත හැකි බවත් බොහෝ පාඩම් උගත හැකි බවත් ප්‍රකාශ කර තිබේ.මේ අතර අදාළ වාර්තාව සම්බන්ධයෙන් බ්‍රිතාන්‍ය පාර්ලිමේන්තු නියෝජිතයන් දැනුවත් කරමින් මහ කොමසාරිස්වරයා සඳහන් කර ඇත්තේ ශ්‍රී ලංකා රජය විසින් මෙහි සම්පූර්ණ වාර්තාව ඉදිරිපත් කිරීම අවංකත්වය හා කැපවීම ප්‍රදර්ශනය කිරීමක් මෙන්ම පශ්චාත් යුද සමයේ ප්‍රතිසංධාන ක්‍රියාවලියේ සංධිස්ථානය සලකුණු කරන්නක් බවය.බ්‍රිතාන්‍ය පාර්ලිමේන්තු මන්ත්‍රී ජෙම්ස් වෝටන් මහතා මෙහිදී ප්‍රකාශ කර ඇත්තේ ශ්‍රී ලංකා ඉතිහාසයේ අති දුෂ්කර අවධියකින් පසු ඉදිරි ගමන සාකච්ඡා කිරීමට මෙය අවස්ථාවක් වන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=n1112233</link>
    <topic>ලාබ ලැබූ ආයතනවල සේවකයන්ට ‘බෝනස්’</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>රාජ්‍ය සංස්ථා හා රජය සතු සමාගම් හි සේවකයන්ට 2011 වර්ෂය සඳහා වාර්ෂික ප්‍රසාද දීමනා ගෙවීමට රජය තීරණය කර තිබේ.ඒ අනුව අදාළ වසරේ ලාභ උපයා ඇති ආයතන සේවකයන්ට රුපියල් 10,000ක ප්‍රසාද දීමනාවක් ගෙවීමට නියමිත ය.පැමිණීම හා කාර්ය සාධන පදනම් කරගත් වෙනත් දිරි දිමනා ගෙවන ලාභ ලබන ආයතන සේවකයින්ට රුපියල් 7500ක් ලබා දීමට තීරණය කර ඇත.මුදල් හා ක්‍රමසම්පාදන ඇමැතිවරයා ලෙස ජනාධිපති මහින්ද රාජපක්‍ෂ මහතා කළ යෝජනාව අනුව රාජ්‍ය සංස්්ථා හා පූර්ණ ලෙස රජය සතු සමාගම් සේවකයින්ට ප්‍රසාද දීමනා ලබා දීමට ඇමැති මණ්ඩල අනුමැතිය ලැබී තිබේ.පාඩු ලබන ආයතන සේවකයන්ට රුපියල් 1000ක දිරි දීමනාවක් ගෙවන අතර, පාඩුව අවම කරගත් ආයතන සේවකයන්ට රුපියල් 2000ක ප්‍රසාද දීමනාවක් ගෙවීමට නියමිතය.වාර්ෂික ප්‍රසාද දීමනා ගෙවීමේ ප්‍රතිපත්තියක් දැනටමත් යෝජනා කර ඇති අතර, ඒ පිළිබඳව අවසන් එකඟතාවකට පැමිණෙන තෙක් 2010 වසරේ ප්‍රසාද දීමනා ගෙවූ ආකාරයට මෙම වසරේ ද ප්‍රසාද දීමනා ලබා දීමට තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=n1112234</link>
    <topic>අමෙරිකා පරිගණක සජීවීකරණ තරගයේ ජය මහනුවර සමීරට</topic>
    <author>රක්ෂණ ශ්‍රියන්ත</author>
    <content>ශ්‍රී ලංකා තරුණයෙක් අමෙරිකාවේ ඔටෝ ඩෙස්ක් ආයතනය විසින් පවත්වනු ලබන පරිගණක සජීවීකරණ නිර්මාණ තරගයෙන් ‘ජුනියර් මාස්ටර්’ සම්මානය දිනයි.මෙම තරගය සඳහා ආසියාවෙන් ම තේරී ඇත්තේ මහනුවර ලේවැල්ලේ පදිංචි විසි එක් හැවිරිදි සමීර රවිහාර වීරතුංග මහතාය.ඔහු මහනුවර ධර්මරාජ විද්‍යාලයේ ආදි ශිෂ්‍යයෙකි. තරඟයට නිර්මාණකරුවන් පන්සීයයකට අධික පිරිසක් ඉදිරිපත් ව ඇත.ඉන්පසු ඔටෝ ඩෙස්ක් ආයතනයේ විනිශ්චයෙන් අවසන් හයදෙනාගේ වටයට සමීර රවිහාර වීරතුංග මහතා ද එක්ව ඇත. අන්තර්ජාල ඡන්ද විමසීමේ දී සියලු දෙනාම අභිබවමින් ඔහු ජුනියර් මාස්ටර් සම්මානයෙන් පිදුම් ලැබ තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=n1112235</link>
    <topic>නව විභාග කොමසාරිස් පුෂ්පකුමාර</topic>
    <author>නුවන් කොඩිකාර</author>
    <content>නව විභාග කොමසාරිස් ජනරාල්වරයා ලෙස ඩබ්ලිව්. එම්. ජේ. පුෂ්පකුමාර මහතා පත්කරනු ලැබ සිටී. පත්වීම ලබන 1 වැනිදා සිට ක්‍රියාත්මකයි.ඒ මහතා දැනට අධ්‍යාපන ග්‍රන්ථ ප්‍රකාශන කොමසාරිස්වරයා ලෙස කටයුතු කරයි.විභාග කොමසාරිස් ජනරාල්වරයා ලෙස දැනට කටයුතු කරමින් සිටින අනුර එදිරිසිංහ මහතාගේ සේවා කාලය මේ මස 31 වැනිදායින් අවසන් වීමට නියමිතය.නව කොමසාරිස්වරයා ලෙස පුෂ්පකුමාර මහතා පත්කිරීමට ඇමැති මණ්ඩල අනුමැතියද ලැබී තිබේ. පුෂ්පකුමාර මහතා ජ්‍යෙෂ්ඨ පරිපාලන නිලධාරියෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=n1112236</link>
    <topic>වවුනියාවේ වැටී තිබූ සල්ලි මල්ල ඔබේ ද?</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>වවුනියාව දෙවැනි නගර වීදියේ වැටී තිබූ රුපියල් ලක්‍ෂයක මුදල් පාර්සලයක් වවුනියාව රථවාහන පොලිසියේ නිලධාරීන් විසින් අහුලාගෙන වවුනියාව මූලස්්ථාන පොලිසිය වෙත ඊයේ (22) පෙරවරුවේ බාරදී තිබේ.වවුනියාව රථවාහන පොලිසියේ පො.කො. 41308 සහ 86330 ශාන්ත මහත්වරුන් මේ මුදල් පාර්සලය සොයා ගැනීමෙන් අනතුරුව රථවාහන අංශයේ ස්ථානාධිපති පොලිස් පරීක්‍ෂක වසන්ත පුෂ්පකුමාර මහතාගේ උපදෙස් මත වවුනියාව මූලස්ථාන පොලිස් පරීක්‍ෂක එරික් පෙරේරා වෙත බාර දී තිබේ.රුපියල් ලක්‍ෂයේ අයිතිකරුවන් කවුරුන්ද යන්න තහවුරු කර ගැනීමෙන් පසු එම මුදල් නිවැරැදිව බාර දීමට කටයුතු කරන බව පො.ප. වසන්ත පුෂ්පකුමාර මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=n1112237</link>
    <topic>මහින්දට හෙට මාතොටින් උපහාර</topic>
    <author>බන්ධුල ගුණසේකර සහ ධම්මිකා වෙලේගොඩ</author>
    <content>ජ්‍යෙෂ්ඨ මාධ්‍යවේදී මහින්ද අබේසුන්දරගේ මාධ්‍ය දිවියට අඩසියවසක් සපිරීම නිමිත්තෙන් මාතර දිස්ත්‍රික්කයේ සහෘද මාධ්‍යවේදීන් සමඟ මාතොට සහෘදයන් සංවිධාන කෙරෙන මාතොට උපහාර උළෙල හෙට (24) පෙරවරු 9.00ට මාතර දිස්ත්‍රික් - ලේකම් කාර්යාලීය ගාමිණී ජයසේකර ශ්‍රවණාගාරයේදී පැවැත්වේ.ජනාධිපති බෞද්ධාගමික කටයුතු පිළිබඳ සම්බන්ධීකරණ ලේකම් ගැටමාන්නේ ගුණානන්ද නාහිමියන්ගේ ප්‍රධානත්වයෙන් පැවැත්වෙන මේ උපහාර උළෙලේ ආරාධිත විශේෂ දේශනය රුහුණු සරසවියේ උප කුලපති මහාචාර්ය ගාමිණී සේනානායක මහතා සිදු කිරීමට නියමිතය.යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, පාර්ලිමේන්තු මන්ත්‍රී සනත් ජයසූරිය, මාතර දිස්ත්‍රික් ලේකම් ඩබ්. කේ. කේ. අතුකෝරල මහත්ම මහත්මීන් සමඟ මාතර දිස්ත්‍රික්කයේ පළාත් සභා සහ පළාත් පාලන ආයතන නියෝජිතයන්ද ලේක්හවුස් ආයතනයේ කර්‍තෘ මණ්ඩල අධ්‍යක්‍ෂ සීලරත්න සෙනරත්, මාතර පුරපති සොසීන්ද්‍ර හඳුන්ගේ මහත්වරුන් සහ දිස්ත්‍රික්කයේ සියලුම මුද්‍රිත හා විද්‍යුත් මාධ්‍යවේදීන්ද මෙම උපහාර පිරිනැමෙන මොහොතට එක්වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=n1112238</link>
    <topic>හොඳම ආසියානු චිත්‍රපටය ඉගිලෙන මාළුවෝ</topic>
    <author/>
    <content>හතර වැනි බැංගලෝර් අන්තර්ජාතික චිත්‍රපට උළෙලේ හොඳම ආසියානු චිත්‍රපටය ලෙස සංජීව පුෂ්පකුමාරගේ ‘ඉගිලෙන මාළුවෝ’ ඊයේ (22) සම්මාන ලැබීය.‘ඉගිලෙන මාළුවෝ’ මේ සම්මානයට හිමිකම් කීවේ ජපානය, චීනය, ඉන්දියාව, ඉරානය, ඊශ්‍රායලය, බංග්ලාදේශය ආදී රටවල විශිෂ්ට චිත්‍රපට ගණනාවක් අභිබවමිනි. මීට කලින් ශාන්ත පීටර්ස්බර්ග් චිත්‍රපට උළෙලේ දී ‘ඉගිලෙන මාළුවෝ වෙනුවෙන් සංජීව පුෂ්පකුමාරට හොඳම අධ්‍යක්‍ෂණයට හිමි සම්මානය ලැබුණු අතර. දකුණු කොරියානු අන්තර්ජාතික චිත්‍රපට උළෙලේ දී ද, විශේෂ සම්මානයකින් පුදනු ලැබිණි.අන්තර්ජාතික චිත්‍රපට උලෙළ ගණනාවකදී මේ චිත්‍රපටය ඇගයීමට ලක් විණි. “ඉගිලෙන මාළුවෝ” නිෂ්පාදනය කරන ලද්දේ මනෝ නානායක්කාර සහ සංජීව පුෂ්පකුමාර විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=n1112239</link>
    <topic>මාස් කන්නයට මන්නාරමේ අක්කර 46000ක වී වගා කෙරේ</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>මන්නාරම දිස්ත්‍රික්කයේ මෙවර මාස් කන්නයේ දී අක්කර 46000 ක වී වගා කෙරේ. කලාපය තුළ මෙවැනි මහ පරිමාණ වී වගා කිරීමක් සිදු වනුයේ වසර තිස් දෙකකට පමණ පසුව බව මන්නාරම ප්‍රධාන වාරිමාර්ග ඉංජිනේරු පාලිත වික්‍රමතිලක මහතා පැවසීය.මන්නාරම මුරුගන්හි යෝධ වැව අගතිමුරිප්පු සහ වියාදිකුලම් මහ වැව් යටතේ මෙවර පිළිවෙළින් අක්කර 30,000, 6000 සහ අක්කර 4000 ක මුළුමනින්ම වී වගා කර ඇතැයි ද සෑම වැවක්ම වාන් මට්ටමට පිරී ඉතිරී ගොස් තිබෙන බවද වික්‍රමතිලක මහතා වැඩිදුරටත් සඳහන් කළේ ය. 2011 / 2012 මාස් කන්නය තුළ මන්නාරම දිස්ත්‍රික්කයෙන් අපේක්‍ෂිත අස්වැන්න බුසල් 69,00,000 කි.මන්නාරම යෝධ වැව හා එහි එල්ලංගාවට ජලය සැපයෙන ප්‍රධාන ජල මූලාශ්‍රය මල්වතු ඔය යි. ලබන පෙබරවාරි මාසය තුළ අනුරාධපුර මන්නාරම දිස්ත්‍රික් මායිමේ තන්තිරිමලයට ඔබ්බෙන් අක්කර අඩි 1,50,000 ක ජල ධාරිතාවයකින් හෙබි පහළ මල්වතුඔය ජලාශය ඉදිකිරීමේ කටයුතු ආරම්භ කිරීමට අවශ්‍ය මූලික විධිවිධාන යොදා ගෙන යන බවද ඔහු අනාවරණය කළේය.මේ අතර මෙවර මාස් කන්නයේ මන්නාරම දිස්ත්‍රික්කයෙන් අපේක්‍ෂිත වී අස්වනු අලෙවි කිරීමේ පහසුකම් සලසාදීමට අවශ්‍ය පියවර ගන්නා මෙන් ආර්ථික සංවර්ධන ඇමැති බැසිල් රාජපක්‍ෂ මහතා අදාළ අංශවලට කල්තියාම උපදෙස් දී තිබේ. පසුගිය මාසයේ මන්නාරම ප්‍රදේශයේ මධ්‍යම පරිමාණ වී මෝල් තුනක් අමාත්‍යවරයා අතින් විවෘත කෙරුණි..</content>
  </post></root>