<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=as1106262</link>
    <topic>හෙළ මුදුනේ අභිසවෙර</topic>
    <author>ජැක්සන් ඇන්තනී</author>
    <content>හෙළ මුදුනේ අභිසවෙරමම යෝධ ළිග්ගල් තුන දැක ගත්තෙමි. මහ පොළොවේ ළිප් බඳින විට රවුම් ගල් තුනක් ගෙන එය තුන්හිරියාවට තබා ඒ මත මුට්ටිය තබන ක්‍රමයට විශාල රවුම් පරුවත තුනක් එකට පිහිටි තැනක් හමුවෙයි. ගලිවර් බඳු යෝධයකුට බත් තම්බන්නට මේ ගල් තුන තබා ඇතැයි තිබු ජන කථාවකට අනුව මේ ප්‍රදේශය යෝධ ළිග්ගල් තුන ලෙස නම් වී තිබේ. පාද යාත්‍රාවේ හරෝහරා කණ්ඩායම ළිග්ගල් තුන හරහා ගමන් කළ ද මම ගුණසිංහ සමඟ ගල යට හෙවණට ගියෙමි.“මේං මෙතෙනත් හාරලා”ගුණසිංහගේ පැහැදිලි කිරීමට මට කේන්ති නො ගෙන බැරි විය. නිධන් හොරු නමැති මුග්ධ කාලකන්නින්ට ඓතිහාසික යැයි සිතෙන කිසිදු ස්ථානයක වග විභාගයක් නැත. බිං ඌරන් සේ ගල කුඩු කොට දුටු දුටු තැන නිධන් හාරති. ලැබෙන නිධානයකුදු නැත. ස්වාභාවධර්මයයි ඉතිහාසයයි වැනසෙනවා පමණි.“මෙතනින් දකුණට හැරිලා ගියොත් බඹරගස්තලාවට ගියෑකි. නිධන් මංකොල්ලෙ බලන්න එහෙ යන්න ඕනෙ”මම බඹරගස්තලාව ඓතිහාසික පූජා භූමිය වෙත අවතීර්ණ වූයෙමි. ශ්‍රී ලංකාවේ නිධන් මංකොල්ලය පිළිබඳ මට ඇති සංචාරක සාක්ෂි බොහෝයි. බඹරගස්තලාව පූජා භූමිය රුදුරු වනය විසින් ගිලගෙන ඇත. ගඩොලෙන් නෙළා තිබු අතිවිශාල සැතපෙන පිළිමයක් සහිත වටිනා පුරාවස්තු වනාන්තරය විසින් ජරාපත් කොට තිබුණි. ඒ සියල්ලට ම වඩා බියකරු දර්ශනය දැකගත්තේ සැතපෙන පිළිමය වෙතින් ය. මේ යෝධ බුදු බඳේ සිරස, පපුව සහ සිරි පතුල් සියල්ල හාරා තිබුණු දර්ශනය ලොව කිසිදු මානව ගති ඇත්තෙකුට බලා සිටිය නොහැක්කකි. මගේ සියොලඟ හිවුඩු පිපී තුම්මුනින් දාදිය දමා දෑස් අග කඳුළු මෝදු වූයේ දරාගත නොහැකි වේදනාවට අමතරව මේ මංකොල්ලකරුවන් පිළිබඳ උපන් වෛරය ද හේතුකොට ගෙනය.පේ‍්‍රමසිරි කේමදාසයන් “පිරිනිවන් මංගල්‍යය” ට පසු නිර්මාණය කළ “නිධන් මංකොල්ලය” නම් කැන්ටාටා සංගීතාංගයයි. කේමදාස පදනමේ ගායනා වෘන්දය රැගෙන අවුත් මේ බියකරු පරිසරයේ තබා මට “නිධන් මංකොල්ලය” ගායනා කරවන්නට සිතුණි.කොටා දැමු හෙල මුදුනටසිරස වැනසූ කවන්ධ බුද්ධ ප්‍රතිමාව හමුවේ මා පසඟ පිහිටුවා වැන්දෙමි. වන්දනාව අතරතුර මගේ නැහැයට වලස් කුයිලය දැනුණි. ගුණසිංහ වහා ම මා පසෙකට ඇද වීසි කර දැමුවේය. මංකොල්ලකරුවන් හෑරු බුදු බඳේ ගඩොල් විවරය ඇතුළත අද වලස්සු ලගිති. අප වහාම මෙතැනින් පිට විය යුතු යැයි ගුණසිංහ තීරණය කළේ ය.මේ ගමන පුරා ම මම අමානුෂීය නිධන් මංකොල්ල විශාල ප්‍රමාණයක් දැක ගත්තෙමි. යාල වනාන්තරය පුරා ම ඇත්තේ ඉපැරැණි වෙල්යායවල ඉතිරි වූ නියර සහිත භූමි භාගය. කැඩී ගිය වැව් විශාල ප්‍රමාණයක බිසෝ කොටු ද වෑ කණ්ඩිය ද පැහැදිලිව හඳුනාගත හැකිය. ගැමි ගෙවල්වල ලකුණු ඉතිරි නොවී වන ගතව තිබුණත් හැම ගමකම තිබූ වෙහෙර විහාරවල ගල් ටැම්, චෛත්‍ය ආදී වටිනා පුරාවස්තු බොහොමයක් ගස්වැල් අතර හිර වී තිබේ. හැම චෛත්‍යයක් ම හාරා තිබුණේ ය. සියලු ම බුදු පිළිමවල සිරස කුඩු පට්ටම් කොට තිබෙනු දැකගත් මගේ දෑස අවාසනාවන්ත ය. බුදු පිළිම රැසක් තිබී යැයි ලකුණු තිබූ පර්වත විහාරයක එක් තැනක කොන්ක්‍රීට් ගල් ගොඩක් සේ ඉතා කුඩාවට කැටූ ගල් කන්දක් දැක මම ඒ වෙත පිය මැන්නෙමි. අහෝ! මේ කවර නම් ශාපයක් ද? තිරුවානා ගලෙන් නෙළා තිබූ විශාල සමාධි පිළිමයක් ඉතා කුඩා කැබලි වන තෙක් ම කුඩු කොට මේ මුග්ධ චෝර ඌරන් නිධන් සොයා තිබුණි.නිධන් සොයා වනගත විහාරාරාම වනසා තිබු සාක්ෂි මා වෙත ඕනෑතරම් තිබුණ ද මගේ ජීවිතය කාලය තුළ ම නිධානයකින් වස්තු ලබාගත් අයෙකු හෝ ඉන් දියුණු වූ අයෙකු හමු වී නැත. පැරණි රජ දරුවන් පාළු වනාන්තරවල ගස්ගල් අස්සේ වස්තු හංගන්නට තරම් අඥානයින් නො වූ බව වර්තමානික චෝර මුග්ධයින් නො දන්නවා විය හැක. අතීත විහාර දේපළ අතර බුදු පිළිම සිරසේ නිල් මැණික්, රතු මැණික්, දඹ රත්‍රන්, කරඬු ඇතැයි ජන කථා පැතිරුණ ද ඒවායේ සත්‍යයක් නැත. “නිධන් වදුල” නම් රහස් පොතක් ගමේ කපු රාලලා ළඟ ඇතැයි යන මිථ්‍යාව නගරයට දැනෙයි. අපේ රටේ සාහිත්‍ය ඉතිහාසයේ කවර කාලයකවත් එබඳු පුස්කොළ පොතක් ලියැවී නැත. මේ මිථ්‍යාචාරය පස්සේ පන්නන නිධන් මංකොල්ලකරුවන්ට වන්නේ ‘නිධානය’ චිත්‍රපටයේ විලී අබේනායකට වූ සන්තෑසියමයි. ඔහු නිධාන මානසිකත්වයෙන් පෙළනා ලදුව තම සුන්දර බිරියව ද මරා බිලි දී ලැබගත් නිධානයක් නො වූයෙන් අවසානයේ වලව් බාල්කයේ ගෙල වැල ලා මිය ගියේය.මම යළිත් පාද යාත්‍රාවේ දමිළ වන්දනාකරුවන් සමඟ ගමන් කළෙමි. බාගුරේ හෙළ පෙනෙන තෙක් මානයේ බාගුරේ කලපුව හමුවෙයි. අප යළිත් වෙරළාසන්නයකට පැමිණ ඇතැයි මේ හාත්පස අපට දැනුම් දෙයි. වන්දනාකරුවන් බාගුරේ කලපුව තරණය කළ යුතුය. මේ වන විට මධ්‍යහ්නය පසු වී තිබූ හෙයින් දාහයත් ක්ෂුද්‍ර ගින්නත් උග්‍රව පවතී. බාගුරේ කලපුව අවට තැන්පත් හුදෙකලා වන රුප්පාවල රෑන් ගැසී වාඩි ගත් වන්දනාකරුවෝ උයා පිහා බෙදා හදාගෙන ආහාර ගනිති. අපි රොටී හැදුවෙමු. ඔවුහු වඩේ බැද්දෝ ය. කිසිදු මස් මාංශයක් තබා මාළු පිළිහුඩ්ඩක්, උම්බලකඩ, කරෝල කට ගැස්මක්වත් මේ සූපයන්ට අඩංගු නැත. මේ ශුද්ධ නිර්මාංශ බැතිමතුන් සමඟ අපි හොඳින් බෙදා හදාගෙන කෑවෙමු.වතුර මැදින් හරෝ හරාබාගුරේ කලපුව තරණය කිරීම සඳහා එහි ඉණක් දියේ බැස ගමන් කළ යුතුය. ඉණ වස්ත්‍ර කැසපොට ගන්වා බඩු පොදි හිස තබාගත් ඔවුන් බාගුරේ කළු පැහැගත් බොර දිය නොතකා පෝලිමට එගොඩ වන්නේ ද හරෝහරා අඬහැරයෙන් ම ය. මේ බාගුරේ කලපුවේ හුන් යෝධ දළ කිඹුලාගේ ජනප්‍රවාදය මා මීට පෙර බෙරිවිල සංචාර සටහනේ ද ලියා දැක්වූයෙමු. බාගුරේ දළ කිඹුලා වනාන්තරේ යෝධ දළ ඇතෙකු සමඟ දින තුනක් සටන් කොට දෙදෙනා ම මියගිය බවත් බාගුරේ අතීත ගම්මුන් මේ සටන්කරුවන් දෙදෙනාගේ ම දළ යුග්ම කපා ගෙන ගොස් දළදා මාලිගාවට පූජා කළ බවත් ඒ ජනකථා අතර හමුවෙයි.මම ද සෙසු වන්දනාකාරයින් සමඟ මිශ්‍රව කළු බොර ජලය නො සලකා ඉණක් ජලයේ බැස බාගුරේ තරණය කළෙමි. කලපුවෙන් එතෙර තැන්නේ හොඳින් අවුරැල්ල පතිත වී තිබේ. වන්දනාකරුවෝ අවරගිරි අවුරැල්ලේ වැතිරී තම කඩමලු පිරිවැස්ස වේලා ගනිති. ඒ විවේකී ඉස්පාසුවේදී මගේ දක්ෂ කැමරා ශිල්පී ලලිත් මඩිහේ ගජමන් යුහුසුලු වී රාස්සිගේ අව්වට පඬු පැහැයෙන් ආලෝකමත්ව සිටි වන්දනාකරුවන්ගේ විචිත්‍ර ස්වාභාව රූප විශාල ප්‍රමාණයක් කැමරා ගත කර ගත්තේ ය. ඒ අතර සිටි බොහෝ ස්ත්‍රී රූප චිත්‍රපට නිළියන්ට වඩා කැමරාගෝචර යැයි මම විශ්වාස කරමි. දැන් යළිත් මම වන්දනාකරුවන්ගෙන් මිදී ඈත වනය වෙත පියමැන යා යුතුව ඇත.මේ ගමන එන්නට මා උනන්දු කරවූ තවත් වැදගත් අරමුණක් මගේ හිතේ නළියයි. ඒ නම් කොටා දැමූ හෙළ තරණය කිරීම සඳහා මා තුළ තිබූ දැඩි සංචාර පිපාසයයි. මා බොහෝ හුදෙකලා කඳු තරණය කොට තිබේ. වියළි කලාපයේ වනාන්තර තැනි බිම්වල හමුවන මොනෑඩ්නොක්ස් හෙවත්,Butts හෙවත්, ශේෂ කඳු හෙවත්, අවසාධිත හුදෙකලා කඳු තුළ අපේ ඉතිහාසයේ අභිරහස් බොහොමයක් ලියැවී ඇත. කොටැදැමූ හෙළ වනාහී අතීත මාගම් රාජධානියේ රහස් විශාල ප්‍රමාණයක් දරා සිටින වනගත උරුම කේන්ද්‍රයකි. 1920 ගණන්වල මුලින් ම එහි තරණය කළ ආර්. එල්. බ්‍රෝහියර්ට පසු 1950 ගණන්වලදී පුරා විද්‍යාඥ සෙනරත් පරණවිතානයන්ගේ සූක්ෂම ඇසට කොටාදැමූ හෙල ලක් වුණි. රුහුණු මහා රාජවංශය පිළිබඳ තොරතුරු රැසක් එතුමන් කොටාදැමූ හෙල සෙල්ලිපියෙන් හෙළිදරව් කළ පසු අපේ වංශකථා ඉතිහාසය දැඩි අර්බුදයකට ලක්විය.විහාරමහා දේවියගේ උප්පැන්න සහතිකය මහාවංශයේ ලියා තිබුණේ බටහිර පළාතේ, සියනෑ කෝරළයේ, කැලණි මිටියාවතේ, කළ්‍යාණි රාජධානියේ කැලණිතිස් රජුට දාව බිහිවූ නිරිතදිග නාග ගෝත්‍රික කුමාරිකාවක් ලෙසිනි. එහෙත් කොටාදැමූ හෙල සෙල්ලිපිය මේ සියලු කාරණා සැකයට භාජනය කරමින් විහාරමහා දේවියගේ උත්පත්ති පරම්පරා උරුමය මාගම රාජධානියට ම පවරා දෙන ලදි. ඉතිහාසය උඩු යටිකුරු කළ කොටාදැමූ හෙල සෙල්ලිපිය සොයා 1980 ගණන්වල මේ කන්ද තරණය කළ අවසාන නිරීක්ෂකයා ගෞරවනීය යතිවරයාණන් වහන්සේ නමකි. උන්වහන්සේට “පුරාවිද්‍යා චක්‍රවර්තී” යන ගෞරව නාමය ප්‍රදානය කරන ලද්දේ පුරාවිද්‍යා ශතසංවත්සරය වෙනුවෙන් පුරාවිද්‍යා දෙපාර්තමේන්තුව විසිනි. මම පුරාවිද්‍යා චක්‍රවර්තී, පර්යේෂණ සූරී එල්ලාවල මේධානන්ද නායක හාමුදුරුවන්ගෙන් මග ලකුණු අසා දැනගෙන පාද යාත්‍රාවේ පැමිණි ආධුනික ඉතිහාස ලෝලියෙකි.එහෙත් වසර 30 ක් පුරා මේ ප්‍රදේශවල පැවැති ත්‍රස්ත භීතියට හේතුකොට ගෙන කිසිදු පරීක්ෂණයක්, සංරක්ෂණයක්, ගවේෂණයක් සිදු නො වී පැවති නිසා මට මේ ගමන යන්නට සිදු වන්නේ ගුණසිංහගේ වනාන්තර ඥානයෙන් මිස පුරාවිද්‍යාඥයන්ගේ ගවේෂණ ඥානයෙන් නො වන බව මම දනිමි. රූස්ස ඝන වනයෙන් යට වූ කොටාදැමූ හෙල පිහිටි දිශාව සොයා ගන්නට ගුණසේනගේ වනාන්තර ඉවට ඉඩහළ මම ඔහු පස්සේ ගමන් ගත්තෙමි.ගුණසිංහගේ වනාන්තර ඥානය පිළිබඳ මට පුදුම නොවී ඉන්නට බැරිය. මගේ කර බැඳගත් බඩු පොදියේ සිතියම් මිටියක් ද ඇත. අඟලේ සිතියමේ කොටාදැමූහෙල ත්‍රිකෝණ මිණිත ස්ථානය ද හොඳින් ලකුණු කොට තිබේ.එහෙත් මහා සමුදුරේ අතරමං වූවෙකුට සිතියමක් පමණක් ප්‍රමාණවත් නොවේ. ඔහුට මාලිමාවක් තිබිය යුතුමය. මම 2010 දී මහා සංචාරයට විල්පත්තු වනය පීරද්දී මා අත මාලිමාවක් තිබුණි. එහෙත් 2005 දී මා පාද යාත්‍රාව තරණය කළේ ඊට වඩා දුප්පත් පිළිවෙතකින් යුතුවයි. එදා මට තිබූ එක ම මාලිමාව ගුණසිංහගේ වනාන්තර ඉව ඥානයයි. වසර 20 කින් මිනිස් පුලුටක් පය නො තැබූ චණ්ඩ වනයේ එක පෙළට ඇවිද ගිය අපට එක්තරා තැනි බිමකදී ඈතින් කොටාදැමූ හෙල පර්වතය දර්ශනය විය.මේ තැනි බිම වනාහී වැව් තලයකි. සිතියම පිරික්සා බැලූ අපට අතිරිමිතිරි වැව පිළිබඳ හෝඩුවාව ස්ථිර කරගත හැකි විය. ඝණ අරටු සහිතව කළු සහ අළු පැහැ ගැන්වුණු රූස්ස දැව දඬු වනයක් ලෙසින් අතිරිමිතිරි වැවේ වියළි ගස් පෙළ දර්ශනය වෙයි. ඊට ඔබ්බෙන් ඇති ඝන වනයට ද එපිටින් අපට කොටාදැමූ හෙල දර්ශනය වෙන්නට පටන් ගත්තේ ඉතා ඈතිනි.එහෙත් දැන් සන්ධ්‍යාව උදා වී තිබේ. හෙල තරණය කරන්නට තවත් බොහෝ දුර යා යුතුව ඇත. හෙල මුදුනේ දී රාත්‍රිය උදා වුවහොත් ආ පිට ගමන අසීරුය. ගුණසිංහගේ දැනුවත්කම අනුව හෙල අවට වනයේ වලසුන් සිටිය යුතුය. එහෙයින් අපේ ගමන් සගයා ප්‍රායෝගික යෝජනාවක් ගෙන ආවේ ය.“ආද රාත්‍රිය අතිරිමිතිරි වැවේ ඉම්මු.ගිනි මැල ගහපුවහම මේ වැව් පිටියට සත්තු එන්නෙ නෑ”අපි තීරණය කෙරුවෙමු. ත්‍රාසජනක සංචාරකයකුට (Adventure Tourist) කූඩාරමක් අටවාගන්න ගත වෙන්නේ මිනිත්තු කීපයකි. හතර වටෙන් ගිණිමැල අවුලා වැව් පිටිය ඒකාලෝක කරගෙන මඩිස්සලේ තිබූ දෙයක් තම්බාගෙන කා කූඩාරමට රිංගා ගත් මට අමුතු ම අත්දැකීමකට මූණ දීමට සිදුවිය. අමුතු කෘමි සත්තු විශේෂයක් මගේ කූඩාරම ආක්‍රමණය කරති. දොඹ ඇට තරම් වූ කළු ගුලි කුරුමිණි විශේෂයක් කෝටි ප්‍රකෝටි ගහනයෙන් මගේ කූඩාරම ආක්‍රමණය කළේ ඇයි? ඊට අමතරව තවත් පොදු කූඩාරම් 2 ක් ද සෙසු අයට වෙන් වී තිබුණි. දෙදෙනෙක් මාරුවෙන් මාරුවට නිදිමරති. ගුණසිංහට නම් නින්දක් ඇත්තේ ම නැත. මගේ කූඩාරමට පමණක් කුරුමිණි ගහනය ආකර්ෂණය වූයේ එහි වර්ණය තද නීල වර්ණිත වූ නිසා දැයි මම සැක කෙරුවෙමි. කොළඹ තුම්මුල්ලේ හන්දියේ රීඩ් පාරේ පේව්මන්ට් එකේදී මම මේ කුඩා කූඩාරම මිල දී ගෙන තිබුණෙමි. එය මනා සවිශක්තියෙන් යුක්තව තිබුණ නිසා එක කුරුමිණියෙකුටවත් කූඩාරමට ඇතුළු වී ගත නොහැකි විය. එහෙත් කූඩාරමට පිටින් නීල වැස්මේ උන් නලියනු බලාගෙන මට නිදාගන්න සිදුවිය. සමහර විට කළු ගුලි කුරුමිණියන් නලියන විට ඇති වූ කුරු කුරු නාදය මට නින්ද ගෙනාවා විය හැක.මහා රාත්‍රියේ ඇසුණු ගොඩ ගෙරවිලිවලට අමතරව විවිධ සතුන්ගේ හඬ මගේ සවනට හුරු වී තිබුණි. ඒ සියලු ශබ්ද අතරින් සමීපයෙන් ම ඇසුණු ජල කැලතෙන ‘ජබොක්’ හඬ කුමක්දැයි අලුයමින් දැනගත් කල අපට දෙලෝ රත් විය. අප නිදාගත් වැව් පිටියට මීටර් 50 ක් පමණ දුරින් ජලය එකතු වූ කුඩා විලක් ඇත. ඒ විලෙහි අතුරු සිදුරු නැතිව හැළ කිඹුලෝ වාසය කරති. ඊයේ රෑ කන ළඟින් ම ඇසුණු ‘ජබොග්’ හඬ උන්ගේ ය.අලුයමින් ම අවදිව දතකට මැද බෝතල් වතුර අල්ලකින් මුව දොවාගත් අප කිඹුල් වළේ වතුරෙන් ම ශරීරකෘත්‍ය හමාර කොටගෙන යුහුසුලුව ගමනාරම්භ කළේ ළඟ ළඟ ම එන වර්ෂාවක ලකුණු පහළව තිබූ නිසා ය. ඊයේ රෑ ඇසුණු ගොඩ ගෙරවිල්ලට කිඹුල් වළේ මැඩියන් පී‍්‍රති නාද පැවැත්වූයේ වැස්ස අත ළඟය යන සන්නිවේදනයටයි.එතැන් සිට තවත් පැයක් ගතවන විට අප කුකුළු කටු ගාලක් මැදින් ගමන් කොට හෙල පාමුලට පැමිණ සිටියෙමු. අඟලේ සිතියමේ කොටා දැමු හෙල ත්‍රිකෝණ මිණිත ස්ථානය මූදු මට්ටමේ සිට උස අඩි 449 ක් ලකුණු කොට තිබුණි. හෙලට ගොඩ වෙන්නට පාරක් තොටක් සොයා ගත නොහැක. සියල්ල මූකළාන විසින් වෙනස් කොට තිබේ. එහෙත් අපේ අරමුණ අත්හළ නොහැක. මොහොර බෑවුමේ අරටු බැස්ස වැල් බූටෑවල් වැවී තිබු හේතුව වාසියක් කොට ගත් අප ඒවායේ එල්ලී හෙළ තරණය කරන්නට පටන් ගත්තෙමු.මේ කොරස වැල් ගෑවුණු තැන් දාදිය වැකුණු කළ වේවැල් කසාය සේ දැවිල්ල අල්ලයි. ඒ සියල්ලට වඩා ඉවසා සිටිය නො හැක්කේ වැල් බූටෑවේ තිබූ දිමිගොටු කැඩී උන් ශරීරය පුරා විසිරෙමින් විස විදින කල ය. කොතරම් දිමි කෑව ද වැල අත හැරිය නොහැක. ඒ වන විට අප මඟක් නැග තිබු නිසා ය.කොටාදැමු හෙල අද වන වදුලෙන් වැසී ගිය රුදුරු ගිරි දූර්ගයක් වූ නමුදු අතීතයේ ඒ වනාහී මාගම් රාජධානියේ ඉසුරුමත් ලෙන් විහාර සංකීර්ණයකි. මේ දිමි ගොටු, කඩි ගුල්, වලස් ගුහා, පොළොං විමාන ඉවත් කොට කොටාදැමූ හෙල නිවැරදි පුරාවිද්‍යා තහවුරු කිරීමකට ලක් කළහොත් වර්තමානයේ කාමර සංකීර්ණයකින් යුතු තරු පහේ හෝටල් ගොඩනැගිල්ලක් පරිදි මේ පුදුමාකාර ලෙන් විහාර සංකීර්ණය මතු වී පෙනෙනු ඇත. මුළු කන්ද පුරා ම ලෙන් විහාර විශාල ප්‍රමාණයක් ඇත. ඒවා අතීතයේ හුණු පිරියම් කොට තිබූ ලක්ෂණ හමුවේ. ස්වාභාවික රූස්ස ගල් ලෙන් කුහරයට උඩින් කටාරම් කොටා කටාරමට පහළ පර්වත බිත්තිය හුණු පිරියම් කොට තිබී ඇත. එක් එක් ලෙන අතර පරිවහනය සඳහා කුඩා පඩි පෙළවල් ඉදිකර තිබේ. හෙල මැද්දාවට නැග ගත් කළ හමු වූ අති විශාල ලෙනේ බිත්තියෙහි මා සොයා ආ අති දුර්ලභ සෙල්ලිපිය කොටා ඇත.මේ සෙල්ලිපියේ ඇති එක වචනයක් ලාංකේය ඉතිහාසයේ එක්තරා පරිච්ඡේදයක මහා වෙනසක් සිද්ධ කළේය. මේ අකුරු අතර ඇති ‘අභිසවෙර’ නමැති වචනයෙන් කවුරුන් හඳුන්වන්නේ දැයි විග්‍රහ කරන පරණවිතානයෝ එය පහත සඳහන් පරිදි වෘද්ධ කොට පෙන්වති.අභි - උත්තම යන අර්ථයවෙර &gt; හවෙර &gt; වෙහර &gt; වෙහෙරඅභිසවෙර යනු උත්තම විහාර මහ දේවිය හැඳින්වීමට යොදා ඇත්නම් ඇගේ පිය “තිස” යන්නෙන් හැඳින්වෙන්නේ කැලණිතිස් රජ විය යුතුය. ඇගේ ස්වාමි ‘තිස’ යනු කාකවණ්න තිස්ස හෙවත් කාවන්තිස්ස රජු විය යුතුය. එහි ඇති සෙසු විස්තර අනුව ගැලපූ කළ විහාර දේවියත්, කාවන්තිස්ස රජුත් එකම රජ පරම්පරාවක එක ම රාජධානියක රාජකීය පවුල් දෙකක කුමාර කුමරි දෙදෙනෙකි යැයි ඔප්පු වන්නේ ය. එය එසේ නම් කල ්‍යාණි රාජ්‍යය පිහිටිය යුත්තේ හැඩ ඔය නිම්නයේ නැගෙනහිර පළාතේ, මාගම් රාජධානියේ මණිනාග පබ්බතය ආශි‍්‍රත භූමියක යැයි ඔප්පු වන්නේ ය. එය එසේ නම් බුදුන් වැඩි කැලණියත් කැලණිතිස්සයන්ගේ කැලණියත් ලක්දිව උප රාජ්‍ය දෙකක පිහිටියේ යැයි අපට විශ්වාස කිරීමට සිදුවනු ඇත.එහෙත් ඉතිහාසය වනාහී නියතියක්, ඒක මතයක්, පරම සත්‍යයක් නොව බහුවිධ මතිමතාන්තර ගොන්නක් යැයි කියැවෙන ප්‍රවාදය හා එකඟ වෙමින් මම කොටාදැමූ හෙල ඉතිරි මොහොර කන්ද ද නැග ගත්තෙමි.ගල් කුහර සහිත භූමියක් හරහා ඇවිද යද්දී අප වෙතට වලහෙක් කඩා පැන්නේය. ඌ අප දැක හොඳට ම බිය වී මිනීමරු ලීලාවක් පෑ නමුත් අප ගුණසිංහගේ විධාන පිළිපැද්ද නිසා අනතුරක් සිදු නො වුණි. ගල මුදුනට නැගි කළ හාත්පස වනාන්තරයෙන් මහා බියකරු ඝෝෂාවක් ඇහෙන්නට විය. මහසෝනාට වලහගේ මුහුණ යොදා ඇත්තේ ඇයි දැයි මම එදා දැනගතිමි. කන්ද උඩ සිටි අපේ ඉව දැනීමෙන් කෝප වූ හාත්පස වලසුන් විශාල පිරිසක් එක්වර කළ කෑ ගැසීම වනාහී මහසෝනාගේ කෑ ගැසීම බඳු යැයි භිරාන්තව සිටි මම සිතා ගත්තෙමි. එහෙත් අප වනාන්තරේ කුරා කුහුඹුවෙකුටවත් අනතුරක් නො කරයි නම් අපට මහසෝනා වැනි වූ වලහාගෙන් ද අනතුරක් නැත. අප සතුව තිබූ එක ම ආයුධය වන්නේ පරෙස්සම නම් ආරක්ෂිත ආයුධයයි.ජැක්සන් ඇන්තනීwww.jacksonanthony.comඡායාරූප - දිනේෂ් ලක්දුසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=as1106263</link>
    <topic>භාවනාවෙන් සිත සමාධිගත කරගන්න පුළුවන්</topic>
    <author>සාකච්ඡා කෙළේ -රමණී සුබසිංහ</author>
    <content>භාවනාවෙන් සිත සමාධිගත කරගන්න පුළුවන්පසුබිම් කතාවසැවැත් නුවර වැසි, පිරිහුණු, ගුණනැති මිනිසුන් සමූහයක ගේ නැකැත් කෙළියකි. ඒ සැණකෙළිය වසරකට දෙවරක් එළඹ සත් දිනක් පවතින්නේ ය. හොඳ නොහොඳ තේරා බේරා ගන්නට නොදත් පිරිස් බොහෝ කොට එහි රැස්වෙති. ඔවුන් අතර කෙනෙක් ගොම, අළු, දැලි ඈ ඇඟ සැම තැන තවරාගෙන සතියක් මුළුල්ලේම නැකැත් කෙළියේ යෙදෙති. රළු පරළු, පිළිකුල් බස් දොඩති. ගමක් ගමක් පාසා, ගෙයක් ගෙයක් පාසා ඇවිදිති.කෙනෙක් මවු පිය, සහෝදර සහෝදරියන් ඉදිරියේ ද විළි බිය නැත්තේ ය. මේ ක්‍රියාවන්හි අකැමැති අය එහි යාමෙන් වළකිනු සඳහා, අශිෂ්ට මිනිසුන්ගෙන් සිය ගේ දොර, පිරිස් ආරක්ෂා කර ගැනීම සඳහා මුදල් යවා ඒ නිවටුන්ගෙන් දුරස් වී සිටිති. සැණකෙළියට සහභාගි වීමෙන් වැළකී සිටිති.එකල සැවත් නුවර විසු පස් කෙළක් පමණ වූ අරිය සවුවෝ ඒ නිවට කෙළිය නිම වන තුරු බුදු පාමොක් මහ සඟනට වෙහෙරෙහිම වැඩ සිටීමට සැලසූහ. සත් දවසට පිරිමසින සේ දනට සුදුසු දෑ පිළියෙල කළහ.සැණකෙළිය අවසන් වූ පසු බුදු පාමොක් මහ සඟන මහ පෙරහරකින් නුවරට වඩමවා දන් පිදූහ. ඇතැම් පිරිස් ඒ සැණකෙළිය නිසා සතියක් මුළුල්ලේ තමන් විඳි ගැහැට බුදුරජාණන් වහන්සේට දන්වා සිටියහ. ඒ සැණකෙළිය පිළිකුල් කොට දැක්වූහ. ඒ වේලේ බුදුරජාණන් වහන්සේ, දෙලොව වැඩ නොදත් අනුවණ දනන් පමාවෙහි යෙදී වෙසෙන අතර නුවණැති දනන්, නොපමා ගුණය මහඟු ධනයක් සේ සලකා කම් සැප හැර, දැහැමිව, භාවනා වඩා නිවන් මාර්ගය අවබෝධ කරගන්නා බව දේශනා කොට වදාළහ.පංච කාමය කෙරෙහිම, ඇස, කන, නාසය, දිව, ශරීරය යන පංචේන්ද්‍රියයන් පිනවීමම ජීවිතයේ එකම අරමුණ කොට ගෙන කටයුතු නොකළ යුතු බව මෙහි දී අවධාරණය කැරේ.‘අප්පමත්තොහි ජායන්තො’අප්‍රමාදීව කටයුතු කරන, සමථ විදර්ශනා භාවනා වඩමින්, නිතර සිතේ ඇතිවන ලෝබ, දෝෂ, මෝහ ආදි අකුසල සිතිවිලි යටපත් කරමින් ක්‍රියා කරන්නා ‘අප්පමත්තොහි ජායන්තො’ ලෙස දැක්වේ. ඒ පුද්ගලයා විපුල වූ, මහත් වූ සැපයට පැමිණෙන්නේ ය. විපුල වූ සැපය නම් කුමක් ද? කෙලෙස් දුරු කර උතුම් වූ නිර්වාණ සම්පත්තියට ළඟා වීම ය.බුද්ධ ශ්‍රාවක භික්ෂු විශ්ව විද්‍යාලයේ ආධුනික කථිකාචාර්ය ශාස්ත්‍රපති බළන්ගොඩ ආනන්ද චන්ද්‍රකීර්ති හිමිමිනිසත් බව ලැබී ඉතාම දුර්ලභ වන බව බුදුරජාණන් වහන්සේ නිරන්තරයෙන් ම අවධාරණය කළහ. අප ක්‍රියා කළ යුතු වන්නේ ඒ ලැබුවා මිනිසත් බවින් උපරීම ප්‍රයෝජන ලැබීමට ය. භයානක විනාශයක් ලෙසින් මිනිසා නිරන්තරයෙන් දැවීමට ලක් කරන, සිතෙහි ඇතිවන කෙලෙස් නිවා දැමීමට හුරු කිරීමට කටයුතු කිරීම ය. භාග්‍යවතුන් වහන්සේ ගිහියාට අවධාරණය කරන්නේ පංචේන්ද්‍රියයන් පිනවීමෙන් වැළකී සිටීමට අපහසු නම් පංච ශීලයවත් ආරක්ෂා කරගෙන ජීවත්වන ලෙසට ය. එසේ නොමැතිව පංචේන්ද්‍රියයන් පිනව පිනවා සිටිය යුතු ය යන අදහසක් බුදු දහමේ සඳහන් වන්නේ නැත. එසේ කටයුතු කිරීමෙන් නිර්වාණයට ළඟා වීමට නොහැකි නිසා ය.උසස් ශීලයක් ආරක්ෂා කිරීම ගිහියාට අපහසු නිසා අවම වශයෙන් පංච ශීලයවත් රකිමින්, පෝ දිනකවත් අටසිල්, දසසිල් ආරක්ෂා කරමින් ආර්යයන් වහන්සේ අනුගමනය කළ ජීවිතය පුහුණු කරන්නට උත්සාහ කළ යුතු ය.මෙසේ සිතන්න. විශ්ව විද්‍යාල අධ්‍යාපනය දක්වා ගමන් කරන කෙනෙක් ප්‍රාථමික අධ්‍යාපනයේ සිට වසරින් වසර, පියවරෙන් පියවර තමා ගේ පරමාර්ථය කරා ළඟා විය යුතුය. ඒ ඒ විභාග සමත් කළ යුතු ය. කුඩා පන්තිවල සැමදාම සිටිය යුතු යැයි ගුරුවරු අවවාද දෙන්නේ නැත. එහෙත් ඉහළට යාමට නම් ඒ ඒ පන්තියට අදාළ විභාග සමත් විය යුතු ය. නිර්වාණගාමී මාර්ගයට ළඟා විය යුතු වන්නේ ද එසේ පියවරෙන්, පියවර ය.ගිහියන්ට පසිඳුරන් පිනවීමට නිදහස ඇතැයි කියා වහසි බස් දොඩමින් වැරැදි කරන්නට කිසිවෙකුට අවස්ථාවක් නැත. කෙනෙක් එසේ සිතා කටයුතු කරන්නේ නම්, තමන් විසින් කරන සියලු පාපයන් ගේ විපාක තමන්ටම විඳින්නට සිදුවන බව ද ඔහු හොඳින් මතකයේ තබා ගත යුතුය.‘සුඛං සේතං අධිවචනං පුඤ්ඤං’ ‘පින’ යනු සැපයට කියන තවත් වචනයකි. සැපයයි, පිනයි යනු දෙකක් නොව එකක්ම ය. සියලු සත්ත්වයෝ සැප විඳීමට කැමති ය. ඔවුන් සියලු දේ කරන්නේ සැප ලැබීමේ බලාපොරොත්තුවෙනි. එහෙත් ‘සැපය’ යන්නෙහි නිවැරැදි තේරුම පිළිබඳ බොහෝ දෙනකුට අවබෝධයක් නැත.කෙනෙක් අසීමිතව පසිඳුරන් පිනවීමම සැපය සේ හඟිති. එහෙත් නියම සැපය ළඟා කරගත හැකි වන්නේ සිත එකඟ කර ගැනීමෙනි. සංවර කර ගැනීමෙනි. එය අමතක කර ඉඳුරන් පිනවීමෙන් ම සතුටු වීමට උත්සාහ කරනවා නම් කිසි කලෙකත් තෘප්තියට පත්විය නොහැකිය.‘දුක්ඛං සේතං අධිවචනං පාපං’‘පාපය’ නම් දුකට කියන තවත් වචනයකි. පාප ක්‍රියා කිරීමේ විපාක වශයෙන් දුක් විඳීමට සිදු වේ. සැප කැමති සත්ත්වයා දුක් විපාක ලැබෙන නරක ක්‍රියා, පාප ක්‍රියා නොකළ යුතු ය.‘කරන කලට පව් මීරිය මීසේ විඳින කලට දුක් දැඩිවෙයි ගිනි සේ’යනුවෙන් ලෝවැඩ සඟරාවෙහි දැක්වෙන ලෙස පව් කරන්නට, කරන්නට සිතට සතුටක් දැනෙනවා සේ තේරුණත් එහි විපාකය ගිනි ජාලාවක් සේ විඳ ගැනීමට අපහසු ය.තමන් ගේ යහපතට හෝ අනුන් ගේ යහපත වෙනුවෙන් යමක් කරනවා නම් එය ඉතා අපහසු දෙයක් වන බව ධම්ම පදයේ සඳහන් ය.‘යං වේ හිතංච සාධුංච තංවේ පරම දුක්ඛරං’මිනිසා විශාල වශයෙන් නරකටම, පාපයටම යොමු වන්නේ ඒ නිසා ය. නරක දෙයම යහපත් ලෙස හඟින්නේ ඒ නිසා ය.එදිනෙදා ජීවිතයේ වචනය සංවර කර නොගැනීම නිසා වටිනා කාලය අපතේ යන ප්‍රමාණය මොන තරම් දැයි මොහොතකට ගණනය කරන්න. කොපමණ උත්සාහ කළ ද නිකරුණේ වැය කළ කාලයෙන් අපට නැවත කිසිදු ප්‍රයෝජනයක් ගත නොහැකිය.කියන කෙනාටත්, අසන කෙනාටත් පලක් නැති දේ කතා කරමින්, තවත් කෙනකුට විපත ළඟා කරමින් කාලය කා දැමීම මෝඩකමකි.‘අප්පමිදං භික්ඛවේ මනුස්සානං ආයු’සත්ත්වයා, ඉපිද මැරෙමින් සැරි සරන අති දීර්ඝ සංසාරයේ මිනිසුන් ලෙස උපත ලබා ජීවත්වන මේ කාලය ඉතා සුළු මොහොතක් වැනිය. ඒ සුළු කාලයෙන් උපරීම ප්‍රයෝජන ගන්නට සිතන නුවණැත්තා තමන්ගේත්, අනුන්ගේත් යහපතම ප්‍රාර්ථනා කරන්නේ ය. ඒ සඳහා ක්‍රියා කරන්නේ ය. එසේ නොමැතිව දිගින් දිගටම ඉඳුරන් පිනවීම පමණක් ම ජීවිතයේ ප්‍රධානත්වයේ ලා සලකන පුද්ගලයා තමන් විසින් ම තම ජීවිතය විනාශ කර ගැනීමට කටයුතු කරන්නෙකි.අපට ඇස, කන, නාසය, දිව, ශරීරය යන පසිඳුරන් ලැබී තිබෙන්නේ ඒවා නිවැරැදි ලෙස භාවිත කිරීමට ය. ඒ නිවැරැදි මඟ යමින් බියකරු වූ සංසාරයෙන් එතෙර වීමට ය.මිනිසා අධික ලෙස ඉඳුරන් පිනවන්නේ ඇයි? යෝනිසෝමනසිකාරයෙන් ජීවත් නොවීම නිසා ය. එනම් එළඹ සිටි සිහිය නොමැති නිසා ය. එළඹ සිටි සිහිය නම් සෑම මොහොතකම තමන් කරන කියන දේ පිළිබඳ හොඳ කල්පනාවකින් කටයුතු කිරීම ය. එසේ කටයුතු කරමින් තමන්ට අවශ්‍ය පරිදි සංයමයකින්, සංවරකමකින් යුතුව ඉඳුරන් පිනවීම සිදු කළ හැකිය.‘න කහාපණ වස්සෙන තිත්ථි කාමේසු විජ්ජතී’කහවනු වැස්සක් වැටුණ ද සිතේ ඇති ආශාව අවසන් වන්නේ නැත. මහ මුහුදට කොතරම් ජල කඳක් වැටුණ ද මහ මුහුද උතුරා යන්නේ නැත. එසේ ම පුද්ගලයා ගේ සිත ඉඳුරන් පිනවා ගැනීමෙන් කිසිදාක තෘප්තියට පත්වන්නේ නැත.උසස් මනසක් ඇති පුද්ගලයකු වශයෙන් තමා විසින් ම මේ බව මැනවින් වටහා ගෙන සිත පාලනය කර ගැනීමට උත්සාහ කළ යුතු ය. ‘මම මෙපමණ කලක් ඉඳුරන් පිනවා අවසන් කරන්නෙමි’ යි කෙනෙක් සිතනවා නම් එය කිසි දිනෙක ඉටු නොවන නිරර්ථක උත්සාහයකි.පුද්ගලයාට සැනසීම ළඟා කර ගත හැකි වන්නේ සිත සංවර කොටගෙන කටයුතු කිරීමෙන් පමණි.සිත සංවර කර ගැනීමේ ක්‍රමවේද රාශියක් බුදු දහමේ ඉගැන්වේ. සමථ, විදර්ශනා භාවනාවට යොමු වීම එහි දී ප්‍රධානය. තමන් ගේ චරිත ලක්ෂණවලට අනුව සුදුසු භාවනාවක් දිගින් දිගටම පුහුණු කිරීමෙන් සිත සමාධි ගත කරගැනීමට පුළුවන. එළඹ සිටි සිහියෙන් ක්‍රියා කිරීමෙන් නිරන්තරයෙන් හැඟී එන ලෝබ, දෝෂ, මෝහ ආදී අකුසල් සිතිවිලි යටපත් කරගත හැකි ය.තමන් ගේ පමණට ජීවත් වීම, අල්පේච්ඡ භාවය ජීවිතයට සැනසීම උදා කරයි. අද සමාජයේ මිනිසා ජීවත් වීම ප්‍රශ්නයක් කොට ගෙන සිටින්නේ අන්‍යයන් හා සසඳමින් ජීවිතය ගත කිරීමට යාම නිසා ය. මේ නිසා ඉවසීමෙන් සිතා බලා, ඉතා දුෂ්කරව ලබා ගත් මනුෂ්‍ය ජීවිතය නිවැරැදි මාවතට යොමු කර මෙලොව පරලොව සැනසීම වෙනුවෙන් ක්‍රියා කිරීම ඉතා වැදගත් ය.සාකච්ඡා කෙළේ -රමණී සුබසිංහඡායාරූපය-දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=as1106264</link>
    <topic>ගිය ආත්මේ මං හිමිනමක් බව අම්මා නිතරම කියනවා</topic>
    <author>උපාලි සමරසිංහ</author>
    <content>ගිය ආත්මේ මං හිමිනමක් බව අම්මා නිතරම කියනවා- ගායන ශිල්පී ටී. එම්. ජයරත්නසියක් ආයු ලැබ - මගෙත් ආයු ගෙන මටත් වඩා කල් ඔබ ජීවත් වේවා මෙතේ බුදුන් කල - ලොවේ උතුම් ළඳ විශාඛාව වේවාබෝ පත්වල සිලි සිලිය මැද පිරිත් හඬක් සේ ඇසෙන මේ සුන්දර ගීයේ තැවැරුණු අධ්‍යාත්මික සිසිලස ඔබේ හදටත් එලෙසම දැනේ ද? රඹුකන හිමියන්ගේ මේ උතුම් ප්‍රාර්ථනාව මධුර මෝහනීය හඬින් අපේ හදවත ඊයම් බරුවක් මෙන් කිඳා බැස්සේ ටී. එම්. ජයරත්නයන්ගේ ඒ ළයාන්විත ස්වරය වාහකයක් කැර ගනිමිනි. “අඳුරු කුටිය තුළ” “සැනසුම් සුසුමන් පාවීලා” “සෙවණේ කුඹුක් සෙවණේ” “කෝ මා පැතු ඔබෙ ආදරේ” වැනි ගී ආරකින් රසික හද වසඟයට පත් කළ ටී. එම්. ජයරත්න හෙවත් තෙන්නකෝන් මුදියන්සේලාගේ ජයරත්න ඇත්තටම තමන්ගේ මෑණියන් වෙනුවෙන් අසීමිත කැපවීම් කරන මිනිසෙකි.තමන්ගේ ආයුෂත් ගෙන පරමායුෂත් ඉක්මවා ජීවත් වී අනාගතේ මෙතේ බුදුන් දවස විශාඛාවක් වන්නට හාමුදුරුවන් මෑණියන්ට කළ ප්‍රාර්ථනය මෙන්ම ඔහු ද මහත් බැතියෙන් එයම ප්‍රාර්ථනා කරයි. ඒ වෙනුවෙන් උදේ හවා වන්දනා කරයි. 70 දශකයේ සිට සහසක් ගී වැලින් අප මෝහනය කළ ටී. එම්. මෙසේ තම මව ගැන මතකය අවදි කරයි.අනුරාධපුරයේ ශ්‍රාවස්තිය නිජබිම කරගත් අම්මා වචනයේ පරිසමාප්ත අර්ථයෙන්ම බෞද්ධ උවැසියක්. සුබසිංහ ආරච්චිලාගේ මේරි නෝනා නමින් ඇය නම්වර ලද්දා. වාරියපොළ ගම් පළාත කැර ගත් තෙන්නකෝන් මුදියන්සේලාගේ ටිකිරි බණ්ඩා කියන්නේ මගේ අප්පච්චි. රජයේ විවිධ දෙපාර්තමේන්තුවල ව්‍යවස්ථාපිත මණ්ඩලවල ව්‍යාපෘති නිලධරයෙක් ලෙසයි රාජකාරි කළේ. අපෙ පවුලෙ වැඩිමලා මමයි. පවුලෙ දරුවන් 8 යි. ඒත් තුන්දෙනෙක් මේ වන විට ජීවතුන් අතර නෑ. තාත්තගෙ රැකියාව නිසා පළාතෙන් පළාතට මාරු වී ගියා.මේරි නෝනා මාතාවමගෙ මුල්ම මතකය තියෙන්නෙ අපි නුවර ඉන්නා කාලෙ. නුවර දොඩන්වල පැරැණි වලව්වක් වගේ ගෙයක අපි කුලියට හිටියා. එතකොට පවුලෙ දරුවන් හැටියට හිටියෙ මායි, මල්ලියි නංගියි. අප්පච්චි අතට හම්බුවෙන මුදල අම්මට දීලා ගියාම අම්මා තමයි පිරිමහගෙන අපේ සියලු කටයුතු කරන්නෙ. අපේ ගේ තිබුණු ඉසව්වෙ කඩයක් පෙනෙන තෙක් මානයක නෑ. ඉලුක් මානා යායවල් දිගටම තියෙන්නෙ. ඉතාම දුෂ්කර පළාතක දරුවන් එක්ක තනිවුණු අම්මා අප්පච්චි දුන් සුළු මුදලින් පිරිමහගත්තත් දරිද්‍රතාව අපේ ගෙට උඩින් ආපු අවස්ථාත් තියෙනවා.දරුවන්ගේ කුසගින්න අම්මා කෙනෙක්ට ඉවසන්න බෑ. මං හිතන්නෙ මාව නිර්මාණය කළෙත් අම්මාගේ ඒ අසීමිත ආදරය හා කුසගින්නමයි කියලා. දවසක් ගේ හරියෙ දරුවන්ට කන්ඩ දෙන්ඩ මුකුත්ම නැතිව මුට්ටි අත පත ගාලා හොයා ගත් හාල් ටිකක් ලිපේ තියලා රත් කළ අම්මා ඒ වත්ත පුරා පුංචි පුංචි ගස්වල කොළ අත ගගා ඇවිද්දා මතකයි. එහෙම සේර ගස්, තෘණ පඳුරු, අතගාගෙන යනකොට එක් ගසක කොළ ටිකක් කාලා අම්මා පැය භාගයක් පමණ වාඩිවෙලා හිටියා. ඊට පස්සෙ එකපාරටම ඉද්ද ගැසුවාක් වගෙ නැඟිට්ටා.අර ගසේ කොළ ටිකක් කඩාගෙන ගෙට ගිහින් ඒකට රතුළූණු ආදිය දමලා පොල් කිරි දාලා හොද්දක් හැදුවා. උණු උණුවේ බත් ගුලි එක්ක මාත් අනික් පොඩි එවුනුත් ඒ හොද්දත් එක්ක බඩ පිරෙන්නම කෑවා. මං පස්සෙ කාලෙක කල්පනා කරලා බැලුවා ඇයි? අම්මා එහෙම ගස්වල කොළ අත ගාගෙන ගිහින් එක් ගසක කොළ ටිකක් කාලා ටිකක් වෙලා හිටියෙ කියලා. වස කොළයක් නම් ඉස්සෙල්ලම මැරෙන්නෙ ඇයනෙ. දරුවන් බේරෙනවනෙ. ඒක තමයි අම්මාවරුන්ගේ සෙනෙහස. දාරක පේ‍්‍රමය. පස්සෙ කාලෙක මා දැනගත්තා අර ගහේ කොළ “ගිරා පලා” කියලා.ඊළඟට මගෙ මතකය එන්නෙ අපි නුවරින් ගිහින් කුරුණෑගල බෞද්ධාලෝක පාරෙ කුලී ගෙයකට ආපු වෙලාව. වරිච්චි බිත්ති කණු වගෙ බැඳපු පොල් අතු හෙවිලි කළ එක ළඟ පුංචි ගෙවල් දෙකක්. මේ කුඩා කුලී නිවහන් දෙකම අප ගත්තා ඉන්නා පවුල ලොකු වැඩියි. දරුවන් ඒ වන විට 6 දෙනෙක්වත් ඇති. අර ගේක දෙතුන් දෙනකුට වත් ඉන්ට බැරි තරම් පුංචියි.ඊටත් ඉස්සෙල්ලා දොඩන්වෙල කනිෂ්ඨයට මා මුලකුරු කරන්ඩ අම්මා යැවු හැටි කියන්ඩ ඕනෑ. අප්පච්චි තමයි මාව ඉස්කෝලෙට ගිහින් දාන්නෙ. අම්මා අවශ්‍ය අඩුම කුඩුම සපයා දුන්නා. මට ඉස්කෝලේ ජීවිතේ අල්ලන්නෙම නෑ. මං හිටි ගමන් පංතියෙන් පැනලා කෙළින්ම දුන්නෙන් මිදුණු හීයක් වගේ පැනලා දුවලා ගෙදර එන්ඩ සැරසුණා. ටික දුරයි මට එහෙම දුවන්ඩ පුළුවන් වුණේ. දඬු කොල්ලො දෙන්නෙක් මා පසුපස හඹා ඇවිත් මාව (දෙන්නා දෙපැත්තෙන්) අත්දඬුවලින් අල්ලාගෙන නැවත ඉස්කෝලෙට ගෙන ගියා.මේක ආරංචි වුණාම අම්මා කීවෙ, පුතේ, අප්පච්චියි මායි නුඹලා වෙනුවෙන් කොච්චර දුක් විඳිනවා ද? අකුරු සෑස්තරේ නොගත්තොත් ඉතින්! කවරදා හරි නුඹලාත් හොරු මරන් කාවි කියලයි. ඊට පස්සෙ ශාන්ත අන්තෝනි (කටුගස්තොට) පාසලට ටික කලක් ගියා. කුරුණෑගලට ආපු කාලයෙදි අම්මා මාව ඇතුළු කළේ මලියදේව පිරිමි පාසලට. මගෙ සහෝදරියන් ගියෙ මලියදේව බාලිකාවට. මොන තරම් අමාරුකම් තිබුණත් ඒ අය අපව ඇරියෙ ඒ ඒ පළාතේ හොඳම ඉස්කෝලවලට.මගෙ අම්මා කොහොමත් පන්සලට බොහොම ලැදියි. නුවරදිත් පුංචි පන්සලකට හරි ගිහින් වතාවත් බෝධි පූජා කටයුතු කළා. හැමදාම පන්සල් යන ගැහැනියක් කීවොත් ඔබ පුදුම වේවි. පුළුවන් තරම් දරුවන් ද සහභාගි කරගන්නවා ඒ පින්කම්වලට. ඉතාම රසවත්ව උයලා පිහලා කන්ඩ දීලා දරුවන් ඒවා කනවා බලා ඉඳලා සතුටු වෙන අම්මා කෑමට අදිමදි කළොත් “කන්ට බැරි යන්ට තමා” කියනවා. කොහොම හරි යමක් හරිගස්සලා බඩගිනි ඒමට කලින් අපට ගිල්ලවන්නයි අම්මා බලන්නෙ. ඕනෑම පවුලක මා හිතන්නෙ වැඩි වගකීම් එන්නෙ වැඩිමලාට. සුරතල් වෙන්නෙ බාලයා. මා වැඩිමල් පුතා නිසා අම්මා බොහෝ විට පන්සලට එක්ක යන්නෙත් මාවමයි. කඩපිලට යාම පවා සිදුවන්නේ මා අතින්.මාසයකට වතාවක් කඩපිලට ගිහින් හාල් සේරු 25 ක් පිටි, සීනි, තේකොළ හා වෙනත් කළමනා රැගෙන බර බාගයකින් ගෙදරට බඩු ගෙන එන්නෙ මමයි. අම්මා මට කියලා තියෙනවා ඔය බර බඩු පොදිය කරත්තෙ දාගෙන සත 50 ක් දීලා එන්න කියලා. ඒත් අම්මා බත් ටික ලිපේ තියනකොට මිටක් වෙනත් මුට්ටියකට එකතු කරන පුරුද්ද දැකලා මාත් ඉතිරි කරන්න පුරුදු වුණා.ඒ කාලේ තිබුණෙ තැපැල් කන්තෝරුවෙ මුද්දර පොත. මං අර විදියට කඩපිලට ගියාම කෙටි පාරකින් ටවුමෙ ඉඳන් වෙල් යායට පැනලා ගේ පිටුපසින් මතුවෙලා බඩු පොදිය ඔළුවෙ තියාගෙන ගෙදර ගෙන එන්නෙ. එතකොට කරත්තෙට ගෙවන සත 50 මට ඉතිරියි. පුංචි දවසෙ ඉඳන්ම මට අවශ්‍ය දේවල් මං සපයා ගන්න මහන්සි ගත්තෙ අම්මගෙ උදව්වටමයි. ඒත් අම්මා ඒ විදියට මා ඉතිරි කරන මුදල් ගත්තෙ නෑ. ඒවා මටම ඉතිරි කරගන්ඩ දුන්නා.කුරුණෑගල - නුවර පාරේ ගොවිජන දෙපාර්තමේන්තුවෙ අප්පච්චි වැඩ කරන කාලෙ මට මතකයි මේ අනුවේදනීය සිදුවීම. අපෙ වත්තෙ කෙළවරේ වැට මායිමේ අපේ ලොකු නංගියි මද්දුමයාව හිටි සරෝජනී නංගියි, බාල නංගියි එහා වත්තෙ දරුවන් සමඟ කතා කැර කැර හිටියා. එතැනත් ගැහැනු ළමයිම තුන් දෙනෙක්. වත්තෙ මායිමෙ තිබුණු එහා වත්තේ පොල් ගහේ කඳ තරමක් අපේ වත්තට නැවිලයි තිබුණෙ. ඒකෙ ලොකු දෙබරයක් බැඳලා කිසිම ගස් නඟින්නෙකුට මේ ගහට නඟින්න බැරිවෙලා තිබුණා. කොළ අතු මැලවිලා තිබුණ මේ ගහේ කරවෙච්ච ගෙඩියක් සරෝජනී නංගිගේ ඔළුවට වැටිලා. මං දවල් බත් ටික කාලා අත සෝදගන්න හදනකොට මේ විලාපය ගේ පිටුපස්සෙන් ආවා.අම්මා නංගි බදාගෙන අඬන සද්දෙ මට පුදුමාකාර වේදනාවක්. මං වේදනාවෙන් දඟලන ලේ වගුරන නංගිගේ හිස සහිත සිරුර ඔසවාගෙන අප්පච්චි වැඩ කරන තැනට දිව්වෙ පිස්සුවෙන් වගේ. අම්මත් විලාප දීගෙන මගෙ පස්සෙන් දුවගෙන ආවා. එතැන වාහන 4 ක් 5 ක් තිබුණා. අප්පච්චි වාහනයක් කතා කරගත්තා. නංගිවත් ඔඩොක්කුවෙ තියාගෙන අප්පච්චිත් ළඟින් වාඩි කරවාගෙන මං තමයි පිටුපස්සෙ අසුනෙ නංගිව තියාගෙන ගියේ. සිද්ධිය වෙලා විනාඩි 30 ක් ගියේ නෑ. නංගි අප අතරින් වියෝ වුණා. අම්මා ඒ තරම් මානසිකව කඩා වැටුණු මොහොතක් මට මතක නෑ. ඊට පස්සෙ කාලෙක බාල නංගී පිළිකාවකින් මියගිය වෙලාවෙත් අම්මා කම්පා වුණා. අම්මා තමන්ගේ දරුවන් මිය යනවා දුටු අම්මා කෙනෙක්.ඇයි? පුතේ, මගෙ මරණෙ බලන්ඩ ඕනෑ උඹලා උඹලගෙ මරණ මට පෙන්නන්නෙ. අම්මා විලාප දිදී නංගිගේ නිසල සිරුර බදාගෙන ඇහුවා. සරෝජාගේ මරණය අම්මා තවත් බෞද්ධ කළා. ඇය හිත සමන් කරගන්න පන්සලේ බුදු කුටියෙම රැඳුණා. අම්මා කොයිතරම් සුපේශල ශික්ෂාකාමී කාන්තාවක් වුණත් මාත් දඟ නොකළෙම නෑ. අපෙ ලොකු අම්මගෙ පුතා එක්ක මාත් හොර කුරුම්බා කැඩුවා. එයා තමයි නඩේ ගුරා. ඇළේ දොළේ තෙප්පම් පැද්දා. නොයෙක් වැරැදි වැඩ කළා.එක පාරක් එහෙම වතු පාළු කරලා තියෙන්නෙ අප්පච්චි ඉතාම ගරු කරන ගාලු මහත්තයා කියලා කෙනෙකුගෙ වත්තකයි. අප පැනලා දුවලා බේරුණත් වත්ත බලා ගත්ත පුද්ගලයා අපව එළවාගෙන ආවා. අඩි 3 ක් පැනගන්න බැරි මං එදා අඩි 6 ක් විතර උස වැටක් පැනලා දිව්වා. ඒත් මිනිහා අපව හඳුනාගෙන අප්පච්චිට කීවා. අප්පච්චි සාමාන්‍යයෙන් දඬුවම් කළ කෙනෙක් නොවේ. අම්මා තමයි සැර. අම්මට මේක අප්පච්චි කීවාම ඇය වරම ගත්ත කපු හාමිනේ වගේ වුණා. මට එතකොට වයස 15 ක් විතර ඇති.ඇය මාව ලොකු කඹයකින් වෙළුවා. හැබැයි! මේ වෙළුම මට සැණෙකින් ගලවාගන්ඩ පුළුවන්. මාව බැන්දෙත් අර වරිච්චි ගෙදර කණුවක. ඒ වෙළුම කණුවත් ගලවාගෙන නැඟිටින්න පුළුවන් ශක්තියක් මට තිබුණත් අම්මගෙ ඒ දඬුවමට මං ගරු කරලා ඒ පිල උඩ මා දඬුවම විඳිමින් හිටියා. පහළ ගෙදර ළමයෙක් එනකොට මං ලජ්ජාවෙන් බිම බලාගත්තා මතකයි. දැන් දඬුවම ක්‍රියාත්මකයි. පැය 2 - 3 ක් ගියා. අම්මා රැහැන ගලවන පාටක් නෑ. ඇය දවල් බත උයලා මට බත් බෙදලා මේ වෙළුම ගලවන්න හිතනවා ඇති. ඒත් මට ඉන්ඩ බෑ. මං වෙළුම් පටි ගලවාගෙන කඹය එතැනම දාලා ගෙදරින් පැනලා ආයිත් ගමේ රවුම් ගහන්ඩ ගියා. ඇය බත් උයලා මට කන්ඩ කියන්ඩ එනකොට මං එතැන නෑ. හවස් වෙනකොට අම්මා මේවා අමතක කරලා දාන බවත් මං දන්නවා.අපෙ අම්මා අප්පච්චිටත් අපටත් ආදරෙයි. ඒත් එයාගෙ ප්‍රධානම පුද්ගලයා තමයි ලොකු අම්මා. බෞද්ධලෝක විහාරෙ ප්‍රධාන දායිකාවත් ලොකු අම්මා. ඕනෑම ප්‍රශ්නයකදී ලොකු අම්මාගේ උපදෙසත් අම්මා පතනවා. ලොකු අම්මා අපට අරන් දුන්නු පර්චස් 20 ක ඉඩම හා ගෙය මාස්පතා කුලියට දීලා රුපියල් 120 ක් අරන් රුපියල් 12 ට කුලී ගෙවල්වල අප හිටියෙ වියදම් පිරිමහගන්න. ලොකු අම්මා හිටියෙත් අපේ ගෙවල්වලට කිලෝ මීටර් 1/2 ක් විතර දුර. ඒ නිසා අම්මා නිතර එහි දිව්වෙ ගෙදරට ඇඳගෙන ඉන්නා කිමෝනාවට උඩින් සාරියක් පටලවාගෙන. අලුත් අවුරුද්දට හරියට වැඩ අල්ලලා දවල් බතට අපවත් රැගෙන අම්මා යන්නෙ ලොකු අම්මලයි ගෙදර. එතැන තමයි නියම සංස්කෘතික මංගල්ලය. ඒ අයට පර්ජෝ හොඳ කන්ඩිෂන් වාහන පවා තිබුණා. අපි වන්දනාවේ ගියත් ඒ යන්නෙ ලොකු අම්මා එක්ක. ඒ වාහනයකින්. ඒ කාලෙ රුපියල් 3500 කට ඒ වාහනය අරගෙන තිබුණෙ.ඇත්තටම අපේ අම්මා ළඟ කිසිම සෞන්දර්යයක් නෑෑ. ගී සින්දු කියන්නෙත් නෑ. අප්පච්චි නම් ඉඳහිට සවසක ගෙදර සින්දුවක් කියනවා. අම්මා එදාට “අද එහෙනම් අප්පච්චි ටිකක් ගාගෙන ඇවිත් තියෙන්නෙ” කියනවා. ඒත් අම්මා කියන ඇතැම් කතාවන් මගේ හිත අවදි කළා. ඇය තුළ වූ අපිරිමිත කරුණා ගුණය, ඉවසීම, නොපසුබස්නා උත්සාහය මගේ ජීවිතයත් හැඩ කළා. නවයාලතැන්නෙ ඉන්නා දවස්වල තමයි මං හිතන්නෙ මගෙ ගීතවත් බස, අපේකම, ජනනාද රටා නැඟෙන්නෙ. කුඹුරු, නියර, වක්කඩ, අම්බරුවන් අපට පෙනෙනවා.සීසාන හැටි, පෝරු ගාන හැටි, අඬහැරය මගෙ හිතට අලුත් හැඟුම් ගෙනාවෙ මේ දවස්වල. සමහර විට අප දන්නා ගමේ වැඩිහිටියෙක් උස් හඬින් “කොලුවො මේ නඟුලෙ නැඟපන්” කියනවා. මං අම්මා දිහා බැලුවාම අම්මත් ඒක අනුමත කරනවා. මං දුවලා ගිහින් නඟුලෙ එල් හැඩයට තියෙන එකේ ඉඳගන්නවා. රිවර්ස් එකට යන්නෙ. මේ පෝරුවෙන් උඩ තියෙන නිසරු පස යටට පෙරළලා යට තිබෙන සරු පස ඉහළට පෙරළීමයි සිදුවන්නෙ.අම්මා අපට කෙළින්ම කියා දුන්නෙ නැති වුණත් ජීවිතයත් එහෙම සකසා ගන්න ඒ සිදුවීමෙන් අපට යටි පෙළක් මැවුණා. නිසරු දේ අත්හැරලා සරු දේ අල්ලාගන්න ඇය මට අත්වැලක් වුණේ ඒ පිළිබඳ එසේ කියා දෙමින්. මං දොඩන්වල විද්‍යාලෙ පියානෝ පන්තිවලට සහභාගි වෙලා ඉංගිරිසි ගීත පුරුදු වුණා.කුරුණෑගල මලියදේවයට එනකොට යම් යම් ගී තරගවලට සහභාගි වෙලා පළමුවැනි ස්ථානය දිනාගත්තා.මට ශ්‍රැතියට අපේකමට ගී කියන්න පුළුවන්කම ලැබුණේ මලියදේවයේදී. ඉස්කෝලෙ නියෝජනය කළ තරගවලින් දිනනකොට මට හිතුණා දිගටම ගයන්න. ඒත් අම්මා මේවා ගැන එතරම් උනන්දු නෑ.ඇය මා කරන හැම දේටම උදව් කරන පදනමින් මා සමඟ හිටියා මිසක් ඒවා ගැන ඇයට දැනුම් තේරුමක් තිබුණෙත් නෑ. ඒ කාලෙ රේඩියෝ සිලෝන් එකේ “ආධුනික පැය” වැඩ සටහනක් යනවා. අපේ ගෙදර තිබුණා පරණ තාලේ ලොකු රේඩියෝ එකක්. මං ඒ වැඩසටහනට ගීතයක් ඉදිරිපත් කරන්න කැමැතියි කියලා ලීවා. අවස්ථාව ලැබුණා.දැන් ගීතය මමම ලියාගත්තා. තනුවත් මගේ. ඈත ඈත ගුවන් තලේ... කියලා පටන් ගත්තෙ මහා දිගට ලියාගෙන. “එන්න මදනලේ” ජනපි‍්‍රය ගීතයට කිට්ටුව කොපි රයිටින් කළේ. මට ගීතය පටිගත කරන්ඩ පරීක්ෂණයට එන්ඩ කියලා ලිපියක් ආවා.ඊට පෙරදා මං අම්මට කීවා අම්මෙ මං උදේ බස් එකේ යනවා රේඩියෝ සිලෝන් එකේ සින්දුවක් කියන්ඩ කියලා. ආ ඇත්තද? හොඳයි තුනුරුවන් සරණයි අම්මා කීවේ එච්චරයි. මං ගිහින් ඇවිත් අම්මට කීවා අහවල් දවසෙ අහවල් පැයට මගෙ සින්දුව යනවා කියලා. එදා අර ගීතය හොඳින් ගායනා කළ බව මට මතකයි. අර දිගට තිබුණු පදවැල මං එතැනදි කොට කරගත්තා.අම්මා එදින වේල පහින් උයලා පිහලා ලෑස්ති වෙලා ඉන්නවා දැන් සින්දුව අහන්න. නංගිලාත් බලා ඉන්නවා. අප්පච්චිත් එදා ගෙදර. හරියටම ඒ කිව්ව වෙලාවට දැන් මාත් කන් යොමාගෙන ඉන්නෙ සින්දුව යනකම්. මෙන්න! මොකක්දෝ බහුබූතයක් යනවා.ඈ කොලුවො, උඹේ සින්දුව නැත්ද? අම්මා අහනවා. අප්පච්චිත් මගේ දිහා බලනවා. මං ඉතින්! මට දිනය මතක නෑ අම්මේ. මට වරදින්න ඇති කියලා එතැනින් මාරු වුණා.දවසක් මං අලුතින් ගත්ත “පයිලට් පෑනක්” නැතිවෙලා ගෙදර අඬනකොට අම්මා කීවා පුතේ සොයන්නාට සම්බවේ කියලා කියමනක් තිබෙනවානේ. පලයන් උඹ ආ ගිය තැන් දිගේ පෑන හමුවේවි කියලා. මාත් එහෙම ආ පාර දිගේ ගියාම හරියට ඇළ ඉවුරෙ තණ බිස්ස උඩ පෑන උඩු අතට තියෙනවා. අම්මා කලබල නෑ. හරිම ප්‍රායෝගිකයි.මං 1966 සැප්තැම්බර් 07 දින ගුරු පත්වීමක් ලබනවා සංගීත ගුරුවරයකු වශයෙන්. රාජගිරියෙ හේවාවිතාරණ විද්‍යාලයට. ඒ වසරෙම විභාගයට ලියලා දෙසැම්බරයේ ඉස්කෝලෙන් පිටවී යන මාලිනි මට හමුවන්නෙ එහිදී. ඒත් එයා මගේ ගෝලයෙක් නම් නොවේ. විදුහල් ගීය පුරුදු වෙන්න නම් ළමයි ගොඩාක් එක්ක මා ළඟට ආවා. කොහොමහරි එයා මගේ ජීවන ගීතයේ කොටස්කාරිය කරගන්න හිතලා මං ගමට ගියාම අම්මට කෙළින්ම කිවා මේ ගැන. අම්මා ළමයා බලන්ඩ යන්ඩ යෝජනා කළා. අප්පච්චි ඒ කාලෙ විශ්‍රාමිකයෙක්. කුරුණෑගල දඹුලු පාරේ හිටි එන්. එම්. අප්පුහාමි සත්‍යවාදී බස් සමාගමේ අධිපති අප්පච්චිගේ හිතවතෙක්. එතුමා එහි ඇවිත් වැඩ ටිකක් බලන්ඩ කියලා තිබුණු වෙලාව. එහෙම කියලා තිබුණෙත් අප්පච්චිගෙ අතට කීයක් හරි දෙන්ඩ ඕනැ නිසයි. එතුමාගේ කාරයෙන් අපි ගියා මාලිනි බලන්ඩ. බලපු ගමන් අම්මා කීවේ පුතේ, මේ දුව හොඳයි කියල. ඇයට කවදත් මගේ බිරිඳ ලේලියක් නොවේ. දුවක්මයි. එයත් එහෙමයි අම්මට සලකන්නෙ.අප කාගේත් විවාහ කටයුතුවලදී අම්මා නිදහස දුන්නා. මේ කාලයේ ගීතය පිළිබඳ මගේ උනන්දුවත් වැඩි වෙනවා. සී. ද එස්. කුලතිලක මහතාගේ ප්‍රධානත්වයෙන් ගුවන්විදුලියේ පැවැති ජන සංගීත පර්යේෂණ අංශය හරහා මා ගීත කිහිපයක් රටට දුන්නා. “ගාන තෙල් සඳුන් වරලස” එවැනි ගීයක්. අනතුරුව 80 දශකය වන විට මට විශාල වශයෙන් ජනපි‍්‍රයත්වය ළඟා වුණා. මට දහසින් බැඳි පියලි හමුවුණත් මුදල් ගලා ආවත් මගේ හිත හැම තිස්සෙම පිරුණෙ අම්මත් එක්ක ගත කළ ඒ හෝරා කීපයේදී විතරයි.මගෙ නෝනත් දරුවොත් මට හොඳින් සලකනවා. ඔවුන් මා ගෙදරදි උඩ තට්ටුවට ගිහින් පහළ එන්නට තරමක් පමා වුණත් සොයා බලනවා. ඉසුරු ජයරත්න මගේ පුතා ආරක්ෂක විද්‍යාලයේ අද සේවය කරන්නෙ. දුව රවීන්ද්‍ර රෝෂණි. බෑනා සංජීව තඹවිට (ෆිනෑන්ස් සමාගමක සේවය කරන) මට ඒ දයාව ආදරය නොඅඩුවම බෙදනවා.මං දන්නවා පහුගිය කාලෙ මගෙ දරු පැටවුන්ට අවශ්‍ය සම්පත් මා සපයා දුන්නත් ඒවා කළමනාකරණය කළේ මගෙ බිරිඳ. මා ගෙදර නැති වුණත් මා සිටිනා ඉසව්ව දිහා බලලා ඒ පැත්තට වන්දනා කරලා නිදාගන්න මගෙ බිරිය දරුවන්ට උගන්වනවා.කොච්චර හරි හම්බ කළත්, අම්මා ඉන්දියාවේ වන්දනාවේ යවා පින්කම් කළත්, මාසයකට වතාවක් ඇයට අවශ්‍ය බේත් හේත් කිරිපිටි ආදිය මොනවා ගෙන ගියත් ඇය අදත් ඉන්නෙ පොඩි මල්ලි ළඟ. පොඩි මල්ලි විවාහකයෙක් වුණත් එයාගෙ නෝනා අද නෑ. දරුවාත් සමඟ ඒ ගෙදර මිත්තණියව අම්මා ආහාරපාන පවා හදවා ගත්තේ වෙනත් කාන්තාවකගේ ආධාරයෙන්. අප්පච්චිගෙ විශ්‍රාම වැටුප අම්මට අදත් ලැබෙනවා.ඇත්තටම මේ අම්මා අද ඉන්න ඕනෑ මා ළඟයි. ඇයට මගෙ බිරිඳ හොඳින් සලකනවා. වෙනත් අයකුගේ පිහිට අවශ්‍ය නෑ. ඒත් අම්මා බාල මල්ලි ළඟම ඉන්නෙ කොළඹ අපේ ජීවිතය එයාට කරදරයක් නිසයි. අපෙ අම්මා කැමැති ගමේ වෙල් එළියෙ, ගමේ මිනිසුන් අතර කතාබහ කරමින් කොන්ක්‍රීට් වනාන්තරයෙන් එපිට ජීවත්වන්නයි. ඒකයි ඇය යාපහුවෙ අදත් ජීවත්වන්නෙ. ඇයගේ ඉඳුම්හිටුම් කෑම් බීම් සියල්ල සඳහා මා බරපැන දැරුවත් ඇය මගේ ගෙදර ආවාම ගෙදර යන්නමයි සූදානම. ඒකට හේතුව ඒ අය පරිසරය වෙනස් කරන්න කැමැති නෑ. දරුවන් අතර අමාරුවෙන් ජීවත්වන දරුවා ළඟ ජීවත්වන්න අම්මාවරුන් කැමැතියි. මගේ අම්මත් එහෙම කෙනෙක්.මා බණ දහම් ගැන උනන්දුයි. නිවන අල්ලන්න බෑ. ඒක තේරුම් ගන්න ඕනෑ. මං අම්මට මේ විදිහට බණ කතා කිව්වම ඇය කිව්වේ උඹ ගිය ආත්මෙ හාමුදුරුනමක් වෙන්න ඇති කියලයි.ටී. එම්. හැම උදේම අම්මා සමඟ කුඩා කලදි ඔහු පෙනී සිටි තම ගෙදර ඉහළ මාලයේ එල්ලා ඇති ඡායාරූපය ඉදිරියේ උක්කුටිකව මොහොතක් සමාධිගතව සිටින්නේ අම්මා තමා ළඟ නිතරම නැති පශ්චාත්තාපය වෙනුවෙනැයි මම සිතමි. බිරිය ශල්‍යකර්ම දෙකකට භාජනය නොවන්නට ටී. එම්. වනගත හුදෙකලා තපෝ බිමක යෝගාවචරයකු වන්නට බැරි නැත. ඔහුගේ වදනේ යටිපෙළ ශෝකලාපය මට පැවැසූයේ මේ ටිකය.උපාලි සමරසිංහඡායා -නිශ්ශංක විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=as1106265</link>
    <topic>බලාපොරොත්තු කඩකර ගන්න එපා</topic>
    <author/>
    <content>බලාපොරොත්තු කඩකර ගන්න එපාඅපේ පුහුණුවේ අවසන් අදියර ද ළංවෙමින් තිබිණ. මංජේශ්වරී හා මම අශෝක උද්‍යානයේ අපේ නිවසේ ජීවත් වූයේ සතියකට දින දෙක තුනකි. ඒ නිවස ආපසු බාරදීම පාඩුවක් වන බැවිනි. සකුන්තලාදේවී මංජේශ්වරී තම නිවසට ආපසු කැඳවනු ලැබුවේ පුදුම ළෙන්ගතු කමකිනි. සැබෑ දරු සෙනෙහසක් කවදත් ඈ වෙත විය. එය දිනෙන් දින වර්ධනය වූවා මිස කිසිසේත් අඩු නොවීය.මංජේශ්වරීගේ සති අන්ත බොහොමයක් ගත වූයේ මේ නිවසේ ය. දහවල් දවසේ අප එක් වී ඇවිදින්නට ගියෙමු. දකින අයට අප තවමත් පෙම්වතුන් ය. විවාහය රහසකි. දකින බොහෝ දෙනා සිතන්නට ඇත්තේ මා ඉන්දියානුවකු බව ය. සිවිල් ඇඳුම නිසා මා කිසිම අවස්ථාවක නාවික හමුදා සෙබළකුට ළං නොවේ.“තවම විවාහයට අවසර දීල ලියුම ආවෙ නෑනේ ද?”එක් හැන්දෑවක මංජේශ්වරී ඇසුවා ය.“නෑ...”“දැන් මොකද කරන්නෙ”“මොනව කරන්නද. එන දේකට මුහුණ දෙනව මිසක්”“අවසර නොදුන්නොත්?”“මං ඉන්දියාවෙ නවතිනවා. හැබැයි පුහුණුවට ලංකාව වියදම් කරපු මුදල් මට ගෙවන්න වෙනවා.”“දෙවියනේ. එහෙමත් එකක්ද?”මේ කතාව මෙයට කලින් මංජේශ්වරී දැනගෙන සිටියේ නැත.“ඔව්. ඒක තමයි තියෙන එකම ප්‍රශ්නෙ”එක්වරම මංජේශ්වරීගේ මුහුණ සුදු මැලිව ගියේ ය. අප සිටියේ මුහුදු වෙරළේ ගල් පරයක් මත වාඩි වූ ගමන් ය. රළ පහරේ වේගය නොනවතින හඬකි. එය හැමදාටම වඩා වේගවත් ය. අඳුරට මැදිවෙමින් අපි ඔහේ බලා සිටියෙමු. ජීවිතයත් මහ මුහුද වගෙයි කියන්නට සිතුන ද මම ගොළුවත පිරුවෙමි.“විසඳුමක් ඇත්තෙම නැද්ද?”මංජේශ්වරී බොහෝ වේලාවකට පසු ඇසුවා ය.“නැතිවෙන්න බැහැ. ජනරාල් රාම්මෝහන් හමුවෙලා අහන්න ඕනෑ. ඔයාගෙ දුර නෑ කෙනෙක් නේද?”“හ්ම්. ඒත් එයා කොහොමද නීතියට පිටින් වැඩ කරන්නෙ.”“ඒක තමයි. දැන් ප්‍රශ්නෙට විසඳුම තියෙන්නෙ ලංකාවෙ.”“ශ්‍රී ලංකා ආණ්ඩුව අපට අනුකම්පා කරයිද?”“සමහරවිට”කතාවට නැවතීමේ තිතක් වැටුණේ අඳුරත් සමඟ අප මුහුදු වෙරළෙන් සමුගත් බැවිනි. ආපසු ගමන නිහැඩියාවට බර විය. මංජේශ්වරී ආපසු රාමචන්ද්‍රන් ගේ නිවසට ඇරලූ මම ආපසු හැරුණෙමි. අශෝක උද්‍යානයේ මිස රාමචන්ද්‍රන්ගේ නිවසේ මම නවාතැන් නොගත්තෙමි. මංජේශ්වරීගෙන් ද මෙහි නැවතීමට මට අනුබලයක් නොලැබුණි.රෑ බෝවීගෙන එද්දී මම හමුදා නිවහනට ගොඩ වූයේ හිසේ ඇම්මක් ද ඇතිව ය.“මොකෝ චාමික අමුතුවෙලා”උදයකුමාර ඇසුවේ ය.“හිස කකියනවා”“එහෙනම් පැනඩෝල් පෙත්තක් බීල බුදියපං. මං උඹේ කෑම එක කාමරේට ගේන්නම්.”පසුදින මා අවදි වූයේ ව්‍යායාමවලින් පසු කෙළින්ම රාම් මෝහන් හමුවිය යුතුය යන බලාපොරොත්තුවෙනි. වෙනදා මම ව්‍යායාම්වලින් පසු අනෙක් අය සමඟ බිම වැතිර හෝ යම් තැනක වාඩි වී කිසියම් විවේකයක් ලැබුවෙමි. මෙදා මම දහදිය පිටින් ම ගියේ රාම් මෝහන් හමුවීමට ය. මා යනවිට ඔහු තම කාමරයේ කිසියම් වැඩක යෙදෙමින් සිටියේ ය. මගේ අඩි ශබ්දය ඇසී හිස ඔසවා බැලූ ඔහු එක්වරම මා දුටුවේ ය.“ආ සෙනෙවිරත්න පාන්දරම”ඔහු හමුදා ලුතිනන්වරයකු තුළ නැති තරම් සුහද බවකින් මා පිළිගත්තේ ය.“වාඩිවෙන්න.”මම අසුන් ගතිමි.“ඉතින් දැන් පුහුණුවත් අවසන් වෙන්න ළඟයි නේද?”“ඔව් සර්. ඒත් මගේ ප්‍රශ්නයට තවම විසඳුමක් නෑනෙ. ඒකයි සර් හමුවෙන්න ආවෙ““අපි සේරම ලියවිලි ලංකාවට ඇරියා. අපට විසඳන්න පුළුවන් ප්‍රශ්නයක් නම් අපි මෙලහට විසඳල ඉවරයි. මේක රටවල් දෙකක් අතර ඇතිවුණු ප්‍රශ්නයක්. ඉතින් ශ්‍රී ලංකාව මේ ගැන මොන විදියෙ තීරණයක් දෙයිද කියල මට නම් කියන්න බැහැ. අපේ රටේ කෙනෙකුට නම් බලපාන්නෙ අවුරුදු පහේ සීමාව විතරයි.”“මම නම් අවුරුදු පහේ සීමාව පහු කරලයි ඉන්නෙ.”“ඒත් ප්‍රශ්නෙ ඒක නෙවෙයිනෙ. ප්‍රශ්නෙ විදේශික කාන්තාවක් එක්ක විවාහ වන එකනෙ.”මම නිහැඬියාවට අගුල්පත් තැබුවෙමි.“සෙනෙවිරත්න මුලදී කිව්ව නේද ලංකාවෙ විදේශ කාන්තාවන් හා විවාහ වුණු හමුදා නිලධාරීන් ඉන්න බව. ඒක එහෙම නම් සෙනෙවිරත්න ගෙ විවාහයට අවසර ලැබෙන්න දැන් හොඳටම කල් ඇති. මෙතන ඊට වැඩිය දුරදිග ගිය ප්‍රශ්නයක් තියෙනව. ඒකයි විසඳුමක් නැත්තෙ.”මා මුලදී කී බොරුව බූමරංගයක් වී ආපසු මා වෙතටම පැමිණ ඇත.“නාවික හමුදාපතිට මේ ගැන තීරණයක් ගන්න බැරිවෙලා තියෙනව. දැන් මේක ආරක්ෂක ඇමැතිතුමියට, ඒ කියන්නෙ ජනාධිපතිනියට යොමු කළ බව තමයි මට දැනගන්න ලැබුණෙ.”මගේ දෙපා වෙව්ලන්නට විය. මා වාඩිවී සිටි නිසා රාම් මෝහන්ට ඒ බව නොපෙනුණි.“කොහොම වුණත් ආරක්ෂක ඇසකින් බලාවි කියල මට හිතෙනව. අනික් පැත්තෙන් ශ්‍රී ලංකාවයි ඉන්දියාවයි සාක් කලාපයට අයත් රටවල්නෙ. ඉතින් මේකට දේශපාලන විසඳුමකුත් තියෙන්න ඕනි. සාක් රටවල් අතර මේ වගේ දේකට ආරවුල් ඇති කර ගන්නත් බැහැනෙ. කොහොමත් සෙනෙවිරත්න ඉක්මන් වුණා වැඩියි. මට දැනගන්න ලැබුණු විදියට ඔබ මේ පුහුණු කණ්ඩායමේ ඉන්න දක්ෂතම ශිෂ්‍යයෙක්. හරියට සමත් වුණොත් ඔබට වර්ණ සහතිකයක් ලැබෙන්න ඉඩ තියෙනවා. ඒ එක්කම ලංකාවට ගියහම උසස්වීමකුත් අනිවාර්යයි.”සියල්ල වතුරේ ගියාසේ ය. ජයග්‍රහණ වළලා දැමුවේ මා විසින්ම ය.මම අසුනින් නැගිට ජනරාල්වරයාට ස්තුති පූර්වක ආචාරයක් පිරිනමා ආපසු එන්නට හැරුණෙමි.“හිත කලබල කරගන්න එපා. අපි මානුෂික පදනමක් ගැන හිතමු. කලින් අවස්ථාවල වගේම විභාගය හොඳට කරන්න.”මම එදින හැන්දෑවේ රෑ බෝ වූවාට පසු මංජේශ්වරී හමුවීමි.ඈ අශෝක උද්‍යානයේ නිවසට පැමිණ සිටියා ය.“මොකද වුණේ”ඈ ඇගේ මුල්ම ප්‍රශ්නය ඇසුවේ මා උළුවහු පඩියට පා තබනවාත් සමඟ ය.“තවම විසඳුමක් නැතිලු.”“එහෙනම් විසඳුම ඉක්මන් කරන්න කියල අපි බාරයක් වෙමු.”“කෝවිල් ගිහින් ද? පල්ලි ගිහින්ද?”“ආයෙ පල්ලි යන්නෙ නෑ. පල්ලි ගමන ඉවරයි. කෝවිලට යමු.”“වැඩේ කරගන්නකං පල්ලිය හොඳයි. දැන් තමයි නරක.”මංජේශ්වරී නොදෙඩුවාය. සිත නොසන්සුන් වන බවක් පෙනිණ. පුටුවක වාඩි වී කල්පනා කරන්නට වූයේ දාහෙට අරගෙන සීයට දුන් එකියක මෙනි. ඇගේ චිත්ත ශක්තිය පලා ගොස් ද? මම තවත් පුටුවක වාඩි ගතිමි. නැවක නළා හඬක් ඈතින් ඇසේ. රාත්‍රිය නිසොල්මන් ය. ගහ කොළ සෙලවීමට වත් සුළඟක් හමා නොයයි. ඇසුණා නම් ඇසුණු එකම හඬ රැහැයි නාදය පමණි.“කල්පනා කර කර ඉඳල වැඩක් නෑ. අපි හෙට හවස ගිහින් බාරයක් වෙමු.”මංජේශ්වරී එසේ කියමින් උන් තැනින් නැගිට්ටාය.“අද ඉව්වේ නෑ. මං කඩෙන් තෝසෙයි වඩෙයි ගෙනාවා. ඔයා කැමතියිනෙ”“හ්ම්...”“අපි කාලා නිදාගමු. හැම ප්‍රශ්නෙකටම විසඳුමක් තියෙන්න එපායැ.”“අවසර ලැබෙන්නෙ නෑ කියල විසඳුම ලැබුණොත්.”“ඒක එතකොට බලාගමු.”කිසියම් බලාපොරොත්තුවක එල්ලි සිටීම ජීවිතයේ සතුට අත් විඳිය හැකි එකම මඟ යැයි මට සිතේ.බලාපොරොත්තු විසින් අප ජීවත් කරවයි...කොහේ දෝ තැනක මා කියවා තිබුණු බවක් ද මගේ මතකයට නැෙඟ්. එහෙත් බලාපොරොත්තු බිඳ වැටුණු විට කළ යුත්තේ කුමක්ද?මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=as1106266</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිපශ්චාත් උපාධි කටයුතු වෙනුවෙන් නවසීලන්තයේ පාර්මස්ටන් (උ) නුවර පදිංචියට ගිය මා දියණියට, බෑණනුවනට හා ඔවුන්ගේ දියණියට පැපොල රෝගය වැලඳී ඇතැ’යි දැන ගත් වේලේ මම භීතියට පත්වීමි.ඒ වන විට ඔවුන් එහි ගත කර තිබුණේ මාස කිහිපයකි. අධික ශීතලට ඔරොත්තු නොදීම නිසා රෝගය හට ගෙන ඇති බව කියැවිණි.නොදන්නා දේශයක, නන්නාඳුනන මිනිසුන් අතර අසරණ වි සිටින මා දියණිය ස්කයිප් මාර්ගයෙන් පැපොල රෝගී තත්ත්වය පෙන්වා දරාගත නොහුණු වේදනාවෙන් හා බියෙන් හඬා වැටුණාය.අඹු සැමි දෙදෙනා ගේ ම ඇඟ පුරා බිබිලි දමා ඇති බවත් උගුර ද තුවාල වී ඇති බවත් ඇය කීවාය.ඔවුන් ගේ පිහිටට අප යන්නේ කෙසේද? ඔවුන්ට දැන් කාගේ පිහිට ද? ඔවුන් අහර සකසා ගන්නේ කෙසේද? අවශ්‍යතා සපුරාගන්නේ කෙසේද? මෙබඳු ප්‍රශ්න ගණනාවකින් අපි දැවෙන්නට වීමු.එහෙත් දෙවිවරුන් වන් මිනිස්සු ඔවුන් සොයා ගියහ. මා දියණියට ආගන්තුකයන් වූ ඔවුහු නිවෙසට ම පැමිණ සව්, කොළ කැඳ ආදිය සාදා දුන්හ; ගෙදරින් අහර සකසා ගෙනැ’විත් දුන්හ.’රුවිනි, මං සුජාතා. ඔයා මාව දන්නෙ නෑ. ඔයා බයවෙන්ඩ එපා! ඔයාල තනිවෙලා නෑ. අපි ඉන්නව! අපිට පුළුවන් විදිහට කෑම-බීම ටික හදල ගෙනත් දීල ඔයාලව බලාගන්නව! එක් දේවතාවියක් ඔවුන් ඇමතුවේ එසේය.දුරකථන ඇමතුමක් ආවේ ය. මා දියණිය රිසීවරය ගත්තා ය.”මම හර්ෂ. මමයි, දරුවයි, නෝනයි විතරයි ඉන්නෙ. අපිට ඔය ලෙඩේ හැදිල නෑ. ඒත් මේ වෙලාවෙ අපි ඔයාලට උදවු කරන්න ඕනෑ” තවත් දෙවියකු පිහිටට ආවේ එසේ ය.ඔහුගේ බිරිය සිටින තත්ත්වය ගැන ඔහුගෙන් දැනගත් මා දියණිය ඔවුනට ද රෝගය වැලඳේ යැයි බියපත් වූවාය.”එපා! එපා! හර්ෂ ඔයාල මෙහෙ එන්න එපා! ඔයාලටත් බෝවෙන්න පුළුවන්නෙ. ඒක හරි අපරාධයක්.””ඒක නං ඇත්ත. ඒත් ඔයාලට කෑම ටිකක් ගෙනල්ල දෙන්නම ඕනෑ.”එසේ නම්, අසවල් වේලාවේ පැමිණ වසා ඇති ගේ දොරකඩ ආහාර බඳුන තබා යන්නැයි මා දියණිය කීවා ය. ඔහු ද නිහඬව ම පැමිණ එසේ කළේ ය.බෑණනුවන් ගේ රෝගී තත්ත්වය උත්සන්න වී තිබුණු දිනෙක නොදන්නා තවත් දෙවියෙක් ඔහු සොයා ආවේය.ඒ අවස්ථාවේ බෑණනුවන් සිටියේ ඉතා බැරෑරුම් තත්ත්වයකය.තුවාල සෑදී ඉතා අප්‍රසන්න තත්ත්වයෙන් යුතු බෝවන රෝගී මා බෑණනුවන් තම රියෙහි නංවාගත් මේ දෙවියා ඔහු වෛද්‍යවරයකු හමුවට කැඳවාගෙන ගියේ ය. වෛද්‍ය ගාස්තුව ද ගෙව්වේ ඔහු ය.”ඔයා කවුද?””මම පැට්‍රික්. ක්‍රිස්තියානි කෙනෙක්”අසනීප වූ අප දරුවනට දුර රටේදී උදවු කළ අය අතර සුරංගා - උත්තරා, දිලීප - වයෝමි, ගයනි - සමන් හා ඉන්දික යන අය ද නම නොදන්නා තවත් අය ද වෙති. ඔවුන් අප දරුවනට මෙන්ම අපට ද මානසික ව ලබාදුන් සැනසිල්ල මෙතෙකැයි කියා නිම නොකළ හැකි ය.අසරණව බියපත් ව සිටි මා දියණිය, බැණනුවන් හා මිනිපිරිය රැක බලා ගත් යහපත් මිනිසුනි, ඔබට පින්දෙමි.ඔබ සැමට සියලු යහපත සැලසේවා!  මාතර, යූ.අයි. මුතුකුමාරණ මහතා විසින් යොමු කරන ලද ලිපියක් ඇසුරිනි.මම සොහොයුරා සමඟ දුම්රියෙන් ගමන් කරමින් සිටියෙමි. දුම්රිය ගමන ආරම්භ කළ දුම්රිය ස්ථානයෙන් ම එයට නැඟුණ බැවින් වටපිටාව නිරීක්ෂණය කිරීමට බොහෝ වේලාවක් ලැබිණ.ගමන ආරම්භයේ දී අප සිටි මැදිරියේ මඟීන් වැඩි පිරිසක් නොසිටි බැවින් මගේ වැඩි අවධානය මා අසල හිඳ සිටි කුඩා දරුවන් දෙදෙනා කෙරෙහි යොමුවී තිබිණ. ඔවුන් සිටියේ මාපියන් සමඟ ය. අවුරුදු හය – දහය අතර වෙති’යි සිතිය හැකි ඒ පිරිමි දරුවන් දෙදෙනා ගේ දඟකාරකම් හා කටකාරකම් නිසා අන් අය ගේ අවධානය ද ඔවුන් කෙරෙහි යොමු වී තිබිණි.බලවේග දුම්රිය කට්ටලයක් නිසා අප ඉදිරියේ සිටින මඟීන් ද හොඳින් නිරීක්ෂණය කළෙමි. එහි හිඳ සිටි ස්වාමීන් වහන්සේ නම විශේෂ අවධානයට යොමුවූයේ උන්වහන්සේ දුම්රිය ගමන ආරම්භයේ සිට ම ජංගම දුරකථනයෙන් කිසිවකු සමඟ දීර්ඝ සංවාදයක යෙදී සිටි බැවිනි.දුම්රිය ගමන් ගෙන පැය භාගයක් පමණ ඉක්මවා ගොස් සිටියත් ස්වාමීන් වහන්සේ සිටියේ ජංගම දුරකථන සංවාදයේය. මා අසල හිඳ සිටි දරුවන් දෙදෙනාගෙන් කුඩා දරුවා කිහිප වරක් ම ඒ දෙස බලමින් සිටිනු මම දුටුවෙමි.දරුවා එකවර ම මාපියන් වෙත හැරී,”අම්මේ, අර හාමුදුරුවෝ ෆෝන් එකෙන් බණ කියනවාදැ”යි ඇසුවේ ශබ්ද නඟමිනි.අනෙක් සිදුවීම මගේ වැඩිමහලු සොයුරිය ගේ දරුවා හා සම්බන්ධ ය. මම ඔවුන් ගේ නිවසෙහි ගතකරන කාලය තුළදී වැඩිවශයෙන් ම සිටින්නේ සොයුරිය ගේ කුඩා දරුවන් තිදෙනා සමඟ ය. දරුවන් ගේ බලි කුරුටුවලින් ඒ නව නිවසෙහි අලුත් බිත්ති සියල්ල ම හැඩි වී ගොසිනි.කිහිප වතාවක්ම නිවසෙහි බිත්තිවල තීන්ත ආලේප කර ඇතත් දරුවන් ගේ උස මට්ටම දක්වා විවිධ දේ ලියා සිතුවම් ඇඳීම ඔවුන් වෙතින් නිරන්තරයෙන් ම සිදුවේ. වැඩිමහල් දරුවන් දෙදෙනා පාසල් වියේ පසුවෙතත් බිත්තිවල ලිවීම හා ඇඳීම තවමත් අත්හැර නැත. ඔවුන් ගේ මාපියෝ ද දරුවනට නොබණිති.වැඩිමහලු දරුවාගේ කාමරයේ සියලු ම බිත්තිවල විවිධ වගන්ති හා සිතුවම්, කාටුන් ඇඳ තිබේ. මම ඔහු ගේ කාමරයේ ගතකරන විට ඒවා වරින් වර කියවමි. නමුත් මේ පුරුද්ද නතර කිරීමට දැන් සුදුසු කාලය යැ’යි මම සිතුවෙමි. දරුවාට එය අවබෝධ වන අයුරින් උපක්‍රමශීලී ලෙස පැවසිය යුතු යැයි සිතූ මම දිනක් දරුවා සමඟ කාමරයේ සිටින මොහොතක මෙසේ පැවසීමි.”පුතා, බලන්නකෝ ඔයාගේ කාමරේ බිත්ති දිහා. උඩ කොටස අලුත්ම අලුත්. පහළ හරියෙ බලි කුරුටු. ඔයාට මොකක්ද හිතෙන්නේ මේ බිත්ති දිහා බැලුවම?”මඳක් මා දෙස බලා සිටි දරුවා මෙසේ පැවසී ය.”උස අයට වඩා මිටි අය නිර්මාණශීලියි”  කැලණියේ ධර්මාලෝක මාවතේ නයනා දීප්ති ගුණරත්න මෙණෙවිය විසින් යොමු කරන ලද ලිපියක් ඇසුරිණි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=as1106267</link>
    <topic>බුදු පිළිම සියයක් තැනූ කෑගලු බාලිකාවෝ</topic>
    <author>රූපාන්ති බුලත්සිංහල</author>
    <content>බුදු පිළිම සියයක් තැනූ කෑගලු බාලිකාවෝකාලගුණයේ අරියාදුව කම් නැත. සිත ඊට වඩා ශක්තිමත්ය. බාධා කරදර ආ තරමට සාර්ථකත්වය දෙගුණ වෙනු ඇත. ජීවිතේ සෑම දේම ඒ ආකාරය. අත්දැකීම් ලබන්න ලබන්නට ජීවිතය මුවහත් වෙනු ඇත. පෙර පින් මහිමයත් වාසනා ගුණයත් පෙරදැරි කරගෙන මේ අපූරු සත්කාරය වෙනුවෙන් කෑගලු බාලිකාවෝ පෙළ ගැසුණහ.2600 සම්බුද්ධත්ව ජයන්තිය උදෙසා පිළිවෙතින් පෙළගැසීම ඔවුන්ගේ අභිලාෂය විය. තම අරමුණ සාක්ෂාත් කරගැනීම උදෙසා කාල වේලාව ප්‍රශ්නයක් නොවීය. මේ සෑම කටයුත්තකදීම ගුරුහරුකම් දෙමින් දරුවන් දිරි ගැන්වූ දර්ශනී අමරසිංහ විදුහල්පතිනිය ඔවුන් සමඟ වූවාය.“අපේ පාසලේ දරුවන් සිය දෙනකුට එක දවසේ බුදු පිළිම සීයයක් දෙනාත්, ඒ දරුවන් සිය දෙනාගේ ගෙවල්වල ධර්ම දේශනා සියයක් එකම දවසේ පවත්වන්නත් තීරණය කෙළේ මමයි. මේක බාරදූර කාර්යයක්. හිතන තරම් ලේසි නැහැ. ඒත් මං හිතුවා කොහොම හරි මේක කරනවාමයි කියලා. මේ යෝජනාව ඉදිරිපත් කළහම කරන්න පුළුවන් වේවිද කියන චකිතය හැමෝගේම හිත්වල තිබුණා. ඒත් කවුරුවත් පසුගාමී වුණේ නැහැ. ගිය වසරේ වෙසක් එකට මුළු නගරයම අලංකාර කිරීමට වෙසක් කූඩු 3500 ක් හදන කාර්ය බාරගෙන කටයුතු කළෙත් අපේ දරුවෝමයි. එකම මිම්මකට කූඩු හදලා, එකම ප්‍රමාණයෙ රැලිපටි කපලා ඇලෙව්වහම තිබුණෙ පුදුම ලස්සනක්. ඒ වගේ අභියෝගයක් බාරගත්ත දරුවන්ට මේක ඒ තරම් දෙයක් නෙවෙයි කියලා මට හිතුණා.”බුදු පිළිම සීයආගමට දහමට සුදුසු දරු පරම්පරාවක් ඇති කිරීම ගුරුවරුන්ගේ යුතුකමක්. ධර්ම දේශනා සියයක් නිසා අටපිරිකර සියයක් දෙන්න වුණා. මේ හැමදේකටම දෙමවුපියන් වගේම ගුරුවරුත් සහයෝගය දුන්නා. මේ කාර්යයට අධ්‍යාපන ඇමැතිතුමා වගේම ජගත් බාලසූරිය ඇමැතිතුමාගේත් අනුග්‍රහය ලැබුණා. අවට පන්සල්වල හාමුදුරුවන්ගෙන් ලැබුණු සහයෝගය කියලා නිම කරන්න බැහැ.විදුහල්පතිතුමිය වගේම මේ සඳහා බොහෝ දෙනා ප්‍රමුඛත්වය ගත්හ. මේ සද්කාර්ය සඳහා දරුවන්ට මඟ පෙන්නුවේ නිහාල් ජයරත්න චිත්‍ර ගුරුතුමාය. “අපේ දරුවන්ගේ ශිල්පීය ඥානය උරගා බලන්න මේක හොඳ අවස්ථාවක් වුණා. දරුවො හැමෝම සමගියෙන් සහයෝගයෙන් මේ බුදු පිළිම නෙළීමේ කාර්යට සහභාගි වුණා.බුදු පිළිමයක ශාන්ත බව ඉස්මතු කරමින් ඔවුන් තමන්ට හැකි පමණ ඉහළින්ම මේ කාර්ය ඉටු කළා. කාලවේලා නොතිබුණු නිසා නිවාඩු දිනවල පවා ඇවිත් ඔවුන් බුදු පිළිම නෙළීමේ කටයුත්ත සිදුකළා. හැම දෙයක්ම කරගන්න වුණේ මාසෙකින් විතර කාලෙකින්. හැබැයි දරුවන්ගේ උනන්දුව ඉතා ඉහළයි. මේ කාර්යයට චිත්‍ර කරන ළමයි විතරක් නෙවෙයි හැමෝම සහයෝගය දුන්නා” යැයි ජයරත්න මහතා පැවසීය.බුදු පිළිම තනන සිසුවියෝමේ දරුවන් අතින් නිමවුණු සමාධි බුදු පිළිම වහන්සේ වෙතින් මහනුවර යුගයේ ලක්ෂණ පිළිබිඹු කෙරේ. මේ සඳහා හඟුරන්කෙත මාදම්පවල රජමහා විහාර ප්‍රතිමාවේ ආකෘතියක් ලබා දුන්නේ ජනාධිපති සම්මානලාභී කේ. බී. ආරියවංශ පාරම්පරික මූර්ති ශිල්පියාය.නිහාල් සර්ගේ කතා විලාසය හැඟීම්බරය. දරුවන්ගේ කඩිසරකම සහ කැපවීම පිළිබඳ ඔහු වෙත තිබුණේ ආදරණීය බවකි. දරුවන් හා හරිහරියට ගැටෙමින් හොඳින් වැඩ කළ හැකි බව ඔහුගේ කතාවෙන් ඔප්පු විය. නිහාල් සර්ගෙන් වගේම අසංග ලියනාරච්චි නියෝජ්‍ය විදුහල්පති තුමාත් මේ සඳහා අනූපමේය දායකත්වයක් සැපයීය.“හැමෝගෙම සහයෝගය ලැබුණු නිසා මේ කාර්ය හොඳට කරගත්තා. ආදි ශිෂ්‍ය සංගමයත් උපරීම සහයෝගය දුන්නා. සමහර දරුවෝ දෙමවුපියන් සමඟ රෑ ඇවිත් ගොඩාක් මහන්සි වුණා. වෙනත් ආගම්වල ගුරුවරු පවා මේකට සහයෝගය දැක්වූවා.” ගුරුවරුන්ගේ උද්යෝගය සහ උනන්දුව කැපවීම වගේම දරුවන්ගේ එකමුතුව ගැන අහන්න අවශ්‍ය දරුවන්ගෙන්මයි. ඒ පිළිබඳ සිසුවියන් කිව්වෙ මෙහෙම කතාවක්.“මගේ නම සමාධි ගමගේ. උසස් පෙළ වාණිජ අංශයේ තමයි ඉගෙන ගන්නේ. මගේ ගෙදර තෝර ගත්තහම බුදු පිළිමයක් දෙන්න මට ගොඩක් සතුටු වුණා. මට විතරක් නෙවෙයි අම්මාට තාත්තාටත් සතුටුයි.”13 වසරේ ඉගෙනුම ලබන තනුජා හේමාලි කිව්වේ මේ වගේ අදහසක්. “ලංකාවේ අය නොයෙක් ආකාරයට සම්බුද්ධත්ව ජයන්තිය සමරනවා. ඒක අමාරු වුණත් හොඳ කටයුත්තක්. මට මතකයි අම්මාට අප්පච්චිටයි මේ ගැන කිව්වහම තිබුණ සතුට. මමත් ඒ වාසනාවන්තියන්ගෙන් අයෙක් කියලා හිතනකොටත් හිත නිවී සැනසී යනවා. වානිජ අංශයේ නයෝමි පි‍්‍රයංවදා වගේම ශනාලි යෂාරත් දැක්වූයේ එවැනිම අදහස්. ඒ හැමෝම හිටියේ නිම්හිම් නැති සතුටකින්. ඇත්තටම බාලිකාවන්ට මෙවැනි බාරදූර කාර්යයක් පවා ජයගත හැකි බව ඔවුහු ක්‍රියාවෙන්ම ඔප්පු කර පෙන්වූහ.නිහාල් ජයරත්නචිත්‍ර ගුරුතුමාදර්ශනී අමරසිංහවිදුහල් පතිනිලොකු කුඩා කියා වෙනසක් නොමැතිව සෑම ශ්‍රේණියකම සිසුවියන්ට මේ සද්කාර්ය සඳහා දායක වීමට ලැබීම විශේෂත්වයකි.“මගේ නම නිත්‍ය දිව්‍යාංගනි ජයසේකර බුදු පිළිම දෙන ළමයි සිය දෙනාට තේරීම ලොකු සතුටක්. ගෙදර අයත් මෙයට උදව් කළා. මං විතරක් නෙවෙයි 4 ශ්‍රේණියේ යාළුවෝ ගොඩක් දෙනා උදව් කළා.”4 ශ්‍රේණියේ දරුවො විතරක් නෙවෙයි, 3 ශ්‍රේණියේ දරුවොත් මේ කටයුත්තට සහභාගි වූයේ ඉතාමත් භක්තියෙන්. “මගේ නම සඳනි කවිෂ්කා කුලතුංග. මට ලැබුණ මේ අවස්ථාව ගැන මම ගොඩක් සතුටු වෙනවා. එදා අපේ ගෙදරට ගොඩක් දෙනා ආවා මට මතකයි. ගමේ දන්න හඳුනන හැමෝම අපේ ගෙදර රැස්වුණා. මල් පෙරහරකින් තමයි බුදු පිළිමය අපේ ගෙදරට වැඩම කෙළේ.”දෙමව්පියන්ට කෙතරම් රාජකාරි බහුල වුවත් ඔවුහු දරුවන්ගේ පින්කමට උදව් වීමට නොපැකිල්ණහ. වෘත්තියෙන් වෛද්‍යවරයකු වන බැද්දවෙල මහතා තම දියණිය කැටුව රාත්‍රියේ පවා බුදු පිළිම සෑදීමේ කාර්යය කිරීමට දායක වූයේය. 7 ශ්‍රේණියේ ඉගෙනුම ලබන ඔහුගේ දියණිය දැක්වූයේ මෙවැනි අදහසකි.“එදා මට ගොඩක් සතුටක් දැනුණු දිනයක්. හැමෝගෙම ආශිර්වාදය අපිට ලැබුණා. මං හිතන්නෙ මේ වගේ දෙයකට සහභාගි වෙන්න ලැබීම අපේ ලොකු පිනක් කියලා. හැම දරුවෙකුටම මේ වගේ අවස්ථාවක් ලැබුණේ නැහැ. සියයක් අතරට තේරුණ මමත් වාසනාවන්තියක්. මේ වගේ පින්කමකට සහභාගි වුණ අපි හැමෝම භාග්‍යවන්තයෝ කියන එක තමයි මගේ හැඟීම.”දරුවන් සහ ගුරුවරුන් තමන්ගේ සතුට අපිට කියන කොට දෙමවුපියන් තම ප්‍රසාදය වචනවලට පෙරළුවේ මේ අයුරිනි.මගේ නම කේ. පී. සරත් නිහාල් ගමගේ. මං වැඩ කරන්නේ කෑගල්ලේ මහ රෝහලේ ලේ බැංකුවේ. මගේ දුවත් මේ කාර්යයට දායක වුණා. ඇත්තට මේක සද්ක්‍රියාවක්. අද මේ වගේ දේවල්වලට ළමයින්ව යොමුකරන එක ඒ තරම් පහසු නැහැ. ඒත් අපි අමාරුවෙන් හරි මේ වගේ වැඩ කරන්න ඕනැ. මට නම් මේ කාර්යය ගැන දැනුණෙ ලොකු සතුටක්.”මෙහි අපූර්වත්වය අත්දුටු තවත් පියෙක් අපිට කිව්වේ මෙවැනි කතාවක්. “මගේ නම බන්දුල හේමරත්න කුමාර. මං වැඩ කරන්නෙ බැංකුවක. කෑගලු බාලිකාවෝ කළ මේ කටයුත්තට මගේ දුවත් සම්බන්ධ වුණා. මේ උදාර කාර්යය කරපු විදුහල්පතිනිය පැසසීමට මට වචන නැති තරම්. මං ඒ තුමියට එතරම්ම ගරු කරනවා. දුර්ලභ දෙයක් ඉතාමත් අලංකාරව කරන්න එතුමිය පෙලඹුණා.”පිටිහුම ශ්‍රී සෛල බිම්බාරාමයේ විහාරාධිපති හියාරාපිටියේ නන්දරතන ස්වාමින් වහන්සේ මේ පිංකම ගැන දැක්වූයේ මෙබඳු ආකල්පයක්. “මේ විදුහල්පතිතුමිය හැම විටම අභියෝගාත්මක දේවල් කරනවා මං දැක්කා. ඇත්තටම මේ වගේ පිංකමක් කරන එක ලේසිත් නෑ. හැබැයි හිතුවොත් අමාරුත් නැහැ. මං ඒ තුමියගේ මේ ක්‍රියාකලාපය අගේ කරනවා.”රූපාන්ති බුලත්සිංහලසේයාරූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av1106261</link>
    <topic>මුල් පිටුව</topic>
    <author/>
    <content>මුල් පිටුවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av1106262</link>
    <topic>සිනා කතා</topic>
    <author/>
    <content>සිනා කතාප්‍රවීණ චිත්‍රපට අධ්‍යක්ෂවරයකු වන ප්‍රසන්න තම නවතම චිත්‍රපටයේ ජවනිකා මහා මාර්ගයක රූගත කරමින් තිබුණි. ඔහුට අවශ්‍ය වූයේ එම ජවනිකාවේ රඟපෑ නළුවා පාරේ යන මඟියකු හා කලබලයක් ඇතිකර ගන්නා දර්ශනයක් ඉතා තාත්විකව රූගත කිරීමටය.මහපාරෙන් බැහැර තැනක, මිනිසුන්ගේ අවධානයට හසුනොවන අයුරින් කැමරාව තැබීමට උපදෙස් දුන් හෙතෙම එම කොටස රඟපාන නළුවා කැඳවා පාරේ ඈත එමින් සිටි ජෝඩුවක් පෙන්වා මෙසේ උපදෙස් දුන්නේය.”තමුසෙ අර එන මනුස්සයව කේන්ති ගස්සලා එයත් එක්ක කලබලයක් ඇතිකරගන්නවා. මම ඒක ටග් ගාල ෂූට් කර ගන්නං. වැඩේ දික්ගැහෙන්න කලින් මම ඇවිත් කලබලේ නවත්තන්නං. තමුසෙ බය නැතුව ඒක කරනවා.”නළුවා හිස වනා අර ජෝඩුව ඉදිරියට ගියේය.”මේ තමුසෙගෙ නෝනා ද?” ඔහු එම මිනිසාගෙන් ඇසීය.”ඔව්... ඇයි?” එම තැනැත්තා මඳක් ගමන බාලකොට පුදුමයෙන් ඇසීය.”මේ වගෙ ගෑනියෙක් එක්ක පාරේ බැහැලා යන්ඩ තමුසෙට ලැජ්ජා නැද්ද? මේක මූණක් ද අයිසෙ? තනිකරම තොරණක් නෙ. මොන මළ ඉලව්වකට තමුසෙ මෙයාව බැන්දද?” නළුවා නොනවත්වාම කියවාගෙන ගියේ ප්‍රතිවාදියාගේ හදිසි ප්‍රහාරයකට මුහුණ දීමට සූදානම්වය.”පේනවා නේද? මම ගෙදරින් පිටත්වෙන කොටම ඔය ටික ඔයාට කිව්වා නේද?” සැමියා තම බිරිඳට කීවේය.රොෂාන් ප්‍රථම දරු ප්‍රසූතිය සඳහා තම බිරිඳ රෝහලට ඇතුළු කළේය. පැය කීපයක් ම ඇය ළඟ රැඳී සිටි ඔහු ගෙදර ආවේ ඇඳිරි වැටීමෙන් පසුය. ඊට පැයකට පමණ පසු ඔහු රෝහලට දුරකථන ඇමතුමක් දුන්නේය.”කොහොමද ඩොක්ටර්, අපෙ නෝනට?””ආ, දැන් පැය භාගයකට කලින් එයාට පුතෙක් ලැබුණා.” එහා පැත්තෙන් පිළිතුරු ලැබුණි. සතුටෙන් ඉපිල ගිය රොෂාන්, නිවෙස තුළ සිටි කුමාරිගේ මවට මේ ආරංචිය ලබාදී තම මහ ගෙදරට ද කතා කොට තම මවට ද එය කීවේය. අනතුරුව ඔහු නැවතත් රෝහලට දුරකථන ඇමතුමක් දුන්නේය.”ආ ඔන්න තවත් සතුටුදායක ආරංචියක්. ඔබේ බිරිඳට තවත් පුතෙක් ලැබුණා.” රෝහලෙන් කීවේය. සතුට ඉහ වහා ගිය රොෂාන්, තම මස්සිනා හමුවී ඔහු සමඟ අඩියක් ගැසීමට සිතුවේය. සතුට වැඩිකමට විස්කි වඩි දෙක තුනක් ඉක්මනින් ගිල දැමූ රොෂාන් බමන මතින්ම ආයෙත් දුරකථන ඇමතුමක් ගත්තේය.’හලෝ, කොහොමද දැන් තත්ත්වය?” රොෂාන් නොඉවසිල්ලෙන් ඇසීය.”දැන් ගණන විස්සයි. තේ පානය සඳහා තරගය මොහොතකට නතර කළා.” දුරකථනයෙන් කියැවිණ. කලබලය වැඩිකමට රොෂාන් එවර කතාකර තිබුණේ රෝහලට නොව ක්‍රිකට් පිටියක කාර්යාලයකටය.කටකාර මහලු ගැහැනියක වන කුරුප්පු විශ්‍රාම ගැනීමෙන් අනතුරුව නැවක නැඟී විදේශ සංචාරයක් සඳහා පිටත්ව ගියාය. සෑම දිනකම උදේ නැව් තට්ටුවට එන ඇය එහි නොයෙකුත් රාජකාරිවල නිරතව සිටින නාවිකයන්ට වදයක් වෙමින් ඔවුන්ගෙන් තොරතෝංචියක් නැතිව අරුත්සුන් ප්‍රශ්න අසන්නට වූවාය. නැවියෝ ඇය දුටු විට මඟහැර යන්නට වූහ.දිනක් පාන්දර නැව් තට්ටුවට පැමිණි ඇය එය අමදිමින් සිටි නැවියකු ගෙන් මෙසේ ඇසීය. “ළමයා, දැන් අපි ගොඩබිම ඉඳලා කොච්චර දුරකින් ද ඉන්නෙ?””හැතැප්ම එකහමාරක් දුරින්.” නාවිකයා හිස නොඔසොවාම පිළිතුරු දුන්නේය.”කොයි පැත්තටද? ඇය නැවතත් ඇසුවාය.”යට පැත්තට” නැවියා කීවේය.”අද දවස තමයි උඹේ ජීවිතේ ප්‍රීතිමත්ම දවස. මං ආවේ උඹට සුබ පතන්න.” සමන් තම පාසලේ මිතුරු දර්ශන හමුවී ඔහුගේ සුරත තදින් වැලඳ ගනිමින් කීවේය.”ඒ කොහොමද බං ප්‍රීතිමත්ම දවස අද වෙන්නෙ? මං කසාද බඳින්නෙ හෙටනෙ” දර්ශන සිනාසෙමින් කීවේය.”ඒක තමයි මං කිව්වෙ.” සමන් පිළිතුරු දුන්නේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av1106263</link>
    <topic>ආවට ගියාට නිර්මාණ කරලා තාත්තාගේ ප්‍රතිරූපයට හානි කරන්න බැහැ</topic>
    <author>වසන්ත ජයසිංහ ආරච්චිගේ</author>
    <content>ආවට ගියාට නිර්මාණ කරලා තාත්තාගේ ප්‍රතිරූපයට හානි කරන්න බැහැමේ මිත්‍ර කපුගේ. ඔහු අටුවාටිකා ලියා ඔබට අමුතුවෙන් හඳුන්වා දිය යුතු චරිතයක් නෙමෙයි. ලංකාවේ ගීත කලාවේ යුගයක් අමරණීය කළ ගුණදාස කපුගේ නම් සොඳුරු සංගීතවේදියාගේ පුත් මිත්‍ර කපුගේ සිය සංගීත දිවිය පියාගේ ඇවෑමෙන් පසු ආරම්භ කළ බව ඔබ හොඳාකාරවම දන්නවා. ඒත් මිත්‍ර වැඩි කතාබහක් නොමැතිව හෙමින් ගමනක් යන තරුණ කලාකරුවන් අතර පෙරමුණේ සිටින යෞවනයෙක්. ‘පිය සටහන්’ ප්‍රසංගයත් සමඟ නැවතත් ජන කරළියට මතුවන මිත්‍ර පසුගිය දිනෙක සාකච්ඡාවකට කැඳවාගෙන එන්න අප කල්පනා කළා.‘පියසටහන්’ ප්‍රසංගයෙන්ම මිත්‍ර අපි කතාබහ පටන් ගමු.මම එංගලන්තයේ ඉඳන් ආවට පස්සේ තාත්තගේ ගීතවලට පි‍්‍රය කළ බොහෝ දෙනාගේ ඉල්ලීමක් තිබුණා මෙවැනි ප්‍රසංගයක් පටන්ගන්න කියලා. විශේෂයෙන්ම ලංකා බැංකුව මේ මොහොතේ සිහිපත් කළ යුතුයි. ඒ වගේම මාලනි බුලත්සිංහල මහත්මිය අප අතර නැති අඩුව බොහෝ දෙනකුට දැනෙනවා. ඒ නිසා සන්ධ්‍යා බුලත්සිංහල හා මා එකතුව ‘පියසටහන්’ ප්‍රසංගය ගීතවත් කරනවා. ඇත්තටම එය මතකය ආවර්ජනය කිරීමේ ප්‍රසංගයක් කීවොත් නිවැරැදියි.මිත්‍ර තවමත් ඔබ ඔබේම නිර්මාණයකට පෙලඹෙනවා අපි දකින්නේ නැහැ. ඇයි ඒ?මෙහෙමයි නිර්මාණයක් කිරීමේ අදහස කැමැත්ත අපි කාටත් තියෙනවා. එතැනදි මට හේතු කිහිපයකට මුහුණ දෙන්න වෙනවා ඒ මම ගුණදාස කපුගේ නම් සංගීතවේදියාගේ පුතා වීම නිසා. තාත්තා ඉතා ප්‍රබල නිර්මාණ මේ සමාජයට දායාද කළා. ඒ නිසා යම් ප්‍රතිරූපයක් ගොඩනැගිලා තියෙනවා. ඒ නිසා මගේ නිර්මාණවල ගුණයත් එවැනිම පසුබිමක සමාජය මගෙන් බලාපොරොත්තු වෙනවා. ඔවුන් නිගමනයකට එනවා මේ ගුණදාස කපුගේ ගේ පුතා කියලා.මට බැහැ ආවට ගියාට නිර්මාණ කරලා තාත්තගේ ප්‍රතිරූපයට හානියක් වන දේ සමාජගත කරන්න. ඇත්තටම එවැනි පහළ තැනක මගේ සංගීත අධ්‍යයනයත් නැහැ. මට තාත්තගෙන් ලැබුණු සංගීත ඥානය ප්‍රබලයි. තාත්තා වුණත් ගීත තෝරා බේරාගෙන කළේ. මම මේ ක්ෂේත්‍රයට ඇවිත් වැඩි කාලයක් නැහැ. ඒ නිසා කරන්නම් වාලේ කැසට් පටයක් කරනවට වඩා පරිස්සමෙන් හොඳ ගීත ටිකක් තෝරාගෙන නිර්මාණ කිහිපයක් කරන්න මගේ බලාපොරොත්තුවක් තියෙනවා. නමුත් ඉතින් එදා වගේ අද හොඳ ගී පද රචනා බිහි වෙනවාත් අඩුයිනේ.නිර්මාණ බංකොලොත්භාවයක් පිළිබඳව ද ඔබ මේ කියන්නේ.මම දකින විදිහට වර්තමානයේ විඳින්න පුළුවන් දේ බිහි වෙනවා අඩුයි. තාත්තලගේ යුගයේ හොඳ නිර්මාණ බිහිවුණත් අද එහෙම නිර්මාණ අපට දකින්න ලැබෙන්නේ කලාතුරකින්. 70, 80, 90 දශකවල බිහිවුණ ගායකයින්ට ගීත රචනා කළ බොහෝ දෙනෙක් අද ඒ දෙයින් බැහැර වෙලා වෙනත් කර්තව්‍යවල නියැළිලා ඉන්නවා.මෙය මම කාටවත් දොස් නගන්න හදන දෙයක් නෙමෙයි. තවත් පැත්තකින් අද ගීත රචනා බිහි වෙන්නෙත් තෝරා බේරාගෙන. ඒ නිසා කල්ලි වාදයක් අද ක්ෂේත්‍රයේ මම දකිනවා. මේ පුංචි රටේ එහෙම කල්ලි හදාගෙන මේ ගමන යන්න අමාරුයි. මෙවැනි හේතු නිසා නිර්මාණවල ප්‍රමිතියේ යම් ගැටලුවක් මම දකිනවා.පියාලගේ ගීත පුතාලා ගැයීම පිළිබඳ පසුගිය කාලේ යම් මතවාද සමාජයේ ගොඩනැඟුණා.මෙහෙම දෙයක් මම දකිනවා ඔය පිළිබඳ. මම අද ගයන්නෙත් පියාගේ ගීත. නමුත් ඒ තුළින්ම ඉදිරියට යන්න කෙනෙකුට අමාරුයි තමන්ගේ අනන්‍යතාවයක් නැතුව. ඒ නිසා තමන්ගේ නිර්මාණ පිළිබඳවත් අපි හිතන්න ඕන. අනෙක් පැත්තෙන් මගේ තාත්තගේ ගීත රස විඳපු රසිකයන්ට ඒ ගීත නැවත අහන්න ලැබීමම ලොකු සාධාරණයක් ඉටු කරනවා කියලා හිතෙනවා.නමුත් මට මෙහෙම හිතෙනවා අද නවක ගායනා තරග අනන්තවත් අපි දකිනවා. එයින් බිහිවෙන අය අදටත් ගායනා කරන්නේ තමන්ගේ ගීත නෙමෙයි. වෙන අයගේ ගීත. එහෙම නම් තාත්තගේ සංගීතයත් එක්ක හැදුණු දරුවන් එම ගීත ගැයීම සදාචාරවත් නැහැ කියලා මම හිතන්නේ නැහැ.තරුණයකු විදිහට අද අපේ තරුණ පරම්පරාව පිළිබඳ යම් මතයක් ඔබ ළඟ ඇති.ඔව් අද දක්ෂ තරුණ පිරිසක් අප අතර ඉන්නවා. හොඳ දැනුමක් ඇති පිරිසක් ඉන්නවා. අපේ පරපුර ගත්තත් කසුන් කල්හාර, ඉන්ද්‍රචාප ලියනගේ වැනි දක්ෂ පිරිසක් ඉන්නවා. ඒ ගැන කිසිම තර්කයක් නැහැ. නමුත් මම මෙහෙම දෙයක් කියන්න ඕන. අපේ රටේ සංස්කෘතිය පිළිබඳ ඇති අවබෝධය අද බොහෝ දෙනෙකුට අඩුයි. ඔය දේ මම පැහැදිලි කරන්නම් මෙහෙම. අන්ධයකු ගත්තොත් ඔහුට ගඳ සුවඳ, සියුමැලි, ගොරෝසු බව හඳුන ගන්න පුළුවන්.හැබැයි සැබෑ තත්ත්වය දකින්න ලැබෙන්නේ නැහැනේ. අන්න ඒ වගෙයි අපේ රටේ සංස්කෘතිය, සම්ප්‍රදාය පිළිබඳ අවබෝධයක් නැතුව මොන නිර්මාණ කළත් වැඩක් නැහැ. ඒ නිසා අද තරුණ පරම්පරාවට මම කියන්නේ මේ ගමන අවබෝධයෙන් ගියොත් හොඳ ගමනක් අපට යන්න පුළුවන්.මිත්‍ර මොකක්ද ඔබේ බලාපොරොත්තුව.මිනිස්සුන්ට විවිධ කාලේට බලාපොරොත්තු වෙනස් වෙනවා. දැන් මගේ බලාපොරොත්තුව මේ ප්‍රසංගය පිළිවෙළට කරගෙන යන්න. ඇත්තම කිව්වොත් මම සින්දු කියනවා කියලා අදටත් මිනිස්සු බොහෝ දෙනෙක් දන්නේ නැහැ. ඒ වගේම සන්ධ්‍යා බුලත්සිංහල කියන්නෙත් නිහඬ චරිතයක්. ඉතිං තාත්තගේ ගීත අපේ රටේ වටිනා සම්පත්. ඒ ගීතවල තියෙන්නේ අපේ රටේ මිනිසුන්ගේ යථාර්ථය. සමාජ යථාර්ථය. ඒ නිසයි අදටත් රසිකයින් ඒ ගී රස විඳින්නේ.ඒ රසිකයන්ට සාධාරණයක් ඉටුකරන ගමන්ම තාත්තගේ ප්‍රතිරූපයට හානියක් නොවන අයුරින් කලාවට යමක් කරන්නයි මගේ බලාපොරොත්තුව. අනෙක් දේ මේ ප්‍රසංගය මම බලෙන් කරන දෙයක් නෙමෙයි. එය සමාජයෙන් කරන ඉල්ලීමක්. මොකද අද අපේ තාත්තලගේ ගීත මාධ්‍ය ඔස්සේ නොඇසෙන තරම්. ඒ නිසයි ‘ස’, ‘ශ්වේත රාත්‍රිය’ වැනි ප්‍රසංග මිනිසුන් අතර ජනපි‍්‍රය.අවසන් වශයෙන් ‘පියසටහන්’ මේ පස්වන ප්‍රසංගය ගැන අපි කතා කරමු.මේ ප්‍රසංගය සංවිධානය වෙන්නේ සමාජ සේවා කටයුතුවල නියැලි ඉන්න ‘යොවුන් සවිය’ තරුණ එකමුතුව විසින්. මේ ප්‍රසංගයේ ලැබෙන සියලු දේ අඩු ආදායම් ලාභීන්ට ශිෂ්‍යත්ව හා රුක් රෝපණ වැඩසටහන හා යොමු කරන්න ඔවුන් සූදානම්. මමත්, සන්ධ්‍යා බුලත්සිංහලත් ගී ගයන මේ ප්‍රසංගය ප්‍රනීත් සාරංග සංගීතය සපයන අතර ලාල් ආනන්ද අබේධීරයි මෙය මෙහෙයවන්නේ. අද (26) සවස 6 ට පෑලියගොඩ එච්. කේ. ධර්මදාස විද්‍යාලයේදියි ‘පියසටහන්’ ප්‍රසංගය පැවැත්වෙන්නේ.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av1106264</link>
    <topic>ජීවිතේ ගොඩාක් දේවල්වලට දැන් මගේ ඇලීමක් නැහැ</topic>
    <author>ගාමිණී සුසන්ත</author>
    <content>ජීවිතේ ගොඩාක් දේවල්වලට දැන් මගේ ඇලීමක් නැහැදිල්හානි ඒකනායකදිල්හානි අශෝකමාලා ඒකනායක අපට සිටින දක්ෂතම නර්තන ශිල්පිනියකි; රංගන ශිල්පිනියකි. කලාත්මක වාණිජ යන දෙවර්ගයේම චිත්‍රපටවල ඇය තම දක්ෂතා උපරිම අයුරින් පෙන්වා ඇත. පසුගිය කාලසීමාව තුළ ඇය සහභාගිවූ කලා නිර්මාණ ඉතා සීමිත යැයි කිව හැකිය. ඇය මේ දිනවල ගෙවන්නේ ඉතා විවේකී සරල ජීවිතයකි. අද රසඳුන සතුටු සාමීචිය වෙන්වන්නේ දිල්හානි සමඟ කළ කතාබහ වෙනුවෙනි.මීට වසර කීපයකට පෙර ඉතා කාර්යබහුල කලා ශිල්පිනියක් වූ ඔබ අද තරමක් නිහඬ ඇයි?හොඳ කලා නිර්මාණ පසුගිය කාලෙ මට ලැබුණේ නෑ. ඒක එක හේතුවක්. අනෙක් කාරණය තමයි මම දැන් ටිකක් විවේකයෙන් ඉන්න කැමැතියි. ඒ නිසයි වැඩිපුර කලා නිර්මාණවල මාව දකින්න නොලැබුණේ. ඒත් දැන් තිරගත වන මහින්දාගමනය චිත්‍රපටයේත්, ඊට පෙර තිරගත වුණු සිංහාවලෝකන චිත්‍රපටයේත් ඉදිරියේදී රූපවාහිනියෙන් විකාශය වන අමරපුරය ටෙලි නාට්‍යයේත් මගේ රංගනයන් තියෙනවා. මේ දවස්වල නම් මම කිසිම කලා කටයුත්තකට සම්බන්ධ වෙලා නෑ. ඉතාම විවේකයෙන් තමයි ඉන්නෙ.මහින්දාගමනය චිත්‍රපටයේ දේවානම්පියතිස්ස රජුගේ බිසව ඔබ නේද?ඔව් මහින්දාගමනය චිත්‍රපටයේ දේවානම්පියතිස්ස රජුගේ බිසව වන අනුලා බිසවගේ චරිතය රඟපාන්නේ මම. ඉතිහාසයට සම්බන්ධ සජීවී චරිතයක් නිසා මම බොහොම පරිස්සමෙන් කළ රංගනයක් ඒක. ඒ වගේම මම ඉතාම ආශාවෙන් කළ රංගනයක්.දීර්ඝ ටෙලි නාට්‍යවල ඔබ දකින්න නැත්තේ ඇයි?මෙගා ටෙලි නාට්‍ය කියල හඳුන්වන දීර්ඝ ටෙලි නාට්‍යවල මගෙ කිසිම කැමැත්තක් නෑ. ඒ ටෙලි නාට්‍යවලින් කිසිම රස වින්දනයක් ලැබෙන්නෙ නෑ. ඒ ටෙලි නාට්‍යවල ප්‍රධාන අරමුණ වෙන්නේ දවසින් දවස දිග්ගැස්සීමයි. මූලික කතාවට අදාළ නොවන චරිත අතරමඟදී සම්බන්ධ වෙලා කතාව දිග්ගැහෙනවා. අන්තිමේදී ප්‍රධාන චරිතයට මොනව වෙනවද දන්නෙ නෑ. ඒ; මම මෙගා ටෙලි නාට්‍යවලට අකැමැති වෙන්න එක හේතුවක්. අනෙක් හේතුව තමයි හැමදාම රෑට ටී. වී. එකේ පේන්න ගියාමත් පේ‍්‍රක්ෂකයන්ට අපිව එපා වෙන එක.විශේෂ උත්සව අවස්ථාවල ඔබ දැන් වැඩියෙන් දකින්න නැත්තේ ඇයි?ඉස්සර වගේ ආරාධනා ලැබෙන හැම උත්සවයකටම යන්නෙ නෑ. තෝරා බේරාගත් උත්සවවලට පමණයි සහභාගි වෙන්නෙ. ඒ මම නිදහසේ ඉන්න කැමැති නිසා.මොනවද පවුලේ තොරතුරු.අපේ පුතා දැන් උසස් පෙළ කරනව පි‍්‍රයංකර එයාගේ කලා කටයුතු කරනව. අපි සරලව සතුටින් ජීවත් වෙනව.ඔබත් ඔබේ සැමියා පි‍්‍රයංකර පෙරේරාත් රටේ දක්ෂ කලා ශිල්පීන්. ඔබ දෙපළගේ දරුවා කලාවට යොමු කරන්නේ නැත්ද?අපේ පුතාව කිසිම දේකට බලෙන් යොමු කරන්න අපි උත්සාහ ගන්නේ නෑ. එයා හරිම නිහඬ ළමයෙක්; ප්‍රසිද්ධියට වැඩිය කැමැති නෑ. ඇමරිකන් ඉන්ටර්නැෂනල් පාසලේ එයා ඉගෙන ගන්නේ. එයා කලා කටයුතුවලටත් කැමතියි. එයා කැමැති දෙයක් ඉදිරියේදී තෝරා බේරා ගනිවී.ඔබේ විවේකය ගතවෙන්නෙ කොහොම ද?මම ගොඩක් විවේකය ගෙවන්නෙ ආගමික කටයුතු වෙනුවෙන්. ඊට අමතරව මම කවි නිසඳැස් ලියනව. මේ වන විට මම ගොඩක් කවි ලියල තියෙනව. හැබැයි ඒව පත්තරවල දාන්න පුළුවන් කවි නෙමෙයි කියලයි මට හිතෙන්නෙ.ඔබේ ජනපි‍්‍රයත්වය අදත් එදා වගේමයි කියල හිතනව ද?මම එදා ගොඩ නගාගත්ත ජනපි‍්‍රයත්වය පේ‍්‍රක්ෂකයින්ගේ ආදරය අදත් එදා වගේම තියෙනව කියල මට හිතෙනව.ඔබ නර්තන ප්‍රසංගවලට සහභාගි වෙනව අඩු ද?ඉස්සර වගේ නර්තන ප්‍රසංගවලටත් මම යන්නෙ නෑ. ඒත් හැම අවුරුද්දකම ‘රිදී රැයක්’ ප්‍රසංගයට මම සහභාගි වෙනව. ඒ; ඒ ප්‍රසංගයට සහභාගිවීම අපේ යුතුකමක් වගකීමක් කියල හිතෙන නිසයි.ආගමික කටයුතුවලට සම්බන්ධ වීම දැන් ඔබේ ජීවිතේ කොටසක් වගෙයි නේද?ඇත්තෙන්ම ඔව්. ආගමික කටයුතු කවදත් මගෙ ජීවිතේ කොටසක්. ඉස්සරට වැඩිය දැන් විවේකය තියෙන නිසා දැන් වැඩිපුර ආගමික කටයුතුවලට සම්බන්ධ වෙලා ඉන්නව. අම්පාර දිස්ත්‍රික්කයේ කුල්ල පුරාණ රජමහා විහාරය පිළිසකර කරල නැවත ගොඩනඟන්න මම මේ දවස්වල වෙහෙසෙනව. කාලෙක ඉඳල ඒ වැඩේ ඉවර කරගන්න උත්සාහ කළත් තවමත් ඒක කරගන්න බැරි වුණා. ඒත් මම හිතනව මගෙ හිතවතුන්ගෙන් ආධාර උපකාර ඇතිව මේ අවුරුද්දෙ ඒ වැඩේ ඉවර කරගන්න ලැබෙයි කියල.ජීවිතය පිළිබඳව ඔබට මොනවද හිතෙන්නෙ?අපිට ලැබිල තියෙන මේ ජීවිතය ඉතාම තාවකාලික එකක්. ඒ නිසා ජීවිතේ ගොඩක් දේවල් වලට මගේ ඇලීමක් දැන් නැහැ. ඉතාම සරලව ජීවත් වෙන්නයි මම උත්සාහ කරන්නෙ. අපි ජීවත්වන කාලය තුළ හිතට එකඟව ජීවත්වෙන්න පුළුවන්නම්, ඒක තමයි හොඳම ජීවිතය.ඔබ පැවිදි වෙන්න අදහස් කරනව ද?ඒක කෙතරම් උතුම් දෙයක් ද? ඒත් මම දැන් ගිහි ජීවිතයට බැඳිල ඉන්න නිසා පැවිදි වෙලා වනවාසී වෙන්න මට පුළුවන්කමක් නෑ. ඒත් ඉතාම සරලව හිතට එකඟව ජීවත්වෙන්න මම උත්සාහ කරනව.ගාමිණී සුසන්තඡායාරූපය -ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av1106265</link>
    <topic>ඔයා වගේ හිත නිවන භාවනාවක් කොහෙද</topic>
    <author>ජෝජ් රොබ්සන් ද සිල්වා</author>
    <content>ඔයා වගේ හිත නිවන භාවනාවක් කොහෙදසුළඟ වගේ දඟ කරන එතී එතී ළඟ රැඳෙන ඔයා වගේ හිත නිවන භාවනාවක් කොහෙදවිටෙක ඇවිත් සිත සිඹින ආයෙමත් දුර දුවන හෙමින් හෙමින් කිති කවන ඔයා මගේ පෙම් කවියවෙලා ඇවිත් සුළි සුළඟ පාරවයි සිත සුවඳ තරහ නැහැ මං තවම හෙටත් ඔයා මගෙ මැණිකපද රචනය – පි‍්‍රයාල් වීරසිංහසංගීතය සහ ගායනය - රොෂාන් ප්‍රනාන්දුපෙම්වතුන් සිය පෙම්වතියන්ගේ ගති පැවතුම් අනුව ඔවුන්ට මල්, සඳ, තරු සහ සුළඟ වැනි ඇතැම් දෑ ආදේශ කිරීමට පුරුදු වී සිටිති. අපේ ගීත සාහිත්‍යයේදීත් බොහෝ ප්‍රවීණ මෙන්ම නවක ගී පද රචකයින්ද එලෙස කරනු පැහැදිලිව පෙනෙන්නට ඇත.පසුගිය වකවානුවේදී, ජංගම දුරකතන සඳහා වැඩිපුර රිංගින්ටෝන්ස් ලෙස යොදා ගෙන ඇති බවට වාර්තා වන “සුළඟ වගේ දඟ කරන” ගීතයද ගීතලෝලී සිත්ගත් එවැනි ගීතයකි. පෙමින් පිරුණු සිත කිතිකවමින් විටෙක ඒ සිත සිඹිමින් දඟ කරන සුළං පොදක්ම තවත් විටෙක සිත රිදවන සුළි සුළඟක් වේ නම් එය ඇදහිය හැකිද? එහෙත් එය සැබෑවක්ය. මෙවර “ගී මුතු” සරසන “සුළඟ වගේ දඟ කරන” ගී සංකල්පනාවේ හිමිකරු පි‍්‍රයාල් වීරසිංහ අපට පවසන්නේ ඒ සැබෑවයි.”මේ ගීතයේ මුල් කොටස මගේ අතින් ලියැවුණේ මා ඉසිපතනයේ ඉගෙන ගන්නා කාලයේදී සිතේ ඇතිවුණු සිතුවිල්ලකින්. ඒ සිතුවිල්ලේ උන්න මා දුටු පෙම්වතියගේ ගති පැවතුම් සුළඟට ආදේශ වුණේ කෙලෙසකද කියා නම් දැන් මට මතක නැහැ.කෙසේ හෝ පෙම්වතියක හමු වී ප්‍රේමය අත්දකින්න ලැබුණු පසු මට තේරුණා මගේ ආදේශ කිරීම නිවැරදි බව. බොහෝ විට සිහිල් සුළං රැල් සේ සිත් සනසන පෙම්වතියන් සමහර විට සුළි සුළං මෙන් සිත් පාරවන රිදුම් දෙන බව පෙම්වතුන්ගේ සැබෑ අත්දැකීම් වී තිබෙනවා. පසුකලෙක සඳරුවන් ජයවික්‍රම ‘හීන හතක්’ වැඩසටහනේ තේමා ගීතය නිර්මාණය කිරීමට රොෂාන් ප්‍රනාන්දුව මට හඳුන්වා දුන්නා.ඉන්පසු අපි සමීප හිතවතුන් බවට පත් වුණා. රොෂාන් සමඟ එකතු වී ගී නිර්මාණ කටයුතු කරන අතරවාරයේ දවසක් රොෂාන් මගෙන් මේ ගීතය ඉල්ලා ගත්තා. දැන් මගෙ බිරිඳ වී සිටින චලනි සිරිවර්ධන ඒ කාලේ මගේ පෙම්වතිය වී උන්නා. 2008 අවුරුද්දේ චලනිගේ උපන්දිනය දා ඇයට උපන්දින තිළිණය ලෙස දෙන්න කියා මේ ගීතය රොෂාන් තැටිගත කර මට දුන්නා.එදා චලනිට දුන්නු උපන්දින තෑග්ග අද මේ රටේ ජනපි‍්‍රයම ගීතයක් බවට පත්වෙලා. මට හිතෙන්නේ මේ ගීතය තරම් ගීතලෝලීන්ට දැනෙන එමෙන්ම මටත් දැනෙන වෙන ගීතයක් නැවත මා අතින් නිර්මාණය කෙරෙන එකක් නැහැ කියලයි.”මේ දිනවල විකාශය වන “රන් සමනළයෝ” ටෙලි නාට්‍යයේ තිරකතා රචකයාද වන පි‍්‍රයාල් ලියූ රොෂාන් ප්‍රනාන්දු ගයන “හිත හිරි වට්ටන ඔය ලොකු ඇස් දෙක” ගීතයටද, ගීතලෝලීන්ගේ ආදරය හිමි වී ඇති අතර ස්වාධීන රූපවාහිනී, ලක්හඬ ගුවන් විදුලි සහ දැයට කිරුළ වැනි වැඩසටහන් ගණනාවක තේමා ගීත ද ඔහුගේ පද රචනාවන්ගෙන් රසවත් වී ඇත.මඩපාත, බටුවන්දර, අංක – 122/1 බී දරන නිවෙසේ වෙසෙමින් නිර්මාණකරණයේ යෙදෙන පි‍්‍රයාල් වෘත්තියෙන් ස්වාධීන රූපවාහිනියේ වැඩසටහන් නිෂ්පාදකවරයෙකු ලෙස කටයුතු කරයි.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av1106266</link>
    <topic>යාත්‍රා</topic>
    <author>හිරුණි</author>
    <content>යාත්‍රාසුරංගි කොඩිතුවක්කු මේ දිනවල අපිට ජාතික නාලිකාවේ විවිධ වැඩසටහන් ඔස්සේ දකින්න ලැබෙනවා. සුරංගි ගැන අලුත් ආරංචියක් කියන්නයි මේ සටහන. පසුගිය දිනක සුරංගි රසඳුන කර්තෘ මණ්ඩලයට ආවේ අපට අලුත් ආරංචියක් අරගෙන. ඇය අතේ පුංචි ඇරියුම් පතකුත් තිබුණා. ඇරියුම් පත අපට දීලා සුරංගි කිව්වේ ඇය විවාහ වන ආරංචියයි.සුරංගිගේ මංගල උත්සවය තිබුණේ පසුගිය 23 වැනිදා සිලෝන් කොන්ටිනෙන්ටල් හෝටලයේදීයි. ඇගේ අතගත් මනාලයා වූයේ සූප වේදියකු වන සම්පත් එදිරිසිංහයි.”වසරක පමණ කාලයක් තිස්සේ සම්පත්ව මම හඳුනාගෙන හිටියා. ඔහු ඉතාම හොඳ ගතිගුණ තිබෙන කෙනෙක්. ඔහු මට විවාහ යෝජනාවක් ගෙනාවා. ඒ නිසා මම තීරණය කළා නැවත විවාහ වෙන්න.පසුගියදා ඉන්දියාවේ සංචාරයක නිරතව ලංකාවට පැමිණි ප්‍රවීණ ලේඛිකා සුනේත්‍රා රාජකරුණානායක අපට අපූරු කතාවක් කිව්වා. මෙවර සංචාරයේ ඇය නැවතී සිට ඇත්තේ කේරලයේ ත්‍රිවේන්ද්‍රම්හිය. ඇය නැවතී සිටි ස්ථානයේ ඉදිරිපිට පැරැණි සම්ප්‍රදායට අයත් ඉදිරිපසින් කුස්සිය පිහිටි තවත් නිවෙසක් විය.නිතර එහෙට මෙහෙට යන ගැහැනු කෙනකුත්, ගැඹුරු හඬකින් දුරකථන සංවාදයේ යෙදෙන පිරිමි කෙනකුත් මේ නිවෙසේ ඉන්නා බව ඉඳහිට ඇය දැක තිබුණා. නිවෙස ඉදිරිපස ‘පිරවි’ යනුවෙන් නිවෙසට නමක්ද යොදා තිබෙනු ඇය දැක තිබුණා.’එක දවසක් මම නැවතිලා ඉන්න ගෙදරට එන්න ඉන්දියාවේ චිත්‍ර ශිල්පියෙක් ආවා. ඔහු ආවේ මාව මුණ ගැහෙන්නට. ඔහුට එන්න පාර කිව්වේ ඒ ගෙදර උදවිය. ඔවුන් ඔහුට පාර කියත්දී මට ඇහුණා සාජි.එන් කරූන්ගේ ගෙදරට ඉස්සරහ ගෙදර ඉන්නේ කියලා කියනවා. එතකොටයි මම දැනගත්තේ ඉස්සරහ ගෙදර ඉන්නේ සාජි.එන්. කරූන් කියලා.ඊට පස්සෙ මට අවස්ථාව ලැබුණා ඔහුත් සමඟ කතා බහ කරන්නත්. අපේ ශ්‍රී ලාංකේය නිළි මීනා කුමාරි සාජි ගේ අලුත් චිත්‍රපටයේ රඟපාලා තිබුණා. චිත්‍රපටයේ නම කුට්ටි ෂ්‍රාන් (Kutti srank)ඔහු අපේ ලංකාවේ නළු නිළියන් ගැන බොහොම ඉහළින් කතා කළා.  ප්‍රවීණ, ජනපි‍්‍රය නවකතා රචිකාවියක් වන ශාන්ති දිසානායක පසුගිය දිනක දුරකථනයෙන් අප ඇමතුවා. අනුරාධපුරයේ ඈත ගොවි ජනපදයක දිවි ගෙවන ඇය පසුගිය දිනවල කෙටිකතා එකතුවක් කරන්නට එක් වුණා. ‘සරුංගල්’ නමින් එළි දැක්වුණු ඒ කෙටිකතා සංග්‍රහයට ලැබෙන ප්‍රතිචාර නිසාවෙන් මේ දිනවල ඇය තවත් කෙටිකතා කිහිපයක් ලියන්නට උනන්දු වුණු බවයි අපට කිව්වේ.’ඇත්තටම ‘සරුංගල්’ කෙටිකතා එකතුවට ලොකු ප්‍රතිචාර ලැබුණා. මම හිතාගෙන හිටියේ මට කෙටිකතා ලියන්න බෑ කියලයි. ප්‍රතිචාර ලැබෙනකොට හිතෙනවා පුළුවන් කියලා. ඒත් එක්කම මගේ දොළොස්වැනි නවකතාව ‘පරඬැල්’ එළි දක්වන්න සූදානම්. පරඬැල් හරහා ආයෙත් මම මගේ සුපුරුදු ගොවි ජනපදයටම ගියා.සිරස මෙගා සංගීත් වැඩසටහනේ අමල් පෙරේරාගේ කණ්ඩායමේ ගී ගයන උදේශ් නිලංග අසහාය ගායන ශිල්පී එච්.ආර්. ජෝතිපාලයන්ගේ ගීත ගායනයේදී කැපී පෙනෙන නවක ගායන ශිල්පියකු බව ගීත ලෝලීන් දන්නා කරුණකි. ජෝති ගේ ජනපි‍්‍රය ගීත කිහිපයකම අයිතිය පසුගිය දිනවල උදේශ්ට ලැබී ඇති අතර ඒ සම්බන්ධ ඔහු මෙසේ පවසයි.”මම පාසල් යන කලේ ඉඳලම ගායනා කළේ ජෝතිපාල මහත්මයා ගැයූ ගීතයි. පසුව සුපර් ස්ටාර් තරගයේදී ඒ ගීත ගායනා කිරීම නිසා ප්‍රසංග වේදිකාවේදීත් ආරාධනා ලැබුණා ජෝතිගේ ගීතම ගයන්න. දැන් මටම ඒ සමහර ගීතවල අයිතිය ලැබී තිබෙනවා. මේ දිනවල එම ගීත පටිගත කරනවා.ජනපි‍්‍රය ගී පද රචකයකු, ලේඛකයෙකු මෙන්ම රංගන ශිල්පියකු ද වන ලක්ෂ්මන් මල්ලවාරච්චි ශ්‍රී ජ්ර්ගුවන් විදුලියේ නියාමක නිලධාරියකු ලෙස සේවයේ යෙදෙන අතර මේ දිනවල සිය අලුත්ම නවකතාව ලියමින් සිටියි. ලක්ෂ්මන් ඒ ගැන අප සමඟ පැවසුවේ මෙසේය.”මේ වන විට මගේ නව කතා 15 ක් මුද්‍රණයෙන් නිකුත් වී තිබෙනවා. ‘බිසෝ මැණිකා’ නමින් මගේ අලුත් ම නවකතාව මේ දිනවල ලියමින් පවතිනවා. ළඟදීම මේ පොත මුද්‍රණයෙන් නිකුත් කිරීමට බලාපොරොත්තු වෙනවා.මේ දිනවල චිත්‍රපට ගීත රචනයට වැඩිපුර කාලය යොදවන සුනිල් විමලවීර රසඳුන සමඟ ඒ පිළිබඳව කතා කළේ මහත් සොම්නසින්.ලාල් පි‍්‍රයදේව ගේ ‘කිවුවද නහී, නොකිව්වද නහී’ විකට චිත්‍රපටය ඇතුළු තිරගත වීමට තිබෙන චිත්‍රපට හයක මා ලියූ ගීත ඇතුළත් වෙනවා. තවත් අලුත් චිත්‍රපට කිහිපයක ගීත මේ දවස්වල ලියමින් පසුවෙනවා. දිගටම චිත්‍රපට ගීත ලියන්න අවස්ථාව ලැබෙන නිසා හරිම සතුටක් දැනෙනවා. මේ අතර නවකතාවකුත් ලියා අවසන් කළා. එයත් මේ වසරේ දී පළ කරනවා.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av1106267</link>
    <topic>චන්දු උමංගි කැදැල්ල</topic>
    <author>හේමාලි විජේරත්න</author>
    <content>චන්දු උමංගි කැදැල්ලමෙවර ‘ආලින්දය’ සරසන්නට එක්වුණු පවුලේ සාමාජිකයන් අතරින් දෙදෙනකුම අපේ කලා ක්ෂේත්‍රයේ ජනපි‍්‍රය චරිත. සාමාජිකයන් කිව්වට මේ දෙන්නා මේ පවුලේ තාත්තයි දුවයි. ලංකාවේ සංගීත ප්‍රසංග වේදිකාවේ ඉතාම ජනපි‍්‍රය චරිතයක් තාත්තා. හැබැයි ඉතින් ඔහු හඳුන්වන්නේ නම් නියම නමෙන් නොවෙයි. ‘ජොලි සීයා’ කිව්වොත් තමයි කවුරුත් දන්නේ. ජොලි සීයා වගේ වෙස් වළාගෙන අපේ රසික රසිකාවන් පිනවන්නට එන ඔහු චන්දු ද සිල්වා.මේ පවුලේ අනිත් ජනපි‍්‍රය තරුව කවුද කියන්න දැන් හැමෝම දන්නවා ඇති. ඇය දෙරණ ඩ්‍රීම් ස්ටාර් කිරුළ දිනාගත් උපේකා නිර්මාණි. ජොලි සීයා, බිරිඳ උමංගි, සහ දරු දෙදෙනා ජීවත්වන සොඳුරු කැදැල්ල වෙත පසුගිය දිනක අප ගොඩවැදුණා. මීගමුව දෙමංහන්දිය ප්‍රදේශයේ නිසංසල පරිසරයක පිහිටි මේ නිවහන චන්දු සහ ඔහුගේ බිරිඳගේ උත්සාහයෙන්ම ගොඩනැඟුණක්.චන්දුගේ උපන් ගම වන්නේ ආඬිඅම්බලමේ දැවමොට්ටාව. විවාහයෙන් පසු චන්දුගේ උපන් ගමේ පදිංචිව සිටි මේ යුවළ පසුව මීගමුවේ පදිංචියට පැමිණ ඇත.“අපි දෙන්නා විවාහ වුණේ පේ‍්‍රම සම්බන්ධයකින්. ඒ කාලේ උමංගිත් හිටියේ අපේ ගම් පළාතට කිට්ටුව. මට ‘චන්දු’ කියන නම හැදුවෙත් උමංගි තමයි. මගේ උප්පැන්න සහතිකේ තිබෙන නම චන්ද්‍රරත්න සිල්වායි. උමංගි තමයි ‘චන්දු’ කියලා අමතන්න ගත්තේ. උමංගි ගේත් නම උමංගි වුණාට මම ආදරේට අමතන්නේ ‘කුමාරි’ කියලයි.ජොලි සීයා කියන විදියට ඔහුත් බිරිඳත් මේ තත්ත්වයට එන්න නොයෙක් දුක් කම්කටොලුවලට මුහුණ දීලා තිබෙනවා. දෙන්නගේ ස්වෝත්සාහයෙන් පුරා වසර 28 ක විවාහ දිවියක් ඔවුන් ගත කරල තිබෙන්නේ ආදරෙන්, සෙනෙහසින්. අදටත් මේ දෙන්නට දෙන්නා එකිනෙකාට දක්වන ගෞරවාදර භක්තිය දරුවන්ටත් ආදර්ශයක් කියලා අපට හිතුණා.චන්දුටත්, උමංගිටත් ඉන්නේ දූවරුන්ම තිදෙනෙක්. ලොකු දුව මේ වන විට විවාහ වෙලා වෙනම පදිංචි වෙලා ඉන්නේ. දැනට මේ නිවෙසේ ඉන්නේ දෙවැනි දුව චමත්කා චතුරංගිත් බාලයා වන උපේකා නිර්මාණිත්ය.චන්දු - උමංගි ගේ දෙවැනි දියණිය චමත්කා චතුරංගිත් කලා කුසලතාවයන්ගෙන් හෙබි තරුණියකි. ඇය මේ දිනවල උසස් පෙළ කලා අංශයෙන් විභාගයට පෙනී සිටීමට සූදානමින් පසුවන්නීය. චතුරංගි වැඩිපුර දක්ෂතා දක්වන්නේ චිත්‍ර අඳින්නටය. නංගි සින්දු කියන්න දක්ෂයි වගේ අක්කා චිත්‍ර අඳින්න දක්ෂයි. අක්කා ඇඳපු චිත්‍ර බලත්දි අපට ඒ බව හිතුණා.‘මටත් ඉස්සර ඉඳලා චිත්‍ර අඳින්න පුළුවන්.’ එහෙම කිව්වේ චන්දු.එහෙනම් මේ දරුවන් දෙන්නටම පිහිටලා තිබෙන්නේ තාත්තගේ දක්ෂතා ද?තාත්තා නම් කියන්නේ දුවලා තාත්තට වැඩිය දක්ෂයි කියලයි.උපේකාගේ කාලෙ මේ දිනවල වැඩියෙන් වැය වෙන්නේ අධ්‍යාපන කටයුතු වෙනුවෙන්. ඇය පසුගිය අවුරුද්දෙ අ. පො. ස. උසස් පෙළ කරන්නට නියමිතව සිටියත් දෙරණ ඩ්‍රීම් ස්ටාර් අවසන් තරගයට සූදානම් වීම නිසා එය මඟ හැරී ගියා. මෙවර එළඹෙන අගෝස්තුවේදී ඇය කලා අංශයෙන් උසස් පෙළ විභාගයට වාඩිවීමට සූදානමින් පසු වෙනවා.චතුරංගි ඇඳි සිතුවමක්චන්දු - උමංගි කැදැල්ලේ ආර්ථික කළමනාකරණය ඇතුළු නිවෙසේ අනෙක් වැඩ කටයුතු පිළිබඳ සියලු වගකීම් දරනුයේ චන්දුගේ බිරිඳය.“ඇත්තටම අපේ ගෙදර වගකීම් ඔක්කොම දරන්නේ මගේ බිරිඳ. ඉස්සර ඉඳලම එයාගේ ආර්ථික කළමනාකරණය යටතේ තමයි අපි ජීවත් වුණේ. එයා හරිම උත්සාහවන්ත ගැහැනියක්. එයා නිසා තමයි අද අපි මේ තත්ත්වෙන් මේ විදියට ඉන්නේ. එක පැත්තකින් එයා මගේ බිරිඳ වගේම මගේ අම්මාත් වගේ.”චන්දු ක්ෂේත්‍රයේ ජනපි‍්‍රය චරිතයක් වෙත්දී ඔහුට නිතර දෙවේලේ නිවෙසේ රැඳී සිටින්නට ඉඩක් නොමැත. බොහෝ වේලාවලට රෑ එළිවනතුරු සංගීත සංදර්ශනවලට සහභාගි වන්නට සිදු වේ. මේ සියලු කටයුතු නිදහස්ව කරගන්නට ඔහුගේ පවුලේ වගකීම් සියල්ල කරට ගත්තේ බිරිඳය.“චන්දු රෑ තිස්සේ නිදි වරාගෙන සංදර්ශනවලට යත්දී එයාට වැඩිපුර කරදර කරන්න මම කැමැති නෑ. දරුවන්ගේ වගකීම්, ගෙදර දොර වගකීම් ඒ නිසා මම බාර ගත්තා. එදා ඉඳන්ම අපේ ගෙදර කෑම උයන්නේ මම. චන්දු කොහේ ගිහින් ආවත් ගෙදර කෑම කන්න බලාගෙන තමයි එන්නේ. සමහරදාට පිටරට ඉඳලා එන ගමන් කියනවා බත් උයන්න කියලා. හැබැයි එයා කොච්චර නිදි වරලා ආවත් දරුවන් ඉස්කෝලෙට ඇරලන්න යනවා.මේ නිවෙසේ හැම දෙනාම උදේට නැගිටින්නේ චන්දුගේ කෑ ගැහිල්ලටය. දූවරුන් දෙන්නම උදේට නැගිටින්න ටිකක් කම්මැලියි වගේයි.හැබැයි ඉතින් දෙන්නම ගෙදර ඉන්නකොට ටිකක් රණ්ඩු සරුවල් වැඩියි කියලයි කිව්වේ. ඒ වුණාට ක්ෂණයකින් ආයෙත් දෙන්නට දෙන්නා නැතුව බෑලු.ජොලි සීයාගේ කලා ජීවිතේට ඔහුගේ බිරිඳ ගෙන් ලැබෙනුයේ සුවිශාල සහයෝගයකි. කොටින්ම කිවහොත් අද ජොලි සීයා වේදිකාවට නගිද්දී දමන රැවුළ නිර්මාණය වී ඇත්තේත් ඔහුගේ බිරිඳගේ අතිනි.ඉස් ඉස්සරලම ජොලි සීයා වේදිකාවට එත්දි ඔහුගේ මුහුණයි, ඇඳුම් හැදුවේ තිඹිරිගස්කටුව තරිඳු පේ‍්‍රමානන්ද. ඒ රැවුළ දවසක් මම ඩුබායි ෂෝ එකකට ගිහින් එත්දි එහේ දාලා ඇවිත්. ලංකාවට ආපු දාට පහුවදාම මට ෂෝ එකක්. ඒකට දාන්න රැවුළක් නැතුව බිරිඳ රෙදි කෑලිවලින් තමයි මට රැවුළ හදලා දුන්නේ. ඒක තමයි තාමත් පාවිච්චි කරන්නේ.උපේකා සින්දු කියන්නට වගේම විසිල් කරන්නටත් හපනියකි. චන්දු කීවේ උපේකා පුංචි කාලෙදී ඔහු ගීත උරුවම් බාද්දි පුංචි උපේකාත් ඒ ආකාරයටම උරුවම් බෑ බවයි.මේ නිවෙසේ පවුලේ සාමාජිකයන්ට අමතරව පවුලේ අය වගේම ආදරෙන් රැකබලා ගන්නා තවත් සාමාජිකයෝ රැසක් වෙති. ඒ අතර පූසෝ සහ බල්ලෝ කිහිප දෙනෙක්ම වෙති. නිවෙසේ හැම දෙනෙක්ම සතුන්ට දක්වන්නේ පුදුම කරුණාවකි. පාරේ යන බල්ලන් බළලුන්ට පවා කෑම උයා දීම සිරිතකි. දිනකට බල්ලන් බළලුන් වෙනුවෙන් වෙනම කෑම වේලක් මේ නිවෙසේ පිසේ.අනෙක් සුවිශේෂිම කාරණාව වන්නේ මේ බල්ලන්ට සහ බළලුන්ට ආදරණීය නම් තබා තිබීමයි. පූස් සුරතලුන් තිදෙනා ‘හසරැල්’, ‘දෝනි’ සහ ‘නළාවී’ නම් වෙයි. අනාථ වී පාරේ සිටි බල්ලකු සුවපත් කළ පසු ඌ ද නිතරම මේ නිවෙස අසල ගැවසේ. ඌට නම් තබා ඇත්තේ ‘අනාථ’ යනුවෙනි.හේමාලි විජේරත්නඡායාරූප - ආරියරත්න පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av1106268</link>
    <topic>ළමා රඟමඬලේ වෙනම මලක්</topic>
    <author/>
    <content>ළමා රඟමඬලේ වෙනම මලක්කපිල කුමාර කාලිංග70දශකයේ මැද භාගයේ, කිසියම් දිනයෙක බොරැල්ලේ කෝට්ටේ පාරේ පිහිටි ජයසේකර අපොන්සුලාගේ සුප්‍රකට බෝඩිමේදී රංජිත් සුරංග මට අලුත් ආරංචියක් පැවසුවේය.”චන්ද්‍රසේන දසනායකයි, ගාමිණී විජේසූරියයි එකතු වෙලා වෘත්තීය මට්ටමේ ළමා නාට්‍ය කණ්ඩායමක් හදන්න යනවා. නළු නිළියන් තෝරගන්න සම්මුඛ පරීක්ෂණයක් තියෙනවා හෙට කලාභවනෙදි. කැමැති නං යමු.නළුවෙකු වීම මගේ අරමුණ නොවුණත් වෘත්තීය නාට්‍ය කණ්ඩායමකට එක්වීමෙන් ලද හැකි වටිනා අත්දැකීම් ගැන සිතා මම ද රංජිත් සමඟ සම්මුඛ පරීක්ෂණයට ගියෙමි.දසනායක මහතා හිඳ සිටි මේසයට පිටුපසින් වූ ජනේලයෙන් මහපාරත් ඉන් ඔබ්බෙහි වූ විහාර මහා දේවි උද්‍යානයත් දිස්වුණි. පිටත පෙනෙන දසුන ගැන යමක් කියන්නැයි දසනායක මහතා මට කීය. එදා මා දුන් පිළිතුර අද මතකයට නඟාගත නොහැකිය. කෙසේ වෙතත් මගේත් එම ළමා නාට්‍යයේත් භාග්‍යයකට මෙන් මා එහි කිසිදු චරිතයකට තෝරා නොගැනුණි.’ටිකිරි මැණිකේ’ නමින් වේදිකාවට ආ එම නාට්‍යයේ ප්‍රධාන චරිතයක් රංජිත් සුරංගට ලැබුණි. ළමා නාට්‍ය මණ්ඩලය ද සෑහෙන කලක් සාර්ථකව ක්‍රියාත්මක වුණි. (නළුකමටත් වඩා මිනිස්කමින් උසස් පුද්ගලයකු වූ රංජිත් සුරංග, අකල්හිම අප අතරින් වෙන්ව ගියේය.)ළමා නාට්‍ය යනු ළමා වැඩක් නොවේ. ලෝකයේ නිපදවෙන බොහෝ ළමා නාට්‍යවලට සම්බන්ධ ශිල්පීහු වැඩිහිටියෝය. රචකයා මෙන්ම අධ්‍යක්ෂ ද වැඩිහිටියෙකි. වයස 50-60 පැන්න නළු නිළියෝ ළමා නාට්‍යවල රඟපාති. ඔවුන් සමඟ කරට කර ළමා ශිල්පියෝ ද දස්කම් දක්වති.ලංකාවේ ද දක්ෂ ළමා නාට්‍යකරුවෝ රැසක් වෙති. ළමානාට්‍ය උළෙලක් ද වාර්ෂිකව පැවැත්වේ. එහෙත් ඉන් ජයගන්නා නාට්‍ය (උළෙලින් පසු) ලංකාවේ ළමා පරපුරට දැකගන්නට නොලැබේ. ඒකාකාරී ළමා වැඩසටහන් සඳහා කාලයක් ලබා දෙන නමුදු මෙරට රූපවාහිනී නාලිකාවලින් හොඳ ළමා නාට්‍යයක් නොව චිත්‍රපටයක් පවා නැරැඹීමට ලැබෙන්නේ කලාතුරකිනි. (ඒ ද බොහෝවිට ලෝක ළමා දිනයේ දීය) අනෙක් දිනවලදී ළමයි ද වැඩිහිටියන් සමඟ එක්වී ටෙලි නාට්‍ය කබල් නරඹති.’ඇවිදින දිනපොතේ’ පිටුවක් ළමා නාට්‍ය ගැන වෙන් කරන්නට බලපෑ ඬඳත්ත වූයේ පසුගිය ඉරිදාවක ටවර් රඟහලේ දී වේදිකාගත වූ නාලක ස්වර්ණතිලක නිර්මාණය කළ ‘මම වෙනම මලක්’ නාටකයයි.ළමා නාට්‍ය පිළිබඳ විශේෂඥවරියක වන අමිතා රබ්බිඩිගලගේ ශිෂ්‍යයකු වශයෙන් වේදිකාවේ දිග පළල හඳුනාගන්නා නාලක මීට පෙර ‘දඟමල්ල’ සහ ‘අමුතු ඉස්කෝලේ’ නමැති ළමා නාට්‍ය නිපදවා අත්දැකීම් ලැබූවෙකි. එම නාට්‍ය ගුවන්විදුලි මාධ්‍යයට ද හැරවුණි.සාමාන්‍යයෙන්, ලංකාවේ ළමා නාට්‍ය කියූ සැණින් සිහියට නැෙඟන්නේ ජාතක කතා, ගැමි කතා, ජනකතා හා වනකතාය. ඒවායේ තැන තැන ආදර්ශ පාඨ අමු අමුවේ එල්ලා තිබේ. ළමා නාට්‍ය ආදර්ශවත් විය යුතුය. එහෙයින් නාට්‍යය තුළ නාට්‍ය නැතත් ආදර්ශය නම් ඉස්මතු කෙරෙයි. එහෙත් මේ සම්මත ‘ළමා රාමුව‘ බිඳගෙන වඩා නිර්මාණශීලී මාවත් තෝරාගත් ළමා නාට්‍යකරුවන් ද මෑත භාගයේ දක්නට ලැබුණි.නාලක ස්වර්ණතිලකගේ ‘මම වෙනම මලක්’ නාට්‍යය ද මා දකින්නේ ශ්‍රී ලාංකේය ළමා නාට්‍යයේ සීමා මායිම් පුළුල් කරන හොඳ උත්සාහයක් ලෙසිනි.’අමුතු මලේ’ තේමාවම අමුතුය. නැවුම්ය. අපූරුය.අගනුවර උසස් පාසලක ඉගෙනුම ලබන ගිම්හානි බාස්කට් බෝල් ක්‍රීඩාවට දක්ෂය. පාසල් කණ්ඩායමේ ද ඇයට තැනක් වෙන්ව ඇත. එහෙත් ගිම්හානිගේ මව තම දියණිය ක්‍රීඩාවට යොමු වෙනවාට අකැමැතිය. සැමියාගේ අකල් වියොවින් පසුව රැකියාවක් කරමින් තම දරු දෙදෙනා හදාවඩා ගැනීමට වෙහෙසෙන ඇය මුල් තැන දෙන්නේ අධ්‍යාපන කටයුතුවලටම පමණි.ගිම්හානිගේ බාල සොහොයුරා වන නවිඳු, කොම්පියුටරයට ඇබ්බැහිවී සිටී. මව නිවෙසේ නැති හැම විටෙකම පාඩම පසෙක දමන ඔහු වීඩියෝ ක්‍රීඩාවන්ට කාලය වැය කරයි. ගිම්හානි ද අමතර පන්තිවලට යාම මඟ හරිමින් මවට හොරා බාස්කට් බෝල් පුහුණුවීම්වලට යයි. නාට්‍යයේ ගැටුම ඇරඹෙන්නේ දුවගේ ‘වංචාව‘ මවට හසුවීමත් සමඟය. ක්‍රීඩා උපදේශකයා, ගිම්හානිගේ පැත්ත ගෙන මවට තතු පහදා දී ඇගේ කැමැත්ත ගැනීමට උත්සාහ කරයි.මේ නාටකයේ එන අනෙක් වැදගත් චරිතය ටානියාය. ඇයට බාස්කට් බෝල් බැරිය. එහෙත් ඇගේ පියාට අවශ්‍ය කෙසේ හෝ ඈ මේ කණ්ඩායමට ඇතුළු කර ගැනීමටය. (මෙය පිටපතේ තිබුණ ද නාට්‍යයෙන් ගිළිහී යාම නිසා ටානියා කළු චරිතයක් බවට පත්ව තිබුණේය. එය ඉදිරි දර්ශනවලදී සකස් කෙරෙන බව නාලක පැවැසීය.)ළමයින්ගේ හැකියාවන් හඳුනාගැනීම වෙනුවට තමන්ගේ ඉලක්ක සපුරා ගැනීම සඳහා ළමයින්ට දුක් දෙන දෙමව්පියන් දෙස උපහාසයෙන් බැලීමට නොයන නාලක ඔවුන්ගේ ද ඇතුළාන්තය ප්‍රේක්ෂකයාට දැක ගැනීමට ඉඩ සලසයි.”වෙන ම මලක්” වේදිකාවට නවීනත්වය මුසුකර ගැනීමට දරන ප්‍රයත්නයේදී එහි නාටකීය ලක්ෂණ දියාරු වෙමින් ටෙලි මාධ්‍ය හැඩතල ද මතුවෙයි. මෙය වළක්වා ගත හැකිය.නාලකගේ ළමා නාට්‍යයෙන් මතුවන වෙනම සමාජ දේශපාලන කතිකාවක් ද වෙයි. කලා කෘතිය මෙන්ම කලාකරුවාගේ දෘෂ්ටිය ද එහි දී ප්‍රශ්න කෙරෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av1106269</link>
    <topic>මින් ඉදිරියට ටෙලි නාට්‍ය කරන්නේ නැහැ</topic>
    <author>වසන්ත ජයසිංහ ආරච්චිගේ</author>
    <content>මින් ඉදිරියට ටෙලි නාට්‍ය කරන්නේ නැහැප්‍රතිභාපූර්ණ කලාකරුවකු වන පරාක්‍රම නිරිඇල්ල සිය නිර්මාණාත්මක ශ්‍රමය මෑත භාගයේ සිට කැප කරමින් ඉන්නේ ‘ජන කරළිය’ වෙනුවෙන්.දැන් ඔබ වසර ගණනාවක් තිස්සේ ඉන්නේ ජන කරළියත් එක්ක.ඇත්තටම අවුරුදු අටක් තිස්සේ ‘ජන කරළියත්’ සමඟයි මගේ ජීවිතේ ගෙවෙන්නේ. එක් පැත්තකින් විශාල තෘප්තියක් මට තියෙනවා. පසුගිය දශක තුන තුළ දැඩි ව්‍යසනයක අපේ රට තිබුණේ. ඒ තිබුණු ජනවාර්ගික අර්බුදයත් එක්ක එය සන්සිද්ධවන්න නාට්‍ය කලාව භාවිතා කරලා යමක් කරන්න වුවමනාවක් තිබුණා.ඒ නිසා මෙය අත්හදා බැලීමක් විදිහටයි කළේ. ලංකාවේ සෑම තැනකින් ම සොයාගත් සිංහල දෙමළ අංකුර රංගන ශිල්පීන් එක්කර ඔවුන් පුහුණුකර නිර්මාණ කිරීමේ හැකියාව උදා වුණා. ඒ නිසා මේ ගොඩනැගුණු සුහදතාව මත ජාති භේදයකින් තොරව මේ වාර්ගික සුහදතාවයට අපිත් දායක වුණා කියලා මට හිතෙනවා.හොඳයි මේ වාර්ගික සමගියට වගේ ම කලාවට ජන කරළිය ඔස්සේ බලපෑමක් කරන්න පුළුවන් වුණා කියලද ඔබ කියන්නේ.පැහැදිලිවම ලොකු බලපෑමක් වෙලා තියෙනවා. අපි කණ්ඩායමක් විදිහට එකට එකතු වී මේ කළ නිර්මාණ විශේෂයෙන් උතුරු නැඟෙනහිර දෙමළ කලාකරුවන් අතර විශ්ව විද්‍යාල මට්ටමේත් ලොකු උනන්දුවක් ඇති කරන්න හැකියාව ලැබිලා තිබෙනවා.උදාහරණයක් විදිහට ‘චරන්දාස්’ නාට්‍යය දෙමළෙන් පෙන්නුවාම බොහෝ දෙනෙක් කිව්වේ දෙමළ නාට්‍ය කලාවක් ගොඩනඟන්න පුළුවන් කියලයි. එවැනි දේ පවා ජන කරළිය නිසා විවර වුණා කියලයි මට හිතෙන්නේ.මෙම ජංගම රඟහලත් සමඟ රට වටා යන ගමනේ ඔබට මෙය අභියෝගයක් වුණ අවස්ථාත් ඇති.ඔව්. එවැනි අභියෝග ජයගත්තා කියලා මට හිතෙනවා. මුලදී මේ දෙමළ පිරිස සමඟ වැඩ කරද්දී බොහෝ අයට සැකයක් තිබුණා. නමුත් එවැනි දේවල් සිද්ධ වුණේ සමහර පිරිස් අතර තිබුණු කුහකකම නිසා. නමුත් යුද්ධය පැවැති සමයේ අපි අම්පාර, අනුරාධපුර, මොනරාගල වැනි පළාත්වල ගියා.නමුත් කිසිම හිංසනයක් අපට සිදුවුණේ නැහැ. ලොකු පිළිගැනීමක් තිබුණා. ජනතාව එය පිළිඅරන් තිබුණා. ඒ වගේ ම මෙය ජංගම රඟහලක් නිසා මුල්කාලීනව යම් යම් පාරිසරික ගැටලු තිබුණා. වර්ෂාව නිසා ඒ බාධා එල්ල වුණත් දැන් අපි ඒ සියල්ල ජයගත්තා කියලා හිතෙනවා.ජනකරළියෙන් සමුගෙන ගිය එච්.ඒ. පෙරේරා පිළිබඳ යමක් ඔබට කියන්න ඇති.ඔහු ජීවිතයෙන් නික්මයාම ජනකරළියට පමණක් නෙමෙයි සමස්ත කලාවටම විශාල පාඩුවක්. එච්.ඒ. තමයි ගුරුවරු පුහුණුවීම්, රංගන ශිල්පී ක්‍රම පුහුණුවීම් කළේ. නමුත් දැන් ඔහු නැති වුණත් හැකි ආකාරයට අපි කරනවා. ඇත්තටම කිව්වොත් දෙන්නෙක් කරපු දේ එක්කෙනෙකුට කරන්න වෙලා තියෙනවා.එහි ඔහුගෙන් ලැබුණු දායකත්වයත් එක්ක කෙටි නාට්‍ය විස්සක්, දිගු නාට්‍ය පහක් පමණ කරලා තියෙනවා. ඒ වාගේ ම දක්ෂ රංගන ශිල්පීන් බිහි කරන්න හැකියාව ලැබිලා තියෙනවා.දැන් ඔබේ ජීවිතේ ජනකරළියත් සමඟ පමණද? ඔබ ළඟ සිටි සිනමා හා ටෙලි නිර්මාණකරුවාට මොකද වුණේ.මා ළඟ එයට තිබෙන්නේ දීර්ඝ පිළිතුරක්. ඇත්තම කිව්වොත් අද පවතින ටෙලිනාට්‍ය සංස්කෘතිය පිළිබඳ පැහැදීමක් මම ළ¼ඟ නැහැ. ඒ නිසා මින් ඉදිරියට ටෙලිනාට්‍ය කරන්න මගේ සූදානමක් නැහැ. නමුත් ‘සිරිමැදුර’ වගේ සිනමා කෘති කළ මා අතින් ඉදිරියේ දී සිනමා නිර්මාණ නම් බිහිවේවි.සිනමා නිර්මාණයක් කරන්න සූදානමින් මම මේ දිනවල වැඩකටයුතු කරගෙන යන බව මම කියන්න ඕන. අද මගේ එකම බලාපොරොත්තුව මේ ජන කරළිය ජංගම රඟහල ස්ථාපිත කරන එකයි.නැවතත් ඔබ ජන කරළියත් රැගෙන හෝමාගමට ඇවිත් ඉන්නවා.මේ මස 23 සිට ජූලි 13 දක්වා හෝමාගම නගරයේ ජන කරළිය ස්ථාපනය වෙලා තියෙනවා. ඇත්තටම මෙවර ජන කරළිය නාට්‍ය උළෙලේ ජන කරළියෙන් පරිබාහිර නාට්‍යකරුවන්, රැසකගේ නාට්‍ය රඟ දැක්වෙනවා.ඒ වගේ ම ළමා නාට්‍ය, කෙටි නාට්‍ය සහ දිගු නාට්‍ය වැඩිම ප්‍රමාණයක් රඟ දක්වනු ලබන දීර්ඝතම නාට්‍ය උලෙළයි අපි රැගෙන එන්නේ. ඒ නිසා පාසල් ළමයින්ට වගේ ම සාමාන්‍ය ජනතාවට විවෘත ආරාධනාවක් මේ මොහොතේ මම කරන්න කැමැතියි.හේතුව අපේ රටේ වර්ගවාදී යුද්ධය බිඳ දමමින් ජාති භේද ආගම් භේද නැති කලාකරුවන්ගෙන් නිර්මාණය වූ සජීවී නිර්මාණයක් විදිහටයි ජන කරළිය අපි දකින්නේ.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av11062610</link>
    <topic>‘සම්මා ගී සර’ එළිදැක්වීමේ අරමුණ සම්බුද්ධත්ව ජයන්තිය සැමරීමයි</topic>
    <author>හේමාලි විජේරත්න</author>
    <content>‘සම්මා ගී සර’ එළිදැක්වීමේ අරමුණ සම්බුද්ධත්ව ජයන්තිය සැමරීමයිආචාර්ය වික්ටර් රත්නායකආචාර්ය වික්ටර් රත්නායකයන් ගේ බුදු ගුණ ගී ඇතුළ ත් ඩී.වී.ඩී. පටයක් ’සම්මා ගී සර’ නමින් ජූලි 01 දින කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී දොරට වඩී. මෙරට සංගීත ඉතිහාසයේ ප්‍රථම වරට ගායකයෙකුගේ හෝ සංගීතඥයකුගේ ගීත ඇතුළත් ඩී.වී.ඩී. පටයක් දොරට වඩින ඓතිහාසික සන්ධිස්ථානයක් වන මෙම උළෙල එදින සවස 6.30 ට කෝට්ටේ නාගවිහාරාධිපති මාදුළුවාවේ සෝභිත හිමියන්ගේ ප්‍රධානත්වයෙන් ඇරැඹේ.2600 වැනි ශි‍්‍ර සම්බුද්ධත්ව ජයන්තිය නිමිත්තෙන් එළි දක්වන ‘සම්මා ගී සර’ ඩී.වී.ඩී පටයේ දොරට වැඩුම බෞද්ධාගමික සිරිත් විරිත්වලට මුල් තැනදී සිදු කෙරේ. බෞද්ධ ගීත කලාව හා වික්ටර් රත්නායකයන්ගේ බොදු ගී කලාව පිළිබඳ දේශන දෙකක් මෙම උළෙලේ දී පවත්වන අතර ඒ සඳහා පේරාදෙණිය විශ්ව විද්‍යාලයේ ජ්‍යෙෂ්ඨ කථිකාචාර්ය අත්තනායක එම්. හේරත් සහ ශ්‍රී ජයවර්ධනපුර විශ්ව විද්‍යාලයේ මහාචාර්ය සමන් චන්ද්‍ර රණසිංහ එක්වෙති. ‘සම්මා ගී සර’ බොදු බැති ගී එකතුව පිළිබඳවත් කලා දිවිය පිළිබඳවත් වික්ටර් රත්නායකයන් සමඟ කළ කතා බහකින් මෙම ලිපිය සැකසිණ.’සම්මා ගී සර’ එළි දැක්වීමේ අරමුණ වුණේ කුමක්ද?2600 වැනි ශි‍්‍ර සම්බුද්ධත්ව ජයන්තිය සැමරීම තමයි ප්‍රධාන අරමුණ. මම මේ ක්ෂේත්‍රයට ඇවිත් අවුරුදු 46 ක් වෙනවා. මේ කාලය ඇතුළත මම තරම් බොදු ගී ගායනා කරපු ගායකයෙකු නැතුව ඇති. ඒක තමයි පරම සත්‍යය. එපමණ දීර්ඝ කාලයක් ක්ෂේත්‍රයේ ඉඳලත් අපි අතින් මෙවැනි සුබවාදී කටයුත්තක් බෞද්ධයෙකු වශයෙන් සිදු නොවුණොත් මම හිතනවා ඒක විශාල අඩුවක් කියලා. ඒ අඩුව වහන්න තමයි ‘සම්මා ගී සර’ ඩී.වී.ඩී. පටය එළි දක්වන්නේ.අද බොහෝ දෙනා ඩී.වී.ඩී. සී.ඩී. පට එළිදක්වන්නේ හුදෙක් මුල්‍යමය බලාපොරොත්තු ඇතුව. නමුත් මේ ප්‍රයත්නය කිසිසේත්ම මුදල් හා බැඳෙන්නේ නෑ. මොකද මේ වන විටත් ලක්ෂ 20 ක විතර ප්‍රමාණයක් මේ සඳහා වියදම් වෙලා තිබෙනවා. මේ ඩී.වී.ඩී. තැටිය අලෙවියෙන් කවදාවත් ඒ මුදල් ලැබේවි කියන බලාපොරොත්තුවක් මට නෑ. නමුත් මෙවැනි දෙයක් ඉතිරි කරලා මෙයින් සමුගන්න ඕන කියන තැන මම ඉන්නවා.’සම්මා ගී සර’ ට අන්තර්ගත වෙන්නේ අලුත්ම ගීතද?නෑ. පුරා වසර ගණනාවක් මම ගායනා කරපු බොදු ගීත අතරින් තෝරා ගත් ගීත ටිකකුයි මේකට අඩංගු වෙන්නේ. ශි‍්‍ර සම්බුද්ධත්ව ජයන්තිය වෙනුවෙන්ම ගැයූ එකම එක අලුත් ගීතයක් ඇතුළත් වෙනවා. නව ගීතයත් එක්ක ගීත 9 ක් ඩී.වී.ඩී. එකට ඇතුළත් වෙනවා. මා ගායනා කළ ‘අමා දහර දිය’, ‘බුදු හාමුදුරුවෝ අපිත් දකින්නැති’, ‘නිවන් දුටු හිමි’, ‘සමිදු පාමුල’ ඇතුළු ගීත මේකට අයත් වෙනවා.නවීන DVD තාක්ෂණය ගීතයත් එක්ක බද්ධවන ආකාරය ඔබ දකින්නේ කොහොමද?මේක කාලීන ප්‍රශ්නයක්. විෂයයක් හැටියට සාකච්ඡා කළ යුතු දෙයක්. අපි ආපස්සට හිතුවොත් ගීතය ශ්‍රවණ මාධ්‍යයක් විදියට තමයි ඒ කාලේ තිබුණේ. ඒ කාලේ ගීත රසවින්දනය හැබැයි මීට වඩා පුළුල්. එක් එක් අයගේ උගත්කම, අත්දැකීම්, සමාජතත්ත්වය, පරිසරය, ආගම ආදී විවිධ දේ අනුව තමයි ඒ කාලේ ගීත රසවින්දේ. නමුත් ගීතය රූප රචනා මාධ්‍යයට ආ විට එය නිර්මාණය කරන්නාගේ බුද්ධියට ගෝචර වන දේ තමයි රූපයට නඟන්නේ.එය හොඳ හෝ නරක වුවත් අපි බලන්න ඕන. ඒ නිසා ඇත්ත වශයෙන්ම කිවුවොත් ගුවන් විදුලිය විතරක් තිබුණ කාලේ ගීත රසවින්දනය මීට වඩා පෝෂණීයයි, ගුණාත්මකයි. ‘සම්මා ගී සර’ ඩී.වී.ඩී පටයට රූප රචනා කරත්දි බොහොම පරිස්සමින් ගීතයට, සංගීතයට, අර්ථයට, රසයට, ගායකයාගේ හඬට කිසිදු බාධාවක් නොවන අන්දමින් එය යොදාගන්න පරිස්සම් වුණා.මේ රූප රචනා අධ්‍යක්ෂණය කළේ ලක්ෂ්මන් විජේසේකර. මේ සඳහා අපි කැලණිය පන්සලින් පටන් අරගෙන බෙල්ලන්විල, හුණුපිටිය ගංගාරාමය, පොළොන්නරුව, අනුරාධපුරය, අවුකන, රුවන්වැලි සෑය, මිරිසවැටිය ආදී ස්ථාන රැසක් තෝරා ගත්තා.ඔබ පසුගිය කාලයේ ප්‍රකාශ කළා ගීත ගයන්න බැරි වෙනකොට ඔබ ඉවත්වෙනවා කියලා?ඇත්තෙන්ම ඒක කළ යුතු දෙයක්. තවම කවුරුත් මට දෝෂාරෝපණයක් හෝ මගේ ගායන ස්වභාවය එදාට වඩා දුර්වලයි කියල හෝ කියල නෑ. මම හිතනවා සියලු සංස්කාර ධර්මයෝ අනියතයි කියන යථාර්ථය, සම්මතය අනුව කවදා හෝ අපිට බැරිවෙනවයි කියලා.ඒක අපි තේරුම් ගන්න ඕන. අපි ගයපු ගීත වසර 46 – 47 ක් තිස්සේ ඉතාම හොඳ ශ්‍රවණ තත්වයෙන් අපි කරලා තිබෙනවා. ඒවායේ තිබෙන අලංකාරත්වය, කර්ණ රසායන බව නැතිනම් ඇයි අපි තව තවත් ගය ගය ඉන්නේ. අපිට ජීවිතේ තියනකම් ම ගීත ගයන්න බැහැ. හඬ කියන දේත් දුර්වල වෙනවා. අඩපණ වෙනවා. ඒක ස්වභාවිකයි.ඔබේ නව නිර්මාණ ගැන කතා කළොත්?පසුගිය අවුරුදු දෙකක විතර කාලය ගත්තොත් මම අලුත්ම ගීත 25 ටත් වඩා ගායනා කරල තිබෙනවා. නමුත් මට නම් කවුරුත් කිව්වෙ නෑ අලුත් ගීතයක් ඇහුණයි කියල. අද මාධ්‍යවල තිබෙන්නෙත් අලුත් ප්‍රවණතාවයක්. ඔවුන් ඉන්නේ මුදල් ඉපයීමේ විශාල සටනක.මට අහන්න ලැබෙන විදියට බොහෝ දෙනෙක් අල්ලසකුත් සමඟ තමයි මාධ්‍යයට ගීත ලබා දෙන්නේ. ඉතින් අපිට ඒ වගේ දේකට නැඹුරු වෙන්න බෑ. අපි එහෙම කරලත් නෑ. ඉදිරියට කරන්නෙත් නෑ. මුදල් හා සමඟ කලාව බැඳුණාම කලාවේ තිබෙන උත්තරීතර බව නැතිවෙලා යනවා.අද පවතින ව්‍යාජ තැටි මංකොල්ලයට ඔබටත් මුහුණ දෙන්නට සිදුවේවි?අනිවාර්යයෙන්ම. එහෙම කියලා අපිට නිර්මාණ නොකර ඉන්නත් බෑ. මොකද සංස්කෘතික දෙපාර්තමේන්තුව, සංගීත අනු මණ්ඩලය – බුද්ධ ශාසන අමාත්‍යංශය, රැඟුම් පාලක මණ්ඩලය වැනි රජයේ ආයතන රැසක් තිබෙනවා. ඒ අය මහජන මුදල්වලින් පඩි ගන්නවා.ඒ අයට පුළුවන් වෙන්න ඕන මේ සඳහා ක්‍රමවත් ක්‍රියා පටිපාටියක් හදන්න. අසරණ කලාකරුවන්ගේ නිර්මාණ වෙනත් අයට විකුණගෙන කෑ නොහැකි වැඩපිළිවෙළක් හදන්න. ඒක පෞද්ගලික හෝ කිසියම් සංවිධානයකට හෝ කළ හැකි දෙයක් නොවෙයි.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av11062611</link>
    <topic>ටයිටැනික් ආයෙත් ත්‍රිමාණ තාක්ෂණයෙන්</topic>
    <author>ටානියා මෝසස්</author>
    <content>ටයිටැනික් ආයෙත් ත්‍රිමාණ තාක්ෂණයෙන්සුවහසක් ප්‍රේක්‍ෂකයන්ගේ නෙතට කඳුලක් එක් කළ ජැක් - රෝස් ආදර අන්දරය ඔබේ මතකයෙන් තවමත් ගිලිහි ගොස් නැතුවාට සැක නැහැ. මින් වසර 15 කට පමණ පෙර ලොව පුරා උන්මාදයක් බවට පත්වූ ‘ටයිටැනික්’ චිත්‍රපටයේ එන ජැක් - රෝස් ආදර කතාව නව මුහුණුවරකින් නැවතත් ප්‍රේක්‍ෂක සිත්හී ජීවමාන කිරීමට එහි අධ්‍යක්ෂ ජේම්ස් කැමරන් මේ දිනවල ලක ලෑස්තිවන බව හොලිවුඩ් ආරංචි මාර්ග පවසනවා.මෙවර ‘ටයිටැනික්’ චිත්‍රපටය නිර්මාණය වන්නේ ත්‍රිමාණ රූප තාක්‍ෂණය යොදා ගනිමින්. තිරගතවූ චිත්‍රපටයක් ත්‍රිමාණ තාක්‍ෂණයට පරිවර්තනයවී ප්‍රතිනිර්මාණය වන පළමු අවස්ථාව මෙය වෙයි.ලබන වසරේ එනම් 2012 අප්‍රේල් මස 14 දිනට ටයිටැනික් නෞකාව මුහුදු බත් වී වසර 100 සපිරෙන අතර එම මතකය යළි සිහි ගැන්වීම පිණිස ‘ටයිටැනික් IIචිත්‍රපටය 2012 අප්‍රේල් 06 දින ලොව පුරා ප්‍රදර්ශනය කිරීම අධ්‍යක්‍ෂවරයාගේ අරමුණයි.”ටයිටැනික් ඛේදවාචකය කාගෙත් සිත්හී සදාකාලිකව පවතින සිදුවීමක්. ‘ටයිටැනික්’ චිත්‍රපටය ප්‍රතිනිර්මාණය කිරීමෙන් ජැක් - රෝස්ගේ ආදර කතාවද අමරණීයත්වයට පත් කිරීමට මට හැකි වේවි.” ඒ අධ්‍යක්‍ෂවරයාගේ අදහසයි.1912 අප්‍රේල් මාසයේ 10 දින සිය කුලුදුල් චාරිකාව ඇරැඹූ ටයිටැනික් නෞකාව හතරවන දිනයේ නොසිතු ලෙස අයිස් කන්දක හැපී විනාශ විය. එයට රෝස් නම් වූ ප්‍රභූ පැලැන්තියේ තරුණියක හා සාමාන්‍ය පන්තියේ තරුණයකු වන ජැක් අතර ඇති වන ආදර සබඳතාවයක් ද එක් කරගනිමින් ජේම්ස් කැමරන් 1997 දි නිර්මාණය කළ ‘ටයිටැනික්’ චිත්‍රපටය වාණිජමය වශයෙන් ඉතාම සාර්ථක වුණා.”ඇත්තටම ටයිටැනික් II නරඹන කෙනෙක් චිත්‍රපටයක් නරඹනවා යන හැඟීමට වඩා ඔහු හෝ ඇය එම සිදුවීම් මාලාව තුළම ඉන්නවා යන හැඟීම මෙම ත්‍රිමාණ රූප හරහා ප්‍රේක්‍ෂකයාට දැනේවි. එයින් ටයිටැනික් නෞකාව මෙන්ම ජැක්-රෝස් ද ඔවුන්ගේ හදවත් තුළ අමරණීය වේවි.”මිලියන 200 ක වියදමින් නිර්මාණය වුණු ‘ටයිටැනික්’ චිත්‍රපටය ඔස්කාර් සම්මාන ඉතිහාසයේ ඇකඩමි සම්මාන 11 කට හිමිකම් කියූ චිත්‍රපට තුන අතරට එකතු වුණා.ජැක් සහ රෝස්ගේ චරිතයට පණ දුන් හොලිවුඩ් නළු ලියනාඩෝ ඩිකැප්රියො සහා කේට් වින්ස්ලට් සුපිරි තරු බවට පත් වුණේ ‘ටයිටැනික්’ චිත්‍රපටයෙන්. ඔවුන් වසර ගණනාවක් තිස්සේ රසික රසිකාවියන්ගේ හදවත් තුළ සිහින කුමරා සහ කුමරිය ලෙස අභිෂේක ලැබූ අතර බොහෝ කාලයක් යන තුරුම ඒ තැන පැහැර ගැනීමට කිසිම තරුවකට හැකියාව ලැබුණේ නැහැ.වසර ගණනාවකට පසු ලියනාඩෝ සහ කේට් ගේ රංගනය ඔවුන්ගෙන් ගිලිහි යමින් තිබෙන කිරුළ යළි ඔවුන්ට ළඟා කර ගැනීමට හැකි වේවිදෝ යන්න මුළු හොලිවුඩ් පුරයම විමසිල්ලෙන් බලා සිටී. එහෙත් “ටයිටැනික්II”චිත්‍රපටය පිළිබඳ කේට් සහ ලියනාඩෝ තවමත් මුනිවත රැකීමද බොහෝ දෙනෙකුගේ කුකුසට ලක්වන කරුණක් වී ඇත.’ටයිටැනික්II”චිත්‍රපටය ප්‍රතිනිර්මාණය වන්නේ සුප්‍රකට ‘පැරමවුන්ට්’ චිත්‍රාගාරයේදීය. බෙදාහැරීම ‘ටුවන්ටියත් සෙන්චරි ෆොක්ස්’ ආයතනයයි. 2012 වසර පැරමවුන්ට් චිත්‍රාගාරයට ද සුවිශේෂී වසරකි. ඒ ඔවුන් ගේ ආයතනයට වසර 100 සපිරෙන නිසාවෙනි.ඩිජිටල් තාක්‍ෂණය උපයෝගි කරගනිමින් ත්‍රිමාණ තාක්‍ෂණයෙන් ප්‍රතිනිර්මාණය වන ‘ටයිටැනික් II’චිත්‍රපටය සැබවින්ම ප්‍රේක්‍ෂක සිත් පැහැර ගැනීමට හැකි වේවී ද? එය සම්භාව්‍ය සිනමා කෘතියක් වනු නිසැක බව අධ්‍යක්‍ෂකවරයාගේ බලාපොරොත්තුවයි. රෝස් - ජැක් ආදර අන්දරය නැවත ප්‍රේක්‍ෂක සිත් පැහැර ගනීවිද? සියලු දෙනාම බලාපොරොත්තු සහගතව පසු වෙති.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av11062612</link>
    <topic>නෙත පිනවන ගත සනසන බ්‍රින්දාවනය</topic>
    <author>සුජීව දිසානායක</author>
    <content>නෙත පිනවන ගත සනසන බ්‍රින්දාවනයබ්‍රින්දාවනය ඉන්දියාවේ ඇති කීර්තිමත් මෙන්ම අතිශය සුන්දර උද්‍යානයකි. එය ලෝක ප්‍රසිද්ධ වී ඇත්තේ එහි සමමිතික බව නිසාය. එය ලොව ඇති ලස්සනම හෙල්මළු සහිත උද්‍යානවලින් එකකි. බ්‍රින්දාවනය උද්‍යානය පිහිටා ඇත්තේ ක්‍රිෂ්ණසාගර වේල්ල දිගටය.මේ උද්‍යානය පිළිබඳ අදහස පිළිසිඳ ගෙන ඇත්තේ එවකට රාජකීය මයිසූර් ප්‍රාන්තයේ “දෙවාන්” (ප්‍රධාන මූල්‍ය නිලධාරී) වූ ශ්‍රීමත් මිර්සා ඉස්මයිල්ගේ මනසේය. උද්‍යානය සඳහා ආදර්ශය ලබාගෙන ඇත්තේ මෝගල් පන්නයට ඉදිකළ කාශ්මීරයේ ශාලිමාර් උද්‍යානවලිනි.හෙල්මළු ගණනාවක්, විවිධ රටාවල මල්වතු, දියමල්, ගලා යන සහ කඩා හැළෙන දිය ඇලි, තටාක වෙත ගලන ඇළ මාර්ග සශ්‍රීක තණපිටි, මල්පාත්ති පඳුරු සහ ගස් ආදියෙන් බ්‍රින්දාවනය උද්‍යානය අලංකෘතය. උද්‍යානයේ දිව්‍යමය සුන්දරත්වය නිසාත්, විභූතිය නිසාත් ආලෝකවත් කළ සංගීතමය නටන දියමල නිසාත් එය ලොව පුරා ප්‍රසිද්ධියට පත්ව ඇත.මණ්ඩ්‍යා දිස්ත්‍රික්කයේ ශ්‍රීරංගපට්නා ප්‍රදේශයේ ක්‍රිෂ්ණා සාගර වේල්ල දිගට පිහිටා ඇති බ්‍රින්දාවනය වෙතට මයිසූර් නගරයේ සුප්‍රකට කර්ණාටක සංස්කෘතික උරුම කේන්ද්‍රයේ සිට ඇති දුර කි.මි.24කි. කර්ණාටක අගනුවර වන බැංගලෝරයේ සිට ඇති දුර කි.මී.143කි. දකුණු ඉන්දියාවේ එක් ප්‍රධාන ගංගාවක් වන කාවේරි ගංගාව හරහා ක්‍රිෂ්ණරාජ සාගර වේල්ල ඉදිකර ඇත. හතර වැනි ක්‍රිෂ්ණරාජා වඩියාර් මහාරාජාගේ පාලන සමයේ ඉදිකළ නිසා එයට “ක්‍රිෂ්ණරාජ සාගර වේල්ල” කියා නම් තබා ඇත.ශ්‍රීමත් එම්.විෂ්වේස්වරායාගේ ඉංජිනේරුමය අධීක්ෂණය යටතේ වේල්ල ඉදි කෙරිණි. 1927 දී බ්‍රින්දාවනය ඉදිකිරීම් කටයුතු ඇරැඹිණි. උද්‍යානය ඉදිකර අවසාන වූයේ 1932 දීය. වර්තමානයේදී එය අක්කර 60ක් පුරා විහිදී ඇත. මෙය නැරඹීම සඳහා වසරකට සංචාරකයෝ මිලියන දෙකක් පමණ පැමිණෙති. හෙල්මළු තුනකින් සමන්විත උද්‍යානය අවසාන වන්නේ අශ්වලාඩමක හැඩයෙනි.උද්‍යානයේ බෑවුම්වල වර්ණවත් බෝගන්විලා වර්ග සහ තවත් මල් වර්ග වවා ඇති අතර උද්‍යානය පුරා ඇති දියමල් ඊට එක් කරන්නේ අපූර්වත්වයකි. විවිධ හැඩතල ගන්නා මේ දියමල් රාත්‍රි කාලයට විවිධ වර්ණවල ආලෝකවලින් වර්ණවත් කර ඇත. උද්‍යානයේ ඇති කුඩා ඇළ මාර්ග සහ කුඩා දිය ඇළි ද රාත්‍රි කාලයට විවිධ වර්ණවල ආලෝකවලින් වර්ණවත් කර ඇත. වරින් වර වර්ණය වෙනස් වන මේ ආලෝක නිසා නිර්මාණය වන සුන්දරත්වය සංචාරකයන් වශී කරවන සුලුය.බොහෝ එළිමහන් ප්‍රදේශ, නිල්ල පිරුණු තණ පිටි, විවිධ වර්ණවල ආලෝකවලින් ආලෝකවත් කළ විවිධ වර්ණවල මල් පාත්ති, අලංකාර ශාක සහ ගස් අතර හොඳින් සකස් කළ මාවත් සහ සක්මන් මං ද නෙත් සිත් පිනවමින් ඒ ඔස්සේ ඇවිද යන්නට දෙපාවලට බල කරන්නාක් වැනිය. සංචාරකයන් සඳහා බෝට්ටු පැදීමේ මිහිර අත්විඳින්නට හැකි පොකුණක් ද උද්‍යානයේ ඇත.  බ්‍රින්දාවනයේ සංචාරකයන් ආකර්ෂණය කර ගන්නා ප්‍රධාන අංගය වන්නේ සංගීතමය නටන දියමලයි. ජලමුද්‍රා නාටකයක් නිර්මාණය කරනු වස් වර්ණවත් ආලෝක ධාරා සහ සංගීතය දියමලට සුසංගත කර ඇත. පාලකයන් මඟින් ක්‍රියා කරන ජල ඕගනයක් මඟින් ඒවා පාලනය කෙරේ. දියමලට ජලය පොම්ප කිරීම සහ ක්‍රියා කරවීම පරිගණකගත කර ඇත.සංගීතමය නටන දියමල හැරුණු විට අනෙක් සියලු දියමල් ක්‍රියාකරන්නේ උද්‍යානයට ඉහළින් ඇති වේල්ල නිසා රැඳී ඇති මහා ජල කඳේ පීඩනයෙනි. සංචාරක ආකර්ෂණය සඳහා ලේසර් කිරණ දර්ශනයක් ද නිර්මාණය කර ඇත. උද්‍යානයේ සියලු ආලෝකවල වර්ණය වෙනස් වන්නේ එකම රටාවකට එකම කාලපරාසයකටය. සංගීතමය නටන දියමල ඇත්තේ බ්‍රින්දාවනයේ උතුරු කොටසේය. නරඹන්නන්ගේ පහසුව උදෙසා නැරඹුම් මණ්ඩපයක් සහ වැසි ආවරණයක් ද ඉදිකර ඇත.  බ්‍රින්දාවනය පාලනය වන්නේ කර්ණාටක ආණ්ඩුවේ ගෙවතු උයන් දෙපාර්තමේන්තුව යටතේය. උද්‍යානයේ නඩත්තුව භාරව ඇත්තේ එම දෙපාර්තමේන්තුවේ ජ්‍යෙෂ්ඨ සහකාර අධ්‍යක්ෂවරයාටය, උද්‍යානය කොටස් හතරකට බෙදා ඇත. ඒ අක්කර 60ක බ්‍රින්දාවනය, අක්කර 75ක ආණ්ඩුවේ පලතුරු උයන, අක්කර 30ක නාගුවනය සහ අක්කර 5ක චන්ද්‍රාවනය ලෙසිනි.ප්‍රධාන ගේට්ටුව ප්‍රදේශය, දකුණු බ්‍රින්දාවනය, උතුරු බ්‍රින්දාවනය සහ ළමා උද්‍යානය වශයෙන් බ්‍රින්දාවනය කොටස් හතරකින් සමන්විතය.බ්‍රින්දාවනයේ ප්‍රධාන ගේට්ටුව සැලසුම් කර ඇත්තේ නවදිල්ලියේ ඉන්දියා ගේට්ටුවේ පන්නයටය. ගේට්ටුව දෙපස ඇති රෝස මල්වතු බලන්නට වටින දර්ශනයකි.කාවේරි ප්‍රතිමාව අසල ප්‍රදේශය දකුණු බ්‍රින්දාවනයයි. ප්‍රතිමාව ඉදිරියේ ඇති ප්‍රදේශය කාවේරම්මා කවය නම් වේ. එහි විශාල ප්‍රමාණයේ දියමල් ඇත. අමුතුම පන්නයේ හෙල්මළු උද්‍යාන මෙහි දැකිය හැකිය. හෙල්මළු බෑවුම්වල බෝගන්විලා සහ අලමන්ඩා ශාක වවා ඇත. වාර්ෂික සහ නිරන්තර මල් වර්ග සහත මල් පාත්තිවලින් සමන්විත තණ පිටියක් නඩත්තු කරන අතර අලංකාර බඩවැටි තණ පිටිය වටා ඇත. පිටිය මැද සයිප්‍රස් ගස් ඇත.හෙල්මළුවල වාමන ප්‍රතිමා බොහෝ ඇති අතර දියමල් බොහොමයක් ද තිබේ. වේල්ලේ ජල ධාරිතාව උපරිම අවස්ථාවල එහි පීඩනයෙන් දියමල් සෑම විටම ක්‍රියාත්මකය. සන්ධ්‍යා කාලයට දියමල් වර්ණවත් විදුලි ආලෝකවලින් ආලෝකවත් කළ විට මේ ප්‍රද්ශය අතිශය මනස්කාන්තය. බ්‍රින්දාවනයේ සුන්දරත්වය ව්‍යාප්ත කරන්නට සහ නියමිත මිලට අලෙවි කරන්නට අලංකාර මල් වර්ග වගා කරනු පිණිස දකුණු බ්‍රින්දාවනයේ වීදුරු ගෙයක් පවත්වාගෙනයයි.විශාල ප්‍රදේශ පුරා ව්‍යාප්ත වූ හෙල්මළු හතරක් උතුරු බ්‍රින්දාවනය වටකරගෙන ඇත. මේ සෑම හෙල්මළුවකම අලංකාර මල්පාත්ති, ගස් ආදියෙන් යුත් විශාල තණ පිටි ඇත. විවිධ වර්ණවල විදුලි ආලෝකවලින් අලංකෘත කුඩා දියමල් ද මේ කොටසේ දකින්නට හැකිය.වේල්ලේ ප්‍රධාන මාර්ගයට සමාන්තරව දිවෙන මාර්ගයේ සාගෝ පාම්, කොපර් පොඩ්, පොලියැල්කියා ආදී ගස් වැවූ වීදි හමුවේ. උද්‍යානය දෙපස සක්මන් මංවල බෝගන්විලා සහ බිගෝනියා ආරුක්කු උදදානයට එකතු කරන්නේ මහේශාක්‍ය පෙනුමකි. හෙල්මළු බෑවුම් කරා නරඹන්නන්ගේ නෙත් ඉබේම ඇදී යන්නේ ඒවායේ ඇති අනේක වර්ණවල බෝගන්විලා, ඇලමන්ඩා, බිගෝනියා, මැග්නිෆිකා, හොම්ස්ක්ලොයිඩියා සැන්ගුයිනා වැනි පඳුරු නිසාය. උද්‍යානයේ අලංකාර නඩත්තු කිරීම සඳහාත්, මහජනයාට අලංකාර මල් වගා අංශයක් ද ඇත.උතුරු සහ දකුණු බ්‍රින්දාවන කොටස් දෙක අතර කාවේරි නදිය ඇත. සංචාරකයන්ගේ විනෝදය පිණිස ගඟේ බෝට්ටු චාරිකා පහසුකම් සලසා ඇත. මේ පහසුකම් පවත්වාගෙන යන්නේ කර්ණාටක ප්‍රාන්ත සංචාරක සංවර්ධන සංස්ථාව මඟිනි.  දකුණු බ්‍රින්දාවන කොටසේ පසෙකින් දකුණු දෙසට වන්නට ළමා උද්‍යානය පිහිටා ඇත. ළමයින්ගේ විනෝදය සහ ඔවුන්ට සෙල්ලම් කිරිම පිණිස ලිහිසන, කොන්ක්‍රීට් සතුන්, කුරුල්ලන්, ජලජ ජීවීන් සහ අනෙක් ක්‍රීඩා අට්ටාල ළමා උද්‍යානයේ ඇත.  ක්‍රිෂ්ණරාජ සාගර වේල්ලේ උතුරු වේල්ලට ආසන්නව පලතුරු උයන පිහිටා ඇත. එය අක්කර 75ක භූමි භාගයක් පුරා පැතිරී ඇත. නූතන තාක්ෂණය පදනම් කරගෙන ස්ථාපිත කර ඇති පලතුරු උයන ආදර්ශ ගොවිපොළකි. මෙය මඟින් සංචාරකයන්ට සහ ගෙවතු වගාව පිළිබඳ උනන්දුවක් දක්වන අයට පලතුරු වගාව පිළිබඳ අධ්‍යයනය කළ හැකිය.ඒ සඳහා පුහුණු උපදේශකයෝ එහි සිටිති. පලතුරු වගාව සඳහා ගුණාත්මක ශාඛ ද්‍රව්‍යය සහ අධි පලදාවක් දෙන දෙමුහුන් පොල් බීජ නිෂ්පාදනයේ අරමුණ ඇතිව මෙම පලතුරු උයන ස්ථාපිත කෙරිණි. මෙහි පලතුරු වර්ග රාශියක් වගා කර ඇත.  1972-73 අතර නාගුවන ගෙවතු උයන් ගොවිපොළ ස්ථාපිත කෙරිණි. මෙම ගොවිපොළ දූපතකි. මෙය වේල්ලට පිටුපසින්, ප්‍රධාන ගේට්ටුව අසල පිහිටා ඇත. විවිධ වර්ගවල පලතුරු සහ පොල් මෙහි වගා කෙරේ. ගෙවතු උයන් දෙපාර්තමේන්තුවේ ගෙවතු උයන් පුහුණු මධ්‍යස්ථානය පිහිටා ඇත්තේ මෙහිය. මණ්ඩ්‍යා දිස්ත්‍රික්කයේ ග්‍රාමීය තරුණයන් දස දෙනකු සඳහා සෑම වසරකම මාස දහයක ගෙවතු උයන් වගා කිරීමේ පුහුණුවක් මෙමඟින් ලබා දේ.  අක්කර 5ක මෙම ගොවිපොළ සංවර්ධනය කර ඇත්තේ කාවේරි ගංගාවේ මධ්‍යයේය. ගොවිපොළේ වගා කෙරෙන්නේ පොල් සහ අඹය. වසරේ ජූලි සිට ජනවාරි දක්වා කාලය තුළ මෙම ගොවිපොළ පෙනෙන්නේ ජලයෙන් වටවූ ලස්සන දූපතක් ලෙසිනි.බ්‍රින්දාවනයට ඇතුළුවීම සඳහා ගාස්තුවක් අය කෙරේ. 2003-2004 මුදල් වර්ෂයේදී එහි ආදායම ඉන්දියානු රුපියල් කෝටි 2.07කි. 2004-2005 මුදල් වර්ෂයේදී එම ප්‍රමාණය ඉන්දියානු රුපියල් කෝටි 2.69 දක්වාත් 2005-2006 මුදල් වර්ෂයේ දී ඉන්දියානු රුපියල් කෝටි 4.3 දක්වාත් ඉහළ ගොස් ඇත.බ්‍රින්දාවනය විදුලි ආලෝකයෙන් ආලෝකවත් කරන්නේ සතියකට දින තුනක් සවස 7.00ටය. ඒ බදාදා, සෙනසුරාදා සහ ඉරිදා ය.සුජීව දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av11062613</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමලාස්ට් වීක් එකේ ඩේලි පේපර් එකක ෆ්‍රයිඩේ සිනමා කලා පිටුවක තිබුණු ෆිල්ම් රිවීව් එකක් දැකලා විජේ මල්ලිට මාර ත්‍රිල් කියන්නෙ ෆුල්ම ෆුල් ත්‍රිල්. ඒක ලියල තිබුණෙ ලලීන්ද්‍ර සන්නස්ගම කියල මෑන්ස් කෙනෙක්. මෑන්ස්ට මල්ලි කියන්නද අය්ය කියල කියන්නද කියල විජේ මල්ලිට නෝ අයිඩියා.ඒත් මෑන්ස්ගෙ රිවීව් එකේ හෙඩිමෙන්ම මෑන්ස් ක්‍රියේටිව් මිනිහෙක් කියලයි විජේ මල්ලිට හිතුනෙ. ඔය ගොල්ලන්ට මතකද ඒකෙ හෙඩිම? ලාමක ආගමනය! ෂිහ්ඞ කියල වැඩක් නෑ. විජේ මල්ලිට හිතුනා අර මහින්දාගමනය කියන මොකක්ද එකකට ෆිල්ම්ස් එකක් කියල කියනව වගේ ඔය ලාමක + ආගමනය කියන රිවීව් එකත් ලාමකාගමනය කියල සන්ධිකළා නම් නියමයි කියලා. ලාමකාගමනය රිවීව් එක ලියපු මෑන්ස්ට තිබුණු ගට ශ්‍රී ලංකවේ හුඟක් හයිෆයි ක්‍රිටික්ස්ලගෙ රිවීව්ස්වල දකින්න නෑ කියන එක නම් විජේ මල්ලි ෂුවර් එකටම කියනවා.එහෙන් මෙහෙන් ෂේප් නියායෙන් පතෝල සයිස් විචාර ලියන කාට කාටත්, ලලීන්ද්‍ර ළමයා දීල තිබුණු ෂොට් එක නියමයි. විජේ මල්ලි ඒ වගේ ස්ට්‍රේට් ෆෝවඩ් පොරවල්වලට කැමැතියි. පතෝල විචාර ලියනවට වැඩිය හොඳ නැද්ද මුකුත්ම නොලියා සයිලන්ස් එකේ ඉන්න එක.ලලින්ද්‍ර මල්ලිල විජේ මල්ලිල මොන ක්‍රිටික්ස්ලද? අපේ රටේ දැන් කොච්චරක් කෝටියක් ඉන්නවද ෆිල්ම්ස් ගැන දොඹෙන් ලෙක්චර්ස් දෙන්න පුළුවන් කට්ටිය? ඒගොල්ලො ඉන්දියාවෙ පූනෙ ෆිල්ම් ඇකඩමි ගිහින් ෆිල්ම්ස් ගැන ඩිග්රි ගහපු, ඩිප්ලෝමා තියෙන කට්ටියටත් දුවන්න ෆිල්ම්ස් ගැන උගන්නන්න පුළුවන් කට්ටිය - ෂිහ්ඞ ඔයගොල්ලො දැකල නැද්ද ඔය සමහර ප්‍රිමියර් ෂෝස් ඉවරවෙලා ටීවී කැමරාවලට වොයිස් කට්ස් දෙන ඔස්තාද්ලා.සමහර ලොකු ඉස්කෝල මහත්තුරු, එතකොට ඔය ප්‍රින්සිපල්ලා, ඔය සමහර පොලිටිෂියන්ස්ලා රෙකමොන්ඩ් කළොත් ආයෙ දෙපාරක් හිතන්නෙ මොකටද හෝල් එකට ගිහින් බලනවම මිසක්. විජේ මල්ලිලා මොනව කරන්නද ලලින්ද්‍ර මල්ලී, මේ බයිස්කෝප් බල බලා ඉන්නව ඇරෙන්න? පේනව නේ මේ දවස්වල අපේ සින්හලීස් ෆිල්ම්ස් සීන් එක නැගල යන සයිස් එක. හරියට කියනව නම් මේ දවස්වල අපේ ක්‍රිකට් බෝඩ් එකයි ක්‍රිකට් ටීම් එකයි වගේමයි. නන්නත්තාරයි කියන්නෙ ෆුල් අනාථයි. ගිය තැන නා ගන්නවා.ඒ වුණාට හැට පැනල – ක්‍රිකට්වල නම් දෙපාරක්ම රනර්ස් අප්. පොඩි සෙල්ලමක්ද මෙයාලා.බයිස්කෝප් සීන් එකෙන් රීල් එක මාරුවෙන්නෙ ලාස්ට් සන්ඩේ බී එම් අයි සී එච් කියල කිව්වට, බී එම් අයි සී එච් ම නොවෙන හෝල් එකක තිබ්බ පණ්ඩිත් අමරදේව ලොක්කගෙ ‘සසර වසනතුරු’ මියුසිකල් එකට. ආන්න ග්‍රේට් ආටිස්ට්ලා. හැට හැත්තෑව පැන්න කියල නෑ මයික් එක අතට ගත්තම තාමත් ෆුල් ෆෝම් එකේ. වයලින් සෝලෝ එක ලොක්කගෙ ෆේවරිට් අයිටම් එක කියල විජේ මල්ලි දන්නවා. ඒ වුණාට ඔය ෂෝ එක ඕගනයිස් කරපු අමරදේව ෆවුන්ඩේෂන් එකට වචනයක් දෙකක් කියන්ම ඕන. අමරදේව ලොක්කට අපේ රටේ මීඩියාවලින් පහුවෙච්ච කාලෙ දුන්න සපෝට් එක කවරේජ් එක මේ වගේ වෙලාවක අමතක කළේ ඇයි කියල විජේ මල්ලිට අහන්නම වෙනවා.දැන් නම් අමරදේව ලොක්කගෙ ෂෝ එකක් ස්පොන්සර් කරන්න කට්ටිය පැනල එයි. ඒත් ඒගොල්ලො කරන්නේ ෂෝ එකේ වියහියදම්වලට සපෝට් එකක් දෙන එක විතරයි. අපේ ප්‍රින්ට් මීඩියාඉලෙක්ට්‍රොනික් මීඩියා කට්ටිය නැතුව අමරදේවල මේ රටේ ජනතාව අතරට යන්නෙ නෑ. එහෙම කට්ටියට ඉන්විටේෂන් එකක් දෙන්න තරම්වත් කළගුණ නොදන්න තත්වෙට ෆවුන්ඩේෂන් එක වැටිල තිබීම ගැන විජේ මල්ලිට නම් දුකයි.ඉරිදා සිංහල නැෂනල් පේපර්ස් දෙකක චීෆ් එඩිටර්ස්ල එතකොට රැඟුම් පාලක මණ්ඩල සභාපති ඒ ජාතියෙ කලාකාරයො මාධ්‍යවේදීන් හෝල් එකේ අන්තිම පේළිවල ඉන්නව දැක්කමයි විජේ මල්ලිට තදවුණේ. දිවයින, ලංකාදීප එඩිටර්ස්ල ඒගොල්ලන්ට කළ මදිපුංචිකම ගැන එයාලගෙ පත්තරවල ලියන එකක් නම් නෑ.හැබැයි ඔය ෂෝ එකේ රසවින්දනයක් හරි පත්තරේට දාගන්න ඕන කරන්නෙ ඒ වගේ මීඩියා කට්ටිය මිසක් ඔය ස්පොන්සර්ස්ල නොවෙන වග මතක් කරල දෙන්න ඕන ඔය ඕර්ගනයිසර්ස්ල කාට කාටත්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av11062614</link>
    <topic>සොබා දහමට ආදරය කළොත් නිල්ල පිරුණු රටක් බිහිවේවි</topic>
    <author>වසන්ත ජයසිංහ ආරච්චිගේ</author>
    <content>සොබා දහමට ආදරය කළොත් නිල්ල පිරුණු රටක් බිහිවේවිදුලාන් හෙට්ටිආරච්චිගාල්ල රිච්මන්ඩ් විද්‍යාලයේ අකුරු කළ අවදියේ පටන් ම දුලාන්ගේ හිත තිබුණෙම පරිසරය පිළිබඳ දැන කියා ගන්න. සතා සිවුපාවා පමණක් නෙමෙයි ඇස ගැටෙන ගහකොළ වැලේ අපූර්වත්වය සොයා බලන්න දුලාන්ට පුංචි සන්ධියේ පටන් ම තිබුණේ පුදුමාකාර කැමැත්තක්. ඒ කැමැත්ත ඵල දරමින් දුලාන් පාසල් අවධියේදී ම පරිසරය පිළිබඳ කළ ව්‍යාපෘති නිසා ජනාධිපති සම්මාන දෙකකින් ද පිදුම් ලබන්නට වාසනාවන්ත වුණා.ජනාධිපතිතුමන් වෙත සඳුන් ශාඛයක් පිළිගන්වමින්අදටත් පරිසරය සමඟ ගැටෙමින් වඳවී යන ශාඛ රැකගැනීමේ ක්‍රියාකාරිව ඉන්න චරිතයක් විදිහට වගේ ම ‘සඳුන් අරණ’ ජාතික වැඩසටහනෙත් ක්‍රියාකාරීව ඉන්න අතරෙදියි අපට මුණ ගැහෙන්නේ. අධිකරණ අමාත්‍යාංශයේ මාධ්‍ය උපදේශක ලෙස කටයුතු කරමින් ඉන්න දුලාන් හෙට්ටිආරච්චි පසුගිය දවසක රසඳුන හා ඒ පිළිබඳ කතා බහ කරන්න අමතක කළේ නැහැ.“පුංචි සන්ධියේ පටන් ම මම පුදුමාකාර විදිහට පරිසරයට ආදරය කළා. ඒක කොහොම සිදුවුණා ද කියලා අදටත් මම දන්නේ නැහැ. ඒත් වනාන්තර පිළිබඳ තිබුණු ඇල්ම නිසාම පාසල් අවදියේ පටන් මම විවිධ වැඩසටහන් කළා. ඒ වෙනුවෙන් ජනාධිපති සම්මානත් ලැබුවා. ඇත්තටම ඒ වෙනුවෙන් ක්‍රියාකාරීව ඉන්න අතරතුරදියි මහින්ද රාජපක්ෂ ජනාධිපතිතුමා මහින්ද චින්තනයෙන් ‘නිල්ල පිරුණ රටක්’ සංකල්පය ගෙනෙන්නේ.ඒ අතර 2008 වසරේ පාරිසරික හා ස්වභාවික සම්පත් ඇමැතිව සිටි පාඨලී චම්පික රණවක මහතාගේ අදහසින් ‘සඳුන් අරණ’ ජාතික වැඩසටහන ආරම්භ කරන්නේ. එතැනදී වඳවී යන සඳුන් ශාඛය රැක ගන්න ලෝකයේ ප්‍රායෝගික පළමු ව්‍යාපෘතිය ආරම්භ කරමින් ක්‍රියාකාරීව කටයුතු කරන්න මට වාසනාව ලැබුණා. ඇත්තටම ඒ ගැන විශාල සතුටක් මට තියෙනවා.“සඳුන් ශාඛය අපේ රටේ වටිනාකමක් ඇති දුර්ලභ ශාඛයක්. නමුත් අද එය තියෙන්නේ වඳවී යන පසුබිමේ. ඒ නිසා මේ සඳුන් අරණ ව්‍යාපෘතිය පොදු පෞද්ගලික න්‍යායක් (Public Privet Partnersip) විදිහට ටච්වුඩ් (Touchwood)  සමාගමත් සමඟ එකතුවයි සිදුකළේ. සඳුන් ශාඛය හැම ආගමකටම පොදු ශාඛයක්.එය එක ආගමකට අයිති ශාඛයක් නෙවෙයි. අද වනවිට IUCH රතු දත්ත වාර්තා පොතට අනුව වඳ වී යන ශාඛ ලෝකයේ පෙරමුණ ගන්නා ශාඛයක් බවට සඳුන් ශාඛය පත්වෙලා තියෙනවා. මේ වෙනකොට එවැනි ශාඛ ගණනාවක් හඳුනා ගන්නට අවස්ථාව ලැබිලා තියෙනවා. විශේෂයෙන් ම වඳ වී යන ශාඛ පිළිබඳ මම ව්‍යාපෘති කිහිපයක් ම සිදු කළා.‘සඳුන් අරණ’ ජාතික ව්‍යාපෘතිය දිවයිනේ පූජනීය ස්ථාන 602 ක් කේන්ද්‍ර කරගෙන රාජ්‍ය ආයතන 64 ක් මූලික කරගෙනයි අපි සිදු කළේ. අද වනවිට අවුරුදු තුනක් පමණ වෙනවා මෙම ව්‍යාපෘතිය පටන් අරන්.ඒ සඳහා සඳුන් පැළ ලක්ෂ තුනක් රටවටා බෙදා හරිමින් මේ ව්‍යාපෘතිය අපි දිරිගැන්නුවා. ඇත්තටම කියන්න සතුටුයි මේ වනවිට අඩි 10 ක් 15 ක් උස සඳුන් පැළ දකින්න ලැබුණාම පුදුමාකාර ආත්ම තෘප්තියක් තියෙන්නේ. විශේෂයෙන් ම වත්මන් පරිසර ඇමැති අනුර ප්‍රියදර්ශන යාපා මහතා ලබාදෙන සහාය සිහිපත් කළ යුතුයි. ඒ වගේ ම පරිසරයට ආදරය කරන ටච්වුඩ් සමාගම ලබාදුන් සහායත් ඉතාම ඉහළයි.සඳුන් අරණ ව්‍යාපෘතිය වගේ ම පරිසරයට ආදරය කරමින් වැඩසටහන් කරන ඔබ ඒ සඳහා පෙලඹෙන්නේ මාධ්‍යවේදියකු ලෙස ලැබූ පන්නරය නිසයි.“ඇත්තටම වෘත්තියක් විදිහට මගේ ආරම්භය මාධ්‍යවේදියකු ලෙස කටයුතු කිරීමයි. එහිදී පරිසරය සම්බන්ධව වැඩසටහන් ගණනාවක් මම කළා. ස්වාධීන රූපවාහිනියේ වැඩකටයුතු කළා වගේ ම ශ්‍රී ලංකා ගුවන් විදුලියෙත් මම මාධ්‍ය මෙහෙවරෙහි නියැළුණා. බී.බී.සී. හා සී.සී.ටීවී මාධ්‍ය ආයතනවල කෙටි කාලීනව ලැබූ පුහුණුවත් ලොකු පිටුබලයක් කියන එක මම කියන්න ඕන.ඉන්පසුවයි මට අවස්ථාව ලැබෙන්නේ කම්කරු අමාත්‍යාංශයේ මාධ්‍ය ලේකම් ලෙස කටයුතු කරන්නත් අද වනවිට අධිකරණ අමාත්‍යාංශයේ කටයුතු කරන්නත්.“අපේ රට, මේ පුණ්‍ය භූමිය හරිම වාසනාවන්ත රටක්. අපේ රටේ ස්වභාවික සෙෑන්දර්ය පිළිබඳ ලෝකයේ තිබෙන්නේ පුදුමාකාර ආකල්පයක්. ඒ නිසා පරිසරය සංරක්ෂණය කිරීම වගේ ම මේ ස්වභාවික සෞන්දර්ය රැක ගැනීම රැකියා අවස්ථාවක් වගේ ම සංචාරක ක්ෂේත්‍රයටත් ලොකු පිටුබලයක් වෙයි කියා මා විශ්වාස කරනවා.ඒ සඳහා නාමල් රාජපක්ෂ මහතාගේ මූලිකත්වයෙන් ‘තාරුණ්‍යයට හෙටක්’ සංවිධානය කරන විශාල පාරිසරික වැඩසටහන් සඳහා දායක වෙන්නත් මට හැකියාව ලැබුණා. අදටත් මම විශ්වාස කරන්නේ රටට ආදරය කරන්න. සොබා දහමට ආදරය කරන්න. එවිට නිල්ල පිරුණු රටක් නිර්මාණය වෙයි කියන එකයි.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av11062615</link>
    <topic>sms වෙනසක් සොයා යන සංගීත කණ්ඩායම</topic>
    <author/>
    <content>sms වෙනසක් සොයා යන සංගීත කණ්ඩායමසංගීත ලෝකයට එක්වූ සංගීත කණ්ඩායම් අතර වෙනසක් සොයා යන සංගීත කණ්ඩායමක් විදිහටයි SMS සංගීත කණ්ඩායම අප දකින්නේ. චමින්ද රණසිංහ ප්‍රමුඛ SMS සංගීත ලෝකයට එක්වෙන්නේ මීගමුව පුරවරයෙන්. වසර ගණනාවක් සංගීත කණ්ඩායම් අතර පෙරළියක් කළ චමින්ද පසුගිය දවසක සිය නවතම SMSසංගීත කණ්ඩායම පිළිබඳ අපත් සමඟ කතාබහ කරන්න අමතක කළේ නැහැ.”මගේ සංගීත කණ්ඩායම් ඉතිහාසය දසක දෙකකට වඩා වැඩියි. 1988 දී මට පුළුවන් වුණා මුලින්ම මීගමුව ‘එවර්ෂයින්’ සංගිත කණ්ඩායමට එක්වෙන්න. ඊට පසුව ගායක ඉන්ද්‍රජිත් දොලමුල්ල 1990 දී ‘ෂෙවන් අප්’(7up)සංගීත කණ්ඩායම ආරම්භ කරද්දි ඒ සඳහා එක්වෙන්නට මට ආරාධනාවක් ලැබුණා.ඒ සංගීත කණ්ඩායමේ ඉන්න අතරතුර රොෂාන් ප්‍රනාන්දු ‘ප්ලෑෂ්බැක්’ සංගීත කණ්ඩායමට එක්වෙන්නට මට ආරාධනා කළා. ඒ 92 අවුරුද්දේ’ මම 92 සිට 96 දක්වා ‘ප්ලෑෂ්බැක්’ සංගීත කණ්ඩායමේ කටයුතු කළා. ඉන්පසුව හලාවත ‘සුපර් මේරියන්ස්’, ‘ශෛලි’ හා අජිත් විතානගේ ප්‍රමුඛ ‘සීදුව සකුරා’ යන සංගීත කණ්ඩායම් සඳහා එක්ව ප්‍රසංග ගණනාවකට දායක වෙන්න මට අවස්ථාව උදා වුණා. ‘සීදුව සකුරා’ සමඟ ප්‍රසංග වේදිකාවට වෙනසක් කළ මම ඉන් අනතුරුව මගේ ව්‍යාපාරික කටයුතු වෙනුවෙන් ඉවත්වුණා.අද අපි හැමෝම ඉන්නේ බොහෝම නිදහස් සාමකාමි රටක. ඒ නිසා කලාවට වගේම ප්‍රසංග වේදිකාවටත් හොඳ කලදවසක් උදාවෙලා තියෙනවා කියන එක මම කියන්න ඕන. මේ සියලු දේත් එක්ක සංගීතය කියන දේ මගේ ඇඟ ඇතුළේ තියෙන නිසා මගේම සංගීත කණ්ඩායමක් පටන් ගන්න ඕන කියන අදහස මා තුළ ගොඩනැගුණා.ඒ නිසයි සතුට, මිහිර, සුවය කියන තේමාව මූලික කරගෙන ’SMS සංගීත කණ්ඩායම’ ආරම්භ කළේ. ඒ සමඟම එළිමහන් ප්‍රසංග වේදිකාවට අද අපට ආරාධනා බොහෝමයක් ලැබෙන බව මම කියන්න ඕන. විදෙස් සංචාර කිහිපයකට ඉදිරියේදි’SMS සංගීත කණ්ඩායම’ ට ආරාධනා ලැබිලා තියෙනවා. ඒ සඳහා සහභාගි වෙන්න සූදානමින් ඉන්න අතරතුරමSMS අපේ බලාපොරොත්තුව ප්‍රසංග වේදිකාවේ අලුත් ගමනක් වෙනසක් ඇති කරමින් යමක් කිරීමටයි.අපේ පළමු ගීත ඇල්බමය එළිදක්වන්න ඉදිරියේදි අපි සූදානම්. ඒ වෙනුවෙන් අපි මේ දිනවල මහන්සි වෙමින් ඉන්නේ.SMS සංගීත පෝෂණය කරන්න නිෂාමන්, අනුර, නලින්, තුෂාන්, දයානාත්, ඉන්දික හා ජාලිය මා සමඟ එකතුව ඉන්න බව මතක් කළ යුතුයි.අපේ ලිපිනය සරසවි, කොන්දගම්මුල්ල, දෙමංහන්දි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av11062616</link>
    <topic>මෙන්න ප්‍රවෘත්ති...</topic>
    <author>ගාමිණී සුසන්ත</author>
    <content>මෙන්න ප්‍රවෘත්ති...ඉන්දික ජයරත්න“වේලාව උදෑසන හයයි. මේ ශ්‍රී ලංකා ගුවන්විදුලි සංස්ථාවයි. මෙන්න ප්‍රවෘත්ති ප්‍රකාශය.....”මේ අපේ රටේ බොහෝ නිවෙස්වලින් උදෑසන ඇසෙන හඬකි. අප රටේ බොහෝ දෙනකු තම දෛනික වැඩ කටයුතු අරඹන්නේ මේ හඬට සවන් දෙමිනි. මේ හඬ අපට ඒ තරම්ම සමීපය; ළෙන්ගතුය. ඇතැමකුට ගුවන්විදුලි සංස්ථාවේ උදෑසන ප්‍රවෘත්ති විකාශයට සවන් දීමට නොහැකි වූයේ නම්, එය උදෑසන ආහාරය නොගත්තා හා සමානය. රට පුරා මෙන්ම ලොව පුරා සෑම තැනකම සිදුවන ප්‍රවෘත්තිමය වටිනාකමක් ඇති සිදුවීම් ශ්‍රී ලාංකේය අසන්නන්ගේ දෙසවන වෙත ගෙන ඒමට ශ්‍රී ලංකා ගුවන් විදුලි සංස්ථාවේ ප්‍රවෘත්ති අංශය ගන්නා වෙහෙස ප්‍රශංසනීයය. එය ඉතා බැරෑරුම් කටයුත්තකි.මේ බැරෑරුම් කටයුත්තෙහි නිරත වී ඇති ගුවන් විදුලි සංස්ථාවේ ප්‍රවෘත්ති අංශයේ පිරිස දිවා රාත්‍රී නොතකමින් තම රාජකාරියේ නියැලී සිටිති. රට පුරා මෙන්ම ලොව පුරා සිදුවන ප්‍රවෘත්තිමය වටිනාකමකින් යුතු සිදුවීම්වල තොරතුරු එක්රැස් කරගන්නේ කෙසේ ද? එම තොරතුරු ශ්‍රාවකයින් වෙත ගෙන යන්නේ කෙසේ ද? යන තොරතුරු සොයා බැලීම සඳහා පසුගිය දිනෙක අපි ගුවන්විදුලි සංස්ථාවේ ප්‍රවෘත්ති අංශයට ගියෙමු.සියලුම දෙනා අතිශය කාර්යබහුලය. අයෙකු දුරකතන ඇමතුමකින් ප්‍රවෘත්තියක් ලබාගනී; ඇතැමෙක් ලැබුණු ප්‍රවෘත්තියක සත්‍ය අසත්‍ය බව තහවුරු කර ගැනීමට උත්සාහ ගනී; තවත් අයෙක් ප්‍රවෘත්තියක් සංස්කරණය කරමින් සිටී. මේ සියලු වැඩ කටයුතු අතරේ අපි ප්‍රවෘත්ති අංශයේ ප්‍රධානී ඉන්දික ජයරත්න මහතා හමු වී ගුවන් විදුලි සංස්ථාවේ ප්‍රවෘත්ති අංශයේ වගකීම සහ එහි කාර්යභාරය පිළිබඳ විමසා සිටියෙමු.“ශ්‍රී ලංකාවේ මහජන සේවා සන්නිවේදනයේ යෙදෙන ප්‍රධානතම විද්යුත් නාලිකාව වන්නේ ජාතික ගුවන් විදුලිය. අපට තිබෙන ප්‍රධානම වගකීම වන්නේ ජනතාව නිවැරැදි තොරතුරුවලින් සන්නද්ධ කිරීමයි. ලාංකේය විද්යුත් මාධ්‍ය ඉතිහාසයේ පළමු ප්‍රවෘත්ති කාමරය වන්නේ ජාතික ගුවන්විදුලියේ ප්‍රවෘත්ති කාමරයයි. මේ ප්‍රවෘත්ති කාමරය පසුගිය වසරේ සිය පනස්වැනි උපන් දිනය සැමරුවා.ජාතික ගුවන්විදුලියට වගකීම් කීපයක්ම පැවරෙනවා. ඉන් පළමුවැන්න වන්නේ රාජ්‍ය ප්‍රතිපත්ති පිළිබඳ ජනතාව දැනුම්වත් කිරීම. ඊට අමතරව ජනතාවට නිවැරැදි තොරතුරු සැපයීම ප්‍රධාන තැනක් ගන්නවා. රටේ ජනතාව කිසියම් ප්‍රවෘත්තියක ඇත්ත දැනගැනීමට ජාතික ගුවන්විදුලියේ ප්‍රවෘත්තිවලට සවන් දීමට පුරුදු වී සිටිනවා. ඒ නිසයි ජාතික වශයෙන් වැදගත්කමක් ඇති තොරතුරු ජාතික ගුවන්විදුලිය මඟින් රටට ගෙන එන්නේ.උදාහරණයක් ලෙස කොටි ත්‍රස්තවාදය නිමා කිරීමේ නිල නිවේදනය ඉදිරිපත් කිරීමට එවකට සිටි හමුදා ප්‍රධානීන් ජාතික ගුවන්විදුලිය තෝරා ගැනීම දක්වන්න පුළුවනි. මෙවැනි දෙයින් පැහැදිලි වන්නේ රටේ සිදුවන සිදුවීම්වල නිවැරැදි තොරතුරු නිල වශයෙන් වාර්තා කිරීමේ වගකීම ජනතාව ජාතික ගුවන්විදුලියට පවරා ඇති බවයි. ජාතික ගුවන්විදුලිය පසුව සංශෝධනය කිරීමට හදිසියේ ප්‍රවෘත්ති ඉදිරිපත් කරන්නේ නෑ. ජාතික ගුවන් විදුලිය උත්සාහ ගන්නේ වේගවත්ව ඉක්මනින් ප්‍රවෘත්ති ඉදිරිපත් කිරීමට නොවේ. “සත්‍ය ප්‍රථමයෙන්” යන්න අපගේ පරමාදර්ශයයි.ගුවන් විදුලියේ ප්‍රවෘත්තිවල මධ්‍යස්ථභාව පිළිබඳ ඇතැම් පුද්ගලයන් ප්‍රශ්න කරනවා. අප කිසි විටෙකත් වැරැදි සහගත ප්‍රවෘත්ති පළ කරන්නේ නෑ. ඒ වගේම රාජ්‍ය ප්‍රතිපත්ති පිළිබඳ ජනතාව දැනුම්වත් කිරීමට ජාතික ගුවන්විදුලිය බැඳී සිටිනවා. ඇතැම් විටෙක එය ජාතික ගුවන් විදුලිය රජයට පක්ෂපාතීව ප්‍රවෘත්ති ඉදිරිපත් කරන බවට වැරැදි වැටහීමක් ඇති කිරීමට සමත් වනවා විය හැකියි. නමුත් සත්‍ය එය නොවේ. ජාතික ගුවන් විදුලිය සැම විටම උත්සාහ ගන්නේ රාජ්‍ය ප්‍රතිපත්ති පිළිබඳ ජනතාව දැනුම්වත් කරමින් සත්‍ය තොරතුරු ගෙන ඒමට.”ජාතික ගුවන් විදුලියේ ප්‍රවෘත්ති අංශයට ප්‍රවෘත්ති ලැබෙන ප්‍රධාන ක්‍රම දෙකක් ඇත. ඉන් පළමුවැන්න ප්‍රවෘත්ති අංශයේ මාණ්ඩලික වාර්තාකරුවන් මඟින් ලබාගන්නා තොරතුරුය. අනෙක් ක්‍රමය වන්නේ ගුවන් විදුලියේ ප්‍රාදේශීය වාර්තාකරුවන් මාර්ගයෙන් ලැබෙන ප්‍රවෘත්තිය. ප්‍රවෘත්ති අංශයට ප්‍රවෘත්ති දින පොතක් ඇත. (News Diary) එම දිනපොතට අනුව මාණ්ඩලික වාර්තාකරුවෝ තමන්ට පැවරී ඇති ප්‍රවෘත්ති ආවරණයන්ට සහභාගි වී එම ප්‍රවෘත්ති, ප්‍රවෘත්ති සංස්කාරකවරයා වෙත ලබා දෙති. ප්‍රධාන ප්‍රවෘත්ති ප්‍රකාශයේ පිටපත සකසන්නේ ප්‍රවෘත්ති සංස්කාරකවරයාය. ජාතික ගුවන් විදුලිය උදෑසන 6.00, දහවල් 12.45, සවස 6.00 සහ සවස 9.00 යන වේලාවන්හිදී ප්‍රවෘත්ති ප්‍රචාරය කරනු ලැබේ. එසේම සිංහල, දෙමළ, ඉංගි‍්‍රසි යන භාෂා තුනෙන්ම ප්‍රවෘත්ති ඉදිරිපත් කෙරේ. ඒ අනුව සලකා බලන විට ගුවන් විදුලියේ ප්‍රවෘත්ති මැදිරියෙන් දිනකට ප්‍රවෘත්ති ප්‍රචාර 12 ක් විකාශය කෙරේ. ඊට අමතරව භාෂා තුනෙන්ම ප්‍රවෘත්ති ලුහුඬින් ඉදිරිපත් කෙරේ.ප්‍රවෘත්ති අංශයේ ප්‍රධාන ප්‍රවෘත්ති සංස්කාරකවරයා වෙත ලැබෙන ප්‍රවෘත්තිවල ඇති සත්‍ය අසත්‍යභාවය කීප වරක් පරීක්ෂා කිරීම සාමාන්‍ය සිරිතකි. ජාතික ගුවන්විදුලියේ ප්‍රවෘත්ති අංශය වෙත රටේ සාමාන්‍ය පුරවැසියකුට වුවද ප්‍රවෘත්ති ලබාදීමේ හැකියාව ඇත. එසේ ලැබෙන ප්‍රවෘත්ති අදාළ ප්‍රදේශයේ පොලිස් ස්ථානයෙන් හෝ වගකිවයුතු රාජ්‍ය නිලධාරියකු වෙතින් තහවුරු කරගැනීම සිදු වේ.ඉංගී‍්‍රසි, දෙමළ, සිංහල යන භාෂා තුනෙන්ම ප්‍රවෘත්ති ප්‍රචාරය කරනවාට අමතරව www.SLBC.lk නම් වෙබ් අඩවිය මඟින් ද ලොව පුරා ප්‍රවෘත්ති ප්‍රචාරය කෙරේ. විදෙස් රටවල සිටින බොහෝ ශ්‍රී ලාංකිකයන් ශ්‍රී ලංකාවේ නිවැරැදි ප්‍රවෘත්ති දැනගැනීමට පිවිසෙන්නේ මෙම වෙබ් අඩවියටය.ගුවන් විදුලියේ ප්‍රවෘත්ති අංශයටම අයත් තවත් සුවිශේෂි අංශයක් කාලීන වැඩසටහන් අංශය. ප්‍රවෘත්ති අංශයෙන් ඉදිරිපත් කරන ප්‍රවෘත්තිවලට අමතරව එම ප්‍රවෘත්තිමය කොටස්වලට අදාළ කටහඬ සහිත කොටස් උපයෝගී කරගනිමින් දවසේ කාලීන පුවත්, වැඩසටහන් ඇසුරින් නිෂ්පාදනය කිරීම මෙහිදී සිදු වේ. ‘සුභාරතී’, ‘පුවත් අටුවාව‘, ‘පුවත් පසුබිම’ සහ වෙනත් කාලීන වැඩසටහන් ගණනාවක්ම කාලීන වැඩසටහන් අංශයෙන් නිෂ්පාදනය කෙරේ.ගාමිණී සුසන්තඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av11062617</link>
    <topic>සඳුන් නරක බෝයි කෙනෙක් නෙමෙයි අප්පච්චි</topic>
    <author/>
    <content>සඳුන් නරක බෝයි කෙනෙක් නෙමෙයි අප්පච්චිලියන්නේ නිව්ටන් ගුණසේකරඅඳින්නේ හර්ෂ ගුණවර්ධන”ඔය සඳුන් කියන එකාව ඔයාට හිතින් අයින් කරන්නම බැරිද?”උසාවි ගොස් පැමිණි දවසක හැන්දෑවේ හෙක්ටර් කෑරගල තිසරුගෙන් ඇසුවේය. ඔහුගේ තියුණු දෑස් තමා වෙත එක එල්ලේ යොමු වී තිබෙනු දුටු තිසරු තරහින් ඉවත බලාගෙන සිටියාය.”ඇයි කතා නොකරන්නෙ? ඒ හිඟන්නා ඔයාට ගැළපෙන්නෙ නැති බව තේරුම් ගන්න බැරිද?””ඉස්සෙල්ලම හෙක්ටර් අය්යෙ මනුස්සයකුට ගරු කරලා කතා කරන්න ඉගෙනගන්න. එච්චර විතරක් නෙවෙයි තමුන්ට අයිති නැති දේවලට ඇඟිලි නොගහ ඉන්නත් ඉගෙන ගන්න.””මට අයිතියක් තියෙන හින්දයි මං එහෙම ඇහැව්වෙ? ඔයා කවදා හරි මැරි කරන්න ඕනැ පවුලෙ ස්ටේටස්වලට ගැළපෙන වැදගත් පොහොසත් කෙනෙක්ව... ඒකට මං හැම අතින්ම සුදුසුයි. අනිත් එක ඔයා හොඳටෝම දන්නවා මං ඔයා ගැන හෝප්ස් තියාගෙන ඉන්න විත්තිය?”ඔහු මෙසේ කතා කරන්නේ තමාගේ බල පුළුවන්කාරකම් හිතේ තබාගෙනද? තමා විවාහ විය යුත්තේ තමා මුළු හදින්ම ආදරය කරන සෙනෙහෙවන්තයෙකු සමඟ මිස ධනය... බලය.. තත්ත්වය ගැන කට මැත දොඩන හෙක්ටර් වැන්නෙකු සමඟ නොවේයැයි තිසරු යටිහිතින් සිතුවාය.මං ඔය ස්ටේටස් කියන ඒවා තුට්ටුවකට මායිම් කරන ගෑනියෙක් නෙමෙයි හෙක්ටර් අය්යෙ? අනිත් එක ඔයා මං ගැන කිසිම බලාපොරොත්තුවක් තියාගන්නත් එපා.. මං මීට ඉස්සෙල්ලත් මේ ගැන කියලා ඇති.””මං කවදාවත් ඔහෙට මගෙන් ගැලවිලා යන්න ඉඩ දෙන්නෙ නැහැ. අන්න ඒක හොඳට හිතේ තියාගන්නවා?” හෙක්ටර් දඩාස් ගා පුටුවෙන් නැගිට්ටේ අතේ තිබූ ඉංගි‍්‍රසි පත්තරයද පසෙකට විසි කරමිනි. ඔහුගේ මුහුණ කළු වී දෙතොල් සට.. සට ගා වෙව්ලනු තිසරුගේ දෑස් කොනට හසුවිය. ඇය මුවගට මද සිනාවක් නඟාගෙන ඉවතට ඇදී යන හෙක්ටර් දෙස නිහඬව බලා සිටියාය.ඒ සමඟම වාගේ සදළු තලයේ රැඳී සිටි ඩග්ලස් දැරණියගල තිසරුට උඩුමහලට එන ලෙස දැනුම් දුන්නේය. මෙතෙක් දවස් ඔහුගේ හිතට මහත් සේ වද දුන් මේ කාරණය ගැන ඇගෙන් විමසන්නට ඩග්ලස්ට අවශ්‍ය වී තිබිණ. සේරා, මැගීත් කැටිව සුපර්මාර්කට් ගොස් සිටි නිසා ඒ ගැන ඇගෙන් විමසන්නට සුදුසුම මොහොත මෙය බව ඔහුට සිතුණේය. පියාගේ කට හඬ ඇසුන සැණින් තිසරු බැල්කනිය දෙසට දිව ගියාය.ඩග්ලස් බැල්කනියේ වූ සුව පහසු අසුනකට බර දී සිටියේය.”ඇයි අප්පච්චි?””දුව ඔතනින් පොඩ්ඩක් වාඩිවෙන්නකො.. මට ඔයාගෙන් කාරණයක් ගැන දැනගන්න තියෙනවා.””ඒ මොකක්ද අප්පච්චි?” පියා මේ සැරසෙන්නේ බරපතළ කතාවකට මුල පුරන්නට බව ඔහුගේ මුහුණේ රැඳි ඉරියව් නිරීක්‍ෂණය කරමින්ම තිසරු සිතුවාය.”මං මෙච්චර දවසක් කල්පනා කෙරුවෙ මේක ඔයාගෙන් අහනවද, නැද්ද කියලයි? ඒත් මේකෙ හරි විස්තරයක් දැනගන්න කන් මගෙ හිතට සැනසිල්ලක් නැහැ.. ඒ හින්දා ඔයා මට ඇත්තම කියන්න ඕනැ..””අප්පච්චිට මොනවද මගෙන් දැනගන්න ඕනැ?””එදා මට ලේ අවශ්‍ය වුණ වෙලාවෙ ඔයා නේද අර සඳුන් කියන පත්තරකාරගෙ ලේ ගන්න මැදිහත් වුණේ..?””ඔව්.. අප්පච්චි..””ඒකා මගෙ තරහකාරයෙක්? මට විරුද්ධව ඒ මිනිහා පත්තරවලට ලිව්වා.. සේරා පුංචි එපා කියද්දිත් ඔයා ඇයි ඒ වැරැදි වැඩේට අනුබල දුන්නෙ?””මට ඒ වෙලාවෙ ඕනැ වුණේ අප්පච්චිගෙ ජීවිතේ කොහොම හරි බේරාගන්නයි. ඒ වෙනකොට අප්පච්චිගෙ “බ්ලඩ් ගෲප්” එක තියෙන කිසිම කෙනෙක්ව හොයාගන්න බැරුවයි අපි හිටියෙ. ඒ වෙලාවෙ තමයි සඳුන්ටත් තියෙන්නෙ අප්පච්චිගෙම ලේ ගෲප් එක කියලා දැනගත්තෙ. මං කෙරුවෙ වැරැදි වැඩක් කියලද අප්පච්චි හිතන්නෙ?”තිසරු දිගටම කියාගෙන ගියාය.ඩග්ලස් හැඟීම්බර මුහුණින් යුතුව ඉවත බලාගෙන සිටියේය. ඇය අවසන් වරට නැඟූ ප්‍රශ්නයට කුමක් කියන්නදැයි ඔහුට එකවරම සිතාගත නොහැකි විය. “මං කළේ වැරැදි වැඩක් ද?” ඇය ඇසූ එම ප්‍රශ්නය කීපවතාවක්ම ඔහුගේ හිත පතුලේ දෝංකාර දුන්නේය.”එයා ඒ වෙලාවේ මගෙ ඉල්ලීම පැහැර හැරියා නම් අප්පච්චිගේ ජීවිතේ අනතුරේ වැටෙන්නත් ඉඩ තිබුණා.. මං දන්නවා ඒ දවස්වල අප්පච්චි සඳුන්ගෙ පස්සෙන් පන්නපු විත්තියත්? සඳුන් ළඟ තිබුණෙ වෙන මොකුත් නෙමේ... මනුස්සකම? අපි ඒ උතුම් ගුණයට ගරු කරන්න ඕනැ අප්පච්චි...”ඇගේ තියුණු වදන් ඊයම්බරු මෙන් ඔහුගේ හිත පතුලට කිඳා බැස්සේය.”කෙළෙහිගුණ හඳුනන කෙනෙක් නම් අප්පච්චිට තියෙන්නෙ සඳුන්ට කතා කරලා ස්තුති කරන්නයි... එහෙම නැතුව එයාට වෛර කරන එක නෙවෙයි..””එයා මට ලේ දෙන්න ඉදිරිපත් වුණේ මොනවා හිතේ තියාගෙනද කියලා කව්ද දන්නෙ. මට ඒකයි ඉවසන්න බැරි.”ඔහුගේ එම ප්‍රශ්නයට පිළිතුරු නුදුන් තිසරු හැඟීම්බර මුහුණින් යුතුව ගෙමිදුලේ ඇති සේපාලිකා මල් ගස දෙස බලාගෙන සිටියාය.”දුවගෙයි ඒ හාදයා අතරෙයි තියෙන ඔය හිතවත්කම මොකක්ද කියලයි මට දැනගන්න ඕනැ.. ඒ මිනිහා අපිට ගාවගන්න පුළුවන් එකෙක්ද?””සඳුන් නරක බෝයිකෙනෙක් නෙවෙයි අප්පච්චි? එයා ළඟ හොඳ ගතිගුණ තියෙනවා... මං ඒ ගතිගුණවලට කැමැතියි.””ඒක වෙන්න පුළුවන්... ඒත් ඒ හාදයා අපේ පවුලට ගැළපෙන කෙනෙක් නොවෙන විත්තිය ඔයා තේරුම් ගන්නවා නම් හොඳයි දුවේ? සේරා පුංචිත් ඒ මිනිහට කොහෙත්ම කැමැති නැහැ...”ඔහු ඒ වචන ටික කිව්වේ පෙරට වඩා කටහඬ තරමක් බර කරමිනි. තිසරු නිහඬව පුටුවෙන් නැගිට්ටාය. පියාගෙන් එවැනි වචනයක් පිටවීම ඇගේ හිතට එතරම් අමුත්තක් දැනුණේ නැත. සේරා පුංචි අම්මා මෙන්ම, ඔහුද සිතන පතන ආකාරය ගැන ඇය හොඳින් අවබෝධ කරගෙන සිටියාය.ඩග්ලස් ඒ මොහොතේ පැටලී සිටියේ අවුල් සහගත සිතුවිලි ගොඩකය. සඳුන් කළ උපකාරයට ඔහුට පෙරළා ස්තුති කළ යුතුද.. නැද්ද යන කාරණය ඒ මේ අතට දෝලනය වෙමින් ඔහුගේ හිත වික්ෂිප්තයට පත් කළේය.තමා කාලයක් ඔහු කෙරෙහි වෛර බැඳගෙන සිටි බව ඇත්තය. එම වෛරය පිරිමසා ගන්නට ක්‍රියා කළ බවද ඇත්තය. එවැනි පුද්ගලයකුගේ දෙපා ළඟට යාම තමාට මදි පුංචිකමක් නොවේදැයි ඔහු තමාගෙන්ම ප්‍රශ්න කළේය. එයට පිළිතුරක් දී ගත නොහැකිව මෙන් ඔහු නළල රැළි කරගෙන හාන්සි පුටුවේ දිග ඇදී සිටියේය. සඳුන්ගේ දෙපා ළඟට යනවාට වඩා ඔහුට දුරකථන ඇමතුමක් ලබාදීම වඩා සුදුසුයැයි ඔහුට සිතෙන්නට විය. ඔහු සිය ජංගම දුරකථනයෙන් සඳුන් කළුපහන සේවය කළ පත්තර කන්තෝරුවට කතා කළේය.සඳුන් ඒ මොහොතේ කාර්යාලයේ රැඳී සිටියේය. ඔහු ඩග්ලස්ගේ කටහඬ එකවරම හඳුනාගත්තේය. ඔහු කට හඬ බින්දේ හිතට දැනුණ චකිතය හා අසතුට මැඬගෙනය.”මං දැරණියගල?” ඔහුගේ ගොරෝසු කටහඬ සඳුන්ගේ කනේ හැපුණේය.”මං අඳුනගත්තා..” සඳුන් යාන්තමට සිනාසුණේය.”මට ඔයත් එක්ක ටිකක් කතා කරන්න ඕනැ..””ඔව්.. පුළුවන්.. මොනවා ගැනද?””මට ඔයා ලේ දුන්නා කියලත් දැන ගන්න ලැබුණා..””ඒ වෙලාවෙ මට තිසරුගේ ඉල්ලීමට පිටුපාන්න බැරුව ගියා. ඒත් මං දැනගෙන හිටියා ඒ උපකාරය කළේ කොයි වගේ කෙනෙකුටද කියලා?”සඳුන්ගේ වචනවලට ඩග්ලස්ගේ සිත රිදුණේය.”මාත් එක්ක තරහින් නේද ඔය කතා කරන්නෙ?””තරහ වෙන්න අපි යාළුවෙලා හිටියෙ නැහැනෙ මිස්ටර් දැරණියගල””මං මේ කෝල් එක ගත්තෙ එදා ඔයා මට කරපු ඒ උදව්වට ස්තූති කරන්න.””අයියෝ ඒක සුළු දෙයක්නෙ.. හතුරෙක් වුණත් අනතුරේ වැටිච්ච වෙලාවක මං අහක බලන්නෙ නැහැ.””එතකොට සඳුන් කියන්නෙ මං ඔහෙගෙ හතුරෙක් කියල ද?””ඒක ඉතින් තමන්ගෙ හෘද සාක්‍ෂියෙන් අහල බලන්නකො. එතකොට නියම උත්තරේ ලැබෙයි.” ඇඟට පතට නොදැන කී සඳුන් කට කොනකින් සිනාසුණේය.ඩග්ලස් දැරණියගල ‘දඩස්’ ගා රිසිවරය තැබුවේ කෝපයෙන් දත්මිටි කමිනි.තමා හා හා පුරා කියා රංගනයෙන් දායක වූ ‘ගිනිසිළුව‘ චිත්‍රපටය තිරගත වෙන තෙක් අපර්ණාගේ දවස් ගෙවී ගියේ වලාකුළු මත පාවෙන සිහිනයක් පරිද්දෙනි. එහෙත් ඒ සිහිනය වරින් වර පුපුරාගිය අවස්ථාද නොතිබුණා නොවේ.තම පියා මේ චිත්‍රපටය නැරඹුවහොත් කුමන තත්වයකට තමන්ට මුහුණ පාන්නට වෙයිද යන ප්‍රශ්නය හමුවේ අපර්ණා දැඩිලෙස අපහසුතාවට පත් වූවාය. සංවේදී සිතක් ඇති ඔහු ජීවිතය නැතිකර ගන්නට පවා බැරි නැත.එවැනි අවාසනාවන්ත තත්ත්වයක් උදා වුවහොත් මුළු ලෝකයාම තමාට එරෙහිව අවලාද නගනු නිසැකය.එහෙත් දැන් ප්‍රශ්නයට මුහුණ දීම හැර වෙන කළ හැකි අන් දෙයක් ද නැත. අපර්ණා මෙවන් අවුල් සහගත සිතුවිලි වැලක සිරවී සිටියදී සුරේෂ්ගෙන් ඇයට ඇමතුමක් ලැබිණ.”සුදු කෙල්ලේ අපි හෙට රවුමක් යමුද? ටික දවසකින් අපි මීට් වුණෙත් නැහැනෙ.””කොහෙද යන්නෙ.””ඔය කොහෙ හරි? හඳට වුණත් කමක් නැහැ එහෙනම් කුරා කුහුඹුවෙකුගෙන් වත් කරදරයක් නැහැ.””හඳේ කොහෙද ළමයො කුරා කුහුඹි” අපර්ණා දඟකාරකමින් සිනාසුණාය.”මට දැන් ඔයා නොදැක ඉන්නත් බැහැ.. හරියට සාංකාව වගේ.””ඒකට නම් ඉක්මනට බෙහෙත් ගන්න වෙයි.””බෙහෙත තියෙන්නෙත් ඉතින් ඔයා ළඟම තමයි.” සුරේෂ් කොක් හඬලා සිනාසුණේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av11062618</link>
    <topic>මිරිස් කරලෙන් වගාව අරඹා කිරුළ දිනූ වයඹ ගොවිරජා</topic>
    <author>ඉඳුනිල් වීරරත්න</author>
    <content>මිරිස් කරලෙන් වගාව අරඹා කිරුළ දිනූ වයඹ ගොවිරජාඔහු ගොවියෙකි.ගොවි රජෙකි.නිකම්ම ගොවියකු නොව ආදර්ශවත් ගොවි රජෙකි.ඉතාමත් සුළුවෙන්, ගොවිතැන ආරම්භ කර වර්තමානය වනවිට රටට විදෙස් විනිමය උපයා දෙමින් ‘මඩ සෝදාගත් කල ගොවියා රජකමට වුව සුදුස්සෙකි’ යන්න යථාර්ථයක් බවට පත්කළ ශ්‍රී ලාංකේය පුත්‍රයෙකි.ඔහු නමින් විජේසිංහ ආරච්චිලාගේ ආනන්ද ගුණවර්ධන. මේ වනවිට වයස අවුරුදු 47ක්. කුලියාපිටිය උඩුබද්දාවේ බිබිලාදෙණියේ ජීවත්වන ආනන්ද ගුණවර්ධන පසුගියදා වයඹ පළාත් ප්‍රධාන අමාත්‍ය කාර්යාලය විසින් පළාතේ හොඳම ගොවියාට හිමි ගොවි කිරුළ පළඳවා ‘වයඹ ගොවි රජා’ ලෙස අභිෂේක ගැන්වීය.ඒ සඳහා අවශ්‍ය වූ සුදුසුකම් සියල්ලක්ම ඔහු සපුරා තිබුණි.ඉතා සුළුවෙන් තම ශ්‍රමයෙන් ආරම්භ කළ වගාවන් කැපවීමත් උත්සාහයත් අධිෂ්ඨානයත් තුළින් අක්කර සිය ගණනක් දක්වා වැඩි දියුණු කරගැනීම ඉන් පළමුවැන්නයි. ඉතාම පිරිසුදුව පිළිවෙළකට තම වගාබිම් පවත්වාගෙන යමින් ඒවා නිසි ලෙස නඩත්තු කිරීම වගාව ක්‍රමවත්ව කිරීම දෙවැනි සුදුසුකමයි.අපගේ ජනතාවට පරිභෝජනය සඳහා ඵලදාව ලබාදෙන අතරම විදෙස් රටවලට ද අපනයනය කරමින් විදේශ විනිමය රටට උපයාදීම තෙවැන්නයි. එසේම තමා වසර ගණනාවක් වෙහෙස වී ප්‍රායෝගිකව ලබාගත් කෘෂිකාර්මික දැනුම අන් අයට ද ලබාදෙමින් රටක් ලෙස නැඟී සිටින්නට අවශ්‍ය අතදීම අනෙක් විශේෂිත කරුණයි.කෘෂිකර්මාන්තය පිළිබඳ ඉතාමත් ඉහළ පිබිදීමක් ඇතිවී තිබෙන මෙවන් යුගයක වයඹ ගොවි රජාගේ තොරතුරු සොයා රටට හෙළි කරන්නට අප ගත් උත්සාහයේ ප්‍රතිඵලයයි මේ.ඩබ්ලිව්.ඒ.ගුණවර්ධන සහ ආර්.ඒ.සිරිමතී රන්දෙනි මැණිකේ යුවළට දාව 7 වැනි දරුවා ලෙසින් මෙලොවට බිහිවුණු ආනන්ද නිසි වයස එළඹි කළ සිප් සතර හැදෑරීම අරඹන්නේ මාදම්පේ කරුප්පුව මහා විදුහලින්. සාමාන්‍ය පෙළ විභාගයට පෙනී සිට ප්‍රතිඵල එන තෙක් නිවෙසේ සිටි කාලය අතරතුර පියා හදිසියේම මෙලොව හැරයාම ආනන්දගේ ළමා හිතට දරාගත නොහැකි වෙනවා. පියාගේ වියෝවෙන් මානසිකව ඇදවැටෙන ආනන්දගේ අධ්‍යාපනය අතර මඟ ඇනහිටින්නේ ආර්ථික ප්‍රශ්න නිසා. එහෙත් තනිවම ජීවන සටනට උරදෙමින් අද ඔහු වයඹට පමණක් නොව මුළු රටටම ආදර්ශවත් චරිතයක් බවට පත් වෙලා.අපි ආනන්දගේ කතාවට ඉඩදෙමු.”මට වැඩිමහලු සහෝදරයන් තුන්දෙනයි සහෝදරියන් තුන්දෙනයි. මම සාමාන්‍ය පෙළ ලියලා ගෙදර ඉන්න අතර තමයි හදිසියේම තාත්තා මිය ගියේ. මේ නිසා මම හිටියේ මොනවා කරන්න ද කියලා හිතාගන්න බැරුව.පවුලේ බාලයා නිසා මහගෙදරත් අක්කර හතළිහක විතර ඉඩමත් මට පැවරුණා. ඉඩම තිබුණේ විශාල ලෙස වල්බිහිවෙලා. පියාගේ අසනීප තත්ත්වය නිසා එයාට ඉඩම සංවර්ධනය කරන්නට බැරිවෙලා තිබුණේ.ටිකෙන් ටික ආර්ථික අහේනිය දැනෙන කොට මට ජීවත් වෙන්න කුමක් හෝ කළ යුතුයි නේද කියන සිතුවිල්ල ආවා.වයඹ මහ ඇමැතිවරයා අතින් සම්මාන ලැබූ මොහොතඊට පස්සෙ මම වල්බිහිවෙලා තිබුණු ඉඩම ටිකෙන් ටික එළි කළා. ඊට පස්සෙ ගෙදර ඉදිල තිබුණු මිරිස් කරලක ඇට තවානක් දාලා හිටෙව්වා. ඒවා හැදිලා කරලින් පිරිලා එනකොට හිතට දැනුණේ පුදුම සතුටක්. ඉන්පස්සෙ නිවිති, බණ්ඩක්කා වගේ එළවුළු ටික ටික හදන්න පටන් ගත්තා. මේ එළවුළු විකුණලා රුපියල් 150ක විතර ආදායමක් ලැබුණා.ඒ දවස්වල ගොඩ ඉඩම් අක්කරයක් ට්‍රැක්ටරයකින් හාන්න රුපියල් 160ක් පමණ ඕන. මම රුපියල් 80කට අක්කර භාගයක් හෑවා. ඒ ඉඩකඩේ කෙසෙල් සහ මඤ්ඤොක්කා හිටෙව්වා. කෙසෙල් වගාව අසාර්ථක වෙලා ගියා. මොකද එදා මම දැන නොසිටියාට මේ දෙක එකට හිටවන්න බෑ. ඒත් මඤ්ඤොක්කා හොඳට හැදුණා. හොණ්ඩර දෙකතුන විකුණලා රුපියල් 1500ක විතර මුදලක් හොයා ගන්න පුළුවන් වුණා.මගේ මාම කෙනෙක් මට යෝජනාවක් දැම්මා අන්නාසි පැළ ටිකක් දෙන්නම් හිටවගන්න කියලා. ඒ අනුව පැළ 500ක් හිටෙව්වා. ඒවායේ හොඳ පලදාවක් තිබුණා. මට තේරුණා ’අත හෙල්ලුවොත් කට හොල්ලන්න පුළුවන්’ කියල එදා අපේ මුතුන්මිත්තො කිව්වෙ නිකං නෙමෙයි කියලා.මගේ හිතට ධෛර්ය ආවා. තවත් දෙන්නෙක් උදව්වට අරගෙන වත්ත සංවර්ධනය කළා. අන්නාසි, අඹ, පොල්, කෙසෙල්, ගස්ලබු වගා ආරම්භ කළා. අද මම මේ වගා අක්කර 250ක 300ක කරගෙන යනවා.”ආනන්ද ගොවි මහතා වැඩට මෙන්ම කතාවට ද දක්ෂය. එසේම තමන්ගේ වගාවන් ඉතාමත් ක්‍රමානුකූලව පිළිවෙළට කිරීමටද අතිදක්ෂය.අනාගතයෙහි ලෝකයේ උග්‍ර ආහාර අර්බුදයක් ඇතිවන බව ප්‍රසිද්ධ කරුණක්. මේ ඔහු ඒ ගැන දක්වන අදහස.”අපි ඉපදිලා ඉන්නෙ පින් බිමක. මේ බිමේ ගලක් උඩට බීජයක් දැම්මත් පැළවෙනවා. ඒ තරම් සරු පොළවක අපි ඉන්නෙ. ඒත් අද ඉන්න ගොඩක් මිනිස්සු නිකම්ම කන්න තමයි බලාගෙන ඉන්නෙ. අද මේ රටේම ජනතාව ජීවත් වෙන්නෙ පොලොන්නරුව, අම්පාර වගේ දුෂ්කර ප්‍රදේශවල දුක්විඳිමින් වී වගා කරන ගොවිතැන් කරන ගොවීන්ගෙ මහන්සියෙන්.ඒ ගොවියන්ගෙ කඳුළුවල දාඩියවල සුවඳින් තමයි අපි ජීවත්වෙන්නෙ. ඒක නිසා අපි අද ඉඳලම වවන්න පටන් ගන්න ඕන. අතිගරු ජනාධිපතිතුමා තමන්ගෙ ගෙවත්තෙම වවල රටටම ආදර්ශයක් දුන්නා. එතුමා ඉල්ලීමක් කළා හැම පුරවැසියකුගෙන්ම රටේ හැම බිම් අඟලකම වවන්න කියලා. ඒ නිසා හැමදෙනාම තමන්ට ඉඩ තියෙන විදිහට ආහාරයට ගන්න පුළුවන් මොනවා හරි දෙයක් වවන්න කියල මමත් ඉල්ලීමක් කරනවා.ඒ සඳහා රජයෙන් දෙන අනුග්‍රහය අගය කරන්න ඕන. සහනාධාර ක්‍රමයට පොහොර දෙනවා. බීජ දෙනවා පැළ දෙනවා. ඉඩක් නැත්නම් මල් පෝච්චියක හරි මිරිස් පැළයක්, නිවිති වැලක්, බණ්ඩක්කා ගහක් වවාගනිමු. එහෙම කළොත් අපට රටක් හැටියට ඉහළට එන්න පුළුවන්. ගොවිතැන් කරන කෙනෙකුට උපදෙසක් දෙන්න, අතහිත දෙන්න මම ඕනම මොහොතක සූදානම්.”ආනන්ද ගොවිමහතා ගොවි කිරුළ පැලඳීමත් රසවත් කතාවක්.”වයඹ ප්‍රධාන අමාත්‍ය කාර්යාලයෙන් වයඹ පළාතේ හොඳම ගොවියා තේරීමේ වැඩ සටහනක් සංවිධානය කර තිබුණා. ඒ අනුව වයඹ මහ ඇමැතිතුමා මගේ ගොවිතැන් පරීක්ෂා කළා. මගේ ගොවිපොළවල පොල්, අන්නාසි, ගස්ලබු, කෙසෙල් වගා දැක්කා. මම මේ හැම දෙයක්ම පිළිවෙළට පිරිසුදුවට කලාවට නියම ශාස්ත්‍රානුකූලව කැපවීමෙන් කරන්නෙ.ඉතින් එතුමා සතුටු වුණා. ඔබ වැනි කෙනෙක් වයඹ පළාතටම ආඩම්බරයක්. ඒ නිසා උපහාරය පුද කරන්න ඕන කියල පළාත් සභාවෙන් සංවිධානය කරල පළාතේ ගිහි පැවිදි සියල්ලොම රැස්කරවලා මට ගොවි කිරුළ පැළැන්දුවා. මම ඒ ගැන නිහතමානීව ආඩම්බර වෙනවා.”වයඹට පමණක් නොව රටටම ආඩම්බරයක් වුණු ගොවි රජාගේ පෞද්ගලික තොරතුරුත් දැනගැනීමත් වැදගත්.”මගේ බිරිඳ ශ්‍යාමලී ගුණවර්ධන. මට දරුවන් තුන්දෙනෙක් ඉන්නවා. ලොකු පුතා අසෙල් දීලක. වෙන්නප්පුව ජෙනින්ස් ජාත්‍යන්තර පාසලේ 7 වසරේ ඉගෙනගන්නෙ. දෙවැන්නා සෙනිල දෙව්මික. බාල දුව ජනුත්මී මෙත්මා. මට ශ්‍යාමලී මුණගැහුණෙත් ගොවිතැන නිසා. ඒ දවස්වල මම ශ්‍යාමලීලගේ ගේ ඉස්සරහ තිබුණු වත්ත බද්දට අරගෙන ගොවිතැන් කළා. ඉතින් නිතර දෙවේලෙ ඒ වැඩ කටයුතුවලට යන එනකොට අපි හඳුනාගත්තා. පස්සෙ දෙපැත්තේම මවුපියන්ගේ ආශිර්වාදය ඇතුව 1996 දී අපි විවාහ වුණා. එදා ක්‍රිකට් ලෝක කුසලානය දිනාගත් දවස. එදා සිට අද දක්වාම මගේ මේ හැම ජයග්‍රහණයක් පිටුපසම ඉඳගෙන ඇය මට ලබාදෙන්නේ විශාල ශක්තියක්.”ඔහු කතාකරන්නේ තෘප්තියකින්. ඒ එදා තම දෑතින් වගා කර දරුවන් ලෙසින් රැකබලා නෙළාගත් පැපොල්, අන්නාසි, කෙසෙල්, පොල්, එළවුළු මේ වනවිට ඔහුට බොහෝ දේ හිමිකර දී ඇති නිසාවෙන්.දැන් ඔහුගේ ගොවිතැන් කටයුතුවලට සහාය දෙන්නට සේවකයින් පිරිසක් ඉන්නවා. එහෙත් තවමත් මේ සෑම වගා කටයුත්තක්ම ඔහු ඉතාමත් ඕනෑකමකින් සොයා බලන අතර, ඔහුගේ දහදියෙන් ඵල දරන අන්නාසි මාල දිවයිනට පැටවෙන්නේ අපේ රටට විදේශ විනිමය ලබාදෙමින්.”මම අද කිසියම් තැනක ඉන්නවා නම් ඒ මේ පින්බර ලක් පොළොව මට ලබාදුන් සරුඵල නිසා. ඉතින් මම මේ රටේ ජීවත්වන නැති බැරි අහිංසක දුප්පතුන්ට අත හිත දෙන්න ඕන කියන මතයේ ඉන්නවා. බෞද්ධයෙක් ලෙස මම ධාර්මිකව උපයා ගන්නා දෙයින් කොටසක් මගේත් පවුලේත් අයගේත් ප්‍රයෝජනයට අරගෙන කොටසක් දනට පිනට දෙන්නට වෙන් කරනවා.ඒ සමඟම අපේ රටේ ගොවිතැන නඟාසිටුවන්නට අතිගරු ජනාධිපතිතුමා ගන්නා උත්සාහය අගය කරනවා. ඒකට පුංචි හෝ දායකත්වයක් ලබාදෙන්නටත් උත්සාහ කරනවා. ඒ සඳහා අවශ්‍ය උපදෙස් වගේම හැකි සෑම උදව්වක්ම කරන්න මම සූදානම්.අපි හැමෝම එකතුවෙලා මේ රත්තරන් පොළොවම වගා කළොත්, ඉදිරියේදී එනවා කියන ඔය ඕනම ආහාර හිඟයකදී අපට කිසි හිඟයක් වෙන්නෙ නැහැ. ඒ විතරක් නෙමෙයි. පිට රටවලටත් කන්න දෙන්න අපට පුළුවන් වේවි. ඒ නිසා මම හැමෝටම ආරාධනා කරනවා පුළුවන් විදිහට වගා කරමු. අපේ රට යළිත් පෙරදිග ධාන්‍යාගාරය බවට පත් කරමු කියලා.ඉඳුනිල් වීරරත්නඡායාරූප – දීප්ත කුමාර ජයලත්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av11062619</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නනිට්ටඹුවේ තාරක ගුණවර්ධනප්‍රශ්නය - රෝයිද සිල්වා ‘සිකුරු තරුව‘ චිත්‍රපටයේ රඟපෑවාද?පිළිතුර – නැහැ. ඔහු එහි පසුව ෂෙල්ටන් සිල්වා රඟපෑ චරිතයට තෝරාගෙන තිබුණත් නළුනිළියන් කීපදෙනෙක් ඔහුට සරදම් කළ නිසා ඉන් කලකිරී චිත්‍රපටයෙන් ඉවත් වුණා.වයික්කාලේ ආනන්ද අමරසේකරප්‍රශ්නය – විජය නන්දසිරි, ටෙනිසන් කුරේ හා බන්දු සමරසිංහ අතරින් දක්ෂතම විකට නළුවා කවුද?පිළිතුර – ආයේ වචන දෙකක් නැහැ විජය නන්දසිරි.කොටුගොඩ දිසානෑගම තිස්ස කුමාරප්‍රශ්නය – පියදාස ගුණසේකර, ඩී.ආර්. නානායක්කාර, සෝමසිරි දෙහිපිටිය වැනි නළුවන් ගැන ඔබේ ඇගැයීම කෙබඳු ද?පිළිතුර – ඔවුන් නිසැක වශයෙන් ම දක්ෂ චරිතාංග නළුවන් තිස්ස.වතුරුගම සුමිත් සුදර්ශනප්‍රශ්නය – ටී.එම්. සංඝදාසගෙන් පසු අපේ කලාකරුවන්ගේ දුක්ගන්නා රාල කවුද?පිළිතුර – කවුරුත් නැහැ. දුක් දෙන රාලලා තමයි වැඩිපුරම ක්ෂේත්‍රයේ ඉන්නේ.වැලිපැන්නේ දම්මිකා මැණිකේප්‍රශ්නය – ආචාර්ය කොල්වින් ආර්. ද සිල්වාට දියණියක් සිටියා නේද?පිළිතුර – ඔව්. ඇය මනෝරි හත්තොට්ටුවේගමමාතලේ ධර්මා ඒකනායකප්‍රශ්නය – අර්නස්ට් පෝරුතොට පියනමගේ ලිපිනය සොයා දෙන්න?පිළිතුර - පේදුරු පාවුලු දෙව්මැඳුර ලුනාව, මොරටුව.කුලියාපිටියේ කපිල ජයවිලාල් හේරත්ප්‍රශ්නය - ජ්‍යෙෂ්ඨ මාධ්‍යවේදී බන්දුල පද්ම කුමාර හා නිවේදක ශ්‍රී නිමල් පද්ම කුමාර සොහොයුරන්ද?පිළිතුර – නැහැ. ප්‍රභාත් කුමාර හා කුමුදු කුසුම් කුමාර තමයි බන්දුල පද්මකුමාරගේ සොහොයුරන් දෙදෙනා.මොරටුව විල්ලෝරාවත්තේ සිරිමල් පීරිස්ප්‍රශ්නය – ආචාර්ය පණ්ඩිත් අමරදේව ගයන ‘නීල කොබෙයි රෑන ඇදි’ ගීතයේ පද මාලාව කාගෙද?පිළිතුර – මහගමසේකරගේආරච්චිකට්ටුවේ හිරාන් රුද්‍රිගුප්‍රශ්නය – ‘රේඛාව‘ චිත්‍රපටයේ අනුලා (මර්ටල් ප්‍රනාÁදු) ගේ මව ලෙස රඟපෑ නිළිය කවුද?පිළිතුර - ඩොමි ජයවර්ධනගේ බිරිය වූ නෝනා සුඛයිදාකොටුගොඩ යගොඩමුල්ලේ සුනිල් චන්ද්‍රසේකරප්‍රශ්නය – රත්නසිරි එරන්නගෙන් සිංහල සිනමාවට සිදුවූ සේවය කෙබඳු ද?පිළිතුර – ඔහු ඉන්දීය චිත්‍රපට කීපයකට සිංහල දෙබස් කැව්වා. ඒ හැරුණුකොට ඔහු පොත් කීපයක් ද සිංහලට අනුවර්තනය කර තිබෙනවා. චාල්ස් ඩිකන්ස්ගෙ ‘ද ග්‍රේට් එක්ස්පෙක්ටේෂන්’ නවකතාව ‘රොමාගේ වාසනාව‘ නමින් සිංහලානුවාදය කළේ ඔහු.කලපලුවාවේ තරංගප්‍රශ්නය - සුගතපාල ද සිල්වා චිත්‍රපටවලට තිර නාටක ලියා තිබේ ද?පිළිතුර – ‘තුන්වැනි ඇහැ’ චිත්‍රපටයේ තිරනාටකය ඔහුගේ.මේ සතියේ පහත නම් සඳහන් අයත් ප්‍රශ්න එවා තිබුණා. අරනායක අයේෂා සඳමාලි, වයඹ විශ්ව විද්‍යාලයේ චන්දිම බණ්ඩාර, තඹුත්තේගම පී.ඒ.ඒ. පතිරත්න, කහවත්තේ ශ්‍යාමලි සිංහාරගේ, රාගම වැලිසර අයිලින් සෝවිස්, හලාවත අනුර ශාන්ත පීරිස්.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’ රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av11062620</link>
    <topic>සමෝධානය</topic>
    <author>සුනිල් මිහිඳුකුල</author>
    <content>සමෝධානයසුනිල් මිහිඳුකුල1976 දී විතර මුලින්ම පළවුණු එච්.ඒ.සෙනෙවිරත්නගේ ‘එක්තරා ප්‍රේම කතාවක්’ මා ප්‍රහර්ෂයට පත් කළ කෙටිකතා සංග්‍රහයක්. එහි තිබූ ‘පරණ සොල්දාදුවා’ කෙටිකතාව පසුව ආචාර්ය ධර්මසේන පතිරාජ විසින් සිනමාවට නඟනු ලැබුවා. ඒ ‘සොල්දාදු උන්නැහේ’ යනුවෙන්.එකල මගේ බඩ බැඳගත් මිත්‍රයා වූ ගුණසිරි සිල්වත් එච්.ඒ.ගේ පොත්වලට බෙහෙවින්ම ප්‍රියකළා.”උඹ කියවලා තියෙනවද එච්.ඒ. ගේ ‘පවන් සලන කුසගිනි නිවේවා’ කියන නවකතාව?ගුණසිරි දවසක් මගෙන් ඇහැව්වා.මම ලැජ්ජාවෙන් ‘නැහැයි’ කිව්වා.”ෂාහ්! කියවන්න වටිනවා. අන්න පොත්.”ගුණසිරි එහෙම උත්තර දුන්නා. පස්සෙ මම එච්.ඒ. ලියපු හැම පොතක්ම වගෙ හොයාගෙන කියෙව්වා. ඒ පොත් කියවද්දි මට හිතුනු එක් කාරණාවක් තමයි නූතන සිංහල සාහිත්‍යය තුළ එච්.ඒ. ට මීට වැඩි තැනක් හිමිවිය යුතුය යන්න. එහෙත් මා දන්න එච්.ඒ. තමන්ගෙ පොත් අරගෙන පත්තර කන්තෝරු ගානේ රස්තියාදු වෙන ලේඛකයෙක් නෙමෙයි.සම්මාන බලු පොරයට වැටිලා විනිශ්චය මණ්ඩලවලට කන්කෙඳීරි ගාන ලේඛකයෙක් නෙවෙයි. එච්.ඒ. වරක් තමන්ට ලැබුණු රාජ්‍ය සම්මානයක් ප්‍රතික්ෂේප කළා. ඒ ඒ වනවිට පැවතුණු රාජ්‍ය මර්දනයට එරෙහිව.මගේ අතින් මේ අදහස් ටික ලියැවුණේ එච්.ඒ. ගේ අලුත්ම කෙටිකතා සංග්‍රහය මගේ අතට පත්වුණු නිසයි. එහි නම ‘සුන්දරී’. මේ පොත මට එවලා තියෙන්නේ පොතේ ප්‍රකාශකයා වන මා මිත්‍ර ප්‍රේම් දිසානායක.එච්.ඒ. වැනි ලේඛකයකු නැවත කියවීමට හසුකර ගන්නා ලෙස මම සමන්ලගෙන්, එරික්ලගෙන්, ලියනගේ අමරකීර්තිලගෙන් හා චින්තකලාගෙන් ඉල්ලා සිටිනවා.ප්‍රවීණ නාට්‍යවේදී දයානන්ද ගුණවර්ධනගේ අනුස්මරණ දිනය පසුගියදාට (24) යෙදී තිබුණා. මම ඔහුට කතාකළේ ‘මිස්ටර් ගුණවර්ධන’ කියලා. මම දවසක් කේ.ජී.කරුණාතිලකගේ ‘අබිරහස් මන්දිරය’ කියන පරිවර්තන කෙටිකතා සංග්‍රහයේ ආපු කෙටිකතාවකින් ගුවන්විදුලි නාට්‍යයක් ලියලා ඒක ගුවන්විදුලියට තැපැල් කළා.ටික දවසකට පස්සේ මට පෝස්ට් කාඩ් එකක් ලැබුණා. අස්සන් කරලා තිබුණේ මිස්ටර් ගුණවර්ධන. මගේ පිටපත හොඳ බවත් ළඟදිම එහි පටිගත කිරීම් සිදුකෙරෙන බවත් එහි ලියැවී තිබුණා. නමුත් මගේ අවාසනාවටත් ලංකාවේ ගුවන්විදුලි නාට්‍ය කලාවේ වාසනාවටත් පසුව ඒ පිටපත දයානන්ද අතින් අස්ථානගත වෙලා තිබුණා.කොහොම වුණත් ඔහු ඒ ගැන පස්සෙ කාලෙකත් පසුතැවිලි වුණා. නැවත පිටපත ලියා එවන්නැයි කිව්වත් එකම නිර්මාණය දෙසැරයක් කරන්න බැරි නිසා මම ඒක ආයේ ලිව්වෙ නැහැ. (අද වගෙ එදා ෆොටෝකොපි තිබුණෙ නැහැ)මිස්ටර් ගුණවර්ධන හරිම අපූරු චරිතයක්. ඔහු කතා කරනකොට සිංහල වචන අස්සට ඉංග්‍රිසි වචන කෑලි දැම්මත් ඔහු උපන්ගෙයි ගැමියෙක්. ඔහු බොහෝවිට කතාකරන්නෙ ඇස් දෙක වහගෙන.මම මිස්ටර් ගුණවර්ධන අධ්‍යක්ෂණය කරපු එකම එක චිත්‍රපටය වන ‘බක්මහ දීගේ’ නරඹලා තිබුණා. තමාගේ ‘ගජමන් පුවත’ නාට්‍යය ඇසුරෙනුත් චිත්‍රපටයක් නිර්මාණය කරන්න ඔහුගේ අදහසක් තිබුණා. ඒත් ඔහුට නිෂ්පාදකවරයකු හොයාගන්න බැරිය ගියා. ඔහු ඒ චිත්‍රපටය නම් කළේ ‘නුගතුරේ සුන්දරී’ යනුවෙන්.මම දවසක් ලලිත් මිල්රෝයි මිතුරත් එක්ක මිස්ටර් ගුණවර්ධනගෙ ගෙදර ගියා. ඔහු පුදුමුකාර විදියට ආගන්තුක සත්කාරයේ යෙදෙන කෙනෙක්. අපි එදා වැඩිපුරම කතාකළෙත් මිස්ටර් ගුණවර්ධනගේ අලුත් චිත්‍රපටය ගැන.”කවුද අයිසේ ඔය ගජමන් නෝනට ගැළපෙන නිළිය.”මිස්ටර් ගුණවර්ධන අපෙන් ඇහැව්වා. අපි ඒ වනවිට ප්‍රකටව හිටපු නිළියන් දෙතුන් දෙනෙකුගේ නම් කිව්වා.”රූපේ විතරක් මදි මොළොත් තියෙන්න ඕනෑ.එක් නිළියක් ගැන අහපු මිස්ටර් ගුණවර්ධන කිව්වා.”එහෙම නම් මිස්ටර් ගුණවර්ධනට ඔය ‘නුගතුරේ සුන්දරී’ චිත්‍රපටය කෙරිල්ල අතහැරලා දාන්න වෙයි.”මම කිව්වා.”ඒ මොකෝ?””ඔය දෙකම තියෙන නිළියෝ අපේ රටේ නැති නිසා”මම එහෙම කියද්දි මිස්ටර් ගුණවර්ධන අතින් කට වසාගෙන උස් හඬින් හිනාවුණ හැටි මේ දැනුත් මට මැවිල පේනවා.හැත්තෑ ගණන්වල අපි ජාතික කතෝලික සිනමා පර්ෂදයේ(OCIC)  චිත්‍රපට බලන කාලේ බලපු ඉතා වැදගත් චිත්‍රපට දෙකක් තවමත් මගේ මතකයේ තියෙනවා. එකක් උස්මාන් සෙම්බෙනේගේ ‘ද මනි ඕඩර්’. අනික කොස්ටා ග්‍රවුරාස් ගේ ‘ඉසෙඩ්’(Z)කොස්ටා ග්‍රවුරාස් උපතින් ග්‍රීක ජාතිකයකු වුණත් චිත්‍රපටය හැදුවෙ ප්‍රංශයේ ඉඳන්. ඔහු නිසැක වශයෙන් ම දේශපාලනමය සිනමාකරුවෙක්. ‘ඉසෙඩ්’ චිත්‍රපටයෙත් වස්තු වූයේ ප්‍රබල දේශපාලනමය කතා පුවතක්.ප්‍රසිද්ධ රැස්වීමක් අමතමින් සිටි වාමාංශික දේශපාලන නායකයකු ව ඝාතනය කරනවා. බලයේ සිටින දක්ෂිණාංශික ආණ්ඩුව මේ ඝාතනය සැඟවීමට උත්සාහ දරනව. චිත්‍රපටයෙන් කියැවෙන්නේ පුවත්පත් කලාවේදියෙක් ඒ දේශපාලන ඝාතනයේ සුලමුල සොයා යන ආකාරය ගැන.මේ චිත්‍රපටයේ වාමාංශික දේශපාලන නායකයා ඝාතනය කරන අවස්ථාව කඩින් කඩ චලනයෙන් යුතුව ඉදිරිපත් කර තිබෙන ආකාරය හරිම අපූරුයි. මම ඔය චිත්‍රපටය එහෙම අවස්ථාවක් මුලින්ම දැක්කමයි.කොස්ටා ග්‍රවුරාස්ගේ ‘මිසිං’ කියන චිත්‍රපටය නම් ලංකාවේ සිනමාහල්වල පෙන්නුවා. ඒත් ඒක පෙන්නුවේ මරදානේ දැනට කාම චිත්‍රපට ප්‍රදර්ශනයට නම් දරාපු කබල් හෝල් එකක. අනික එහෙම චිත්‍රපටයක් තිරගත වෙනවයි කියලා කිසිම ප්‍රචාරයක් දුන්නෙත් නැහැ.ඈෂ්ලි රත්න විභූෂණ, චන්දන සිල්වා, ප්‍රසන්න විතානගේ වගෙ දෙතුන් දෙනෙකු විතරයි ඒක ග්‍රවුරාස්ගේ චිත්‍රපටයක් බව දැනගෙන හිටියේ.’මිසිං’ කියන චිත්‍රපටයත් තනිකරම දේශපාලනිකයි.1973 දි චිලී රටේ ඇතිවුණු හමුදා කුමන්ත්‍රණය තමයි මේ චිත්‍රපටයට පාදක වුණේ. ඒකෙත් එක්තරා ආකාරයකට ඝාතනයක් සිද්ධ වෙනවා.පසුගිය දිනෙක මට පදික වේදිකාවේ පොත් වෙළෙන්දකු ළඟ තිබී ඉතා වටිනා පොතක් ලැබුණා. ඒ මාර්ටින් වික්‍රමසිංහ ඉංග්‍රිසියෙන් ලියපු ‘ද බුඩිස්ට් ජාතක ස්ටෝරීස් ඇන්ඩ් ද රෂියන් නවල්’ කියන පොත. මේ පොත මාර්ටින් වික්‍රමසිංහ තමන්ගෙම අත් අකුරෙන් අස්සන් කරලා සයිමන් නවගත්තේගමට දුන් එකක්. එහි අස්සන් කරපු දිනය වශයෙන් සඳහන් වන්නේ 1971 මාර්තු මස 25 වැනිදා. මේ පොත පදික වේදිකාවට ආවේ කොහොමද කියන එක මට වැදගත් නැහැ. මට කියන්න ඕනෑ මෙච්චරයි.අපේ ජාතක කතා ගැනත් රුසියානු නවකතා ගැනත් ප්‍රථම සංසන්දනාත්මක විචාරය කළේ වික්‍රමසිංහ. (මේ ඉංග්‍රිසි පොත පළමු වරට පළවන්නේ 1956දි.)වික්‍රමසිංහයන්ගෙ මේ පොතට ලිපි එකොළහක් ඇතුළත් වෙනවා. ‘ද බුඩිස්ට් ජාතක ස්ටෝරිස් ඇන්ඩ් ද රෂියන් නවල්’ කියන්නේ එහි එක් ලිපියක් (නිබන්ධයක්) පමණයි. අනිත් ලිපි වෙනත් විෂය ක්‍ෂේත්‍ර අළල ලියැවුණු ඒවා.’ද බුඩිස්ට් ජාතක ස්ටෝරීස්....’ නම් වූ ලිපිය පසුකලෙක සිරිල් සී.පෙරේරා සිංහලට පරිවර්තනය කරලා තියෙනවා. ඒක පළකරනු ලැබ තියෙන්නේ මාර්ටින් වික්‍රමසිංහ භාරකාර මණ්ඩලය විසින්. මේ නිබන්ධය ගැන මහාචාර්ය ජෝශප් නීඩ්හැම් ලියූ විචාරයත් එම පොතට ඇතුළත්. කොහොම වුණත් මේ නිබන්ධයත් විචාර ලිපියත් වෙනමම පොතක් විදියට පළකිරීම වටිනවා කියලා මම හිතනවා.(වික්‍රමසිංහයන් සයිමන්ට දුන් පොත සයිමන්ගේ පවුලේ අයට ආයෙත් අවශ්‍ය නම් මට දුරකථනයෙන් කතාකරන්න – 0112429267).කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=av11062621</link>
    <topic>ජැකලින්ගේ හද දිනූ රජ කුමරා</topic>
    <author>සුජීව තේවහෙට්ටිගේ</author>
    <content>ජැකලින්ගේ හද දිනූ රජ කුමරාඅපේ රටෙන් බොලිවුඩ්පුරයට ගිය පළමු රුවැත්තිය ඇයයි. ‘ඇලඩින්’ චිත්‍රපටයේ ප්‍රධාන නිළිය වූ ඇය දැන් සැරසෙන්නේ ඒ විචිත්‍රවත් බොලිවුඩ් සිනමා ලොව රැජනක වන්නටයි. ඇය, ජැකලින් ෆර්නැන්ඩස් නම්වූ රූ රැජනයි.වරක්, ප්‍රවීණ චිත්‍රපට අධ්‍යක්ෂ මහේෂ් භාට් පැවසුවේ නුදුරු අනාගතයේදී ජැකලින් පෙරළිකාර නිළියක බවට පත්වේවි ය කියලයි. ඒ විතරක් නොවෙයි. ඇය බොලිවුඩ් සිනමාවේ කිම් බැසින්ජර් කෙනෙකු වන බවටත් ඔහු අනාවැකි පළ කළා. (කිම් බැසින්ජර් හොලිවුඩ් සිනමාවේ අතිශය ජනපි‍්‍රය වූ නිළියක්. ජේම්ස් බොන්ඩ් චිත්‍රපට මාලාවේ තවත් ජනපි‍්‍රය චිත්‍රපටයක් වූ ‘නෙවර් සේ නෙවර් අගේන්’ සහ බැට්මෑන් චිත්‍රපට මාලාවේ ‘විකි වේල්’ චිත්‍රපටයේ ප්‍රධාන චරිත රඟපෑවේත් කිම් බැසින්ජර්)ජැකලින් මුලින් රඟපෑ චිත්‍රපට එතරම් ජනපි‍්‍රය නොවුණත් ‘මර්ඩර් - 2’ චිත්‍රපටයේ ප්‍රධාන චරිතයට තෝරා ගැනීමෙන් ම ඇය මේ වන විට ඇතිකරගෙන සිටින ස්ථාවරත්වය කාට කාටත් වටහා ගත හැකියි. ‘මර්ඩර් - 1’ චිත්‍රපටයේ මල්ලිකා ෂෙරවට් රඟපෑ චරිතයයි, ජැකලින්ට ‘මර්ඩර් - 2’ චිත්‍රපටයේ හිමි වුණේ. ඇයට ඒ අවස්ථාව ලබා දුන්නේ මහේෂ් භාට්. ඔහු පැවසුවේ මේ ශ්‍රී ලාංකික යුවතිය ‘මර්ඩර් - 2’ චිත්‍රපටයෙන් බොලිවුඩ්පුරය ඔපවත් කරනු නිසැක බවයි.මේ අයුරින් සිනමා නිළියක ලෙස පෙරටම ගමන් කරන්නට පියවර තබමින් සිටින ජැකලින්ගේ පෞද්ගලික ජීවිතය තවත් පැත්තකින් ඔපවත් වෙමින් තිබෙනවා. ඇයත් දැන් ආදරය ලබන ආදරය කරන පෙම්වතියක බවට පත්වෙලා. සිනමා ලොව තුළ කිහිප වතාවක්ම පෙම්වතියක වුණත් සැබෑ ලෝකයේදී ඇය පෙම් කරමින් සිටින්නේ එක් අයෙකුටයි. ඔහු කවුරුන් ද? ඔහු රාජවංශිකයෙක් බවයි දැනගන්නට ලැබෙන්නේ. ජැකලින්ගේ ආදරය දිනාගන්නට වාසනාවන්තයෙකු වූ ඔහු, ෂෙයික් හසන් බින් රෂිඩ් අල් ඛාලිෆායි.දැනට තිස් පස්වැනි වියෙහි පසුවන ඔහු, බහරේන් හි රාජකීය පවුලක ඔටුන්න හිමි කුමරෙක්. මිතුරන් විසින් ෂේක් යනුවෙන් හඳුන්වන ඔහු රාජ වංශිකයෙකු වුවත් සරල ගති පැවතුම් ඇති නිරහංකාර තරුණයෙක්. සිය දෙමව්පියන් සතු වූ ව්‍යාපාර කටයුතු කිහිපයක් තිබුණත් ෂේක් නම් වැඩි කැමැත්තක් දක්වන්නේ සංගීතයටයි. මේ වන විට ඔහු සංගීත කණ්ඩායමක් පවත්වාගෙන යනවා. ‘මැනැකින්’ නමින් හඳුන්වන එය රොක් සංගීත කණ්ඩායමක්. ලන්ඩන් නගරයේයි එහි වැඩ කටයුතු සිදුවන්නේ.ෂේක් ගේ පියා 2002 වසරේදී මියගිය පසුව ඔහුට තම පවුලේ ව්‍යාපාර කටයුතු භාර වුණා. ඒ ව්‍යාපාර කටයුතුවල නියැලෙද්දී ඔහුට කාලය බෙදාගෙන වැඩ කටයුතු කරගැනීමෙහි හොඳ පළපුරුද්දක් ලැබුණා. “මම සංගීත වැඩවලින් මිදිලා ඉන්න වෙලාවට වැඩියෙන්ම අවධානය යොමු කරන්නේ අපේ පවුලට අයිති ව්‍යාපාරවල වැඩ කටයුතුවලටයි.” ෂේක් මෑතකදී එලෙස ප්‍රකාශ කර තිබුණේ ඩුබායි වෙත පැමිණි අවස්ථාවකදීයි. ෂේක් ගේ පවුලේ ව්‍යාපාර කටයුතු සිදුකරන ප්‍රධාන කාර්යාලය පිහිටුවා තිබෙන්නේත් ඩුබායි පුරවරයේයි.ෂේක් ගේ ‘මැනැකින්’ සංගීත කණ්ඩායමේ අලුත්ම ගීත ඇල්බමය ළඟදීම නිකුත් වීමට නියමිතයි. ස්පාඤ්ඤ සහ අරාබි භාෂාවෙන් ගීත ගයන්නට ෂේක් වැඩි ඇල්මක් දක්වනවා. රජ පවුලක උපන්නත් ෂේක් වැඩි කැමැත්තක් දක්වන්නේ සාමාන්‍ය තරුණයෙකු ලෙස ජීවත්වන්නටයි. “මට ගොඩක් දෙනා කතා කරන්නෙ ෂේක් හසන් කියලයි. ඒත් මම නම් කැමැති, මට හසන් කියල කතා කරනවාටයි. මොන වැඩ තිබුණත්, මොන තත්ත්වයක හිටියත් මම ෂේක් හසන් විදිහට හැමෝම දකිනවානම් හොඳයි.” ඔහු එයින් හඟවන්නේ තමන් රාජවංශිකයකු ලෙස දකිනවාට අකැමැති බවයි.ජැකලින්ගේ හිත මේ රජ කුමරා වෙත ඇදී ගියේ ඔහු තුළ තිබෙන නිරහංකාර ගතිගුණ නිසා බවට කිසිදු සැකයක් නැහැ. මීට මාස කිහිපයකට පෙර බොලිවුඩ්පුරයෙන් දැනගන්නට ලැබුණේ ජැකලින් වරින්වර බහරේන් රාජ්‍යය වෙතට ගොස් නැවතත් මුම්බායි වෙතට පැමිණෙන බවයි. මේ පිළිබඳව පසුගිය කාලය තිස්සේ මාධ්‍යවේදීන් මෙන්ම ජැකලින්ට හිතවත් අය විස්තර විමසුවා. නමුත් එක්වරම ජැකලීන්ගේ බහරේන් සංචාරයේ රහස සොයා ගන්නට ඔවුනට හැකි වුණේ නැහැ. කොහොම වෙතත් මීට සති කිහිපයකට කලින් රහස සොයා ගන්නට බොහෝ දෙනකුට හැකියාවක් ලැබුණා. ජැකලින් බහරේන් වෙත ගියේ වෙන කිසිදු කාරණයකට නොවෙයි. ෂේක් ව මුණ ගැසෙන්නටයි.ජැකලින්ට ෂේක් ව මුණ ගැසී ඇත්තේ මීට වසර දෙකහමාරකට පමණ කලින්. ඒ, එක්තරා පි‍්‍රය සම්භාෂණයකදීයි. එතැනදී දැන හඳුනාගත් දෙදෙනා නිරතුරුවම මුණ ගැසී තිබෙනවා. “හුඟ දෙනෙක් ෂේක් හසන්ව හොඳින්ම දන්නවා. ජැකලින්ගේ මිතුරු මිතුරියන් පවා ෂේක්ව දන්නවා. එයාට ජැකලින්ව හොඳින්ම ගැළපෙනවා. මේ දෙන්නා 2008 දී හඳුනා ගත්තට පස්සෙ නිතරම මුණ ගැහුණේ රහසින්. මොකද, දෙන්නාගෙ සම්බන්ධය ලෝකයම දැනගන්නවාට දෙන්නාම කැමැති වුණේ නැහැ.” මෙලෙස පැවසුවේ ෂේක් ගේ සමීප මිතුරෙක්.එලෙස රහසින් ගොඩනැගුණු ජැකලින් - ෂේක් ආදර කතාවේ තවත් සුන්දර පරිච්ඡේදයක් දිග හැරෙන්නට ආසන්නයි. ළඟදීම ජැකලින් සහ ෂේක් විවාහ ගිවිස ගැනීමටයි බලාපොරොත්තු වෙන්නේ.“ජැකලින්ට මුම්බායි නගරයේ මිතුරු මිතුරියන් ගොඩක් ඉන්නවා. එයා රQෂ් දේශ්මුඛ්, සජිඩ් ඛාන් වගේ රංගන ශිල්පීන් ළඟින් ආශ්‍රය කළා. ඒ නිසාම කටකතාත් හැදුණා. නමුත්, ජැකලින්ගේ ආදරය හිමි වුණේ ෂේක් හසන්ටයි. ජැකලින්, ෂේක්ට හද පත්ලෙන්ම ආදරෙයි.” මේ ප්‍රකාශය කළේ ජැකලින්ගේ සමීප මිතුරියක්.විවාහයෙන් පසුව ද තම සිනමා ජීවිතය ඉදිරියටම ගෙනයන්නටයි ජැකලින්ගේ බලාපොරොත්තුව. ඒ සඳහා ෂේක් ගෙන් ද නොමඳ සහයක් ලැබේවි. ඒ, ඔහු ද කලාකරුවෙකු නිසා. බාධක, තහංචි නොමැතිව ජැකලින්ට ඉදිරියට යන්නට හැකි වුවහොත් ප්‍රවීණ චිත්‍රපට අධ්‍යක්ෂ මහේෂ් භාට් ගේ අනාවැකිය සැබෑවක් බවට පත්කරමින් ඇය සිනමා ලොව දිදුලන තරුවක් බවට පත්වේවි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=am1106261</link>
    <topic>හිත හදාගන්න ඕනෑ හිතෙන්මයි</topic>
    <author/>
    <content>හිත හදාගන්න ඕනෑ හිතෙන්මයිතමාට ඕන ආකාරයටලෝකය පැවතියයුතු යැයි සිතන්න එපාකැලඹුණු ජලය නිසල කිරීම අතින් අල්ලා කළ නොහැකි ය. සිතත් එසේම ය. සිත නිසල වන තුරු ඉවසීමෙන් බලපෑම් නොකර බලා සිටිය යුතු යප්‍රශ්නයක් තුළ සිර වී සිටින පුද්ගලයාට එයින් පිට වෙනත් විසඳුමක් නොපෙනෙයිචින්තනය ධනාත්මක වගේ ම ගුණාත්මක ද විය යුතුයි. නැතිනම් සැබෑ සතුටක් නො ලැබෙයිබොහෝ දෙනෙකුට තම ජීවිතයේ නිරන්තර සිහිනයක් වන්නේ සාර්ථක පුද්ගලයෙකු වීම ය. ඒ සඳහා ඉතාම වැදගත් වන සාධකය වන්නේ යහපත් මානසිකත්වයක් ගොඩනඟා ගැනීමට ය.මහනුවර මහ රෝහලේහදිසි ප්‍රතිකාර ඒකකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චි“සිත ඇත්නම් පත කුඩා ද” යන කියමනේ අර්ථය ද එයයි.ඔබට ඔබේ සිත වෙනස්කර ගැනීමට අවශ්‍ය ද? එසේත් නැතිනම් ජීවිතය, ලෝකය දෙස අලුත් ආකාරයකට සිතීමට අවශ්‍ය ද? එසේ නම් මේ පිළිබඳවත් මදක් සිතන්න.මිනිසුන් උපතින් සැබවින් ම අවංක පිරිසුදු අය වෙති. උපතින් විවිධ ගති ලක්ෂණ රැගෙන ආවද, ඔවුන් හොඳ හා නරක පුද්ගලයන් බවට පත් කරන්නේ සමාජය යි. එබැවින් ඔබ අද සිටින තත්ත්වය සතුටුදායක නොවේ නම් එය ඔබගේ වරදක් පමණක් නොවේ. ඔබට මීට වඩා යහපත් වටපිටාවක් තිබුණේ නම් තත්ත්වය මීට වඩා වෙනස්වීමට ඉඩ තිබිණි.කුඩා දරුවෙකු දෙස බලන්න. ඔහු සිනාසෙන්නේ මුළු හදවතිනි. ඔහුව සතුටට පත් කිරීම සඳහා සෙල්ලම් බඩුවක් වැනි සුළු දෙයක් ප්‍රමාණවත් ය. සුළු දෙයකින් සතුටටක් සෑහීමටත් පත්වන්නා සුවිශේෂී පුද්ගලයකු වියයුතුය. නමුත් ඔහුට මේරූ බුද්ධියක් නැතැයි සිතිය හැකි ද? අප ‘බුද්ධිමත්’ යැයි සිතන පුද්ගලයන් කීයෙන් කී දෙනාට ද අවංකව සිනාසීමට හැක්කේ. ඔවුන් සතුටු කිරීම සඳහා කොතෙක් නම් දේවල් අවශ්‍ය වේද?පුද්ගලයෙකුගේ මනස වර්ධනය වීමත් සමඟ ම ඔහුගේ මානසික ගැටලු ද වර්ධනය වන බව පෙනීයාම පුදුමයට කරුණකි. මෙය වඩාත් ප්‍රකටව පෙනෙන්නේ තම ගැටලු නිවැරැදිව විසඳාගත නොහැකි පුද්ගලයන් තුළ ය.ඕනෑ ම පුද්ගලයෙකු මනසින් වර්ධනය වීමත් සමඟම ඔහු ලෝකය පිළිබඳව යම් දැක්මක්, දර්ශනයක් ඇතුව ජීවත් වන්නෙක් බවට පත් වෙයි. අපගේ සියලු ගැටලු ඇතිවීමටත්, නැතිවීමටත් බලපාන්නේ අප බාහිර ලෝකය දෙස බලන ආකාරය අනුවයි.මුළු ලෝකයම ජයගත්, තමාව ද ජයගත් ජයග්‍රාහී පුද්ගලයන් ජීවත් වූයේ ද මේ ලෝකය තුළ ම ය. එබැවින් ඔබට යම් ගැටලුවක් ඇති වූ විට එය බාහිර ලෝකයේ වරදක් ද නැතහොත් තමාගේ ජීවන දැක්මේ ඇති දුර්වලතාවක් ද යන්න නිවැරැදිව හඳුනාගත යුතු ය. තමා තුළ ද යම් යම් අඩුපාඩු ඇති බව දකින්නේ බුද්ධිමතුන් ය. එසේ නොසිතා බාහිර ලෝකයට චෝදනා කරමින් සිටින අයට උදව් කිරීමට කිසිවෙකුට කළ නොහැකි ය.මිනිසුන්, සතුන් හා පරිසරය යන මේ සියලු දේ ය. ස්වභාවධර්මයට අයත් ය. ඒවා පවතින්නේ ඒවාට ආවේණික රටාවකට ය. එබැවින් ඒවා තමාට අවශ්‍ය පරිදි පැවතිය යුතු යැයි සිතා සිටීම අඥාන ක්‍රියාවකි. තම ශරීරයෙහි කුෂ්ඨයක් සෑදුණු සතෙකුගේ කථාව ඔබ අසා තිබෙන්නට පුළුවන. ඔහුගේ කුෂ්ඨයෙහි ඇති අපහසුතාව නිසා ඔහුට කැලයේවත්, එළිමහනේ වත් සිටින්නට නොහැකි ය. එබැවින් ඔහු කැලයටත් එළිමහනටත් චෝදනා කරයි. නමුත් සැබවින් ම ගැටලුව ඇත්තේ ඔහු තුළම ය.ඉහත ආකාරයට කල්පනා කර තම ආකල්ප නිවැරදි කර ගැනීම එතරම් පහසු කාර්යයක් ද නොවේ. එයට හේතුව සිත සාදා ගතයුත්තේ සිතෙන්ම වීම ය. ඒ සඳහා විවෘත මනසකින් තම සිත දෙස බැලිය යුතු ය.ඒ සඳහා මුලින් ම තම සිත තැන්පත් කළ යුතු ය. නිශ්චල ජලය පිරී ඇති ජලාශයක් ඔබ දැක තිබේ ද? එම ජලය නිශ්චලව කැඩපතක් මෙන් ඒ අවට පරිසරය පරාවර්තනය වී දර්ශනය වෙයි. එසේම ඒ ජලය තුළින් අභ්‍යන්තරය විනිවිද දැකිය හැකි ය.ඒ ජලය කැලඹුණු විට සිදුවන්නේ කුමක්ද? ඉහත කී කිසිවක් පැහැදිලිව දර්ශනය නොවීමයි. සිත පිළිබඳව ද එසේය. නිශ්චල ජලය මෙන් නිශ්චල සිතකට තම දුර්වලතා විනිවිද දැකිය හැකිය. එවිට ඒවා නිවැරදි කරගත හැකිය.සිත නිශ්චල කිරීම බලෙන් කළ නොහැකිය. කැලඹුණු ජලය අතින් අල්ලා නිසල කිරීමට තැත් කළොත් එය ඊටත් වැඩියෙන් කැලඹෙයි. සිතද එසේය. එය නිසල කිරීම සඳහා එයට බලපෑම් නොකර ඒ දෙස ඉවසීමෙන් හා අවධානයෙන් බලා සිටිය යුතුය.සිත නිසල කිරීම සඳහා ඉතාමත් සුදුසු ක්‍රමය භාවනාවක් පුහුණු කිරීමය. බුදු දහමේ දැක්වෙන සමථ භාවනාවලින් සිත එක්තැන් කරන අතර විදර්ශනා භාවනාවෙන් සියලු දේ නුවණින් විමසා බලයි. නමුත් බොහෝ දෙනෙකුට භාවනා වැඩීම ඉතා අපහසු කාර්යයකි. ඔවුන්ට සුදුසු වෙනත් අභ්‍යාස ක්‍රමද නැත්තේ නොවේ. පහත දැක්වෙන්නේ එවැනි ක්‍රමයකි.ඔබ මුලින්ම ඉතා නිදහස් පරිසරයක් සහ කාලයක් සොයාගත යුතුය. කලබලකාරී, තරගකාරි පරිසරයක් තුළ විවේක බුද්ධියක් ඇතිවන්නේ නැත. ඔබ මහාමාර්ගයක මැද සිටගෙන එහි ගමන් කරන වාහනවලින් තමාට කරදරයක් බව චෝදනා කරමින් සිටියාට වැඩක් නොවේ. ඔබ මාර්ගයෙන් ඉවත්විය යුතුය. එය ජීවිතය සහ ප්‍රශ්නවලට මුහුණදීමට නොහැකිව පලායාමක් නොවේ. එය ප්‍රතිසංවිධානය වීම සඳහා කාලය ලබාගැනීමක් පමණි.ඔබ සිතින් තදින් අල්ලාගෙන සිටින දේවල් තාවකාලිකව අත්හැර දමන්න. නිසල වන රොදක, ජලය ගලා බසින ස්වභාවික ස්ථානයක, සුළං හමන කඳු ගැටයක හෝ නිශ්චල ජලාශයක් අසල සෑහෙන කාලයක් ගත කරන්න. වෙනදා තම රැකියා කටයුතු, ජීවන කටයුතු සඳහා යෙදවු ඔබේ බුද්ධිය මේ ස්වාභාවික පරිසරය සමඟ මුසු කරන්න. ඔබද සොබාදහමේම කොටසක් ලෙස දැනෙන්නට, හැඟෙන්නට හරින්න.ඔබ බුද්ධිමත් වුවත් වෙනදා ඔබට තිබුණේ “අවිවේකී බුද්ධියකි”. නමුත් දැන් ඔබට විවේක බුද්ධියක් තිබේ. අප මානසික පීඩනයකින් සිටින විට ගන්නා තීරණ ඇතැම්විට වැරදි ඒවා විය හැකිය. නමුත් විවේක බුද්ධියෙන් හොඳින් සිතාමතා තීරණ ගත හැකිය.ප්‍රශ්නයක් තුළ සිරවී සිටින පුද්ගලයාට එයින් බාහිර විසඳුමක් නොපෙනේ. නමුත් ප්‍රශ්නයෙන් ඉවත්වී නිදහස් බුද්ධියෙන් බලන්නාට එයට විසඳුමක් සොයා ගැනීම පහසුය. ජීවිතය පිළිබඳවද එසේය. මෙහිදී අප සිදුකරන්නේ අප පිළිබඳවම නිවැරදි අවබෝධයක් ලබා ගැනීමය.සෑම පුද්ගලයෙකු තුළම යම් විශේෂත්වයක් තිබේ.ඔබ එය සොයාගෙන, ඔබ තුළ සිටින “නියම මිනිසා” මතු කරගත යුතුය. ඔබ තුළ විශේෂත්වයක් ඇතිවිට ඔබ කාටත් අවශ්‍යවන වටිනා පුද්ගලයෙකු බවට පත්වෙයි.කිසිඳු පුද්ගලයෙකුට ලෝකයේ සියලු දෙයට දක්‍ෂයෙකු විය නොහැකිය. එබැවින් වැදගත්ම කරුණ වන්නේ, තමා තමාට වඩා ගැළපෙන, උචිත, තමා ආස කරන ක්‍ෂේත්‍රය තෝරා ගැනීමයි. එවිට ඒ මඟෙහි කොතරම් දුර ගමන් කළද ඔබට වෙහෙසක් නොදැනෙයි.තම කාර්යය සඳහා යෙදවිය හැකි පුදුම ශක්තියක් මිනිස් සිත තුළ ඇත. එහෙත් බොහෝ දෙනෙකුට තමාට ගැළපෙන නිවැරදි කාර්යය තෝරා ගැනීමට නොහැකි වීම නිසා එම ශක්තිය අපතේ යයි. ඔබට විවේක බුද්ධියක් අවශ්‍ය වන්නේ ඒ සඳහාය.දියුණුවන පත්වීමට කල්පනා කිරීම ධනාත්මක චින්තනයකි. නමුත් එය තමාටත්, සමාජයටත් යහපත් චින්තනයක් විය යුතුය.එබැවින් ධනාත්මක චින්තනයට සමගාමීව ගුණාත්මක චින්තනයද ඇති කරගත යුතුය. නැතහොත් ඔබට සැබෑ සතුටක් නොලැබෙයි. ඉහත ආකාරයෙන් ඔබ නිවැරදි මාවතට පිවිසියහොත් ඔබව නැවැත්වීමට කිසිවෙකුට හෝ කිසිඳු බලවේගයකට නොහැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=am1106262</link>
    <topic>නොපිසූ මස් මාළු අනෙක් ආහාරවලින් වෙන්කොට ශීතකරණයේ තබන්න</topic>
    <author/>
    <content>නොපිසූ මස් මාළු අනෙක් ආහාරවලින් වෙන්කොට ශීතකරණයේ තබන්නඅප ගන්නා ආහාර වේල සැබැවින්ම ආරක්ෂිත ද?මෙය අප සැම විසින්ම සොයා බැලිය යුතු දෙයකි. අහිතකර අනාරක්ෂිත ආහාර පාන ගැනීමෙන් බොහෝ රෝගාබාධ යන්ට ලක්වීම පමණක් නොව ඇතැම් විට මරණයට පවා පත්විය හැකිය. ආහාර මඟින් ඇතිවන රෝගයන්ට වයස් සීමා වක් නැත. බාල, තරුණ, වැඩිහිටි කාටත් එකසේ වැලඳීමේ හැකියාව පවතී.ප්‍රජා වෛද්‍ය විශේෂඥ එස්.එම්.ආනල්ඩ්ආහාරයේ ආරක්ෂිත තත්ත්වයේ වැදගත්කම හඳුනාගත් ජගත් සෞඛ්‍ය සංවිධානය ආරක්ෂිත ආහාර සඳහා පිළිපැදිය යුතු සරල පිළිවෙත් පහක් හඳුන්වා දී ඇත. එදිනෙදා සාමාන්‍ය කටයුතුª සමඟ ඉතා පහසුවෙන් පිළිපැදීමට හැකිවීම මෙහි ඇති විශේෂත්වයයි.1. පිරිසුදුකමබොහොමයක් ක්ෂ්ද්‍ර ජීවීහු රෝග කාරක නොවෙති. සමහර රෝග කාරක ක්ෂුද්‍රජීවීන්, ජලයේ, සතුන්ගේ සහ මිනිසුන්ගේ ශරීර මතුපිට බොහෝවිට දක්නට ලැබේ. ආහාර පිළියෙල කිරීමේදී මෙම රෝග කාරක ක්ෂ්ද්‍ර ජීවීන් අත් මඟින්, අත්පිස්නා හා භාජන මඟින් සුළු වශයෙන් හෝ ආහාරයට මුසු වීමෙන් ආහාර මඟින් වැලඳෙන රෝගවලට ගොදුරුවිය හැකිය. එබැවින්,* ආහාර පරිහරණය කිරීමට පෙර ආහාර පිළියෙල කරන අතරතුර විටින් විට අත් හොඳින් සෝදා ගන්න.*  වැසිකිළි යාමෙන් පසු ඔබගේ අත් හොඳින් සෝදා ගන්න.*  ආහාර පිළියෙල කිරීමේදී භාවිතා කරන උපකරණ හා ස්ථාන සෝදා පවිත්‍ර කර ගන්න.*  මුළුතැන්ගෙයි කෘමි සතුන්ගෙන්, පළිබෝධකයන්ගෙන් හා අනෙකුත් සතුන්ගෙන් ආරක්ෂා කර ගන්න.2. පිසූ ආහාර හා නොපිසූ ආහාර වෙන් වෙන් වශයෙන් තබාගැනීමආහාර පිළියෙල කිරීමේදී හා ගබඩා කිරීමේදී මස් හා කුකුළු මස් හා මුහුදු මාළු වැනි නොපිසූ ආහාර හා ඒවායේ ඉස්ම සමඟ අතුණුබහන්වල, ක්ෂුද්‍රජීවීන් සිටිය හැකි අතර මෙම ක්ෂුද්‍රජීවීන් අනෙකුත් ආහාරවලට මුසුවිය හැකිය. එබැවින්,නොපිසූ මස්, කුකුල් මස් හා මුහුදු මාළු අනෙකුත් ආහාරවලින් වෙන්කර තබන්න.නොපිසූ ආහාර ද්‍රව්‍ය පිළියෙල කිරීම සඳහා යොදාගත් උපකරණ සහ භාජන පිසූ ආහාර සඳහා භාවිතා නොකරන්න.පිළියෙල කරගත් ආහාර හා නොපිසූ ආහාර එකිනෙක හා මුසුවීම වැළැක්වීම සඳහා වෙන වෙනම භාජනවල ගබඩා කරන්න.3 . ආරක්ෂාකාරී උෂ්ණත්වවල ආහාර තබා ගැනීමකාමර උෂ්ණත්වයේ දී ආහාර ගබඩා කර තැබීමේ දී ඒවායේ ඇති ක්ෂුද්‍ර ජීවීන්ගේ වර්ධනය ඉතා ශීඝ්‍ර විය හැකිය. සෙන්ටිග්‍රේට් අංශක 5ට අඩු හෝ 60ට වැඩි උෂ්ණත්වවලදී ක්ෂුද්‍රජීවී වර්ධනය අවම වීමක් හෝ නවතිනු ඇත.එහෙත් සමහර අනතුරුකාරී ක්ෂුද්‍ර ජිවීන් සෙන්ටිග්‍රේට් අංශක 5ට අඩු උෂ්ණත්වවලදී පවා වර්ධනය විය හැකිය. එබැවින්,*  පිසූ ආහාර පැය 2කට වඩා වැඩි කාලයක් කාමර උෂ්ණත්වයේ තබා ආහාරයට නොගන්න.*  සියලු පිසූ ආහාර හා ඉක්මනින් නරක් වන ආහාර හැකි ඉක්මනින් ශීතකරණයක තබන්න. සෙන්ටිග්‍රේට් අංශක 5ට අඩු උෂ්ණත්වයක් වඩා සුදුසුය.*  පිසූ ආහාර පරිභෝජනය කරන තුරු උණුසුම්ව තබන්න.*  ශීතකරණයේ වුවද දිගු කාලයක් ආහාර ගබඩා කර තැබීමෙන් වළකින්න.* අධි ශීත කළ ආහාර කාමර උෂ්ණත්වයේදී අයිස් දියවීමට ඉඩ නොහරින්න.4. හොඳින් පිසගැනීමආහාර හොඳින් පිසීම මඟින් බොහොමයක් අනතුරුකාරී ක්ෂුද්‍ර ජිවීන් විනාශ කළ හැකි වන අතර, සෙන්ටිග්‍රේට් අංශක 70 උෂ්ණත්වයක් දක්වා පිසීම මඟින් පරිභෝජනය සඳහා හොඳ ආරක්ෂාකාරී තත්ත්වයක් ඇතිතර ගත හැකිය. එහෙත් අඹරන ලද මස්, රෝස්ට් කළ මස්, ආදිය පරිභෝජනයේ දී විශේෂ අවධානය යොමු කළ යුතුය. එබැවින්;*  විශේෂයෙන් මස්, කුකුළු මස්, බිත්තර හා මුහුදුමාළු යන ආහාර ද්‍රව්‍ය හොඳින් පිස ගන්න.*  උෂ්ණත්වය සෙන්ටිග්‍රේට් අංශක 70 ඉක්මවූ බව සනාථ කරගැනීම සඳහා සුප් හා ස්ටු වැනි ආහාර පිසීමේදී නටවාගන්න. පිසූ මස් වර්ගවල ඉස්ම රෝස පැහැ නොව දුර්වර්ණ විය යුතුය.*  පිසූ ආහාර නැවත භාවිතයට ගැනීමට පෙර හොඳින් රත්කර ගන්න.5. සුරක්ෂිත අමුද්‍රව්‍ය හා ජලය භාවිතයආහාර පිළියෙල කිරීමට ගන්නා අමුද්‍රව්‍ය (ජලය හා අයිස් ඇතුළුව) රෝග කාරක ක්ෂුද්‍ර ජීවීන් හා රසායන ද්‍රව්‍ය මඟින් දූෂණය වී තිබිය හැකිය. තවද, පළුදු වූ හෝ පුස් සහිත ආහාර ද්‍රව්‍යවල විෂ සහිත රසායනික සංයෝග සෑදීමේ ප්‍රවණතාවක් ඇති නිසා එවැනි ආහාර ද්‍රව්‍ය තෝරා ගැනීමේදී පරෙස්සම් විය යුතු අතර, ආහාර හොඳීන් සේදීම හා පොතු හැරීම වැනි සරල ක්‍රම මඟින් ඒවායේ අවදානම අඩු කර ගත හැකිය.* පිරිසුදු ජලය හෝ පිරිසුදු කරගන්නා ලද ජලය භාවිතා කරන්න* නැවුම් හෝ පළුදු නොවූ ආහාර තෝරා ගන්න* පාශ්චීකරණය කළ කිරි වැනි සුරක්ෂිතතාව තහවුරු කිරීම ඉලක්ක කර පිළියෙල කළ ආහාර හැකි සෑම විටම තෝරාගන්න.* අමු ආහාර ගැනීමේදී හොඳින් සෝදන්න.* කල් ඉකුත් වූ ආහාර භාවිතයට ගැනීමෙන් වළකින්න.අප ගන්නා ආහාර වර්ගයන් ද ආහාර සුරක්ෂිතතාව කෙරේ බලපෑමක් ඇති කරයි. ආහාරය සෑම විටම සමබල පෝෂ්‍යදායී විය යුතුයි. පෝෂණයෙන් අඩු ආහාර මෙන්ම අධි පෝෂිත ආහාර ගැනීම අප සෞඛ්‍යයට එකසේ අහිතකර ලෙස බලපායි.අද සමාජයේ නාගරීකරණයත් සමඟම ආහාර රටාවේ බොහෝ වෙනස්වීම් සිදුව ඇති බව පෙනී යයි. තම නිවසේ පිළියෙල කළ ආහාර වෙනුවට වෙළෙඳපොළෙන් ලබා ගත හැකි විවිධ ආහාර වර්ග ගැනීමට අද බොහෝදෙනා පුරුදුව සිටිති. බොහෝ අය මෙයට පෙලඹී ඇත්තේ කාලය මදිකම හා පහසුවෙන් ලබාගත හැකිවීම මතයි.මීට අමතරව අද වෙළෙඳ දැන්වීම් සහ ප්‍රචාරණය එවැනි ආහාර මිලදී ගැනීමට පාරිභෝගිකයා පොලඹවනු ලබයි. යෞවන වයසේ පසුවන්නන් ඉලක්ක කරමින් කෙරෙන ආහාර ප්‍රචාරණයන් අද බහුලව දැකිය හැකිය. එලෙස අප ගන්නා බොහෝ ආහාර බොහෝ විට සාදන්නේ තිරිගු පිටිවලිනි. ජලය වෙනුවට නිතරම බීමට ගන්නා විවිධ බෝතල් කළ පාන වර්ගවල අඩංගු සීනි ප්‍රමාණය අධිකය. ඊට අමතරව බීම වර්ගවලට විවිධ කෘත්‍රිම රස කාරක සහ කල්තබා ගැනීමේ ද්‍රව්‍ය එකතු කරනු ලැබේ.මෙවැනි අධි පෝෂක ද්‍රව්‍යයන් නිසා දියවැඩියාව, ස්ථුලතාවය, කොලොස්ටරෝල් වැඩිවීම, අධික රුධිර පීඩනය, අඝාතය වැනි රෝගාබාධයන්ට ලක්විය හැකිය. ඇතැම් රෝග හටගත් පසු ඒවා පාලනය කිරීම සඳහා මුළු ජීවිත කාලය තුළම ඖෂධ ගැනීමට සිදුවන බව බොහෝදෙනා නොසිතන කාරණයකි. එබැවින් අපි සැමවිටම ආරක්ෂිත සුදුසු ආහාර පමණක් ගැනීමට වගබලා ගත යුතු වේ. එය නිරෝගිමත් අනාගතයක් උදෙසා කරන කදිම ආයෝජනයක් වනු නොඅනුමානය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=ay1106261</link>
    <topic>පාසිකුඩා-නිවයි විඩා</topic>
    <author>පාසිකුඩා සංචාරයකින් පසු</author>
    <content>අපේ රට වටවී ඇත්තේ මහ මුහුදින් වුවත් අපට නිදහසේ මහ මුහුදේ දිය නාන්නට පුළුවන්ද? පවුලේ අය සමඟ මහ මුහුදේ බයෙන් සැකෙන් තොරව විනෝදවීමට පුළුවන්ද... ඇතැම්විට මහ මුහුදේ සිට එන මහා දිය රැලි නිසා මහ මුහුදට බිලිවෙන උදවිය ගැන අප නිරතුරුවම ආසා ඇත්තෙමු.එහෙත් ඔබට මහ මුහුදේ බයෙන් සැකෙන් තොරව නිදහසේ දිය නාන්නට, පවුලේ අය සමඟ හිතේ හැටියට විනෝදවන්නට පුළුවනි. ඕනෑනම් මහ මුහුදේ කිලෝමීටරයක් පමණ කිසිදු අනතුරකින් තොරව ඇවිද යන්නටද පුළුවනි. ඔබට මෙය පුදුම එළවන සුළු දෙයක් විය හැකිය. එහෙත් එය සත්‍යයකි. මෙය එක් අතකට සොබා දහමේ අපූරු නිර්මාණයකි. මේ අපූරු අවස්ථාව උදාකර ගත හැක්කේ මඩකලපුව පාසිකුඩා වෙරළ තීරයට ගියහොත් පමණි.එක්තරා ආකාරයකට පාසිකුඩා වෙරළ තීරයේ සිට මහ මුහුදේ කිලෝමීටරයක් පමණ දුරක් දක්වා ස්වාභාවික දිය තටාකයක් ලෙසද හැඳින්විය හැකිය. එය සොබා දහමේ අපූරු තිළිණයකි. එනම් පාසිකුඩා මුහුදු බොක්කට මුහුණලා පිහිටි මුහුදු වෙරළේ සිට මහ මුහුදේ කිලෝමීටරයක් පමණ දුරින් පිහිටි ශක්තිමත් කොරල්පර වැටියකි. මේ කොරල් වැටිය නිසා මහ මුහුදේ සිට එන විශාල දිය රැළි පාසිකුඩා මුහුදු වෙරළට එන්නේ නැත. මේ නිසා සංචාරකයන්ට රිසි සේ මහ මුහුදේ විනෝද වන්නට හැකිය.මේ ශක්තිමත් කොරල් වැටිය පාසිකුඩා මුහුදු වෙරළේ සිට බලන විට පෙනෙන නොපෙනෙන ගානය. අපේ රටේ කිසිදු මුහුදු තීරයකට සොබා දහම මේ තිළිණය ලබාදී නැත. මේ නිසා පාසිකුඩා වෙරළ තීරය සංචාරකයන්ට අපූරු තෝතැන්නක් බව අමුතුවෙන් කිව යුතු නැත. පසුගියදා මාධ්‍යවේදින් පිරිසකට ද මේ අපූර්වත්වය විඳ ගන්නට පාසිකුඩා ප්‍රදේශයේ සංචාරය කරන්නට අවස්ථාව ලැබිණි.එපමණක්ද නොව අපූරු රටා මවන කොරල්පරවලින් පාසිකුඩා මුහුදු තීරය පොහොසත්ය. සුනාමි ව්‍යසනය සමඟ සුන්දර කොරල්පර මියදුණද දැන් පාසිකුඩා මුහුදේ අපූරු කොරල්පර දැක ගත හැකිය. කොරල්පර බලන්නට යන සංචාරකයින්ට ඒ සඳහා සියලු පහසුකම් සහිතය.කොරල්පර නැරැඹීමට හැකි වීදුරු බෝට්ටු පාසිකුඩා වෙරළේ බහුලය. දේශීය සංචාරකයන්ට කිලෝමීටර තුනක් පමණ දුර ගෙවා ගොස් ඒ සීමාවේ ඇති සුන්දර කොරල්පර නැරැඹීමට වැය වන්නේ එක් පවුලකට රුපියල් 1500 ක් වැනි මුදලකි. විදේශීය සංචාරකයන්ගෙන් නම් ඊට වැඩි මුදලක් අය කෙරෙයි.දැන් පාසිකුඩා වෙරළ තීරයට නව එළියක් වැටෙමින් තිබේ. ඒ පාසිකුඩා සංචාරක කලාපය ඉදිවෙමින් පවතින නිසාය. මේ සංචාරක කලාපය ඉදි කෙරෙනුයේ සැලසුම් සහගතවය. පාසිකුඩා මුහුදු වෙරළට හානියක් වීමට ඉඩ නොතැබීමට සියලු සැලසුම් සකස් වී හමාරය. ඒ නිසා වෙරළ තීරය දූෂණය වීමට ඉඩක් නම් නැතිය.ආර්ථික සංවර්ධන ඇමැති බැසිල් රාජපක්ෂ මහතා අතින් මාළුමාළු සංචාරක නිකේතනය විවෘත වූ අවස්ථාව. නියෝජ්‍ය ඇමැති ලක්ෂ්මන් යාපා අබේවර්ධන සහ නැඟෙනහිර පළාත් මහ ඇමැති ශිවනේශතුරෙයි චන්ද්‍රකාන්තන් මහතාද මෙහි වෙති.පාසිකුඩා සංචාරක කලාපය ඉදි කෙරෙනුයේ ජනාධිපතිතුමාගේ උපදෙස් මත නැඟෙනහිර නවෝදය වැඩසටහනේ නියමුවා වන ආර්ථික සංවර්ධන ඇමැති බැසිල් රාජපක්ෂ මහතාගේ අධීක්ෂණය මතය. ඒ අනුව පාසිකුඩා සංචාරක කලාපයේ ඉදිවෙමින් පවතින තරු පංතියේ හෝටල් සංඛ්‍යාව දාහතරකි.එම හෝටල්වල සුඛෝපභෝගී කාමර දහසක් ඉදිකිරීමට නියමිතය. මේ සියලුම හෝටල් මේ වසරේ දෙසැම්බර් මාසය අග වෙන විට නිම කළ යුතුය. ඒ සඳහා ආයෝජකයන් ලංකා සංචාරක මණ්ඩලය හා එකඟවී ගිවිසුම් අස්සන් කොට තිබේ. මේ සංචාරක කලාපය සඳහා ආයෝජනය කෙරෙන මුදල රුපියල් මිලියන 5483 කි. රජය විසින් එම සංචාරක කලාපයේ යටිතල පහසුකම් සංවර්ධනය සඳහා වැය කරන මුදල රුපියල් මිලියන 800 කි.මේ සංචාරක කලාපයේ ලොව සුපිරි සංචාරක කලාපවල මෙන් ම සියලුම පහසුකම් ඇති කෙරේ. අන්තර්ජාතික ගනුදෙනු සිදු කළ හැකි බැංකු පහසුකම්, සුඛෝපභෝගී වෙළෙඳ සංකීර්ණයක්, අන්තර්ජාල පහසුකම් ලබා ගත හැකි ස්ථාන සහ පාසිකුඩා සංචාරක කලාපයට ඉතා ඉක්මනින් පැමිණීම සඳහා කොළඹ සිට සී ප්ලෙන් පහසුකම් ආදි වශයෙන් සුපිරි පහසුකම් එහි ඇති කිරීමට නියමිතය. සී ප්ලේන් යානා ගොඩ බැස්සවීම සඳහා ඕඩ්ඩමාවඩි ප්‍රදේශයේ ස්ථානයක් හඳුනාගෙන තිබේ.සංචාරක කලාපයට ජලය සපයන පුධාන ජල ටැංකියඉන්දුනීසියාවේ බාලි සංචාරක කලාපයට සමාන ලෙස පාසිකුඩා සංචාරක කලාපය නිර්මාණය කිරීම රජයේ අරමුණ බව ශ්‍රී ලංකා සංචාරක මණ්ඩලයේ සහකාර අධ්‍යක්ෂ (සැලසුම් හා සංවර්ධන) හේමන්ත විජේකෝන් මහතා පැවැසීය.“2009 වසරේ දී සංචාරක මණ්ඩලය පාසිකුඩා සංචාරක කළාපයේ තරු පංතියේ හෝටල් ඉදිකිරීම සඳහා ආයෝජකයන් සමඟ ගිවිසුම් අස්සන් කළා. මේ සංචාරක කලාපය අක්කර 100 ක් පුරා විහිදී තිබෙනවා. සමහර ආයෝජකයන්ට අක්කර 15 පමණ විශාල ඉඩම් ලබාදී තිබෙනවා. මේ සියලු ඉඩම් අවුරුදු 30 බදු සීමාවට අයත් වෙනවා.ඒ වගේ ම මේ සංචාරක කලාපයේ දේශීය සංචාරකයන් සඳහාත් අක්කර දෙකක ප්‍රදේශයක් වෙන් කර තිබෙනවා. සියලු ම ඉඩම් වෙන්කර තිබෙන්නේ සුන්දර පාසිකුඩා මුහුදු වෙරළට මුහුණලා සිටින ආකාරයටයි. මොකද සෑම ආයෝජකයකුගේ ම හෝටලය ඉදිරිපස මුහුදු වෙරළක් තිබිය යුතුයි. එය දේශීය විදේශීය සංචාරකයන්ගේ ප්‍රධානම අවශ්‍යතාව වෙන නිසා” හේමන්ත විජේකෝන් මහතා කියා සිටියේ ය.පාසිකුඩා තරුණ තරුණියන්ටත් සංචාරක කලාපයේ රැකියාපාසිකුඩා සංචාරක කලාපයේ දේශීය සංචාරකයන් සඳහා හෝටල් කාමර 300 ක් පමණ ඉදිකිරීම සඳහා ද ශ්‍රී ලංකා සංචාරක මණ්ඩලය අවසර ලබාදී තිබෙන බව ද හේමන්ත විජේකෝන් මහතා කියා සිටියේ ය. නැඟෙනහිර පළාතේ සංචාරක ව්‍යාපාරය දියුණු කිරීමේ වැඩපිළිවෙළ යටතේ නැඟෙනහිර පළාතේ තරු පංතියේ හෝටල් කාමර 3500 ක් පමණ ඇති කිරීම ලංකා සංචාරක මණ්ඩලයේ අරමුණයි.ඒ යටතේ පාසිකුඩාහි හෝටල් කාමර 1000 ක් ඉදි කෙරෙනවා. ඊට අමතරව රජයේ ඉඩම්වලින් වාකරේ ප්‍රදේශයේ අක්කර 73 ක් සංචාරක මණ්ඩලයට පවරාගෙන තිබෙනවා. ඒ වගේ ම සිලාවතුර ප්‍රදේශයේ අක්කර 100 ක් සහ පුල්මුඩේ ප්‍රදේශයේ අක්කර 100 ක් පවරාගෙන තිබෙනවා. සෑම අක්කරයකටම තරු පංතියේ හෝටල් කාමර 10 ක් ඉදි කළ යුතු බවට අපි ආයෝජකයන්ට උපදෙස් දී තිබෙනවා” විජේකෝන් මහතා වැඩිදුරටත් අප සමඟ පැවසීය.පාසිකුඩා සංචාරක කලාපයක් ලෙස සංවර්ධනය කිරීමේ වැදගත්කම් රැසකි. සවස් ජාමයට සින්දු කියන මාළු දැකගත හැකි කල්අඩි පාලම ආසන්නයට යාමට පාසිකුඩා සිට ගත වන්නේ විනාඩි තිහක පමණ කාලයකි. දෙස් විදෙස් සංචාරකයන්ගේ මන බැදගත් පෞරාණික ස්ථාන රැසකින් හෙබි පොළොන්නරුවට යාමට පාසිකුඩා සිට ගත වන්නේ විනාඩි 45 ක් පමණි. එපමණක් නොව දිඹුලාගල ද සංචාරකයන්ගේ සිත් දිනා ගත් ස්ථානයකි.අනෙක් අතට දෙස් විදෙස් සංචාරකයන් ප්‍රිය කරනු ලබන මුහුදු රළ මත ලිස්සා යාමේ ක්‍රීඩාව සඳහා අපුරුතම ස්ථානයක් ලෙස හඳුනාගෙන ඇත්තේ සුදුන්දර ආරුගම්බේ මුහුදු තීරයයි. එහි ළඟා වීමට පාසිකුඩා සිට ගත වන්නේ පැය දෙක හමාරක් පමණ කාලයකි.සංචාරක කලාපයේ වෙළෙඳ සල්ත්‍රිකුණාමලයේ කෝනේෂ්වරම් කෝවිල ද සංචාරකයන් අතර ජනපි‍්‍රයත්වයක් උසුලයි. එමෙන් ම දකුණු ආසියාවේ පිහිටි එකම ස්වභාවික වරාය පිහිටා ඇත්තේ ද ත්‍රිකුණාමලයේ ය. ත්‍රිමලයේ උණුවතුර ළිං ද සංචාරකයන්ගේ සිත් ඇදගත් ස්ථානයන් ය. පාසිකුඩා සංචාරක කලාපයේ සිට ත්‍රි’මලයට යාමට ගත වෙනුයේ පැය දෙක හමාරක් වැනි කාලයකි.පාසිකුඩා සංචාරක කලාපයක් ලෙස සංවර්ධනය කිරීමේ රජයේ අරමුණු රැසකි. එනම් පාසිකුඩා අවට ප්‍රදේශ වන පේතාලේ, ඕඩ්ඩමාවඩි, වාලච්චේන සහ කඹුරුමුල්ලෙයි යන ප්‍රදේශයන්හි ශීඝ්‍ර දියුණුවක් ඇති කිරීමයි. එමෙන් ම පාසිකුඩා සංචාරක කලාපය මගින් ඍජු රැකියා අවස්ථා 2000 ක් පමණ සහ වක්‍ර රැකියා අවස්ථාවන් 5000 ක් පමණ ඇති කිරීම ද රජයේ අරමුණකි. ඒ මගින් පාසිකුඩා ප්‍රදේශය අවට ජනතාවගේ ජීවන තත්ත්වය ඉහළ නැංවීමට රජයට අවශ්‍ය වී තිබේ.පසුගියදා පාසිකුඩා සංචාරක කලාපයේ ප්‍රථම තරු පංතියේ හෝටලය විවෘත විය. එය නම් කොට ඇත්තේ ‘මාළු මාළු’ සංචාරක නිකේතනය නමිනි. එහි සුඛෝපභෝගී කබානා 40 කින් යුක්තය. එය දෙස් විදෙස් සංචාරකයන් සඳහා දැන් විවෘතය. එම සංචාරක නිකේතනය විවෘත කළේ ආර්ථික සංවර්ධන ඇමැති බැසිල් රාජපක්ෂ මහතා ය.මාළුමාළු සංචාරක නිකේතනයමාළු - මාළු සංචාරක නිකේතනය ඉදි කර ඇත්තේ ද දේශීය අනන්‍යතාවට අනුව ය. ධීවරයන්ගේ මාළු වාඩි සිහියට නංවන ලෙස කබානාවල වහල සෙවිලිකොට ඇත්තේ පොල් අතු යොදා ගෙන ධීවරයන්ගේ මාළු වාඩිවල ආකෘතියට ය.මාළු - මාළු සංචාරක නිකේතනයේ හිමිකරු හෝටල් කර්මාන්තයේ හසල අත්දැකීම් ඇති චන්ද්‍රා වික්‍රමසිංහ මහතා ය. මේ ඔහුගේ හඬ ය.“මා යුද්ධයට පෙර සහ යුද්ධය පැවැති කාලයේදීත් මේ පාසිකුඩා ප්‍රදේශයට පැමිණ තිබෙනවා. මගේ බලාපොරොත්තුවක් තිබුණා කවදා හෝ පාසිකුඩාවල සංචාරක හෝටලයක් ආරම්භ කරන්න. මා දන්නවා 1970 දී බලයට පත් වූ සිරිමාවෝ බණ්ඩාරනායක අගමැතිතුමියටත් අදහසක් තිබුණා පාසිකුඩාවල සංචාරක කලාපයක් බවට පත් කරන්න. නමුත් ඇයට එය කරන්න බැරි වුණා.පාසිකුඩා මුහුදු බොක්කට මුහුණලා වෙරළේ සිට කිලෝමීටරයක් දුරින් පාසිකුඩා මුහුදු බොක්ක දිගේ කිලෝමීටර් දෙක හමාරක් පමණ දිග ශක්තිමත් කොරල් වැටියක් තිබෙනවා. පාසිකුඩා මුහුදු තිරයේ විශේෂත්වය එයයි. මේ නිසා පාසිකුඩා මුහුදු වෙරළ ඉතාම ආරක්ෂිතයි. සංචාරකයන්ටඉතාම හිතකරයි. කිසිවකුත් මුහුදු රළට බිලිවීමට ඉඩක් නැහැ. ඇත්තටම මුහුදු වෙරළේ සිට කිලෝමීටරයක් දුරට මුහුදු දිය තටාකයක් ලෙස හඳුන්වා දිය හැකියි. සංචාරකයෝ මුහුදු ජලයේ නාන්න කැමැතියි. ඊළඟට පාසිකුඩාවල තිබෙන කොරල් පරවලට හික්කඩුවේ කොරල් පර පරාදයි. හික්කඩුවට වඩා විවිධ කොරල් පර පාසිකුඩාවල තිබෙනවා.ඊළඟට කායන්කර්නි කොරල් දූපතක් තිබෙනවා. එය පාසිකුඩාවලට නුදුරින් තිබෙන්නේ. ඒ වගේම මනම්පිටිය නෙළුම්වැව පැත්තට ගියොත් ස්වාභාවික උණු වතුර ළිං දැක බලා ගත හැකියි. ඉතින් ඒකයි මා කියන්නේ පාසිකුඩා කියන්නේ සංචාරකයන්ගේ පාරාදීසයක් කියලා. එය ජනාධිපතිතුමා සහ බැසිල් රාජපක්ෂ මැතිතුමා හඳුනාගෙන තිබෙනවා. ඒ වගේම රජය මේ සංචාරක කලාපයේ ආයෝජකයන් වන අපට ලබා දෙන පහසුකම් සහ උදව්වලට අප ස්තුතිවන්ත වෙනවා.මාළුමාළු සංචාරක නිකේතනයඒ විතරක් නෙමෙයි මේ වන විට අපේ සංචාරක හෝටලයට හොඳ ඉල්ලුමක් තිබෙනවා. මේ වන විට ප්‍රංශ, බ්‍රිතාන්‍ය සහ ජර්මන් සංචාරකයන් අපේ හෝටලයේ කාමර වෙන් කරවාගෙන තිබෙනවා” මාළු මාළු සංචාරක නිකේතනයේ අධිපතිවරයා කියා සිටියේය.පාසිකුඩා සංචාරක කලාපය මඟින් ඒ අවට ප්‍රදේශවලට රැකියා අවස්ථා උදාකිරීමේ රජයේ වැඩපිළිවෙළ දැන් ඇස්පනාපිටම දැක ගත හැකිය. ඊට හොඳම උදාහරණය මාළු මාළු සංචාරක නිකේතනයේ සේවය කරන සේවකයෝය. එහි සේවක සංඛ්‍යාව සියයකි. මේ එහි පිළිගැනීමේ නිලධාරිනිය ලෙස සේවය කරන පේතාලේ පදිංචි 24 හැවිරිදි රසෝජනී ගජේන්ද්‍රා ය.ඇයට සිංහල ඉංගි‍්‍රසි සහ දෙමළ භාෂාවන් චතුර ලෙස හැසිරවිය හැකිය. මේ ඇගේ හඬය.“යුද්ධයේ අත්දැකීම් මාත් ලැබුවා. මට නංගි කෙනෙක් මල්ලියෙක් සහ අක්කා කෙනෙක් ඉන්නවා. අක්කාත් මේ හෝටලයේ ගිණුම් අංශයේ සේවය කරනවා. නංගි උසස් පෙළ හදාරනවා. තාත්තා පොලිසියේ වැඩ කළේ. ඒත් එල්ටීටීඊ බලපෑම මත ඔහු එයින් ඉවත් වුණා. අපි කොහොමහරි ඉගෙන ගත්තත් රස්සාවක් අපට හොයා ගන්න බැරි වුණා. මොකද මෙහේ රස්සා ගන්න තැන් නැහැ. හැබැයි මෙහේ හෝටල් ඉදිකෙරෙන නිසා අපේ ගම්වල අයට රැකියා ලැබෙනවා.දැනටමත් අපේ අවට ගම්වල විශාල පිරිසකට මේ හෝටලයේ රැකියා ලැබිලා තියෙනවා. තවත් තරුණ තරුණියෝ ගම්වල රැකියා නැතිව ඉගෙන ගෙන කුලි වැඩ කරනවා. අපි කවුරුත් හොඳ රැකියාවක් කරන්න කැමැතියි. අපට දැන් ඒකට අවස්ථාව ලැබිලා තියෙනවා.” ගජේන්ද්‍රා අප සමඟ සිනාමුසු මුහුණින් කීවාය.චන්ද්‍රා වික්‍රමසිංහවනේසිංහම් සුජාන් 20 හැවිරිදි තරුණයෙකි. ඔහු වාලච්චේන හින්දු විද්‍යාලයේ උසස් පෙළ දක්වා අධ්‍යාපනය ලැබුවෙකි. ඔහුට ඉංගි‍්‍රසි සහ දෙමළ භාෂාව හොඳින් හැසිරවිය හැකියි. මේ ඔහුගේ සතුට ප්‍රකාශ කළ අයුරුය. අපි උසස් පෙළ හැදැරුවාට අපට රැකියා තිබුණේ නැහැ. ඒත් මගේ යාළුවෝ ගොඩක් මේ හෝටලයේ වැඩ කරනවා. මගේ පියා කුලි වැඩ කරන්නේ. අපිත් හොඳ රැකියාවක් කරන්න කැමැතියි. ඉතින් මේ හෝටල් ටික හැදුණාම අපේ ගොඩක් අයට රැකියා ලැබේවි කියලා හිතනවා.” සුජාන් කීවේය.පාසිකුඩා සංචාරක කලාපයේ සංචාරය කරන විට ධීවරයන් වෙනුවෙන් වෙන්කර ඇති කලාපයට යන්නට ද අපට හැකිවිය. අපට එහිදී හමුවූයේ ඕඩ්ඩමාවඩි ප්‍රදේශයේ පදිංචි 55 හැවිරිදි මුරුගන් ස්මයිල් ය. අපි ඔහුගෙන් විමසා සිටියේ නව සංචාරක හෝටල් ඉදිවීමෙන් ධීවර කර්මාන්තයට බාධා සිදුවී තිබේ ද කියාය.“අපට එහෙම ප්‍රශ්නයක් නැහැ. මේ හෝටල් හැදුණාම අපේ මාළු ටික විකුණාගන්න පුළුවන්. ඒ වගේම ග්ලාස් බෝට්ටු යොදාගෙන අපට සංචාරකයන්ට කොරල් පර නැරැඹීමට ගෙන යන්න පුළුවන්. අනෙක අපට ධීවර දැල්, ආම්පන්න සහ බෝට්ටු ලබා දෙන බව රජයෙන් කියලා තියෙනවා. අපේ ගම්මානත් දියුණු වෙනවට අපි කැමැතියි. අපි දැනට නඩරාජා මුදලාලිගේ සහ සුන්දරම් මුදලාලිගේ මාළු වාඩියේ වැඩ කරන්නේ. මේ හෝටල් ටික හැදුණාම අපේ අතට සල්ලි ලැබෙන්න පටන් ගනිවි. ඒ නිසා මේ සංචාරක කලාපය ඇති වෙනවාට අපි ගොඩක් කැමැතියි.” මුරුගන් ස්මයිල් කියා සිටියේය.උනරන්කුවා එලීනාරසෝජනී ගජේන්ද්‍රාමුරුගන් ස්මයිල්මුරුගන් මුරලිඅපට පාසිකුඩාවේ කළ සංචාරයේදී සුන්දර කොරල්පර නැරැඹීමට අප ගෙන ගියේ 22 හැවිරිදි මුරුගන් මුරලි ය. ඔහු අපට කිලෝමීටර් 3 ක් තරම් දුරට ගෙන ගොස් කොරල් පරවල අසිරිය විඳින්නට ඉඩ ලබා දුන්නේය. අප ඔහුගෙන් විමසූයේ නව සංචාරක කලාපය ගැන ඔහුගේ අදහසය.“මමත් උසස් පෙළ දක්වා ඉගෙන ගත්තා. ඒත් අපට රැකියා මේ පළාතේ නැහැ. ඒ නිසා මාත් එක්දින ධීවර කර්මාන්තයේ යෙදෙනවා. හවස් වරුව කොරල් පර සංචාරකයන්ට පෙන්වන්න ගෙන යනවා. දවසකට බෝට්ටු සවාරි හත අටක් ගෙනියනවා. පාසිකුඩාවේ දේශීය සංචාරකයන්ගේ කලාපයට විතරයිනේ තාම සංචාරකයෝ එන්නේ. සෙනසුරාදා ඉරිදාට කොහොමත් බස් 10 ක් 15 ක් දේශීය සංචාරකයන්ගේ කලාපයට එනවා. එදාට අපේ ආදායම වැඩියි.අපි කැමැතියි විදේශීය සංචාරකයන් මෙහේ එනවාට. මොකද අපට එතකොට වැඩි ආදායමක් ලැබේවි. මේ සංචාරක හෝටල් 14 ඉදිවෙලා සංචාරක කලාපය හැදුණාම අපටත් අපේ ගම්වලටත් හොඳයි.” මුරුගන් මුරලි කියා සිටියේය.පාසිකුඩා දේශීය සංචාරකයන් සඳහා වෙන්වූ කලාපයේ මේ වන විට ගැහැනු පිරිමි සඳහා ඇඳුම් මාරු කිරීමේ ස්ථාන, වැසිකිළි පහසුකම්, පානීය ජල පහසුකම් කෝරලේපත්තු ප්‍රාදේශීය සභාව සහ රජය එකතු වී සපයා තිබේ. එහි දැනට වෙළෙඳසල් 18 කින් යුක්තය. පාසිකුඩා මුහුදු වෙරළ මේ වන විට දේශීය සංචාරකයන්ගේ ද මන බැඳගත් ස්ථානයක් බවට පත් වී තිබේ. අපට එහිදී හමුවූ දේශීය සංචාරකයන් රැසක් පාසිකුඩා මුහුදු වෙරළේ සුන්දරත්වය ගැන කතා කළේ හදපිරි සතුටිනි.පාසිකුඩා සංචාරක කලාපය මේ වන විට විදේශීය සංචාරකයන්ගේ ද අවධානය දිනාගෙන තිබේ. ඊට හොඳම සාක්ෂියක් අපට හමුවිය. ඒ මාළු - මාළු සංචාරක නිකේතනයේදී අපට හමුවූ රුසියානු කොනේෂන් සංචාරක ආයතනයේ විධායක අධ්‍යක්ෂිකා උනරන්කුවා එලීනාය. අප ඇයගෙන් විමසූයේ පාසිකුඩා සංචාරක කලාපය ගැනය.“මම පාසිකුඩා ගැන දැනගත්තේ අන්තර්ජාලයෙන්. මම මේ පාසිකුඩාවේ විශේෂත්වය අත්වින්දා. මේ මුහුදු වෙරළ ආකර්ෂණීයයි. ලස්සන කොරල් පර බලන්න පුළුවන්. මුහුදේ නාන්න බිය විය යුතු නැහැ. විශාල රළ එන්නේ නැහැ. මගේ අරමුණ මේ වසර නිමා වෙන විට රුසියානු සංචාරකයන් 5000 ක් ලංකාවට ගෙන ඒමයි. මගේ අරමුණ ඔබේ රටේ නැඟෙනහිර පළාතේ පාසිකුඩා, ආරුගම්බේ, ත්‍රිකුණාමලය සහ පොලොන්නරුවට අපේ රටේ සංචාරකයන්ට හඳුන්වා දීම. ඒ වගේම පාසිකුඩාවලට සංචාරකයෝ බොහොම ඇලුම් කරාවි.” රුසියානු කෝනේෂන් සංචාරක ආයතනයේ විධායක අධ්‍යක්ෂකවරිය අවධාරණය කළාය.පාසිකුඩා සංචාරයකින් පසුචන්දන බණ්ඩාරඡායාරූපආර්ථික සංවර්ධන අමාත්‍යාංශයේ මාධ්‍ය ඒකකයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=ay1106262</link>
    <topic>තාත්තා තෑගි දුන්න පොත කියවලා මමත් පිටු අසූවක් පිරෙන්න විද්‍යා ප්‍රබන්ධයක් ලිව්වා</topic>
    <author>සාගරිකා දිසානායක ජයසිංහ</author>
    <content>මෙවර අපේ කතා නායකයා පේරාදෙණිය විශ්ව විද්‍යාලයේ වෛද්‍ය පීඨයේ වෛද්‍ය විද්‍යාව පිළිබඳ ජ්‍යෙෂ්ඨ මහාචාර්ය නිමල් සේනානායක මහතා. ඔහු පේරාදෙණිය වෛද්‍ය පීඨයෙන් එම් බී බී එස් උපාධිය ලබා ගත්තේ ඒ වසරේ වෛද්‍ය විද්‍යාව සඳහා පිරිනැමෙන ස්වර්ණ සම්මාන දෙකක් ද දිනා ගනිමිනි.පේරාදෙණිය විශ්ව විද්‍යාලයේ වෛද්‍ය පීඨයේ වෛද්‍ය විද්‍යාව පිළිබඳ කථිකාචාර්යවරයකු ලෙස සේවයට එක්වූ සේනානායක මහතා හුදු කුසලතා මත එම පීඨයේ වෛද්‍ය විද්‍යා පිළිබඳ මහාචාර්ය ධුරයට පත්වූ ළාබාලම විද්වතාද වෙයි.අපස්මාර රෝගය පිළිබඳ ලෝක මට්ටමේ ප්‍රවීණයකු වන මහාචාර්ය සේනානායක විසින් කෘමිනාශක හේතු කොට ගෙන මිනිසා ගේ ස්නායු පද්ධතියට සිදුවන හානි පිළිබඳ කරන ලද පර්යේෂණාත්මක සොයාගැනීම් වෛද්‍ය විද්‍යා ක්ෂේත්‍රයෙහි ඉහළ පිළි ගැනීමට ලක් වී තිබේ. අපස්මාරය, ස්නායු ආබාධ, මිග්‍රේන් හිසරදය ඇතුළු විවිධ රෝග පිළිබඳව ඔහු විසින් සිදු කරන ලද පර්යේෂණ ඇසුරින් සොයා ගන්නා ලද කරුණු විශ්ව සම්භාවනාවට පාත්‍ර වී තිබේ.වෛද්‍ය ක්ෂේත්‍රයෙන් ඔබ්බට යමින් මහාචාර්ය සේනානායක ස්වකීය විශිෂ්ට ප්‍රතිභාව කලා ක්ෂේත්‍රයෙහි ද විහිදුවාලයි. ‘ගඟුලෙන් එගොඩට’ ‘මායා මන්දිර’ ‘ඇල්ල ළඟ වලව්ව‘ වැනි සම්මානීත ටෙලි නාට්‍යවල රචකයා ලෙස ද, වෛද්‍ය ග්‍රන්ථ රාශියක කතුවරයා වශයෙන් ද, ගීත රචකයකු වශයෙන් ද කලා ක්ෂේත්‍රයෙහි ඔහු විසින් ප්‍රකට කරන ලද ප්‍රතිභාව විශිෂ්ට වූත්, අනන්‍ය වූත් වූවකි.අලගියවන්න මොහොට්ටි අප්පුහාමිල්ලාගේ නිමල් කිත්සිරි සේනානායක’ ඒ ඔහුගේ මවුපියන් දීපු නම. නවසිය හතළිස් හතේ වෙසක් මාසේ හත් වැනිදා ඔහු උපන්නේ කොළඹ ද සොයිසා මාතෘ රෝහලේදී. නිමල් පවුලේ කුළුඳුල් දරුවා. ඔහුගේ පියා එවකට බටුවිට විද්‍යාලයේ සේවය කළ ඥානදාස සේනානායක ගුරුතුමා. කිරිඳිවැල බාලිකාවේ ගුරුවරියක වූ විමලාවතී කුමාරසිංහ ඔහුගේ අම්මා.ආච්චි සමග ළදරු වියේදීනිමල්ට බාල සහෝදරයන් දෙදෙනෙක් පවුලට එකතු වුණා. නිමල් හැදුණේ වැඩුණේ නාරංගස්පිටියේ. නාරංගස්පිටිය කිරිඳිවැල නගරයේ සිට කිලෝ මීටර් දෙකක් විතර දුරින් පිහිටි පුංචි සුන්දර ගම්මානයක්.ජන ප්‍රවාදයේ කියැවෙන්නේ නාරංගස්පිටිය අලගියවන්න මුකවැටි තුමාගේ පළතුරු උයන පිහිටි ගම්මානය කියලයි. නාරංගස්පිටියට එහා ගම හිස්සැල්ල. හිස්සැල්ල අලගියවන්න මුකවැටිතුමා උපන් ගම.නාරංගස්පිටිය ගම්මානයෙහි පේන තෙක් මානයේ දිවයන සරුසාර කෙත් යාය ගමට එක් කළේ අපූරු සුන්දරත්වයක්. ගම හරහා දිවෙන දොළ පාර ඒ සුන්දරත්වය තව තවත් වැඩි කළා. එගම විසූ වැඩි දෙනෙක් ගොවීන්. ඒ ඥානදාස ඉස්කෝලෙ මහත්තයා උපන් ගම. වෙල් යායට එපිටින් දිස්වුණු කඳුවලල්ල මුදුනෙන් හිරු ගමට එබිකම් පාන අරුණැල්ල, වෙල් යාය සිසාරා හමා යන සුවදායී සුළං රැල්ල, නිමල්ගේ හිතට ඇති කළේ චමත්කාරයක්.පුංචිම සන්දියේදි නිමල් අත්වින්ද ගමේ පරිසරයේ චමත්කාරය මුසු අත්දැකීම් පසු කාලෙක තමන්ගේ නිර්මාණ කාර්යයෙහිලා බොහෝ සෙයින් උපකාරී වූ බව අද මහාචාර්යතුමා කියනවා.පුංචි කාලේ මතකය ඔස්සේ අතීතයට පියවර ඔසවද්දී ඔහුට පළමුවෙන්ම මතකයට නැගෙන්නේ ඉඳුල් කටගාපු දවස. එදා බිම පැදුරක් එළලා, පොත් පත්, පෑන්, පැන්සල්, කැවිලි පෙවිලි, සෙල්ලම් බඩු වැනි නොයෙකුත් ජාති ඒ මත තබා තිබු හැටිත් නැකතට පුංචි නිමල් පැදුරේ ඉන්දුවාම එක්වරම ඔහු එහි තිබු පෑනක් අතට ගත් හැටිත් අම්මා තාත්තා කියු හැටි ඔහුට මතකයි.නිමල්ගේ අම්මා විමලාවතී ඉස්කෝලේ හාමිනේ ඒ වෙන විටත් කිරිඳිවැල බාලිකාවේ දිගු සේවා අත්දැකීමක් ලත් පළාතේ කාගේත් ආදර ගෞරවයට ලක් වුණු ගුරු මාතාවක්. ඥානදාස ඉස්කෝලෙ මහත්තයාගෙත් ඉස්කෝලෙ හාමිනිගේත් ලොකු පුතා විදිහට නිමල්ටත් ගම්මුන්ගේ ඒ ගෞරවයෙන් කොටසක් හිමි වුණා. අම්මා පාසලට ගියාම නිමල් බලා ගත්තේ ආච්චි අම්මා. පුංචි කාලේ නිමල් හිතුවේ ඒ ඔහුගේ අම්මා කියලා. පාසල් වේලාවෙන් පසුව අම්මා ගෙදර ආවාම අම්මලා දෙන්නයි. ඉතින් ඔහු ඒ දෙන්නා වෙන් කරගන්නට නම් දෙකක් තිව්වා. ගමේ කවුරුත් ආච්චිට ‘හාමිනේ’ කියා කතා කළ නිසා නිමල් ආච්චි අම්මාට ‘හාමිනේ අම්මා’ කිව්වා. අම්මාට “පේපෙ අම්මා” කිව්වා. පසු කාලෙක පවුලට එකතු වූ හැම දරුවෙක්ම අම්මා ඇමතුවේ “පේපෙ අම්මා” කියලයි.අවුරුදු එක හමාරක් පමණ වියේදි ඔහු කළ පළමු නිර්මාණය ඒ නම් දෙක හැදීම කියලයි, අද මහාචාර්යතුමා පවසන්නේ.නිමල්ට මතක ඇති කාලෙක අම්මාවත් තාත්තාවත් නිකරුණේ පාසලට නොගොහින් ගෙදර නැවතිලා ඉඳලා නෑ. පසු කලෙක තාත්තාට මුල්ගුරු පත්වීමක් ලැබුණා. ඒත් දරුවන් හරි මඟ යවාගෙන හොඳින් රැකබලා ගන්නට ඕනෑ නිසාම ඒ පත්වීම බාර නොගෙන හිටපු පාසලේම උප ප්‍රධාන ගුරුතුමා ලෙස සේවය කළා. අම්මයි තාත්තයි දෙන්නාම සංගීතයට, කලාවට ළැදියි. තාත්තා සතුවූ සර්පිනාවකුත් අම්මා සතු වූ වයලීනයකුත් නිවසේ තිබුණා. තාත්තා සතුව තිබූ ග්‍රැමෆෝනයෙන් එකල විකාශය කළ චිත්‍රපටවල සින්දු උණු උණුවේම රස විඳින්නට නිමල්ට අවස්ථාව උදා වුණා.නිමල් පාසල් ගමන ඇරැඹුවේ වයස අවුරුදු තුනේදි. හෝඩිය පන්තියේදි නිමල් ඇතුළු වුණේ කිරිඳිවැල බාලාංශ පාසලට. අම්මත් තාත්තත් දෙන්නාම ගුරුවරුන් වූ නිසාම ගෙදර බොහොම හොඳ විනයක් ඇතුව දරුවො හදාගන්න ඔවුන් උත්සාහ කළා. තාත්තා ගේ සහෝදරිය – නිමල්ගේ නැන්දාත් ගෙදර හිටියා. ඈත් නිමල්ගෙත් මල්ලිලාගෙත් අධ්‍යාපන කටයුතුවලට උදව් වුණා. අවුරුදු තුනේදි පාසලට ඇතුලත් වූ නිසා නිමල් හැමදාම පන්තියේ බාලයා.තුනේ පන්තිය සමත් වුණාම නිමල්ට කිරිඳිවැල රජයේ පිරිමි පාසලට යන්නට සිදු වුණා. පාරෙන් එහා පැත්තේ පුංචි කඳුගැටයක් මත පිහිටි ඒ පාසලට ඇතුළු වූ දා ඔහුට අද වගේ මතකයි. දෙකේ පන්තියේ උගන්වාපු සුදු, උස, ලස්සන, ඉස්කෝලෙ හාමිනේ නිමල් ඇතුළු කණ්ඩායම පේළි සාදවාගෙන සීරුවට පාර මාරු කරගෙන අලුත් ඉස්කෝලෙට එක්ක ගිහින් බාර දීපු හැටිත් එතෙක් දයාවෙන් කරුණාවෙන් අකුරු කියා දුන් ගුරුතුමිය තමා හැරදා යනවිට හිතට දැනුණු වේදනාවත් ඒ ගැන සිහිකරන විට ආයෙමත් දැනෙනවා වගෙයි.පුංචි කඳුගැටයක් මුදුනේ පිහිටි පාසල් බිමේ සිට බැලුවාම හාත්පස සිසාරා පෙනෙන දර්ශනය හරිම සුන්දරයි. ඈත කඳුවැටි අතරින් මීදුම ඉරාගෙන මතුවන අරුණැල්ලෙන් පැහැදිලිව දිස් වෙන සමනොළ ගිරි හිස නරඹන්නට ඔවුන් පි‍්‍රය කළා.නවසිය පනස් හයේදි හේනේගම මධ්‍ය මහා විද්‍යාලෙ ඇතුළත් වීමේ විභාගය සමත්වෙලා නිමල් ඒ පාසලට ඇතුළත් වුණා. ගමේ පාසල වගේ නොවෙයි අලුතින් ඉඳිකළ සුදු පාට ප්‍රතාපවත් ගොඩනැඟිලි. පිළිවෙළකට නිල ඇඳුම් ඇඳපු ශිෂ්‍ය ශිෂ්‍යාවො. අලුත් ගුරුවරු. අලුත් මුහුණු. අලුත් පරිසරයක්. විනයානුකූල අධ්‍යාපනයට හොඳ අඩිතාලමක් වැටුණේ හේනේගම මැදි විදුහලෙන් බවයි අද මහාචාර්යතුමා පවසන්නේ. නිමල් පොත් පත් කියවන්නට රුසියා.ජීවිතේ ප්‍රථම වතාවට නිමල්ට තාත්තා පොතක් තෑගි දුන්නා. කේ. ලයනල් පෙරේරා රචකයා විසින් ලියන ලද අලුත්ම විද්‍යා ප්‍රබන්ධය වූ “1988” ඒ පොත. පොත කියෙව්වාට පස්සේ “උඹටත් පුළුවන් නම් ලියාපංකො ඔය වගේ කතාවක්!” තාත්තා නිමල්ට පුංචි අභියෝගයක් කළා. නිමල් අභියෝගය බාර ගත්තා. ඔහු පිටු අසූවේ පොතක් පිරෙන්න කතාවක් ලිව්වා. ඒ පිළිබඳ තොරතුරු දන්වලා ලයනල් පෙරේරා මහත්තයාට ලියුමක් යැව්වා. පිළිතුරු ලැබුණා. හමුවීමට එන්නැයි ආරාධනාවකුත් එක්කම. උදයක තාත්තාත් එක්කම නිමල් ලයනල් පෙරේරා මහත්තයාගේ ගෙදර සොයාගෙන ගියා.බොහොම ප්‍රසන්න පුද්ගලයෙක් ඇවිත් ඔවුන් පිළිගත්තා. ආ ගිය තොරතුරු අහලා පොත ගැන අදහස් පළ කළා. කොට කලිසමකිනුත් කමිසයකිනුත් සැරැසුණු නිමල් ගැන වැඩි තැකීමක් නෑ. ලයනල් පෙරේරා මහත්තයා සිතා සිටියේ කතාව ලිව්වේ තාත්තා කියලයි.පසුව කරුණු වටහා ගෙන තවත් හොඳට ලියන හැටි, පොත මුද්‍රණය කරන හැටි කියා දීලා යැව්වා. පසුව නිමල් පොතක් ලියා කොළඹ මුද්‍රණාලයකින් එය පළ කරවා ගත්තා. මේ වැඩවලට නිමල්ට තාත්තා වගේම මාමාත් උදව් කළා. මේ විදියට වයස අවුරුදු 14 – 15 වන විට නිමල් රහස් පරීක්‍ෂක කතා, අද්භූත කතා, යොවුන් ප්‍රේමකතා ඇතුළු පොත් 25 ක් පමණ ලියා පළ කළා.හතේ පන්තියේදි කොළඹ බලන්න චාරිකාවක් ගියා. ඒ චාරිකාවෙදි ලේක් හවුස් පත්තර කන්තෝරුවත් බලන්න ගියා. චාරිකාව අවසානයේදි නිමල්ට උණ ගැනුණා. අන්තිමේදි උණ සන්නිපාතෙ හැදිලා කොළඹ පෞද්ගලික රෝහලක දවස් හතළිස් එකක් නැවතිලා ඉන්න වුණා. පාසල් වැඩත් අතපසු වුණා. ඒත් වසර අවසානයේදි ඔහු අටේ පන්තියට සමත් වුණා. සාමාන්‍ය පෙළ විභාගේ ඉහළින් සමත් වූ නිමල්ට කොළඹ උසස් පාසලකට ඇතුළු වෙන්නැයි වැඩිහිටියො කිව්වත් පුරුදු පාසලත් යහළු මිතුරන් හා ගුරුවරුන් හැරදාලා යන්න අකැමැති වූ නිමල් හේනේගම මැදි විදුහලේම නතර වුණා. ඔහු කැමැති වුණේ ගණිත අංශයෙන් උසස් පෙළ කරන්නට. මාස හයක් පමණ ගණිත අංශයෙන් ඉගෙන ගත්තත්, තාත්තාගේ කීමට ජීව විද්‍යා අංශය තෝරා ගත්තා. පන්තියේ අනෙක් සිසුන් සිංහල මාධ්‍යය තෝරා ගත්තා. ඔහු තනිවම ඉංගී‍්‍රසි මාධ්‍යයෙන් පෙනී සිටින්නට තීරණය කළා.හේනේගම මධ්‍ය මහා විද්‍යාලෙන් වෛද්‍ය විද්‍යාලෙට තේරුණු ප්‍රථම ශිෂ්‍යයා නිමල්. 1965 දී ඔහු පේරාදෙණිය විශ්ව විද්‍යාලයේ වෛද්‍ය පීඨයට ඇතුළු වුණා. 1970 දී අවසාන වසර විභාගය ඔහු සමත් වුණේ දක්ෂතම ශිෂ්‍යයාට හිමි රන් පදක්කම් දෙකක් දිනා ගනිමින්. මහනුවර මහ රෝහලේ සායනික කටයුතු ඇරැඹු නිමල් හැමදාම හිතුවේ කිසිවකුට අඩුපාඩුවක් පෙන්වා දෙන්නට නොහැකි ආකාරයෙන් උපරීම ලෙස තම සේවය ඉටු කරන්නටයි.පන්ති සාමාර්ථ්‍ය, රන් පදක්කම්, පෞද්ගලික සේවා, මිල මුදල් තාන්න මාන්න අපේක්ෂාවෙන් කවදාවත්ම ඔහු කටයුතු කළේ නෑ. “පුංචි කාලේ පටන්ම මම කළේ එදිනෙදා පාඩම් එදාටම කිරීමයි. විශ්ව විද්‍යාලෙදිත් පුස්තකාලෙට වැදිලා පොතපත අතරේම රැඳෙමින් පන්ති සාමාර්ථ්‍යක් ඉලක්ක කරගෙන වැඩ කරනවාට වඩා මම කැමති වුණේ සායනික කටයුතු හරියටම ඉටු කරන්නට.රෝගීන් අතර ගැවසෙමින් ඔවුන් පිළිබඳ අධ්‍යයනය කරමින් විවිධ රෝග පිළිබඳ පර්යේෂණ කරන්නට මම කැමතියි. අපස්මාර රෝගය, මිග්‍රේන් හිසරදය, ඇදුම, ආඝාතය, කෘමි නාශක ද්‍රව්‍ය හේතුකොට ගෙන මිනිසාගේ ස්නායු පද්ධතියට සිදුවන හානි පිළිබඳව මා විසින් කරන ලද පරීක්ෂණවල ප්‍රතිඵල බටහිර ලෝකයේ පිළිගත් වෛද්‍ය ආයතනවල පිළිගැනීමට ලක්වුණා. ජගත් මට්ටමේ වෛද්‍ය සඟරාවල මගේ පර්යේෂණ පත්‍රිකා පළ කෙරුණා. මා විසින් සොයා ගන්නා ලද ඇතැම් වෛද්‍යමය කරුණු කාරණා වෛද්‍ය විද්‍යා ගුරු පොත්වලට ඇතුළත්ව තිබෙනවා” මහාචාර්යතුමා කියනවා. 1973 පේරාදෙණිය වෛද්‍ය පීඨයේ වෛද්‍ය විද්‍යාව පිළිබඳව කථිකාචාර්යවරයකු ලෙස සේවයට එක්වූ වෛද්‍යතුමා පශ්චාද් උපාධිය ලබා ගත්තේ එක්සත් රාජධානියේ ක්වීන්ස්ක්වෙයාර්හි ස්නායු රෝග පිළිබඳ ජාතික රෝහලේ වෛද්‍යවරයකු ලෙස කටයුතු කළ අවධියේදී.1982 දී පේරාදෙණි වෛද්‍ය පීඨයේ වෛද්‍ය විද්‍යාව පිළිබඳ සහාය මහාචාර්යධුරයටත් 1987 දී මහාචාර්ය ධුරයටත් පත්වූ එතුමා දෙවරක් ම වෛද්‍ය විද්‍යා පීඨයේ මහාචාර්යවරයා ලෙස කටයුතු කළා. එම පීඨයේ ජ්‍යෙෂ්ඨතම මහාචාර්යවරයකු වන සේනානායක මහතා තවමත් එහි සේවය කරනවා.මහාචාර්යතුමා යුග දිවිය ඇරැඹුයේ 1985 දී. පේරාදෙණියේදීම දැන හඳුනාගත් වෛද්‍ය ඉන්ද්‍රා සේනානායක ඔහුගේ බිරිය. 1986 දී උපන් එකම දියණිය චතුරිකා ජීවනී පේරාදෙණිය විශ්ව විද්‍යාලයේ ඉංගී‍්‍රසි භාෂාව පිළිබඳ තාවකාලික කථිකාචාර්යවරියක ලෙස සේවය කරනවා.වෛද්‍ය ක්ෂේත්‍රයෙන් ඔබ්බට යමින් කලා ක්ෂේත්‍රයෙහිද සිය දක්ෂතා පළ කරන මහාචාර්යතුමා සම්මානිත ටෙලි නාටකයක් වූ ‘ඇල්ල ළඟ වලව්ව‘, ‘ගඟුලෙන් එගොඩට’, ‘මායා මන්දිර’, ‘සුබ අනාගතයක්’, ‘දුර්ගාන්තය’, ‘ධවල කන්‍යා’, ‘මායා රංග‘ හා මායා රූ යන ටෙලි නාට්‍ය හා චිත්‍රපටවල තිර රචකයා ද වෙනවා. විවිධ රෝගාබාධ හා ප්‍රතිකාර අළලා වෛද්‍ය ග්‍රන්ථ රාශියක් ලියා පළ කොට ඇති මහාචාර්යතුමා දක්ෂ ගීත රචකයෙකු ද වෙනවා. ඔහු විසින් ගීත රචනය කරන ලද ගීත ඇතුළත් සී ඩී පටය ‘ආදර හසුන්’ නමින් පසුගියදා එළිදැක්වුණා. වෛද්‍ය ක්ෂේත්‍රයෙහි මෙන්ම කලා ක්ෂේත්‍රයෙහිත් එක සේ ස්වකීය නිපුණතා ප්‍රකට කරන මහාචාර්ය සේනානායක එකී ක්ෂේත්‍ර දෙකෙහිම අතිශය කාර්යබහුලව යෙදී සිටිනවා. වෙදකමත් කලාවත් සමබරව ඉටු කරමින් රෝගී මෙන්ම නිරෝගී ජනතා සිත්සතන් ද එක සෙයින් සුවපත් කරන මහාචාර්යතුමාගේ ජීවිතයේ පරම සතුට හැකි තාක් කල් එකී මෙහෙවර තුළින් ජනතාව සුවපත් කිරීමයි.සාගරිකා දිසානායක ජයසිංහඡායාරූපය -දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=ay1106263</link>
    <topic>සමාගම් රැසක් වෙළෙඳ පොළට</topic>
    <author/>
    <content>කොටස් වෙළෙඳ පොළට නව සමාගම් ප්‍රාථමික කොටස් නිකුත් කිරීමත් සමඟ වෙළෙඳ පොළේ පහළ යාමක් දක්නට ලැබුණි.සොෆ්ට්ලොජික් සමාගම පසුගිය මාසයේ ප්‍රාථමික කොටස් නිකුතුවක් ඇරැඹු අතර මේ වන විට ‘වැලිබල් වන්’ හා ‘බ්‍රවුන්ස් ඉන්වෙස්ට්මන්ට්’ කොටස් වෙළෙඳ පොළට නිකුත් කර ඇත. ප්‍රාථමික කොටස් මිලදී ගැනීම සඳහා තමන් සතුව ඇති කොටස් අලෙවි කිරීමට ආයෝජකයන් මෙසේ කටයුතු කිරීම නිසා වෙළෙඳ පොළේ යම් පහළ යාමක් පෙන්නුම් කර ඇති බව වෙළෙඳ පොළ ආරංචි මාර්ග පවසයි.එසේ වුවත් කෝටියකට (මිලියන 10 කට) අධික කොටස් අලෙවි වූ සමාගම් ද සුපුරුදු පරිදි වාර්තා විය. ඒ අතර බ්ලු ඩයමන්ඩ් (කොටස් 10801200) බ්ලු ඩයමන්ඩ් (ඡන්ද බලය රහිත) කොටස් 10207900 ක්, පී සී හවුස් (කොටස් 10673700 ක්) විය. මිලියනයකට වඩා කොටස් අලෙවි වූ සමාගම් අතර ඊස්ට් වෙස්ට්, එක්ස්පෝ ලංකා, ලක්ෂපාන, මල්වත්ත, නේෂන් ලංකා, නවලෝක, පෑන් ඒෂියන් පවර්, එස් එම් බී ලීසිං, වැලිබල්, විදුලංකා, අමානා, චිලව් ෆිනෑන්ස්, ඊ චැනලින්, ෆී‍්‍ර ලංකා, ස්වර්ණමහල් සමාගම් විය. දිනයේ වැඩිම කොටස් අලෙවි වූයේ බ්ලු ඩයමන්ඩ් සමාගමේය.එදින කැපී පෙනෙන මිල වෙනස්වීම සිදුවූයේ කලම්ෂෝ සමාගමේය. සමාගමේ කොටසක මිල රුපියල් 5945 සිට රුපියල් 2975 ක් දක්වා රුපියල් 2970 කින් පහළ ගියේය. දිනය අවසානයේ සමාගමේ කොටසක මිල දැක්වුණේ රුපියල් 3109.70 ක් ලෙසිනි. මිල පහළ ගිය සෙසු සමාගම් අතර හන්ටර්ස්, ඊ බී ක්‍රෙසි, සින්ග් ලංකා, කළම්ඹු ෆාමසි කැපී පෙනුණි.මිල ඉහළ ගිය සමාගම් අතර යුනියන් කෙමිකල්ස් මුල් තැනක් ගත්තේය. පෙර දින රුපියල් 1923.30 ක් වූ සමාගමේ කොටසක මිල එදින රුපියල් 2010.00 ක් දක්වා ඉහළ ගිය අතර දිනය නිමා වන විට එහි අගය දැක්වුණේ රුපියල් 1850.40 ක් ලෙසිනි. පසු දින එනම් ජුනි 21 වැනිදා කොටස් වෙළෙඳ පොළේ ද ගනුදෙනු පෙර දින මෙන්ම සිදු කෙරිණි.එදින ඊස්ට් වෙස්ට් සමාගමේ කොටස් 11868600 ක් අලෙවි වූ අතර මුලර්ස් කොටස් 13311500 ක් අලෙවි විය. බ්ලු ඩයමන්ඩ් කොටස් ද 11608200 ක් අලෙවි විය. එදින ද මිලියනයකට අධික කොටස් අලෙවි වූ සමාගම් රැසක් දැකගත හැකි විය. ඒ අතර නේෂන් ලංකා, නවලෝක, පී. සී. හවුස්, පීපල්ස් මර්චන්ට්, එස් එම් බී ලීසිං, ද ෆිනෑන්ස් (ඡන්ද බලය රහිත) අමානා, චිලව් ෆිනෑන්ස්, ඊ. චැනලින්, මල්ටි ෆිනෑන්ස්, වෙස් ඇග්‍රෝ, ස්වර්ණමහල් ෆිනෑන්ස් සමාගම් විය.පෙර දින මෙන්ම එදින මිල පහළ යාම් අතුරින් කැපී පෙනුණේ කළම්ෂෝ සමාගම්ය. එදින එම සමාගමේ කොටසක මිල පෙර දිනට සාපේක්ෂව රුපියල් 609.70 කින් පහළ ගියේය.එසේම ඊස්ටර්න් මර්චන්ට් සමාගමේ කොටසක මිල ද පෙර දිනට සාපේක්ෂව රුපියල් 349.90 කින් පහළ ගියේය. මිල පහළ යාම් අතුරින් හන්ටර්ස්, නුවරඑළිය, මර්චන්ට් ෂිපින්ග්, සින්ග්ලංකා සමාගම් කැපී පෙනුණි.මිල ඉහළ යාම් අතුරින් කැපී පෙනුණේ සතොස මෝටර්ස්, සෙලිසින්ග්, එච් ඩී එෆ් සී සමාගම්ය.ගනුදෙනු යම් ප්‍රමාණයක අඩු වී යාමක් මේ සතිය ආරම්භයේදී දක්නට ලැබුණි. 17 වැනිදා සිකුරාදා ගනුදෙනු 24687 ක් සිදුවූ අතර එය සඳුදා ගනුදෙනු 22638 ක් දක්වාත් 22 වැනිදා අඟහරුවාදා ගනුදෙනු 22378 ක් දක්වාත් අඩු විය. එම සිකුරාදා සමස්ත කොටස් මිල දර්ශකය ඒකක 7050.03 ක් ලෙස දැක්වුණ අතර සඳුදා එය ඒකක 7040.68 ක් දක්වා පහළ ගියේය. අඟහරුවාදා එය දැක්වුණේ ඒකක 6996.64 ක් ලෙසිනි. මිලංකා මිල දර්ශකය එම සිකුරාදා දැක්වුණේ ඒකක 6600.87 ක් ලෙසින් දැක්වූ අතර සඳුදා දින එය ඒකක 6603.20 ක් ලෙසින් දැක්විණි. අඟහරුවාදා දින එම අගය දැක්වුණේ ඒකක 6571.34 ක් ලෙසිනි. මේ වසරේ තවත් සමාගම් රැසක්ම වෙළෙඳ පොළට පැමිණෙන බව වෙළෙඳ පොළ ආරංචි මාර්ග පවසයි.වෙළෙඳ පොළේ ඇතැම් සමාගම්හි මිල පහළ යාම් සිදු වුවත් ඇතැම් සමාගම්හි කොටස් මිල සැලකිය යුතු ලෙසින් ඉහළ යාම මත පෙන්නුම් කෙරෙන්නේ ඉදිරියේදී වෙළෙඳ පොළ ඉතා හොඳ මට්ටමකට පැමිණෙන බවය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aj1106261</link>
    <topic>AMW මැරතන් නැවත පිරවූ ටයර් හොඳම වෙළඳ නියෝජිතයන්ට උපහාර</topic>
    <author/>
    <content>AMW මැරතන් නැවත පිරවූ ටයර් හොඳම වෙළඳ නියෝජිතයන්ට උපහාරවාණිජ අධ්‍යක්ෂ (කර්මාන්ත ශාලා මෙහෙයුම්) පුෂ්පික ජනධීර, දෙවැනි ස්ථානය හිමි කරගත් කැලණිය ලිබර්ටි ටයර් සර්විස් හි ආර්.ජී.එස්.බණ්ඩාර, පළමු ස්ථානය හිමි කර ගත් ගම්පහ ගාමිණී ටයර් ට්‍රේඩර්ස් හි ගාමිණී ලොකුබාලසූරිය, තුන් වැනි ස්ථානය හිමි කරගත් කුරුවිට ඇපලෝ ටයර් සර්විස් හි සංජීව ද සිල්වා, සමාගමේ කළමනාකාර අධ්‍යක්ෂ මයිකල් බ්‍රයිට්මෝර් සහ නිෂ්පාදන අධ්‍යක්ෂ ආනන්ද කල්දේරා යන මහත්වරු.ඇසෝසියේටඩ් මෝටර්වේස් පෞද්ගලික සමාගමේ “මැරතන්” නැවත පිරවූ ටයර් වෙළෙඳ නියෝජිතයන්ගේ වාර්ෂික හමුව කොළඹ ගෝල් ෆේස් හෝටලයේ දී පසුගියදා පැවැත්විණි.එහිදී සමාගම දිවයින පුරා විසිරී සිටින බලයලත් මැරතන් නැවත පිරවූ ටයර් වෙළෙඳ නියෝජිතයන් අතරින් හොඳම වෙළෙඳ නියෝජිතයන් තෝරා ඔවුන්ට වටිනා ත්‍යාග සහ සම්මාන ප්‍රදානය කෙළේය.”2011 මැරතන් වෙළෙඳ නියෝජිත හමුවේ” දී ශ්‍රී ලංකාව පුරාම සිටින වෙළෙඳ නියෝජිතයන් 600ක් අතරින් පාරිභෝගිකයන්ට ඉහළම සේවයක් ලබා දෙමින්, ඔවුන්ගේ විශ්වාසය දිනා ගනිමින්, ඉහළ ක්‍රියාකාරිත්වයක් පෙන්නුම් කළ හොඳම වෙළෙඳ නියෝජිතයන් 50 දෙනකුට වටිනා ත්‍යාග, සම්මාන සහතික සහ සම්මාන කුසලතා පිරිනැමිණි.එම හොඳම වෙළෙඳ නියෝජිතයන් පනස් දෙනා අතරින් වසරේ විශිෂ්ටතම වෙළෙඳ නියෝජිතයා ලෙස පළමු ස්ථානය හිමි කර ගත්තේ ගම්පහ ගාමිණී ටයර් ට්‍රේඩර්ස් හි ගාමිණී ලොකුබාලසූරිය මහතාය. දෙවැනි ස්ථානය ලිබර්ටි ටයර් සර්විස් හි ආර්.ජී.එස්.බණ්ඩාර මහතා ද, තුන්වැනි ස්ථානය කුරුවිට ඇපලෝ ටයර් සර්විස් හි සංජීව ද සිල්වා මහතා ද හිමි කර ගත්හ.”මැරතන්” නැවත පිරවූ ටයරය වෙළෙඳපොළට හඳුන්වා දෙනු ලැබුවේ මීට අඩසිය වසකටත් වඩා වැඩි කලකට පෙර ය. ටයර් නැවත පිරවීම සම්බන්ධව දැනට ලෝකයේ පවතින ඉහළම ජාත්‍යන්තර ප්‍රමිතිවලට අනුකූලව, උසස්ම වර්ගයේ අමුද්‍රව්‍ය යොදාගෙන, අති නවීන යන්ත්‍ර සූත්‍ර උපයෝගී කරගෙන, පළපුරුදු විශේෂඥයන්ගේ අධීක්ෂණය යටතේ සම්පූර්ණයෙන්ම යන්ත්‍රානුසාරයෙන් නැවත පුරවන මැරතන් ටයරය අලුත් ටයර් එකකට දෙවැනි නොවේ.සමාගමේ මැරතන් ටයර් නැවත පුරවන ක්‍රියාවලියට ISO-9001:2008 ජාත්‍යන්තර ප්‍රමිති සහතිකය සහ ISO-14001 ජාත්‍යන්තර පාරිසරික පද්ධති සහතිකය ලැබී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aj1106262</link>
    <topic>ගමනාන්ත 15 කට එමිරේට්ස් විශේෂ ගාස්තු</topic>
    <author/>
    <content>ගමනාන්ත 15 කට එමිරේට්ස් විශේෂ ගාස්තුකොළඹ සිට ගමනාන්ත 15 කට අධික සංඛ්‍යාවක් වෙතට ඉකොනොමි පන්තියේ ගුවන් ටිකට්පත් සඳහා විශේෂ ගාස්තු පෙළක් එමිරේට්ස් ගුවන් සේවය හඳුන්වා දෙයි.ඔක්තෝබර් මස අග දක්වා වූ එක් එක් ගමනාන්තයට නිශ්චිත කාල සඳහා මෙම විශේෂ ගාස්තු වලංගු වේ.එමිරේට්ස් හි ශ්‍රී ලංකාවේ විකුණුම් කළමණාකාරිනී දේවිකා ඇල්ලේපොල මහත්මිය පැවසුවේ මෙම විශේෂ ගාස්තු විවිධ ගමනාන්තවලට හඳුන්වා දීම මගින් ගුවන් මගීන් විශාල සංඛ්‍යාවකට වාසියක් වන බවයි. එමෙන්ම සමාගමේ නිතර පියාසර කරන්නන් සඳහා වන ‘ස්කයිවර්ඩ්ස්’ වැඩසටහනින් ස්කයිවර්ඩ්ස් සැතපුම් උපයා ගැනීමට ද මෙය අවස්ථාවක් වන බව පෙන්වා දුන් ඇය මීට අමතරව ‘මයිල්ස් ඇක්සලරේටර්’ විශේෂාංගයෙන් මගීන්ට අමතර සැතපුම් උපයා ගැනීමටත් ඒවා ගුවන් ටිකට්පත් සඳහා හුවමාරු කරගැනීමටත් අවස්ථාව ලැබෙන බවත් පැවසුවාය.කොමර්ෂල් බැංකුවේ 198 වැනි ශාඛාව එරාවුර්, ප්‍රධාන වීදියේ අංක 32 දරණ ස්ථානයේ විවෘත කෙරිණි.ප්‍රධාන මෙහෙයුම් නිලධාරී/අධ්‍යක්‍ෂක රවී ඩයස් මහතා එරාවුර් ශාඛාව විවෘත කරන ආකාරය. උතුරු මැද/නැගෙනහිර පළාත් ප්‍රාදේශීය කළමනාකරු ලීල් රොද්‍රිගෝ සහ එරාවුර් ශාඛා කළමනාකරු මොහොමඩ් රිස්නේ මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aj1106263</link>
    <topic>ශ්‍රී ලංකා ඉන්ෂුවරන්ස් ජීවිත රක්‍ෂිතයනට මෙවර කෝටි 340ක ප්‍රසාද දීමනාවක්</topic>
    <author/>
    <content>ශ්‍රී ලංකා ඉන්ෂුවරන්ස් ජීවිත රක්‍ෂිතයනට මෙවර කෝටි 340ක ප්‍රසාද දීමනාවක්2009 වසරේදී කෝටි 300 ක ඉතිහාසගත ප්‍රසාද දීමනාවක් ලබාදුන් ශ්‍රී ලංකා ඉන්ෂුවරන්ස් 2010 වසර වෙනුවෙන් ශ්‍රී ලාංකීය රක්‍ෂණ ක්‍ෂේත්‍රයේ සියලු වාර්තා බිඳ හෙළමින් ජීවිත රක්‍ෂිත ජනතාවට කෝටි 340 ක ප්‍රසාද දීමනාවක් ලබාදෙමින් ජීවිත රක්‍ෂණ ක්‍ෂේත්‍රයේ නව වාර්තාවක් පිහිටුවීමට සමත්වෙයි.ශ්‍රී ලංකා ඉන්ෂුවරන්ස් කළමනාකාර අධ්‍යක්‍ෂක හා ප්‍රධාන විධායක නිලධාරී මොහාන් ද අල්විස් මහතා අදහස් දක්වමින් ශ්‍රී ලංකා ඉන්ෂුවරන්ස් සතුව රක්‍ෂණ ක්ෂේත්‍රයේ විශාලතම ජීවිත රක්‍ෂණ අරමුදලක් තිබෙන හෙයින් අප සමාගම රක්‍ෂිතයිනට උසස් තත්ත්වයේ ප්‍රසාද දීමනා ලබාදීමට හැකියාව තිබෙන අතරම වසරින් වසරට අපගේ ජීවිත රක්‍ෂණ අරමුදල වර්ධනය වන හෙයින් සහ එහි මනා කළමනාකාරීත්වය මඟින් වැඩි ප්‍රසාද දීමනාවක් ගෙවීමට ඉවහල් වන බව ද කීය.එමෙන්ම ශ්‍රී ලංකා ඉන්ෂුවරන්ස් ප්‍රසාද මුදල් ගණනය කිරීම සිදුකරන්නේ ජීවිත රක්‍ෂිතයින් වාර්ෂිකව ගෙවන වාරික මුදල පදනම් කරගෙන නොව ඔහු ලබාගන්නා ලද ජීවිත රක්‍ෂණයේ මුළු රක්‍ෂිත මුදල පදනම් කරගෙන බවද වැඩිදුරටත් පැවසීය. ඒ ඒ පුදගලයින්ට සුදුසු නම්‍යශීලීත්වය පරිපූර්ණ වඩාත් ප්‍රතිලාභ සහිත ජීවිත රක්‍ෂණ සැලසුම් ඇති හෙයින් පාරිභෝගිකයිනට තමන්ට සුදුසු ජීවිත රක්‍ෂණයක් තෝරාගැනීමට අවස්ථාව උදාකර ඇති බව ද ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aj1106264</link>
    <topic>මැලිබන් සේවක මණ්ඩලයේ කැපවීම අගයයි</topic>
    <author/>
    <content>මැලිබන් සේවක මණ්ඩලයේ කැපවීම අගයයිමැලිබන් සමාගමේ අධ්‍යක්ෂවරුන් වන චානක වික්‍රමපාල තරංගීත සමරවීර, සභාපති ජී.ආර්.සමරවීර විධායක අධ්‍යක්ෂ කුමුදිකා ප්‍රනාන්දු මහත්ම මහත්මීන් සමඟ මැලිබන් නිෂ්පාදන කණ්ඩායම.මහා පරිමාණ නිෂ්පාදන අංශය සඳහා වන ජාතික තත්ත්ව සම්මානය දිනාගැනීම නිමිති කරගනිමින් පසුගියදා රත්මලාන මැලිබන් ආයතන භූමියේ දී විශේෂ උත්සවයක් සංවිධානය කර තිබිණි. මෙහිදී සිය කාර්ය මණ්ඩලයේ සේවය විශේෂ ඇගයීමකට ලක් කරන ලද අතර ජාතික තත්ත්ව සම්මානය දිනා ගැනීමට තුඩු දුන් කාරණාවන්ගෙන් එකක් වූ කාර්යමණ්ඩලයේ අඛණ්ඩ කැපවීම වෙනුවෙන් සමාගමේ කෘතවේදීත්වය පළකිරීමක් ලෙස මෙම උත්සවය සංවිධානය කෙරිණි.මෙහිදී සේවක මහත් මහත්මීන් හා කළමනාකාරීත්වය අතර වඩාත් හොඳ සුහදශීලීත්වයක් වර්ධනය කිරීමත් කාර්යබහුලත්වයෙන් මඳකට මිදී වඩාත් මිත්‍රශීලී මෙන්ම විනෝදාස්වාදය භුක්ති විඳීමේ අවස්ථාවක් ද උත්සවයට සහභාගී වූ සියලුම දෙනාට හිමි වීම විශේෂත්වයකි.මෙදින උත්සවය දේශන කිහිපයකින් ද සමන්විත වූ අතර මැලිබන් සමූහයේ සභාපති ඒ.පී.ආර්.සමරවීර මහතා ද උත්සව සභාව ඇමතුවේය. තවද උත්සවය වඩාත් වර්ණවත් කිරීම සහ සහභාගී වූවන්ගේ විනෝදාස්වාදය සඳහා සංස්කෘතික සංදර්ශනයක් ද සූදානම් කර තිබූ අතර මෑතකදී නිර්මාණය කරන ලද මැලිබන් ගීතය ද මෙදිනදී දොරට වඩින ලදී. මෙම අවස්ථාවේදී මැලිබන් සමාගමේ සභාපතිතුමන් අතින් කාර්යමණ්ඩලයේ සාමාජිකයන් වෙත ඇගයුම් සංකේත ලබාදීම ද සිදු විය. මෙම අවස්ථාවට සමාගමේ කාර්යමණ්ඩල සාමාජිකයන් 1,525 දෙනෙක් සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aj1106265</link>
    <topic>ඩෙකෑන් ඒවියේෂන් සමාගමට ගුවනේ සුරක්ෂිතතා සහතිකය</topic>
    <author/>
    <content>ඩෙකෑන් ඒවියේෂන් සමාගමට ගුවනේ සුරක්ෂිතතා සහතිකයශ්‍රී ලංකාවේ සිවිල් ගුවන් සේවා අධිකාරිය, ඩෙකෑන් ඒවියේෂන් සමාගමට ගුවනේ සුරක්ෂිතතා සහතිකයක් ප්‍රදානය කරයි. එය නිකුත් කර ඇත්තේ සමාගම අලුතෙන් මිල දී ගත් ජීඒ8 ගුවන්යානයේ, ගුවන් ගමන් සඳහා සුරක්ෂිතභාවය අනුමත කරමිනි.ලොව විශ්වාසදායකම නවීනතම ප්‍රමිතීන් සලකා බලන අමෙරිකාවේ ෆෙඩරල් ගුවන්ගමන් ව්‍යවස්ථාව 23 මෙන්ම ඔස්ට්‍රේලියා ගුවන්ගමන් අධිකාරිය, එක්සත් ජනපද, කැනඩා, නවසීලන්ත, එක්සත් රාජධානි සහ දකුණු අපි‍්‍රකා ගුවන්ගමන් අධිකාරී විසින් මෙම ගුවන්යානය ගැන සහතික නිකුත් කර ඇත.ඩෙකෑන් ගුවන් සමාගමේ අධ්‍යක්ෂ ප්‍රධාන විධායක නිලධාරී ඩෙනම් ෂොක්මන් පවසන්නේ “ඩෙකෑන් සමාගමේ ගුවන්යානා ගුවන්ගත වීමට ප්‍රථම සිටම ආරක්ෂිතභාවය සුරකිනවා. අපගේ සේවාලාභීන්ට ඉතා ඉහළ ආරක්ෂිත ගුවන් ගමන් අත්දැකීමක් ලබාදීමට එම ගුවන්යානය නිසා අපට හැකි වී තිබෙනවා.” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aj1106266</link>
    <topic>ඩූපොන්ට් ශ්‍රී ලංකාවේ මෙහෙයුම් අරඹයි</topic>
    <author/>
    <content>ඩූපොන්ට් ශ්‍රී ලංකාවේ මෙහෙයුම් අරඹයිඩූපොන්ට් ලංකා සමාගමේ මෙරට කළමනාකරු මහින්ද හලංගොඩ, ඩූපොන්ට් දකුණු ආසියානු කලාපයේ සභාපති බල්වින්දර් කල්සි හා ඩූපොන්ට් ඉන්දියා සමාගමේ අලෙවි කළමනාකරු සාජු ජෝෂප් මහත්වරුන් ඩූපොන්ට් ශ්‍රී ලංකා කාර්යාලය විවෘත කරමින්.ආසියාවේ ශීඝ්‍රයෙන් සංවර්ධනය වන වෙළෙඳපොළවල ක්‍රියාකාරීවීම ඉලක්ක කරගත් ඩූපොන්ට් සමාගම ශ්‍රීීලංකාවේ සිය මෙහෙයුම් ආරම්භ කරයි. ජාත්‍යන්තර ඩූපොන්ට් සමාගමේ පූර්ණ අනුබද්ධ ආයතනයක් වශයෙන් කොළඹ ස්ථාපනය කෙරෙන ඩූපොන්ට් ලංකා පෞද්ගලික සමාගම කෘෂිකර්මය, ආහාර හා පෝෂණය, ඇඟලුම්, තීන්ත, ඉදිකිරීම් හා යටිතල පහසුකම්, ග්‍රැෆික් හා පැකේජිං, සුරක්ෂිත බව හා ආරක්ෂාව සහ තවත් වෙළෙඳපොළ ක්ෂේත්‍ර ගණනාවක ක්‍රියාත්මක වෙමින් ශ්‍රීී ලාංකික පාරිභෝගිකයන්ට සිය සේවා හා නිෂ්පාදන සපයනු ඇත.කෘෂිකර්මය, ආහාර හා පෝෂණය, සෞඛ්‍යය, නිවාස හා ඉදිකිරීම්, ඉලෙක්ට්‍රොනික උපාංග, ආරක්ෂාව හා සුරක්ෂිත බව, ප්‍රවාහනය හා යටිතල පහසුකම්, වැනි මූලික වෙළෙඳපොළ අංශවල ක්‍රියාත්මක ඩූපොන්ට් නව්‍යකරණ විසඳුම් ශ්‍රී ලංකාවේ ශීඝ්‍රයෙන් දියුණුවන වෙළෙඳපොළ අවශ්‍යතාවයන්ට ඉතා හොඳින් ගැළපෙනවා.උදාහරණයක් වශයෙන් ගතහොත් කෘෂිකාර්මික අංශයේ ඩූපොන්ට් නිෂ්පාදනයන් වන දෙමුහුන් ධාන්‍ය හා වී බීජ හා අධි කාර්යක්ෂම අස්වනු ආරක්ෂක නිෂ්පාදන මඟින් ගොවීන්ට සිය අස්වනු වැඩි කරගැනීමට හා එහි තත්ත්වය ඉහළ නංවා ගැනීමට හැකියි. යැයි ඩූපොන්ට් ලංකා දේශීය කළමනාකරු මහින්ද හලංගොඩ මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aj1106267</link>
    <topic>ලස්සන වෙන හැටි දැනගන්න යුනිලීවර් ෆෙයානස් ක්ලිනික් බලන්න</topic>
    <author/>
    <content>ලස්සන වෙන හැටි දැනගන්න යුනිලීවර් ෆෙයානස් ක්ලිනික් බලන්නයුනිලීවර් ශ්‍රී ලංකාහි විශ්වාසනීය සම පැහැපත් කිරීමේ ආලේපනය වන ෆෙයාර් ඇන්ඩ් ලව්ලි මඟින් ශ්‍රී ලාංකේය යුවතියන්ගේ සමෙහි සත්කාරක අවශ්‍යතා සපුරාලීමේ අරමුණින් ‘ෆෙයානස් ක්ලිනික්’ නමින් සමාජ මෙහෙවරක් අරඹයි.එම ටෙලිවිෂන් වැඩසටහන ඔස්සේ සම පැහැපත් කර ගැනීම සහ රූපලාවණ්‍ය පිළිබඳ නරඹන්නන් දැනුවත් කරන අතරම ලොව පුරා සම ආශ්‍රිත පර්යේෂණයන්ගෙන් හෙළිදරව් වන කරුණු ද ඔවුන් හමුවේ තැබේ. මෙහිදී සම ආශ්‍රිත වෛද්‍ය විද්‍යාත්මක සහ රූපලාවන්‍ය ආශ්‍රිත ඉදිරිපත් කිරීම් සිදුකෙරෙනුයේ අදාළ ක්‍ෂේත්‍රයන්හි ප්‍රවීණ පුද්ගලයින් විසින් වීම විශේෂත්වයකි.”ෆෙයාර් ඇන්ඩ් ලව්ලි හැමවිටම පාරිභෝගිකයින් සහ සමස්ත ප්‍රජාව වෙත සම පිළිබඳ සහ රූපලාවණ්‍ය ආශ්‍රිත කරුණු වඩාත් සරලව ඉදිරිපත් කිරීමට කටයුතු කරනවා. එම තොරතුරු සඳහා විදේශ වෙබ් අඩවිවලට පිවිසෙනු වෙනුවට දැන් ශ්‍රී ලාංකික යුවතියන් හට තමන්ට ගැළපෙන පරිදි අදාළ කරුණු තමන්ගේම භාෂාවෙන් ලබාගැනීමේ අවස්ථාව හිමිව තිබෙනවා. යුනිලීවර් ශ්‍රී ලංකා හි ෆෙයාර් ඇන්ඩ් ලව්ලි වෙළෙඳ නාම කළමනාකරු ශාන්ත ප්‍රනාන්දු කීය.ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ මඟපෙන්වීම යටතේ ආරම්භ කරන ලද තිඹොල්කැටිය නැණසල මධ්‍යස්ථානය මඟින් රත්නපුර දිස්ත්‍රික්කය තුළ පාරිසරික, ඓතිහාසික, සංචාරකමය වශයෙන් වැදගත් වන සියලු තොරතුරු අන්තර්ජාලයට එක්කොට ඇත.ඉ-ශ්‍රී ලංකා ප්‍රජා සහන ව්‍යාපෘතිය යටතේ ආරම්භ කෙරුණු එම ව්‍යාපෘතිය www.ecopalace.lk වෙබ් අඩවිය මඟින් අන්තර්ජාලයට එක්කොට ඇත. අතීත ශ්‍රී විභූතිය හා මානව ශාක සත්ව ප්‍රජාව පිළිබඳ විද්වත් ලිපි රැසකින් හා ඡායාරූපවලින් සමන්විත වන අතර සිංහල, ඉංග්‍රීසි යන භාෂා දෙකෙන්ම තොරතුරු ලබා ගත හැකි වන ආකාරයට වෙබ් අඩවිය නිර්මාණය කර ඇත. ප්‍රදේශය තුළ නවාතැන් පහසුකම් ලබාගැනීම පිළිබඳ තොරතුරු සේම වනෝද්‍යාන තුළ සංචාරයේ යෙදීමට ජීප්රථ සේවා විශ්වාසවන්ත ලෙස ලබාගැනීම පිළිබඳ තොරතුරුත් කඳවුරු බිම් සහ සංචාරක බංගලා වෙන්කර ගැනීම පිළිබඳ තොරතුරු ද ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aj1106268</link>
    <topic>රට පුරා ගෙවීම් මධ්‍යස්ථාන 1800 ක් ජනශක්ති පෙරමුණට</topic>
    <author/>
    <content>රට පුරා ගෙවීම් මධ්‍යස්ථාන 1800 ක් ජනශක්ති පෙරමුණටජනශක්ති රක්ෂණ සමාගම ප්‍රධාන බැංකු හතක් සමඟ එකතු වී, දුර බැහැර ප්‍රදේශවල ජනතාවට ද රක්ෂණ වාරික ගෙවීම පහසු කිරීමේ ගෙවීම් මධ්‍යස්ථාන ප්‍රමාණය පුළුල් කිරීමට කටයුතු යොදා තිබේ.වේ අනුව රටපුරා පිහිටි ලංකා බැංකු, කොමර්ෂල් බැංකු, හැටන් නැෂනල් බැංකු, මහජන බැංකු, සම්පත් බැංකු, එච්.එස්.බී.සී. බැංකුව සහ යූනියන් බැංකුවල ඕනෑම ශාඛාවකට ගෙවීම් සිදු කළ හැකිය. ඉහත බැංකු පද්ධතියට අමතරව රටපුරා විසිරී පවත්නා ජනශක්ති ශාඛා කාර්යාල 100 කට වැඩි ප්‍රමාණයකින් ද වාරික ගෙවීම් සිදුකළ හැකිය. මේ සියල්ල එකතු වූ විට රටපුරා ස්ථාන 1800 කින් වාරික ගෙවීම් පහසුකම රක්ෂණ ඔප්පු හිමියන්ට ලැබේ. අද වන විට රක්ෂණ ක්ෂේත්‍රයේ ඉහළම මධ්‍යස්ථාන ප්‍රමාණයකින් ගෙවීමේ පහසුව ඇති කළ සමාගම වශයෙන් ජනශක්ති ඉදිරියටම පැමිණ ඇත.ජනශක්ති රක්ෂණ සමාගමේ අලෙවි අංශයේ ප්‍රධානී පැඩී වීරසේකර මහතා මේ ගැන අදහස් දක්වමින් මෙසේ පැවසීය. “රක්ෂණය අද දවස වන විට ප්‍රධාන නගරවල ජීවත්වන ජනතාවට පමණක් සීමා වූවක් නොවේ. භූගෝලීය වශයෙන් විවිධ වෙනස්කම් දක්වන මිලියනයකට වැඩි ජනතාවකගේ ජීවිතවලට මේ වනවිටත් අප, රක්ෂණයේ ප්‍රතිලාභ සමීප කර අවසන්. විශිෂ්ටත්වයෙන් පරිපූර්ණ අප රක්ෂණ සමාගම විවාදයකින් තොරව අපගේ පාරිභෝගිකයන්ට වැඩිම ගෙවීම් මධ්‍යස්ථාන ප්‍රමාණයක් ලබා දී තිබෙනවා.” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>06</month>
      <day>26</day>
    </date>
    <link>http://www.silumina.lk/2011/06/26/_art.asp?fn=aj1106269</link>
    <topic>රිචඩ් පීරිස් ටයර් සමාගමේ අලෙවි නියෝජිත සම්මාන ප්‍රදානය</topic>
    <author/>
    <content>රිචඩ් පීරිස් ටයර් සමාගමේ අලෙවි නියෝජිත සම්මාන ප්‍රදානයපන්නල හිරුනි ටයර් හවුස් අධිපති, අයි.ඒ.කරුණාතිලක (අලෙවිකරණ අංශයේ දෙවන ස්ථානය), රඹුක්කන සිසිර ටයර් හවුස් අධිපති, ඩබ්.ඒ.ඩබ්.ඩබ්. සිසිර කුමාර (ටයර් නැවත පිරවූ අංශයෙහි දෙවන ස්ථානය), මහනුවර සුපිරි ටයර් හවුස් සමාගමේ කළමනාකාර අධ්‍යක්ෂ, ඒ.එම්. කිත්සිරි බණ්ඩාර (ටයර් නැවත පිරවූ අංශයෙහි දෙවන ස්ථානය), රිචඩ් පීරිස් සමූහ ව්‍යාපාරයේ සභාපති, ආචාර්ය සේන යද්දෙහිගේ, මීගමුවේ ආසිරි ටයර් ට්‍රේඩර්ස් හී අධිපති, එච්.එම්. වසන්ත කුමාර (ටයර් නැවත පිරවූ හා අලෙවිකරණ යන දෙඅංශයේ ම ප්‍රථම ස්ථානය), අම්බලන්තොට ජයන්ත සහෝදරයෝ අධිපති, ජේ.විනී (අලෙවිකරණ අංශයේ තෙවන සම්මානය), රිචඩ් පීරිස් ටයර් සමාගමේ සාමාන්‍යාධිකාරී ප්‍රදීප් සමරතුංග මහත්වරු.රිචඩ් පීරිස් ටයර් සමාගමේ වාර්ෂික අලෙවි නියෝජිත සම්මාන ප්‍රදානෝත්සවය, රිචඩ් පීරිස් සමූහ ව්‍යාපාරයේ සභාපති, ආචාර්ය සේන යද්දෙහිගේ මහතා හා රිචඩ් පීරිස් ටයර් සමාගමේ සාමාන්‍යාධිකාරී, ප්‍රදීප් සමරතුංග මහතාගේ ප්‍රධානත්වයෙන් පසුගියදා හබරණ, ඡායා විලේජ් හෝටලයේ දී පැවැත්විණි.අතිනවීන තාක්‍ෂණයෙන් යුතුව පාරිභෝගිකයන්ට අලුත් අත්දැකීමක් ලබාගත හැකි පරිදි ප්‍රතිනිර්මාණය කරන ලද පරිගණක පෙළක් HP සමාගම හඳුන්වා දෙයි.එම HP Pavilian notebook පරිගණක පෙළ HP Coolsense Technology, HP True vision HD Webcamසහ HP simple pass වැනි පහසුකම්වලින් සමන්විතය.1GB GDDR5 දක්වා වන වීඩියෝ මතකයක් සහිත අතිනවීන වේගවත් ග්‍රැෆික් තාක්ෂණය සමගින් එන HP Pavilion dv4 පරිගණකයෙන් උපරිම ගුණාත්මක බවින් යුත් වීඩියෝ දර්ශන ලබාගත හැකිය.HP Pavilion dv6 සමගින් ඊළඟ මට්ටමේ ඩිජිටල් විනෝදාශ්වාදයක් ලැබීමේ හැකියාව ලබාගත හැකිය. ලෝහ ආවරණයකින් යුත් dv6 පරිගණකයෙහි මෙතෙක් නොඇසූ අන්දමේ සංගීත රසාස්වාදයක් ලැබිය හැකි  Beats Audio  පහසුකම අන්තර්ගත වේ. ඉහළ සංගීත රසවින්දනයක් උදෙසා මේ පරිගණකය ඉදිරිපසින් සහ දෙපසින් ස්පීකර් 4 කින් සමන්විතය. ඊට අමතරව විකල්ප ග්‍රැෆික් බූස්ටරයක් ද අන්තර්ගත වේ.ශබ්ද තාක්ෂණයට ආධුනික වුවද භාවිතා කරන්නා විස්මයට පත් කරවන අන්දමින් නිමවා ඇති the HP Pavilion dv7 පරිගණකය සංගීත රසවින්දනයක් උදෙසා ස්පීකර් 4 කින් සහ සබ්වූෆර් 3 කින් සමන්විතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aa1107031</link>
    <topic>ගමේ ආර්ථිකය ඉහළ නැංවීමට මේ වසරේ රුපියල් මිලියන 16386 ක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමේ වසර සඳහා මෙරට ග්‍රාමීය ආර්ථික සංවර්ධනයට රුපියල් මිලියන 16,386 ක මුදලක් වෙන් කොට තිබේ. ඒ යටතේ දේශීය ආර්ථිකයේ නවමු හා වේගවත් වර්ධනයකට මුල පිරෙනු ඇතැයි ආර්ථික විශේෂඥයෝ පෙන්වා දෙති.මුළු රටම ආවරණය වන පරිදි මාර්ග, විදුලිය, ජලය, කෘෂි, අධ්‍යාපන යනාදී සියලුම ක්ෂේත්‍ර නියෝජනය වන ලෙස දැවැන්ත සංවර්ධන වැඩපිළිවෙළක් ඒ යටතේ ක්‍රියාත්මක කැරේ. මෙහිදී ගෘහ ආර්ථික ඒකක 1, 402, 300 ක් ඇති කිරීමට සැලසුම් කර ඇත.ආර්ථික සංවර්ධන ඇමැති බැසිල් රාජපක්ෂ මහතාගේ උපදේශකත්වය හා මෙහෙයවීම මත මෙම මූල්‍ය ප්‍රතිපාදන මගින් රටේ ග්‍රාමිය ආර්ථිකය ඉහළ නැංවීම පිණිස දිවි නැගුම, ගම නැගුම, ළදරු පාසල් යන ක්ෂේත්‍ර ඔස්සේ ව්‍යාපෘති දස දහස් ගණනක් ක්‍රියාවට නැංවීමට පියවර ගෙන ඇතැයි ආර්ථික සංවර්ධන අමාත්‍යාංශයේ අතිරේක ලේකම් ආර්.ඒ.ඒ.කේ. රණවක මහතා ‘සිළුමිණ’ ට කීය. මේ අනුව 2011 වසරට දිවි නැ¼ගුම ගෘහ ආර්ථික ඒකක දස ලක්ෂයේ වැඩසටහන සඳහා වෙන් කර ඇති මුදල රුපියල් දස ලක්ෂ 4400 කි. ගම නැඟුම යටතේ වෙන්කර ඇති මුදල රුපියල් දස ලක්ෂ 6600 කි. සමෘද්ධි වැඩසටහන සඳහා රුපියල් දස ලක්ෂ 3260 ක් ද දකුණු පළාත සංවර්ධනයට රුපියල් දස ලක්ෂ 300. 5 ක් ද වෙන් කර දී තිබේ. උඩරට සංවර්ධනයට ද රුපියල් දස ලක්ෂ 300.5 ක් ලබාදීමට පියවර ගෙන ඇත.මීට අමතරව මතට තිත වැඩසටහන ද දීප ව්‍යාප්තව මෙහෙයවීමට රුපියල් දස ලක්ෂ 200 ක් ද ග්‍රාමීය ප්‍රදේශවල පෙර පාසල් ඉදිකිරීම හා පවත්වා ගෙන යාමට රුපියල් දස ලක්ෂ 200 ක් ද ලබාදීමට පියවර ගනිමින් පවතින බව රණවක මහතා පැවසීය.දිවි නැඟුම යටතේ වෙන්කර ඇති මුදලින් වැඩිම ප්‍රමාණයක් වෙන්කර ඇත්තේ කෘෂිකාර්මික කටයුතු සඳහා ය. ඒ මුදල රු. දස ලක්ෂ 2640 කි. ධීවර හා සත්ව පාලන කටයුතු සඳහා රුපියල් දස ලක්ෂ 850 ක් ද ග්‍රාමීය කර්මාන්ත සංවර්ධනය සඳහා රුපියල් දස ලක්ෂ 880 ක් ද වෙන්කර තිබේ. ගම නැඟුම යටතේ වැඩිම මුදලක් වෙන්කර ඇත්තේ මාර්ග සංවර්ධනයටයි. ඒ මුදල රුපියල් දස ලක්ෂ 2640 කි. ඊට අමතරව සුළු වාරිමාර්ග කටයුතු සඳහා රුපියල් දස ලක්ෂ 1980 ක් ද ජල සැපයීම හා වැසිකිලි පහසුකම් සඳහා රුපියල් දස ලක්ෂ 1980 ක් ද වෙන්කර ඇතැයි අතිරේක ලේකම් රණවක මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aa1107033</link>
    <topic>කොළඹ පවුල් 56000 ක් දිවි නැඟුමෙන් පොහොසත් කෙරෙති</topic>
    <author/>
    <content>කොළඹ දිස්ත්‍රික්කය ඇතුළත මේ වසරේදී ගෘහස්ථ ආර්ථික ඒකක 56000 කට ආසන්න ගණනක් ආරම්භ කරන බවත් එයින් පුද්ගලයන් ලක්ෂ දෙක හමාරකට පමණ සෙත සැලසෙන බවත් කොළඹ දිස්ත්‍රික් ලේකම් එස්. හපුආරච්චි මහතා පවසයි. ඒ අනුව කෘෂිකර්ම සංවර්ධනය යටතේ පවුල් 45177 කට ද ජලජීවී හා සත්ත්ව පාලන ක්ෂේත්‍රයේ පවුල් 3890 කටද ග්‍රාමීය කර්මාන්ත යටතේ පවුල් 7633 කට සෙත සැලසෙන බව දිස්ත්‍රික් ලේකම්වරයා පවසයි.මේ වසරේදී කොළඹ දිස්ත්‍රික්කයේ මාර්ග සංවර්ධනය සඳහා රුපියල් දස ලක්ෂ 2035 ක් වෙන්කර තිබෙන බව ද දිස්ත්‍රික් ලේකම් වරයා පවසයි. ඒ යටතේ කිලෝ මීටර් 168 ක් ද මාර්ග පුළුල් කර කාපට් කරනු ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aa1107032</link>
    <topic>බැංකුවේ යුතුකම අවශ්‍ය මොහොතේ මහජනතාවට උපකාර කිරිමයි</topic>
    <author>සුනිල් දයා අල්විස්</author>
    <content>- ජනපතිසුනිල් දයා අල්විස්මහජන බැංකුව බංකලොත් තත්ත්වයට වැටී ඇතැයි කියා එය විකුණා දැමිය යුතුය යන මතය යටපත් කොට නැවත ගොඩනඟන්නට හැකිවූ බවත් එය සතුටු විය හැකි කරුණක් බවත් බැංකුවේ 50 වැනි ජයග්‍රහණය සමරන මොහොතේ තවත් අවුරුදු 50ක අනාගතයක් වෙනුවෙන් ශක්තිමත් බැංකුවක් බවට පත්කරන්න කටයුතු කළ යුතු යයි මහින්ද රාජපක්ෂ ජනාධිපතිතුමා කීය. ජනාධිපතිතුමා එසේ කියා සිටියේ මහජන බැංකුවේ 50 වැනි සමරුව නිමිත්තෙන් ගිය සිකුරාදා (1) අරලියගහ මන්දිරයේදී පැවැති උත්සවය අමතමිනි.තවදුරටත් කතා කළ ජනාධිපතිතුමා මෙසේ කීය.අපි කවුරුත් බැංකුවේ ඉතිහාසය සමඟ ලොකු බැඳීමක් තියනවා. එදා සිරිමාවෝ බණ්ඩාරනායක මැතිනියගේ යුගයේ ටී.බී.ඉලංගරත්න ඇමැතිතුමා තමයි මහජන බැංකුව පිහිටුවනු ලැබුවේ.ලෝකයේ ආර්ථිකය කඩා වැටෙද්දී බැංකු කඩාවැටෙද්දී රැකීරක්ෂාවලින් මිනිස්සු දොට්ට දමද්දී බැංකුවල අද ඒ අය ආපසු ණය කෙසේ ගෙවන්නේ ද කියා මහා බලවත් රාජ්‍යවල නායකයින් සැකය පිළිබඳව ප්‍රකාශ නිකුත් කරද්දී අපි මේ තත්ත්වයට ගොඩනැඟෙන්නට ලැබීමත් විශාල ශක්තියක් වශයෙන් මම දකිනවා.බැංකුවකට ගිහිල්ලා එහි තියෙන පෝරම කොළ ටික පුරවලා ණය ලබාගන්න කොට ඒ උවමනාව ඉවරවෙලා. මේ ගැන මට යම් යම් තැන්වලට ගියාම දැනගන්න ලැබුණේ ඒ විදියට.ඒ නිසා මේ ගැන බැංකු ක්‍ෂේත්‍රයේ සභාපතිවරුන්ට අධ්‍යක්ෂවරුන්ට තමන්ගේ ජනතාවට අවශ්‍ය වේලාවට ණය ලබාදෙන්න පුලුවන් විය යුතුව තියෙනවා.ඒ වගේම ගෙවා ගන්න බැරි වුනාම ඒ තියෙන දේපළ පවරා ගන්නවාට වඩා දුන් ණය පිළිබඳව මොන ආකාරයට ආයෝජනය කර ඔවුන්ට යා යුතු ගමන් මාර්ගය පිළිබඳව උපදෙස් දී අවශ්‍ය වැඩ කටයුතු කිරිම වැදගත් යැයි ජනාධිපතිතුමා සඳහන් කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aa1107034</link>
    <topic>මෘදුකාංග නිර්මාණයෙන් ශ්‍රී ලංකාවට රන් පදක්කමක්</topic>
    <author>සුභාෂිණී ජයරත්න</author>
    <content>සුභාෂිණී ජයරත්නකොළඹ නාලන්දා විද්‍යාලයේ උසස් පෙළ ඉගෙනුම ලබන සිසුහු සිවු දෙනෙක් රටවල් පනස් දෙකක පාසල් 27209ක් අභිබවා පරිගණක ක්ෂේත්‍රයේ අන්තර්ජාතික ජයග්‍රහණයක් අත්කැර ගෙන ඇත.ඇමෙරිකාවේ ඔරැකල් අධ්‍යාපන පදනම වාර්ෂිකව සංවිධානය කරන “තින්ක් ක්වෙස්ට්” මෘදුකාංග නිර්මාණය කිරීමේ තරගාවලියේ දී මේ සිසුන් සිවුදෙනා ඉදිරිපත් කළ යුද්ධයෙන් විනාශ වූ නගරයක් ගොඩනැංවීමේ පරිගණක ක්‍රීඩාව වෙනුවෙන් මේ ජයග්‍රහණය අත් කැරගෙන තිබේ.12 වැනි ශ්‍රේණියේ ඉගෙනුම ලබන ඉසුරු කුසුමාල් රාජපක්ෂ, උමේෂ් ප්‍රභූෂිත ජයසිංහ, සකුන්ත දේවක ගුණරත්න සහ විරාජ් කොඩිතුවක්කු යන මේ සිසුන් හතරදෙනා ලද ජයග්‍රහණය වෙනුවෙන් ඔවුනට ඇමෙරිකාවේ චාරිකාවක් ද පාසලට ඇමෙරිකන් ඩොලර් පන්දහසක් ද ජයග්‍රහණය ලැබූ ශිෂ්‍යයන් හතර දෙනාට ලැප්ටොප් යන්ත්‍රය බැගින් හිමිවීමට නියමිත බව නාලන්දා විදුහල්පති රංජිත් ජයසුන්දර මහතා සිළුමිණට පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aa1107039</link>
    <topic>වස විස නැති අලුත් පොහොරක්</topic>
    <author>අරුණි මුතුමලී</author>
    <content>අරුණි මුතුමලීපරිසරයේ පවතින ස්වභාවික බැක්ටීරියා භාවිතයෙන් කාබනික පොහොර දියරයක් නිපදවීමට පේරාදෙණිය විශ්ව විද්‍යාලයේ කෘෂි ජීව විද්‍යා අංශයේ ජ්‍යෙෂ්ඨ මහාචාර්ය සරත් බණ්ඩාර මහතා ප්‍රමුඛ කෘෂි විද්‍යාඥයන් පිරිසක් සමත් වී සිටිති.භෝග වර්ධනය සඳහා වැදගත් වන එන්.පී.කේ. හෙවත් නයිට්‍රජන්, පොස්පරස් සහ පොටෑසියම් පහසුවෙන් පරිසරයෙන් උරා ගැනීමට උපකාර වන ඇසටොබැක්ටර් ඇසටෝ ෆිරිල්ලම් බැසිලස් වර්ග සහ සියුඩ්මොනාස් සහිත දියර පොහොරක් ලෙස මේ තම සොයා ගැනීම ඉදිරිපත් කර ඇත. කුඹුරු අක්කරයක් සඳහා යොදන බැක්ටීරියා මිශ්‍රණයේ මිලිලීටර් 200 ක් සඳහා වැයවන්නේ රුපියල් 200/= ක පමණ මුදලකිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aa1107035</link>
    <topic>ඩෙංගු මදුරුවා නිසා ලක්ෂ 21 ක් දඩ</topic>
    <author>සාගරිකා දිසානායක</author>
    <content>සාගරිකා දිසානායකපසුගිය 20 - 26 දක්වා සෞඛ්‍ය අමාත්‍යාංශය විසින් ක්‍රියාත්මක කරන ලද ඩෙංගු මර්දන සතිය අවසානයේදී මදුරු කීටයන් බහුල පරිශ්‍ර දස දහස් හැට හතක් (10,067) ක් හඳුනා ගත් බව සෞඛ්‍ය අමාත්‍යාංශ ආරංචි මාර්ග පවසයි. එම ස්ථාන අයත් පුද්ගලයන් සියලු දෙනාට නඩු පැවරීමට ද කටයුතු යොදා තිබේ. දැනටම ත් 2900 එරෙහිව නඩු පවරා දඩ මුදල් වශයෙන් රුපියල් ලක්ෂ විසි එකක් අය කර ගෙන තිබේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aa1107036</link>
    <topic>අන්තර්ජාලයෙන් බර මනිමුද?</topic>
    <author/>
    <content>මෙරට ජනතාවගෙන් වැඩි පිරිසකට ශරීර ස්කන්ධ දර්ශකය පිළිබඳ නිසි අවබෝධයක් නැතිකම හේතුවෙන් ද ව්‍යායාම්වලින් තොර වීම නිසා ද,  සීනි පිටි සහ තෙල් අධික ආහාර වැඩිපුර පරිභෝජනයට ගැනීම නිසා ද විශාල වශයෙන් ලෙඩ රෝගවලට ගොදුරුවීමේ අවදානම ඉහළ නැඟ ඇති බැව් අනාවරණය වෙයි.ඕනෑම පුද්ගලයකුට අන්තර්ජාලය හරහා තම ශරීර ස්කන්ධ දර්ශකය මැන බලාගැනීමේ පහසුකම් සලස්වා තිබේ. ඒ අනුව ඕනෑම පුද්ගලයකුට www.mri.nutritionblog.com  යන වෙබ් අඩවියට පිවිසීමෙන් තමන්ගේ පෝෂණ තත්ත්වය පිළිබඳ අවබෝධයක් ලබා ගත හැකිවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aa1107037</link>
    <topic>මඩ දොස්තරගෙන් තවත් පල් වැඩක්</topic>
    <author/>
    <content>විදෙස් රටවලට ගොස් ශ්‍රී ලංකාව අපකීර්තියට පත්කිරීම සඳහා බොරු කේලාම් කීම සම්බන්ධ කුප්‍රකට එ.ජා.ප. මන්ත්‍රීවරයෙක් ඉකුත් දා එක්තරා උත්සවයකට ගොස් ශ්‍රී ලංකාවට එරෙහිව මඩ ව්‍යාපාරයක් ක්‍රියාත්මක කිරීමට ගත් උත්සාහයක් පිළිබඳව අනාවරණය වෙයි.එකී මන්ත්‍රීවරයා පූජකතුමෙකු වෙත ගොස් කියා ඇත්තේ ශ්‍රී ලංකා රජය මානව හිමිකම් කඩකරන බව කියමින් විදේශ රටවලට සංදේශයක් ඉදිරිපත් කිරීමට සහාය දෙන ලෙසය. ඔහුගේ ඉල්ලීම එකහෙළා ප්‍රතික්ෂේප කළ පූජකතුමා පෙන්වා දී තිබෙන්නේ ශ්‍රී ලංකාවට අන්තර්ජාතික වශයෙන් සහාය ලැබිය යුතු මොහොතක රට පිළිබඳව කළු පැල්ලම් මතු කිරීම නුසුදුසු බවයි.මේ එ.ජා.ප. මන්ත්‍රීවරයාගේ උත්සාහයට එ.ජා.ප.යේම තවත් ප්‍රබල මන්ත්‍රීවරයකු දැඩි විරෝධය පළ කොට ඇති බවත් දැනගන්නට ඇත. මේ සිද්ධියෙන් ලැජ්ජාවට පත්වූ එ.ජා.ප. මන්ත්‍රීවරයා කරකියා ගත හැකි දෙයක් නැතිව උත්සව ශාලාවෙන් පිටවී ගිය බවත් අනාවරණය වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aa1107038</link>
    <topic>රජයේ ඉඩම් හොරට විකුණන ජාවාරමුන්ට දැඩි දඬුවම්</topic>
    <author>සුභද්‍රා දේශප්‍රිය</author>
    <content>සුභද්‍රා දේශප්‍රියරජයේ ඉඩම් අයථා ලෙස පරිහරණය කරන අයට එරෙහිව නීතිය දැඩි ලෙස ක්‍රියාත්මක කරන බව ඉඩම් සහ ඉඩම් සංවර්ධන ඇමැති ජනක බණ්ඩාර තෙන්නකෝන් මහතා පවසයි.එම ඉඩම් සඳහා ව්‍යාජ ඔප්පු සකස් කැර අලෙවි කිරීමේ කුට ව්‍යාපාරයක් ඉතා රහසිගතව කාලයක් පුරා කැරගෙන ගොස් ඇති බව අනාවරණය වී තිබේ.හෝටල් කර්මාන්තය සඳහා පුත්තලම කල්පිටිය ප්‍රදේශයේ රජයේ ඉඩම් විශාල ප්‍රමාණයක් එසේ අයථා ලෙස පරිහරණය කර ඇති බවත්,  ඇමැතිවරයා වැඩිදුරටත් කියයි. ඉහත ප්‍රදේශවල ඉඩම් මිලදී ගැනීමේදී ජනතාව වඩාත් සුපරික්ෂාකාරීව සොයා බලා කටයුතු කරන ලෙසත් මේ ජාවාරම මැඬ පැවැත්වීමට ඉදිරියේ දී රජයේ ඉඩම් සඳහා නොතාරිස් ඔප්පු අවලංගු කිරීමට කටයුතු කරන බවත් ඇමැතිවරයා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aa11070310</link>
    <topic>‘තරණය’ දෙවුන්දර සිට ගමන් අරඹයි</topic>
    <author>රූපාන්ති බුලත්සිංහල දෙවුන්දර සිට</author>
    <content>රූපාන්ති බුලත්සිංහල දෙවුන්දර සිටයාපනය සහ මහරගම රෝහල්වල ළමා පිළිකා වාට්ටු ඉදිකිරීමට ආධාර එකතු කිරීමේ අරමුණින් දෙවුන්දර තුඩුවේ සිට පේදුරු තුඩුව දක්වා ‘තරණය’ නමින් පා ගමනක් පසුගියදා ආරම්භ කෙරිණි. පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් ඇරැඹි මෙම පා ගමන සංවිධානය කර තිබුණේ ‘කලර් ඔෆ් කරේජ් ට්‍රස්ට්’ සංවිධානයයි.පාගමන ආරම්භ කිරීමේ උත්සව සභාව අමතමින්; පෞද්ගලික අංශය වගකීම් හා යුතුකම් අවබෝධ කරගෙන කටයුතු කිරීම වඩාත් අගය කරන බව පාර්ලිමේන්තු මන්ත්‍රී නාමල් රාජපක්ෂ මහතා ප්‍රකාශ කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aa11070311</link>
    <topic>වෛද්‍ය හෙක්ටර් වීරසිංහට මහ රෝහලෙන් උපහාර</topic>
    <author>සටහන - සුනිල් දයා අල්විස් සේයාරුව - දුෂ්මන්ත මායාදුන්න</author>
    <content>කොළඹ ජාතික රෝහලේ අධ්‍යක්ෂ වෛද්‍ය හෙක්ටර් වීරසිංහ මහතා ඇමෙරිකාවේ ලොස් ඇන්ජලීස් හි ශ්‍රී ලංකා කොන්සල් ජෙනරාල්වරයා වශයෙන් පත් වී යාම නිමිත්තෙන් ඒ මහතාට සුබ පැතීමේ සමුදීමේ උත්සවයක් ඉකුත්දා ජාතික රෝහලේදී පැවැත්විණ.ජාතික සේවා සෞඛ්‍ය සේවා කාර්ය මණ්ඩලය විසින් සංවිධානය කැරුණු මේ උත්සවයට කොළඹ වෛද්‍ය විද්‍යාලයේ මහාචාර්ය සහ ආචාර්ය වෛද්‍යවරු, විශේෂඥ වෛද්‍යවරු හා වෛද්‍යවරු ද හදිසි අනතුරු අංශයේ අධ්‍යක්ෂවරයා ඇතුළු වෛද්‍ය කාර්ය මණ්ඩලය ද රෝහල් හෙද සහ අනිකුත් සේවා අංශවල සේවකයන් හා සුළු සේවකයන් ද සෞඛ්‍ය සේවා අධ්‍යක්ෂ ජෙනරාල්වරයා සහ සෞඛ්‍ය අමාත්‍යංශයේ නිලධාරිහු ද සහභාගි වූහ.වෛද්‍ය වෘත්තියේ වසර තිස් හයක සේවා කාලයෙන් වසර එකොළහක් ජාතික රෝහලේ අධ්‍යක්ෂවරයා ලෙස කටයුතු කර ඇති මේ ආදර්ශවත් වෛද්‍ය පරිපාලකවරයා ජාතික රෝහල දියුණු තත්ත්වයට ගෙන එමින් පරමාදර්ශී සේවාවක් සිදු කෙළේ ජාතික රෝහල තම ජීවිතයේ කොටසක් ලෙස සලකමිනි.ඔහු මේ රෝහලට සිදු කළ සේවාව කොපමණදැයි ඔහුගේ සමුගැනීමේ උත්සවයට පෝලිම් ගැසී උපහාර තිළිණ සම්මාන තෑගි බෝග රැගෙන වෛද්‍යවරුන්ගේ සිට සුළු සේවකයා දක්වා විවිධ ශ්‍රේණී නියෝජනය කළ සේවක පිරිසෙන් තහවුරු විය.එහිදී සේවකයෙකු ඒ මහතාට වැඳ නමස්කාර කරමින් තම ගෞරවය දැක්වූ අවස්ථාව. හදිසි අනතුරු අංශයේ අධ්‍යක්ෂ වෛද්‍ය ප්‍රසාද් ආරියවංශ මහතා ද මෙහි සිටී.සටහන - සුනිල් දයා අල්විස් සේයාරුව - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=ab1107031</link>
    <topic>මොකක්ද මේ සුනඛ දේශපාලනය</topic>
    <author/>
    <content>දේශපාලනයට විවිධ විශේෂණ පද තිබේ. ධනවාදී දේශපාලනය, මාක්ස්වාදී දේශපාලනය, ප්‍රජාතන්ත්‍රවාදී දේශපාලනය, ඒකාධිපති දේශපාලනය ආදී විශේෂණ මේ වනවිටත් එක්වී තිබේ.එහෙත් සුනඛ දේශපාලනය යන්න මේ තාක් අසන්නට ලැබුණේ නැත. සුනඛ දේශපාලනය යන්න පළමු වතාවට පිටවූයේ සජිත් ප්‍රේමදාස මහතාගේ මුඛයෙනි. ප්‍රේමදාස පරම්පරාව මැනැවිත් මුඛය පාවිච්චි කිරීමට සමත් එකකි. රණතුංග පවුල හෝ වෙත්තමුණි පවුල බැට් එකට දක්ෂ වන්නාක් ලෙසින්ම ප්‍රේමදාස පවුල මුඛයට දක්ෂතා පෙන්වයි.එහෙයින් සියලු දේශපාලන විශේෂාංග අතරට “සුනඛ” යන විශේෂාංගය සජිත්ගෙන් එකතුවීම පිළිබඳව විස්මයට පත්විය යුතු නැත. එවැනි ශ්‍රී මුඛවලින් සුනඛ වැනි නව යෙදුම් පිටවෙයි.එහෙත් සුනඛ දේශපාලනය යන්නෙහි අරුත කිම?ප්‍රඥාගෝචරව විමසුමට ලක්විය යුත්තකි. වැරැදි අරුත් සපයන්නන් භාෂාව පමණක් නොව දේශපාලනය ද විනාශ කරන බැවිනි.සුනඛයා කියන්නේ බල්ලාටය. ඇතැම් වැදගත් මහත්වරු “බල්ලා” යන්න වෙනුවට “සුනඛයා” යන්න පාවිච්චි කරති. ඒ බල්ලා තමන්ගේ වැදගත්කමට නොගැළපෙන බැවිනි. එහෙත් තමන්ට සුනඛයා කියන බව බල්ලෝ නොදනිති. “දුඞ බල්ලා” කියූ විට වල්ගය දෙපරංශය අස්සෙ ගසාගෙන දුවන බල්ලා “යව සුනඛයා” යැයි කියූ විට නොදුවා කියන්නාගේ මුඛය දෙස බලාගෙන සිටී. ඒ බල්ලාගේ අකීකරුවීමක් නිසා නොවේ. බල්ලාට ඒ බස නොවැටහෙන බැවිනි.බලු වැඩ කියා කියන්නේ කැත වැඩවලටය. “බලු වැඩ කරන්ඩ එපා මිනිහෝ” කියා කියන්නේ යම් කෙනෙක් එවැනි ජරා වැඩක් කළ විටය. එහෙත් ඒ වෙනුවට “සුනඛ කාර්යයන් නොකරන්න” කියා කියූ විට අර තරම් ගතියක් හෝ ගැම්මක් නැත.ඒ නිසා සජිත් කියන්නාවූ සුනඛ දේශපාලනය යන යෙදුම ගැන ද වියත් බස් වැද්දන්ගෙන් වැඩි තොරතුරු සොයා යාම අපතේ යන්නක් නොවේ.සුනඛ දේශපාලනය කිරීමට දේශපාලනයේ සුනඛයින් සිටිය යුතුය. එනම් බලු දේශපාලනයක් කිරීමට දේශපාලනයේ බල්ලන් සිටිය යුතුය, යන්න එමඟින් ගම්‍ය වෙයි.දේශපාලනයේ යෙදී සිටින්නෝ ටයිකෝට් හෝ කපටි සූට් අඳිති. කලිසමට උඩින් කපටි උඩ කොටස ඇඳගත් විට එය කපටි සූට් නමින් හැඳින්වෙයි. ඉස්සර මේවා ඇන්දේ රෙස්ටුරන්ට්වල වේටර්ලාය. එහෙත් දැන් මන්ත්‍රීවරු ද පාර්ලිමේන්තුවට යාමට අඳිති. සම්පූර්ණ ජාතික ඇඳුම අඳින්නේ හත් අට දෙනෙක් පමණි. රාජපක්ෂ පවුල කපටි සූට් නොඅඳිති. ජාතික ඇඳුම අඳිති.මොනවා වුණත් රණසිංහ පේ‍්‍රමදාස මහත්තයා ඇන්දේ රෙද්ද බැනියම මිස කපටි සූට් එක නොවේ.එක දවසක් රවි කරුණානායක මහත්තයා ද ජාතික ඇඳුමක් ඇඳගෙන පාර්ලිමේන්තු ගියේය. ලයිට් කණුවක්, සාරියක් ඇඳගෙන මඟුල් ගෙදරක ගියා වාගේ ය.සුනඛ දේශපාලනයේ යෙදෙන සුනඛයන් ටයිකෝට්, කපටි සූට්, ජාතික ඇඳුම තබා අමුඩයක්වත් ගසන්නේ නැත. සුනඛයා යනු නිරුවතින් ම ඉපිද, නිරුවතින් ම දුවපැන ඇවිද, නිරුවතින් ම මියගොස් නිරුවතින් ම මිහිදන් වන සත්ත්ව විශේෂයක් බැවිනි.එහෙත් සුනඛයන් දේශපාලනයට පැමිණි පසු වැදගත්කම ප්‍රදර්ශනය කරන්නට අර සූට්වලින් එකක් අඳිනවා දැයි සොයා බැලීම ද නරක දෙයක් නොවේ.සජිත් මහත්තයා, සුනඛ දේශපාලනය ගැන ප්‍රසිද්ධියේ ප්‍රකාශ කරන අතරතුරම මීට පෙරත් ඔය සුනඛ විශේෂණය තම ශ්‍රී මුඛයෙන් වදාළේදැයි සිහිපත් කිරීම ද වටී.කිසියම් කෙනෙක් රණසිංහ ප්‍රේමදාස මහතා මියගියේ මහ මඟ යැයි කියා සිටි විට “සුනඛයා” හෝ එවැනි සමාන වචන එතුමාගේ ශ්‍රී මුඛයෙන් පිටවූවාදැයි විමසා බැලීම නම් එතරම් ප්‍රයෝජනයක් ඇති දෙයක් නොවේ. මොනවා වුණත් ඒ කාටදැයි කියන එක නම් හාරා අවුස්සා බැලීමට නිරර්ථක දෙයක් නොවනු ඇත.සුනඛ දේශපාලනයක් ගැන සජිත් මහත්තයා කතා කරන නමුදු වෘෂභ දේශපාලනයක් ගැන නම් කතා නොකරයි. වෘෂභයා යනු ගොනාය. කමතේ ගොයම් පාගන විට වෘෂභයා එකතැන කැරකෙයි. සෙක්කුවේ බැඳි ගොනා ද එකතැන කැරකෙනවා මිසක ගමනක් නම් නැත. සුනඛ දේශපාලනයක් ගැන තම විචාරක්ෂිය යොමු කරන සජිත් මහත්තයා වෘෂභ දේශපාලනයක් ගැන නොසිතන්නේ මන්දැයි කෙනකුට සිතුණොත් ඒ දේශපාලනයේ වැරැද්දක් ලෙසින් නොව වෘෂභයාගේ වැරැද්දක් ලෙසින් සැලකුව මනාය.හොඳ වේලාවට වෘෂභයා මෙන්ම බූරුවා ද නිදහස් සතුන් මෙන් ජීවත් වෙයි. දෙදෙනාම දේශපාලනයෙන් නිදහස්ව ඇති බැවිනි.දේශපාලනයට ගිය සුනඛයන් බලු තත්ත්වයට වැටුණත් බල්ලා ජරා සතෙක් නොවේ. ජපානයේ එක්තරා සුප්‍රකට නගරයක. දුම්රිය පොළක බල්ලකුගේ ප්‍රතිමාවක් ස්ථාපනය කර ඇත්තේ තම ස්වාමියාට එම බල්ලා දැක්වූ සෙනෙහසට උපහාර දක්වන්නටය. (ඒ කතාව අසා දැනගැනීම පහන් සංවේගය පිණිසම වන්නේය).එවැනි සිවුපා සුනඛයන් දේශපාලනයට පිවිසියේ නම් අපේ දේශපාලනයට ද සැබෑ සුනඛ මුහුණුවරක් ලැබෙනු නිසැකය.එහෙත් අපේ උදවිය මෙවැනි උතුම් සතකු ගැන නිතරම කතාකරන්නේ ලියන්නේ හුරහටය.”බල්ලාට ඇති වැඩකුත් නැත. හෙමින් ගමනකුත් නැත” කියා කියමනක් ද තිබේ. තමුන්නාන්සේලාගේ කටට විවේකයක් ද නැත ඇති වැඩකුත් නැත” කියා යම් සුනඛයකු ප්‍රකාශ කළහොත් පිළිතුරු දීගන්නට නොහැකි බොහෝ දෙනකු අපේ දේශපාලනයේ සිටින බව නම් ඇත්තකි.ප්‍රජාතන්ත්‍රවාදී දේශපාලනය යන යෙදුම හඳුන්වාදීමේ ඓතිහාසික ගෞරවය ඒබ්‍රහම් ලින්කන් තුමාට හිමිවන්නාක් මෙන්ම සුනඛ දේශපාලනය යන්න හඳුන්වාදීමේ ගෞරවය සජිත්තුමාට හිමිවෙයි.එහෙත් ප්‍රශ්නය නම් “මේ දේශපාලන සුනඛයෝ කවරහුද?” යන්න කෙළින්ම කීමට තරම් කොන්දක් නොතිබීමය. එසේ වන වනා ගැසීමත් සුනඛ ක්‍රියාවක් නොවේදැයි කෙනෙකුට සිතෙන්නට ද පුළුවන.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=ab1107035</link>
    <topic>චැනල් 4 හා ගොබෙල්ස් න්‍යාය</topic>
    <author>දයා ඩී. ෆොන්සේකා</author>
    <content>හිට්ලර් ගේ ප්‍රචාරක ඇමැත්තා වූ ගොබෙල්ස් ගේ එක්තරා න්‍යායක් විය. ඒ බොරුවක් පුන පුනා කීමෙන් එය ඇත්තක් ලෙස විශ්වාස කිරීමට මිනිසුන් පෙලඹෙන බවය.ඒ න්‍යාය එලෙසින්ම අනුගමනය කරන චැනල් 4 ටී වී නාළිකාවට ගොබෙල්ස් 4 ටී වී නාළිකාව යැයි කීමේ වරදක් නැති බව පෙනේ. ගොබෙල්ස් ගේ මේ න්‍යාය අනුව එකල ජර්මානු රූපවාහිනී නාළිකාවක් තිබුණේ නම් ජර්මනියට දෙවැනි ලෝක මහා යුද්ධය පවා දිනන්නට හැකියාව තිබිණැයි එක්තරා බ්‍රිතාන්‍ය උසස් හමුදා නිලධාරියෙක් වරක් පැවැසීය.එසේම ශ්‍රී ලංකාවේ යුද ජයග්‍රහණයට වෛර කරන චැනල් 4 නාළිකාව ද ශ්‍රී ලංකා හමුදාව විසින් යුද අපරාධ කර ඇතැයි විවිධ මාදිලියේ ව්‍යාජ රූපවාහිනී වැඩසටහන් නිර්මාණය කරමින් කියන්නේය. මේ සඳහා වැය කරනු ලබන මුදල් ශ්‍රී ලංකාවේ දුප්පත් දෙමළ ජනතාවගේ කඳුළින් හා විදේශීය දෙමළ ඩයස්පෝරාවගේ ලද කප්පම්වලින් සූරා ගත් මුදල් ය.මේ වන විට ශ්‍රී ලංකා අහස වෙඩි උණ්ඩ වලින් නිකුත් වූ කළු වලාවන්ගෙන් මිදී තිබීම ඔවුන් ඉවසන්නේ නැත.30 වසරක අරගලයේදී එල්.ටී.ටී.ඊය විසින් ඝාතනය කරන ලද ලක්ෂයක් පමණ වූ සිවිල් වැසියන් හෝ 7000 ක් පමණ වූ ශ්‍රී ලංකා හමුදා සාමාජිකයන් ගැන එල්ටීටීඊයට අනුකම්පාවක් තිබුණේ නැත. ඒ වගේම ඉරාකයේ හා ඇෆ්ගනිස්ථානයේ ඇමෙරිකානු යුද හමුදා හා සටන් වැද මියගිය 6000 කට වැඩි ඉරාක හා ඇෆ්ගනිස්ථාන වැසියන් ගැන ද චැනල් 4 හෙවත් ‘ගොබෙල්ස් 4’ රූපවාහිනියට අනුකම්පාවක් තිබුණේ නැත.චැනල් 4 නාළිකාවේ වැඩසටහනින් ඉල්ලා සිටින්නේ මේ ඝාතනවලට වග කියනා පුද්ගලයන් පිළිබඳව සොයා බැලීම හෝ ඔවුන්ට දඬුවම් කිරීම නොව ශ්‍රී ලංකාවේ නීතිය සුරැකි දේශපාලන නායකයන් තිදෙනකුට දඬුවම් කිරීමය.සුදු මිනිසුන්ගේ ඇසින් වාර්තා කිරීමඑකල ශ්‍රී ලංකා පොලීසියේ සාජන් වරයකු වූ පී. නඩේසන් නමැත්තා 1985 දී යාපනය පොලීසියට පහරදීම පිළිබඳව චෝදනා ලැබ සිටියේය. ඔහු ඊළඟට එල්ටීටීඊ ක්‍රියාකාරි සාමාජිකයකු වී ඔහුගේ සිංහල බිරිඳත් සමඟ එල්ටීටීඊයට බැඳී සටන් කොට අනතුරුව එල්ටීටීඊ පොලීසියේ නායකයා විය. එසේ එල්ටීටීඊ ක්‍රියාකාරී සාමාජිකයකු වූ ඔහු හමුදා සමඟ ඇතිවූ ගැටුමකින් මිය ගියේය. අවසානයේ කවුදෝ ජනමාධ්‍යවේදියකු ගේ නොදත් සාක්කියක් අනුව ඔහු ‘සුදු කොඩි රැගෙන’ එද්දී හමුදා ප්‍රහාරයකට අසුවූවේ යැයි ප්‍රචාරයක් විය. එහෙත් ඒ පිළිබඳ ඇසින් දුටු සාක්ෂි නොවීය. ඒ අවස්ථාවේදී ශ්‍රී ලාංකික මාධ්‍යවේදීහු රැසක් යුද්ධය වාර්තා කිරීමට ගොස් සිටියහ. එහෙත් චැනල් 4 මාධ්‍යයට අවශ්‍ය වන්නේ එය සුදු මිනිසුන්ගේ ඇසින් වාර්තා කිරීමට විය හැක. ශ්‍රී ලාංකික මාධ්‍යවේදීහු යුද බිමටම ගොස් දිනෙන් දින එය මහජනතාවට වාර්තා කළහ. යුද්ධය ජනතාවට දැනුණේ ද ඒ නිසාය. දිනෙන් දින ශ්‍රී ලාංකික සිංහල දෙමළ මුස්ලිම් ජනතාව එල්ටීටීඊයේ කුරිරුකම් හා ඔවුන් විසින් මේ රටට කළ අනුවේදනීය අනර්ථය ජනතාව දැනගත්තේ ඒ මාධ්‍යවේදින් නිසාය. යුද්ධය ඇසින් දුටු ඔවුහු සිය කැමරා ඇසින් පැයෙන් පැය දිනෙන් දින මානුෂීය මෙහෙයුම අවසන් වන තුරුම එය වාර්තා කළහ. එහිදී එල්ටීටීඊයේ සැහැසිකම් හා විනාශය විනා ශ්‍රී ලංකා හමුදාවන්ගේ සැහැසිකම් ඇතැයි අපට දැනුණේ නැත. චැනල් 4 හෙවත් ගොබෙල්ස් ගේ 4 වෙනි නාළිකාවට අවශ්‍ය පුවත් පමණක් පක්ෂපාතීව බොරු සහිතව වාර්තා කොට මේ රටේ ජනතාව භේද කිරීම දැයි විටෙක සිතේ.විටින් විට එල්ටීටීඊයේ හිංසනයන්ට පාත්‍ර වූයේ සාමාන්‍ය වැසියන් පමණක් නොවේ. 30 වසරක් පුරා එල්ටීටීඊ මරාගෙන මැරෙන ඝාතකයන්ගේ ගොදුරු බවට ශ්‍රී ලංකා හමුදා භටයෝ ද පත්වූහ. එය ප්‍රසිද්ධ රහසකි. වරක් එල්ටීටීඊ සාමාජිකාවක මෙන් විත් බෝම්බයක් පුපුරුවා කාන්තා සෙබළියන් ඇතුළු 20 ක් ඝාතනය කළාය.එල්ටීටීඊයේ කපටි පිළිවෙතඑල්ටීටීඊය ආරම්භයේ සිටම සිය ප්‍රෝඩාකාරී කපටි පිළිවෙත අනුගමනය කළහ. නිවට නායකයන් ගේ සමයේ දී ආයුධ සහිතව යටත් වූ ශ්‍රී ලංකා පොලිස් භටයන් 600 ක් ඝාතනය කළේ අම්පාර හා යාපනය දිස්ත්‍රික් වලදීය. එමෙන්ම අල්ලා ගත් ශ්‍රී ලංකා හමුදා භටයන් 1000 කට වඩා මුලතිව්හිදී ද තවත් භටයන් 500 ක් පුනරින් සටනේදී ද එල්ටීටීඊය ඝාතනය කළහ.මෙවන් ම්ලේච්ඡ ඝාතනයන් ශ්‍රී ලංකා හමුදාව අතින් කිසි විටෙකත් සිදුවූයේ නැත. ශ්‍රී ලංකා හමුදාව විසින් අල්ලාගත් හෝ ඔවුන්ට යටත් වූ එල්ටීටීඊ කාඩරයන් කිසි විටෙක වධ හිංසාවන්ට ලක්වූයේ හෝ කුසගින්නේ සිටියේ නැත.හිට්ලර් ගේ නාසි හමුදාවන් විසින් අල්ලාගත් යුදෙව්වන් ගේ දුර්වල වූ රූප දෙස බලන විට චැනල් 4 හි පෙන්වූ ශ්‍රී ලංකා හමුදාවන් විසින් අල්ලාගත්තා යැයි කියු එල්ටීටීඊ භටයන් කොතරම් පුෂ්ඨීමත් ලෙස සිටියේ දැයි ඒ වීඩියෝ පටය දුටු අයෙකුට පෙනේ. ඔවුහු තමන් රැගෙන ආ සොල්දාදුවන්ට වඩා හොඳින් වැඩී සිටියහ. ගොබෙල්ස් ගේ න්‍යාය අනුව නිර්මාණය කළ චැනල් 4 හි බොරුව එයින්ම පෙනේ.චැනල් 4 නිපදවූ බ්‍රිතන්‍ය ජාතිකයන් ශ්‍රී ලංකාව යටතේ කොට ගෙන 1818 දී හා 1915 දී නිදහස පතා පිබිදී ආ සිංහලයන් ඝාතනය කළේ කුමන මානව හිමිකම් යටතේදැයි ඇසිය යුතුව තිබේ. බ්‍රිතාන්‍ය හමුදා සිය යටත් විජිතයන් වූ ශ්‍රී ලංකාවේ ඉන්දියාවේ හා අපි‍්‍රකා රටවල ජනතාව අමු අමුවේ මරා දමමින් රටවල් සූරා කෑවේ කුමන මානව හිමිකම් යටතේ ද? ඔවුන්ට දැන් වන්නියේ ජනතාව ගැන පහළ වී ඇති අමුතුම කරුණාව කුමක් ද? මේ සියල්ල ව්‍යාජ කිඹුල් කඳුළු ය.එකල ඉංගී‍්‍රසින් අතින් සිංහල දෙමළ අහිංසක කාන්තාවන් කොපමණ දූෂණය වූවා ද? ළමා ළපටින් කොතෙක් කඩුගා මරා දැම්මා ද. ඒවාටත් දැන් මානව හිමිකම් කඩවි යැයි කොමිසම් ඉල්ලා සිටින්නට මේ බ්‍රිතාන්‍ය ගොබෙල්ස් චැනලයට නොහැකි ද?මෑතකදී 2009 මැයි මාසයේ දී යුද්ධය අවසන් වන මොහොතේ සිය අත් අඩංගුවේ සිටි ශ්‍රී ලංකා හමුදා භටයන් 30 දෙනකු අමු අමුවේ මරා වැළලු බව එයට සම්බන්ධ වූ එල්ටීටීඊ සාමාජිකයෙක් කැනේඩියානු අධිකරණයකදී ප්‍රකාශ කර සිටියේය. ඔහු එල්ටීටීඊ ඝාතන කණ්ඩායමක සාමාජිකයෙකි. ඒ ගැන චැනල් 4 නාළිකාව නිහඬ ය.ළමා ළපටින් ඝාතනයවසර 2500 ක් පුරා බෞද්ධයන්ගේ පමණක් නොව අන්තර්ජාතික ප්‍රජාවගේ ද පූජනීයත්වයට පාත්‍ර වූ ලෝක උරුමයක් වන ශ්‍රී මහා බෝධිය වන්දනා කරන්නට ආ අහිංසක වන්දනාකරුවන් 130 ක් එල්ටීටීඊය විසින් ඝාතනය කළ අයුරු අපට කිසි දිනෙක අමතක කළ නොහේ. ශ්‍රී දළදා මාළිගාවට බෝම්බ ගසා විනාශ කිරීමට තැත් කිරීම චැනල් 4 ගොබෙල්ස් ගේ නාළිකාව අනුමත කරන්නේ ද. ලෝක ඉතිහාසයේ සිවිල් යුද්ධයක් ඇතිවුණේ ශ්‍රී ලංකාවේ පමණක් නොවේ. එල්ටීටීඊය යුද්ධයක් කළ ද ශ්‍රී ලංකා හමුදාව කළේ මානුෂීය මෙහෙයුමකි.අවතැන් වූවන් බේරා ගැනීමඑහෙත් බ්‍රිතාන්‍යයත් ඇමෙරිකාවත් සිය සිවිල් යුද්ධවලදී අල්ලාගත් කළු ජාතිකයන් ද කොපමණක් මරා දමන්නට ඇද්ද? අල්ලාගත් හෝ යටත් වූ වැසියන් කොපමණ වධ හිංසාවන්ට භාජන වුණා ද?ඇත්තටම ‘ගොබෙල්ස්’ ගේ චැනල් 4 නාළිකාවට අමතකව ඇති වන්නියේ අවතැන් වූවන් ලක්ෂ තුනක් බේරා ගත්තේ ඔවුන්ට කන්න බොන්න වෛද්‍ය ප්‍රතිකාර දී ඔවුන් බේරා පුනරුත්ථාපනය කළේ ශ්‍රී ලංකා හමුදාවන්ය. ඒ ඔවුන් චෝදනා කරන ශ්‍රී ලංකා ජනාධිපති මහින්ද රාජපක්ෂයන්, ආරක්ෂක ලේකම් ගෝඨාභය රාජපක්ෂයන් හා ඇමැති බැසිල් රාජපක්ෂයන් ගේ උපදෙස් හා අධීක්ෂණය යටතේය.එල්ටීටීඊ අත්අඩංගුවේ ප්‍රාණ ඇපකරුවන්ව සිටි තුන් ලක්ෂයක් වූ සිවිල් වැසියන් පමණක් නොව ප්‍රභාකරන් වෙනුවෙන් ශ්‍රී ලංකා හමුදාවට එරෙහිව සටන් කළ එල්ටීටීඊ භටයන් පවා අන්තිම හෝරාවේ සිය ජීවිතාරක්ෂාව පතා ශ්‍රී ලංකා හමුදාවන් වෙත දිවැවිත් බාර වූයේ ශ්‍රී ලංකා හමුදාවන් කෙරෙහි ඔවුන් තැබු විශ්වාසය නිසාය. චැනල් 4 හා දරුස්මාන් පවසන ලෙස ශ්‍රී ලංකා හමුදාවෙන් ඔවුන්ට අබමල් රේණුවක හෝ ගැහැටක් වූවා නම් ඔවුන් එලෙස ප්‍රභාකරන් හැර ඒදැයි මොළේ කළඳක් හෝ ඇති අයකුට සිතාගන්නට හැකිය.කෙසේ වෙතත් චැනල් 4 ගෙනයන ගොබෙල්ස් ගේ න්‍යාය පිළිගැනීමට තරම් අද අන්තර්ජාතික ප්‍රජාව පටු අදහස් ඇත්තෝ නෙවෙති.ශ්‍රී ලංකා ජනාධිපතිතුමා විසින් දුන් උපදෙස් පරිදි ශ්‍රී ලංකා හමුදාවන් මානුෂික මෙහෙයුම පිළිබඳ විනිවිද බවත් ඒ අතරතුර ගෙනගිය මානුෂීය සංවර්ධනය පිළිබඳ නියම ස්වභාවයත් ඉතා ඉක්මනින් අන්තර්ජාතික ප්‍රජාව හමුවට ගෙන යනු ඇත.මානුෂිය මෙහෙයුමේ වැදගත් දේමානුෂීය මෙහෙයුමේදී අපට සඟවන්නට දෙයක් නැත. ශ්‍රී ලංකා හමුදා කාන්තාවන් දූෂණය කළේ නැත. එල්ටීටීඊ භටයන්ට හෝ වධ හිංසා කළේ නැත. ඒ පිළිබඳව යටත් වූ හා අත්අඩංගුවට ගත් දහසක් එල්ටීටීඊ සාමාජික සාමාජිකාවන් පවා සාක්ෂි දරනු ඇත.එසේ යටත් වූ හා අත්අඩංගුවට පත් ඔවුහු අද හොඳින් අධ්‍යාපනය ලබමින් සිය ජීවිත සුඛිත මුදිත කරගැනීමට වෙහෙසෙන්නේ ශ්‍රී ලංකා රජයට පින් දෙමිනි.එල්ටීටීඊය විසින් මානව හිමිකම් උල්ලංඝනය කරමින් සිය ගම්බිම් කෙත්වතු රැකියා අහිමි කළ ස්වකීය ජනතාව ද අද යළිත් ගම්බිම් කරා ගොස් සිය සුපුරුදු රැකියාවන්හි යෙදී සිටිති.ඔවුන්ගේ මානව හිමිකම් යළිත් ලබා දුන්නේ ශ්‍රී ලංකා රජයයි.මේ පිළිබඳව සියලු සත්‍ය තොරතුරු විනිවිද බවින් යුතුව අන්තර්ජාතික ප්‍රජාව හමුවේ දිගහැරෙන දිනය වැඩි ඈතක නොවේ. එදාට ගොබෙල්ස්ගේ න්‍යාය අනුව චැනල් 4 ගෙනයන බොරුව හා දරුස්මාන් වාර්තාවේ රැවටිල්ල ලොවට හෙළි වනු ඇත.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=ab1107032</link>
    <topic>ඉඳහිට හතරගාතේ අලි කුලප්පු වුණාට දෙපා අලින්ගෙන් දැන් කරදරයක් නෑ</topic>
    <author>චන්දන බණ්ඩාර</author>
    <content>ගිය සතියේදී ජනාධිපතිතුමා විද්යුත් සහ මුද්‍රිත මාධ්‍ය ආයතන ප්‍රධානීන් හමු වුණේය. ඒ අරලියගහ මැදුරේදීය. ජනමාධ්‍ය ඇමැති කෙහෙලිය රඹුක්වැල්ල, විදේශ ඇමැති මහාචාර්ය ජී. එල්. පීරිස්, ජනාධිපති ලේකම් ලලිත් වීරතුංග සහ මුදල් අමාත්‍යාංශ ලේකම් පී. බී. ජයසුන්දර ද ජනාධිපතිතුමා සමඟ මාධ්‍ය ආයතන ප්‍රධානීන්ගේ හමුවට එක්ව සිටියහ.සාකච්ඡාව අරඹමින් ජනමාධ්‍ය ඇමැති කෙහෙලිය රඹුක්වැල්ල කියා සිටියේ මෙවැනි සාකච්ඡා ලෝකයේ කිසිදු රටක සිදු නොවන බවය. ඉන් අනතුරුව ජනාධිපතිතුමා මාධ්‍ය ප්‍රධානීන්ට කියා සිටියේ තමුන්නාන්සේලා ප්‍රශ්න අහන්න මට කියන්ඩ තියෙන දේ ඊට පස්සේ කියන්නම් කියාය.ඉන් පසුව පුවත්පත් හා විද්යුත් මාධ්‍ය ආයතන ප්‍රධානීහු එක දිගට ජනාධිපතිතුමාගෙන් ප්‍රශ්න අහන්නට පටන් ගත්හ. මුලින්ම නැඟුණ ප්‍රශ්නය වූයේ උතුරු නැඟෙනහිරට දේශපාලන විසඳුමක් ලබා දීම සඳහා පාර්ලිමේන්තු තේරීම් කාරක සභාවක් පත් කිරීමට රජය ගත් තීරණය ගැනය. එම තීරණය ගත්තේ යළිත් වරක් දේශපාලන විසඳුම වෙනුවට ප්‍රශ්නය කල් මැරීම සඳහා දැයි මාධ්‍ය ආයතන ප්‍රධානීහු විමසා සිටියහ.“නැහැ. ඒක කල් මැරීමට කළ දෙයක් නෙමෙයි. සියලුම දේශපාලන පක්ෂවල එකඟතාවක් ඇතිව විසඳුමක් ලබා ගැනීමට හොඳම සහ සුදුසුම ස්ථානය උත්තරීතර පාර්ලිමේන්තුවයි. ඒ නිසායි විසඳුමක් යෝජනා කිරීමට පාර්ලිමේන්තු තේරීම් කාරක සභාවක් පත් කළේ. මේ පාර්ලිමේන්තු කාරක සභාව පත් කළේ පාර්ලිමේන්තු මන්ත්‍රීවරුන්ගේ ඉල්ලීම මතයි.” ජනාධිපතිතුමා කියා සිටියේය.ඉන් පසුව විදේශ ඇමැති මහාචාර්ය ජී. එල්. පීරිස් මාධ්‍ය ප්‍රධානින් හමුවේ අදහස් දැක්වූයේය. “කල් මැරීම කියන වචනයට පදනමක් නැහැ. එහෙම කියන්නෙ චෝදනාවකට. දැනටමත් රජයත් ද්‍රවිඩ සන්ධානයත් අතර සාකච්ඡා පැවැත්වෙනවා. මේ පාර්ලිමේන්තු කාරක සභාව පත් වුණාම මේ සාකච්ඡා දෙකම එකට සිදු වෙනවා.” විදේශ ඇමැති මහාචාර්ය ජී. එල්. පීරිස් කියා සිටියේය.ඒ සමඟම තවත් මාධ්‍ය ආයතන ප්‍රධානියෙකු විමසා සිටියේ තිස්ස විතාරණ කමිටු වාර්තාවට මොකද වෙන්නේ කියාය.“ඒ කමිටු වාර්තාවේ යෝජනාවලියට දෙමළ, විපක්ෂ හෝ ආණ්ඩුවේ පක්ෂවත් සෑහීමට පත් වුණේ නෑ. පාර්ලිමේන්තු තේරීම් කාරක සභාවකට උතුරු නැඟෙනහිරට දේශපාලන විසඳුමක් යෝජනා කිරීමට ඉඩ ලබා දුන්නාම එවැන්නක් සිදු වෙන්නේ නැහැ” ජනාධිපතිතුමා කියා සිටියේය.ජනාධිපතිතුමා සහ මාධ්‍ය ආයතන ප්‍රධානීන් අතර පැවැති සුහද කථා බහ ආරම්භ වී ටික වේලාවක් ගත වෙද්දී මාධ්‍ය ආයතන ප්‍රධානීන්ගේ සහ ජනාධිපතිතුමා අතර කතාව ඉතා උණුසුම් මුහුණුවරක් ගත්තේ මාධ්‍ය ආයතන ප්‍රධානීන්ගේ සෘජු ප්‍රශ්න නැඟීම් නිසාය. එහෙත් ජනාධිපතිතුමා ඉතාම පැහැදිලිව නිරවුල්ව මාධ්‍ය ආයතන ප්‍රධානීන්ට පිළිතුරු ලබා දුන්නේ ඉතා සැහැල්ලුවෙනි.“දැන් ලංකාවට ඉන්දියාවෙන් ප්‍රබල දේශපාලන බලපෑමක් එල්ල වී තිබෙන බවට කට කතා පැතිරෙනවා.” ඒ ගැන ඔබතුමාට මොනවද කියන්ඩ පුළුවන්. “ඒ තවත් පුවත්පත් කතුවරයකුගේ ප්‍රශ්නයක් වීය.”අරවා දෙන්ඩ, මේවා දෙන්ඩ. දේශපාලන විසඳුම දෙනකොට 13 වැනි ව්‍යවස්ථා සංශෝධනයට එහා යන්ඩ. ඔය කියන විදියේ කිසිම දෙයක් ගැන ඉන්දියාවෙන් කියලා නැහැ. ඉන්දීය නියෝජිතයන් තිදෙනා ලංකාවට ඇවිත් සාකච්ඡා කළේ ඉන්දියාවේ අගමැතිතුමාගේ ශ්‍රී ලංකා සංචාරය ගැන විතරයි.” ජනාධිපතිතුමා කියා සිටියේය.”එතකොට ජනාධිපතිතුමනි, සරසවි ඇදුරන්ගේ වැටුප් ප්‍රශ්නයට මොකක්ද දෙන විසඳුම” තවත් පුවත්පත් කතුවරයෙක් විමසීය.”කෙළින්ම කියන්ඩ ඕනේ. එක් අයකුට ලක්ෂ දෙකක පඩියක් දෙන්ඩ බැහැ. එහෙම දුන්නොත් වෙනත් පාර්ශ්ව මගෙන් ප්‍රශ්න කරන්න පටන් ගනීවි. ජනාධිපති ලේකම්තුමාට තියෙන්නෙත් ඒ අයටත් වඩා හුඟක් අඩු පඩියක්. මං හිතන්නේ සරසවි ප්‍රශ්නය ඉක්මනටම ඉවර වේවි. එස්.බී.ගේ ගෙදර සාදයක් තිබුණා කියලත් ආරංචියි” ජනාධිපතිතුමා කියා සිටියේය.ඉන් පසුව මාධ්‍ය ආයතන ප්‍රධානීන්ට දැනගැනීමට අවශ්‍ය වීී තිබුණේ චැනල් ෆෝ රූපවාහිනිය විකාශය කළ ව්‍යාජ වාර්තා චිත්‍රපටය ගැනයි. “ඒ චිත්‍රපටය සම්පූර්ණයෙන්ම ව්‍යාජ රූප රාමු යොදලා හැදූ චිත්‍රපටයක් කියලා ඔප්පු වෙලා තියෙනවා.” ජනාධිපතිතුමා කියා සිටියේය.”ඒක ඇත්ත ජනාධිපතිතුමනි, අපිත් ඒක පිළිගන්නවා. නමුත් ඒ ව්‍යාජ වීඩියෝ පටයට විරුද්ධව ආණ්ඩුව මොකද කරන්නේ” මාධ්‍ය ආයතන ප්‍රධානීහු විමසා සිටියහ.”ඇත්තටම සත්‍ය තත්ත්වය ලෝකයාට කියන්ඩ අපි වාර්තා 2ක් පිළියෙල කරමින් ඉන්නවා. එකක් තමයි මානුෂීය මෙහෙයුමේදී ත්‍රස්තවාදීන්ට එරෙහිව කළ සංග්‍රාමය මොහොතේ මොනවාද වුණේ කියලා සහ ඒ කාලසීමාවේදී සිදුවූ මානුෂීය සිදුවීම් ගැන. එතකොට ලෝකයට සත්‍යය තවත් තහවුරු වේවි” ජනාධිපතිතුමා කීවේය.”ජනාධිපතිතුමනි, මේ වෙනකොට සහල්වල ආසනික් තියෙනවා කියලා සමහරු කියනවා. එතකොට කාර්මික තාක්ෂණික ආයතනය කියනවා එහි සත්‍යතාවක් නැහැ කියලා. ඇයි පරස්පර විරෝධී මත ඉදිරිපත් වෙන්නේ” මාධ්‍ය ආයතන ප්‍රධානීහු ජනාධිපතිතුමාගෙන් විමසා සිටියහ.”කාර්මික තාක්ෂණික ආයතනය ඒ කියන්නේ අයි.ටී.අයි ආයතනයේ නිගමන අපි පිළිගන්නවා. ඒ ආයතනය විද්‍යාත්මකව ඔප්පු කරලා තියෙනවා සහල්වල ආසනික් නැහැ කියලා. හැබැයි කවුරු මොනවා කීවත් නැතත් මම නම් බත් කනවා. රතු බත්” ජනාධිපතිතුමා මාධ්‍ය ආයතන ප්‍රධානීහු හමුවේ කියා සිටියේය.ඉන්පසුව මාධ්‍ය ආයතන ප්‍රධානීහු තවත් වැදගත් ප්‍රශ්නයක් ජනාධිපතිතුමාට ඉදිරිපත් කළහ. ඒ 2018 වසරේදී ලංකාවේ පැවැත්වීමට නියමිත පොදුරාජ්‍ය මණ්ඩලීය ක්‍රීඩා උළෙල ගැනය.”ජනාධිපතිතුමනි, පොදු රාජ්‍ය මණ්ඩලීය ක්‍රීඩා උළෙලට අති විශාල මුදලක් වැය වෙනවා නේද” මාධ්‍ය ආයතන ප්‍රධානීහු විමසා සිටියහ.”ඇත්තටම මතුපිටින් නොබලා ඒ ගැන හැමෝම ගැඹුරින් බැලුවොත් හොඳයි. අපේ අරමුණ ක්‍රීඩා නගරයක් සහ සංචාරක පුරවරයක් බවට පොදුරාජ්‍ය මණ්ඩලීය ක්‍රීඩා උළෙල පැවැත්වෙන ප්‍රදේශය සංවර්ධනය කරන්නටයි. එතකොට ඒ ප්‍රදේශයේ ඉදිකෙරෙන යටිතල පහසුකම් ගත්තොත් මහාමාර්ග හෝටල් වගේ දේවල් දීර්ඝකාලීන ආයෝජන. ඒවා ඉදිකරන්නේ පෞද්ගලික සමාගම්. ඒ නිසා ඒ සියලුම වියදම් පොදුරාජ්‍ය මණ්ඩලීය ක්‍රීඩා උළෙලට යොදවන මුදල් විදියට නෙමෙයි රටේ සංවර්ධනයට යොදන මුදල් විදියට හිතන්ඩ ඕනේ” ජනාධිපතිතුමා මාධ්‍ය ආයතන ප්‍රධානීන්ට පැහැදිලි කළේය.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශට පසුගිය බ්‍රහස්පතින්දා අලුයම 4.00 ට පමණ ලැබුණු හදිසි දුරකථන ඇමතුමකින් කියැවුණේ, කඩුවෙල ප්‍රාදේශීය සභාවේ හිටපු ප්‍රබලයකුගේ මෙහෙයවීමෙන් පැමිණි මැර කණ්ඩායමක් සිදු කළ ප්‍රහාරයක් පිළිබඳවය.පසුගියදා කොළඹ දිස්ත්‍රික්කයේ ක්‍රියාත්මක දිවි නැඟුම වැඩසටහනේ තවත් අදියරක් හඳුන්වා දීම සහ ඊට සමගාමී වෙළෙඳ ප්‍රදර්ශනය පැවැත්වුණේ හෝමාගම මධ්‍ය මහා විද්‍යාලයේදීය.මේ සියලු කටයුතු සිදු වූයේ ආර්ථික සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙනි. මේ අවස්ථාවට අධ්‍යාපන ඇමැති බන්දුල ගුණවර්ධන, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ, කම්කරු අමාත්‍ය ගාමිණී ලොකුගේ, විද්‍යා හා තාක්‍ෂණ ඇමැතිනී පවිත්‍රා දේවි වන්නිආරච්චි, නියෝජ්‍ය අමාත්‍ය වීරකුමාර දිසානායක, පාර්ලිමේන්තු මන්ත්‍රී තිලංග සුමතිපාල යන මැති ඇමැතිවරු එක්ව සිටියහ.මෙහිදී රැස්ව සිටි ජනතාව අමතමින් බන්දුල ගුණවර්ධන ඇමැතිවරයා අදහස් දක්වන අයුරු යාබද අසුන්වල වාඩි වී සිටි විමල් වීරවංශ හා බැසිල් රාජපක්‍ෂ යන මහත්වරු සාවධානව අසා සිටියහ.”ප්‍රදේශයේ මාර්ග සංවර්ධනය සඳහා කටයුතු කළ බැසිල් රාජපක්‍ෂ මැතිතුමාට මගේ ස්තූතිය. එසේම තාක්‍ෂණ හා පර්යේෂණ ක්‍ෂේත්‍රයේ කටයුතු සඳහා දැක්වූ සහයෝගයට පවිත්‍රා වන්නිආරච්චි ඇමැතිතුමියට විශේෂ ස්තූතිය...” යනාදි වශයෙන් පවසමින් බන්දුල ගුණවර්ධන ඇමැතිවරයා සිය කතාව සිදු කරමින් යන විට විමල් වීරවංශ ඇමැතිවරයා බැසිල් රාජපක්‍ෂ මහතට කීවේ “බලන්න බැසිල් ඇමැතිතුමා, මම හෝමාගමට නිවාස ගම්මානයකුත් ලබා දෙන්නයි කටයුතු කරන්නේ. ඒත් බන්දුල ඇමැතිතුමාට මාව අමතක වෙලානේ කියාය.සිය කතාව අවසන් කර අසුන් ගත් බන්දුල ඇමැතිවරයාගෙන් මේ ගැන බැසිල් ඇමැතිවරයා විමසූ විට, බන්දුල ඇමැතිවරයා පැවසුවේ “අනේ මට අමතක වුණානේ” කියාය.කොළඹ යුගයේ කවි සම්ප්‍රදායේ පුරෝගාමියා ලෙස සැලකෙන සාගර පලන්සූරිය මහතාගේ 50 වන මතක සැමරුම පසුගිය 27 වැනිදා මරදාන ටවර් රඟහලේදී පැවැත්විණි.මේ මතක සැමරුමට ප්‍රධාන ආරාධිතයා ලෙස සහභාගි වූයේ ඉදිකිරීම්, ඉන්ජිනේරු සේවා, නිවාස හා පොදු පහසුකම් ඇමැති විමල් වීරවංශයි. එහිදී ‘කේයස් පද්‍යාවලිය’ නම් වූ ග්‍රන්ථය එළි දැක්වුණු අතර එහි මුල් පිටපත විමල් වීරවංශ ඇමැතිවරයාට පිළිගැන්වූයේ ජාතික නිවාස සංවර්ධන අධිකාරියේ සාමාන්‍යාධිකාරි ලක්විජය සාගර පලන්සූරිය විසිනි. මෙහිදී විමල් වීරවංශ සිදු කළ දේශනය කාගෙත් සිත් ගත්තේය.”අප සමාජය සංස්කෘතික සෝදා පාළුවකට ලක්ව තිබෙනවා.අද එෆ්.එම් නාලිකා බොහොමයක් රසඥතාව මොටකරගත් දරු පරපුරක් බිහි කිරීමට දායක වෙනවා. එදා කවිය විශාල සමාජ මෙහෙවරක් ඉටු කළා. ශික්‍ෂණයක් සහිත ඉහළ රසඥතාවයෙන් යුත් පරපුරක් බිහි කිරීමට අද දවසේ කේයස් පද්‍යාවලිය වර්තමාන පරපුර අතරට අප රැගෙන යා යුතුයි. එය රසඥතාව මොට කර ගත් පිරිස ඉහළ රසඥතාවයකින් යුත් පිරිසක් බවට පත් කිරීමට පිටිවහලක් වේවි.” විමල් එහිදී කියා සිටියේය.පසුගිය සති අන්තයේ ආර්ථික සංවර්ධන අමාත්‍ය බැසිල් රාජපක්ෂ මහතා රත්නපුර දිස්ත්‍රික්කයේ ස්ථාන හතරක සංවර්ධන ව්‍යාපෘති ආරම්භ කිරීමේ අවස්ථාවන්ට සහභාගී විය.රුපියල් ලක්ෂ 2550 ක වියදමින් රත්නපුර දිස්ත්‍රික්කයේ මැතිවරණ කොට්ඨාස හතරක මාර්ග කාපට් ඇතිරීමේ එම වැඩපිළිවෙළ ආරම්භ වූයේ කොලොන්න මැතිවරණ කොට්ඨාසයේ ගඟේ යාය ප්‍රදේශයෙනි.උත්සවය ආරම්භවීමට නියමිතව තිබුණේ උදැසන 9.30 ටය. සිරිත් පරිදි නියමිත වේලාවට පෙර පළමුවෙන්ම එම ස්ථානයට ළඟා වූ සබරගමුව මහ ඇමැති මහීපාල හේරත් බැසිල් රාජපක්ෂ මහතා එනතුරු ඉතිරි කාලය වැය කළේ මැතිවරණය පැවැත්වීමට නියමිත ඇඹිලිපිටිය නගර සභාවේ එක්සත් ජනතා නිදහස් සන්ධානයේ අපේක්ෂකයන් රැසක් මුණගැසීමටය. මැතිවරණ ව්‍යාපාරයේ අඩුපාඩු සොයා බලමින් ඇතැම් ගැටලුවකට ඒ මොහොතේම විසඳුම් ලබා දීමටද මහීපාල හේරත් ඉදිරිපත් විය.මාර්ගය කාපට් ඇතිරීමේ කටයුතු ආරම්භ කිරීමෙන් අනතුරුව බැසිල් රාජපක්ෂ මහතා අමතමින් කොලොන්න මැතිවරණ කොට්ඨාසයේ ශ්‍රී ලංකා නිදහස් පක්ෂයේ සම සංවිධායක රත්නපුර දිස්ත්‍රික් පාර්ලිමේන්තු මන්ත්‍රී සනී රෝහණ කොඩිතුවක්කු සඳහන් කළේ ශ්‍රී ලංකා නිදහස් පාක්ෂිකයන් අති බහුතරයකින් සමන්විත ගඟේ යාය ප්‍රදේශය දීර්ඝ කාලයක් පුරා පුංචි අත්තනගල්ල ලෙස ප්‍රසිද්ධ බවය.”එහෙනම් පුංචි බෙලිඅත්ත කිව්වත් වරදක් නෑ නේද මන්ත්‍රීතුමා” බැසිල් රාජපක්ෂ ඊට ඌන පූර්ණයක් එක් කළේය.”ඇයි පුංචි ගම්පහ කිව්වත් වරදක් නෑ නේද” පවිත්‍රා වන්නි ආරච්චිත් තවත් අර්ථකථනයක් එක් කළාය.පළමු උත්සවයෙන් පසු සෙසු උත්සව පැවතියේ නිවිතිගල, කලවාන සහ රත්නපුර යන මැතිවරණ කොට්ඨාසවලය. බැසිල් රාජපක්ෂ පැමිණි ගුවන්යානයේ සියලු මැති ඇමතිවරුන්ට ප්‍රමාණවත් අසුන් නොවිණි. එහෙත් සබරගමුව මහ ඇමැති මහීපාල හේරත් “නංගී චොපර් එකෙන් යන්න” යැයි සඳහන් කරමින් සිය ගුවන් යානා අසුන පවිත්‍රා වන්නිආරච්චිට පරිත්‍යාග කළේය.රඹුක්කන දියසුන්නත කීර්ති ශ්‍රී රාජසිංහ රාජමහා විහාරයේ මිහිදු ;පරහර යෙදී තිබුණේ පසුගිය 25 වැනිදාය. මහනුවර සමයට අයත් මේ රාජමහා විහාරස්ථානයට හූවක දුරින් පින්නවල අලි අනාථාගාරය පිහිටා ඇතත් එම පෙරහරද අලි ඇත් හිඟයට මුහුණ දෙයි. මෙවර පෙරහරේ අතේ අතැගිලි ගාණටත් අඩු අලි ඇත් ගණනට අමතරව අලි ආකෘතියක් ද පෙරහට ඇතුළත් කර තිබුණේ එම අලි හිඟය සංකේතවත් කරන්නට මෙනි.කෙසේ වෙතත් වාහනයක සවි කළ අලි අනුරුවක්ද සහිතව ගමන් ගන්නා පෙරහර බලන අතරතුර මහ ඇමති මහීපාල හේරත් අමතමින් විහාරාධිපති කොටගම චන්දරතන නාහිමි සඳහන් කළේ එදා කලුගල්ල මහත්තයා වෑවලදෙණිය පන්සලට ලබා දුන් ඇතා නැති කලෙක කෑගලු දිස්ත්‍රික්කයේම පෙරහරවල් අලි ගැටලුවකට මුහුණ පෑමට සිදු වන බවය.පින්නවල අලි අනාථාගාරයේ අලි සියයක් විතර ඉන්නවා. ඒත් අල්ලපු වැටේ පන්සලේ පෙරහරේ කාඩ්බෝඩ් අලි ගෙනියන්න වෙලා.චන්දරතන නාහිමිගේ මැසිවිල්ල අනුමත කරමින් තවත් හිමිනමක් පැවසූහ. එහෙත් හිමිවරුන්ගේ අලි ඉල්ලුම පිළිබඳ මුනිවත රැක්කා මිස මහීපාල හේරත් වචනයක්වත් ඒ ගැන කතා කළේ නැත.පසුගිය වෙසක් පෝ දින මාවනැල්ල පෙරහරේ අලි කුලප්පුව සිහිපත් කරමින් රඹුක්කන පෙරහර අවසානයේ ද ඇතින්නක් කුලප්පු වූවාය.ඒ වන විටත් පාර්ලිමේන්තු මන්ත්‍රී කනක හේරත් පෙරහරේ ගමන් කරමින් සිටි අතර මහ ඇමැතිවරයාට මේ සිද්ධිය ආරංචි වූයේ පෙරහර නරඹා සිය නිවෙස වෙත එමින් සිටියදීය.කුලප්පු වූ ඇතින්න මේච්චල් කරන්න මං එන්නද මහ ඇමැතිවරයා සිය පුත් කනක හේරත්ගෙන් ඇසීය.”ඕනැ නෑ දැන් අපි කුලප්පු වෙච්ච අලියා නිර්වින්දනය කරලා බැන්දා” කනක හේරත් කීය.”ඉඳහිටලා හතරගාත් අලියෙක් කුලප්පු වෙනවා මිස දැන් කකුල් දෙකේ අලින්ගෙන් කරදරයක් නැහැ.” මහීපාල හේරත් සිනා සෙමින් අවට සිටියවුන්ට කියා යළි ගමන ආරම්භ කළේය.බණ්ඩාරනායක සම්මන්ත්‍රණ ශාලාවේ පැවති ශූර ගොවියා තේරීමේ තරගයේ ප්‍රධාන අමුත්තා වශයෙන් ආරාධනා ලැබ සිටියේ ආර්ථික සංවර්ධන අමාත්‍ය බැසිල් රාජපක්‍ෂ මහතායි. ඔහු එහි යන විට බණ්ඩාරනායක සම්මන්ත්‍රණ ශාලාව ඉදිරිපිට පනහක හැටක පිරිසකගේ උද්ඝෝෂණයකි. ඒ රසායනික පොහොර භාවිතයට එරෙහිවය. උත්සවයට යාම මදක් පමා කළ අමාත්‍යවරයා උද්ඝෝෂකයන් හමුවට ගියේය. උද්ඝෝෂණයට හේතුව විමසුවේය. පොහොර භාවිතයට එරෙහිව උද්ඝෝෂණ පැවැත්විය යුත්තේ කරුණු දැනගෙන බව අමාත්‍යවරයා ඔවුන්ට පෙන්වා දුන්නේය. රජය පොහොර සහනාධාරය ලබාදීම නිසා අද රට සහලින් ස්වයංපෝෂිත වී ඇති බව ද පොහොර යෙදීමට එරෙහි මෙවැනි ව්‍යාපාරවල ප්‍රතිඵලය වන්නේ යළිත් වරක් සහල් රටින් ගෙන්වීමට සිදුවන තත්ත්වයක් උදාවීම යැයි ද පෙන්වා දුන්නේය.වී සහ අනෙකුත් වගා සඳහා පොහොර අත්‍යවශ්‍ය දෙයක් බව ද එයට විකල්පයක් ලොව කොහේවත් හොයා ගෙන නැතැයිද ඔහු පෙන්වා දුන්නේය. කාබනික පොහොර යොදාගත හැක්කේ සීමා සහිතව බවද ඔහු ප්‍රකාශ කළේය. ඒ සමඟම උද්ඝෝෂකයන් සෙමින් පිටව යනු පෙනුණි.එම සිදුවීම උත්සව අවස්ථාවේදී අමාත්‍යවරයාගේ සිතේ සටහන්වී තිබෙන බව පෙනුණි. අමාත්‍යවරයා තම කතාවේදී මෙසේ ප්‍රකාශ කළේය.”ගොවිතැන ගැන කතාකරද්දී මට මතක්වුණා අපේ ගමේ මැදමුලන පාසලේ විදුහල්පතිතුමා මා හා ජනාධිපතිතුමා සමඟ කී කතාවක්.එම පාසලේ හතර වසරේ ළමුන්ට පන්තිභාර ගුරුතුමා දවසක් කියලා තියනවා ගොවියාගේ හතුªරෝ දෙදෙනෙක් නම් කරන්න කියලා. එහිදී එක් ළමයෙක් පිළිතුරු ලියා ඇත්තේ ගොවියාගේ ප්‍රධාන හතුරන් වන්නේ රළුවෙ රාළහාමි හා වැව් විදානේ මහත්තයා යනුවෙන්. මෙහිදී අර ළමයගේ මවුපියන් සෑම දෙනාටම අයිති අඳ ඉඩමක සේවය කරන නිසා මෙවැනි පිළිතුරු ලියන්න ඇතැයි සිතනවා. කෙසේ නමුත් අද අපි මේ ප්‍රශ්නය ගොවියාගෙන් හතුරන් ගැන ඇහුවොත් හතුරො ගොඩක් ඉන්නවා කියල ඔවුන් කියනවා. සෑමවිටම ගොවියා නියඟය, ගංවතුර, වල්පැළෑටි, වෙළෙඳපොළ ආදී වූ කරුණු නිසා අසරණ වෙනවා. ඒ නිසා මම අද මේ සියලු දෙනාගෙන්ම ඉල්ලා සිටිනවා ඉතා අමාරුවෙන් හිස ඔසවන ගොවියාට හතුරු වන්න හදන්න එපා.පොහොර භාවිතයට එරෙහිව, බත් කෑමට එරෙහිව එන සතුරු ව්‍යාපාර අප විසින් හොඳින් හඳුනාගත යුතුයි.” ඇමැති බැසිල් රාජපක්ෂ මහතා අවධාරණය කළේය.ආරක්ෂක ලේකම් ගෝඨාභය රාජපක්ෂ මහතාගේ පුත් මනෝජ් රාජපක්ෂ පසුගියදා විවාහ දිවියට ඇතුළත් විය. ඔහුගේ අතගත් මනාලිය වූයේ සෙව්වන්දි ලියනආරච්චි මෙනවියයි. එම විවාහ මංගල උත්සවය පැවැතියේ කොළඹදීය. මේ විවාහ මංගල උත්සවයේ ද මතට තිත අකුරටම ක්‍රියාත්මක වී තිබිණි. මංගල උත්සවයට මැති ඇමැතිවරුද සහභාගි වී සිටියහ. ඒ අතරට ශ්‍රී.ල.නි.ප මහලේකම් මෛත්‍රිපාල සිරිසේන, ශ්‍රී.ල.නි.ප භාණ්ඩාගාරික ඇමැති ඩලස් අලහප්පෙරුම සහ ඇමැතිවරුන් වන මහින්දානන්ද අලුත්ගමගේ, විමල් වීරවංශ, චම්පික රණවක, රාජිත සේනාරත්න ඇතුළු මැති ඇමැතිවරු සහභාගී වී සිටියහ.මේ විවාහ මංගල උත්සවයට සහභාගී වූ විදේශීය රටවල ඇතැම් පිරිස් ජනාධිපතිතුමා සමඟ ඡායාරූප ගැනීමට පොර කෑහ. ආරක්ෂක ලේකම් ගෝඨාභය රාජපක්ෂ මහතාගේ පුත්‍රයාගේ විවාහ මංගල උත්සවයේදී මනාලයාගේ පාර්ශ්වයෙන් ජනාධිපතිතුමා ද මනාලියගේ පාර්ශ්වය වෙනුවෙන් ජනාධිපති ආර්යා ශිරන්ති රාජපක්ෂ මැතිනියද සාක්ෂියට අස්සන් තැබූහ.කථානායක චමල් රාජපක්ෂ මහතා, ඇමැති බැසිල් රාජපක්ෂ ඇතුළු ගෝඨාභය රාජපක්ෂ මහතාගේ පවුලේ ඥාතීහු මේ විවාහ මංගල උත්සවයට සහභාගී වූහ.ගිය සතියේදී ජනාධිපතිතුමාගේ ප්‍රධානත්වයෙන් කැබිනට් මණ්ඩලය රැස්විය. එහිදී විශේෂයෙන් ම සාකච්ඡා වූයේ උතුරු නැඟෙනහිරට ලබා දෙන දේශපාලන විසඳුම යෝජනා කිරීමේ පාර්ලිමේන්තු කාරක සභාව පිළිබඳවය.”බලය බෙදා හදා ගැනීම කියලා වචනයක් මොනම අවස්ථාවකදී හෝ ඇතුළත් නොවිය යුතුයි.” ඇමැති විමල් වීරවංශ කැබිනට් රැස්වීමේදී කියා සිටියේය. “ඔව් ඔව් ව්‍යවස්ථා සංශෝධනයක් යටතේ බලය බෙදා දීම සිදුවිය යුතුයි යන්නයි සිදුවිය යුත්තේ ඇමැති චම්පික රණවක ද ඇමැති විමල්ගේ ප්‍රකාශය අනුමත කළේය.උතුරු නැඟෙනහිරට දේශපාලන විසඳුමක් යෝජනා කිරීමට පාර්ලිමේන්තු කාරක සභාවක් පත් කිරීම සඳහා වන කැබිනට් පත්‍රිකාව ගෙන එනු ලැබූයේ ඇමැති නිමල් සිරිපාල ද සිල්වා විසිනි.මේ අතර කැබිනට් මණ්ඩලයේදී ධීවර ඇමැති රාජිත සේනාරත්න ජනාධිපතිතුමාට පැමිණිල්ලක් ඉදිරිපත් කළේය. එනම් උතුරු නැඟෙනහිර පළාත්වල ව්‍යාපාරිකන් කිහිප දෙනකුගේ මූලිකත්වයෙන් ට්‍රෝලින් ක්‍රමය භාවිතා කරමින් මසුන් ඇල්ලීම සිදු කරන බවය.“මේ නිසා ජනාධිපතිතුමනි යාපනයේ ධීවර පවුල් 2000 ක් විතර පාඩු ලබනවා. ඒ ටෙ‍්‍රීලින් කරන 60 දෙනකු නිසා. ඊළඟට මන්නාරමේ ට්‍රෝලින් කරන 60 දෙනකු පමණ නිසා ධීවර පවුල් 4000 ක් විතර අසරණ වෙලා තිබෙනවා. ට්‍රෝලින් මඟින් මාළු ඇල්ලීම තහනම් කරනවා නම් වටිනවා.” ඇමැති රාජිත සේනාරත්ක කියා සිටියේය.”ඔය ට්‍රෝලින් මගින් මසුන් අල්ලනවාට මාත් විරුද්ධයි. දැනට වසර කීපයකට පෙර හලාවත ට්‍රෝලින් මගින් මසුන් මැරීම තහනම් කරන්න හැදුවා. නමුත් විවිධ අයගේ ඉල්ලීම් නිසා බැරි වුණා.” ජනාධිපතිතුමා කියා සිටියේය.ඉන් පසුව කැබිනට් මණ්ඩලයට කැබිනට් පත්‍රිකා ඉදිරිපත් කිරීමෙන් අනතුරුව කැබිනට් රැස්වීම නිමා වීය.ගිය සතියේදී බස්නාහිර පළාත් මන්ත්‍රී චන්ද්‍රසෝම සරණලාල් විශේෂ එ.ජා.ප. ක්‍රියාකාරීන්ගේ හමුවක් සංවිධානය කොට තිබිණි. ඊට එ.ජා.ප. නියෝජ්‍ය නායක කරු ජයසූරිය, මහ ලේකම් තිස්ස අත්තනායක, ජාතික සංවිධායක රවි කරුණානායක සහ ජෝශප් මයිකල් පෙරේරා සහභාගි වී සිටියහ. මේ ජනහමුව පැවැතියේ ලක්ෂාන් තලාවේගේ මැතිවරණ ව්‍යාපාරයට සහාය ලබාදීම වෙනුවෙනි.ගිය සඳුදා රාත්‍රියේදී කොළඹ ප්‍රධාන ව්‍යාපාරිකයකුගේ දියණියකගේ විවාහ මංගල උත්සවයක් පැවැත්විණි. එහිදී මනාල යුවළ වෙනුවෙන් සාක්ෂියට අස්සන් කළේ එ.ජා.ප. මහලේකම් තිස්ස අත්තනායක සහ අගමැති දි.මු. ජයරත්න මහතාය.ඉන්පසුව ගිය අඟහරුවාදා අලුයම එ.ජා.ප. නායකයා ඇමෙරිකාවේ වොෂින්ටන් නුවර බලා පිටත්ව යාමට පෙර එ.ජා.ප. නියෝජ්‍ය නායක කරු ජයසූරිය එ.ජා.ප. වැඩබලන නායකයා ලෙස පත් කළේය.මේ අතර එ.ජා.ප. වැඩබලන නායක කරු ජයසූරිය ගිය සතියේ පුවත්පත් කතුවරු සහ මාධ්‍යවේදීන් පිරිසක් හමුවුණේය. ඒ කොළඹ අමරසේකර මාවත නිවසේදීය එහිදී එ.ජා.ප. වැඩ බලන නායකයා පුවත්පත් කතුවරුන් දැනුම්වත් කළේ තොරතුරු දැන ගැනීමේ පනත පාර්ලිමේන්තුවේදී පරාජය වීම ගැනය.”ඉසුරු සවිය” සමූපකාරයට නෛතිකතාවය ලැබී සියවසරක් පිරීම නිමිත්තෙන් සමූපකාර හා අභ්‍යන්තර වෙළෙඳ අමාත්‍යාංශය මඟින් කුරුණෑගල මාලිගාපිටියේදී දැවැන්ත වෙළෙඳ ප්‍රදර්ශනයක් සංවිධානය කළේය.පසුගිය 28 දා එම ප්‍රදර්ශනය මාලිගාපිටියේ දී ආරම්භ වූයේ අගමැති දි.මු.ජයරත්න මහතාගේ ප්‍රධානත්වයෙන් සහ ජොන්ස්ටන් ප්‍රනාන්දු ඇමැතිතුමාගේ සහභාගිත්වයෙනි.උත්සවයේ සමූපකාරය වෙනුවෙන් අපූරු ගීතයක් නිර්මාණය කර තිබිණි. උත්සවය අවසානයේ තේපැන් සංග්‍රහයට අගමැතිතුමා, ජොන්ස්ටන් ඇමැතිතුමා සහ අනෙකුත් පළාත් අමාත්‍යවරු සහභාගි වූහ.”බොහොම අපූරු සිංදුවක්නෙ. සමූපකාරය තරුණ වෙලා වගෙයි. පළාත් සමූපකාර අමාත්‍යවරු අගමැතිතුමාට සහ ජොන්ස්ටන් ඇමැතිතුමාට පැවැසීය.”ඔව් සමූපකාරය තරුණ කරන්නනේ මේ වගේ තරුණ ඇමැති කෙනෙකුට සමූපාකාරය බාර දීලා තියෙන්නෙ. තවත් පළාත් ඇමැතිවරයෙක් ප්‍රකාශ කළේය.”නෑ ඇත්තෙන්ම මේක හරිම ලස්සනට සංවිධානය කරලා තිබුණා. නව ලෝකෙට ගැළපෙන සමූපකාරයක් ගොඩනඟන්න මුල් අඩිතාලමට හොඳ ප්‍රවේශයක්” අගමැතිතුමා ද කතාවට එක්විය.”ඔව් මේක හරියට මඟුල් ගෙදරක් වගේ. ජොන්ස්ටන් ඇමැතිතුමා ප්‍රකාශ කළේය. ”ඒ ඇයි” පළාත් සමූපකාර ඇමැතිවරයෙක් විමසීය. ”නෑ දෙයක් ගොඩගන්නකොට ආයෝජනයක් නොකර බෑ.අනෙක මඟුල් ගෙදරක් කියන්නෙ ජීවිතයේ නැවත ආරම්භයක්. ඉතින් මේක සමූපකාරයට ඉදිරියට යන්න, නවලොවට ගැළපෙන පරිදි ගිහින් ජනතාවට ළංවෙන්න හොඳ අවස්ථාවක්” ජොන්ස්ටන් ඇමැතිවරයා කීවේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=ab1107033</link>
    <topic>ඉල්ලීම් දිනාගන්න වර්ජන කිරීම</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>වෘත්තීය අයිතීන් වගේම යම් යම් ඉල්ලීම් දිනාගැනීමට වර්ජනය කිරීම අද සාමාන්‍ය දෙයක් බවට පත්ව ඇත. අයිතීන් දිනාගැනීමේ මුල්ම පියවර ලෙස වර්ජනය කිරීම සාධාරණ ද? ඉල්ලීම් දිනාගැනීමේ එකම මඟ වර්ජනයක නියැළීම ද? මේ සියල්ලන්ගෙන්ම බැට කන තෙවන පාර්ශ්වයට වග කියන්නේ කවුරුද? කඩුල්ලෙන් අද විමසා බැලෙන්නේ හතු පිපෙන්නා සේ දිනෙන් දින මතුවන වර්ජන රැල්ල ගැනයි.උසස් අධ්‍යාපන ඇමැති එස්. බී. දිසානායකවර්ජනය කියන්නේ වෘත්තිය සමිතිවලට අයත් වෘත්තීය අයිතියක්. ඒ අයට මෙය භාවිත කරන්න පුළුවන්. නමුත් වර්ජනය කළ විට සේව්‍යයාගේ පැත්තෙනුත් යම් යම් දේවල් නැති වෙනවා. ඔවුන් ඒවාත් බාර ගත යුතුයි.මම කල්පනා කරන්නේ වෘත්තිය සමිති ආයතනයකට ඵලදායි දෙයක් ලෙසයි. නමුත් වර්ජනයකට යා යුත්තේ හැම විටම අවසන් පියවරක් ලෙසයි. ඊට කලින් ඔවුන්ට කතා කර සාකච්ඡා කර ප්‍රශ්න විසඳා ගන්න යන්න පුළුවන්. එකඟතාවන්ට එන්න පුළුවන්. එසේ පියවරෙන් පියවර යා යුතුයි. එකපාරටම වර්ජනයට ගියහම ඔවුන් වගකීමෙන් හැසිරෙනවා ය කියා පිළිගන්නට අපහසුයි. එය ඒ වෘත්තිය සමිතියටත් හොඳ නැහැ. ආයතනයටත් හොඳ නැහැ.අපේ විශ්ව විද්‍යාල ආචාර්යවරුන්ගේ ප්‍රශ්නයට මෙය පෙරළුවොත් ආචාර්ය වරුන්ට කාලයක් තිස්සේ වැටුප් විෂමතාවක් තිබුණා. මම ඇමැති වුණාට පසුව දිගටම මේ ගැන සාකච්ඡා කළා. ජනාධිපතිතුමා, මුදල් අමාත්‍යාංශයේ ලේකම්, වැටුප් කොමිසම සමඟ සාකච්ඡා කළා. අවසානයේ අපි අයවැයට කලින් එකඟතාවකට ආවා සියයට 36.25 ක වැටුප් වැඩිවීමක් සියයට 25 ක පරීක්ෂණ දීමනාවකුත් සමඟ ලබා දෙන්නට. අපි එය ලබා දුන්නා. ආචාර්ය සංවිධාන අපිට ස්තුති කළා. පසුව ආචාර්ය සංගමයේ නිලධාරී මණ්ඩලය වෙනස් වුණා. පස්සේ ඉල්ලීම් තොගයක් අරගෙන ආවා. අතරමැද ඉල්ලීම් කළාම එය විශාල ප්‍රශ්නයක් වෙනවා. සංගමයේ අය වෙනස් වූ ගමන්ම අලුත් ඉල්ලීම් ඉල්ලාගෙන වසර මැද ආවාම ලොකු ප්‍රශ්නයක් ඇති වෙනවා. අපි දැන් මේ අයත් සමඟ කතාකර තියෙනවා. ළඟදීම මේ ප්‍රශ්නයට විසඳුමක් ලැබේවි.වෘත්තිය සමිතියක් කියන්නේ ආයතනය කාර්යක්ෂම කරන්න, ආයතනය ලාබදායි කරන්න, ආයතනයේ නව නිර්මාණ කරන්න ධනාත්මක ලෙස ඵලදායි ලෙස උදව් කළ යුතු ආයතනයක්. මේ වන විට විශ්ව විද්‍යාලවල අපි විශාල වෙනස්කම් රැසක් කරමින් යනවා. අපිට අද කරන්න විශාල වැඩ කොටසක් තියනවා. පාඨමාලා වෙනස් කරමින් අලුත් ගමනක් අපි යනවා. මේ වේලාවට ආචාර්ය සංගමය මේ වගේ ක්‍රියාවක නිරත වීම ඒවා කඩාකප්පල් වීමට තවත් හේතුවක්.වෘත්තිය සමිතියක් මේ වගේ තීන්දුවක් ගනිද්දි ආයතනයේ අනාගතය, ආයතනයේ සේවාවන්ගෙන් ප්‍රයෝජන ගන්නා පිරිස ගැනත් කල්පනා කළ යුතුයි. විභාග කල් ගියාම දරුවන්ගේ වයස ගත වෙනවා. වෛද්‍යවරු වර්ජන කළාම අසරණ වෙන්නේ රෝගීන්. තම ආයතනය ආරක්ෂා කරගන්න වගේම ආයතනයෙන් ප්‍රයෝජන ගන්නා අයට කරදරයක් නොවන්නට කටයුතු කරන්නට හැමෝටම වගකීමක් තියෙනවා. එය හරියට ඉටුකළ යුතුයි. එහෙම නොවන අයට තදින් කටයුතු කළ යුතුයි.ජල සම්පාදන හා ජලාපවහන ඇමැතිදිනේෂ් ගුණවර්ධනරටේ සිදුවන සෑම වර්ජනයක්ම හෙළා දකින්න මම කැමැති නැහැ. සාධාරණ වර්ජනත් තිබෙනවා. නමුත් අසාධාරණ වර්ජන දේශපාලන කුමන්ත්‍රණත් තිබෙනවා. ධනේෂ්වර සමාජයක වැඩ කරන ජනතාවට හා වෘත්තීමය ක්‍ෂේත්‍රවල අයිතීන් දිනාගැනීමට වාත්තීය සමිති ව්‍යාපාරය ගොඩනැඟීමෙන් ඇතිවූ ආභාසය සටන් හා කැපවීම් මතින් ඇතිවූ බව සිහි කරන්න ඕනෙ.හතළිහ, පනහ, හැට දශකවල ලංකාවේ වැඩකරන ජනතාව බොහෝ ජයග්‍රහණ ලැබුවේ ප්‍රජාතන්ත්‍රවාදීව නිශ්චිත කරුණු සාධාරණව ඉදිරිපත් කරමින් කටයුතු කළ නිසයි. ප්‍රගතිශීලී ආණ්ඩුවලට මිත්‍ර සංවාදයන් මඟින් නීති රීති රාශියක ජය ලබන්න හැකිවුණා. ප්‍රතිගාමී ආණ්ඩු වෘත්තීය සමිති දැක්කේ හතුරන් වගේ. 1947, 1948, 1980 මහා වැඩ වර්ජන වගේම අනෙක් වැඩවර්ජනත් යටපත් කිරීමට ඇතැම් ආණ්ඩු කටයුතු කළ ආකාරය අමතක කළ යුතු නැහැ.අපේ රජය සේවකයන් සේවයෙන් ඉවතට දමන ප්‍රතිපත්තියක නැහැ. සාකච්ඡාවලින් ප්‍රශ්න විසඳීමට හෝ ඒ ප්‍රශ්න සඳහා ලබාදෙන පිළිතුරු දුෂ්කර ත්‍රස්තවාදය මැද පවා ජනතාවට සහනය ලැබෙන අයුරින් සොයාදීමට ඉදිරිපත් වුණා. රටේ පැවැත්මට ආර්ථිකයේ අනාගතය ශක්තිමත් කිරීමට වගේම එල්ල වූ ත්‍රස්තවාදය ජය ගැනීමටත් ජනාධිපතිතුමාට හැකි වුණේ ඒ ප්‍රතිපත්ති නිසයි.මේ වනවිට ත්‍රස්තවාදය පරාජය කර ආර්ථිකය නව මඟකට ගමන් කරන්න පටන්ගෙන තිබෙනවා. සමහර කල්දමන ලද ප්‍රශ්න වෘත්තීය සමිතිවලින් දැන් ඉදිරිපත් කරනවා. සමහර වෘත්තීය සමිති දේශපාලන කුමන්ත්‍රණ නිසා රජය අඩපණ කිරීමට වර්ජනය නම් ආයුධය භාවිත කරනවා.අන්තර්ජාතික ප්‍රතිගාමිත්වය රටට කරන තර්ජන හමුවේ රටේ ආර්ථිකය ඉදිරියට ගෙන යෑමට ප්‍රධාන බලවේගයක් වුණේ වෘත්තීය සමිතිවල වගේම ජනතාවගේ සහයෝගයයි.මෙය දිගටම පවත්වාගැනීම සඳහා වෘත්තීය සමිති සමඟ සුහද සංවාදයක් ඇති කරගැනීම අවශ්‍යයි.වර්ජනය අවසාන ආයුධය ලෙසයි සලකන්නේ. නමුත් සමහරු එය පළමුවැනි ආයුධය ලෙසයි භාවිත කරන්න හදන්නේ. මෙය කනගාටුදායක තත්ත්වයක්. එය වෙනස් කිරීමට ඉතාම සංවාදශීලීව වෙනස්වන ආර්ථිකයක අපේ ජනතාවගේ ජයග්‍රහණය කෙසේ විය යුතුදැයි සොයා බැලිය යුතුයි.රජයක් හා ජනාධිපතිවරයෙක් වැඩකරන ජනතාවට සාධාරණය ඉෂ්ට කරන්න කටයුතු කරන විට සමහර අවහිරකම් ඇති කරන කඩුලු යල් පැනගිය නිලධාරි ක්‍රමයෙන් සිදුවීම වළක්වා ගන්නත් සිදුවෙනවා. එය දෙපාර්ශ්වයේම සුහදශීලිත්වය මත ඇතිකරගත යුතුයි. අපේ රටේ නිලධාරි ක්‍රමය ප්‍රශ්න බිහිකරදීමට උදව්වන බව නම් කනගාටුවෙන් වුවත් කිව යුතුමයි. ඒ අයගේ යාන්ත්‍රණය හා ජනාධිපතිතුමා ප්‍රධාන ආණ්ඩුවේ යාන්ත්‍රණය එකට ගමන් කරවීමට නම් නව පිබිදුමක් වෘත්තීය සමිති සඳහා අප දායාද කළ යුතුයි.ඇතැම් අන්තවාදී වෘත්තීය සමිති ජනතා සුබසාධන වැඩසටහන්වලදී මැදිහත්වීම කනගාටුදායක ලෙස සිදුවෙනවා. අන්තවාදී වෘත්තීය සමිති මඟින් වෘත්තීය සමිති අන්තවාදයට නතු කර ගැනීමට දරන උත්සාහය පැතිර යා හැකියි. ඒ නිසා අප උත්සාහ කරන්නේත් අපේ ප්‍රාර්ථනය හා ආයාචනයත් ප්‍රජාතන්ත්‍රවාදී මිත්‍ර සංවාදයන් ඔස්සේ ගැටලු නිරාකරණය කළ හැකි මඟකට පිවිසිය යුතු බවයි. වර්ජනය නම් ආයුධය අවසන් ආයුධය ලෙස සලකන සංවර්ධන ඉදිරි පිම්මට අවශ්‍ය පිළිවෙතට වෘත්තීය සමිති ගමන් කළ යුතු යැයි මා විශ්වාස කරනවා.ධීවර හා ජලජ සම්පත් සංවර්ධන ඇමැති රාජිත සේනාරත්නවර්ජන කියන්නේ ලෝකය පිළිගත් ක්‍රමවේදයක්. නමුත් එය යොදාගන්නා ආකාරය පිළිගත හැකිදැයි බැලිය යුතුයි. අද බොහෝ දෙනා වර්ජනයෙන් පසුවයි සාකච්ඡාවට යන්නේ. අවසන් ආයුධය මුලට ගැනීමයි වැරැද්ද. මොකද කරන්න දෙයක් නැතිම වුණාම කරන්න තියෙන දේ මුලින්ම කිරීමේ ප්‍රශ්නය තමයි ඒ.වැඩවර්ජන නිසාම බණ්ඩාරනායක මැතිනිය වරක් කියා තිබුණා වෘත්තීය සමිති ක්‍රියාකාරිකයන් මගේ සැමියා නොමරා මැරුවා කියලා.සංවේදී නායකයකු රට කරන විට වැඩ වර්ජන වැඩියි. ජේ.ආර්.ජයවර්ධන යුගයේ වැඩ වර්ජන අඩුයි. නමුත් බණ්ඩාරනායක, මහින්ද යුගවල වැඩ වර්ජන වැඩිවන්නේ සංවේදී නායකත්වයක් ඒ යුග දෙකෙහිම තිබෙන නිසයි. නමුත් අසංවේදී නායකත්ව මඟින් වෘත්තීය සමිති ක්‍රියාමාර්ගවලට එරෙහිව ප්‍රතිප්‍රහාර එල්ල කරමින් විවිධ නිලධාරීන් අත්අඩංගුවට ගෙන කටයුතු කරන විට පොඩිපට්ටම් කරන විට විරෝධතා තිබුණෙත් නැහැ. ඒත් අද ඕනෑ වෙලාවක අරලිය ගහ මැදුරට සාකච්ඡාවට යන්න පුළුවන්.ලෝකයේ වගේම අපේ රටේත් සාර්ථක වූ වැඩ වර්ජන තිබෙනවා. ඒවා විරෝධතාවලින් පටන්ගත්තේ නැහැ. සංවේදී රජයක ප්‍රතිපත්තිය රජය සමඟ සාකච්ඡා කරන වෘත්තීය සමිතිවලට සාධාරණය ඉෂ්ඨ කිරිමයි.නීති විරෝධී ක්‍රම තහනම් කරන විට පවා ඒවාටත් විරුද්ධව උද්ඝෝෂණ විරෝධතා පවත්වන ඒ නීති විරෝධී කටයුතුවලට සහය දෙන දේශපාලනඥයන් පවා ඉන්නවා. ඒවා වැරැදියි. ඒ කටයුතු සම්පූර්ණයෙන්ම නවත්වන්න ඕනෑ.නීතිය ක්‍රියාත්මක කරන්නේ නැතිව ජනප්‍රිය වාදයෙන් පමණක් රටවල් හැදුණේ නෑ. රටවල් හදා තිබෙන්නේ සංවර්ධනය සමඟ සුබවාදීව තම අයිතිවාසිකම් නිවැරැදි ක්‍රමවේදය ඔස්සේ ලබා ගන්නා විටයි.ඇතැම් මවුවරු දරුවන් සමඟ නීති විරෝධී ආම්පන්න තහනම් කිරීමට එරෙහිව වර්ජනය කරන්න එන අවස්ථා අප දැක තිබනවා.ඒ දරුවන්ට පුංචි කාලෙදිම ලැබෙන ආදර්ශය එයයි. ඒ දරුවන් හැදෙන්නේත් ඒ ආකාරයටයි.නමුත් අවසන් ආයුධය මුලින්ම ගන්නා මේ මානසිකත්වය අපි ඉවර කළ යුතුයි මේ රට හදන්න නම්.එක්සත් ජාතික පක්ෂයේ මහ ලේකම්තිස්ස අත්තනායකවර්ජනය විවිධ ක්ෂේත්‍ර වල විවිධ ආකාරයට තමයි සිදුවෙන්නේ. වැඩ කරන ජනතාවගේ වර්ජනය ඔවුන්ගේ වෘත්තිය ඉල්ලීම් දිනා ගැනීමට. අධ්‍යාපන ක්ෂේත්‍රයට සම්බන්ධ කරන වර්ජන ඔවුන්ගේ ඒ ක්ෂේත්‍රයේ ඉල්ලීම් දිනාගැනීමට.වෘත්තිය සමිති හෝ වෙනත් සංවිධාන හෝ වේවා වර්ජනය යොදාගත යුත්තේ සියල්ලේම අවසාන ක්‍රියාදාමය ලෙසයි. වර්ජනය අවසාන ඉල්ලීම විය යුතුයි. ලංකාවේ අපිට වර්ජනය දකින්න ලැබෙන්නේ මුල්ම ක්‍රියාවලිය ලෙසයි. වර්ජනය අවසාන පියවර මිස මුල්ම පියවර නොවිය යුතුයි.අපි හිතමු යම් වෘත්තීය සමිති අරගලයක් ආරම්භ වෙනවා වැටුප් සම්බන්ධයෙන්. සේවකයන්ගේ වැටුප් සම්බන්ධ ඉල්ලීමක් තියෙනවානම් මුලින්ම කළ යුත්තේ අදාළ අංශ සමඟ හෝ අදාළ පාර්ශ්ව සමඟ සාකච්ඡා කරමින් විසඳා ගැනීමට උත්සාහ කිරීමයි. නමුත් සමහර විට එසේ නොකර වර්ජනයකට යන අවස්ථා තියෙනවා. මන්ද වෘත්තිය සමිති ඉල්ලීම් දිනා ගැනීමේ පහසුම මඟ ලෙස බොහෝ දෙනෙක් කල්පනා කරන්නේ වර්ජනයට යාමයි. මගේ මතය වර්ජනය ප්‍රවේසමෙන් භාවිත කළ යුතු බවයි.වර්තමානය ගත් විට සේවකයන්ගේ පැත්තෙන් බරපතළ ලෙස නොසලකා හැරීම් තියෙනවා. මේ දවස්වල විශ්ව විද්‍යාල ආචාර්යවරුන්ගේ වැටුප් අර්බුදය තියෙනවා. මෙය දීර්ඝ කාලීන ක්‍රියාදාමයක ප්‍රතිඵලයක් බවට දැන් පත්වෙලා තියෙනවා. විශ්ව විද්‍යාල ආචාර්යවරුන්ගේ වැටුප් වැඩි කරන්න කියලා දීර්ඝ කාලයක සිට කියා සිටියත් එය ප්‍රමාද කිරීමෙන් අද මේ තත්ත්වයට පත්වෙලා. ප්‍රශ්නයක් තියෙනවානම් අදාළ ආයතනය, හෝ අදාළ අංශය දක්වන සුබවාදී ප්‍රතිචාර මත තමයි වර්ජනය සිදුවෙන්නේ. ප්‍රතිචාර දක්වන්නැති දරුණු පාලනයක් තියෙනවානම් එතැන වර්ජනය හැර වෙන විකල්පයක් නැති වෙන්න පුළුවන්. පාර්ශ්ව දෙකම දරදඬු පිළිවෙතකින් බැහැරව නම්‍යශීලී පිළිවෙතකට යනවා නම් වර්ජනය කියන මාතෘකාව යොදා ගන්නට සිදුවෙන්නැහැ. දෙපාර්ශ්වයේම වගකීමක් තියෙනවා.පියවරෙන් පියවර ප්‍රවිෂ්ඨ වීමෙනුයි වැඩ වර්ජනයකට යා යුත්තේ. වැඩ වර්ජන තත්ත්වයකට ඒමට පෙර එය වළක්වා ගැනීමේ වගකීම අදාළ පාර්ශ්වයන්ට තියෙනවා. හැම දෙනාම නම්‍යශීලී විය යුතුයි.පසුගිය කාලයේ රජයේ ක්‍රියා පිළිවෙත දෙස බැලුවම අපි දැක්කා ආණ්ඩුව කියූ කෙරූ දේවල්. ආණ්ඩුව හැම වේලාවෙම කිව්වා යුද්ධය නිසා හැම දෙයක්ම ඉවසලා වැඩ කරමු කියා. රජයේ සේවකයන්, වැඩ කරන ජනතාව යුද්ධය නිසා තමන්ගේ හැම දෙයක්ම ඉවසාගෙන රට වෙනුවෙන් ඉවසීමෙන් කටයුතු කළා.දැන් යුද්ධය ඉවරයි. දැන් ඒ ජනතාවට ප්‍රතිචාර දැක්විය යුතුයි. ඒ ප්‍රතිලාභ ලබා නොදී, ඔවුන්ගේ සාධාරණ ඉල්ලීම් ලබාගන්නට තිබු අවස්ථාව පස්සට තබමින් සිටී. ජනතාවට රජය යහපත් ප්‍රතිචාර දැන් හෝ දක්වන්නට වගකීමක් තියෙනවා. හැම ප්‍රශ්නයක්ම රට, ජාතිය වෙනුවෙන් කල් දැමීමත් වැරැදියි. ඒ වගේම වර්ජනය කියන්නේ ප්‍රශ්නයක අවසාන අවස්ථාව මිස මුල් අවස්ථාව නොවන බව අපි තේරුම් ගත යුතුයි.ඇත්තටම මේ සියලු දෙයින්ම පීඩාවට පත්වෙන්නේ තවත් තුන්වැනි පර්ශ්වයක්. උදාහරණයක් ලෙස බස් ගාස්තු වැඩි කරන්න කියලා බස් රථ සමාගම් ඉල්ලනවා. ආණ්ඩුව කියනවා එය කරන්න බැහැ කියා. නමුත් මේ අතරට මැදිවන්නේ තුන්වැනි පාර්ශ්වයයි. බැට කන්නේ ඔවුන්. විශ්ව විද්‍යාල ශිෂ්‍යන්ගේ අධ්‍යාපනයට විශාල බාධා සිදු වෙනවා. ඒ පාර්ශ්වය උකසට තබමින් තමයි මේ ඉල්ලීම් දිනාගන්න උත්සාහ ගන්නේ. එක පැත්තකින් අදාළ ප්‍රතිලාභ ලබන පිරිස පීඩාවට පත් වන විට තවත් පැත්තකින් තෙවැනි පාර්ශ්වයක් පීඩාවට පත් වෙනවා. විශේෂයෙන්ම දෙපාර්ශ්වයම ක්‍රියා කරන්නේ තුන්වැනි පාර්ශ්වය උකසට තබමින්.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=ab1107034</link>
    <topic>බත් කන්න බය වෙන්නෙ මොකටද? ආසනික් කතාව ඔප්පුකර පෙන්වන්න</topic>
    <author>රංජිත් සියඹලාපිටිය</author>
    <content>ගොවියෝ වහ බීපු යුගය දැන් නිමා වෙලා හුඟාක් කල්. ඒක ඇත්තටම වාසනාවට කාරණයක්. මොකද ගොවියෝ කියන්නේ මේ රටේ සම්පතක්. ඒකේ කථා දෙකක් නැහැ. යුද්ධය නිමා වුණා. දැන් රට පුරාම වී වගා කෙරෙනවා. ඉස්සර අපි නැඟෙනහිර පළාතට යන කොට දැක්කේ වෙල් නියරවත් ඉතිරි නොවූ කුඹුරු. අපි වාකරේට වැලිකන්දට යනකොට දැක්කේ හිස් බිම් කඩවල්. මොකවත් නෙමෙයි අවුරුදු විසි ගණනක් පුරන් වෙච්ච කුඹුරු. ඒත් දැන් එහෙම යැ. බලන්ඩ එපැයැ උජාරුව. ගජරාමෙට ගොවියෝ කුඹුරු වගා කොරනවා. සමහර විට ඉස්සරහට අපිට බත සැපයීම අතින් ලෝකෙ හොඳ තැනකට එන්ඩ පුළුවන් වෙයි.ඒත් ඔන්න දැන් රජරට පළාතේ වී වල ආසනික් තියෙනවාලු. එහෙම කියන්නේ අපේ රටේ උගත් බුද්ධිමත් පිරිසක්. ආසනික් හොයා ගෙන තියෙන්නේ භාවනාවෙන්ලු. අපි කවදාවත් භාවනාවට නිගා කරන්නේ නෑ. අධ්‍යාත්මික ශක්තිය අපි ප්‍රතික්ෂේප කරන්නෙත් නැහැ. ඒත් සහල්වල ආසනික් තියෙනවා කියන විදිය ගැන අපට සැකයක් තියෙනවා.තිරිඟු පිටිවලින් හදපු ආහාර තුන් වේලටම ගිලින්ඩ අපේ රටේ ඇත්තෝ පුරුදු වෙලා හිටියා. ඒත් පාන් පිටි ත්‍රස්තවාදයේ තරම අපේ ඇත්තෝ තේරුම් අරං තුන් වේලටම බත් කන්ඩ පටන් ගත්තා විතරයි. දැන් රජරට සහල් වල වල ආසනික් තියෙනවා කියනවා. ආසනික් ගැන හිතලා අපි තිරිඟු පිටිවලට මාරු වෙන්ඩ ගියොත් මොකද වෙන්නේ.ගොවියාට දැන් වී වලට හොඳ මිලක් ලැබෙනවා. ගොවියාගේ අත මිට සරුයි. අපේ ඇත්තෝ බත් අත ඇරලා පාන් පිටි කෑම කන්ඩ ගියොත් මොකද වෙන්නේ. ආයෙත් ගොවියා අමාරුවේ වැටෙන්ඩ පුළුවන්.කමක් නැහැ. වී වල ආසනික් තියෙනවා නම් ඔප්පු කරලා පෙන්වන්ඩ පුළුවන් වෙන්ඩ ඕනේ. ඒත් අයි.ටී.අයි. ආයතනය ඒ කියන්නේ කාර්මික තාක්ෂණික ආයතනය පසුගියදා පරීක්ෂණයක් කළා.ඒ විද්‍යාත්මක ක්‍රමයට. විද්‍යාවට බොරු කරන්ඩ පුළුවන් ද? අද ලෝකේ දුවන්නේ විද්‍යාවත් එක්ක. එහෙව් විද්‍යාවෙන් ලැබෙන ප්‍රතිඵල බොරු ද? මොකද්ද ප්‍රතිඵලය අයි.ටී.අයි ආයතනය කියන්නේ සහල්වල ආසනික් නැහැ කියලා.දැන් ඇත්තම කථා කරමු. ආණ්ඩුව මැදිහත් වෙලා පරීක්ෂණ දෙක තුනක් කළා. සහල්වල ආසනික් නැහැ කියලා ඔප්පු වුණා. ඒ හින්දා බය වෙන්ඩ දෙයක් නැහැ. සහල් බය නැතිව ආහාරයට ගන්ඩ.තව අභියෝගයක් තියෙනවා. මොනවා හරි ඔප්පු කරන්ඩ තැනක් තියෙන්ඩ ඕනේ. එක්කෝ විද්‍යාගාරයක්, නැත්නම් උසාවියක්. පුළුවන්නම් යන්ඩ. හේතු ඵල එක්ක ප්‍රතිඵලය ඔප්පු කරලා පෙන්වන්ඩ. ඔප්පු කරන්ඩ බැරි දේවල් නොකියා ඉන්ඩ. අපට එහෙම ඉල්ලීමක් කාරුණිකව කරන්ඩ වෙනවා. ඒක උගත් බුද්ධිමත් මහත්වරු තේරුම් ගනිත්වා.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=af1107031</link>
    <topic>රසායනික පොහොරවලට බැක්ටීරියා හොඳ ආදේශකයක්</topic>
    <author>සාකච්ඡා කෙළේඅරුණි මුතුමලී</author>
    <content>පේරාදෙණිය කෘෂි ජීව විද්‍යා අංශයේ ජ්‍යෙෂ්ඨ මහාචාර්ය සරත් බණ්ඩාරවී ගොවිතැනට යොදන පොහොර පිළිබඳව මේ දිනවල තිබෙන්නේ විශාල ආන්දෝලනයක්. කුඹුරු අක්කර ලක්ෂ දොළහක පමණ වපසරියක පැතිරුණු අපේ ප්‍රධාන ආහාර භෝගයට වස විස එකතු වෙන එක බත් කන කිසිම මිනිහෙකුට උහුලන්න පුළුවන් කතාවක් නෙවෙයි. ඒත් රසායනික පොහොර යොදන්න. පටන්ගත් දවසේ සිටම අප දැනුවත් ව හෝ නොදැනුවත් ව බුදින්නේ වස විසම බව අමුතුවෙන් කිව යුතු නෑ.ආසියාවේ ධාන්‍යාගාරය වගේ විරුදාවලියක් ලබන්නට තරම් සහලින් ස්වයංපෝෂිත අතීතයක් අපට හිමි වුණෙත් මේ රසායනික පොහොර තිබුණු කාලෙ ද කියලා ඕන ළදරුවකුට වුණත් සහලේ ඉතිහාසය ගැන දන්නවා නම් හිතෙන එක සාධාරණයි. බටහිර කරණයට ගැති වෙමින් අපේ පරිසර හිතකාමී ක්‍රමවේදවලට පිටුපා කෙටිකාලීන ලාබ ලබන තණ්හාධික ක්ෂණික විසඳුම් පසුපස යෑම නිසා අද අප කන බත් ඇටයක් ගානේ හිතට සැකයක් මතුවන තත්ත්වයක් ඇති වෙලා.මේ රසායනික පොහොර නොයොදා වස විස නැති ආහාර වේලක් කන්න අපට බැරිද? අප ගියේ මේ පිළිබඳව පර්යේෂණ කරන පේරාදෙණිය කෘෂි ජීව විද්‍යා අංශයේ ජ්‍යෙෂ්ඨ මහාචාර්ය සරත් බණ්ඩාර මහතා හමුවන්නට යි.මහාචාර්යවරයා කතාව පටන් ගත්තේ මෙසේ යි.“මේ ජනේලෙන් එහා පැත්තේ මානා පඳුර පේනවද? ඒකට කවුරුහරි පොහොර යොදල ද ඔය තරම් උසට හැදිලා තිබෙන්නේ?”අපි ජනේලයෙන් එබී මහාචාර්යවරයා දෙස බලා හිස සැළුවේ ‘නැත’ යන්න සංඥා කිරීමටයි.“පරිසරයේ කිසිම දේකට පොහොර අවශ්‍ය නැහැ. ගස්වලට සතුන්ට, මිනිසුන්ට අවශ්‍ය ආහාර පරිසරයෙන් ම ලැබෙන ආකාරයටයි පරිසරය නිර්මාණය වෙලා තිබෙන්නේ කෘෂි භෝගවලටත් ඒ නියමයට සාධාරණ වුණත් අපි අමුතුවෙන් පොහොර, යෙදවුම් කළ නිසා පරිසරයේ ගතික සමතුලිතතාවයට යම් හානියක් සිදුවෙනවා. පරිසරයේ මූලික වගකීම සෑම ජීවියකුටම ආහාර සැපයීම, ගස් ප්‍රභාසංස්ලේෂණය මගින් තමන්ටත් අනුන්ටත් ආහාර බෙදා හදා ගන්නවා. ලංකාවේ පාරිසරික ගොවිතැන් ක්‍රමය හොඳින් ම කළ පරාක්‍රමබාහු රජ කාලයේ මේ අමතර යෙදවුම් ප්‍රශ්නය ඇති වුණේ නැහැ.* “එතකොට වී ගොවිතැනට අවශ්‍ය පොහොර ලැබුණේ කොහොමද?” මම ප්‍රශ්නයක් යොමු කළා.“ගස්වලට අවශ්‍ය ප්‍රධාන පොහොර වර්ග තුන තමයි නයිට්‍රජන්(N) ෆොස්පරස් (P) පොටෑසියම් (K). මෙයින් නයිට්‍රජන් ලැබෙන්නේ වාතයෙන්. ඒවා වැස්ස සමඟ දියවී පොළොවට එනවා. අකුණු සැරට තමයි එය ස්වභාවිකව සිදුවන්නේ. මේ දේ සාමාන්‍යයෙන් කරන්න බැහැ. නමුත් හාබර් බොෂ් ක්‍රමයට කෘත්‍රිමව යූරියා, ඇමෝනියා හදා ගන්නවා. ඒත් එයට විශාල ශක්ති ප්‍රමාණයක් අවශ්‍යයි.”“කතාවක් තියෙනවානේ ‘වැවයි දාගැබයි’ කියලා. වැව නම් කෘෂිකර්මයට සම්බන්ධයි. මොකද භූගත ජල මට්ටම (Water table) ඉහළට ගන්න තමයි අපේ වාරි සම්ප්‍රදායේ ක්‍රමවේදය හැදී තිබෙන්නේ. ඒ ජල මට්ටම ඉහළට ගැනීම කෙතරම් වටිනවාද කියලා තේරුම් ගන්න හොඳම උදාහරණය මහවැලිය හරවන්නට පෙර දුඹුරු කහ පැහැයෙන් තිබූ ප්‍රදේශ ගඟ හැරවූ පසු නිල් පාටින් බැබළෙන්නට ගත් ආකාරය.”“අතීතයේ නයිට්‍රජන් ගන්න ක්‍රමයක් අපට තිබුණේ නැහැ. දාගැබෙන් තමයි අපි නයිට්‍රජන් ලබා ගත්තේ.”* “ඒ කොහොමද?” මම පුදුමයෙන් ඇහුවා.“තෙත් කලාපයට බක්මහට අකුණු ලැබුණාට වියළි කලාපයට එහෙම නැහැ. ඒ නිසා අකුණු වැඩි කරගන්න දාගැබ් උදව් කර ගත්තා. දාගැබේ කොත් කැරැල්ලේ මුදුණේ සිට හොඳ සන්නායක ගුණයක් ඇති දඹ ගසේ කඳකින් කණුවක් පොළොවට සවි කර තිබෙනවා. එයට කියන්නේ යූපය කියලා. සාමාන්‍යයෙන් වලාකුළු ධන ඍණ ආරෝපන දෙකම සහිතව පවතිනවා. නමුත් යුපය මගින් දාගැබට ඉහළ පිහිටි වලාකුළකින් ඍණ ආරෝපණ පොළවට ඇද දැම්මාම ඒ වලාකුළේ ධන ආරෝපණ පමණයි ඉතිරි වන්නේ.එවිට අනික් වලාකුළු සමඟ විදුලි කෙටීමට අවශ්‍ය තත්ත්වය ඒ වලාකුළේ කෘත්‍රිමව ඇති වෙනවා. මෙය ගෘහ නිර්මාණ ශිල්පියකු වන ඇඹුල්දෙණිය මහතාගේ පර්යේෂණවලින් කියා තිබෙනවා. මේ විදිහට කෘත්‍රිම අකුණු ඇති කරගන්න තවත් උදව් වෙන්නේ කොතේ කැරලි ටික. මොකද යුපයෙන් ඍණ ආරෝපණ ගමන් කරද්දී ඒ කැරලි මඟින් කොතේ මතුපිට වපසරිය වැඩි කර දී වැඩිපුර ආරෝපණ ඒ වටා ගොඩ නඟනවා. දාගැබේ පිටත මුළු පෘෂ්ඨයම ධන ආරෝපණ වලින් පිරී තිබෙන නිසා අපට දාගැබ ළඟදී සිතට සතුටක් සහනයක් වැඩිපුර දැනෙනවා.බැක්ටීරියා දියර පොහොර නිපදවන ජීව ප්‍රතික්‍රියාකාරකය* “ඒ විදිහට පසට ලැබෙන නයිට්‍රජන් ගස්වලට දෙන්නේ කොහොමද?“අපි දන්නවා රනිල භෝගවල ‘මූල ගැටිති’ කියා වර්ගයක් ගැන. ඒවායින් වායුවේ තිබෙන නයිට්‍රජන් නයිට්‍රේට් බවට හරවා ගසට ලබා දෙනවා. මේ මූල ගැටිති වී ශාකයටත් ඇති කරන්න විද්‍යාඥයන් හරියට මහන්සි වුණා. නමුත් ජානමය නොහැකියාව නිසා වී වලට මූල ගැටිති හදන්න බෑ. 1970 විතර බ්‍රිතාන්‍යයේ රොදම්සටඩ්දී පර්යේෂණයක් කළා පොහොර යොදලා වගේ ම නොයොදා වී වගා කරමින්. ඒ අස්වැන්නේ වෙනසක් වුණේ නැහැ.” හේතුව වී ගහ පුරුක් හරහා වාතය මුල්වලට ගෙනවිත් තමන්ගේ මූල පද්ධතිය අවට මූල ගෝලය කියන පාංශු වාතය පිරුණු ප්‍රදේශයට සපයනවා.කුඹුරක පාංශු වාතය සාමාන්‍යයෙන් ඉතා අඩු වුණත් ස්වායු බැක්ටීරියා වැඩෙන්න මේ මූල ගෝලය හොඳ තෝතැන්නක් ඉතින් ඇසොටොබැක්ටර් (Azotobacter), ඇසොස්පිරිල්ලුම් (Azospirillum) කියන සහජීවී බැක්ටීරියා දෙක මේ ඉඩේ වර්ධනය වෙලා වායුගෝලයෙන් ගෙනෙන නයිට්‍රජන්, ටයිට්‍රේට බවට පත් කරලා දෙනවා. අර මානා පදුරේ කෙරෙන්නෙත් ඒකමයි. මේ ගැන සොයා ගත්තාම අපි වහාම ඒ බැක්ටීරියාව අරගෙන වර්ධනය කරලා දියර පොහොරක් හැටියට හැදුවා. මේ දියරයෙන් මිලි ලීටර් 200 ක් අක්කරයකට ම ප්‍රමාණවත්. දැන් නයිට්‍රජන් ප්‍රශ්නය ඉවරයි.* “එතකොට ඉතිරි වර්ග දෙක ෆොස්පරස්, පොටෑසියම් ප්‍රශ්නේ?”ෆොස්පරස් (P) තමයි සෑම ජීවියෙකුටම ඉතාම වැදගත් වන්නේ. මොකද සත්ත්ව ශරීරවල වගේ ම ශාකවලත් සෛල අතර ශක්තිය ගෙන යන ඒ.ටී.පී. (ATP) සඳහා මෙය අත්‍යවශ්‍ය මූලද්‍රව්‍යයක්. ඒ නිසා ඕනෑම ජීවී ශරීරයක ෆොස්පරස් ඕන තරම් තිබෙනවා. ඒ වගේ ම අපේ පොළොවෙත් ෆොස්පේට් තිබෙනවා. විශේෂයෙන් එප්පාවල ෆොස්පේට් නිධියේ වගේ ස්ඵටික දිය කරන්න අවශ්‍ය බැක්ටීරියා දැන් සොයාගෙනත් තිබෙනවා. දිය කරන ක්‍රමයක් නැත්නම් ෆොස්පේට් ස්වාභාවිකව දියවන්නට අවුරුද්දක් පමණ ගත වනවා.ඒ නිසා බැසීලස් වර්ගයට අයත් බැක්ටීරියා යෙදීමෙන් ෆොස්පරස් අවශ්‍යතාව විසඳන්න පුළුවන්. “අනෙක් වර්ගය පොටෑසියම් (K) ලංකාවේ පසේ ඕනෑම තැනක මේ මූලද්‍රව්‍ය තිබෙනවා. එය ගසට ලබාගැනීමට උපකාරක වන ස්‍යුඩමොනාස් ෆ්ලුවොරසන්ස් (Pseudomonasfluorescens) බැක්ටීරියාව මගින් ශ්‍රාවය කරන සිඩරොෆෝර් නම් රසායන ද්‍රව්‍ය මගින් ශාඛය වටේ යකඩ අංශු අල්ලාගෙන එය ගසට ලබාදෙනවා. එයින් රෝග කාරක බැක්ටීරියා පාලනය කර ගසේ වර්ධනය වැඩි කරනවා.ඉතින් අවශේෂ ඛණිජ වර්ගත් ගසට උරාගන්න තවත් බැක්ටීරියා වර්ග උපකාර කරනවා. අපේ බැක්ටීරියා දියර පොහොරට මේ ප්‍රධාන බැක්ටීරියා වර්ග සියල්ල එක් කර තිබෙනවා.සාමාන්‍යයෙන් ෆොස්පරස් ලබාගැනීමට පිටරටින් ගෙන්වන්න් ට්‍රිපල් සුපර් ෆොස්පේට් කියන වර්ගය. ඉන් වැඩිම මුදලක් වැය වන්නේ ෆොස්පරස්වලට, ඊළඟට යූරියා අනෙක පොටෑසියම්. සාමාන්‍යයෙන් කුඹුරු අක්කරයකට යූරියා කිලෝ ග්‍රෑම් 5 ක්, ට්‍රිපල් සුපර් ෆොස්පේට් කිලෝ 25 - 35 අතර, පොටෑසියම් කිලෝ 20 ක් වගේ යොදන්න ඕන. මේ නිසා අවුරුද්දකට රසායනික පොහොර සහනාධාරයට රජයට රුපියල් කෝටි 5000 ක් පමණ වැය වෙනවා.ඒත් අපේ මේ බැක්ටීරියා වර්ගයකින් මිලිලීටර් 200 ක් කුඹුරු අක්කරයට යොදන්න වැයවන්නේ ඉතාම සුළු මුදලක්. බැක්ටීරියා වර්ග තුන ම මිලිලීටර් 200 බැගින් නිපදවන්නයි අනෙක් සියලුම වියදම් ටිකයි එකතු කළාම රුපියල් 200 ක් වගේ වැය කරලා කුඹුරු අක්කරයක් සරු කරගන්න පුළුවන්. අස්වැන්නේ කිසිම අඩුවක් නැහැ. ඊටත් වඩා ඒ දියර පොහොර මිශ්‍රණයේ කිසිම වසක් විෂක් නැහැ. බැර ලෝහ නැහැ. ඒ නිසා වස විස නැති හොඳ අස්වැන්නක් ලබාගන්න පුළුවන් වනවා.* “මේ දියරය හදන්නේ කොහොමද? කොපමණ කල් ගත වෙනවාද?”“සොබා දහමේ සිටින මේ බැක්ටීරියා වෙනම තෝරාගෙන (Bioreactor) ජීව ප්‍රතික්‍රියාකාරකය කියන මේ උපකරණය ආධාරයෙන් දින තුනක් ඇතුළත එක් බැක්ටීරියාවකින් ලීටර් 200 ක් හදන්න අපට පුළුවන්. බැක්ටීරියා වර්ග තුනම ඒ විදිහට හදලා අනෙක් සියලු කටයුතු කරලා අවසාන පොහොර දියරය සති දෙකක් ඇතුළත ලැබෙනවා. ඒ දියර පොහොර මිලිලීටර් 200 බෝතල 3 මුළු අවුරුද්දටම කුඹුරු අක්කරයකට ඇති.* “මේ පොහොර යොදන විශේෂ ක්‍රමයක් තියෙනවද?”“‘ඔව් අපි නිර්දේශ කරන්නේ කොම්පෝස්ට් පොහොර සමඟ යොදන්න. ඒ කියන්නේ අක්කරේකට අමු ගොම බාල්දි 2 යි ගව මුත්‍ර බාල්දි 2 යි වතුර බාල්දි 2 යි බැරලයකට දාලා මේ බැක්ටීරියා දියර පොහොර එයට මිශ්‍ර කරලා බටයකින් වක්කඩට මුදා හරිනවා. එතකොට මුළු යායටම පොහොර ලැබෙනවා.* “මේ බැක්ටීරියාව පසුකලෙක හානිදායක වෙන්න, අපේ ශරීරවලට විස වෙන්න එහෙමත් නැත්නම් පරිසරයට ප්‍රශ්නයක් වෙන්න පුළුවන් ද?”මේ බැක්ටීරියා වර්ග කොහොමත් පරිසරයේ ඉන්න අයනේ. අපි කරන්නේ අපට අවශ්‍ය භෝගයට මේ වර්ග වැඩිපුර ළං කරලා ශාකයේ වර්ධනය වැඩිකරන්න උදව් කරගන්න එකයි. ඒ හැරෙන්න කිසිම විදිහක හානියක් සිදුවෙන්නේ නෑ. හ්‍යුමස් කොම්පෝස්ට්වල ඉන්නේ මේ අය තමයි.* “මේ පොහොර ඕනම භෝගයකට යොදන්න පුළුවන් නම් වල්පැළත් වැඩෙනවා ඇතිනේ. අනික කෘමි නාශක නැති නිසා පළිබෝධක උවදුරත් වෙනම හිතන්න වෙනවා නේද?”ඕනෑම භෝගයකට මේ පොහොර යොදන්න පුළුවන්. ඒත් කුඹුරෙදි අප තෘණ වර්ගයට අයත් ශාකවලට ගැලපෙන ප්‍රමාණය තමයි යොදන්නේ. අනික ගොම මිශ්‍ර පොහොර තට්ටුව තිබෙන නිසා වල්පැළෑටි ඇති වීමේ ඉඩකඩ ඉතාම අඩුයි. තවත් දෙයක් තමයි පාරිසරික ගොවි තැනේදී වල්පැළ ටිකක් තිබීම ප්‍රශ්නයක් නෙවෙයි. මොකද පළිබෝධකයන් හැටියට එන කෘමීන් ආදිය ආහාරයට ගන්නා විලෝපිකයන් පරපෝෂිතයන් ඉන්නේ ඒ වල්පැළෑටිවලයි. ජෛව පාලන ක්‍රමයක් එතැන තිබෙන නිසා කෘමිි උවදුරක් ඇති වන්නේ නෑ. ඒ සතුන් හානිකර පළිබෝධකයන් බවට අප හඳුනා ගන්නේ උන්ට අයිති කොටස ආහාරයට ගැනීමේ දී අපට අස්වැන්න අඩුවන බව දැනෙන නිසයි. එය සිදු වුණේ නෝමන් බෝලෝගේ හරිත විප්ලව සංකල්පයෙන් ශාකවල සියයට 30 අඩුකළ වෙනත් විශේෂ තනා සොබා දහමට එරෙහිව අස්වැන්න අපට පමණක් ලබාගන්න උත්සහ කළ නිසයි.* “මේ පොහොර ගොවීන් අතර බෙදා දෙන්නට ක්‍රමයක් යෙදුවාද? ගොවීන්ගේ ප්‍රතිචාරය කොහොමද?”ගොවි ජනතාව ඉතා කැමැතියි, මේ පොහොරවලට. ඔවුන් බුද්ධිමත්. අනෙක අපි දැනුම්වත් කිරීමේ වැඩසටහන් කරගෙන යනවා. මේ ක්‍රමය ලංකාවේ පමණක් නෙවෙයි. ඉන්දියාව, වියට්නාමය වැනි ආසියාතික රටවල භාවිත වනවා. එකම දේ අපේ රටේ බැක්ටීරියා අප සොයා ගත යුතුයි. මොකද ඒවා රට රටවල් අතර හුවමාරු කිරීම් තහනම් නිසා. අපි කර්මාන්ත සංවර්ධන මණ්ඩලයේ අධ්‍යක්ෂවරයා සමඟ සාකච්ඡා කර මේ පොහොර දිස්ත්‍රික්ක මට්ටමින් නිෂ්පාදනය කරන්න, විශේෂයෙන් උසස් පෙළ හැදෑරූ අය සමඟ එක්ව ඒ අයට මේ ක්‍රමවේදය ලබාදී රට පුරා ගොවි බිමේ ආශ්‍රිතව නිෂ්පාදනය කරන්න ක්‍රමයක් ගැන සාකච්ඡා කළා. මුළු යන්ත්‍රයම හදාගන්න අපට වියදම් වුණේ ලක්ෂ 20 යි. අපේ විශ්ව විද්‍යාලයෙන් ඒ පොහොරවල පිරිසිදු බව ආදිය සහතික කර දෙන්න ක්‍රමයක් යොදන්න පුළුවන්. ඉදිරියේදී අදාළ දිස්ත්‍රික්ක මට්ටමින් මේ පොහොර ලබාදීමට වැඩපිළිවෙළක් යොදන්න කටයුතු කරමින් ඉන්නේ. හොඳ යහපත් ස්වයංරැකියාවක් මේක.* “අමතර ප්‍රශ්නයකුත් තිබෙනවා” රසායනික පොහොරවල ඇතැයි කියන ආසනික් විෂ පිළිබඳව?ඕනෑම රසායනික පොහොරක දූෂක තිබෙන්න පුළුවන්. සමහර පළිබෝධ නාශකවල ආසනික් තිබෙන්නත් පුළුවන්. නමුත් පොදුවේ ගත්විට ඉතාම අඩුවෙන්. සමස්තයක් ලෙස ලංකාවේ ආහාර වර්ගවල භයානක තත්ත්වයක් අපේ පර්යේෂණවල අප දැකලා නැහැ. අපේ බතට පරිසරයේ බලපෑම බොහෝ අඩුයි. වීවල කුරුට්ට ඉවත් කිරීමේදී තම්බපු සහල් සැකසීමේදී හාල් බොහෝ පිරිසිදු වනවා. අනෙක කැල්සියම් ආසනේට් ජලයේ දියවන්නේ නැහැ. කොහොම වුණත් රසායනික පොහොර සහ රසායනික වල් නාශක කෘමි නාශක ආදිය අපට අහිතකර නිසා ඒවායින් වැළකී සිටීම සෑම අතින් ම හොඳයි.සාකච්ඡා කෙළේඅරුණි මුතුමලීඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=af1107036</link>
    <topic>රටේ කෘෂිකර්ම සංවර්ධනයට රසායනික පොහොර අත්‍යවශ්‍ය දෙයක්</topic>
    <author>සාකච්ඡා කෙළේ</author>
    <content>කෘෂිකර්ම අමාත්‍යාංශයේ අධ්‍යක්ෂ කෘෂි විද්‍යාඥආචාර්ය හේමන්ත විජේවර්ධනඅපේ රටේ වී නිපැයුම පසුගිය වසර හය ඇතුළත වී මෙට්‍රික් ටොන් 1676000 කින් ඉහළ ගොස් ඇති බවත් ඊට ප්‍රධාන හේතුව රජයේ පොහොර සහනාධාරය යටතේ දුන් රසායනික පොහොර නිසි පරිදි යෙදීම බවත් කෘෂිකර්ම අමාත්‍යාංශයේ අධ්‍යක්ෂ කෘෂි විද්‍යාඥ ආචාර්ය හේමන්ත විජේවර්ධන මහතා පවසයි.හරිත විප්ලවයෙන් පසු මෙරටදී නිපදවූ නව වී හා අන් ආහාර බෝග ප්‍රභේද සියල්ලගෙන්ම වැඩි අස්වැන්නක් ගැනීමට රසායනික පොහොර හරියට සුදුසු වේලාවට අවශ්‍ය ප්‍රමාණය යෙදීම අත්‍යවශ්‍ය වූ බවත් ආචාර්ය හේමන්ත විජේවර්ධන පැවැසීය. ඔහු මේ අදහස් පළ කළේ රසායනික පොහොර භාවිතය, පොහොර සහනාධාරය, දිවි නැඟුම වැඩ පිළිවෙළ පිළිබඳව සිළුමිණ පුවත්පතට කරුණු පැහැදිලි කරමිනි.* අපේ රටේ පොහොර භාවිතයේ අතීතය පිළිබඳව පැහැදිලි කළොත්...?ඈත අතීතයේ සිට නිදහසට පෙර කාලවකවානුවේ වී වගාවට අපි වැඩිපුර භාවිත කළේ කාබනික පොහොර වර්ග. ගෙරිකටු කොළ අතු ගොම පොහොර ආදිය ඒ කාලේ බහුලව කුකුළු පෝරත් පාවිච්චි කළා. ඒ කාලේ තිබුණු වී වර්ගවලට මේ පෝරවලින් ලැබුණු පෝෂ්‍ය පදාර්ථ ප්‍රමාණවත් වුණා. උදාහරණයක් ලෙස ගතහොත් ඒ කාලේ තිබුණු පච්චපෙරුමාල් කහට වී දෙවැරැද්දිරි වගේ වී වලට මේ පොර ගැළපුණා. හැබැයි මේ වී වල අස්වැන්න අද ජනගහනයට ගැළපෙන්නේ නැහැ. ඒ වී අක්කරයකට ලැබුණේ වී බුසල් 20 - 30 ක අස්වැන්නක්.එසේ වුවත් හරිත විප්ලවයත්, රටේ ජනගහනය වැඩිවීමත් වගා කළ හැකි බිම් ප්‍රමාණය අඩුවීමත් සමඟ ඒකක ක්ෂේත්‍ර ඵලයකින් වැඩි අස්වැන්නක් ගන්න වී ප්‍රභේදත් අන් දියුණු බෝග ප්‍රභේදත් වගා කරන්නට අපට සිදුවුණා. උදාහරණයක් ලෙස අක්කරයකට වී බුසල් 200 දක්වා වැඩි අස්වැන්නක් දෙන බී ජී 300 වැනි ප්‍රභේද අපට වගා කරන්නට අවශ්‍ය වුණා.එසේ වුවත් මේ අලුත් ප්‍රභේද රසායනික පෝරවලට වැඩි ප්‍රතිචාරයක් දක්වනවා. සරලව කිව්වොත් මේ බෝග ප්‍රභේදවලට රසායනික පෝර නියමිත වේලාවට නියමිත ප්‍රමිතියට නියමිත මාත්‍රාවට දැම්මොත් ඉහළ අස්වැන්නක් ගන්න පුළුවන් වුණා. මේ වී ප්‍රභේදවලට පෝෂකවල බලපෑම වැඩියි. ඉහළ ප්‍රතිචාර දක්වනවා පෝෂකවලට.ඒ සමඟම එදා අතීතයේ තිබුණේ යැපීම් කෘෂිකර්මයක්. නමුත් අද තිබෙන්නේ වාණිජ කෘෂිකර්මයක්. එදා ගොවියන් නම් නිපැයුම තමන්ට විතරයි ප්‍රයෝජනයට ගත්තේ. අද තමන් හදන වී ටිකෙන් ටිකක් විකුණන්නත් බලාපොරොත්තු වෙනවා. ඒකට අනුව අපි හැඩ ගැසිය යුතුයි.* නමුත් රසායනික පෝර මිල වැඩි නිසා 2004 වන තෙක් අපේ ගොවියන් පොහොර භාවිත කළේ අඩුවෙන් නේද?ඔව්. ඒකට පිළියමක් ලෙස තමයි මහින්ද රාජපක්ෂ ජනාධිපතිතුමා පොහොර සහනාධාරය දුන්නේ. ඒකෙදි රසායනික පෝර කිලෝ 50 ක මිටියක් රුපියල් 350 කට දුන්නා.ඒ අනුව මේ රටේ ගොවියන් පොහොර පාවිච්චිය වැඩි කළා. 2004 දී මෙරට වී අස්වැන්න වූයේ මෙට්‍රික් ටොන් 2628000 යි. නමුත් එය පසුගිය වසරේදී මෙට්‍රික් ටොන් 4299000 දක්වා වැඩි වුණා. ඒ වැඩිවීම මෙට්‍රික් ටොන් 1676000 යි.ඒ සමඟම 2004 දී මෙරට හාල් නිපැයුම වූයේ මෙට්‍රික් ටොන් 1612000 යි. පසුගිය වසරේ එය 2681518 ක් වුණා. ඒ අනුව සහල් නිපැයුම මෙට්‍රික් ටොන් 1060000 කින් විතර වැඩි වුණා. මේ වැඩිවීමට ප්‍රධාන හේතුව රජයේ පොර සහනාධාරය යටතේ ලැබුණු රසායනික පෝර වී වගාවට නිසි පරිදි ලබාදීමයි. මෙය පැහැදිලි ඇස්පනා පිට පෙනෙන සාක්කියක්.* වී වල අස්වැන්න පසුගිය කාලේ වැඩි වුණත් පොල් හා මිරිස්වල අස්වැන්න අඩු වී ඒවායේ මිල අහස උසට ගියා. ඒ පෝර දැමීම පිළිබඳ ප්‍රශ්නයක් නිසා ද?ඔව්. වී හැරුණු විට අන් බෝගවලට පෝර සහනාධාරයක් තිබුණේ නැහැ. ඒ නිසා ගොවි ජනතාව ඒ බෝගවලට පොර දැම්මේ අඩුවෙන්. ඒ නිසා ඒවායේ අස්වැන්න අඩුවුණා. එයට පිළියමක් ලෙස තමයි රජය සියලු බෝගවලටම දැන් රසායනික පොහොර කිලෝ 50 ක මිටියක් රුපියල් 1200 ගණනේ ලබා ;දන්නේ. පොහොර සහනාධාරයට රජය වාර්ෂිකව රුපියල් දස ලක්ෂ 50000 ක් විතර වැය කරනවා. ඒක හොඳ ආයෝජනයක් ලෙසයි රජය තීරණය කර තිබෙන්නේ. ඒ අනුව මේ සහනාධාර ලෙස ලැබෙන පොහොර ගසට අවශ්‍ය වේලාවට සුදුසු ප්‍රමාණයෙන් සුදුසු පරිදි වී ඇතුළු බෝගවලට ලබාදිය යුතුයි. එවිටයි හොඳ අස්වැන්නක් ගන්න පුළුවන්. එතකොට තමයි රජයේ අරමුණ ඉටුවන්නේ.ප්‍රමිතියට හදපු කාබනික පෝරත් අපි රසායනික පොහොර සමඟ මිශ්‍ර කළොත් පස තවත් සාරවත් වෙනවා.* රසායනික පොහොරවල තිබෙන පෝෂ්‍ය පදාර්ථ පිළිබඳව පැහැදිලි කළොත්. ඒවා බෝගවලට අවශ්‍ය ඇයි. එය වෙනත් ප්‍රභවවලින් ගන්නට බැරි ද?රසායනික පොහොර කියන්නේ කාර්මිකරණයත් එක්ක හරිත විප්ලවයත් එක්ක හදල වැඩි දියුණු කරපු පෝෂ්‍ය පදාර්ථ ශාකයකට මූල ද්‍රව්‍ය 14 ක් අවශ්‍යයි. ඒ 14 න් 3 ක් එනම් කාබන් හයිඩ්‍රජන් ඔක්සිජන් ජලයෙන් හා පසින් උරා ගන්න පුළුවන්. ඒත් නයිට්‍රජන් පොස්පරස් පොටැසියම් නම් ගසකට අවශ්‍ය ප්‍රධාන මූලද්‍රව්‍ය තුන එසේ උරා ගන්න බැහැ. එසේ වුවත් ගසක වර්ධනයට මුල පද්ධතිය වැඩීමට අස්වැන්න වැඩි කිරීමට ඒ මූලද්‍රව්‍ය නැතිවම බැහැ. එය අප පර්යේෂණවලින් පැහැදිලිව අත්දුටු දේවල්. මේ අනුව වාණිජ කෘෂිකර්මයට යන විට ඒ ප්‍රධාන මුලද්‍රව්‍ය අඩංගු රසායනික පෝර ඉතා වැදගත් දෙයක්. රසායනික පෝරවල ඒ ඒ පෝෂ්‍ය පදාර්ථ බහුලව තිබෙනවා. යූරියාවල 46% ක් නයිට්‍රජන් තිබෙනවා. සාන්ද්‍ර සුපර් පොස්පෙස්වල පොස්පරස් 46% ක් තිබෙනවා. මියුරේට් ඔෆ් පොටෑෂ්වල 60% ක් පොස්පරස් තිබෙනවා.මේ රසායනික පෝරවල හුඟක් ද්‍රාව්‍යතාව වැඩියි. සාන්ද්‍රණය වැඩියි. ඕනැම වේලාවක පොහොර දැමු ගමන් ගස්වලට උරා ගන්නවා කාබනික පොහොර උරාගන්න හුඟාක් කල් යනවා. ඉස්සර අපි දාන ගෙරි කටු වගේ දේවල් ගසට උරාගන්න මාස 3 - 4 ක් යනවා. ඊට අමතරව ගසකට ද්විතියික මූල ද්‍රව්‍ය හා අංශු මාත්‍ර මූල ද්‍රව්‍ය අවශ්‍යයි. මේවා පස ජලය හා කාබනික ද්‍රව්‍ය මඟින් උරා ගන්න පුළුවන්. කාබනික පොහොර මඟිනුත් මේ මූල ද්‍රව්‍ය උරාගන්න හැකියාව තිබෙනවා.* දිවි නැඟුම වැඩ සටහන යටතේ රටේ ගෘහස්ථ ආර්ථික ඒකක ලක්ෂ 10 ක් ස්ථාපනය කරන්න තීරණය කර තිබෙනවා. මෙහිදී ගෙවතු සංවර්ධනය ප්‍රධාන අංගයක්. ඒ අනුව ගෙවතුවල වගා කරන විට පාවිච්චි කළ යුතු පෝර ලෙස ඔබ නිර්දේශ කරන්නේ මොනවා ද?අපේ රටේ හුඟක් ප්‍රදේශවල පොළොවේ තිබුණු සාරවත් බව සෝදා පාළුව නිසා අද අඩුවෙලා තිබෙනවා. මෙහිදී සමහර අවස්ථාවලදී මතුපිට තිබුණු ලෝම පස් අඟල් 6 ක් විතර ඉවත් වෙලා තිබෙනවා. පසේ තිබෙන සාරවත් බව අඩු වුණොත් වවන වගාවට ඒක අනිවාර්යෙන්ම බලපානවා. මේ අනුව මුලින්ම පසේ සෝදා පාළුව අවම කර ගත යුතුයි. ඉන්පසු පසේ තත්ත්වය පිළිබඳ අපි අවධානය යොමු කළ යුතුයි. ඊට පසු ඒ තත්ත්වය අනුව පස සාරවත් වීමට රසායනික පෝර යෙදිය යුතුයි. කාබනික පෝර කොම්පෝස්ට් පොහොර පමණක් යෙදීම මදියි, ඒවාත් අවශ්‍යයි. අනිවාර්යෙන්ම කාබනික පෝර යොදනවනම් රසායනික පෝරත් ඒ සමඟ යෙදිය යුතුයි. රසායනික පෝර නැතුව ගසේ ඉක්මන් වර්ධනයක් ඇති කරගන්න බැහැ.* මේ පිළිබඳව තව දුරටත් විද්‍යාත්මකව පැහැදිලි කළොත්?පසේ සාරවත් බව තීරණය වන්නේ ප්‍රධාන අංග 3 ක් උඩයි. එනම් පසේ භෞතික තත්ත්වය පසේ රසායනික තත්ත්වය පසේ ජීව විද්‍යාත්මක තත්ත්වයයි.පසේ භෞතික තත්ත්වය යනු පසේ තෙතමනය, පසේ බුරුල් බව, වාත ප්‍රමාණය පසේ ඇති වැලි ප්‍රමාණය, මැටි ප්‍රමාණය, ගල් සහිත බව බොරළු සහිත බව යනාදියයි. මේ අනුවත් පසේ සාරවත් බව වෙනස් වෙනවා.පසේ රසායනික තත්ත්වය යනු පසේ පොහොර ප්‍රමාණය, පෝෂ්‍ය පදාර්ථ ප්‍රමාණය පසේ තිබෙන කාබනික ප්‍රමාණය පසේ තිබෙන ප්‍රතික්‍රියා තත්ත්වය (ආම්ලික භාෂ්මික බව) පසේ තිබෙන කැටායන හුවමාරුව (පසට පොහොර දැමු විට පැවතිය හැකි ප්‍රවණතාව) ආදියයි. මෙහිදී යම් පසක කැටායන හුවමාරුව ඉහළ මට්ටමක තිබේනම් ඒ පසට දමන පොහොර ප්‍රමාණය සේදී යන්නේ නැහැ.පසේ ජීව විද්‍යාත්මක තත්ත්වය යන පසේ තිබෙන ජීවින් ගේ ගහණයයි. ගැඩවිල්ලන්ගේ සිට ඇසට නොපෙනෙන සතුන් විශේෂ ඉන්නවා පසේ. ඒ අය පස් දිරාපත් කරනවා. ද්‍රාව්‍යතාව වැඩි කරනවා. එය පසේ සාරවත් බව වැඩි කිරීමට හේතුවක්මේ අනුව පසක සාරවත් බව වැඩි වීමට නම් මේ තත්ත්ව තුනම දියුණු කළ යුතුයි. අපි පසට රසායනික පෝර යෙදීමට අවශ්‍ය වන්නේ පසේ තිබෙන රසායනික තත්ත්වය ඉහළ නැංවීමටයි. රසායනික පෝර පසකට යෙදුවේ නැත්නම් පස සාරවත් වෙන්නේ නැහැ. කාබනික පෝරවලින් පමණක් ඒක කිසිසේත් කරන්න බැහැ. හැබැයි පසේ තිබෙන ජීව විද්‍යාත්මක හා භෞතික තත්ත්වය වැඩි දියුණු කිරීමට කාබනික පෝරත් අවශ්‍ය වෙනවා. හැබැයි ඒවා ප්‍රමිතියට හැදු ඒවා වීම අවශ්‍යයි.* අද අපේ රටේ පොහොර භාවිතය පිළිබඳව කථා කළොත්?අද අපේ රටට ගෙන්වන පෝරවලින් සියයට 60 ක් විතර භාවිත වන්නේ වී වලට. එළවළු පලතුරු අතිරේක ආහාර බෝග වැවිලි බෝග සඳහා මේවා පාවිච්චි කරනවා. හැබැයි අපි පෝර පාවිච්චි කළ යුත්තේ ක්‍රමානුකූලවයි. පෝර සඳහා රජය වාර්ෂිකව රුපියල් දස ලක්ෂ 50000 ක සහනාධාරයක් දෙනවා. ඒ අනුව ඒ ඒ වවන බෝග වලට මේ පෝර යෙදිය යුතු අවස්ථා පිළිබඳව අපි පැහැදිලි අවබෝධයක් ලබාගෙන පෝර දැමිය යුතුයි.* පොහොර යෙදීමේදී යොදන ප්‍රමාණය යොදන්න කාලය ඉතා වැදගත් නේද?ඔව්. මොන බෝගයකට වුණත් පොහොර යොදන කාලයක් ප්‍රමාණයක් තිබෙනවා. ඒවා නිවැරැදිව තීරණය නොකර යොදන පොහොරවලින් ගසකට වැඩක් වෙන්නෙ නැහැ. ලාබෙට පොහොර දෙන නිසා පොහොර ටික අරන් ඇවිල්ලා වැඩියෙන් දැම්මට වැඩක් නැහැ. එය කළ යුත්තේ කෘෂි තාක්ෂණික උපදෙස් අනුවයි. ඒ සමඟම බෝගයක නිසි ඵලදාව ලැබීමට නම් පොහොර යෙදීමට පෙර වල් ඉවත් කළ යුතුයි. ජල පාලනය කළ යුතුයි.* යම් වගාවකට සුදුසු පොහොර ප්‍රමාණය ඒ ඒ බෝගවලට පොහොර දැමිය යුතු කාලය පිළිබඳව සාමාන්‍ය ගොවි ජනතාව උපදෙස් ලබාගත යුත්තේ කාගෙන් ද?ගොවිජන සේවා මධ්‍යස්ථානවල සිටින කෘෂිකර්ම උපදේශක වරුන්ගෙන් හා කෘෂිකර්ම පර්යේෂණ හා නිෂ්පාදන සහකාරවරු මඟින් මේ පිළිබඳව උපදෙස් ලබාගත යුතුයි. ඔවුන්ගේ උපදෙස් පරිදි ඔබේ ඉඩමේ පස්වල තත්ත්වය පිළිබඳව පරීක්ෂණ වාර්තාවක් ලබාගන්න පුළුවන්. අපේ රටේ පස් පරීක්ෂා කරන පර්යේෂණ ආයතන රැසක් තිබෙනවා. ඒ ස්ථානවලට රුපියල් 290 ක් පමණ දීලා තම ගෙවත්තේ පස් සාම්පලයක් පරීක්ෂා කරගන්න පුළුවන්. ඒ පරීක්ෂාවට අනුව ලැබෙන වාර්තාව කන්න 5 කට ප්‍රයෝජනයට ගන්න පුළුවන්.පසේ තත්ත්වය අනුව සුදුසු පොහොර සුදුසු ප්‍රමාණවලින් ගොවියාට පසට යොදන්න පුළුවන්. ඒ සමඟම ගොවිජන සේවා මධ්‍යස්ථානවල සිටින ඒ ඒ එක් එක් බෝග පිළිබඳව උපදේශකවරුන් මඟින් ඒ ඒ එක් එක් බෝගවලට පොහොර යෙදිය යුතු කාලය පොහොර යෙදිය යුතු ප්‍රමාණය පිළිබඳව උපදෙස් ලබා ගන්න පුළුවන්.සාකච්ඡා කෙළේනිහාල් පී. අබේසිංහසේයාරුව-විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=af11070314</link>
    <topic>ගාස්තු ගැන කතා නොකොට බස් ගැන කතා කිරීම</topic>
    <author>තාරක වික්‍රමසේකර</author>
    <content>දිනෙන් දිනම ගුණාත්මක බවින් පිරිහෙන පෞද්ගලික බස් රථ සේවාවේ ගුණාත්මක භාවය වර්ධනය කර ගත යුත්තේ කෙසේද? එසේ වර්ධනය නොවුවහොත් මඟියාටත් බස් හිමියාටත් අත්වන ඉරණම කුමක්ද යන්න විග්‍රහ කර බැලීම කළ යුතුය.පෞද්ගලික බස් රථ සේවාව ප්‍රධාන වශයෙන්ම ත්‍රිකෝණාකාරව විග්‍රහ කර බැලිය යුතු ගැටලුවලින් යුක්තය. මේ ත්‍රිකෝණය එක් කොළවරක මඟියාය. තව කෙළවරක බස් හිමියාය. අනෙක් කෙළවරේ රියැදුරු සහ කොන්දොස්තරය.මේ තුන් කට්ටුවම බස් සේවාවේදී දැඩි සැලකිල්ලට ගත යුතුය.මෙහිදී බොහෝවිටම අසරණභාවයට අපහසුතාවට, අසාධාරණයට ලක්වන්නේ මඟියාය. බස් හිමියන්ට ද ගැටලු රාශියක් නැතුවා නොවේ. රියැදුරු සහ කොන්දොස්තර යුගලය ද මේ භූමිකාවේ එක් පැත්තකින් තැලෙන තත්ත්වයක් පෙනෙන්නට ඇත. රජයත්, ප්‍රවාහන ඇමැතිවරයාත් පෞද්ගලික ප්‍රවාහන සේවා ඇමැතිවරයාත් ඒ සඳහා ගත යුතු සියලු පියවර ගෙන ඇත.ඒ සඳහා කළ යුතු කාර්යයක් සිදු නොවන්නේ නම් ඉටු නොවන්නේ නම් එහි වගකීම අදාළ රාජ්‍ය නිලධාරීන් බාර ගත යුතුය.මඟීන්ට වන අසාධාරණයබස් හිමියන් නිරතුරුවම හඬ නඟන්නේ තමන්ට සාධාරණය ඉටු නොවන බවය. ඔවුන්ට සිදුවන අසාධාරණයක් වේ නම් ඊට වඩා විශාල අසාධාරණයක් මඟියාට සිදුවේ. තමන් ගෙවනු ලබන මුදලට සරිලන සේවාවක් මඟියාට ඉටු වේද? දැන් අවම ගාස්තුව රුපියල් 7ක් දක්වා ඉහළ ගොස් ඇත. ඇතැම් බස් සංගම් පවසන්නේ අවම ගාස්තුව රුපියල් 6ක් තිබියදී කොන්දොස්තරවරයාට නිරතුරුවම ඒ සඳහා රුපියල් 5ක් පමණක් ලබා ගැනීමට සිදුවූ බවයි. ඇතැම් අවස්ථාවලදී කොන්දොස්තර මහතුන් රුපියල් 6 වෙනුවට රුපියල් 5 ලබාගත් අවස්ථා නැතුවා නොවේ. ඒත් කලාතුරකිනි. එහෙත් දෙවන ගාස්තු අවස්ථාව වන රුපියල් 9ට කොන්දොස්තර මහතුන් රුපියල් 10ක්ම අය කරනු ලැබූ බව බස් හිමියන් නොදන්නේද?දැන් බස් හිමියන්ට සිදුව ඇත්තේ අවම ගාස්තුව වූ රුපියල් 6 රුපියල් 7ක් දක්වා ඉහළ ගියත් ඊළඟ ගාස්තු අවස්ථාව වන රුපියල් 9න් ඔවුන්ට කැපීපෙනෙන වැඩිවීමක් සිදුවී නොමැති බවයි. රුපියල් 9ට ඔවුන් රුපියල් 10ක් දක්වා වැඩි කළ ද එය ඔවුන්ගේ ආදායමට සැලකිය යුතු වෙනසක් සිදුවී නැත. ඊට හේතුව ඔවුන් මීට පෙර ද රුපියල් 9ට රුපියල් 10ක්ම අය කිරීමයි. ඒ ව්‍යාජ පාඩුව මඟ ඇරගැනීමට දෝ ඇතැම් බස් හිමි සංගම් අවම ගාස්තුවට තවත් රුපියලක් ඉල්ලා සිටින ලදී. ඒ අවම ගාස්තුව රුපියල් 8ක් දක්වා ඉහළ නංවන ලෙසයි. එමඟින් ඔවුන් ඉල්ලා සිටියේ අවම ගාස්තුවේ වැඩිවීම 33 1/3කින් නංවන ලෙසයි. මෙය කෙතරම් අසාධාරණ ඉල්ලීමක්දැයි මෙම සංඛ්‍යාලේඛන හා ප්‍රතිශත දෙස බැලීමෙන්ම පෙනී යයි. වර්තමාන වැඩිකිරීම් යටතේ වුවද ආරම්භක ගාස්තුව 17%කට ආසන්න ප්‍රමාණයකින් වැඩිවී ඇත. එක් නැවතුමක සිට අනෙක් නැවතුමට යාමට වුවද මඟියා අවම ගාස්තුව ගෙවිය යුතුය.එහෙත් මඟියාට හිමි විය යුතු අවම පහසුකම්වත් රියැදුරු කොන්දොස්තර මහත්වරුන්ගෙන් මෙන්ම බස් හිමියන්ගෙන් වුවද ලැබෙන්නේ නැත.රියැදුරා ඇතැම්විට බස්රිය පදවාගෙන යන්නේ තමන් වැලි ලොරියක් හෝ කළුගල් ලොරියක් ධාවනය කරවනවා යන ආකල්පයෙන් යුතුවය. මඟීහු එහෙට විසිවෙති. මෙහෙට විසිවෙති. වැටෙති. තුවාල ලබති. මියයති. පසුගියදා අධික වේගයෙන් තිරිංග යෙදූ බස් රථයක ගමන්ගත් මීගමුව ප්‍රදේශයේ බාලිකාවක් හෘදයාබාධයකින් මිය ගියාය. ඇය මිය යාමට පෙර බස් රථයේ රියැදුරාටත් කොන්දොස්තර වරයාටත් මඟීන් ආයාචනා කෙළේ ඇය රෝහල කරා ගෙන යන ලෙසයි. එහෙත් එය කිසිදු ගණනකට නොගත් රියැදුරාත් කොන්දොස්තරවරයාත් හමුවන සියලු නැවතුම්පලවල නවතා මඟීන් රැගෙන යන්නට විය. පසුව බස් මඟීහු දැරිය රෝහලට ගෙන ගියේ ත්‍රිරෝද රථයක පිහිටෙනි. එහෙත් අවාසනාවකට ඒ වනවිටත් ඇය මියගොසිනි.බස් රථයේ ගමන් ගන්නා සියලු මඟීන්ගේ ආරක්ෂාව රියැදුරා සහ කොන්දොස්තරවරුන් අත ඇති නමුත් මෙහිදී ඒ වගකීම යුතුකම ඉටුවීද? අධික වේගයෙන් බස්රථ ධාවනය කරන විටදී අත පය වාරු නැති මඟීන් ද බස් රථයේ සිටින බව බොහෝ රියැදුරන්ට මතක නැත.මඟියා බස් රථයෙන් බැසීමට පෙර හා බසයට ගොඩවීමට පෙර බස් රථය ධාවනය කිරීම නිසා තුවාල ලැබූ හා මියගිය මඟීන්ගේ සංඛ්‍යාව අපමණය. රියැදුරන්ගේ වගකීම ඉටුවීද? මේ ගැන බස් හිමියන්, බස් හිමි සංගම් සොයා බලන්නේද? යම් කිසි අයුරකින් තමන් බසයෙන් ඇද වැටී තුවාල ලැබූ විට කෝප වූ මඟියකු හෝ ඔහුගේ ඥාතියකු රියැදුරකුට පහර දුනහොත් පසුදින එම මාර්ගයේ බස් රථ වර්ජනයකි. තව දිනකින් හෝ දෙකකින් ඒ පළාතේම බස් වර්ජනයකි. බස්රියෙන් වැටී මඟියකු මිය ගිය විට ඒ මඟියාට සාධාරණයක් බස් හිමියන්ගෙන් හෝ බස් රථ රියැදුරන්ගෙන්, කොන්දොස්තරවරුන්ගෙන් නොලැබේ. නමුත් තමන්ට සුළු හෝ අකටයුත්තක් සිදුවූ විට මඟියා තලා පෙලා රජය ද අපහසුතාවට පත්කර වර්ජනය සිදුකිරීම සාධාරණද?නිල ඇඳුම ඇතුලේ පත්තෑයෙක්කොන්දොස්තරවරුන්ගේ තත්ත්වය ද මෙසේමය. මඟියාගෙන් මුදල් අයකර ගැනීමේදී මඟියා තලාපෙලන අවස්ථා බොහෝය. මුදල් නෝට්ටුවක් දුන්විට ‘මාරුකාසි නැද්දැයි’ ගුගුරනු පෙනේ. ප්‍රවේශ පත්‍රයක් මඟියාට නොලැබේ. දැන් ප්‍රවේශපත්‍ර මැෂින් අනිවාර්යය කර ඇතත් ඒ පොතේ නීතියටය. ප්‍රවේශ පත්‍ර දුන්නත් අවම ගාස්තුවේ සිට ගාස්තු අවස්ථා දෙක තුනකට ප්‍රවේශ පත්‍ර නොලැබේ. මඟියා ප්‍රවේශ පත්‍රයක් ඉල්ලා සිටියහොත් කොන්දොස්තරගේ රැවුම් ගෙරවුම් හඬ ඇසේ.වැඩි වටිනාකමකින් යුත් මුදල් නෝට්ටුවක් දුන් විට “ඉතුරු සල්ලි බහිනකොට දෙන්නම්” කියා බස්රියේ ඉදිරියට යාම කොන්දොස්තරගේ සිරිතය. එයින් ද නවතින්නේ නැත. ඔහු ඉදිරිපස පාපුවරුවට බසී.බස්රියට නැඟුණ අවස්ථාවේ සිට ‘ඉස්සරහට යන්න – පස්සට යන්න’ භාෂාව දැන් මඟියාට හොඳට හුරුය. බොහෝ කොන්දොස්තරවරුන් මඟීන් තල්ලු කර ඉදිරියට යවනු පෙනේ. මේවා එක් අතකින් මඟීන්ගේ මූලික අයිතිවාසිකම් පවා උල්ලංඝණය කිරීම්ය. බොහෝ රියැදුරන් හා කොන්දොස්තරවරුන්ගේ ඇඳුම් අපිරිසුදුය. ඔවුන්ගේ හැඩ රුව දැකීම පවා අප්‍රසන්නය. නිල ඇඳුම් අනිවාර්යය වී තිබුණත් දැන් ටිකෙන් ටික නිල ඇඳුම ගැලවෙනු පෙනේ. නිල ඇඳුම් රහිතව ගමන් කළ බස් රථයක් මාර්ගස්ථ මඟී ප්‍රවාහන අධිකාරියේ නිලධාරීන් හදිසියේ වැටලූ විට රියැදුරා බස්රියේ මුල්ලක තිබූ අපිරිසුදු නිල ඇඳුම ඇඟලා ගත් බවත් එහි සිටි පත්තෑයකු ඔහුගේ බෙල්ලට දෂ්ට කළ බවත් පසුගිය සතියේ වාර්තා විය.මඟීන් බස් රථයට පැටවීමේ සීමාවක් දැන් නැත. අධික මඟීන් පැටවීම සියලුම බස් රථවල සිදු කෙරේ. ආසනගත වායු සමීකරණ බස් රථවල පවා අධික මඟීන් ප්‍රමාණයක් පටවාගෙන යාම සාමාන්‍ය සිරිතයි. වායු සමීකරණ බස් රථයක ගාස්තු දෙගුණයකි. ඇතැම්විට ඊටත් වැඩිය. එහෙයින් මේ ක්‍රමය සාධාරණද?බස් මඟියා මුහුණ පානු ලබන අනෙක් බරපතළම ගැටලුව බස්රථ අතරමඟ නවතාගෙන සිටීමයි. බස්රථ සේවකයන් සහ මඟීන් මෙය හඳුන්වන්නේ “කොට කොට යනවා” යනුවෙනි.මෙම කොට කොටා යාමට පිළිතුරක් සැපයීමට ජාතික ගමනාගමන කොමිසම හෝ මාර්ගස්ථ මඟී ප්‍රවාහන අධිකාරිය තවමත් සමත් වී නැත. බස් රථ නියාමනයට ඇති මෙම රාජ්‍ය ආයතන මෙසේ නිදාගෙන සිටීම නිසා බොහෝවිට දොස් ඇසීමට සිදුවන්නේ ප්‍රවාහන අංශයට සම්බන්ධ දේශපාලනඥයන්ටය. නැත්නම් පවත්නා රජයන්ටය.මාර්ග අංක 174 පිටකොටුව - තලවතුගොඩ බස්රථ සේවාව අද නැත්තටම නැතිවන තත්ත්වයට පත්ව ඇත. ඊට හේතුව එම බස් රථ කොළඹ නගරය හරහා ධාවනය වන ප්‍රසිද්ධම කොට - කොටා යන බස් රථ සේවය වීමයි.පිටකොටුවෙන් ගමන් ආරම්භ කරන බස් රථය කොම්පඤ්ඤවීදියට පැමිණ (නවලෝක) විනාඩි 5ක් 10ක් නවතාගෙන සිටී.එතැනින් පුරහල (දත් වාට්ටුව) තවත් විනාඩි 10 ක් නවතාගෙන සිටී. බොරැල්ලේ තවත් විනාඩි 10 කි. රාජගිරියේ ද එසේමය. බත්තරමුල්ලේ ද එසේමය. අතරමඟ විනාඩි 50 ක් අනවශ්‍ය ලෙසින් බස් රථය නවතාගෙන සිටී. මෙය ගමනට ගතවන කාලයටත් වඩා වැඩිය. මීට අමතරව මාර්ග අංක 168, 145, 190, 170 වැනි බස් රථ කොළඹ ධාවනයේ යෙදෙන ප්‍රසිද්ධ කොට කොටා යන සේවාය.කොළඹ – රාගම බස්වල වැඩමහනුවර පාරේ, නගරාසන්න ධාවනයේ යෙදෙන ගම්පහ, කිරිල්ලවල ආදී ප්‍රදේශවලට ගමන්ගන්නා බස් රථ කිරිබත්ගොඩ හා කඩවත වරු ගණන් ලැග සිටින නමුත් මේ දක්වාම කිසිදු පිළිතුරක් නොමැත. මේ නිසා උග්‍ර මාර්ග තදබදයක් ද පවතී. මීගමුව මාර්ගයේ මාර්ග අංක 104, 261, 260 බස් රථ තැන් තැන්වල නවතාගෙන සිටී. මාර්ග අංක 262 කොළඹ සිට රාගම දක්වා යන බස් රථ මහබාගෙ හන්දියෙ නවතා එන්ජිම නිවා දමා සේවක දෙපළ බස් රියෙන් බැසයාම එම මාර්ගයේ සියලු බස්රථ සිරිතයි. විනාඩි 15 ක් පමණ එහි බස් රථය නවතාගෙන සිටී. එතැන් සිට ගමන් කාලය විනාඩි 8 කි. මේවා ගැන ප්‍රවාහන බලධාරීන් මුනිවත රකියි. කෙතරම් පැමිණිලි කළද මාර්ගස්ථ අධිකාරි හා ගමනාගමන කොමිසමේ පිළිතුර වන්නේ අවවාද කිරීම පමණි. ඇතැම් විට මූුල්‍ය වශයෙන් අපහසුතාවයට පත්වන මගියාට තමාට වූ අසාධාරණයට සාධාරණයක් ඉටුවන්නේ නැත. ගමනා ගමන කොමිසමේ පොදු පිළිතුªර අවවාද කිරීමය. ඊට අමතරව පැමිණිල්ල ඉදිරිපත් කිරීම සම්බන්ධව ස්තුති කර ලිපියක් යොමු කිරීම කොමිසමේ සාමාන්‍ය ක්‍රමවේදයයි. මේ කිසිවකින් බස් රථ සේවාව දියුණු කළ නොහැකිය. හේතුව මුදලම හඹා යාමට බස් සේවා පෙලඹී ඇති හෙයිනි. බස් ගාස්තු සම්බන්ධව සංශෝධනයක් කළ හැක්කේ වසරකට වරක් පමණි. ඒ කරුණු 12 ක් ගැන අධ්‍යයනය කිරීමෙන් පමණි. එම කරුණ අතර 1. ඉන්ධන (ඩීසල්) මිල 2.සේවක වැටුප් 3. ලිහිසි තෙල් හා සේවා (service) පිරිවැය 4. ටයර් සහ ටියුබ් 5. නඩත්තු වියදම් 6. වායු සමීකරණ නඩත්තු (අදාළ බස් රථ පමණි) 7. දෛනික වියදම් 8. මාසික වියදම් 9. වාර්ෂික වියදම් 10. බස් රථ ලීසිං වාරික හා ඊට අදාළ පොළී අනුපාත 11. බස් රථයේ ක්ෂය වීම. 12. බස් හිමියන් දරන වගකීමමෙහි අනික් කරුණ කෙසේ වුවත් බස් හිමියන් තම වගකීම ඉටු කරන්නේ ද? යන්තම් බස් රථය පණ ගන්වා පාරට දානවා විනා එය මගී ප්‍රවාහනයට මහා මාර්ගයේ ධාවනයට කෙතරම් උචිතදැයි ඔවුන්ට වැඩක් නැත.බස් රථවල තත්ත්වයවසර කිහිපයකට පෙර කෑගල්ල ප්‍රදේශයේ පාසල් දැරියක් ගමන් කළ බස් රථයේ ලෑල්ලක් කඩා වැටී එම බස් රථයටම යටවී මිය ගියාය. ඒ දිල්ෂානි ප්‍රාර්ථනා නම් දැරියයි. එවට ප්‍රවාහන අමාත්‍ය ධුරය දැරී ඩලස් අලහප්පෙරුම මහතා දැරියගේ නිවසටම ගොස් ලංගම බස් රථයක් එම ගමට ලබා දුන්නේ එම සිද්ධියෙන් පසුය. අදත් බොහෝ බස් රථ ධාවනයට සුදුසු නැත. බොහෝ ඒවා යාන්ත්‍රික දෝෂ වලින් යුක්තය. තිරිංග නිසි පරිදි ක්‍රියාත්මක නොවේ. බස් රථයේ රෝද නිසි පරිදි ක්‍රියාත්මක නොවේ. ටයර් කට්ට ගෙවී ගොසිනි. ආසන අතර පරතරයක් නැත. පසුපස තිරිංග ලාම්පු (Brake Light) ක්‍රියා විරහිතය. මේ ගැන නීතිය ද නිහඬය.බස් හිමියාටද අධික ලීසිං වාරික ගෙවීමට ඇති නිසා කෙසේ හෝ ගමන් වාරයට බසය තල්ලු කර දමයි. රියැදුරා නොපැමිණියහොත් වැලි ලොරියක රියැදුරකු හෝ ඊට යොදවා ධාවනය කරයි. ඒ සඳහා වුවද නිසි ප්‍රතිපත්තියක් ලබා දීමට තවමත් ප්‍රවාහන ආයතන සමත්ව නැත. එය මගීන්ගේත් රටේත් අවාසනාවකි.කොළඹ විශ්ව විද්‍යාලයයේ ආර්ථික විශාරදයකු වන ආචාර්ය ලලිතසිරි ගුණරුවන් මහතා වසර ගණනාවකට පෙර මීට හොඳ විසඳුමක් ඉදිරිපත් කෙළේය. ඒ පෞද්ගලික බස් රථ සේවාව දියුණු කිරීමට නම් බස් රථයේ ධාවකයා එක් අයෙක් සහ බස් රථයේ හිමිකරු තව අයෙක් විය යුතුයි යන සංකල්පයයි.ඔහුගේ යෝජනාව පරිදි බස් රථයේ හිමිකරු බස් රිය සුදුසුකම් ලත් රියැදුරකු සමඟ ප්‍රාදේශීය යම් රාජ්‍ය ආයතනයකට එවැන්නක් පිහිටුවිය යුතුය. (සාමාන්‍ය කාර්යාලයක්) එතැන ලියාපදිංචි කොන්දොස්තරවරු සිටිති. බස් රථ පැමිණෙන පිළිවෙලට අදාළ මාර්ගවලට කොන්දොස්තරවරු යෙදවේ. ඔවුන්ට ලංගම මෙන් ටිකට් පොත් හෝ මැෂින් ලබා දෙන අතර දවසේ ආදායම එම කාර්යාලයට ගෙවිය යුතුය. මාසය අවසානයේදී බස් රථ ආදායම එකතු කර එකක්වත් බස් රථ ධාවනය කළ වාර ගණන අනුව බස් රථ සඳහා ආදායම ලබා දිය හැකිය. එහිදී රුපියල් ශත සඳහා මරා ගැනීමට රියැදුරන් පෙලඹීමක් නැත. රියැදුරා කළ යුතු වන්නේ ආරක්ෂාකාරීව නියමිත වේලාවට බස් රථය ගෙනයාම පමණි. ඔහුට වැටුප් බස් රථ හිමිකරුගෙන් හිමිවේ. කොන්දොස්තරවරුන්ට අර්ථ සාධක ඇතුළු දීමනා හිමිවේ. ප්‍රවේශ පත්‍ර වංචා කළහොත් ලංගම සේවකයන්ට මෙන් දඬුවම් නියම වන නිසා නීතිගරුක බව රැකෙනු ඇත. පසුව මේ ක්‍රමය රියැදුරන් සඳහා ද ක්‍රියාත්මක කළ හැකිය. බස් රථ හිමියන්ට මුදල් ගෙවීම මාස්පතා නොව අවශ්‍ය නම් සතිපතා හෝ අත්‍යවශ්‍යම නම් දිනපතා වුවද කළ හැකිය. එහිදී සම හිමිකමක් හිමිවන අතර බස් රථ නිසි කාල සටහනකට ධාවනය කිරීම ඇති වනවා මෙන්ම කොට කොටා යාමද නවතිනු ඇත.සේවකයන්ගේ ස්ථිරත්වයක් නැහැඅද පෞද්ගලික බස් රථ රියැදුරන්ගේ හා කොන්දොස්තරවරුන්ගේ සේවය කිසිදු ස්ථිරත්වයක් නොමැති තත්ත්වයක පවතී. ඔවුන් සේවයේ යෙදෙනවාද නැද්ද තීරණය බස් හිමියාගේය. එක ක්ෂණයකින් ඔවුන්ට සේවය අහිමි කිරීමේ බලය බස් හිමියන්ට ඇත. මේවාට ප්‍රමාණවත් නීති සපයා දීමට අපේ ප්‍රවාහන බලධාරීන් තවමත් අසමත්ව ඇත.බස් ගැටලු රැසක්එසේම ලංකා පෞද්ගලික බස් රථ හිමියන්ගේ සංගමයේ සභාපති ගැමුණු විජේරත්න මහතා පවසන්නේ මසකට බස් රථවලින් කප්පම් ලෙස පාතාලයට හා චණ්ඩින්ට කෝටි අටකට අධික මුදලක් ලබා දීමට සිදුවී ඇති බවයි. එහෙත් එකදු ලංගම බස් රථයකින් ශතයක මුදලක් එසේ ලබාදීමට සිදු නොවේ. එසේ නම් මේ තත්ත්වය වළක්වාලීමට ප්‍රවාහන බලධාරීන් කටයුතු නොකරන්නේ මන්ද? එහිදී ද මගියාත්, බස් හිමියාත්, රජයත් යන සියලු පාර්ශව අපහසුතාවට පත් වේ.ගැමුණු විජේරත්න මහතා පවසන්නේ බස් රථ කර්මාන්තය පිරිහෙමින් පවතින බවය. මේ වන විට විශාල මාර්ග ප්‍රමාණයක වායු සමීකරණ බස් රථ සේවා ධාවනය නතර වී ඇතැයි ද ඔහු පෙන්වා දෙයි. ගම්පහ - කොළඹ, හෝමාගම - කොළඹ, අවිස්සාවේල්ල - කොළඹ වැනි මාර්ගවල වායු සමීකරණ බස් රථ නැත්තටම නැති වී ගොසිනි. තවත් මගීන් රැසක් විකල්ප මාර්ග තෝරා ගැනීමට පෙළඹී ඇතැයිද ඔහු පවසයි. නිසි කාල සටහන් පද්ධතියක් නොමැති වීම නිසා මේ තත්ත්වය උද්ගතව ඇති බවද ඔහු පෙන්වා දෙයි.බස් රථ ගැටලු හැමදාම ඇත. අවසානයේ ඉතිරි වන්නේ කතා බස් පමණි. අතරමං වන්නේ මගියා පමණි. රජය ද අපහසුතාවට පත්වේ. බස් හිමියන් ද, සේවකයන් ද, මගියා ද රැකගෙන රජය අපහසුතාවකට පත් නොකර මේ කර්මාන්තය රැක ගැනීමට ජාතික ගමනාගමන කොමිසමත් මාර්ගස්ථ මගී ප්‍රවාහන අධිකාරියත් පියවර ගත යුතුය. එසේ නොමැතිව බස් රථවල කැමරා සවි කිරීමෙන් ම ප්‍රශ්න විසඳිය නොහැකිය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=af11070312</link>
    <topic>උතුරු නැඟෙනහිරින් ලක්ෂයක් එක්වන කතරගම ඇසළ පෙරහර මෙවර තේමාව ‘රකිමු මිනිස්කම’</topic>
    <author>කතරගම විශේෂඊ.එච්. සෝමපාල</author>
    <content>සිංහල දෙමළ ඇතුළු සියලු ජාතීන් එකට එක්කරන කතරගම ඇසළ පෙරහර මෙවර ‘රකිමු මිනිස්කම’ යන තේමාව යටතේ ඉතා උත්කර්ෂවත් අන්දමින් පැවැත්වීමට කතරගම දේවාලයේ බස්නායක නිලමේ හා ඌව පළාත් ප්‍රධාන අමාත්‍ය ශෂින්ද්‍ර රාජපක්ෂ මහතා ප්‍රමුඛ සංවිධායක මණ්ඩලය කටයුතු සංවිධානය කර ඇත.රුහුණු කතරගම මහාදේවාලයේ වාර්ෂික ඇසළ මහා පෙරහර සඳහා කප් සිටුවීම මැයි මස 28 දින කතරගම මහා දේවාලයේ කපු මහත්වරුන් විසින් දේවාලයේ මිණිබැඳි මංඩපයේදී පෞරාණික චරිත්‍රානුකූලව සිදුකරන ලදී.කප් සිටුවන දිනවලදී කතරගම මහාදේවාලය සමීපයේ ඇති අෂ්ඨඵල බෝධීන් වහන්සේගේ එක් ස්ථානයක “රන්වන් බෝපත්” හටගනී. මෙය කතරගම පුදබිමේ සියැසින් දැක බලා ගත හැකි හාස්කමකි.කප් සිටුවීම අනුව කතරගම මහා දේවාලයේ වාර්ෂික ඇසළ මහා පෙරහර ජූලි මස 01 දින ඇරඹිණි.ජූලි මස 02 දින කතරගම මහා දේවාලයෙන් ඇරඹෙන දේව පෙරහර මහා වාසල් දොරටුවෙන් පිට වීදියට පිවිසේ. එම වීදියේ ගමන් කර පෙරහර වල්ලි අම්මා දේවාලයට පැමිණ පෞරාණික චාරිත්‍ර පුද සිරිත් ඉටු කරනු ලබයි.වල්ලි අම්මා දේවාලයේ සිට පෙරහර මහා වීදියේ ගමන් කර මහා දේවාලයට ගෙවදිනු ඇත.ඇසළ මහා පෙරහරේ 6 දිනය පෞරාණික චාරිත්‍ර රැසක් ඉටුකරන ඉතාමත් වැදගත් දිනයකි.ජූලි මස 06 දින ඇසළ මහා පෙරහරේ 6 වන දිනයයි.මෙදින කතරගම මහා දේවාලය ඉදිරිපිට ඇති ‘අතුපන්දලමට’ අලුතින් අතු දමා සකස් කිරීම දේවාලය අභ්‍යන්තරයේ ඇති කඩොල් ඇතාගේ දළ දෙක දේවාල තිරය දෙපස මංඩපකර තැන්පත් කිරීම මහජනතාවට දැකබලා ගැනීම සඳහා අවස්ථාව ලබාදීම බස්නායක නිලමේතුමාගේ වලව්වේදී මහා සංඝරත්නය වෙනුවෙන් දහවල් දානමය පිංකම සිදුකර කතරගම දෙවියන්ට පිං අනුමෝදන් කරවීම මෙදින සිදු කෙරේ.පෞරාණික චාරිත්‍රානුකූලව බස්නායක නිලමේ ඌව පළාත් සභා ප්‍රධාන අමාත්‍ය ශෂීන්ද්‍ර රාජපක්‍ෂ මහතා පෙරහරේ ගමන් කිරීම ඇරඹේ.ජූලි මස 12 දින රාත්‍රි ඇසළ පෙරහර වීදි සංචාරය කිරීමෙන් අනතුරුව මධ්‍යම රාත්‍රියෙන් පසුව ගිනිපෑගීම සිදුකෙරේ.ජූලි මස 13, 14 යන දිනයන්හි පළමු පෙරහර වීදි සංචාරය කිරීමෙන් අනතුරුව මධ්‍යම රාත්‍රිය ආසන්නයේ තවත් පෙරහරක් කතරගම මහා දේවාලයෙන් ආරම්භ වී පළමු පෙරහර ගමන් කළ වීදිවලම ගමන්කර මහා දේවාලයට ගෙවදිනු ඇත.ජූලි මස 15 දින මහාදේවාලයේ අවසාන ඇසළ මහා පෙරහර පැවැත්වේ.මෙදින පෙරහර ආරම්භ වීමට ප්‍රථම කිරි විහාරයේදි කිරිවෙහෙර රජමහා විහාරාධිපති ආචාර්ය අලුත්වැව සෝරත නාහිමියන් විසින් සධාතුක කරඬුව බස්නායක නිලමේ ශෂීන්ද්‍ර රාජපක්‍ෂ මහතාට බාරදීම සිදුකෙර්.බස්නායක නිලමේතුමා සධාතුක කරඬුව කිරිවෙහෙර රජ මහා විහාරස්ථානයේ බුදු පෙරහරේ ගමන් කරන හස්තියාගේ පිටේ සවිකරන ලද “රන්සිවි ගෙයින්” තැන්පත් කරනු ලැබේ.බුදු පෙරහර පෙරටු කරගෙන කතරගම මහා දේවාලයේ ඇසළ මහා පෙරහර වෙහෙර වීදියේ ගමන්කර කිරිවෙහෙර රජ මහා විහාරස්ථානයට පැමිණේ.ඇසළ පෙරහර සමයේ කිරිවෙහෙර රජ මහා විහාරස්ථානයේ ඉටු කරන ලද “පිරිත් නිල” රාජකාරිය වෙනුවෙන් බස්නායක නිලමේ තුමා විසින් කිරිවෙහෙර රාජ මහා විහාරස්ථානයේ විහාරාධිපති නාහිමියන්ට පුද පඬුරු පිළිගැන්වීම සිදුකෙරේ.කිරිවෙහෙර රාජ මහා විහාරාධිපති ආචාර්ය අලුත්වැව සෝරත නාහිමියන් විසින් බස්නායක නිලමේතුමා ප්‍රධාන කාර්ය මණ්ඩලය මල් පහන් පූජා කිරීමෙන් අනතුරුව ආගමික වාවත් සිදුකරනු ලැබේ. ආගමික කටයුතුවලින් පසුව චෛත්‍ය මළුවේදී දහම් හමුවක් පවත්වනු ලැබේ.අනතුරුව ඇසළ මහා පෙරහර කිරිවෙහෙර රජමහා විහාරස්ථානයෙන් ආරම්භ වී වෙහෙරවීදිය දේවාල මළුව පිටවීදියේ ගමන්කර වල්ලිඅම්මා දේවාලයට පැමිණේ. එම දේවාලයේ දී පෞරාණික චාරිත්‍ර පුද සිරිත් ඉටු කිරීමෙන් පසුව පෙරහර මහා වීදියේ ගමන්කර මහාදේවාලයට ගෙවදිනු ඇත.ජූලි මස 16 දින දියකපන පෙරහර කතරගම මහාදේවාලයෙන් ආරම්භ වී පිටවීදියේ ගමන්කර වල්ලි අම්මා දේවාලයට පැමිණේ.එම දේවාලයේ සිට මැණික් ගඟට පිවිස මැණික් ගඟ ඉහළට ගොස් (ජිවමාලි තොට) දියකපන තොටුපලේ ‘වස්ත්‍ර මංඩපයේදී’ දිය කපනු ලැබේ.දියකපන ශුද්ධ වූ ජලය පෙරහරින් වල්ලිඅම්මා දේවාලයට ගෙනවිත් එම දේවාලයේදී බැතිමතුන්ට බෙදාදෙනු ලැබේ.දියකපන පෙරහර වල්ලිඅම්මා දේවාලයේ සිට මහා දේවාලයට ගෙවදීමෙන් ඇසළ පෙරහර කටයුතු අවසන් වෙයි.පෞරාණික චාරිත්‍ර පුද සිරිත් වලට මුල් තැනක් දෙමින් උඩරට පහත රට සබරගමුව හා රුහුණු ප්‍රදේශයට ආවේණික නැටුම් වලින් ද අලි ඇතුන් ගෙන් ද යුතුව ඉතාමත් අලංකාර ලෙස පෙරහර පැවැත්වීමට රුහුණු කතරගම මහාදේවාලයේ බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතා කටයුතු සංවිධානය කර ඇත.මෙවර කතරගම පෙරහර ‘රකිමු මිනිස්කම’ යන තේමාව යටතේ සියලු ජාතීන්ගේ සහ සියලු වැසියන්ගේ සහභාගිත්වයෙන් පවත්වන බව කතරගම බස්නායක නිලමේ පවසයි. මෙවර උතුරු නැගෙනහිර පළාත්වලින් ලක්ෂයකට අධික ජනකායක් පෙරහරට සම්බන්ධවීමට සූදානමින් සිටින බවත් ඔවුන්ට පානීය ජලය ඉඳුම් හිටුම් ආරක්ෂාව ලබාදීමට පියවර ගෙන ඇති බවත් බස්නායක නිලමෙතුමා පවසයි.මීට අමතරව පොලිතින් වලින් තොර පූජා භූමියක් කතරගම පවත්වාගෙන යාම සඳහා සියලු කටයුතු යොදා ඇති බවත් ඒ සඳහා සියලු බැතිමතුන්ගේ සහාය බලාපොරොත්තු වන බවත් නිලමේ තුමා පැවසීය. මෙවර මහ පෙරහර සඳහා නැටුම් කණ්ඩායම් 50 ක් හස්ති රාජයන් 20 ක් පමණ එක්වීමට නියමිතය. පෙරහර බැලීමට එන ජනතාවට ආරක්ෂාව, ප්‍රථමාධාර පහසුකම් ලබාදීමට මෙන් ම සෞඛ්‍ය සම්පන්න ආහාර ලබාදීමටත් කටයුතු යොදා තිබේ.මොණරාගල දිසා ලේකම් කතරගම ඇසළ උත්සව කඳවුර භාර නිලධාරි යූ.කේ.එස්. මිහිඳු කුලසූරිය, කතරගම ප්‍රාදේශීය ලේකම් ටී.බී.එම්. අතපත්තු යන මහත්වරු ඇසළ පෙරහර සමයේ කතරගම පුදබිමට පැමිණ බැතිමතුන්ට පහසුකම් සැලැසීමට කතරගම ප්‍රදේශයේ රාජ්‍ය හා පෞද්ගලික අංශයේ සහයෝගය ලබාගැනීමේ ඇසළ පෙරහර කමිටුව කිරිවෙහෙර රාජ මහා විහාරස්ථානයේදී කිරිවෙහෙර රාජමහා විහාරාධිපති ඌව විශ්ව විද්‍යාලයේ කුලපති ආචාර්ය අලුත්වැව සෝරත නාහිමියන් ප්‍රධාන මහා සංඝරත්නයේ අනුශාසනාවන් ද ලබාගෙන කටයුතු සංවිධානය කර ඇත.උතුරු නැඟෙනහිර ප්‍රදේශවලින් කතරගම පුදබිමට පැමිණ බැතිමතුන්ට යුද හමුදාව පූර්ණ ආරක්ෂාව සලසන අතර වනජීවී දෙපාර්තමේන්තුවේ නිලධාරීන් විසින් වනසතුන්ගෙන් බැතිමතුන්ට කරදරයක් ඇති නොවන අයුරු කටයුතු සැලසුම් කර ඇත.ප්‍රධාන විදුලියට අමතරව විදුලි ජනක යන්ත්‍ර පූජා භූමියේ ක්‍රියාත්මක කෙරේ. පැය 24 පුරාම ජලය සැපයේ. බැතිමතුන්ගේ පහසුව සඳහා තොරතුරු මධ්‍යස්ථානයක් පුදබිමේ පිහිටා ඇත.කතරගම පුදබිමට පැමිණ ලක්ෂ සංඛ්‍යාත කිරිවෙහෙර රාජ මහා විහාරය කතරගම මහා දේවාලය ප්‍රධාන කාර්යාලය තේවානි අම්මා දේවාලය’ දුටුගැමුණු විශ්‍රාම ශාලාව හින්දු විශ්‍රාම ශාලාව සෙල්ල කතරගම මහාසේන රාජ මහා විහාරය සෙල්ල කතරගම පුරාණ ගණදේවාලය වැඩසිටිකන්ද යන ස්ථානවල දිවාරාත්‍රි ඇසළ දන්සල් පැවැත්වේ.දුම්රිය බස් රථ ඒකාබද්ධ සේවාවක් කතරගම මාතර කතරගම බණ්ඩාරවෙල අතර ක්‍රියාත්මක වේ. ලංකාවේ ප්‍රධාන නගරයන්ට කතරගම සිට විශේෂ බස් සේවාවන් ද පැවැත්වේ.දකුණ පළාත භාර නියෝජ්‍ය පොලිස්පතිවරයා ඇතුළු උසස් පොලිස් නිලධාරීන් ගේ උපදෙස් පරිදි කතරගම පොලිස් ස්ථානාධිපති ප්‍රධාන පොලිස් පරීක්ෂක ලක්සිරි චන්දිමාල් මහතා විශේෂ ආරක්ෂක වැඩපිළිවෙළක් සකස්කර ඇත.කතරගම විශේෂඊ.එච්. සෝමපාලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=af11070313</link>
    <topic>“අම්මා නැති පාළුව මටත් දැනෙනවා”</topic>
    <author>අරුණි මුතුමලී</author>
    <content>අපල කාලේ ඉවර ද කොහෙද. නැත්නම් හැමදාම මොකක් හරි කලබගෑනියක් ඔළුවේ තියාගෙන නිදා ගන්නවා, නැඟිටිනවා, වැඩට යනවා, එනවා, ජීවිතේ හරිම ඒකාකාරියි, එහෙම වුණාම. ඒ නිසයි අපි විනෝද චාරිකාවක් යන්න හිතුවේ. ඒ ගමනේ රසමුසු තැන් මතකයේ අවදි කරන්න හොඳම තැන මගේ බංකුව. කාලෙකින් නිදහසේ අඹ ගහ යටට වෙලා ටිකක් සැනසිල්ලේ ඉන්නත් බැරි වුණානේ.ගහක් කොළක් සෙළවුණේ නැතත් හෙවණ නිසා ගහක් යට හරි සනීපදායකයි. ඒත් හිතේ කෙළවරක මොකක්දෝ දුකක් ද සතුටක් ද මන්දා කැරකෙනවා. මම අඹ ගහට පිටදී හේත්තු වුණා. හිත එක්තැන් වෙද්දී ආයෙත් මගේ ඉස්සරහ ‘චූටි පැටියා’ ඉන්නවා වගෙයි මට දැනුණේ. අනේ “චූටි පැටියා” හැමදාම මා ළඟ තියාගන්න තිබුණානම්! මගේ හිතේ ඇතිවුණේ ආසාවක්වත් දුකක්වත් නෙවෙයි. ඒත්... අනේ මන්දා. ආ මට අමතක වුණානේ... චූටි පැටියා හම්බ වුණේ අපි ගිය බදාදා පින්නවල ගියාම!අපි කාර්යාලය පැත්තෙන් යනකොට චූටි පැටියා එතන තිබුණු ලොකු තිරුවානා ගලකින් ආදරේ ඉල්ලනවා.“අනේ ෂෝක් අනේ... මොකක්ද මෙයාගෙ නම” මම චූටි පැටියා බලාගන්න හිටපු කෙනාගෙන් ඇහුවා.“තාම නමක් දාලා නෑ, මාස දෙකහමාරයිනේ.”“ඇයි මේ මුළු ඇඟේම අළු පිපිලා වගේ” මල්ලි ඇහුවා.“කිරි නැතුව““ඇහ්... ඒ කිව්වේ” අපි පුදුම වුණා.“මෙයාගේ අම්මා මෙයාට කිරි දුන්නේ නෑනේ”ඒ කතාවෙන් තිගැස්සුණු ආච්චි “හනේ දෙයියනේ තිරිසං ලෝකෙත් එහෙම දේවල් වෙනවා නේද ඉතිං අනේ අසරණයා” කියමින් චූටි පැටියා දිහා බලාගෙන හිටියා.“මෙයාව ටිකක් අත ගෑවට කමක් නැද්ද” මම අහපු විදිහට එපා කියන්න බැරිව ද කොහෙද බලාගන්න කෙනා හිස වනා අවසර දුන්නා.“හු...ං හෝර්ර්... ෆුහ්”“මොකක්ද ඒ සද්දේ” අපි තිගැස්සුණා.“ඒ පොඩි රණ්ඩුවක්” අම්මලා කණු වැට ගාවට දිවුණේ ඉබේටම.අලි පැටියාගේ හිස අතගාමින් සිටි මමත් ඒ රණ්ඩුව බලන්න යන්නයි හැදුවේ. ඒත් කවුදෝ මගේ අතින් අදිනවා වගේ දැනුණු නිසා මම ටිකක් පසුබැස්සා. චූටි පැටියා උගේ චූටි හොඬෙන් මගේ අත වෙලාගන්න හදනවා.“ඇයි පැට්ටෝ” මම දිවිල්ල නතර කරලා චූටි පැටියාගේ හිස අනිත් අතින් අත ගාමින් ඇහුවා.චූටි අලි කකුලක් ඉස්සරහට තියා තවත් ළඟට වූ පැටියා මොනවද කියන්න හදනවා. කූරු, කූරු වගේ ඈතින් ඈතින් වැඩුණු කෙඳිවලට ඉර එළිය වැටිලා දුඹුරු පාටට දිලිසෙනවා. අඩි දෙකහමාරක්වත් උස නැති වුණාට දඟේ නම් අහසටත් උසයි. උගේ චූටි හොඬවැලෙන් මගේ දෑතම ඉව කරලා විශ්වාසයක් ගොඩනැගුණු හින්දද මන්දා කුංචනාද කරන්න වගේ හොඬවැල උඩට අඹරලා හොරෙන් මා දිහා බැලුවා.“ඔයා හරිම හොඳයි, හරි හුරතල් හොඳ සුදු පැටියා” මම ඔහේ කටට එන වචන ඔක්කොම කීවේ අනේ මං කියන දේ මේකට තේරෙනවනම් කියන ප්‍රාර්ථනයත් එක්ක, එතන තිබුණු කොට බිත්ති කෑල්ලකට බර දෙන ගමන්. මට ඒ හුරතලාව අතෑරලා ගෙදර කට්ටියට එකතු වෙන්න හිතුණේ නෑ.“මං ඔයාට චූටි පැටියා කියන්න ද” එක කණකට ළං වෙලා මම හොරෙන් ඇහුවා.“හී... ං... ර්...” කට ලොකුවට ඇරලා හීන් හඬින් පිළිතුරු දෙන ගමන් ඔලුව දෙපැත්තට වැනුවේ හරියට “හා” කියනවා වගේ. ඒත් ඒක රහසින්ම විතරක් කියන්න කියලා චූටි හොඬෙන් “ෂ්ෂ්...” කියලා කීවා.“ඇයි ඒ” මම ඇහුවා.“අපිට නම් තියන්නේ ගණ පිහිටලාද මොකක්ද ක්‍රමේටලු” හොරෙන් දෙපැත්ත බලලා චූටි පැටියා රහසින් කීවා.“ඔයාට හොඳට දේවල් තේරෙනවනේ?” මම කීවේ සද්ද නොකර. චූටි පැටියා තක්කඩි විදිහට ඔළුව වැනුවා.“කවුද ඔගොල්ලන්ට නම් තියන්නේ”“මම තාම දැකලා නම් නෑ ඒ වුණාට මැති ඇමැතිවරු කියන අය අපිව බලාගන්න ලොකු මහත්තුරු, අර ඔගොල්ලෝ වගේම ගොඩාක් සුදු අය. ඒගොල්ලොත් නම් තියනවලු” චූටි පැටියා කීවා.“පොඩි වුණාට හොඳටම පැහිලා” මම චූටි පැටියාගේ කණකින් අල්ලලා හෙමිහිට හෙළෙව්වා.“අපි යමුද වටයක්” මම නැගිටින ගමන් ඇහුවා.“මාව බලාගන්න ඕගොල්ලන්ගේ ජාතියේ මාමා කෙනෙක් ඉන්නේ. එයා නැතිව මම කොහේවත් යන්නේ නෑ.”“මම එයාටත් එන්න කියන්නං.” මම එහෙම කීවම චූටි පැටියා ඔළුව වැනුවෙ හරි සතුටින්.“හරි යං ඉතින්” පොඩි තල්ලුවක් කළත් චූටි පැටියා හෙළවුණේ නැහැ. ඒත් එයාව බලාගන්න කෙනා “යං කොළු” කීවා විතරයි මෙන්න පටන් ගත්තා.“ඉතිං ඔයා දන්නා දේවල් මොනවහරි මට කියන්නකෝ” මම චූටි පැටියා දිහා බැලුවේ එයාගේ බාරකාරයට හොරෙන්.“මං දන්නේ හරි ටිකයි. මං තාම පොඩියිනේ. මේගොල්ලන් කියන සමහර දේවල් මට තේරෙන්නේ නෑ” මොහොතක් නතර වෙලා තනි ගස්වල බැඳලා තිබුණු අලින් දිහා බයෙන් බැලු චූටි පැටියා කීවා.“ඒ මාමලාව මං ඉපදුණු දවසේ ඉඳලත් ගස් බැඳලා තියෙන්නේ. හරි සැරයි මට දවසක් පිඹලා එළෙව්වා.” නෝක්කඩුවක් වගේ චූටි පැටියා කීවා.උඹටත් මදකිපුණු දාකට ඔහොම තමයි කියලා මේ චූටි පැටියට මම කොහොම කියන්න ද? අපි සද්ද නැතිව එතනින් එහාට ගියා.“මෙන්න මෙයා නම් හරි පව්” චූටි පැටියා නතර වෙලා රාජා දිහා බලාගෙන හිටියා.“ඇයි” මම ඇහුවා.“මේ අපේ සීයා කෙනෙක්. පේනවද දළ දෙකේ තරම මටත් ලොකු වුණාම ඒ වගේ දළ දෙකක් ආවොත් ලස්සන වෙයි නේද? රජෙක් වගේලු කැලේ හිටියේ. දළ පූට්ටුවද මොකක්දත් කියනවා. ඒත් ඕගොල්ලන්ගේ කෙනෙක් එයාට වෙඩි තියලා ඇස් දෙකම අන්ධයි. වලිගෙත් කැඩිලා වෙඩි පාරකට! ඕගොල්ලො හරි නරකයි. මං තරහයි ඔයත් එක්ක.” චූටි පැටියා ගස්සලා එහාට ගියා.“එහෙම කියන්න එපා චූටි පැටියෝ අපි ඔයාලාට කොච්චර ආදරේද එක්කෙනෙක් දෙන්නෙක් එහෙම කළාට දැන් බලන්න ඔයාගේ ඒ සීයාව නාවලා, කවලා, පොවලා සාත්තු කරන්නෙත් අපිමනේ. ඕගොල්ලන්ගේ සමහර මාමලාත් අපේ අය පාගල ගෙවල් කඩලා දාන්නේ එහෙනං. ඒක තමයි ලෝකේ හැටි. ඔයා තව ලොකු වුණාම තේරෙයි” මම කීවා.චූටි පැටියා ඔලුව වැණුවේ පිළිනොගෙන බැරි නිසා.“එතකොට අර රංචුවේ කට්ටියගේ නැටි කොට වුණේ කොහොම ද?” මම කතාව වෙන පැත්තකට හැරෙව්වා. ඒකට නම් චූටි පැටියාටත් හිනා ආවද කොහෙද.“ඒ අපේ නැන්දලා හිටි හැටියේ රණ්ඩු වෙනවානේ. අර ඕගොල්ලන්ගේ සමහරු කොණ්ඩවලු පටලව ගන්නවා වගේ එහෙම වෙලාවට තරහකාරිගේ නැට්ට හක්කේ දාගෙන කැඩෙනකල්ම හපනවා හිහ්”“මොනවා” මම පුදුම වුණා. ඒ අතර උදේම නාගෙන ආ පිරිස කළු පාටින් ඔප දැම්මා වගේ දිලිසෙද්දි පස් නාගෙන සිටි දෙවැනි රංචුව පේළියට ඔයට යන්න ලෑස්ති වුණා. එහා පැත්තේ කොටුවේ හිටපු ටිකක් උස මහත නාම්බො දෙන්නෙකුත් දුවගෙන විත් ඒ පෝළිමට එක්වුණා.අපි යද්දි ඒ දෙන්නාට බලාගන්න අය බණ්ඩිය පිරෙනකල් කිරි පොවමින් හිටියේ. “මේ දෙන්නත් ඔයාගේ යාළුවො ද?” මම ඇහුවා.“ඔව් ඒ වුණාට ඒගොල්ලෝ ලොකුයිනේ. මාත් එක්ක සෙල්ලම් කරන්න එන්නේ නෑ. එක්කෙනෙක් කිරියා අනිත් කෙනා පිල්ලමලේ.”චූටි පැටියා එහෙම කියද්දි මට පුදුම හිතුණා. අපේ කොල්ලො දෙන්නෙක් ඒ නම්වලින් හිටියනම් එකෙක් සිංහල අනිකා දෙමළ. ඒත් අලි අලිමයි. හොයාගත්ත ගම අනුව විතරයි නම වෙනස් වෙන්නේ.“අර... අනේ ඒ මොකද?” මට කෑ ගැහුණා.“ඒ සාමා නැන්දා වැලිකන්ද කියල දිහාක මොකද්ද මන්ද බිම්බෝම්බ කියන්නේ අන්න ඒකට අහුවෙලාලු, එයාගේ දකුණු අත කැඩුණේ. එයා හරි අමාරුවෙන් යන්නේ. මෙහෙ මහත්තුරු එයාට අලුත් අතක් ගෙනත් දීලා තියෙනවා. ඒත් ඒක විසි කළා කියන්නේ. මට නම් තේරෙන්නේ නෑ, ඒක”ඔව් චූටි පැටියෝ ඔයාට තියා මටත් තේරෙන්නේ නෑ. මිනිස්සු කෘත්‍රිම දේවල්වලට හුරුවෙන්නේ කොහොමද කියලා. ඒත් ඕගොල්ලන්ට එහෙම බෑ. මිනිස්සු කට්ටියක් බිම්බෝම්බ තියලා කකුල කඩලා තවත් කට්ටියක් කකුලක් ගෙනත් දීලා. කකුලක් ගේන එකනම් මනුස්සකම තමයි. ඒත් ඒ දෙකම ඕගොල්ලෝ හීනෙකින්වත් හිතන වැඩ නෙවෙයි. හනේ මන්දා.”මම එහෙම කියලා බලද්දි චූටි පැටියා හෙළවෙන්නෙවත් නැතිව බලාගෙන ඉන්නවා. මම ඒ පැත්ත බැලුවා. නාන්න යන රංචුවේ ඉන්න පොඩි කට්ටිය අම්මලා කිරි අම්මලා නැන්දලා වට කරගෙන අලි ජරමරයක්.“ඇයි පැට්ටෝ” මං ඇහුවා.“නෑ. මෙහෙම ගිය අපේ අයියෙක් ද අක්කෙක් ද මන්දා අර නාන තොටේ ගිලිලා. මම නම් ඒ හරියට ගිහිං නෑ තාම.ඒත් කට්ටිය කතා වෙනවා ඇහුණා වැලි ඇදලාම ගල් පර්වත මතු වෙලාලු එතන. ඒ නැන්දාට තේරුණේ නෑලු බබා ගිලෙනවා කියලා. කට්ටිය සෙල්ලමුත් කරනවානේ, එතන. ඒත් ඒ නැන්දා නොකීවට හරිම දුකෙන් ඉන්නේ. එයා ඒ බව කාටවත් පෙන්නන්නේ නෑ.අපි වටේම ඇවිද්ද නිසා ආපසු එන්න හැරුණා. එතන ටිකක් එහාට වෙන්න බැඳලා හිටපු අලියා තොරතෝංචියක් නැතිව නටනවා.“අර මොකද” මම හිනාවේවි ඇහුවා.“ඒ මාමාගේ හැටි. ගස් බැඳපු නැති කාලෙට හරිම හොඳයිලු. ඒත් දැන් ඔහොම නැටුවට මොකද ඕගොල්ලො විතරක් නෙවේ බලාගන්න අය හරි අපි හරි ළඟට ගියත් කන්න දීලා තියෙන කිතුල් පිතිවලින් දමලා ගහනවා. එයාට කෑම දෙන්නේ දිග රේක්කෙකින්. නැත්නම් අපේ හොඳ අලි මාමා කෙනෙක් අතේ කෑම ළඟට යවනවා” චූටි පැටියා කීවා.“ඔයා කෑම ගැන දන්න එකේ ළපටි තණකොළ ටිකක්වත් කන්නේ නැද්ද?”“නෑ” චූටි පැටියා කීවේ මුරණ්ඩු විදිහට.“ඇයි?” මම බරට ඇහුවේ ටිකක් බය කරන්න හිතාගෙන.“මට බෑ. මට බෑ මට බෑ මම තාම ගොඩක් පුංචියි. ඔයගොල්ලන්ට තේරෙන්නේ නෑ. මම කැමති උක්කු බොන්න විතරයි.”“එහෙනම් අර බලාගන්න එක්කෙනා කීවේ චූටි පැටියට ඒකවත් හරියට බොන්න දන්නේ නෑ කියලා. ඒගොල්ලන් උගුරටම දාලා කිරි ටික පොවන කල් කට ඇරගෙන ඉන්නවා කියලා” මම ටිකක් සැරෙන් වගේ කීවා.චූටි පැටියාගේ දඟකාර ගමන නැවතුණා.හෙමීට ඔළුව හරවලා ඒ පැත්ත මේ පැත්ත බැලුවා. ඒ පැත්තේ කොටුවේ පැටවු දෙන්නෙක් අම්මලාගෙන් කිරි බොනවා. මේ පැත්තේ කොටුවේ චූටි පැටියාගේම වයසේ වගේ එක්කෙනෙක් අම්මා ළඟ හුරතල් වෙවී කිරි බොනවා. චූටි පැටියාගේ ඇස දිළිසෙන්න ගත්තා.“ඒ ගොල්ලෝ හරි වාසනාවන්තයි” චූටි පැටියාගේ එක් ඇසක රැඳුණු මව් සෙනෙහස සෙමින් පහළට බර වුණා.“අර ඉන්නේ ළඟදි නැතිවුණු අනුරාධා ආච්චිගේ දුවයි ඒ දුවගේ බබයි. මාත් ආසයි ඒ වගේ මගේ අම්මාත් ළඟ ඉන්නවානම්. ඒත් මාව මාස විසි තුනක්ම බඩේ තියාගෙන ඉඳලා ආදරෙන් මේ ලෝකෙට ගෙනා අම්මා එක දවසක්වත් ආසාවට බීලා බලන්නවත් කිරි ටිකක් දුන්නේ නෑ. මං ගොඩාක් බඩගිනි වෙලා ළඟට ගියාමත් අම්මා කිව්වේ කිරි නෑ කියලා. මං අහල තියෙන්නේ අපි වගේ බබෙක් ආවාම අම්මලා පුංචි අම්මලා ඔක්කොම එකතු වෙලා කිරි දෙනවා කියලයි. ඒත් මම අම්මා කෙනෙක්ගේ කිරි මොන රහද කියලාවත් දන්නේ නෑ. මට කවුරු හිටියත් හැම තිස්සෙම හරි පාළුවක් වගේ දැනෙනවා.”“අනේ චූටි පැටියෝ” මම චූටි පැටියාගේ හිස අත ගෑවා. චූටි හොඬෙන් පොළව හාරා පස් ටිකක් ගෙන මගේ අල්ල මත තැබු චූටි පැටියා ආයාචනාත්මක බැල්මකින් මා දිහා බැලුවා.“පොරොන්දුවක් වෙන්න” චූටි පැටියා කීවා.“මොකක්ද?” මම ඒ පස් ටික මිට මොළවාගෙන පොරොන්දු වන බව කීවා.“මගේ අම්මගේ නම ළසඳා එයා දැන් ඉන්නේ දෙවුන්දර දේවාලේ කවදාහරි ඒ පැත්තේ ගියාම අම්මා හම්බුණොත් පණිවුඩයක් තියනව ද?”“හා”“උක්කුං ඕනැ නෑ, මාව බලන්න එක සැරයක් එන්න කියන්න. මම අම්මට ගොඩාක් ආදරෙයි.”සරස්... සරස්...“අක්කේ මොකද මෙතන නින්ද ගියා ද? පත්තරෙත් හුළඟේ ගිහින්” මල්ලි උරහිසෙන් සොළවා ඇහැරුවාමයි මට බංකුව උඩම නින්ද ගිහින් බව දැනුණේ.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=af11070310</link>
    <topic>නැණ ගුණ පිරි සරු රටක්</topic>
    <author>ඡායාරූප විමල් කරුණාතිලක සුභද්‍රා දේශපි‍්‍රය</author>
    <content>ජනාධිපති කාර්යාලයේ සමාජ සංවර්ධන අධ්‍යක්ෂ නන්දන විජේසිංහදරු දැරියන් දැයේ මල්කැකුළු බඳුය. හෙට දින නිර්මාණය වන නව ශ්‍රී ලංකාවේ උරුමකරුවන් මෙන්ම භාරකරුවන් වන්නේ ද ඔවුන් ය. යුද්ධයේ ගිනි දැල්වල අමිහිරි වේදනාව අද අපට මතකයක් පමණි. සතුට සිනහව සුබ සිහිනවල ඇරැඹුමත් පුරා තිස් වසරක් පුරා පැවැති යුද්ධයේ නිමාවත් අද උදා වී ඇත. උතුරත් දකුණත් යා කෙරෙන සහෝදරත්වයේ මිහිරි සිහින හදවතේ එක් කොනක තද කරගෙන අද දවස උදාවන තුරු අපි මඟ බලා සිටියෙමු. අලුත් ශ්‍රී ලංකාවක් සඳහා වූ ජාතික අපේක්‍ෂාව යථාර්ථයක් බවට පත් කරලමින් ළමා ලෝකය සෙනෙහසින් නිදහසින් සහ හෘදයාංගම බවින් අනූන සොඳුරු නිවහනක් බවට පත් කරන ස්වර්ණමය යුගයක් අද උදාවී ඇත. දශක තුනක් පුරා උතුරු නැඟෙනහිර පැවැති අභාග්‍ය සම්පන්න භීෂණකාරි වාතාවරණයට මුහුණ දුන් උතුරු නැඟෙනහිර දරු දැරියන් වෙනුවෙන් මහින්ද රාජපක්‍ෂ ජනාධිපතිතුමා නැණ ගුණ වැඩුම සිසු දිරිය ජාතික වැඩසටහන ආරම්භ කළේ ඒ හදවත් නැවත පුබුදුවාලීම අරමුණු කරගනිමිනි.2006 වර්ෂයේ සිදු වූ කැබිතිගොල්ලෑව බෝම්බ ප්‍රහාරයෙන් අවතැන් වූ ශිෂ්‍ය ශිෂ්‍යාවන් වෙනුවෙන් 2006 ජුනි 15 වැනිදා ඇරැඹුණු නැණ ගුණ වැඩුම ජාතික වැඩසටහනේ ආරම්භය සනිටුහන් විය.පෙර නිමිතිදශක ගණනාවක් පුරා විවිධ රජයන්ට ඇති කළ නොහැකි වූ සහජීවනය දැන් යථාර්ථයක් බවට පත් වෙමින් තිබේ. විවිධ ජනවාර්ගික කණ්ඩායම් අතර ඒකාබද්ධතාවක් පසුගිය කාලය පුරා පැවැතීම අනාගත අලුත් ශ්‍රී ලංකාවක පෙර නිමිතිය. උතුරත් දකුණත් යා කෙරෙමින් එකිනෙකාගේ හැඟීම් දැනීම් බෙදා හදා ගනිමින් පැවැතීම කාලීනව වැදගත් සිද්ධියකි.මූලික වශයෙන් මේ ව්‍යාපෘතිය මඟින් ගැටුම් පැවැති සහ දුෂ්කර ප්‍රදේශවල විවිධ ජනවර්ගවලට අයත් අපොස සාමාන්‍ය පෙළ සහ උසස් පෙළ ඉගෙනුම ලබන සිසු දරු දැරියන් තුළ ත්‍රස්තවාදය නිසා ඇති වී ඇති මානසික ආතතිය සමනය කිරීමට සහය වීමත් ත්‍රස්තවාදය නිසා අඩාල වී ඇති ඔවුන්ගේ අධ්‍යාපන කටයුතු උදෙසා ශිෂ්‍යයන් බලගැන්වීමත් සිදු කෙරේ.කැබිතිගොල්ලෑව, මැදවච්චිය, පදවි ශ්‍රී පුර, වවුනියාව, ත්‍රිකුණාමලය, ගෝමරන් කඩවල, වැලිඔය, සම්පත් නුවර, සාම්පූර්, තෝ පූර්, පුල්මුඩේ, සේරු නුවර, අම්පාර, මඩකලපුව, පොළොන්නරුව, මන්නාරම ආදි ගැටුම් පැවැති හා දුෂ්කර ප්‍රදේශ ගණනාවක් ආවරණය වන පරිදි මෙම ව්‍යාපෘතිය සිදු කෙරේ.පසුගිය පස් වසර (2006 – 2011) ‘නැණ ගුණ වැඩුම දිරිය’ ජාතික වැඩසටහන යටතේ ආකල්ප සංවර්ධන හා සමාජ සංවර්ධන, වැඩමුළු සිසු දිරිය, සමාජ පිහිටු වීම, සිසු දිරිය ශිෂ්‍යත්ව ප්‍රදානය සිසු දිරිය, ශිෂ්‍ය ප්‍රදර්ශන සිසු දිරිය රංගන හා මනෝ උපදේශන කඳවුරු වැනි විවිධ විශේෂ ක්‍රියාකාරකම් සිංහල, දෙමළ, මුස්ලිම් තරුණ තරුණියන්ගේ නායකත්වයෙන් සහජීවනයෙන් හා සහභාගීත්වයෙන් සිදු කළ අතර එකී ක්‍රියාකාරකම් ශ්‍රී ලාංකේය අනන්‍යතාව සුරැකෙන පරිදි දේශීය හරවත් විවිධ සම්ප්‍රදායන්ට ගෞරවයක් හා නිසි පිළිගැනීමක් හිමි වන අයුරින් ක්‍රියාත්මක විය. එමඟින් සහජීවනයේ නැවුම් කාල පරිච්ඡේදයක් සනිටුහන් කිරීමටත් ශ්‍රී ලංකාව ආසියාවේ දැනුමේ මධ්‍යස්ථානයක් වශයෙන් ගොඩ නැඟීමටත් උතුරු - නැඟෙනහිර හා උතුරු මැද පළාත්වල නැණ ගුණ වැඩුම සිසු දිරිය සමාජ සංවර්ධන වැඩමුළුව ස්ථාපිත කරන ලදී.ජනාධිපති කාර්යාලය ඇතුළු ආයතන ගණනාවක් මේ සඳහා දායකත්වය සපයයි. එමෙන් ම සිවිල් සමාජයේ ද සහයෝගය ලැබෙයි. ගැටුම් පැවැති හා දුෂ්කර ප්‍රදේශවල සිසු දරුවන්ගේ මනෝ සමාජීය සංවර්ධනය මගිින් පුරවැසි යුතුකම් හා වගකීම් පිළිබඳ චරිතායන අධ්‍යාපන හා නායකත්ව කුසලතා වර්ධනය කිරීම ද තවත් එක් අරමුණකි. ජනාධිපති සමාජ සංවර්ධන අධ්‍යක්‍ෂ නන්දන විජේසිංහ මහතාගේ මෙහෙයවීම මෙහිදි විශේෂයෙන් සඳහන් කළ යුතුය.නැණ ගුණ වැඩුම සිසු දිරිය ජාතික වැඩසටහන ප්‍රධාන වශයෙන් ම අදියර තුනක් යටතේ ක්‍රියාත්මක කර තිබේ. එහිදි පළමු අදියර යටතේ ත්‍රස්තවාදයෙන් පීඩාවට පත් තරුණ තරුණියන්ට කෙටි කාලීන සහන ලබාදී අන්තර් ජනවාර්ගික, ආගමික, සහජීවනය බලගැන්වීම හා නායකත්ව පුහුණුව, අරමුණකොට වසර තුනකට වැඩි කාලයක් ක්‍රියාත්මක කර තිබේ. ඉන් අනතුරුව දෙවැනි අදියරේදී තරුණ තරුණියන් අතර ඇති වූ සහජීවනය තහවුරු කර ගැනීමේ අරමුණෙන් ‘නැණ ගුණ වැඩුම සිසු දිරිය සමාජ’ ස්ථාපනය කරන ලදි. එහිදී අන්තර් සහජීවනය ඇති කෙරෙන ක්‍රියාකාරකම් රාශියක් සිදු කර තිබේ.තුන්වැනි අදියර යටතේ එක් එක් අධ්‍යාපන කලාපයන් හි ශිෂ්‍ය නායක නායිකාවන් විධිමත් පුහුණුවකට ලක් කොට ආකල්ප ප්‍රතිශෝධන නියෝජිතයන් වශයෙන් උතුරු නැඟෙනහිර සහ අනෙකුත් ප්‍රදේශවලත් කටයුතු කිරීමට නියමිතය. සාරධර්ම අගයන විනයෙන් ශික්‍ෂණයෙන් පිරිපුන් දේශීයත්වයත්වය සහ අධ්‍යාත්මික සංවර්ධනයෙන් අනූන තරුණ නායකත්ව ජාලයක් බිහි කිරීමෙන් සමාජ සංවර්ධනයේ ධාවක බලවේගයක් බවට පත් කිරීමත්, ආදර්ශවත් සැබෑ වෙනසක් ඔවුනොවුන් තුළ ඇති කිරීමත් යෝජිතය.නැණ ගුණ වැඩුම සිසු දිරිය ජාතික වැඩසටහන 2006 වර්ෂයේ සිදු වූ කැබිතිගොල්ලෑව ප්‍රහාරයෙන් අවතැන් වූ ශිෂ්‍ය ශිෂ්‍යාවන් වෙනුවෙන් මහින්ද රාජපක්‍ෂ ජනාධිපතිතුමාගේ සංකල්පයක් අනුව ආරම්භ කොට අඛණ්ඩව ක්‍රියාත්මක කෙරෙන්නකි. මෙම ව්‍යාපෘතිය මඟින් ගැටුම් පැවැති සහ දුෂ්කර ප්‍රදේශවල විවිධ ජනවර්ගවලට අයත් අපොස උසස් පෙළ සහ සාමාන්‍ය පෙළ ඉගෙනුම ලබන සිසු දරු දැරියන් තුළ ත්‍රස්තවාදයෙන් හටගත් මානසික ආතතිය සමනය කිරීමට සහාය වීමත් ත්‍රස්තවාදයෙන් අඩාල වී ඔවුන් එම දරු දැරියන්ගේ අධ්‍යාපන කටයුතු උදෙසා ශිෂ්‍යයන් බල ගැන්වීමත් සිදු කෙරෙන බව ජනාධිපති සමාජ සංවර්ධන අධ්‍යක්‍ෂ නන්දන විජේසිංහ මහතා සඳහන් කරයි.එමෙන් ම ත්‍රස්තවාදය නිසා දශක කිහිපයක් තුළ දේශයේ සමාජ සංස්කෘතික සංදර්භය පුරා පැතිර පවතින වෛරය අවිශ්වාසය සැක බිය තුරන් කරමින් එක් එක් ජාතීන්ට ඔවුනොවුන් කෙරේ ගෞරවය දැක්වීමටත්, එකිනෙකාගේ අනන්‍යතාවය රැක ගැනීමටත් නැණ ගුණ වැඩුම සිසු දිරිය මගිින් සාක්ෂාත් කර ගැනීම අරමුණු අතර වන බවත් අන්‍යොන්‍ය අවබෝධය වඩා වර්ධනය කිරීමෙන් දශක කිහිපයක් ශ්‍රී ලාංකික සමාජ දේහය තුළ බලයෙන් ස්ථාපිත කොට ඇති සමාජ අසංවිධානාත්මක ස්වරූපයත් යථා තත්ත්වයට පත් කිරීමත් ව්‍යාපෘතියේ තවත් වැදගත් අරමුණක් වී ඇත.අරමුණුජාති ආගම් සහ පන්ති භේද හරහා ගොඩැනඟී ඇති අයහපත් සමාජ සම්බන්ධතාව හඳුනා ගැනීමත්, සමාජ සංවර්ධනයට එමඟින් එල්ල වන බාධාවන් ගැන තරුණ තරුණියන් තුළ අවබෝධයක් ඇති කර වීමත් සිසු දිරිය ව්‍යාපෘතියෙන් අපේක්‍ෂිතයි. විවිධ කණ්ඩායම් බෙදී වෙන් වී අනන්‍යතාව ගොඩ නඟා ඇතත් ඒ සියල්ල පදනම් වනුයේ මානව සම්බන්ධතා මත බව පැහැදිලි කර දීමට නැණ ගුණ වැඩුම සිසු දිරිය මඟින් උත්සාහ කෙරේ.ගැටුම් පවතින ප්‍රදේශවල සිසු දරු දැරියන් තම දැනුම විනෝදය වර්ධනය කර ගනිමින් ඵලදායිතාවය, ස්වාභිමානය හා පෞරුෂ වර්ධනය, ජාතික වගකීම, නායකත්වය, නාට්‍ය රස වින්දනය, ගැටුම් සමථකරණය, මානසිත ආතතිය, මනෝ උපදේශන, ඉලක්ක හා අරමුණු ස්වභාව සෞන්දර්ය වැනි ක්‍ෂේත්‍රයන්ට අමතරව උසස් පෙළ විෂයානුබද්ධ දේශනවලට ද සහභාගී වී තම දැනුම අවබෝධය වර්ධනය කරගනු ලැබේ.නැණ ගුණ වැඩුම සිසු දිරිය වැඩසටහනට මෙතෙක් සම්බන්ධ වූ තරුණ දූ දරුවන් අතර ගොඩනැඟුණු සහෝදරත්වය අඛණ්ඩව ඉදිරියට පවත්වා ගැනීමත් ඒ මගිින් සම්බන්ධතා ජාලයක් ගොඩැනඟීමත් ‘සිසු දිරිය’ සමාජ පිහිටුවීමේ මූලික අරමුණයි. සිසු දිරිය ශිෂ්‍ය ප්‍රදර්ශනයන් මගිින් ද තරුණ තරුණියන්ගේ හැකියාවන් සහ දක්‍ෂතාවයන් එළි දැක්වීමට ඔවුනොවුන් විසින් ම අවස්ථාවක් නිර්මාණය කර ගෙන ඇත. මෙහිදී සුවිශේෂි හැකියාවන් ඇති දරු දැරියන්ට ඒ ප්‍රදේශවල ජීවත් වන අනෙකුත් තරුණ තරුණියන්ට ආකල්ප සංවර්ධනය කාර්යක්‍ෂමතාව, ඵලදායිතාව ඉහළ නැංවීම සහ ආධ්‍යාත්මික සංවර්ධනය සහජීවනයත් සමාජ සංවර්ධනයේ ධාවක බලවේගයක් බවටත් තරුණ සහ ශිෂ්‍ය ප්‍රජාව පත් කර ගැනීමත් මෙමඟින් අපේෂිතයි. මෙහිදී උතුරේ සහ දකුණේ තරුණ ප්‍රජාව අතර විධිමත් සම්බන්ධතා ජාලයක් නිර්මාණය කිරීම ප්‍රධාන අරමුණු අතර වන බව විජේසිංහ මහතා වැඩිදුරටත් සඳහන් කරයි.ත්‍රස්තවාදයතරුණ හදවත් අමු අමුවේ පුළුස්සා දමන ලද කෲර බියගුළු ත්‍රස්තවාදය පරාජය කිරීමෙන් අනතුරුව අනාගත ශ්‍රී ලංකාව දකුණු ආසියාවේ ආශ්චර්යය බවට පත්කරලීමේ මූලික පුරෝගාමි තරුණ නායකත්වයන් ගොඩනැඟීම අප කාගේත් අරමුණයි. අද අපි නිදහසේ පය ගසන්නේ ඒ නිදහස වෙනුවෙන් සිහින මැවූ අපේ උත්තරීතර රණවිරුවන්ගේ ලේ, මස්, නහරවලින් පමණක් නොවෙයි. හුස්ම පොදින් පවා සාර වූ භූමියක. අද මේ දෙරණේ මල් පූදින්නේ ඒ උත්තම මිනිසුන් වෙනුවෙනි. ඔවුන් අපට ලබාදුන් නිදහස අප රැකගත යුතුය. එය හෙට දිනයේ භාර වන්නේ මේ රට භාර ගන්නට සිටින සිංහල දෙමළ මුස්ලිම් ඇතුළු දැයේ සියලුම දරු දැරියන්ට. ඒ මහා කර්තව්‍ය ඉටුකළ හැකි නව චින්තනයකින් හෙබි තරුණ පරපුරක් නිර්මාණය කිරීමේ අභිලාශයෙන් යුතුව ක්‍රියාත්මක වන නැණ ගුණ වැඩුම ව්‍යාපෘතියට වසර පහක් සපිරෙන මේ මොහොතේ ලක් මාතාවගේ අනාගත නායකයින්, උරුමක්කාරයින් හඳුනා ගැනීම, අවශ්‍ය පරිදි ඔවුන් මෙහෙයවා ගැනීම ඔවුන්ට අයෝමය ශක්තිය ලබා දීම අපගේ පරම යුතුකමයි. නැණ ගුණයෙන් පිරි සාරවත් දේශයක් බිහි කිරීම ජනාධිපති මහින්ද රාජපක්‍ෂ මහතාගේ අපේක්‍ෂාවයි. එබඳු යහ ප්‍රතිමාන කරා ළඟාවීම මහින්ද චින්තනයෙත් අපේක්‍ෂාවයි.ඡායාරූප විමල් කරුණාතිලක සුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=af11070311</link>
    <topic>පනස් වසර සමරන ජනහද හඳුනන මහජන බැංකුව</topic>
    <author>කමල් පෙරේරා</author>
    <content>නවසිය පනස්හය අප රටේ ඓතිහාසික සන්ධිස්ථානයක් වනුයේ රටේ අනාගත ගමන් මඟ සනිටුහන් කරන පියවර රැසකට මුල් පිරූ යුගය එය බැවිනි.වරාය – බස් ජනසතු කෙරිණි. මැයි පළමුවෙනිදා නිවාඩු දිනයක් ලෙස නම් කෙරිණි. සංස්කෘතික අමාත්‍යාංශයක් ඇරඹිණි. සුදු අධිරාජ්‍යවාදීන්ගෙන් කළු සුද්දන් අතට මාරු වී තිබූ රජ සභාවේ අසුන් මතට පොදු ජන නියෝජිතයෝ පත්ව ආහ.ඒ ඉතිහාසය මතකයට නැඟුවේ එහි ප්‍රතිඵලයක් ලෙස රටට දායාද වූ අගනා ජාතික ආයතනයක් පිළිබඳව ලියැවෙන සටහනකට මුල පුරන්නට ය. මේ අගනා ජාතික ආයතනය වූ කලී 1961 ජූලි 01 දින ස්ථාපිත කෙරුණු මහජන බැංකුවය. මහජන බැංකුව සිය අභිමානවත් ගමන් මඟෙහි අඩසියවස සපුරනුයේ මේ වසරේ දී ය.වැවිලිකරුවන්, ව්‍යාපාරිකයන් ප්‍රමුඛ ඇති – හැකි පැළැන්තියට සීමා වී තිබුණු බැංකු ක්‍රමය පොදු ජනතාවට විවර වූයේ ශ්‍රී ලංකවේ ප්‍රථම රාජ්‍ය වාණිජ බැංකුව ලෙස මහජන බැංකුව පිහිටුවීමත් සමඟිනි.1956 බිහි වූ නව රජයේ ගොවිකම් හා ආහාර ඇමති පදවියට පත්වන පිලිප් ගුණවර්ධන මහතා 1958 දී මහා කෘෂිකර්ම සැලැස්ම නම් පුළුල් වැඩපිළිවෙළක් පාර්ලිමේන්තුවට ඉදිරිපත් කළේ ය. සමූපකාර සංවර්ධන බැංකුවක් පිහිටුවීමේ යෝජනාව ද එම වැඩපිළිවෙළටම ඇතුළත් විණි.එහෙත් ඇමති මණ්ඩලය තුළම සිටි දක්‍ෂිණාංශිකයෝ පිලිප්ගේ කකුලෙන් අදින්නට වූහ. පිලිප්ගේ යෝජනාවලට එරෙහිව කුමන්ත්‍රණ ඇරඹූහ. පෙළපාළි මෙහෙය වූහ. බැරිම තැන පිලිප් අමාත්‍ය ධුරයෙන් ඉල්ලා අස්විය.ගොවි, කම්කරු, වෙද, ලිපිකරු ඇතුළු සමස්ත පොදු ජනතාව වෙනුවෙන් බැංකුවක් පිහිටුවීමේ පුරෝගාමී මෙහෙවරට පිලිප් ගුණවර්ධනයන් අතින් මුල පිරෙන්නේ එලෙසිනි.ඉන් අනතුරුව පැවති දේශපාලන හැල හැප්පීම් හා කැඩී බිඳී යාම් මාලාවක් මැද 1960 දී සිරිමාවෝ බණ්ඩාරනායක මැතිනියගේ ප්‍රධානත්වයෙන් නව රජයක් බිහි විය. එහි වාණිජ, වෙළෙඳ, ආහාර හා නාවුක කටයුතු පිළිබඳ අමාත්‍යවරයා බවට පත් වූයේ ටී.බී. ඉලංගරත්න මහතාය. පිලිප් ගුණවර්ධනයන් ඉදිරිපත් කළ ප්‍රගතිශීලී යෝජනා පෙරදක්නා නුවණින් යුතු පරිණත දේශපාලන නායකයකු වූ ඉලංගරත්නගේ අවධානයට යොමු විය. 1957 දි කැබිනට් මණ්ඩලය විසින් ද අනුමත කරන ලද සමූපකාර සංවර්ධන බැංකුවක් පිහිටුවීමේ යෝජනාව ප්‍රතිසංස්කරණය කොට ‘මහජන බැංකු පනත’ ලෙසින් යළිත් කැබිනට් මණ්ඩලය වෙත ඉදිරිපත් කෙරුණේ ඉලංගරත්නයන් අතිනි. 1961 අංක 29 දරන මහජන බැංකු පනත ඉලංගරත්න අමාත්‍යතුමා විසින් පාර්ලිමේන්තුවට ඉදිරිපත් කෙරුණේ 1961.06.16 දිනය. ඇතැම් ප්‍රතිගාමීහු එදා ද ඊට එරෙහිව අවලාද – අපහාස නැගූහ. ඉලංගරත්න ඉතා චතුර හා උපායශීලී ලෙස ඒ සියලු දෙනා නිහඬකොට සමස්ත පාර්ලිමේන්තුවේම ඒකමතිකත්වය මත, මෙරට පාර්ලිමේන්තු ඉතිහාසයේ ඓතිහාසික සටහනක් තබමින් මහජන බැංකු පනත හැන්සාඩ් ගත කළේ ය.මහජන බැංකුවේ ප්‍රථම සභාපතිවරයා වූයේ ‘සඳලංකා සමූපකාර සමිතියේ’ නිර්මාතෘ හා ආදර්ශවත් ව්‍යාපාරිකයකු වූ වින්සන්ට් සුබසිංහ මහතා ය. ප්‍රවීණ බැංකුකරුවකු වූ විල්මර් සොලමන්ස් මහතා මුල් ම සාමාන්‍යාධිකාරිවරයා විය. බණ්ඩාරනායක මැතිනියගේ රජයේ අපේක්‍ෂා මල්ඵල ගන්වමින් වසරක් ඇතුළත කොළඹ අගනගරයේ සිට ඈත හම්බන්තොට දක්වා විසිරුණු ශාඛා 20 කින් යුතු බැංකු ජාලයක් ගොඩනැඟීමට වින්සන්ට් - සොලමන්ස් දෙපළ සමත් වූහ.ගැමි ජනතාව වෙත තවත් සමීපවීමේ අටියෙන් 1964 දී සමූපකාර ව්‍යාපාරය හා අත්වැල් බැඳ ගනිමින් ඇරඹූ ග්‍රාමීය බැංකු ක්‍රමය සුබසිංහයන්ගේ දුරදක්නා නුවණ පිළිබඳ කදිම සාක්‍ෂියකි. එසේ ම කළුකඩ ව්‍යාපාරිකයන්ගේ ඒකාධිකාරියක්ව පැවති රන්භාණ්ඩ උකස් ගැනීමේ ව්‍යාපාරයට මැදිහත්වීමට රජයේ විශේෂ අවසරයක් ලබාගත් සුබසිංහ මහතා ඉතා සාධාරණ කොන්දේසි මත මහජනයාගේ රන්භාණ්ඩ ආරක්‍ෂා කරදීමේ වගකීම මහජන බැංකුවට පවරා ගත්තේ එතෙක් පැවති සාම්ප්‍රදායික බැංකු ක්‍රමය උඩුයටි කරමිනි.එහෙත් 1964 වනවිට මුදල් අමාත්‍ය ධුරයට පත් ආචාර්ය ඇන්.ඇම්. පෙරේරා මහතා සහ වින්සන්ට් සුබසිංහ මහතා අතර මත ගැටුමක් හට ගැනිණ. අවංක කාර්යශූර බැංකුකරුවකු වුවද සාමාන්‍යාධිකාරි සොලමන්ස් මහතා ග්‍රාමීය බැංකු ක්‍රමයට විරුද්ධ විය. ඉන් නොනැවතුණු ඔහු ඇන්.ඇම් ද සිය මතයට නම්මා ගත්තේ ය. තම වැඩ පිළිවෙළට එකඟ නැති අමාත්‍යවරයකු සමඟ එකට වැඩ කළ නොහැකි බව පවසමින් සුබසිංහ මහතා එසැණින් සභාපති ධුරයෙන් ඉල්ලා අස් විය.ග්‍රාමීය බැංකු ක්‍රමය පිළිබඳ තමා දැරූ මතය වැරදි බව පසුව ඇන්.ඇම්. පිළිගෙන තිබේ. ග්‍රාමීය බැංකු පිහිටුවීම අත්හිටුවමින් නිකුත් කළ නියෝගය ඇන්.ඇම්. විසින් ම අවලංගු කරනු ලැබුව ද මහජන බැංකු හා සමූපකාර ව්‍යාපාරය අතර ඇති වූ පිපිරීම යළි පෑස්සිය හැකි නොවීය.වින්සන්ට් සුබසිංහ මහතාට රුපියල් 1500 ක මාසික දීමනාවක් හිමිව තිබුණ ද 1961 සිට 64 දක්වා වූ ඒ මහතාගේ සේවා කාලය තුළ එම දීමනාව ලබා ගත්තේ නැත. එහෙත් ඒ මහතා නිත්‍යානුකූල ලෙස මහජන බැංකුවෙන් ලබාගත් රුපියල් 16,000 ක ණය මුදලක් පිළිබඳව එක්තරා පුවත්පතකින් දිගට හරහට පහර දුන්නේ ය. ඒ වනවිට සුබසිංහ මහතා එම ණය මුදල සම්පූර්ණයෙන් ගෙවා හමාරව තිබිණි. අදාළ පුවත්පත ඒ බව හෝ 1961 – 64 කාලය තුළ ඔහුට හිමිව තිබූ රුපියල් 54,000 ක දීමනාව බැංකුවට පරිත්‍යාග කර තිබීම පිළිබඳව හෝ වචනයක්වත් සඳහන් නොකිරීමට තරම් අකෘතඥ විය. 1977 දී බලයට පැමිණි එජාප ය 1978 අංක 25 දරන විශේෂ විධිවිධාන පනත සම්මත කරමින් එතෙක් මහජන බැංකුව හා සමූපකාර ව්‍යාපාරය අතර පැවති සියලු සබඳතා බිඳ දැමී ය. ජනතාකරණයේ මකරාක්‍ෂයා රාජ්‍ය ආයතන බිලි ගන්නට පෙරට ආවේද ඒ සමයේ ය.ලංකා බැංකු සේවක සංගමය ප්‍රමුඛ ජාතික මට්ටමේ සංවිධාන රැසක් එක් වී රාජ්‍ය බැංකු සුරැකීමේ ව්‍යාපාරයක් ඇරඹුවේ මේ පසුබිම තුළ ය. එදා කම්කරු හා මානව අයිතීන් සුරැකීමේ අරගලයේ පෙරමුණ ගෙන සිටි වත්මන් ජනපති මහින්ද රාජපක්‍ෂ මැතිඳුන්ගේ පූර්ණ සහය ද රාජ්‍ය බැංකු ඇතුළු ජාතික සම්පත් සුරැකීමේ උද්ඝෝෂණයට පිරිනැමිණි.1994 දී එජාපය පරාජය කරමින් චÁද්‍රිකා මැතිනිය බලයට පැමිණියා ය. රාජ්‍ය බැංකු ඇතුළු ජාතික සම්පත්වලට උදා වී තිබූ නරක දසාව සම්පූර්ණයෙන් ම පහව ගියේ යයි ජනතාව අපේක්‍ෂා කළ ද ප්‍රතිව්‍යුහගතකරණ බෝඩ් ලෑල්ලට මුවා වී පෞද්ගලීකරණයේ අවතාරය විටින් විට හොල්මන් කරනු පෙනිණි.2005 දී මහින්ද චින්තනය පෙරට එනුයේ රාජ්‍ය සම්පත් පමණක් නොව සමස්ත දේශය ම ඉතිහාසයේ බරපතළම අභියෝගයට මුහුණ පා සිටින අවස්ථාවක ය. එබඳු තීරණාත්මක පසුබිමකදී රාජ්‍ය බැංකු හෝ ජාතික සම්පත් පෞද්ගලීකරණය නොකරනු ඇතැයි යන ප්‍රතිඥාව මහින්ද චින්තන ප්‍රතිපත්ති මාලාවට එක් කිරීමට රාජපක්‍ෂ මැතිඳු නොපැකිළව ඉදිරිපත් විය.2010 දී දෙවන වරට ද එතුමා එම ප්‍රතිඥාව තහවුරු කළේ ය.මහජන බැංකුව වූ කලී පනස් හයේ පෙරළියේ ඍජු උරුමයකි. ඒ පෙරළියට උරදුන් ව්‍යාපාරයේ වත්මන් නියෝජිතයකු වන මහින්ද රාජපක්‍ෂ ජනාධිපතිතුමාට මහජන බැංකුව සමඟ අවියෝජනීය බැඳීමක් පවතී. ජනාධිපතිතුමා මහජන බැංකුව කෙරෙහි දක්වන විශේෂ ඇල්ම, වර්තමානයේ මහජන බැංකුවේ සභාපති ධුරය දරන ඩබ්ලිව්. කරුණාජීව මහතා අවස්ථා කිහිපයකදී ම ජනමාධ්‍ය වෙත අවධාරණය කර තිබේ.එළඹ තිබෙන මේ වාසි සහගත දේශපාලන ස්ථාවරයෙන් හා සමාජ ආර්ථික පසුබිමෙන් උපරිම ප්‍රයෝජන ගෙන මහජන බැංකුවේ හෙට දවස තිරසාර කර ගැනීම මේ මොහොතේ මහජන බැංකු පාලක මණ්ඩලයේ මෙන් ම වෘත්තීය සමිති ද ඇතුළු කාර්ය මණ්ඩලයේ පොදු අරමුණ විය යුතුය.සමස්ත රට වැසියාගේ ම අවධානය තමන් වෙත යොමු කර ගැනීමට මහජන බැංකුවට මෙතරම් කදිම අවස්ථාවක් තවත් කොපමණ කලකින් උදාවේදැයි සිතිය නොහැකිය.මහජන බැංකුවේ එදා මෙදා සහ මතු දා කෙරෙහි අවධානය යොමු කරමින් ලියූ මේ සටහන නිමා කිරීම සඳහා කොළඹ විශ්ව විද්‍යාලයේ සිංහල අංශයේ මහාචාර්ය සරත් විජේසූරිය මහතා බැංකුවයි ඔබයි සඟරාවට දැක්වූ අදහස් කිහිපයක් සිහිපත් කිරීම කාලෝචිත යයි සිතමු.”ලංකාවේ බැංකු සංස්කෘතිය තුළ මහජන බැංකුවට හදවත් ඇතැයි මම සිතමි. ඒ නිසා මම මහජන බැංකුවට ආදරය කරමි. මහජනයාට ආදරය කරන තාක් මහජන බැංකුව ද නිරෝගී - සෞඛ්‍ය සම්පන්න ආයතනයක් සේ පවතිනු ඇත. එසේ ම පවතීවා! චිරං ජයතු!”කමල් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=af1107037</link>
    <topic>පිට්ටනිය</topic>
    <author>සුනිල් අභයවර්ධන</author>
    <content>ශ්‍රී ලංකාවේ මෙතෙක් බිහිවූ විශිෂ්ටතම ක්‍රිකට් ක්‍රීඩකයා ලෙස නම් කෙරෙන සනත් ජයසූරිය අන්තර්ජාතික තරග පිටියෙන් ඉකුත් සතියේ හිරු නොබසින අධිරාජ්‍යයේ ඕවල් පිටියේදී සමු ගත්තේය. ශ්‍රී ලංකා ක්‍රිකට් ක්ෂේත්‍රයේ මෙන්ම අන්තර්ජාතික ක්‍රීඩා පිටියේ දශක එකහමාරක් රැඳී සිටි ලෝකයේ අද්විතියතම ක්‍රිකට් ක්‍රීඩකයා ලෙස සනත් ජයසූරිය හැඳින්වෙයි.ඉකුත් තිස්වැනි දින තම ජීවනමගේ 42 වැනි සැතපුම් කණුව පසු කළ මේ අසහාය ක්‍රීඩකයා අන්තර්ජාතික ක්‍රිකට් පිටියෙන් සමුගත්තේ ද ක්‍රිකට් ක්‍රීඩාවේ මහා යුගපුරුෂයෙක් ලෙසිනි.ලොව ලොකු කුඩා කවුරුත් නම දන්නා ශ්‍රී ලංකාවේ සනත් ජයසූරිය ලෝක ක්‍රිකට් ඉතිහාසයට වරින් වර සුවිශේෂ පිටු රැසක් එක්කිරීමට සමත් වූ ක්‍රීඩකයෙකි. එක්දින තරග බිමේදී ලකුණු 13000 ඉක්මවූ තරග 400 කට වඩා සහභාගිවීමේ සුවිශේෂ වාර්තාව පිහිටුවා ඇති ලොව සිටින එකම සුපිරි ක්‍රීඩකයා සනත් ජයසූරියය. එසේම තුන් ඉරියව්වෙන්ම දස්කම් දක්වමින් පුරා වසර 15 ක් ක්‍රීඩා පිටියේ රැඳී සිටි එකම ක්‍රීඩකයා වන්නේ ද සනත් ජයසූරියය.එක්දින ක්‍රිකට් තරග කලාවට නවතම ලකුණු රැස් කිරීමේ රටාවක් හඳුන්වා දෙමින් පළමු ඕවරයේ සිටම තම සහායක පිතිකරු සමඟ ලකුණු රැස් කිරීම ඇරැඹු පළමු පිතිකරුවා වන්නේ ද සනත් ජයසූරියය. එක්දින තරග 445 කදී ශතක 28 ක් අර්ධ ශතක 68 ක්, හතරේ පහරවල් 1500 ක් සහ හයේ පහරවල් 270 ක් ලබමින් ජගත් ක්‍රිකට් ක්ෂේත්‍රයේ සුවිශේෂ දස්කම් සටහන් කරමින් දශක එකහමාරක් තිස්සේ ජාත්‍යන්තර පිටියේ එවන් වූ පෙළහරක් පාන්නට ශ්‍රී ලංකා තලයේ නැවත ක්‍රීඩකයකු බිහි වන්නේ කවදාද යන්න සියලුම දෙනා අසා සිටින ප්‍රශ්නයකි.වමත තම අවිය කර ගනිමින් තමන්ට ආවේණිකවූ ප්‍රහාරක රටාවක් අනුගමනය කරමින් වමතින් දඟ පන්දු යවන්නෙකු ලෙස ද ක්‍රීඩා පිටියේ රැඳී සිටිමින් සනත් ජයසූරිය ශ්‍රී ලංකා ක්‍රිකට් කණ්ඩායම මෙහෙයවූ ආකාරය වර්තමානයේ සහ අනාගතයේදී පිටියේ සිටින සැමටම ආදර්ශයක් වනු ඇත.ලෝක කුසලාන තරගාවලි පහකටම සහභාගිවීමට වරම් ලද ශ්‍රී ලංකාවේ එකම ක්‍රිකට් ක්‍රීඩකයා වූ සනත් ජයසූරිය ඔහුගේ එම සහභාගිත්වය අතර කාලයේදී ශතක තුනක් අර්ධ ශතක තුනක් සමඟ ලකුණු 1165 ක් රැස් කිරීමේ ගෞරවය ද දිනා සිටී. 1996 ලෝක කුසලාන තරගාවලියේදී ශ්‍රී ලංකා ධජය ලෝකයේ ලෙළදෙන්නට පෙරමුණ ගත් ප්‍රධාන ‘කසකරුවා’ වූ සනත් ජයසූරිය එම තරගාවලියේදී ‘ශූරයා’ ලෙස සම්මාන දිනා ගත්තේ මවුබිමට ද මහත් අභිමානයක් උරුම කර දෙමිනි.තමන් හෝ තමන්ගේ පිලේ ක්‍රීඩකයකු විසින් ප්‍රතිවාදින් දවාගත් විටදී ඔහුගේ මුවෙහි සටහන් වූ අහිංසක, ජයග්‍රාහී සිනහව සහ ඉරියව් ලෝකයා හමුවේ ප්‍රදර්ශනය වූයේ නිහතමානී නායකයකුගේ ක්‍රීඩකයකුගේ රුව ගුණය.මාතර සර්වේශස් විදුහලේ පිටිය හරහා ක්‍රිකට් ක්‍රීඩාවට අවතීර්ණ වී දක්ෂතම පාසල් ක්‍රිකට් ක්‍රීඩකයකු ලෙස තම හැකියාව රටට ප්‍රදර්ශනය කරමින් අගනුවර පිහිටි ප්‍රධානතම ක්‍රීඩා සමාජයක් වූ බ්ලුම්පිල්ඩ් ක්‍රීඩා සමාජය හරහා වසර 1989 දී ජාතික ක්‍රිකට් කණ්ඩායමට එක්වූ සනත් ජයසූරිය 1999 සිට 2002 දක්වා ශ්‍රී ලංකා කණ්ඩායමේ නායකයා ලෙසින් ඉතා සමබර පාලනයක් පිටියේ ගෙන ගිය ලොව ආදර්ශවත් නායකයෙක් ද විය.ටෙස්ට් තරග දිවියේ ශ්‍රී ලංකා ක්‍රීඩා තලයේ රොෂාන් මහානාම සමඟ වැඩිම කාලයක් පිහිටියේ රැඳී සිටිමින් වාර්තාගත සම්බන්ධතාවයක් (576) දැක්වීමට සමත් වූ සනත් ටෙස්ට් තරග 110 කදී ශතක 14 ක් අර්ධ ශතක 31 ක් සමඟින් ලකුණු 6973 ක් ලබා අද ජගත් ක්‍රිකට් ලකුණු පොතේ රන් අකුරින් නාමය රැඳවීමට සමත් වී සිටී.එක්දින ක්‍රිකට් තරග පිටියේ මේ සුවිශේෂ චරිතය මුලින්ම ජාත්‍යන්තර එක්දින තරගයකට සහභාගි වී ඇත්තේ තම 20 වැනි වියේදී 1989 වසරේදී ඕස්ට්‍රේලියානු කණ්ඩායමට එරෙහිවය. අනතුරුව 1994 සිට 2009 දක්වා ශ්‍රී ලංකා එක්දින කණ්ඩායමේ ආරම්භක පිතිකරු ස්ථානයේ රැඳී සිටි සනත් 2011 වසරේ ජුනි මස 28 වැනි දින එංගලන්තයේ ඕවල් පිටියේදී සහභාගිවූ තම අවසන් ජාත්‍යන්තර එක්දින තරගයේදී ද ආරම්භක පිතිකරුවෙක් වීම ක්‍රිකට් ක්‍රීඩකයකුට තම ක්‍රීඩා ජීවිතයේ අත්විඳීමට සිදුවන දුර්ලභ අත්දැකීමක් මෙන්ම භාග්‍යයක් ද විය.ශ්‍රී ලංකාවේ මේ සුපිරි ක්‍රීඩා තරුවට තවත් විශේෂත්වයක් එක්වී තිබේ. ශ්‍රීමත් සහ නයිට් නාමවලින් ජගත් ක්‍රිකට් ශූරයින් උපහාර ලබා සිටිය ද තම රටේ උත්තරීතර පාලක සභාව වන පාර්ලිමේන්තුව නියෝජනය කරමින් මන්ත්‍රීවරයකු වීමේ අවස්ථාව සනත් ජයසූරියට ලැබීම ද විශේෂ ගෞරවයකි.සුනිල් අභයවර්ධනසත්කාරකත්වය ලබා ගැනීමට සුබවාදීව කටයුතු කරමුයි ජනපති කියයි2018 වසරේදී ශ්‍රී ලංකාවේදී පැවැත්වීමට නියමිත පොදු රාජ්‍ය මණ්ඩලයීය රටවල් අතර ක්‍රීඩා උලෙළ පිළිබඳව සියලුම දෙනා සුබවාදී ආකල්පයකින් ක්‍රියා කළ යුතු බව මහින්ද රාජපක්ෂ ජනාධිපතිතුමා පැවසීය. එම ක්‍රීඩා උලෙළ ලබාගැනීම සඳහා ඕස්ට්‍රේලියාව සහ ශ්‍රී ලංකාව තම අයදුම්පත් ඉදිරිපත් කර ඇති අතර ඕස්ට්‍රේලියාවේ හෝල්ඩිතොස්ටි නගරයේදී ද ශ්‍රී ලංකාවේ හම්බන්තොටදී ද මේ ක්‍රීඩා උලෙළ පැවැත්වීමට යෝජිතය.පොදු රාජ්‍ය මණ්ඩලයීය ක්‍රීඩා උලෙළට රටවල් හැත්තෑ දෙකක සාමාජිකත්වය හිමි අතර සත්කාරය ඉල්ලා සිටින රටවල් දෙක හැර ඉතිරි රටවල් හැත්තෑවෙන් කැමැත්ත ලබා ගැනීම සඳහා ප්‍රබල ප්‍රචාරාත්මක මෙහෙවරක යෙදී සිටී.ශ්‍රී ලංකාවේ ප්‍රධාන පෙළේ මාධ්‍යවේදීන් ද කැඳවා පැවැත්වූ හමුවකදී මහින්ද රාජපක්ෂ ජනාධිපතිතුමා සඳහන් කර සිටියේ 2018 වසරේ පොදු රාජ්‍ය ක්‍රීඩා උලෙළ කෙසේ හෝ ශ්‍රී ලංකාවේ පැවැත්වීමේ අවස්ථාව අප දිනා ගත යුතු බවය. එම අවස්ථාව දිනාගත හොත් ශ්‍රී ලංකාවේ තත්ත්වය ඇති සැටියෙන් ලෝකයේ රටවල් හැත්තෑ එකකට ප්‍රදර්ශනය කිරීමේ අවස්ථාව මෙන්ම ක්‍රීඩා සංවිධානය අතින් ශ්‍රී ලංකාවට ප්‍රබල පියවරක් ඉදිරියට තැබීමට හැකි වන බව ද ජනාධිපතිතුමා සඳහන් කර සිටියේය.එබැවින් 2018 වසරේ පොදු රාජ්‍ය මණ්ඩලයීය රටවල ක්‍රීඩා උලෙළ ශ්‍රී ලංකාවට ලබා ගැනීමේ අභිප්‍රාය සාර්ථක කර ගැනීමට සෑම දෙනාම සුබවාදී ලෙස කටයුතු කරන ලෙස ද ජනාධිපතිතුමා එහිදී අවධාරණය කර සිටියේය.මේ අතර 2018 වසරේදී මේ ක්‍රීඩා උලෙළ ශ්‍රී ලංකාවේ පැවැත්වීමේ අවශ්‍යතාව හැකියාව හේතුන් පිළිබඳව තොරතුරු ගොනු කරමින් සකස් කරන ලද යෝජනා වාර්තාව පසුගියදා මැලේසියාවේදී පොදු රාජ්‍ය මණ්ඩලයීය ක්‍රීඩා සංවිධාන කමිටුව වෙත බාර දෙන ලදි. ඕස්ට්‍රේලියාව ද එදිනම තම රටේ යෝජනා වාර්තාව ද ඒ සමඟම ඉදිරිපත් කර සිටියේය.ශ්‍රී ලංකාව 2018 වසරේදී එම ක්‍රීඩා උලෙළ ශ්‍රී ලංකාවේ පැවැත්වීමේ අවශ්‍යතාව පිළිබඳ ඉදිරිපත් කරන ලද වාර්තාවට සාමාජික රටවල් රැසකම ප්‍රසාදය මේ වන විට ශ්‍රී ලංකාව වෙත පළ කර ඇති බව ක්‍රීඩා අමාත්‍ය මහින්දානන්ද අලුත්ගමගේ මහතා කියයි. මේ වන විට පොදු රාජ්‍ය මණ්ඩලයීය ක්‍රීඩා සංවිධානයේ ප්‍රධානිහු කීප දෙනෙක් ක්‍රීඩා උලෙළ පැවැත්වීම සඳහා එම රටවල ඇති සංවිධාන ශක්තිය යටිතල පහසුකම්, තාක්ෂණික පහසුකම් සහ සංචාරක ආකර්ෂණය පිළිබඳව නිරීක්ෂණ චාරිකාවල යෙදෙයි.ඒ අනුව පොදු රාජ්‍ය මණ්ඩලයීය ක්‍රීඩා උලෙළේ තීරණාත්මක කමිටු සභාපති ලුමි මාර්ටින් ප්‍රධාන විධායක නිලධාරී මයික් හුපර් ඇතුළු නියෝජිත පිරිසක් පසුගිය සතියේ ශ්‍රී ලංකාවට පැමිණියහ. එම පිරිස ක්‍රීඩා උලෙළේ ප්‍රධාන කේන්ද්‍රස්ථාන නගරය වන හම්බන්තොට ප්‍රදේශය සහ ක්‍රීඩා උලෙළ පැවැත්වීමට යෝජිත සූරියවැව ක්‍රීඩා සංකීර්ණය නිරීක්ෂණය කිරීමේ චාරිකාවක ද නිරත වූහ.මේ අතර පොදු රාජ්‍ය මණ්ඩලයීය ක්‍රීඩා උලෙළට අයිති රටවල් 72 න් රටවල් හැත්තෑවක මනාපය ශ්‍රී ලංකාවට ලබා ගැනීම සඳහා ශ්‍රී ලංකාවේ විශේෂ දූත පිරිසක් කමිටු තුනකින් යුතුව එම රටවල සංචාරක දූත මෙහෙවරක යෙදීමට නියමිතය. ඒ අනුව යුරෝපිය, ආසියානු සහ ශාන්තිකර වශයෙන් එම රටවල් කලාප තුනකට බෙදා ශ්‍රී ලංකා නියෝජිතයන් එම මනාප මෙහෙයුම් ව්‍යාපෘතියේ යෙදෙනු ඇත. 2011 නොවැම්බර් 11 වැනි දින බටහිර කොදෙව් දූපත්හි කිට්ස් දූපතේදී පැවැත්වෙන පොදු රාජ්‍ය මණ්ඩල ක්‍රීඩා සංවිධාන කමිටුවේදී ඒ පිළිබඳව සාමාජික රටවල ඡන්දය විමසීමට නියමිතව තිබේ.ලෝක නෙට්බෝල් ශූරතා තරගාවලිය සඳහා දිවයිනෙන් පිටත්ව ගිය ශ්‍රී ලංකා නෙට්බෝල් කණ්ඩායමට ක්‍රීඩා අමාත්‍ය මහින්දානන්ද අලුත්ගමගේ මහතා සුබපැතීමෙන් අනතුරුව කණ්ඩායම සමඟ.ජගත් නෙට්බෝල් සම්මේලනය මෙහෙයවන 13 වැනි ජගත් නෙට්බෝල් තරගාවලිය අද (03) සිට සිංගප්පූරුවේ දී ආරම්භ වේ. මෙවර තරගාවලියට රටවල් 16ක් ඉදිරිපත් වෙයි. ශ්‍රී ලංකාව ද ඒ අතර සිටියි. තරගාවලිය කොටස් හතරකින් යුතුව පැවැත්වෙයි. ශ්‍රී ලංකාව ඒ කොටසට ඇතුළත් වී තිබේ. පැවැත්වූ ලෝක ශූරතා දොළහකින් නවයක්ම දිනා ඇත්තේ ඔස්ට්‍රේලියාවයි.ඉකුත් තරගාවලියේ දී පළමු ස්ථාන පහට පිළිවෙළින් ඉදිරියට ආ ඔස්ට්‍රේලියාව, නවසීලන්තය, ජැමෙයිකාව, එංගලන්තය සහ මලාවි යන රටවල් කෙළින්ම තරගාවලියට ඇතුළත් කර ඇති අතර සත්කාරක රට ලෙසින් සිංගප්පූරුව ද පළමු රටවල් හය තුළට ඇතුළත්ව සිටී. ඉතිරි රටවල් සුදුසුකම් ලබා ඇත්තේ කලාපීය තරගවලදී ලබාගත් ජයග්‍රහණ අනුවයි. ආසියාතික කලාපීය ශූරයන් වූ මැලේසියාව ද අනුශූරයන් වූ ශ්‍රී ලංකාව ද ආසියාව නියෝජනය කරමින් මෙවර තරගාවලියට එක්වී සිටියි. මෙවර තරගවදින රටවල් 16 අතුරින් ශ්‍රී ලංකාව ඉදිරියෙන් සිටින්නේ බොස්ට්වානාවට පමණි.තරග 47ක් ඇතුළත් මෙවර ලෝක කුසලාන නෙට්බෝල් තරගාවලියේ පළමු තරගය සත්කාරක සිංගප්පූරුව සහ බොස්ට්වානා අතර අද පෙරවරු 11.00ට පැවැත්වීමට නියමිතය.ශ්‍රී ලංකාව තම පළමු තරගය හෙට (04) පස්වරු 3.30ට උතුරු අයර්ලන්තය සමඟ පැවැත්වේ. ශ්‍රී ලංකාව 5 වැනිදා සැමෝවා සමඟ ද 6 වැනි දින ඔස්ටේ‍්‍රලියාව සමඟ ද තරග වැදීමට නියමිතය.මෙවර ලෝක ශූරතාව නියෝජනය කරන ශ්‍රී ලංකා නෙට්බෝල් කණ්ඩායම ක්‍රීඩිකාවන් තේරීම කෙටිකාලීනව පැවැති පුහුණු සංචිතයක් ඇසුරෙන් සිදු කරන ලදී. අන්තර්ජාතික තරග අත්දැකීම් සඳහා ශ්‍රී ලංකා නෙට්බෝල් කණ්ඩායම ස්කොට්ලන්ත නෙට්බෝල් කණ්ඩායම සමඟ පුහුණු තරගාවලියක් පැවැත්වූ අතර පැවැත්වූ තරග තුනේදීම ශ්‍රී ලංකා කණ්ඩායම පරාජයට පත්විය.මෙවර ශ්‍රී ලංකා කණ්ඩායමේ නායකත්වය හැටන් නැෂනල් බැංකු කණ්ඩායමේ කුමාරිනි ද සිල්වාට පැවරී තිබේ. ආසියාවේ සිටින උසම නෙට්බෝල් ක්‍රීඩිකාව වන තර්ජිනි සිවලිංගම් උප නායිකාව ලෙස කටයුතු කරයි.තරගාවලියට සහභාගිවෙන ශ්‍රී ලංකා නෙට්බෝල් කණ්ඩායම මෙසේය. කුමරිනි ද සිල්වා (නායිකා), තර්ජිනි සිවලිංගම් (උප නායිකා), ගයත්‍රි ලංකාතිලක, සසිතා සමරසිංහ, සඳුනි බොල්ලෑගල, මරිෂා ප්‍රනාන්දු, විරාජි චාමරිකා, චතුරංගනී ජයසූරිය, ධම්මිකා මල්කාන්ති, ඉරේෂා කෝරලගේ, ප්‍රෙසිලා කුක්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=af1107033</link>
    <topic>රුපියල් ශත සහ මනුස්සකම</topic>
    <author>රූපාන්ති බුලත්සිංහල</author>
    <content>සෙනඟ මැද්දේ සිහිසුන්ව ඇද වැටුණ පුංචි යාළුවා වත්තම් කර ගැනීමට අපහසුයි. බෙල්ල පැත්තකට කඩා වැටිලා. ඇස් දෙක පියවිලා. අනේ... ඩ්‍රැයිවර් අන්කල් පොඩ්ඩක් ඉස්පිරිතාලෙට යමුකෝ. යාළුවාට අමාරුයි පොඩිත්තෝ හැමෝම එක හඬින් කෑගැසුවා. ඒත් ඉතින් වැඩක් වුණේ නැහැ. මාමට ඕනෙ වුණේ රුපියල් ශත හොයන්න ඉක්මනට ඉගිලෙන්න. නවත්තන්න හිතන්නෙවත් නෑ. ඒ තරම් වේගවත්. ‘මේ ළමයි නංවා ගත්තම හරිම කරදරයි. මීට පස්සෙ නම් ඉස්කෝලෙ ළමයි කවුරුවත්වත් නංවා ගන්න එපා.’ රියදුරුගේ කතාව වේගවත්. අංශුමාත්‍රයක තෙතමනයක් තිබුණේ නැහැ. බැරිම තැන බස්රිය නවත්වා යාළුවෝ රොත්තම බැස්සුවා. මොනවා කරන්න ද? රුපියල් ශතවලට තෙතමනයක් නැහැ. අනේ දෙවියනේ අපිට පිහිටවෙන්න. පොඩිත්තන්ගේ සිතුවිලි දාමය වේදනාව අතරින් කරුණාව සෙව්වා. මනු සිත් සසල කළ මේ අවස්ථාවට පිහිටවුණේ ත්‍රීරෝද රථ රියදුරෙක්.ඊගසක වේගයෙන් ධාවනය වුණු ත්‍රීරෝද රථය මීගමු රෝහල අබියස නතර වුණා. හැමෝගෙම සහායෙන් යාළුවා රෝහලට ඇතුළත් කළා. ඈ ඒ වන විටත් ජීවිතයෙන් සමුගෙන හමාරයි. කලක සිට හදවත් රෝගයෙන් පෙළුණ ඇය අසනීප වූයේ නැවත වරක් එම රෝගය වැලඳීම නිසායි.‘කොතන වුණත් නැත මරු හට බාධා’ යැයි අප අසා ඇත.ඒත් මේ පුංචි දරුවා මරණයෙන් බේරාගැනීමට රියදුරු මහතා සහය වුණානම් කෙතරම් අනගි ද? රුපියල් සත සොයා ඉගිලෙන ලෝකයක දරුවකුගේ වේදනාව කඳුළ තේරුම් ගැනීමට නොහැකි වීම අරුමයක් නොවේ.ඉහළ නගින බස් ගාස්තුව ගැන කිසිදු හැඟීමක් පෞද්ගලික බස්රථ රියදුරන් ගෙන් හා කොන්දොස්තරවරුන් ළඟ කුමන කරුණාවක් ද? පෞද්ගලික බස්රථ රියදුරන් ගේ අකරුණාව නිසා සිදුවුණ ප්‍රථම මරණය මෙය නොවේ. එමෙන්ම අවසාන මරණය ද මෙය නොවනු ඇත. රුපියල් සත, බස් ගාස්තු, ඉතුරු සල්ලි හැරුණහම පෞද්ගලික බස් රථවලින් ලැබෙන සහනය කුමක් ද? සාඩින් පැටෙව්වා වගේ මගීන් පටවන පෞද්ගලික බස් රථවලින් ජනතාව විඳින අසහනය කෙළවර වෙන දවසක් තිබේ ද?මොන දේ වුණත් පුංචි දුවේ ඔයාගේ අම්මටයි තාත්තටයි ඔයා නැති වේදනාව ගොඩක් දැනෙනවා. ඒත් පුතේ, වෙලාවකට හිතෙනවා මේ මාමලා ඉස්කෝලෙ යන දරුවන්ගෙ වටිනාකම දන්නෙ නැද්ද කියලා. කොහොම සල්ලි හෙව්වත් අන්තිමේදී ඒවායින් කන්න දෙන්නෙ ඒගොල්ලන්ගෙ දරුවන්ට කියලවත් මතක නැහැ.ඒගොල්ලන්ගේ මතකෙ තියෙන්නෙ අනිත් බස් එකට කලින් ඉස්සර වෙන එක ගැන විතරයි. ඒ ඇරුණහම බස් එක ඇතුළේ යන මිනිස්සු විතරක් නෙවෙයි, පාරේ කවුරු යනවා ද කියලවත් හැඟීමක් නැහැ. රියදුරු මාමලා එහෙම තමයි. ඒගොල්ලන්ට ඕනෙ වේගෙ, නැත්නම් ලොකු ලොකු නෝට්ටු. ඒ හැරුණහම මෙලෝ කල්පනාවක් ඒ ඔළුගෙඩි තුළ තියෙනවා ද කියලා දන්නෙ නැහැ.ඒ නිසා මනුස්සකම පෞද්ගලික බස් රියදුරන් ගෙන් ලබා ගැනීම කළුනික හොයා ගන්නවාටත් වඩා අමාරුයි. ඔයා ගැන අහපු හැමෝම කීවේ, අනේ අපොයි ලස්සන කෙලි පොඩ්ඩි කියලා. ඒ අරුණහම දුවේ ඒ කාටවත් ඔයා වෙනුවෙන් කරන්න දෙයක් ඉතිරි වෙලා තිබුණේ නැහැ.ඔයාගේ අම්මා කියපු විදිහට නම් දුව ආසා නර්ස් කෙනෙක් වෙන්නයි. ඒත් හිතුවේ නැති විදිහට ඒ පැතුම උඩු සුළඟට අහුවුණා. ජීවිතේ කියන්නේ ඒකයි. ඒත් මං හිතන්නෙ නැහැ, මේවා ඔයා තේරුම් අරං තිබුණා කියලා.මොනවා වුණත් දුවේ, ඒ මාමලා දෙන්නට එයාලගේ හෘද සාක්ෂියෙන් නම් ගැලවීමක් ලැබෙන්නෙ නැහැ. මාර්ග බලපත්‍රය තහනම් කරලා නීතියෙන් දඬුවම් දෙනවා කියලා හැම පත්තරයකම ලියලා තිබුණා. ඒත් මොනවා වුණත් මොකටද ඔයා නැතුව. මීට පස්සෙවත් රියදුරු මාමලා හා කොන්දොස්තර මාමලා කරුණාවන්ත වුණොත්... එච්චරයි ඔයා වෙනුවෙන් ඔයා වගේ ළමයින්ට කරන්න පුළුවන් යුතුකම. ඒත් අපි බලාගෙන ඉඳිමු. කවදා හෝ යුක්තිය ඉටුවෙන තුරු.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=af1107034</link>
    <topic>සති පොත</topic>
    <author>සුභද්‍රා දේශප්‍රිය</author>
    <content>කටුනායක නිදහස් වෙළෙඳ කලාපය තුළදී පසුගියදා ප්‍රචණ්ඩකාරී ලෙස හැසිරී තම බලය ඉක්මවා ගිනි අවි පාවිච්චි කිරීමේ සිද්ධියට සම්බන්ධ පොලිස් නිලධාරීන් පිළිබඳව අපක්‍ෂපාති පරීක්‍ෂණයක් පවත්වා ඔවුන්ට එරෙහිව නඩු පවරන නියෝගයක් නිකුත් කරන ලෙස ඉල්ලා කටුනායක නිදහස් වෙළෙඳ කලාපයේ සේවක සේවිකාවන් දස දෙනෙකු පොලිසියට එරෙහිව ශ්‍රේෂ්ඨාධිකරණයට මූලික අයිතිවාසිකම් පෙත්සම් 10 ක් ගොනු කරනු ලැබීය.මෙරට විශ්ව විද්‍යාලවලට මේ වසරේදී විදේශ ශිෂ්‍ය ශිෂ්‍යාවන් 1000 ක් බඳවා ගැනීමටත් පාඨමාලා සඳහා ඔවුන්ගෙන් ගාස්තුවක් අයකර ගැනීමටත් උසස් අධ්‍යාපන අමාත්‍යංශය තීරණය කැර තිබේ.ජ්‍යෙෂ්ඨ නියෝජ්‍ය්‍ය පොලිස්පති එන්.කේ. ඉලංගකෝන් මහතා නව පොලිස්පතිවරයා වශයෙන් පත් කිරීමට අමාත්‍ය මණ්ඩලය තීරණය කළේය.පුත්තලම, නුවරඑළිය, මොනරාගල, හම්බන්තොට, අම්පාර, ත්‍රිකුණාමලය, අනුරාධපුරය දිස්ත්‍රික්කවල රජයට අයත් ඉඩම් සඳහා හොර ඔප්පු සකස්කොට විකිණීමේ මහා පරිමාණ ජාවාරමක් ක්‍රියාත්මක වෙමින් පවතින බැවින් එම දිස්ත්‍රික්කවල ඉඩම් මිලදී ගැනීමේදී වඩා සැලැකිලිමත් වෙන්නැයි ඉඩම් හා ඉඩම් සංවර්ධන අමාත්‍ය ජනක බණ්ඩාර තෙන්නකෝන් මහතා ජනතාවගෙන් ඉල්ලා සිටී.2012 ඇමෙරිකානු ජනාධිපතිවරණ සටන දිනෙන් දින උණුසුම් වෙමින් පවතී. රිපබ්ලිකන්පක්‍ෂ අපේක්‍ෂකයා ලෙස ඉදිරිපත්ව සිටින මිෂෙල් බැච්මන්, ඇමෙරිකානුවන්ට අද ඇති ප්‍රධාන ගැටලුව වන විරැකියාව ණය බර හා සෙසු ගැටලු සඳහා තමා ළඟ විසඳුම් ඇතැයි කියයි.ත්‍රස්තවාදය, අපරාධ ඇතුළු නීති විරෝධි ක්‍රියා ශ්‍රී ලංකාවට ඇතුළු වීම වැළැක්වීමට ආරක්‍ෂක පද්ධතියක් ආරම්භ කිරීමට රාජ්‍ය ආරක්‍ෂක අමාත්‍යංශය තීරණය කරයි.මොරොක්කෝවේ 6 වැනි මොහොමඩ් රජු සතු ඒකාධිපති බලතල සීමා කිරීම් සඳහා එරට වැසියන් මේ සිකුරාදා පැවැත්වෙන ජනමත විචාරණයකදී ඡන්දය ප්‍රකාශ කිරීමට නියමිතය.විදෙස් රටවල වාර්ෂිකව පැවැත්වෙන බොලිවුඩ් සිනමා උලෙළ ලෙස ප්‍රසිද්ධ ‘අයිෆා’ සිනමා සම්මාන උලෙළ කැනඩාවේ ටොරොන්ටෝ නුවර රොජර්ස් සෙන්ට්‍රල් රඟහලේදි නැටුම් ගැයුම්වලින් අලංකාරව අති උත්කර්ෂවත් අන්දමින් පැවැත්විණි.එහිදී හොඳම නළුවා සම්මානය හිමි වූයේ ෂාරුක් ඛාන්ටය.සුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=af11070315</link>
    <topic>වහල් දූපතෙන් මතු වූ ඉස්පිරිතාලය</topic>
    <author>පද්මා එදිරිසිංහ</author>
    <content>අපේ රටේ වහල් දූපතක් ගැන ඔබ අසා තිබේ ද? නැත යන්න ඔබේ පිළිතුර විය හැක්කේ ඔබ දේශීය සමාජයේ ගැවසෙන නිසා ය. වැඩි අපබ්‍රංශ නැතිව කිවහොත් සිංහල භාෂාව ව්‍යවහාර කරන නිසා ය. එහෙත් ඉංගී‍්‍රසි බස ව්‍යවහාර කරන්නෝ කිසිම චකිතයකින් තොරව ස්ලේව් අයිලන්ඩ් යන නම පාවිච්චි කරති. එවැනි ව්‍යවහාරයක් නූතන ලෝකයේ වෙන කිසිම තැනක ඇතැයි ද යන්න සලකා බැලිය යුතු ප්‍රශ්නයකි. ඇතැම් නාම පුවරුවල පවා මානවයාගේ එක් තුච්ඡ ඓතිහාසික කාල පරිච්ඡේදයක් සිහි ගන්වන මෙම නම දිස් වන්නේ දියුණු යයි කියා ගත් එක් රටක් හෝ ජාතියක් නොදියුණු යැයි සැලකුණු මිනිස් කොටසක් වෙළෙඳ භාණ්ඩයක් වශයෙන් සැලකු කාලය ගෙවී යාමෙන් බොහෝ කලකට පසුවය. එම අශික්කිත වෙළෙඳාම නීතියෙන් පවා තහනම් කර ශතවර්ෂ කීපයක් ගෙවී යාමෙන් ද පසුවය.එහෙත් 1656 සිට 1796 දක්වා නැතහොත් ලන්දේසි පාලන සමයේදී මෙය ඇත්තටම වහල් දූපතක් විය. නැතහොත් වහල් සේවය සඳහා මුදලට අපි‍්‍රකාවේ මොසැම්බික් හා මැඩගස්කර් යන පෙදෙස් වලින් මිල දී ගත් ස්ලේව්ස් වශයෙන් ස්ථිර වශයෙන් හැඳින්වුණු අපි‍්‍රකානුවන්ගේ නිත්‍ය වාසස්ථානය විය. එකල මේ පෙදෙස බේරේ වැව ආශි‍්‍රත ජලයෙන් මුළුමනින්ම වට වී තිබිණි. කොළඹ කොටුව තුළ පදිංචි ලන්දේසි පවුල් නිවැසි සුඛෝපභෝගී නිවෙස්වල දවස පුරා බැල මෙහෙවර කිරීමෙන් අනතුරුව හෝක් වීදිය ඉදිරියෙන් බෝට්ටුවල නැගී ඔවුහු මේ වහල් දූපත කරා යාත්‍රා කළෝය. ආපසු පසු දින සේවයට වාර්තා කළහ. ඒ අද කොළඹ ලෝක වෙළෙද මධ්‍යස්ථානය ඇති ඉසව්වේ ය.කොළොං ගසක් යට සාමාන්‍ය තොටුපළක් ඇසුරෙන් කලඑළි බැස ගත් කොළොම්පුරය ආසියාවේ සෙසු ප්‍රධාන නගර සමඟ පෙළ ගැසීමට වැඩි කලක් ගත නො වූයේ නගරය අන්තර්ජාතික වෙළෙඳ මාර්ග මධ්‍යයේ පිහිටා තිබීම නිසාය. නගරය ජනපි‍්‍රය වෙත්ම එහි ගැවසෙන දෙස් විදෙස් ජනකාය ද සිය දහස් ගණනින් වැඩි වූයේ දහස් ගණන් වාස ස්ථාන ද සමඟය. ක්‍රමයෙන් එය ව්‍යාපාර හා කර්මාන්ත මධ්‍යස්ථානයක් බවට ද පත් විය. අහස් ගැබ දෙසට ඇදෙන සුවිසල් ගොඩනැඟිලි සඳහා ඉඩකඩ සැපයීමට නගරය පුරා අඟර දඟර පාමින් දුව ගිය ජල පාර සියල්ල ගොඩබිමට හරවද්දි වහල් දූපත, දූපත් තත්ත්වයෙන් ඉවත් වීම අනිවාර්යයෙන් සිදු විය. මේ අතර කුරිරු වහල් වෙළෙදාම ද අන්තර්ජාතික තලයෙන් ඉවත් වූයේ මානව හිතවාදීන්ගේ ව්‍යායාමය නිසා ය. දැන් ලංකාව ද ලන්දේසි සමය ගෙවා බ්‍රිතාන්‍ය සමයට අවතීර්ණ වී හමාර ය.ප්‍රධාන නගරයට එක් වූ දූපත මත ක්‍රමයෙන් විවිධ ගොඩනැගිලි හතු මෙන් මතු වෙත්ම එහි මුල් පදිංචි කරුවෝ නිදහසේ පුත්තලම ආදි විවිධ පළාත්වලට ගොස් පදිංචි වූහ. එහෙත් එහි ආ තවත් ජන කොටසක් වන මැලේ ජාතිකයින්ගෙන් වැඩි කොටසක් කොළඹ පදිංචිය අත් නොහැරියහ. මැලේ වීදිය එයට සාක්ෂියකි. එහෙත් මේ ලිපිය කොළඹ ජන ව්‍යුහයේ විපර්යාස ගැන නොවේ. තවත් මාතෘකා දෙකක් ඇත.ඒ යෝධ ගොඩනැගිලි හා යෝධ මිනිසුන් ගැනය. 1980 දශකයේ ස්ලේව් අයිලන්ඩ් ප්‍රදේශයේ නැතහොත් කොම්පඤ්ඤ වීදිය නමින් ස්ව භාෂාවලින් හැඳින්වෙන ප්‍රදේශයේ අමුතු කලබලයකි. යෝධමය ගොඩනැගිලි රාශියක් මේ කලබලයෙන් පසු ජනිත විය. එය දිවයිනේ විශාල සෞඛ්‍යමය ව්‍යාපාරයක පෙර නිමිත්තකි. මෙම දැවැන්ත ව්‍යාපාරය පිටුපස දැවැන්ත සිංහලයකු විය.ව්‍යාපාර හා පාරම්පරිකව බැඳුණු පරපුරකට ඔහු අයිති නොවීය. උපතින් හිමි වූ සමාජ තත්ත්වය නිසා සෑම දෙයමඇකයට වැටෙන පවුලකට ඔහු අයිති නොවීය. එහෙත් විශාල අධිෂ්ඨාන ශක්තියක් ඔහු සතු විය. ඔහු ගැන ලිවීමට පෙර අපර දිගට යමු.ඇමෙරිකා මහාද්වීපයට යමු. එහි එක්තරා කාලයක කුඩා දරුවෙක් විසීය. එය වැඩි ඈත කාලයක් නොවේ. අපේම කාලයයි. බිල් ගේට්ස් නම් මේ දරුවා ලෝකය පුරා පැතිරී ගිය අද ද පැතිරී යන මයික්‍රෝසොෆ්ට් නම් කම්පියුටර් අධිරාජ්‍යයේ එම්ප්‍රදෝරු වේ යයි කිසිවෙක් නොසිතීය.ඒ ගැන යාම්තමින් හෝ පේන කීවේ ඔහු විසූ ගමේ පුස්තකාලාධිපතිනිය පමණි. පාඨකයාට වඩා හොඳ සේවයක් ලබා දෙන ලෙස පුස්තකාලය සකස් කිරීමට මේ දරුවා ඉදිරිපත් වීමෙන් පසුවය, ඒ පේන කීවේ. අද ඔහු ඇමෙරිකාවේ මහා ධන කුවේරයකු බවට ද පත් වී ඇත. ප්‍රකට ලේඛකයකු බවට ද පත් වී ඇත. ඔහු එක්තරා සඟරාවකට ලියු ලිපියක් මම ගිය වසරේ කියවීමි.ඒ නිර්මාණාත්මක ධන වාදය ගැනය. දූෂිත ධන වාදය සූරාකරන ධන වාදය ආදී වශයෙන් කාලාන්තරයක් තිස්සේ පරිභව ලැබූ මේ ධනවාදයට අමුතු විශේෂණ පදයක් යෙදුවේ ඔහු ය. නිර්මාණාත්මක ධනවාදියා වශයෙන් ඔහු නම් කළේ තමන් එක්කාසු කළ ධනය සමාජයට විශාල යහපතක් ගෙන දෙන ඵලදායි ව්‍යාපෘතියනට යොදන්නාටය. නැතිව මසුරු සිටාණන් මෙන් එය ගොඩ ගසන්නාට නොවේ. සමාජයට තත්කාලීනව වැඩියෙන් අවශ්‍ය කුමන් දේ ද යන්න ගැන ඔහු නිර්මාණාත්මකව සිතිය යුතුය. උදාහරණ වශයෙන් චරිත කීපයක් බිල් ගේට්ස් ගෙන හැර දැක්වීය. බොහෝ අය යුරෝපීයයන්ය. මෝටර් රථ රජු වන පෝඩ් රොක්ෆෙලර් වැනි ඇමෙරිකානුවන් ය. එකම එක ආසියාතිකයෙකි. ඒ බංග්ලාදේශිකයෙකි. දුප්පත් ගැමි ළඳුන්ට සුළු ගෘහ කර්මාන්ත ඇරැඹීමට ණය පහසුකම් සැපයීම ඔහුගේ කර්තව්‍යය විය. දහස් ගණන් දුගී ගැමි ගැහැනු ධනවත් වූහ. නවලෝක මුදලාලි නැතහොත් එච්. කේ. ධර්මදාස යන නම මේ ලේඛනයේ නොවීය. ගේට්ස් නම ඔහු නොදැන සිටියත් එම ලිපිය කියවද්දී මට ඔහු සිහි වූයේ නිතැතින්ම ය.මක් නිසා ද? අප රටේ සෞඛ්‍යය සේවයට ඔහු උර දුන් ප්‍රබල අන්දම නිසාය. අද සිය ගණන් ජනී ජනයා යට කී වහල් දූපතෙන් මතු වූ මෙම සුවිසල් ගොඩනැගිලි සමුදායට දිවා රෑ රොක් වත්ම මේ නවලෝත ඉස්පිරිතාලය රටේ ප්‍රබල අවශ්‍යතාවකට කර ගසා ඇති අන්දම පැහැදිලිව පෙනේ. මෙය ධනවතුන්ට වෙන් වූ ආරෝග්‍ය ශාලාවක් යැයි කෙනෙකුට තර්ක කළ හැක. නැත. දිළිඳු යැයි බැලු බැල්මට පෙනෙන විශාල පිරිසක් මා එහි දැක ඇත. වෛද්‍ය සහන හිමි රජයේ සේවකයින් රාශියක්ද මෙහි ඇදී එති. තවද මෙයින් උපයන ආදායමෙන් සෑහෙන කොටසක් සමාජ සේවා කටයුතු සඳහා යොදවන බව නොරහසකි.   වරක් කාපිරි තිප්පලක් වහල් දූපතක් වශයෙන් නිගරුවට ලක්වූ කොම්පඤ්ඤ වීදි පෙදෙස් ඔහු මේ සේවය වෙනුවෙන් තැනූ ගොඩනැගිල්ල යෝධයකුගේ ලීලාවෙන් අහස අරා නැගී සිටිනු විශ්මයජනක දර්ශනයක් වන්නේ එහි නිර්මාතෘ ඉතා සාමාන්‍ය සමාජයකින් මතු වූවකු නිසා ය. ඔහුට මුක්කු ගැසීමට පවුල් පට්ටම් නොවීය. ආයෝජනය කිරීමට මුදල් දිය හැකි ධනවත් ඥාතීහු නොවූහ. වසර අසූවකට පමණ පෙර අපේ දර්ශනීය දකුණු සමුද්‍රාසන්න මාර්ගය දිගේ ඔහු තම දෛවය සොයමින් තනිව සුප්‍රකට කොළොම් පුරවරයට සම්ප්‍රාප්ත වන විට එම නගරයේ ආකාස සිතියමSky line තමා අතින් වෙනස් වේ යැයි ඔහු කිසි දින නොසිතන්නට ඇත. එම නගරය පවා මිනිසාගේ අප්‍රතිහත ධෛර්යය කියා පාන්නේ එය එක් කලෙක නිකම්ම නිකම් කොළොම් තොටක් වශයෙන් පැවති බැවිනි.පද්මා එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=af11070317</link>
    <topic>වසර 100 ක් සපුරණ ‘කහතුඩුවේ ඉස්කෝලේ’</topic>
    <author>විදුහලේ ආදි ශිෂ්‍ය නිහාල් පී. අබේසිංහ</author>
    <content>කොළඹ දිස්ත්‍රික්කයේ හෝමාගම ප්‍රාදේශීය ලේකම් බල ප්‍රදේශයේ ඇති පැරණිම පාසලක් වන කහතුඩුව ඩබ්. ඇන් පෙරේරා කනිෂ්ඨ විද්‍යාලය 7 වැනිදා සිය ශත සංවත්සරය සමරයි. ඒ වෙනුවෙන් එදින සර්ව රාත්‍රික පරිත්‍රාණ ධර්ම දේශනයකි. පසුදින උදේ සංඝගත දක්ෂිණාවකි.මා මුලින්ම අකුරු කළ මේ පාසල පිළිබඳව එයට වසර 100 ක් සපිරෙන මේ මොහොතේ අකුරු පේලි කීපයක් හෝ පුවත්පතකට ලියන්නට ලැබීම භාග්‍යයක් ලෙස සලකමි.1911 දී ආරම්භ වී 1962 දී රජයට පවරාගෙන ඇති මේ විද්‍යාලය කො/ කහතුඩුව සිංහල බාලිකා පාඨශාලාව ලෙස ද 1966 සිට කහතුඩුව කනිෂ්ඨ විද්‍යාලය ලෙස ද පවත්වාගෙන ගොස් තිබේ. මුල් කාලයේ පොල්අතු සෙවිලි කළ පුංචි ගොඩනැඟිල්ලක බිහිවී ඇති මේ පුංචි පාසල අද වනවිට තට්ටු ගොඩනැගිලි ඇතුළු ප්‍රධාන ගොඩනැගිලි 4 ක සෙවණ ලබයි. 1995 දී පමණ විද්‍යාලයේ නම කහතුඩුව ඩබ්.එන්. පෙරේරා කනිෂ්ඨ විද්‍යාලය ලෙස වෙනස් වී තිබේ. මේ වනවිට පාසලේ ශිෂ්‍ය සංඛ්‍යාව 400 කි. ගුරුවර ගුරුවරියන් 20 කි. අනධ්‍යයන කාර්ය මණ්ඩලය දෙදෙනකි.විද්‍යාලයේ වත්මන් විදුහල්පති කේ. විජයරත්න මහතාත් මේ විද්‍යාලයේ ම ආදි ශිෂ්‍යයෙකු වීම විශේෂත්වයකි. ඔහුගේ ක්‍රියාකාරිත්වය වත්මන් ප්‍රගතියට බලවත් රුකුලකි.විද්‍යාලයේ වත්මන් දියුණුව සඳහා ප්‍රදේශයේ පාර්ලිමේන්තු මන්ත්‍රී අධ්‍යාපන ඇමැති බන්දුල ගුණවර්ධන මහතා නිතරම කැපවෙයි. විදුහලේ ශත සංවත්සරය සැමරීමේ උත්සවය ජුලි 7 වැනිදා පවත්වන්නේ එතුමන්ගේ ප්‍රධානත්වයෙනි. එදින බන්දුල ගුණවර්ධන මහතා රුපියල් ලක්ෂ 10 ක් වටිනා උපකරණ පාසලේ උන්නතිය සඳහා පරිත්‍යාග කරනු ලබයි.7 වැනිදා පවත්වන ශත සංවත්සර උත්සවයෙන් පසු ආදි කර්තෘවරුන් සහ ආචාර්ය මණ්ඩලවලට පිං අනුමෝදන් කර සර්ව රාත්‍රික පරිත්‍රාණ ධර්ම දේශනාවක් ද පසුදින උදේ සපිරිකර සහිත සංඝගත දක්ෂිණාවක් ද පැවැත්වේ.දැනට ඇමැති බන්දුල ගුණවර්ධන මහතා විදුහලට පරිගණක දෙකක් පරිත්‍යාග කර තිබේ. පරිගණක ඒකකයක් ඉදිවෙමින් පවතී. එය සම්පූර්ණ වීමෙන් පසු ප්‍රදේශයේ ජනතාවට තොරතුරු තාක්ෂණය පිළිබඳ පුහුණු මධ්‍යස්ථානයක් ලෙස මෙය පවත්වාගෙන යාමට විදුහල්පතිවරයා අදහස් කරයි. ඉදිරියේදී තවත් හිටපු ගොඩනැගිල්ල ඉදිකිරීමට ද යෝජිත ය. ඒ සඳහා රජයේ හෝ පෞද්ගලික ආයතනවල උදව් අපේක්ෂා කරයි.විදුහලෙන් බිහිකළ ශිෂ්‍ය පරපුර අතරින් අද සිය ගණනක් රටේ ඉහළ තනතුරු හොබවති. ඉංජිනේරුවරු, වෛද්‍යවරු, පුවත්පත් කතුවරු, පරිපාලන නිලධාරීහු, නීතිඥවරු, විදුහල්පතිවරු ඒ අතර සිටිති. වසර 100 ක් සපුරණ මාගේ විදුහල් මාතාවනි, තවත් දිග කලක් යෙහෙන් වැජඹී තවත් රටට වැඩදායි නැණ ගුණ පිරි වියතුන් පිරිසක් රටට දායක කිරීමට ඔබට අවස්ථාව ලැබේවායි පතමි.විදුහලේ ආදි ශිෂ්‍ය නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=af11070318</link>
    <topic>වසර 125 ක අභිමානය සමරන මහනුවර ධර්මරාජය</topic>
    <author>ධර්මරාජ මාධ්‍ය ඒකකයේ -හසජ කංචන සමරනායක</author>
    <content>ලංකා මාතාවට කීර්තිමත් ශ්‍රේෂ්ඨ පුරවැසියන් විශාල සංඛ්‍යාවක් දායාද කළ කන්ද උඩරට වන්දනීය ගුරු ගෙදර බවට පත් මහනුවර ධර්මරාජ විදුහල ජූනි 30 වැනි දිනට 125 වැනි වසරට පා තබයි.වර්ෂ 1887 ජූනි මස 30 වෙනිදා ඕල්කට් මැතිඳුන්ගේ පුරෝගාමිත්වයෙන් මහනුවර උසස් බෞද්ධ පාඨශාලාව යන නමින් පොල් අතු මඩුවක සිසුන් 12 දෙනෙකුගෙන් ඇරැඹුණු ධර්මරාජය අද මුළුමහත් දේශයටම අභිමානය ගෙනෙන විද්‍යාපීඨයකි.දක්ෂ කාර්යශූර ගුරුවරයකු වූ අන්දිරිස් ද සිල්වා මහතා ධර්මරාජයේ පළමු විදුහල්පතිවරයා විය. වර්ෂ 1890 වන විට ධර්මරාජයේ විදුහල්පතිවරයා බවට පත් වූයේ එවකට ශ්‍රී ලංකාවේ සිටි ශ්‍රේෂ්ඨ බුද්ධිමතකු වූ ශ්‍රීමත් ඩී.බී. ජයතිලක මහතා ය. වසර 9 ක කාලයක් තුළ ජයතිලක මැතිඳුන් ධර්මරාජය ඉහළ තලයකට ගෙන ඒමට අපමණ වෙහෙස වී කටයුතු කළේ ය. ජයතිලක යුගයෙන් පසු බැන්බරි මහතා විදුහල්පති ධූරය හෙබ වූ අතර එම කාලයේ දී විදුහලට සැබෑ බෞද්ධ මුහුණුවරක් හා ජාතික පදනමක් ලබාදීමට ද කටයුතු කළේ ය. ආගමික කැක්කුමක් ඇති ජනතාවගෙන් සතය දෙක බැගින් එකතු කර ශ්‍රී දළදා මාළිගාව ඉදිරිපිට ධර්මරාජයේ දෙමහල් ගොඩනැඟිල්ල ඉදිකිරීමට පුරෝගාමී වූයේ ද බැන්බරි මහතා ය. 1899 දී විල්ටන් හැක් මහතා ද ඉන්පසු සී. එස්. රාජරත්නම් මහතා ද විදුහල්පති ධූර හෙබ වූහ.ධර්මරාජයේ ස්වර්ණමය යුගයක් ලෙස සැලකෙන්නේ 1902 සිට 1932 දක්වා කේ.එෆ්. බිලිමෝරියා මහතා විදුහල්පති ධූරය දැරූ යුගයයි. එම යුගයේදී ධර්මරාජය සෑම අංශයකින් ම ඉදිරියට ආ බව පැරණි වාර්තාවල දැක්වේ. 1932 - 1936 පී. ද එස්. කුලරත්න යුගය ද 1936 - 1945 එල්.එච්. මෙත්තානන්ද යුගය ද ධර්මරාජ ඉතිහාසයේ විශේෂ දියුණුවක් ලැබූ වකවානු ලෙස හැඳින්විය හැක. එස්. ඒ. විජේතිලක (1945 - 1955) චාල්ස් ගොඩගේ 1955 - 1959) ඩී.බී. තෙවරප්පෙරුම (1959 - 1961) මේජර් ඊ.ඒ. පේරුසිංහ (1962 - 1964) කර්නල් එස්.එල්.බී. අමරනායක (1964 - 1971) ඩී.බී. සමරජීව (1971 - 1973) යන මහත්වරු ද ධර්මරාජයේ උන්නතියට උරදුන් විදුහල්පතිවරු ලෙස ඉතිහාසයට එක් වී ඇත.නැවතත් ධර්මරාජයේ ස්වර්ණමය යුගයක් උදාවන්නේ ඒ.පී. ගුණරත්න මහතා විදුහල්පති ධූරය දැරූ 1973 - 1987 වසර 14 ක කාලය තුළයි. ඉන්පසුව යූ.බී. හේරත් (1987 - 1988) නිහාල් හේරත් (1989 - 1991) ටී.බී. දමුණුපොළ (1991 - 1995) ඩබ්ලිව්. එම්. බණ්ඩාරනායක (1995 - 1999) අශෝක හේරත් (1999 - 2001) යන මහත්වරුන් විදුහල්පති ධූර දැරූ කාල සීමා වලදී ද ධර්මරාජය දියුණුවට පත්විය. ඉන්පසු 2001 දී ආරම්භ වී මේ දක්වා දිවෙන්නේ ධර්මරාජයේ වත්මන් යුගය නොහොත් එස්.එම්. කීර්තිරත්න විදුහල්පතිතුමාගේ යුගයයි. ධර්මරාජය ශ්‍රී ලංකාවේ අංක එකේ විදුහලක් බවට පත් වී අධ්‍යාපන, ක්‍රීඩා හා අනෙකුත් ක්ෂේත්‍රවල කැපී පෙනෙන ජයග්‍රහණ රැසක් හිමි කර ගත්තේ කීර්තිරත්න යුගය තුළ ය. විභාග ප්‍රතිඵල ඉතා ඉහළ මට්ටමකට ගෙන ඒමට ද කීර්තිරත්න මහතා කැපවීමෙන් කටයුතු කළේ ය.ආදි ශිෂ්‍ය සංගමයේ කොළඹ ශාඛාවේ සහ තාරුණ්‍යයට හෙටක් පදනමේ අනුග්‍රහයෙන් ජනමාධ්‍ය අමාත්‍ය කෙහෙළිය රඹුක්වැල්ල මහතාගේ සහයෝගය මත ධර්මරාජයට රුපියල් මිලියන 37 ක් වටිනා අංගසම්පූර්ණ පිහිනුම් තටාක සංකීර්ණයක් ලැබී ඇත.ධර්මරාජ ඉතිහාසයේ ප්‍රථම වරට ලොව හොඳම පාසලක් ලෙස බ්‍රිතාන්‍ය කවුන්සිලය විසින් අන්තර් ජාතික සම්මේලනයෙන් පිදුම් ලැබීමට ධර්මරාජයට හැකිවීම සුවිශේෂී අවස්ථාවක් ලෙස මෙහි සඳහන් කළ යුතුම ය.ධර්මරාජ මාධ්‍ය ඒකකයේ -හසජ කංචන සමරනායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=as1107031</link>
    <topic>සතෙන් සතේ එකතු කර වෙහෙරක් තනා පූජා කළ නාලන්දා දරුවෝ</topic>
    <author>සුභාෂිණී ජයරත්න</author>
    <content>සතෙන් සතේ එකතු කර වෙහෙරක් තනා පූජා කළ නාලන්දා දරුවෝපොසොන් සඳ දැන් කෙමෙන් වියැකී ගිහින්. ඇසළ සඳ උදාවීමට ඇත්තේ තවත් දින කිහිපයකි. මේ සටහන ලියන මොහොත වනවිට මා කියන්නට සැරසෙන පුංචි වීරයන්ගේ මේ කතා පුවත ද අතීතයට එක්වී හමාර යි.කොළඹ නාලන්දා විද්‍යාලයෙන් ඉතිහාසයට රන් සලකුණක් එක් කරමින් වැව් බැදි රාජ්‍යයට පිදූ නාලන්දා සෑයේ කතාව මෙසේ ය.එදින පදවියට ළඟාවන විට රෑ බෝ වී තිබුණු බැවින් පදවි ශ්‍රී පුර රජ මහා විහාරයේ නවාතැන් ගත් අපි පසුදින උදෑසනම විහාර සඳහා සිවුරු පිරිකර ලබාදීමට ගමන් කළෙමු. දුෂ්කර වූ මේ ප්‍රදේශයේ බෞද්ධ ජනතාව සිටියත් ඔවුනට වන්දනා මාන කිරීමට බෞද්ධ සංකේත නොලැබීම අප කාගේත් අවධානයට යොමු විය. මේ වැව් බැඳි රාජ්‍යයට ගෞරවයක් ලෙස නාලන්දා වෙන් විහාරස්ථානයක් ඉදිකර පූජා කළහොත් එය නාලන්දාවට මහත් ගෞරවයක් වන බව මගේ මතකයට හැඟුණා.”නාලන්දා සෑයනාලන්දාවේ හිටපු විදුහල්පති හේමන්ත ප්‍රේමතිලක සිය අතීත අත්දැකීම් ගොනු කරමින් අප හා පැවසීය.බෞද්ධ ඉතිහාසයට ද උරුමකම් කියන නාලන්දාවට ඇත්තේ ගෞරවනීය අතීතයකි. ඒ අතීතයට වර්තමාන නාලන්දියන් මෙන් ම අතීත නාලන්දීයන් ද එකට එකතුව තැබූ රන් සලකුණක් ලෙස නාලන්දාසෑය හැඳින්විය හැකි ය.දලුක්ගල කියන්නේ හරිම දුෂ්කර ගම්මානයක්. එදා කොටි තර්ජන වැඩි වැඩියෙන් තිබුණු පළාතක්. පදවිය, කැබිතිගොල්ලෑව, ශ්‍රී පුර, වැලිඔය වගේ පළාත් තියෙන්නේ මේ ආසන්නයේ. එදා කොටි තර්ජන නිසා මේ ප්‍රදේශවල ජනතාවට සිය නියම් ගම් පවා අත්හැර යන්නට සිදුවුණා. ඒත් අද එහෙම නැහැ. අද රටට සාමය උදාවෙලා. බියක් සැකයක් නැහැ. මිනිස්සුන්ට තමන් ගැන හිතන්න කාලය ඇවිත්. ඒ හැමටත් වඩා තමන්ගේ ආරක්ෂාව ගැන සහතිකයකුත් ඔවුන්ට ලැබී තියෙනවා.අද මේ මායිම් ගම්මානවලත් එහෙමයි. හැමෝටම බියක් සැකයක් නැතිව ජීවත් වෙන්න පුළුවන් වුණා. කරපු විනාශවල තරම මෙතැකියි කියා නිම කරන්න බැහැ. මේ දලුක්ගල ගමත් එහෙමයි. ගමේ පන්සල තිබුණේ දලුක්ගල ගමට කි.මී. 10 ක් 15 විතර දුරින්. නැගෙනහිර පළාතේ ත්‍රිකුණාමල දිස්ත්‍රික්කයට මායිම්ව සේරුවිල හා මැදවච්චියට මායිම්වයි පිහිටා තිබුණේ. මේ ගමේ විතරක් නෙමෙයි මේ අවට තිබුණු හැම පන්සලක් ම දැන් නටබුන් වෙලා. ගම් වැසියන්ට වඳින්නට පුදන්නට පන්සලක් නැහැ.පළමු සමීක්ෂණ ගමනට ප්‍රේමතිලක මහතාත් අපිත් සිවුරු, පිරිකර අරගෙන දුෂ්කර පන්සල්වලට බෙදන්න ගියා. ඒක පන්සලක දාගැබක් නටබුන් වෙලා තියෙනවා දැක්කා. ඒකේ ආකෘතිය වට පවුරුවලින් ආවරණය වෙලා තිබුණේ. මේක මහසෙන් රජ කාලයේ තනා තියන වෙහෙරක නටබුන් කියලා අපි දැනගත්තා.අපි ඒ නටබුන් හාරන්න ගියේ නැහැ. හිටපු විදුහල්පතිතුමා අපිට යෝජනාවක් ගෙනාවා නාලන්දයෙන් මෙතෙන වෙහෙරක් හදමු කියා...” ‘නාලන්දා සෑය’ හැදෙන්න පසුබිම හැදුණේ එහෙමයි. නාලන්දා වෙහෙර තැනීමේ කතාව අපට කීවේ ආදි නාලන්දියන්ගේ ධර්මග්‍රාම සංසඳ ව්‍යාපෘති මණ්ඩලයේ ලේකම් සුනිල් වික්‍රමතුංග මහතායි.විදුහල්පතිතුමා සහ නාලන්දා දරුවෝ කොත වැඩම කරද්දී“එදා අපේ රජ දරුවෝ ද මහා වෙහෙර විහාර හදා සසුනට පූජා කළා. බුදුරජාණන් වහන්සේ දෙසා වදාළ පරිදි විහාර සාදා සසුනට පූජා කිරීම මහා ආනිසංස ගෙනදෙන පින්කමක්. මහා දස කුසල්වලින් එක් කුසලයක් විදියටයි බෞද්ධයිනුත් එය සලකන්නේ. එදා වගේ ම අදත් මේ පින්කමට හැමෝම දායක වෙනවා. එහෙත් මේ මහා පින්කම පාසල් දරුවන් අතින් සිදුවූ අවස්ථාවක් නම් අපි මීට පෙර අසා තිබුණේ නැහැ. ලංකා ඉතිහාසයේ පාසලක් පදනම් කරගෙන චෛත්‍යයක් ඉදි වූ මුල් ම අවස්ථාව ලෙස ‘නාලන්දා සෑය’ ඉතිහාසයට එක්වෙනවා.නාලන්දා සෑය ටිකෙන් ටික ගඩොලින් ගඩොල බැඳෙන්න පටන් ගත්තා. ඒ දරුවන්ගේ රුපියලෙන් රුපියල කැටයට එකතු කළ මුදල්වලින්. මුදල් එකතු කරන්න දරුවනට කිසිම බලපෑමක් කළේ නැහැ. දෙමවුපියන්ට බරක් වුණෙත් නැහැ. ඒගොල්ලන්ගේ අතේ ගෙනෙන කෑමට දෙන මුදල්වලින් කොටසක් දවස ගාණේ මේ කැටවලට එකතු වුණා.ආගමික හැඟීම් දරුවන් තුළ මෝරන්න වුණා. ඒගොල්ලන්ගේ එකම හීනය වුණේ චෛත්‍යය හදන එක. ඒ හීනය මාර්තු මාසයේ සැබෑ වෙන්න පටන් ගත්තා. වැස්ස, ජල ගැලීම් බාධාවක් වුණත් කරපු වැඩය සාර්ථකව නිම කරන්න අප්‍රේල් මාසයේ දී ඔවුන්ට හැකි වුණා.දුෂ්කර මඟ තරණය කරමින්“මේ චෛත්‍යයේ හැම වැලි කැටයකටම හැම ගලකටම නාලන්දාවේ සම්බන්ධයක් තියනවා. අපේ කැට ව්‍යාපාරයට හැම ළමයෙක් ම දායක වුණා. සමහරු රුපියලේ සිට රුපියල් 1000 දක්වා පරිත්‍යාග කළේ සිය කැමැත්තෙන් ම. ඒ වගේ ම ධර්මග්‍රාම සංසඳ නාලන්දා ව්‍යාපෘති මණ්ඩලයත් මුල සිට ම දැක්වූයේ විශාල දායකත්වයක්. අපි මේ වෙහෙර හැදුවේ කොළඹ සිට කි.මී. 350 ක් දුරින්. හැම ළමයකුට ම සජීවීව පෙන්වන්න ගෙනියන්න අපිට අපහසුයි. ඒත් මින්පසු අධ්‍යාපන චාරිකා සඳහා ළමයින් ගෙනියන විට අපි මෙය බලන්න දරුවන් ගෙනි යනවා...” ඒ විදුහල්පති රංජිත් ජයසුන්දර මහතායි.අධ්‍යාපන තරගයට හසුවී නිදහසේ හුස්මක් කටක් ගැනීමට ඉඩ නැති සිසුන් මෙවැනි දේකට හිත යොමු කිරීම සතුටකි. ආදී නාලන්දියන් වන මවුපියයෝ ද ඒ සතුටේ හවුල්කරුවෝ වෙති.ඔහු සඳුන් වීරසිංහයි. ඉගෙනුම ලබන්නේ ජීව විද්‍යා අංශයේ 12 වැනි වසරේ ය.“2600 සම්බුද්ධත්ව ජයන්තියේ වෙහෙර විහාර දහසේ ව්‍යාපෘතියෙන් අපේ නාලන්දාවට බාර වුණේ දුෂ්කර ප්‍රදේශශයක විහාරයක් තැනීම. අපේ හිටපු විදුහල්පතිතුමා තෝරා ගත්තේ පදවිය දලුක්ගම කියන අමාරු ම ප්‍රාදේශීය ලේකම් කොට්ඨාසයක්. අපි හැමෝගෙම උත්සාහයක් විදියටයි මේ චෛත්‍යය ඉදිවුණේ.”මේ දරුවෝ ගමට විහාරයක් හැදුවා පමණක් නොව මේ ගමට විදුලිය ද ලබා දුන්හ. නාලන්දා සෑය ඉදිවෙන කොට මේ ගමේ මිනිස්සු නාලන්දියන් දකින්න වුණේ තමන්ට පිහිටට ආ දෙවිවරු ලෙස ය. මේ හැම වැලි කැටයකට ම ගම්මුද පැත්තකට වී බලා නොසිට සම්මාදම් වූහ. මුදල් නැතත් තමන්ගේ ශ්‍රමය හා කැපවීම ලබා දීමට මැළිනොවූහ.“අපි වෙහෙර හැදීමට අමතරව ගමට විදුලියත් ලබා දුන්නා. ඒ ගමට ලයිට් තිබුණේ නැහැ. හිටියේ කළුවරේ. පළාතේ අතුරු පාරවල් රාශියක් හදන්න පුළුවන් වුණා. හෙට වනවිට මේ ගමේ පාසලටත් අපි උදව් උපකාර කරන්න බලාපොරොත්තු වෙනවා...මේ වනවිටත් අපි මේ පළාතේ දැල් පන්දු අත්පන්දු තරඟවලට පාසල් දරුවන්ට අවශ්‍ය උපකරණ ලබා දුන්නා. පුස්තකාලවලට පොත් දුන්නා. ප්‍රථමාධාර කට්ටල ලබාදුන්නා. සෑම ගෙයකටම බුදුපිළිම ලබා දුන්නා. ගමේ සණස බැංකුවක් හදන්න උදව් කළා. සමාජ සේවා කටයුතු සඳහා දායකත්වය ලබාදුන්නා.නාලන්දා ධර්ම ග්‍රාම සංසදයේ සභාපති, විශේෂඥ ශල්‍ය වෛද්‍ය ඩී.ඩබ්ලිව්. වීරසූරිය මහතා පැවසීය.නාලන්දා මහා සෑයේ පූජා වස්තු නිදන් කිරීමේ උත්සවය වගේ ම කොත පැලඳවීමේ උත්සවය ද නාලන්දියන්ට වගේ ම ගමටත් විශාල ආශිර්වාදයක් වෙමින් ඒ මොහොතේ ආශිර්වාද වැසි වැටෙන්නට වූ බව ආරංචි වුණා. සෑයේ නිදන් වුණේ ශ්‍රී සර්වඥ ධාතූන් වගේ ම දෑ අගසව් ධාතුන්. ඒ උත්සවය සිදුවුණේ මැයි මාසයේ, 2600 සම්බුද්ධ ජයන්තිය සමරණ මොහොතේ දී. ඒ වගේ ම කොත් වහන්සේ පැලඳවීමේ උත්සවයත් චාරිත්‍රානුකූලව ඉටු කරන්නට ඔවුන්ට හැකි වුණා. ගමට වගේ ම ගම් වැසියන්ටත් හොඳ කළ දසාවක් ලබන්නට වුණා. ජූනි මාසය එළඹුණා. තවත් සුබ කටයුත්තකට මුල පිරෙන්නට වුණා. සුබ දෑතින් සුබ මොහොතින් මේ නාලන්දා සෑයේ කොත නිරාවරණය වුණේ සාධුකාර මධ්‍යයයේ.වඳින්නට පුදන්නට වෙහෙරක් ලැබී....මේ සියලු දේ පිටුපස තවත් කෙනෙක් හිටියා. ඒ භාණ්ඩාගාරික කරුණාරත්න සේනාධීර මහතායි.“මේ ව්‍යාපෘතියට අපිට රුපියල් ලක්ෂ 35 ක් විතර වියදම් වුණා. චෛත්‍යයට අමතරව අනිකුත් කටයුතුවලට තවත් රුපියල් ලක්ෂ 15 ක් විතර ගියා. විශාල මූල්‍ය සහයෝගයක් දරුවන්ගෙන් ආචාර්ය මණ්ඩලයෙන් ලැබුණා. අපිට තව මුදල් අඩුපාඩු තියනවා. අපි මේ ගමට තව යමක් කළ යුතුයි. මේ ගමේ අඩුපාඩු ගොඩක් තියනවා. කැමති කෙනෙක් ඉන්නවා නම් අපේ මේ සත් කාර්යයට උදව් කරන්න...” ආගම දහමට හිතැති ඔබ ගෙනුයි ඒ ඉල්ලීම.අධ්‍යාපනය හදාරණ ඔබේ දරුවන්ට යමක් කළ හැකි නම් වැඩිහිටි ඔබට කළ නොහැකි දෙයක් නැහැ. ඔබේ කුඩා ආධාරයන් ඔවුනට විශාල ශක්තියක් විනෝදයක්. බොරැල්ල, සම්පත් බැංකුවේ ඉතිරිකිරීමේ ගිණුමේ නාලන්දා සෑය නම් වූ අංක 100460568868 දරන ගිණුමට ඔබටත් දායක වන්න පුළුවන්. නාලන්දා විද්‍යාලයේ නියෝජ්‍ය විදුහල්පති සරත් ගුණතිලක මහතාත් අපෙන් එක ඉල්ලීමක් කළා.“ඔය ගොල්ලෝ රටට මේ පණිවිඩය දෙන්න. අපි දරුවන්ට ආගමික චාරිත්‍රවලට ගරු කරන සමාජයකට හුරු කළ යුතුයි” පාඩම, විෂය නිර්දේශ, විභාගය විතරක් ම දරුවන්ට ප්‍රමාණවත් නැහැ. පාසලේත් ගුණගරුක සමාජයක් ඇති කළ යුතුයි. පාසලේ දී ද දරුවන් ආගමික කටයුතුවලට හුරු කළ යුතුයි...”විදුහල්පතිවරුනි, ආචාර්යවරුනි, දෙමව්පියනි, ඔබගෙනුයි මේ ඉල්ලීම. හෙට දවසේ රට බාරගන්නා අනාගත පරපුරේ අනාගතය රැඳී ඇත්තේ ඔබ අත ය. ඔබේ නිර්මාණය නාලන්දා සෑයක් නොවන්නට පුළුවන්. අවසන් නිර්මාණය විය යුත්තේ ගුණ ගරුක දරු පිරිසකි.ස්තුතිය - නාලන්දා විද්‍යාලයේ වත්මන් විදුහල්පතිරංජිත් ජයසුන්දර මහතාට.සුභාෂිණී ජයරත්නඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=as1107032</link>
    <topic>නොදන්නාකම නොසලකා කටයුතු කිරීමෙන් වෙන්නේ අනාගතය අඳුරුවීමයි</topic>
    <author>සාකච්ඡා කෙළේ -රමණී සුබසිංහ</author>
    <content>නොදන්නාකම නොසලකා කටයුතු කිරීමෙන් වෙන්නේ අනාගතය අඳුරුවීමයිකිරින්ද – පුහුල්වැල්ල - ශ්‍රී වර්ධනාරාමවාසීදර්ශන විශාරද කුඹල්ගොඩ ධම්මාලෝක හිමිපසුබිම් කතාවසැවැත් නුවර දෙව්රම් වෙහෙර නිතර නිතර ධර්ම දේශනා පැවැත්වේ. සැදැහැති පිරිස් ධර්ම ශ්‍රවණය පිණිස නිතර එහි යති. රාත්‍රී කල බණ ඇසීමට යන පිරිස අතර විවිධ වෙස් ගත් සොරු ද වෙති. බණ ඇසීමට යන අය ගේ විවිධ බඩු භාණ්ඩ නැති වුවත් සොරුන් කවරෙක් දැයි සොයා ගත නොහැකි විය. ඒ සියලු දෙන සැදැහැතියන් සේ සුදු ඇඳුමෙන් යුතු වීම නිසා ය. චාම් හැසිරීම් ඇත්තන් සේ පෙනීම නිසා ය. මල් පහන් පිදීම්, බණ ඇසීම් කරන නිසා ය.දිනක් සුපුරුදු ලෙස සොරු දෙදෙනෙක් රෑ කල දහම් ඇසුමට යන පිරිසට එක්වූහ. වෙහෙරෙ හි දී මල්පහන් පිදීමේ නිතර වූහ. ධර්ම දේශනා ආරම්භ වූ මොහොතේ සොරු දෙදෙනා ද දහම් අසන බව හඟවමින් පිරිසට එක් වූහ. එක් සොරෙක් බණ ඇසීමෙහි ද කැමැත්තේ විය. එදින මනාව දහම් ඇසූ හේ දහමෙහි අවනත විය. සෝවාන් ඵලයට ද පැමිණියේ ය. සොරකම අමතක කළ ඔහු දහදිය මහන්සියෙන් උපයා සපයා ගන්නා දෙයින් ම අඹුදරුවන් පෝෂණය කරන්නට සිතන්නේ ය.එහෙත් මිතුරු සොරා ගේ සිත දහමට වඩා සොරකමෙහි බලවත් විය. දහම් අසනා බව හැඟවුව ද සිතෙහි ධාරණය කර නො ගත්තේය. කවරකුගෙන් කුමක් සොරකම් කරන්නේ ද යන සිතිවිල්ලේ ම පසුවිය.සෝවාන් වූ තැනැත්තා ගෙට ගොස්, තමන් මින් මතු සොරකමෙහි නොයෙදෙන බවත්, ධර්ම මාර්ගයේ ගමන් ගන්නා බවත් තම බිරියට සැළ කළේ ය. පසුදා ඒ නිවෙසෙහි ළිප ගිනි ඇවිළුණේ නැත. සැමියා ගේ කතාවෙන් කෝපයට පැමිණි බිරිය ‘ඔබ නම් සැබෑම අනුවණයෙකි. ඒ අනුවණක ම නිසාම මා ගේ දරුවන්ට කැඳත් නැති විය. ඒත් නුවණැති යහළුවා ගේ ගෙදර දරුවන්ට බත් හිඟ නොවන්නේ ය’ යි සිය සැමියාට දොස් නැඟුවාය.සිය බිරිය ගේ බස් ඇසූ සැමියා පසුදින ජේතවනාරාමයට ගොස් බුදුරජාණන් වහන්සේට මේ සිදුවීම සැළ කරන්නේ ය. තමන් මෙතෙක් සොරකමින් තම අඹුදරුවන් පෝෂණය කළ බවත්, දහම් ඇසීමෙන් පසු ඒ අනුවණ ක්‍රියාව නොකරන බවත් ඒ දැන තම බිරිය කෝපයට පත්ව අඬ දබර කරගන්නා බවත් පවසන්නේ ය.ඒ අවස්ථාවේ බුදු රජාණන් වහන්සේ මතු සඳහන් ගාථා රත්නය දේශනා කරමින් බාලයා හෙවත් අනුවණයා තමා ගේ අනුවණකම ගැන දැන ගනී නම් එයින් ම ඔහු පණ්ඩිතයෙක් වන බවත් තමා පණ්ඩිතයෙකැ යි සිතන මෝඩයා ඒකාන්තයෙන් ම මෝඩයෙක් වන බවත් පෙන්වා දුන් හ.මේ ගාථා රත්නයේ ‘බාලො’ යනුවෙන් හැඳින්වෙන්නේ අනුවණයා ය. එනම් වැඩ අවැඩ නොදන්නා, කළ යුතු හා නොකළ යුතු දේ නොදන්නා පුද්ගලයා ය.’බාල්‍යං මඤ්ඤතී’ නම් තමා අනුවණයකු බව දැන සිටීමය. අනුවණයකු වුණ ද පණ්ඩිතයකු බව පෙන්වීමට උත්සාහ කරන්නා ‘පණ්ඩිතමානි’ ලෙසින් දක්වා ඇත.මේ කතා පුවතට අනුව ජීවිතය වැරදි මාර්ගයකට යොමු වී ඇති පුද්ගලයකුට වුවද තමන් වැරදි බව හැඟුණේ නම් නිවැරැදි මාවතට යොමු විය හැකි බව පැහැදිලි වේ.අනුන් ගේ දේ සොරකම් කරමින් තමන් ගේත්, අඹුදරුවන්ගේ ත් උදර පෝෂණය කළ අර සොරා නිවැරැදි මඟට එළැඹුණේ තමන් වරදක් කරන බවත්, එහි ආදීනවත් අවබෝධ කොට ගත් නිසා ය. තමන් වැරැදිබව අවබෝධ වූයේ සත් පුරුෂ ධර්මය ශ්‍රවණය කළ නිසා ය.කතාවේ සඳහන් අනෙක් සොරාට ධර්මය ඇසුණත් හරි මඟට පැමිණීමට නොහැකි වූයේ තමන් නිවැරැදි යැයි සිතූ නිසා ය. තමන් ගේ අසත් පුරුෂ ක්‍රියාවල වරදක් නොදුටු නිසා ය. සත්පුරුෂයන් ගේ බසට අවනත නොවීම නිසා ය.කෙනෙක් යම් දෙයක් නොදැන තමන් දන්නවා යැයි උඩඟුව සිටී නම්, හරි වැරැද්ද හඳුනා ගත්තේ නැතිනම් ඔහු විසින් ම තමන් ගේ විනාශය ළඟා කර ගනී. ක්ෂණිකව මතුවෙන ගිනිදැල්ල ක්‍ෂණිකව ම විනාශ වී යන්නා සේ හේ විනාශය ළඟා කර ගනී.බුදුරජාණන් වහන්සේ මෙහි දී ‘දැන ගන්නවා’ යන්නෙන් විශේෂයෙන් අවධාරණය කරන්නේ තමන් ගැන දැන ගැනීම ය. බුදු දහමේ ලෝක දෙකක් පිළිබඳ සඳහන් ය. එනම් අධ්‍යාත්මික ලෝකය සහ බාහිර ලෝකයයි. අධ්‍යාත්මික ලෝකය නම් බඹයක් තරම් වූ මේ ශරීරයයි. ඒ ලෝකය දැනගත් කෙනාට බාහිර ලෝකයේ අමුතුවෙන් දැන ගන්නට දෙයක් ඉතිරි වන්නේ නැත.තමන් ගැන දැන ගැනීමේ දී හේතුඵල ධර්මය පිළිබඳ අවබෝධ කර ගන්නට උත්සාහ කළ යුතුය. එනම් යම් දෙයක් හට ගැනීමට හේතුවක් තිබෙන බව දැන ගැනීම ය.පුද්ගලයා හට ගන්නේ ඇයි? අවිද්‍යාව නිසා ය. අවිද්‍යාව නම් මේ ලෝකය ගැන නොදන්නාකම යි. අවිද්‍යාව නම්, ලෝකය අල්ලාගෙන මම, මගේ ය යනුවෙන් වෙන් කර ගන්නට උත්සාහ කිරීමයි.මේ කරුණ පැහැදිලිව අවබෝධ කරගත හැකි කතා පුවතක් අටුවාවේ සඳහන් වේ.ගවයන් රැක බලා ගන්නා පුද්ගලයෙක් රෑ බෝ වූ කල ආපසු එන ගමනේ මහ වනයේ අතරමංව මං මුලා විය. මඟ සොයා ගත නො හී යා යුතු දිසාව දැන ගන්නට අසල කඳු ගැටයකට නැඟ ගත්තේ ය. අඳුරේ ඇවිදින ඔහු ගේ පය ලිස්සා යන්නේ ය. පහළට පෙරළීගෙන පෙරළීගෙන යන ගොපල්ලා ගේ අතට වැල්පටක් හසු වන්නේ ය. ඒ ද කටු වැලකි. වැල අල්ලා ගත් අත සීරී වේදනා දුන්නේ ය. දෑතින් ම අල්ලා ගත් කළ දෑත ම වේදනා දුන්නේ ය. ඉවසනු බැරි ව දෙපයින් ද කටුවැල සිර කර ගත්තේ ය. දෙපය ද සීරී වේදනා දුන්නේ ය. එහෙත්, පහළට ඇද වැටේය යන බියෙන් කටුවැල අත නොහැරියේ ය. අඳුර මැකී ආලෝකය මතු වෙද්දී වට පිට බලන ඔහුට මහ පොළවට ඇත්තේ තවත් අඟල් දෙකක පමණ ප්‍රමාණයක් බව දැක ගත හැකි වේ. රාත්‍රිය පුරා කටුවැලක එල්ලී වේදනා විඳීම ගැන ඔහු බලවත් පසුතැවීමට පත් වේ. වැල අත හැරියා නම් ඔහුට මෙසේ මහ රැයක් පුරා වේදනා විඳින්නට සිදු නොවන නිසා ය.සම්පූර්ණ බුදු දහම පිළිබඳව මේ කතා පුවතේ කැටි කොට තිබේ. මං මුළා වූ පුද්ගලයා නම් මේ පෘථග්ජන මිනිසා ය. හේ ලෝකය නම් වූ කටු වැලේ එල්ලී සිටී. කළුවර නම් අවිද්‍යාව නමැති අන්ධකාරයයි. අඳුර දුරු වී එළිය වැටීම නම් අවිද්‍යාව නැති කිරීමයි. ලෝකෝත්තර තත්ත්වයට පත්වීමයි. නිවනට ළඟා වීමයි. වැලේ කටු නම් මගේ යනුවෙන් අල්ලා ගන්නා දේ ය. මගේ දරුවෝ, මගේ ගේ දොර, මගේ ඉඩ කඩම් යනුවෙන් අල්ලා ගන්නා දේ ය. මේ සියල්ල දුක බව නොදැන අපි එහි ම එල්ලී සිටිමු. අවිද්‍යාව නම් එයයි. නොදන්නාකම නම් එයයි.ලෝකයේ ක්‍රියාකාරීත්වයන්ට ප්‍රතිකි‍්‍රයා දක්වමින් සිටීම පෘථග්ජනයා ගේ ස්වභාවයයි. ‘පෘථග්ජන’ යන්නෙහි තේරුම උපතට සතුටු වන, විපතට හඬන යන්නයි. එහෙත් ඉපදීම සාමාන්‍ය දෙයකි. මරණය ද එසේය. ‘සබ්බේ පෘථග්ජනා උන්මත්තකා’ යනුවෙන් සියලු පෘථග්ජන මිනිසුන් යම් උමතුවකින් පෙළෙන බව බුදු දහමේ සඳහන් ය. අප උත්සාහ කළ යුතු වන්නේ ඒ උමතු ලෝකයෙන් මිදී සැබෑ විමුක්තිය ලබා ගැනීමට ය. විමුක්තිය ළඟා කරන රාග, දෝෂ, මෝහ යන බැඳීම්වලින් නිදහස් වීමට කටයුතු කිරීම යි.දන්නා පුද්ගලයා, පණ්ඩිතයා කියන්නේ එසේ ක්‍රියා කරන තැනැත්තාට ය. මේ ටික නොදැන කෙනෙක් තමන් දන්නවා යැයි සිතා සිටී නම් ඔහු අනුවණයෙකි. මෝඩයෙකි. සියලු දේ අනිත්‍ය සේ දකිමින් ගිහි ජීවිතය අසුබවාදීව දකිමින් සියලු දේ අත්හැරිය යුතු බව මින් කියැවෙන්නේ නැත. අප උත්සාහ කළ යුතු වන්නේ ලෞකික ජීවිතය නිවැරැදි මාවතට යොමු කොට, ලෞකික ජීවිතය සාර්ථක කර ගන්නා ගමන් ලෝකෝත්තර පැත්තට යොමු වීම ය.මෙසේ සිතන්න. ජීවිතයේ විවිධ අවස්ථාවන් හි යම් යම් පසුබෑම් නිසා අපි පීඩාවට පත්වෙමු. ශෝක වෙමු. මුළු ලෝකය ම කඩා වැටුණා සේ දුක් වෙමු. කෙනෙකුට තමන් ගේ ජීවිතය එපා වන තරමට, දිවි තොර කර ගන්නා තරමට ඇතැම් විට මේ පීඩාවන් බරපතල වේ. ප්‍රශ්නයක දී කම්පා වී හඬා දොඩා වැළපීමෙන් කිසිදු ප්‍රයෝජනයක් නොවන බව අපි තේරුම් ගත යුතු ය. නින්දා, ප්‍රශංසා, දුක, සැප, යස, අයස ආදී මේ සියල්ලට ජීවිතයේ දී අපට මුහුණ දීමට සිදුවේ. ලෝකයේ ස්වභාවය එයයි. අප උත්සාහ කළ යුතු වන්නේ මේ සියල්ල සමබර කර ගනිමින් ජීවිතය ගොඩනඟා ගැනීමට ය.අප ගේ එදිනෙදා සාමාන්‍ය ජීවිතයේ කටයුතු සාර්ථක කර ගැනීමට ද මේ ගාථා රත්නයෙන් කියැවෙන අදහස ආදර්ශයක් කර ගත හැකිය. ගුරුවරයෙක් නම් ඒ කාර්යයට සුදුසු වන ලෙස ඒ තැනැත්තා දැනුමින් සන්නද්ධ විය යුතුය. දැනුමින් සන්නද්ධ නොවී තමන් දන්නවා යැයි සිතා දරුවන්ට අකුරු කරවන්නට යාමෙන් සිදුවන්නේ අනාගත සමාජයම විපතේ හෙළීමකි.කෘෂි කර්මාන්තයෙහි නියැළෙන තැනැත්තා ඒ කාර්ය ගැන දැන සිටිය යුතුය. ධර්ම දේශකයා ධර්මය අවබෝධ නොකොට දේශනා කරන්නට යාමෙන් සිදුවන්නේ ශ්‍රවණය කරන තැනැත්තා මුලාවේ වැටීම ය. අධ්‍යාපනය ලබන දරුවන් වුවද තම නොදන්නාකම නොසලකා දන්නවා යැයි සිතා කටයුතු කිරීමෙන් සිදු වන්නේ අනාගතයම අඳුරු වීමය. මෙසේ ජීවිතයේ සෑම අංශයකටම මේ ආදර්ශය එක්කර ගැනීමෙන් බොහෝ කටයුතු සාර්ථක කර ගැනීමට පුළුවන.සාකච්ඡා කෙළේ -රමණී සුබසිංහඡායාරූපය -දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=as1107033</link>
    <topic>මේ කරලා තියෙන්නෙ දෙවියො කෝප කරන වැඩක්</topic>
    <author/>
    <content>මේ කරලා තියෙන්නෙ දෙවියො කෝප කරන වැඩක්අප දෙදෙනා නින්දට ගියේ වෙනදා තරම් සතුටකින් නොවේ. රාත්‍රි කෑමෙන් ද වැඩි කොටසක් ඉතිරිව තිබුණි.“බලාපොරොත්තු නැති කරගන්න එපා චාමික.”මංජේශ්වරී මගේ හිස පිරිමදිමින් කීවා ය.“අපට වරදින්නෙ නෑ”“වැරදුණොත්”“වැරදුණාට පස්සෙ ඒකට විසඳුමක් හොයමු.”මගේ දෑස් පිය වුණේම නැත. මංජේශ්වරී මට තුරුලු වූයේ වෙනදා මෙන් ම මගේ පහස පතමිනි.පසුදා හැන්දෑවේ අපි කෝවිල් ගියෙමු. කොතරම් සිත ශක්තිමත් වුවත් බාරහාර ගැන මංජේශ්වරී තුළ තිබුණේ පුදුම භක්තියකි. ඈ දෙවියන් විශ්වාස කළාය. දේව කැමැත්තට ඉඩ දුන්නා ය. විවාහයෙන් පසු ඈ තුළ වූ මේ විශ්වාසය ටිකෙන් ටික වැඩි විය.සිරිත් පරිදි ඈ පොල් ගෙඩියක් කුඩු කළේ නැත. ගිතෙල් පහන් දල්වා මල් සුවඳ දුම් පූජා කළා පමණි.“ලංකාවට ගියහම මේ කිසි දෙයක් කරන්න බැරිවේවි නේද චාමික.”අප ආපසු එන අතරමඟදී ඈ ඇසුවා ය.“අපොයි නෑ. අපේ හැම පන්සලකම වගේ දේවාලයක් තියෙනවා.ඊට අමතරව විෂ්ණු, කතරගම, සමන්, දැඩිමුණ්ඩ සූනියම් වගේ දෙවිවරුත්, කාලි සහ පත්තිනි මෑණියන් වැඩ වසන දේවාලත් තියෙනවා. පන්සලට ගිහින් මං බුදුන් වඳින කොට ඔයාට දේවාලෙට ගිහින් දෙවියන් වඳින්න පුළුවනි.”මංජේශ්වරී ඒ අසා සිටියේ කිසියම් සතුටකිනි. ලංකාවේ පන්සල් ගැන මීට කලින් කිසිම අවස්ථාවක මංජේශ්වරීට දැනගන්නට නොලැබුණි.“එතකොට බෞද්ධයො වගේ ම හින්දු ආගම අදහන අයත් ඉන්නවද?“ඇයි ද්‍රවිඩ ජාතිකයො. ඒ වගේ ම සිංහල බෞද්ධයොත් හුඟ දෙනෙක් දෙවියො අදහනව.”“එහෙනම් හොඳයි. මට දෙයියො බුදුන් දෙන්නටම වඳින්න පුළුවනි.”මංජේශ්වරීගේ කතාව විවාහයට ශ්‍රී ලංකා හමුදාවෙන් අවසර ලැබී ලංකාවට ගියා හා සමාන ය. ඇගේ බලාපොරොත්තු බිඳ දැමීමට මම කිසිදු උත්සාහයක් නොගත්තෙමි. සතුට දියකර හරින්නේ කුමකට ද? බලාපොරොත්තු ජීවිතයට අත්වැලකි.“මං බලාපොරොත්තු අත අරින්නෙ නෑ චාමික”“බාරෙ වුණු ගමන් ම ඔයාට දෙවියො බලල වාගෙ.”මංජේශ්වරි හිස ඔසවා මා දෙස බැලුවා ය. දෑස සතුටින් දිදුලයි. දෙතොල් මඳ සිනාවකි.”“මං ජීවිතේට කවදාවත් පැරදිලා නෑ චාමික”“ඒ ඔයානෙ. මම”“ඔයා පරදින්නෙත් නෑ”“පැරදුණොත්”“පැරදුණොත් අපි ඉන්දියාවෙ නවතිනවා.”මට තවත් එකම වචනකුදු කතා කර ගත හැකි නොවීය. සෙනඟ අතරින් පුරුදු මුහුණක් මතුවිය. ඒ ක්‍රිෂ්ණාදේවය. මංජේශ්වරී ඔහුට වෛර නොකරන බව හිස වනා පැවසූ මුත් මා තුළ කිසියම් විචිකිච්චාවක් ඇති විය.ක්‍රිෂ්ණදේව සිටියේ කිසියම් බරපතළ ප්‍රශ්නයකට මුහුණ දුන් සෙයියාවෙනි. මුහුණ හිනාවක් නොවීය. බියපත් බවක් පෙනිණි.“අක්කෙ මේ මොකද? ඇයි මෙහේ.”මංජේශ්වරී එක්වරම කෑගැසුවා ය. ක්‍රිෂ්ණදේව පිටුපසින් රංගනාතා සිටින බව මා දුටුවේ මංජේශ්වරීගේ කෑගැසීමෙන් පසුව ය. මගේ දත කට පූට්ටුවූවාක් මෙන් දැනිණ. මහා පුදුමයකි.“මේ කොහේ යන ගමන් ද?මට කතා කරගත හැකි වූයේ බොහෝ වේලාවකට පසුව ය. ඒ වනතුරු සියල්ලෝම ගොළුවත පිරූහ. මංජේශ්වරී හා රංගනාතා සිටියේ එකිනෙකා බදාගත් ගමන් ය.“අපි ඔයගොල්ලන්ගෙ ගෙදර යන ගමන් ඒ අතර කෝවිලට යමු කියල රංගනාතා කිව්ව.”“අම්මල දන්නවද, මෙහෙම ආපු බව“තම සොහොයුරියගේ ග්‍රහණයෙන් මිදුණු මංජේශ්වරී ඇසුවා ය.“නෑ...නෑ”රංගනාතා ගොත ගැසුවා ය.“දැන් ඒ මිනිස්සු හොඳටම බයවෙලා ඇති.” අනික මං වගේ නෙමෙයි. අක්ක සිය දිවි නසාගනී කියල බයකුත් තිබුණා.”“මං... ඒ තරම් දුර හිතුවෙ නෑ...”ක්‍රිෂ්ණදේව ද ගොත ගසන්නට විය.“ඇයි මේ විදියට අක්කව එක්කන් ආවෙ.”මංජේශ්වරී කතා කළේ තර්ජනාත්මක ස්වරයෙනි.“නිකන් එක්කන් ආවෙ නෑ. මං අක්කව කසාද බැන්දා.”“ඒ කොහොමද? අක්ක බැඳපු ගෑනියක්”“අපි මධ්‍ය ප්‍රදේසෙ කෝවිලකට ගිහින් ආයෙත් බැන්දා.”රංගනාතා වැන්දඹුවකි. ඇයට යළි විවාහ වීමේ වරම් නැත. ඇගේ සැමියා ඈ නිවසින් පිටමං කළේ බලාපොරොත්තු වූ දෑවැද්ද නොලැබී ගිය නිසා ය.“ගාන්ධි තුමා මේ ප්‍රශ්නයට විසඳුමක් දුන්නා. මිනිහ මැරිච්චි ගෑනුන්ට ආයෙ බඳින්න අවසර දුන්නා. ඒත් අපේ මිනිස්සු ඒවා පිළිගත්තෙ නෑ. අපිවත් මේ ප්‍රශ්නෙට විසඳුම් දෙන්න ඕනි. මං ප්‍රායෝගිකව ඒ පියවර ගත්තා.”“අක්කගෙ මිනිහ මැරිල නෑ. ජීවත්ව ඉන්නවා.”“මැරුණත් එකයි දාල ගියත් එකයි. එකම ප්‍රහ්නෙ පැති දෙකක්. කොයි එකෙනුත් වෙන්නෙ ගෑනියක් වැන්දඹු ෙ වන එක විතරයි.”ක්‍රිෂ්ණදේව කතා කරන්නේ දාර්ශනිකයකු පරදවමිනි. අදහස් අතින්, පැවැත්ම අතින් මිනිසුන්ගේ වෙනස්වීම පුදුමවන්නට හේතුවක් නොවේ. මගේ ප්‍රශ්නයට වඩා මානුෂික ප්‍රශ්නයකට විසඳුමක් ලැබී තිබේ. මංජේශ්වරීගේ තනි නොතනියට තම සොහොයුරිය පැමිණ සිටී. එය ද මගේ සිතට සැනසිල්ලකි.“ක්‍රිෂ්ණදේව ගිහින් අම්මලට කියන්න රංගනාතා හොඳින් ඉන්නවය කියල.”මංජේශ්වරී කීවේ නියෝගයක් ලෙසිනි.“එහෙනම් රංගනාතාව අදට එක්ක යන්න”“අදට නොවෙයි හැමදාටම ඉන්න පුළුවනි. සමහරවිට ඒ ගෙදර අනාගත පදිංචිකාරයො ඔය දෙන්න වෙන්න පුළුවනි.”රංගනාතා හා මංජේශ්වරී අශෝක උද්‍යානයේ නිවසට ඇරලූ මම ක්‍රිෂ්ණදේව රංගනාතාගේ නිවසට යෑමට ප්‍රථමයෙන් රාමචන්ද්‍රන් හමුවීමට සිතුවෙමි.“කොයිකටත් අපි රාමචන්ද්‍රන් හමුවෙලා බලමු. මිනිහ අපට විසඳුමක් දේවි”ක්‍රිෂ්ණදේව මගේ අදහසට එකඟ විය. අප යනවිට රාමචන්ද්‍රන්ගේ නිවසේ විදුලි පහන් දැල්වෙමින් තිබිණ. ඊට අමතරව කොන්ක්‍රීට් වහල උඩ මැටි පහනක් ද දැල්වෙමින් තිබිණ. ගේට්ටුව පියමන් කරත්ම අප දුටුවේ ගල් බංකුව මත වාඩි වී සිටින ඡායාවන් දෙකකි.“ඇවිත් වගේ...”ක්‍රිෂ්ණදේව මගේ කනට කොඳුළේ ය.ගල් බංකුව මත රාමචන්ද්‍රන් සමඟ වාඩි වී සිටියේ රංගනාතාගේ පියා නවරත්නම් ය. අඬ අඳුරේ වුව ද ඔහු ක්‍රිෂ්ණදේව දුටුවේ ය. එක්වරම අසුනින් නැඟිට ගත් ඔහු අප වෙත පැමිණියේ කඩිසර ගමනිනි. ඔහු ක්‍රිෂ්ණදේවට පහර දෙතැයි මට සිතිණ. අත පය වීසි කරමින් ඔහු මොන මොනවාදෝ දෙඩුවේ ය. මම රාමචන්ද්‍රන් වාඩි වී උන් ගල් බංකුව වෙත පිය මැන්නෙමි. රාමචන්ද්‍රන් බවුන් වඩන ලෙසකින් ඉඳගත් ගමන් ය. මා ඔහු අසලින් වාඩි වී තවත් ටික වේලාවක් ගත විය.“දෙවියො කෝප කරන වැඩක්නෙ මේ කරල තියෙන්නෙ.ඔහුගේ වචන මගේ කනට හී පහරක් මෙන් විය.“දෙවියො කෝප වෙන්නෙ මොකටද?”“ඇයි දරුවො ගෑනියෙකුට දෙවියන් ඉදිරියෙ දෙපාරක් බඳින්න බෑ. දේව උදහසට ළං වෙනවා. අපි ඔය කෙල්ල දේව අසපුවකට යවන්නෙ නැතුව ගෙදර තියා ගත්තෙ හරි පරිස්සමින්. දේව අසපුවකට යැව්වා නම් වෙන වෙන දේවල් සිද්ධ වෙනවා. එහෙම වුණා නම් වංශක්කාරයො තම තමන්ගේ කාමාශාවන් සපුරා ගන්න මේ ගැහැනු පාවිච්චි කරනවා. මුදල් උපයීමේ චේතනාවෙන් දේව අසපු රහසේ මේ කාර්යයේ යෙදෙනවා.”රාමචන්ද්‍රන් කතා කළේ කිසියම් ආවේගයකිනි. මගේ සිත සසල විය.“එතකොට වංශක්කාරයන්ගේ කාමාශාවන්ට ගොදුරු වෙන්න මේ අයට හොඳයි. නිත්‍යානුකුලව විවාහ වෙන්න තමයි නරක”මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=as1107034</link>
    <topic>මගෙ අම්මා රෑ මැදියමෙත් අපට උණු බත් උයපු ගැහැනියක්</topic>
    <author>උපාලි සමරසිංහ</author>
    <content>මගෙ අම්මා රෑ මැදියමෙත් අපට උණු බත් උයපු ගැහැනියක්චිත්‍රපට අධ්‍යක්ෂ උදයකාන්ත වර්ණසූරියමිනිසුන් ජීවත්වන්නේ බොහෝ විට ස්වප්නයන් තුළ ය. ඒ ස්වප්නයන් බොහෝ විට යථාර්ථයන් නොවී ජීවිතය මිලින වන තුරු එසේ ම තිබී ඔවුන් සමඟ ම මළවුන් අතරට එක්වෙයි. තමන්ගේ මුළු මහත් ජීවිතයේදී තම ස්වප්නයන් බොහෝ දුරට සාර්ථක කැරගත් මිනිසුන් දුලබ ය. ඒත් තමා පුංචි දවසදී පාට කූරු ගෙන ඇඳි චිත්‍රය හෙවත් සිතුවම තම ඇස් මානයේ මතු නොව සුවහසක් ප්‍රේක්ෂක සමූහයා අතර චලන චිත්‍රයක් බවට පත් කළ නිර්මාණකරුවා ඔහු ය.වඩාත් පැහැදිලිව කියන්නේ නම් පුංචි දවසේ ඒ මනසේ ඇඳි සිතුවම් ඔහු චිත්‍රපට බවට පත් කැර ගත්තේ පුදුමාකාර ආයාසයකිනි. එකකට එකක් වෙනස් තේමා අතර සුවිශේෂ චිත්‍රපට රැසක් නිර්මාණය කළ උදයකාන්ත වර්ණසූරිය අද අපේ සාමීචිය හැඩ කරයි. ‘ගිනි අවි ගිනි කෙළි’, ‘රන්දිය දහර’, ‘බහුබූතයෝ, ‘බහු භාර්යා’, ‘චැලෙන්ජර්ස්’ ඔහුගේ චිත්‍රපට අතර දිදුළ කඩඉම් කිහිපයකි.මගේ අම්මා හොඳට චිත්‍ර ඇන්දා, ගහකොළ සතා සීපාවා, ඇළ දොළ, වන සිවුපාවුන් විතරක් නොවේ නොයෙක් වාහන හා මිනිසුන්ගේ රූප අම්මා හොඳට පණ පිහිටුවලා ඇන්දා. මගේ පුංචි මනස සිත්තරකමට ඇඳී ගියේ ඒ අම්මාගේ චිත්‍ර කර්මය අනුවමයි. මාත් ඒ අනුව සිත්තරෙක් වෙලා නොයෙක් පත්තරවලටත් චිත්‍ර කතා ලියලා පස්සේ කාලෙක ඒ සිතුවම් චිත්‍රපට බවට පත්කර ගත්තේ මගේ රත්තරං අම්මා ගෙ මඟපෙන්වීම නිසයි.චිත්‍රපට අධ්‍යක්ෂ උදයකාන්ත වර්ණසූරිය තම මෑණියන්ගේ වගතුග අවදි කරමින් කතාවට පිවිසියේ එලෙස ය.වීරකොණ්ඩ ආරච්චිගේ ධර්මාවතී ද සිල්වා. එහෙම නම්වර ලද්දේ මගේ මෑණියන්. ගාලු දිස්ත්‍රික්කයේ අලුත්වල ඇගෙ ගම, ඇළ දොළ, කමත, ලන්ද, මේ හැම ගැමි සිරියාවක් ම තිබුණු ඉතාම සුන්දර ගමක්. තාත්තගේ ගම දොඩන්දූවෙ වුණත් මට ගම පිළිබඳ සියලු රසාලිප්ත හැඟුම් දියුණු තියුණු කළේ මේ ගමයි. මගෙ තත්තා වඩුමේස්ත්‍රිගේ සන්දසේන වර්ණසූරිය. එක රැකියාවක් කියලා නෑ. සුළු සුළු වෙළෙදාම් බොහොමයක් කළා. ඒවායින් වැඩිමනත්ම කළේ මෝටර් රථ අමතර කොටස් වෙළෙඳාම.තාත්තා මේ රැකියාව කලාට මුල් කාලෙ තැනින් තැනට මාරුවෙමින් මේ රස්සාව කරලා තියෙනවා. මං ඉපදිලා තියෙන්නේ අම්මයි, තාත්තයි බොරලැස්ගමුවේ පදිංචි කාලේ . මට අවුරුදු 5 පමණ කාලයේ මට මතකයි අප හිටියේ නුගේගොඩ රේමන්ඩ් පාරේ පළමු නිවසෙ. කුලී නිවැසියන් හැටියට. ඒ කාලෙ තාත්තට විශාල ගරාජයක් තිබුණා නුගේගොඩ. ඒක හවුල් ව්‍යාපාරයක්. තවත් අයිතිකාරයෙක් හිටියා. මෙහෙම කාලයක් ඉන්නකොට තාත්තා මේකත් විකුණලා කොළඹ ඩාර්ලි පාරෙ කඩයක් දැම්මා. එතුමා බොහොම ධෛර්යවන්ත වුණාට එකම අරමුණක ඇලී ගැලී ඉන්නා කෙනෙක්ම නොවෙයි. අම්මා එහෙම නෑ. ඇය තමයි තාත්තා පිටුපස හිටි යෝධ සෙවණැල්ල.තාත්තාගෙ දැඩි පෞරුෂය නිසා ඇය නම්‍යශීලීව හැම විටම ක්‍රියා කළා,, ඒ කෙතරම් ද කියන්නෙ පිටස්තර කෙනෙකුට අම්මා තාත්තට යටවෙලා ජීවත්වෙන බව පෙනෙන තරමට. ඇත්තටම සිද්ධ වුණෙත් ඒකම තමයි. ඒත් අම්මට මැරෙනකම් ම ඒක ඒ විදියට වැටහුණේ නෑ. ඇය එහෙම කල්පනා කළෙත් නෑ. අම්මා කියන දේ තාත්තා මොහොතක්වත් ඇහුවා නම් අපි කොළඹ කෝටිපතියො වෙන්ටත් තිබුණා. ඒත් මේ දෙන්නගෙ බැඳීම ප්‍රබලයි. තාත්තා ඒ වතාවෙ දැමූ සදර්න් මෝටර්ස් සාප්පුව පිටරටින් ආනයනය කළ මෝටර් ස්පෙයාර් පාර්ට්ස් පවා විකුණන කොළඹ ඒ ක්ෂේත්‍රයේ තරගකාරී ආයතනයක් බවට පත්වුණා.මාව මුලකුරට යැවුණෙ කොළඹ ඉසිපතනයට. උදේ රැයින් නැගිටින අම්මා අපට මොනවා හරි කවලා පොවලා අන්දවලා පාසල් යැව්වෙ පුදුමාකාර ආසාවකින්. අය්යලා දෙන්නයි අක්කයි නංගියි අතර මං පවුලෙ පොඩි පුතා වුණා.අයියලා දෙන්නා ටිකක් දඩබ්බරයි. අම්මා කියන දේට තරමක් අවනත නෑ. මං වෙනස් කියලා අම්මා නිතරම කීවෙ සාමකාමී ජීවිතයට කැමැති කෙනෙක් ලෙස පුංචි කාලෙ ඉඳන් දිවි ගෙවූ නිසයි. අම්මා වැඩියෙන් ම ඇල්මක් දැක්වපු චිත්‍ර කර්මය මං නිතරම අම්මාගෙන් අහගෙන ඇගෙ තුරුලෙම ඉන්නා නිසා කොහොම කීවත් ඇය මට වැඩියෙන් ආදරය කරන බව කවුරුත් කීවා. ඒත් අපේ අම්මා හැම දරුවටම එක විදියට සැලකුවා. මං ඇගෙ තුරුලෙම හිටි නිසා මා ගැන හැම විට සොයා බැලුවා.වෙලාවකට ඇය පොඩි ළමයි වන අප අතර තවත් පොඩි ළමයෙක්. සරුංගල් අරින්න අපි හරිම ආසයි. අම්මත් සරුංගලය හදන්න උදව් කරලා පාට කොළ අලවලා ඈත තිබුණු වෙල්යාය පැත්තට ඇවිත් මාත් අයියලාත් සරුංගල් අරින හැටි බලා ඉඳලා සතුටුවෙන හැටි මට තවම මතකයි. අම්මා තාත්තා කරන හැම ව්‍යාපාරයකට මහත් ශක්තිය දුන්නත් ඇගෙ අදහස් කල්පනා තාත්තා පිළිගත්තෙම නෑ. ඉංගිරිසි දන්නා පිටරට පවා ගිහින් අත්දැකීම් තිබෙන තාත්තා සාම්ප්‍රදායානුකූල ගැමි මවක් වන මගෙ අම්මගෙ සිතිවිලි අනුව ව්‍යාපාර කළේ නෑ. එනිසා කොළඹ ඒ ව්‍යාපාරෙන් විකුණලා ඊළඟට තාත්තා කෙළින්ම අපව රැගෙන ගියේ තාත්තාගෙ ගම දොඩන්දූවට.එහෙම ගිහින් අර තිබුණු සල්ලි ඔක්කෝම යොදවලා එහි විශාල ගරාජයක් දාගත්තා. ඒත් එහිදී තාත්තා බලාපොරොත්තු වූ තරම් වෙළෙඳාමක් සිදුවුණේ නෑ. ඒක සුදු අලියෙක් වෙන්ඩ ගත්තා. අපි කට්ටිය ජීවත් වුණෙත් තාත්තාගේ මහගෙදර එක්තරා කොටසක. එහෙම ඉන්න කොට සුළු සුළු ආරවුල් පවා ඇති වුණා. තාත්තාගෙ අම්මා හරිම සැරයි. මේ නිසා ම දොඩන්දූවෙ තාත්තගෙ පාර්ශ්වයට වඩා අපි ආසා කළේ අම්මගෙ පාර්ශ්වයේ නෑදෑයින් අතර ගත කරන්නයි. තාත්තාගේ පෞරුෂයටත් ඒ පාර්ශ්වයේ අනෙක් අයගේ අණ පනත් සියල්ලට තරමක් හෝ යටවෙලා අම්මා කුසීතව කම්මැලිව පැත්තකට වුණෙත් නෑ. ඇය කඩියකු මෙන් වැඩ කළා.මාව ඒ කාලෙ යැව්වේ ගාල්ලෙ රිච්මන්ඩ් විදුහලට. අක්කයි නංගියි ගියේ ගාල්ලේ සවුත්ලන්ඩ් එකට. අමාරුකම් යම් තරමකට ආවත් තාත්තයි අම්මයි කොහොම හරි දරුවන් උසස් විදුහල්වලට යැව්වා. අම්මා ඒ කාලෙ පොල් අතු වියා යම් අතමිටක් හොයාගත්තා. වත්තෙ පොල් ටික කඩලා ලෙලි ගහලා වැඩි කොටස විකුණාගත්තා. මහගෙදර වත්තෙ වගා වෙන්න දියුණු කළා. නැත්නම් ජීවිතේ ගැටගහගන්න බැරි තරමට තාත්තා ඒ ගරාජයත් එක්ක බංකොලොත් වෙච්ච අවස්ථාව ඒක.කැලෑ පනින්න, ගඩා ගෙඩි කඩන්න මෙන් ම අයියලා පැනලා යනකොට අම්මා මා කෙරෙහි ලොකු බලාපොරොත්තුවක් තැබුවා අධ්‍යාපනය පැත්තෙන්. අම්මා හැමදාම කීවෙ පුතේ චිත්‍ර අඳිනවා වගේ ම හොඳට ඉගෙන ගන්න. උඹට වරදින්නෙ නෑ කියලා. අපි අම්මගෙ ගමට යන විට පුදුමාකාර ආසාවකින් හිටියා කීවනෙ. එහෙ ගියාම අපට හරිම ජය මඟුල්. එක පැත්තකින් ඇළට ගිහින් නානවා. තවත් පැත්තක මාළු බාන්න තැනක් තියෙනවා. පාසල් නිවාඩු කාලෙ එනකොට අපි ඉතින් කලින් ම බිලී පිති, බිලී කොකු ආදිය ලෑස්ති කරගෙන ඉන්නෙ. ඒත්! එහෙම ගිහින් මාළු බාන්න ගියාම මගේ පිත්තට මාළු අහුවෙන්නෙම නෑ. අයියලා දෙන්නට නම් මාළු අහුවෙනවා. අම්මා මේවට තරමක් අසතුටු වුණත් දරුවන්ගේ සතුට කියලා මේ බිලී බෑම ගැන ඉවසුවා.ධර්මාවතී ද සිල්වා මාතාවහවස ගෙදර ආවාම මං ඉතින් මාළු හසු නොවී ම ගැන කම්පාවෙන් ඉන්නෙ. අම්මා අහනවා පුතා අදත් මාළු බාන්න ගියාද කියලා. මං කියනවා ඔව් කියලා. ඒත් මාළු හමුවුණේ නෑ නේද පුතේ? ඊළඟට අම්මා එහෙම අහනවා.මං මුහුණත් බෙරි කරගෙන ‘හ්ම්’ කියනවා. අම්මා හරි සතුටකින් මගේ පුතේ, ඉතින් නුඹ සතුටු වෙයන්. උඹ පින් කාරයෙක්. පවුකාරයන්ට තමයි එහෙම මාළු අහුවෙන්නේ. ඇය උද්දාමයෙන් වගෙ කියනවා. මගෙ හිත සැනසෙනවා. මගෙ හිතෙ කළකිරීම් දුක නැතිව යනවා. මං අම්මා වැලඳගෙන ටිකක් වෙලා ඉන්නවා.පස්සෙ කාලෙක මට හමුවෙනවා පොඩි කෙටි කතාවක්. ඒකෙ තියෙනවා මේ මාළු බෑම ගැන අම්මකුයි පුතකුයි අතර සංවාදයක්.පුතා අද මාළු බෑවා නේද?ඔව් අම්මෙ.ඒ මාළුන්ට මොකද කළේ.යාළුවොත් එක්ක පුච්චලා කෑවා.මං පුතාට කියලා තියෙනවානෙ එහෙම දේවල් කරන්ට එපා කියලා. බලන්ඩ පුතා නැවත ඉපදීම විශ්වාස කරනවා නේද?ඔව්, අම්මේ.දැන් පුතාගෙ තාත්තා අප අතර නෑ නේද?ඔව්, අම්මේතාත්තාත් අපි අතර ඉපදෙන්න පුළුවන් නේද පුතේ.ඔව්, අම්මේ.එහෙම නම් පුතා පුච්චගෙන කෑ මාළුන් අතර තාත්තත් හිටිය නම්....අම්මාගේ මේ ප්‍රකාශයෙන් කොලුවා මානසිකව කඩා වැටෙනවා. මේක ලියලා තියෙන්නෙ මහා කෙටිකතා කරුවෙක් නොවේ. ජනප්‍රිය ගී රචකයෙක්. කරුණාරත්න අබේසේකර. මං ඒ කතාව කියවපු දවසෙ ඉඳන් මගෙ රත්තරං අම්මාත් මේ විදියටම මාව ඉන් ගලවා ගන්නට වෑයම් කළා නේදැයි සිතුණා.අම්මගෙ බලවත් ඉල්ලීම පිට තාත්තා ගමේ ඉස්කෝලෙන් අස් කරවාගෙන ඇවිත් කොළඹ රාජකීය විද්‍යාලයට මාව ඇතුළත් කළා. තාත්තගෙ අයියා කෙනෙක් හිටියා අධ්‍යාපන අධ්‍යක්ෂ කෙනෙක්. ඊටත් වඩා ඇතුළත්වීමේ විභාගයකින් මා සමත් වුණා. එකට හිටි අම්මයි මායි මුල් වරට තරමක් වෙන් වුණේ මෙතැනදි. මං කොළඹ ලොකු තාත්තගෙ ගෙදර නතර වෙලා රාජකීයට ගියා. අම්මා ගමේ. 9 වැනි ශ්‍රේණියෙදි මේ සිදුවීම් වුණේ. අම්මා නිතර මට ලිපි ලියනවා. මං ඉතින් ගෙදර ගියාමයි ඒවට පිළිතුරු දෙන්නෙ. නැත්නම් මා අතින් ලිපි ලියැවෙන්නෙම නැති තරම්. මා විද්‍යා විෂයයන් හදාරනවටයි අම්මා කැමැත්තෙන් හිටියේ. ඒත් මගෙ හිත රැදුණේ කලාවටයි.මං ලස්සනට ඇඳලා සූට්කේසයත් අරන් එනකොට අපේ පුතා දොස්තර කෙනෙක් වගේ කියලා අම්මා සතුටු වුණ අවස්ථා ගැන මං අහලා තියෙනවා. ඒත් මා හිත ගත්තෙ කලාව. අම්මට තාත්තට දොස්තරවරු ඉංජිනේරුවරු කරන හීන තිබෙන්න ඇති.තාත්තා බංකොලොත් වුණත් මේ කාලයේ තාත්තත් ගෙදරට වෙලා නිකම්ම හිටියේ නෑ. එතුමාත් අතට අසුවෙන බොහෝ වෙළෙඳාම් කළා. අම්මත් හරි හරියට ඔට්ටුවෙලා ගෙදර කටයුතු පිරිමහ ගත්තා. ඒ කිසිම දෙයක් අපට දැනෙන්න දුන්නෙත් නෑ. ලැබුණු දේ අරපිරිමැස්මෙන් වියදම් කිරිම අම්මා අක්කටත් නංගිටත් ජීවිතයෙන් කියා දුන්නෙ මේ වෙලාවෙ.ඇයගේ අමුතු සෞන්දර්යයක් මා දැක නෑ. අඩුම තරමේ කවියක් ගීතයක් අහනවාවත් කියනවාවත් මා දුටුවෙ නෑ. චිත්‍රපටි, ශාන්තිකර්ම, සොකරි, මොනම දේකටවත් ඈ ගියේ නෑ. දරුවන්ට තම්බ තම්බා ගිල්ලීම තමයි ඇගෙ සතුට. චිත්‍ර නම් අඳිනවා. මැහුම් ගෙතුම් කරනවා. අදත් මගෙ ගෙදර උඩ තට්ටුවෙ බුදුමැදුරෙ තිර රෙද්ද අම්මා කළ ගෙත්තමකින් මා සරසාගෙන ඉන්නෙ. අම්මා මිත්තණියක් විදියට කළ භූමිකාවත් අපූරුයි. ඇය ‘ක්ලේ’ වලින් අපූරු නිර්මාණ කළා. දුව හා මගෙ පුතා පුදුමවෙන්න සජීවී මුවෙක් හැදුවා මතකයි. ඇයගෙ මැහුම් රටා හරිම සුන්දරයි.ඉවුම් පිහුම් ගැන කතා කරන්න වචන නැති තරම්. මොන තරම් ප්‍රිය හිතෙන විදියට මොන තරම් රසට ඇය කෑම හදනවද? අනෙක ඇගෙ පිළිවෙළ සුන්දරයි. පිඟාන කෝප්පය තිබ්බත් ඇඳුම පැලඳුම තිබ්බත් පුදුමාකාර ‘නීට්’ බවත්, මං ඉතින් ගැටවරයා කාලෙ ඉඳන් විවාහ වෙන තෙක් ම සමහර විට රාත්‍රියෙත් අම්මා බලන්න ගමට යනවා. පොඩි පුතා ආවෙ නෑනේ කිය කියා ඇය මඟ බලන බව මං දන්නවා. ඒ නිසා ම රාත්‍රි 12 ට හරි අම්මා ආයිත් බත් එළවුළු උයනවා. ඇය ගෙදර බත් තිබුණත් උණු බත් දරුවන්ට කන්ට දෙන්න කැමැතියි. මහ රාත්තිරියෙ අම්මා ළඟට ගියත් ඇය උණු බත් කැවීම පාන්දරින් උයපු අවස්ථා තියෙනවා.මේ කියන කාලෙ මං යොවුන් ජනතා, සරසවිය, ජනතා, බුදුසරණ ආදි පත්තරවලට යම් යම් චිත්‍ර ඇඳ මුදලක් හොයාගත්ත කෙනෙක්. අම්මා මේවා බලලා හරියට සතුටු වුණා. එයාගෙ චිත්‍ර ඇඳීමේ ආශාව මං ඉහළට ගෙන ගියා කියන කල්පනාව ඇයට තිබුණෙ.පස්සෙ මං මැද පෙරදිග රැකියාවකට ගිහින් එනකොට අම්මා මට විවාහයකුත් ලෑස්ති කළා. ඇත්තටම ශාන්ති අම්මගෙම දුවක් වගේ. ඇය සැලකුම් ලැබුවෙ ඒ විදියට. ශාන්තිටත් මගේ අම්මා තමන්ගෙම අම්මා වගේමයි. මට මතකයි අපි දෙදෙනා කසාද බන්දලා අම්මලා අප එහෙ කැඳවපු දවසෙ අපෙ ඇඳ කොට්ට මෙට්ට ආදී සියලු දේ පුදුමාකාර සුගන්ධයක් අම්මා තවරලා තිබුණෙ. අම්මා ඒවා හැමදේටම සුවඳ විලවුන් ගල්වලා. ඊට පස්සෙ ගෙදර ගියාම ඈ ඉන්නෙ පොඩි පුතා වන මගෙ පස්සෙමයි. මං ගිය පොඩි වෙලාවට ගමේ ඕප දූප ටික කියන්න කැමැතියි.අම්මා ළඟ ඉඳන් මේවා කියාගෙන යනවිට සමහර විට මට නින්දත් යනවා. සමහර විට “කෝ මං කතා කළාට මේ ළමයා නිදිනෙ” කියලා අම්මා ඒ වෙලාවට නෝක්කාඩුවක් කියනවා අඩනින්දෙ ඉන්න මට සමහර විට ඇහෙනවා. අයියලා අක්කලා නංගිලා බැඳලා ගියාම ගෙදර තනි වුණෙ අම්මයි - තාත්තයි. මාත් කොළඹට ආවා.තාත්තත් නැති වුණාම අම්මා තනියෙන් කාලයක්ම හිටියා. ඒ වෙලාවට ඇය කතා කළේ ගෙදර බල්ලන් පූසන් සමඟ. ඔළුව හොඳ නැතිව නොවෙයි. ඇගෙ තනිය මකා ගන්ඩ.ඊට පස්සෙ මං අම්මව කාලයක් මගෙ ගෙදර නවත්වාගෙන හිටියා. ඒත් අනෙක් දරුවො මතක් වුණාම අම්මට යන්ඩ ඕනෑ. අන්තම කාලෙ අම්මා හිටියෙ අක්කා ළඟ.මං ‘දිය සුළිය’, ‘එක මවකගෙ දරුවො’ වගේ ටෙලිනාට්‍ය හදලා පෙන්වද්දි අම්මා නොවරදවාම ටී.වී. එක ළඟ වෙලාවට වාඩි වෙනවා. හරිම ආඩම්බරයෙන් අපේ පොඩි පුතාගෙ නාට්‍යයක්නෙ කියලා අහළ පහළ කට්ටියටත් කියනවා. මේ විදියට මගෙ ගමන් මඟ ගැන ලොකු බලාපොරොත්තු තබපු අම්මා චිත්‍රපට කරද්දීත් මට උපරිම සහාය දුන්නා.“බහුභාර්යා” හදලා හතර වටින් චිත්‍රපටයේ තේමාව ගැන දැඩි විචාරයට ලක්වෙද්දී මගෙ පොඩි පුතා නරක දෙයක් කරන්නෙ නෑ. එයා විනීත ළමයෙක්. ඔය අවිනීත වැඩ කරන්නෙ නෑ කියලා මගෙ පැත්තෙ අම්මා නොසැලී පෙනී සිටියා. ඇත්තටම ඒ චිත්‍රපටය නරක චිත්‍රපටයක් නොවේ. එහි රංගන, ඉදිරිපත් කිරීම් ගැන විචාරකයා දුන් තීන්දුව තමයි රටට ගියේ.මගෙ රත්තරං අම්මාට අසනීපයි කියලා මට පණිවුඩය ආවෙ මං ‘රාජ්‍ය සේවය පිණිසයි’ සාමූහික හමුදා දර්ශන ගනිමින් සිටිද්දී මට හෙල්ලෙන්නවත් බැරි වාතාවරණයක. ඒත් මං ‘ෂූටින්’ අහවර වූ ගමන් උදේ හතරට පමණ අම්මා බලන්ට ශාන්තිත් එක්ක ඉස්පිරිතාලෙට ගියා.අම්මා ලස්සනට හිනාවෙලා මා දිහා බැලුවා. ඒ ඇස් දෙකේ ආදරය පිරිලා තිබුණා. පුතේ, උඹලයි වැඩ නතර කරගන්ඩ කාරි නෑ. මට එච්චර අමාරුවක් නෑ මගෙ පුතේ, ඇය කීවෙ එහෙමයි. මං අම්මගෙ අත් අල්ලගෙන ඉඳලා ඇවිත් හෝරා දෙකක් ගියෙ නෑ. ඇය මොළයෙ නහරයක් පිපිරිලා මැරුණා.මට මගෙ ලෝකය කඩා වැටුණා. උදාර සෙනෙහස විසිරී ගියා. පුතා උඹ දුක් වෙන්ඩ එපා. උඹ මා සතුටු කළ පුතෙක්. මං චිත්‍රවලට ආසයි. උඹ ඒ චිත්‍රය අතින් ඇන්ද විතරක් නොවේ ලස්සන වියමනක් හැටියට සජීවී රූප මගින් පෙන්නුම් කළා. මට ඒ ඇති.අම්මා දවසක් කී කතාව මට මතක් වුණා. ඇය හැමදාම කීවේ මගෙ සිත නොරිදවූ පුතා උඹයි කියලයි. ඇත්තටම මා කවරදාවත් ඇගෙ සිත රිදවා නෑ. ඒත් අන්තිම කාලයේත් අම්මා මා ළඟ සිටියා නම් කියලා මට අද හිතනවා.අපේ සැපත වෙනුවෙන් පුදුමාකාර විදියට කැපවීම් කළ ඒ රත්තරං අම්මා සංසාරෙදිත් මගේ ම අම්මා වෙන්න කියලා මා පතනවා.උපාලි සමරසිංහඡායාරූප - නිශ්ශංක විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=as1107035</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිවෙසක් සතිය ඇරඹිණි.තැපැල්කරුගේ බෙල් හඬ ඇසුණෙන් මම දොරකඩට ගියෙමි.තැපැල්කරු මට වෙසක් පතක් දුන්නේ ය.මම ඒ අකුරු හඳුනමි.මා සිත පහන් විය. පහන් සිතින් ම යුතුව මම වෙසක් පත විවර කළෙමි.“කීකරු ශිෂ්‍ය සෝමවීරගෙන් දයාබර ගුරුතුමියට වෙසක් සුබ පැතුම්!”අද මා වියපත් ය. මේ වෙසක් පත ආවේ තිස් හය වැනි අවුරුද්දට ය. මින් පෙර වෙසක් පත් තිස් පහක් තිස් පස් අවුරුද්දක් පුරා මට මේ සිසුවා ගෙන් ලැබී තිබේ.මුල් යුගයේ දී මම එය මා සැමියාට පෙන්වා සතුටු වීමි. ඉන් පසු දරුවන්ට පෙන්වා සතුටු වීමි. දැන් මුනුබුරු මිනිබිරියන්ට පෙන්වා සතුටු වෙමි.වසර තිස් හයකට පෙර, එවක මා ඉගැන්වූ උසස් පෙළ පන්තියේ සිටි සෝමවීර අද විදුහල්පතිවරයෙකි.විදුහල්පති සෝමවීර සිසුවාණනි, ඔබ බඳු පුතකු ලද මාපියෝ ද, ඔබ වැනි සැමියකු ලද බිරිය ද, ඔබ වන් පියකු ලද දරුවෝ ද, ඔබ වන් ගුරු පියකු ලද සිසු දරු දැරියෝ ද නිවුණෝ වෙති. ඔබට සියලු යහපත සැලසේවා!  කුරුණෑගල, ඉලුප්පුගෙදර පාරේ, මාලනී ජයසුන්දර මහත්මිය විසින් යොමු කරන ලද ලිපියක් ඇසුරිනි.වෙසක් සඳ මහනුවරට උඩින් පායා එමින් තිබිණ.අප සිත් තුළ ද වෙසක් බලන්නට යෑමේ ආසාව පහළ විය.අපි රියට ගොඩවීමු.එය පැදවූයේ මා සැමියා ය. දරු තිදෙනා ද, වියපත් මව ද අප අතර වූහ.අපි අවට නරඹමින් මැණික්හින්න පසු කළෙමු. මල්පාන ද පසුවිය.දිගනට එන විට අපට දන්සලක් හමුවිය. මඤ්ඤොක්කා ද කඩල ද එහි විය. එහි සංවිධායක තරුණයන් කඩිනමින් වැඩ කරනු අපි දුටිමු.අපට ද යමක් සප්පායම් වීමට සිතිණ.රිය ඒ අසල නැවැත්වූ අපි දන්සල් බිමට පා තැබීමු. අඩ හෝරාවකට පමණ පසු අපේ අවස්ථාව එළඹියේය.සිත් සේ අහර බුක්ති විඳි අපි ආපසු පැමිණ රියට නැඟුණෙමු.වූයේ අප කිසිසේත් බලාපොරොත්තු නොවූ දෙයකි.රිය පණ ගැන්වී ගියරය ක්‍රියාත්මක කළ ද රිය නොසෙල්විණි.ඒ වන විට දන්සල අවට පෙදෙස සෙනඟින් පිරී තිබිණ. අපි ඒ සෙනඟ මැද අක්‍රීය රියෙහි හිරවී සිටියෙමු.දඟකාර දරුවෝ රියෙන් එළියට පනින්නට හැදූහ. සැමියා සෙනඟ අතරට වැද පිළිසරණ පතා ඔබ මොබ ගිය ද බිඳුණු හිතින් ම ආවේ ය.පසුව අපි දරුවන් රියෙහි අගුළු ලා උදවුවක් ලද හැකි තැනක් ඇද්දැයි බැලුවෙමු.’දිගන පොලිස් මුරපොළ’ ඇස ගැටුණේ එවිට ය.අපි වහා එහි ගියෙමු.එහි නිලධාරීහු කිහිප දෙනෙක් සිටියහ. අපි වෙච්ච ඇබැද්දිය කීමු.’මේ වෙලාවෙ හැටියට ගැරේජ් බාස් උන්නැහැ කෙනෙක් හොයාගන්න එක තමයි ප්‍රශ්නෙ!’ නිලධාරීහු කීහ.එවේලේ එහි පැමිණි තවත් පොලිස් නිලධාරියකුට මේ කතාව ඇසිණ. ඔහු සියුම් බුද්ධියෙන් යුතුª අයෙකි. ඔහු පොතක් පෙරළා දුරකථන අංකයක් සොයා ඊට ඇමතුමක් ගත්තේය. ඒ, කාර්මිකයෙකි.’මෙයාට කියන්ඩකො ප්‍රශ්නෙ’ ඔහු අපට දුරකථනය පෑවේය.අපි ආගන්තුකයාට වාහනේ ලෙඩේ ගැන පැහැදිලි කළෙමු. අපෙන් දුරකථනය යළි ලබාගත් පොලිස් නිලධාරියා වහාම එහි එන ලෙස කාර්මික ශිල්පියාගෙන් කාරුණික ඉල්ලීමක් කළේය.පැය බාගයකින් පමණ ඔහු ආයේ පාරේ සෙනඟ අධික බැවින් ඒමට අමාරු වූ බව පවසමිනි.පොලිස් නිලධාරියා කාර්මික ශිල්පියා කැඳවාගෙන අප රිය වෙත ගියේය. අපිදු පසුපසින් ගියෙමු.කාර්මික ශිල්පියා රිය යථා තත්ත්වයට ගැනීමට බොහෝ මහන්සි වුව ද අවසානයේ කටයුත්ත අතහැර දැමුවේය. අමතර කොටස් නැතිව එය පිළිසකර නොකළ හැකි බව ඔහු කීවේය. රිය යථා තත්ත්වයට පත්කර ගැනීම නොකළ හැකි වුවද අප වෙනුවෙන් පැමිණ බොහෝ සේ වෙහෙසුණු කාර්මික ශිල්පියා හිස් අතින් යැවීම අපට නොකළ හැක්කක් විය. අපි ඔහු ගේ මහන්සිය ගෙවන්නට හැදීමු. එහෙත් ඔහු එය කාරුණිකව ප්‍රතික්ෂේප කළේය. ඉන්පසු කාර්මික ශිල්පියා සමුගෙන ගියේය. එහෙත් පොලිස් නිලධාරියා අප හැර නොගියේය.දන්සලට ඇදෙමින් සිටි සෙනඟ අතර වූ අඳුනන මුහුණක් සොයා ගැනීමට පොලිස් නිලධාරියාට හැකි විය. ඒ ඔහු ගේ ඥාති පුත්‍රයෙකි. නිලධාරියා පුත්‍රයාට කරුණු පැහැදිලි කළේය. පුත්‍රයා සිය මිතුරන් කණ්ඩාමක් එකතුකර ගත්තේය.ඔවුහු අප රිය පොලිස් මුරපොළ අසලට තල්ලු කරගෙන ගියහ.අපි ඒ තරුණ පිරිසට තුති පිදීමු. ඔවුහු ද සමුගත්හ.”දැන් ඉතිං ඔය කට්ටිය යන්ඩ! වාහනේ තියෙන්නෙ පොලිස් මුරපොළේනෙ. බයවෙන්ඩ දෙයක් නෑ. හෙට ඇවිත් හදාගෙන ගෙනියන්ඩ!’පොලිස් නිලධාරියාගේ උපදෙස එක අතකින් අපට ඉස්පාසුවක් ගෙන දුන්නේය. අපි ඔහුට මහත් සේ තුති පුදා ආපසු හැරුණෙමු. මැදියම් රැය එළඹෙන විට ගෙදරට යා ගන්නට අපට හැකිවිය.වෙසක් බලන්නට ගොස් අතර මඟ හිර වූ අපට දෙවියකු මෙන් පිහිට වූයේ තෙල්දෙණිය පොලිස් ස්ථානයේ සාජන්ට් අබේසේකර මහතාය.අබේසේකර මහතාණනි, ඔබටත් ඔබේ ඇමතුමින් අප සොයා විත් පිහිට වීමට උත්සාහ කළ කාර්මික ශිල්පී ධර්මසිරි මහතාටත් පොලිස් කුටියේ සිටි සෙසු නිලධාරි මහතුන්ටත්, වාහනය මුර පොළ වෙත ගෙනා පොලිස් නිලධාරි මහතාගේ ඥාති පුත්‍රයා ඇතුළු මිතුරු පිරිසටත් සියලු යහපත පතමි.  මැණික්හින්නේ, වලල, වෛජයන්තියේ, රම්‍යානි ගුණරත්න මහත්මිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=as1107036</link>
    <topic>ඕස්ට්‍රේලියාවේ සිට</topic>
    <author>ජැක්සන් ඇන්තනි</author>
    <content>ඕස්ට්‍රේලියාවේ සිටමම මෙල්බන් නුවරින් ඕස්ට්‍රේලියාවට ගොඩබැස්සෙමි. මේ මාගේ සයවැනි ඕස්ට්‍රේලියානු සංචාරයයි. ඕස්ට්‍රේලියාවත්, ලංකාවත් අතර සම්බන්ධතා ආරම්භ වී තිබුණේ පූර්ව ප්ලයොස්ටෝසීන යුගයේ සිට යැයි භූගර්භ විද්‍යාඥයින් දන්වා සිටිය ද 1890 ගණන්වල සිට ශ්‍රී ලාංකිකයන් මෙහි පදිංචියට පැමිණ ඇති බවට ලිඛිත වාර්තා දැන් සොයාගත හැකිව තිබේ.මෙවර මා මෙල්බන් නුවරට ගොඩබසින විට මෙහි වායුගෝලය සීතල වී තිබුණේය. සූර්යා උත්තරාර්ධ ගෝලයේ කර්කටක නිවර්තනයේ පසුවන ජූනි, ජූලි, අගෝස්තු මාසවල දක්ෂිණාර්ධ ගෝලයේ මකර නිවර්තනයේ පිහිටි ඕස්ට්‍රේලියාවට ශීත සෘතුවයි. උතුරු අක්ෂාංශ 5ත් 15ත් අතර පිහිටි අපේ රටට සීතල උඳුවප් මාසය ලබද්දී සූර්යා වසන්නේ දකුණු අර්ධ ගෝලයේ මකර නිවර්තනයේ ය. ඒ නිසා අපේ සීත උඳුවපය වනාහී ඕස්ට්‍රේලියාවට උෂ්ණ සෘතුවයි. එනිසා දෙසැම්බරය වන විට ඕස්ට්‍රේලියාවේ වායුගෝලය සෙල්සියස් අංශක 40 දක්වා උණුසුම් වන්නේ ය. ශීත සෘතුවට හිම වැස්සෙන් පීඩා ගෙන දෙන ඕස්ට්‍රේලියාවට උෂ්ණ සෘතුවේදී ලැව් ගින්නෙන් බරපතළ හානි සිදුවෙයි.වර්තමාන ඕස්ට්‍රේලියානු සංස්කෘතියට වයස අවුරුදු 200කි. 1788 දී එංගලන්ත ජාතික කැප්ටන් තෝමස් කුක් ගේ රුවල් නැව දකුණු ඕස්ට්‍රේලියාවේ නැඟෙනහිර වෙරළට ගොඩබසින විට මේ මහාද්වීපයේ ජීවත්ව සිටියේ ඉතා නො දියුණු ගෝත්‍ර මානව විශේෂයකි. ඔවුන් ඕස්ට්‍රේලියාවේ මුල් පදිංචිකරුවන් හෙවත් ආදිවාසීන් වූ නිසා ඉංග්‍රීසීන් මේ ගෝත්‍ර හඳුන්වන්නට Aborigines යන අර්ථයෙන් “ඇබොරිජින්” යැයි යෙදූහ.ඉංග්‍රීසීන් ගොඩබට දකුණු නැඟෙනහිර වෙරළ තීරයේ සශ්‍රීක ගං මෝයේ ජීවත්ව සිටි ඇබොරිජීන් ජනතාව වනසා, පලවා හැර මෙහි බලය අල්ලාගත් ඉංග්‍රීසීහු ඒ ස්ථානයට ‘සිඩ්නි’ යැයි නම් තබාගත්හ. අද ඕස්ට්‍රේලියාවේ ඇබොරිජීන් වරුන්ට බලයක් හෝ උරුමයක් ඇත්තේ නොවේ. ලංකාවේ වැදි ජනතාව තරම්වත් ගෝත්‍ර උරුමයක් භුක්ති නො විඳින ඔවුන් වඳ වී යන මානව විශේෂයක් බවට පත්කර ඇත.පනාපුත්‍ර හැන්දෑවඕස්ට්‍රේලියාව මහද්වීපයකි. එහි වර්ග ඵලය වර්ග කිලෝමීටර් මිලියන 7.69ක් වන අතර වර්තමාන ඕස්ට්‍රේලියාවේ මුළු ජනගහනය මිලියන 20කට ආසන්න ය. ඒ වනාහී ලංකාවේ මුළු ජනගහනයට සමාන ය. එහෙත් ලංකාවේ මුළු භූමි ප්‍රමාණය ඕස්ට්‍රේලියාවට වඩා ඉතා කුඩා ය. 18 වැනි සියවසේ දී ඉංග්‍රීසීන්ට අයත් වූ ඉතා විශාල හිස් ඉඩම ඔවුහු වගා කළෝය.පළමු වශයෙන් මෙහි ගෙනත් දැමූ යුරෝපීය සිරකරුවෝ ඕස්ට්‍රේලියානු මුඩු ඉඩම සශ්‍රීක වගා භූමියක් බවට පත් කළෝය. කිසිදු වග විභාගයකින් තොරව වනසා දැමූ ආදිවාසී ජනතාවට ඇමෙරිකානු හිස් ඉඩමේ සිටි සියැටල් කෙනෙක්වත් දඹානේ වැදිබිමේ සිටින වන්නියලැත්තන් කෙනෙක්වත් නොසිටියේ ය.අද වන විට බහුවාර්ගික රාජ්‍යයක් වන ඕස්ට්‍රේලියාවේ කිරීට ලකුණ තවමත් ඇත්තේ එංගලන්තයේ ය. මා මෙවර ඕස්ට්‍රේලියාවට පැමිණ සතියක් ඇතුළත ඔවුහු එංගලන්ත මහා රැජනගේ උපන් දිනය සමරා රජයේ නිවාඩු දිනයක් ගත කළෝය.ඒ නිවාඩු දිනය සඳුදාවක් වූ නිසා ඊට පෙර දිනය වූ ජූනි 12 වන ඉරිදා දිනය මගේ සංචාරයට වාසි සහගත අත්දැකීමක් ගෙන ආවේය. මෙවර මා ඕස්ට්‍රේලියාවට පැමිණියේ මෙහි ප්‍රධාන නගර 05ක සංදර්ශන පහක් පැවැත්වීම සඳහා ලද ආරාධනාවක් හේතු කොටගෙනයි. මගේ ප්‍රමුඛ සංවිධායකවරු වසන්නේ මෙල්බන් නුවර වූ නිසා අප පළමු සංදර්ශනය පැවැත්වූයේ මෙල්බනයේ කෙල් වොට්සන් රඟහලේ ය. ඕස්ට්‍රේලියාවේ ශ්‍රී ලංකා ළමා සුරැකුම් සංවිධානයේ ලේකම් ශිරෝමා ප්‍රනාන්දු මහත්මිය පළමු සංදර්ශනය හොඳින් සංවිධානය කොට තිබුණාය. ඔවුහු වෘත්තීය ළමා සුරැකුම්වරියන් වන නිසා වාර්ෂිකව ලංකාවේ වෙසෙන ප්‍රකට කලා පවුලක ඕස්ට්‍රේලියාවට ගෙන්වා සංදර්ශන පැවැත්වීමට අරමුණු කොට සිටිති. ගිය වසරේ විශාරද එඩ්වඩ් ජයකොඩි ප්‍රමුඛ පවුල මෙහි ගෙන්වා සංදර්ශන පැවැත්වූ ඔවුන් මෙවර ආරාධනා කළේ මා ඇතුළු මගේ මුළු පවුලට ම ය.බැලරට් හි සංගීතකාරයෝමාත්, මගේ බිරිය කුමාරිත්, මගේ දරුවන් තිදෙනාත් එක් වී මෙල්බන් නුවර “බී ෂාප්” නම් වාද්‍ය වෘන්දය සමඟ පැවැත්වූ පළමු සංගීත ප්‍රසංගය ජනතාව පිරී ඉතිරී ගිය රඟහලක පවත්වන්නට යෙදුණි. යුරෝපීය සංස්කෘතියක් ඇති ඕස්ට්‍රේලියාවේ වෙසෙන ශ්‍රී ලාංකිකයෝ අපේ සංස්කෘතියට අදාළ වූ පවුල තුළම ජීවත්වීමට බොහෝ වෙර දරන්නාහ. තම දරුවන් තම ඇස් මානයේ ම තබා හදා වඩා ගන්නට ඔවුහු උනන්දු වෙති. දෙමවුපියන්ගේ උරුමය දරුවන් විසින් ඉදිරියට ගෙන යනු දකින ඔවුහු සතුටින් ඉපිල යමින් ප්‍රසංගයේ බැඳී සිටියෝ ය.මේ ප්‍රසංගය සංවිධානයෙන් ලබන මුළු ආදායම ඔවුන් යොදවන්නේ ලංකාවේ සුනාමි ව්‍යසනයෙන් විපතට පත්ව දෙමවුපියන් අහිමි වූ දරුවන් පිරිසකගේ අනාගතය සුරක්ෂිත කිරීම සඳහා ය. ඕස්ට්‍රේලියාවේ ශ්‍රී ලංකා ළමා සුරැකුම් සංවිධානයත් මාත් අතර ඇති වූ එකඟ ගිවිසුමකට අනුව මේ ප්‍රසංගවලින් ලබන ආදායමින් කිසිදු මුදලක් මගේ කණ්ඩායමේ වෘත්තීය ;ගවීමක් බවට පත් වන්නේ නැත. ඒ වෙනුවට මා ලබන වාසිය වන්නේ සිය පවුල පිටින් මාසයක කාලයක් පුරා මුළු ඕස්ට්‍රේලියාවේ ම සංචාරය කිරිමයි.මේ වන විට අතිශයින් ම සාර්ථක සංදර්ශන තුනක් මෙල්බන්, සිඩ්නි සහ කැන්බරාවේ පවත්වා ඇත්තෙමු. සෑම දර්ශනයකම ශාලාව පිරී ඉතිරී ගිය ප්‍රේක්ෂකයින්ගේ ඔල්වරයෙන් අපි ප්‍රමුදිමත් වී සිටිමු. මේ සංචාරයෙන් මම මගේ සංචාරක සටහනට බොහෝ තොරතුරු එකතු කර ගනිමි. මෙල්බන් නුවර දී බැලරට් (Ballarat) පැරණි රත්‍රං ගම්මානයටත්, ඩැන්ඩිනෝං කඳු මුදුනේ පිහිටි ආදිවාසීන්ගේ උත්පත්ති කථා මූර්ති ගත කළ වන රක්ෂිතයටත් කළ සංචාරය මට ඉතා ප්‍රයෝජනවත් ය. බැලරට් ගම්මානයට මා සංචාරය කළේ දෙවැනි වතාවටයි. මීට පෙර මගේ සංචාර සටහනේ බැලරට් සංචාරක ගම්මානය පිළිබඳ ලියා දක්වා ඇත.ඒ 1994 දී මා කළ බැලරට් සංචාරය පිළිබඳවයි. මෙවර මා පුදුමයට පත් වූයේ 94 සිට 2011 දක්වා වසර 17ක් ගෙවී තිබුණ ද එහි පැවැති සංචාරක පරිපාලන කටයුතු කිසිදු වෙනසකට පත් නොවී තිබීම පිළිබඳවයි.Harbour Bridge  අපේ ඉංජිනේරු පරිපාලනයට1800 ගණන්වල පැවැති ආදී ඕස්ට්‍රේලියාවේ රත්‍රන් පතලක් කේන්ද්‍ර කොටගෙන පැවැති ගම්මානයක් එලෙසින් ම සංරක්ෂණය කොට සංචාරකයින් වෙනුවෙන් පරිපාලනය කරන මේ පරිශ්‍රයට ඇතුළු වීම සඳහා ඔවුහු එක් අයකුගෙන් ඕස්ට්‍රේලියානු ඩොලර් 25ක මුදලක් අය කරති. ඉන් ලබන අති විශාල ආදායම මේ නගරයේ සංරක්ෂිත පැවැත්ම ඉදිරියට ම පවත්වා ගැනීම සඳහා භාවිතා කෙරේ.අපේ රටේ හෝර්ටන් තැන්නට ඇතුළු විම සඳහා සංචාරකයකු ගෙන් ලබා ගන්නා සුළු මුදල කෙළින් ම යන්නේ මහා භාණ්ඩාගාරයටයි. එය වසරකට රුපියල් මිලියන 30ක් පමණ වෙතැයි මා අසා ඇත. එහෙත් හෝර්ටන් තැන්නේ පරිපාලකයින්ට එහි සංචාරකයින් සඳහා වැසිකිළියක් තනා ගැනීමට වුවද අවැසි මුදලක් ලබාගැනීම ඉතා අසීරු යැයි නෝක්කාඩු ද මම ඔවුන්ගෙන් ඕනෑතරම් අසා ඇත්තෙමි.මෙල්බන් හී ඩැන්ඩිනෝං කඳු මුදුනේ අපූරු ස්වාභාවික වන රක්ෂිතයක් හමුවෙයි. ඒ වනාන්තරයට මුදල් ගෙවා ඇතුල්වන සංචාරකයින්ට ඇබොරිජීනියන් ජනතාවගේ උත්පත්ති කථා, මිථ්‍යා කථා ඇසුරින් විලියම් රිකට්ස් නම් අතිශූර මූර්ති ශිල්පියකු කළ ස්වාභාවික ශෛලියේ කැටයම් විශාල ප්‍රමාණයක් හමුවෙයි. මම මේ කැටයම් අතර සැරිසරමින් ඇබොරිජීනියන් වරුන්ගේ ආත්ම තුළට රිංගා ගැනීමට උත්සාහ කළෙමි. 1910 තරම් කාලයක සිට විලියම් රිකට්ස් මේ කැටයම් නිර්මාණය කොට තිබේ.ඔහු අතිශූර මූර්ති ශිල්පියකු වනවා පමණක් නොව සූක්ෂ්ම ජනශ්‍රැති විද්‍යාඥයෙකු ද බව මම තේරුම් ගතිමි. මේ අහිංසක ගෝත්‍රිකයන්ගේ යාතුකර්ම සහ අභිචාර විධි තුළ ඇති උත්පත්ති කථා විලියම් රිකට්ස් තම නිර්මාණ සඳහා පාදක කොටගෙන තිබීමෙන් ඒවා අනාගතය දක්වා පවතිනු ඇත. ඉංග්‍රීසින් විසින් ඕස්ට්‍රේලියානු ආදිවාසීන් වඳ කොට දැමුව ද මේ ඉංග්‍රීසි ජාතික මූර්ති ශිල්පියා තම ජාතිය වෙනුවෙන් පශ්චත්තාපීව හුදෙකලාව ම ඇබොරීජියන් වරුන්ට කරුණාව දක්වා ඇතැයි මට සිතේ.ඔහු නිර්මාණය කොට ඇති ආදිවාසීන්ගේ ස්වරූප ස්වභාවිකව ජීවී පරිමාණයෙන් ම තිබේ. මම මේ ගෑනු මිනිස්සුන්ගේ මුහුණු හොඳින් නිරික්ෂණය කෙරුවෙමි. මට මේ මූණුවරේ නෑදෑකමක් දැනේ. පී.ඊ.පී. දැරණියගලයන් බලංගොඩ මානවයා පිළිබඳ ඇඳි කුරුටු චිත්‍රය සහ මේ මුහුණුවර අතර බොහෝ සමානකම් ඇතැයි මට සිතේ. ලංකාවේ බලංගොඩ මානවයා සහ ඕස්ට්‍රේලියාවේ ඇබොරිජීන් මානවයා පිළිබඳ මානව විද්‍යාත්මක සමානකම් ඇතැයි පැවසෙන විද්‍යා කථාව ඔප්පු කරගන්නට ඩැන්ඩිනොං කන්ද තරණය කළ යුතු යැයි මම සිතා ගත්තෙමි.අපි නෑදෑයෝ ද?බැලරට් රත්‍රං ගම්මානයට මා දෙවතාව ම රැගෙන ගියේ මෙල්බන් නුවර වෙසෙන ප්‍රකට ශ්‍රී ලාංකිකයන් දෙදෙනකු වන බන්දු දිසානායක සහ උපා උපදාසය. වසර 17ක් ඇතුළත බන්දු සහ උපා වයස්ගතව සිටිය ද බැලරට් සංචාරක පුරය වයස් ගත වී නො තිබුණි. ඩැන්ඩිනොං කඳු මුදුන වෙත මා කැඳවා යෑමේ වගකීම බාරගත් ඩේසි සහ මැක්සිමස් විදෙස් ගත ශ්‍රී ලාංකිකයින්ට ආදර්ශයකි.ලංකාවේ දරුවන් බොහෝ පිරිසක් ඕස්ට්‍රේලියාවේ විශ්වවිද්‍යාල අධ්‍යාපනය සඳහා යොමු කිරීමට ධන පරිත්‍යාග කර ඇති ඔවුහු ඒ දාන පාරමිතාවේ බලයෙන් වසර 10ක් පුරා ලබාගත නො හැකි වූ දරු සම්පත සඳහා දැන් ගැබ්බරව හිඳිති.ඕස්ට්‍රේලියාව ලංකාවට වඩා බොහෝ දියුණු රටක් බව සැබෑය. එහෙත් ඒ දියුණුව සඳහා ලංකාවේ බුද්ධි බලය බොහෝ ඉහළින් යෙදී ඇති බව සමහර විට අප විශ්වාස නො කරනු ඇත. මා මේ සටහන ලියන්නේ කැන්බරා නගරයේ වසන පුරෝගාමී ශ්‍රී ලාංකිකයෙකු වන චන්ද්‍රසිරි පෙරේරා ඉංජිනේරු මහතාගේ ලියන මේසයේ සිට ය. ඔහු 1969 දී පේරාදෙණිය විශ්වවිද්‍යාලයෙන් පිට වූ ඉංජිනේරු උපාධිධාරියෙකි. අද කැන්බරා මාර්ග සංවර්ධන අධිකාරියේ ඔහු තම ඉංජිනේරු බුද්ධිය ගලා යෑමට සලස්වා ඇත. මට මේ ගමන පුරා විශාල ශ්‍රී ලාංකේය ඉංජිනේරුවරු පිරිසක් හමු වී ඇත.I.T.  තාක්ෂණයේ ඉතා ඉහළ අධ්‍යාපනධාරීහු මවුබිමේ නිදහස් අධ්‍යාපනයෙන් පෝෂණය ලබා අද ඕස්ට්‍රේලියාවට නැතිව ම බැරි බුද්ධිමතුන් වී සිටිති. අද ලෝක උරුමයක් ලෙස සුරකින Sydney Harbour Bridge  නම් දැවැන්ත යකඩ පාලම වර්තමානයේ පරිපාලනය කරන ඉංජිනේරු කණ්ඩායමේ ප්‍රධානියා ශ්‍රී ලාංකික ඉංජිනේරුවකු වන විජේ ආරියරත්න මැතිඳුන් යැයි මා දැනගත්තේ ඕස්ට්‍රේලියාවේ දී ය.මෙහි හැම විශ්වවිද්‍යාලයක ම ශ්‍රීී ලාංකේය තරුණයින් අධ්‍යාපනය ලබන බව අප දනිතත් බොහෝ විශ්වවිද්‍යාලවල ශ්‍රී ලාංකේය කථිකාචාර්යවරුන්, ආචාර්යවරුන් සහ මහාචාර්යවරුන් විශාල පිරිසක් ඕස්ට්‍රේලියානු දරුවන්ට උගන්වන බව අප ගණනය කර නැත.ලංකාවේ හෙන්රි ජයසේනයන් නිර්මානය කළ ස්වතන්ත්‍ර නාට්‍ය කෘති අතර එක් නාට්‍යයක් වූයේ “සරණ සියොත් සේ පුතුනි හඹා යන” කියා ය. එහි තේමාව වන්නේ මව් රටේ නොමිලයේ අධ්‍යාපනය ලබා නො රටට සේවය ලබාදෙන “බුද්ධි ගලනය” පිළිබඳවයි. දැන් ඒ නාට්‍යය අපට දකින්නට නැත. එහෙත් “බුද්ධි ගලනය” අද වන විට එදාට වඩා ශීඝ්‍ර ලෙස සිදුවෙමින් පවතින බව මම මගේ සංචාර ජීවිතය පුරා ම දැක ඇත්තෙමි.ලබන සතියේ - පයින්, වනාන්තරයේ ගස් මුදුන් මතින් ඇවිද ගියෙමි.ජැක්සන් ඇන්තනිwww.jacksonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=as1107037</link>
    <topic>වාස්තු දෝෂ නසන පුදුම පිරමීඩය</topic>
    <author>කේ.සී.ජේ.රත්නායක</author>
    <content>වාස්තු දෝෂ නසන පුදුම පිරමීඩයක්වොන්ටම් ලෝකයේ සැරිසරන අද කාලයේ විද්‍යාඥයින්ට අදෘශ්‍යමාන බලවේග සැබෑවක් මිස හොල්මන් ලෙස නොපෙනෙයි. මෙතෙක් පියවි ඇසින් නොදුටු රූප ස්කන්ධ අද ඔවුහු අධි තාක්ෂණික මෙවලම් ආධාරයෙන් දකිති. පසුගිය දිනෙක මට එවැනි තරුණ ශ්‍රී ලාංකික විද්‍යාඥයකු හමුවිණි. ප්‍රියන්ත දයාරත්න නම් වූ ඔහු මොරටුව විශ්වවිද්‍යාලයේ සිවිල් ඉංජිනේරු උපාධිධාරියෙකි. තවදුරටත් හෙතෙම වාස්තු විද්‍යාඥයෙකි. ප්‍රියන්ත මා හමුවට ආයේ තැනින් තැන ගෙන යා හැකි රූපවාහිනී ඇන්ටෙනාවක් බඳු අපූරු මෙවලමක් ද සමඟය.ඔහු එය හඳුන්වා දුන්නේ විශ්වශක්ති සංවේදකය (Energy Indicator) යනුවෙනි. එමඟින් පිරික්සා බැලෙන්නේ අන්තරීක්ෂ ශක්තිය හෙවත් විශ්ව ශක්තියේ ක්‍රියාකාරිත්වයයි. මේ විශ්ව ශක්තිය සැබැවින්ම දුටු කෙනෙක් නැත. එහෙත් ප්‍රියන්ත රැගෙන ආ මෙවලම ක්‍රියාත්මක වන්නේ විශ්ව ශක්තියේ ස්වරූපය අනුවය. ඔහු සඳහන් කරන පරිදි වාස්තු විද්‍යාවේ පදනම විශ්ව ශක්තියයි. යම් ගොඩනැඟිල්ලක අභ්‍යන්තරයේ නිසි ලෙස විශ්ව ශක්තිය ගලා යෑම හා ක්‍රියාත්මක වීම සිදු නොවන්නේ නම් එය වාස්තු දෝෂයකි. ඒ වාස්තු දෝෂය පෙරළා ඒ ගොඩනැඟිල්ලේ ජීවත්වන පුද්ගලයන්ට ද අනර්ථකාරී බලපෑම් ඇති කරවයි.”කිසියම් තැනකට මේ උපකරණය අරගෙන ගියාම එතන වාස්තු දෝෂයක් තිබෙනවා නම් මේක ආපස්සට කරකැවෙනවා. වාස්තු දෝෂයක් නැතිනම් එය හැමවිටම ඉදිරියට නැවෙනවා.”මෙසේ කී ප්‍රියන්ත කිහිප විටක් එය ක්‍රියාකරන ආකාරය පෙන්වා දුන්නේය.”මම තවත් දෙයක් කියන්න ඕනේ. වාස්තුª දෝෂ හඳුනාගන්නවා වගේම ඉතාම සුළු ප්‍රතිකර්මවලින් ඒ දෝෂ මඟහරවන්නත් පුළුවන්.. බිත්ති කඩාගෙන උළුවහු දොර ජනේල ගලව ගලවා වාස්තු විද්‍යාව වදයක් කරගන්න ඕනේ නෑ..”ප්‍රියන්ත තවදුරටත් එසේ පවසන්නේය.”ගොඩනැඟිල්ලක අභ්‍යන්තරයේ විතරක් නෙවෙයි.ඇතුළත භාණ්ඩ තබා තිබෙන ආකාරය අනුවත් වාස්තු දෝෂ හට ගන්න පුළුවන්. බිත්ති දෙකක් අතර මුල්ලක් එන ආකාරයට පුටු මේස යනාදිය තැබීම නිසාත් විශ්ව ශක්තිය ගලා යෑමට බාධා ඇතිවෙනවා.නමුත් මේවා ඉතා පහසුවෙන් නිවැරැදි කරගන්න පුළුවන් බව අවධාරණය කරන්නත් කැමැතියි..””ප්‍රියන්ත දයාරත්න මෙසේ අදහස් පළකරනුයේ වාස්තු විද්‍යාව කෙරෙහි කිසියම් සුබවාදී ආකල්පයක් ජනිත කරවමිනි.මූලික වශයෙන් ගොඩනැඟිල්ලක වාස්තු දෝෂ යනුවෙන් අදහස් කරන්නේ මොනවාද? මතු පළවන්නේ ඒ පිළිබඳ කෙටි විස්තරයකි. ගොඩනැඟිල්ල පිහිටි ඉඩමේ ඊශාන දිසාව පීඩාවට පත්වීම නිසා ගැටලුකාරී තත්ත්වයක් උද්ගත විය හැකිය.ඊශාන දිසාවේ වැසිකිළි වල, අප ජලය රැස්වන වළ, කුණු කසළ රැස්කිරීම හා ගිනි දැල්වීම යනාදිය පවතින්නේ නම් එමඟින් ඊශාන දිසාව පීඩාවට පත්වෙයි. පීඩාවට පත්වීම යනුවෙන් අදහස් කැරෙන්නේ අන්තරීක්ෂ ශක්තියට බාධා පැමිණවීම හෝ විශ්ව ශක්තිය නිසි ලෙස ගලා නොඒමයි. ප්‍රියන්ත දයාරත්න මහතා සම්ප්‍රදායක වාස්තු විද්‍යාවේ සිද්ධාන්ත උපුටා දක්වමින් තවදුරටත් පවසන පරිදි නිවසේ මුළුතැන්ගෙය, වැසිකිළිය, තරප්පු පෙළ, ප්‍රධාන නිදන කාමරය යනාදිය ඊසාන දිසාවේ පිහිටා තිබීම ද අනර්ථකාරීය. ඊශාන දිසාවේ මිදුලට ඉඩ තබා නොතිබීම, එම දිසාව අනෙක් දිසාවන්ට වඩා උසින් පිහිටීම සහ රූස්ස ගස් පැවතීම යනාදියත් ඊශාන දිසාව පීඩනයට පත්වීමේ හේතූන්ය. මේ පීඩාකාරී තත්ත්වය හේතු කොටගෙන නිවසේ නිතර ගැටුම්කාරී වාතාවරණයක් පැවතීම, සැමියා හා බිරිඳ අතර අන්‍යොන්‍ය අවබෝධය පළුදුවීම සහ ළමයින් ගේ අධ්‍යාපන කටයුතුවලට බාධා පැමිණවීම ආදී අහිතකර ප්‍රතිඵල හට ගත හැකි බැව් සඳහන් වෙයි.ගිනිකොන දිසාවේ ළිඳ, ජල ටැංකි, දිය ඇලි යනාදිය පිහිටා තිබීම, එම දිසාව අනෙක් දිසාවන්ට වඩා උසින් පැවතීම නිසා අහිතකර තත්ත්වයන් හටගනී. මෙහි ප්‍රතිඵලය වන්නේ වාසනාවට හා ලැබීම් පක්ෂයට බාධා ගෙනදීමය. මුළුතැන් ගෙය ගිනිකොන දිසාවේ පිහිටා තිබීම ඉතා ප්‍රශස්ත බවත් සඳහන් වෙයි.ගිනිකොන දිසාව පීඩාවට පත්වීමේ අහිතකර ප්‍රතිඵල ලෙස සඳහන් වන්නේ ගිනි අනතුරු හටගැනීමේ ඉඩකඩ ඉහළ යෑම, ගර්භාෂගත රෝග මතුවීම, ආහාර ජීර්ණ පද්ධතිය ආශ්‍රිත රෝගාබාධ මතුවීම සහ මානසික නොසන්සුන්තා පෙන්නුම් කිරිමය.නිරිත දිග දිසාව පීඩාවට පත්වන්නේ ඊශාන දිසාවට වඩා වැඩි ඉඩක් නිරිත දිගට වෙන්ව තිබීම, නිවසට ඇතුළුවන ප්‍රධාන දොරටුව නිරිත දෙසින් පිහිටීම, වැසිකිළිය, ළිඳ, වැසිකිළි හා අපජලය රැෙඳන වළවල් තිබීම, නිරිත දිග දිසාව පහත්ව තිබීම යන හේතූන් නිසාය. මෙහි අනර්තකාරී ප්‍රතිඵල ලෙස සඳහන් වන්නේ අධික ණය බර, වියදම් අධිකවීම, මානසික සාමය හා සහනය දුරුවීම පවුලේ ප්‍රශ්න මතුවීම හා අර්ශස් යනාදී රෝගවලට ගොදුරුවීම බැව් පැවසෙයි.නිවසට විශ්ව ශක්තිය ගලා එන වයඹ දිසාව පීඩාවට පත්වීම හේතුකොටගෙන නීති ප්‍රශ්න මතුවීම, කාන්තා හා ළමා රෝග හට ගැනීම, නිවසක හිමිකාරත්වයට ප්‍රශ්න මතුවීම, යනාදියයි. වයඹ දිග දිසාව පීඩාවට පත්වන හේතු ලෙස දැක්වෙන්නේ එම දිශාව අනිත් දිසාවන්ට වඩා උස්ව පිහිටීම, නිවසේ ප්‍රධාන දොරටුව යොදා තිබීම, සහ වයඹ දිසාවේ රූස්ස ගස් රෝපණය කිරීම යනාදියයි.ඕනෑම නිවසක හෝ ගොඩනැඟිල්ලක මැද බ්‍රහ්මස්ථලය යනුවෙන් හැඳින්වෙයි. එම ප්‍රදේශයේ උල් කණු යනාදිය සිටුවා තැබීම, නිරතුරුව පෑගීමට ලක්වීම සහ බ‍්‍රහ්මත්ථලය මත අධික බර භාණ්ඩ තබා තිබීම යනාදිය අනර්ථකාරීය.එහි ප්‍රතිවිපාක වන්නේ හෘද රෝග මතුවීම, හෘදය හා පපු ප්‍රදේශය ආශ්‍රිත රෝගාබාධ පෙන්නුම් කිරීමය.මීටත් අමතරව නිවසේ ජනේල, උළුවහු ආදිය නිසි ලෙස ස්ථානගත නොකිරීම, ගෘහභාණ්ඩ අක්‍රමවත්ව තැබීම, කැඩුණු බිඳුණු දේ නිවසේ ගොඩ ගසා ගෙන සිටීම, නිවස අපිරිසිදු තත්ත්වයෙන් පැවතීම, යනාදිය නිසාද බරපතළ වාස්තු දෝෂ හටගත හැකි බව ප්‍රියන්ත දයාරත්න මහතා පෙන්වා දෙයි.වාස්තු දෝෂ සම්බන්ධයෙන් පවතින මත ගෙන හැර දක්වන ඔහු ඒවා දුරු කැර ගැනීමට යෝජනා කරන ප්‍රතිකර්ම ඉතා වැදගත් වෙයි. ඒ අනුව වාස්තු දෝෂ නිවැරැදි කැර ගැනීම සඳහා අධික වියදමක් දරමින් නිවසේ මහා කලබලයක් ඇති කැර ගත යුතු නැත. කිසිසේත්ම තනා නිම කළ නිවසේ දොර, උළුවහු, ජනේල යනාදිය කඩා ඉවත් කරමින් ඒවා නැවත නැවත පිළිසකර කිරීම ද අවශ්‍ය නොවේ. ඒ වෙනුවට පිරමීඩ සංකේත හා වර්ණ යොදා ගැනීම මඟින් වාස්තු දෝෂ මඟ හරවා ගත හැකි බැව් ඔහු අවධාරණය කරයි.”වාස්තු දෝෂ ඉවත් කිරීමටත්, විශ්ව ශක්තිය හොඳින් ලබාගැනීමටත් යොදා ගත හැකි සරලම උපක්‍රමය වන්නේ පිරමීඩයක් තනා එය නිසි ලෙස ස්ථානගත කිරීමයි.”ප්‍රියන්ත දයාරත්න මහතා පවසන පරිදි පිරමීඩයක් තනා ගන්නේ මෙසේය.පිරමීඩයට ත්‍රිකෝණාකාර පැති හතරකි. එහි පතුල සම චතුරශ්‍රයක් ලෙස පිහිටිය යුතුය. සෙන්ටිමීටර් 10ක් උස පිරමීඩයක් තනාගැනීම සඳහා ත්‍රිකෝණවල පතුලේ දිග සෙ.මී. 15.7ක්ද, එහි දාරවල දිග සෙ.මි. 14.9ක් ද වන පරිදි ගත යුතුය.එසේ සකසා ගත් ත්‍රිකෝණ හතර නිසි ලෙස සකසා ගෙන ඒවා ඇලවීමෙන් පිරමීඩයක් නිර්මාණය කැර ගත හැකිය. මේ සඳහා යකඩ හැර අනෙක් ඕනෑම අමුද්‍රව්‍යයක් යොදාගත හැකි බවත් දයාරත්න මහතා පවසයි. වාස්තු දෝෂයක් පවතින බැව් හඳුනාගත් විට එකී ස්ථානයේ මේ කුඩා පිරමීඩය තැබිය හැකිය. එය ස්ථානගත කළ යුත්තේ පිරමීඩයේ කොන් හතර ඊශාන, ගිනිකොන, වයඹ හා නිරිත යන අනු දිශාවන් දෙසටත් පැති හතර උතුර, දකුණ, නැෙඟනහිර, බස්නාහිර යන ප්‍රධාන දිසාවන් දෙසටත් යොමු වන පරිදිය.පිරමීඩ, මිනිස් ඉතිහාසයේ මෙතෙක් නොවිසඳුන අභිරහස් රැසක් කැටි කර ගත් අපූර්ව නිර්මාණයකි. ප්‍රියන්ත දයාරත්න මහතා පෙන්වා දෙන පරිදි පිරමීඩයක ක්‍රියාකාරීත්වය අපටම අත්දැකීමෙන් වටහා ගැනීමට අවස්ථාව තිබේ.කිරි වීදුරුවක් පිරමීඩයක් ඇතුළත තැබුවහොත් එය රසවත්ව මිදෙන බවත්, පිහිය, වැනි මුවහත ඇති උපකරණයක් එතුළ තැබුවහොත් එය මනාව, මුවහත් වන බවත්, මේ පිරමීඩය සෞඛ්‍යාරක්ෂක කටයුතු සඳහා යොදාගත හැකි බවත් ප්‍රියන්ත දයාරත්න මහතා පවසයි.ඔහු අපෙන් සමුගෙන යෑමට පෙර ඉතා වැදගත් ප්‍රකාශයක් කෙළේය.”වාස්තු දෝෂ තිබෙන බවත් ඒවා නිසා අනර්ථකාරී ප්‍රතිඵල ලැබෙන බවත් ඇත්ත. ඒ වුණත් කෙනෙක් වැර වෑයමෙන් උනන්දුවෙන් වෙහෙස නොබලා ක්‍රියා කරනවා නම් ජීවිතයේ ඕනෑම ගැටලුවක් ජයගන්න පුළුවන්. වාස්තු දෝෂ වැර වීරියෙන් දුරු කර ගන්න පුළුවන්. ඒත් ඔහුට ස්වභාවධර්මයෙන් නොමිලේ ලැබෙන ශක්තිය නම් නොලැබී යනවා. ඒ නිසා පමණට වඩා වෙහෙසීමට සිදු වෙනවා. ඒ මිස වාස්තු දෝෂ මත සියල්ල තීරණය වනවා යැයි සිතීම වැරදියි.”කේ.සී.ජේ.රත්නායකසේයාරූ- විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av1107031</link>
    <topic>මුල් පිටුව</topic>
    <author/>
    <content>මුල් පිටුවඅද රසඳුන කවරය සරසන්නේ ජනකාන්ත ගායක එච්.ආර්.ජෝතිපාලයන්ගේ සේයාරුවකිනි. මෙය අප වෙත ලබාදුන්නේ ප්‍රකට කැසට්පට සහ සංගත තැටි නිෂ්පාදකවරයකු වන, ශ්‍රීමාලි එන්ටප්‍රයිසස් අධිපති ස්වර්ණදාස හේරත් මහතාගේ අනුග්‍රහයෙනි. ජෝතිගේ ගීත පමණක් නොව මෙබඳු ඡායාරූප රැසක්ම ඔහු සංරක්ෂණය කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av1107032</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතාවිශ්‍රාම ගැනීමෙන් පසු මාස කීපයක් කාන්සියෙන් නිවෙසට ම වී ගතකළ ශාන්ති තම අසල්වැසි මිතුරියක වන චාන්දනී ද සමඟ සෑම ඉරු දිනකම කොල්ලුපිටියේ පැවැත්වූ කුකරි ක්ලාස් එකකට යන්නට පටන් ගත්තාය. සෑම දිනකම පාහේ ඇය පන්තියේදී ඉගෙන ගත් කෑමක් පිසීමට ගොස් ඒවා පිළිස්සීමේ හේතුවෙන් ගුරුවරියගේ දෝෂ දර්ශනයට ලක්වූවාය.එක් සඳුදාවක හවස ශාන්තිගේ සැමියාට හන්දියේදී චාන්දනී මුණ ගැසිණ.’හරි වැඩේනෙ මිස්ටර් චන්ද්‍රසිරි වුණේ. ඊයෙ ශාන්තිව කුකරි ක්ලාස් එකෙන් එළියට දැම්මනෙ.’ චාන්දනී ඇස් නටවා කියමින් දිග කතාවකට මුල පිරුවාය.තම බිරිය ගේ තරාතිරම හොඳින් දත් චන්ද්‍රසිරි සිනාසී මෙසේ ඇසුවේය.’ඇයි, ඊයෙ එයා මොනවද පිච්චුවේ?’’මුළු කුකරි ක්ලාස් එකම.’ චාන්දනී හැකි තරම් කට අරිමින් කීවාය.’මට නිතරම ජාති තුනක් අමතක වෙනවා?’ජයසිංහ දාබරේට කීවේ බාර් එකේ දී ය.’මොනවද ඒ ජාති තුන?’ දාබරේ ඇසුවේ තම වීදුරුවට සෝඩා වත්කර ගනිමිනි.’මට මුහුණු මතක නැති වෙනවා. එතකොට, නම් මතක නැති වෙනවා.’ ජයසිංහ කීවේය.’මොකද්ද අනික් ජාතිය?’ දාබරේ ඇසීය.’මට ඒක මතක නැහැ.’ ජයසිංහ කීවේය.ක්‍රිකට් වසන්ත සමයේ එක් ඉරිදාවක චමිලලා සහ රොෂාන් ලා දෙපිලකට බෙදී ක්‍රිකට් ක්‍රීඩා කිරීමට පටන් ගත්හ. මුලින්ම පන්දුවට පහර දීමට පැමිණියේ චමිලය. රොෂාන්ට පන්දු එවීම භාර විය.රොෂාන් එවූ පළමු වේගවත් පන්දුව හමුවේ චමිල වහා පහත් විය. නොඑසේ නම් එය ඔහුගේ හිසේ තදින් ගැටීමට ඉඩ තිබිණ. දෙවන පන්දුව චමිලගේ උරහිසේ නොගැටී පියඹා ගියේ යන්තමිනි. තුන්වන වේගවත් පන්දුවෙන් චමිල බේරුණේ ඉවතට පැනීමෙනි.’ඒයි රොෂාන්, උඹ හදන්නෙ මාව මුළු ලෝකෙන් ම අවුට් කරන්නද?’ චමිල කෝපයෙන් ඇසීය.වීරකෝන් ගේ බිරිය පිරිමියකු පරදවා දර පලන අපූරුව කට ඇරගෙන බලා සිටි පියල් වීරකෝන්ට මෙසේ කීවේය.’යකෝ වීරේ, උඹේ පවුල යකඩ ගෑනියෙක් නෙ බං. ඒකට අපේ ගෑනි! මහා සෝමාරි මළ හෝන්තුවක්. මේ වගෙ වැඩක් කරනවා තියා හිතන්ඩවත් ඒ ගෑනිට බැහැ. ඈ බං කොහොමද එයා දර පැලිල්ල ඔය තරම් දක්‍ෂ විදියට කරන්නෙ?’’ඒක පොඩි රහසක් බං. මම හැම දර කොටේකම අල්ලපු ගෙදර ධම්මිකාගෙ නම ලිව්වා. එච්චරයි.’ වීරකෝන් සිනාසෙමින් කීවේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av1107033</link>
    <topic>යාත්‍රා</topic>
    <author>හිරුණි</author>
    <content>යාත්‍රාදිනේෂ් ප්‍රියසාද්ගේ දියණියන් තුන්දෙනාම කලාවේ ජනප්‍රිය චරිත තුනක්. ශනුද්‍රි, ශේෂාද්‍රි, ඩිනක්ෂි මේ තුන්දෙනාම එක වගේ කලාවට දක්ෂයි.පිය උරුමයෙන්ම මේ තුන්දෙනාට ඒ තෑග්ග ලැබෙන්න ඇති.ශේෂාද්‍රි පසුගිය දිනවල අපේ ප්‍රේක්ෂකයන් හමුවට ආවේ උදයකාන්ත වර්ණසූර්යගේ “චැලෙන්ජර්ස්’ චිත්‍රපටයේ ප්‍රධාන චරිතය නිරූපණය කරමින්. ඩිනක්ෂි නම් වැඩියෙන් දකින්නේ ටෙලි නාට්‍යවලින්. මේ තුන්දෙනා කලාවේ විවිධ ඉසව් සඳහා වැඩි කැමැත්තක් දක්වන ආකාරය ගැන පසුගිය දවසක දිනේෂ් අපට කිව්වා. ශේෂාද්‍රි වැඩියෙන් කැමැති සිනමාවට. එයා ටෙලි නාට්‍යවලට එච්චර කැමැත්තක් නෑ. හැබැයි මගේ වැඩිමල් දූ ඩිනක්ෂි වැඩියෙන් කැමැති ටෙලි නාට්‍යවලට. එයා සිනමාව ගැන එච්චර කැමැත්තක් නෑ. තුන්වැනියා මේ ක්ෂේත්‍ර දෙකටම එක වගේ කැමැතියි.අපි අපේ දරුවන්ට බලකරන්නේ නෑ අහවල් එක කරන්න කියලා. ඒ අයට නිදහස දීලා තිබෙනවා කැමැති මාවත දිගේ ඉස්සරහට යන්න.අපේ ප්‍රවීණ රංගන ශිල්පී ලක්ෂ්මන් මෙන්ඩිස් පසුගිය දිනවල චිත්‍රපට දෙකකට රංගනයෙන් එක්වූවා. එකක් සංජය ලීලාරත්න අධ්‍යක්ෂණය කළ ‘සෙල්වම්’ චිත්‍රපටය. අනෙක අරුණ ජයවර්ධන අධ්‍යක්ෂණය කළ ‘නිකිණි වැස්ස’ චිත්‍රපටය. මේ චිත්‍රපට දෙකම ලක්ෂ්මන්ට ලැබී තිබෙන්නේ අහම්බෙන්.’සෙල්වම්’ චිත්‍රපටයේ බේකරි මුදලාලිගේ චරිතය රඟපාන්න තෝරාගෙන ඇත්තේ ජයලත් මනෝරත්නය. එහෙත් ඔහුගේ දින ප්‍රශ්නයක් වූ බැවින් ඒ චරිතය ලක්ෂ්මන්ට ලැබී ඇත.එසේම ‘නිකිණි වැස්ස’ චිත්‍රපටයේ ඔහු රඟපාන මිනීපෙට්ටි සාප්පු අයිතිකාරයාගේ චරිතය සඳහා මුලින් තෝරාගෙන ඇත්තේ ඩබ්ලිව්.ජයසිරිය. ඔහුටත් දින ප්‍රශ්නයක් මතුව ආ නිසාවෙන් එම චරිතයත් ලක්ෂ්මන්ට ලැබී ඇත. අනෙක් සුවිශේෂී කරුණ වන්නේ මේ චිත්‍රපට දෙකේම ඔහුට රඟපාන්නට ලැබී ඇති චරිතයේ නම එකම වීමයි. ඒ නම් ජයසේකර මුදලාලි.ප්‍රවීණ සංගීතඥයකු වන ප්‍රේමදාස මුදුන්කොටුව මහතා පසුගිය අවදියේ සිය කාලය කැප කළේ ගෝලබාලයන් රැසකට සංගීත ඥානය ලබාදීම පිණිසය. ඔහුගෙන් සංගීතය උගත් විශාරදවරුන්, විශාරදවරියන් අද රට පුරා ව්‍යාප්තව සිටිනවා. පරපුරෙන් පරපුරට සංගීත ඥානය ලබා දෙන්නට ඔවුන් සියලු දෙනාම සිය කාලය කැප කරනවා.පුරා වසර ගණනාවක් තිස්සේ සංගීත ඥානය ලබා දුන්නා සේම ඉදිරියේදීත් සිය කාලය කැපවන්නේ දැයේ සුවහසක් දූ පුතුන් වෙනුවෙන් තමන් උගත් දේ ප්‍රදානය කිරීමට බව මුදුන්කොටුව මහතා ‘රසඳුනට’ පැවසුවා.නව පරපුරේ ජනපි‍්‍රය ගීත රචකයකු වන අයෝධ්‍ය ප්‍රනාන්දු මේ දිනවල මෙරට සංගීත ක්ෂේත්‍රයේ කාර්ය බහුල පුද්ගලයෙක්. ඔහුගේ අලුත්ම තතු පිළිබඳ රසඳුනට කිව්වේ මේ විදියට.”රොෂාන් ප්‍රනාන්දුගේ අලුත්ම ගීත ඇල්බමයට (සිහින සිත්තරාවි) වගේම, දමිත් අසංක, සතිෂ් පෙරේරා සහ සමින්ද ප්‍රනාන්දු ගේ ඇල්බම් වලටත් මම ගීත ලියනවා. හැබැයි අපේ ගායක ගායිකාවන් රිගින් ටෝන් සඳහාත් වැඩිපුර ගීත ගායනා කිරීමේ ප්‍රවණතාවක් ඇති නිසා මේ දිනවල වැඩිපුරම ගීත ලියන්න ලැබී තිබෙන්නේ රිගින් ටෝන්ස් සඳහායි.මගෙන් වෙන්වී යන්න පළමුව වරද මට පවරන්න සොඳුරිය...,එම ගී පද ගැයුණේ සුනිල් එදිරිසිංහයන් ගේ හඬිනි. ගීතය පටිගත කෙරුණේ ඕස්ට්‍රේලියාවේදීය. ගී පද රචනය රවි සිරිවර්ධනගෙන් වූ අතර තනුව සහ සංගීතය කලිඳු වීරසිංහ ගෙන්ය. කලිඳු ප්‍රවීණ සංගීතවේදී රෝහණ වීරසිංහගේ දෙවැනි පුතාය.ඔහු පසුගිය දිනවල ඕස්ට්‍රේලියාවේ සිට ලංකාවට පැමිණියා. ලංකාවේ සිටින කාලය ඇතුළත මගෙන් වෙන්වී ගීතයේ රූගත කිරීම් කර ප්‍රචාරයට බාර දීමටත් අලුත් ගීත කිහිපයක් කිරීමටත් බලාපොරොත්තු වන බව රසඳුනට පැවසුවා.ජනපි‍්‍රය ටෙලි නාට්‍ය නිළි අයෝමි ශානිකා වෙබ් අඩවිවල පළවන තොරතුරු සම්බන්ධව පසුගිය දිනක රසඳුනට කතා කළා. ඇය එම ලිපියේදී සඳහන් කර ඇත්තේ ඇගේ Facebook  පිළිබඳවයි.එම profile  හි ඇගේ අසත්‍ය තොරතුරු සටහන් කරන අතර ඇය ලෙස පෙනී සිටිමින් ඇගේ මිතුරු මිතුරියන් හා අන්තර්ජාලය හරහා සම්බන්ධවන බවය. මෙවැනි ව්‍යාජ ලෙස හැසිරෙන්නවුන් හා අසත්‍ය ප්‍රචාර ගෙන යන්නවුන්ට දැඩි දඬුවම් පැමිණවිය යුතු බවත්ය. Facebook  වෙබ් අඩවි යනුවෙන් පලවී තිබීමෙන් ඇය අපහසුතාවයකට පත්වූ බවක්ද පවසා සිටියා.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av1107034</link>
    <topic>ගැහැනියකට මේ සමාජයේ තනිව ජීවත්වෙන්න අමාරුයි</topic>
    <author>ගාමිණී සුසන්ත</author>
    <content>ගැහැනියකට මේ සමාජයේ තනිව ජීවත්වෙන්න අමාරුයිසුරංගි කොඩිතුවක්කුසුරංගි කොඩිතුවක්කු දක්ෂ රූපවාහිනී නිවේදිකාවකි.ස්වර්ණවාහිනියෙන් තම මාධ්‍ය ජීවිතය ඇරැඹූ ඇය මේ වනවිට ජාතික රූපවාහිනියට සම්බන්ධ වී සිටින්නීය. ජාතික රූපවාහිනිය ඔස්සේ විකාශය වන වැඩසටහන් කිහිපයක් ම ඉදිරිපත් කිරීමට ඇය දායක වී සිටින්නී ය. සුරංගි පසුගිය සතියේ තම ජීවිත ගමනේ නව පිටුවක් පෙරළමින් නැවත විවාහ දිවියට පා තැබුවා ය. අද ‘සතුටු සාමීචියේ’ සටහන් වන්නේ තම මාධ්‍ය ජීවිතය පිළිබඳවත් පසුගියදා ඇරැඹූ නව දිවිය පිළිබඳවත් ‘රසඳුන’ වෙත ඇය දැක්වූ අදහස් ය.සුරංගි ඔබ අලුත් ජීවිතයක් පටන් ගන්න හිතුවේ ඇයි?ඔව්. පසුගිය සතියේ මම නැවත විවාහ වුණා. මම කලින් විවාහ වී සිටි කෙනෙක්. යම් යම් හේතු නිසා ඒ විවාහයෙන් වෙන් වෙන්න මම තීරණය කළා. ඒ සිදුවීමට දැන් ටික කලක් ගත වෙනවා. ඒ කාලයේ දී තමයි මට සම්පත් හමුවුණේ. ඔහු කොළඹ ප්‍රධාන පෙළේ හෝටලයක සූපවේදියෙක් හැටියට සේවය කරනවා. ඒ වගේ ම ඔහු පෞද්ගලිකව ආපන ශාලාවක් පවත්වාගෙන යනවා.ඔබට ඔහු මුණ ගැසුණේ කොහොමද?ඔහු මට මුණ ගැසුණේ එක්තරා උත්සවයකදී. කලින් විවාහයෙන් වෙන් වුණාට පසුව නැවත විවාහ වෙන්න ඕනෙ කියලා කිසිම බලාපොරොත්තුවක් තිබුණෙ නෑ. සම්පත් මුණ ගැසුනට පසුව මගෙ ඒ අදහස වෙනස් වුණා. ටික දවසක් ආශ්‍රය කරන විට මට හිතුණ ඔහු හොඳ කෙනෙක් කියල. ඒ වගේ ම මේ සමාජයේ ගැහැනියකට තනිවම ජීවත් වෙන්න අමාරුයි. මේ හේතු නිසයි මම නැවත විවාහ වෙන්න තීරණය කළේ.ඇයි ඔබ ඔහුට කැමැති වුණේ.සම්පත් කලක් හිටියෙ කැනඩාවෙ. එයාට ලෝකය පිළිබඳ හොඳ අවබෝධයක් තියෙනව. ඔහු ඉතා අවංක අනුන්ගේ දේවල් නොසොයනා කෙනෙක්. ඒ නිසයි මම ඔහුට කැමැති වුණේ.‘ආදරය’ ගැන ඔබට තියෙන්නෙ මොනවගේ හැඟීමක් ද?ආදරය සුන්දරයි කියල කිව්වට ගොඩක් වෙලාවට ආදරය දුකක් කියලයි මට හිතෙන්නෙ. සමහරු කියනව ආදරය ලබන්න නම් ආදරය දෙන්න ඕන කියල. ඒත් ආදරය දීල ආදරය නොලබන අය කොයි තරම් මේ සමාජයේ ඉන්නවද? විශේෂයෙන් ම ගැහැනු. ඒ නිසා ආදරය ගැන ඒ තරම් ප්‍රසන්න හැඟීමක් මගේ නැහැ.මේ දිනවල ඔබ ජාතික රූපවාහිනියෙන් ඉදිරිපත් කරන වැඩසටහන් පිළිබඳ සිහිපත් කළොත්....?දැන් අවුරුදු දෙක හමාරක පමණ කාලයක පටන් මම සේවය කරන්නෙ ජාතික රූපවාහිනි සේවයේ. ජාතික රූපවාහිනිය මගෙ ජීවිතයේ විශාල වෙනසක් කළා කියල මට හිතෙනව. බ්‍රහස්පතින්දා ‘නුගසෙවණ’, සෙනසුරාදා උදේ’Chart Show’ලොතරැයි දිනුම් ඇදීම් වගේ ම තවත් වැඩසටහන් කීපයක් ම ඉදිරිපත් කිරීමට මම මේ දවස්වල දායක වෙනවා. ඉතාම ආශාවෙන් තමයි මම ජාතික රූපවාහිනියෙ වැඩ කරන්නෙ.ස්වර්ණවාහිනියෙන් ජාතික රූපවාහිනියට ආවේ ඇයි?මගේ මාධ්‍ය ජීවිතයේ මහ ගෙදර ස්වර්ණවාහිනිය. මම නිවේදිකාවක් වුණේ ස්වර්ණවාහිනිය නිසා. ඒ ගෞරවය මගේ හිතේ හැමදාම තියෙනව. ස්වර්ණවාහිනියෙ අවුරුදු අටක් මම සේවය කළා. අලුත් කළමනාකාරිත්වය ස්වර්ණවාහිනිය බාරගත්තට පසුව යම් යම් හේතු මත මම තීරණය කළා ඉන් ඉවත් වෙන්න. හැබැයි මම ස්වර්ණවාහිනියට අදත් ගොඩක් ආදරෙයි.රණවිරු රියල් ස්ටාර් වැඩසටහනේ මුල් වැඩසටහන්වල ඔබ නිවේදිකාවක් ලෙස කටයුතු කළා. ඒත් ඇයි ඔබ පසුව එයින් ඉවත් වුණේ?එය සංවිධායක කමිටුවේ තීරණය මත සිදුවූ දෙයක්. ඒ වැඩසටහන ඉදිරිපත් කරන්න අවස්ථාව ලැබුණාම මම ඒක භාර ගත්තෙ ඉතාම ආශාවෙන්. ඒ ගැන මම සංවිධායක කමිටුවට ස්තුතිවන්ත වෙනව. ඒ දවස්වල රණවිරුවන් සමඟ සමීපව කටයුතු කරන්න හමුදා කඳවුරු වලට යන්න මට අවස්ථාව ලැබුණා. ඒක භාග්‍යයක්. ඒත් අවසන් වට කීපයේ නිවේදන කටයුතු කරන්න මට අවස්ථාව ලැබුණේ නෑ. ඒ වගේ ම මෙහිදී තව විශේෂ දෙයක් කියන්න ඕන.මහින්ද රාජපක්ෂ ජනාධිපතිතුමා ඉන්න ශාලාවක නිවේදන කටයුතු කිරීම මට තිබුණු ලොකුම හීනයක්. රණවිරු රියල් ස්ටාර් වැඩසටහන ලැබුණාම මට හිතුණා මගෙ හීනය හැබෑවෙයි කියල. ඒත් ඒ හීනය මගෙන් ගිලිහුණාම මට විශාල දුකක් ඇති වුණා.ඔබ ටෙලිනාට්‍යයකත් රඟපෑවානේද?ඒක මම ආශාවට කළ දෙයක්. විමලරත්න අධිකාරි මහතාගේ ‘සක්විත්තෝ’ ටෙලිනාට්‍යයේ පුංචි චරිතයක් රඟපෑමට මම සහභාගි වුණා. නමුත් රඟපෑමෙන් ඉදිරියට යන්න මගෙ බලාපොරොත්තුවක් නෑ. මම හිතන්නෙ නිවේදන කටයුතු කිරීමේ හැකියාව මට දෙවියන්ගෙන් ලැබුණු දෙයක් කියල. මම විශාල ආත්මතෘප්තියක් ලබනව මේ වෘත්තියෙන්. ඒ වගේ ම සමාජයේ විශාල පිරිසක් හඳුනාගන්න ලැබුණා මේ වෘත්තිය නිසා. ඒ නිසා ඉදිරියටත් නිවේදිකාවක ලෙස කටයුතු කරන්නයි මගෙ ආශාව.ඔබේ ඉදිරි ජීවිතේ මොනවගේ බලාපොරොත්තු ද තියෙන්නෙ?මම දැන් මාධ්‍ය ක්ෂේත්‍රයට ඇවිත් අවුරුදු දහයකට වැඩියි. එදා වගේ ම අදත් මම හොඳින් වැඩසටහන් ඉදිරිපත් කරනව කියල හිතනව. ඒත් මට ඉදිරිපත් කරන්න තවමත් නොහැකි වුණු වැඩසටහන් කීපයක් ම තියෙනව. මාධ්‍ය ජීවිතයේ ඒ ආශාවන් ඉටු කරගෙන මාධ්‍ය ක්ෂේත්‍රයේ ඉදිරියට යාම එක් බලාපොරොත්තුවක්.ගාමිණී සුසන්තඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av1107035</link>
    <topic>හැමදාම රත්තරං ජෝතිපාල</topic>
    <author>ජෝජ් රොබ්සන් ද සිල්වා</author>
    <content>හැමදාම රත්තරං ජෝතිපාලටජ් මහලක් තනවන්න බැහැ මට ඔබෙ සෙනෙහසට හිමී හිස් අහසේ ගෑවෙන්න තරමට ගී සෑයක් බඳිමි....!(පද – කරුණාරත්න අබේසේකර)ශ්‍රී ලාංකික ගීතලෝලී අප සැමගේ සෙනෙහස වෙනුවෙන් ඔහු ගැයූ ගී රාව ප්‍රතිරාව දෙමින් එදා මෙන්ම අදත් ඇසෙන්නේ ය. අද මෙන් හෙටත් ඔහු ගැයූ ගීත ශ්‍රවණය කරමින් මතු පරම්පරාවන් ද අමන්දානන්දයට පත්වෙනු නොඅනුමානය. ඒ ඔහු ගැයූ ගීතවල ස්වර්ණම වටිනාකමක් ගීතලෝලීන්ට ඇති නිසාය.1987 ජූලි 7 වැනිදා අප අතරින් සදහටම සමුගෙන ගොස් කාලය දශක දෙකකටත් වඩා ගතවී ගොස් ඇති නමුත් උපතින් හෙට්ටිආරච්චිගේ රෙජිනෝල්ඩ් ජෝතිපාල නම් වූ ඔහු ප්‍රවීණ ගායන ශිල්පි නිහාල් නෙල්සන්ගේ හෘර්දයාංගම වදනින් “හැමදාම රත්තරං ජෝතිපාල” ලෙස විරුදාවලී ලබා සිටියි. මෙවර “ස්වර වර්ණ” ජෝතිපාලයන් පිළිබඳ නිහාල්ගේ සිතුවිලි සමඟ වර්ණ ගන්වමු.”ජෝතිපාලගේ නමට මුලින් එච්.ආර්. අකුරු දෙක එකතු වෙලා තියෙන්නේ උපතින්ම ලද භාග්‍යයකට යි. ජෝති මගේ හොඳ මිත්‍රයෙක්ව සිටියා. අපි එකට එකම වාහනේ එක අසුනේ ඉඳගෙන ආ ගිය ගමන් අපමණයි. අපි කරපු කතා බහ පිළිබඳව ලියුවොතින් මුළු පත්තරයම පිරෙන්න ලියන්න පුළුවන්.මේ මුළු රටේම ඉන්න මිනිස්සුන්ගෙන් භාගයකට වැඩි දෙනකු ජෝතිපාල කියන්නේ කවුද කියලා දැනගෙන උන්නා. ඒ වගේම ඒ හැමදෙනාම දැනගෙන උන්නා, ජෝතිපාල කියන්නේ හිත හොඳ රත්තරං මිනිහෙක් කියලත්.ඒ හින්දා තමයි මම එච්.ආර්. කියන්නේ ‘හදවත රත්තරං’ කියලා ජෝතිව හැඳින්වූවේ. ඇත්තටම කුහකකම, ඊර්ෂ්‍යාව, මසුරුකම වගේ නොමිනිස් ගතිගුණ නොතිබුණු පිරිසුදු අවංක නිහතමානී හදවතක් ජෝතිට තිබුණා. එහෙම මිනිසාගේ හදවත රත්තරං. රත්තරං හැමදාම රත්තරං මිස වෙන ලෝහයකට හැරෙන්නේ නැහැ. ඒ වගෙයි, ජෝතිපාලත් හැමදාම රත්තරං.””සමහරු හිතුවේ ජෝති මැරුණාට පසු ඔහු අවසාන වෙයි කියලයි. ජෝති මහ පොළොවේ පය ගහලා උන්නු රත්තරං මිනිසෙක්. ඔහු ගායනා කළ ඔහුගේ ගීත වලට ඔහුගේ හඬින් සාධාරණය ඉටු කර පොදු ජනතාවට කලාකරුවෙක් ලෙස සේවයක් කළ සැබෑ කලාකරුවෙක්. රත්තරං උපදින්නේ මහ පොළොවෙන්. එසේම හැමදාම මහ පොළොවේ රත්තරං තිබෙනවා. ජෝති ගායනා කළ ගීතත් මේ මහ පොළොවේ හැමදාම පවතිනවා. ඒ නිසාත් ජෝතිපාල හැමදාම රත්තරං ජෝතිපාලම තමයි.”ඔබ තවත් අවස්ථාවකදී ජෝතිව රැකියා බැංකුවකට ආදේශ කළා නේද?”ඔව්. ජෝතිපාල මේ රටේ රැකියා නැති ගායන හැකියාව ඇති තරුණයන්ට රැකියා ලබා දෙන බැංකුවකට සමානයි. බලන්න අදත් ජෝතිගේ ගීත ගායනා කරලා ජීවත් වෙන කී දෙනකු මේ රටේ ඉන්නවාද කියලා.සමහරු ගේ දොර, යාන වාහන අරගෙන සැපවත් ජීවිත ගත කරන්නේ, තවත් සමහරු වෘත්තීය ගායන ශිල්පීන් වී සිටින්නේ ජෝතිගේ ගීත ගායනා කරලයි. ඔය රියැලිටි ෂෝ වලින් ආපු බොහෝ තරු ආවේ ජෝතිගේ ගීත ගායනා කරලයි. හැමදාම රත්තරං ජෝතිපාලගේ ගීත මේ රටේ පොදු ජනතාවගේ ගී.ඒ ගීත ගායනා කරපුවාම ජනතාව අතර පිළිගැනීමක් ලැබෙනවා. ඒ ගීත ගයන තරුණයන්ට හොඳ ආදායම් ලබා ගත හැකි වෘත්තියක් ජෝතිගේ ගී ගැයීම. ඉතින් ජෝතිපාල රැකියා බැංකුවක් නොවෙයිද?”අඬන්නෙ ඇයි සුදු මැණිකේ කියන්න පණ මාගේ හෙළන්නෙ ඇයි කඳුළැලි ආදර නිල්මිණි දෑසේ....!(පද – ධර්මසිරි ගමගේ)නවකයින් ජෝතිගේ ගීත ගායනා කිරීම ගැන ඔබේ අදහස කුමක්ද?”නවකයින් ජෝතිගේ ගීත ගායනා කිරීම සුදුසුයි. හැබැයි ජෝතිගේ ගීත ඔහුගෙන් ගලවා ගෙන තමන්ගේ කර ගැනීම නුසුදුසුයි. එමෙන්ම ඒක බලවත් වරදක්. ජෝතිගේ ගීත ජනතාවගේ ලේ සමඟ කලවම් වෙලා තියෙන්නේ.කවදාවත් ජෝතිගේ ගීත මේ රටේ ජනතාවගේ ලේ වලින් වෙන් කරන්න බැහැ. නවකයින් ජනතාව අතරට එන්න ජෝතිගේ ගීත ගායනා කළ යුතුයි. ඒත් ජනතාව අතර රැඳෙන්න ජෝතිගේ ගීත ජෝතිගෙන් ගලවා ගැනීම නොකළ යුතුයි. හැමදාම රත්තරං ජෝතිපාලම බව ජනතාව දන්නවා. කවුරුන් හෝ ඒ ජෝතිපාලගෙන් ජෝතිගේ ගීත ගලවා ගන්න වෑයම් කළොත් ඔහු විනාශ වෙනවා. ජනතාව ඉඩ දෙන්නැහැ ජෝතිව නැති කරන්න.ඔබට ජෝතිගේ ගී ගයන්න ලැබුණොත්...?”මම නම් කෝටි මිලියනයක් ලැබුණත් ජෝතිගේ ගීත ගායනා කරන්නේ නැහැ. මිනිස්සු අතරට ගිය මිනිස්සු ආදරය කරන ජෝතිගේ ගී කොහොම ගායනා කළත් එය ජෝතිගේ ගී විකෘති කිරීමක් ලෙසයි මා දකින්නේ. ඒ නිසා මම කවදාවත්ම ජෝතිගේගීත නම් ගායනා කරන්නේ නැහැ.ජෝති වගේම ගයනවා යයි කියාපාමින් හෝ මොන විදිහෙන් හෝ ජෝතිගේ ගී ගායනා කරන පුද්ගලයින්ට මම කියන්නේ ජෝතිගේ ගීත විකෘති කරන්න එපා. ජනතාව එවැනි පුද්ගලයින්ට ආශිර්වාද කරන්නේ නැහැ.”ඔබ එලෙස සිතුවාට සමහර ප්‍රබුද්ධ ගායකයින් පවා දැන් ජෝතිගේ ගී ගයනවා නේද?”ගාන්ධර්ව මට්ටමේ ඉන්න අපේ සමහර ගායකයොත් ජොතිගේ ගීත ගයන බව ඇත්ත. ඒ ඉතින් ඒ අයගේ තියෙන මුදල් කෑදරකමට කරන වැඩනේ. එහෙම ජෝතිගේ ගීත ගයන ගාන්ධර්වයෝ ඔප්පු කරලා පෙන්වලා තියෙනවා, තමන්ගේ ගීතවලට වඩා ජනපි‍්‍රය ජෝතිගේ ගීත බව.නැතිනම් ඔවුන් ගායනා කරන්න ඕනේ තමන්ගේ ගීත පමණයි නේද? පේනවා නේද – එයිනුත් පැහැදිලි වෙන්නේ හැමදාම රත්තරං ජෝතිපාලම බව කියන දේ. හැබැයි ඔවැනි පුද්ගලයෝ කිසිදාක ජෝති වෙනුවෙන් පල්ලියකට පන්සලකට ගිහින්වත් ජෝතිව සමරනවා නම් මං දැකලා නැහැ.”කීවෙමි ඔබ හට සිය දහස් වර ඔබ නෑ මා හට කන් දුන්නේ වෙනතක බලලා වෙන අත් පතලා ඔබ අද අසරණ වී ඉන්නේ...!(පද – චිත්‍රානන්ද අබේසේකර)ජෝතිගේ වියෝවින් පසු ඔහුගේ මරණය සංස්කෘතික බල කණුවක බිඳ වැටීමක් ලෙස හඳුන්වනු ලැබුණි. එමෙන්ම කනත්තේ සංස්කෘතියෙන් ජෝති උපන් බවද පැවසුණි. ඒ පිළිබඳව ඔබ පවසන්නේ මොනවාද?”ජෝති ජීවතුන් අතර සිටිද්දී ඔහු පීචං ගායකයකු ලෙස දුටු බොහෝ දෙනකුට මිය ගිය ජෝතිගේ ජනපි‍්‍රයත්වය අදහාගන්න බැරි වෙද්දී ජෝති ප්‍රබුද්ධයෙකු වුණා. සැබැවින්ම ජෝති ශ්‍රී ලාංකික සංගීත ක්ෂේත්‍රයේ යෝධ බලකණුවක් සදහටම.සංස්කෘතික බල කණුවක් වුණේ ජෝති පොදු ජනතාවගේ රසාස්වාදයට පාත්‍ර වූ ගීත ගායනා කිරීමෙනුයි. ඔහු ගැයුවේ රත්තරං ගීත. රත්තරං සේම ඒ ගීත වලත් වටිනාකම දවසින් දවස වැඩි වෙනවා. හැබැයි කනත්තේ සංස්කෘතියෙන් ජෝති නැවත උපන්නා කියා නම් මම පිළිගන්නේ නැහැ. ඒ යෙදුම නිවැරැදි නැහැ. මොකද පොළොව යට සිටි මළවුන්ට වඩා කනත්තට ජීවතුන් අතර සිටින මිනිස්සු රැගෙන ආවේ ජෝතිපාලයි.එලෙස කනත්තට සංස්කෘතියක් ඇති වුණේ ජෝතිපාලගෙනුයි. ඒ නිසා කනත්තේ සංස්කෘතියෙන් ජෝති නැවත උපන්නා නොව ‘ජෝති කනත්තට සංස්කෘතියක් ඇති කර නැවත උපන්නා’ ලෙස එම යෙදුම නිවැරැදි වෙන්න ඕනේ. ඒ නිසාම තමයි, ජෝති සංස්කෘතික බල කණුවක් ලෙස සැලකිය හැකි වෙන්නේ.”ඔබ ජෝති සුප්‍රබුද්ධ ගායකයකු ලෙස හඳුන්වනවා නේද?ජෝතිට පීචං ගායකයා කී ප්‍රබුද්ධයෝ ජෝති මැරුණට පස්සේ ජෝතිගේ ගීත ගායනා කරමින් තමන් මුදුන් වෙන්න ගිහින් පීචං වෙනවා. ජෝති සිටිද්දී ඔහුට ගරහපු ඒ අය ‘කපා ගන්න බැරි වුණු අත සිඹිනවා’ වගේ ක්‍රියාවක් තමා කරන්නේ. ඉතින් ඒ ප්‍රබුද්ධයෝ පීචං වෙත්දී ජෝති ඉබේම සුප්‍රබුද්ධ ගායකයකු වෙනවා. ඔය ප්‍රබුද්ධ මල් වට්ටිය ඔළුවේ තියාගතතු කට්ටියයි, පීචං මල් වට්ටිය ඔළුවේ තියාගත්තු කට්ටියයි දෙගොල්ලම බැණ දොඩ ගනිද්දී ජෝති සුප්‍රබුද්ධයකු වෙලා.මන්ද ජෝති ඒ දොගොල්ලටම අයිති නැති හින්දා. නොවරදවාම මෙහිදී කියන්න ඕනේ, තවත් ඉන්නවා සුප්‍රබුද්ධයෙක්. ඒ අමරදේව. ඔහුගේ ඔළුවෙත් ඔය ප්‍රබුද්ධ පීචං තරාතිරම් නැහැ. ඔහුත් පිරිසුදු සිතක් තියෙන ජෝතිට ආදරය කළ සුප්‍රබුද්ධ කලාකරුවෙක්. මම එතුමාටත් ගෞරව කරනවා. එවැනි සුප්‍රබුද්ධයෝ තවත් අපි අතර ඉන්නවා. අපි ඔවුන්ව හොයන්න ඕනේ. සොයලා ඔවුන්ට රාජ්‍ය මට්ටමෙන් උපහාර කරන්න ඕනේ.ජෝති ඉන්න කොට ජෝතිට කිසිදු උපහාරයක් කෙරුණේ නැහැ. ඒ ජෝතිට නොදුන් දේ දැන්වත් ජෝති වෙනුවෙන් ජීවතුන් අතර ඉන්න එවැනි අයට පුද දෙන්න කටයුතු කරනවා නම් එයයි කළ යුතුව ඇත්තේ. මෙහිදී ප්‍රබුද්ධ, පීචං තරාතිරම් නොසලකා හැකියාව, හඬ, නිර්මාණ සලකා ඔවුන්ට උපහාර කළ යුතුයි.”අද වැනි දිනෙක ජෝති ජීවත්ව උන්නා නම් ඔහුගේ ගීත ගැන කුමක් පවසයි කියා ඔබ හිතනවාද?”හැමෝම දැන් ජෝතිගේ ගීතම ගායනා කරන හින්දා ඒ ගැන මෙහෙම කියාවි කියා මට හිතෙනවා. ‘සින්දුව මගේ මල්ලී, ඒ හින්දා මගේ අගේ. කමක් නැහැ, උඹ හම්බ කරගෙන කාපං... අනේ ඉතින්, පව් - නේ’ මෙහිදී ජෝතිගේ නිහතමානීකම මෙන්ම මනුස්සකමත් ප්‍රකාශිත වෙයි කියා මං හිතනවා.ඔහු රසට ගී ගැයුවා වගේම මේ අද වගේ දවසක උන්නා නම් ඔහුගේ ගී ගයන බොහෝ ගායකයින්ටත් රසට ගී ගයන්න කියා දේවි. නැතුව ජෝති වගේ කෙනකු වී පලක් නැහැනේ. එහෙම ‘වගේ’ කෙනෙක් වුණාම ‘අගේ’ ජොතිටම එනවාට ජෝති කැමති වෙන එකක් නැහැ. මොකද ඔහු කවදාවත් අනුන්ගේ දේ කඩා ගත්තු කෙනකු වුණේ නැති නිසා. ඔය මොන විදිහෙන් සැලකුවත් ජෝතිපාල හැමදාම රත්තරං! ජෝති ගැයූ ගීතත් රත්තරං!! ජෝති ගැන මතක සුවඳත් රත්තරං!!!”පහන් ටැඹ යට සොහොන් කොත ළඟ කව්ද කාටද අත වනන්නේ දෑස නිදි නැති රෑක මැදියම ඔබේ ඉකි හඬදෝ ඇසෙන්නේ...!(පද – උපාලි ධනවලවිතාන)මෙම ලිපියේ ඇතුළත් වන ගී පද ජෝති ගැයූ ඔහුගේ පි‍්‍රයතම ගීත වලින් උපුටා ගන්නා ලදී.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av1107036</link>
    <topic>ඩැඩාගේ සිංදු ටිකෙන් කොලු කුරුට්ටො සී ඩී ගහනවා</topic>
    <author>ක්‍රිෂ්ණි ජෝතිපාල</author>
    <content>ඩැඩාගේ සිංදු ටිකෙන් කොලු කුරුට්ටො සී ඩී ගහනවාක්‍රිෂ්ණි ජෝතිපාලඩැඩා නැතිවෙලා මේ ගෙවෙන්නෙ 24 වැනි අවුරුද්ද.ඒත් මොනවද වෙනස් වුණේ... කිසිම දෙයක් වුණේ නැහැ. ගායකයාට ගීතයෙ හිමිකමත් අහෝසි කර දමපු නීති සංශෝධනයක් නම් ගෙනාවා.ඇත්තටම වෙනසකට කියල සිද්ධවුණේ ඒ විනාශෙ විතරමයි.. දැන් හිටු කියල ඩැඩාගෙ සිංදු ටික කොලු කුරුට්ටො ඛ්ච් ගහනව. කොම්පැණි ටික රිං ටෝන්වලට ගන්නව.කාට කියන්නද...කවදාවත් තරගවලට ඩැඩාගෙ සිංදු කියන්න එපා කියල නොකියපු ජෝතිගේ බාල දූ ක්‍රිෂ්ණි මේ දේවල්වලට නම් දැඩි ලෙස විරුද්ධයි.ඒත් මේ සිද්ධ වෙන අසාධාරණකම් ගැන මාධ්‍යයෙන් හරි ක්‍රිෂ්ණිලට එහෙම හඬක් නඟන්න වෙන්නෙ ජෝති දිනයකදි පමණයි.අලුත් සාමාජික සාමාජිකයො සිය දහස් ගණනක් එක්ක, එච්.ආර්.ජෝතිපාල මිතුරු සමාජය හා ජෝතිපාල ගුණ සමරු පදනම සමඟ එක්වෙලා ක්‍රිෂ්ණි මේ දවස්වල බරටම වැඩ.ඒ, මේ සංගම් දෙකත් කලා ලංකා පදනමත් එක්වෙලා පවත්වන්නට යෙදෙන ජෝතිපාල උපහාර උළෙල වැඩ කටයුතු වෙනුවෙන්...හේන් – කුඹුරු ගොවිතැන් කරන - ධීවර – කුඹල් -පතල් - මැණික් – වඩු කර්මාන්තවල පටන් දොස්තරවරු - ඉංජිනේරුවො - නීතිඥවරු දක්වා විහිදෙන ජෝති රසික කැළ ගැන ක්‍රිෂ්ණි තවම පුදුම වෙනව.වෙන මොනවත් නිසා නෙවෙයි, මිය ගිහින් අවුරුදු 24ක් ගත වෙලත් ඔවුන් ජෝතිපාල නමට දක්වන ආදරය දැකල.කවදාවත් ජෝතිව දැකල නැති ජෝති මිය යන කොට ඉපදිලාවත් නැති තරුණ රසික – රසිකාවියො ජෝතිට අදත් ඉන්නව කියලයි ක්‍රිෂ්ණි කියන්නෙ.”...ඒ අය සංගම් පිහිටුවාගෙන ඩැඩාගෙ ගීත රසවිඳින හැටි එක එක උපහාර උත්සව කරන හැටි දැක්කම මට පුදුම හිතුණා. කලක් අපි හැමෝම හිටියෙ පිටරට. මම ඇවිත් ගතවෙන්නෙ මේ පස්වැනි අවුරුද්ද. පවුලෙ කවුරුහරි ඔවුන් එක්ක ඉන්න කියල දිගින් දිගටම කරන ආරාධනාව ප්‍රතික්ෂේප කරන්න මට බැරිවුණා. ඇත්තටම පිට මිනිස්සු වෙලා ඔවුන් ඩැඩාට දක්වන ආදරයට අපෙනුත් පුංචි හරි දෙයක් දෙන්න ඕනෙ කියල හිතුණා. මේ පාර උපහාර උළෙල වෙනුවෙන් මං පූර්ණකාලීනව කැපවුණේ ඒ හින්දා.මේ අය අතරෙ හුඟක්ම ඉන්නෙ මැද පංතියේ මිනිස්සු. “අපි ජෝති අයියා වෙනුවෙන් මොනව හරි කරන්න ඕනෙ..” කියලා ඔවුන් මේ තරම් අමාරු කාලෙක රු.50ක සාමාජික මුදලක් පවා තීරණය කරගෙන. මේ උත්සවේදිත් හැමෝම තමන්ට පුළුවන් දෙයින් දායක වෙනවා. ලයිට්වලින්, ශබ්දවිකාශන යන්ත්‍ර වලින්, කිසි දෙයක් අපි යෝජනා කරල නෙවෙයි. ඔවුන්ගෙම කැමැත්තෙන් ආදරයෙන් ඉදිරිපත් වෙලා කරනව...”හැබැයි පොඩි - ලොකු බේදයක් නැතිව ජෝතිට ආදරය කරන ඒ මිනිසුන්ගෙන් ලැබෙන ආදරය - සැලකිල්ල, ජෝතිගෙ යාළුවො,ළඟින් හිටි අයයි කියන සමහරු තුළ නැති එක ගැන ක්‍රිෂ්ණිට තියෙන්නෙ කලකිරීමක්.”ඇත්තටම මේක මහා අපරාධයක්. ගීතයක අයිතිය ගීත රචකයා - සංගීතඥයා සහ ගායකයට කියන තුන්දෙනාටම තිබීම සාධාරණයි. දැන් ඒකෙන් ගායකයා හෝ ගායිකාව ඉවත් කරල ගීත රචකයටයි සංගීතඥයටයි විතරක් අයිතිය අරගෙන. මේ නීතියෙන් ලොකුම අසාධාරණය වෙන්නෙ මැරුණු මගේ ඩැඩාට.එයා ගයපු, ඒ හින්දම ජනප්‍රිය වෙච්චි ගීත සියල්ල එක එක්කෙනාට රුපියල් දාහට - දෙදාහට විකුණල. උපාලි ධනවලවිතාන අන්කල් ඩැඩාට ලියපු ‘දිය කිඳුරිය සේ ආදරේ” ගීතයට රු.150,000ක චෙක් එකක් මාසෙට ගන්නෙ සුපර් ගායකයෙක්. මේ ගීය ටෙලිපෝන් කොම්පැණියක රිං ටෝන්වලට අරගෙන. අර ගායකයා ලවා කියවනව. මාධ්‍යයෙනුත් දැන් අය ගීත ඉල්ලන්නෙ ‘ජෝතිගෙ දියකිඳුරිය සේ ආදරේ...’ ගීතය කියල නෙවෙයි. සුපර් ස්ටාර් ගායකයාගේ දිය කිඳුරිය දෙන්න කියල.අනික මේ ගායකයා දැන් ඩැඩාගෙ සිංදුම කියල සී.ඩී. තුනක් ගැහුවා. ළඟදිම තව සී.ඩී. දෙකක් එනවලු. ඩැඩාගෙ ගීත 10,000ම තියෙන කල් හොඳයි. මේ අයටත් මැරෙනකල් හම්බකරන් කෑවැකි. මගෙන් ඇවිත් ඔය ගීත සී.ඩී. කරන්න අවසර ඉල්ලපු වෙලාවෙ මං කිව්වා,ඔයා මගේ ඩැඩාගෙ සිංදු මඟුල් ගෙවල්වල කියල හම්බ කළාට කමක් නෑ. පිටරට ගිහින් ප්‍රසංගවල කියල හම්බකරගත්තටත් කමක් නැහැ.හැබැයි සී.ඩී.කරන්න නම් අවසර ඉල්ලන්න එපා කියල. නමුත් අර මැරුණු මනුස්සයගෙ ගීත ටික හොරා කනකල් ඒ ගායකයට නින්ද ගියේ නැහැ. ඩැඩාගේ ළඟින්ම හිටි, යාළුවොයි කියන සමහර අයත් මේ නීතිය, අවනීතිය කරන්න හුඟක් උදව් කළා.ඒකෙන් වුණේ ජෝතිපාලගේ ගීත කවුරු මංකොල්ලකෑවත් දරුවො හැටියට අපිට නීතිය ඉදිරියටවත් යන්න බැරිවෙන්න අපිව බැඳල දමපු එක...”ඒ ආවේගය අසාධාරණ යැයි කොහොම කියන්නද... නවකයන් මෙන්ම ඇතැම් ජ්‍යෙෂ්ඨයන් කළේත් ජෝතිගෙ ගී තමන්ගෙ කරගත්තු කොට. රූ-කාන්තිය මොනව තිබුණත් කෙනෙකුගේ දෙයක් බලහත්කාරයෙන් අයිති කරගන්නට වෙර වෑයම් දැරීම මිනිස්කමට තරම් නොවේ කියලයි මට නම් හිතෙන්නෙ.”ඩැඩාගෙ එක වැඩසටහනකදි ගයපු ගීතවලින් කැමැතිම ගීය අහපුවම දන්නවද ඩැඩා දීපු උත්තරේ... මං ගයපු හැම ගීයක්ම හරියට මට මගේ දරුවො වගේ. ඒක හරියට කැමැතිම දරුවා කවුද කියල අහනව වගේ දෙයක්. මගේ දරුවො හතර දෙනාම මට එකයි. මගේ ගීත සියල්ලත් මට එකයි...”ඩැඩා හිටිය නම් දැන් තමයි මැරෙන්නෙ මේව උහුලගන්න බැරිව. මේ අවනඩුව කාට කියන්නද... කෝටි – ප්‍රකෝටි ගණන් හම්බ කරන කොම්පැණි එක්ක නඩු කියන්න අපිට පුළුවන්ද... මට දැන් කියන්න ඉතිරිවෙලා ඉන්නෙ ගරු ජනාධිපතිතුමාට විතරයි.කරුණාකරල ඔබතුමාවත් මැදිහත්වෙලා අවුරුදු 30ක් මේ රටට ගයපු එච්.ආර්.ජෝතිපාල කියන අසහාය ගායකයට කරන මේ විනය නවත්වන්න. ඔය අසාධාරණ නීතිය සංශෝධනය කරල දෙන්න... මගේ ඩැඩාට කරන ලොකුම උපහාරය ඒකයි.අනික මගේ මමී මේවා නොදකින්න මේ රටේ නොඉන්න එක ගැන මං සතුටුයි. එයා කවදාවත් හිතුවෙ නැහැ මේ රටේ සමහර මිනිස්සු ඩැඩා මැරුණම මේ වගේ කැත වැඩ කරයි කියල...”තාත්තෙකුට වූ අසාධාරණය වෙනුවෙන් හඬ නඟන්නට අද ක්‍රිෂ්ණිට සිදුව තිබෙන්නේ තනිවම. රිචඩ් ඇගේ සැමියා ඈ ළඟම හිඳින යෝධ ශක්තිය.වරුණි – අයෝනිෂිකා - එස්තර් අක්කලාටවත් අම්මා වික්ටර්ටවත් මේ කුරිරු සමාජය හා ගැටෙන්නට තරම් හිතේ ශක්තියක් නැති බව ඈ දනී.අයෝනිෂිකාත් ක්‍රිෂ්ණීත් හැරුණුවිට අනෙක් සියල්ලෝ දරු පවුල් ද සමඟ අම්මා ද සමඟ කැනඩාව ස්ථිර පදිංචිය කොට ගෙන සිටී.ඉදින්.. බලන්න ජෝතිගේ මේ පුංචි මිණිබිරී දිහා.ක්‍රිෂ්ණිටත් රිචඩ්ටත් වැඩිය ඇගේ මුහුණෙ එහෙම පිටින්ම ඇඹී තිබෙන්නෙ ජෝතිගෙ හැඩ රූ නොවෙද... ඒ ආත්මගත බැඳීමට තව කුමන නම් සාක්ෂි ද...ඉනෝකා පෙරේරා බණ්ඩාරඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av1107037</link>
    <topic>සිනෙමායා</topic>
    <author/>
    <content>සිනෙමායාසාමයික භේදයකින් තොරව ජනතාවගේ ගෞරවයට පාත්‍ර වූ අර්නස්ට් පෝරුතොට පියතුමා, ජීවිතයේ අසූවන වියත්, මීසම් ජීවිතයේ වසර පනස්පහක් වැනි දීර්ඝ කාලයක් සම්පූර්ණ කර පසුගිය මැයි මස 31 වැනිදා මීසම් ජීවනය නිමා කර විශ්‍රාම දිවියට පිවිසියේය.විවිධ අංශ ඔස්සේ එතුමා ගැන කතා කිරීමට බොහෝ දේ තිබේ. කතෝලික පදවි පූජකවරයෙකු ලෙසින් සිය සේවයේ උපරිමව නිරත වෙමින් දේශීය සිනමා සංස්කෘතිය වෙනුවෙන් එතුමා කළ මෙහෙවර අති උදාරය.එතුමා මුලින්ම සිනමා මාධ්‍යයේ ප්‍රබලත්වය වටහා ගත්තේ 1944 දී බොරැල්ලේ ශාන්ත ඇලෝසියස් දෙව්සත්හලේ ඉගෙන ගනිමින් සිටි අවධියේ සිටය. දෙව්සත්හල භාරව සිටි අධිපති පියනමගේ ඥාතියෙකු එවකට ෂෙල් සමාගමේ සේවය කළ අතර ඔහු විසින් ඉඳහිට චිත්‍රපටයක් ගෙන්වා ප්‍රදර්ශනය කරන ලදී. එවකට ෂෙල් සමාගමේ වෙනම චිත්‍රපට ඒකකයක් විය. අධිපති පියනම ඉතා උගත් පුද්ගලයකු වූ බැවින් චිත්‍රපට පෙන්වීමට එරෙහි වූ විවේචන සැලකිල්ලට ගත්තේ නැත.පෝරුතොට පියතුමාගේ සිත වඩාත්ම ඇදී ගියේ චිත්‍රපට මාධ්‍යයේ ප්‍රබලත්වය හා එය මානුෂික සංවර්ධනයට යොදා ගත යුතු බවට XI වන පියුස් පාප් වහන්සේගේ දේශන හා සමාජීය විශ්ව ලේඛන හැදෑරීමේදීය. චිත්‍රපට නැරඹීම හා චිත්‍රපට මාධ්‍යය පරිශීලනය කිරිම කතෝලික ධර්මයට පටහැනි නොවන බැවින් එය මානුෂික සංවර්ධනයට යොදා ගත හැකි උපකරණයක් බවත් කතෝලික ඉගැන්වීම් විය.දේශීය හා විදේශීය චිත්‍රපට බැලීම පුරුද්දක් කරගෙන සිටි එතුමා එවකට “සොළොස්මාන සිනමා කුණ්ඩලිය”ට හා “අපේ කට්ටිය”ට ද සමීපව සම්බන්ධව සිටියේය. 1965 වර්ෂයේ දී ඔහු සිනමාව ගැන ලියූ “චිත්‍රපටි ගැන” නම් වූ පොත ප්‍රකාශයට පත්විය. 1968 වර්ෂයේදී ලංකා චිත්‍රපට විචාරක හා ලේඛක සංගමය (FCJAC) පිහිටුවීමේ පුරෝගාමී සාමාජිකයන් ස්වල්ප දෙනා ගෙන් කෙනෙක් විය. මේ කාලයේදීම එතුමා “ඥානාර්ථ ප්‍රදීපය” පුවත්පතට “කලාදර” යන ආරූඪ නාමයෙන් කලා විචාරකයකු වශයෙන් සම්බන්ධව සිටියේය.1924 වර්ෂයේ දී ආරම්භව අඛණ්ඩව පවත්වාගෙන ආ කතෝලික සඟරාවක් වූ “දිව්‍ය හෘදයේ දූතයා” සඟරාව 1969 වර්ෂයේ දී එහි හත්වන කලාපයේ පටන් “දූතයා” ජාතික කතෝලික සංස්කෘතික මාසිකයක් ලෙසින් නව මුහුණුවරකින් ප්‍රකාශයට පත්විය. පෝරුතොට පියතුමා විසින් එස සැලැසුම් කරන ලද අතර එහි ප්‍රධාන සංස්කාරක ද විය. නව මුහුණුවරක් ගත් “දූතයා” සඟරාවේ මුල් කවරය අයිරාංගනී සේරසිංහගේ ඡායාරූපයකින් සැරසී තිබිණ. ආගමික මුහුණුවරකින් බැහැරව විශිෂ්ට සංස්කෘතික සඟරාවක් ලෙසින් පළ වූ එය කලාප හයකින් නැවතිණ.1971 වර්ෂයේ කැලණිය මීසම පාලනාධිපති වශයෙන් සිටි අවදියේ දී තරුණයින් කීප දෙනකු සමඟ (මෙම ලියුම්කරු ද ඊට අයත් විය) එවකට පිහිටවා තිබූ අන්තර් ජාතිත කතෝලික සිනමා සංවිධානයේ ශ්‍රී ලංකා ශාඛාවක් බිහිකිරීම පිළිබඳව සාකච්ඡා කළේය. OCIC සංවිධානය බිහිවූයේ 1928 හේග් නගරයේදීය. 1972 වර්ෂයේදී මෙම සංවිධානයේ ශ්‍රී ලංකා ශාඛාව “ශ්‍රී ලංකා ජාතික කතෝලික සිනමා පර්ෂදය” නමින් බිහිවූ අතර අර්නස්ට් පෝරුතොට ගරු පියතුමා එහි ජාතික අධ්‍යක්ෂවරයා විය.ඒ වනවිට ශ්‍රී ලංකාවේ ප්‍රධාන සිනමා සම්මාන උත්සව දෙකක් පැවතිණ. සරසවි සම්මාන උලෙළ හා විචාරක සම්මාන උලෙළයි. පෝරුතොට පියතුමාගේ මඟපෙන්වීම යටතේ කතෝලික සිනමා පර්ෂදය 1977 පෙබරවාරි මස 05 වැනිදා පළමු සිනමා සම්මාන උළෙල ශ්‍රී ලංකා පදනම් ආයතනයේදී පවත්වන ලදී. පෝරුතොට පියතුමාගේ සභාපතිත්වය යටතේ ලෙස්ලි බොතේජු, සිරිල් බී.පෙරේරා, රැලෙක්ස් රණසිංහ, එඩ්වින් ආරියදාස, ඈෂ්ලි රත්නවිභූෂණ යන අය ප්‍රථම ජූරියට අයත් වූහ.පෝරුතොට පියතුමාට අවශ්‍යව තිබූ කාරණා කීපයක්ම විය. උලෙළ මුඛ්‍ය දේශනයකින් සමන්විත වීම, සම්මානයන් සඳහා හේතු පාඨ දැක්වීම හා උලෙළින් පසු දිනයක ජූරිය, මහජනතාව මුණගැසීම ඒ අතරින් ප්‍රධාන විය. උත්තමාචාර දේශනය හා හේතු පාඨ පොත් පිංච ලෙසින් මුද්‍රණය කරන ලදී. එතුමා කතෝලික සිනමා පර්ෂදයට යෙදූ ශක්තිමත් අඩිතාලම නිසා එම උලෙළ විවිධ ජාතික අධ්‍යක්ෂවරුන් යටතේ වුවද අද දක්වාම ක්‍රියාත්මක වේ. පෝරුතොට පියතුමාගේ යුගයේ දී සම්මාන ප්‍රදානය ශ්‍රී ලංකාවේ නිපදවන ලද දෙමළ හා ඉංග්‍රීසි භාෂීය වෘත්තාන්ත චිත්‍රපට සඳහා ද වාර්තා හා කෙටි චිත්‍රපට සඳහා ද දීර්ඝ කෙරිිණි.කොළඹ මල්වත්ත පාරේ 6 වන පාවුළු මධ්‍යස්ථාන ගොඩනැඟිල්ලේ පර්ෂදයේ මූලස්ථානය පිහිටවූ එතුමා මිමි 16 සහ මිමි 35 ප්‍රක්ෂේපණ යන්ත්‍ර පහසුකම්වලින් යුත් මිනි සිනමා ශාලාවක් පිහිටුවූයේය. සෑම සිකුරාදා දිනකම චිත්‍රපට දර්ශන පැවැත්වූ අතර පෝදා දිනයන්හි ඉදිරියේදී තිරගත කිරීමට නියමිත වෘත්තාන්ත චිත්‍රපටයක් පෙන්වා එහි නිර්මාතෘ සමඟ සංවාදයකට එළඹෙන්නට සහභාගිවූවන්ට අවස්ථාව ලබා දුන්නේය. තරුණයන්ට සිනමාකරණය ඉගැන්වීම ද එතුමාගේ ප්‍රබල අවශ්‍යතාවක් විය. සුප්‍රකට සිනමා ඡායාරූප ශිල්පී ඇන්ඩෘ ජයමාන්නයන්ගේ සහාය ලබාගත් එතුමා සිනමා හා රූපවාහිනීකරණ පාඨමාලාව ආරම්භ කළේය. ඉන් උගත් බොහෝ දෙනකු අද මෙම ක්‍ෂේත්‍රයන්හි ප්‍රවීණයෝ වෙති.සිනමා ප්‍රකාශන ද පෝරුතොට පියතුමාගේ දැඩි අවධානයට ලක්වූ ක්ෂේත්‍රයක් විය. සිනමාවේ කාර්මික අංශය පිළිබඳ මූලික දැනුමක් ලබා දෙන කෘතියක් සම්පාදනය කරන ලෙස එතුමා විසින් මෙම ලියුම්කරුගෙන් හා පර්ෂදයේ ක්‍රියාකාරිකයෙකු වූ ලක්ෂ්මන් වැලිකල මහතාගෙන් ඉල්ලා සිටියේය. සති දෙකක් එතුමාගේ මව ජීවත් වූ මාරවිල නිවෙසේ නැවතී සිටිමින් පොත ලිවීමේ කටයුතු අපි නිම කළෙමු. එය 1975 දී “සිනමාවේ කාර්මික රටාව“ යනුවෙන් පළවිය. තවද එවකට කැලිෆෝනියාවේ ලොස් ඇන්ජලීස් සරසවියේ සිනමා අධ්‍යාපන කටයුතු නිම කර ශ්‍රී ලංකාවට පැමිණ සිටි රාණි සරවනමුත්තු විසින් පශ්චාත් උපාධිය සඳහා පිළියෙළ කළ නිබන්ධය වූ ච්ඥමඥතධනථඥදබ ධට බඩඥ ඉඪදඩචතච ඛ්ඪදඥථච මුද්‍රණය කර ප්‍රකාශයට පත්කරන ලදී.ශ්‍රි ලංකාවේ කිසියම් වර්ෂයක් තුළ ප්‍රදර්ශනය වන චිත්‍රපටවලට අදාළ සියලුම තොරතුරු අන්තර්ගත සිනමා වාර්ෂිකයක අවශ්‍යතාව වටහා ගත් එතුමා 1974 චිත්‍රපට වාර්ෂිකය පළකොට ඊට අත්තිවාරම යෙදුවේය. පර්ෂදය විසින් චිත්‍රපට වාර්ෂික ග්‍රන්ථ කීපයක් මේ අනුව පළ කරන ලදී. පසුව 1947 සිට 1951 දක්වා මුල් වසර පහ ද එක් ග්‍රන්ථයක් ලෙසින් සම්පාදනය කරන ලදී.දේශීය සිනමාවට අර්නස්ට් පෝරුතොට ගරු පියතුමා විසින් කරන ලද මහ¼ගු මෙහෙවර මෙවැනි කෙටි සටහනකට කිසිසේත් අන්තර්ගත කළ නොහැකිය. 2011 ජූනි මස 28 වන අඟහරුවාදා එතුමා පිළිබඳව සකස් කරන ලද “ආලකමන්දාව“ වැඩසටහන ජාතික රූපවාහිනියෙන් විකාශනය කිරීම ජාතික ජනමාධ්‍යයක් විසින් එතුමාට දක්වන ලද ප්‍රණාමයක් වශයෙන් සැලකිය හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av1107038</link>
    <topic>ඔබේ ශක්තිය ලැබුනොත් නුෂාරා දුවට ජීවිතයක් තියෙයි</topic>
    <author>වසන්ත ජයසිංහ ආරච්චි</author>
    <content>ඔබේ ශක්තිය ලැබුනොත් නුෂාරා දුවට ජීවිතයක් තියෙයිදරුවෙක් ලෙඩ වුණාම ඒක තදින්ම හදවතට දැනෙන්නේ මව්පියන්ට. මෙහෙම දෙයක් වුණාම මොනතරම් දරුවන් පිළිබඳ බලාපොරොත්තු ගොඩනැඟුවත් ඒ සියල්ල මව්පියන්ගෙන් කඩා වැටෙන්න එතරම් කාලයක් යන්නේ නැහැ. රූමස්සල කන්දේ හැපිලා විසිරිලා යන මුහුදු රැල්ලක් වගේ සී සී කඩ විසිරෙන ඒ බලාපොරොත්තුවලට ජීවයක් එක්කරන්න පුළුවන් අසරණ හදවතක් තේරුම්ගත් ඔබ අප වගේ කෙනකුට පමණමයි. එහෙමනම් මේ කතාවටත් ඔබෙන් සාධාරණයක් ඉටුවේවි කියන බලාපොරොත්තුව අප තුළ තියෙනවා.“අද සරත් ඉන්නේ ගොඩක් අසරණ වෙලා. පියෙක් විදිහට ඒ අසරණකම තදින්ම හදවතට තුරුළු කරන් තම ආදරණිය බිරිය එන්. සූරිය බණ්ඩාර සමඟ දරුවන් තිදෙනකු ජීවත් කරන්න ඔහු නොවිඳිනා දුකක් නැති තරම්. රෝද තුනක් උඩ තම ජීවිතය දෝලනය කරන සරත් මේ කතාව අපි ඉදිරියේ ලෙහා දමන්න තරම් අද අන්ත අසරණ වෙලා. ඒ තම ආදරණීය දෙවැනි දියණිය නුෂාරා මධුවන්ති පසුපස හදිසියේ කඩා වැටුණු අඳුරු සෙවණැල්ල නිසයි. පිළියන්දල දැල්තර පදිංචි නුෂාරාගේ කතාවයි අද ‘ජීවිතයෙන් බිංදු මාත්‍රයක්’ හෙළිදරව්වෙන් ඔබට ගෙනෙන්නේ.“මට ඉන්නේ දරුවන් තුන්දෙනෙක්. දුවලා දෙන්නයි පුතයි තවමත් ස්කෝලේ යනවා. මේ අවුරුද්දේ පෙබරවාරි මාසේ විතර නුෂාර මගේ දෙවැනි දුවට හදිසියේ උණ හැදෙන්න ගත්තා. අපි හිතුවේ වෛරස් උණක් කියලා. අපේ ගෙවල් කිට්ටුව ඉන්න දොස්තර මහත්තයෙක් ළඟට අරගෙන ගියා. ඒ ගත්ත බෙහත්වලට උණ අඩුවෙලා ගියා. බෙහෙත් නැවැත්තුවාට පස්සේ ආයෙත් දුවට උණ ගැනෙන්න ගත්තා. ඒත් එක්කම වමනය යන්න ගත්තා.මම ආයෙත් දුව එක්කරගෙන දොස්තර මහත්තයා ළඟට ගියාට පස්සේ ලේ පරීක්ෂාවක් කරන්න කියලා කිව්වා. ඒ වාර්තා බලලා කිව්වේ දුවට ලියුකේමියා තත්ත්වයක් ඇතිවෙලා තියෙන නිසා කොළඹ ජාතික රෝහලට රැගෙන යන්න කියලයි. ඊට පස්සේ මම දුව එක්කරගෙන කළුබෝවිල රෝහලට ගියේ. එතැනදි තමයි පැහැදිලිවම දැනගත්තේ මගේ දුව නුෂාරාට ලියුකේමියාAMLM2  කියන තත්ත්වය ඇතිවෙලා කියලා. එහිදී දුව පරීක්ෂා කළේ ප්‍රසාද් අබේසිංහ කියන වෛද්‍ය තුමා.මෙතුවක් කාලයක් ඇස් දෙක මෙන් බලාගත්ත දරුවකු හිටි ගමන්ම මෙවැනි අභාග්‍ය තත්ත්වයකට ඇද වැටුණාම ඒ දුක මව්පියන්ට දරාගන්න බැරි තරම්. ඒත් මේ තාත්තා පුළුවන් තරම් වෙර වීරිය ගත්තේ තමන්ගේ ආදරණීය දෝණි සුව කරගැනීමේ අරමුණින්.මේ වෙනකොටත් නුෂාරාගේ ආදරණීය අම්මා හිටියේ විදේශ ගතවෙලා. නැතිබැරිකම් අගහිඟකම් හිස ළඟටම ගොඩනැඟෙද්දි කෙසේ හෝ මේ අගාධයෙන් ගොඩ ඒමේ බලාපොරොත්තුවෙන් පොළියට ගත් මුදලකින් ඇය විදේශ ගත වුණා. ඉන් පසු මවකගේ උණුසුමත් පියකුගේ රැකවරණයත් මේ දරුවන් ඉදිරියේ ලබා දෙන්නට සිද්ධ වුණේ මේ ආදරණීය තාත්තා සරත්ටයි.“දොස්තර මහත්තයා කිව්වේ දුව සනීප කරගන්න නම් අවුරුද්දක් විතර එක දිගට බෙහෙත් කරන්න වෙයි කියලා. එහෙම නැතිනම් කිව්වේ දුව ඉන්දියාවේ රෝහලකට රැගෙන යන්න පුළුවන්නම් ඉතාම ඉක්මනින් සුව කරන්න පුළුවන් කියලයි. ඔය අතරේ දුවට බෙහෙත් කරන්න ගත්තට පස්සේ අතුරු ආබාධ එන්න ගත්තා. මොළේ සෙම ගතිය, උණ, අක්මාව ඉදිමෙන්න ගත්තා. ඊට පස්සේ දැඩි සත්කාර ඒකකයේ දවස් 38 ක් තියාගෙන දුවට ප්‍රතිකාර කළා. ඔය අතරෙදි මම මගේ බිරිඳව ආපසු ලංකාවට ගෙන්නුවා. එයා රට ගිහින් මාස දහයක වගේ කාලයක් හිටියේ. ලංකාවට ඇවිත් පැය කිහිපයකින්ම දුවගේ තත්ත්වය හොඳ අතට පෙරළිලා සිහිය ආවා.දරුවකුට මොන දේ නොලැබුණත් අම්මගෙයි තාත්තගෙයි ආදරයයි රැකවරණයයි කියන්නේ ජීවිතය වගෙයි. ඒක ඔබ හොඳින් දන්නවා. ඒත් දැන් මේ දෝණිව සනීප කරගන්න මේ අම්මයි තාත්තයි අව්වක් වැස්සක් නැතිව මහමඟ ඇවිද යනවා.“දුව එක්කරගෙන සතියට දවස් තුනක් මහරගම පිළිකා රෝහලට යනවා. දැන් දුවගේ සම්පූර්ණයෙන්ම කොණ්ඩේ ගිහින් මේ බෙහෙත්වල සැරට. අපි පුළුවන්තරම් මහන්සි ගන්නේ දුව කොහොමහරි ඉන්දියාවේ එක්කරගෙන යන්න. මෙහිදී කළ බෙහෙත්වලට තරමක සුවයෙන් දැන් එයා ඉන්නේ. ඉන්දියාවේ තමිල්නාඩුවේ වෙල්ලොර් රෝහලේදී තමයි දුව සනීප කරන්න පුළුවන් කියලා තියෙන්නේ. ඒත් ඒකට රුපියල් ලක්ෂ හතළිස් පහක් පමණ මුදලක් හොයාගන්න කියලා අපිට දැනුම් දීලා තියෙනවා. ඒත් ඒ වගේ ලොකු මුදලක් අපිට හීනයක්.”ත්‍රිවිල් රථ රියැදුරකු විදිහට කටයුතු කරන සරත් මේ මුදලත් එක්ක අද ඉන්නේ විශාල ආර්ථික අපහසුකම් රැසක් මැද. ඒ නිසාම ඔහු ටිකට් පොත් මුද්‍රණය කර එයින් මුදලක් හොයාගන්න අද උත්සාහ කරනවා.“මම හිඟා කාලා හරි මගේ දුව සනීප කරගන්න උත්සාහ කරනවා. ටිකට් පොත් ගැහැව්වා. මේ වෙනකොට අපි ජනාධිපති අරමුදලට දන්වලා යැව්වා. දුව ස්කෝලේ ගියේ ගල්කිස්ස බෞද්ධ බාලිකාවට. මම පින් දෙනවා දුවගේ ස්කොලෙන් අපි ගැන හොයා බලනවාට. උදව් කරනවා. මම මගේ දරුවන් තුන්දෙනා බලාගත්තේ මගේ පණ වගේ. මට බැහැ මගේ දුව මේ විදිහට අසනීපයෙන් ඉන්නවා බලාන ඉන්න. ඒ හින්දා මොන දුකක් විඳලා හරි මම දුව සනීප කරගන්නවා. තාම දුව ජීවිතයෙන් දහයෙන් එකක් විතරයි ගෙවලා තියෙන්නේ. මම දෙවියන්ගෙන් ඉල්ලන්නේ අනේ මගේ දුව සනීප කරලා එයාගේ ලෙඩේ මට හැදුනත් කමක් නැහැ කියලයි. මේ දරුවෝ දුක් විඳිනවා මට බලන් ඉන්න බැහැ.”තාත්තා කෙනකුගේ සෙනෙහස මොනතරම් ද කියලා සරත් කරන කියන දේවලින් ඔබට පැහැදිලි ඇති. අද නුෂාරා මධුවන්ති දුව ලෙඩ ඇඳේ ඔබේ දෑත්වල ශක්තිය ලැබෙනකම් නිසොල්මනේ බලා සිටිනවා. තවමත් අවුරුදු 13 ක් සපුරන මේ පුංචි දියණියගේ හෙට දවස ආලෝකවත් කරන්න පුළුවන්නම් ලක්ෂ හතළිස් පහක මුදලක් ඇයට පරිත්‍යාගය කරමු. එහෙම වුණොත් මේ අම්මයි තාත්තයි අක්කයි මල්ලියි වගේම නුෂාර දුව ආත්මයක් පාසා ඔබට පින් පමුණුවාවි. ඒ ඔබ ඇයට ජීවිතය දකින්න ජීවිතය ලබා දුන්නාට.ලිපිනය - 216/8,සමගි මාවත, දැල්තර, පිළියන්දල.ගිණුම් අංකය - 70532433,ලංකා බැංකුව පිළියන්දල ශාඛාවදුරකතනය -0112617534 - 0729062468වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av1107039</link>
    <topic>ආලින්දය</topic>
    <author>හේමාලි විජේරත්න</author>
    <content>ආලින්දයඋපුල් - රසාංගනී කැදැල්ලඅධ්‍යාපන ක්ෂේත්‍රයේ පෙරළිකාර වෙනසක් ඇති කරමින් ඔහු වටා රොද බැඳුණු දැයේ දූ දරුවන්ගේ ගණන සංඛ්‍යාත්මකව කියන්නට කාටවත්ම හැකියාවක් නොවනු ඇත. ලංකාවේ හතර දිග් භාගයේම ඔහුගේ ගෝල බාලයන් රැසකි.පුරා වසර ගණනාවක සිටම ඔහුගෙන් උගත් ශිෂ්‍ය ශිෂ්‍යාවන් අද විවිධ ක්ෂේත්‍රයන්හි ඉහළ තැන්වල වැජඹෙයි. එහෙත් ඒ ගුරුතුමා නම් තවමත් දැයේ දූ දරුවන්ගේ නෙත් පාදන්නට ඇප කැප වී සිටියි. එදා අපේ සිංහල පංතියට ආදරේ කළ බොහෝ දෙනා සේම වර්තමානයේද එයට ආදරේ කරන්නෝ බොහෝ වෙති. මේ සැම වෙනුවෙන් එක ලෙස සිප් නැණ බෙදන ඔහු උපුල් ශාන්ත සන්නස්ගලය. මෙවර අපේ ආලින්දය සරසනුයේ ඔහු ඇතුළු ඔහුගේ පවුලේ සාමාජික සාමාජිකාවන්ය.මත්තේගොඩ නිවාස යෝජනා ක්‍රමය පසු කරමින් මදක් දුර යන විට කුඩා කඳු ගැටයකට වන්නට පිහිටි බිමක පිහිටි ඔහුගේ සොඳුරු නිවහන සැබැවින්ම සෞන්දර්යයේ නවාතැනකි. නිවෙසට ළඟා වීමට මත්තෙන් ඉඩමට යාබදව අපට දකින්න ඇත්තේ සරුසාර එළවුළු වගාවකි. ගොවි බිම පුරා දක්නට ඇති විවිධ වර්ගයේ එළවුළු, පලතුරු හොඳ ගොවියකුගේ ශක්තිමත් දෑතක මහිමය කියාපායි.සන්නස්ගල සිය පවුලේ උදවියත් සමඟ දිවි ගෙවන්නට තෝරාගෙන ඇත්තේ කොළඹින් මදක් බැහැරට වන්නට පිහිටි නිස්කලංක පරිසරයකි. මේ නිවෙසේ සාමාජිකයන් වන්නේ සන්නස්ගලත්, ඔහුගේ බිරිය රසාංගනී හා පුතුන් දෙදෙනාත් ය.”අපේ ගෙදර දවස ආරම්භ වෙන්නේ එක් එක් දවසට එක් එක් අයුරින්. සමහරවිට දවස් හත හත් විදියක් වෙන්න පුළුවන්. උපුල්ට නුවර වගේ ක්ලාස් තිබෙනවා නම් එයා පාන්දර තුන හමාරට ගෙදරින් පිටත් වෙනවා. පුතාලා දෙන්නා ඉස්කෝලෙ යන දවසට නම් ඒ දෙන්නා 6.10 වෙත්දී ගෙදරින් පිටත් වෙනවා. මේ දවස්වල නම් දෙන්නම විභාගෙ ලියලා ගෙදර ඉන්න නිසා ටිකක් දවල් වෙනවා. නිවෙසේ ගෘහ පාලිකාව උපුල්ගේ දයාබර බිරිය රසාංගනී කිවුවා.උපුල් - රසාංගනී යුවළට ඉන්නේ පුතාලම දෙන්නෙක්. වැඩිමල් පුතා සඳගෝමී සන්නස්ගල උසස් පෙළ කරලා ප්‍රතිඵල බලාපොරොත්තුවෙන් ඉන්නවා. දෙවැනියා පන්සිළු සන්නස්ගල. ඔහු සාමාන්‍ය පෙළ කරලා ප්‍රතිඵල අපේක්ෂාවෙන් ඉන්නවා. දෙන්නම අධ්‍යාපනය ලබන්නේ විචර්ලි ජාත්‍යන්තර පාසලේ.පන්සිළු ගැන වැඩියමක් සඳහන් කරන්න වෙන්නේ ඔහු ලේඛකයකු වශයෙන් පසුගියදා දොරට වැඩිය නිසා. සමරකෝන් පතිරාජ විසින් රචිත ළමා කතා පොත් 5 ක් පන්සිළු අතින් පසුගියදා ඉංගි‍්‍රසියට පරිවර්තනය වුණා.The sleepers river, The blunt pandit and six Mutts, The fussy farmer, Mister steeple and Mister Dumpy, The Two Cheaters එම ග්‍රන්ථ 5 යි.පන්සිළු කුඩා කල පටන්ම කියවීමට දැඩිව ඇබ්බැහි වුණු අයෙකි. ඔහුගේ මේ කුළුඳුල් පරිවර්තන කෘතින් අනාගතේ අගනා පරිවර්තකයකු අපට ලැබීමේ මං සලකුණු පහල කරනු ඇත.උපුල් - රසාංංගනී නිවෙසේ කෑම බීම සැකසීම බොහෝ විට සිදුවනුයේ චතුරංගනී අතිනි.”අපි එළියෙන් කෑම කන එකනම් හරිම අඩුවෙන් කරන්නේ. අපේ ගෙදරට අවශ්‍ය එළවුළු වත්තෙන්ම ගන්න පුළුවන්. අපි තෙල් වැඩිපුර තිබෙන කෑම කොහොමත් හදන්නේ නෑ. උපුල් ගොඩාක් පාන්දරින් ගෙදරින් යන්නේ නැති දවසට හැමදාම දවල්ට කෑම එකත් ගෙදරින් අරගෙන යන්නේ. කොච්චර කාර්ය බහුල වුණත් ගෙදර ගැන හොයලා බලන්න ඔහු නිතරම උනන්දු වෙනවා.උදේට නැගිටලා වත්තට ගිහින් එළවුළු කොටුවේ වැඩ කරන දෙන්නට කරන්න ඕන දේවල් කියලා උපුල් උපදෙස් දෙනවා. ඒ අනුව තමයි ඒ දෙන්නා වැඩ කරන්නේ. එයාගේ කාර්ය බහුලත්වයත් එක්ක අපි දෙන්නා ඉතාම හොඳ අවබෝධයකින් මේ දිගු ගමන ආවා.උපුලුත් – චතුරංගනීත් විවාහ වී දැන් වසර 20 කි. මේ දෙදෙනා හඳුනාගෙන ඇත්තේද විශ්ව විද්‍යාලයේදීය. එදා පටන්ම ඉලක්කයක් ඇතුව ජීවිත ගමන සකසා ගැනීම නිසාවෙන් අද සැනසිලිදායක යුග දිවියක් ගෙවන බව චතුරංගනී පවසයි.බෞද්ධ ආගමානුකූලව ජීවිතය හැඩගසා ගන්නට මේ පවුලේ උදවිය කටයුතු කරයි. උදේ හවා පන්සලට නොගියත් උදේ හවා බුදුන් වෙනුවෙන් නිවෙසේ පහනක් දැල්වෙයි.උපුල් - චතුරංගනී යුවළගේ දරුවන් දෙදෙනාම ඉංග්‍රීසි මාධ්‍යයෙන් අධ්‍යාපනය ලැබූවන්ය. දෙවැනි පුතා පන්සිළු අ.පො.ස සා.පෙළ හදාරා මේ දිනවල නිවෙසේ පසුවන බැවින් උපුල්ගේ සිංහල පංතියට සම්බන්ධ වේ.පන්සිළු ගේ නිර්මාණ කාර්යයන් උදෙසාද සිය පියාගේ ආභාෂය බෙහෙවින් බලපාන්නට ඇත. කොයි තරම් කාර්ය බහුල දිවියක් ගත කළත් අප්පච්චි රාත්‍රියේ හෝ ලියන කියන කටයුතුවල නිරතව සිටින ආකාරය නිතර දකින්නට ඇත.එහෙත් දරුවන්ට තමන් කැමැති මාවතේ නිදහසේ යන්නට මේ මව්පියන් ඉඩ හසර සලසා දී ඇත. පසු පසින් සිට හොඳ නරක පෙන්වා දීම පමණක් මව්පියන් අතින් සිදුවේ.හේමාලි විජේරත්නඡායාරූප – ඉන්දික ප්‍රභාත් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av11070310</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිගෙ ෆ්‍රෙන්ඩ් කෙනෙක් එක්ක පොඩි විසිට් එකක් කළා පහුගිය ඉරිද ලන්ච් වෙලාවෙ.ෆෙ‍්‍රන්ඩ් කිව්වට මෑන්ස් නියම ක්ලාස් කකුලක්.අපි නිකමට හිතමුකො ඇක්ටර් කෙනෙක් කියලා.ඇක්ටර්ස්ල වුණත් මේ කාලෙ වැහි වැහැල.ෆිල්ම්ස් කට්ටිය ද ස්ටේජ් ඩ්‍රාමා කට්ටිය ද ටෙලි කට්ටිය ද කොච්චර කෝටියක් නළුවො ද? විජේ මල්ලිටත් ඔය කට්ටිය අතරෙ යාළුවො දෙතුන් දෙනෙක් නැත්තෙම නෑ. නිකම් ෆිට් පොරවල්. වැඩිපුරම ඉතින් ස්ටේජ් එකේකට්ටියයි ටෙලි කට්ටියයි. සන්ඩේ විසිට් එකට සෙට් වුණේ ස්ටේජ් එකේ, ටෙලියෙ, ෆිල්ම්ස්වල ඔය ඕනම ෆීල්ඩ් එකක රියල්ම රියල් වැඩ කාරයෙක්. අපි නිකමට හිතමුකො මෑන්ස් මනෝරත්න වගේ මෑන්ස් කෙනෙක් කියලා. ඒ කියන්නෙ ජයලත් මනෝරත්න වගේ, ඩ්‍රැමටිස්ට්, ඇක්ටර්, ඩිරෙක්ටර්, ප්‍රොඩියුසර්, රයිටර්, සින්ගර්, ෂිහ්ඞ කියල වැඩක් නෑ මෑන්ස්ගෙ ආර්ටිස්ටික් කොලිටීස් ගැන කියලා. මනෝරත්නල නම් එක්කෙනයි මුළු ලංකාවටම. වන් ඇන්ඩ් ඕන්ලි මනෝ.ඉතින් ඉතින් විජේ මල්ලි මනෝගෙ වෙහිකල් එකේ ගියා කියමුකො. ආගිය කතා, බූරුව මහත්තයට පිට පළාත්වල මිනිස්සුන්ගෙන් තියෙන රෙස්පොන්ස් එක. බූරුව මහත්තයා ජාතියෙ ස්ටේජ් ඩ්‍රාමා බලන්න ඕඩියන්ස් තවමත් කැමැති බව විජේ මල්ලිත් දන්නවා. අපේ ටෙලිවිෂන් පෙට්ටි වලින් දවස ගාණෙ ටෙලි ඩ්‍රාමාස් කියල පෙන්නන හුඟාක් ජරාව බලල මිනිස්සුන්ට එපාවෙලා තියෙන්නෙ. ඒ වුණාට ටෙලි හැදිල්ලෙ කිසිම අඩුවක් නෑ. ඕව යට මොන මොන ගේම්ස් තියෙනවද කියල විජේ මල්ලිට නම් කිසිමඅයඩියා එකක් නෑ. ලක්ෂ සිය ගණන් වියදම් කරල ටෙලි සීරිස් හදාගෙන ටෙලිවිෂන් ස්ටේෂන් ලොක්කො පස්සෙන් යන්න වෙන සයිස් එකම නේමේ දවස්වල ටෙලි වැඩ කෙරෙන්නෙ.මොන ජාතියෙ ආර්ටිස්ටික් ටෙලියක් හැදුවත් පෝළිමේ කට්ට කන්න වෙනව කියලයි විජේ මල්ලිගෙ යාළුවො කියන්නෙ. මනෝටත් එහෙම සීන් එකක් ද කියලවිජේ මල්ලි නම් ඇහුවෙ නෑ. විජේ මල්ලියි මනෝයි සන්ඩේ නිසා ට්‍රැෆික් අඩු පාරක ඩ්‍රයිව් එකේහෙමින් එනකොට මෙන්න කාර් එකේකැසට් රෙකෝඩර් එකේ යනවා සින්දුවක්.විජේ මල්ලිගෙ වන් ඔෆ් ද බෙස්ට්ස් නෙව් වන් ඇන්ඩ් ඕන්ලි බෙස්ට් සයිස් එකේ සින්දුව එක කාලෙකදි. මතක නැද්ද ඔයගොල්ලන්ට අර අපේ නිරෝෂා විරාජනී නංගී කියපු සින්දුව, බන්දුල නානායක්කාරවසම් ලියපු ලව්සින්දුව. විජේ මල්ලි ලව් සෝන්ග්ස් අහල තියෙනවා, නිරෝෂා කියන සිනා තොටක්වලට ගහන්න පුළුවන් ජාතියෙ සින්දු නම් අහල තියෙන්නෙ හරිම ටිකයි.ඒක විජේ මල්ලිට නම් කොච්චර ඇහුවත් ඇතිවෙන්නෙ නැති ටයිප් එකේ ෆුල් ආතල් සින්දුවක්. බන්දුල මල්ලිගෙ වචනයි, නිරෝෂ ළමයගෙ සින්ගින්ස් ස්ටයිල් එකයි රෝහණ ලොක්කගෙ මෙලඩි එකයි එකට එකතු වුණාම දැනෙන සනීපෙ කියල වැඩක් නෑ මෙයාලා. නොහඬා ඉන්නම් ගිලිහුණු දා පෙම් ලොව මල්දම් කිව්වට නිරෝෂා, කොහොමද අඬන්නෙ නැතුව පෙම් ලොව මල්දම් ගිළිහී ගියාට පස්සෙ.බන්දුල මල්ලි ඔය කාව්‍යක්කාර බාසාවෙන් ලියාපු අයඩියා එකම ද මන්ද අර ඉස්සර කාලෙ ෆිල්ම් සෝන්ග් එකක ඇහෙන්නෙ. පේ‍්‍රමාලෝකය නිවී ගියා, ඔබෙ රූපය මා හද ඇඳී ගියා, බූට් වැදුනම ඉතින් ඔය ජාතියෙ ලව් සෝන්ග් කාට කාටත් අල්ලලා යනව තමයි. ඒත් නිරෝෂගෙ සිනා තොටක් සින්දුව, දැන් කොච්චර කාලයක් තිස්සෙ විජේ මල්ලිගෙ ෆේවරිට් ලිස්ට් එකේ ටොප් ටෙන්වල තියෙනව ද?ඕන්න මනෝගෙ කාර් රෙකෝඩරේ ඊළඟ සෝන්ග් එක. ඒක නම් ෆිල්ම් සෝන්ග් එකක්. ඒකත් නිරෝෂගෙ සෝන්ග් එකට දෙවැනි නෑ. මේකෙ අයිතිකාරයො ගොඩයි. ආරියවංශ කුලරත්න සොරි මෙයාලා, කුලරත්න ආරියවංශ ළමයට ප්‍රසිඩෙන්ෂල් එවෝඩ් ලැබුණු ඩුවට් එක විජය ධර්ම ශ්‍රී ගෙ ආරාධනාවල මාලිනී රවීන්ද්‍ර ලව් සීන් එකකට ලියාපු.සීත අරණේ සුපුල් නා මල සුවඳ ගැල්වූ ජීවිතේ, සීත හිමගිර සීත නොදැනේ දැනේ උණුසුම ආදරේ. ඕ මයි ගෝඩ් මිල්ටන් මල්ලිගෙයි මාලිනීගෙ වොයිසස් ෂිහ්ඞ පිස්සු වැටෙනවා කියන්නෙ පිස්සු ඩබල් වෙනවා. මනෝරත්න මේ මහ දවල් විජේ මල්ලිත් පිස්සු වැට්ටෙව්වා මේ ජාතියෙ සින්දු ලෝඩ් කරගෙන ඉඳලා. සීත අරණේත් අර නිරෝෂගෙ සින්දුව සයිස් එකේම තවත් එකක්.එකම වෙනස ෆිල්ම්ස් එක හදපු ලොක්කා, සෝන්ග් එක කියපු කාලේ ඒක කට්ටියම යන්න ගිහින්. ඒත් කුලේගෙ වචන රෝහණගෙ මියුසික් ඒව අපිත් එක්ක. සන්ඩේ ලන්ච් ගන්න එකත් අමතක වුණා මනෝටයි විජේ මල්ලිටයි ඕන්න සින්දු අහන්න ගියාම. සංගීතය පේ‍්‍රමයේ ආහාරය කිව්වට මනෝටයි විජේ මල්ලිටයි කිසිම පේ‍්‍රමයක්වත් නැතුව සංගීතය ආහාරය වෙච්ච හැටි!කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av11070311</link>
    <topic>මීගහයාය ගම්මානයට නව හිරු උදා වූ දා...</topic>
    <author>ඉඳුනිල් වීරරත්න</author>
    <content>මීගහයාය ගම්මානයට නව හිරු උදා වූ දා...හාත්පස කඳුපෙළ සිසාරා හමා ආ සිසිල් සුළඟ මැණික් ගඟ දියරැලි නංවා ගම්මානය හරහා ගියේ රැස්ව සිටි තරුණ පිරිසගේ ගතට සුවදායක බවක් එක් කරමින්. එයින් එම තරුණ සිත්වල තිබූ ප්‍රබෝධවත් බව තව තවත් වැඩි වූයේ වසර ගණනාවක් පුරා ඔවුන් දුටු සිහිනයක් සැබෑ වී ඇති නිසාවෙන්.කැනඩා සිසුවකු බදාම අනද්දී මහාචාර්ය කෙලී මහත්මිය ඒවා රැගෙන යමින්ඒ ගමට ලොකු අඩුපාඩුවක්ව පැවැති ප්‍රජා ශාලාවක් ඉදිකර ගන්නට වසර ගණනාවක් තිස්සේ ඔවුන් ගත් උත්සාහය මල්ඵල ගැන්වීම හේතුවෙන්.මොනරාගල දිස්ත්‍රික්කයේ බඩල්කුඹුර ප්‍රාදේශීය ලේකම් කොට්ඨාසයේ පිහිටි සුන්දර එහෙත් අතිශය දුෂ්කර ගමක් වූ මීගහයාය ගැමියන්ගේ සිත් බොහොම එඩිතරයි. මේ නිසා ඔවුන් ගැමි ජීවිතයට උරුම රැකියාවන්හි නියැළෙමින් සොඳුරු අවිහිංසක දිවි පෙවෙතක් ගත කරයි. එහෙත් කාලයේ වෙනසත් සමඟ ඇතිවුණු සංවර්ධන අරුණැල්ලෙන් මුළු රටම පිබිදෙද්දී මීගහයාය තරුණ පිරිස ද තම ගම්මානයේ දියුණුවට කටයුතු කිරීමට ඒකරාශි වුණා.ගමේ සිටි බුද්ධිමත්, ශක්තිමත් තරුණ පිරිසගෙන් සැදුම්ලත් කුඩා කණ්ඩායම් ඒකරාශි වීමෙන් ‘මීගහයාය ශක්ති සාමූහික සංවිධානය බිහිවන්නේ ඒ අනුව. අදින් වසර 5 කට පමණ පෙර ශක්ති සාමූහික සංවිධානය ගමට අත්‍යවශ්‍යම වී තිබූ ප්‍රජා ශාලාවක් ඉදිකිරීම ආරම්භ කළේ එහි මුල්ම කාර්යය ලෙස.තරුණයින් වැඩිහිටියන් සෑහෙන වෙහෙසක් දැරූවත් මේ සඳහා ප්‍රතිපාදන ලෙස එකතු කර ගත හැකි වූයේ රුපියල් ලක්ෂ තුනක පමණ මුදලක්. මෙය කිසිසේත්ම මෙම ඉදිකිරීම් කටයුත්තට නොසෑහුණු නිසාවෙන් වැඩ කටයුතු උපන් ගෙයිම මියැදෙන්නේ තරුණ පිරිසගේ සිත් දුකින් පුරවමින්.මීගහයාය තරුණ පිරිසගේ සිත් කොතරම් ශක්තිමත් වුවත්, මුදල් නොමැති කමින් නැවතුණු ප්‍රජා ශාලාව ඉදිකිරීමේ කාර්යය සාර්ථක කරගන්නට සිත් තුළ ඇතිවුණු ආශාව දවසින් දවස ඈතට ගිහින් වසර 5 ක් ගෙවී යන්නේ කාටත් නොදැනුවත්වම.ඔවුන්ගේ බලාපොරොත්තු මල්ඵල ගැන්වෙන්නට අවශ්‍ය අඩිතාලම දැමෙන්නේ බදුල්ලේ අනාගතේ අපේ අතේ සංවර්ධන පදනමේ ප්‍රධාන විධායක පී. ඒ. ප්‍රභාත් කුමාර මහතාගේ මැදහත් වීමෙන්.ඒ අනුව ලෝක කැනඩා විශ්ව විද්‍යාල අරමුදල මැදිහත් වී කැනඩාවේ මැනිටෝබා විශ්ව විද්‍යාලය ප්‍රජාව සමඟ වැඩ කරමින් ඉගෙන ගැනීමේ ක්‍රියාවලියට මීගහයාය ගම සම්බන්ධ කෙරුණා. මහාචාර්ය කෙලී බෙවර්පෝඩ් මහත්මිය මීගහයාය ගමට පැමිණෙන්නේ ඉන් අනතුරුවයි.ගමේ තරුණයින්ගේ බලාපොරොත්තුවලට නව පණක් ලැබුණේ ඇය පැමිණ ශක්ති සාමූහික සංවිධානයේ නිලධාරීන් මුණ ගැසුණාට පසුවයි.ගමට ලැබුණ ප්‍රජා ශාලාවකැනඩාවේ මැනිටෝබා විශ්ව විද්‍යාලයේ ගෘහ නිර්මාණ ශිල්පය හා උද්‍යාන අලංකරණය පිළිබඳ වසර 04 ක පාඨමාලාවක් පැවැත්වෙන අතර, ‘ජාත්‍යන්තර ප්‍රජාව සමඟ වැඩ කරමින් ඉගෙන ගැනීම’ නමැති ව්‍යාපෘතිය යටතේ වාර්ෂිකව සිදුකරන නිල කටයුත්තක් වන ලෝකයේ දියුණු වෙමින් පවතින රටකට ගොස් විශ්ව විද්‍යාල සිසුන් ගමක නැවතී සිටිමින් ප්‍රජා ඉදිකිරීමක නිරත වීමේ අවස්ථාව මෙවර මීගහයාය ගමට ලබා දිය හැකි බව එහිදී මහාචාර්ය කෙලී මහත්මිය ගමට දන්වන ලදී.අදහාගත නොහැකි ආශීර්වාදයක් සේ පැමිණි මෙම ස්වර්ණමය අවස්ථාවෙන් උපරීම ප්‍රයෝජන ගැනීමට එකඟ වීමට ශක්ති සාමූහික සංවිධානය තීරණය කරන්නේ දෙවරක් නොසිතා.මේ කණ්ඩායමට මාසයක කාලයකට අවශ්‍ය වීසා ලබා දීමට ආගමන හා විගමන පාලක අධ්‍යක්ෂ ජනරාල් චූලානන්ද රත්නායක මහතා පෞද්ගලිකව මැදහත් වී කටයුතු කරතිබෙනවා.2011 මැයි 10 වැනිදා මහාචාර්ය කෙලී මහත්මියත් ඇගේ සහායකයන් ලෙස මාර්ක් සහ ජේම්ස් යන කථිකාචාර්ය වරුන් දෙදෙනාත් සිසුන් 05 ක් සහ සිසුවියන් 05 ලෙස විවිධ ජාතීන්ට අයත් 13 දෙනකුගෙන් යුත් කැනඩා කණ්ඩායම මීගහයාය ගමට පැමිණියේ ඉන් අනතුරුවයි.ගම්මුන් විසින් මේ කණ්ඩායම උණුසුම් සහ හරසර ලෙස පිළිගත්තේ ගමේ පිපුණු වන මල් වලින් සෑදූ මල් මාලා දමමින්. ඒ අනුව ශක්ති සාමූහික සංවිධානයේ ප්‍රජා සම්බන්ධීකාරක ධම්මිකා සඳමාලි මහත්මියගේ නිවෙස මෙහෙයුම් මධ්‍යස්ථානය ලෙස යොදා ගැනුණු අතර, ගමේ තවත් නිවාස 05 ක් මේ පිරිසට නවාතැන් දීමට සූදානම් කෙරුණා. පොලිතීන් තිරවලින් වටකොට නාන කාමර පහසුකම් හා නළ ජලය සපයා ගැනුණා.ගැමියන් සමඟ වැඩ කටයුතු කිරීමේ පහසුව සඳහා පස්සර අනුලා දිසානායක මහත්මිය පරිවර්තක ලෙස ගමේ නතර වී කටයුතු කිරිමට බඳවා ගැනුණා.ශක්ති සාමූහික සංවිධානයේ සාමාජික සාමාජිකාවන්ගේ අදහස් අනුව ගමේ අවශ්‍යතාවන්ට ගැළපෙන පරිදි ගෘහ නිර්මාණ සැලසුමක් සාදා අනුමැතිය ලබා ගැනීම විශ්ව විද්‍යාල කණ්ඩායම කළ පළමු කාර්යයි. කඳුකර සංවර්ධන පදනමේ සම්බන්ධීකරණ කමලසිරි දිසානායක මහතාගේ උපදෙස් මත මීගහයාය ග්‍රාම නිලධාරී උපාලි රත්නායක මහතා පෞද්ගලිකව මැදිහත් වී දැව හෙළීමට බලපත්‍ර හා වැලි ගොඩ දැමීමට බලපත්‍ර ද බඩල්කුඹුර ප්‍රාදේශීය ලේකම් ජයන්ත ශ්‍රී රත්නායක මහතා මඟින් ලබා ගැනුණා.මීගහයාය ගැමියන්ගෙන් මහාචාර්ය කෙලී (දකුණේ) සහ සරසවි සිසු කණ්ඩායම සිහිවටන තිළිණ ලබාගමේ පිරිස 10 දෙනෙක් විශ්ව විද්‍යාල කණ්ඩායමේ 13 දෙනා සමඟ වැඩ කළ අතර තරුණ සමාජවලින් නියෝජිතයින් සති අන්ත වලත් එක් වී දිනපතා පැය 8 සිට 12 දක්වා වැඩ කළා. මේසන් සහ වඩු බාස්වරුන්ගේ උපදෙස් මත විදේශීය සිසු සිසුවියන් අත්වැඩ දීම, ගල් වැලි ඇදීම, ලී දඬු ගෙන ඒම වැනි ඉදිකිරීම්වලට අදාළ සෑම දෙයක්ම පාහේ සිදුකර තිබෙනවා.ගමේ අයට මේ අත්දැකීම හරිම නැවුම්. කැනඩා රටේ සැප සම්පත් අමතක කොට, ඔවුන්ගේ ක්‍රමයට කන්න බොන්න අවස්ථාව නැතිව, අව්වේ පිච්චෙමින් අනුන් වෙනුවෙන් බර වැඩ කරන මේ විදේශීය දරු දැරියන් පිරිසට ඔවුන් ආදරය කරන්න ගත්තේ සැබෑ ළෙන්ගතු කමෙන්. මේ නිසා වැඩ කරන ඔවුන්ගේ වෙහෙස නිවන්න කන්න බොන්න දෙමින් ආදර සැලකිලි දැක්වූවා.ප්‍රජා ශාලාව ටිකෙන් ටික ඉදිවෙද්දී දවසින් දවස මේ පිරිස ළංවුණා.එකම පවුලක මවුවරු පියවරු දූ දරුවන් වගේ සෙනෙහසින් බැඳුණා. මේ නිසා පැය 7 - 8 ක් පමණ එක දිගට බර වැඩ කළා වුණත් දවස් ගෙවුණේ විනෝදයෙන්.වෙනත් රටක පිරිසක් තම රටට පැමිණ දුක් විඳිමින් කරන සේවයේ වටිනාකම තේරුම්ගත් ගම්වැසියන් කැනේඩියානුවන් සමඟ කරට කර වැඩ කළේ නියමිත දිනට ඉදිකිරීම් අවසන් කළ යුතු නිසාවෙන්. එහි ප්‍රතිඵලය වුණේ දින 22 කින් මීගහයාය ගමට ප්‍රයෝජනවත් ප්‍රජා ශාලාවක් සමඟ ළමා පුස්තකාලයක් ලැබීම.බඩල්කුඹුර ප්‍රාදේශීය ලේකම් සහ මහාචාර්ය කෙලී පොල්තෙල් පහන් දල්වයිමේ සමඟම ගමේ පොදු ඉඩමක තිබුණු බෝධියට බැම්මක් බැඳ බුදු පිළිමයක් වඩමවා ගම්මුන්ට වැඳ පුදාගන්නට හැකි ආකාරයට එය සකස් කර දෙන්නට කෙලී මහත්මිය ඇතුළු කණ්ඩායම කටයුතු කළේ ඒ සඳහා රුපියල් පනස් දහසක මුදලක් පරිත්‍යාග කරමින්.මේ ව්‍යාපෘතිය පිළිබඳව මහාචාර්ය කෙලී මහත්මිය අදහස් දැක්වූයේ හරිම සතුටින්.“මා නියෝජනය කරන්නේ කැනඩාවේ මැනිටෝබා විශ්ව විද්‍යාලය. එහි ගෘහ නිර්මාණ ශිල්පය හා උද්‍යාන අලංකරණය පිළිබඳ වසර 04 ක පාඨමාලාවක් තිබෙනවා. ‘ජාත්‍යන්තර ප්‍රජාව සමඟ වැඩ කරමින් ඉගෙන ගැනීම’(Service Learning in Global Community) නමැති ව්‍යාපෘතිය යටතේ ලෝකයේ දියුණු වෙමින් පවතින රටකට ගොස් විශ්ව විද්‍යාල සිසුන් ගමක නැවතී සිටිමින් ප්‍රජා ඉදිකිරීමක නිරතවීම වාර්ෂිකව සිදුකරන නිල කටයුත්තක්. එහි අරමුණ වන්නේ අපේ විෂයයට අදාළව එකී රටේ තාක්ෂණය ඉගෙන ගැනීමයි.කටුබැද්ද විශ්ව විද්‍යාලයේ පාඨමාලා සංවර්ධන කටයුතු සඳහා වසර කිහිපයක් තිස්සේ මම ලංකාවට එනවා යනවා. ඒ නිසා ලංකාව ගැන මම තරමක් දන්නවා. රට පුරාම සංචාරය කරලත් තිබෙනවා. ඒ නිසා 2011 වසරේ ව්‍යාපෘතිය සඳහා ශ්‍රී ලංකාව තෝරා ගැනීමට මගේ විශ්ව විද්‍යාලයට මා යෝජනා කළා. ඒ යෝජනාව අනුමත වුණා.ශ්‍රී ලංකාවේ දීර්ඝ කාලයක් ප්‍රජා සංවිධාන සමඟ වැඩ කරන ලෝක කැනඩා විශ්ව විද්‍යාල සේවයේ දකුණු පළාත් භාර නියෝජ්‍ය අධ්‍යක්ෂ ලක්ෂ්මන් මලවතන්ත්‍රි මහතාගෙන් මට උපදෙස් ලැබුණා. ඔහු ඌව පළාත් පැරැණි හා පිළිගත් ප්‍රජා සංවිධානයක් වන අනාගතය අපේ අතේ සංවර්ධන පදනමේ ප්‍රධාන විධායක ලෙස කටයුතු කරන පී. ඒ. ප්‍රභාත් කුමාර මහතා මට මුණ ගැස්වීමට කටයුතු කළා. ඔහුගේ මඟ පෙන්වීම අනුව මොනරාගල බඩල්කුඹුර ප්‍රාදේශීය ලේකම් කොට්ඨාසයේ මීගහයාය නමැති ගම අපේ ව්‍යාපෘතිය ක්‍රියාත්මක කිරීමට තෝරාගන්නට මට හැකි වුණා.මැණික් ගඟ අසබඩ පිහිටි දුෂ්කර ගමක සුන්දර මිනිසුන් සමඟ විශේෂයෙන් කාන්තාවන් සමඟ වැඩ කිරීමට අපට හැකි වුණා.මම ඇසින් දුටු කාන්තා දායකත්වය ගැන මට හරිම සතුටුයි. ශක්ති සාමූහික සංවිධානයේ ප්‍රජා සම්බන්ධීකාරක ධම්මිකා සඳමාලි කුඩා දියණියකගේ හා පුතකුගේ දිරිය මවක්. මගේ විශ්ව විද්‍යාල සිසුන් කණ්ඩායම චීන, ඉන්දියානු, පාකිස්තාන්, ශ්‍රී ලංකා හා කැනඩා ජාතිකයින්ගෙන් සමන්විත බහු වාර්ගික කණ්ඩායමක්. මේ ගමේ පිරිස අපට ඉතා හොඳින් ආගන්තුක සත්කාර කළා.ශක්ති සාමූහිකයේ ප්‍රජා සම්බන්ධීකාරක ධම්මිකා සඳමාලි ගමට ලැබුණු මේ වාසනාව ගැන මෙසේ අදහස් දැක්වූවා.“මේ ව්‍යාපෘතිය වසර 15 ක මාගේ ප්‍රජා සංවර්ධන ජීවිතයේ සුවිශේෂ අත්දැකීමක්. දුප්පත් අපේ ගමට ඔවුන්ගේ පැමිණීම වෙස්වලා ගත් ආශිර්වාදයක්.කැනඩා රටේ සැප සම්පත් අමතක කොට ඔවුන්ගේ ක්‍රමයට කන්න බොන්න නැතිව, හරියට වැසිකිළි කැසිකිළි පහසුකම්, නාක කාමර පහසුකම් නැතිව අව්වේ කරවෙමින් ඔවුන් අප වෙනුවෙන් බර වැඩ කළා. ගැහැනු ළමයි යෝධ ලී පරාල කරෙන් ඔසවාගෙන එන්න ඉදිරිපත් වුණා. මැණික් ගඟෙන් වැලි ගොඩ දැම්මා. ගඩොල්, මැටල් ඇද්දා. පිරිමි කාන්තා භේදයක් නැතිව හරි හරියට වෙහෙස වුණා. මේවා දකින විට අපේ ගමේ හැම කෙනෙකුගේම ඇස්වල කඳුළු පිරුණා.වෙනත් ආගමික පසුබිමක් ඇති අය වුණත් ඔවුන් වෙසක් පොහොයට අපිත් එක්ක පන්සලට ගිහින් බුදුන්ට මල් පූජා කළා. සමිති ගණනාවක් සඳහා පොදු වැඩවලට වෙන් කරලා තිබුණු ඉඩමක වල් බිහිවෙලා තිබුණු බෝ ගස වැඳ පුදා ගන්නට අපට හැකියාවක් තිබුණේ නෑ. කෙලී මහත්මිය මේ ගැන දුක්වෙලා අපට බෝ මළුව හදලා බුදු පිළිමයක් වඩමවා ගන්න මුදල් ආධාර පමණක් නොවෙයි ඔවුන්ගේ ශ්‍රමයත් ලබා දුන්නා. මැයි 30 වැනිදා උදේ පෙරහරකින් බුදු පිළිමයක් වඩමවලා එහි කුටියක තැන්පත් කළා.”මීගහයාය ගමට ලැබුණු මේ ප්‍රජා ශාලාව සහ ළමා පුස්තකාලය ගමට පැවරීමට නියමිතව තිබුණේ මැයි 31 වැනිදා. මේ නිසා මැයි 30 වැනිදා රාත්‍රියේ විදේශීය සිසු සිසුවියන් හා මීගහයාය ගමේ තරුණ සමාජවල ළමයින් එක්ව සංස්කෘතික සංදර්ශනයක් පැවැත්වූවා.මීගහයාය ගමට නව යුගයක උදාව රැගෙන 31 වැනිදා හිරු එබිකම් කරද්දී අවට සහෝදර ගම්වල සමිති සමාගම්වල හිතවතුන්ගෙන් ගම පිරුණා. ගමේ කුඩා දුවෙක් සහ පුතෙක් අතින් පීත්ත පටිය කැපුණා. බඩල්කුඹුර ප්‍රාදේශීය ලේකම් කේ. ජේ. සී. රත්නායක මහතා සහ මහාචාර්ය කෙලී මහත්මිය පොල්තෙල් පහන් දල්වා ගොඩනැගිල්ලේ සමරු ඵලකය නිරාවරණය කළේ ජය සක් බෙර හඬ මැද්දේ.දින 22 ක් තිස්සේ කය වෙහෙසා වැඩ කරමින් මේ දෙපිරිසම කළ කැපකිරීමේ ප්‍රතිඵලය ලෙස මීගහයාය ගමට ප්‍රජා ශාලාවක්, ළමා පුස්තකාලයක් සහ බෝ මළුවක් ලැබුණා. විදේශීය කණ්ඩායම සමුගැනීමේ අතිශයින් හැඟුම්බර මොහොත උදාවුණේ දිවා ආහාරයෙන් පසුව. ඔවුන් එකිනෙකාගෙන් සමුගත්තේ ඇස්වල කඳුළු පුරවාගෙන. ඒ ඔවුන් එකිනෙකා එකම පවුලක පිරිසක් මෙන් බැඳී සිටීම නිසාවෙන්.ඉඳුනිල් වීරරත්නවිස්තර සහ ඡායාරූප - මහියංගණ සමූහසුනිමල් ශි‍්‍රයානන්දකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av11070321</link>
    <topic>ඉතිහාස පත්ලෙන් මතුවන රසකතා</topic>
    <author/>
    <content>ඉතිහාස පත්ලෙන් මතුවන රසකතාකපිල කුමාර කාලිංගපසුගිය සෙනසුරාදාවක අප ගාලු ගියේ, එහි සමුද්‍ර පුරාවිද්‍යා කෞතුකාගාර ශ්‍රවණාගරයේ පැවැති “චතුදිශ රුසිරු දුටුවෙමි - ගොඩපවත් පටුන් මනොරමේ” නමැති කෘතියේ දොරට වැඩීමට සහභාගි වනු පිණිසය. එහි කතුවරයා, ගවේෂණශීලී මාධ්‍යවේදියකු වන ක්‍රිෂ්ණ විජේබණ්ඩාරයන්ය. හම්බන්තොට අලුත් වරායක් ඉදිවීමෙන් ලද ආශ්වාදයෙන් පිබිදුණු සිත් ඇති විජේබණ්ඩාරයෝ, කුතුහලාත්මක අතීත චාරිකාවකට අප කැඳවාගෙන යති.විටෙක ඔහු, මුහුදු පත්ලෙ සැඟැවුණු ඇවොන්ස්ට්‍රා වැනි නැවක් “ගොඩගෙන” අපට දක්වයි. තවත් විටෙක තිස්සමහාරාමයේ පුරාවිද්‍යා කැණීම්වලින් මතු වූ ඉපැරැණි මාගම්පුරය දෙසට අත දිගු කරයි. නොඑසේ නම්, සේතු සමුදාම් නාවික ඇළ ඉදිවන්නට ගිය මුහුදු පෙදෙසේ, හුදෙකලා වැලි දූපත් පංතිය වෙත අප කැඳවාගෙන යයි.ගවේෂණශීලී මාධ්‍යවේදියකුට ඉතිහාසය හා පුරාවිද්‍යාව යනු මහා පුස්තකාලයකි. ක්‍රිෂ්ණ ද නිරන්තරව එය පරිහරණය කරන, නිත්‍ය සාමාජිකයෙකි. ශ්‍රී ලංකාවේ වෙළෙඳ නාවික ඉතිහාසය සහ ඒ ඔස්සේ රට තුළ ගොඩනැඟුණු සංස්කෘතික කාරණා තම ග්‍රන්ථයට මූලික විෂය කරගත්ත ද, ඔහු එය අපට ඉදිරිපත් කරන්නේ, රමණීය බස් වහරක් ඇති කතන්දරකාරයකු මෙනි.ඉතිහාසය නමැති නවකතාවේ කතුවරයා ජනතාව යැයි කියමනක් ඇත. එසේම, එච්.එල්.මෙන්කෙන්ට අනුව, ඉතිහාසඥයා යනු අසාර්ථක නවකථාකාරයෙකි(Historian : unsuccessful novelist) එල්බර්ට් හබර්ඩ් වඩාත් උපහාසාත්මක වෙමින්, ඉතිහාසය යනු මනාව පැවසූ ඕපාදූපයකැයි(History: gossip well told) කීවේය.ඉතිහාසය ප්‍රබන්ධයක් සේ රසවත් වන්නා සේම, ඉතිහාසය පසුබිම් කරගත් රසවත් ප්‍රබන්ධයෝ ද වෙති. ඉතිහාස නවකතාකරුවන් කරන්නේ යථා සිද්ධිය මත පිහිටා, පරිකල්පනාත්මක ඉතිහාසයකට අප ගෙන යාමය. එහිදී ඔහුගේ පරිකල්පනය, ඉතිහාසයේ සැඟැවුණු තැනකට තියුණු ආලෝකධාරාවක් යොමු කරන සාහිත්‍යයික පුරාවිදු කැණීමක් වන අවස්ථා ද නැත්තේ නොවේ.මේරි රෙනෝල්ට් නමැති ඉංග්‍රීසි ලේඛිකාව වඩාත් ප්‍රකට වූයේ, ග්‍රීක පුරාණය පසුබිම් කොටගත් ඓතිහාසික නවකතා ලිවීම සම්බන්ධයෙනි. මහා ඇලෙක්සැන්ඩර් ඇගේ ප්‍රියතම චරිතය විය. 1972 දී ඇය රචනා කළ’Persian Boy’  නමැති නවකතාවට පසුබිම් වූයේ, ඇලෙක්සැන්ඩර් හා සමීප සබඳතාවක් පැවැත්වූ බාගෝස් නමැති පර්සියානු ගැටවරයකු පිළිබඳවයි.වංශවත් පර්සියානු පවුලක උපන් බාගෝස්, ඔහුගේ පියා සතුරු කුමන්ත්‍රණයකට ගොදුරුවීමෙන් පසු, තුන්වැනි ඩේරියස් රජුගේ වහලකු බවට පත්වෙයි. ඇලෙක්සැන්ඩර් විසින් ඩේරියස් පරාජය කරනු ලැබීමෙන් පසු, බාගෝස් ඔහු සතුවෙයි. හෙපාතියන් නමැති රූපසම්පන්න තරුණයකු ද ඇලෙක්සැන්ඩර්ට සමීපව සිටි බව ඉතිහාසයේ සඳහන්ය. ඔහුගේ අකල් මරණයෙන්, ඇලෙක්සැන්ඩර් බලවත් කම්පාවට පත්විය. මේරි රෙනෝල්ඩ් ලේඛිකාව, බාගෝස් ලෙසින් නිර්මාණය කරන්නේ හෙපාතියන්ගේ චරිතය විය හැකිය. කෙසේ වෙතත්, මහා රණ ශූරයකු, සමලිංගිකයකු බවට පෙන්වීමෙන් ‘පර්සියානු කොලුවා’ නවකතාව මහත් ආන්දෝලනයකට තුඩු දුන්නේය.2007 නොබෙල් සාහිත්‍ය ත්‍යාගය දිනූ පෘතුගීසි ලේඛක හොසේ සරමාගෝ (Jose Saramago) ලියූ ‘අලියෙකුගේ චාරිකාව‘ (The Elephant Journey) නමැති කෘතියේ, කෝට්ටේ රාජධානිය පැවැති අවදියේ ලංකාවෙන් පෘතුගාලයට ගිය (තෑගි කළ) අලි පැටවකු හා ඌ බාරව ගිය ‘සුබ්රෝ’ (සිංහල නම වෙනස් එකක් විය හැකිය) නමැති තරුණ ඇත්ගොව්වකු පිළිබඳ අපූරු පුවතක් ද සඳහන් වෙයි. මේ දෙදෙනා මුලින්ම ලිස්බන් නුවරට ද, ඉන්පසු ඔස්ට්‍රියාවට ද යති. අලියා ‘සුලෙයිමාන්’ යනුවෙන් නම් කෙරෙන්නේ එකල යුරෝපීයන්ට හිසරදයක් වී සිටි ආක්‍රමණකාරී තුර්කි සුල්තාන්ට සමච්චලයක් වශයෙනි. දෙවසරකට පසු අලියා මියගොස් ඇත.ඉන්පසු ඇත්ගොව්වා කොටළුවකු පිට නැඟී වියානාවෙන් පිටවෙයි. ශ්‍රී ලාංකික සුලෙයිමාන්ගේ සහ සුබ්රාගේ කතාව ඉතිහාසයේ අප්‍රකට පත්ඉරු අතරින් සොයා ගන්නට හැකි වුවහොත් එය කොතරම් අගනා සංචාරක ලේඛනයක් වනු ඇත්ද?මෙබඳු ඉතිහාස පුවත් ගත්කතුවරුන් තුළ ඇති කරන කුතුහලය, ඔහු පර්යේෂණයෙහි ලා පොළඹවයි. එහි ප්‍රතිඵලය විශ්වාසනීය ඓතිහාසික ප්‍රබන්ධයක් බිහිවීමයි. සුනේත්‍රා රාජකරුණානායකගේ “කවිකඳුර” හා උපාලි උබයසේකරගේ “මිථ්‍යා දෘෂ්ටිකයා” මෑතකදී සිංහල සාහිත්‍යයට එක්වූ එබඳු අගනා නිර්මාණ දෙකකි.ඉතිහාසය නම් වූ කතාසරිත් සාගරයේ කිමිදෙන ක්‍රිෂ්ණා විජේබණ්ඩාර ගොඩට ගෙන එන නැංගුරමක් හෝ බරණියක් තුළින්, පරිකල්පනාත්මක ශක්තියෙන් පොහොසත් ලේඛකයකුට බොහෝ දුර යා හැකිය. හොඳ ලේඛකයකුට ජීවිතය පමණක් නොව ඉතිහාසය ද කිමිද බැලිය හැකි ‘මාස්ටර් ඩයිවර්’ කෙනකුවීමට ඇති ඉඩකඩ පිළිබඳව ද “ගොඩපවත් මනොරමේ” අපට ඉඟි කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av11070320</link>
    <topic>දැන් ඉතින් මගෙ මුළු ජීවිතේම ඔයාට බාරයි</topic>
    <author/>
    <content>දැන් ඉතින් මගෙ මුළු ජීවිතේම ඔයාට බාරයිලියන්නේ නිව්ටන් ගුණසේකරඅඳින්නේ හර්ෂ ගුණවර්ධනඔහුගේ ඒ වචන යට සැඟවුණ කිසියම් සරාගී අරුතක් ඇතැයි අපර්ණාට සිතුණාය.සුරේෂ්ගේ එම දයාබර ඉල්ලීම පැහැර හරින්නට ඇයට හිත දුන්නේ නැත. කවදා හෝ ඔහු තමාගේ දයාබර සැමියා වන බව ඇයට සහසුද්දෙන්ම විශ්වාසය. එසේනම් ඔහු හා කොහේ ගියත් කොහේ හිටියත් ඇති වරද කුමක්ද? අපර්ණා නිහඬව සිටිනු දුටු සුරේෂ් නැවත කටහඬ අවදි කළේය.”මොකද කෙල්ලෙ එකපාරටම ගොළුවුණේ? ඇයි මාත් එක්ක එන්න බයද?””මොකටද බය වෙන්නෙ..? ඔයා මාව ගිලින්නෙ නැහැනෙ?””මම රාක්ෂයෙක් නොවන විත්තිය ඔයා දන්නවනෙ රත්තරන්””හරි.. මං අම්මට මොකක් හරි බොරුවක් කියල එන්න බලන්නම් සුරේෂ්”ඊට දින දෙකකට පමණ පසු ඔවුන් දෙදෙනා .. රමණීය පරිසරයක පිහිටි සුන්දර නිවාඩු නිකේතනයක් බලා පිටත්ව ගියහ. එය කොළඹින් තරමක් දුර බැහැර පියකරු දිය ඇල්ලක් අද්දර පිහිටා තිබූ නිසංසල ගිමන් හළක් විය. එදා එහි ගත කළ මිහිරි රාත්‍රිය තම ජීවිතයේ අවාසනාවන්තම අඳුරු මූසිල රාත්‍රිය වෙනු ඇතැයි අපර්ණාට එදා තුන් සිතකින්වත් සිතුණේ නැත. සුරේෂ් කෙරෙහි පරම විශ්වාසය තබා සිටි ඇයට ඒ වැසි වැටුණ රාත්‍රියේ එම “විපත” සිදුවිය.”ඇයි මේ ලස්සන ඇස්වල කඳුළු..?” ඇගේ කරවටා සුරත යවමින් සුරේෂ් කපටියකු සේ සිනාසුණේය.”දැන් ඉතිං මගෙ මුළු ජීවිතේම ඔයාට බාරයි රත්තරන්..””අපි ඉක්මනටම මැරි කරමු කෙල්ලෙ? මාව අවිශ්වාස කරන්න එපා””ඔය ඇත්තමද?””සත්තකින්ම.. ෆිල්ම් එක රිලීස් වුණ ගමන්ම අපි මැරි කරමු වස්තුවේ..”අපර්ණා ඔහුගේ එම චාටු බස් සහමුලින්ම විශ්වාස කළාය. තමාව කිසි දිනක අතරමං නොකරනු ඇතැයි යන හැඟීමෙන් යුතුව ඇය තවත් ටික වේලාවක් ඔහුගේ උණුසුමට තුරුළුව සිටියාය.පසුදින හවස ගෙදර ආ පසුව ද අපර්ණා මුළු කාලයම ගතකළේ කාමරයේ ඇඳ මතය. ඇයට මවගේ මුහුණ දෙස කෙළින් බැලීමට තරම් ශක්තියක් නොවීය. තමා මේ ගිය ගමන ගැන ඇය දනී නම් ඇයට කුමක් සිතෙනු ඇද්ද? සුරේෂ් තමාව මෙසේ සොඳුරු ඉසව්වකට රැගෙන ගියේ තම මුළු ආත්මයම ගිලගන්නටද? එම සිතුවිල්ල හද පතුලෙන් උඩට මතුවෙත්ම ඇගේ මුළු සියොළඟම තදින් වෙව්ලා ගියේය.”මොකද දුවේ මේ ඇඳටම වෙලා? ඔයාට අසනීපයක්වත්ද? නිදන කාමරයට එබුණ මාකොළ හාමිනේ නළල රැලි ගන්නමින් අපර්ණා දෙස බැලුවාය.”ඇඟට ටිකක් මහන්සියි අම්මෙ?” මවගේ මුහුණ දෙස නොබලාම අපර්ණා හෙමින් මිමිණුවාය.”ඒක නෙවෙයි ඔය සුරේෂ් කියන ළමයා ඔයාව කසාද බඳියි කියලා ඔයාට හොඳටම විශ්වාසද දුවේ?””මගේ ඔලුවෙ අතගහලා දිවුරලයි තියෙන්නෙ අම්මෙ. එයා කවදාවත් බොරු කරන කෙනෙක් නෙවෙයි. මට සුරේෂ්ව විශ්වාසයි අම්මෙ.””මං ඔය ගැන තාත්තත් එක්ක කතා කරලා බලන්නද?””දැන්ම එපා අම්මෙ.. වෙලාව ආපුවාම මං කියන්නම්කො..”මාකොළ හාමිනේ ඊට එහා ඒ ගැන කට හොල්ලන්නට ගියේ නැත. දියණියගේ කතාව ඇය සහමුලින්ම විශ්වාස කළාය. මුළු රටම දන්න ධනවත් කඩවසම් තරුණ නළුවකුට සිය දියණිය විවාහ කරදීමට හැකි වෙතොත් එය කෙතරම් වාසනාවක් දැයි ඇය කල්පනා කළාය.එහෙත් සැමියා කිසිදිනෙක ඇයව චිත්‍රපට නළුවකුට විවාහ කර දීමට කිසිසේත්ම කැමැති නොවන වග ද මාකොළ හාමිනේ හොඳින් අවබෝධකොටගෙන සිටියාය. ඇය දියණියගේ කාමරය වෙතින් මෑත් වී එළියට එනවිට - සැමියා... ඉස්තෝප්පුවට වී පත්තරය කියවමින් සිටියේය. ඔහු පත්තරය දෙසටම ඇස ගසාගෙන සිටියා මිස හිස ඔසවා බිරිඳ දෙස බැලුවේ නැත.”දැන් දුව ගැනත් අපි හිතන්න පතන්න ඕනැ කාලෙ ඇවිත් නේද අපේ මහත්තයා? දැන් ඒ දරුවට අවුරුදු විසිතුනකුත් ගෙවුණා..” මාකොළ හාමිනේ වටින් ගොඩින් කාරණාවට බැස්සේ සැමියාගේ හැඟීම් දැනගන්නා අටියෙනි. සෙනරත් ඇය කී දෙය නෑසුනාක් මෙන් පත්තරයටම ඇලී සිටියේය.”උදේ හවා පත්තරයටම ඇලිලා හිටියට හරියන්නෙ නැහැ. අපි මේවා ගැනත් හිතලා බලන්න ඕනෑ. ඒක දෙමව්පියන්ගෙ යුතුකම”එවර සෙනරත් හිස හරවා මාකොළ හාමිනේ දෙස බැලුවේ නුරුස්නා බැල්මෙනි.”ඒ වැඩෙත් ඔහෙම කරලා දෙන එකයි ඇත්තෙ? මාව ඕවට ඈඳාගන්න එපා. ඔය ඕනෑතරම් බයිස්කෝප් කාරයො මේ රටේ ඉන්නෙ.” සෙනරත් කලකිරුණ හඬින් කියාගෙන ගියේය.”අපේ මහත්තයා නුහුරටමනෙ කතාකරන්නෙ””ඔය නැට්ටුක්කාරිව මං දැන් හිතින් අහක්කරලයි තියෙන්නෙ? අම්මයි ..දෝණියන්දැයි ඕනැ නාඩගමක් නටාගන්න එකයි ඇත්තෙ” පත්තරය පසෙක දැමූ සෙනරත් හෙමිහිට මිදුලට බැස්සේය.මාකොල හාමිනේ බෙරිකරගත් මුහුණින් යුතුව හෙමින් සීරුවේ පාර දෙසට පියනඟන තම සැමියා දෙස බලා සිටියාය.සති දෙකක පමණ කාලයක් විවේක සුවයෙන් නිවෙසේ රැඳී සිටි ඩග්ලස් දැරණියගල තුන්වැනි සතියේ කඩියකු ලෙස වැඩට බැස්සේය. ඒ වන විට ‘ගිනිසිළුව‘ චිත්‍රපටයේ සියලු වැඩ කටයුතු අවසන් කොට තිබූ අතර මහජන ප්‍රදර්ශනය සඳහා අනුමැතිය ලබාගන්නට ප්‍රසිද්ධ රැඟුම් පාලක මණ්ඩලය වෙතද ඉදිරිපත් කොට තිබිණ. ඩග්ලස්ට අවශ්‍යව තිබුණේ තම කුළුඳුල් සිනමා කෘතිය පවුලේ සැමට එකට හිඳ නැරඹිය හැකි චිත්‍රපටයක් ලෙසට අනුමත කරවා ගැනීමටය. එහෙත් එසේ සිදුවූයේ නැත. රැඟුම්පාලක මණ්ඩලය විසින් ‘ගිනිසිළුව‘ චිත්‍රපටය අනුමත කළේ ‘වැඩිහිටියන්ට පමණයි’ යන ලේබලය යටතේය. මේ තින්දුව වෙනස් කරගන්නට ඩග්ලස් වෙඩි කෑ ඌරකු මෙන් හැම අතේ දිව ගියේය. බැරිම තැන බතලගොඩ ඇමැතිතුමා ලවා චිත්‍රපට සංස්ථාවේ අධ්‍යක්ෂවරයාට ද බලපෑම් කළේය. එහෙත් ඒ කිසිදු ක්‍රියාමාර්ගයකින් කිසිදු සහනයක් ලැබුණේ නැත. ඩග්ලස් මේ ගැන චිත්‍රපටයේ නිෂ්පාදන කළමනාකරු ලෙස ක්‍රියා කළ මාරසිංහ සමඟ කතාකළේ කෝපයෙනි.”මේ සේරටම වගකියන්න ඕනැ උඹයි මාරෙ? .. උඹේ වචනෙ විශ්වාස කරලයි මං මේ ෆිල්ම් එක අර වංශනාථ කියන අලුත් ඩිරෙක්ටර්ට බාර දුන්නෙ? ඒකා මාව විනාශ කළා..” ඩග්ලස් විස්කි වීදුරුවත් අතේ තියාගෙන කෝපයෙන් දත්මිටි කෑවේය.”එහෙම කියන එක අසාධාරණයි.. වංශනාථ ෆිල්ම් එක හොඳට කරල තියෙනවා... අද ‘සෙක්ස්’ නැතුව චිත්‍රපටයක් දුවන්නෙ නැහැ ඩගී..? මිනිහා ඒ වගේ සීන්ස් ටිකක් දාලා තියෙන්නෙ ඒ ගැන හිතලයි..අපි ඕකට කෑගහලා වැඩක් නැහැ..” මධුවිතෙන් බිඳක් උගුරට හලා ගනිමින් මාරසිංහ පිළිතුරු බැන්දේය.”කොහොමහරි මං යටකරපු සල්ලි ටිකවත් ලැබුණොත් ඒ ඇති””බලන්නකො ෆිල්ම් එක පැල්බැඳගෙන දුවන්නෙ නැද්ද කියලා ඩගී?””උඹට හොඳටම විශ්වාසද?””මට සියයට සීයක් ෂුවර් ඩගී. මං චිත්‍රපට ෆීල්ඩ් එකේ අවුරුදු තිහක එක්ස්පීරියන්ස් තියෙන බඩුවක්. තේරුණාද? තරමකට පදම් වී සිටි මාරසිංහ බැදපු ඉස්සෙක් කටේ රුවාගනිමින් කොක්හඬලා සිනාසුණේය.”පබ්ලිසිටිවලටත් සෑහෙන ගාණක් යටකරන්න වෙයි?””ඔව්.. ඔව්.. නැතුව බැහැ. අපි ප්‍රිමියර් ෂෝ එකත් “ග්‍රෑන්ඩ්” එකට ගන්න බලමු. මං ඒකත් ලස්සනට ඕගනයිස් කරන්නම් ඩගී.””කොහොම හරි කරලා මාව ගොඩදාලා දීපන් මාරෙ.. නැත්නම් සේරා මගෙ ඔලුවත් කයි... කුසුම්රානි ගැනත් එයා නයිවෛරෙන් ඉන්නෙ””ඔය කතාවත් දැන් ෆීල්ඩ් එකේ හැමතැනම යනවා ඩගී. .. අනිත් එක කුසුම්රානි කියන්නෙ මහ කපටි අම්මන්ඩි කෙනෙක්... කරන කියන දෙයක් බොහොම ප්‍රවේශමින්”මාරසිංහගේ ඒ වචන ටික ඉතා තදින් ඩග්ලස්ගේ හිතට වැදුණේය. ඔහු එසේ කීවේ අහිතකින් නොවිය යුතුය. බොහොම කාලයක සිට දන්නා හඳුනන මාරසිංහට තම සිත කුසුම්රානි කෙරෙහි බිඳවන්නට අවශ්‍යතාවක් නැත. අනිත් එක ඇයව තමාට හඳුන්වා දෙන්නට ක්‍රියාකළේ ද ඔහුමය.”මට නම් කුසුම්රානිගෙ ඒ හැටි කපටිකමක් පේන්නෙ නැහැ ඩගී..” හිස් වීදුරුවට තවත් විස්කි බිඳක් දමා ගනිමින් ඩග්ලස් නළල රැලිකොට මාරසිංහ දෙස බැලුවේය.”ඒ ගෑනිගෙ හිත හරි හොඳයි””හිත හොඳ ගෑනි හැමදාමත් ... කියන කතාව අහලා නැද්ද ඩගී?”මාරසිංහ එවර සිනාසුණේ හැක.. හැක.. ගා උස්හඩිනි.”මං එයාව දවසක් බතලගොඩ ඇමැතිතුමා ළඟටත් එක්කගෙන ගියා.””අන්න ඩගී වරද්ද ගත්තු තැන. බතලගොඩ කියන්නෙ මහ ගෑනු පෙරේතයෙක්නෙ? අන්තිමේ මිනිහා උඹට කොකා පෙන්නයි.”මාරසිංහගේ වචනවලට ඩග්ලස්ගේ හිත එකවරම ගැස්සී ගියත් ඔහු ඒ බවක් හැඟවූයේ නැත.”හ්ම්.. එහෙනම් මං ගිහින් එන්නම් ඩගී..” ආපසු යාමට සැරසෙමින් මාරසිංහ පුටුවෙන් නැගිට්ටේය.”ඩ්‍රයිව් කරන්නෙ ප්‍රවේශමින් තේරුනාද? ඔහුගේ පිටට සෙමින් තට්ටු කළ ඩග්ලස් සිය මිතුරාට පිටව යාමට සමුදුන්නේය.ලබන සතියට...කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av11070312</link>
    <topic>මං අලුත් පාරවල් හොයාගත්තා ඔබත් ඒ පාර දිගේ එන්න</topic>
    <author>ඉනෝකා පෙරේරා බණ්ඩාර</author>
    <content>මං අලුත් පාරවල් හොයාගත්තා ඔබත් ඒ පාර දිගේ එන්නශ්‍රී ලංකාවේ ප්‍රථම ජනසන්නිවේදනමහාචාර්ය අජන්තා හපුආරච්චිමහාචාර්ය අජන්තා හපුආරච්චි... අපිට සුවිශේෂී වන්නෙ හේතු ගණනාවක් හින්දා.කලෙක ඈ පුවත්පත් කලාවේදිනියක්. ‘දිනමිණ’ නියෝජ්‍ය විශේෂාංග කර්තෘ පදවිය දරමින් සිටියදී පුවත්පත් කලා දිවියට ආයුබෝවන් කියන ඈ ඉන් ඉක්බිති පූර්ණ කාලීනවම සරසවි ඇදුරු ජීවිතය වැළඳගන්නවා. විභාග... තනතුරු... ගණනාවකින් පස්සෙ ඈ සන්නිවේදන විෂය පිළිබඳ ප්‍රථම මහාචාර්යවරිය වීමේ වාර්තාව තබනව. පුවත්පත් කලාවට එය අභිමානයක්... මතු පරපුරකට මඟ කීමක්.ඇය හා සමඟ මේ කතා බහ ඒ නිමිත්තෙන්.සන්නිවේදන ක්ෂේත්‍රය හා බැඳුණු උසස් අධ්‍යාපනයේ බොහෝවර ඔබ පළමු කාන්තාව වුණා...කෑගල්ල රන්වල මහානාග මහා විදුහලෙන් මං කැලණි විශ්වවිද්‍යාලයට ආවේ 1973 අවුරුද්දෙ. ජනසන්නිවේදන අංශයේ දෙවැනි කණ්ඩායම අපි. ඒ දෙවැනි කණ්ඩායමෙන් දෙවැනි පන්තියේ ඉහළ සමාර්ථයක් (Second upper) ලද පළමු කාන්තාව වන්නට මට පුළුවන් වුණා. සන්නිවේදනය විෂයක් හැටියට හදාරා පුවත් කලාවට ආ ප්‍රථම කාන්තාව, සන්නිවේදන අංශයේ ශාස්ත්‍රපති (MA) උපාධියක් හිමිකරගත් ප්‍රථම කාන්තාව, සන්නිවේදන අංශයේ ආචාර්ය උපාධියක් (PHD) හිමිකරගත් ප්‍රථම කාන්තාව වගේ ම සන්නිවේදන අංශයෙන් බිහිවූ ප්‍රථම මහාචාර්යවරිය වීමටත් මට පුළුවන් වුණා. මේ හැම දේම තුළින් මං අලුත් පරපුරට මඟක් හැදුවා. ඒ අයත් මා ආ මාවතේ පැමිණිය යුතුයි.ඔබේ වපසරිය එතෙකින් නැවතුණේ නැහැ....ඔව්. ජනසන්නිවේදනය පිළිබඳ ග්‍රන්ථ 13 ක් රචනා කරන්න මට පුළුවන් වුණේ ඒ නිසා. හයිද්‍රාබාද් සහ බැංකොක් සරසවි දෙකකින් විදේශ සම්මාන ශිෂ්‍යත්ව දෙකක් මට ලැබුණා. පශ්චාත් ආචාර්ය උපාධිය (Post Doctoral) හිමි කරගන්න මට අවස්ථාව ලැබුණෙ එයින්. 2003 - 2010 කාල පරාසය මං වැය කළේ ලොව විවිධ රටවල අන්තර්ජාතික සමුළු නියෝජනය කරමින් අපේ රට වෙනුවෙන් පර්යේෂණ පත්‍රිකා ඉදිරිපත් කරන්න. එය අපේ රට ලෝක අවධානයට ලක් කරන්න මට ලැබුණු සුවිශේෂී වරප්‍රසාදයක්.‘Napsipag Outario International’ වැනි අන්තර්ජාතික සංවිධානවල, අන්තර්ජාල ප්‍රකාශනවලට (On line) ලිපි සැපයීම අදත් මා කරනව. අනික එවැනි සමුළුවකදී මා ඉදිරිපත් කළ ‘Dynamics of sillicon valley civilization in the Globalization’ වැනි තේමා ලෝක අවධානයට ලක් වුණා. මගේ රට වෙනුවෙන් මේ දේවල් කරන්න ලැබීම මට මහා ආඩම්බරයක්. නිහඬව වුණත් මං මේ රටට වැඩක් කරන හැබෑ දේශප්‍රේමියෙක් කියන සතුට මට තියෙනව. අනික කොළඹ ලොකු ඉස්කෝලෙකින් බිහිවූ කෙනෙක් නෙවෙයි මං. රන්වල මහානාග විදුහලේ ඉඳන් මේ ආපු ගමන මට ආඩබ්බරයක් වෙන්නෙ ඒ නිසා.සන්නිවේදන ක්ෂේත්‍රයේ මහාචාර්යවරියක් දක්වා ආ ගමන ගැන ඔබට මොකද හිතෙන්නෙ.පුංචි කාලෙ ඉඳන් මට තිබුණා ලොකු ආසාවක්. ඒ මේ රටේ නමගිය කාන්තාවක් වෙන්න ඕනෙමයි කියන ආසාව. ඒත් මගේ ලෝකෙ හිටියෙ අම්මා - තාත්තා, පුංචි අම්මා - බාප්පා සහෝදර - සහෝදරියො වගේ සීමිත පිරිසක් විතරයි. මගේ බාප්පයි පුංචි අම්මයි දෙන්නම ගුරුවරු. ඒ අය දිහා බලල මං විසින් ම හැදුණ මිසක් කවදාවත් මට ඒ අය බලකිරීම් කළේ නැහැ. මං මගේ පවුලෙ වැඩුමල් දූ.මගේ ලෝකෙ හැමෝටම මං ආඩම්බරයක් වෙන්න ඕනෙ කියන අධිෂ්ඨානෙ මට තිබුණා. ඒ කාලේ හැමෝම පේරාදෙණිය සරසවිය ඉල්ලද්දි මට ඕනෙ වුණේ කැලණියට යන්න. නීතිඥ සරත් කෝන්ගහගේ, ඉමිටියාස් බාකිර් මාකර් මගේ බැච් එකේ කට්ටිය. එහි සන්නිවේදන අංශයට තෝරා ගත්තෙ හොඳම ‘ස්පිරිට්’ එක. එතැන තමයි මගේ ජීවිතේ වෙනස් කරපු තැන. දෙවැනි පෙළ සාමාර්ථයක් ගත් පළමු ශිෂ්‍යාව වෙලා මං මගේ ගමන ඇරැඹුවා. අද ආපහු හැරිලා බලද්දී හරි සතුටක් දැනෙනවා.ඔබ පත්‍ර කලාවේදිනියෙක් වුණේ...එඩ්වින් ආරියදාස මහත්තයගෙ පස්සෙන් ඇවිත්. එතුමා අපිට දේශන කළා. පුවත්පත් පිළිබඳ ප්‍රායෝගික පුහුණුව ලබන්න මං ලේක්හවුස් පඩි පෙළ නැංඟා. ඒ ආ ගමන මං නැවතුණේ ‘මිහිර’, ‘සරසවිය’, ‘තරුණි’, ‘ජනතා’, ‘යොවුන් ජනතා’, ‘සිළුමිණ’ පුවත්පත් සියල්ලෙම වැඩ කරල. ලේක්හවුස් එකෙන් අයින් වෙද්දී මං ‘දිනමිණ’ නියෝජ්‍ය විශේෂාංග කර්තෘ. අනික ටයිප් රයිටරයෙන් ලිපි යතුරුලියනය කරන යුගයේ පටන් පරිගණකයෙන් පිටු සකසන, අන්තර්ජාලයට ලේක්හවුස් පුවත්පත් සංස්කරණය යුගය දක්වා මං ලේක්හවුසියෙ වැඩ කළා. ඒ අත්දැකීම මට හරි සුවිශේෂයි.ඔබේ ජීවිත අත්දැකීම් ඇසුරේ ලාංකේය කාන්තාවට දෙන පණිවුඩය...කාන්තාව දැනුවත් විය යුතුයි කාරණය. ඒ කාලෙ පිරිමි, කාන්තාවන් ආරක්ෂා කළා. අද පුංචි දැරියක්වත් ආච්චි - සීයා ළඟ දාලා යන්න බැරි යුගයක් ඇවිත්. දැනුම් තේරුම් ඇති කාලෙ ඉඳල ගැහැනු දරුවෙක් ආරක්ෂා විය යුතු අයුරු අම්මලා දරුවන්ට කියා දෙන්න ඕනෙ. මේක තවදුරටත් කතා නොකරන විෂයක් විය යුතු නැහැ. සාක්ෂරතාව කොයි තරම් දියුණු වුණත් මොකටද..... හැම දවසකම මොකක් හරි අපචාර සිද්ධියක් වෙනව. සමහර දේ වාර්තා නොවීම වැළලෙනව. කාන්තා මන්ත්‍රීවරියො, කාර්යාංශ මොනව තිබුණත් මේවයේ අඩුවක් නැහැ.පුළුවන් තරම් පරෙස්සමින් ජීවත්වෙන්න දරුවන් පුරුදු පුහුණු කළ යුතු යුගයක් මේ උදාවෙලා තියෙන්නෙ. ඒ වගේ ම දිළිඳුකම පිටු දකින්න පුළුවන් වෙන්නෙත් කාන්තාවන් දැනුවත් කිරීමෙන්ම පමණයි.ඔබ මේ රටේ මාධ්‍ය භාවිතාව පිළිබඳව තෘප්තිමත් ද...?අද අපේ රටේ මාධ්‍ය තනිකරම බිස්නස් එකක් වෙලා. ඒ වගේ පැවැත්මට තරගකාරිත්වය - මුදල් අවශ්‍යයයි. නමුත් අපි දැනගන්න ඕනෙ ඉන් ගත යුතු, නොගත යුතු දේ. අද මේ හැම රියැලිටි වැඩසටහනකින් ම කරන්නෙ සූදුවක්. මේක SMS සූදුවක්. මහ විශාල ප්‍රසිද්ධියකට - තෑග්ගකට ජීවිතේ සූදුවට තබනව. අම්මල තමයි වැඩිපුරම මේ සූදු කෙළියට දූලා යවන්නෙ. ඒ මදිවට කඳුළු පෙර පෙරා බලා ගෙනත් ඉන්නව. ලැජ්ජාව, විනය සංවරකම මේ හැම දේම පරදුවට තියල හරි තරුණ තරුණියොත් දඟලනව අර මහා තෑග්ග - ප්‍රසිද්ධිය වෙත යන්න. මේක මාධ්‍ය ගොඩ නඟපු බව ඇත්ත. නමුත් ප්‍රතික්ෂේප කිරීමේ අයිතිය අපිට තියෙනව.ඔබ ජීවිතේ දිනුවා කියල හිතනවද...ඇත්තටම ඔව්. කොළඹ විශ්ව විද්‍යාලයට මගේ ජීවිතේ සුවිශේෂී ස්තුතියක් හිමිවෙනව. ප්‍රගතිශීලී කාන්තාවන් රැසක් මට එහිදී හමුවුණා. මහාචාර්ය කුසුමා කරුණාරත්න, සාවිත්‍රි ගුණසේකර, ක්ෂණිකා හිරිඹුරේගම කියන විද්වත් කාන්තාවන් තුන්දෙනා යටතේ ම මං හිටියා. කොළඹ විශ්ව විද්‍යාලයේ කාන්තාවන්ට නිසි තැන ලැබෙන තැනක්. අංශාධිපතිනි තනතුරේ කාන්තාවන් වැඩිපුරම සිටින්නෙත් එහි. ඒ නිසා මගේ ගමනටත් බාධකවලට වැඩිය අත්වැලක් ලැබුණෙ කොළඹ විශ්ව විද්‍යාලෙදි. අනික නිදහස් අධ්‍යාපනයේ ඕන තරම් මං මාවත් තියෙනව ඉදිරියට යන කෙනෙකුට. මං මේ ගමන ආවෙ එහෙම. ඒ ගමනෙදි බොහෝ අලුත් පාරවල් මං හොයා ගත්තා. ඊළඟ පරපුරට ලේසියි. මේ පාරෙන් එන්න...! කියල මං ඔවුන්ට කියනව.ඔබ බොහොම කඩිසර කෙනෙක්...ඇත්ත. මොන මහාචාර්යවරිය වුණත් අදත් මං කෙඩි පිලේ ගිහින් උයන පිහින දේ අරන් එනව. මොන තරම් කාර්ය බහුල වුණත් මගේ පුංචි මිණිබිරි ශෙරායා එක්ක මං කාලය ගත කරනව. මගේ එකම දූට හොඳ අම්මෙක් වෙන්න මට බැරි වුණු සමහර කාල තිබුණා, පත්තර පොත් ගොඩල් බදාගෙන පාඩම් කරපු, වැඩ කරපු. ඒත් අද මායි මගේ මහත්තයයි විඳින සුන්දරම සුවය අපේ මිණිබිරි එක්ක ගත කරන ජීවිතය. එයාගෙන් ලබන ආදරේ හෘදයාංගම බව බැඳීම සෙනෙහස මේ මුළු ලෝකෙටත් වැඩිය මට ඉහළයි.ඉනෝකා පෙරේරා බණ්ඩාරඡායාරූපය - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av11070313</link>
    <topic>මිනිසුන්ගේ හුස්ම ගැන වැටහීමක් නැතුව කාචය, කෝණය ගැන දැනගත්තට වැඩක් නෑ</topic>
    <author>වසන්ත ජයසිංහ ආරච්චිගේ</author>
    <content>මිනිසුන්ගේ හුස්ම ගැන වැටහීමක් නැතුව කාචය, කෝණය ගැන දැනගත්තට වැඩක් නෑබර්ට්‍රම් නිහාල්ලාංකේය ටෙලිනාට්‍ය කලාවේ සන්ධිස්ථාන සනිටුහන් කළ නිර්මාණකරුවන් අතර පෙරමුණේ සිටින ප්‍රතිභාපූර්ණ නිර්මාණකරුවෙක් විදිහටයි. බර්ට්‍රම් නිහාල් අපට මුණ ගැහෙන්නේ. ‘කඩවර’, ‘දඩබිම’, ‘සුබ ප්‍රාර්ථනා’, ‘ගම්පෙරළිය’, රුපියල් සත’, භාවනා’, ‘ඉසුරු ගිර’ වැනි විශිෂ්ට ටෙලි නිර්මාණ ඔබ අතරට ගෙනා බර්ට්‍රම් මෙවර ඔබ හමුවන්නේ ‘අමරපුරය’ නම් වූ නවතම ටෙලිනාට්‍යයක් සමඟින්. අපි ඒ පිළිබඳ පසුගිය දවසක ඔහු හා සංලාපයක යෙදුණා.ඔබේ නිර්මාණවල බොහෝ වෙලාවට අපි දකින්නේ බෞද්ධ තේමා. මෙය ඔබ සිතා මතාම කරන දෙයක් ද කියල මුලින් ම මට අහන්න හිතෙනවා.නැහැ. මා හිතමතාම කරන දෙයක් නෙවෙයි. නමුත් මා නිර්මාණයක් කරද්දී ඒ පසුබිම ඉබේම නිර්මාණවලට එන්න පුළුවන්. මා කළ සියලු ටෙලිනාට්‍යවල තේමා විශ්ලේෂණය කරලා බැලුවොත් ඒ තුළ බෞද්ධ දර්ශනය දකින්න පුළුවන්. ඒක ඇත්ත. එය සිදුවන්නේ මා හැදුණු වැඩුණු පරිසරය, සමාජ වටාපිටාව සහ මා ලබන අත්දැකීම් එක්ක.නමුත් ඔබ උපතින් කතෝලිකයෙක්. කොහොමද බෞද්ධ දර්ශනයේ සියුම් තැන් ඔබ හැඳින ගන්නේ.දෙවියන් වහන්සේ ගැන විශ්වාසය මා තුළ තියෙනවා. ඒ විශ්වාසය වගේ ම බෞද්ධ දර්ශනය පිළිබඳ විශ්වාසයත් මා තුළ තියෙනවා. විශේෂයෙන් ම හේතුඵලවාදී න්‍යාය මේ දර්ශනයේ සුවිශේෂියි. බෞද්ධ දර්ශනය මා ගැඹුරින් හදාරලා තියෙනවා. එසේම තවදුරටත් හදාරමින් ඉන්නවා. එතරම්ම එය පුළුල්. අපිට ආගම් කියලා එකින් එක වෙන්කරන්න බැහැ. මේ සියලු ආගම්වල තියෙන්නේ මිනිසාගේ ආධ්‍යාත්මය සදාකාලික බැදුණු සුවය. නිවන වගේ ම මෝක්ෂය. අප උත්සාහ කරන්නේ මිනිසුන් විදිහට ඒ තත්ත්වයන්ට ළඟාවන්න.මම මේ සඳහා පෙළඹෙනවා ඇත්තේ අපේ සමාජ, සංස්කෘතික, ඓතිහාසික කාරණා එක්ක. ඒ නිසා ඒ නිර්මාණ තුළ බෞද්ධ දර්ශනය විග්‍රහ වුණා. එය ඉතා සුවිශේෂියි.හොඳයි ඔබේ නවතම නිර්මාණය ‘අමරපුරය’. මොකක්ද මේ ‘අමරපුරය’ කියන්නේ.අන්‍යාලපයෙන් ‘අමරපුරය’ කියන්නේ නොමැරෙන සත්වයින් සිටින පුරවරයක් කියන එකට. මෙය මෙතැන දී අර්ථකතනය කරන්න පුළුවන් ද්විරූපීතාවයකින්. එකක් ‘අමරපුරය’ කියන ඍජු නාමය අමරණීය පුරවරය. වක්‍රෝත්තියෙන් කිව්වොත් ආධ්‍යාත්මික ලෝකය හා භෞතික ලෝකය. මේ ලෝක දෙක අතර තියෙන පැවැත්ම, ගැටුම ‘අමරපුරය’ හරහා හඳුනා ගන්න පුළුවන්.අද පවතින ටෙලිනාට්‍ය රැල්ලට එරෙහිව යම් සාධනීය සලකුණක් ‘අමරපුරය’ තබයි කියලා ඔබ විශ්වාස කරනවද?පැහැදිලිව ම දෙයක් මා කිව යුතුයි. මේ පවතින බොළඳ හරසුන් ටෙලිනාට්‍ය රැල්ලට, රටාවට විකල්පයක් විදිහටයි. මේ ‘අමරපුරය’ රැගෙන එන්නේ. මේ තුළ ජනප්‍රිය ලක්ෂණ මතු පිට තියෙනවා වගේ ම, සරල අත්දැකීම් තියෙනවා වගේ ම ගැඹුරු මානව දර්ශනයක් වක්‍රෝත්තියෙන් ‘අමරපුරය’ හරහා අරගෙන එනවා. මෙය හොඳින් විඳින්න පුළුවන් ටෙලිනාට්‍යයක්. සෑම ප්‍රේක්ෂකයකුම එය ඉතා හොඳින් බාරගනියි කියන විශ්වාසය මා තුළ තියෙනවා.මෙතැනදී ඔබ සිනමා රංගන ශිල්පීන් වගේ ම ටෙලිනාට්‍ය රංගන ශිල්පීන් තෝරාගෙන යම් සංකලනයක් කරනවා කියලයි මට හිතෙන්නේ.මට ඕන කරලා තිබුණ විශ්වාසයෙන් භාවිතා කළ හැකි රංගන ශිල්පීන් පිරිසක් තෝරාගෙන මේ ටෙලිනාට්‍යය කරන්න. එතැන දී විශේෂයෙන් ජීවන් කුමාරණතුංග, වීනා ජයකොඩි, ජයලත් මනෝරත්න, දිල්හානි ඒකනායක වගේ ම අලුත් පරපුරේ රැසකගේ දායකත්වය මම ලබා ගත්තා. අද බොහෝ පිරිසක් ඉන්නවා හොඳ චරිත හඹා යාමේ වුවමනාවක. මට එය තේරුම් ගිය දෙයක්. නමුත් ඔවුන්ට මේ ශ්‍රව්‍ය දෘශ්‍ය කලාව තුළ හිමි අවස්ථා අවමයි. ඒ නිසා ඔවුන්ට යම් මොහොතක අවස්ථාවක් ලැබෙද්දී හැකි පමණ තම ප්‍රතිභාව ගෙනෙන්න උත්සාහ කරනවා. ‘අමරපුරය’ ට එක්වූ සියලු රංග ශිල්පීන්ගේ ප්‍රතිභාව ඉහළ තැනක තියෙනවා. එය මැනවින් වැටහේවි මෙම ටෙලිනාට්‍යය විකාශය වෙන්නට පටන් ගත් පසුව.ටෙලිනාට්‍ය කලාවේ අර්බුද රැසක් තියෙනවා කියලා ඔබ කියනවා. ඇත්තටම මොකක්ද මේකට හේතුව.සමස්තයක් විදිහට ඔය ක්‍රියාව තුළ ම තියෙන්නේ ගැටලු. වෘත්තිකයින් හා නිර්මාණශීලීන් අද අඩුයි. ඒ නිසා හොඳ නිර්මාණ නැහැ. ප්‍රතිභාසම්පන්න නිර්මාණකරුවන් අඩුයි. දැනුම ලබා ගන්නවත් මේ ශ්‍රව්‍ය දෘශ්‍ය කලාව නිවැරදිව හදාරන්නවත් උනන්දුවක් අද නැහැ. එහෙම අවස්ථාත් අද නැහැ. හොඳ සිනමා පාසලක් නැහැ. මේ සියලු දේ එක්ක බැලුවම කොහොමද හොඳ නිර්මාණ අපි දකින්නේ. ඇත්තටම මෙය දීර්ඝව සාකච්ඡා කළ යුතු දෙයක්. මේවාට හොඳ සැලසුම් බිහිවිය යුතුයි.අමරපුරය නිර්මාණය සඳහා ඔබ ආරණ්‍යගත ජීවිත පිළිබඳ හැදෑරීමක් කළා කියලා ආරංචියි.මම ඒ පිළිබඳ හැදෑරීමක් කළා. අපේ රටවල මිනිසුන් භෞතික සාධක එක්ක ඒ සුඛ විහරණ පසුපස හඹාගෙන යද්දී බටහිර රටවලින් ආසියාකරයට එනවා බුදු දහම හොයාගෙන . භාවනා කරලා ඔවුන් පැවිදි බව ලබනවා. මම ඒ හා සම්බන්ධ පොතපත හොයාගෙන තියෙනවා. අධ්‍යයනය කළාම ස්වාමීන් වහන්සේලා මට දැනමුතුකම් දුන්නා. අනුශාසනා දුන්නා භාවනා ක්‍රම පිළිබඳ. ඒ ලබාගත් දැනුම ‘අමරපුරය’ නිර්මාණයක් විදිහට සමාජගත කරන්න මට ඉවහල් වුණා.අවසන් වශයෙන් මම අහන්නම් අමරපුරය ඔබ කරන්නේ වසර නවයක දහයක දිගු නිහැඬියාවකින් පසුවයි. ඇයි ඒ?සමහරු හිතනවා රූපය, සංගීතය, නාට්‍ය දැනුම, කතාව, කැමරාව, දැනගත්තම ඇති කියලා. නමුත් මේක එහෙම නෙමෙයි. හොඳ නිර්මාණකරුවෙක් වෙන්න ඕන. හොඳ හා නරක ආධ්‍යාත්මික ලෝකය පිළිබඳ දැනුම තියෙන්න ඕන. ඒ වගේ ම ෙමි සමඟ එකතු වන යාන්ත්‍රික කොටස පිළිබඳ අවබෝධය තියෙන්න ඕන. මේ දෙක එකට ගළපාගෙන හොඳ දෙයක් කරන්න පුළුවන් වෙන්න ඕන. ඒ දේට යම් කාලයක් ගන්න වෙනවා. එහෙම නැතුව දවසින් දවස නිකම්ම නිකම් කතන්දරයක් කියන්න මට අවශ්‍ය නැහැ. තමන් කරන නිර්මාණය තුළින් විසරණය වෙන්න ඕන ගුණ අගුණ. ලෝකයේ පැවැත්ම නිරාවරණය වෙන්න ඕන. ඒ සඳහා දැනුම ලබාගන්න ඕන. මම ඒ දේට කාලයක් ගන්නවා. එහෙම නැතුව මිනිසුන්ගේ හුස්ම ගැන අවබෝධයක් නැතුව කැමරාවේ කාචය, කෝණය දැනගත්තට නිර්මාණ කළාට වැඩක් නැහැ.වසන්ත ජයසිංහ ආරච්චිගේඡායාරූපය -විමල් කරුණාතිලක.ආර්.එම්.පී.බී. රත්නායක ලියූ ‘සත්ව හිංසාව පිටු දකින බුදුදහම’ නම් වූ කෘතිය දන්කොටුව කටුකෙන්දේ වාසනා පොත් ප්‍රකාශකයන්ගේ ප්‍රකාශනයක් ලෙස පසුගියදා එළිදුටුවේ ය.කීර්ති බණ්ඩාරගේ “සුදු කපුටෝ” නවතම ටෙලි චිත්‍රපටයේ වැඩ කටයුතු මේ වන විට අවසන් වී ඇත.මෙහි කීර්ති බණ්ඩාර, පියතිලක අතපත්තු, කුමුදු පාලිත ජයවීර, සමරසිංහ නානායක්කාර, සුජීවා ජයකොඩි, නිරෝෂා විතානගේ, ප්‍රමුඛ නළු නිළි පිරිසක් රඟපාති. ‘සුදු කපුටෝ’ අනූපමා ෆිල්ම්ස් ඉදිරිපත් කිරීමකි.හෙළ වේදිකාවේ විශිෂ්ටතම නාට්‍යවේදියාණන් වූ මහාචාර්ය එදිරිවීර සරච්චන්ද්‍රයන්ගේ විශිෂ්ටතම නාට්‍ය නිර්මාණ වන “මනමේ” නාට්‍යය මේ මස 8 වන දින ද “කපුවා කපෝති” 9 වන දින ද, “සිංහබාහු” නාට්‍යය 10 වන දින ද පිළිවෙලින් පස්වරු 3.30ට සහ 7.00ට කොළඹ ද ලයනල් වෙන්ඩ්ට් රඟහලේ දී වේදිකාගත වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av11070314</link>
    <topic>මෙරට උසම වෙසක් තොරණ</topic>
    <author>කේ.සී.ජේ.</author>
    <content>මෙරට උසම වෙසක් තොරණමේ ශ්‍රී ලංකාවේ මෙතෙක් ඉදි කරන ලද උසම වෙසක් තොරණය. යශෝධරා ජීවන චරිතය රැගත් මේ තොරණේ උස අඩි 72කි. පළ අඩි 105කි. මෙහි ඇති තවත් විශේෂත්වයක් වන්නේ ශ්‍රී ලංකාවේ එකම තැනෙක හිඳ වැඩිම පිරිසක් නැරඹූ වෙසක් තොරණ ලෙස ද එය ඉතිහාසගත වීමය.මේ දර්ශනීය තොරණ ඉකුත් වෙසක් සමයේදී කොළඹ ගාලු මුවදොර දී ප්‍රදර්ශනය කෙරිණ. ඉන් අනතුරුව එය පසුගිය පොසොන් පොහොය සමයේදී අම්බලන්තොට ප්‍රදේශයට රැගෙන ගොස් එහි ද ප්‍රදර්ශනය කළ අතර ප්‍රේක්ෂකයන්ගේ නොමඳ පැසසුමට ද එය ලක් විය.මේ තොරණ ඉදිකිරීමට මූලික වූයේ ශ්‍රී ලංකා වරාය අධිකාරියේ ක්‍රියාකාරී අධ්‍යක්ෂ ප්‍රසන්න කලුතරගේ මහතා ඇතුළු කණ්ඩායමකි. තොරණ ඉදිකිරීම සම්බන්ධයෙන් ප්‍රසන්න කලුතරගේ මහතා පළ කරනුයේ මෙවැනි අදහසකි.”2600 සම්බුද්ධත්ව ජයන්ති පුණ්‍ය මහෝත්සවය යෙදුණේ ගිය වෙසක් පෝයදා. මෙදාට මතකයේ රැඳෙන දෙයක් කරන්න ඕනෑය කියලා අපි කල්පනා කළා. ඒ අනුව තමා උසම තොරණ නිර්මාණය කෙරුණේ. මර්වින් සේනාරත්න මහතා තොරණේ කථා ප්‍රවෘත්තිය ලියලා දුන්නා. දක්ෂ ශිල්පීන් චිත්‍ර ඇන්දා. විදුලි බල්බ 67,000ක් තොරණට ඇතුළත් කළා.මේ තොරණ හැදුවේ ත්‍රිකුණාමලයේ. එතැන සිට කොළඹ ගාලු මුවදොරට ගෙනාවා. ලොකුම අභියෝගය වුණේ තද සුළඟට ඔරොත්තු දෙන ආකාරයට තොරණ නිර්මාණය කිරීමයි. මේකට වියදම රුපියල් ලක්ෂ 53ක් විතර වුණා. කොහොම නමුත් ඒ කටයුත්ත සාර්ථක වුණා. වෙසක් කාලයේදී කොළඹට ඇදී ආව ලක්ෂ ගණන් සෙනඟ ගාලු මුවදොර පිටියටත් ආවා.ඒ හැමෝම වගේ මේ තොරණ නැරඹුවා. තොරණ නිර්මාණය කළාටත් වඩා ලොකු සතුටක් භුක්ති වින්දේ එය නරඹන පිරිස දැක්කහමයි. වෙසක් උත්සවය හමාර වීමත් එක්කම මේ තොරණ අම්බලන්තොටට ගෙන යන්න කියලා ඉල්ලීමක් ආවා. ඒ අනුව තොරණ එහේ පොසොන් කලාපයටත් අරගෙන ගියා. අපේ ශ්‍රමය අපතේ නොගිය බවට මේ සිද්ධියත් හොඳ උදාහරණයක්.” ඔහු තවදුරටත් සඳහන් කළේ ලබන වසරේදීත් කාලයක් මතකයේ රැඳෙන දැවැන්ත තොරණක් ඉදිකිරිමට සූදානම් වන බවයි.කේ.සී.ජේ.සංගීතවේදී සරත් ගුණවර්ධන විසින් පද රචනය, තනු සහ සංගීත නිර්මාණය කළ ‘පූජේමි බුද්ධං’ සංගත තැටිය පසුගියදා සම්බෝධි විහාරාධිපති පූජ්‍ය පණ්ඩිත දරණගම කුසධම්ම නාහිමිපාණන්ගේ ප්‍රධානත්වයෙන් එළි දැක්විණි.එහිදී ආචාර්ය පණ්ඩිත් ඩබ්ලිව් ඩී. අමරදේවයන්ට ‘පූජේමි බුද්ධං’ මුල්ම තැටිය පිරිනැමූ අයුරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av11070315</link>
    <topic>“මේ මම කිරිබත් කන අන්තිම සිංහල අවුරුද්ද” තාත්තා මැරෙන්න මාසයකට කලින් අපිට කිව්වා</topic>
    <author>තුෂාරි වික්‍රමසිංහ</author>
    <content>“මේ මම කිරිබත් කන අන්තිම සිංහල අවුරුද්ද” තාත්තා මැරෙන්න මාසයකට කලින් අපිට කිව්වායුගයක් එකලු කළ සෞන්දර්යාත්මක පහන් ටැඹ, සාගර පලන්සූරිය ගේ 50 වැනි මතක සැමැරුම ‘කේයස් පද්‍යාවලිය’ පසුගියදා මරදාන ටවර් රඟහලේදී පැවැත්විණි. සාගර පලන්සූරිය ගේ දෙටු පුත් ලක්විජය සාගර පලන්සූරිය සමඟ යෙදුණු පිළිසඳරක් ඇසුරින් සැකසුණු මේ ලිපිය ඒ නිමිත්තෙනි.තාත්තා කොළඹ යුගයේ ප්‍රසිද්ධ කවියෙක්. තාත්ත ගේ හොඳ හිත මිත්‍රයන් දෙදෙනෙක් හිටියා. ඒ තමයි එකල රටම දැන හඳුනාගත් කවීන් දෙදෙනකු වූ පී.බී. අල්විස් පෙරේරා සහ විමලරත්න කුමාරගම.තාත්තා පනස් හයේදී බණ්ඩාරනායක මහත්තයාගේ මැතිවරණ කටයුතුවලට සම්බන්ධ වෙලා හොරණ පාර්ලිමේන්තු මන්ත්‍රී විදිහට පත් වුණා.අපේ තාත්තා ඉතාම සරල, සැහැල්ලු විදිහටයි ජීවිතය ගත කළේ. තාත්තා දේශපාලනය කළේත් බොහොම සරල විදිහට. එයාගේ දේශපාලන කටයුතු ගත්තහම අද වගේ සංකීර්ණ වෙලා තිබුණෙ නැහැ. මැතිවරණ ව්‍යාපාර කටයුතු ඒ ගොල්ලන්ගේ ජීවිතෙත් එක්කම සම්බන්ධ වෙලා තිබුණු දේවල්. එහෙම නැතිව දැන් කාලෙ වගේ වෘත්තිය මට්ටමේ දේශපාලන ව්‍යාපාර කරපු කට්ටිය නොවෙයි. බණ්ඩාරනායක මහත්මය 56 මැතිවරණයට පංච මහා බලවේගයක් එකතු කරගත්තා. තාත්තා එයට සම්බන්ධ වුණේ කලාකරුවෙක් විදිහට. කවීන් කීපදෙනෙක් ම ඒ යුගයේ දේශපාලනයට එක්කාසු වී හිටියා. මේ සියලු කටයුතු වල විශේෂත්වයක් වුණේ තාත්තා තම දේශපාලන ව්‍යාපාරය සම්පූර්ණයෙන් ම කවියෙන් ගෙන යාම.ඒ වගේ ම තාත්තා හුඟාක් භික්ෂුන් වහන්සේලා ළඟින් ම ඇසුරු කරපු කෙනෙක්. මට යන්තම් වගේ මතකයි එස්. මහින්ද හාමුදුරුවො අපේ නිවෙසට වඩිනවා. උන්වහන්සේ බොහොම උස් හඬින් කතා කරන හාමුදුරු නමක්. ඒ වගේ ම බොහොම දැඩිව බිමට අඩිය තියල ඇවිදින කෙනෙක්. තාත්තා පසුකාලෙක අසනීප වෙලා උගුරේ ආබාධයක් ඇති වුණා. ගලනාලයේ ඇති වුණු අසනීප තත්ත්වයක් නිසා. බෙහෙත් කරන්න එංගලන්තයට පවා ගියහ. මට මතකයි තාත්තා සංචාරයට කොතරම් ඇලුම් කළ ද කිව්වොත් දේශීය සහ විදේශීය සංචාරවලට හුඟාක් සහභාගි වුණා.විශේෂයෙන් ම දේශීය වශයෙන් යන සංචාරවලදී අපිත් එක්කම එතුමාගේ මිතුරන් දෙදෙනකු වන පී.බී. අල්විස් පෙරේරා, විමලරත්න කුමාරගම කියන කවීන් ද සම්බන්ධ වෙනවා. මේ සංචාර මේ හින්දම එකම විනෝද ගුලාවක් බවට පත් වුණා. තාත්තාත් එක්ක අවසන් වතාවට අපි ගිය විනෝද ගමන තමයි නුවරඑළියේ සංගිලි පාලම බලන්න ගිය එක. ඒ 1960 දී වගේ. හරියට අපි විනෝද වුණා. තාත්තා දේශපාලනයෙන් සමුගත්තට පස්සේ පෑලියගොඩ විද්‍යාලංකාර පිරිවෙන් (එකල විශ්ව විද්‍යාලය) පරීක්ෂණ අධ්‍යක්ෂක ලෙස සේවය කළා.තාත්තා ලියූ කවි පොත් බොහෝ ප්‍රමාණයක් තියෙනවා. ‘සුදෝ සුදු’, ‘කාලකණ්ණියා’, ‘මල්හාමි’, ‘විසිවුණු තරු’ වගේ. මේ පොත් අතර ‘කාලකණ්ණියා’ කියන කවි පොත ගත්තම තාත්තාගේ කුඩා කල ජීවන චරිතය සහ ගමේ තිබුණු දරිද්‍රතාව පෙන්නුම් කරනවා. එය එතුමාගේ සැබෑ අත්දැකීමක්. ඒකම තමයි පසුකලෙක එතුමාගේ සරල ජීවිතයට හේතු වන්නේත්. තාත්තා 1961 ජූනි 21 දා මිය ගියා. ඇත්තටම තාත්තා තමා මිය යන බව කල් තියා දැනගෙන හිටියා ද කියන එක තවමත් හිතා ගන්න බැහැ. 1961 අලුත් අවුරුදු දවසේ කිරිබත් කන ගමන් “මේ අවුරුද්දෙ විතරයි මම ඔයාලත් එක්ක එකට කිරිබත් කන්නේ, ලබන අවුරුද්දෙ මම නැහැ. අම්මත් එක්ක පුතාලා අවුරුදු කන්න කියලා කිව්වා.ඒත් අපි කවුරුත් ඒ කියමන විශ්වාස කළේ නැහැ. තාත්තා මිය යන මොහොතෙ අම්මට කියලා තියෙනවා. මම ඔයාට අකුරු තුනක් ඉතුරු කරලා යනවා. ඒ අකුරු තුන ඇති ඔයාලට මැරෙන තුරාවටම ජීවත්වෙන්න කියලා. ඇත්තටම ‘සාගර’ කියන නාමයට අදටත් බොහෝ දෙනෙක් ගරු කරනවා. ‘සාගර’ පලන්සූරිය කියන නාමය අදටත් අපේ පවුලට ඉතාම වටිනා ආභරණයක් ලෙසයි මම දකින්නේ. තාත්තාගේ මරණය පිළිබඳව ජනතාව බොහෝ සේ දුක් වුණා. කවීන් තාත්තා වෙනුවෙන් කවි නිර්මාණය කළා.තුෂාරි වික්‍රමසිංහඡායාරූපය -දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av11070316</link>
    <topic>අසිරිමත් බෝඹුරුඇල්ල</topic>
    <author>සිරිසේන දේවප්‍රිය</author>
    <content>අසිරිමත් බෝඹුරුඇල්ලබදුල්ල දිස්ත්‍රික්කයේ ඌව පරණගම ප්‍රාදේශීය ලේකම් කොට්ඨාසයේ පිහිටි තවත් ඉතා අප්‍රකට දිය ඇල්ලක් පිළිබඳ තොරතුරු අනාවරණය කරන්නටයි මේ සූදානම.වැලිමඩ නගරයේ සිට උඩුහාවර හරහා බෝඹුරුඇල්ල ග්‍රාමයට දුර කිලෝ මීටර් 18 ක් පමණ වේ. එහි සිට වාරිමාර්ග ඇළ ඉවුර දිගේ ඉහළට විහිදුණු අඩි පාරේ කිලෝ මීටරයක් පමණ ගමන් කළ පසු දිය ඇල්ල පෙනෙනතෙක් මානයට යා හැකි ය.අඩි පාර ඉතා දුෂ්කර ය. කෙත්වතු, ඇළ - වේලි, කඳුරු ආදිය පසුකොට කැළය මැද්දෙන් විහිදුණු අඩි පාරේ ගමන් කිරීමට දිය ඇල්ල පිළිබඳව දැනුවත් ගැමියකුගේ සහාය ලබා ගත යුතු ය. මෙම මඟ ද ඉතා විසිතුරු ය.මනාව වැට බැඳ සකස් කළ හේන් ගණනාවක් ද මඟදී හමුවේ. බෝඹුරුඔය ඉවුර අයිනෙන් යා යුතු මේ ගමනේ දී ඔය කඩා හැලී නිර්මාණය කරන කුඩා දිය ඇලි ගණනාවක් ම දර්ශනය වේ.ඇතැම් තැනකදී ඔය හරහා ගමන් කළ යුත්තේ ඒදණ්ඩක් මතිනි. ඉතා අවදානම් සහිත ගමනක් නිසා ප්‍රවේශම් වීම ඉතා වැදගත් ය. ගොවියන්ගේ හේන් මැදින් කඳු මුදුනක් කරා ගමන් ගනිත් ම හේන් යාය අවසන් වී ගන වනාන්තරය ඇරැඹේ.හේන් සීමාවෙන් එහාට කිසිසේත් ම යා නොහැක. පිහිටි පවුරු පදනම් සහිත වනාන්තරය තරණය කිරීමට සමත් ජගතකු බෝඹුරු ඇල්ල ගමේ ද නැත. එහි සිට දිය ඇල්ලට දුර කිලෝ මීටර් භාගයකට ආසන්න වෙතැයි අනුමාන කළ හැකි ය.වාසනාවකට මෙන් නිල්ල පැතුරුණු තුරු හිස් මුදුන් මතින් ඇදහැලෙන දිය ඇල්ල දුරතියා ම නැරඹිය හැකිවේ. දිය ඇල්ල නිර්මාණය වන ඔය පටන් ගන්නේ පිදුරුතලාගල කඳු වැටියේ දකුණු අන්තයෙනි. එය පිදුරුතලාගල වැටියේ ම පිහිටි ගල් පව්වකින් ඇද හැලී ලවර්ස්ලිප් නම් වූ (පෙම්වතුන්ගේ පිම්ම) දිය ඇල්ල ද නිර්මාණය කරයි.අනතුරුව හාවාඑළිය හරහා ගලා ගොස් සඳතැන්න ජලාශය ද, ඊට පහළින් පිහිටි බොරලන්ද ජලාශය ද පෝෂණය කරයි. ඔය වනාන්තරයට පිවිසෙන්නේ අනතුරුව ය. ශාඛා ගණනාවක් එකතු වීමෙන් සෑදුණු දිය දහර රළු - පරළු ස්වරූපයක් ගනී.එය මීටර් 1842 ක් උස කොටකිතුල් කන්දේ බෑවුමේ පිහිටි කළුගල් පව්වකින් ඇද හැලී මීටර් 50 ක් පමණ උස බෝඹුරු ඇල්ල නිර්මාණය කරයි. පුළුල් ගල් පව්වේ සතර පොළකින් දිය දහර ඇද හැලේ. ශ්‍රී ලංකාවේ පළලම සහ දර්ශනීයම දිය ඇලිවලින් එකකි.දිය ඇල්ල කඩාහැලෙන හඬ මුළු ප්‍රදේශයම දෝංකාරවත් කරයි. එහි හඬ කිලෝ මීටරයක් පමණ දුරට ඇසේ. ඒ තරම් සුවිශාල දිය දහරාවක් ගල් පව්වෙන් පහළට ඇද හැලේ.දිය ඇල්ල නැරඹීමට පිටස්තරින් කිසිවෙකුත් නොපැමිණෙන තරමටම එය අප්‍රකටය. ඒ තරමටම දිය ඇල්ල අවට පරිසරය අති පිරිසුදු ය. ප්‍රකට දිය ඇලි සමීපයට විත් ඒවා කෙළෙසා දැමුවත්, මා කෙළෙසා දැමීමට මා ආසන්නයටම පැමිණෙන්නට නම් ඔබට කිසිසේත් ම නොහැකි යයි උද්දාමයෙන් යුතුව පවසමින් දිය ඇල්ල ඇද හැලේ.වරක් දෙවැනි රාජසිංහ රජුගේ ඇතා කුලප්පු වී බැඳ තිබූ දම්වැල් කඩාගෙන වන වැදී ඇත. ඇතා ඇල්ලීමට ඇත් ගොව්වන් කිසිවෙකුත් සමත් නොවීය. ඇතා අල්ලා දෙන කෙනකුට ගම්වරක් තෑගි දෙන බව රජු අණබෙරයක් මඟින් ප්‍රසිද්ධ කළේ ය.මෙම ප්‍රදේශයේ විසූ වනසිංහ මුත්තා ඇතා අල්ලා බෝ ගසේ මුලක බැන්දේ ය. ඇතා බැන්දේ බෝමුලේ නිසා ගම ද ‘බෝමුලේ’ නමින් ව්‍යවහාරයට පත් විය. බෝමුලේ පසුව ‘බෝඹුරේ’ විය. බෝඹුරේ හද්දා පිටිසර ගම්මානයකි.ගම දියුණුවී වැලිමඩ සිට මාර්ගය තැනුණාට පසු ගම රටේ ම ප්‍රසිද්ධ විය යුතු යයි සිතා ඊට දිය ඇල්ලේ නම ද ඇඳමින් ‘බෝඹුරු ඇල්ල’ නම තැබූ බව පැරැන්නෝ පවසති.බෝඹුරුඇල්ල අදත් ගොවි ගම්මානයකි. බැලූ බැලූ අත ඇත්තේ කෙත්වතුය. හෙල්මලු ක්‍රමයට කෙරෙන වී ගොවිතැන ගමට ආශිර්වාදයක් වී ඇත. ගම්වැසියන් ගැමියන් වූ නිසා ම ඔවුන් කෙරෙන් මනුස්සකම උතුරා හැලේ. ආගන්තුක සත්කාරය ඉහවහා ගොසිනි.බෝඹුරු ඇල්ල නිර්මාණය කර ගලන ජල දහරාව අනතුරුව ගලා ගොස් උමා ඔය පෝෂණය කරයි.සිරිසේන දේවප්‍රිය‘නමස්කාර’ 8 වැනි කලාපය එළිදකීජ්‍යෙෂ්ඨ මාධ්‍යවේදී බන්දුල පද්මකුමාරගේ ප්‍රධාන සංස්කාරකත්වයෙන් සහ දෙනගම සිරිවර්ධනගේ සංස්කරණයෙන් පළවන ‘නමස්කාර’ යෞවනයේ සඟරාවේ 8 වැනි කලාපය (ජූනි) පසුගියදා එළිදුටුවේය. මෙය ලංකාවේ සීමාසහිත එක්සත් ප්‍රවෘත්ති පත්‍ර සමාගමේ ප්‍රකාශනයකි.‘රෝමය ගිනිගනී 2’ නැවතත්බන්දුල විතානගේ නවතම නාට්‍ය නිර්මාණය ‘රෝමය ගිනිගනී 2’ මේ මස 09 වැනි දා සවස 3.30 ට සහ 6.30 ට කොළඹ 10, ආනන්ද විද්‍යාලයීය කුලරත්න ශාලාවේදී වේදිකාගත වෙයි.මර්වින් බෙන්ස්ට උපහාරලක්ෂිත මාතරආරච්චි ලියූ ‘ඔබේ නිවෙසේ ශබ්දාගාරය’ කෘතිය එළිදැක්වීමේ උත්සවයේදී ප්‍රවීණ ශබ්ද පරිපාලකවරයකු වන මර්වින් බෙන්ස් මහතා වසර 50ක පමණ කාලයක් ශබ්ද පරිපාලක ක්ෂේත්‍රයට කළ මෙහෙවර වෙනුවෙන් ඔහුට විශේෂ උපහාර සම්මානයක් පොතේ කතුවරයා විසින් පිළිගන්වනු ලැබූවා.‘ස්විට් ඒන්ජල්’ 8 වැනිදා සිටඑරංග සේනාරත්න තිර රචනය ලියා අධ්‍යක්ෂණය කළ ‘ස්විට් ඒන්ජල්’ චිත්‍රපටය මේ මස 8 වැනි දින සිට ප්‍රදර්ශනය කෙරේ. සුරේශ් ගමගේ සමඟ සිනමාවට හඳුන්වාදෙන දීපාචන්දි, මානෙල් වානගුරු, වසන්ත කුමාරවිල, අනුෂා රාජපක්ෂ ප්‍රමුඛ නළු නිළි පිරිසක් මෙහි රඟති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av11070317</link>
    <topic>ඓශ්වර්යාට මව් පදවිය...?</topic>
    <author>සුජීව තේවහෙට්ටිගේ</author>
    <content>ඓශ්වර්යාට මව් පදවිය...?මීට වසර හතරකට පෙර බොලිවුඩ් පුරය අමන්දානන්දයට පත්කරමින් සිනමා පවුලක කඩවසම් තරුණයකු ලොව මුල් තැන ගත් රූ රැජනකගේ අත ගත්තා. එදා ඔවුන් දෙදෙනා ජීවන සිනමාවේ අබිසෙස් ලැබුවා. එලෙස වාසනාවන්ත ජීවිත ඇරැඹු ඔවුන් දෙදෙනා, අභිෂේක් භච්චන් සහ ඓශ්වර්යා රායි. 2007 අපේ‍්‍රල් 20 දා පැවැත්වුණු ‘අභි - ඓශ්’ යුවළ ගේ විවාහ මංගලෝත්සවය සිනමා රසකාමීන්ගේ නොමඳ අවධානයට ලක්වුණා.පසුගිය අපේ‍්‍රල් මාසයේ දී අභිෂේක් සහ ඓශ්වර්යාගේ සිව් අවුරුදු විවාහ සංවත්සරය එළැඹෙද්දී වඩාත්ම සතුටට පත්වුණේ දෙදෙනාගේම දෙමව්පියන්. විශේෂයෙන්ම, අභිෂේක්ගේ පියා, අමිතාබ් භච්චන් තමන්ගේ සතුට ප්‍රකාශ කළ අයුරු ද මෙහිදී සටහන් නොකරම බැහැ. ඔහු තම පුතාගේත් ලේලියගේත් විවාහ සංවත්සරය පිළිබඳව අන්තර්ජාලය ඔස්සේ සතුට කියා පෑවේ තමන්ටම වෙන්වුණු බ්ලොග් අඩවියෙහි සටහනක් තැබීමෙන්.‘මට හිතාගන්න බැහැ, අභිෂේක්ගෙත් ඓශ්වර්යාගෙත් විවාහය සිද්ධ වෙලා අවුරුදු හතරක් ගත වුණා ද කියලා. හරියට අද ඊයේ වගේ. නෑදෑයො, යාළු මිත්‍රයො අපේ ගෙදර පිරෙන්න හිටියා. මංගල උත්සවයේ චාරිත්‍ර වාරිත්‍ර කෙරුණු හැටි මට තවමත් මතකයි. ඒවා මතක් වෙන කොට මට දැනෙන්නෙ ඒ මංගල උත්සවය මීට පැය කිහිපයකට කලින් සිද්ධ වුණා වගෙයි...’ අමිතාබ් එලෙස තම සිතුවිලි සටහන් කළා.විවාහයෙන් සිව්වැනි වසර ගෙවී යද්දීත් අභිෂේක් සහ ඓශ්වර්යා ගේ ජීවිත ගතවුණේ හරිම සැහැල්ලුවෙන්. විවාහයේ පළමු, දෙවැනි සහ තෙවැනි සංවත්සර වලදී නිවසෙහි පි‍්‍රය සම්භාෂණ පැවැත්වුණු බව කවුරුත් දන්නවා. නමුත්, මෙවර එවැන්නක් සිදුවුණේ නැහැ. එයට හේතුවක් තිබුණා. අභිෂේක් පසුගිය සති කිහිපය තුළ ‘දම්මරෝ දම්’ චිත්‍රපටයේ ප්‍රචාරක කටයුතු වලට එක්වී සිටීම එයට හේතුවයි. මේ චිත්‍රපටයේ අභිෂේක් ප්‍රධාන චරිතයක් රඟපෑවා.ඒ නිසා අභිෂේක්ට තම ආදරණීය බිරිඳ සමඟ ඉන්දියාවේ හෝ විදේශයකදී නිවාඩුවක් ගත කරන්නටවත් විවේකයක් තිබුණේ නැහැ. කොහොම වුණත්, දෙදෙනාගේ සමීප මිතුරු මිතුරියන්ගෙන් නොඅඩුවම උණුසුම් සුබ පැතුම් ලැබී තිබුණා. සුබ පැතුම් සමග ඔවුන්ගෙන් ප්‍රශ්නයකුත් අභිෂේක්ටත් ඓශ්වර්යාටත් යොමු වී තිබුණා. ‘දැන් ඉතින් අවුරුදු හතරකුත් ගතවෙලා. කවදද ඔය දෙන්නා දරු සුරතල් බලන්නෙ?’ ඔන්න ඔය ප්‍රශ්නය යොමු වෙද්දී ඊට ප්‍රතිචාර දක්වන්නට අභිෂේක්වත් ඓශ්වර්යාවත් උනන්දු වුණේනැහැ.සිව්වැනි විවාහ සංවත්සරය මහ ඉහළින් සැමරුවේ නැතත් තමන්ගේ පවුලට ලැදී සමීප කිහිප දෙනෙකු සහභාගිවූ නිවසේ පැවැති රාත්‍රී භෝජන සංග්‍රහයේදීත් ‘දරු සුරතල්’ ප්‍රශ්නය මතු වුණා. නමුත් ඊට පිළිතුරු නොදුන් අභිෂේක්, වෙන අතකට කතාව යොමු කළා. “අපි දෙන්නා මගේ අම්මයි තාත්තයි එක්ක හරිම සතුටින් කාලය ගත කරනවා. මට තාමත් හිතෙන්නෙ මම ඓශ්වර්යාව බැන්දෙ මේ ඊයෙ නැත්නම් පෙරේදා කියලයි. අපි දෙන්නා බැන්දයි කියල ජීවිත වෙනස් කරගත්තෙ නැහැ. එදා වගේම අදත් සැහැල්ලුවෙන් ඉන්නවා.””ඓශ්වර්යාගේ සතුට කවදාවත් අඩුවෙලා නැහැ. එයයි මමයි විවේක වෙලාවට ෆුට්බෝල් නැත්නම් ක්‍රිකට් මැච් එකක් බලනවා.”අභිෂේක්ගේ මුවෙන් පිටවුණේ එවැනි වදන් වුවත් මිතුරු මිතුරියන් නැඟු ‘වැදගත්ම’ ප්‍රශ්නයට මේ වන විට පිළිතුරක් ලැබිලා. ඓශ්වර්යා මව් පදවිය ලබන්නට සූදානම් වෙන බවයි අලුත්ම ආරංචිවලින් කියැවෙන්නේ. මේ පිළිබඳව කරුණු විමසූ බොහෝ දෙනෙකුට ඓශ්වර්යා පැවසුවේ ඒ ආරංචියෙහි ඇත්තක් නැති බවයි. නමුත් පසුගිය 21 දා අමිතාබ් තම බ්ලොග් අඩවියෙහි සටහනක් තබමින් ප්‍රකාශ කළේ අභිෂේක් සහ ඓශ්වර්යා ළඟදීම දරු සුරතල් බලන්නට සූදානම් වන බවයි. තමන් නැවත වතාවක් සීයා කෙනෙකු බවට පත්වන බවත් ඔහු සතුටින් සටහන් කර තිබුණා.මේ සටහන දස අත පැතිර යද්දී අභි - ඓශ් යුවළට නොකඩවාම සුබ පැතුම් ගලා එන්නට පටන් ගත්තා. විශේෂයෙන්ම බොලිවුඩ් සිනමාවේ අභිෂේක් සහ ඓශ්වර්යා ළඟින්ම ඇසුරු කරන ජනපි‍්‍රය නළු නිළියන්ගෙන් උණුසුම් සුබ පැතුම් ලැබුණා. ඒ අය අතරින් පි‍්‍රයංකා චොප්රා, රිටිෂ් දේශ්මුඛ්, සල්මන් ඛාන්, සොෆී චෞද්රි, රන්වීර් ෂෝරේ යන අය කැපී පෙනුණා. (සල්මන් ඛාන් මීට පෙර ඓශ්වර්යාගේ පෙම්වතා වී සිටි බව රහසක් නොවෙයි. 1999 දී ඇරැඹුණු මේ දෙදෙනාගේ ආදර කතාව නිමාවට පත්වුණේ 2001 දීයි)ඓශ්වර්යා දරු සම්පතක් බලාපොරොත්තුවෙන් සිටීම නිසා දැනට ඇය රඟපාමින් සිටින චිත්‍රපටවල වැඩ කටයුතු නතර කරන්නට සිදුවේදැයි චිත්‍රපට අධ්‍යක්ෂවරු සැක පහල කරනවා. ඓශ්වර්යා අලුතින්ම රඟපාන චිත්‍රපටය, ‘හෙරොයින්’. මෙය අධ්‍යක්ෂණය කරන්නේ මධූර් භන්දර්කාර්. ඔහු දැන් තීරණය කර ඇත්තේ මේ චිත්‍රපටයේ රූපගත කිරීම් දින 45 කට නතර කිරීමටයි. ඒ ඓශ්වර්යාට ඇයගේ දෙමව්පියන්ගේ නිවසට ගොස් ඔවුන් සමග කාලය ගත කිරීමට ඉඩ සලසා දෙන්නටයි. මධූර් කලින් අදහස් කරගෙන සිටියේ ‘හෙරොයින්’ චිත්‍රපටයේ වැඩ කටයුතු නිමකර ලබන නොවැම්බරයේදී තිරගත කරන්නටයි. නමුත් ඓශ්වර්යා දැනට සිටින තත්ත්වය තුළ චිත්‍රපටයේ වැඩ ඒ වන විට නිම කරගන්නට හැකිවේදැයි කියන්නට බැහැ.කොහොම වෙතත් ඓශ්වර්යා මධූර්ට දන්වා තිබුණේ ‘හෙරොයින්’ ට්ත්‍රපටයේ රූපගත කිරීම්වලට එක්වීමට තමන් සූදානම් බවයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=av11070319</link>
    <topic>රණවිරු රියල් ස්ටාර් - 2 නොවැම්බර් මාසේදි ඇරැඹෙනවා</topic>
    <author>ඉනෝකා පෙරේරා බණ්ඩාර</author>
    <content>රණවිරු රියල් ස්ටාර් - 2 නොවැම්බර් මාසේදි ඇරැඹෙනවාජාතික රූපවාහිනියේ අධ්‍යක්ෂ ජනරාල්දේවපි‍්‍රය අබේසිංහනියෝජ්‍ය අධ්‍යක්ෂ ජනරාල් (ප්‍රවෘත්ති) වරයකු ලෙස රූපවාහිනියට පා තැබු ඔහු ඉන් පහළොස් වසරකට පසු එහි වැඩ බලන අධ්‍යක්ෂ ජනරාල් වරයා බවට පත්වන්නේ අතිරේක අධ්‍යක්ෂ ජනරාල් තනතුරේ ද රාජකාරි කිරීමෙන් අනතුරුව. දේවපි‍්‍රය අබේසිංහ නම් ඔහු හා මේ කතාබහ රූපවාහිනිය හා බැඳුණු ඔහුගේ වෘත්තිය අත්දැකීම් අළලායි.අද ජාතික රූපවාහිනියට තියෙන තැන ගැන ඔබ තෘප්තිමත් ද...ජාතික වගකීමක් සහ ජාතික ප්‍රතිපත්ති ඇසුරේ විකාශය වන ජාතික රූපවාහිනිය වැඩිම ලාභ ලබමින් ඉතාම හොඳ තැනක ඉන්නව. ඊට වැඩි තෘප්තියක් කොහෙද?ඒත් ‘රේටින්ග්ස්’ වලට අනුව නම් ජාතික රූපවාහිනිය හැමදාම පිටුපස්සෙ...ඔය රේටින්ග්ස් කියන්නෙ අමු බොරුවක්. වංචාවක්. ඒ වංචාවට අනුව නම් අපි පිටුපස්සෙ. ඒත් හැම මාසෙම හෝ හැම වසරෙම ආදායම් අතින් අපි අංක එකේ. ආදායම් ලැබෙන්නෙ මිනිස්සු රූපවාහිනිය නරඹන නිසා. ඒ හින්දා ඔය රේටින්ග්ස් අපි තඹේකට මායිම් කරන්නෑ.ඔය තරම් සහසුද්දෙට කොහොමද ‘රේටින්ග්ස්’ බොරුවක් කියන්නෙ...මොකද බැරි. ඔය රේටින්ග්ස්වලට යොදාගන්නෙ කොළඹ නගරෙ තදාසන්න ප්‍රදේශයක ගෙවල් 350 ක වහලෙ අටවපු ‘පීපල්ස් මීටර්ස්’ කියන යන්ත්‍ර 350 ක්. ඒ අවට ගෙවල්වල මිනිස්සු රූපවාහිනි යන්ත්‍රවල චැනල් මාරු කරද්දි ඒ චැනලයට මේ මීටරයෙ ලකුණත් වැටෙනව. සමහර ගෙවල්වල ටී. වී දෙකක් තියල එක ටී. වී. එකක දවස පුරාම එකම චැනලයක් ක්‍රියාත්මක කරල තියෙනව. ඒ සඳහා ඒ නිවැසියන්ට අදාළ රූපවාහිනි සමාගමෙන් මුදල් ලැබෙනව. හැබැයි ගෙදර අනෙක් ටී. වී. එකෙන් නිවැසියො තමන්ට අවශ්‍ය වෙනත් චැනල් මාරු කර කර බලනව.අවාසනාවකට අපේ රටේ රේටින්ග්ස් මනින ආයතන දෙක තුනක් තිබුණත් එක ආයතනයයි ක්‍රියාත්මක වෙන්නෙ. වෙළෙඳ දැන්වීම් ආයතන පිළිගන්නෙත් ඔය සමීක්ෂණ වාර්තාව. මේ රටේ මිනිස්සු තියා රූපවාහිනි ආයතනවල අපිවත් දන්නෑ ඔය ‘පීපල්ස් මීටර්ස්’ සවි කරල තියෙන්නෙ කොහේද කියල. ඔය නියැදියට තෝරා ගත්තු නිවාස 350 තියෙන තැන පවා රහසක් නම් ඒ තොරතුරුවල විනිවිද භාවයක් නැති බව පේනවනෙ.ඉතින්, කොළඹ කොහේහරි තැනක ඔහොම අටවපු මැෂින් 350 කින් ගන්න වාර්තාවකින් කියන්න පුළුවන් ද මුළු රටම බලන්නෙ අහවල් චැනලය කියල තීරණය කරන්න. ඒකම තමයි බොරුව.කවදාවත්ම අංක එකට එන්න රූපවාහිනියට බැරි වුණාද...පහුගිය ලෝක කුසලානය විකාශය කළේ ජාතික රූපවාහිනිය පමණයි. එදා මුළු රටම රූපවාහිනිය වටා රොක්වුණු දවසක්. ඔබ දන්නවද... මේ රේටින්ග්ස්වලට අනුව එදත් අපි තුන්වැනි තැන. අනික තමයිධ්ජ්ඒ සම්මාන උලෙළ දවසෙම තමයි ලෝක පාපන්දු කුසලානය තිබුණේ. මේ දෙකම විකාශය කළේ ජාතික රූපවාහිනිය. එදත් අපි රේටින්ග්ස්වලින් පිටුපස්සෙ. ඒකෙන්ම තේරෙනවනෙ මේ මිනිස්සු කරන්නෙ අමු වංචාවක් කියල. ඒ හින්දා අපිට ඔය රේටින්ග්ස් මත්තෙ එල්ලීගෙන ඉන්න කිසිම උවමනාවක් නෑ. අපි ඉහළම ආදායම් වාර්තා කරමින් හොඳ දේ පමණක් රටට දෙමින් අපේ ගමන යනවා.වෙනම විකාශන වෙලාවක් යටතේ අලුත් ටෙලි නාට්‍යයකුත් පටන් අරන්...ඔව්. ඒ ඇත්කඳ ලිහිණි ටෙලි නාට්‍යය. අපේ ඉතිහාසය හා බැඳුණු බොහොම නිර්මාණශීලි හොඳ ටෙලි නාට්‍යයක්. රාත්‍රි 8.30 තමයි අපේ ප්‍රධාන ටෙලි නාට්‍ය විකාශන කාලය.ජනමාධ්‍ය අමාත්‍යාංශයෙන් පත් කළ විද්වත් කමිටුවක් නරඹල අනුමැතිය ලබපු ඉහළ ප්‍රමිතියක් ඇති නාට්‍ය පමණයි 8.30 ප්‍රධාන ටෙලි නාට්‍ය විදියට තෝරා ගන්නෙ. ඒ වගේම සෙනසුරාදා සහ ඉරිදටත් රාත්‍රී 9.00 ට එවැනි හොඳ ටෙලි නාට්‍යයක් වෙනුවෙන් අපි ඉඩක් වෙන් කළා. ඒ අනුවයි ‘ඇත්කඳ ලිහිණි’ පටන් ගත්තෙ.ඇයි ඉතින් ඒ දේට මෙච්චර කල් පමා වුණේ...අපේ ටෙලි නාට්‍යවල උපරීම කාලය කොටස් 100 යි. හැමදාම ගියත් 100 න් ඉවරයි. ඒ නිසා අපි මෙගා රැල්ලට වැටෙන්නෙ නැහැ. තෝරා ගත්තු වෙලාවල් කිහිපයකට මෙතෙක් එහෙමයි ටෙලි නාට්‍ය විකාශය වුණේ. ඉතින් පමා වුණේ රණවිරු රියල් ස්ටාර් අවුරුද්දකට කිට්ටු කාලයක් විකාශය වූ හින්දා. රණවිරුවන් වෙනුවෙන් මේ තරම් ඉඩක් වෙන් කරපු එකම චැනලයත් අපි.කොහොමද රණවිරු රියල් ස්ටාර් වෙනුවෙන් ලැබුණු ප්‍රතිචාර...ලෝකයේ ප්‍රථම මිලිටරි රියැලිටි වැඩසටහන නිෂ්පාදනය කරල විකාශය කරන්න ලැබීම අපිට ලොකු ගෞරවයක්. ඒ වෙනුවෙන් අපි විශාල පිරිවැයක් දැරුවා. නමුත් ඒ අවසන් වැඩසටහන ලංකාවෙ අංක එකේ සංගීත ප්‍රසංගය වුණා. ඒ සතුට තවම දැනෙනව.මොකද තවමත් මිනිස්සු ඒ ගැන කතා කරන නිසා. අනික මෙය ආරම්භයේ පටන් බොහොම විනිවිද භාවයකින් පවත්වාගෙන ගිය වැඩසටහනක්.හැබැයි සුපුරුදු පරිදි කාන්තා නියෝජනය අතරමඟදී හලා දැම්මා.ඒක කළේ අපි නෙවෙයි. එස්. එම්. එස්. හැම සතියෙම එස්. එම්. එස්. මනාප ලක්ෂ 5 ක් පමණ ලැබුණා. අවසාන තරගයේදී එස්. එම්. එස්. ලක්ෂ 20 ක්. මේවා ගණනය කෙරුණේ ඒ තරග කරුවන්, කාරියන් නියෝජනය කරන ත්‍රිවිධ හමුදාවේ නිලධාරීන් කණ්ඩායමක් සහ විනිශ්චය මණ්ඩලය ඉදිරියේ.විනිශ්චය මණ්ඩලය සිය ලකුණු ලබා දුන් පෑන පවා විශේෂ ඉලෙක්ට්‍රොනික් පෑනක්. ඒවා කෙළින්ම පරිගණක ගත වෙන විදියටයි සකසා තිබුණේ.අඩුම තරමින් දීපු ලකුණක් වෙනස් කරන්නවත් මේ නිසා අවස්ථාවක් තිබුණේ නෑ. කොහොම වුණත් අපිත් ආසාවෙන් හිටියා කාන්තාවක් අවසාන වටයට තරග වදී කියල. එහෙම වුණානම් එය තරගයට තවත් ආලෝකයක් වන්නට තිබුණා.රණවිරු රියල් ස්ටාර් දෙවැනි වටය මීට වඩා වෙනස් ස්වරූපයක් ගනීද...අනිවාර්යෙන්. ආරක්ෂක අමාත්‍යාංශය එක්ක, ගරු ආරක්ෂක ලේකම් තුමා එක්ක මේ දවස්වල ඒ පිළිබඳ සාකච්ඡා කෙරෙමින් පවතිනවා. තරගයේ ස්වරූපය සහ තෑගි ප්‍රමාණය මෙවර වඩාත් විශාල වෙනව. එය ගිය වරටත් වැඩිය උණුසුම් තරගයක් වේවි. ලබන නොවැම්බරයේ රණවිරු රියල් ස්ටාර් -II ඇරැඹෙනවා.නව සභාපතිවරයකුගේ පැමිණීමත් එක්ක ජාතික රූපවාහිනිය ඉදිරියේදී වෙනස් වෙන්නෙ කොහොමද...ප්‍රවීණ මාධ්‍යවේදියකු වන මොහාන් සමරනායක මහත්මා සභාපති ධුරයට ඇවිත් තවම සති තුනයි. රාත්‍රි 10.00 ඉංගී‍්‍රසි ප්‍රවෘත්ති විකාශයක් ඇරැඹුවේ ඔහුගේ යෝජනාවකට අනුව. භාෂා නිපුණතාව සහ ජනතාවට ඉංගි‍්‍රසි ප්‍රවෘත්ති සමීප කරවීම එහි එක් අරමුණක්. ඉදිරියේදී වැඩසටහන් අතින් තව බොහෝ වෙනස්කම් සිදු වේවි.රූපවාහිනි ක්ෂේත්‍රයේ ඔබේ පසුබිම මොන වගේ එකක් ද...මං ඉපදුණෙ හැදුණේ වැඩුණේ, තංගල්ලෙ. අධ්‍යාපනය ලැබුවෙ හුංගම විජයබා මධ්‍ය මහ විදුහලින්. පේරාදෙණිය සරසවියෙන් ශාස්ත්‍රවේදී උපාධිය ලබල, ශාස්ත්‍රපති උපාධිය ගත්තෙ කැලණි විශ්ව විද්‍යාලයෙන්. ඩි. බී. නිහාල්සිංහයන්ගෙ ටෙලිසිනේ ආයතනයේ වැඩ කරල රූපවාහිනි ක්ෂේත්‍රයට පා තැබුවෙ ජාතික රූපවාහිනියෙන්. ඒ ප්‍රවෘත්ති අංශය නියොජ්‍ය අධ්‍යක්ෂ ජනරාල්වරයා විදියට. ඒ පටන් ගත් ගමන තමයි මේ. ජාතික රූපවාහිනියෙ පරිපාලනයට සහ විකාශයට අදාළ සියලු කටයුතු අධීක්ෂණය කිරීම තමයි අද මගේ රාජකාරිය.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=am11070301</link>
    <topic>ලියුකේමියාව දරුවන් බහුලව ගොදුරු වන පිළිකා රෝගයයි</topic>
    <author>ගාමිණී සුසන්ත</author>
    <content>ලියුකේමියාව දරුවන් බහුලව ගොදුරු වන පිළිකා රෝගයයිපිළිකාව යන වචනය ඇසෙත්ම සැමෝම තැති ගනිති. පිළිකාවක් ලෙස හඳුන්වනු ලබන්නේ ශරීරයේ සෛල අසාමාන්‍ය ලෙස වර්ධනය වීමකි. පිළිකා රෝගය පිළිබඳව විමර්ශනය කිරීමේදී විවිධ වර්ගයේ පිළිකා ඇතිවිය හැකි බව පෙනී යයි. ඇතැම් විටෙක පිළිකාව ශරීරයේ යම් ස්ථානයක ඇතිවන ගැටිත්තක් ලෙස ඇතිවිය හැකිය. ඇතැම් විටෙක සම මතු පිට ඇතිවිය හැකිය. තවත් විටෙක රුධිරයේ පිළිකා සෛල ඇතිවී මුළු ශරීරය පුරා ගමන් කළ හැකිය.කලකට පෙර පිළිකාව බහුල රෝගයක් නොවුණත් අද සමාජයේ පිළිකා රෝගීන් බහුලව දැකගත හැකිය.පිළිකා රෝගයට ගොදුරු වූවන්ගේ වයස් මට්ටම් පිළිබඳව සැලකීමේදී කුඩා දරුවනට පිළිකා ඇතිවීමේ හැකියාව ඉතාම අඩුය. එහෙත් ළමා කාලයේ ඇතිවන රෝගාබාධ නිසා දරුවන් මියයන සංඛ්‍යාව පිළිබඳව සැලකීමේදී වැඩිම දරුවන් පිරිසක් මිය යන්නේ පිළිකාව නිසා බව හඳුනාගෙන ඇත.දරුවන්ට ඇතිවන පිළිකා පිළිබඳව කරුණු සෙවීමේදී එම දරුවාගේ ස්ත්‍රී පුරුෂභාවය එම දරුවාගේ වයස යන කරුණු මත හටගන්නා පිළිකා එකිනෙකට වෙනස් වන බව නිරීක්ෂණය කළ හැකිය.වයස අවුරුද්දකට වඩා අඩු පිරිමි දරුවන් වැඩි වශයෙන්ම ගොදුරු වන පිළිකා තත්ත්වය ලෙස ඇස්වල ඇතිවන පිළිකාව හඳුනාගෙන ඇත. අවුරුද්දට වඩා අඩු ගැහැනු දරුවන්ගේ වැඩියෙන්ම පිළිකා ඇතිවන්නේ අක්මාවේය. අවුරුදු 1 - 4 වයසේ පසුවන ගැහැනු පිරිමි දෙපිරිසේම දරුවන් වැඩි වශයෙන්ම ගොදුරු වන්නේ ලියුකේමියා රෝගයටය.ඊට අමතරව එම වයස් කාණ්ඩයේ පසුවන දරුවන්ගේ වැඩි වශයෙන් පිළිකා ඇතිවී තිබෙන්නේ දෑස්, ශරීරයේ පටක, අක්මාව, වකුගඩු වැනි ස්ථානවලය.අවුරුදු 5 - 16 අතර වයසේ පසුවන පිරිමි දරුවන් අතර වැඩි වශයෙන්ම වාර්තා වී ඇති පිළිකා රෝගී තත්ත්වය වන්නේ ලියුකේමියා රෝගී තත්ත්වයයි. එසේම එම වයසේ පසුවන ගැහැනු දරුවන් අතර මොළයේ, දෑස්වල, ඩිම්බ කෝෂවල පිළිකා බහුල බව ද හෙළි වී ඇත.ඒ අනුව සලකා බලන විට ළමයින් අතර බහුලව දක්නට ලැබෙන පිළිකා රෝගය ලෙස ලියුකේමියාව හඳුනාගෙන ඇත.ඉපදී වසරක් ගතවීමට පෙර හෝ වයස අවුරුදු දෙකක් තුනක් ගතවූ පසුව දරුවකුට පිළිකාව වැනි රෝගයක් ඇතිවන්නේ කෙසේදැයි යමෙකුට ගැටලුවක් විය හැකිය. ඒ සඳහා වන පිළිතුර වන්නේ එවැනි දරුවන් තුළ පිළිකා ඇතිවීමට ජානමය බලපෑම ප්‍රධාන හේතුවක් වන බවය. මේ පිළිබඳව වැඩිහිටියන් අනවශ්‍ය බියක් ඇති කරගත යුතු නැත.පවුලේ හෝ පරම්පරාවේ කිසියම් දරුවකුට පිළිකා රෝගයක් තිබුණා යැයි කියා අනෙක් දරුවන්ටත් පිළිකාවක් හට ගනී යැයි වැඩිහිටියන් බියක් ඇති කර ගත යුතු නැත. ඒ එසේ ඇතිවීමේ හැකියාව ඉතාම අල්ප බැවිනි. පිළිකා රෝගය ඇතිකරන ජාන, මවුපියන්ගෙන් දරුවන්ට උරුම වන්නේ ඉතාම අල්ප වශයෙනි.දරුවන් බහුලවම ගොදුරු වන පිළිකා රෝගය ලියුකේමියාව නිසා අද අපි ලියුකේමියා රෝගය පිළිබඳව කරුණු සොයා බලමු. ලියුකේමියාව හේතු කීපයක්ම නිසා ඇතිවන රෝගී තත්ත්වයකි.ලියුකේමියා රෝගයට ජානමය බලපෑම මූලික වශයෙන්ම හේතු වුවද පරිසර දූෂණය, වායුගෝලයේ ඕසෝන් ස්ථරයට සිදුවී ඇති හානිය, කෘෂි රසායනික ද්‍රව්‍ය ආහාර සමඟ ශරීරගත වීම වැනි හේතු ලියුකේමියා රෝගය ඇතිවීමට බලපෑ හැකි බව දැන් පැහැදිලිය. අතීතයේදීට වඩා වර්තමානයේදී ලියුකේමියා රෝගයට ගොදුරු වූ දරුවන් වැඩිවීමට ඉහත හේතුන් මූලික වී ඇත.ලියුකේමියා රෝගයේදී සිදුවන්නේ රුධිර සෛල නිපදවෙන ඇටමිදුලු තුළ රතු සෛල සුදු සෛල පට්ටිකා යන සෛල නිපදවීම අඩපණ වී පිළිකා සෛල අධික ලෙස වර්ධනය වීමය; ඕතචඵබ ඛ්ඥතතඵ නම් සෛල අධික ලෙස වර්ධනය වීමය.රුධිරයේ රතු සෛල අඩුවීම නිසා ශරීරය පුරා ඔක්සිජන් ගෙනයාමට උපකාරී වන හිමොග්ලොබින් ප්‍රමාණය පහත බසී. එහි ප්‍රතිඵලය වන්නේ දරුවා උදාසීන කම්මැළි මලානික ස්වභාවයකට පත්වීමය.තම දරුවා වෙනදාට වඩා අලස, දුර්වල, කම්මැළි ස්වභාවයක් පෙන්නුම් කරන විට දෙමව්පියෝ දරුවා වෛද්‍යවරයකු වෙත යොමු කරති. එහිදී වෛද්‍යවරයා පළමුව හඳුනාගන්නේ දරුවා රක්තහීනතාවයට ගොදුරු වී ඇති බවය. ඒ පිළිබඳව වැඩිදුරටත් පරීක්ෂා කිරීමේදී දරුවාගේ රක්තහීනතාවට හේතුව සොයාගත හැකි වේ. ඇතැම් විටෙක එම හේතුව ලියුකේමියා රෝගය විය හැකිය.රක්තහීනතාවට හේතු වන එකම කාරණය ලියුකේමියාව බවට මෙහිදී මවුපියන් වැරැදි නිගමනයකට එළඹිය යුතු නැත. ඒ, රක්තහීනතාවට හේතු වන සාධක ගණනාවක්ම තිබෙන බැවිනි.ඇට මිදුලුවල හටගන්නා ලියුකේමියා රෝගය මොළය, අක්මාව, වෘෂණ කෝෂ වැනි අවයවයන්ට ද බලපෑම් කරයි. අපස්මාරය වැනි තත්ත්වයක් පෙන්නුම් කිරීම, අක්මාව වෘෂණ කෝෂ ඉදිමීම වැනි ලක්‍ෂණයන් ද ලියුකේමියා රෝගයේ දී බාහිරව පෙන්නුම් කෙරේ.ලියුකේමියා රෝගයේ රෝග ලක්‍ෂණ කවරේදැයි දැන් අපි සොයා බලමු. කිසියම් දරුවකු ලියුකේමියා රෝගයට ගොදුරු වී සති හතරක් වැනි කාලයකදී දරුවා කෙරෙන් රෝග ලක්‍ෂණ පෙන්නුම් කෙරේ. පළමුව පෙන්නුම් කෙරෙන්නේ විශේෂිත නොවූ, දරුවන් වෙතින් ඕනෑම රෝගයකදී පෙන්නුම් කළ හැකි රෝග ලක්‍ෂණය.කෑම රුචිය අඩුවීම, තරහ යන ස්වභාවය, කම්මැලි ස්වභාවය වැනි ලක්‍ෂණ මුලදීම පෙන්නුම් කෙරේ.මහරගම පිළිකා රෝහලේ ළමා දැඩිසත්කාර ඒකකයේ ළමා රෝග පිළිබඳ විශේෂඥ වෛද්‍ය දීපාල් පෙරේරාඊට අමතරව නිතර නිතර ස්වසන මාර්ගය ආසාදනයට ලක් වෙයි. එසේ ස්වසන මාර්ගයේ ඇතිවන ආසාදනවලින් දරුවන් සම්පූර්ණයෙන් සුවය ලබන්නේ නැත. ලියුකේමියාවට ගොදුරු වූ දරුවන් තුළ ප්‍රතිශක්තිකරණය අඩුවීම එයට හේතුවය.දරුවකු ලියුකේමියාවට ගොදුරුවී සති කීපයක් ගතවන විට ශරීරයේ තැනින් තැන කුෂ්ට මතුවීම, විශේෂයෙන් වසා ගැටිති ඉදිමීම වැනි තත්ත්වයන් දිස්වේ. රුධිරයේ රතු රුධිරානු ප්‍රමාණය අඩුවීම නිසා දරුවා සුදුමැලි ස්වභාවයකට ද පත්වේ.මුඛයේ විදුරුමස් වැනි විවිධ ස්ථානවලින් රුධිරය වහනය වීම ලියුකේමියා රෝගයේ ප්‍රධානම රෝග ලක්‍ෂණයකි. කන පැසවීම, පපුවේ කුඩා ගෙඩියක් වැනි යමක් මතු වීම මෙන්ම ඉහත රෝග ලක්ෂණ සියල්ලම සමඟ නොකඩවා උණ ඇති වීම ලියුකේමියා රෝගයේ තවත් ප්‍රධානතම රෝග ලක්‍ෂණයන්ය.ලියුකේමියා රෝගයට ගොදුරුවූ දරුවන්ගෙන් සියයට 25 කට පමණ අතපයේ සන්ධිවල නිතර නිතර වේදනා ඇතිවේ. ඒ ලියුකේමියා රෝගයේ මූලික රෝග ලක්ෂණය.ලියුකේමියා රෝගයට ගොදුරුවූ දරුවන්ගේ රුධිරයේ සුදු සෛල අඩුවීම නිසා ප්‍රතිශක්තිකරණ හැකියාව අඩුවේ. එබැවින් විවිධ බෝවන රෝගවලට ලක්වීමේ හැකියාව වැඩිය. රෝගී දරුවන්ගේ ශරීරයේ විවිධ ස්ථානවලින් රුධිරය වහනය වන්නේ රුධිරය කැටිගැසීමට උපකාරී වන පට්ටිකා රුධිරයේ හිඟවීම නිසාය.දරුවකුට ලියුකේමියා රෝගය හටගෙන ඇතිදැයි පරීක්‍ෂා කිරීම සඳහා පළමුව රුධිර පරීක්‍ෂණයක් කරනු ලැබේ. රුධිර පරීක්‍ෂාවේදී Blast cells ඇති බව පෙනී ගියහොත් ලියුකේමියා රෝගය යැයි අනුමාන කළ හැකිය.එහෙත් යම් දරුවකු ලියුකේමියා රෝගයට ගොදුරුවී ඇතිදැයි නිශ්චිතවම හඳුනාගත හැක්කේ ඇට මිදුළු පරීක්ෂාවක් කිරීමෙනි.එසේම දරුවකුට ඉදිරියේදී ලියුකේමියා රෝගය හටගැනීමේ හැකියාව ඇතිදැයි ජාන පරීක්‍ෂාවක් මගින් හඳුනාගත හැකිය. ලෝකයේ දියුණු රටවල එම පරීක්‍ෂාවන් සිදු කෙරේ. එසේ හඳුනාගතහොත් එම ජානමය වෙනසට ප්‍රතිකාර කිරීමෙන් දරුවාට ලියුකේමියා රෝගයට ගොදුරුවීමට පෙර එම ජානමය වෙනසට ප්‍රතිකාර කිරීමෙන් රෝගය සෑදීමෙන් වළක්වා ගත හැකිය.මෙහිදී සඳහන් කළ යුතු තවත් වැදගත් කරුණක් ඇත. එනම් මන්ද මානසික තත්ත්වයේ පසුවන දරුවන්ට අනෙක් දරුවනට වඩා ලියුකේමියා රෝගය හටගැනීමේ හැකියාව වැඩි බවය. ලියුකේමියා රෝගයට බිය විය යුතු නැත. අද දියුණු ප්‍රතිකාර ක්‍රම මඟින් ලියුකේමියාව සුව කළ හැකි බැවිනි.නවීන ප්‍රතිකාර මගින් ලියුකේමියාවට ගොදුරුවූ දරුවන්ගෙන් 80%කට පමණ සම්පූර්ණ සුවයක් ලබාගත හැකිය.ඒ සඳහා නියමිත වෛද්‍ය උපදෙස් අනුවම තම දරුවනට නිසි ප්‍රතිකාර ලබාදීමට මවුපියන් පියවර ගත යුතුය. ප්‍රතිකාර සතියකින් දෙකකින් හෝ මාසයකින් දෙකකින් අවසන් වන්නේ නැත. බොහෝවිට වසර දෙකක් පමණ එම ප්‍රතිකාර නොකඩවා දරුවාට ලබා දිය යුතුය. මූලික ප්‍රතිකාර සති 6 ක් පමණ එක දිගට කරනු ලැබේ. ඉන්පසුව වරින් වර වසර 2 ක පමණ කාලයක් ප්‍රතිකාර කළ යුතුය.ලියුකේමියා රෝගයට ප්‍රතිකාර ලබන දරුවන් අනෙක් රෝගවලට ගොදුරු වූ දරුවන්ට වඩා පරෙස්සමෙන් රැකබලා ගත යුතුය. දරුවන්ගේ ප්‍රතිශක්තිකරණ හැකියාව හීන බැවින් විශාල පිරිසක් ගැවසෙන ස්ථානවලට දරුවා ගෙන නොයා යුතුය. සෙම්ප්‍රතිශ්‍යාව, බෝවන උණ වැලඳුණ දරුවන්ගෙන් ලියුකේමියා දරුවන් වෙන්කොට තැබිය යුතුය. ලියුකේමියා දරුවන් පිළිබඳව ඉතා පරිස්සම් සහගත ලෙස ක්‍රියා කිරීම එම දරුවාගේ ඥාතීන්ගේද වගකීමකි.කිසියම් බෝවන රෝගයක් තමන්ට ඇතිනම් ලියුකේමියා රෝගයට ගොදුරුවූ දරුවකුගේ සුවදුක් බැලීමට නොයා යුතුය. එය ඥාතීන්ගේ වගකීමකි.ලියුකේමියා රෝගයට ගොදුරුවූ දරුවනට සැමවිටම නිවසේ පිරිසිදු ලෙස පිළියෙල කළ ආහාරපාන ආදිය දීම වැදගත්ය. එසේම දරුවා සැමවිටම පී‍්‍රතියෙන් තැබීමට වැඩිහිටියන් උත්සහ කළ යුතුය. මෙම දරුවනට මනා පෝෂණයක් ලබාදීම අත්‍යවශ්‍යය. ප්‍රෝටීන බහුල මස්, මාළු, බිත්තර, කිරි සමඟ එළවළු පලතුරු ආදිය දරුවාගේ ආහාර වේලට එක් කිරීම වැදගත්ය. දරුවා කෑම ගැනීම ප්‍රතික්ෂේප කරන අවස්ථාවලදී විවිධ පෝෂණීය සුප් වර්ග ලබාදිය හැකිය. මෙම රෝගයට අගුණ ආහාර කියා දෙයක් නැත. එහෙත් තෙල් මිරිස් අධික ආහාර ලබාදීමෙන් වැළකී සිටිය යුතුය. ඒ; එම ආහාර නිසා ගැස්ට්‍රයිටිස් ඇති විය හැකි බැවිනි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=am11070302</link>
    <topic>සොයාගෙන ගියාට පලක් නැහැ සතුට තිබෙන්නේ ඔබ ළඟමයි</topic>
    <author>ගාමිණී සුසන්ත</author>
    <content>සොයාගෙන ගියාට පලක් නැහැ සතුට තිබෙන්නේ ඔබ ළඟමයිඔබගේ සිත සතුටින් තබාගැනීමට කැමති ද? සැම දෙනාගේම පිළිතුර වන්නේ ‘ඔව්’ යන්නයි.මිනිසුන් තම සිතේ සතුට වෙනුවෙන් නොකරන දෙයක් නැත. ධනය, බලය, සැප සම්පත්, ප්‍රසිද්ධිය ආදී බොහෝ දේ සොයා මුළු ජීවිතයම වෙහෙසෙන්නේ එමඟින් සතුටක් ලබාගැනීමට ය.“හිතේ සතුට නැතිනම් මට මොනවා තිබුණත් වැඩක් නැහැ”. එක් රෝගියෙක් මා සමඟ පැවසීය. මම කාරණය සත්‍ය නොවේද? සතුට කොතරම් අපට අවශ්‍ය දෙයක් ද?රෝග සම්බන්ධව කල්පනා කිරීමේ දී ද සිතේ සතුට ඉතා වැදගත් වෙයි. සිතෙහි ඇති සතුට, පුද්ගලයෙකු රෝගී බවට පත්වීම වැළැක්වීමට ද. රෝගී වූ අයෙකු ඉක්මනින් සුවපත් කිරීමට ද හේතු වෙයි. අප සතුටින් සිටින විට ශරීරයේ නිෂ්පාදනය වන එන්ඩොපින් වැනි රසායන ද්‍රව්‍යවලින් ශරීරයේ මනා පැවැත්ම සිදු කරයි. “හොඳට හිනාවෙලා සතුටින් ඉන්න කොට ලේ පිරිසිදු වෙනවා” යැයි ඇතැම් අය පවසන්නේ ඒ නිසා ය.එතරම් වැදගත් දෙයක් වන ‘සතුට’ ඇති කරගන්නේ කෙසේ ද?සැබෑ සතුටක් ඇති කර ගැනීම සඳහා පුද්ගලයෙකුගේ මනස පිරිසිදු විය යුතු ය. විහිළු චිත්‍රපටයක් නැරඹූ පමණින් ඔබට සැබෑ සතුටක් ලැබෙන්නේ නැත. අප සතුට ලබා ගැනීම සඳහා භාවිතා කරන බොහෝ උපක්‍රම වලින් ලැබෙන්නේ තාවකාලික සතුටක් පමණි. එවැනි සතුටකින් සැබෑ කායික හා මානසික නිරෝගී භාවයක් ලැබේ යැයි සිතිය නොහැකි ය.දිනක් මට සැබෑ සතුටින් ජීවත්වන පුද්ගලයෙකු මුණ ගැසිණි. ඔහුගේ සිත නිතරම සතුටින් පිරී තිබිණි. සිත ද කය ද නිරෝගී විය. එම සිදුවීම මෙසේ ය.ඉතා මනස්කාන්ත කඳුකර ප්‍රදේශයක් හරහා මෝටර් රථය පදවමින් සිටි මගේ නෙත ගැටුණේ පාර අයිනේ තිබූ කුඩා කඩයකි. මා එයට ගොඩ වුණේ බීම බෝතලයක් ලබාගැනීමට ය. එහි සිටි කඩයේ හිමිකරු ප්‍රසන්න මුහුණින් යුතුව පැවසුවේ තමා ළඟ සිසිල් බීම නැතත් වෙනත් සුදුසු බීමක් ඉක්මනින් ලබාදිය හැකි බව ය. ඉන්පසු ඔහු තම කඩය ද අතහැර දමා ඊට මදක් ඔබ්බෙන් වූ සිය නිවස බලා දිව ගියේ ය. කඩයේ වටිනා භාණ්ඩ මෙන් ම මුදල් ද තිබුණ ද බලාගන්න වෙනත් කිසිවෙකු එහි සිටියේ නැත. ටික වෙලාවකින් නැවත පැමිණි ඔහුගේ අතේ තිබුණේ තැඹිලි ගෙඩියකි. එම තැඹිලි ගෙඩියේ මිල ද ඉතා සාධාරණ වූ අතර ඉතිරි රුපියල් පහක මුදල ද ඔහු අඩුවකින් තොරව ලබා දුන්නේ ය.“මුදලාලි නැති වේලාවේ මට මේ කඩේ ඕනෑම දෙයක් අරගෙන යන්න තිබුණානේ” යයි මම ඔහුට කීවෙමි.ඔහු සිනාසී ප්‍රකාශ කළේ මා හොඳ කෙනෙකු යැයි ඔහු සිතන බවත් මා එසේ නොකරනු ඇති බවත් ය. ඔහු මා කෙරෙහි යම් විශේෂත්වයක් දක්වන බව මට පැහැදිලි විය. ඒ පිළිබඳව ඔහුගෙන් ඇසූවිට ඔහු ප්‍රකාශ කළේ ඔහු, තමා වෙත එන ඕනෑම පුද්ගලයෙකු පිළිබඳව විශේෂත්වයක් දක්වන අතර ඔවුන් සතුටු කිරීම තමාගේ ද එකම සතුට බවයි. තමාට ජීවත්වීමට ඇති තරම් මුදලක් මේ ව්‍යාපාරයෙන් ලැබෙන බැවින් ඊට වඩා යමක් ඔහුට අවශ්‍ය නැති බවයි ඔහු කීය. තමාගේ යුතුකම් තම පවුල වෙනුවෙන් ඉටුකර ඇති බැවින් දැන් තමාට විශේෂ බලාපොරොත්තුවක් හෝ ආශාවක් නැති බවයි. එබැවින් ඔහු ඉතාම සතුටින් තමාගේ ඉතිරි ජීවිත කාලය ගත කරන බව ද ඔහු පැවසීය.ඔහුට කිසිදු රෝගයක් හෝ රෝගයක් පිළිබඳව බයක් තිබුණ් නැත. විශාල අනාගත ඉලක්කයක් හෝ සැලසුමක් තිබුණේ ද නැත. තමාට ලැබෙන සෑම දෙයක් සතුටින් භාරගන්නා බව ඔහු පැවසීය.ඔහු අපූරු පුද්ගලයෙකි. කුඩා ව්‍යාපාරිකයෙකු වුවත් ඔහුට සුපිරි ව්‍යාපාරිකයෙකුටවත් නැති තරමේ අභ්‍යන්තර සතුටක් තිබිණි. මා සමුගැනීමට පෙර ඔහුට පැවසුවේ යම් අසනීපයක් හෝ වෙනත් අවශ්‍යතාව ක් ඇති වුවහොත් රෝහලට පැමිණ මා හමුවන ලෙසය.එවිට ඔහු පැවසුයේ තමා එවැනි විශේෂත්වයක් බලාපොරොත්තුවෙන් ක්‍රියා නොකළ බවත් යළි මේ පැත්තට එන්නේ නම් තම කඩයට ද පැමිණීම ඔහුට සතුටක් බවයත් ය.තම ජීවිතයේ අභ්‍යන්තර සතුට සහ නිරෝගී භාවය පිළිබඳව කල්පනා කරන අයට මේ කතාව වැදගත් විය හැකි ය. සැබවින් ම සතුට පවතින්නේ තමා තුළම ය. තමා ලෝකය පිළිබඳව සිතන ආකාරය තුළ ය. සතුට සොයා බොහෝ දේ පසුපස හමා යා යුතු නැත. සතුට පවතින්නේ නිවැරදි ආකල්ප වලින් පිරුණ සරල චාම් ජීවිතය තුළ ය.මිනිසුන්ට විවිධ ආශාවල් සහ බලාපොරොත්තු තිබේ. ඒවා කෙසේ හෝ ඉටුකර ගැනීමට ලැබීම ද සතුටකි. නමුත් විවිධ දේ ලබා ගැනීම මඟින් ඇතිවන සතුට පවතින්නේ ඒ දෙය පවතින තුරු පමණි. එසේ පැවතුණ ද ටික කලකින් ඒවා ඔබට මදි වෙයි. ඒ නිසා නැවතත් සතුට සොයා ගැනීමට වෙහෙස විය යුතු ය. සරල ජීවිතයක් ගත කිරීම දුකක් ලෙස ඇතැම් අය සිතුව ද එය එසේ නොවේ. එවැනි ජීවිතයක් තුළ සතුට පමණක් නොව සැහැල්ලුව හා සැනසීම ද තිබේ. මේවා සමඟ බැඳී පවතින්නේ මානසික හා ශාරීරික නිරෝගී භාවයයි.මහනුවර මහ රෝහලේ හදිසි ප්‍රතිකාර ඒකකයේ ප්‍රධානී සායනික මෝහන වෛද්‍ය එච්. දමිත් හෙට්ටිආරච්චිලෝකයේ සතුටින් ම සිටින පුද්ගලයන් කවුරුන් ද යැයි නිගමනය කිරීමට සිදු කළ එක්තරා පරීක්ෂණයක් පිළිබඳව මට අසන්නට ලැබිණි.මම පරීක්ෂණයට අනුව ලෝකයේ වඩාත් ම සතුටින් ජීවත්වන පුද්ගලයන් වූයේ භාවනානුයෝගී භික්ෂුන් වහන්සේ ය.සැබවින් ම මේ ලෝකයේ අපට ලබාගත හැකි විවිධ සැප අතරින් ඉහළින් ම පවතින්නේ භාවනාව තුළින් අත්විඳින සැපයයි. ඒ බව හොඳින් ම වැටහෙන්නේ භාවනානුයෝගීන්ට ය.එබැවින් සරල ජීවිතය දුකක් ලෙස සිතීම වැරදි ය. නිරෝගී භාවය උපරිම වශයෙන් තිබෙන්නේ ද එවැනි පුද්ගලයන් ළඟ ය. භාවනාව ඉතා හොඳ ක්‍රමයක් වුව ද බොහෝ දෙනෙකුට එය ප්‍රායෝගිකව සිදුකිරීම අපහසු ය.විශේෂයෙන් ම තමාගේ සිතේ සතුටට බාධා වන විවිධ මතකයන්, හැඟීම්, ආවේග ඇති අයට භාවනා කිරීම අපහසු ය.නමුත් ඔවුන්ගේ වාසනාවකට මෙන් එවැනි යටි සිතේ පවතින ආවේග, හැඟීම්, දුක ආදිය ඉවත් කිරීමට ද ක්‍රමයක් තිබේ.සායනික මෝහන වෛද්‍ය ක්‍රමය මගින් ඔබේ සිතේ සතුටට බාධා කරන එවැනි විවිධ ගැටලු ඉවත් කළ හැකි ය.යටි සිතේ තැන්පත් වී ඇති එවැනි පීඩාකාරී හැඟීම් ඉවත් කර යළිත් ඔබේ සිතට සතුට ඇති කළ හැකි යෝජනා ඇතුළු කිරීම ද කළ හැකි ය.ඉන්පසු ඔබට කැමති ආකාරයට තමාගේ සිතේ සතුට වර්ධනය කරගත හැකි ය.ඒ මඟින් මානසික, කායික, නිරෝගී භාවය ද ඇතිකරගත හැකිය.සර්ව සම්පූර්ණ මිනිස්සු ලෝකයේ නොසිටිති.කවර මට්ටමක අයෙකුට වුව ද හිතේ සතුට ඇති කර ගැනීම, ගැටලුවක් විය හැකි ය. එබැවින් විවිධ ඉලක්ක සොයා විවිධ දේ පසුපස හඹා යමින් සතුට සොයනවා වෙනුවට තමාට ලැබී ඇති දෙයින් සතුට සොයා ගැනීමට උත්සාහ කළයුතු ය. එයින් අදහස් වන්නේ “පුද්ගලයකු දියුණුවට පත්විය යුතු නැත” යන අදහස නොවේ. “පුද්ගලයන් තමාගේ සිතේ සතුට නැති කරගත යුතු නැත” යන අදහස ය.එසේ නොසිතුව හොත් ඔබට සැබෑ සතුටක් කෙදිනකවත් ලැබේදැයි සැක සහිතය.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=ay1107031</link>
    <topic>පංතියේ දෙවැනියා වුණේ එකම පාරයි</topic>
    <author>සාගරිකා දිසානායක ජයසිංහ</author>
    <content>ප්‍රගති වාර්තාව ගෙදරට පෙන්වන්නබයේ ගැහුණු හැටි තාම මතකයිශ්‍රී ලංකාවේ වෘත්තීය සමිති ව්‍යාපාරයත් අලවි මවුලානා යන නාමයත් ගසට පොත්ත සේ තදින් බැඳී ගිය කාරණාවක්. ලංකා නිදහස් පක්ෂ වෘත්තීය සමිති බල මණ්ඩලයේ හා ඒකාබද්ධ වෘත්තීය සමිති බල මණ්ඩලයේ අණ දෙන නිලධාරි පදවිය උසුලන බස්නාහිර පළාත් ආණ්ඩුකාර අල්හාජ් අලවි මවුලානා මහතා. පනහේ දශකයේ අවසාන බාගයේ දී වෘත්තීය සමිති ව්‍යාපාරයට හා ශ්‍රී ලංකා නිදහස් පක්ෂයට සම්බන්ධ විය.පනහේ දශකයෙහි පැවැති වෘත්තිය සමිති අරගලවලදී සේව්‍ය පක්ෂයට එරෙහිව සේවක පක්ෂය වෙනුවෙන් පෙනී සිටිමින් ඇති නැති පරතරය අවම කිරීමට උත්සහ කළ සැබෑ වමේ නායකයකු වන අලෙවි මවුලානා මහතා ලංකාවේ ආණ්ඩුකාර ධූරයකට පත් එකම කම්කරු නායකයා ද වෙයි.නබිනායකතුමා උපන් පරම්පරාවට නෑකම් කියන මවුලානා පරම්පරාවෙන් පැවැත එන ධනවත් වංශවත් පවුලක තුන් වැනි පුතා ලෙස ඔහු මෙලොව එළිය දුටුවෙ නවසිය තිස් දෙකේ ජනවාරි පළවැනිදා. එවකට කොළඹ ධනවතුන් ගේ පදිංචිය සඳහා වෙන්වූ හල්ස්ඩොෆ් ප්‍රදේශය හෙවත් වර්තමාන බණ්ඩාරනායක පුරය නමින් හැඳින්වෙන ප්‍රදේශයේ පිහිටි සුවිසල් මන්දිරයකදී.මහනුවර ප්‍රදේශයේ ඉඩම් හිමි වැවිලිකරුවකු මෙන් ම ප්‍රසිද්ධ ව්‍යාපාරිකයකු වූ සෙයියද් අහමද් සහ මාතර වැලිගම ප්‍රභූ පවුලකින් පැවත ආ සිත්ති රහුමාන් යුවළට දාව පවුලට එක්වූ තුන් වැනි පුතාට ඔවුන් ‘සෙයයද් අලවි මවුලානා’ යන නම තිබ්බා. අලවිට වැඩිමල් සහෝදරියන් දෙන්නයි. බල සහෝදරයන් දෙදෙනයි.පුංචි කාලෙ ඔවුන් ගත කෙළේ කිසිම අඩු පාඩුවකින් තොර සැපවත් දිවියක්. පියාටත් මවටත් වුවමනා කළේ ඔවුන්ට උසස්ම අධ්‍යාපනයක් ලබා දෙන්නටයි. ඒ වගේ ම ඉතාම හොඳ විනයානුකූල ආගමික පරිසරයක ඔවුන් හදා වඩාගන්න අම්මා තාත්තා උත්සාහ කළා.ඉතාම කුඩා වයසේ දී වුණත් අම්මා තාත්තා පාන්දර හතර හමාර වෙනවිට දරුවන් අවදි කළා. අවදි වූ ගමන් ම ආගම සිහි කරනවා. ඉන් පසුව මූණ හෝදලා කෑම කාලා බීලා පාසල් යනවා. අලවි මුලින් ම ඇතුළත් කළේ නිවෙස අසල පිහිටි හම්සදී අලි හුසේන් පාසලට. අලවිගේ මූණ කට හෝදවලා අන්දලා කරලා යැව්වෙ අක්කා. ඔවුන් පරණ යොන් වීදියේ ඉඳලා අලුත් යොන් වීදියේ පිහිටි පාසලට ගියෙ පයින්. තුනේ පන්තියේ දී හොඳ අධ්‍යාපනයක් ලබා දෙන්නට හිතලා පියා ඔහු ඇතුළු කළා වැල්ලවත්තේ ශාන්ත පීතර විද්‍යාලෙට.අලවිලා අධ්‍යාපනය ලැබුවේ දෙමළ මාධ්‍යයෙන්. ආගමට හැම විටම මුල් තැනක් හිමි වුණා. වයස අවුරුදු හත පමණ වනතුරු පුංචි ළමයින්ට නෝම්බි අල්ලන්න වෙන්නේ නෑ. ඉන් පස්සේ ඔවුන් නෝම්බි අල්ලා නිරාහාරව උපවාස කළ යුතුයි. පාන්දර හතර වෙනවිට පවුලේ පුංචිම දරුවොත් අවදි වෙලා. මූණකට හෝදලා උදේට කෑම කනවා. ඉන් පසුව ආගම සිහි කරලා උපවාසය අරඹනවා. එයින් ඔවුන් බලාපොරොත්තු වුණේ දිළිඳුන් ගේ දුක හඳුනාගැනීමයි.මූස්ලිම් ආගමික අධ්‍යාපනයට මෙන් ම සංස්කෘතියටත් ඔවුන් ගේ පාසල් අධ්‍යාපනයේදී මුල් තැනක් හිමි වුණා. නිවසේ දී බොහොම විනයානුකූලව හැදුණා. අම්මා දරුවන්ට ආදරෙයි ඒත් ඈ දරුවන්ට තරමක් තදින් හිටියා. පාසල ඇරිලා ඇවිත් කාලා බීලා අවට දරුවන් සමඟ සෙල්ලම් කරන්න ගියත් හවස හයට කලින් ළමයි ගෙදර එන්න ඕනෑ. ඇඟපත හෝදාගෙන පොත පතේ වැඩකරන්න ඕනෑ. කලට වේලාවට ආගම සිහි කරන්න ඕනෑ. සණ්ඩු සරුවල් කෑ කෝ ගැහිලි අම්මාට හොරෙන් තමයි.පොත පතේ වැඩ ගැන අම්මා වගේ ම තාත්තාත් නිතර හොයා බැලුවා. වාර විභාගෙට ලකුණු අඩු වුණොත් වේවැල් පාර ලැබෙනවා. රාත්‍රි අට වෙනවිට පොත පතේ වැඩ නිම කරලා රෑට කෑම කනවා. නවය වනවිට ළමයි නිඳාගන්න ඕනෑ. ඒ කාලෙ අද වගේ රූපවාහිනී, පරිගණක, වීඩියෝ ක්‍රීඩා තිබුණේ නෑ. පොත්පත් කියවීමත්, තෝරා ගත් ගුවන් විදුලි වැඩසටහන්වලට සවන් දීමත් හැරුණාම සම වයසේ ළමුන් සමඟ සෙල්ලම් කිරීමයි විනෝදාංශ.අලවි හැමදාම පන්තියේ පළමුවැනියා. මුළු පාසල් කාලය තුළම ඔහු දෙවැනියා වුණේ එකම එක වරයි. එදා ඔහු ප්‍රගති වාර්තා පොත ගෙදර ගෙනිහින් පෙන්වන්න බයේ ගැහුණු හැටි අදත් ඔහුට මතකයි. දෙමළ භාෂාවෙන් ඉගෙන ගත්තත් අලවි ඉංග්‍රීසි භාෂාව ඉගෙන ගන්නත් ලොකු උනන්දුවක් දැක්වූවා. සිංහල භාෂාව ඉගෙන ගන්නත් ඒ වගේ ම උනන්දු වුණා. ඔහුගේ වැඩිමල් අක්කා පොත පතේ වැඩ කරගන්න අලවිට සහය වුණා. පොත් පත් පාඩම් කරන්න කවුරුත් බල කළේ නෑ. ඒත් අම්මා වේවැල අතට ගත්තොත් ළමයි මීයට පිම්බා වගෙයි.පුංචි පුංචි කතා පොත් අමතර පොත් කියවලා අලවිට භාෂා තුනම ඉතාම හොඳට හසුරුවන්නට හැකියාව ලැබුණා.භාෂා තුනම චතුර ලෙස ලියන්නට කියන්නට වගේ ම පද පෙරැළි කරමින් ඉතා රසවත්ව කතා කරන්නටත් ඔහු සතුවන හැකියාව උපතින් ම ලත් කුසලතාවක් වගෙයි. පද පෙරළි සහිතව ඉතා චතුරව භාෂා තුනෙන් ම කතා කරන්නට අලවි තරම් සමතෙක් තවත් නැති තරම්. ඒ දක්ෂතාව නිසාම ඔහු ගේ කතා අසා සිටින්නට බොහෝ දෙනා කැමතියි.නෝම්බි ඇල්ලුවා ම රෑට බඩ පිරෙන්න කන්න පුළුවන් කියලයි හැමෝම හිතාගෙන ඉන්නේ. ඒත් උදේ ඉදන් කුසගින්නේ ඉඳලා බඩ ඒකට හුරු වුණා ම හැන්දෑවට ඒ හිතපු තරම් කන්න බෑ. බොහොම ටිකක් කෑවත් බඩ පිරෙනවා. පුංචි කාලෙදීම අපි ඉගෙන ගත්තු පාඩම ඒකයි. කුසගින්නට ලොකු පොඩි භේදයක් නෑ. කුස ගින්න තරම් ලොකු ගින්නක් තවත් නෑ. ඒත් කොයිතරම් කුසගිනි තිබුණත් කොයි තරම් කෑම තිබුණත් මිනිසාට කන්නට පුළුවන් බඩට අල්ලන තරම විතරයි. තණ්හාවෙ තරමට කන්න හොඳ නෑ” ආණ්ඩුකාර තුමා හඬ නගා හිනැහෙනවා.පාසලේදී ඉංග්‍රීසි වගේ ම ලතින් භාෂාව ඉගෙන ගත් අලවි දෙවන බස ලෙස තෝරා ගත්තේ සිංහල. සිංහල සාහිත්‍ය පොත්, ඉතිහාස පොත් කියවන්නට ඔහු කැමතියි. පාසලේ සිංහල ද්‍රවිඩ ඉංග්‍රීසි යන මාධ්‍ය තුනේ ම විවාද කණ්ඩායමේ නායකත්වය දැරූ අලවි ඉදිරිපත් වූ තරගයක් ලේසියෙන් පරාද වුණේ නෑ. පාසල තුළ මෙන් ම අන්තර් පාසල් දැනුම මිනුම තරග අකුරු දැනුම තරග සියල්ලෙන් අලවි හැමවිටම ජය ලැබුවා. පත පොතේ වැඩට දස්කම් පෑවට ක්‍රීඩා අංශයට ඔහු ඒ තරම් ඇල්මක් දැක්වූයේ නෑ. පාසලේත් අසල් වැසි මිතුරන් සමඟත් ඉඳහිට ක්‍රිකට් ක්‍රීඩා කළා.පාසලේ නිවාඩු කාලෙට අලවිලා මාතර වැලිගම පිහිටි අම්මාගේ මහ ගෙදරට ගියා. ඒ ගිය ගමනේදී ඔවුන්ට කොළඹ ජීවිතේට වැඩි නිදහසක් ලැබුණා. අහල පහල ගෙවල්වල දරුවන් සමඟ සෙල්ලම් කරන්න, වතු පිටිවලට වැදිලා අඹ, ජම්බු, පේර වගේ පලතුරු කඩාගෙන කන්නට ඔවුන්ට අවස්ථාව ලැබුණා.වැලිගම දී ඔවුන් අසනීප වුණාම අම්මා ඔවන් බේත් ගන්න එක්ක ගියේ එස්.ඒ. වික්‍රමසිංහ දොස්තර මහත්තයා ළඟට, මෙරට වාමාංශික ව්‍යාපාරයේ නියමුවකු වූ එස්.ඒ. වික්‍රමසිංහ මහත්තයා වචනයේ පරිසමාප්ත අර්ථයෙන්ම සැබෑ මානව හිතවාදියෙක්. ඔහුගෙන් ප්‍රතිකාර පතා ආ අසරණ දිළිඳු ගම්මුන්ට ඔහු නොමිලේ ප්‍රතිකාර කළා විතරක් නොවෙයි. දිළිඳුකමින් මන්දපෝෂිත ලක්ෂණ පහළ කළ දරුවන්ට බීලා සුවපත් වෙන්න කියලා මෝල්ටඩ් මිල්ක් ටින් එකකුත් දීලයි පිටත් කළේ.වැලිගම නිවසට යාබදව පිහිටි දොස්තර මහත්තයාගේ බෙහෙත් සාප්පුවේ ඔහු දුප්පතුන්ට වෙදකම්කළ හැටිත් කරුණාවෙන් සලකාපු හැටිත් නිතර ඇසගැසුණු පුංචි අලවිගේ හිතේ ඇති වුණේ ලොකු පැහැදීමක්. ඒ පැහැදීම නිසා වික්‍රමසිංහ මහත්තයාගේ කතා අහන්න, ඇන්.ඇම්.පෙරේරා මහත්තයාගේ කතා අහන්න ඔවුන්ගේ වාමාංශික ව්‍යාපාරය ගැන උන්දුවක් ඔහු තුළ ඇති වුණා.වත්පොහොසත්කම් ඇති ව්‍යාපාරික පවුලක තරුණයකුගේ සිතිවිලිවලින් සපුරා වෙනස් වූ මානව හිතවාදී සිතිවිලි සමුදායකින් ඔහුගේ යොවුන් සිත අවදි වෙමින් තිබුණා. දුප්පතුන් තළා පෙළා වැඩ ගෙන තම මඩිය තර කරගන්නා හාම්පුතකු වීමට වඩා හාම්පුතුන්ගේ අසාධාරණයට ලක්ව දිළිඳු කමින් පීඩා විඳින සේවකයන්ගේ දුක තරුණ අලවිගේ හදවතට වඩාත් හොඳින් දැනුණා. අධ්‍යාපනයෙන් ඉහළටම ගොස් ස්වකීය ව්‍යාපාර දියුණුකර ගන්නවාට වඩා රැකියාවක යෙදෙමින් වැඩ කරන ජනතාව සමඟ එක්වී ඔවුන්ගේ දුක දිනා ජයගන්නට සහය වන්නට අලවිගේ සිත වඩාත් යොමු වුණා.අලවි පාසලේ දඟකාරයෙක් නොවෙයි. ඒත් අයුක්තියට, අසාධාරණයට එරෙහිව ඔහු හැමවිටම නැඟී සිටියා. පාසලේ කැඩේට් කණ්ඩායමේ සාමාජිකයකු වූ අලවි බොහෝ විට පන්ති නායකයා ලෙසත් කටයුතු කළා. මරදානේ සහිරා විද්‍යාලයෙන් ජ්‍යෙෂ්ඨ පාඨශාලා සහතික විභාගය සම්මාන සහිතව සමත් වූ අලවි වරායේ ගබඩා භාරකරුවකු ලෙස මුලින්ම රැකියාවකට යොමු වුණා. රුපියල් 90 පඩියට වරායේ රැකියාවට ගිය අලවිට වරායේ කම්කරු සංගම් වෘත්තීය සමිති ව්‍යාපාරයට සම්බන්ධ වන්නට ඒ හැටි කලක් ගත වුණේ නෑ.1946- සහ 47 වසර මේ රටේ වෘත්තීය සමිති ව්‍යාපාරයෙහි විශාල පිබිදීමක් ඇතිවුණා. එවකට තිබූ එකම කම්කරු සම්මේලනය ආණ්ඩුවේ කම්කරු සම්මේලනයයි. ශ්‍රී ලංකාවේ වෘත්තීය සමිති ව්‍යාපාරය එතරම් දියුණුවක් ලබා නොතිබූ ඒ කාලයේ එහි විශේෂ පිබිදීමක් ඇති වෙන්නට හේතු වුණේ 1947 මහා කම්කරු වැඩ වර්ජනයයි. පාසල් යන කාලයේ පටන්ම මම වාමාංශික ව්‍යාපාරය ගැන පැහැදිලා ලංකා සමසමාජ පක්ෂයට සම්බන්ධ වෙලා හිටියා. රජයේ සේවකයන්ට පඩි වැඩි කිරීම, නිවාස තනා දීම, විශ්‍රාම වැටුපක් ලබාදීම, දේශපාලන අයිතිවාසිකම් ලබාගැනීම වැනි ඉල්ලීම් කිහිපයක් 47 වර්ජනයෙන් ඉල්ලා සිටියා.මේ ඉල්ලීම් සම්බන්ධව සොයා බැලීමට රජය ඔලිවර් ගුණතිලක මහත්තයාගේ ප්‍රධානත්වයෙන් කමිටුවක් පත් කළා. ඒ කමිටු වාර්තාවෙන් රජයේ සේවකයින්ට යම් සහනයක් දුන්නා. නමුත් රජයේ සේවකයා සහ කම්කරුවා කියා වෙන්කොට සැලකීමට මේ කමිටුව කටයුතු කළා. මේකට විරුද්ධව කම්කරුවන් විශාල උද්ඝෝෂණයක් ඇතිකළා. කම්කරුවන්ට එවිට ඒ.ඊ.ගුණසිංහ මහත්තයාගේ සභාපතිත්වයෙන් යුතුව තවත් කමිටුවක් රජය විසින් පත්කළා. ඒකෙනුත් වැඩක් වුණේ නෑ.1947 ඔක්තෝබර් 16 වැනිදා රත්මලාන දුම්රිය වැඩ පොළෙන් විශාල වැඩවර්ජනයක් ඇරැඹුණා. වරායේ කම්කරුවනුත් වැඩ වර්ජනයට එකතු වුණා. ආහාර ද්‍රව්‍ය ගොඩබෑමේ කටයුතු සම්පූර්ණයෙන්ම අඩාල වුණා. කොළඹ වරායට ආපු නැව් රාශියක් බඩු නොබාම ආපසු ගියා. පළාත් පාලන ආයතනවල කම්කරුවන් ඇතුළු විසි දහසකට වැඩි කම්කරු පිරිසක් වර්ජනයට එක්වුණා. එවකට මාර්ග හා කර්මාන්ත ඇමැතිවරයාව සිටි සර් ජෝන් කොතලාවල ගුවන් විදුලියෙන් කම්කරුවන් අමතා වර්ජනය නවතා සේවයට වාර්තා කොට දුක් ගැනවිලි ඉදිරිපත් කරන්නට කීවා.පොලිසිය හා යුද හමුදාවට අමතරව නාවික හා ගුවන් හමුදා භටයන් කොළඹත් අවට නගරවලත් සැරිසරමින් කම්කරුවන් බිය ගැන්වීමට උත්සාහ කළා. ඒ වන විට මගේ වයස අවුරුදු පහළොවයි. ගෙදරින් දැක්වූ විරෝධ නොතකා මමත් මේ උද්ඝෝෂණවලට සහය දැක්වූවා. මේ සටනේදී කම්කරු නියෝජිතයන්ගේ එකම උපදේශකයා ලෙස කටයුතු කළේ ආචාර්ය ඇන්.ඇම්.පෙරේරා. කම්කරුවන් වෙනුවෙන් කරුණු දැක්වීමට ඉදිරිපත් වූ ඇන්.ඇම්. පොලිසිය විසින් සාකච්ඡාවටත් පෙර සිරභාරයට ගත්තා.මෙයින් කෝපයට පත් වූ කම්කරුවන් විරෝධය පළ කරමින් පෙළපාළි ගියා. කම්කරු උද්ඝෝෂණය නිසාම පැය කිහිපයක් ඇතුළත ඇන්.ඇම්. නිදහස් කළා. පස්වරුවේ කම්කරු නියෝජිතයන් සමඟ ඇන්.ඇම්. ආණ්ඩුකාරයා සමඟ කරන ලද සාකච්ඡාවේ ප්‍රතිඵලයක් ලෙස කම්කරුවන්ගේ වැටුප් කිසියම් ප්‍රමාණයකින් වැඩිකරගන්නටත්, ගෙවල් කුලිය ලබා ගන්නටත්, අනියම් සහ විවේක නිවාඩු ක්‍රමයක් ලබාගන්නටත් පැය 48ක වැඩ කළ යුතුª සතිය පැය 45 දක්වා අඩු කරගන්නටත් හැකියාව ලැබුණා” ආණ්ඩුකාරතුමා පවසනවා. ලංකාවේ කම්කරු පන්ති ඉතිහාසයේ සඳහන් ජයග්‍රාහී වැඩවර්ජනයක් වූ මෙයින් පසුව කම්කරු පන්තියේ ශක්තිය වර්ධනය වුණා. මේ වර්ජනයට සෘජුවම සම්බන්ධ නොවුණත් අලවි දේශපාලන වේදිකාවට අවතීර්ණ වූයේ මේ සටන් ඇසින් දැකීමේ ප්‍රතිඵලයක් ලෙසයි.කම්කරු ව්‍යාපාරයට වගේම දේශපාලන ක්‍ෂේත්‍රයටත් තමා අවතීර්ණ වූ හැටි ආණ්ඩුකාරතුමා සිහිකරන්නේ මෙහෙමයි.”නවසිය පනස් දෙකේ බණ්ඩාරනායක මහත්තයා ශ්‍රීී ලංකා නිදහස් පක්ෂය පිහිටුවා ගන්නා තුරු මා සිටියේ කොමියුනිස්ට් පක්ෂය සමඟ. ඒ අය සමඟ එකට වැඩ කළා. පක්ෂ සාමාජිකත්වය ගත්තේ නෑ. ඒත් ෂන්මුගදාසන්, ඇල්.ඩබ්ලිව්.පණ්ඩිත, පීටර් කේනමන් වගේම ඇන්.ඇම්., කොල්වින් යන සමසමාජ නායකයන් එක්කත් සමීපව කටයුතු කළා. ඒ වගේම කොළඹ නගර සභා දේශපාලනයේදී දොස්තර කුමාරන් රත්නම් මහත්තයා එක්ක කටයුතු කළා. එතුමා කොළඹ පළමුවැනි වාමාංශික නගරාධිපතිවරයා බවට පත්වුණා.ඔහුට විරුද්ධව එක්සත් ජාතික පක්ෂය විශ්වාස භංග යෝජනාවක් ගෙනාවා. මෙයට විරුද්ධව අපි උද්ඝෝෂණය කළා. ඒ අවස්ථාවේ මාව පොලිස් අත්අඩංගුවට ගත්තා. ඒ වන විට මගේ වයස අවුරුදු දාසයයි. 1951 එස්.ඩබ්ලිව්.ආර්.ඩී.බණ්ඩාරනායක මහත්තයා ශ්‍රී ලංකා නිදහස් පක්ෂය පිහිටුවන විට මමත් ඊට එකතුවුණා.” 1958 දි පක්ෂයේ සමස්ත ලංකා කාරක සභාවට පත්වූ ඔහු අදටත් එහි සාමාජිකයෙක්.එතැන් පටන් අද දක්වාම ඔහු කම්කරුවන්ගේ අයිතිවාසිකම් උදෙසා කම්කරුවන් හා එක්ව සිටිමින් පෙරමුණෙහි සිටියි. 1956 හර්තාලය, 1980 ජූලි වර්ජනය, 1994 වැඩකරන ජනතාවගේ වැටුප් අරගලය, ඇතුළු අරගල රාශියක නියමුවකු ලෙස අලවි මවුලානා මහතා මෙරට වැඩකරන ජනතාව වෙනුවෙන් සිය දිවි පරදුවට තබා කටයුතු කළා. දේශපාලන මැරයින්ගේ ප්‍රහාරවලට ලක්ව කිහිප වාරයක්ම දරුණු තුවාල සහිතව රෝහල් ගත වුණා. කම්කරු අරගල නිසාම හිරගෙවල්වල තපින්නට සිදුවූ වාර අනන්තයි.අලවි මව්ලානා මහත්තයා යුග දිවි ඇරැඹුවේ 1952 දී. ඒ යෝජිත විවාහයක්. ඔහුගේ දුර ඥාතිවරියක වන ෂරීපා මෙනෙවිය. ජීවන ගමනේ සාර්ථකත්වයට සැබෑ සහයෝගයක් දැක්වූ ඈ ඔහු ගේ ජීවිතයේම කොටසක් බවට පත්ව සිටි බව අද ඔහු මෙනෙහි කරන්නේ සෙනෙහසින්. මව්ලානා යුවළට දරුවන් හයදෙයි. දූවරුන් තිදෙනයි පුතුන් තිදෙනයි. අද ඔවුන් හැමදෙනාම විවාපත් වෙලා. සිය බිරියගේ වියෝවින් පසුව ආණ්ඩුකාරතුමා ගේ දුක සැප බලාගන්නේ ඔහුගේ දියණියක්.1994 දී පත්කළ මන්ත්‍රීවරයකු හා ජනමාධ්‍ය නියෝජ්‍ය ඇමැතිවරයා ලෙස චන්ද්‍රිකා රජයේ වැඩ බාරගත්තා.ඔහු 1997 දී එම රජයේම පළාත් සභා සහ පළාත් පාලන ඇමැතිවරයා ලෙස පත්වුණා. 2000 දී කම්කරු ඇමැතිවරයා ලෙස පත්වුණා. 2001 දී පරිවාස රජයේ ජනමාධ්‍ය ඇමැතිවරයා ලෙස පත්වූ ඒ මහතා 2002 ජනවාරි පළමුවැනිදා සිට අද දක්වාම බස්නාහිර පළාතේ ආණ්ඩුකාර පදවිය උහුලනවා.”අද ඇමැති, හෙට නොමැති” යන්න සිය ජීවිතයේ ආදර්ශ පාඨයක් බවට පත්කරගත් ආණ්ඩුකාරතුමා අද අපේ දේශපාලන ක්‍ෂේත්‍රයෙහි ආදර්ශවත් චරිතයක් වසර හැත්තෑතුනක් වූ ස්වකීය ජීවන ගමනෙහි මැකී ගිය පිය මං ඔහු අද සිහිපත් කරන්නේ මහත් වූ තෘප්තියෙන්. සිය දේශපාලන ගමන් මඟෙහි අත්පත් කරගත් ලාභයන්ට වඩා ඔහුට අහිමි වූ දේ බොහෝයි.ඒ අතර මිල කළ නොහැකි තරම් වටින්නා වූ ඔහුගේ සොහොයුරාගේ ජීවිතය, ස්වකීය දරුවන්ගේ ව්‍යාපාර, අධ්‍යාපන අවස්ථා, තමාට උරුමයෙන් හිමි වූ වස්තු දේපළ, වරින් වර හිමිවූ ශාරීරික මෙන්ම මානසික වද හිංසා මෙන්ම සිරගතවීම් ද වේ.මේ කිසිවකින් ඔහුගේ කම්කරු ව්‍යාපාරය හෝ කම්කරුවන් වෙත දක්වන දයාව අඩපණ කළ නොහැකිය. ඒ අදත් ඔහු ජීවිතයටත් තවත් බොහෝ දේටත් වඩා වෘත්තීය සමිති ව්‍යාපාරයට ආදරය කරන්නා වූ බැවිනි.සාගරිකා දිසානායක ජයසිංහඡායාරූපය – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=ay1107032</link>
    <topic>පැයෙන් ගාල්ලට</topic>
    <author>නිහාල් පී. අබේසිංහ</author>
    <content>මෙරට ප්‍රථම අධිවේගය මේ මාසේ විවෘත වෙයිපැයට කිලෝ මීටර් 100 ක වේගයකින් ගියත් පොලිසියෙන් අල්ලන්නේ නැති පාරක් තව සති 2 - 3 කින් ජනතා අයිතියට පැවරේ. මේ පාරේ පැයට කිලෝ මීටර් 80 ට වඩා අඩු වේගයකින් යාමට බැරිය.කොළඹ සිට ගාල්ලට විනාඩි 60 - 70 කින් ද කොළඹ සිට මාතරටම විනාඩි 90 කින්ද යාමට හැකි මේ මාර්ගය දක්ෂිණ අධිවේගී මාර්ගයයි.මේ මාර්ගයේ ගමන් කිරීමේදී ගාලු පාරෙන් යද්දි වැයවන ඉන්ධන ප්‍රමාණයෙන් සියයට 50 ක්වත් වැය වන්නේ නැත. උදාහරණයක් ලෙස කොළඹ සිට ගාල්ලට යන ඉන්ධන හා ලිහිසි තෙල් වියදම රුපියල් 2500 කින් ඉතිරි වේ. ඒ සමඟම සාමාන්‍ය මාර්ගයෙන් යන කාලයට ද වඩා අධි වේගයෙන් යන විට කාලය සියයට 65 ක් ඉතිරි වේ.මාකුඹුර පිවිසුම ඉදිවූපසු ගුවනට පෙනෙන අයුරුමහාමාර්ග නියෝජ්‍ය ඇමැති නිර්මල කොතලාවල මහතා පවසන පරිදි මෙම ව්‍යාපෘතියේ සම්පූර්ණ වියදම කෝටි 9900 කි.කොළඹ ගාල්ල කොටසේ සියලු ඉදිකිරීම්වලින් සියයට 98 ක් දැන් අවසන්ය. 2006 දී වැඩ ආරම්භ කළ දක්ෂිණ අධිවේගී මාර්ගයේ කොළඹ (මාකුඹුර) සිට මාතර (ගොඩගම) ට සම්පූර්ණ දිග කිලෝමීටර් 126 කි. පළල අඩි 80 කි. අධිවේගය සඳහා ප්‍රයෝජනයට ගෙන ඇති සම්පූර්ණ භූමි ප්‍රමාණය හෙක්ටයාර 951.17 කි.මහරගම, හෝමාගම, හොරණ බණ්ඩාරගම, මිල්ලනිය, කළුතර, දොඩන්ගොඩ, මතුගම, වලල්ලාවිට, බෙන්තොට, ඇල්පිටිය, කරන්දෙණිය, බද්දේගම, බෝපේ, පෝද්දල, අක්මීමන, ඉමදූව, ගාල්ල, කඩවත්සතර, වැලිපිටිය, මාලිම්බඩ, තිහගොඩ මාතර යන ප්‍රාදේශීය ලේකම් කොට්ඨාස 21 ක ග්‍රාම නිලධාරී වසම් 64 ක් හරහා මෙම අධිවේගී මඟ ගමන් කරයි.අධිවේගී මග මුල් අදියරේදී ඉදිවී ඇත්තේ එක පැත්තකට මංතීරු දෙක බැගිනි. එක් මංතීරුවක් මීටර් 3.5 ක් (අඩි 12 ක්) පමණ පළලය. පාර දෙපැත්ත වෙන් කිරීමට මීටරයක කොටසක් වෙන්කර තිබේ. ගනකම තහඩුවලින් ආරක්ෂක බැමි සවිකර තිබේ.මීට අමතරව පාර දෙපැත්තේම අතිරේක මංතීරුවක් බැගින් වෙන්කර තිබේ. ඒ පසුව අවශ්‍ය නම් තවත් මංතීරුවක් මේ සුපිරි අධිවේගී මාර්ගයට එක් කිරීම පිණිසය.කොළඹ මාතර දක්ෂිණ අධිවේගී මාර්ග සංවර්ධන ව්‍යාපෘතියේ අධ්‍යක්ෂ නිමල් චන්ද්‍රසිරි මහතා පවසන පරිදි මේ අධිවේගී මාර්ගයට අනුබද්ධව ගාල්ල පින්නදූවේ ඉදිවන ගාල්ල පිවිසුම් මාර්ගය හරහා ගාල්ල වරායට යාමට කිලෝමීටර් 5.5 ක් දිග මීටර් 22 ක් පළලට කෙටි පාරක් ද ඉදිවී තිබේ.මේ නව මඟ ඔස්සේ ගාල්ල මාතර, හික්කඩුව වැනි ප්‍රදේශවලට යන සංචාරකයන්ට ව්‍යාපාරිකයන්ට කොළඹ සිට පමණක් නොව ඉදිරියේ කටුනායක සිට පවා ඉතා කෙටි කාලයකදී පහසුවෙන් ළඟාවීමට හැකි වෙයි.සාමාන්‍ය ලෙස කොළඹ සිට ගාල්ලට ගමන් කිරීමට අඩු ගණනේ පැය 3 ක්වත් ගත වේ. නව අධිවේගී මාර්ගය ඔස්සේ කොට්ටාවේ සිට ගාල්ලට යන්නේ නම් ගතවන්නේ විනාඩි 60 - 70 ක් පමණි.ඊට අමතරව මාතරට කොළඹ සිට යාමට සාමාන්‍යයෙන් පැය 5 ක් ගත වේ. මේ මග ඔස්සේ යන විට ගතවන්නේ විනාඩි 90 ක් පමණි. ඊට අමතරව ඉන්ධන වියදම, වාහනවල ටයර් ගෙවීම අඩු වෙයි.මහින්ද රාජපක්ෂ ජනාධිපතිතුමා දක්ෂිණ අධිවේගී මාර්ගය නිරීක්ෂණය කළ අවස්ථාවේ ඉදිරි කටයුතු පිළිබඳ සාකච්ඡා කළ අයුරු. කුමාර වෙල්ගම දිනේෂ් ගුණවර්ධන යන ඇමැති වරුද, නිර්මල කොතලාවල, රෝහිත අබේගුණවර්ධන යන නියෝජ්‍ය ඇමැතිවරු ද මෙම අවස්ථාවට එක්වූහ. සේයාරුව - සුදත් සිල්වාදක්ෂිණ සංවර්ධන අධිකාරියේ සභාපති රංජිත් ගුණසේකර මහතා පවසන පරිදි මේ ව්‍යාපෘතිය මඟින් දකුණට වැඩි වැඩියෙන් ආයෝජකයන් ගෙන්වා ගැනීමට මෙන්ම නව සංචාරක හෝටල් කර්මාන්තශාලා ඉදිකරවීමට ද මේ දක්ෂිණ අධිවේගී මාර්ගය පිටුබලයකි.මාර්ග සංවර්ධන අධිකාරියේ අධ්‍යක්ෂ ජනරාල් එම්.එස්.එම්.ප්‍රේමසිරි මහතා පවසන පරිදි රටක ආර්ථික සංවර්ධනය සඳහා රටක දියුණුව පෙන්වන කැඩපතක් ලෙස මහාමාර්ග සංවර්ධනය පෙන්වා දිය හැකිය. ඒ අනුව අපේ රටේ මුලින්ම ඉදිවූ හා මුලින්ම විවෘත වන අධිවේගී මාර්ගය වන්නේ මේ දක්ෂිණ අධිවේගි මාර්ගයයි.දක්ෂිණ අධිවේගයට පිවිසුම් මාර්ග 11 කි. ඒ සියල්ල වටා නාගරික සංවර්ධනයක් සිදු කෙරේ.මේ සෑම පිවිසුම් මාර්ගයකම අධිවේගයට පිවිසීමට හා අධිවේගයෙන් පිටවීමට ද්විත්ව තල හුවමාරු මාර්ග මංසන්ධි ඇත. මේ පිවිසුම් මත ඇත්තේ විවිධ ප්‍රධාන මාර්ග අධිවේගයට හමුවන ස්ථානවලය. මේ පිවිසුම් මාර්ග මඟින් අධිවේගි මාර්ගයේ යන කිසිම වාහනයකට බාධා නොවන පරිදි අධිවේගී මගට වාහනයක් ඇතුළු කිරීමටත් අධිවේගි මගේ යන කිසිම වාහනයකට බාධාවක් නොවන පරිදි අධිවේගි මඟින් වාහනයක් පිට කිරීමටත් අවස්ථාව සැලැසේ.මේ අනුව කොළඹ සිට එන දක්ෂිණ අධිවේගි මාර්ගයේ ප්‍රථම ප්‍රධාන පිවිසුම පිහිටා ඇත්තේ මාකුඹුරේ ය. මේ පිවිසුම් මග මඟින් කොළඹ, කෝට්ටේ, අවිස්සාවේල්ල ආදි ප්‍රදේශවල සිට එන වාහනවලට අධිවේගි මාර්ගයට යාමට හෝ ඉහත ප්‍රදේශවලට යාමට අවශ්‍ය අධිවේගි මගේ සිට එන වාහනවලට අධිවේගයෙන් පිටවීමට අවස්ථාව සැලැසේ.ඊළඟ අධිවේගි මග පිහිටියේ කහතුඩුවේය. පිළියන්දල, දෙහිවල, මොරටුව, හොරණ, පොකුණුවිට, ගල්කිස්ස, දෙහිවල, රත්මලාන යන ප්‍රදේශවල සිට අධිවේගයට ඇතුළුවන හෝ පිටවන රථවලට මින් ගමන් පහසුව සැලැසේ.පාණදුර, වාද්දුව, බණ්ඩාරගම, ගෝනාපොළ යන ප්‍රදේශවල මාර්ගවලට සම්බන්ධ වීමට, ගැලණිගම පිවිසුම් මඟ ප්‍රයෝජනවත් වේ. දොඩන්ගොඩ පිවිසුම කළුතර මතුගම අගලවත්ත බුලත්සිංහල යන ප්‍රදේශවල මාර්ගවලට සම්බන්ධ වේ.ඊළඟ පිවිසුම ලෙව්වන්දූවයි. ඉන් වැලිපැන්න හොරවල බේරුවල හා බෙන්තොට ප්‍රදේශවල මාර්ග අධිවේගයට සම්බන්ධ වෙයි.අධිවේගයට බලපිටිය අම්බලන්ගොඩ ඇල්පිටිය, පිටිගල, කරන්දෙණිය යන මාර්ග සම්බන්ධ කරන්නේ කුරුඳුගහහැතැප්ම පිවිසුම් මාර්ගය මඟිනි. අධිවේගයේ ඇති නයාපාමුල පිවිසුම් මග මඟින් අධිවේගය හික්කඩුව සංචාරක නගරයට හා නාගොඩ නියාගම නගරවලට සම්බන්ධ කරනු ලැබේ.පින්නදූව පිවිසුමඊළඟ පිවිසුම වන්නේ පින්නදූවයි. එය ඉතා සංකීර්ණ පිවිසුමකි. ගාල්ල නගරයටත් ඊට අමතරව යක්කලමුල්ල නගරයටත් එම පිවිසුම සම්බන්ධ වේ. ගාල්ල සිට මාතර දක්වා අධිවේගි මාර්ගයේ දිගොඩ, කොක්මාදූව හා ගොඩගම යන ස්ථානවල පිවිසුම් මාර්ග තිබේ.දිගොඩ පිවිසුම් මගින් හබරාදුවට ද, කොක්මාදුව පිවිසුමෙන් වැලිගමට ද, ගොඩගම පිවිසුමෙන් මාතරට යාමට පුළුවන.ව්‍යාපෘතියේ අධ්‍යක්ෂ නිමල් චන්ද්‍රසිරි මහතා පවසන පරිදි මේ අධිවේගයට සම්බන්ධ ප්‍රධාන පාලම් 22 කි. ඉන් විශාලම පාලම බෙන්තර ගඟ හරහා ඉදිකළ පාලමයි. එය මෙරට විශාලතම පාලම බව මහාමාර්ගය අමාත්‍යාංශයේ ඉංජිනේරුවෝ පවසති. එහි දිග මීටර් 780 කි. පළල මීටර් 22 කි. සම්පූර්ණ වියදම කෝටි 400 කි. අති විශාල කණු 19 ක් උඩ මේ මහ පාලම අලුත්ම ඉදිකිරීම් තාක්ෂණය අනුව ඉදිවී තිබේ. අධිවේගී මාර්ගයේ ලොකුම පාලම ලෙසත් දැනට මෙරට ඉදිවී ඇති විශාලතම හා දිගම පාලම ලෙසත් මෙය ඉදිවී තිබේ. එය ඉදිවී ඇත්තේ අධිවේගි මාර්ගයේ කළුතර දොඩන්ගොඩ සිට කුරුඳුගහහැතැප්ම දක්වා කොටස ඇතුළතයි. කළු ගඟ වැලිපැන්න ලෙව්වන්දුව, ගිං ගඟ, කිහිඹි ඇළ යන ස්ථාවල ද විශාල පාලම් ඉදි වේ.අධිවේගි මාර්ගය ප්‍රධාන කොටස් 4 කට ඉදිවී තිබේ. එහි මුල්ම කොටස කොට්ටාව මාකුඹුරේ සිට කළුතර දොඩන්ගොඩ දක්වා ප්‍රදේශයයි.කිලෝ මීටර් 35 දිග මේ කොටසේ සම්පූර්ණ ඉදිකිරීම් වියදම රුපියල් කෝටි 1633 කි.කුරුඳුගහහැතැප්ම පිවිසුමදොඩන්ගොඩ ලෙව්වන්දූව අතර අධිවේගී මාර්ගයනයාපාමුල පින්නදූව අතර අධිවේගී මාර්ගයමෙම කොටසේ ඉදිකිරීම්වලදී කළු ගඟ හරහා විශාලම පාලම ඉදිකර තිබේ. ඊට අමතරව අමතර පාලම් 10 ක් ඉදිවී ඇත. කහතුඩුවේ පිවිසුමේදී අධිවේගය ගමන් කරන්නේ කොළඹ හොරණ මාර්ගය ඉහළින් යයි.මීට අමතරව මේ කොටසේ අධිවේගයට උඩින් යන ගුවන් පාලම් 19 ක් ද තිබේ. වෙනිවැල්කොළ, වීදියගොඩ ඉන් ප්‍රධාන ඒවාය.මෙහි ඉදිකළ ලොකුම පාලම කළුතර ගඟ හරහා අධිවේගය ගමන් කරන පාලමයි. මෙහි දිග මීටර් 310 කි. පළල මීටර් 20 කි. වියදම රුපියල් කෝටි 200 කි.ඊළඟට හමුවන්නේ අධිවේගි මාර්ගයේ දෙවැනි කොටසයි. එය කළුතර දොඩන්ගොඩ සිට කුරුඳුගහහැතැප්ම දක්වා ඉදි වේ. මුළු දුර කිලෝමීටර් 31.7 කි. මෙය බස්නාහිරත් දකුණත් සම්බන්ධ නිමැයුමකි. මුලින් අප පැවසූ අයුරින් මෙරට විශාලම පාලම මේ කොටසේ ඉදිවේ. මේ පාලම මඟින් ප්‍රදේශයේ ගංවතුර පාලනයට ද ක්‍රමවත් වැඩ පිළිවෙළක් සකස් කර තිබේ. මාර්ගයේ මේ කොටස ඉදිකිරීමට රුපියල් කෝටි 1545 ක් වැයකර තිබේ. විශාල ගුවන් පාලම් 6 ක් හා විශාල කොන්ක්‍රීට් පාලම් 6 ක් මේ කොටසේ ඉදි වේ.දොඩන්දූව ලෙව්වන්දූව හා කුරුඳුගහ හැතැප්ම පිවිසුම් මාර්ග මේ කොටසට අයත්ය.අධිවේගයේ ඊළඟ කොටස කුරුඳුගහ හැතැප්ම හා පින්නදූව කොටසයි. අධිවේගයේ මුලින්ම වැඩ නිම කළේ මේ කොටසේය. මේ කොටසේ දිග කිලෝමීටර් 31 කි. මේ කොටස ඉදිකිරීමට සම්පූර්ණ වියදම රුපියල් කෝටි 2410 කි.බද්දේගම - නායාපාමුල පින්නදූව යන පිවිසුම් මාර්ග මේ කොටසේ තිබේ.ඊළඟ කොටස පින්නදූව හා මාතර ගොඩගම අතර මාර්ග ප්‍රදේශයයි. මේ මාර්ග කොටසේ දුර කිලෝමීටර් 30.5 කි. දිගොඩ කොක්මාදුව හා ගොඩගම යනුවෙන් මෙයට පිවිසුම් මාර්ග 3 කි. මේ කොටසට ඇස්තමේන්තු වියදම රුපියල් කෝටි 1633 කි.මාර්ග සංවර්ධන අධිකාරිය මෙහෙයවන යෝධ අධිවේගි සුපිරි මාර්ගයේ කටයුතු සඳහා ආසියානු සංවර්ධන බැංකුව ජපන් ආර්ථික සහයෝගීතා බැංකුව, ස්වීඩන් ජාත්‍යන්තර අරමුදල, ස්කැන්ඩිනේවියානු සංවර්ධන අරමුදල ආධාර කරයි.දක්ෂිණ අධිවේගය කොට්ටාවේ මාකුඹුරේදී දැනට ඉදිවෙමින් පවතින කොළඹ පිටත අධිවේගි වට රවුමේ මාර්ගයට සම්බන්ධ වී මෙරට සුපිරි අධිවේගි මාර්ග පද්ධතියට එක් වේ. කොළඹ පිටත වට රවුම් මාර්ගය ප්‍රථම අදියරේදී මාකුඹුරේ සිට කඩුවෙල දක්වා ඉදි වේ. දෙවැනි අදියරේදී කඩුවෙල සිට කඩවත දක්වා ද තෙවැනි අදියරේදී කඩවත සිට කෙරවලපිටිය දක්වා ද ඉදි වේ. මේ සම්පූර්ණ දුර කිලෝමීටර් 29.2 කි. මාර්ගය ඉදිකිරීමට යන සම්පූර්ණ ෂයදම රුපියල් කෝටි 10000 කි. මේ පිටත වට රවුම් මාර්ගයට කඩවතදී යෝජිත කොළඹ මහනුවර අධිවේගී මාර්ගයත් කෙරවලපිටියේදී දැනට ඉදිවන කොළඹ කටුනායක අධිවේගි මාර්ගයත් හා සම්බන්ධ වේ.කොළඹ කටුනායක අධිවේගි මාර්ගය කිලෝ මීටර් 28 ක් දිග අතර කොළඹ මහනුවර අධිවේගී මාර්ගය කිලෝ මීටර් 90 ක් දිගය. මේ සියලු මාර්ගවලින් සුපිරි මාර්ග පද්ධතිය සම්බන්ධ වූ විට කටුනායකින් මෙරටට එන සංචාරකයන්ට කටුනායක කෙරවලපිටිය, කෙරවලපිටිය - මාකුඹුර, මාකුඹුර - ගාල්ල අධිවේගී මාර්ග ඔස්සේ පැය 1 1/2 ක් 2 ක් ඇතුළත ගාල්ල හික්කඩුවට යාමට අවස්ථාව සැලැසේ. කොළඹ මාර්ග තදබදයට අසු නොවී ගාල්ලේ මාතර අයට කටුනායකටත් මහනුවරටත් යාමට ඉඩ සැලැසේ. මෙය නගර අතර ඉක්මන් අන්තර් සබඳතාවලට මග සැලැසෙන මාර්ග පද්ධතියකි. මෝටර් සයිකල්, බයිසිකල්, ත්‍රීරෝද රථ, ට්‍රැක්ටර් අධිවේගි මාර්ගවලට ඇතුළුවීම තහනම්ය. ගමන් කරන වාහනවලින් යම් මුදලක් අය කෙරේ.2012 දී පමණ මෙරට සියලු අධිවේගි මාර්ගවල වැඩ අවසන් වීමට නියමිතය.මහින්ද චින්තනය යටතේ මෙන්ම මහින්ද චින්තන ඉදිරි දැක්ම යටතේ ඉදිරියට යන ශ්‍රී ලංකාවේ ගමන තවත් වේගවත් කිරීමට මේ සියලු අධිවේගී මාර්ග ඉමහත් ශක්තියක් බලයක් වනු ඇත.නිහාල් පී. අබේසිංහසේයාරූ -මහාමාර්ග අමාත්‍යාංශ මාධ්‍ය ඒකකයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=ay1107033</link>
    <topic>නව සමාගම් 3ක කොටස් මේ මස වෙළෙඳ පොළට</topic>
    <author>තාරක වික්‍රමසේකර</author>
    <content>ප්‍රධාන පෙළේ සමාගම් 3 ක් එකම කාලයේදී ප්‍රාථමික කොටස් නිකුත් කිරීම නිසා වෙළෙඳ පොළ මිල පහළ යාම තව දුරටත් එසේම පැවතුණි. එහෙත් ඇතැම් අවස්ථාවල වෙළෙඳ පොළ මිල ඉහළ ගිය අවස්ථා ද දක්නට තිබුණි.පසුගිය 27 වැනිදා සඳුදා වැඩිම කොටස් ප්‍රමාණයක් අලෙවි වූ සමාගම වූයේ අමානා ටකාෆුල් සමාගමයි. සමාගමේ කොටස් එක්කෝටි අසූනව ලක්ෂ හැත්තෑ අටදහසක් අලෙවි විය.එසේ ම එයිට්කන් ස්පෙන්ස් (කොටස් 2237100 ක්) බ්ලු ඩයමන්ඩ් (කොටස් 3397700 ක්) බ්ලු ඩයමන්ඩ් ඡන්ද බලය රහිත (කොටස් 6395200 ක්) දන්කොටුව පෝසිලෙන් (1683400 ක්) ඊස්ට් වෙස්ට් (කොටස් 1117500 ක්) මුලර්ස් (2348100 ක්) නේෂන් ලංකා (1559600 ක්) පෑන් ඒෂියන් පවර් (කොටස් 7054200 ක්) පී සී හවුස් (කොටස් 2166500 ක්) සෙලාන් (1643100 ක්) ඊ චැනලින් (1771800 ක්) ෆී‍්‍ර ලංකා (2879900 ක්) රේණුකා ඇගි‍්‍ර (2308000 ක්) හා එස් එම් බී ලීසිං සමාගම් කොටස් මිලියනයකට වඩා අලෙවි වූ සමාගම්ය.එදින මිල ඉහළ ගිය සමාගම් අතර මොරිසන්ස් මුල් තැනක් ගත්තේය. පෙර දින රුපියල් 4037.30 ක් වූ සමාගමේ කොටසක මිල එදින රුපියල් 4500 ක් දක්වා ඉහළ ගියේය. දිනය අවසනදී එහි අගය දැක්වුණේ රුපියල් 4295.60 ක් ලෙසිනි.මොරිසන්ස් ඡන්ද බලය රහිත කොටස් මිල ද ඉහළ ගියේය. එසේම කළම්ඹු ෆාමසි කොටසක මිල ද රුපියල් 2301.00 සිට රුපියල් 2525 ක් දක්වා ඉහළ ගියේය. දිනය නිමා වන විට එහි අගය දැක්වුණේ රුපියල් 2457.40 ක් ලෙසිනි. ඒ පෙර දිනට සාපේක්ෂව රුපියල් 156.40 ක ඉහළ යාමකි.මිල පහළ ගිය සමාගම් අතර ඊ. බී. ක්‍රෙසි (පෙර දිනට සාපේක්ෂව රුපියල් 92.70 කින්) එලායන්ස් (පෙර දිනට සාපේක්ෂව රුපියල් 98.60 කින්) කැපී පෙනුණි.එදින සිදුවූ විශේෂම සිදුවීම වූයේ අබාන්ස් ෆයිනෑන්සල් සමාගමේ කොටස් මිල ඉහළ යාමයි. රුපියල් 9.50 ක් වූ සමාගමේ කොටසක මිල එදින රුපියල් 104.50 ක් දක්වා විශාල ලෙසින් ඉහළ ගියේය. දිනය අවසානයේදී එහි අගය දැක්වුණේ රුපියල් 79.80 ක් ලෙසිනි. ඒ පෙර දිනට සාපේක්ෂව රුපියල් 70.30 ක විශාල මිල ඉහළ යාමකි.පසු දින එනම් 28 වැනිදා අඟහරුවාදා සමාගම් රැසක කොටස් මිලියනය ඉක්මවා අලෙවි විය. එසේ කොටස් අලෙවි වූ සමාගම් අතර බ්ලු ඩයමන්ඩ්, දන්කොටුව පෝසිලෙන්, ඊස්ට් වෙස්ට්, ලක්ෂපාන, මුලර්ස්, නේෂන් ලංකා, නවලෝක, පෑන් ඒෂියන් පවර්, පී. සී. හවුස්, එස්. එම්. බී. ලීසිං, වැලිබල්, අමානා, ඊ චැනලින්, ෆී‍්‍ර ලංකා, මල්ටි ෆිනැන්ස් යන සමාගම් විය.මොරිසන්ස් සමාගමේ කොටසක් රුපියල් 4300 කට අලෙවි වීම මෙහිදී කැපි පෙනුණි.මොරිසන්ස් ඡන්ද බලය රහිත කොටසක මිල එදින රුපියල් 3365 සිට රුපියල් 3100 ක් දක්වා රුපියල් 265 කින් අලෙවි විය. දිනයේ කැපී පෙනෙන මිල පහළ යාම දැක්වුණේ පැරගන් සමාගමේය. පෙර දින රුපියල් 2750 ක්වූ සමාගමේ කොටසක මිල එදින රුපියල් 1550 ක් දක්වා රුපියල් 1200 කින් අඩු විය. එදින මිල ඉහළ ගිය සමාගම් අතර ඔටෝඩ්‍රොම්, සෙලින්කෝ ඉන්ෂුවරන්ස්, ඊස්ට් වෙස්ට්, ඊ බී ක්‍රෙසි, සමාගම් විය.පෙර සතිය අවසන් වන විට සමස්ත කොටස් මිල දර්ශකය දැක්වුණේ ඒකක 6892.56 ක් ලෙසිනි. එය 27 වැනිදා සඳුදා ඒකක 6894.26 ක් දක්වා ඉහළ ගියේය. අඟහරුවාදා එම අගය දැක්වුණේ ඒකක 6862.83 ක් ලෙසිනි.මිලංකා මිල දර්ශකය පෙර සතිය අවසානයේ දැක්වුණේ ඒකක 6439.30 ක් ලෙසය. එය ඉහත සඳුදා දින ඒකක 6429.91 ක් ලෙස සටහන් වූ අතර අඟහරුවාදා දින නිමා වන විට අගය දැක්වුණේ ඒකක 6395.78 ක් ලෙසිනි.පෙර සතියේ අවසන් දින ගනුදෙනු 17715 ක් සිදුවූ නමුත් මේ සතිය ආරම්භයේදී එම අගය 21700 ක් දක්වා ඉහළ ගියේය. අඟහරුවාදා එම අගය 20553 ක් දක්වා ඉහළ ගියේය.මේ මාසයේදී වෙළෙඳ පොළට සොෆ්ට්ලොජික්, බ්‍රවුන්ස් ඉන්වෙස්ට්මන්ට් හා වැලිබල් වන් සමාගම් පිවිසෙනු ඇත. සොෆ්ට්ලොජික් සමාගම තම කොටස් ජුලි 6 වැනිදා වෙළෙඳ පොළට නිකුත් කරනු ලබන බවට නිවේදනය කර ඇති අතර ආයෝජකයන්ට ඒ බව දන්වා ඇත. සෙසු සමාගම් දෙක ද මේ මස අවසන් වීමට පෙර තම කොටස් වෙළෙඳ පොළට නිකුත් කරනු ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aj1107031</link>
    <topic>දුර ගමන් පෞද්ගලික බස් ආසන</topic>
    <author/>
    <content>දුර ගමන් පෞද්ගලික බස් ආසනඩයලොග් ප්‍රධාන අලෙවි නිලධාරී නුෂාඩ් පෙරේරා මහතා පළමු ටිකටිපත සී.බී. රත්නායක ඇමැතිවරයාට ලබාදුන් අවස්ථාව.ඩයලොග් සමාගම, දුර ගමන් සඳහා පෞද්ගලික බස්රථ ආසන වෙන්කිරිම ජංගම දුරකථනයෙන් සිදුකළ හැකි සේවාවක් හඳුන්වා දෙයි.ආරම්භයේදී කොළඹ – බදුල්ල, කොළඹ අම්පාර සහ කොළඹ -කතරගම ගමානාන්ත බස්රථ සඳහා මෙම සේවාව ලබාගත හැකි අතර පසුව රටෙහි අනෙකුත් දුර පළාත් සඳහා ද සේවාව ව්‍යාප්ත කෙරෙනු ඇත.මහින්ද චින්තන ඉදිරි දැක්ම අනුව ආසියාවේ ආශ්චර්යය කරා ශ්‍රී ලංකාව වේගයෙන් ගමන් කරන මේ අවස්ථාවේ නවීන තාක්ෂණය යොදා මඟී ජනතාවට හොඳ සේවාවක් ලබාදීම මඟින් රටේ ඉදිරි ගමනට මනා දායකත්වයක් ලබාදිය හැකි යැයි පෞද්ගලික ප්‍රවාහන සේවා ඇමැති සී.බී.රත්නායක මහතා කියයි.නව සේවාව ඩයලොග් පාරිභෝගිකයින් හට හඳුන්වාදීම පිළිබඳව අදහස් දක්වමින් ඩයලොග් හි සමූහ ප්‍රධාන විධායක නිලධාරි ආචාර්ය හාන්ස් විජයසූරිය “ශ්‍රී ලාංකික ජන ජීවිතය සවිබලගැන්වීම” ඩයලොග් හි නිරන්තර අරමුණයි. නව තාක්ෂණය ජනතාවගේ සුබසෙත සඳහා යොදාගැනීමට පෞද්ගලික ප්‍රවාහන සේවා අමාත්‍යාංශය සහ ඩයලොග් එක්ව ඉදිරිපත් කළ මෙම අදහස යථාර්ථයක් බවට පත්කිරීමට ඇමැතිවරයා දැක්වූ උනන්දුව සහ සහය ඉමහත් යැයි කීය.ඔබ කළ යුත්තේ ඩයලොග් ජංගම දුරකථන සබඳතාව යොදාගනිමින් 444 අංකය අමතා ඩයලොග් පාරිභෝගික සේවා නියෝජිතයකු හට ගමන් කිරිමට බලාපොරොත්තු වන ප්‍රදේශය, අවශ්‍ය ප්‍රවේශපත් ගණන, ගමන් කරනු ලබන දිනය සහ වේලාව දන්වා සිටීමයි.බස්රථයට නැඟීම සඳහා යා යුතු වන්නේ කොටුව, බැස්ටියන් මාවතේ පිහිටි ප්‍රධාන බස් නැවතුම්පළ වෙතය. එහි ඇති ජාතික ප්‍රවාහන කොමිසම අසල ප්‍රවේශපත් යන්ත්‍රයක් සවිකර ඇති අතර කෙටි පණිවුඩයක් මඟින් ඔබට ලැබෙන රහස්‍ය අංකය එයට ඇතුළත් කළ යුතුය. එවිට යන්ත්‍රය විසින් ටිකට් පත් දෙකක් මුද්‍රණය කොට ලබාදෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aj1107032</link>
    <topic>පැරෂුට් ඇඩ්වාන්ස්ඩ් කේශාලේපන තෙල් දැන් ශ්‍රී ලංකාවේ</topic>
    <author/>
    <content>පැරෂුට් ඇඩ්වාන්ස්ඩ් කේශාලේපන තෙල් දැන් ශ්‍රී ලංකාවේහිසකෙස්වලට ස්වභාවික පෝෂණයක් ලබා දෙමින් අප්‍රසන්න ගඳකින් හෝ ඇලෙන සුලු බවකින් තොරව මනා පෙනුමක් ලබාදෙන කේශාලේපනයක අවශ්‍යතාව සැපිරීමට නිෂ්පාදනය කළ පැරෂුට් ඇඩ්වාන්ස්ඩ් ජැස්මින් කේශාලේපන තෙල් අද ලොව පුරා රුවට සිටීමට කැමැති කාන්තාවන්ගේ ජනප්‍රියම තේරීමක්ව ඇත. පෝෂණ ගුණයෙන් සපිරි ස්වාභාවික පොල්තෙල් සාරයෙන් නිෂ්පාදනය කර ඇති එය හිසකෙස් රැකදෙමින් ආකර්ෂණීය සමන්පිච්ච සුවඳක් ද කෙස් කළඹට ලබා දෙයි. වෙනත් පොල්තෙල් සාරයෙන් නිෂ්පාදනය කළ කේශාලේපන තෙල් සහ පැරෂුට් ඇන්වාන්ස්ඩ් අතර ඇති ප්‍රධාන වෙනසක් වන්නේ එහි ඇති තුනී ස්වභාවයයි. මේ නිසා එය ගැල්වීමෙන් පසු හිසකෙස් මනාව හසුරුවා ගැනීමට පහසුවෙන් හැකි වේ.දැන් ශ්‍රී ලංකාවේදී ද මිලදී ගත හැකි පැරෂුට් ඇඩ්වාන්ස්ඩ් කේශාලේපන තෙල් ඉන්දියාව, බංග්ලාදේශය, මැදපෙරදිග සහ මලයාසියාව ඇතුළු ලොව පුරා රටවල් 25කට වැඩි ප්‍රමාණයක ජනප්‍රියම තේරීමක් වී ඇත.පැරෂුට් ඇඩ්වාන්ස්ඩ් කේශාලේපන තෙල් නිෂ්පාදනය සහ අලෙවිය සිදු කරන්නේ මැරිකෝ ලිමිටඩ් විසිනි. සමාගමේ වෙනත් ජනප්‍රිය නිෂ්පාදන අතර සෆෝලා, හෙයාර් ඇන්ඩ් කෙයාර්, නිහාර්, මෙඩිකර්, රිවයිව්, හෙයාර්කෝඩ්, ෆියන්සි, කයිවිල් සහ කෝඩ් 10 ප්‍රධාන තැනක් ගනී.පැරෂුට් ඇඩ්වාන්ස්ඩ් කේශාලේපන තෙල් ශ්‍රීී ලංකාවට ගෙන්වා බෙදාහරිනු ලබන්නේ සිලෝන් ඇන්ඩ් ෆොරින් ට්‍රේඩ්ස් සමාගම විසිනි. එය ශ්‍රී ලංකාවේ ප්‍රමුඛ පෙලේ ආනයන, අපනයන සහ නිෂ්පාදන සමාගමක් වන ඇඩම් සමූහ ව්‍යාපාරයේ අනුබද්ධ සමාගමක් වේ. සමාගම විසින් ශ්‍රී ලංකාව තුළ බෙදාහරින අනෙකුත් නිෂ්පාදන අතර ජපානයේ අංක එකේ කෘමි නාශකය වන ඒ ආර් එස් සහ ශ්‍රී ලංකාවේ ප්‍රමුඛතම වෙට් වයිප් නිෂ්පාදනය වන ඇක්වාවයිප් ප්‍රමුඛ තැනක් ගනී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aj1107033</link>
    <topic>සංචාරක කර්මාන්තයේ හොඳම ව්‍යවසායකයා</topic>
    <author/>
    <content>සංචාරක කර්මාන්තයේ හොඳම ව්‍යවසායකයාසාගර පලිහවඩන මහතා හොදම ව්‍යවසායකයාට හිමි සම්මානය ආර්ථික සංවර්ධන නියෝජ්‍ය අමාත්‍ය ලක්ෂ්මන් යාපා අබේවර්ධන සහ ශ්‍රී ලංකා සංචාරක ආයතනයේ සභාපති නාලක ගොඩහේවා මහත්වරුන් අතින් ලබාගත් අවස්ථාව.ශ්‍රී ලංකා සංචාරක ආයතනය විසින් සංවිධානය කරන ලද 2010 වර්ෂයේ ශ්‍රී ලංකාවේ සංචාරක කර්මාන්තයේ හොඳම ව්‍යවසායකයන් තේරීමේ තරගාවලියෙන් 2010 වර්ෂයේ සංචාරක කර්මාන්තයේ හොඳම ව්‍යවසායකයාට හිමි සම්මානය මන්දාරා රිසෝට්ස් සහ ට්‍රැවල් සමූහ ව්‍යාපාරයේ සභාපති සහ කළමනාකාර අධ්‍යක්ෂ සාගර පලිහවඩන මහතා දිනා ගත්තේය.සම්මාන ප්‍රදාන උත්සවය ආර්ථික සංවර්ධන නියෝජ්‍ය අමාත්‍ය ලක්ෂ්මන් යාපා අබේවර්ධන සහ ශ්‍රී ලංකා සංචාරක ආයතනයේ සභාපති නාලක ගොඩහේවා මහත්වරුන්ගේ ප්‍රධානත්වයෙන් බත්තරමුල්ල වෝටර්ස් එජ් හෝටලයේදී පසුගියදා පැවැත්විණි. එහිදී සාගර පලිහවඩන ඔහුට හිමි සම්මානය ලබා ගත්තේය.සංචාරක කර්මාන්තය පිළිබඳ ඉතා දීර්ඝ කාලීන අත්දැකීම්වලින් පසුව පලිහවඩන මහතා 2000 දී රු. මිලියන 300ක මහා පරිමාණ ආයෝජනයක් කරමින් කතරගම “මන්දාරා රෝෂන්” තරු පංතියේ සංචාරක හෝටලය ආරම්භ කළේය.උතුරු නැඟෙනහිර යුද්ධය හේතු කොටගෙන සංචාරක ව්‍යාපාරය පසු බෑමට ලක්ව තිබුණ අවස්ථාවක, ශ්‍රීී ලංකාවේ සංචාරක කලාපයට අයත් නොවූ, අඩු පහසුකම් සහිත ප්‍රදේශයක් වූ කතරගම තරු පංතියේ සංචාරක හෝටලයක් ඉදිකිරීමට මහා පරිමාණ ආයෝජනයක් කිරීමේ අවදානම, අභියෝගයක් කරගත් සාගර පලිහවඩන වසර කීපයකින් යාල වනෝද්‍යානය නැරඹීමට එන දෙස්- විදෙස් සංචාරකයන්ට මන්දාරා රිසෝට්ස් එකම සුවපහසු නිවහන කරමින් සිය ව්‍යාපාරික අභියෝගය ජය ගත්තේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aj1107034</link>
    <topic>කොමර්ෂල් බැංකුව නැවතත් ශ්‍රී ලංකාවේ</topic>
    <author/>
    <content>කොමර්ෂල් බැංකුව නැවතත් ශ්‍රී ලංකාවේඑංගලන්තයේ ‘ට්‍රේඩ් ෆිනෑන්ස්’ සඟරාව මඟින් නැවත වරක් ශ්‍රී ලංකාවේ විශිෂ්ටතම වෙළෙඳ බැංකුව ලෙස කොමර්ෂල් බැංකුව නම්කර ඇත.ට්‍රේඩ් ෆිනෑන්ස් සඟරාව මඟින් කොමර්ෂල් බැංකුව ශ්‍රී ලංකාවේ හොඳම වෙළෙඳ බැංකුව ලෙස නම් කරන ලද දෙවන අවස්ථාව මෙය වේ.කොමර්ෂල් බැංකුවේ ශක්තිමත් ඒජන්ත සහ නියෝජිත බැංකු ජාලයත්, ජාත්‍යන්තර වෙළෙඳ ක්‍ෂේත්‍රයේ බැංකුව සතු විශිෂ්ටත්වයත් මෙම සම්මානයෙන් පිදුම් ලැබීම සඳහා ඉවහල් වූ ප්‍රධාන සාධක විය. මෙම සම්මාන එක් එක් බැංකුවේ මෙහෙයුම් හැකියාව මත පදනම් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aj1107035</link>
    <topic>ඉන්දියාවේ ඇපලෝ ටයර්ස්</topic>
    <author/>
    <content>ඉන්දියාවේ ඇපලෝ ටයර්ස්ඇමෙරිකා ඩොලර් බිලියන 02 ක වත්කම් සහිත ඉන්දියාවේ විශාලතම ටයර් නිෂ්පාදන සමාගම වන ඇපලෝ ටයර්ස් ලිමිටඩ්, අයිඩියල් මෝටර්ස් සමාගම හා එක්ව ශ්‍රී ලංකාවේ වෙළෙඳපොළට ප්‍රවිශ්ට විය.අයිඩියල් මෝටර්ස් යනු ශ්‍රී ලංකාවේ වේගයෙන් වර්ධනය වන රථ වාහන අලෙවි ක්‍ෂේත්‍රයේ නියමුවෙකු වන අතර එය වාහන එකලස් කිරීම සහ දිවයින පුරා පිහිටි අලෙවිසැල් ජාලයක් සහිතව රථවාහන අමතර කොටස් බෙදා හැරීම යන ක්ෂේත්‍රවල නියැළී සිටියි. මෙම නව ඇපලෝ ටයර් අලෙවි ව්‍යාපරය සඳහා “අයිඩියල් වීල්ස් ඇන්ඩ් ටයර්ස්” නමින් නව සමාගමක් ආරම්භ කර ඇත.ආරම්භයේදී මගී ප්‍රවාහන වාහන, ට්‍රක් රථ සහ සැහැල්ලු ට්‍රක් රථ සඳහා අවශ්‍ය ක්‍රොස් ෆ්ලයි ටයර් අලෙවිය සඳහා යොමු වනු ඇත. ඉදිරියේදි ඉන්දියාවේ දැනට ඇපලෝ සමාගම මගින් අලෙවි කරන ට්‍රක් රථ, බස් රථ, කෘෂිකාර්මික වාහන සහ මහා මාර්ග වලින් පිටත ධාවනය වන රථ සඳහා යොදා ගන්නා සියලු ටයර් අලෙවියට කටයුතු යොදා තිබේ.අයිඩියල් මෝටර්ස් සමාගමේ සභාපති නලින් වෙල්ගම මහතා මෙසේ පැවසීය. ඉදිරි මුල්‍ය වර්ෂය තුළ අපගේ සමූහ ව්‍යාපාරයේ ආදායම රුපියල් බිලියන 12 ක ඉලක්කයක් කරා ගෙන යාමට අපි කටයුතු කරමින් සිටිමු. ඉන්දියාවේ දැවැන්ත ටයර් නිෂ්පාදකයා වන ඇපලෝ ටයර් සමඟ එක්වීම අපට මෙම ඉලක්කය පහසුවෙන් පසුකර යාම සඳහා හැකි වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aj1107036</link>
    <topic>රිචඩ් පීරිස් සමූහයට බිලියන 3.4ක ලාභයක්</topic>
    <author/>
    <content>රිචඩ් පීරිස් සමූහයට බිලියන 3.4ක ලාභයක්වසර 78 ප්‍රෞඪ ඉතිහාසයක් හා 30,000කට අධික ශ්‍රම බළකායක් සේම අනුබද්ධිත සමාගම් 42ක් හිමි ශ්‍රී ලංකාවේ විශාලතම සමූහ ව්‍යාපාරයක් වන, රිචඩ් පීරිස් සමූහ ව්‍යාපාරය පසුගියදා කොළඹ දී පැවැති මාධ්‍ය හමුවකදී තම සමාගමේ මූල්‍යමය වර්ධනය පිළිබඳ ව නිවේදනය කළේ ය.එහිදී රිචඩ් පීරිස් සමූහ ව්‍යාපාරයේ සභාපති, ආචාර්ය සේන යද්දෙහිගේ මහතා මාධ්‍යවේදීන් අමතමින්, “2011 මාර්තු 31 වැනි දිනෙන් අවසන් වූ 2010/2011 මූල්‍ය වර්ෂය රිචඩ් පීරිස් සමාගම වසර 78ක ඉතිහාසයේම වැඩිම ලාබ ඉපයූ වර්ෂයයි. මෙවර අප සමාගමේ මෙහෙයුම් ලාභය රුපියල් බිලියන 3.4ක් වූ අතර එය පසුගිය මූල්‍ය වර්ෂය සමඟ සාපේක්ෂව සැසඳීමේ දී රුපියල් බිලියන 1.5ක ලාභ වර්ධනයක්. එසේම සමාගමේ බදු ගෙවූ පසු ලාභය රුපියල් බිලියන 2.1ක් වන අතර එය පසුගිය මූල්‍ය වර්ෂය සමඟ සැසඳීමේ දී 200%ක වැඩිවීමක්. මෙම ඓතිහාසික වර්ධනයේ ඇති සුවිශේෂත්වය වන්නේ මෙම ලාභය සමාගම් සමූහයේ මෙහෙයුම් තුළින් ලබාගත් වර්ධනයක් වීමත් එම ලාභය තුළ ප්‍රාග්ධන ලාභ අන්තර්ගත නොවීමත් ය.” යැයි පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aj1107037</link>
    <topic>කාසා කලම්බු හෝටල් ක්ෂේත්‍රයේ</topic>
    <author/>
    <content>කාසා කලම්බු හෝටල් ක්ෂේත්‍රයේකාසා කලම්බු ලැබූ ජයග්‍රහණය මාධ්‍යයට කියන්නට එක් වූ ෂැකී ද සිල්වා මිෂෙල් තෙරේස්, නවාල් ක්සිම්, ලලින් මයිකල් ජිනසේන, නිහාල් ජිනසේන, ෂර්ලි ජිනසේන, හෝස්ට් ෂ්මිඩ්ක් මහත්ම මහත්මීහු.කාසා කලම්බු විසින් විශිෂ්ටතම අභ්‍යන්තර ගෘහ අලංකරණය වෙනුවෙන් වන “2011 ආසියා ශාන්තිකර හෝටල් සම්මාන තිළිණය” සහ “2011Trip Advisor” සහතිකය සඳහා වූ විශිෂ්ට සම්මානය කාසා කලම්බු දිනාගත් අතර ආසියාවේ ප්‍රමුඛතම බුටික් හෝටලය, ශ්‍රී ලංකාවේ ප්‍රමුඛතම හෝටලය සහ ශ්‍රී ලංකාවේ ප්‍රමුඛතම ව්‍යාපාරික හෝටලය සම්මාන සඳහා කාසා කලම්බු නිර්දේශ විය.කාසා කලම්බු සතු ආකර්ෂණීය අලංකරණය නිසාම මේ වසරේ ෂැංහයි නුවර පැවැත්වූ බ්ලූම්බර්ග් ජාත්‍යන්තර හොටෙල් සම්මාන උළෙලේ දී පැවැති හෝටල් තරගයේදී තරුපහේ හෝටලයක් ලෙසින් සම්මාන ලැබීය. එහිදී ලංකාවේ විශිෂ්ටතම ගෘහ අලංකරණය සහිත හෝටලය වශයෙන් කාසා කලම්බු සම්මාන දිනාගන්නා ලදී.තවද Tripadvisor.com විසින් විශේෂ තත්ත්වයක් හිමි කරදෙමින් කාසා කලම්බු තවදුරටත් ඇගයුමකට ලක්විය. මේ සඳහා සිය ඡන්දය ලබාදෙන ලද්දේ කාසා කලම්බුහි නවාතැන් ගත් සංචාරකයන් විසිනි. මෙම ඇගයුමෙන් ප්‍රදර්ශනය වන්නේ කාසා කලම්බු වනාහි සෞන්දර්යාත්මක ආකර්ෂණයක් කැටි කරගත් ස්ථානයක් පමණක් ම නොව සිය හෝටලයට පැමිණෙන සංචාරකයන් වෙත උසස් හා වින්දනාත්මක පාරිභෝගික සේවාවක් සහ සුරක්ෂිත බවක් ලබාදෙන බවයි.කාසා කලම්බු හි හිමිකරු ව්‍යවසායක සහ නිර්මාණ ශිල්පියකු වන ලලිත් මයිකල් ජිනසේන මහතා විසින් කාසා කලම්බු හි සෑම ගෘහ භාණ්ඩයක් මෙන්ම සැරසිල්ලක් ම පාහේ මෙරට දී නිර්මාණය කළ ඒවාය. මේ සම්මාන වනාහී නිර්මාණකරණය සඳහා වන ලලින් ගේ විශිෂ්ට හැකියාව ප්‍රශංසාවට ලක්කිරීමක් පමණක් නොව ඉතාලිය, ඉන්දුනීසියාව වැනි ලොව ඉහළ පෙළේ රටවල් සමඟ පවා තරග කළ හැකි තරම් වන ජාත්‍යන්තර මට්ටමේ ගෘහ භාණ්ඩ හා සැරසිලි ශ්‍රී ලංකාවේ දී නිෂ්පාදනය කළ හැකි බවට පෙන්වා දෙන සාක්ෂියකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aj1107038</link>
    <topic>“ඩිසයිනර් රෝලර් ඩෝර්” සම්මාන දිනා</topic>
    <author/>
    <content>“ඩිසයිනර් රෝලර් ඩෝර්” සම්මාන දිනාඅමිල් ඉන්ඩස්ට්‍රීස් සමාගම නිපදවන, “ඩිසයිනර් රෝලර් ඩෝර්” පසුගියදා කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වුණු “කැදැල්ල” ඉදිකිරීම් ප්‍රදර්ශනයේ දී 2011 විශිෂ්ටතම නිෂ්පාදනය සඳහා පිරිනැමෙන සම්මානයෙන් පිදුම් ලැබීය. ඉදිකිරීම් හා නිවාස සංවර්ධන අමාත්‍ය, විමල් වීරවංශ මහතා විසින් අමිල් ඉන්ඩස්ට්‍රීස් සමාගමේ කළමනාකාර අධ්‍යක්ෂ, ගිහාන් අබේසුන්දර මහතා වෙත සම්මානය පිරිනැමූ අවස්ථාවය. රාජ්‍ය සම්පත් ව්‍යවසාය අමාත්‍ය, දයාශ්‍රිත තිසේරා මහතා ද මෙහි වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aj1107039</link>
    <topic>සිම්ලයින් දීර්ඝ සේවා තිළිණ ප්‍රදානය</topic>
    <author/>
    <content>සිම්ලයින් දීර්ඝ සේවා තිළිණ ප්‍රදානයපන්නල සිම්ලයින් ආයතනයේ දීර්ඝ සේවා ලාභින්ට තිළිණ ප්‍රදානය එහි කළමනාකාර අධ්‍යන්ෂක ඩයන් ගෝමස් මහතා අතින් පසුගියදා සිදු කෙරිණි. එහිදී සේවා ලාභිනියක තමන්ට හිමි තිළිණය ලබාගත් අයුරු.ඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aj11070310</link>
    <topic>සිම්ලයින් දීර්ඝ සේවා තිළිණ ප්‍රදානය</topic>
    <author/>
    <content>සිම්ලයින් දීර්ඝ සේවා තිළිණ ප්‍රදානයඉහළ ප්‍රමිතීන් අඛණ්ඩව පවත්වා ගැනීමට ගන්නා පියවර හේතුවෙන් සියැට් කැලණි සමාගම 2011 ජාතික තත්ත්ව සම්මාන උලෙළේ දී තවත් ගෞරවාන්විත සම්මානයක් දිනා ගත්තේය.ව්‍යාපාර ආයතනවල විශිෂ්ට කාර්යය සාධනය ඇගයීම එම සම්මානයේ අරමුණ වේ. විද්‍යා හා තාක්‍ෂණ අමාත්‍යංශයේ ශ්‍රී ලංකා ප්‍රමිති ආයතනය විසින් සංවිධානය කළ බණ්ඩාරනායක සම්මන්ත්‍රණ ශාලාවේ දී පැවති සම්මාන උලෙළේ මහා පරිමාණ නිෂ්පාදන කාණ්ඩයේ කුසලතා සම්මානය සියැට් දිනා ගන්නා ලදී.එම සම්මාන උලෙළේ දී මහා පරිමාණ නිෂ්පාදන කාණ්ඩයෙන් සම්මානයට පාත්‍ර වූ එකම ටයර් නිෂ්පාදකයා සියැට් සමාගම ය.සියැට් ශ්‍රී ලංකා සමාගමේ කළමණාකාර අධ්‍යක්ෂක/ප්‍රධාන විධායක නිලධාරී එන්.සී. වෙනුගෝපාල් මහතා පර්යේෂණ හා තාක්ෂණ ඇමතිනී පවිත්‍රා වන්නිආරච්චි මැතිනිය අතින් සම්මානය ලබාගත්තේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aj11070311</link>
    <topic>මන්චි කොතලහිඹුටු බිස්කට්</topic>
    <author/>
    <content>මන්චි කොතලහිඹුටු බිස්කට්සිලෝන් බිස්කට් සමාගම් සභාපති මිනේක වික්‍රමසිංහ සහ කර්මාන්ත තාක්ෂණ ආයතනයේ සභාපති විජය කුමාර මහත්වරුන් ගිවිසුම හුවමාරු කරගනිද්දීසිලෝන් බිස්කට්ස් සමාගම මන්චි කොතලහිඹුටු බිස්කට් වෙළෙඳපළට හඳුන්වා දෙයි.වසර ගණනාවක සිට කළ පර්යේෂණවල ප්‍රතිඵලයක් ලෙස කොතලහිඹුටු බිස්කට්ස් එසේ හඳුන්වා දෙයි. කොතලහිඹුටු ආශ්‍රයෙන් බිස්කට්ස් නිෂ්පාදනය කෙරෙන ලොව ප්‍රථම අවස්ථාව මෙයයි.මෙම සුවිශේෂී බිස්කට්ස් වර්ගය නිෂ්පාදනය කිරීම සඳහා සිලෝන් බිස්කට්ස් සමාගම 2004 වසරේදී කර්මාන්ත තාක්ෂණ ආයතනය සමඟ අවබෝධතා ගිවිසුමක් ඇති කරගත් අතර එහි ප්‍රතිඵලයක් ලෙස කොතලහිඹුටු යොදාගෙන බිස්කට්ස් නිෂ්පාදනය කිරීමේ පර්යේෂණ ආරම්භ කරන ලදී. මෙම පර්යේෂණවල ප්‍රධානම විද්‍යාඥයා වූයේ එම ආයතනයේ ස්වභාවික නිෂ්පාදන අංශයේ ප්‍රධානී ආචාර්ය සිරිමල් ප්‍රේමකුමාර මහතායි.කොතලහිඹුටු යොදාගෙන බිස්කට්ස් නිෂ්පාදනයේදී අභියෝග රැසකට මුහුණ දුන් බවත්, රසවත් සහ ප්‍රිය උපදවන බිස්කට්ස් නිපදවීම ප්‍රධානම අභියෝගය වූ බවත් ආචාර්ය ප්‍රේමකුමාර මහතා කියයි. දියවැඩියාව රෝගය ඇති පාරිභෝගික ජනතාව වෙනුවෙන් සුදුසු බිස්කට්ස් වර්ගයක් නිෂ්පාදනය කිරීමේ, සිලෝන් බිස්කට්ස් සමාගමේ සභාපති මිනේක වික්‍රමසිංහ මහතාගේ සිහිනය සැබෑ කරමින් මන්චි කොතලහිඹුටු බිස්කට් නිෂ්පාදනය කළ බව, එම සමාගමේ මන්චි වෙළෙඳ නාමය පිළිබඳ නියෝජ්‍ය අලෙවි සාමාන්‍යාධිකාරිනී තේජා පීරිස් මහත්මිය ප්‍රකාශ කළාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>03</day>
    </date>
    <link>http://www.silumina.lk/2011/07/03/_art.asp?fn=aj11070312</link>
    <topic>“අපේ ශ්‍රී ලංකාව අපට විශ්වාසයි”</topic>
    <author/>
    <content>“අපේ ශ්‍රී ලංකාව අපට විශ්වාසයි””ශ්‍රී ලංකාව ත්‍රස්තවාදය පරාජය කර දෙවසර සමරමින් සෞභාග්‍යයෙන් යුත් නව යුගයක් කරා පිය නඟමින් සිටියි. එවැනි වාතාවරණයක් තුළ සෙලින්කෝ ඉන්ෂුවරන්ස් සමාගම නව නැම්මක් ඇති කරන සුවිශේෂ සංකල්පයක් ලෙස අපේ ශ්‍රීී ලංකාව අපට විශ්වාසයි” යන තේමාව යටතේ නව වැඩසටහන් අරඹයි.ශ්‍රී ලංකාවේ රක්ෂණ ක්ෂේත්‍රයේ පෙර ගමන්කරු වන සෙලින්කෝ ඉන්ෂුවරන්ස් සමාගම කවදත් රක්ෂණ ක්ෂේත්‍රයට නව සංකල්ප හඳුන්වාදීමට කටයුතු කරයි. ඉදිරි වසර කීපය තුළ ආසියාවේ ආශ්චර්යවත් රට ලෙස නම් දැරීමට කටයුතු කරන ශ්‍රී ලංකාවට එම ඉලක්කය ළඟා කර ගැනීමට පෞද්ගලික අංශයේ දායකත්වය සෘජුවම අවශ්‍ය බව සෙලින්කෝ ඉන්ෂුවරන්ස් සමාගම විශ්වාස කරයි.ජනාධිපතිතුමාගේ නායකත්වය යටතේ ශ්‍රී ලංකා රජය රටට ලබාදුන් සාමය පිළිබඳව තම හෘදයංගම ස්තුතිය පුද කළ සෙලින්කෝ ඉන්ෂුවරන්ස් සමාගමේ සාමාන්‍ය අංශයේ කළමනාකර අධ්‍යක්ෂ හා ප්‍රධාන විධායක නිලධාරි අජිත් ගුණවර්ධන මහතා “අපේ ශ්‍රී ලංකාව අපට විශ්වාසයි” යන සංකල්පය ගැන අදහස් දක්වමින් “ශ්‍රී ලංකාවට ලබාදුන් සාමය මඟින් ආර්ථික සංවර්ධනයට සකස් කර දුන් ශක්තිය හා පසුබිම ව්‍යාපාර ක්ෂේත්‍රයේ අනාගතයට මනා පිටුවහලක් වන බව කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aa1107101</link>
    <topic>දරුස්මාන්ට එරෙහිව තවත් රටවල් 22ක්</topic>
    <author>සුනිල් දයා අල්විස්</author>
    <content>ශ්‍රී ලංකාවට එරෙහි අභූත චෝදනා හෙළා දකිනවාසුනිල් දයා අල්විස්ශ්‍රී ලංකාවට එරෙහිව ඉදිරිපත් කරන ලද ආන්දෝලනාත්මක දරුස්මාන් වාර්තාව නොබැඳි ජාතීන්ගේ රටවල් 22ක් විසින් ප්‍රතික්ෂේප කරනු ලැබ ඇතැයි විදේශ කටයුතු ඇමැති මහාචාර්ය ජී.එල්.පීරිස් පවසයි.මේ වාර්තාව එක්සත් ජාතීන්ගේ මානව හිමිකම් කවුන්සිලයෙන් ඉදිරිපත් කරන ලද්දක් නොවන බවත්, එම කවුන්සිලයෙන් වුවද ලංකාවට එරෙහි යම් යෝජනාවක් ඉදිරිපත් කළහොත් එයට ද සාර්ථකව මුහුණ දීමේ හැකියාව ඇති බවත් අමාත්‍යවරයා පාර්ලිමේන්තුවේ දී ප්‍රකාශ කළේය.රුසියාව හා චීනය ඇතුළු රටවල් මේ අතරින් ප්‍රධාන වන අතර ඒ රටවල් පවසා තිබුණේ ශ්‍රී ලංකාව අස්ථාවර කිරීමේ බාහිර බලපෑම්වලට එරෙහිව ඉදිරිපත් වන බවයි.රුසියානු ජනාධිපති දිමිත්‍රි මෙඩ්වෙඩෙව් හා චීන ජනාධිපති හූ ජින්තාවෝ මේ පිළිබඳව ජනාධිපති මහින්ද රාජපක්ෂ මහතා වෙත ඉතා පැහැදිළිව ප්‍රකාශ කැර තිබුණි.ජනාධිපතිතුමාගේ රුසියානු සංචාරයේ දී ද මේ පිළිබඳව චීන ජනාධිපතිවරයා අවධාරණය කෙළේ ශ්‍රී ලංකාවේ අභ්‍යන්තර කටයුතුවලට අනිසි බලපෑම් කරන බාහිර බලවේග දැඩි ලෙස තමන් හෙළා දකින බවයි. රුසියානු ජනාධිපති පැවසුවේ ශ්‍රී ලංකාවේ දේශපාලන ස්ථාවරත්වය කඩාකප්පල් කිරීමට බලපෑම් කරන බලවේගවලට එරෙහිව ඕනෑම ආකාරයක සහයෝගයක් ලබාදීමට තම රජය සූදානම් බවයි.මීට අමතරව ස්පාඤ්ඤය, ජර්මනිය වැනි රටවල් ද යුරෝපා පාර්ලිමේන්තුවේදී පවා ශ්‍රී ලංකාවට සහයෝගය ලබාදීමට එකඟ වී තිබේ. සියයට 8ක ආර්ථික වර්ධනයක් සහිතව සංවර්ධනය කරා යන රටක් ලෙස මෙවැනි විදේශ සම්බන්ධතා සහ සහයෝගය රටට ඉතා වැදගත් බව විද්වත්හු පෙන්වා දෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aa1107102</link>
    <topic>උපාධිධාරීන් පුහුණු කිරීමට විධිමත් ක්‍රමයක් ඕනෑ</topic>
    <author/>
    <content>- ජනපතිඉදිරියේදී රාජ්‍ය සේවයට බඳවා ගන්නා උපාධිධාරීන් මෙන් ම දැනට සේවයේ නියුතු උපාධිධාරීන් පුහුණු කිරීමේ විධිමත් වැඩපිළිවෙළක් තිබිය යුතු බව මහින්ද රාජපක්ෂ ජනාධිපතිතුමා පවසයි.ජනාධිපතිතුමා මේ බව පැවසූයේ අරලියගහ මන්දිරයේදී ශ්‍රී ලංකා නිදහස් පක්ෂ උපාධිධාරි සංගමයේ නිලධාරීන් පිරිසක් හමුවූ අවස්ථාවේදී ය.අවස්ථා ගණනාවකදී තම රජය තරග විභාගවලින් සමත් උපාධිධාරීන්ට රාජ්‍ය සේවයේ විවිධ තනතුරු සඳහා පත්වීම් ලබා දුන් බව ද ජනාධිපතිතුමා මෙහිදී පවසා සිටියේ ය. උපාධිධාරින් 15000 ක් නැවතත් රාජ්‍ය සේවයට බඳවා ගැනීමට රජය ගත් තීරණයට ජනාධිපතිතුමා වෙත ස්තුතිය පළ කර සිටි ශ්‍රී ලංකා නිදහස් පක්ෂ උපාධිධාරී සංගමය ඉදිරියේදී සකස් කිරීමට නියමිත උපාධිධාරීන්ගේ සේවා ව්‍යවස්ථාවට එම සංගමයේ යෝජනා ඇතුළත් වාර්තාවක් ද ජනාධිපතිතුමාට භාර දුන්නේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aa1107103</link>
    <topic>අලි-මිනිස් ගැටුම නවතන්න ඉන්දීය තාක්ෂණය</topic>
    <author>කරුණාදාස සූරියආරච්චි හා එස්. තිලෙයිනාදන් නවදිල්ලියේ සිට....</author>
    <content>කරුණාදාස සූරියආරච්චි හා එස්. තිලෙයිනාදන් නවදිල්ලියේ සිට....ඉන්දියාවේ අලි මිනිස් ගැටුම් වළක්වාලීම් අනුගමනය කරන නව තාක්ෂණය ශ්‍රී ලංකාවේ ද යොදා ගැනීමට යයි.වසර සියයකට වඩා පැරැණි ඉන්දියන් ඉන්ස්ටියුට් ඔෆ් සයන්ස් නැමති විද්‍යායතනය මිනිස් අලි ගැටුම නවත්වන්නට යොදා ගත් ක්‍රමය මේ සඳහා අනුගමනය කරනු ඇත. මේ අනුව චන්ද්‍රිකා තාක්ෂණය උපයෝගී කරගෙන අලින්ට කිසියම් ක්‍රමයක් (කොලර්) පලඳවනු ඇත.මෙයින් කැලෑ අලීන්ගේ හැසිරීම් රටාව පිළිබඳ වාර්තා ලබා ගැනීමට ද කටයුතු යොදා තිබේ. තමිල්නාඩු - කර්නාටක ප්‍රාන්තවල ද අලි මිනිස් ගැටුම් පවතින අතර අලි ගැවසෙන ප්‍රදේශවල මිනිසුන් පදිංචිවීම ද අලි - මිනිස් ගැටුම්වලට හේතු වී තිබේ. චන්ද්‍රිකා තාක්ෂණය මඟින් ලබා ගන්නා තොරතුරු උපයෝගී කරගෙන අලින්ට පලඳවන කොලරය උපයෝගී කරගෙන ලබා ගන්නා තොරතුරු අනුව එම අලින් ආපසු වනයට පලවා හරිනු ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aa1107104</link>
    <topic>දුම්රිය දඩ 50% කින් නංවයි හදිසි වැටලීම් දිනපතාම</topic>
    <author>තාරක වික්‍රමසේකර</author>
    <content>තාරක වික්‍රමසේකරප්‍රවේශපත් රහිතව දුම්රිය ගමන් කරන මඟීන්ගෙන් අය කරනු ලබන දඩ මුදල් 50% කින් වැඩි කර ඇතැයි ද දිනපතාම වැටලීම් සිදු කරන බව ද දුම්රිය වාණිජ අධිකාරී ජී. ඩබ්ලිව්. සිසිර කුමාර මහතා සිළුමිණට කීය.මේ අනුව මෙතෙක් තුන්වැනි පන්තියේ ප්‍රවේශපත් නොමැතිව ගමන් කළ මඟීන්ගෙන් අය කළ රුපියල් 600 දඩ මුදල රුපියල් 900 ක් දක්වා වැඩිකර ඇති අතර දෙවැනි පන්තියේ ප්‍රවේශ පත්‍ර නොමැතිව ගමන් කළ මඟීන්ගෙන් අය කළ රුපියල් 800 ක දඩ මුදල රුපියල් 1200 ක් දක්වා වැඩිකර ඇත.එසේම 1 වන පන්තියේ ප්‍රවේශ පත්‍ර නොමැතිව ගමන් කළ මඟීන්ගෙන් අය කළ රුපියල් 1100 ක දඩ මුදල රුපියල් 1650 ක් දක්වාත් වැඩි කර ඇත. මෙම දඩ මුදලට අමතරව ප්‍රවේශ පත්‍ර නොමැතිව මඟියා ගමන් කළ දුම්රියේ ගමනාරම්භයේ සිට ගමනාන්තය දක්වා අදාළ පන්තියේ ගමන් ගාස්තුව මෙන් දෙගුණයක් ගෙවිය යුතුය. තුන්වැනි පන්තියේ ප්‍රවේශ පත්‍ර රැගෙන දෙවැනි පන්තියේ ගමන් කළහොත් දඩ මුදලත් දෙවැනි පන්තිය හා තුන්වැනි පන්තිය අතර ගාස්තු වෙනසෙත් දෙගුණයක් ද ගෙවිය යුතුය.ප්‍රවේශ පත්‍ර නොමැතිව ගමන් කරන මඟීන් හා තුන්වැනි පන්තියෙ ප්‍රවේශ පත්‍ර රැගෙන දෙවැනි පන්තියේ ගමන් කරන මඟීන් අත් අඩංගුවට ගැනීම පිණිස දිනපතාම වැටලීම් සිදු කරන බව ද සිසිර කුමාර මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aa1107105</link>
    <topic>චැනල් 4 මගඩියට උදව් දුන් අයෙක් දැලේ</topic>
    <author>දයා ඩී.ෆොන්සේකා</author>
    <content>දයා ඩී.ෆොන්සේකාශ්‍රී ලංකාවට මහත් අපකීර්තියක් ඇති කරවමින් චැනල් 4 නාළිකාව මඟින් ප්‍රචාරය කළ “කිලිං ෆීල්ඩ්” ශ්‍රී ලංකා වීඩියෝ පටය නිර්මාණය කිරීමට අනුබල දුන් බවට සැක කරමින් රහස් පොලීසිය විසින් මහනුවර දී අත්අඩංගුවට ගත් කන්දවනම් පේදීස්වරම් නමැත්තා මාසයක් රහස් පොලීසියේ රඳවාගෙන ප්‍රශ්න කිරීමට කොළඹ අතිරේක මහෙස්ත්‍රාත් ටිකිරි කේ.ජයතිලක මහතා ගිය සිකුරාදා අවසර දුන්නේය.ඔහුට විරුද්ධව චෝදනා නඟා තිබුණේ චැනල් 4 වීඩියෝ පටය නිර්මාණය සඳහා ආධාර අනුබලදීම හා ශ්‍රී ලංකාවේ යුද හමුදාව හා රජය අපකීර්තියට පත්කිරීම යනුයි.”කිලිං ෆීල්ඩ්” වීඩියෝ පටය ශ්‍රී ලංකාවේ කීර්ති නාමයට කැළලක් ඇතිකරමින් පසුගියදා මහත් ආන්දෝලනයක් ඇති කළ අතර ඊට එරෙහිව ශ්‍රී ලංකාවේ ජනමතය ද ගොඩනැඟෙමින් තිබිණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aa1107106</link>
    <topic>වී අස්වැන්න මෙට්‍රික් ටොන් ලක්ෂ 17 කින් වැඩි වෙයි</topic>
    <author>නිහාල් පී. අබේසිංහ</author>
    <content>පොහොර සහනාධාරය ඵල දරයිනිහාල් පී. අබේසිංහපසුගිය වසර 6 ඇතුළතදී මෙරට වී අස්වැන්න මෙට්‍රික් ටොන් ලක්ෂ 17 කින් වැඩිවී ඇති බවත් එම වකවානුවේ දී මෙරට සහල් නිපැයුම මෙට්‍රික් ටොන් ලක්ෂ 10.6 කින් වැඩිවී ඇති බවත් කෘෂිකර්ම අමාත්‍යාංශ සංඛ්‍යාලේඛන අංශය පවසයි.2004 දි මෙරට සමස්ත වී නිෂ්පාදනය මෙට්‍රික් ටොන් 2628000 කි. ඒ ප්‍රමාණය 2010 දි වී නිෂ්පාදනය මෙට්‍රික් ටොන් 4299000 දක්වා වැඩි විය. එම වැඩිවීම වසර හයට වී මෙට්‍රික් ටොන් ලක්ෂ 17 කට ආසන්නය. මීට අමතරව 2004 සිට 2010 දක්වා වසර හය ඇතුළතදි මෙරට සහල් නිපැයුමද මෙට්‍රික් ටොන් ලක්ෂ 10.6 කින් වැඩිවී තිබේ. 2004 දි මෙරට සහල් නිපැයුම මෙට්‍රික් ටොන් 1612080 කි. 2010 දි එම ප්‍රමාණය මෙට්‍රික් ටොන් 2681518 ක් වී තිබේ.2004 දි මෙරට ස්වයංපෝෂිත දර්ශකය සියයට 88 කි. එය 2010 දි සියයට 114 ක් දක්වා ඉහළ නැග තිබේ. ස්වයංපෝෂිත දර්ශකය යනුවෙන් හඳුන්වන්නේ දේශීය සහල් නිපැයුම වාර්ෂික සහල් අවශ්‍යතාවට අනුව දක්වන ප්‍රතිශතයයි. මෙලෙස වී නිෂ්පාදනය වැඩිවීමට ප්‍රධාන හේතුව වූයේ රසායනික පොහොර, පොහොර සහනාධාරය යටතේ 2005 සිට අපේ ගොවි ජනතාවට සහනදායි ලෙස ලබාදීම බව කෘෂිකර්ම විද්‍යාඥ කෘෂිකර්ම අමාත්‍යාංශයේ අධ්‍යක්ෂ ආචාර්ය හේමන්ත විජේවර්ධන මහතා පවසයි.ඒ අනුව රජය වසරකට රුපියල් කෝටි 5000 ක පොහොර සහනාධාරයක් දැන් වී වලට හා අන් සියලු බෝගවලට ලබාදෙයි. මින් රුපියල් කෝටි 3500 ක් වී වලටද ඉතිරි කෝටි 1500 අනෙක් බෝග සඳහා ද වෙන් කර ඇතැයි වන ජීවි හා ගොවි ජන සේවා ඇමැති එස්.එම්. චන්ද්‍රසේන මහතා පෙන්වා දෙයි. වී වලට යොදන පොහොර කිලෝ ග්රෑම් 50 බෑගයක් ලෝක වෙළෙඳ පොළේ රුපියල් 9000 ට අලෙවි වුවද අපේ ජනතාවට ඒ පොහොර රජය රුපියල් 350 බැගින් ලබා දුන් බවද චන්ද්‍රසේන ඇමැතිවරයා කියයි. මේ අනුව පසුගිය වසර 5 ඇතුළත අඩු ගණනේ රුපියල් කෝටි 20,000 කට අධික මුදලක් පොහොර සහනාධාරය ලෙස රජය වැය කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aa1107107</link>
    <topic>පාසල් ළමයින් 12,000 ක් ලබන 14 දා මහ පෙරහරට එක්වෙති</topic>
    <author>සුභාෂිණි ජයරත්න</author>
    <content>සුභාෂිණි ජයරත්න2600 ශ්‍රී සම්බුද්ධත්ව ජයන්තිය සැමරීම, දම්සක් පැවතුම් සූත්‍රය දේශනා කර වසර 2600 ක් පිරීම, සඟ සසුන ආරම්භ වී වසර 2600 ක් පිරීම කරුණු නිමිති කරගෙන අධ්‍යාපන අමාත්‍යාංශය මෙහෙය වීමෙන් දිවයින පුරා ශිෂ්‍ය භික්‍ෂුන් වහන්සේ හා සිසු සිසුවියන් 12,000 කගේ සහභාගිත්වයෙන් පැවැත්වෙන ඇසළ මහා පෙරහර ලබන බ්‍රහස්පතින්දාට (14) යෙදෙන ඇසළ පෝදා පස්වරු 4 සිට 6.30 දක්වා සම්බුද්ධත්ව ජයන්ති මාවතේ වීදි සංචාරය කරයි.ලංකා ඉතිහාසයේ පැවැත්වෙන විශාලම ඇසළ පෙරහර මෙය වනු ඇති බවත් නැටුම් හා සංස්කෘතිකාංග 350 කින් යුත් මේ පෙරහරේහි හින්දු හා මුස්ලිම් පාසල්වල දරු දැරියන් ද ජාතික සමගිය සංකේතවත් කරමින් සහභාගි වෙනබවත් අදහස් දැක්වූ අධ්‍යාපන ඇමැති බන්දුල ගුණවර්ධන මහතා පවසයි.පෙරහර පස්වරු 2 සිට කොළඹ ලුම්බිණි මහා විද්‍යාලයෙන් ආරම්භ වී ඉසිපතන විදුහල, ඉසිපතනාරාමය හරහා සම්බුද්ධත්ව ජයන්ති මාවතට පිවිසි තුන්මුල්ල සම්බුද්ධත්ව ජයන්ති මන්දිරයෙන් අවසන් වෙයි. ජනාධිපති මහින්ද රාජපක්‍ෂ ජනාධිපතිතුමා හා දි.මු. ජයරත්න අග්‍රාමාත්‍යතුමා සිසු පෙරහර පිළිගැනීමෙන් අනතුරුව භික්‍ෂූන් වහන්සේලා විසින් ධම්ම චක්ක පවත්තන සූත්‍රය දේශනා කිරීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aa1107108</link>
    <topic>නිරක්තිය පැතිරෙයි ලුණුවලට යකඩ දමයි</topic>
    <author>සාගරිකා දිසානායක</author>
    <content>සාගරිකා දිසානායකමෙරට ජනගහණයෙන් ලක්‍ෂ හතළිහක් නිරක්තියට ගොදුරු වී ඇතැයි කොළඹ වෛද්‍ය පර්යේෂණ ආයතනය විසින් කරන ලද පර්යේෂණවලින් සොයාගෙන තිබේ. ‘මාන්දම’, ‘පාණ්ඩුව‘ යනුවෙන් හඳුන්වනුයේ මෙම රෝග තත්ත්වයයි. වර්තමාන ආහාර රටාව සහ පෝෂණ ඌනතාව නිරක්තියට හේතු වී තිබේ.මෙම රෝග තත්ත්වයෙන් ජනතාව මුදවා ගැනීම සඳහා සෞඛ්‍ය අමාත්‍යාංශයේ උපදෙස් මත වෛද්‍ය පර්යේෂණායතනය ජනතාවගේ “යකඩ” අවශ්‍යතාව සපුරාළීම සඳහා ආහාරයට ගන්නා ලුණුවලට අයඩින් සහ ‘යකඩ’ අන්තර්ගතකොට ලබාදීමට සූදානම් වෙයි. මෙහි ඇරැඹුමක් ලෙස මේ වන විට ගම්පහ දිස්ත්‍රික්කයේ පවුල් 710 ක් තෝරාගෙන ඔවුන්ගේ සහභාගිත්වයෙන් නියමු ව්‍යාපෘතියක් දියත් කොට තිබේ.මේ පර්යේෂණයේදී තෝරාගත් පවුල්වලට අඛණ්ඩව මාස හයක් අයඩින් සහ යකඩ අඩංගු කරන ලද ලුණු ලබා දේ. හය මාසයකින් පසුව ඔවුන්ගේ යකඩ අවශ්‍යතාව සපුරා ඇත්දැයි පරීක්‍ෂා කර බලනු ලැබේ. එහි ප්‍රතිඵල සාර්ථක වුවහොත් දිවයින පුරා වෙසෙන ජනතාවට අයඩින් සහ යකඩ අඩංගු ලුණු ලබාදීමට පියවර ගනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aa1107109</link>
    <topic>කොළඹ අඩු වියදම් නගරයක් වෙයි</topic>
    <author>අරුණි මුතුමලී</author>
    <content>ජීවත් වෙන්න හොඳ තැනක්අරුණි මුතුමලීකොළඹ නගරය ලෝකයේ ජීවත්වීමට ලාබදායීම නගරයක් ලෙස අර්ථ ශාස්ත්‍රඥයන්ගේ බුද්ධි ඒකක ද්විවාර්ෂික ජීවන වියදම් සමීක්ෂණ වාර්තාව හෙළි කරයි. ජීවන වියදම ඉහළම නගරය ලෙස ටෝකියෝ නගරය වසර 20ක් පුරා “ඇදහිය නොහැකි” නගරය ලෙස විරුදාවලිය ලබාගෙන සිටියි.ඉහළම ජීවන වියදමක් සහිත රටවල් 10 අතර යුරෝපීය සංයුතියක් ඇති ඔස්ලෝ, පැරිස්, ජිනීවා, සූරිච්, ෆ්රැන්ක්ෆර්ට් ඇතුළු නගර බවද අඩුම ජීවන වියදම සහිත රටවල් 10 ඇත්තේ දකුණු ආසියානු කලාපයේ බවත් වාර්තා පෙන්වා දෙයි. පකිස්තානයේ කරච්චි නුවර මෙම සමීක්ෂණ වාර්තාවේ අවසාන නගරය ලෙස තේරී පත්වී ඇත.අඩුම ජීවන වියදම් සහිත නගර 20 අතරට කොළඹ අයත් වන අතර ලෝකයේ නගර ලැයිස්තුවේ 114 වැනි ස්ථානය ශ්‍රී ලංකාවට හිමිව තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aa11071010</link>
    <topic>රක්‍ෂණ පාසලක්</topic>
    <author>රමණී සුබසිංහ</author>
    <content>රමණී සුබසිංහලෝකයේ වැඩිම රැකියා අවස්ථා පවතින රක්ෂණ ක්ෂේත්‍රයේ රැකියා සඳහා ශ්‍රී ලාංකේය තරුණ පරම්පරාව යොමු කිරීමේ අරමුණින් රක්‍ෂණ පාසලක් ආරම්භ කිරීමට ජාතික රක්ෂණ බාර අරමුදල පියවර ගෙන තිබේ.මහින්ද රාජපක්‍ෂ ජනාධිපතිතුමා ගේ උපදෙස් පරිදි ආරම්භ කැරෙන මේ රක්‍ෂණ පාසල මොණරාගල දිස්ත්‍රික්කයේ බුත්තල පවත්වන ලද දැයට කිරුළ භූමියේ ස්ථාපිත කිරීමට කටයුතු යොදා ඇති බවත් ජාතික රක්‍ෂණ භාර අරමුදලේ සභාපති සේනක අබේගුණසේකර මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aa11071011</link>
    <topic>ගිලිණු නැව් සම්පතක් වෙයි</topic>
    <author>සුභද්‍රා දේශපි‍්‍රය</author>
    <content>සුභද්‍රා දේශපි‍්‍රයගිලිණු නැව් වටා මසුන් විශාල ලෙස ගැවසෙන අතර ඒ ආශි‍්‍රතව මත්ස්‍ය අභිජනන සිදුවන බවත් සොයා ගෙන ඇත. මීට අමතරව වටිනා ඖෂධ සඳහා යොදා ගැනෙන දුර්ලභ ඇල් ගී වැනි ශාක ද්‍රව්‍යයන්ද මේ නැව් කොටස්වල හට ගන්නා බවත් හෙළි වී තිබේ. දැනට මෙවැනි ගිලිණු නෞකා 23 ක් මන්නාරම, ත්‍රිකුණාමලය යන ප්‍රදේශවලින් සොයා ගෙන ඇත.මෙරට මුහුද ආශි‍්‍රතව ගිලුණු නැව්වල කොටස් ඉවත් කිරීම වහාම නතර කිරීමට හා එම නැව් සංරක්‍ෂණය කිරීමට මේ වන විට පියවර ගෙන ඇති බව නාරා පර්යේෂණ ආයතනයේ සභාපති ආචාර්ය හිරාන් ජයවර්ධන මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aa11071012</link>
    <topic>‘තරණය’ අරමුදල රුපියල් කෝටි 9 ඉක්මවයි</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලතරණය පාගමන වෙනුවෙන් ලක්ෂ 900 කට අධික මුදලක් ඉකුත් සිකුරාදා වෙනවිට එකතු වී තිබේ. යාපනයේ ශික්ෂණ රෝහලේ ළමා පිළිකා ප්‍රතිකාර ඒකකයක් සෑදීම වෙනුවෙන් ජූලි 01 වෙනිදා දෙවුන්දරින් ඇරැඹි මේ පාගමන 27 වෙනිදා යාපනය දක්වා යාමට නියමිත ය.දිවයිනේ ක්ෂේත්‍ර ගණනාවක සුවිශේෂ පුද්ගලයෝ මේ සඳහා දායක වූ අතර සිකුරාදා (08) කොළඹ සිට ජාඇල දක්වා වූ තරණය පා ගමනට පාර්ලිමේන්තු මන්ත්‍රී මාලනී පොන්සේකා මහත්මිය ද එක් විය.මේ පිළිබඳ අදහස් දැක්වූ මාස්හෝල්ඩින් ආයතනයේ ඩයන් ගෝමස් මහතා ප්‍රකාශ කෙළේ සහය දුන් සෑම දෙනාගේ කැපවීම අගේ කරන බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aa11071013</link>
    <topic>කොළඹ 7 දිසාපති නිවසේ සරු ගොවිපළක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහකොළඹ දිස්ත්‍රික් ලේකම් එස්. හපුආරච්චි මහතා කොළඹ 7 විජේරාම මාවතේ තම නිල නිවසේ විශාල ගෙවත්තේ සරු ගොවිපළක් සකස් කර තිබේ. ඒ ගොවිපළේ එළවළු, අල කොළ එළවළු, පලතුරු වර්ග 20 කට අධික ප්‍රමාණයක් වගා කර ඇත.ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීම මත ක්‍රියාත්මක වන දිවිනැඟුම වැඩසටහන යටතේ තමා තම නිල නිවසේ පර්චස් 50 ක් පුරා මෙම ගොවිපළ සකස් කළ බව දිස්ත්‍රික් ලේකම්වරයා පවසයි.”පසුගිය අප්‍රේල් මාසයේ ආරම්භ කළ මේ ගොවිපළ මඟින් දැන් බතල, ගස්ලබු, ගෝවා, බීට්රූට්, රාබු, කොළ ගෝවා, මුකුණුවැන්න, හාතාවාරිය, වැරැනියා මිරිස්, බටු, බණ්ඩක්කා, කොච්චි ඉහළ අස්වැන්නක් ලැබේ.මේ අස්වැන්න දැන් කොළඹ දිස්ත්‍රික් ලේකම් කාර්යාලයේ අයටම පහසු මිලට විකුණනවා. මේ ඉඩම් මුලින් තිබුණේ වැලි පොළොවක්. රටේ ප්‍රධාන නිලධාරින්ටත් විශේෂයෙන් දිස්ත්‍රික්කයේ බල ප්‍රදේශවල අයටත් ආදර්ශයක් ලෙස මා මෙම ගොවිපළ සකස් කළා.” දිස්ත්‍රික් ලේකම් හපුආරච්චි මහතා සිළුමිණට කීය.”මගේ පරිභෝජනයට අවශ්‍ය සියලු දේ මේ ගොවිපළෙන් මට ලැබෙනවා. පිටින් එළවළු ගන්නේ නැහැ.” හපුආරච්චි මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aa11071014</link>
    <topic>වසරේ විශිෂ්ටතම ව්‍යවසායක සම්මාන තරගය සඳහා අයදුම්පත් කැඳවයි</topic>
    <author/>
    <content>16 වන වරටත් ශ්‍රී ලංකා වාණිජ හා කර්මාන්ත මණ්ඩල සම්මේලනය, 2011 ජුලි 6 වන දින සිට ශ්‍රී ලංකා ව්‍යාපාරික ප්‍රජාවට ජාතියේ ඉහළම උත්තමාචාරය වන වසරේ විශිෂ්ටතම ව්‍යවසායකයා සම්මාන තරගය ක්‍රියාවට නංවයි. මේ මඟින් ජාතික ආර්ථිකයේ ඉදිරි ගමන වෙනුවෙන් දක්වන ලද දායකත්වය ඇගැයීම වස් ශ්‍රී ලාංකීය ව්‍යවසායකයින් විසින් ළඟා කර ගන්නා ලද ඉලක්කයන් මෙම වාර්ෂික සම්මාන ප්‍රදානෝත්සවය මඟින් විශේෂයෙන් ගෞරවනීය ඇගැයීමකට ලක් කරනු ලබයි.“වසරේ විශිෂ්ටතම ව්‍යවසායකයා” තේරීමේ තරගය අදියර දෙකකින් සමන්විත වන අතර එය ජාතික හා ප්‍රාදේශීය යනුවෙන් කොටස් දෙකකි. ප්‍රාදේශීය සම්මාන බෙදී යාම රන් සම්මාන 9 ක් හා රිදී සම්මාන 36 ප්‍රධානතම කාණ්ඩ හතරක් යටතේ ප්‍රදානය කරන අතර එමඟින් සිදු වන්නේ සුළු, මධ්‍යම, විශාල හා මහා පරිමාණ යන ව්‍යාපාරික අංශයන් ආවරණය කරනු ලැබේ. ජාතික මට්ටමේ මුළු සම්මාන ගණන 25 ක් වන අතර ජාතික මට්ටමේ සම්මාන ප්‍රදානයේදී ප්‍රධානතම සම්මාන වන ප්ලැටිනම් සම්මානයට සමගාමීව රන් සම්මාන 4 ක් රිදී සම්මාන 4 ක් ද ලෝකඩ සම්මාන 12 ක් ද ප්‍රදානය කරනු ලැබේ.2011 ජුලි 15 වන දින සිට තරග අයදුම්පත් නිකුත් කිරීමට කටයුතු යොදා ඇති අතර අයදුම්පත් හා වැඩි විස්තර අංක 53, වොක්ෂල් මාවත, කොළඹ 2 හි පිහිටි ශ්‍රී ලංකා වාණිජ හා කර්මාන්ත මණ්ඩල සම්මේලනයේ ලේකම් කාර්යාලයෙන් මෙන්ම සියලුම ප්‍රාදේශීය හා දිස්ත්‍රික් වාණිජ මණ්ඩල වෙතින් ද ලබා ගත හැකියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=aa11071015</link>
    <topic>කතරගම මහ පෙරහර 15 වැනිදා</topic>
    <author>ඊ. එච්. සෝමපාල කතරගම විශේෂ</author>
    <content>ඊ. එච්. සෝමපාල කතරගම විශේෂරුහුණු කතරගම මහා දේවාලයේ වාර්ෂික ඇසළ මහා පෙරහර ජුලි මස 01 දින ආරම්භ වී මේ දිනවල ඉතාමත් උත්කර්ෂවත් අන්දමින් පැවැත්වේ.ඇසළ පෙරහර ආරම්භක දිනයේ ලක්ෂ සංඛ්‍යාත බැතිමතුන්ගෙන් පුදබිම පිරී තිබු අතර උතුරු නැඟෙනහිර ප්‍රදේශවලින් පාද යාත්‍රාවෙන් (පයින්) පැමිණෙන බැතිමතුන් ද දහස් ගණනින් කතරගම පුදබිමට පැමිණියහ.ජුලි මස 12 දින ඇසළ මහ පෙරහර සමයේ උත්කර්ෂවත් අවස්ථාවක් වන ගිනි පෑගීම සිදු කෙරේ.ජුලි මස 15 දින අවසාන මහ පෙරහර පැවැත්වෙන අතර ජුලි මස 16 දින මැණික් ගඟේ දිය කැපීමෙන් කතරගම ඇසළ මහ පෙරහර කටයුතු අවසන් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=ab1107101</link>
    <topic>ඒකීය ශ්‍රී ලංකාවක් ඇතුළත හොඳ විසඳුමක් සොයා ගන්න බැරිකමක් නැහැ</topic>
    <author>සාකච්ඡා කළේ සරත් පෙරේරා</author>
    <content>කොළඹ විශ්වවිද්‍යාලයේ නීති පීඨයේ ජ්‍යෙෂ්ඨ කථිකාචාර්ය, නීතිඥ, ආචාර්ය ප්‍රතිභා මහානාමහේවාබටහිර බලපෑම්වලින් තොරව උතුරට රට ඇතුළින්ම වූ විසඳුමක් සොයා ගැනීමට දැන් ස්වර්ණමය අවස්ථාවක් උදාවී ඇති බවත් රටේ සතුරන්ට ඉඩ නොදී ඉක්මනින් එවැනි විසඳුමක් සොයාගැනීම රටේ යහපත ප්‍රාර්ථනා කරන සියල්ලන්ගේ යුතුකම බවත්, කොළඹ විශ්වවිද්‍යාලයේ නීති පීඨයේ ජ්‍යෙෂ්ඨ කථිකාචාර්ය, නීතිඥ, ආචාර්ය ප්‍රතිභා මහානාමහේවා මහතා පවසයි.සිළුමිණ සමඟ විශේෂ සමුම්ඛ සාකච්ඡාවකට එක්වෙමින් ආචාර්ය වරයා මේ ප්‍රකාශය කළේය.එහිදී ඇසූ ප්‍රශ්න කීපයක් හා ඒවාට ආචාර්ය මහානාම හේවා මහතා දුන් පිළිතුරු මෙසේය.මා හිතන්නේ මේ මොහොතේ ජනවර්ග අතර ප්‍රශ්න විසඳාගෙන රටක් ජාතියක් ලෙස නැඟී සිටීමට මේක මේ රටට ලැබි තියන ස්වර්ණමය අවස්ථාවක්. මේ අවස්ථාව කිසිවකු පැහැර නොහැරිය යුතුයි. අපි දන්නවා 13 වැනි ව්‍යවස්ථා සංශෝධනය ඉන්දියාව ලංකාවට බලෙන් පැටවූ එකක් බව. පළාත් සභාවල විෂය පද්ධතියට අයත් ඉඩම් හා පොලිස් බලතල ක්‍රියාත්මක කිරීම බහුතරය අකමැතිවීම නිසා එය පූර්ණ ලෙස ක්‍රියාත්මක කිරීම අර්බුදයක් වී තිබෙනවා.ඒ කියන්නේ පළාත් සභා ක්‍රියාත්මක කිරීමේත් අද ප්‍රශ්න උද්ගත වී තිබෙනවා. ඇතිකර ගත හැකි වඩා පළල් එකඟත්වය රට තුළම ඇතිකරගෙන එය කල්නොයවා ක්‍රියාවට නැංවීම අපේ යුගයේ කාර්යභාරය ලෙස දකින්න මා කැමැතියි. ඒ නිසා රජය හා දෙමළ ජාතික සන්ධානය අතර සාකච්ඡා කිරීමට මේ අලුත් එකඟත්වය වඩා සුබවාදී ලෙස දකින්න මා කැමැතියි.පැහැදිලිව මේක අභියෝගයක්. ඒ අභියෝගය නොබියව බාරගත යුතුයි. රජයට හා ජනාධිපතිතුමාට යුද්ධය ජයගත් ආකාරයටම මේ ප්‍රශ්නයටත් විසඳුමක් ඉදිරිපත් කිරීමට ශක්තිය තිබෙනවා. අපි කවුරුත් දන්නවා ඇතැම් බටහිර රටවල් ලෝකය පුරා විසිර සිටින කොටි හිතවතුන් සමඟ එකතුවී අපේ මව්බිම අනතුරට හෙළීමට දරන ප්‍රයත්නය. මේ අනතුර අපට අඩුවෙන් තක්සේරු කරන්න බැහැ.චැනල් 4 වීඩියෝවෙන් ඉදිරිපත් කරන යුද අපරාධ චෝදනා මේ ලෝක කුමන්ත්‍රණයේ අලුත්ම නැඹුරුව වෙනවා. දරුස්මාන් වාර්තාව තව පැත්තකින් තියනවා. ලංකාවට රට තුළම විසඳුමක් ඇතිකර ගන්නා අතරම ලෝක මට්ටමේ මිතුරන් දිනාගත හැකි ලෝකය දැනුම්වත් කිරීමේ ප්‍රචාරක වැඩපිළිවෙළ විදේශ අමාත්‍යාංශ මට්ටමින් යෙදෙන්න සිදුවෙනවා. කොටින්ට විරුද්ධ මානුෂික මෙහෙයුම සිවිල් ජනතාව අනතුරට නොහෙලූ, සිවිල් ජනතාව ඉලක්ක නොකළ මෙහෙයුමක් බව අප ලෝකයාට ඔප්පු කළ යුතුයි. හමුදාව එසේ කළ බව උතුරේ ජනතාව දන්නවා. පිළිගන්නවා.යුද්ධය පැවැති අවදියේ උතුරට ගිය ලේඛකයෙක්ම ලන්ඩන් ගාඩියන් පුවත්පතට අපූරුවට ලියා තිබුණා යුද්ධයේදී හමුදාව සිවිල් වැසියන් ආරක්ෂා කරන්න ගත්තු පියවරත් කොටින් තමන්ගේ ග්‍රහණයෙන් මිදී යන දෙමළ වැසියන්ට වෙඩි තබා මරා දැමූ ආකාරයත්. මේ ඇත්ත හෙළිකරන අලුත් වීඩියෝ පට චැනල් 4 වීඩියෝවට විරුද්ධව ලෝකය හමුවට ගෙනා යුතුයි.මේ ලෝකය දිනාගන්නා මෙහෙයුමේම වැදගත් පියවරක් ලෙස උතුරේ දෙමළ ජනතාව දිනාගැනීමටත් විසඳුමක් ලබාදීම අවශ්‍යයෙන්ම කළ යුතු වෙනවා.13 වැනි සංශෝධනය මඟින් ගෙනා පළාත් සභා අද මේ රටේ දේශපාලන ආයතන ව්‍යූහයේ කොටසක්. ඒ තුළ ඉඳගෙනයි අපට සාකච්ඡා කරන්න වෙන්නේ. ඒක තමයි පදනම කරගත යුත්තේ.පළාත් සභා 1987 ඉන්දු - ලංකා ගිවිසුම අනුව ඉන්දියාවේ බලපෑම මත ගෙන ආ එකක් බව ඇත්ත. එම ගිවිසුම ගැන ජේ. ආර්. ජයවර්ධන ආණ්ඩුවේ හිටපු ප්‍රබලයන් පවා දැනගෙන හිටියේ නෑ. ප්‍රධාන ඇමැතිවරුවත් දැනගෙන හිටියේ නැහැ. නමුත් අද ඒක අපේ ව්‍යවස්ථාවේ කොටසක්.මේකෙ තියෙන්නේ ඉන්දියානු මොඩලය. අපට වෙනත් විසඳුමකට යන්න වුණත් මේක යොදා ගත හැකියි. විසඳුමක් සොයා ගැනීම ශ්‍රී ලංකාවේ අභ්‍යන්තරයෙන් විය යුතු බව ඉන්දියා විදේශ ලේකම් නිරූපමා රාවෝ මහත්මියත් පවසා තිබුණා. මා කියන්නේ වෙන විසඳුමකට යන්න බැරිනම් 13 සංශෝධනවත් ක්‍රියාත්මක කරන්න කියලයි. අපට රටක් විදියට අලුත් විසඳුමකට යන්න පුළුවන් නම් ගැටලුවක් ඇති වෙන්නේ නැහැ.ඒකීය ලංකාව තුළ කවුරුත් බලාපොරොත්තු වෙන විදියේ විසඳුමක් හොයා ගන්න බැරි කමක් නැහැ. මේ මොඩලය ගැනනෙ ප්‍රශ්නය තියෙන්නේ. මේක ජාතික ප්‍රශ්නයක් නිසා ජාතික විසඳුමක් ඇති කරගන්න ඕන.සියලු පක්ෂ බහුජන සංවිධාන, නීතිඥ සංවිධාන මේකට සහාය කරගන්න පුළුවන්. ඒ හැම කොටසකම අදහස් ලබාගන්න ඕන. ඔවුන්ට සහභාගි වෙලා තමන් විරුද්ධ දේත් කියන්න පුළුවන් වෙන්න ඕන. සියල්ලන්ම එකඟ කරගන්න බැරි වුණත් මෙතනදි බහුතර එකඟත්වයක් ඇතිකර ගත හැකියි. අද මෙවැනි වැඩපිළිවෙළකට විරුද්ධ වන කිසිවෙක් ඉන්නව කියල මා විශ්වාස කරන්නේ නැහැ. එදා පළාත් සභා විසඳුම ක්‍රියාත්මක කරන්න වුණේ ත්‍රස්තවාදය සමඟ. අද ත්‍රස්තවාදයක් නැති නිසා සාකච්ඡාවෙන් සම්මුතියෙන් ඇති කරගන්නා විසඳුම ස්වාධීනව ක්‍රියාත්මක කරන්න පුළුවන්.ත්‍රස්තවාදයත් සමඟ සංවර්ධනය යටිතල පහසුකම් අංශයෙනුත් පහළ අඩියක උතුරු නැගෙනහිර පළාත් තියෙන්නේ. හේතුව ඒ පළාත්වල ත්‍රස්තවාදීන් සිදුකළ විනාශය. දෙමළ ජාතීන්ට ඔවුන්ගේ භාෂාවට සංස්කෘතියට තැනක් ලංකාවේ නැති ය කියලනේ ලෝකය පුරා මේ විරුද්ධ ප්‍රචාර ගෙනියන්නේ. මේ විරුද්ධ ප්‍රචාරවලට චැනල් 4 සිද්ධියත් සමග අද අලුත් පණක් ලැබිල තියනවා. මේ විරෝධතාවලට ඉඩක් නොලැබෙන පරිදි ඒ ජනතාවත් පාලනයට සහභාගි කරගන්න ක්‍රමවේදයක් තිබිය යුතුයි. රජය නැගෙනහිර පළාත් සභා ඡන්දය තිබ්බා. උතුරු පළාත් සභා ඡන්දයත් තියනව කියල කියනවා.පුනරුත්ථාපනය කළ කොටි සැකකරුවන් නිදහස් කර උතුරේ නැවත පදිංචි කිරීම් කරගෙන යනවා. දෙමළ ජනතාව ඔවුන් උන්හිටි තැන්වලම පදිංචි කිරීමට රජය කටයුතු කරමින් සිටිනවා. ඒක වැදගත්. එක පැත්තකින් අද උතුරේ ජනයාට තියන ඉල්ලීම තමන්ගේ එදිනෙදා ජීවිතය පවත්වාගෙන යන්න තමන්ගේ ජීවිකාව කරගන්න අවශ්‍ය පහසුකම් සලසන්න කියන එකයි. ඔවුන්ගේ මූලිකම ඉල්ලීම් වන්නේ ඒවායි. ඒ ජනතාවට සැනසිල්ලේ හිතන්න කාලයක් දෙන්න ඕන.ද්‍රවිඩ ජාතික සන්ධානය පටන් ගත්තෙම කොටින්ගේ බලපෑම උඩ. අද ඔවුන්ට උඩින් උපදෙස් දුන්න ඒ අය නැහැ. දෙමළ ජනතාවත් ඔවුන්ට ඡන්දය දෙන්නේ කැමැත්ත නිසා නොව වෙන විකල්පයක් නැති නිසා විය හැකියි.ඒ නිසා විකල්ප පක්ෂවලටත් උතුරු නැගෙනහිර ජනතාව අතරට යන්න ඉඩක් තිබිය යුතුයි. අපි දන්නවා දෙමළ ජනතාවගේ හඬ ඉදිරියට ගෙන ඒමට වඩා දෙමළ ජාතික සන්ධානය උත්සාහ කරන්නේ ඉන්දියාව, තමිල්නාඩුවේ බලපෑම් මත කේවල් කරන්නයි. දෙමළ ජනතාව අතරත් විකල්ප මත ඉස්මතු වෙන්න ඉඩ දිය යුතුයි. ඔවුන්ගේ අනන්‍යතාවත් රැක ගනිමින් ඒකීය ලංකාවක් තුළ ඔවුන්ටත් සමෘද්ධියේ කොටස්කරුවන් කරගත යුතුයි.මහින්ද චින්තන ඉදිරි දැක්මෙත් දේශපාලන විසඳුමක් ගැන කතා කරන කොට එවැනි විසඳුමක් ගැන කියන්නේ සියලු පක්ෂවල අදහස් වලින් යුත් සියලු ජනතාවට පිළිගත හැකි විසඳුමක් දෙනවා කියලයි.අපට ආපස්සට යන්න බැහැ. 17 වැනි සංශෝධනයෙන් 18 වැනි සංශෝධනයට ගියා වගේ අවශ්‍ය නම් 13 ව්‍යවස්ථා සංශෝධනයත් තවත් ව්‍යවස්ථා සංශෝධනයකින් වෙනස් කර රටට වඩා වැදගත් විසඳුමක් ක්‍රියාත්මක කළ හැකියි.සාකච්ඡා කළේ සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=ab1107102</link>
    <topic>පෙට්රල්වලට අපද්‍ර්‍යව්‍ය කලවම් වීම</topic>
    <author>සාකච්ඡා කෙළේ සුභාෂිණී ජයරත්න / අරුණි මුතුමලී</author>
    <content>විදුලි සංදේශ හා තොරතුරු තාක්ෂණ ඇමැතිරංජිත් සියඹලාපිටියපාරිභෝගිකයන්ගේ පැත්තෙන් බැලුවොත් තමන් මිල දී ගන්නා ඉන්ධන නිසා වාහනය මඟ නතර වීම සෘජුවම ජන ජීවිතයට බලපාන ප්‍රශ්නයක්. එදිනෙදා වැඩ කටයුතු කඩාකප්පල් වෙනවා. ඒ වගේම වාහනයේ කාර්මික දෝෂ ඒ නිසා ඇතිවෙනවා නම් එයිනුත් තවත් බලපෑමක් සිදු වෙනවා.රටක් කියන්නේ සිරුරක් නම් එහි රුධිරය ලෙස ඉන්ධන හැඳින්වුවත් වරදක් නැහැ. ඒ නිසා ඉන්ධනවල ප්‍රශ්නය බෙදාහැරීමේ ප්‍රමාද වීම් ආදිය රටට සෘජුව බලපානවා. අනෙක එය ජනතාවට දැනෙන කතා කරන තත්ත්වයට පත් වෙනවා.මේ කාරණය සුපුරුදු පරිදිම කරුණු හිඟවූ විපක්ෂයට කෑකෝ ගහන්න හොඳ “කේක් කෑල්ලක්” වෙලා.සාපේක්ෂව මැදිහත් සිතින් බලනවානම් රටක් ආයතනයක් පුද්ගලයෙක් වුණත් ගමනක් යද්දි විවිධ ගැටලු මතු වෙනවා. පුද්ගලයකුගේ අවශ්‍යතාවයකට හෝ හිතාමතා කරන දේකින් හෝ කවුරුත් නොහිතා කරන දෙයක් නිසා හෝ මෙවැනි දේ සිදුවන්න පුළුවන්. නමුත් මේ ප්‍රශ්නයත් පොදු ප්‍රශ්නයක් ලෙස ඉතා වගකීමෙන් බැලිය යුතුයි.අනෙක වගකීමක් ඇති ආයතනයක් ලෙස තම භාණ්ඩ හා සේවා මිලදී ගැනීම, ආනයනය, බෙදා හැරීම යන කරුණුවලදී ආයතනික සංයුතිය බැලිය යුතු වෙනවා. විෂය භාර ඇමැතිවරයා ඒ පිළිබඳව අවශ්‍ය පියවර ගෙන තිබෙනවා. තවත් ආයතනයක සංයුතිය කෙසේ පැවතිය යුතු ද යන්න පිළිබඳ අවධානය යොමු කිරීමට මෙය හොඳ අවස්ථාවක්.ඛනිජ තෙල් මිල මොහොතින් මොහොත වෙනස් වන නිසා මිල දී ගැනීම ආදි පියවර ඉතා අවබෝධයකින් යුතුව තීරණය කළ යුතුයි. ඒ තීරණවල වෙනස්වීම ඉතා දැඩිව රටකට බලපාන්න පුළුවන්. ඒ නිසා ආයතනික ව්‍යුහය ද නිසි ලෙස පැවතීම එහිදී වැදගත්.ජනතාවගේ පැත්තෙන් සහන සලසන ආකාරයත් අමාත්‍යාංශය පැහැදිලි කර තිබෙනවා. යම් හානියක් සිදු වූවන්ට වන්දි ගෙවීමේ සූදානමක් එහි තිබෙනවා.ප්‍රධාන වශයෙන් පරීක්ෂණ පිළිබඳව අවධානය යොමු කර වාර්තාව ඉදිරිපත් වූ පසු ඒ පිළිබඳ අදාළ අනෙක් පියවර ගන්නවා ඇති.රටක් ඉදිරියට යද්දි මෙවැනි ප්‍රශ්න නිසි ලෙස අවබෝධ කරගෙන ඒවාට විසඳුම් සෙවීමයි වැදගත් වන්නේ. සටන් පාඨ කීමට වඩා අවශ්‍ය ලෙස ප්‍රශ්නයට මැදිහත් වීමයි සුදුසු. පූර්ණ පරීක්ෂණයක් සිදු වෙනවා නම්, ආයතනික සංයුතිය පිළිබඳ අවධානය යොමු වෙනවා නම්, අගතියට පත් අයට සහන සැලසෙනවානම් සියලු දෙනා එක් වී ගැටලුව නිරාකරණය කර ගැනීමටයි උත්සාහ කළ යුත්තේ.විශේෂයෙන්ම ප්‍රශ්නය කුමක් ද කියා හඳුනා ගැනීමයි වැදගත්. අනෙක සමස්ත රාජ්‍ය යාන්ත්‍රණයටම මෙය පොදු කොට නොසලකා රටේ පැහැදිලි නැගිටීමක් තිබෙන මේ අවස්ථාවේ හොඳ ගමනක් යන පැහැබර අනාගතයක් ඇති රටක ඉදිරිය ගැන සිතා කටයුතු කළ යුතුයි.අවුරුදු ගණනාවක් තිස්සේ බැරැරුම් අභියෝගවලට මුහුණ දුන් අපි යුද්ධය, වසර සියයකට පසු ඇති වූ ආර්ථික අවපාතය, ඉන්ධන මිල ඉහළ යාම, සුනාමිය වැනි සියල්ල අතර සියයට 8 ක ආර්ථික වර්ධනයක් ලබමින් ඉදිරියට යනවා.දෙකෝටියක් පුරවැසියන් අතරින් කිසියම් සංඛ්‍යාවකට මතු වූ ප්‍රශ්නයක් ලෙස වුවත් ඉහළ අවධානයක් යොමු කර රජයේ මැදිහත්වීම මෙයට ලබා දී තිබෙනවා.විපක්ෂය කොපමණ කෑ ගැසුවත් ඉවත් බවක් නැතිව ආයතන කැබලි කළ යුගයක් තිබුණේ කාගේ කාලෙද කියලා සිතා බලන්නත් සිදු වෙනවා.ඛණිජ තෙල් කර්මාන්ත ඇමැතිසුසිල් ප්‍රේමජයන්තඛණිජ තෙල්, විශේෂයෙන් පෙට්‍රල් පිළිබඳ ඇති වූ ප්‍රශ්නය ගැන මේ වනවිට ත්‍රිපුද්ගල කමිටුවක් පත් කර තිබෙනවා. මම විදේශගතව සිට ආපසු ඇවිත් මේ ගැටලුවට මුහුණ දෙනතුරු කිසිම පියවරක් ගෙන තිබුණේ නෑ.ඛණිජ තෙල් ගැන කියද්දී මම තෙල් ගෙන්වන්නෙත් නෑ. ප්‍රසම්පාදන කමිටුවෙත් නෑ, ටෙන්ඩර් ගත්තෙත් නෑ. ඒ නිසා මේ දේවල් කරන්නේ අදාළ ආයතනවල සභාපතිවරුන් බව කිව යුතුමයි. අඩුම තරමින් මට ආයතනයක සේවකයින් පිළිබඳ තීරණ ගැනීමටවත් බැහැ. මේ ප්‍රශ්නයට මුල මම මෙරට නොසිටි කාලයේ නිලධාරීන් තම වගකීම නිසි ලෙස ඉටු නොකිරීමයි.අපේ අමාත්‍යාංශය හා අනුබද්ධ ආයතනවල සේවක අඩුපාඩු තියාගෙනයි අපි වැඩ කරන්නේ, එහෙම කටයුතු කරන්න බෑ. මම කොතෙකුත් කියා තිබෙනවා මේ පුරප්පාඩු පුරවන්න කියා. නමුත් සිදුවෙන්නේ නැහැ.මේ වනවිට ත්‍රිපුද්ගල කමිටුව රැස් වෙනවා. කුමක්ද සිදු වුණේ කියා මෙන් ම ඒ නිසා ඇති වූ හානිය කෙතෙක් ද යන්න තීරණය කිරීමට ඔවුන් වාර්තාවක් සකසනවා. ඒ වාර්තාවට සියලු විස්තරත් නිර්දේශත් ඇතුළත්.මේ කමිටුවේ අමාත්‍යංශ ලේකම්වරයා නැහැ. ඔහු මේ වනවිට රාජ්‍ය පරිපාලන ආමාත්‍යාංශයට කැඳවා තිබෙනවා. ඒ වෙනුවට වැඩ බලන්නේ ජ්‍යෙෂ්ඨ අතිරේක ලේකම්වරයායි.මේ ගැටලුව ඇති වූ ආකාරය පැහැදිලි කිරීම වැදගත්. සාමාන්‍යයෙන් ඛණිජ තෙල් මිල දී ගන්නේ ප්‍රසම්පාදන කමිටුව, ඒ කමිටුව අපේ අමාත්‍යාංශ ලේකම් වෙනත් අමාත්‍යාංශ ලේකම්වරු සහ මහා භාණ්ඩාගාරයේ නියෝජිතයින්ගෙන් සමන්විතයි. ඛණිජ තෙල්වල මිලෙහි ස්වභාවය තමයි පැය 24 ක් 48 ඇතුළත මිල ගණන් වෙනස්වීම. ඒ නිසා බොහෝ විට ෆැක්ස් මඟින් තමයි මිල ගණන් දැනුම් දෙන්නේ. ප්‍රසම්පාදන කමිටුව මගින් අපට වඩා වාසි දායක මිල ගණන් තෝරා ගන්නවා. සාමාන්‍යයෙන් ප්‍රධාන සමාගම් දෙක තුනක් අතර තමයි මේ ගනුදෙනුව බෙදී ගොස් තිබෙන්නේ.මැයි 25 දා ඔවුන් ලබාදී තිබූ අධිභාරය වැඩි නිසා මිල ගණන් එක් වරක් ප්‍රතික්ෂේප කර තිබෙනවා. ඊට පසු ලබාගත් මිල ගණන්වල අධිභාරය ඊටත් වඩා වැඩියෙන් දීලා තිබුණා. අනෙක 10 දාට කළ ඉල්ලුම 17 වැනිදාටයි දිය හැකි බව කියා තිබුණේ. මේ නිසා සතියක හිඟයක් ඇති වුණා ඒ අවස්ථාවේ.ඒ අතර අපේ පිරිපහදු යන්ත්‍රයක් පිළිසකර කිරීම් සඳහා දින 10 ක් වැඩ නවත්වා තැබීමට සිදු වුණා. එක් දිනකට එමගින් තෙල් ටොන් 600 - 700 ක් අතර පිරිපහදු කරනවා. ඒ කියන්නේ ටොන් 6000 ක 8000 ක පමණ හිඟයක් එතනිනුත් ඇති වුණා.තෙල් ටොන් 20000 ක් පමණ තොග තිබුණත් එය ප්‍රමාණවත් වන්නේ දින අටකට දහයකට පමණයි. ඒ වගේ ම විශේෂ දින යෙදුණොත් ඒ ප්‍රමාණය මදිත් වෙනවා.මේ කරුණු තුන නිසා ඇති වූ හිඟය පූරණය කරන්න හදිසි මිල දී ගැනීමක් කර තිබෙනවා. ඒ පෙට්‍රල් තොගය බෙදා හැරීම නිසයි මෙවැනි ගැටලුවක් මතු වුණේ.ඒ බව දැනගත් වහාම මම ඒ තෙල් බෙදා හැරීම නතර කරන්න කීවා. අනෙක 30 වැනිදා ගෙන් වූ තෙල් තොගය එම අපිරිසිදු ටැංකිවල ගබඩා නොකර වෙනත් ටැංකිවල බහාලන ලෙසත් දැනුම් දුන්නා.පසුගිය සඳුදා තෙල් සංස්ථාවේ සභාපති කැඳවා දැනුම් දීමෙන් පසු තමයි අනෙක් තීරණ ගත්තේ. ඒ තීරණ අතර ගෙවීම් අත්හිටුවීම, ත්‍රිපුද්ගල කමිටුව පත් කිරීම සහ මේ පෙට්‍රල් නිසා හානියක් සිදුවූ ජනතාවගෙන් ලැබෙන පැමිණිලි අනුව ඔවුන්ට හානි පූර්ණයක් කරන්න අපි කටයුතු යොදා තිබෙනවා.නමුත් ඒ වන්දි ගෙවීම් සිදුවන්නේ අදාළ පාරිභෝගිකයන් ලබාදෙන තොරතුරුවල සත්‍යතාව සමීක්ෂණය මගින් හෙළිකර ගත් පසුවයි.ප්‍රදේශ 9 කට මේ ප්‍රශ්නය බලපා තිබෙනවා. ඒවා වර්ගීකරණය කරලා ඒ පැමිණිලි ගණන හා හානිය අනුව සැළැස්මක් සකසා ඉදිරිපත් කරන්න කියලා තෙල් සංස්ථාවේ සභාපතිවරයාට දැනුම් දුන්නා.අනික් අතට ජූලි පළමුවැනිදා සිට බෙදා හරින පෙට්‍රල් නිසැකයෙන් ම බවුසරය තුළ දී පරීක්ෂාකර පිටත් කිරීමට කටයුතු යොදා තිබෙන නිසා මින් ඉදිරියට එවැනි ගැටලුවක් ඇති නොවන බව තහවුරු කර තිබෙනවා. ඒ වගේ ම අපිරිසිදු පෙට්‍රල් තිබුණු ප්‍රදේශවල තෙල් පිරවුම්හල්වල පොම්ප සහ ටැංකි පරීක්ෂාවට ලක් කරන්න කටයුතු යොදා තිබෙනවා.මේ සියල්ල විසඳන අතරේ අවධාරණය කළ යුතුයි තෙල් මිල දී ගැනීම් කිසිවකට මගේ සම්බන්ධයක් නැති බව. ඒ වගේ ම ආයතන ප්‍රධානීන් තමයි ඒ කටයුතු කරන්නේ. නමුත් ප්‍රධාන විධායක නිලධාරි තනතුර වැනි ප්‍රධාන පෙළේ තනතුරු සඳහා වැඩ බලන නිලධාරීන් පත් කළ විට වගකීම් අතින් අත මාරු වනවා. ඒ තනතුරු සඳහා නිශ්චිත නිලධාරීන් හිටියා නම් මෙතරම් හානියක් නොවන්නත් ඉඩ තිබුණා. මින් මතුවට ප්‍රසම්පාදන කමිටුව රැස් වුණාම තොග පිළිබඳ වාර්තාවක් මට ඉදිරිපත් කරන ලෙස මා උපදෙස් දී තිබෙනවා.තෙල් සංස්ථාවේ ආයතනික ව්‍යුහයට විශාල ම බලපෑම වුණේ 2002 වසරේ එය කොටස්වලට කැඩූ පසුවයි. තෙල් මිලදී ගැනීමත් අවසානයේ ගිණුමට මුදල් බැර වීමත් අතරතුර සියල්ල සමාගමෙනුයි කරන්නේ මේ දෙක අතර හොඳ සම්බන්ධතාවක් නොතිබුණොත් ප්‍රශ්නයක්. ඒ වගේ ම වගකීමත් බෙදෙනවා. ඒ නිසා ඒ ආයතන කඩා වෙන් කිරීම ප්‍රායෝගිකව ගැලපෙන්නේ නෑ.ඉතිහාසයේ වාර දෙකක් තිබෙනවා. නුසුදුසු තෙල් නැව් හරවා යැවීමට සිදුවූ. ඒ තෙල් එවූ ආයතනවලින් තෙල් ලබා ගැනීම තහනමට ලක් කළා.මෙයට විසඳුමක් ලෙස ඒ රටවල තානාපති කාර්යාල සමඟ සාකච්ඡා කර රාජ්‍ය සංස්ථා සමඟ ගනු දෙනු කිරීමට කටයුතු යෙදීමත් මාස තුනේ හයේ දිගුකාලීන විසඳුම්වලට ඒමටත් පියවරගෙන තිබෙනවා.මා මේ ආයතනික ව්‍යුහය සැකසිය යුතු ආකාරය පිළිබඳ ක්‍රමයක් සකසා තිබෙනවා. මීට පෙර 2004 - 5 වසරවලදී මා අමාත්‍යවරයා ලෙස කටයුතු කරද්දී තනි සභාපතිවරයකු යටතේ ආයතන දෙකම පාලනය වුණා කිසි ගැටලුවක් ඇති නොවුණු බව කිව යුතුමයි.කොහොම වුණත් තෙල් මිල පසුගිය කාලේ මදක් අඩු වී ආපසු ඉහළ ගොස් තිබෙනවා. ඒත් ඒ නිසා ලක්ෂ 31 ක් වාහන භාවිත කරන අපේ පාරිභෝගිකයන්ට හානියක් සිදුවන්නට මිල වැඩිකිරීමක් දැන්ම සිදු වන්නේ නැහැ.සිදුවූ ගැටලුවට හැකි ඉක්මනින් විසඳුම් ලබාගැනීමයි කළ යුත්තේ. වාර්තාව ලැබුණු සැනින් මේ සිදුවීමට අදාළ අනෙක් විසඳුම් ලබාදෙනවා.ඛනිජ තෙල් කර්මාන්ත නියෝජ්‍ය ඇමැතිසරණ ගුණවර්ධනලංකා ඛණිජ තෙල් සංස්ථාව දිගින් දිගටම මෙවැනි හදිසි අවස්ථාවලදි තෙල් ගෙන්වීම සිදු කරනවා. පසුගිය කාලයේදී තෙල් ගෙන්වීමේදී පොඩි ගැටලුවක් උද්ගත වුණා. මෙට්‍රික් ටොන් 20,000 ටෙන්ඩර් පටිපාටියට ඇතුළත් කළාම එක් අයකු පමණයි මේ සඳහා ඉදිරිපත් වුණේ. මේ වන විට ටෙන්ඩර් පටිපාටියේ ධනාත්මක පොළී අනුපාතය 3.2කට ආසන්න වෙලා තිබුණේ. පසුව කැබිනට් මණ්ඩලය පත්කළ ප්‍රසම්පාදන කමිටුවට මෙය ගණන් වැඩි බව තේරුණු විට හා එක් අයෙක් පමණක් ඉදිරිපත් වීම නිසා නැවතත් ටෙන්ඩරයක් කැඳෙව්වා. එවිට ඉදිරිපත් වූයේත් මුල් ටෙන්ඩරයමයි.පසුව ප්‍රසම්පාදන කමිටුවට තේරුණා මෙතැන කුමක් හෝ ගැටලුවක් තියෙන බව. මේ නිසා නැවත තෙල් ගෙනඒමට ඉදිරිපත් වන කාලය දෙස බලන විට රාජ්‍ය මට්ටමෙන් තෙල් ලබාදීමට කැමැත්ත පළ කර තිබුණේ මැලේසියාවයි එක්සත් අරාබි එමීර් රාජ්‍ය හා ඕමානයයි. මේ අයගෙන් ඉල්ලීමක් කර ඇහුවා අපිට අවශ්‍යතාවක් තියෙනවා ඒ ප්‍රෙට්රල් ප්‍රමාණය දෙන්න පුළුවන්ද කියා. එසේ ඇහුවම දෙදෙනෙක් බැහැ කිව්වා. නමුත් එමිර් හි ‘ඉනොන්’ කියන සමාගම පමණක් ඉදිරිපත් වෙලා දෙන්න පුළුවන් කිව්වා. මේ අනුව ප්‍රසම්පාදන කමිටුවට දැනුම් දුන්නා ඉතා ඉක්මනින් අමාත්‍යාංශය හරහා තෙල් ගෙන්වන්න.රටේ තෙල් හිඟයක් ඇතිවුණොත් ඊට වඩා ලොකු ප්‍රශ්නයක් උද්ගත වෙනවා. මේ වන විට තෙල් රටටම බෙදන්න තිබුණේ දින 5කට 6කට පමණයි. ලංකාවටම තිබුණේ සීමා සහිත තෙල් ප්‍රමාණයක් නිසා රාජ්‍ය මට්ටමින් ප්‍රසම්පාදන කමිටුවේ කැමැත්ත පරිදි අමාත්‍යාංශය හරහා තෙල් ගෙන්වීම සිදු කළා. සියල්ලම ප්‍රමිතියකට අනුව සිදුකරමි්න් බෙදා හැරීම සඳහා කොළොන්නාවට යැව්වා. නමුත් මේ වනවිට ලංකාවේ තෙල් බෙදාහැරීම යම් ප්‍රමාණයකට අඩුවෙලා තිබුණා. සපුගස්කන්දේ යම් ප්‍රශ්නයක් මතුවෙලා තිබුණා. නඩත්තුවක් තිබුණා. මෙය දින 10ක් තුළ කළ යුතු එකක්. මේ නිසා දින දහයකට මෙට්රික් ටොන් 7500ක් මඟහැරුණා. මේ වන විට තිබූ පෙට්රල් ටැංකිවල තෙල් අඩියටම බැහැපු නිසා මේ තෙල් ඒ ටැංකිවලට ගැහුවහම ඒවායේ අඩියේ තියෙන කුණු රොඩු සමඟ කලවම් වීමක් වන්න පුළුවන්. ඒ අනුව යම් යම් තැන්වල සිදුවීම් කිහිපයක් සිදුවෙලා තියනවා. මෙය හැම පිරවුම්හලකම නැහැ. හැම පළාතකම නැහැ.සමහර වාහනවලට අලාභහානි සිදුවුණා. දැන් ඒ ගැන ප්‍රාදේශීය කළමනාකරුගේ මට්ටමින් පරීක්ෂණයක් කර සොයා බලන්නත් අමාත්‍යාංශය සෘජු මැදිහත්වීමකින් සොයා බලන්නත් දුරකතන අංක යොදා වැඩපිළිවෙළක් ක්‍රියාත්මක කර තියෙනවා.විපක්ෂය කියනවා අපි බාල වර්ගයේ තෙල් ගෙන්වූවා කියලා. මෙය බොරු කතාවක්. කෙසේ වෙතත් අපි මේ ගැන පරීක්ෂණයක් කරගෙන යනවා. අපි දැන් විවිධ තැන්වලින් ගෙන ආ සාම්පල දිගින් දිගටම පරීක්ෂා කරගෙන යනවා. එයට අපේ ඇමැතිතුමා විදුලිබල අමාත්‍යාංශයේ ලේකම් ප්‍රමුඛ ත්‍රි පුද්ගල කමිටුවක් පත්කර තියෙනවා මේ ගැන සොයන්න. මේ වාර්තාව ආවට පසුව තමයි අපිට කළ යුතු දේ තීන්දු කරන්න වෙන්නේ. මේ ගැටලුව වුණේ තෙල් ආනයනය කිරීමේ දී ද එසේත් නැතිනම් තෙල් ටැංකිවලට පිරවීමේදී ද යන්න සොයා බලනවා. මේ වාර්තාවේ නිගමනය ඉතා ඉක්මනින් ලැබේවි.වන්දි ගෙවීම ගැනත් සාකච්ඡා කරගෙන යනවා. සුසිල් ප්‍රේමජයන්ත ඇමැතිතුමා කමිටුවක් පත්කර ඒ සඳහා අවශ්‍ය වටපිටාව සකස් කර තියෙනවා.එක්සත් ජාතික පක්ෂයේජාතික සංවිධායකරවි කරුණානායකඅපි අවුරුදු දෙකකට කලින් උසාවි පවා ගියේ මෙතැන සිදුවුණු දූෂණ, වංචා ගැන හොඳාකාරවම දන්නා නිසා යි. නමුත් උසාවි ගියා කියලා කිසිම ප්‍රයෝජනයක් වුණේ නැහැ. ලැබුණු තීන්දුව පවා ආණ්ඩුව ප්‍රතික්ෂේප කළා. අපි නිතරම සිදුවන අක්‍රමිකතා ගැන ප්‍රශ්න කළා. කතාබහ කළා.තෙල් යම් සහන මිලකට රජයට විකුණන්න පුළුවන්. එහෙම තියාගෙනත් ඒ අය විකුණන්නේ විශාල මිල ගණන් යටතේ. අපි ඒ බව නිතරම පෙන්වාදුන්නා. තෙල් මිල වැඩිවෙන කොට මේ අය ලාභ තෙල් ගෙන එන්න උත්සාහ ගන්නවා. අද අධික මිලට තෙල් විකුණන්නේ අපේ ඛණිජ තෙල් සංස්ථාවයි. මේ අය ලාභ තෙල් ගෙන්නලා ඉතාමත් අසාධාරණ මිලකට පාරිභෝගිකයට විකුණලා දැන් හොම්බ ඇණගෙන ඉන්නවා.අපි දන්න තරමට මේ අය මෙහාටත් තෙල් ගෙනල්ලා විවිධ ක්‍රම මඟින් ලාබ ලබාගෙන විකුණනවා. සමහර විට ප්‍රවාහනයෙදි මේ දේ කරනවා. විපක්ෂය නිතරම මේ දේවල් පෙන්වලා දුන්නා. මේ කැත වැඩ කරන්නේ දැනට මාස පහක හයක කාලයක සිටයි. මේක ඇමැතිට බණින්න දෙයක් නැහැ. දොස් කියන්න ඕන ආණ්ඩුවටයි.හැම වෙලාවෙම විපක්ෂයට ඇඟිල්ල දික්කර කර හොරකම් කරමින් මිනිස්සු පීඩනයට ලක්කරනවා. ඒ අය ජොලියේ වැජඹෙනවා.දැන් බලන්න වාහනයකට මේ බාල පෙට්රල් ගහලා ප්‍රශ්නයක් වුණහම රුපියල් තිස් හතළිස් දාහවල් ගෙවන්නේ කවුද කියලා. හැමෝම ජීවත් වන්නේ හරිම අමාරුවෙන්. අවුරුදු ගණනක් වෙහෙසිලා ඉතුරු කරගත්තු මුදල් වලට මොකද වෙන්නේ.ඔය ප්‍රශ්න ගැන නිරන්තරයෙන් ම අපි පාර්ලිමේන්තුවේදී ඇහුවාම කියනවා ජනතාව කුපිත කරවන ප්‍රශ්න අහනවා කියලා. දැන් ඇත්තටම මේ අය පිළිගන්නවා ප්‍රශ්නයක් තියෙනවා කියලා. ප්‍රශ්නයක් තියෙනවා නම් අප දැනුවත් කරන්න කියලත් කියනවා. දැනුම්වත් කරලා මොනවා කරන්නද? එතකොට කියයි ඔයාලා පෙට්රල් ගැහුවේ අරහෙන්. එතැනින් එහෙම දෙයක් වෙන්න බැහැ ආදී බාල උත්තර දීලා මඟහරීවි. ආණ්ඩුව අද ප්‍රශ්න විසඳන්නේ සැබෑ ප්‍රශ්න යටගහලා වැඩකට නැති දේවල් ගැන කතා කරනවා.අපිට පෙන්නන්න අවශ්‍ය වුණේ ඒකයි. මේ වගේ දැවැන්ත ප්‍රශ්නයක් තියෙනවා. එය විසඳිය යුතු යි කියලා. දැන් ඒ අයම ප්‍රශ්නයක් තියෙන බව පිළිඅරගෙන තියනවා. අපි තමයි මේ ප්‍රශ්නය රටට හෙළිදරව් කළේ.එදා ඉඳන්ම මෙතැන ගසා කෑවා. ගෙනා තෙල්වල කිසිම ප්‍රමිතියක් නැහැ. ගෙනා ඒවාත් අධික මිලට විකුණනවා. එතනත් සිදුවන්නේ ගසා කෑමක්. අන්තිමටම මෙහෙ විකුණන්නේ පෙට්රල් නෙමේ පෙට්රල් වතුරත් එක්ක කළවම් කරලා. අද මේ අයම පිළිඅරගෙන තියෙනවා මෙවැනි දේ සිදුවෙනවා කියලා. දැන් හොස්ස බිම ඇනිලා.ඒ අය දුරකතන අංක දීලා. ඒත් ඒවාට කතාකරන්න බැහැ. දැන් කොහොමද දන්නෙ නැහැ දුරකතන නොම්මර දුන්නට ප්‍රශ්න විසඳන්න බැහැ. කවුද වගකිවයුත්තේ. කවුද ඒ පාඩුව විඳගන්නේ. මේවා රටට දැනෙන්න ඉඩ සැලැස්විය යුතුය.සාකච්ඡා කෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=ab1107103</link>
    <topic>ළඟදී ආසියාවම පුදුමවෙන සිද්ධියක් දකින්න ලැබෙයි</topic>
    <author>චන්දන බණ්ඩාර</author>
    <content>ගිය සතියේ අඟහරුවාදා පාර්ලිමේන්තුව රැස්වීය. ගිය සතියේදී පාර්ලිමේන්තුවේදී මැති ඇමැතිවරුන්ගේ කතාබහට ලක් වූයේ බාල තත්ත්වයේ පෙට්‍රල් වෙළෙඳ පොළට නිකුත් වීම, සවුදියේ රිසානාට නියම වී ඇති මරණ දඬුවමෙන් ඇය බේරා ගැනීම සහ රත්නපුරයේ කහවත්ත ප්‍රදේශයේ අබිරහස් ලෙස කාන්තාවන් ඝාතනය කිරීමේ සිදුවීම් ගැනය.වෙනදා පාර්ලිමේන්තුව රැස්වෙන දිනවලදී මෙන්ම මෙවර ද මැති ඇමැතිවරු ජනාධිපතිතුමාගේ පාර්ලිමේන්තු කටයුතු ලේකම් කුමාරසිරි හෙට්ටිගේ ගේ කාමරයට පැමිණියහ. ටී. බී. ඒකනායක, විමල් වීරවංශ, දයාශි‍්‍රත තිසේරා, ජගත් පුෂ්පකුමාර, ඩිලාන් පෙරේරා, අරුන්දික ප්‍රනාන්දු, හේමාල් ගුණසේකර, වික්ටර් ඇන්තනි, සුදර්ශනි ප්‍රනාන්දුපුල්ලේ ඇතුළු මැති ඇමැතිවරු එහි සිටියහ.“දෙමළ මිනිස්සු ජනාධිපතිතුමාට කැමැතියි. අපි දෙමළ ජනතාවට හරියට පැහැදිලි කරලා දෙන්ඩ ඕනැ. විෂබීජකාරයන්ට දෙමළ ජනතාවට අහුවෙන්න දෙන්ඩ හොඳ නෑ.” ඇමැති දයාශි‍්‍රත තිසේරා කියා සිටියේය.“ගිය සතියේ මට උතුරු පළාතේ දෙමළ දොස්තරලා හමු වුණා. යාපනය සරසවියේ ආචාර්යවරු කීප දෙනෙකුත් මට මුණ ගැහුණා. ඒ අය කීවේ සිංහල, දෙමළ ජනතාවගේ සම්බන්ධතාව තව තවත් වැඩි වෙන වැඩසටහන් ඕනේ කියලා. ඒ වගේම දෙමළ ජනතාව සමඟ නියම විදියට අදහස් හුවමාරුව විය යුතුයි කියලායි ඔවුන් කියන්නේ.” ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ කියා සිටියේය.“දෙමළ ජනතාව කොහොමත් ආණ්ඩුව එක්ක ඉන්නවා. විශේෂයෙන්ම දෙමළ තරුණ තරුණියෝ රජය සමඟ ඉන්නවා. නාමල් මන්ත්‍රීතුමා උතුරු නැඟෙනහිරට යනකොට පුදුම පිළිගැනීමක් තියෙන්නේ.” පාර්ලිමේන්තු මන්ත්‍රී අරුන්දික ප්‍රනාන්දු කියා සිටියේය.මේ අතරතුර සිටි ඇමැති ටී. බී. ඒකනායක හඬ අවදි කළේය. “ළඟදීම ආසියාවම පුදුම වෙන සිදුවීමක් වෙනවා. එහි සියලුම දේ නිවැරැදියි. එය ළඟදීම දැක ගන්ඩ පුළුවන්” ඇමැති ටී. බී. ඒකනායක කියද්දි ජනාධිපතිතුමාගේ පාර්ලිමේන්තු කටයුතු ලේකම් හෙට්ටිගේ විමසා සිටියේ ඒක හොඳ දෙයක් ද නරක දෙයක් ද කියාය.“ඔව් මේක හොඳ දෙයක්. වැඩිය කියන්න බැහැ. රාම රාවණා සිදුවීමට සම්බන්ධ දෙයක්. ඉන්දියාවේ මිනිස්සුත් වැල නොකැඩි මෙහේ ඒවි.” ඇමැති ටී. බී. ඒකනායක කීවේ දැඩි උද්‍යෝගයෙනි.“ඉතිහාසය මතුවෙන දෙයක් නම් හොඳයි. අහස පොළොව ගැට ගැහෙන වැඩක් ද? ඇමැති විමල් වීරවංශ විමසුවේ ඇමැති ටී. බී. ගෙනි.“අහසයි පොළොවයි දෙකම මේකට සම්බන්ධයි. වැඩිය කියන්න බැහැ.” ඇමැති ටී. බී. ගේ පිළිතුර විය.“ඒකට කලින් මරණ දඬුවම නියමවූ රිසානා බේරගන්න පුළුවන් වුණොත් හොඳයි. මේ රංජන් රාමනායකගේ වැඩවලින් ඒකට බාධාවක්” අමාත්‍ය ඩිලාන් පෙරේරා කීවේය.“අපිට පුළුවන් දෙයක් තියෙනව නම් කියන්න” ඇමැතිවරුන් කීවේ ඇමැති ඩිලාන්ගේ සහායටය.“රිසානා බේරාගන්න රටම එකට ඉන්න ඕනැ. මෙතැන එහෙම නෑ. විපක්ෂ හදන්නෙ මේක තව අවුල් කරන්න. සමහරු රිසානාගෙ මරණයත් දකින්න කැමැතියි වගේ. ඇයි ඒකෙනුත් දේශපාලන වාසියක් එනවානේ.” ඇමැති ඩිලාන් කීවේය.මේ කතාබහ අතර එතැනට පැමිණියේ ඇමැති මර්වින් සිල්වාය.“ළඟකදී කවුරුත් ගස් බඳින්න ලැබුණේ නැද්ද? ඇමැති විමල් වීරවංශ විමසද්දී හැමදෙනාම සිනාසුණහ.“පහුගියදා මගෙ ආසනයෙ ඩෙංගු උණෙන් මරණයක් වුණා. මං ඒ මරණ ගෙදරට ගියේ අදාළ නිලධාරීන් කීප දෙනකුත් එක්ක.” කියද්දී ඇමැති ජගත් පුෂ්පකුමාර ඇසුවේ ඒ කියන්නේ ගස් බඳින්න බලා ගෙන ද? කියාය.මරණ ගෙදර අය ළං කරගෙන මං ඇහුවා “මේ මරණයට හේතුව මේ නිලධාරීන් ද? එහෙම නම් මේ අයට මං දැඩි දඬුවම් දෙනවා” කියලා. හැබැයි වේලාවට කීවේ “අනේ බුදු මහත්තයෝ මේ අහිංසක නිලධාරීන් ඒකට මොකද කරන්නෙ කියලා. ඒ අයට මොකුත් කරන්න එපා” කියලා.ඇමැති මර්වින් සිල්වා කීවේය.පසුගිය 7 වැනිදා බුද්ධික පතිරණ මන්ත්‍රීවරයා කුමාරසිරි හෙට්ටිගේව හමුවිය.“අයියා! මගේ පදනමේ වැඩේ හොඳට එදා සිද්ධ වුණා. ඩලස් ඇමැතිතුමත්, සජිත් පේ‍්‍රමදාස මන්ත්‍රීතුමත් ආවා. බුද්ධික මන්ත්‍රීවරයා කීවේ හෙට්ටිගේ ද ගම් පළාතට සම්බන්ධයක් ඇති නිසාය.“ඒව හොඳට ගියා වගේ නෙවෙයි නායකතුමා එක්ක හොඳට ඉන්න. තමන්ගෙ නායකයාට විරුද්ධව ගිය කාටවත් හරි ගිහින් නෑ.” හෙට්ටිගේ කියද්දි “ඕවා ගැන කතා කරන්න මං කැමැති නෑ.” බුද්ධික මන්ත්‍රීවරයා කීවේය.“ඒ කියන්නෙ විපක්ෂ නායකතුමාට කීකරු වෙලා වගේ. ඇත්තටම තවදුරටත් කැපිලි කෙටිලි තියෙනව ද?” හෙට්ටිගේ විමසීය.“අයියා! මං කිව්වෙ දැන් මං කතා කරන්නෙ නෑ කියලා. මං කවියක් ලියලා දෙන්නං ඒක සද්ද නැතිව කියවන්නකො” කියමින් බුද්ධික මන්ත්‍රීවරයා කොළයක කවියක් ලියා හෙට්ටිගේට දුන්නේය.ආණ්ඩුවේ පාර්ලිමේන්තු මන්ත්‍රී කණ්ඩායම අගමැති දි.මු.ජයරත්න මහතාගේ ප්‍රධානත්වයෙන් අඟහරුවාදා රැස්විය. පාර්ලිමේන්තුවේ එදිනෙදා කටයුතු පිළිබඳ සාකච්ඡා කිරීමෙන් පසු අගමැතිවරයා ඊළඟ අවධානය යොමු කරනු ලැබුවේ ආසනික් සම්බන්ධයෙන් මේ දිනවල මතුවී තිබෙන අර්බුදය පිළිබඳවය. “අපේ අය හොයාගෙන තියෙනවා පොහොරවල පස්වල ආසනික් නැහැ කියලා. මේ සම්බන්ධයෙන් අපි පසුගිය දවස්වල කරපු සාකච්ඡාවලදී විද්‍යාත්මකව කෙරුණු පරීක්ෂණ අනුව ඒ බව තහවුරු වුණා. කෘමිනාශක වර්ග දෙකක පමණයි ගැටලුව තියෙන්නේ. හාල්වල ආසනික් නැති බව ඔප්පු වෙලා තියෙනවා. අගමැතිවරයා කරුණු දක්වමින් කීවේය.මේ අතරතුර නැඟී සිටියේ මේ ප්‍රශ්නය සම්බන්ධයෙන් විශේෂ උනන්දුවකින් කටයුතු කරන කොළඹ දිස්ත්‍රික් පාර්ලිමේන්තු මන්ත්‍රී තිලංග සුමතිපාලය. “මෙතැන ප්‍රශ්නය ඇතිවුණේ කෘමිනාශකවල. කෘමිනාශකවල ආසනික් තියෙන බව ඔප්පු වෙලා තියෙනවා. අපි බලන්න ඕන ලංකාව ඔය කෘමිනාශක ගෙන්වන රටවල්වලින් වෙනත් රටවල් කෘමිනාශක මිලදී ගන්නවාද කියලා. මේ සම්බන්ධයෙන් කටයුතු කරන නිලධාරීන්, වෛද්‍යවරුන්, විශේෂඥ දැනුම තියෙන අය තමයි මේවා හොයා ගත්තේ. බහුජාතික සමාගම්වලට යටවෙන්නේ නැති ආණ්ඩු බලයට පත්වුණාම මේ වගේ කුමන්ත්‍රණ ක්‍රියාත්මක වෙන්න පුළුවන්. මේ වගේ දේවල්වලදී ආණ්ඩු දක්වන ප්‍රතිචාර දිහා ඔවුන් බලා ඉන්නවා. මේ නිසා මේවා නැති බව කියන්න හිතන් එම අධිරාජ්‍යවාදී බහුජාතික සමාගම්වලට අවශ්‍ය ලෙස නැති ප්‍රශ්න අපි ඇතිකරගත යුතු නැහැ.”අපි අද මානව අයිතීන්, සෞඛ්‍ය සම්පන්න සමාජයක්, දුප්පත්කම තුරන් කිරීම වැනි මාතෘකා කෙරෙහි අවධානය යොමු කරලා කටයුතු කරන අවදියක්. කූට ව්‍යාපාරිකයන් දේශපාලන බලවේග හරහා ඇවිත් රටට කරන්න හදන විනාශය නතර කරන්න අපි අත්වැල් බැඳගත යුතුයි.” තිලංග සුමතිපාල මහතා කී දේ අනුමත කරමින් ආණ්ඩු පක්ෂයේ මැති ඇමැතිවරු හිස සලනු දක්නට ලැබිණි.ඉන් අනතුරුව චැනල් ෆෝ වීඩියෝ පටය සම්බන්ධයෙන් ද තිලංග සුමතිපාල කටහඬ අවදි කළේය. “ඕස්ට්‍රේලියාවේ ඒබීසී නාලිකාවේ මේවා විකාශනය වුණා. මේ වගේ දේ වැරදි ලෙස ප්‍රචාරය කරන අයට එරෙහිව යම් මාධ්‍ය මෙහෙවරක් කරන්න හෝ වෙන යම් දෙයක් කරන්න අපේ තානාපති අංශ මැදිහත් වෙන්ඩ ඕනෑ. එම රටවල මාධ්‍ය කැඳවා සත්‍ය තත්ත්වය කියන්න යම් වැඩසටහනක් සංවිධානය කරන්න. දැන් දකුණු ඉන්දියාවේ නාළිකා තුනක චැනල් ෆෝ වීඩියෝ එක පෙන්වන්න හදනවා. ඔවුන්ගේ මේ උත්සාහය අපි අතර ගැටුම් නිර්මාණය කිරීමයි.මේ සම්බන්ධයෙන් අදහස් පළ කළ පාර්ලිමේන්තු මන්ත්‍රී සජින් වාස් ගුණවර්ධන කියා සිටියේ මේවාට පිළිතුරු දීම සඳහා ආරක්ෂක අමාත්‍යාංශයෙන් වාර්තාවක් සකස් කරන බවත් ලබන සතිය වනවිට එය අවසන් වන බවත්ය.යාපනය අර්ධද්වීපයේ යුද්ධයෙන් අවතැන් වූ අය අතරින් ඉතිරිව සිටි පවුල් 297කට අයත් පුද්ගලයන් 1100ක් නැවත පදිංචි කිරීමේ කටයුතුවලට ආර්ථික සංවර්ධන අමාත්‍ය බැසිල් රාජපක්ෂ මහතා පසුගිය සතියේ සහභාගි විය. මරදන්කේනි ප්‍රාදේශීය ලේකම් කොට්ඨාසයේ ග්‍රාම සේවා වසම් 4ක එම කටයුතුවලට සහභාගිවීමෙන් පසුව ඇමැතිවරයා ඩග්ලස් දේවානන්ද ඇමැතිවරයාට කථා කළේ හැඟීම් බරවය.”යුද්ධය නිසා උන්හිටි තැන් අහිමි වූ ජනතාවගේ ප්‍රශ්නයේ එක කොටසක් විතරයි අද අවසන් වුණේ. ලෝකයේ කිසිම රටක යුද්ධයකින් පසු මේ තරම් ඉක්මනින් නැවත පදිංචි කිරීමේ කටයුතු අවසන් කරලා නැහැ. ඒත් යළි පදිංචි කළ පිරිස් ඉහළ ජීවන තත්ත්වයකට පත්වීමෙන් පසුවයි, මගේ කටයුතු අවසන් වෙන්නේ” යැයි ප්‍රකාශ කළේය.යුද්ධය නිසා විනාශයට පත් වූ උතුරු නැඟෙනහිර පළාත් නැවත නඟා සිටුවීමේ දී ළමා සුබසාධනය ඉතා වැදගත් අංශයක් වේය යන්න බැසිල් ඇමැතිවරයාගේ අදහස විය. එම නිසා පෙර පාසල් ගුරුවරුන් සඳහා විශේෂ පහසුකම් ලබාදීමට ද ඔවුන්ට විශේෂ දීමනාවක් ගෙවීමට ද කටයුතු කෙරිණි. එම ගුරුවරු ඒ වෙනුවෙන් රජයට කෘතගුණය පළකිරීම සඳහා මේ රැස්වීම කැඳවා තිබුණි.යාපනය කොටුව ශ්‍රී ලංකාවේ විදේශ ආධිපත්‍යයේ උතුරේ සංකේතය වේ. එහෙත් යුද සමයේදී කොටුපවුර විනාශ වී තිබිණි. බැසිල් අමාත්‍යවරයා, ඩග්ලස් දේවානන්ද ඇමැතිවරයා සහ ආණ්ඩුකාර ජී.ඒ.චන්ද්‍රසේන සමඟ එය නැරඹීමට ගියේය. කොටු බැම්ම නැවත ප්‍රතිෂ්ඨාපනය කර දෙස් විදෙස් සංචාරකයන්ට එය නැරඹීමට හැකි වන පරිදි සියලු පහසුකම් සලසන ලෙස ඇමැතිවරයා නියෝග කළේය.ආපසු එන ගමනේ දී වාහනවලට ගොඩවීමට පැමිණි ඇමැතිවරයා අවට සිටි ළමයි පිරිසක් තමන්ට අතවනනු දුටුවේය. ඇමැතිවරයා ඔවුන් වෙත ගොස් සුවදුක් විමසුවේය. දේවානන්ද ඇමැතිවරයා බැසිල් ඇමැතිවරයා පෙන්නා “ඔහු හඳුනන්නේ දැයි” ළමයින්ගෙන් විමසුවේය. ඒ බැසිල් රාජපක්ෂ ඇමැතිවරයා බවත් ඔහු ජනාධිපතිවරයාගේ සහෝදරයා බවත් දන්නේ යැයි ඔවුහු ප්‍රකාශ කළහ. “ඔබලා ඔහු ඒ තරම් හොඳින් හඳුනන්නේ කෙසේද?” දේවානන්ද ඇමැතිවරයා නැවත ප්‍රශ්න කළේය. “යාපනයට නිතර පැමිණෙන නිසා ඔහු හඳුනනවා” යැයි ඔවුහු ප්‍රකාශ කළහ.සෑම දිස්ත්‍රික්කයකම ප්‍රධාන මාර්ග කාපට් කිරීමේ ආර්ථික සංවර්ධන අමාත්‍යාංශයේ ව්‍යාපෘතිය මේ දිනවල රට පුරා ක්‍රියාත්මක වෙයි. මේ වැඩපිළිවෙළ ක්‍රියාත්මක කෙරෙන්නේ ඇමැති බැසිල් රාජපක්ෂ මහතාගේ සෘජු අධීක්ෂණය යටතේය. එම වැඩසටහනේ දකුණු පළාත් සමාරම්භක උත්සවය පසුගියදා පැවැත්විණි. ඒ ගාල්ල පින්නදූව ප්‍රදේශයේදීය.දකුණු පළාත් මහ ඇමැති ශාන් විජයලාල් ද සිල්වා, පාර්ලිමේන්තු මන්ත්‍රීවරුන් වන රමේෂ් පතිරණ, නිශාන්ත මුතුහෙට්ටිගම ඇතුළු මැති ඇමැතිවරු මේ අවස්ථාවට එක්ව සිටියහ.මේ උත්සවයට ඇල්පිටිය ශ්‍රීලනිප සංවිධායිකා ගීතා කුමාරසිංහට ආරාධනා නොකිරීම නිසා ඇය කනස්සල්ලට පත්ව සිටි බව ද වාර්තා විය. ප්‍රාදේශීය සම්බන්ධීකරණ කමිටු හරහා ලැබුණු ඉල්ලීම් මේ කාපට් කිරීමේ ව්‍යාපෘතියට ඇතුළත්ව තිබිණි. එහෙත් ඇල්පිටිය ප්‍රාදේශීය සම්බන්ධිකරණ කමිටුවේ සභාපති ධුරයේ ඇතිවී තිබෙන ගැටලුකාරී තත්ත්වය නිසා ඇල්පිටිය ප්‍රදේශයට අසාධාරණයක් විය හැකි බවට මත පළ වී තිබිණි. මේ බව දැනගත් වහාම ඇමැති බැසිල් රාජපක්ෂ මහතා යෝජනා කළේ ඇල්පිටිය ප්‍රාදේශීය සම්බන්ධිකරණ කමිටු සභාපතිත්වය දකුණු පළාත් මහ ඇමැති ශාන් විජයලාල් ද සිල්වාට බාර ගන්නා හැටියටය. “මම දකුණු පළාතේ දිස්ත්‍රික්ක තුනක සම්බන්ධිකරණ කමිටු සභාපතිත්වයයි මගේ ආසනයේ සම්බන්ධිකරණ කමිටු සභාපතිත්වයයි දරනවා. ඒ නිසා ඇල්පිටිය ප්‍රාදේශීය සම්බන්ධිකරණ කමිටුවේ සභාපතිත්වය ගුණරත්න වීරකෝන් ඇමැතිතුමාට ලබා දෙන්න.” ශාන් විජයලාල් ද සිල්වා මහ ඇමැතිවරයා ඇමැති බැසිල් රාජපක්ෂට කීවේය.පසුගිය කාලයේ පාර්ලිමේන්තු මන්ත්‍රී නිශාන්ත මුතුහෙට්ටිගම රටේ අවධානය දිනාගත් චරිතයක් විය. ඒ ආන්දෝලනාත්මක ප්‍රකාශ මාධ්‍ය වෙත ලබාදීම නිසාය. මේ අතරතුර මුතුහෙට්ටිගම මන්ත්‍රීවරයා දුටු වහාම මාධ්‍යවේදිහු ඔහු වට කරගෙන ප්‍රශ්න අසන්නට වූහ. එහෙත් එදින නිශාන්ත මුතුහෙට්ටිගම මන්ත්‍රීවරයා මාධ්‍ය වෙත කිසිදු ප්‍රකාශයක් ලබා දීමෙන් වැළකී සිටියේය.මාරාන්තික උපවාසයකින් පසුව පසුගියදා ගාල්ල නගරාධිපති ධුරය ලබා ගත් මෙත්සිරි ද සිල්වාට පසුගිය සතියේ ධුරයෙන් තාවකාලිකව ඉවත් වීමට සිදුවිය. ඒ දකුණු පළාත් මහ ඇමැති සහ පළාත් පාලන ඇමැති ශාන් විජයලාල් ද සිල්වාගේ අස්සනින් නිකුත් වූ අති විශේෂ ගැසට් නිවේදනයක් සමඟිනි. ඊට හේතු වූයේ ගාල්ල නගරාධිපතිවරයාට එරෙහිව නාගරික මන්ත්‍රීවරු පිරිසකගෙන් සහ නාගරික ජනතාව විසින් ඉදිරිපත් කර තිබු පෙත්සමක් නිසාය. එම චෝදනාවලට පිළිතුරු ලබා දෙන ලෙස දකුණු පළාත් මහ ඇමැතිවරයා ලිඛිතව දන්වා තිබු අතර එහෙත් ඊට ලිඛිතව පිළිතුරු ලබා නොදීම නිසා එලෙස ගාල්ල නගරාධිපතිවරයාගේ ධුරයේ කටයුතු අත්හිටු විණි.සමූපකාර සියවස පිරීම නිමිත්තෙන් පසුගියදා ඉසුරු සවිය අධ්‍යාපනික සහ වෙළෙඳ ප්‍රදර්ශනය, සංගීත ප්‍රසංග පැවැත්වුණේ කුරුණෑගල මාලිගාපිටියේදීය. සිකුරාදා දින පැවැති සංගීත ප්‍රසංගය ආරම්භ කිරීමට විශේෂ අමුත්තෙක් පැමිණ සිටියේය. ඒ පාර්ලිමේන්තු මන්ත්‍රී නාමල් රාජපක්ෂය. ජොන්ස්ටන් ඇමැතිතුමාගේ ප්‍රධානත්වයෙන් පැවැති මේ උත්සවයට දුමින්ද දිසානායක, ඉන්දික බණ්ඩාරනායක, දකුණු පළාත් සමූපකාර ඇමැති ඩී. වී. උපුල් රෝහණ, බස්නාහිර පළාත් සමූපකාර ඇමැති උපාලි කොඩිකාර යන මැති ඇමැතිවරු සහභාගි වූහ.පොල්තෙල් පහන දැල්වීමෙන් අනතුරුව ජොන්ස්ටන් අමාත්‍යවරයා, නාමල් මන්ත්‍රීවරයා ඇතුළු කණ්ඩායම ජනතාව අතරටම ගොස් සංගීත ප්‍රසංගය නැරැඹූහ. සංගීත කණ්ඩායම් නායකයා නිවේදනය කරන ගමන් ජොන්ස්ටන් ප්‍රනාන්දු අමාත්‍යවරයාටත් අත්පොලසන් නාදයක් ලබා දෙන්න යැයි පැවසීය. ගීත සැසිය අවසන් වුණු ගමන්ම සංගීත කණ්ඩායම් නායකයා කෙළින්ම ගියේ ජොන්ස්ටන් සහ නාමල් අසලටය.“ජොන්ස්ටන් ඇමැතිතුමාටයි, නාමල් මන්ත්‍රීතුමාටයි ජනතාව හුඟාක් ආදරෙයි කියලා මම අහලා තිබුණා. මම අද ඒක ඇස් දෙකින්ම දැක්කා” යැයි සංගීත කණ්ඩායම් නායකයා පැවසීය.මේ වන විටත් නාමල් මන්ත්‍රීතුමා සිටියේ ප්‍රසංගය බලන්න ආව කුඩා ළමයින් සමග කතා බහ කරමින් විහිළු කරමිනි.එ.ජා.ප නායක රනිල් වික්‍රමසිංහ මේ දිනවල ඇමෙරිකාවේ සංචාරයක නිරතව සිටින නිසා එ.ජා.ප වැඩඩබලන නායකයා ලෙස පත්කොට ඇත්තේ නියෝජ්‍ය නායක කරූ ජයසූරියයි. හෙතෙම වැඩබලන නායකයා ලෙස පත් වීමෙන් පසුව පසුගිය දිනවලදී එ.ජා.ප යේ සියලුම පාර්ශ්ව එකම වේදිකාවකට ගෙන ඒමට සමත් විය.සජිත් පාර්ශ්වය, එ.ජා.ප නායකයාගේ පාර්ශවය සහ එ.ජා.ප ජාතික සංවිධායක රවි කරුණානායකගේ පාර්ශ්වය එලෙස එකම වේදිකාවකට ගෙන ඒමට එ.ජා.ප වැඩබලන නායක කරු ජයසූරිය මේ අනුව සමත් වී තිබේ.ඒ අනුව ගිය සිකුරාදා දිනයේ ඇල්පිටිය ප්‍රදේශයේ පැවැති උද්ඝෝෂණයට එ.ජා.ප වැඩබලන නායක කරූ සමඟ සජිත් ප්‍රේමදාස ඇතුළු පිරිස එක්ව සිටියහ. ඊට අමතරව මහනුවරදී පැවැති උද්ඝෝෂණයට ද සජිත් ප්‍රේමදාස, රවි කරුණානායක, ලක්ෂ්මන් කිරිඇල්ල සමඟ එ.ජා.ප වැඩබලන නායකයා එක්ව සිටියේය.මේ අතරතුර එ.ජා.ප මන්ත්‍රිවරුන් අතර මේ දිනවලදී රහසේ සාකච්ඡා පැවැත්වෙන බවද වාර්තා වෙයි. එනම් එ.ජා.ප යේ සියලු පාර්ශ්ව එක්කොටගෙන පක්ෂයට නායකත්වය ලබාදීම සඳහා කරු ජයසූරිය නියෝජ්‍ය නායකයා වගකීම් බාර ගත යුතු බවට යෝජනාවක් ගෙන ඒමටය. ඒ අනුව ජ්‍යෙෂ්ඨ නායකත්වයට එ.ජා.ප නායක රනිල් වික්‍රමසිංහ නම් කොට පක්ෂ නායකත්වයට කරු ජයසූරිය ගෙන ආ යුතු බවට මතයක් එ.ජා.ප මන්ත්‍රිවරු අතර පවතින බව වාර්තා වෙයි.මේ අතරතුර ගිය සතියේදී මැතිවරණ කොමසාරිස් මහින්ද දේශපි‍්‍රය විසින් සියලුම පක්ෂ ලේකම්වරු ගිය සතියේ මැතිවරණ කොමසාරිස් කාර්යාලයට කැඳවනු ලැබූහ. එ.ජ.නි.ස මහලේකම් සුසිල් පේ‍්‍රමජයන්ත, සිරිතුංග ජයසූරිය, එ.ජා.ප මහලේකම්වරයා වෙනුවෙන් දයා පැල්පොල සහ ජ.වි.පෙ ප්‍රධාන ලේකම් ටිල්වින් සිල්වා එම සාකච්ඡාවට එක්ව සිටියහ.මෙරට ඇමෙරිකානු තානාපතිවරයාගේ නිල නිවෙසේදී ගිය සඳුදා දිනයේ විශේෂ උත්සවයක් පැවැත්විණි. ඒ 235 වැනි ඇමෙරිකානු නිදහස් දින සැමැරුමයි. ඊට රජය නියෝජනය කරමින් නියෝජිතයෝ කීප දෙනෙක් සහභාගී වූහ. ඇමැති සුසිල් ප්‍රේමජයන්ත, පාර්ලිමේන්තු මන්ත්‍රීවරුන් වන ජයලත් ජයවර්ධන, එ.ජා.ප මහලේකම් තිස්ස අත්තනායක සහ ජාතික ආරක්ෂක මාධ්‍ය මධ්‍යස්ථානයේ අධ්‍යක්ෂ ලක්ෂ්මන් හුළුගල්ලේ සහ ජ.වි.පෙ නායක ;සීමවංශ අමරසිංහ ඊට එක්ව සිටියහ.මේ අතර පාර්ලිමේන්තු මන්ත්‍රි ජයලත් ජයවර්ධන, තිස්ස අත්තනායක සහ ලක්ෂ්මන් හුළුගල්ලේ කතාබහක නිරතව සිටියදී ජ.වි.පෙ නායක සෝමවංශ අමරසිංහ එහි පැමිණියේය. “අපි හැමෝම පාර්ලිමේන්තුවට අඳින ඇඳුමෙන් සැරසිලා ආවේ. මොකද අපේ සහෝදර ජ.වි.පෙ නායකතුමා බටහිර පන්නයට සැරසිලා.” එ.ජා.ප මහලේකම් තිස්ස අත්තනායක විමසා සිටියේය.”ඔව් ඔව් අපි දැන් ගොඩක් වෙනස් වෙලානේ ඉන්නේ.” ජ.වි.පෙ නායක සෝමවංශ අමරසිංහ කියා සිටියේය. පසුගිය සිකුරාදා උදෑසන ජනාධිපතිතුමා රත්මලාන සංකල්ප විහාරයට පැමිණියේය. ඒ අභිනවයෙන් ඉදි කෙරුණ බුදු මැදුර සහ ආවාස ගෙය විවෘත කිරීම සඳහා ය. ජනාධිපතිතුමාගේ ආගමික අනුශාසකවරයකු ලෙස කටයුතු කරන මාපලගම බුද්ධසිරි හිමියෝ රත්මලාන සංකල්ප විහාරයේ විහාරාධිපති හිමියෝ ද වෙති. උන්වහන්සේ ගේ ආරාධනයෙන් ජනාධිපතිතුමා මේ විවෘත කිරීමේ උත්සවයට සහභාගි විය.මේ විවෘත කිරීමේ උත්සවයට ජනාධිපතිතුමා සමඟ නියෝජ්‍ය ඇමැති ලක්ෂ්මන් යාපා අබේවර්ධන, ඇමැති මහින්ද යාපා සහ ජ්‍යෙෂ්ඨ ඇමැති ඒ. එච්. එම්. ෆවුසි දෙහිවල ශ්‍රී. ල. නි. ප. සංවිධායක ධනසිරි අමරතුංග මහත්වරු ද එක්ව සිටියහ.ඉන් අනතුරුව පූජ්‍ය ඉත්තෑපානේ ධම්මාලංකාර සහ දිවියාගහ යසස්සි යන හිමිවරු ප්‍රධාන ස්වාමින් වහන්සේ සෙත් පිරිත් සජ්ඣායනය කරද්දී ජනාධිපතිතුමා අභිනව බුදු මැදුර විවෘත කළේය.ඉන් පසුව උත්සව සභාවේ කටයුතු ආරම්භ කෙරිණි. එහිදී පිළිගැනීමේ කථාව සිදු කළේ මාපලගම බුද්ධසිරි හිමියෝය.“ඔබතුමා විපක්ෂ නායකයා කාලේ තමයි මේ පන්සලට මුල්ගල තිබ්බේ. ඉතින් මට ආසාවක් තිබුණා මේ විහාරස්ථානය ඉදිකිරීම් අවසන් වුණාම ජනාධිපතිතුමාට කියලා විවෘත කර ගන්ඩ. මං වැඩියෙන්ම සතුටු වුණේ මා උපසම්පදාව ලැබු දිනයේයි. දෙවැනි වරට මා සතුටු වෙන්නේ අද. ඒ ජනාධිපතිතුමා අතින් මේ විහාරස්ථානය විවෘත කරවා ගත හැකි වූ නිසයි. මං හැමදාම එතුමාට හිතවත්. එතුමා රට බේරා ගත් නායකයා. එතුමා විදේශ හස්තයන් හමුවේ ඉන්ද්‍රඛීලයක් සේ නොසැලි සිටිනවා.” මාපලගම බුද්ධසිරි හිමියෝ කියා සිටියහ.අනතුරුව සිය නමක් මහා සංඝරත්නය ජනාධිපතිතුමාට පිරිත් සජ්ඣායනා කොට ආශිර්වාද කළහ. ඉන් පසුව විහාරස්ථානයේ කාමරයක තේ පැන් සංග්‍රහයක් ජනාධිපතිතුමා වෙනුවෙන් පිළියෙල කොට තිබිණි. ලක්ෂ්මන් යාපා අබේවර්ධන, මහින්ද යාපා, දෙහිවල ශ්‍රී. ල. නි. ප. සංවිධායක ධනසිරි අමරතුංග ද ජනාධිපතිතුමා සමඟ තේ පැන් සංග්‍රහයට එක් විය. කැවුම්, කොකිස් සහ හැලප තේ මේසයේ විය. ඒවා පිළියෙල කොට තිබුණේ සම්මානලාභී සූපවේදියකු වන ආචාර්ය පබිලිස් සිල්වා විසිනි. ආචාර්ය පබිලිස් සිල්වා ජනාධිපතිතුමාට හැලප සහ කැවුම් කොකිස් ලබා දෙද්දී ජනාධිපතිතුමා කීවේ ‘ඔයාගේ කෑම කන්නේ නෑ’ කියාය. පබිලිස් සිල්වා ජනාධිපතිතුමාගේන් විමසූයේ ‘සර් මොකද මගේ කෑම හොඳ නැද්ද’ කියාය. ‘නෑ නෑ ඔයාගේ ළඟනේ හොඳම කෑම තියෙන්නේ. ඒවා කෑවොත් ඉතින් මහත් වෙනවා. ඔබතුමා අපේ ජාතික සම්පතක්. ඔබතුමා අපිට ආඩම්බරයක්.” ජනාධිපතිතුමා ආචාර්ය පබිලිස් සිල්වාට කීවේය. මේ අතරතුර ජනාධිපතිතුමා දෙහිවල ශ්‍රී. ල. නි. ප. සංවිධායක ධනසිරි අමරතුංගගෙන් විමසා සිටියේ කොහොමද දෙහිවල ඩෙංගුවල තත්ත්වය ගැනය. නගරාධිපති තුමිය ඩෙංගු මැඬලීමට මොනවත් කරන්නේ නෑ කියලා මට ආරංචියි.” ජනාධිපතිතුමා වැඩිදුරටත් කියා සිටියේය.ධනසිරි දෙහිවල ප්‍රදේශයේ ඩෙංගු නැති කරන්න ව්‍යාපෘතියක් පටන් ගන්ඩ. මං ආරක්ෂක ලේකම්තුමා එක්ක සාකච්ඡා කරලා අවශ්‍ය පියවර ගන්නම්. ධනසිරිලා දැනට මාස ගණනකට ඉස්සර ඩෙංගු නැති කරන්න හොඳ ශ්‍රමදානයක් කළා නේද? ඔයා නගරාධිපති වුණාම කොහොමටත් ප්‍රශ්නයක් නැහැනේ.” ජනාධිපතිතුමා කියා සිටියේය.ඉන් පසුව රත්මලාන සංකල්ප විහාරයෙන් නික්ම යාමට සැරසෙද්දී ජනාධිපතිතුමා දුටුවේ රත්මලාන ප්‍රදේශයේ වාසය කරන බස්නාහිර පළාත් සභාවේ මන්ත්‍රීවරයෙකි. “මෙහාට එන්න මන්ත්‍රීතුමා ඔයා මුණගැහෙනකම් තමයි හිටියේ. මට ඔයා ගැන පැමිණිලි ගොඩක් ලැබිලා තියෙනවා. එකම පක්ෂයේ අය එක්ක ගැටුම් ඇතිකරගෙන මට අහුවෙන්ඩ එපා. දේශපාලනය කරනකොට ඉවසීමෙන් වැඩ කරන්න. මං දේශපාලනය කළේ එහෙමයි. මට එදා ඉඳලා ආපු දාහක් ප්‍රශ්නවලින් එක ප්‍රශ්නයක්වත් ඔයාට ඇවිත් නැතිව ඇති. ඒ නිසා පරිස්සමින් වැඩ කරන්න.” ජනාධිපතිතුමා රත්මලාන ප්‍රදේශය නියෝජනය කරන බස්නාහිර පළාත් මන්ත්‍රීවරයාට ඉතා තදින් අවවාද කළේය. ඉන් පසුව ජනාධිපතිතුමා එම විහාරස්ථානයෙන් නික්ම ගියේය.පසුගිය දිනක ජනාධිපති මහින්ද රාජපක්ෂ මහතා බළංගොඩ මහවලතැන්නට ගියේ හිටපු අග්‍රාමාත්‍ය සිරිමාවෝ බණ්ඩාරනායක මහත්මියගේ සොයුරු ක්ලිෆර්ඩ් රත්වත්ත මහතා වෙනුවෙන් පැවැති ගුණ සමරු පින්කමකට සහභාගිවීමටය.ජනාධිපතිතුමා පැමිණ ඇතැයි ආරංචි වූ සැණින් අහල පහළ සිය ගණනක් මහවලතැන්න වලව්වට රොක් වූ අතර ජනාධිපතිතුමා හමුවේ ඔවුන් ඉල්ලීම් දෙකක් ඉදිරිපත් කළහ. එකක් අපේ ගමේ පාර ඒක හදල දෙන්න. අනෙක මහවලතැන්න ඉස්කෝලේ මෙහෙම ගියොත් ඒ ඉස්කෝලේ වැහිල යාවි. ලොව ප්‍රථම අගමැතිනිය ලොවට දායාද කළ බළංගොඩ මහවලතැන්න ගම්වාසීන්ගේ ඉල්ලීම් දෙක වහා ඉටු කරන්නැයි ජනාධිපතිතුමා ඒ මොහොතේ එතුමා සමඟ සිටි සබරගමුව මහ ඇමැති මහීපාල හේරත් අමතමින් පැවැසීය.දෙසතියක් ඇතුළත අදාළ මාර්ගය මුළුමනින් ප්‍රතිසංස්කරණය කර ගම්වාසීන්ට භාර දුන් මහ ඇමැතිවරයා ළමයින් තිහකට පමණ සීමා වී ඇති මහවලතැන්න විද්‍යාලය යළි ගොඩගැනීමට අවශ්‍ය සැලසුම් සකස්කරමින් ඒ පිළිබඳ ගම්වාසීන්ගේ අදහස් උදහස් දැනගැනීමට දෙවරක්ම මහවලතැන්න විද්‍යාලයට ගියේය.පළමු වරට එහි ගිය මහීපාල හේරත්ට දක්නට ලැබුණේ ලොව ප්‍රථම අගමැතිනිය බිහි වූ මහවලතැන්න විද්‍යාලයේ කුඩා දරු දැරියන්ගේ දුප්පත් තූර්යවාදන කට්ටලයයි. ඉවත ලන තෙල් කෑන්, පී.වී.සී. පයිප්ප, ටින්කබල්වලින් සකසා තිබූ තූර්යවාදන කට්ටල් දුටු මහ ඇමැතිවරයා එම නිර්මාණය අගය කළ ද තමා සමඟ සිටි අධ්‍යාපන ලේකම් එච්.පී.කුලරත්න අමතමින් සඳහන් කළේ නොපමාවම සිඟිති තූර්යවාදන කට්ටලයක් මහවලතැන්න විද්‍යාලයට ලැබීමට සැලසිය යුතු බවය. ඊට අමතරව වසර 133ක් පැරණි මහවලතැන්න විද්‍යාලයට නව ගොඩනැඟිල්ලක්, පානීය ජලය, පුස්තකාලයක්, ක්‍රීඩා පිටියක්, ඇතුළු භෞතික සම්පත් රැසක් ඉදිරි හය මාසය තුළ ලබා දෙන බවට ඔහු සහතික විය. මේ ඉස්කෝලේ ආදර්ශ පාසලක් ලෙස සංවර්ධනය කරලා ඒක සිරිමාවෝ බණ්ඩාරනායක විදුහල ලෙසින් නම් කිරීමටත් ජනාධිපතිතුමා අපිට උපදෙස් දී තිබෙනවා. මහීපාල හේරත් මවුපියන් අමතමින් වැඩිදුරටත් කීය.පසුගිය 05 මහවලතැන්න විද්‍යාලයට යන අතරතුර මහීපාල හේරත් මහ ඇමැතිවරයා බළංගොඩ කුමර විද්‍යාලයේ තෙමහල් පන්ති කාමර ගොඩනැඟිල්ලේ උත්සවයට ද සහභාගී විය.බළංගොඩ ශ්‍රී ලංකා නිදහස් පක්ෂ ප්‍රධාන සංවිධායක සබරගමුව පළාත් සෞඛ්‍ය අමාත්‍ය අධිනීතිඥ භාණු මුනිප්‍රිය ඇරැයුමින් එම විද්‍යාලයට ගිය මහ ඇමැතිවරයා උත්සව භූමියේ සිටි අකිල එල්ලාවල තමා අසලට කැඳවීය. සබරගමුව පළාතේ හිටපු ප්‍රධාන අමාත්‍යවරයකු මෙන්ම පළාත් ආණ්ඩුකාරවරයකු වශයෙන් ද කටයුතු කළ මොහාන් සාලිය එල්ලාවලගේ එකම පුතණුවන් වූ අකිල එල්ලාවල ශ්‍රී ලංකා ඉංජිනේරු සංස්ථාවේ උප සභාපතිවරයා ද වේ.වේදිකාවේ තමා අසලම අසුනක අකිල හිඳුවාගත් මහීපාල හේරත් එල්ලාවලවරු සබරගමු පළාතට විශේෂයෙන් රත්නපුර දිස්ත්‍රික්කයට සිදුකළ ඉමහත් සේවාව අකිලට සිහිපත් කළේය.ඒ අතරතුර මහ ඇමැතිවරයා විදුහල්පතිවරයා අමතමින් සඳහන් කළේ අකිල එල්ලාවලටත් කතාවක් පැවැත්වීමට අවස්ථාව දිය යුතුª බවය. නන්ද එල්ලාවල, නාලන්ද එල්ලාවල, මොහාන් එල්ලාවල, සුරංගනී එල්ලාවල යන මේ පවුලේ සියලු දෙනා පළාතටත් විශේෂයෙන් අපේ පක්ෂයටත් මහ මෙහෙයක් ඉටු කළා.” මහ ඇමැතිවරයා තරමක් උස් හඩින් සඳහන් කළේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=ab1107104</link>
    <topic>ප්‍රශ්න 5</topic>
    <author>සංවාද සටහන සුමේධා නවරත්න</author>
    <content>ක්‍රීඩා ඇමැති මහින්දානන්ද අලුත්ගමගේඑතුමාගෙ ප්‍රකාශය ඉතා හොඳයි. ඒ කතාවේ මුල කොටසෙහි කිසි වැරැද්දක් නැහැ. ඒත් අවසානයේ එතුමාට වැඩක් නැති දෙයක් ගැන කතා කළා. ඒ ක්‍රිකට් පරිපාලනය පිළිබඳව. ඇත්තටම ඔහුට ඒ ගැන කතාකරන්න බැහැ. මේ ගැන විමර්ශනයක් කරන ලෙසට මම ක්‍රිකට් පාලක මණ්ඩලයේ සභාපතිට ලිපියක් යැව්වා.එවැනි කිසිම දෙයක් වෙන්නෙ නැහැ. ක්‍රිකට් ක්‍රීඩකයො අපි සමඟ ගිවිසුමකට එළැඹිලා තියෙනවා. ඔවුන් අපෙන් දීමනාවක් ලබනවා. එවැනි ගෙවීමක් ලබන අය පරිපාලනය ගැන කතා කිරීම වැරැදියි.ක්‍රිකට් මණ්ඩලය බංකොලොත් වෙලා නැහැ. ලෝක කුසලානය පැවැති අවස්ථාවේදී රජය පොරොන්දු වුණා අපට උදව් කරනවා කියලා.අපිට ක්‍රීඩාංගණ තුන හදන්න රුපියල් බිලියන හතක් වියදම් වුණා. ලෝක කුසලානයෙන් ලැබුණෙ බිලියන තුනහමාරයි. ඉතිරිය ලැබෙන්න ඕනෙ ආණ්ඩුවෙන්. තවම එය ලැබුණෙ නැහැ.ඒකයි මේ ගැටලුව. එහෙම නැතිව මණ්ඩලය බංකොලොත් වෙලා නැහැ.මේකයි. ආණ්ඩුවත් මණ්ඩලයත් අතර එකඟතාවක් තිබුණා. ඒ එකඟතාව අනුව මම ඉහත කියූ මුදල් ලැබුණෙ නැහැ. ඒ නිසයි මේ ගැටලුව.මෙතැන වැරැද්ද අමාත්‍යාංශයෙ. තරග පවත්වන්න ප්‍රථමව මේ මුදල් ආණ්ඩුවෙන් ඉල්ල ගන්න තිබුණා.ඒ චෝදනාව මම ප්‍රතික්ෂේප කරනවා. මම සියයට සියයක් ඔවුන් පිරිසුදු කරනවා නොවේ. ඒත් මේ පිට්ටනි තුනම හැදුවේ ආණ්ඩුවෙම ආයතන. රාජ්‍ය ඉංජිනේරු සංස්ථාව හා වරාය ඒ ආයතන දෙකයි. ඉතින් ඔවුන් හොරකම් කරයිද? මේ මිලියන ගණන් සොරකම් කළ බවට කරන චෝදනා මම සම්පූර්ණයෙන්ම ප්‍රතික්ෂේප කරනවා. ඒවා ඇත්ත කියලා ඔප්පු කරන්න පුළුවන් නම් මම ඕනෑම අයකු සමඟ විවාදයකට සූදානම්.දැනට මණ්ඩලයේ තියෙන්නෙ එකම ගැටලුවයි. ඒ මූල්‍ය අර්බුදයක් තිබෙන විටෙක මිලියන තුනක වැඩිපුර බෝනස් ගෙවීමයි. ඒ ගෙවීම ගැන දැනට පරීක්ෂණ පැවැත්වෙනවා. එජාප පාර්ලිමේන්තු මන්ත්‍රී බුද්ධික පතිරණඑවැනි රාවයක් නම් යනවා තමයි. ඒ වගේ ම මගේ ආසනයේ මම නොදැන මාතර දිස්ත්‍රික්කයේ ඇතැම් මන්ත්‍රීවරයෙක් රැස්වීම් පවා පවත්වා තිබෙනවා.අකුරැස්ස ආසනයෙ සංවිධායකවරයා මම. ඉදිරි ප්‍රාදේශීය සභා මැතිවරණයේදී අකුරැස්ස ප්‍රාදේශීය සභාවේ බලයලත් නියෝජිතයා ලෙස කටයුතු කරන්නෙත් මම. එහෙම තිබියදී තමයි මම නොදැන රැස්වීම් පවත්වන්නෙ. ඒ වගේ ම මා සමඟ පළාත් පාලන ආයතනවල මන්ත්‍රීවරු හා ඉදිරි මැතිවරණයේ අපේක්ෂකයා කෙටවීමේ කුමන්ත්‍රණයකත් ඇතැමුන් යෙදෙන බව ආරංචියි.පක්ෂයේ වෙනසක් විය යුතු බවට අපි පැහැදිලිව ප්‍රකාශ කරනවනෙ. සියලු තනතුරුවල වෙනසක් කරලා පක්ෂය දිනවන්න පුළුවන් මාර්ගයක් විවර කරන්න කියලයි ජනතාව ඉල්ලා සිටින්නෙ.පාක්ෂිකයන්ගෙ ඉල්ලීමට පෙනී සිටින නිසා අපිට බැට කන්න වෙනවා.පක්ෂය දෙකඩ වෙලා නැහැ. දෙකඩ වෙන්න දෙන්නෙත් නැහැ.නායකත්වය තෝරන කෘත්‍යාධිකාරි මණ්ඩල රැස්වීමේදී ජයග්‍රහණය කිරීමට හොඳටම ඉඩකඩ තිබියදීත් සජිත් ප්‍රේමදාස තරග නොකළේ ඒකයි. අපට ඕනෙ පක්ෂය කඩන්න නොවේ. දිනවන්නයි.ජනතා අභිලාෂය වෙනුවෙන් අපි දිගටම පෙනී සිටිනවා. උත්සාහයේ ප්‍රතිඵල නොලැබෙන්න හේතුවක් නැහැ. ඒ වෙනුවෙන් අවශ්‍ය වන්නෙ ජනතාව දිනවිය හැකි නායකත්වයක් හා ඊට අවශ්‍ය සංවර්ධනාත්මක ව්‍යුහයක් පමණයි.තනතුරු වලට පත් කිරීම්වලදී ඔවුන්ට ඇති බලය ගැන යම් යම් එකඟතාවයන්ට ආවා. ඒත් අද වෙන විට ඒවා බිඳ වැටිලා තියෙනවා.ව්‍යවස්ථාවට පටහැනි පත්කිරීම් වැනි අත්තනෝමතික පියවර ගෙන තිබෙනවා. කෘත්‍යාධිකාරි මණ්ඩල සාමාජිකයන් පත් කිරීම්වල පවා ගැටලු තිබෙනවා.මහ මැතිවරණයෙන් දිනපු අය සිටිද්දී පැරදුණ අය කෘත්‍යාධිකාරි මණ්ඩලයට ඇවිත්.මෙවැනි කටයුතු නම් අනුමත කරන්න බැහැ.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=af1107101</link>
    <topic>දැන් කොටි තර්ජන නැහැ පාර අයිනේ වුණත් බය නැතිව නිදාගන්න පුළුවන්</topic>
    <author>පොළොන්නරු සංචාරයකින් පසු ඉනෝකා සමරවික්‍රම</author>
    <content>කොටින්ගේ භීෂණයට ලක්වුණුපල්ලියගොඩැල්ල වැසියෝ කියතියුද්ධය අවසානය. එහෙත් යුද්ධයේ කළු පැල්ලම් මෙන්ම කඳුළු පැල්ලම් ද තවමත් වියැකී නැත. ත්‍රස්තවාදීන් විසින් රැයක් එළිවන විට නිදි පැදුරෙදී කෲර ලෙස මරා දැමු තම මවුපිය, දූ දරු, ඥාතින්, අසල්වැසියන් වෙනුවෙන් ඔවුහු නෙත නැඟි කඳුළු තවමත් වියැකී නැත. එහෙත් සියලු දුක්ඛ දෝමනස්සයන් යටපත් කරගෙන කටුකත්වය මතින් යළිත් ගොඩනැඟෙන්නට තතනන මිනිසුන් සොයා ඉකුත් දා අපි පොළොන්නරු දිස්ත්‍රික්කයේ කෙළවරටම ගියෙමු.මැදිරිගිරියේ සිට දියසෙන්පුර පාරේ ගොස් “පුල්ලෙයාර් හන්දිය” පසුකර ‘යාය අට’ හන්දියෙන් දකුණට හැරි අපි දුහුවිලි පිරුණ මාර්ගයේ කිලෝමීටර් නවයක් පමණ ගියෙමු. එම මාර්ගයේ පසෙකින් ඇත්තේ නිල්ල පිරුණ කෙත් යායයි. අනෙක් පසෙන් ඇත්තේ බාගෙට සිඳී ගිය තඹාල වැව ය.දුහුවිලි රැඳුණු වළවල් පිරුණ අබලන් මාර්ගයේ ගිය අප මඟ අයිනේ තිබු සිල්ලර කඩයකින් මඟ විමසුවෙමු. “තව කිලෝමීටරයක් විතර යන්න. දැන් පල්ලියගොඩැල්ලට ළඟයි.”තරුණයා කියූ දුර අපි ආවෙමු. “පල්ලියගොඩැල්ල” ඇතැම් විට මෙය කියවන ඔබට එතැන මතක ඇති. එක්දහස් නවසිය අනූ දෙක අවුරුද්දේ ඔක්තෝබර් පහළොස් වෙනිදා ලෙයින් නැහැවුණ පල්ලියගොඩැල්ල ගම අද වන විට යථා තත්ත්වයට පත්වෙමින් පවතී. එහෙත් ඔවුනට බොහෝ දුෂ්කරතා ඇත්තේය.මාස ගණනකින් වැසි නොලද බිම වියළි ඉරිතලා ඇත. පොල් අතු සෙවිලි කොට ඇති නිවාසවල මෙන්ම අබලන්ව ගිය නිවාසවල වෙසෙන මුස්ලිම් ජනතාව එක්කෙනා දෙන්නා අප දෙස එබිකම් කර බලති. ඔවුන්ට අප පිළිබඳව ඇත්තේ කුතුහලයකි.“ඉන්න මං එයාලට කතා කරන්නම්”අපට මඟ පෙන්වන්නට පැමිණි අබ්දුල් කේ. සාදිකීන් මිතුරා ඔවුන් හා කතා කළේය. සාදි ගමේ වැඩිහිටියකුට ළං වූයේය. ඔහු අප ආ කාරණය කීවේය.“මං තමයි පල්ලිය භාරව ඉන්නේ. ඔයගොල්ලෝ මා පස්සෙන් එන්න. අපි යමු එතැනට.”පල්ලියගොඩැල්ල ගම්මානයේ මස්ජිදුල්ලාෆිර් ජුම්මා පල්ලිය භාරව කටයුතු කරන එන්. කපුර්දින් අපට ඉස්සර වූයේය.මෙතැන තමයි තැන. ‘කපුර්දින්’ අපට සුහද්‍ර අනුස්මරණ උද්‍යානය පෙන්නුවේ දෑසේ නැඟි කඳුළු පිසිමිනි.‘මොකක්ද මේ සුහද්‍ර අනුස්මරණ උද්‍යානය?’ ඔබට ප්‍රශ්නයක් වනු ඇත.දිනය 1992.10.14 දින. පල්ලියගොඩැල්ල ගැමියෝ සුපුරුදු පරිදි රාත්‍රියේ නින්දට ගියේ අලුත් දවසකට අලුත් බලාපොරොත්තු රැසක් ද ඇතිවය. එහෙත් පසු දිනයේ ඔවුනට මුහුණ පෑමට වූයේ අභාග්‍යසම්පන්න ඉරණමකටය.“පහළොස්වෙනිදා වෙලාව පාන්දර තුනට විතර ඇති. එකපාරටම පට පට ගාලා වෙඩි සද්දයක් ඇහුණා. ඒ කාලේ අපේ ගමට ලයිට් තිබුණේ නැහැ. මමයි මගෙ බිරිඳයි අවදි වෙලා බැලුවා. එන්න එන්නම වෙඩි සද්දේ වැඩියි. අපි හිතුවා අපි විතරයි ජීවත් වෙලා ඉන්නේ කියලා. මමයි බිරිඳයි අපේ අසල්වැසි ගෙදරට ගියා. ගම වටේටම වෙඩි සද්දෙ ඇහෙනවා. පොලිසිය, හමුදාව එල්ටීටීඊ එක අතර වෙඩි හුවමාරු වුණා. ටික ටික එළි වුණා. වෙඩි සද්දේ නැති වෙලා ගියා. ගමෙන් භාගයක්ම මැරිලා. අපි දන්නෙ නෑ අපිට මොනවා වුණාද කියලා. හමුදාවෙන් ඇවිත් බිම වැටිලා හිටපු අප නැගිට්ටවලා වතුර පෙව්වා. ටිකක් වෙලා ගියාම තමයි සිහිය ආවේ. අපිට කිසිම දෙයක් හිතාගන්න බැරි වුණා. සිද්ධිය ආරංචි වෙලා අවට ගම්වලින් මිනිස්සු ආවා.ගමේ හිටපු දෙසිය හතළිස් තුන්දෙනකු මැරිලා හිටියා. රෝහල් ගත කළාට පස්සේ තවත් අය මැරුණා. මගෙ පවුලගෙ අක්කට දරුවා ලැබෙන්න ළංවෙලා හිටියේ. එයාගේ බඩ කපලා දරුවා එළියට අරගෙන බෙල්ල කපලා මරලා තිබුණා. ත්‍රස්තවාදියෝ අපේ ගම නැති කළා. එදා මැරිලා හිටපු දෙසිය හතළිස් තුන්දෙනාගේ භූමදාන කටයුතු සිදු කළේ මේ සුහද්‍ර අනුස්මරණ උද්‍යානයේ. ඊට පස්සේ අපි හිටියේ තඹාල කඳවුරේ. අපි අවුරුදු අටක් යනතුරුම ගමට ආවේ නෑ.දෙදහස් දෙකේ ඉඳලා ගම්මු ගමට ආවා. අපි ආවේ දෙදහස් හතේ අවුරුද්දේ. ඒ එනකොට මේක අමු කැලයක්. අපිට අපේ හැමදේම නැතිවෙලා තිබුණෙ. අලි, කොටි, වලස්සුත් හිටියා. මමයි බිරිඳයි පොඩි පැලක් හදාගෙන පදිංචි වුණා. දෙදහස් නමය අවුරුද්දේ තමයි ගමට ලයිට් ලැබුණේ. ඒත් හැම ගෙදරකටම ලයිට් නැහැ.” කපුර්දින් පවසන්නේය.පෙර දා සශ්‍රීකව තිබු පල්ලියගොඩැල්ල ගම කොටින්ගේ ම්ලේච්ඡ පහර දීමෙන් පසුව වල් බිහි විය. යළිත් ගම්මුන් ගමට පැමිණ ඇත. ඔවුහු යළිත් ගොවිතැන් ආරම්භ කිරීමට පෙරුම් පුරති.එගොඩ මෙගොඩ යාමට ඇති ලෑලි පාලම්“අපිට හුඟක් අඩුපාඩු තියෙනවා. ලොකුම ප්‍රශ්නය තමයි වතුර නැතිකම. කඩවල වැව හදලා දෙනවනම් අපට දෙයියනේ කියලා ගොවිතැන් බතක් කරගෙන ඉන්න පුළුවන්. අපි ජනාධිපතිතුමාට කියන්නේ ඔබතුමා යුද්දේ ඉවර කළා වගේ අපේ ගමට රෝහලක් ලබා දෙන්න. වතුර ලබා ගන්න වැව හදලා දෙන්න කියලා. යුද්ධය ඉවර නිසා දැන් අපිට පාරේ වුණත් නිදියගන්න පුළුවන්.” පල්ලියගොඩැල්ලේ ගැමියකු වූ හනිෆා කියයි. ගොවිතැන හැරුණු විට කුකුළු පාලනය, ගව පාලනය, මාළු ඇල්ලීම, මී පැණි කැඩීම ආදිය ඔවුහු ජීවන වෘත්තිය කරගෙන සිටිති. එහෙත් එහිද ඔවුන්ට ගැටලු නැතුවා නොවේ.“ගමේ කඩවල බඩු මුට්ටු නැහැ. අපි සතියට සැරයක් දියසෙන්පුර පොළට යනවා. දියසෙන්පුරට හැතැප්ම දොළහක් යන්න ඕන. එහෙම නැත්නම් සුංගාවිල බ්‍රහස්පතින්දා පොළට යනවා. එතැනට කිලෝමීටර් නමයක් යන්න ඕන. ගමට බස් එකක් නැහැ. ලෑන්ඩ්මාස්ටර්වල හරි කරත්තවල හරි තමයි යන්නේ. හිඟුරක්ගොඩ ටවුමට ගිහිල්ලා ගමට බඩු අරගෙන එනවා. හිඟුරක්ගොඩ යන්නේ කරත්තවලින්. ලෙඩක් දුකක් හැදුණොත් මැදිරිගිරියේ රෝහලට යන්න ඕන. තාමත් අපේ ගමට අලි ප්‍රශ්න තියෙනවා. කැලේ කන්න නැති වුණහම අස්වැන්න කපලා ගෙට ගත්තට පස්සේ තමයි ගමට අලි ප්‍රශ්නෙ වැඩි වෙන්නේ. උන් ආවහම ගෙවල් කඩලා වී බොනවා.”ඒ එක් අයකු නොව ගැමියෝ කිහිප දෙනකු එක හඬින් පැවැසූ දේය.සෑම නිවෙසකම පාහේ කරත්තයක් දක්නට ලැබුණි. ඔවුහු එදිනෙදා ජීවිත රැකගන්නට මහ පොළව හා පොර බදති. දරුවන්ට උගන්වා ගැනීම ඔවුන්ගේ ලොකුම බලාපොරොත්තුය. ගමේ පාසලේ ඇති නළ ළිඳෙන් ඔවුහු බීමට වතුර ලබා ගනී. පල්ලිය ගරා වැටී ඇත. කවුරු හෝ ඉදිරිපත් වී පල්ලිය අලුත්වැඩියා කර දෙන්නේ නම් එය ගමට කරන සෙතක් සේ ඔවුහු සිතති.පල්ලිය පසුකර සුංගාවිල දෙසට යන විට අතරමඟදී කඩවල වැව හමුවේ. අපි දිය සිඳී ගිය ඉරිතලා ගිය වගුරු බිමෙන් පැන කඩවල වැව් බැම්මට ගොඩ වූයෙමු. සිත ඇඳී තිබුණේ නිල් දිය පිරි වැවකි.එහෙත් වැවෙහි වතුර ඇත්තේ තැනින් තැනය. දිය බෙරලිය ගහන වැවේ මුස්ලිම් කාන්තාවෝ පිරිසක් කරවටක් ජලයේ ගිලි මාළු අල්ලති.“අම්මා මොකද කරන්නේ” අප මිතුරු සාදි දෙමළ භාෂාවෙන් විමසුවේය. “රෑ බතට මාළු අල්ලනවා” එක් කාන්තාවක පිළිතුරු දුන්නාය.මඩ පිරුණ දියහබරල පඳුරු ඔසවා කූඩයට දමමින් නැවත කූඩය වතුරේ ඔබමින් ඔවුහු මඩේ සිටින මාළු අල්ලා මුට්ටියකට එකතු කරති. ඔවුන් එසේ මාළු අල්ලන්නේ විකුණන්නට නොව එදා වේල පිරිමසා ගන්නටය. ඔවුන්ට අප හා කතාවේ යෙදී සිටින්නට වෙලාවක් නැත. ඔවුහු නැවත මාළු ඇල්ලීමේ නිරත වෙති.අපි නැවත් ගමන් ඇරැඹුවෙමු.මඟ අයිනේ තිබු ඇළක දැලක් එලමින් සිටිනා කූඩයකින් මාළු අල්ලමින් සිටි න යුවලක් අපට හමු විය. ඇය ජිමිලත්තුම්මාය. ඔහු මුසා ය.“ගෙදර කෑමට තමයි මාළු අල්ලන්නේ. කැලේට ගිහිල්ලා වේවැල් කපාගෙන ඇවිල්ලා කූඩ හදනවා. ඒත් දැන් ඉස්සර වගේ වේවැල් කපන්න කැලේට යන්න බැහැ. කැලෑ මහත්තුරු අල්ලනවා. උසාවි ගෙනියනවා. ගඟ අයිනෙන් තමයි කපා ගන්නේ. අපි කැලේ සත්තු මරන්න යන්නේ නැහැ. ගස් කපන්න යන්නේ නැහැ. ඒත් අපිට ප්‍රශ්න තියෙනවා.”ජිමිලත්තුම්මා අප හා කතා කරන අතරේම ඇළ ඉවුරේ මඩකලතා කූඩයට මාළු එකතු කර ගනී.පල්ලියගොඩැල්ලේ සිට අපි අහමඩ්පුරම්, අක්බර් පුරම් පසු කරමින් සුංගාවිල දෙසට පැමිණියෙමු. ගමට පාලම් නැත. ඇතැම් තැනෙක ඇළවේලි මතින් එගොඩ මෙගොඩ යාමට ඇත්තේ ලෑලි යෙදු පාලම්ය.එහෙත් ඔවුහු ගමට පාලම් ඉල්ලන්නේ නැත. මහා කඩ සාප්පු, තාර දැමු පාර ඉල්ලන්නේ නැත. ඉල්ලන්නේ කඩවල වැව පිළිසකර දීමත්, ගමට රෝහලක් සාදා දීමත් පමණි.සුංගාවිල දී අපට හමුවුණේ අල්හාජ් පී. එම්. නාගුර් අඩුමේ මහතාය. ඔහු ද ත්‍රස්තවාදී තර්ජනයට ලක්වූ අයෙකි.කොටි අපේ ගෙදරට ආවා. මම දොර වහගත්තා. උන් දොර අරින්න කිව්වා. මම දොර ඇරියෙ නැහැ. අන්තිමට දොරට වෙඩි පහක් තිබ්බා. දොර පිපුරුවා. උන් මගේ මෝටර් සයිකලේ අරගෙන ගියා. කොල්ල කන්න හම්බුණේ නැහැ. යුද්ධය ඉවර වුණ නිසා අපිට දැන් දෙයියනේ කියලා ඉන්න පුළුවන්. සුංගාවිල ගමටත් වඩා පල්ලියගොඩැල්ල ගම හරිම දුෂ්කරයි. ඒ ගම්වලට උදවු කරන්න අය ඉදිරිපත් වෙනව නම් ඉතා හොඳයි.අවුරුදු තිහකට පසුව සෝමාවති චෛත්‍යය බලන්න රජයේ නිලධාරීන් ගිය ගමනේදී එම ගමනට එක්වූ අයෙකි නාගුර් අඩුමේ මහතා. ඔහු එවකට චෛත්‍යයේ ආලේප කිරීම සඳහා හුණු ද ලබා දී ඇත්තේය.උතුර ද දකුණ ද නැඟෙනහිර ද සිංහල ද, දෙමළ ද මුස්ලිම් ද බර්ගර් ද කියා බේදයක් නැත. සියලු දෙනාම ශ්‍රී ලාංකිකයෝය. එක කොඩියක් සෙවණේ සිංහලයන් ලෙස එකට වෙසෙන අප එකිනෙකාට උදවු කර ගැනීම ඉතා වටින්නේය.පල්ලියගොඩැල්ලේ පල්ලිය ප්‍රතිසංස්කරණය කිරීමටත් දුක්බර අතීතය අමතක කර දමා දුෂ්කරතා මතින් නැඟී සිටීමටත් ශ්‍රී ලාංකිකයන් හැටියට දකුණේ සිටින අපට ඔවුන් වෙනුවෙන් හෙට දවසේ යමක් කළ හැකිනම් එය ඉතා වටනේය.විශේෂ ස්තුතිය - පොළොන්නරුවේ අබ්දුල් කේ. සාදිකීන් මහතාටපොළොන්නරු සංචාරයකින් පසු ඉනෝකා සමරවික්‍රමඡායාරූප විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=af11071011</link>
    <topic>ගම හදන ව්‍යාපෘති ලක්ෂයකට වඩා අවසන්</topic>
    <author>නිහාල් පී. අබේසිංහ</author>
    <content>ලක්ෂ 150කට ප්‍රතිලාභ - වියදම රුපියල් කෝටි 4365 යිඅසූව දසකය අවසන් බාගය වන විට ගමේ පාරකට තාර ටිකක් දමා ගැනීම ඉතාම අපහසු දෙයක් විය. වළවල් හෑරී වාහනයකට තබා පයින්වත් යාමට අපහසුකම් තිබිණි. නමුත් දැන් ඒ පාරවල්වල කොන්ක්‍රීට් වැටිලාය. නැත්නම් විවිධ මෝස්තරවල සිමෙන්ති ගල් අල්ලලාය.ආර්ථික සංවර්ධන අමාත්‍යාංශයේ අතිරේක ලේකම් ආර්.ඒ.ඒ.කේ.රණවක මහතා පවසන පරිදි 2006 සිට 2010 දක්වා කාලයේ දී මෙරට දීපව්‍යාප්තව ක්‍රියාත්මක වූ ගමනැඟුම වැඩසටහන මඟින් ග්‍රාමීය මාර්ග කිලෝ මීටර් 9017ක් කොන්ක්‍රීට් කර තිබේ. ඒ අනුව ඉහත වසර 5 ඇතුළත ගමනැඟුම ජාතික සවිය ව්‍යාපෘතිය මඟින් විවිධ දුර ප්‍රමාණවල මාර්ග 61423ක් කොන්ක්‍රීට් කර තිබේ. ඉන් රටේ දීප ව්‍යාප්තව පුද්ගලයන් 11692325කට ප්‍රතිලාභ ලබාදී ඇත.පසුගිය වසර පහ ඇතුළත මෙරට ගොවීන්ට ලබාදුන් පොහොර සහනාධාරයට රුපියල් කෝටි 20000ක් පමණ රජය වැයකර ඇත. එහි ප්‍රතිඵලයක් ලෙස මෙරට වී අස්වැන්න පසුගිය වසර පහේදී වී මෙට්‍රික් ටොන් ලක්ෂ 17කින් වැඩි විය.2006 සිට 2011 දක්වා ක්‍රියාත්මක වූ ගමනැඟුම වැඩසටහනින් මෙරට ජනගහනයෙන් සියයට 75කට එනම් පුද්ගලයන් ලක්ෂ 150කට ප්‍රතිලාභ ලැබී ඇත. ඒ යටතේ දීප ව්‍යාප්තව ක්‍රියාවට නැංවූ ග්‍රාමීය සංවර්ධන ව්‍යාපෘති ගණන 101075කි. ඒ සඳහා සම්පූර්ණ වියදම රුපියල් කෝටි 4365කි.ගමනැඟුම ගමේම අදහස් අනුව ගම හදන වැඩපිළිවෙළකි.මහින්ද රාජපක්ෂ ජනාධිපතිතුමාගේ මහින්ද චින්තන ප්‍රතිපත්ති රාමුව ඇතුළත ශ්‍රී ලංකාවේ ග්‍රාමීය ජනතාවට කඩිනම් වූ සංවර්ධනයක් ළඟා කර දීම සඳහා නව ආරයකින් යුතුව ජනතාව ප්‍රබෝධවත් කරමින් හඳුන්වාදුන් ගම නැඟුම ව්‍යාපෘතියේ ප්‍රධාන දැක්ම ජාතික සංවර්ධනයේ කේන්ද්‍රස්ථානය ලෙස ගම සංවර්ධනය කිරීමයි.ග්‍රාමීය ප්‍රජාව විසින්ම පිහිටුවා ගත් ප්‍රජා මූල සංවිධාන ජාලයක් හරහා (ජන සභා) ඔවුන්ගේ සහභාගිත්වයෙන් හා විනිවිදභාවයෙන් යුතුව ක්‍රියාත්මක වීම මඟින් සම්පූර්ණ සංවර්ධනයක් ගම ඇතුළත නිර්මාණය කිරීම ගම නැඟුමේ මෙහෙවරයි.ගම නැඟුමේ ප්‍රධාන සංචරක හා ක්‍ෂේත්‍ර 3කි. ආධ්‍යාත්මික හා සමාජ සංවර්ධනය, ජීවනෝපාය සංවර්ධනය හා යටිතල පහසුකම් සංවර්ධනය ඒ ප්‍රධාන ක්‍ෂේත්‍ර තුනයි. ආධ්‍යාත්මික හා සමාජ සංවර්ධනය යටතේ ආරක්ෂක අංශ සාමාජිකයන් වෙත නිවාස පහසුකම්, ජන සභා ලේකම් කාර්යාල, ප්‍රජා ශාලා, ක්‍රීඩාපිටි, නැණසල මධ්‍යස්ථාන (තොරතුරු තාක්ෂණය) සෞඛ්‍ය සේවා හා සනීපාරක්ෂක පහසුකම්, මත්ද්‍රව්‍ය හා දුම්වැටි නිවාරණය යනාදී කටයුතු සිදුකෙරේ.ජීවනෝපාය සංවර්ධනය යටතේ පසු අස්වනු තාක්ෂණය ප්‍රචලිත කිරීම සුළු වාරිමාර්ග කෘෂිකර්ම, පශු සම්පත් හා ධීවර කටයුතු වැඩිදියුණු කිරීම වෘත්තීය පුහුණුව, කුඩාකර්මාන්ත යන ව්‍යාපෘති සිදුවේ.යටිතල පහසුකම් සංවර්ධනය යටතේ ග්‍රාමීය පිවිසුම් මාර්ග කොන්ක්‍රීට් කිරීම ජල සම්පාදනය හා ග්‍රාමීය ප්‍රදේශ සඳහා විදුලිය පහසුකම් සැපයීම පොදු සේවා පහසුකම් යන ක්ෂේත්‍ර ඔස්සේ ව්‍යාපෘති ක්‍රියාත්මක වේ.සෑම ග්‍රාම නිලධාරි වසමකම ජනසභාවක් පිහිටුවා එම ජනසභාව යටතේ ග්‍රාමීය ප්‍රජාව සංවර්ධනයේ කොටස්කරුවන් බවට පත්කිරීම, කෘෂිකර්මාන්තයට ප්‍රමුඛත්වය දෙමින් රටේ ජාතික සංවර්ධනය නඟාසිටුවීම හා සහභාගිත්ව තීරණ ගැනීම සහ ව්‍යාපෘති සැලසුම්කරණය සඳහා විධිමත් ක්‍රමවේදයක් හඳුන්වාදීම මෙම ජාතික සවිය ගමනැඟුම වැඩ සටහනේ ප්‍රමුඛ අරමුණු අතර වේ.ගමනැඟුම යටතේ මෙතරම් සංවර්ධනයක් ගමට සිදුවුණේ මහින්ද රාජපක්ෂ ජනාධිපතිතුමාගේ නායකක්වය හා උපදෙස් ඇතිව ආර්ථික සංවර්ධන ඇමැති බැසිල් රාජපක්ෂ මහතා මෙහෙයවන ග්‍රාමීය ආර්ථික ප්‍රවර්ධන වැඩසටහන යටතේය.ගමනැඟුම 2006 දී ග්‍රාම නිලධාරි වසම් 119ක ගමනැඟුම ආරම්භ විය. ව්‍යාපෘති 216ක් එහිදී ක්‍රියාත්මක විය. වියදම රුපියල් දස ලක්ෂ 700කි. 207 වනවිට ග්‍රාම නිලධාරි වසම් 4000ක ගම නැඟුම ඇරඹිණි. ඒ යටතේ ව්‍යාපෘති 5820ක් ද ක්‍රියාත්මක විය. වියදම රුපියල් දසලක්ෂ 4660කි.2008 දී කිලිනොච්චි, මුලතිව් දිස්ත්‍රික්ක හැර මුළු දිවයින පුරා ගමනැඟුම ක්‍රියාත්මක විය. ඒ අනුව රුපියල් දසලක්ෂ 12431ක වියදමින් ව්‍යාපෘති 33225ක් ක්‍රියාවට නැංවිණි. 2009 දී ද කිලිනොච්චි මුලතිව් හැර අන් සියලු දිස්ත්‍රික්කවල ගම නැඟුම ක්‍රියාවට නැංවිණි. ඒ අනුව ක්‍රියාත්මක කළ ව්‍යාපෘති සංඛ්‍යාව 28331කි. මුළු වියදම රුපියල් දසලක්ෂ 12414කි. 2010 මුළු දිවයිනම ආවරණය වන පරිදි ගමනැඟුම ක්‍රියාත්මක විය. ඒ අනුව ග්‍රාම නිලධාරි වසම් 10566ක ව්‍යාපෘති 33423ක් ක්‍රියාත්මක විය. මුළු වියදම රුපියල් දසලක්ෂ 13401ක් විය. ගම නැඟුමෙන් වැඩිම ව්‍යාපෘති ගණනක් කළ වසර පසුගිය වසර ලෙස ද මෙරට ඉතිහාසයේ ගමට විශාලම ප්‍රතිලාභ ලැබුණු වසර ලෙස 2010 වසර ද වාර්තා වෙන බව ආර්ථික සංවර්ධන විශේෂඥයෝ පවසති.පසුගිය වසර 5 ඇතුළත ගම නැඟුම යටතේ මාර්ග සංවර්ධන ව්‍යාපෘති 61423ක් ක්‍රියාත්මක කර ඇත. විදුලිය ව්‍යාපෘති 3621ක් ඉදිකර ඇත. මීට අමතරව ජීවනෝපාය සංවර්ධන ව්‍යාපෘති 12385ක් ද, සුළු වාරිමාර්ග ව්‍යාපෘති 2904ක් ද, ආධ්‍යාත්මික හා සමාජ සංවර්ධන ව්‍යාපෘති 9499ක් ද තවත් විවිධ ව්‍යාපෘති ගණනාවක් ද ක්‍රියාත්මක කර තිබේ.2010 දී ආර්ථික සංවර්ධන අමාත්‍යාංශයේ ග්‍රාමීය ආර්ථික අංශය මඟින් පසුගිය වසරේ රටපුරා ක්‍රියාත්මක කළ ව්‍යාපෘති සංඛ්‍යාව 33420කි. රුපියල් කෝටි 1340ක වියදමින් ඉන් පුද්ගලයන් ලක්ෂ 36කට ප්‍රතිලාභ ලබා දී ඇත.මේ අනුව 2010 වසරේ ග්‍රාමීය මාර්ග කිලෝමීටර් 2850ක් ප්‍රමාණයක් කොන්ක්‍රීට් කර තිබේ. මාර්ග ව්‍යාපෘති 26690ක් ක්‍රියාත්මක කර ඇත. මුළු ප්‍රතිලාභීන් සංඛ්‍යාව ලක්ෂ 34කි.පසුගිය වසර 5 ඇතුළත මේ රටේ ගම නැඟුම යටතේ ගම්පහ දිස්ත්‍රික්කයේ ක්‍රියාත්මක ව්‍යාපෘති ගණන 8813කි. ඒ සඳහා වියදම රුපියල් දස ලක්ෂ 3121කි. ප්‍රතිලාභීන් ගණන ලක්ෂ 7කි. කුරුණෑගල දිස්ත්‍රික්කයට පසුගිය වසර පහ ඇතුළත ව්‍යාපෘති 16254ක් ක්‍රියාත්මක කර ඇත. ප්‍රතිලාභීන් ගණන ලක්ෂ 17කි. ඒ සඳහා වියදම රුපියල් දස ලක්ෂ 3002කි.පසුගිය වසර පහ ඇතුළත මෙරට අති විශාල කෘෂිකර්ම සංවර්ධනයක් සිදුවිය. 2004 දි මෙරට සමස්ත වී නිෂ්පාදනය මෙට්‍රික් ටොන් 2628000 කි. ඒ ප්‍රමාණය 2010 දි වී නිෂ්පාදනය මෙට්‍රික් ටොන් 4299000 දක්වා වැඩි විය. එම වැඩිවීම වසර හයට වී මෙට්‍රික් ටොන් ලක්ෂ 17 කට ආසන්නය. මීට අමතරව 2004 සිට 2010 දක්වා වසර හය ඇතුළතදි මෙරට සහල් නිපැයුමද මෙට්‍රික් ටොන් ලක්ෂ 10.6 දි වැඩිවී තිබේ. 2004 දි මෙරට සහල් නිපැයුම මෙට්‍රික් ටොන් 1612080 කි. 2010 දි එම ප්‍රමාණය මෙට්‍රික් ටොන් 2681518 ක් වී තිබේ.2004 දි මෙරට ස්වයංපෝෂිත දර්ශනය සියයට 88 කි. එය 2010 දි සියයට 114 ක් දක්වා ඉහළ නැග තිබේ. ස්වයංපෝෂිත දර්ශනය යනුවෙන් හඳුන්වන්නේ දේශීය සහල් නිපැයුම වාර්ෂික සහල් අවශ්‍යතාවට අනුව දක්වන ප්‍රතිශතයයි. මෙලෙස වී නිෂ්පාදනය වැඩිවීමට ප්‍රධාන හේතුව වූයේ රසායනික පොහොර, පොහොර සහනාධාරය යටතේ 2005 සිට අපේ ගොවි ජනතාවට සහනදායි ලෙස ලබාදීම බව කෘෂිකර්ම විශේෂඥ කෘෂිකර්ම අමාත්‍යාංශයේ අධ්‍යක්ෂ ආචාර්ය හේමන්ත විජේවර්ධන මහතා පවසයි.ඒ අනුව රජය වසරකට රුපියල් කෝටි 5000 ක පොහොර සහනාධාරයක් දැන් වී වලට හා අන් සියලු බෝගවලට ලබාදෙයි. මින් රුපියල් කෝටි 3500 ක් වී වලටද ඉතිරි කෝටි 1500 අනෙක් බෝග සඳහා ද වෙන් කර ඇතැයි වන ජීවි හා ගොවි ජන සේවා ඇමැති එස්.එම්. චන්ද්‍රසේන මහතා පෙන්වා දෙයි. වී වලට දමන පොහොර කිලෝ ග්රෑම් 50 බෑගයක් ලෝක වෙළෙඳ පොළේ රුපියල් 9000 ට අලෙවි වුවද අපේ ජනතාවට ඒ පොහොර රජය රුපියල් 350 බැගින් ලබා දුන් බවද චන්ද්‍රසේන ඇමැතිවරයා කියයි.මේ අනුව පසුගිය වසර 5 ඇතුළත අඩු ගණනේ රුපියල් කෝටි 20,000 කට අධික මුදලක් පොහොර සහනාධාරය ලෙස රජය වැය කර තිබේ.රජය ගම දියුණු කිරීමට ගත් තවත් සුවිශේෂ වැඩසටහනක් ලෙස දිවි නැඟුම පෙන්වා දිය හැකිය.ඇමැති බැසිල් රාජපක්ෂ මහතාගේ මෙහෙයවීම මත ක්‍රියාත්මක 2011 වසරේ දිවි නැඟුම වැඩසටහන යටතේ ගෘහස්ථ ආර්ථික ඒකක 1402300 ක් ක්‍රියාත්මක කිරීමට අපේක්ෂා කෙරේ. ඒ අනුව ගම්බද දුප්පත් පවුල් ලක්ෂ 14 ක ආර්ථික මට්ටම් ඉහළ නංවනු ලැබේ. ඉන් අඩු ගණනේ පුද්ගලයන් ලක්ෂ 50 කට සෙත සැලසෙන බව ආර්ථික සංවර්ධන අමාත්‍යාංශය පවසයි.2011 වසරේ මෙරට ග්‍රාමීය සංවර්ධනය සඳහා ආර්ථික සංවර්ධන අමාත්‍යාංශය රුපියල් දස ලක්ෂ 16380 ක් වෙන් කර තිබේ. ඉන් රුපියල් දස ලක්ෂ 11000 ක් ගම නැඟුම හා දිවි නැඟුම වැඩසටහන් සඳහා වෙන්කර තිබේ. සමෘද්ධි වැඩසටහන් සඳහා වෙන් කර ඇති මුදල රුපියල් දස ලක්ෂ 3760 කි. විමධ්‍යගත අයවැය යටතේ රුපියල් දස ලක්ෂ 1125 ක් වෙන්කර ඇති අතර මතට තිත වැඩසටහනටද රුපියල් ලක්ෂ 2000 ක් වෙන් කර තිබීම සුවිශේෂ කරුණකි. පෙර පාසල් කටයුතු දියුණුවට ද රුපියල් ලක්ෂ 2000 ක් මේ වසරේ ලබා දීමට පියවර ගෙන තිබේ.මීට අමතරව දක්ෂිණ සංවර්ධන අධිකාරියට රුපියල් ලක්ෂ 3000 ක්ද උඩරට සංවර්ධනය සඳහා රුපියල් ලක්ෂ 3000 ක්ද ලබා දෙමින් පවතින බව ආර්ථික සංවර්ධන අමාත්‍යාංශයේ අතිරේක ලේකම් ආර්.ඒ.ඒ.කේ. රණවක මහතා පවසයි.අතිරේක ලේකම් රණවක මහතා තවදුරටත් පවසන අයුරින් මේ වසරේදි ග්‍රාමීය ආර්ථික සංවර්ධනය සඳහා ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීම මත නව ව්‍යාපෘති 16386 ක් ක්‍රියාත්මක කරයි. ඉන් ව්‍යාපෘති 11000 ක් ගම නැඟුම හා දිවි නැඟුම යටතේ ක්‍රියාත්මකයි. ඉසුරුමත් නිවහනක් අසිරිමත් මව්බිමක් යටතේ ක්‍රියාත්මක දිවි නැඟුම වැඩසටහන සඳහා පමණක් මේ වසරේදි රුපියල් දස ලක්ෂ 4400 ක් වෙන්කර තිබේ. ගමනැඟුම වැඩසටහනට මේ වසරේදි වෙන්කරන මුදල රුපියල් දස ලක්ෂ 6600 කි.ගමනැඟුම යටතේ මේ වසරේදි කුරුණෑගල දිස්ත්‍රික්කයේ නව ව්‍යාපෘති 1263 ක්ද මහනුවර දිස්ත්‍රික්කයේ නව ව්‍යාපෘති 932 ක්ද ගම්පහ දිස්ත්‍රික්කයේ නව ව්‍යාපෘති 923 ක්ද ගාල්ල දිස්ත්‍රික්කයේ ව්‍යාපෘති 704 ක්ද ක්‍රියාත්මක කෙරේ. අනුරාධපුර දිස්ත්‍රික්කයේ ක්‍රියාත්මක ව්‍යාපෘති සංඛ්‍යාව 552 කි.මේ වසර ඇතුළතදි සමෘද්ධි වැඩසටහන යටතේ නව ව්‍යාපෘති 3260 ක් රට පුරා ක්‍රියාත්මක කිරීමට කටයුතු යොදා තිබේ. ඒ සමඟම මේ වසරේදි දක්ෂිණ සංවර්ධනයට නව ව්‍යාපෘති 301 ක්ද උඩරට සංවර්ධනයට නව ව්‍යාපෘති 300 ක්ද ක්‍රියාත්මක කිරීමට අපේක්ෂිතය. මතට තිත යටතේ මේ වසරේ ව්‍යාපෘති 200 ක් ක්‍රියාත්මක කරන අතර පෙර පාසල් යටතේද නව ව්‍යාපෘති 200 ක් ක්‍රියාත්මක වේ.දිවි නැඟුම වැඩසටහන යටතේ වැඩිම ගෘහස්ථ ආර්ථික ඒකක පිහිටවනු ලබන්නේ කුරුණෑගල දිස්ත්‍රික්කයේය. ඒ ප්‍රමාණය 161000 කි. ඊට අමතරව ගම්පහ දිස්ත්‍රික්කයේ ගෘහස්ථ ආර්ථික ඒකක 117700 ක් බිහි කිරීමට ආර්ථික සංවර්ධන ඇමැති බැසිල් රාජපක්ෂ මහතා පියවර ගනිමින් සිටී. මහනුවර දිස්ත්‍රික්කයේ ඇති කරන ගෘහස්ථ ආර්ථික ඒකක ගණන 118800 කි. දිවි නැඟුම ව්‍යාපෘතිය යටතේ මේ වසරේදි කෘෂිකර්මයට සම්බන්ධ ව්‍යාපෘතිවලට ප්‍රමුඛත්වය දීමට කටයුතු කර ඇත.”ආර්ථික සංවර්ධන අමාත්‍යාංශයේ අතිරේක ලේකම් ආර්.ඒ.ඒ.කේ. රණවක මහතා පවසන පරිදි මේ වසරේ දිවි නැඟුම ව්‍යාපෘතිය යටතේ මසක් වයසැති කුකුළු පැටවුන් ලක්ෂ 20 ක් ලබා දෙනු ලැබේ. ඊට අමතරව පොල් පැළ ලක්ෂ 20 ක්ද බෙදා හැරීම දැනටම ආරම්භ කර තිබේ. දිවිනැඟුම යටතේ මෙරට එළවළු පලතුරු නිපැයුම 2011 අවසන් වන විට සියයට 25 කින් ඉහළ නැංවීමට අපේක්ෂා කරන බවද රණවක මහතා පවසයි.මීට අමතරව උතුරු නැඟෙනහිර පළාත්වලද ග්‍රාමීය සංවර්ධන ව්‍යාපෘති රැසක් ක්‍රියාත්මක කර තිබේ. සාමය උදා කිරීමෙන් පසු ඒ ප්‍රදේශවල රුපියල් කෝටි 65000 ක් වැය කර නව සංවර්ධන ව්‍යාපෘති 150,000 ක් පමණ ක්‍රියාවට නංවා තිබේ. අම්පාර දිස්ත්‍රික්කයට පමණක් ක්‍රියාත්මක කර ඇති ව්‍යාපෘති ගණන 50,000 කට අධිකය.මේ අනුව පසුගිය වසර පහ ඇතුළත මෙරට සියලු පළාත්වල ග්‍රාමීය ජනතාවගේත් ගොවි ජනතාවගේත් සංවර්ධනයට ප්‍රගතියට මේ තරම් වැඩ කළ රජයක් ශ්‍රී ලංකා ඉතිහාසයේම නැති බව ආර්ථික විශේෂඥයන්ගේ අදහස වී තිබේ.ඒ අන් කිසිවක් නිසා නොව මහින්ද චින්තනයේත් මහින්ද චින්තන ඉදිරි දැක්මේත් නවමු අදහස් නිසාමය.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=af1107102</link>
    <topic>සති පොත</topic>
    <author>ජුලි 5 වැනිදා අඟහරුවාදා - දිවයින</author>
    <content>මිනීමැරුම් ඇතුළු දරුණු අපරාධවලින් දකුණු පළාතම භීතියට පත් කරගෙන සිටි පාතාල කල්ලි නායකයකු බව කියන ‘නෙළුවේ පි‍්‍රයන්ත’ නමැත්ත පොලිස් විශේෂ කාර්ය බළකාය එල්ල කළ ප්‍රහාරයකින් මරුමුවට පත්වී ඇත.ජුලි 5 වැනිදා අඟහරුවාදා - දිවයිනදහතුන්වැනි සංශෝධනය ක්‍රියාත්මක කිරීමට 1987 ඉන්දු ශ්‍රී ලංකා ගිවිසුම හේතු වූ බවත් එය යළි ක්‍රියාත්මක කිරීමේ තීරණය ගත යුත්තේ ශ්‍රී ලංකාව බවත් ඉන්දීය රජයේ විදේශ ලේකම් නිරූපමා රාඕ මහත්මිය ප්‍රකාශ කරයි.ජුලි 6 වැනිදා බදාදා - දිනමිණ තායිලන්ත මහා මැතිවරණයේ ජය යින්ලුක් සිනවත්‍රාගේ ෆෙයුතායි පක්ෂය හිමි කරගෙන තිබේ. ඇය බලයෙන් පහකෙරුණු තායිලන්තයේ හිටපු අගමැති තක්ෂීන් සිනවාත්‍රාලාගේ සොයුරියයි.ජුලි 6 වැනිදා බදාදා - දිවයිනකහවත්ත ප්‍රදේශයේ ඇති වී තිබෙන භීතිය තුරන් කිරීම සඳහා ආරක්ෂක හමුදාව යොදවන ලෙස ඉල්ලමින් දස දහසක පමණ ජනතාවක් පසුගියදා කහවත්ත නගරයේ දැවැන්ත උද්ඝෝෂණයක් පැවැත්වූහ.ජුලි 6 වැනිදා බදාදා - ලක්බිමඋතුරේ ප්‍රශ්නයට විසඳුමක් ලෙස බලය බෙදාහැරීම පිළිබඳව මුලින් සාකච්ඡා කර එකඟතාවකට එළඹීමෙන් අනතුරුව දෙපාර්ශ්වයේම සහභාගිත්වයෙන් ඒ පිළිබඳ ලිඛිත යෝජනාවලියක් සකස් කිරීමට රජය හා දෙමළ ජාතික සන්ධානය අතර ඊයේ පැවැති සාකච්ඡාවේදී එකඟ වී ඇතැයි දැනගන්නට ඇත.ජුලි 07 වැනිදා බ්‍රහස්පතින්දා - ලංකාදීපවිදේශ ගමන් බලපත්‍රවල දත්ත හා ඡායාරූප ව්‍යාජ ලෙස සකස් කරමින් නීති විරෝධි ලෙස විදේශ ගමන් බලපත්‍ර මුද්‍රණය කිරීමේ ජාවාරමක් පිළිබඳ තොරතුරු අනාවරණය කර ගැනීමට ශ්‍රී ලංකා විදේශ සේවා නියුක්ති කාර්යාංශයේ විශේෂ විමර්ශන අංශය සමත් වෙයි.ජුලි 7 වැනිදා බ්‍රහස්පතින්දා - දිනමිණමත්පැන් සහ දුම්වැටි භාවිතය නිසා මාසයකට ශ්‍රී ලාංකිකයන් හත්දහස් අටසිය හැත්තෑ පස්දෙනකු (7875) මරණයට පත්වන බව සෞඛ්‍ය ඇමැති මෛත්‍රිපාල සිරිසේන මහතා කොළඹ පැවැති උත්සවයකදී කීය.ජුලි 7 වැනිදා බ්‍රහස්පතින්දා - දිවයින ඉරාකයේ තජි නගරයේ නගර සභාවට අයත් ගොඩනැඟිල්ලක් අසල සිදුවූ බෝම්බ පිපිරීම් දෙකක් නිසා අඩු තරමින් 27 දෙනකු මිය යන්නට ඇතැයි පොලිසිය කියයි. 50 දෙනකු තුවාල ලබා ඇතැයි ද හෙළි වේ.ජුලි 7 වැනිදා බ්‍රහස්පතින්දා - ලංකාදීපප්‍රංශයේ මුදල් ඇමැති ක්‍රිස්ටීන් ලගාඩ් ජාත්‍යන්තර මූල්‍ය අරමුදලේ නව ප්‍රධානියා වශයෙන් සිය ධූරයේ වැඩ බාර ගත්තේය. ජාත්‍යන්තර මූල්‍ය අරමුදලේ නායකත්වයට පත් වූ ප්‍රථම කාන්තාව ක්‍රිස්ටීන් ලෙගාඩ් ය.ජුලි 7 වැනිදා බ්‍රහස්පතින්දා - දිනමිණසුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=af1107103</link>
    <topic>දේශීය ආහාර මඟින් නිරෝගිමත් ජනතාවක්</topic>
    <author>කුලියාපිටිය වයඹ විශ්වවිද්‍යාලයේ ජ්‍යෙෂ්ඨ මහාචාර්ය ඒ. නිමල් එෆ්. පෙරේරා</author>
    <content>පෝෂණය මනුෂ්‍යයාට වැදගත් වන්නේ එමඟින් ශරීර වර්ධනයට සහ නීරෝගීකම පවත්වාගෙන යාමට පිටුවහලක් වන බැවිනි. අතීතයේදී පෝෂණය සඳහා ආහාර අනුභව කළේ ශරීර වර්ධනයට හා නඩත්තුවට අවශ්‍ය පෝෂක ලබා ගැනීමට මෙන්ම ඉදිරියේදී විය හැකි රෝග ව්‍යාධි වලින් ආරක්ෂා වීමට නිවාරකයක් ද ලෙසය. වර්තමානයේ පෝෂණය කොතරම් දුර්වල තත්වයකට වැටී ඇත්ද යතොත් වර්තමාන ශ්‍රී ලාංකිකයන්ගෙන් 15% පමණ දියවැඩියාවෙන්ද, ඊට වැඩි ප්‍රතිශතයක් හෘද රෝගයෙන්ද, දරුවන්ගෙන් අඩකට වැඩි ප්‍රමාණයක් නීරක්තියෙන්ද, ඊටත් වැඩි ප්‍රමාණයක් දුෂ්පෝෂණයෙන් සහ මන්දපෝෂණයෙන් ද පෙළේ.මේ සියල්ලන්ටම ප්‍රධාන හේතුව වනුයේ අප අද ගන්නා ආහාර වේල්වල පෝෂක අසමතුලිතතාවයත් වැඩි ප්‍රමාණයක් සංස්ලේෂිත හෝ කෘත්‍රිම රස කාරක ආදියෙන් දූෂණය වී තිබීමත්ය. මෙයට තවත් හේතුවක් නම් ස්වාභාවික ආහාර වෙනුවට අද වෙළඳපලේ ඇති කෘතිම ආහාරවල භාවිතය නගරබද ජනතාව අතර පමණක් නොව ගම්බද ජනතාව අතරද ප්‍රචලිත වීමයි.අතීතයේදී අපගේ පැරණි ආහාර වට්ටෝරු සහ ආහාර සම්ප්‍රධා මත යැපුණ ශ්‍රී ලාංකිකයන් අතර අද සමාජයේ දක්නට ලැබෙන ලෙඩ රෝග බොහොමයක් ඈත්ව තිබිණි. එවැනි රෝගයන් තිබුණද ඒවා තමන්ගේ ආහාර මගින් සහ දෛනික ක්‍රියාකාරකම් මගින් ස්වාභාවයෙන්ම පාලනය කරගන්නා නමුත් එදා ප්‍රධාන ආහාරය වූ බත යමකුට අවශ්‍ය ශක්තිය සැපයූ අතර ඊට එක්කල මැල්ලුම, ඇඹුල, මාළුව ආදියෙන් අනෙකුත් පෝෂක ලබාගති. පලා වර්ග මගින් ශරීරයට අවශ්‍ය විටමින් පමණක් නොව ආර වර්ගයේ නීරෝගීභාවය පවත්වාගෙන යාමට අවශ්‍ය තන්තුද සපයනු ලැබීය.මේද ද්‍රාව්‍ය විටමින වන විටමින් ඒ සහ ච් ලැබූ ප්‍රධාන මාර්ගය පොල්තෙල් වේ. එහෙත් කොලෙස්ට්‍රෝල් හෝ හෘද රෝග ඇසීමට ලැබුණේ කලාතුරකිනි. ප්‍රෝටීන සැපයූයේ ආහාරයට එක් කළ කොළ මැල්ලුම හෝ රනිල ඇට බෝග මගිනි. (පරිප්පු, කවුපි, මුං, කුළු) වැනි ධාන්‍යයි. සත්වමාංශ පරිභෝජනය ඉතා පහළ මට්ටමක පැවතුණු අතර අවශ්‍ය අවස්ථාවලදී බිත්තර, වැව්මාළු හෝ කරවල හෝ ඉඳහිට මුහුදු මාළු මගින් සපිරුණි.වර්තමානයේ අවුරුදු 40 කට වැඩි වන විට ගැහැනු අයගෙන් 35% කට අස්ථ ජීද්‍ර නොහොත් අස්ථි දිරායාමේ රෝගය ඇතිවන බවට අපට උදේ හවස විද්්‍යුත් මාධ්‍ය මගින් සවනට වැකේ. ඒ සඳහා විශේෂයෙන් සකස් කළ කිරි ආහාරයට ගැනීම සඳහා නිර්දේශ කරයි. මෙම ආදේශක ඉතා ඉහළ මිලැති ප්‍රතිකර්ම වන අතර සාමාන්‍ය ජනයාට මෙය දැරිය හැකිද? මේ ආදේශක එම අස්ථි දුව¢ල තත්වයනට එකම ප්‍රතිකර්මයද? මෙවැනි රෝගී තත්වයන්ට ප්‍රධානතම හේතුව වී ඇත්තේ දෛනික ආහාර වේල්වල ඇති කැල්සියම් ඌනතාවයයි. ග්‍රාමීය ජනතාවට ඉතා අඩු මුදලකින් මෙකී කැල්සියම් ඌනතාව මඟහරවා ගැනීමට ක්‍රමවේද අප සාම්ප්‍රදායික ආහාර වේල් තුළ තිබීම නිසා අතීතයේදී මෙවැනි රෝගී තත්වයන් අප අසා නැත.අස්ථි වර්ධනයට සහ අස්ථි ශක්තිමත් කිරීමට අවශ්‍ය කැල්සියම් ලබාගත හැකි හොඳම මාර්ගය කිරි බව ආහාර විශේෂඥයෝ ද වෛද්‍යවරු ද පුන පුනා දේශනා කරති. කිරි වලට අමතරව ග්‍රාමීය ආහාර වේලකට ඇතුළත් කළ හැකි කැල්සියම් අධික ආහාර අතර ගෙවත්තෙන්ම සපයාගත හැකි කතුරුමුරුංගා, මඤ්ඤොක්කා කොළද වේ. මීට අමතරව දේශීයව ලබාගත හැකි වෙළෙඳපොළේ සුලබ පලා වර්ග සහ එළවළු වර්ග වලින් ද හාල්මැස්සන් වැනි දෑ මගින්ද කෙනකුගේ දෛනික කැල්සියම් ප්‍රමාණය උපයා ගත හැකි. එබැවින් කිරී බීමට අවශ්‍යමදැයි ප්‍රශ්නයක් පැනනගී.නැවුම් කිරි පෝෂණයට යෝග්‍යම සම්පූර්ණ ස්වාභාවික ආහාරයකි. ගැටලුව වන්නේ අප අතරින් කී දෙනෙක් නැවුම් කිරි වීදුරුවක් දිනකට පානය කරන්නේද යන්නයි. දේශීය කිරි අවශ්‍යතාවෙන් 80% කට වැඩි ප්‍රමාණයක් පිටිකිරි සහ අනෙකුත් නිෂ්පාදන වශයෙන් ගෙන්වන අතර මේ සඳහා රුපියල් බිලියන 14 කට ආසන්න විදේශීය විනිමයක් පිටරටට ඇදී යයි.අධික මුදලක් ගෙවා මිලදී ගන්නා ආනයනික කිරි පැකැට්ටුවකින් තේ කෝප්පයකට එක් කරන්නේ තේ හැඳි 1 ක් හෝ 2 කි. එසේ නම් මේ තේ කෝප්පය සුදු කිරීමට විනා කිරිවල නියම පෝෂණ ගුණය ලබා ගැනීම සඳහා කරනු ලබන පානයක් නොවේ. මෙවන් කිරි කෝප්පයක් බීමෙන් කිරි බීවා යැයි තෘප්තිමත් විය හැකිද? කිරි කෝප්පයකින් ලැබෙන පෝෂණය ලැබේද? ඇත්ත වශයෙන්ම මෙය මුදල් ගෙවා කරනු ලබන නිෂ්ඵල ක්‍රියාවකි.සමබල පෝෂණයක් ලබා ගැනීමටත් ළමයින් අතර නීරක්තිය, දුෂ්පෝෂණය සහ මන්දපෝෂණය නැති කිරීමටත්, දේශීයව අප සතු ආහාර අන් කිසිම රටක ඇතිදැයි සැක සහිතය. අප දන්නා ශතවර්ෂ ගණනක කාලයක පටන් කිසිම ශ්‍රී ලාංකිකයෙකු බඩගින්නේ මියැදුණේ නැත. අප අපට පමණක් ආහාර නිපද වූ නො පිටරැටියන්ට පවා ආහාර නිපද වූ ජාතියකි.මෑත ඉතිහාසයේ අප විසින් හුරු කරන ලද බත් සහ තිරිඟු පිටි අපගේ ප්‍රධාන ශක්ති ප්‍රභව වී ඇත. මීට අමතරව අතීතයේ ශක්තිජනක ආහාර ලෙස දේශීයව නිපද වූ වස විසෙන් තොර විවිධ ආහාර වර්ග භාවිතා කරනු ලැබීය. මේ අතර බඩ ඉරිඟු, ඉදල් ඉරිඟු, මෙනේරි, කුරක්කන්, තණහාල් ආදී ධාන්‍ය වර්ගද කොස්, දෙල්, බතල, කිඩාරන්, මඤ්ඤොක්කා, ගහල අල මෙන්ම වැල් අල වර්ගද ඕළු ඇට, නෙළුම් අලද විය.මේවා පිෂ්ඨය පමණක් නොව ආහර තන්තුවලින් ද ගහණය. එබැවින් මේ ආහාර ගැනීමෙන් තිරිඟු පිටි වැනි පිෂ්ඨය අධික ආහාර වලට වඩා වෙනස් ජීර්ණ රටාවක් සිදුවන බැවින් ස්වාභාවිකවම රුධිර ග්ලුකෝස් මට්ටම පාලනය වන අතරම දියවැඩියාව පිළිබඳ අනතුරු අඩුවේ.වර්තමාන භෝජන රටාවේ පලාවර්ග වල දායකත්වය ඉතා අල්පය. පැරැණි ආහාර වේලේ පලා මැල්ලුමක් හෝ පලා යෙදූ සම්බෝලයක් වරදින්නේ නැත.මේ අතර දේශීය පලා වර්ග වන අඟුණ කොළ, ගොටුකොළ, මුඟුණුවැන්න, මඤ්ඤොක්කා කොළ, කිරි අඟුණ, කතුරු මුරුංගා, මුරුංගා කෝවක්කා ආදිය ගත හැක. මේවායින් වැඩි දායකත්වයක් ලැබෙන්නේ ජලයේ ද්‍රාව්‍ය විටමින් වලිනි. කොළ මැල්ලුමට අමතරව බොහෝ පලා වර්ග තෙම්පරාදුවක් හෝ ව්‍යංජනයක් ලෙස ද භාවිතා කළ හැක. මේවා සමහරක් පෝෂණයට මෙන් ම ඖෂධ වශයෙන් ද භාවිතා කරයි. මේ අතර තෝර කොළ, ඇත්තෝර දළු, එරබදු දළු ආහාර මාර්ගයේ පණුවන් සඳහා ප්‍රත්‍යක්‍ෂ වේ’ යෞවනය ආරක්‍ෂා කර ගැනීම සඳහා විවිධ මාධ්‍ය හරහා පෝෂණ වේදීන් සහ වෛද්‍යවරු විටමින් ඡ්වල අවශ්‍යතාවය පෙන්වා දේ. ස්වභාවිකව වැඩෙන කොළපැහැ පලා වර්ග, විටමින්ඡ්සඳහා යෝග්‍ය ප්‍රභවයකි.විවිධ මාංශ වර්ග සහ මාංශ වලින් සැකසූ ආහාර පසුපස දිවයන නාගරික සමාජයේ රෝගය දැන් දැන් ග්‍රාමීය මට්ටම කරාද ආසාදනය වෙමින් පවති. මෙය සැබැවින් ම මාධ්‍ය හරහා ඇති කරනු ලැබූ ප්‍රචාරක වැඩසටහන් වල ප්‍රතිඵලයකි. කෙසේ නමුත් කෙනකුට අවශ්‍ය දෛනික ප්‍රෝටීන් ප්‍රමාණය ස්වභාවික ආහාර වේලකට ඇති කළ හැකි මාර්ග කිහිපයකි. මෙය හුදෙක් මුං ඇට, කවුපි, කඩල, කොල්ලු යන ඇට වර්ග වලින් ද වැව් මාළු, මූදු මාළු සහ කරවල වලින් ද කිරි බිත්තර වලින් ද ලබා ගත හැක. රනිල ඇට වර්ග ප්‍රෝටීන් සඳහා ඉහළම ගුණත්වයක් පෙන්වන අතර රුචිය ලෙස මේවා පිළියෙල කළ හැක.බදුල්ල ප්‍රදේශයේ තරාතිරමකින් තොරව ඕනෑම උත්සවයකට පිළියෙල කරනු ලබන කොල්ලු මාළුව ප්‍රෝටීන්වලින් ඉතා පොහොසත් වන අතර රසයෙන් කිසිම ව්‍යංජනයකට දෙවෙනි නොවේ. දේශීය වැව් මාළු, මූදු මාළු වලට වඩා රසයෙන් හා ගුණයෙන් අනූන බව සිංහල වෛද්‍ය ශාස්ත්‍රයේ මතයයි. එබැවින් දේශීය ආහාර වේලට මෙය එක් කිරීමෙන් ආහාරයේ රසය මෙන් ම ගුණය ද පෝෂණය වේ. මුං ඇට වැනි ධාන්‍ය බීජ පොඟවා පැළ කර පිසීමෙන් එහි රසය මෙන් ම පෝෂණ ගුණය ද වැඩි වේ. මෙසේ ප්‍රරෝහණ කළ පසු බීජ වල විටමින් ඡ් ප්‍රමාණය ප්‍රරෝහණය නොකළ නජ වලට වඩා කිහිප ගුණයකින් වැඩිය.අපගේ ආහාරය දී කිරි සමඟ ආහාරයට ගැනීම ඈත අතීතයේ පටන් පැවතගෙන එන පුරුද්දකි. දී කිරි බතට එකතු කර ගැනීමෙන් එහි ගුණාත්මය මෙන් ම රසය ද වැඩිවේ. එසේ ම එය ආහාර දිරවීම සඳහා මහෝපකාරී වේ. දේශීය පස්ගෝ රසයෙහි වටිනා ම සංරචකය නම් ගිතෙල් වේ. සම්ප්‍රදායික ආහාර වේලෙහි ගිතෙල් රජමුසුවක් සේ සැලකේ. රොබට් නොක්ස්ට අනුව සිංහලයාගේ ආහාර වේලට ගිතෙල් නැතිවම බැරි සංඝටනයක් වුවත් එහි මිල අධික නිසා එය බුක්තිවිඳීය හැක්කේ සමාජයේ උසස් පැලැන්තියේ අයට පමණි. පහළ ආදායම් ලාභීන් ගිතෙල් මිශ්‍ර ආහාර පරිභෝජනය කළේ විශේෂ ආහාර වේලක් පිළියෙල කිරීමේදී පමණි.හීලට නැතහොත් උදයට කැඳ විශේෂයෙන් කොළකැඳ තරම් අගනා ආහාරයක් මිහිපිට නැති තරම්ය. මෙය දේශීය පෝෂණ වේදීන් සහ ආයුර්වේදඥයින් මොනවට පැහැදිලි කර ඇත. ලෙඩට රෝගයට විවිධ කැඳ වර්ග දේශීය සූප වේදය තුළ තිබූ අතර ආහාර වල පෝෂණ ගුණය සහ කායික රෝග වලින් ආරක්ෂා වීමට කොළ මිශ්‍ර කැඳ වර්ග එදා පටන් අප සූප ශාස්ත්‍රය තුළ විය. අදත් කොළකැඳ වලට ඇත්තේ ඉතා ඉහළ ඉල්ලුමකි. මේ සඳහා ගොටුකොළ, කරපිංචා, මුකුණුවැන්න, වැල්පෙනෙල, බටුකොළ ආදිය ප්‍රචලිතව යොදා ගනී. අතීත සිංහලයන් අතර යෝධයන් බිහි කිරීමට මෙකී කොළ කැඳ ශක්තිය දුනි.ආහාරයකට පසු අතුරුපසක් ලෙස පලතුරක් යොදා ගැනීම අපගේ සාම්ප්‍රදායික ආහාර පරිභෝජන රටාවේ තවත් අංගයකි. ලංකාව විවිධ පලතුරු වලින් පිරි දේශයකි. මෙරට කෙසෙල් වර්ග පමණක් විශාල ප්‍රමාණයක් ඇත. මේවා විවිධ පුද්ගලයන්ගේ විවිධ ශරීර සෞඛ්‍ය මට්ටම් වලට අනුකූලව ආහාරයට ගත හැක. (දිය වැඩියාව, සෙම් රෝග) මීට අමතරව රසවත් පලතුරු අතර වරකා, අන්නාසි, අඹ, දිවුල්, පේර, දොඩම්, අනෝදා, ජම්බෝල සහ නාරං වර්ග ද සාම්ප්‍රදායික පලතුරු අතර පළු, වීර, වෙරළු, මොර, කෝන්, හිඹුටු, දං, ගල් සියඹලා ආදිය ද වේ.මේසා පරාසයක පලතුරු ඇති රටක අතිශය විදේශ විනිමයක් වැය කරමින් ඇපල්, පෙයාස්, දොඩම්, නාරං, මිදි වැනි පලතුරු වර්ග ලංකාවට ගෙනේ. මේවාට යොදනු ලබන රසායනික ද්‍රව්‍ය ප්‍රමාණය සහ මේවායේ කෘත්‍රීම බව දන්නේ නම් අනුභව පසෙකලා ස්පර්ශ කරන්නේවත් නැත. ලෝකයේ ඒක පුද්ගල සීනි පරිභෝජනය අතින් බලන කල අප සිටින්නේ ඉතා උච්ච ස්ථානයකය. අප පරිභෝජනය කරනු ලබන සීනි ඍජුව තේ පානය සඳහා ද වක්‍ර ව අනෙකුත් රස කැවිලි සහ අතුරුපස හරහා ද ශරීර ගත වේ.ලංකාවේ ඉහළ ප්‍රතිශතයක දියවැඩියා රෝගීන් හට ඒ සඳහා වැඩි දායකත්වයක් දක්වා ඇත්තේ මෙකී ඉහළ සීනි පරිභෝජනය නිසාය. සීනි වෙනුවට හකුරු කැබැල්ලකින් තේ කෝප්පයක රසය මනාව විඳ ගත හැක. එසේම අතුරුපස සහ සුළු ආහාර වෙනුවට කිතුල් කුරක්කන්, උඳු, සහල්, හාල්පිටි සහ පොල් හෝ කිතුල් පැණි යොදා සාදා ගනු ලබන අග්ගලා, හැලප, කැවුම්, අතිරස, ලැවරියා වැනි දේ මේවාට ඇති සීනි අධික බටහිර ආදේශක වලට වඩා සෞඛ්‍යජනකය.තේ, කෝපි පානය සෞඛ්‍යයට හිත කර බව නවීන විද්‍යා මතය වේ. එනමුත් පොල්පලා, රණවරා, ඉරමුසු, බෙලිමල්, නීරමුල්ලි වැනි ස්වාභාවික පානවර්ග ඊටත් වඩා රසයෙන් ද ගුණයෙන් ද වැඩිය. මේවාට විශාල ඉල්ලුමක් ඇති අතර පිටරටවල පවා මෙකී පානවර්ග ජනපි‍්‍රය වී ඇත. සීනි යෙදූ කෘත්‍රීම වර්ණකාරක සහ රසකාරක එක්කල පලතුරු බීම වලට වඩා ස්වභාවික අඹ, අන්නාසි, දෙහි, දොඩම්, නාරං, අනෝදා වැනි හොඳින් ඉදුණු පලතුරු වලින් ලබා ගන්නා පලතුරු බීම සීනි රහිතව භාවිතා කළ හැකි අතර ගුණ දායක වේ.අපගේ උදය ආහාරයට විවිධ හේතූන් නිදහසට කරුණු ලෙස හුවා දක්වමින් තිරිඟු පිටි ආශි‍්‍රත උදේ ආහාර නැතහොත් කඩයප්පන් වලට මාරු වී ඇත. මෙය පාන් ඇතුළු විවිධාකාරයේ සැකසුම් මගින් දායක වේ. මේ සැමටම වැඩියෙන් හාල් පිටියෙන් හෝ කුරහන් පිටි සමඟ මිශ්‍ර කර සෑදූ දේශීය කඩයප්පන් වන ආප්ප, පිට්ටු සහ රොටී ආහාර වේලකින් උදේ සප්පායම් වූ විට ප්‍රණීතවත්ව දවස ගත කළ හැක.අප අපගේ ස්වාභාවික ආහාර වලින් කෙතරම් දුරට අපගමනය වී ඇත්දැයි දැන් අපටම වැටහෙනු ඇත. අප අත්විඳින දුෂ්පෝෂණය ආහාර සහ පරිභෝජන රටා මඟින් අප වෙත ඇති කර ඇති වර්තමාන ලෙඩ රෝග සියල්ලන්ටම අප අප විසින්ම වැරැදිකරුවන් කර ගත යුතුය. අප තාමත් ප්‍රමාද නැත. හැකිනම් අපගේ පැරණි සූපශාස්ත්‍රයේ ඇතුළත් වූ කැඳ, දියබත, තැම්බුම, තෙම්පරාදුව, ආනම, බැදුම, මාළුව, ව්‍යංජනය, ඇඹුල, කායම, මිරිස් හොද්ද, ඇට හොද්ද, හත් මාළුව ආදිය දෙස හැරී බැලීමට කාලය පැමිණ ඇත.නිසි ආකාරයට දේශීය ස්වාභාවික සමබල ආහාර වේලක් ගත හැකි නම් නැවත යෝධයන් බිහි නොකළත් නිරෝගි සම්පන්න ජාතියක් බිහි කළ හැකි අතර සෞඛ්‍යයට හානිකර හා ව්‍යාජ ආදේශක වලින් තොර රටක් ජනතාවක් බිහිකළ හැක. මේ සඳහා ආදේශක ආහාර සහ සකස් කළ ආහාර වෙනුවෙන් ඒවා නිපදවන සහ ප්‍රචලිත කරවන පෞද්ගලික සමාගම්වල ප්‍රචාරක වැඩසටහන් වලට වඩා වැඩියෙන් රජය විසින් දේශීය ස්වභාවික ආහාර වර්ග සහ ආහාර චර්යා පිළිබඳව සෑම මාධ්‍යයක් හරහාම ජනතාව දැනුම්වත් කළ යුතුය. මෙය ‍ෙසෟඛ්‍ය හා පෝෂණ අමාත්‍යාංශයේ ද පරම වගකීමකි. මේ සියල්ලන්ටම වැඩියෙන් මේ පිළිබඳව වැදි බණ සහ මූසා දොඩන පෝෂණවේදීන් සහ වෛද්‍යවරුන් දැනුම්වත් කළ යුතුය.කුලියාපිටිය වයඹ විශ්වවිද්‍යාලයේ ජ්‍යෙෂ්ඨ මහාචාර්ය ඒ. නිමල් එෆ්. පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=af1107104</link>
    <topic>ගුරු පුහුණුවෙන් පසු එතෙර කළ යුතු පරපුරම සිසු</topic>
    <author>විශ්‍රාමලත් විදුහල්පති ඩී.සී. ද සිල්වා</author>
    <content>විද්‍යා පීඨ පුහුණුවෙන් පසු නවක ගුරු පිරිසකට පසුගියදා අරලිය ගහ මන්දිරයේ දී ජනාධිපති මහින්ද රාජපක්ෂ ජනාධිපතිතුමා අතින් පත්වීම ලැබූහ. විද්‍යා පීඨ, ශික්ෂණවේදී ගුරු භවතුන් පාසල් පද්ධතියේ කාගේත් ප්‍රිය මනාපයට පත්වූ ගුරු පිරිසකි. මා විදුහල්පතිවරයකු හැටියට ලබා ඇති අත්දැකීම් මත ශික්ෂණවේදී ගුරුවරුන් ආදර්ශවත් ය. ආචාරශීලි ය. සේවයට කැප වූවෝ ය. පාසලේ ඉගෙනුම් ඉගැන්වීම් ක්‍රියාවලියට ඉතා ළැදි ය.මේ මා පමණක් නොව බොහෝ විදුහල්පතිවරුන් දක්වන අදහසකි. එබැවින් නවක පත්වීම් ලැබූ මේ ගුරුවරුන් ද ඒ දිනාගත් කීර්ති නාමය රැක ගැනීම අත්‍යවශ්‍ය වේ.මෙයට දශක හතරකට පෙර මා ගුරු විදුහලෙන් පිට වන විට එවකට කටුකුරුන්ද ගුරු විදුහල්පති එස්.කේ. නෙත්තානන්ද ගුරු පියාණන් කී කතාවක් තවමත් මගේ මතකයේ සටහන්ව ඇත.දෑවුරුදු ගුරු පුහුණුව අවසන් කළ මේ ගුරු පිරිස ලබන වසරේ සිට පාසල් වලට යනවා. තරුණ අවිවාහක ගුරුවරුන් අනිවාර්යයෙන් සිවු අවුරුදු දුෂ්කර සේවයකටයි පත් කරන්නේ. පාසලට යන ඔබ පාසල් දරුවන් දෙස පියකු ලෙස බැලිය යුතු ය. සේවය දුෂ්කර යයි නොසලකා ඒ දරුවන්ට ඉගැන්විය යුතු ය.ඔබේ පාසලේ මුල් ගුරුවරයාට පියකුට මෙන් සැලකීම අවශ්‍යයි,, ජ්‍යෙෂ්ඨ ගුරුවරුන්ට ගෞරවය ලෙස ආචාරශීලී වෙන්න. සමහර වෙලාවට සේවයෙන් පරිණත, එහෙත් වයෝවෘද්ධ ගුරුවරුන්ගේ වැඩට උදවු කරන්න. ඔබට ඕනෑම ඉස්කෝලයක පළමු වන වසරේ සිට නවය වසර තෙක් ඕනෑම විෂයයක් ඉගැන්වීමට මෙහිදී පුහුණුව දී තිබෙනවා. ක්‍රීඩා පිටියට ගියාම ඔබ ක්‍රීඩා ගුරුවරයෙක්, පාසල් වත්තට ගියාම කෘෂිකර්ම ගුරුවරයෙක්, සංගීතය, චිත්‍ර, නැටුම් ආදී සෞන්දර්ය විෂයයන් උගන්වන විට හොඳ සෞන්දර්ය ගුරුවරයකු ලෙස වැඩ කිරීමට මේ සාමාන්‍ය ගුරු පුහුණුව ලබාදී තියෙනවා.ඔබේ වාග් මාලාවේ ‘නැහැ’ ‘බැහැ’ යන වචන නොමැති බවට පෙන්වාදීමට වැඩ කරන්නට ඕනෙ.”වසර තිස් අටක ගුරු වෘත්තියේ නියැළුණු මා ව්‍යවහාරයෙන් හා න්‍යායෙන් ලත් අත්දැකීම් පාදක කර ගනිමින් මේ ගුරුවරුන්ට යමක් ලියන්නට සිතුණේ අනාගත පාසල් ගුරු කුලකයක් වන බැවිනි.මුලින් ම ඔබ කළ යුතු වන්නේ උපාධි සුදුසුකම් ලබා ගැනීම ය. ඔබේ ක්ෂේත්‍රයට අදාළ පරිදි, අධ්‍යාපනවේදී, ශාස්ත්‍රවේදී හෝ විද්‍යාවේදී උපාධියක් ලබා ගැනීම ඉතා වැදගත් ය. මේ සඳහා ඔබට විවෘත විශ්ව විද්‍යාලය, ජාතික අධ්‍යාපන ආයතනය සහ විශ්ව විද්‍යාල ද දුරස්ථ අධ්‍යාපන ක්‍රමවේදය යටතේ පහසුකම් සපයා ඇත.උපාධියෙන් නොනැවතී පශ්චාත් උපාධි ද හිමි කරගත යුතු ය. පුහුණුවෙන් පසු දස වසරක් යාමට මත්තෙන් මේ සුදුසුකම් ලබා ගැනීමේ වාසිය ඔබට අනාගතයට බලපානු ඇත. ගුරුවරයා ඉගෙන ගන්නේ නම් ශිෂ්‍යයෝ ද ඉගෙනුම ලබති. අලස ලෙස, පසුබට ලෙස ඉගෙනීම අත් හළ විට ඒ පසු පස යන සිසු දරුවන් ද අලස වනු ඇත. මේ නිසා පද්ධතියේ උගත් ගුරුවරයකු විය යුතු ය.ඒ පැත්තෙන් එසේ කටයුතු කරන අතර, ගුරු උපදේශක, විදුහල්පති සේවය, ගුරු අධ්‍යාපනඥ සේවය සහ අධ්‍යාපන පරිපාලන සේවයට විධිමත් පරිදි, විභාග ප්‍රතිඵල මත, උසස්වීම් ලබාගන්නට ද ඔබ දිරිමත් විය යුතු ය. මා එසේ කියන්නේ අද වනවිට හොඳ විශ්‍රාම වැටුපකට හිමිකම් ලැබීමට එසේ සේවයේ යෙදී සිටියදී ලබාගත් උසස්වීම් බල පෑ නිසා ය.මේ අතර ඔබ විසින් ‘දැන් මා පුහුණුව ලත් ගුරුවරයෙක්, මා සියල්ල දන්නවා යයි සිතිය යුතු නොවේ” සෑම සේවාස්ථ පුහුණුවකට ම සංස්කරණ සම්මේලනයකට ම සහභාගි වී දැනුම වර්ධනය කර ගත යුතු ය. අධ්‍යාපනය එක තැන පල් වන දෙයක් නොවේ. දිනෙන් දින ව්‍යාප්ත වන නව අධ්‍යාපන ක්‍රම ශිල්ප, ඉගෙනුම් ඉගැන්වීම් ප්‍රවණතා ගැන සංවේදී වීම අත්‍යවශ්‍යය. එසේ නම් නිතර තමන්ට අදාළ සේවාස්ථ ගුරු පුහුණු සැසි වලට සහභාගි වෙමින් දැනුම යාවත්කාලීන කරගත යුතු ය.පන්ති කාමරය පාදක කර ගත් ක්‍රියාමූලික පර්යේෂණ වල නිතර විය යුතු ය. සෑම විටෙකම පන්ති කාමරයේ ගැටලු විසඳීම සඳහා, ඒවා අධ්‍යයනය කරමින් ඒවාට විකල්ප හෝ සත්කාරයක් ලබා දෙමින් කටයුතු කළ යුතු ය. මේ සඳහා ඔබට අධ්‍යාපන පර්යේෂණ ක්‍රම ගැන ලබා දී ඇති න්‍යායික දැනුම ව්‍යවහාර වශයෙන් පාසලට ගෙන යන්න. ඒ නිසා දුෂ්කර වුව ද, කුඩා පාසල් වුව ද, මහා පරිමාන පාසල් වුව ද ඔබට මුණ ගැහෙන පංති කාමර ගැටලු සෙසු ගුරුවරුන්ගේ සහාය ද ලබා ගනිමින් විසඳා ගැනීමට උත්සුක විය යුතු ය. සාධනීය ගුරුවරයකුගේ යහපත් චර්යාවක් බවට ප්‍රකට කළ යුතු වන්නේ එලෙස විද්‍යාත්මක ලෙස කටයුතු කිරීමෙනි.ශිෂ්‍ය චර්යා අධ්‍යයනය කරමින් විෂම චර්යා ඇති ශිෂ්‍යයන් යහ මගට ගෙන යාමේ විශාල වගකීමක් ගුරුවරයාට පැවැරී ඇත. පාසල් දරුවකුට දඬුවම් කිරීම පහසු ය. පාසලෙන් නෙරපා හැරීම, පංති තහනම් කිරීම පහසු ය. එහෙත් අපහසු වන්නේ එම දරුවා නිසි මඟට ගෙන යහපත් දරුවකු ලෙස, හොඳ මිනිසකු සේ සමාජ ගත කිරීමයි. එම නිසා ඔබේ පංති කාමරයේ ගැටලු ඇති කරන ආක්‍රමණශීලී, ආවේගශීලී, අපගමන චර්යා ඇති දරුවන්ට ඔබ හදාරා ඇති ‘උපදේශනය’ පිළිබඳ දැනුමෙන් පිහිට වන්න.බොහෝ දෙනකු ගේ අවමානයට පත්, ආර්ථික දුෂ්කරතා ඇති, මවුපිය සෙනෙහස නොලබන මෙවැනි දරුවන්ට පිහිට වී යහ මගට ගැනීම මහා පුණ්‍ය කර්මයකි. ‘ටියුෂන්’ දී කෝටියක් මුදල් සොයනවාට වඩා එබඳු දරුවන්ට පිහිට වීම ගුරු වෘත්තියේ තෘප්තිමත් බව සිතට ගන්න. ඒ තෘප්තිය ඔබට ලැබෙන්නේ එබඳු දරුවන් සමාජයේ දී වැඩිහිටියන් සේ, ඔබට හමුවූ විට තැන නොතැන බලා දණින් වැටී දෙ පා නමස්කාර කරන වෙලාවට ය. එ බැවින් මුදල් මත නොව, භෞතික සම්පත් මත නොව, හෙට දවස යහපතක් කරන්නට මේ ළමයින්ට පිහිට විය යුතු බව සිහියට ගත යුතු ය.“සෑම දරුවකු ම හොඳ දරුවෙකි. දඩබ්බර වන්නේ ඔහුගේ වරදින් නොව ඔහුගේ පරිසරයේ වරදිනි. ඒ නිසා පාසලේ පංති කාමරයේ මේ සාධාරණත්වය ඔහුට ලබා දෙන්න. ඔබ උගත්, පුහුණුව ලැබූ අධ්‍යාපනික, මනෝවිද්‍යාත්මක න්‍යායන් අනුව ඒ දරුවා හොඳ දරුවකු ලෙස සකස් කර දෙන්න.පාසල් පද්ධතියේ විෂයමාලා සංවර්ධනය යටතේ අද ඉතා හොඳ ගුරු මාර්ගෝපදේශ සෑම විෂයකට ම සෑම පන්තියකට ම ඔබට ලැබෙනු ඇත. එදා අප ගුරුවරුන් වශයෙන් තිබුණේ විෂය නිර්දේශයක් සහ සාරාංශ කළ ගුරු අත්පොතකි. අප විසින් බහු විධ මූලාශ්‍ර සොයා ගනිමින්, පත පොත සපයා ගනිමින්, පෙළ පොත ආශ්‍රය කරගනිමින් පාඩම් සංවර්ධනය කර පංති කාමරයට ගෙන යා යුතු ය. ඒ නිසා ගුරුවරයාට පාසල නිම ව ගෙදර ගිය විට, නිදහස් කාල ඡේදවල, කාර්ය භාරයක් පැවැරී තිබුණි. සොයා දැනගත් විෂය කරුණු පන්තිය අනුව, ශිෂ්‍ය ප්‍රතිමාන වලට උචිත පරිදි චර්යාමය වෙනසක් මගින් අධ්‍යාපනික අපේක්ෂණ ළඟා කර ගැනීමේ විස්තරාත්මක වූත් නැවුම් වූත්, ආකර්ශනීය වූත් ලෙස පාඩම් උගන්වන්නට සිදු විය.මේ දිනවල ඔබට ලැබෙන ගුරු මාර්ගෝපදේශ සංග්‍රහයේ ගුරුවරයා විසින් කළ යුතු කාර්යය පැහැදිලි ව දක්වා ඇත. එහෙත් ඔබ එයට ම වහල් විය යුතු නැත. ඒ අනුව රාමු ගත විය යුතු නැත. ඔබේ පාසලට, පන්තියේ දක්ෂතා අනුව, විෂය සීමා කර ගැනීම හෝ ව්‍යාප්ත කර ගැනීමට හුරු විය යුතු වේ. ගුරු මාර්ගෝපදේශ සංග්‍රහය ආවරණය කිරිම නොව පන්තියේ දරුවන්ගේ තක්සේරු කිරීමෙන් ලැබෙන අනාවරණ අනුව අධ්‍යයනයේ යෙදීමට ගුරුවරයකු වශයෙන් පෙලඹවීමත්, පහසුකම් සපයා දීමත්, දිරි ගැන්වීමත්, පුනර්අභ්‍යාස කරවීමත් ඉතා වැදගත් ය. එසේ නම් ඔබට පාසලේ කාලය පමණක් ප්‍රමාණවත් නොවන බව පෙනෙනු ඇත. බොහෝ පාසල් වල මෙම රාමුවෙන් පිට නොයන බව අපට දකින්නට ලැබේ. එහෙත් දක්ෂ සුහග දරුවන් ගැන ද, දුර්වල සහ සාමාන්‍ය දරුවන් ගැන ද, සෙමෙන් ඉගෙන ගන්නවුන් වෙත ද අවධානය යෙදීමට සිදුවේ. එය කරදරයක් නොව තෘප්තියක් ලෙස සලකා පංති කාමරයට ප්‍රවේශ වන්න. පුහුණුවෙන් පසු ගුරුවරයා නිර්මාණශීලී, අර්ථවත් ගතික පුද්ගලයකු බවට පත් වන සැටි මා දැක ඇත. අවශ්‍ය වන්නේ මේ සාධනීය නිපුණතාව අඛණ්ඩ ව පවත්වා ගෙන යාම යි.ඔබට පාසලට ගිය විට ඉගැන්වීමට පරිබාහිර වූ පංති කාමරයෙන් ඈත්වන අන්දමින් විවිධ වැඩ පැවරෙනු ඇත. ඇතැම් පාසල්වල විවිධ කාර්යයන් සඳහා පාසල් කාලයේ දී විදුහල්පති විසින් බහු විධ ගුරු සාකච්ඡා පවත්වනු ඇත. සමහර විට පාසලේ උත්සව, කලා උලෙළ, වෙනත් විෂය සමගාමී, සහ විෂය බාහිර කාර්යයන් හි දී පාසලේ ඉගෙනුම් කාලය තුළ ගුරුවරුන් යොදවනු මා දැක ඇත. මේ තුළින් ඇති වන හානිය බල පාන්නේ පාසල් දරුවන්ට ය. අප උප ගුරුවරුන් ලෙස කටයුතු කළ කාලයේ මොන ම හේතුවක් නිසා වත් උගන්වන කාලය තුළ වෙනත් වැඩ හෝ රැස්වීම් හෝ, පාසලෙන් බැහැරවීමකට එවකට විදුහල්පතිවරුන් ඉඩ දුන්නේ නැත. එහෙත් යුග වෙනස්වීම් වලදී ඒ ඒ යුගයට අනුවර්තනය විය යුතු ය. ඔබෙන් එබඳු අතපසු වූ පාඩම් වෙතොත් ඒ පාසල් වාරයේ දීම කෙසේ හෝ සම්පූර්ණ කරන්න.වර්තමානයේ පාසල් වල නිතර කියවෙන වචනයක් නම් ‘ව්‍යාපෘති’ යන්න ය. ව්‍යාපෘති පාදක ඉගැන්වීම, ව්‍යාපෘති ක්‍රියාත්මක කිරීම, පරිසර ව්‍යාපෘතිය, විෂය සමගාමී ව්‍යාපෘති, ඉදිකිරීමේ ව්‍යාපෘති සාරධර්ම ව්‍යාපෘති ආදී බහු විධ ව්‍යාපෘති ඇත. ඔබ ගුරුවරයෙක් හැටියට මේ ව්‍යාපෘති මැනැවින් සැලැසුම් කොට, ක්‍රියාත්මක කොට ඇගැයීම් කොට, ව්‍යාපෘතියේ කාල රාමුවට, සීමිත සම්පත් වලින් ඵලදායි ලෙස කළ යුතු වැඩ කොටසක් ඇත. බොහෝ විට හොඳින් සකස් කළ අරමුණු, ක්‍රමවේද, නියාමනය, කාල රාමුව, ප්‍රතිපාදන සහිත ව්‍යාපෘති යෝජනා කඩදාසියට හෝ සකස් කළ ව්‍යාපෘති යෝජනාවකට සීමා වනු ඇත. කරන්නට හැකි වැඩක්, ප්‍රයෝජනවත් වැඩක්, පාසල් දරුවන්ට හිතකර වැඩක් ව්‍යාපෘති වාර්තා ඇතත් නැතත් ඔබට කළ හැකි ය. එදා පාසලේ වැට බැන්දේ ව්‍යාපෘතියකින් නොවේ. පාසලේ පරිසරය සකස් කළේ ව්‍යාපෘතියකින් නොවේ. ඒ සියල්ල මුල් ගුරුවරයා ගුරුවරුන් විසින් සුදුසු පරිදි, සුදුසු කාලයට සුදුසු ක්‍රමවේද වලින් මාවුපියන්ට බර පැණක් නොවන්නට කළ ආකාරය සිහියේ තබා ගන්න.හැකි පමණ පන්ති කාමරයේ දරුවන්ගේ මවුපියන් ගෙන්වීම අවම කර ගන්න. බොහෝ මවුපියන්ට දවසක වැඩ පාඩු කර ගනිමින්, සේවා ස්ථානයෙන් නිවාඩු ගනිමින්, මේවාට සහභාගිවීම අසීරු ය. මා විදුහල්පති කාලයේ මවුපියන් ගෙන්වූයේ ප්‍රසිද්ධ නිවාඩු දිනයක දී පමණකි. අපේ නිවාඩු දිනය එබඳු සේවාවක් සඳහා යොදා ගනිමු.පාසලේ විදුහල්පති, නියෝජ්‍ය විදුහල්පති, ජ්‍යෙෂ්ඨ ගුරුවරුන් සමඟ සබඳතා ගොඩ නඟා ගත්හ. විදුහල්පතිගෙන් ඈත් වූ තරමට තමන් පිරිහෙනු ඇත. විදුහල්පතිට සහාය දක්වමින්, නොදන්නා දේ අසා දැන ගනිමින්, චක්‍රලේඛ, ව්‍යවස්ථා, නීති රීති දැන ගනිමින් පාසල් පරිපාලනය පිළිබඳ පරිචයක් ලබා ගත යුතු ය. මා එසේ කියන්නේ මා එදා එසේ කළ නිසා අඩු වයසෙන් විදුහල්පති තනතුරු, වෙනත් අධ්‍යාපන පරිපාලන තනතුරු වලට විභාග ප්‍රතිඵල මත යා හැකි වූ බැවිනි. මා වටා සිටි බොහෝ ගුරුවරුන් එම විභාග සමත් වූයේ නිරන්තරයෙන් පාසලේ කටයුතු වලට සහභාගි වූ නිසා ය. එ බැවින් විදුහල්පති සහ ජ්‍යෙෂ්ඨ ගුරු වරුන්ට අවනත ව, හිතවත් ව කටයුතු කරන්න.කුමන විෂයයක් ඉගැන්වූවද, පරිගණකයට ද හුරුවීම අත්‍යවශ්‍ය දෙයකි. එහෙත් පරිගණකයට වහල් විය යුතු නැත. අද ඇතැම් විට පරිගණකය ඉදිරියේ අනවශ්‍ය විටෙක, අනවශ්‍ය පරිදි කාලය නාස්ති කිරීමෙන් වැළකිය යුතු ය. විශේෂයෙන් අන්තර් ජාලය, වෙබ් අඩවි භාවිතා කළ ද ඒවායේ වලංගු භාවය, විශ්වාසනීයත්වය සහ නිවැරැදි තාවය ගැන තමන් සෑහීමකට පත් වූ පසු ශිෂ්‍යයන්ට ඉගැන්විය හැකි ය. විශේෂයෙන් අද පාසල් වල බහු මාධ්‍ය උපකරණ, නව ඉගෙනුම් මෙවලම් ඇත. මේවා පංති කාමරයට ගෙන යා යුතු ය. අවශ්‍යතා පරිදි භාවිතයට ගත යුතු ය.විවෘත පද්ධතියක් වන පාසල නමැති ආයතනය ප්‍රජාව සමඟ නිතර සම්බන්ධ වූ ආයතනයකි. එබැවින් ආදි ශිෂ්‍ය ප්‍රජාව, මවුපියන් සහ පාසල අවට ප්‍රජාව සමඟ හිතවත් ව සිටිය යුතු ය. පාසලේ විවිධ කටයුතු සඳහා ප්‍රජාව උපයෝගි කර ගන්නවා මෙන් ම ගමේ ප්‍රජාවගේ අවශ්‍යතා ද පාසල මගින් කළ යුතු විටෙක බලධාරීන්ගේ අනුමැතියට යටත්ව කළ යුතු වේ. විශේෂයෙන් පාසල නමැති ආයතනයට විවිධ මූල්‍ය සහ භෞතික සම්පත් උපයා ගැනීමේ දී ප්‍රජාව සහභාගි කර ගැනීම වැදගත් ය. එබඳු විටෙක ඔබ සහභාගි විය යුත්තේ විදුහල්පති අනුමැතිය සහිතව, එහෙත් රාජ්‍ය මුදල් රෙගුලාසි, ආයතන සංග්‍රහය සහ චක්‍රලේඛ ඉක්මවා නො යන පරිදි බව මතක තබා ගත යුතු ය. ඒ නිසා ඔබ ආයතන සංග්‍රහය සහ චක්‍රලේඛ ඉක්මවා නොවන පරිදි බව මතක තබා ගත යුතු ය. ඒ නිසා ඔබ ආයතන සංග්‍රහය, මුදල් රෙගුලාසි, ආණ්ඩුක්‍රම ව්‍යවස්ථාව සහ රාජ්‍ය අධ්‍යාපන ප්‍රතිපත්ති සමඟ ආර්ථික සහ සංවර්ධන ගැන ද දැනුම්වත් වීම අවශ්‍ය ම දෙයකි.දශක දෙක තුනක් පමණ සේවය කරන්නට අපේක්ෂා කරන ඔබ සැවොම ගුරුවරයෙක් සතු නිපුණතා කාලීන වශයෙන් දැන හැඳින ් ගෙන සේවය කරන්නට පියවර ඔසොවනු ඇත. වෘත්තීය දැනුමෙන්, අධ්‍යාපන තාක්ෂණයෙන්, පංති කළමනාකරණයෙන් ඔබ ඉදිරියෙන් සිටිය යුතු ය. විෂය සමගාමී කටයුතු වල දී ද ප්‍රමුඛ විය යුතු අතර, සම වෘත්තිකයන් අතර යහපත් සබඳතා පැවැත්වීම අවශ්‍ය ය. නිවැරැදි සංදේශන ක්‍රම භාවිත කරමින් හෙට ලෝකයට අද ඔබ හමුවේ සිටින දරුවා පිරිපුන් කොට මනුෂ්‍ය ප්‍රජාවට සේවය කරන්නට සකස් කරන්නට ගුරුවරුන් වූ අපි අදිටන් කරගනිමු.විශ්‍රාමලත් විදුහල්පති ඩී.සී. ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=af1107105</link>
    <topic>ගාලු පුරේ රුව වඩවන නව බස් නැවතුම්පොළ</topic>
    <author>විශේෂ වාර්තාකරුවකු විසිනි</author>
    <content>ගාලු දිස්ත්‍රික්කය පිහිටා ඇත්තේ බෙන්තර සහ ගිංගඟට මැදිවය. බටහිර මායිම මහ සමුදුරය. ශ්‍රී ලංකාවේ නිරිතදිග වෙරළාසන්නයේ පිහිටි ගාල්ල දිස්ත්‍රික්කය නිරිතදිග තෙක් කලාපයට අයත්ය. දිස්ත්‍රික්කයේ භූමියෙන් වැඩි ප්‍රමාණයක් අයත් වන්නේ වෙරළබඩ තැනිතලාවටය. දේශගුණික වශයෙන් එය පහතරට තෙත් කලාපයට අයත්ය. නිරිතදිග මෝසම් හා සංවාහන වැසි මගින් ඉහළ වර්ෂාපතනයක් ලැබෙන මෙම ප්‍රදේශය මිලිමීටර් 2000 වර්ෂා රේඛාවට අයත් ප්‍රදේශයටද ඇතුළත්ය. මේ හේතුවෙන්ම වසර පුරා ගලා බස්නා පුළුල් ගැඹුරු ගංගා පද්ධතියට හිමිකම් කියනු ලබයි.ගාලු කොටුව ගොඩනැඟුවේ පෘතුගීසින් විසින් ක්‍රි.ව. 1505 දී ගාල්ල අල්ලා ගැනීමෙන් අනතුරුවයි. ස්ථිර ගාලු කොටුවක් තැනුවේ ක්‍රි.ව. 1619 දීය. මෙය ආරක්ෂිත බලකොටුවකි. එකල පෘතුගීසි පවුල් 26 ක් එහි වාසය කළේය. 1640 දී මාර්තු 13 ලංදේසීන් කොටුව අත්පත් කර ගත්තේය. කොටුවේ ආරක්ෂාවට සකසා තිබූ දිය අඟල ප්‍රතිසංස්කරණය විය. බ්‍රිතාන්‍යයන් විසින් ගාලු කොටුව යටත් කර ගැනීමෙන් අනතුරුව 1873 දී ප්‍රතිසංස්කරණය කර විවෘත කරන ලදී. අක්කර 92 ක භූමියක් පුරා ගාලු කොටුව පැතිරී ඇත. එය තුන් පැත්තකින් වටවී ඇත්තේ සමුද්‍රයෙනි. 1974 සිට පුරාවිද්‍යා රක්ෂිතයකි. වර්තමානයේ යුනෙස්කෝ ලෝක උරුමයකි. බැසිල් රාජපක්ෂ අමාත්‍යතුමා ඉදිකිරීම් නිරීක්ෂණය කරමින්. දකුණු පළාත් ප්‍රධාන අමාත්‍ය ශාන් විජයලාල් ද සිල්වා වෛද්‍ය රමේෂ් පතිරණ සහ නිශාන්ත මුතුහෙට්ටිගම ඇතුළු මන්ත්‍රීවරු්ද මෙහි වෙති.ප්‍රථම අශ්ව කරත්ත ගමනා ගමන සේවය 1832 දී කොළඹ නුවර හරහා ඇරඹිණි. කොළඹ ගාල්ල අශ්ව කරත්ත ප්‍රවාහන සේවය ඇරඹුණේ 1838 දීය. ආණ්ඩුකාර සර් හෙන්රිවෝට් (1856 – 1860) කාලයේදී දුම්රිය සේවය ආරම්භ වූ අතර එය 1890 දී අලුත්ගම දක්වා ද 1894 දී ගාල්ල දක්වාද 1895 දි මාතර දක්වාද දීර්ඝ කෙරිණි. ඇල්බට් සිල්වා මන්ත්‍රීතුමා විසින් ගාල්ලට බස් නැවතුම්පොළක් ලබා දුන්නේ 1978 දී බව අපට කියා සිටියේ ජේ්‍යෂ්ඨ ව්‍යාපාරිකයෙකු වන ගාල්ල වෙළෙඳ සහ කර්මාන්ත මණ්ඩලයේ අධ්‍යක්ෂ එස්.ඒ. චන්ද්‍රසිරිය.2004 දෙසැම්බර් මස 26 වැනිදා සුනාමිය මගින් සිව් දෙසින් ගලා ආ මහ මුහුද මිනිස් ජීවිත සිය ගණනක් බිලි ගනිමින් බස් නැවතුම්පොළ සුනු විසුනු කරනු ලැබීය. ජවිපෙ විසින් එයට විකල්පයක් ලෙස තාවකාලික බස්නැවතුම්පොළක් ඉදිකරන ලදී. නව බස්නැවතුම්පොළ ඉදිකිරීම ආරම්භ වූයේ ඉකුත් වසරේ ඔක්තෝබර් 23 වැනිදාය. එයට මුල්වූ අය අතර පාර්ලිමේන්තු මන්ත්‍රී වෛද්‍ය රමේෂ් පතිරණද විය.ගාල්ල ලබුදූව සිරිධම්ම මහ විදුහල වැනි විශ්මකර්ම වැඩ කළ රිචඩ් පතිරණ අමාත්‍යතුමාගේ එක් සිහිනයක් වූයේ අංග සම්පූර්ණ බස්නැවතුම්පොළක් ගාල්ලට ලබාදීමය. සිය පියාණන්වූ දිවංගත රිචඩ් පතිරණ අමාත්‍යතුමා දුටු එම සිහිනය සැබෑ කිරීමට පුත්‍රයාට හැකිවිය. චන්දිම වීරක්කොඩි, මනූෂ නානායක්කාර ඇතුළු ගාලු දිස්ත්‍රික්කයේ සියලුම මන්ත්‍රීවරුන් ගෙන් මේ සඳහා ලැබුණු සහාය ඉමහත්ය.එකල කොළඹ සිට දෙනියායට ධාවනය වූයේ එකම බස් රථයකි. එය කොටුවෙන් ආරම්භ වූයේ උදෑසන 9.30 ටය. ගාල්ලේ සිට දෙනියායට නම් පැය 3 ට වරක් එකල බස්රථ තිබිණි. කොළඹ සිට ගාල්ලට දුර කිලෝමීටර් 117 කි. ගාල්ල කොටුවේ ප්‍රකට ව්‍යාපාරික එස්.ඒ. චන්ද්‍රසිරි පවසන පරිදි ගාලු බස්නැවතුම්පොළ 1958 පිහිටියේ කඩපේලියේය. එකල කොළඹට යෑමට අයකලේ රුපියල් 2 කි. අද එය රුපියල් 107 කි. වායු සමීකරණය කළ බස් රථයක නම් රුපියල් 215 කි.ගාල්ල සහ ඒ අවට නිත්‍ය පදිංචිකරුවන් 90,934 කි. ගාලු බස්නැවතුම්පොළට දිනපතා පැමිණෙන පිරිස 165,680 කි. ගාල්ල බස්නැවතුම්පොළ යටතේ ක්‍රියාත්මක වන සමස්ත බස් රථ සංඛ්‍යාව 692 කි. එයට දකුණු පළාතේ පෞද්ගලික බස්රථ 380 ක්ද අන්තර් පළාත් බස් රථ 147 ක්ද ලංගම බස් රථ 165 ක්ද අයත්ය. දැනට ක්‍රියාත්මක වන මාර්ග සේවාවන් 96 සඳහා අවශ්‍ය වේදිකා ගණන 44 ක් බව අප සමඟ පැවසුවේ දකුණු පළාත් මාර්ගස්ථ මගී ප්‍රවාහන අධිකාරියේ අධ්‍යක්ෂක රාජා කුමාරය. ගාලු බස්නැවතුම්පොළේ ඉදිරි මඟ පිළිබඳව ආණ්ඩුකාරතුමියගේ කාර්යාලයේදී බැසිල් රාජපක්ෂ අමාත්‍යතුමාගේ ප්‍රධානත්වයෙන් ඉකුත් ජූලි 04 වැනිදා පැවැති රැස්වීමේ ගත් තීරණයක් අනුව මෙම බස්නැවතුම්පොළේ අයිතිය ගාලු නගර සභාව වෙත ඉදිරියේදී පැවරීමට නියමිතය.ආර්ථික සංවර්ධන අමාත්‍යාංශය මගින් ගාලු බස්නැවතුම්පොළ ඉදිකිරීමට වැය කළ මුදල රුපියල් දශලක්ෂ 405 කි. මහින්ද රාජපක්ෂ ජනාධිපතිතුමාගේ මඟ පෙන්වීම යටතේ බැසිල් රාජපක්ෂ අමාත්‍යතුමාගේ මෙහෙයවීමෙන් මෙම බස්නැවතුම්පොළ ඉදිකිරීමට ගතවූයේ මාස 08 කි. එය සියලු ඉදිකිරීම් රජයේ මධ්‍යම ඉංජිනේරු උපදේශක කාර්යාංශය මඟිනි. බස්නැවතුම්පොළ ඉදිකිරීමේදී එය නිරීක්ෂණය කිරීමට ආර්ථික සංවර්ධන අමාත්‍ය බැසිල් රාජපක්ෂයන් කිහිපවරක්ම පැමිණියහ. අමාත්‍යතුමා එහිදී කියා සිටියේ දේශීය දක්ෂ ඉංජිනේරුවන් මෙම කාර්ය ඉතා උනන්දුවෙන් ඉටුකළ බවය.ගාලු නගරවාසීන්ට පමණක් නොව දකුණේ සැමට මෙය ඉතා ප්‍රයෝජනවත් බව පෙන්වා දුන් ආර්ථික සංවර්ධන අමාත්‍යතුමා ඓතිහාසික ගාලු කොටුව සහ ඒ අවට මෙමඟින් ඉතා අලංකාරවත්වී සංචාරක කර්මාන්තයට දිරියක් වන බවද පෙන්වා දුන්නේය. මේ සමඟම ගාලු කොටුව ඇතුළත මාර්ග, අතුරු මාර්ග, ඇළවේලි ප්‍රතිසංස්කරණය කර නවීකරණයට ලක්කර ඇති බව පෙන්වා දුන් බැසිල් රාජපක්ෂ අමාත්‍යතුමා මෙම කටයුතුවලදී නායකත්වය ලබාදුන් මහින්ද රාජපක්ෂ ජනාධිපතිතුමාට සිය කෘතඥතාව පළකළේය.නව බස්නැවතුම්පොළ සහ දුම්රිය ස්ථානය යාකරන පාලම.බස්නැවතුම්පොළ මීටර් 168 ක් දිගය. මීටර් 10 ක් පළලය. මෙහි බිම්මහලේ විශාලත්වය වර්ග මීටර් 1,255 කි. එහි වේදිකා 29 කි. ආබාධිතයන් සඳහා විවේකාගාරයක් ද එහි වේ. එහි පළමු මහලේ කඩ කාමර 16 කින් යුත් සාප්පු සංකීර්ණයකි. විශාල ආපන ශාලාවක්ද ඇත. බිම් මහලේ පත්තර කඩ තුනකි. පොත් සාප්පුවක්ද, ප්‍රධාන බැංකු 04 ස්වයංක්‍රීය ටේලර් යන්ත්‍රද ඇත. කඩකාමර ලබාදෙනු ඇත්තේ ටෙන්ඩර් පදනමක් මතය. උඩුමහලේ විශාලත්වය වර්ග මීටර් 2,152 කි. සුනාමි අවස්ථාවකදී වුවද රැඳී සිටීමට උඩුමහලේ වර්ගමීටර් 300 ක් වෙන්කර ඇත. ස්ත්‍රී පුරුෂ විවේකාගාර 02 කි. එකක 50 ක් සඳහා පහසුකම් ඇත. ගාල්ල ජනතාව දිගුකලෙක සිට දුටු සිහිනයද එයයි. දිනපතා බස්නැවතුම්පොළ පරිහරණය කරන 165,680 කගේ පමණක් නොව ගාලු ජනතාවගේ ද සොම්නසට එය හේතුවන බව අප සමඟ කියා සිටියේ ගාලු දිස්ත්‍රික් මන්ත්‍රී වෛද්‍ය රමේෂ් පතිරණයන්ය.ශ්‍රී ලංකාවේ ප්‍රථම වරට බස්නැවතුම්පොළක් සහ දුම්රියපොළක් යා කරමින් ගුවන් පාලමක් ඉදිකර ඇත්තේද මෙහිය. එහි දිග මීටර් 41 කි. වැසි දිනයකදී වුවද යාහැකි පරිදි ආවරණයක් ඇත. කොළඹ සිට ගාල්ලට මුලින්ම දුම්රියක් පැමිණියේ 1894 මැයි 07 වැනිදාය. ගාල්ල දුම්රිය ස්ථානාධිපති එම්.ඩී. දහනායක පවසන පරිදි දිනකට ශීඝ්‍රගාමි දුම්රිය 20 ක් කොළඹ සහ ගාල්ල අතර ධාවනය වේ. අළුත්ගම සිට මාතර බලා දිවෙන මන්දගාමි දුම්රිය 07 ක්ද ගාල්ලේදී නතර කෙරේ. ගාලු දුම්රිය ස්ථානය විවෘත කළේ 1968 නොවැම්බර් 05 වැනිදාය.අද වන විට ගාලු දුම්රිය ස්ථානයෙන් දිනකට දහස් ගණනක් දෙනා දුම්රියට ගොඩවෙති. එමෙන්ම දෛනිකව දහස් ගණන් දෙනා දුම්රිය ස්ථානයෙන් පිටව යති. බස්නැවතුම්පොළේ බස් ධාවන කාලසටහන පරිගණක තාක්ෂණය ඇසුරෙන් අතිවිශාල පුළුල් තිරයක ප්‍රදර්ශනය වන බව අප සමඟ කියා සිටියේ ගාල්ල වැඩබලන නගරාධිපති මොහොමඩ් හුසේන් නියාස්ය. ඉවත්කළ පදික වෙළෙඳුන් 29 දෙනාට පොලිස් බැරැක්ක අසලින් විකල්ප ස්ථානයන් හිමිවීමට නියමිතය.ගාලු බස්නැවතුම්පොළේ උඩුමහලට මම ගොඩවැදුණෙමි. වම්පසින් පිහිටා ඇත්තේ රූමස්සල ආශ්චර්යවත් පරිසර පද්ධතියයි. තෙත් කලාපයට ආවේණික තෙත් වනාන්තර වියළි කටු පදුරු එහි ඇත. මුහුදු ගමන්වලදී දිශාව පෙන්නුම් කරන කුලුනද රූමස්සලෙන් උස්ව පෙනේ. එය ඉදිකළේ 1875 දි ඩබ්ලිව් බර්ටන් විසිනි. අඩි 45 ක් උසය. ඉදිරිපසින් දිස්වන්නේ ගාලු ක්‍රීඩා පිටියයි. දකුණු පසින් පරණ ඕලන්ද ඇළය.ප්‍රධාන දේවස්ථානයක් වන ප්‍රෙස්ටේරියන් පල්ලියද පෙනේ. එය ගොඩනඟන ලද්දේ ක්‍රි.ව. 1752 දීය. ඕලන්ද ගෘහ නිර්මාණ ශිල්පයෙන් එය අනුගතය. කුරුසයක හැඩය ඉස්මතු වන ආකාරයට ගොඩනඟා ඇත. එය සමකාලීන දේවස්ථානවල දක්නට නොමැත. පැරණි ඝන්ඨාර කුලුනද ලන්දේසි ගෘහ නිර්මාණ මුදුන්පත් අවස්ථාවකි. කොටුවේ ඇති පෞද්ගලික නිවාස පවා වර්තමානයේදී ද ලන්දේසි යුගයට ආවේණික වාස්තු විද්‍යා ලක්ෂණ සහිතය.මිනිස් ඉතිහාසය සමාජ විප්ලවයන් ගෙන් ගහණය. ඇතැම් විට විශාලතම විප්ලවය සිදුවී ඇත්තේ බස් රථයෙනි. ලෙනාඩ් වුල්ෆ් ඔහුගේ දිනපොතක 1911 දී සටහන් කර ඇති පරිදි එකල කෙනෙකුගේ ලෝකය ගැන දැනුම පැවතියේ ඔහුගේ කරත්තය. ඔහු ගෙනයන දුර ප්‍රමාණය මතය.ලෙනාඩ් වුල්ෆ් වසර 50 කට පසු 1960 දී ලංකාවට පැමිණීමේදී මාර්ගවල වේගයෙන් දිවයන බස්රථ දැක කියා සිටියේ බස්රථය ආරම්භ වූයේ යම් තැනකද එහි ග්‍රාමීය ජීවන රටාව යාන්ත්‍රික ජීවන රටාවකට පරිවර්තනය වූ බවය. වසර 1910 සිට 1960 දක්වා බස්රථ නිසා ලාංකීය ගම්වල ඇතිවූ විපර්යාසය ඒ අයුරින්ම 1910 සිට 1921 දක්වා බ්‍රිතාන්‍යයේ සසෙක්ස් ප්‍රදේශයෙන් ගම්මානයන්හි සිදුවනු තමා සියසින් දුටු බව ලෙනාඩ් වුල්ෆ් සිය දිනපොතක වැඩිදුරටත් සටහන් කර තිබිණි.ගාලු කොටුව යනු පෘතුගීසි, ඕලන්ද සහ බ්‍රිතාන්‍ය ජාතිකයන්ගේ උරුමයක් ලෙස හැඳින්වුවද එය අපේ භූමියකි. එපමණක් නොව එහි සියලු නිර්මාණ සඳහා එදා යොදා ගනු ලැබුවේද අපේ සම්පත්ය. අතීත රජදරුවන් විදේශ බලවේගයන්ට එරෙහිව සටන් කළ පෙදෙසකි. ගාලු කොටුව යනු අතීත ලාංකිකයින්ගේ දහඩිය කඳුළු සහ ලේ සැඟවුණු කතන්දරයකි. එවන් ඓතිහාසික උරුමයක් ඇති ගාල්ලට අලුතින් එක්වූ නවීනතම බස්නැවතුම්පොළ අභිමානයක් වනු නිසැකය.විශේෂ වාර්තාකරුවකු විසිනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=af1107106</link>
    <topic>අස්සයා පැන යාමට පෙර ඉස්තාලය වහමු</topic>
    <author>රූපාන්ති බුලත්සිංහල</author>
    <content>ආයිත් මහා විනාශයක් සිදුවන්නට සූදානමක් තියෙනවා වගේ පුංචි සතකුගෙන් මෙතරම් මහා විනාශයක් සිද්ධ වෙනකම් ඇස් කන් පියාගෙන ඉන්න පුළුවන් කාට ද? මෙය තැන තැන කුණු දැමීම නිසා සිදුවූ අනිසි ප්‍රතිඵලයක් වුණත්, මේ ගැන බරපතළ ලෙස සිතන්න කවුරුවත් ඕනකමක් දැක්වූයේ නැහැ. හැමෝම තම ගෙවත්ත පිරිසුදුව තබාගන්න හැදුවා විතරයි. අනුන් ගැන අංශුමාත්‍රයක් හිතුවේ නැහැ. පාරවල් අයිනේ, කිසිම ගනිච්චියක් නැතිව කුණු දැම්මා.තම කමින් මේ හැම දෙයක්ම කළත්, අවසානයේදී බොහෝ දේවල් මිනිසුන්ට නැති වුණා. මිනිස්සු නොදැනුවත්වම තමන්ගේ වළ තමන් කපා ගත්තා. ඒත් මිනිසුන්ට ඒවා දැනුණෙවත් නැහැ. එකම මෝඩකම මිනිස්සු දෙපාරක් තුන්පාරක් කළා. ඒත් මට්ටු වුණේ නැහැ. දින දින ඩෙංගු රකුසා හිස එසෙව්වා. අපේම පුංචි මල් කැකුළු ජීවිතය අයදිමින් රෝගාතුර වුණා.අන්තිමට වුණේ ඔවුන්ට ජීවිතය හැරදා යන්නයි. කොච්චර දැනුවත් කළත් වැඩක් වුණේ නැහැ. ඩෙංගු හැම විටම ජයගත්තා. අපිට අහිමි වුණේ අපේම දූ පුත්තු, පුංචිම පුංචි සතෙක් කරන මේ අපරාධය ගැන බොහෝ දෙනෙක් ‘අනේ අපොයි’ කිව්වා. ඒත් වැඩක් වුණේ නැහැ. ටික මොහොතයි. ආයිත් හැම දෙයක් අමතක වුණා.ලද අවසරයෙන් ඩෙංගු ආයිත් හිස එසෙව්වා. අපේම පුංචි මල් කැකුළු සොය සොයා ඩෙංගු රූං රූං කිවුවා. ටිකෙන් ටික එක එකා ඩෙංගු බිල්ලක් බවට පත්වුණා. කාලයෙන් කාලයට හිස ඔසවන ඩෙංගුට එන්න පාර කිව්වේ අපේම ඇත්තෝ. නිකරුණේ තිබෙන වතුර බඳුන්වල ඩෙංගුට ජීවත්වෙන්න නිවහනක් හදලා දුන්නේ හැමෝගෙම නොසැලකිල්ල නිසා.අරයාට මෙයාට ඇඟිල්ල දික්කරලා වැඩක් නැහැ. හැමෝම චූදිතයෝ වෙලා අවසන්. අන්තිමට දෑස් අග කඳුළු බිඳුවක් රඳවමින් අපේ හිතවත්තු අපෙන් උදුරාගන්න ඩෙංගු සමත් වුණා.ඩෙංගු ගැන මිනිස්සු එක එක කතා කිවුවා. සටන් පාඨ, විරෝධතා මේ එකක්වත් ඩෙංගු ගණන් ගත්තේ නැහැ.දිගටම එයාගෙ රාජකාරියෙ නිරත වුණා. අනේ දෙවියනේ මගේ දරු පැටියා. අම්මලා තාත්තලා අඳෙීනා තිව්වා. ඒත් මොනවා කරන්න ද? ඒ අය අපිව අතහැර යන්නම ගිහිල්ලා. කොච්චර ඇඬුවත් පලක් වුණේ නැහැ. කිරිබත්ගොඩ සඳරේඛා දියණියටත් අත් වුණේ මේ ඉරණමයි. හීනෙකින්වත් හිතුවේ නෑ පුතේ, දෛවය මෙච්චර අකාරුණික වෙයි කියලා. දරු දුකෙන් හඬන අම්මලා තාත්තලා ගේ හදවත් සනසවන්න කාටවත් බැරි වුණා. කිසිම බරපතළක් නැති ආකාරයට ආයිත් ඩෙංගු යුද්දෙ පටන් අරගෙන. අපේම පුංචි මල් කැකුළක් තලලා පොඩි කරලා දැම්මා. සඳරේඛා අවසන් හුස්ම හෙළුවේ තවත් මාරාන්තික ඩෙංගු බිල්ලක් ලෙසින්.ඒත් රත්තරන් පුතේ, ඔයා යන්න ගියහම තමයි අනිත් අයගේ ඇස් අරුනේ. අස්සයා පැනලා ගියාට පස්සේ ඉස්තාලෙ වහන්න ඒගොල්ලො ආවේ මදුරු තෙලුත් අරගෙන. ඒත් පුතේ ඒගොල්ලො මීට කලින් ආවානම් ඩෙංගු මෙච්චර විනාශයක් කරන්නෙ නැහැ.දෙයක් වුණාට පස්සෙ පිළියම් කරලා වැඩක් නැහැ. ඒත් මීට පස්සෙවත් සිදුවෙන්නට පෙර පිළියම් යෙදුවොත් මහා විනාශයක් වළක්වා ගන්න පුළුවන් වේවි. මේවා අපි කොයි කාටත් හොඳ පාඩම්. ප්‍රමාද වෙලා හරි මෙවැනි පාඩමක් ඉගෙනගත්ත එක නම් හොඳයි. ඒත් දුවේ ඔයා වගේ දරුවෙක් නැති වුණ අඩුව පුරවන්න කවදාවත් බැහැ.ඉපදෙන සසරෙදි කවදාවත් ඔබට මෙවන් අකල් මරණයක් වෙන්න එපා කියලා තමයි අපිට ප්‍රාර්ථනා කරන්න තියෙන්නෙ.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=af1107108</link>
    <topic>සද්දන්ත කුලයේ මිල්ලන්ගොඩ ඇත් රජුනි නුඹ අපට ආඩම්බරයකි</topic>
    <author>ඉසවි</author>
    <content>මේ ඇසළ මාසයයි. බෞද්ධයන් වූ අපට ඇසළ මාසය ඉතා වැදගත් වන්නෙ මහනුවර ශ්‍රී දළදා මාලිගයේ දළදා පෙරහර පැවැත්වෙන්නේ මේ මාසයේ නිසායි. දිගු කාලයක් ශ්‍රී දළදා මාලිගයේ ධාතු කරඬුව වැඩම්ම වූ මංගල හස්ති රාජයාණෙනි,රෝගාතුරව සිටින නුඹ වෙනුවෙන් අපි ප්‍රාර්ථනය කරනුයේ නිරෝගි සුවයයි. රෝගාතුරව සිටිය ද තම ජීවිතයේ ගාම්භීර බව අත්නොහළ ඇත් රජුනි නුඹ පැටිවියේ සිටම ශ්‍රී දළදා මාළිගයේ දළදා පෙරහරේ ගමන් කළ අපූරුව තවමත් අපට මතකය.ඇත් රජුනි, ඔබ අපට, අප රටට ආඩම්බරයකි, ඔබ ආසියාවේ දිගම දළ ඇතා ලෙස ප්‍රසිද්ධියට පත්ව සිටී. එමෙන්ම දළදා කරඬුව වැඩම කිරීමට මංගල හස්තියකු සම්පූර්ණ කළ යුතු සුදුසුකම්වලින් නුඹ පරිපූර්ණය. නුඹ සද්දන්ත කුලයේය. අඩි එකොළහක් පමණ උසය. හොඬවැල බිම වදින්නේය. දිගු දළ ඇත්තේය. එමෙන්ම කීකරු ගුණයෙන් පිරිපුන්ය.නුවර පෙරහරේ අසිරිය කවදත් රැඳී තිබෙන්නේ දළදා කරඬුව වඩම්මවන ඇතු මතය.හේවිසි, හොරණෑ, නැටුම් කණ්ඩායම් ආදි වූ පෙරහර අංග ඉදිරියට ඇදෙද්දී අප බලා ඉන්නේ නුඹ නෙත් මානයට පැමිණෙන තුරුය. නුඹේ තේජාන්විත ගමන ආඩම්බර බැල්ම දකින අප සිත තුළ ඇතිවන්නේ ගෞරවයකි. නුඹ නැණවත් ය,නුඹ ගුණවත් ය,නුඹ පින්වන්ත ය.විචිත්‍ර ඇඳුමෙන් හැඩවැඩ වී ධාතු කරඬුව පිට මත තබාගෙන පෙරහරේ ගමන් ගන්නා නුඹ එහි ගෞරවාන්විත බව නිතැතින්ම රකින්නේය. පාවඩයක් එළා නැවත එය ඔබ පෙරමඟෙහි පාවඩ එළන තුරු සන්සුන් බැල්මෙන් බලා හිඳින්නේය. ඇත් ගොව්වකු නැතිව වුවද පෙරහරේ ඉදිරියට යාමටත්, පෙරහර නතර වන විට නතර වීමටත් තරම් නුඹ බුද්ධිමත්ය.දළදා මාලිගයේ පමණක් නොව ගංගාරාම විහාරයේ, වෙනත් දේවාල හා විහාරස්ථානවල ද ධාතු කරඬුව වැඩම්ම වූ පිංවන්ත ඇත් රජුනි,නුඹ අපට ආඩම්බරයකි.එක්දහස් නවසිය හතළිස් පහ අවුරුද්දේ ආනමඩුව නවගත්තේගම ආසන්න කැලයෙන් නුඹ අල්ලා ගන්නා විට නුඹේ වයස අවුරුදු පහක් පමණ වන්නට ඇත.මිල්ලන්ගොඩ මහතාගේ සෙවණේ සිටි අනෙකුත් ලොකු අලින්ගේ සෙනෙහස මැද්දේ හැදී වැඩුණ නුඹ නුවර පෙරහරට මුලින්ම එක්වන විට වයස අවුරුදු දහය තරම් පැටවෙකි. ඒ එක්දහස් නවසිය පනස්පහේදීය. එතැන් පටන් දෙදහස් නමය වසර දක්වාම මහනුවර දළදා පෙරහරේ ගාම්භීරත්වය වඩ වඩාත් ඔප් නැංවූයේ නුඹයි. නුඹ බැලීමට එදා මෙදා තුර දහස් ගණන් ජනයා මඟ රැස්ව සිටියහ.නුඹ ගැන වචනයකින් හෝ වරද්දක් කී අයකු මේ අතර නැත. නුඹ එතරමටම විනය ගරුක, ගුණ ගරුක ඇත් රජෙකි.නුඹ කිසි දිනෙක මිනිසකුට හිංසා කළේ නැත. ඇත්ගොව්වන්ට ආදරය කළේය.මීට ටික කලකට පෙර පෙරහර සමයේදී කෑගල්ලේ මොළගොඩ සිට මහනුවර දක්වා පා ගමනේ යෙදුණේය. ඒ සන්සුන් හා ගාම්භීර ගමන දුටුවන් සිත තුළ ඇති කළේ සාඩම්බර බවකි.පිංවන්ත වූ ඇත් රජුනි,වසර හැත්තෑ පහක් යනු සුළු කාල පරාසයක් නොවේ. නුඹ නුඹේ ජීවිතයට නිසි අරුතක් ලබා දුන්නේය. වයෝවෘද්ධ තත්ත්වය මත රෝගී වුවද,ඇත් රජුනි, නුඹ තවමත් ගාම්භීර ය.රෝගී බවට සෙත් පතා කළ දානමය පුණ්‍යකර්මයේදී නුඹගේ හැසිරීම සංවේදී හදවත් ඇති කාගේත් නෙතට කඳුළක් රැගෙන ආවේය.සංඝයා වහන්සේ වෙනුවෙන් උපහාර දැක්වීමට තරම් නුඹ කෘතගුණ පූර්වක වූයේය.එදා මෙදා කාලය තුළ නුඹ විසින් රැස්කර ගන්නා ලද කුසල් අප්‍රමාණය. දළදා කරඬුව වැඩම වීමට ලැබෙන්නේ සද්දන්ත කුලයේ ඇතුන්ට පමණි. ඒ සඳහා සංසාරයේ කළ පිංකම් ද හේතු සාධක වේ.නුඹ සංසාරයේ කළ පින් අපමණය. මුළුමහත් රටකම ආදරය ගෞරව දිනා ගැනීමට තරම් වාසනාවන්ත වූ,පින්වත් ඇත් රජුනි,නුඹේ රූපකාය දැකීම ද නෙතට රසඳුනකි. රෝගීව සිටින ඇත් රජුනි, දුක් නොවන්න. නුඹ කළ පින්කම් සිහියට නඟන්න.දළදා හාමුදුරුවන්ගේ පිහිට ආරක්ෂාව නුඹට හැම කල්හිම ලැබෙන්නේය.හැත්තෑ පස්වැනි වියේදීත් නුඹ මෙතරම්ම තේජාන්විතව සිටින්නේ ඒ පිහිට ආරක්ෂාව ලැබෙන බැවිනි.යොවුන් වියේදී, මැදි වියේදී දෙපා නඟා පෙරහරේ ගමන් කළ හැකි අවසන් මොහොත දක්වාම එහි සාඩම්බර බව ගෞරවය රකිමින් අභිමානයෙන් යුතුව නුඹ කළ සේවය අපට තවමත් මතකය. නුවර පෙරහර කියූ විට තවමත් අපේ මතකයේ හිඳින්නේ නුඹ ය.නුඹ මුළු රටටම ආඩම්බරයකි. එදා මෙදාතුර නුඹ අගය කළ, නුඹට ආදරය කළ සියල්ලෝම තවමත් නුඹ සමඟය. නුඹ රෝගී වූ විට අප ඇසට ද කඳුළක් නැඟෙන්නේ එබැවිනි.පින්වන්ත ඇත් රජුනි,මේ මුළුමහත් ශ්‍රී ලංකාවාසීන්ගේ පමණක් නොව නුඹට ආදරය කරන විදේශිකයන්ගේ ද එකම පැතුමයි... ඇත් රජුනිඔබට දීර්ඝායු වේවා.ඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=af1107109</link>
    <topic>මිනිස්කම් සෑමදාම එක වගේ තමයි</topic>
    <author>අරුණි මුතුමලී</author>
    <content>ඇහැළ ගහ කහ පාටට මල් පොරවගෙන ඉන්නකොට මට ඉබේම මතක් වුණේ නරිබෑනා. “ඇහැළ මලින් ගස් පිරිලාබලන්න හරි ලස්සනයිරන් රඹුටන් ජම්බු පිරිලාගම හැම තැන හරි හැඩයි”ඇත්ත තමයි මේ දවස්වල රඹුටන් ජම්බු මැංගුස් දූරියන්වල සුවඳ නොදැනෙන අතක් නෑගොම්මං පාළුව කළුවරේ ගිලෙද්දි මම හෙමිහිට රඹුටන් පොකුරකුත් අරගෙන අඹ ගහ ළඟට ඇදුණේ තාමත් කලාපුරන්න පෙරුම් පුරන ඇසළ සඳ බලන්න. වලාකුළක්වත් නැති අකාසේ ඔහේ පාවෙන අඩසඳ පොල් කොළ ඉරි අතර වහං වුණේ හරියට ලජ්ජාවෙන් වගේ.“ඇත්තටම මේ ලෝකේ කොයි තරම් නම් අපූරු ද?” මට එකපාරටම හිතුණා, ජීවිතේ විඳිනවා නම් සුර ලොවක් කරගන්නත් විඳවනවා නම් අපායක් කරගන්නත් ඕනතරම් දේවල් මිහිපිට තිබෙනවා. ඒත් ඒවා ගැන අපි හිතන්නේවත් නැහැනේ. ඇත්තටම ඒ දේවල් දකින්න තරම් වෙලාවක් ඉතිරි වෙනව ද? මට මතක් වුණේ හැල්මේ දුවන අපි ගැන නැවතී බලා සිටින සිල් මෑණියෝ ළඟදී දවසක් කියු හැටියි!“අපේ ඇත්තෝ සතුටින් සැපෙන් ඉන්න තාම දන්නේ නෑ. හැම තිස්සෙම විඳවනවා. අච්චර අමාරුවෙන් සහම්පති බ්‍රහ්මයා බුදු හාමුදුරුවන් ධර්මය දේශනා කරන්න කැමැති කරවාගෙන ඇසළ පෝය දවසක ලබා ගත් දැනුම ගැන යන්තම් හරි හිතනවා නම් කොයිතරම් සැහැල්ලුවකින් ඉන්න පුළුවන් ද?”“ඇයි මෑණියෝ බුදු හාමුදුරුවෝ මුලින්ම බණ කියන්න බෑ කියල හිතුවේ” මල්ලි ඇහුවා.“මේ කාලේ වගේ ඉවක් බවක් නැතිව දුවන මිනිස්සු ඒ කාලේ වැඩියෙන් හිටියානම් කොහොමටවත් මේ ධර්මය අපට ලැබෙන එකක් නෑ” මෑණියෝ කී හැටි මතක් වුණාම අපි ගැනම හිනාවකුත් එන බව දැනුණා.“පස්කම් සැපේ ගිලිලා සතුටු වෙවී ඉන්න මේ ලෝකවාසීන්ට ධර්මය දේශනා කිරීම නිෂ්ඵලයි කියලා හිතලා මන්දෝත්සාහි වුණු වෙලාවක් බුදු හාමුදුරුවන්ටත් තිබුණා.ඒත් සහම්පති බ්‍රහ්මයා මේ ලෝකේ කෙළෙස් අඩු සත්ත්වයන් පවා එයින් පිරිහෙනවා ය කියලා කීවාමයි බුදු හාමුදුරුවෝ බ්‍රහ්මයාට කීවේ බ්‍රහ්මය වෙහෙසක් දැනුණු නිසා ප්‍රගුණ කළ ගැඹුරු දහම් මේ තාක් ජනයාට කීවේ නෑ.ඒත් කන් ඇත්තන් හට ශ්‍රද්ධාව උපදවා ගන්න අමෘත ද්වාරය විවෘත කරනවා කියලා.මාස දෙකක් තිස්සේ මිගදායට වැඩලා තමයි පස්වග තවුසන්ට ධම්මචක්කපවත්තන සූත්‍රය දේශනා කළේ.”කොහොමහරි අන්තිමට දේශනා කළානේ කී මල්ලිගෙන් තවත් ප්‍රශ්නයක් “ඇයි මෑණියෝ ගොඩාක් වෙලාවට චක්‍ර ගැනම සඳහන් වෙන්නේ.”ශ්‍රද්ධාවෙන් සිටි ආච්චිට ඒකට ටිකක් තරහයි වගේ” මේ ළමයා, චක්‍ර නැතිවට ඕනතරම් දේවල් බුද්ධාගමේ තියෙනවා කියන්න” යැයි ටිකක් සැරට කීවා.ධර්මාවබෝධයෙන් හික්මුණු මෑණියන්ටනම් එය කලබල වන්නට වඩා හේතු කියන්නට හොඳ කාරණයක් වුණා.“ධර්මය රෝදයක් වගේ කරකවා හැරියාම පුළුවන් තරම් දුර යනවා. අනික ධම්ම චක්ක පවත්තන කියන්නේ පරම සත්‍යයි කල්‍යාණ ධර්මයයි පිළිබඳ රෝදය පෙරළා හැරීමයි. ධර්ම චක්‍රය කියන ආයුධයෙන් විදලා ජනතාවගේ සිත්වල කෙළෙස් සතුරන් විනාශ කරන්නයි, ඒ ජනයාගේ සිත් සතන්වල ඉන්ද්‍රිය බල බොජ්ඣංග වගේ සත්තිස් බෝධි පාක්ෂික ධර්මය උපදවලා හික්මවන එක කොටින්ම කීවොත් බුදු හාමුදුරුවෝ අමාරුවෙන් සාරාසංඛ කල්ප ලක්ෂයක් පෙරුම් පුරලා අවබෝධ කළ ඥානය ලෝකවාසීන්ට දැන ගැනීමට ඔවුන් ඉදිරියේ පෙරළා හැරීමයි.” මෑණියෝ ඉතා සංයමයෙන් කරුණු පැහැදිලි කළා.මට තාම ප්‍රශ්නයක් තියෙනවා. “අවසර මෑණියෝ ඒ කාලේ මිනිස්සුයි මේ කාලේ මිනිස්සුයි වෙනස් ද?”“මිනිස්කම් නම් හැමදාම එක වගේ තමයි ඒත් අද අපි ජීවිතේ මොනවදෝ හොයාගෙන දුවනවා. ඒත් ඒ අය පුංචි කරුණු කීපයක් ගැන හිතනවා නම් ඔයතරම් දුවන්න ඕනේ නෑ” මෑණියෝ කීවා.“කරුණු කීපයක්” මම ඇහුවා.“ඔව් මුලටම එන්නේ අල්පේච්ඡතාව, ඒ කියන්නේ තෘෂ්ණාව හීන කිරීම, ඕකෙත් ඉතින් කොටස් තියෙනවා. ඒ කියන්නේ සමහරු ඉන්නවා ලැබෙන දෙයින් තෘප්තිමත් වෙන්න බැරිව අනිත් අයගේ දේවල් දිහා බලාගෙන හූල්ලනවා. කතාවට කියන්නේ එකම අච්චුවේ හදන කැවුම් බෙදුවාට ඒ අය හිතනවා තමන්ට ලැබුණේ අනිත් අයට වඩා පොඩි කැවුම් ය කියලා. සමහරු පාපිච්චතාවෙන් පෙළෙනවා. තමන්ට නැති ගුණත් කියාගෙන නැති ශීලයක් පෙන්වාගෙන තමයි ඒ අය ඉන්නේ. අඩුම ගාණේ තමන්ගේ ආමාශයේ තරමවත් දන්නේ නෑ කන්න ඕන කොච්චරද කියලා තීරණය කරන්න. මහිච්චතාවෙන් පෙළෙනවානම් තමන් පිළි ගැනීමේ පමණ ගැන තැවෙනවා. ඒ අයටයි, ගිනි කඳටයි මහ මුහුදටයි ගැල් ගාණක් පිදුවත් තෘප්තිමත් කරන්න නම් බැහැලු.”“හරියට ලොකු නැන්දා වගේ” මල්ලි හිනාවුණාම ආච්චි රවා බැලුවේ අපේ නැදැ සනුහරේ පිළිබඳව මෑණියෝ වුණත් ඒ කතාවෙන් අගතියක් සිතයි කියලා වෙන්නැති.“මං පුංචි කතාවක් කියන්නං සතුට ගැන! ඉස්සර බරණැස් නුවර හිටපු බ්‍රාහ්මණයෙක් මැරුණාට පස්සේ ස්වර්ණ හංසයෙක් වුණාලු, දන්නවද ඒ කතාව?”“මං අහල තියෙනවා” ආච්චි පොඩි එකෙක් වගේ කීවා.“ආච්චි ඉතින් පන්සලේමනේ අපිනං අහලා නෑ” මල්ලි කීවේ නොක්කාඩු ස්වරූපයෙන්.“ආච්චි කවදාවත් අපිට ඒ කතාව කියලා දුන්නෙත් නෑනේ” මමත් මල්ලිට එකතු වුණා.“ධර්ම ඥානය ලබාගන්නනං ඉතිං ටිකක් කලබල කළාට කමකුත් නෑ” යි මදක් සිනා වෙමින් කියූ මෑණියෝ රන් හංසයාගේ කතාව ඇරැඹුවා.“ඉතිං ඒ රන් හංසයා තමන්ගේ පෙර භවයේ දුවයි බිරිඳයි අකාසේ ජීවත්වෙන හැටි දැකලා ඇවිත් තමන්ට පවුලට හඳුන්වා දීලා එක රන් පිහාටුවක් දීලා එය විකුණාගෙන සුවෙන් ජීවත් වෙන්න කියලා ගියා. ඔහොම සැරෙන් සැරේ පිහාටුව ගානේ ලැබෙද්දි සැප සම්පත් වැඩි වෙද්දී බැමිණිය දුවට කීවා මේ තිරිසන් සත්තු ගැන විශ්වාස කරන්න බෑ. ආයේ නොඑන්නත් බැරි නෑ. ඒ නිසා ඊළඟ සැරේ ආවාම අල්ලලා පියාපත් ටික ගලවා ගමු කියලා. දුව එපා කියද්දීත් බැමිණිය ඇහුවේ නෑ. හංසයාව අල්ලාගෙන තටු ඔක්කෝම ගැලෙව්වා. ඒත් ඒ තටු ඔක්කොම කොක් පිහාටු වගේ කිසිම වටිනාකමක් තිබුණේ නැහැ. බැමිණිය හංසයාට සාත්තු කළත් පිහාටු ආ පසු පියඹා ගිය හංසයා ආපසු ආවෙත් නෑ. එතනින් සැප සම්පත් ලැබීමත් නතර වුණා. ඒකයි අපි ලැබෙන තරමින් සතුටු වෙන්න පුරුදු වෙන්න ඕන කියන්නේ. වැඩි තණ්හාවට ගියොත් දුකක්මයි ඉතිරි වෙන්නේ ඉතිං”“එහෙමයි” ආච්චි දොහොත් මුදුන් කරලා කීවා, අපිත් ඒ ගැන කල්පනාවට ගත්තේ අනුමත කරන ආකාරයට හිස සලමින්.මද සිනාවක් මුවේ රඳවාගත් මෑණියෝ ආයෙත් කතාව ආරම්භ කළා.“අනික තමයි විවේකය”“අනේ ඔව් මෑණියෝ විවේකය නම් ජීවිතේට කොහොම ගන්න ද මන්දා” අම්මා කීවේ කනස්සල්ලෙන්නේ.“බුදු හාමුදුරුවොත් ප්‍රශ්න කරනවා මුළු රෑම නිදාගෙන දහවලේ ජනයා සමඟ ගැටෙමින් කටයුතු කරන අඥානයක් කවදා දුක කෙළවර කරයි ද කියලා” මෑණියෝ කීවා.“ඒ කියන්නේ වැඩ කරන්න එපා කියලා ද?” මල්ලි ඉවසිල්ලක් නැතිව පැන්නා.සිහින් සිනාවකින් මුව සරසාගෙන මල්ලි දෙස බැලු මෑණියෝ “නෑ වැඩ නොකර ජීවත්වෙන්න බෑ. ඒත් වැඩ විතරක් කරල වැඩක් නෑ. යම් මොහොතක් සොයාගන්න ඕනැ කයට විවේකයක් දෙන්න. භාවනාවක් කරන්න. එයින් හිත විවේකී වෙනවා.සමාධිය, ප්‍රඥාව ඇති වෙන්නේ ඒ අනුවයි. පංචස්කන්ධයටම විවේකය ලබා දීලා වුණත් ධර්මය මෙනෙහි කරන්න හැම කෙනෙක්ම වෙලාවක් හොයාගන්න ඕනැ.”“හනේ මං දන්නේ නෑ අපට නම් ප්‍රඥාව කවදා පහළ කරගන්න පුළුවන් වෙයිද කියලා මේ වැඩ කරන තරමට” අම්මා කනගාටුවෙන් වගේ මිමිණුවා.“ආර්ය අෂ්ඨාංගික මාර්ගයේ එන කරුණුයි ප්‍රඥාව, විමුක්තිය වගේ දේවලුයි අසංසර්ගික කමයි මේ ගුණ වැඩි කරගන්න වැදගත් වෙනවා”“අසංසර්ගික? ඒ මොකද්ද මෑණියෝ ඒ” මල්ලි උනන්දු වුණා.ආච්චි ටිකක් කලබලෙන් වගේ වටපිට බලා අම්මා දෙසත් බලලා තාත්තා ඒ වෙලාවේ නැති එක හොඳයි කියා මුවින් නොබැන්නත් ඇස් දෙකෙන් කීවා. මෑණියන් එය දැනගත්තා වගේ කීවේ මෙහෙමයි.“වචනෙට බයවෙන්න එපා. ශ්‍රවණ, දර්ශන, සමුල්ලාපන, සම්භෝග, කාය කියලා සංසර්ග වර්ග පහක් තියෙනවා. කැමැති කැමැති ශබ්ද රූප ගන්ධ ස්පර්ශ රස කියන මේ දේවල් ගැන හිතේ ඇතිවන ආශාව තමයි එයින් කියන්නේ. ඒවා අඩුකර ගැනීම තමයි අසංසර්ගික කියන්නේ. ගිහි ජීවිතේදීත් ඒ රාගාසාවන් පුළුවන් තරම් අඩු කරගන්නවා නම් ජීවිතේ හරි ලේසියි. ඒත් ඉතිං එක පාරටම හදිසියේ ඒවා කරන්නත් බෑ තමයි. හදිසි වුණාමත් අර රජ්ජුරුවන්ගේ අශ්ව කරන්තේ රෝද දෙක වගේ වෙනවනේ.”“මොකද්ද මෑණියෝ අශ්ව කරත්තේ රෝද දෙකේ කතාව?”මල්ලි කතා අහන්නට රුසියා නිසාත් මෑණියෝ කතා කීමේ දක්ෂ නිසාත් ඒ ප්‍රශ්නයට උත්තරයත් ගැලපුණා.“අර චක්‍ර කතාව වගේ තමයි. ජීවිතේ සමහර දේ පදම් වුණේ නැත්නම් නියම ආකාරයට හැදෙන්නේ නෑ. පචෙතන රජ්ජුරුවෝ ඉදිරි මාස හයකට පස්සේ යුද්ධයක් එන බව දැනගෙන අශ්ව කරත්තේ රෝද හදන්න යහළු වඩුවකුට බාර දුන්නා. වඩුවා නියමිත දිනට දින හයකට කලින් එක රෝදයක් හදාගෙන ආවා. එතකොට රජ්ජුරුවෝ කීවා මට තව දින හයකින් යුද්ධයකට යන්න තියෙනවා. ඒ නිසා අනිත් රෝදේ ඒ දින හයට හදන්න පුළුවන්ද කියලා. වඩුවාත් හා කියලා හදලා දුන්නා. ඒ පාර රජ්ජුරුවෝ අහනවා එක රෝදයක් හදන්න මාස ගානකුයි අනික හදන්න දවස් හයකුයි ගත්තේ ඇයි කියලා. ඒ පාර වඩුවා අලුත හැදු රෝදය බිම දිගේ පෙරලා යැවුවා. ඒක ටික දුරක් ගිහින් බිම පෙරළි හරහට වැටුණා. අනික පෙරළා යැව්වාම රෝදය පෙරළි ගොස් ඉද්ද ගැහුවා වගේ කෙළින් නැවතුණා. ඒ පාර වඩුවා තේරුම් කර දුන්නා. අඩු කාලයකින් හදන දේවල්වල ඇද පළුදු වැඩියි. කල් අරන් නියම විදිහට හදන දේවල් හොඳට දොස් නැතිව නිමැවෙනවා කියලා. ඒ නිසා අපේ ජීවිතෙත් දොස් නැතිව හදා ගන්න නම් කල් තියාම අපේ ජීවිත හැඩ ගස්වා ගන්න ඕනේ. ඒක තමයි ඇසළ පෝයට අපිට කරන්න තියෙන හොඳම දේ.”පී... පීප්... තාත්තත් ආවා.“එහෙනම් අපි ආවාසේ වැඩ ගැන කතා කරමු නේද?” තාත්තාගේ කතාවෙන් අපේ මල්ලිගේ කතා ඇසීමත් නතර වුණා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=af11071010</link>
    <topic>13 වසරකට පෙර අපවත් වී වදාළ ආනන්ද මෛත්‍රෙය නාහිමි</topic>
    <author/>
    <content>ලොව පෙර අපර දෙදිග සුපතල මහා ප්‍රාඥයන් අතර අග්‍රස්ථානයෙහිලා ගැනෙන බළන්ගොඩ ආනන්ද මෛත්‍රෙය මාහිමිපාණන් වහන්සේ අපවත් වී ජූලි දහ අට වෙනි දිනට දහතුන් වස සපිරේ.මාහිමිපාණන් වහන්සේ අපවත් වී වසර දහතුනක් සපිරුණත් උන්වහන්සේ අදත් බොදුනුවන්ගේ හදවත් වල ජීවමානව වැඩ හිඳීන්නාක් මෙනි.අල්පේච්ඡ බව, සරල බව, මානව හිතවාදී බව සුපේශල ශික්ෂාකාමී බව හා මහා පාණ්ඩිත්‍යය උන් වහන්සේ සතුව තිබු උතුම් ගුණාංග ලෙස සඳහන් කළ හැකිය.ධර්ම, ශාස්ත්‍ර ආදිය උගත යුත්තේ ධනය හරිහම්බකර ගන්නා චේතනාවෙන් හෝ ගරු නම්බුනාම ලබා ගැනීම පිණිස නොවන බවය. ධර්ම ශාස්ත්‍රය ඉගෙනීම හුදෙක් පරාර්ථ සේවය පිණිසම අවශ්‍ය කරන දැනුම ලබා ගැනීම සඳහාමය. මේ තුළින් අප ලැබූවා වූ මේ උතුම් මිනිස් ජීවිතය ද පරාර්ථකාමීත්වය උදෙසාම පුරුදු පුහුණු කර අන් අයට නිරතුරුවම යහපත සැලසීම ඉතාම ශ්‍රේෂ්ඨ ගුණයෙන් පිරුණ චරිතයක් බවය.අප මාහිමිපාණන් වහන්සේ ට “බෝධිසත්ව“ යන උත්තරීතර නාමය වචනයේ පරිසමාප්ත අර්ථයෙන්ම භාවිත වන්නේ කවර හේතු සාධක මත ද යනු විමසා බැලීමය. සංසාරිකව පැවත ගෙන ආ පෙර පින් බල මහිමයෙන් දිනූ කුසල භාවයෙන් ජීවන චරිතයේ ඉස්මතු වූ අපූරු හේතු රැස නිසාය. බෝසත් ගුණාංගයන් ද මැනවින් ප්‍රගුණ කළ අයුරු ද, දුටුවන්ගේ භක්ත්‍යාදරයට පාත්‍ර වීම පුදුමයට කරුණක් නොවේ.මේ චර්යා පද්ධතිය මැනවින් ප්‍රත්‍යක්ෂ කරගත් පෙර අපර දෙදිග ලෝ වැසි ජනයා අතර ප්‍රචලිතව බෝසත් නාමය භාවිත වන්නට වූ බව අතිශයෝක්තියක් නොවේ.මෙවන් මිනිස් ජීවන චර්යාවන් පුරුදු පුහුණු කරගැනීම ලොව කොතරම් අතීශ්‍රේෂ්ට භාග්‍යවත් බවක් ද කොතරම් දුර්ලභ මනුෂ්‍ය ජීවිතයක් ද යන්න අන් ලෝක වාසීන්ට ද ඉමහත් සෙතක් ශාන්තියක් ජීවන ආලෝකයක් උදා වීමක් ද මෙයින් කාටත් පැහැදිළි වීම නොඅනුමානය.අප මාහිමිපාණන් වහන්සේගේ ජීවන චරිතය තුළින් වඩාත් ඉස්මතු වූ බෝසත් ගුණාංග සමුදාය අතුරෙන් ඉතාම අල්ප වශයෙන්වත් විස්තරයක් කිරීම වැදගත් වේ.බුද්ධ ධර්මය සංසාර සාගර තරණයට පහුරක් බඳුය. දෙවි බඹුන් ආදීන් ද පවා නමස්කාර කරති.ධර්මය තුන් ලෝකයේම රසයන් අතුරෙන් පරම බවය. ජරා මරණ ව්‍යාධීන්ට ශ්‍රේෂ්ඨ ඖෂධයක් බඳුය. සියලුම බිය දුරලීමට විශේෂ මන්ත්‍රයක් බඳුය.සියලුම දානයනට වඩා කප්රුකක් භද්‍ර ඝටයක්, චින්තාමානික්‍යයක් බව ද, ධර්ම රත්නයේ ගුණ පාඨ වල සඳහන් වේ. එවන් උතුම් සද්ධර්මය ඇසීම, දරා ගැනීම, හැසිරීම අන් සියලුම කටයුතු වලට වඩා උතුම් බව ද සඳහන් වේ.එබැවින් පිං වත්නි, නිතරම බණ අසව්, දරා ගනිව්, හැසිරෙව් යනුවෙන් ද කිව හැකිය. එසේම ධර්මය හැර වෙනත් මවු පියන් නැත, වෙනත් සරණක් ද නැත,එසේ හෙයින් අන් සියල්ලම හැර දමා ධර්මය ඇසීම ශ්‍රේෂ්ඨ බව ද, සද්ධර්ම දානය හෙවත් ප්‍රදානය කිරීම උත්තරිතර බව ද මෙයින් පැහැදිලි වේ.උන්වහන්සේ ලෝ වැසියන්ගේ සදහම් පවස නිවීමට කැප කළ නොමසුරු උත්සාහය දෙස බැලීම වැදගත් වේ.කරුණාව, මෛත්‍රීය දයාව ආදි උතුම් ගුණාංග පෙරදැරිව හුදෙක් පරාර්ථය පිණිස දිගු කලක සිටම දැරූ මහඟු ප්‍රයත්නය කොතෙක් අගය කළ හැක්කක් ද? මෛත්‍රී ගංගාව ලොවටම ගලා බසී” යනුවෙන් එවකට වියත් ලේඛක ලොවෙහි ප්‍රචලිතව තිබීම ද නිදසුනක් සේ ගිණිය හැකිය.ශාස්ත්‍ර උගැන්වීමෙහිදී ද සාමණේර, ශිෂ්‍ය භික්ෂුන් වහන්සේලා කෙරෙහි ද වෙනත් සෙසු ශිෂ්‍ය පිරිස කෙරෙහි ද දැක්වූ කරුණාව, මෛත්‍රී කොතරම් උත්තරීතර ද කියා නිම කිරීමට අපහසුය. හදපත්ලෙන් නැඟෙන පිරිසිදු දානමය චේතනාවෙන්ම ඥානාලෝක වර්ධනය වේවා...! යන උදාර පරමාර්ථයෙන්ම අත් පොත් දීම පොත පත පාඩම් කරවීම, මාහිමිපාණන් වහන්සේගේ කැපී පෙනෙන ලක්ෂණයකි.මුලින් සඳහන් කළ ගුරු පරපුරෙන් රැගෙන ආ අධ්‍යාපන ක්‍රමවේදය නිදසුනක් සේ සඳහන් කළ හැකිය.වෛදික යුගයේ පැවැති උපනිශද් ක්‍රමය ද ගුරුවරයා හා ශිෂ්‍යයා අතර රැකුණ හැඟීම්, බැඳීම්, මවුපියන් තම දරුවන්ට දැක්වූ ආදරය කරුණා අනුකම්පාව මෙන් මුළු ජීවිතය පුරාම නොසිඳී. නොබිඳී පවතී.උතුම් මානව ගුණාංගයන් ගෙන් පිරිපුන් වියත් දුර්ලභ මහා අග්‍රගණයේ ශ්‍රේෂ්ඨ නාහිමිපාණන් වහන්සේ නමක වන අප මාහිමිපාණන් වහන්සේගේ ගුණ ස්මරණය කිරීම ජාතික යුතුකමකි.අප ගුරු දේවෝත්තම බළන්ගොඩ “ආනන්ද මෛත්‍රෙය” සංඝරාජ බෝසත් මාහිමිපාණන් වහන්සේට ප්‍රාර්ථනා කරන්නා වූ සම්මා සම්බුද්ධත්වය ලබා ගැනීමට හැකි වේවා...! යි ද හද පත්ලෙන්ම නැඟෙන භක්ති ප්‍රණාමය පූජෝපහාරයක් වේවා! යි ද පතමු.බළන්ගොඩසමන් රුවන් ලේකම්ගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=af11071012</link>
    <topic>ක්‍රීඩා ගම්මානයට වැයවන මුදලින් සියයට 80ක් පෞද්ගලික අංශයෙන්</topic>
    <author>සංවාද සටහන සුනිල් අබේවර්ධන</author>
    <content>උලෙළ පැවැත්වීමට යෝජිත හම්බන්තොට ක්‍රීඩා සංකීර්ණයේ සැලැසුම් පිළිබඳව නාමල් රාජපක්ෂ මහතා දෙස් විදෙස් නියෝජිතයින්ට පැහැදිල කරමින්.ඡායාරූපය - තිලක් පෙරේරා 2018 වසරේදී පොදු රාජ්‍ය මණ්ඩලීය රටවල් අතර ක්‍රීඩා උලෙළ පැවැත්වීමට යෝජිත හම්බන්තොට ප්‍රදේශයේ සංවර්ධන කටයුතු සඳහා වැය වන මුදලින් සියයට අසූවක්ම පෞද්ගලික අංශයෙන් කෙරෙන ආයෝජන බවත් ක්‍රීඩා උලෙළින් පසුව ඒ සියලුම සම්පත් ශ්‍රී ලංකාවේ වටිනාකමට එක්වෙන බවත් පාර්ලිමේන්තු මන්ත්‍රී නාමල් රාජපක්ෂ මහතා කියයි.හම්බන්තොට ක්‍රීඩා ගම්මානය නිරීක්ෂණය කිරීම සඳහා පොදු රාජ්‍ය මණ්ඩලයීය ක්‍රීඩා සංවිධාන කමිටුවේ විශේෂ නියෝජිත පිරිසක් පසුගියදා ශ්‍රී ලංකාවට පැමිණියහ. නිරීක්ෂණ චාරිකාවෙන් පසු කොළඹ මහ බැංකු ශ්‍රවණාගාරයේදී පැවැති මාධ්‍ය හමුවකදී නැඟුණු ප්‍රශ්නවලට පිළිතුරු දෙමින්, ක්‍රීඩා උලෙළ පැවැත්වීම සඳහා හම්බන්තොට තෝරා ගැනීමේදී කරුණු කීපයක් මූලික වූ බව රාජපක්ෂ මහතා අනාවරණය කර සිටියේය.දැනට අන්තර්ජාතික ක්‍රිකට් ක්‍රීඩාංගණයක් හම්බන්තොට ඉදිවී ඇති අතර ඒ වෙනුවෙන් ලබා දුන් යටිතල පහසුකම් සහිතව සංචාරක පහසුකම් හම්බන්තොටට හිමි වී තිබේ. මත්තල ඉදිකෙරෙන නව ගුවන් තොටුපොළ නිසා නැඟෙනහිර මුහුදු තීරයෙන් ශ්‍රී ලංකාවේ හම්බන්තොටට පහසුවෙන් ළඟාවීමේ හැකියාව ඉඩකඩ ඇතිව ක්‍රීඩා ගම්මානයක් ඉදිකිරීමේ හැකියාව දිනෙන් දින වැඩි වෙමින් තිබෙන, සංචාරක ආකර්ෂණය හම්බන්තොට තෝරා ගැනීමේදී මුල්වූ ප්‍රධාන කරුණු කීපයක් බව රාජපක්ෂ මහතා කීය.එසේම යෝජිත ක්‍රීඩා ගම්මානය ඉදි කෙරෙනුයේ හම්බන්තොට සහ මොනරාගල දිස්ත්‍රික් දෙකම මායිම්වය. ලංකාවේ ප්‍රධානතම සංචාරක නගර වූ බණ්ඩාරවෙල බදුල්ල කතරගම යාල නුවරඑළිය නගරවලට ප්‍රවාහන පහසුකම් හම්බන්තොට හරහා පහසුවෙන් ලබාගත හැකිය.එම ක්‍රීඩා උලෙළ ආශි‍්‍රතව පරිගණක සහ තාක්ෂණ තොරතුරු ඇතුළත් මධ්‍යස්ථානයක් හම්බන්තොටදී ඉදි කෙරෙනු ඇත. කලින් මහා වන ලැහැබ්වලට සීමාවූ එම ප්‍රදේශයේ ඉඩම්වලට ද මේ වන විට හොඳ ඉල්ලුමක් ලැබෙමින් පවතී. මේ සියලු කරුණු පදනම් කරගෙන 2018 වසරේ පොදු රාජ්‍ය මණ්ඩලයීය රටවල ක්‍රීඩා උලෙළ පැවැත්වීමේ අවස්ථාව හම්බන්තොටට ලබාගැනීම සඳහා ශ්‍රී ලංකා රජය ප්‍රබල උත්සාහයක සහ මෙහෙයුමකට යෙදී සිටින බව නාමල් රාජපක්ෂ මහතා එහිදී වැඩිදුරටත් පැවසීය.--ශ්‍රී ලංකාවත්, එංගලන්තයත් අතර පැවැත්වූ තුන්වැනි එක්දින තරගයේදී ශ්‍රී ලංකා කණ්ඩායම කඩුලු හයක විශිෂ්ට ජයග්‍රහණයක් ලබද්දී එම තරග ජයග්‍රහණයේ ප්‍රධාන නියමුවා ලෙස ලෝකයා හමුවේ තම නම රැන්දවීමට බළපිටියේ තවත් තරුණයෙක් සමත් වුණා. ඒ ආනන්ද විදුහලේ ආදි ශිෂ්‍යයෙක්. ඒ ශ්‍රී ලංකා පිලට අලුතින්ම එක්ව සිටින ක්‍රිකට් තරුව දිනේෂ් චන්දිමාල්.එම තරගයේදී එංගලන්තය සිය පන්දුවාර 50 අවසානයේදී කඩුලු 7 ක් දැවි ලබාගත් ලකුණු 246 ට පිළිතුරු ලෙසින් පන්දුවාර 50 ක් තුළදී ලකුණු 247 ක් හඹා යෑමේ භාරදූර වගකීම ශ්‍රී ලංකා ක්‍රීඩකයන්ට පැවරී තිබුණා.කණ්ඩායමට එක්වූ ආදි ආනන්දීයා චන්දිමාල්ට තම රට වෙනුවෙන් මුලින්ම ලකුණු රැස් කිරීමේ අවස්ථාව හිමි වුණේ සුපිරි පිතිකරු මහේල ජයවර්ධන සමඟයි.මහේල ජයවර්ධන සමඟ එක්වූ මේ යොවුන් ක්‍රීඩකයා එංගලන්තයේ ඓතිහාසික ලෝර්ඩ්ස් ක්‍රීඩාංගණය තම ජයබිම කර ගනිමින් එංගලන්ත පන්දු යවන්නන් අන්දමන්ද කරමින් සුපිරි පිතිහරඹයක යෙදුණා දෙවැනි කඩුල්ල වෙනුවෙන් ලකුණු 112 ක සම්බන්ධතාවක් ගොඩනැඟු දිනේෂ් චන්දිමාල්, මහේල ලකුණු 79 ක් ලබා සිටියදී දැවී යාමත් සමඟ පිතිහරඹයට එක්වීමට සිදුවූයේ තවත් ලොව සුපිරි පිතිකරුවකු වන කුමාර් සංගක්කාර සමඟයි.කුමාර් සංගක්කාර ලකුණු 25 ක් ලබා ශ්‍රී ලංකා පිලේ මුළු ලකුණු සංඛ්‍යාව 194 ක්ව තිබියදී ඔහුට අනපේක්ෂිත උඩ පන්දුවක් නිසා ක්‍රීඩාගාරයට යාමට සිදුවුණා.මහේල, තිලකරත්න දිල්ෂාන්, කුමාර් සංගක්කාර වැනි දැවැන්තයින්, තමාව ලෝර්ඩ්ස් පිටියේ තණනිල්ලේ තනිකර ක්‍රීඩා පිටියෙන් ඉවත්ව යද්දී ඊළඟට එක්වූයේ තිලිණ කණ්ඩම්බිය. තිලිණ සමඟත් චන්දිමාල්ට වැඩි වේලාවක් පිටියේ රැඳී සිටීමට අවස්ථාව ලැබුණේ නැහැ. තිලිණ ලකුණු 11 ක් ලබා දැවි යද්දි ජයග්‍රහණය සඳහා වූ තවත් ලකුණු 17 ක් ඉතිරිව තිබියදී චන්දිමාල්ට ලැබුණේ තවත් සොඳුරු සහෘදයෙකි. ඒ කාලයක් තරගවලින් ඈත්ව සිටි ඇන්ජලෝ මැතිව්ස්.තුන් ඉරියව්වෙන්ම ක්‍රීඩා කිරීමට දස්කම් දක්වන මැතිව්ස් අවස්ථානුකූලව ප්‍රඥාගෝචරව තම නවක සගයා වෙනුවෙන් සුවිශේෂ වූ කැපවීමක යෙදුණා. ලෝක ක්‍රිකට් වංශ කථාවේ සොඳුරු සුවිසල් ක්‍රීඩා පිටියක් වූ ලෝර්ඩ්ස් පිටියේදී තම පළමු එක්දින ජාත්‍යන්තර ක්‍රිකට් තරගයේදී ක්‍රිකට් ක්‍රීඩාවේ ඬජබිම වූ එංගලන්තයේදී ශතකයක් ලබා ගැනීමේදී දැනෙන මානසික සතුට, ලැබෙන ගෞරවය කොළඹ ශාන්ත ජෝශප් විද්‍යාලයේ ආදි සිසුවෙක් වූ ඇන්ජලෝ මැතිව්ස් නමැති මේ සුවිශේෂ ක්‍රිකට් තරුව ද හඳුනාගෙන තිබුණා.ඒ නිසාම තමන්ට ලකුණු රැස් කිරීමට ලැබුණු ඕවර කීපයේදී ලකුණු ලැබීමේ අවස්ථාව දිනේෂ් චන්දිමාල් සගයාට මැනවින් ලබා දුන්නා. ශ්‍රී ලංකා පිල පන්දුවාර 48.1 කට මුහුණදී ලකුණු 245 ක් ලබා සිටියදී ජයග්‍රහණයට අවශ්‍ය වූ ලකුණු දෙකක් වෙනුවට තම පිත්තෙන් හතරේ පහරක්ම එල්ල කරමින්, මේ යොවුන් ක්‍රීඩකයා දිනේෂ් චන්දිමාල් ශ්‍රී ලංකා කණ්ඩායම ජයග්‍රහණය කරා මෙහෙයවද්දී ඔහු හතරේ පහරවල් 11 ක් සහ හයේ පහරවල් 2 ක් සමඟින් ලකුණු 105 කින් ලබා තිබුණා.තරගයේ විසඳුමට තිබු අවසන් පන්දුවාර හතර තුළදී පිටිය මැද සිටි දිනේෂ් චන්දිමාල් සහ ඇන්ජලෝ මැතිව්ස් රඟ දක්වන භූමිකාව නරඹන්නන්ට මහත් ප්‍රමෝදයක් වුවද ශ්‍රී ලංකා පිලේ නායක දිල්ෂාන්ට තරමක තැති ගැන්මක් වී තිබූ බව ප්‍රකාශ වී තිබුණා. ඒත් ප්‍රහාරක ඇන්ජලෝ මැතිව්ස්ට තම සගයා චන්දිමාල් ගැන තිබුණු පරම විශ්වාසය චන්දිමාල් සනාථ කර සිටියේ තම ආදරණීය මිතුරා දැක්වූ සෙනෙහස ප්‍රශංසාවකට ලක් කරමින්. අවසානයේ හතරේ පහරක් ද සමඟිනි.කොළඹ ආනන්ද විදුහල් ක්‍රිකට් කණ්ඩායම හරහා එන් සී සී ක්‍රීඩා සමාජයට බැඳී පිටියට එක්වූ 21 වැනි වියේ පසුවන දිනේෂ් චන්දිමාල් පිතිකරුවෙක් මෙන්ම කඩුලු රකින්නෙක් ලෙස ද දස්කම් දක්වනවා.“මෙය අපූරු සිදුවීමක්. මගේ මුල්ම ජාත්‍යන්තර තරගයේදී එංගලන්ත කණ්ඩායම හමුවේම ලෝර්ඩ්ස් පිටියේ දී ශතකයක් ලබමින් ශ්‍රී ලංකා කණ්ඩායමේ ජයග්‍රහණයට දායක වීමට ලැබීම හරිම සතුටක්. මගේ ඒ මුල්ම සතුට විඳගන්නට මැතිව්ස් ලබාදුන් සහයෝගයට මම ස්තුතිවන්ත වෙනවා. මම වැඩි හරියක්ම ක්‍රීඩා කරල තියෙන්නේ මැදපෙළ පිතිකරුවකු විදියට. මගේ පළමු ජාත්‍යන්තර තරගයේදී මට දෙවැනි ක්‍රීඩකයා ලෙස පිටියට යන්න ලැබීම ලොකු සතුටක්. ධෛර්යයක්. එය මගේ වාසනාවට හැරුණා.” දිනේෂ් චන්දිමාල් සඳහන් කර සිටියා.--එල්ලේ සම්මේලන සභාපති රන්දිර් රුද්‍රිගුක්‍රීඩා අමාත්‍යාංශයේ ලියාපදිංචි ක්‍රීඩා පනස් ගණනක් තිබුණා. ඒත් ශ්‍රී ලංකාවේ ජාතික ක්‍රීඩාව නම් කිරීමේදී අවසන් වටයට වොලිබෝල් සමඟ ඉතිරි වුණේ එල්ලේ ක්‍රීඩාව පමණයි. එබැවින් එල්ලේ ක්‍රීඩාව ලෙහෙසියෙන් එහෙම අමතක කරන්න බැහැ. එල්ලේ ක්‍රීඩාව සැමදාම ගමේම හිරවෙලා තිබිය යුතු නැහැ. ඒ නිසා එල්ලේ ක්‍රීඩාව නංවන්න වගකිව යුතු අංශවල සහයෝගය අවශ්‍යයි.එල්ලේ ක්‍රීඩාවට නිසි තැනක් ලබා දෙන්න එවකට සිටි ක්‍රීඩා අමාත්‍ය එස්. බී. දිසානායක මහතා වරක් මූලික වුණා. එවකට තිබු ව්‍යාපාර ආයතනයක් හරහා රුපියල් ලක්ෂ විසිහතක අනුග්‍රහයක් එදා එල්ලේ සමමේලනයට ලබා දුන්නා. ඒත් එවකට තිබු එල්ලේ පාලනය එම අනුග්‍රහය ලබාගෙන නිසි කළමනාකාරිත්වයක් ක්‍රියාත්මක කළේ නැහැ. ඒ නිසා එම අනුග්‍රහය අපතේ ගිය බවයි එල්ලේ ක්‍රීඩාවේ ප්‍රවීණයන් කියන්නේ.එල්ලේ ක්‍රීඩාවට ජාත්‍යන්තර පිළිගැනීමක් නැති නිසා එල්ලේ ක්‍රීඩාව පවත්වාගෙන යන්න අමාරුයි. අනුග්‍රාහකයින් ඉදිරිපත් වෙන්න අකමැතියි. එල්ලේ ක්‍රීඩාව පාලනය සඳහා එක්දහස් නවසිය හැටේ දශකයේ සිටම වරින්වර නිල මඩුලු පත්වුණා. එල්ලේ සම්මේලනයේ මුල් පුටුව දේශපාලකයන් කීප දෙනෙක් අතර ද පිළිගැනුණා.ධීවර කටයුතු අමාත්‍යවරයා ලෙස කටයුත්තු කරද්දී ජනාධිපති මහින්ද රාජපක්ෂ මහතා ද කෙටි කලක් එල්ලේ සම්මේලනයේ සභාපති ලෙස කටයුතු කළා. වත්මන් පාලනය පැවරී තිබෙන්නේ යොවුන් පළාත් සභා මන්ත්‍රීවරයකුට. එල්ලේ ක්‍රීඩාව එදා සිටම පැවත එන වත්තල හැදල ප්‍රදේශයේභ ජන්මය ලත් බස්නාහිර පළාත් සභා මන්ත්‍රී රන්දිර් රුද්‍රිගු මහතාට.ශ්‍රී ලංකා යුද හමුදාවේ බ්‍රිගේඩියර්වරයකු ප්‍රථම වතාවට මෙවර එල්ලේ සම්මේලනයෙහි ලේකම් වී සිටිනවා. ඇත්තම එල්ලේ ක්‍රීඩාවට මීටත් වඩා ජීවයක් ලබා දෙන්න බැරි දැයි අප ශ්‍රී ලංකා එල්ලේ සම්මේලනයේ වත්මන් සභාපති රන්දිර් රුද්‍රිගු මහතාගෙන් විමසුවාය.එල්ලේ ක්‍රීඩාවටත් පැරැණි ඉතිහාසයක් තියෙනවා. කාලයක් ගමේ ජනපි‍්‍රය වී තිබුණ ක්‍රීඩාවක්... ඒත් ක්‍රීඩාවේ ව්‍යාප්තියක් නැහැ නේද?එල්ලේ ක්‍රීඩාව තවමත් පවතින්නේ බස්නාහිර පළාතේ සහ වයඹ පළාතේ මුහුදුකරයේ පමණයි. ක්‍රීඩාව ව්‍යාප්ත කිරීම සඳහා විශේස වැඩ පිළිවෙළක් ක්‍රියාත්මක කරන්නයි අපේ සූදානම.ඒ කොයි ආකාරයේ වැඩ පිළිවෙළක් ද?එල්ලේ ක්‍රීඩාව පුහුණු වෙන්න ඉගෙන ගන්න එතරම් අමාරුවක් නැහැ. අවශ්‍ය ක්‍රීඩාවට යොමුවීම, ඉතින් ක්‍රීඩාවට යොමු කරවීම සඳහා ක්‍රීඩකයින් උනන්දු කරවන්න ඕන. එල්ලේ ක්‍රීඩාවට ලොකුම ප්‍රශ්නය ඉඩකඩ ඇති ක්‍රීඩා පිටියක් අවශ්‍යයි. අපේ අදහසක් තියෙනවා මුලින්ම දිස්ත්‍රික් මට්ටමින් එල්ලේ ක්‍රීඩා පුහුණු කඳවුරු පවත්වන්න. විශේෂයෙන් පාසල්වල ගුරු මහත්ම මහත්මින් ක්‍රීඩා සමාජවල නිලධාරීන්ට මේ සඳහා ආරාධනය කරනවා. පුහුණු කඳවුර අවසානයේ බස්නාහිර හෝ වයඹ පළාතෙන් දක්ෂ එල්ලේ කණ්ඩායම් දෙකක් ගෙන්වල නීතිරීති ගැන පැහැදිලි කරමින් ප්‍රදර්ශන එල්ලේ තරග මාලාවක් පවත්වනවා.පාසල් අතර එල්ලේ ක්‍රීඩාව ප්‍රචලිත වෙලා මදි?අධ්‍යාපන අමාත්‍යාංශය සංවිධානය කරන ජාතික පාසල් සමස්ත ලංකා පාසල් එල්ලේ තරගාවලි සඳහා මාණ්ඩලික සහ කලාප මට්ටමේ සිට තරගාවලි පැවැත්වෙනවා. ඒත් ඒ පාසල් ක්‍රීඩා පවත්වන කාලය තුළ පමණයි. අධ්‍යාපන අමාත්‍යාංශයේ ක්‍රීඩා අංශය සමඟ සාකච්ඡා කරලා කලාප සහ මාණ්ඩලික මට්ටමින් පාසල්වලත් පුහුණු කඳවුරු පවත්වල වයස් සීමා කීපයක් අතර පාසල් එල්ලේ තරගාවලි පැවැත්වීමට කටයුතු කෙරෙනවා.ඒ වුණාට එල්ලේ ක්‍රීඩාව අද වුණත් රැඳි පවතින්නේ ගම්වල තිබෙන ක්‍රීඩා සමාජවල උත්සාහයෙන්?ඔව් අද එල්ලේ තරගයක් පවත්වන්න බෝලවලට විනිසුරුවන්ට ශබ්දවාහිනිවලට ඔක්කොම රුපියල් තුන්දාහකට ආසන්න මුදලක් වැය වෙනවා. ගමකින් ගමකට සුහද තරගයකට සහභාගි වෙන්න ගියොත් තවත් වියදම්.ඉතින් එල්ලේ සම්මේලනයෙන් අඩු තරමේ අඩු මිලකට පන්දු හරි ලබා දෙන්න විදියක් නැද්ද?බේස්බෝල් ක්‍රීඩාවට පසුගියදා ජපානයේ සිට පන්දු තොගයක් ගෙන්නුවා. තීරුබදු නිදහස් කර ගනිමින්. අපිත් ක්‍රීඩා ඇමැතිතුමා හමුවෙලා ඒ පිළිබඳව සාකච්ඡා කරලා ඒ බදු සහනය ලබාගන්න කටයුතු කරනවා.බේස්බෝල් ක්‍රීඩාව එල්ලේ ක්‍රීඩාවට තර්ජනයක් නෙමෙයි ද?එල්ලේ ක්‍රීඩාවට වැඩි වියදමක් යන්නේ පන්දුවලට පමණයි. බේස්බෝල් ක්‍රීඩාවේ පිති, බෝල, හිස් ආවරණ, අත් ආවරණවලට විශාල වියදමක් යනවා. ගමේ අයට බේස් බෝල් ක්‍රීඩාවේ යෙදෙන්න හයියක් නැහැ. ඒ නිසා බේස්බෝල් වලින් එල්ලේ ක්‍රීඩාවට හානියක් නැහැ.දැන් එල්ලේ ක්‍රීඩාවේ සම්මත නීති රීති හුඟ දෙනෙක් තමන්ගේ වාසියට ;වනස් කරගෙන. සම්මේලනයත් ඒ පිළිබඳව පියවරක් ගත්තේ නැද්ද?ශ්‍රී ලංකාවේ නියමාකාරව එල්ලේ තරගයක් පැවැත්විය යුත්තේ ඉනිම් හතරකට සීමාවන විදියට. මීට අමතරව එක් ඉනිමක් බැගින් ද පවත්වනවා. එය පැවැත්විය යුත්තේ ඉනිමකට පන්දු 40 ක් ඇතුළත් වන අයුරින්.ඒත් අද ජාතික ශූරතාවයක පවා ඉනිම් හතරක් පැවැත්වෙන්නේ කලාතුරකින්. එක්දින තරගවලට කණ්ඩායම් කීපයක් සහභාගි කර ගන්නවා අන්තිමට එක ඉනිමක් පන්දුවාර දහයට පහළොවට සීමා කරන අවස්ථා ද තියෙනවා. අද මේ එක්දින එල්ලේ තරග වසංගතයක් වෙලා.ඔට්ටු අල්ලන්නන්ගේ පහසුවට තරග සංවිධානය කරනවා. සම්මේලනය නිහඬයි.ඇත්තෙන්ම එල්ලේ ක්‍රීඩාවේ හැටියට දැඩි විනය පද්ධතියක් ක්‍රියාත්මක කරන්න අපහසුවක් තියෙනවා. සම්මේලනය මෙහෙයවන ජාතික එල්ලේ ශූරතා තරගවලදී පුළුවන් තරමින් සම්මේලනයේ නීතිරීතිවලට අනුකූලව ආදර්ශවත් විදියට පවත්වන්න කටයුතු කරනවා. දවල් එකොළහ දොළහ වෙනකන් ඉන්නේ නැතුව, උදේ කාලයේ නියමිත වෙලාවට තරගය පටන් ගන්න කටයුතු යොදනවා.අද එල්ලේ ක්‍රීඩා සමාජවලට සම්මේලනයෙන් ලැබෙන සහයෝගය කුමක් ද?පෞද්ගලිකව කියලා එහෙම විශේෂ සහයෝගයක් නැහැ. ඔබ අර කලින් සඳහන් කළ අයුරින් එල්ලේ ක්‍රීඩාවට අනුග්‍රාහකයන් සොයා ගන්න උත්සාහ කරනවා. එල්ලේ ක්‍රීඩකයින් සොසේජස් කන්නේ නැතුවට දේශීය ආහාරවලින් පෝෂණය වැඩිපුර ලබා ගන්නවා. ඔවුන් පරිහරණය කරන කෑම බීම උපකරණ නිෂ්පාදකයින් වෙත ගොස් ඔවුන්ගේ වෙළෙඳ පණිවිඩය ගමට ගෙන යාමට අනුග්‍රාහකයින් කැමති කරවා ගැනීමට කටයුතු යොදා ‘විශේෂ මාර්කටින්’ වැඩ පිළිවෙළක් ක්‍රියාත්මක කරනවා.ක්‍රීඩාවට ලබාගන්නා ප්‍රචාරය මදි නේද?අපි ඉදිරියට මාධ්‍ය සමඟ වඩාත් සමීප සබඳතාවක් ඇතිකර ගන්නවා. ඊට අමතරව එල්ලේ ක්‍රීඩාව රූපවාහිනි දසුන් මඟින් ප්‍රචලිත කිරීමේ ප්‍රබල උත්සාහයක යෙදෙනවා. මේ ඔක්කොටම මුදල් තමයි අවශ්‍ය. ඉදිරි කාලය තුළදී එල්ලේ ක්‍රීඩාව ජනපි‍්‍රය වැදගත් ක්‍රීඩාවක් කරන්න මගේ සම්මේලනය ප්‍රබල උත්සාහයක් ගන්නවා.සංවාද සටහන සුනිල් අබේවර්ධන--ශ්‍රී ලංකාවේ ක්‍රිකට් පරිපාලනය සඳහා නව අතුරු පාලන කමිටුවක් ක්‍රීඩා අමාත්‍යවරයා විසින් පසුගියදා පත්කරන ලදී. ලෝක කුසලාන ක්‍රිකට් තරගාවලිය පැවැත්වෙන සමයේ පැවති ඩී. එස්. ද සිල්වා මහතාගේ සභාපිත්තවයෙන් යුත් කමිටුව ඉල්ලා අස්වීමත් සමඟම මෙම නව අතුරු පාලන කමිටුව මාස හයක කාලයක් සඳහා තාවකාලිකව පත්කරන බව ක්‍රීඩා අමාත්‍ය මහින්දානන්ද අලුත්ගමගේ මහතා කීය.එසේ පත්කරන ලද නව අතුරු පාලන කමිටුවේ සභාපති ලෙස උපාලි ධර්මදාස මහතා ද ලේකම් ලෙස ප්‍රකාශ් ශාප්ටර් මහතා ද භාණ්ඩාගාරික ලෙස නිමල් පෙරේරා මහතා ද කමිටු සාමාජික ලෙස සිදත් වෙත්තමුනි මහතා ද නම් කර තිබේ. මේ සිවුදෙනාට පෞද්ගලික ව්‍යාපාරික කටයුතුවල යෙදී සිටින අතර මේ සිවුදෙනාම මීට පෙර කාලයකදී ක්‍රිකට් පරිපාලනයට සම්බන්ධ වී සිටියහ.නව අතුරු පාලන කමිටුවට පත්වීම් බාර දෙමින් ශ්‍රී ලංකා ක්‍රිකට් ආයතනයේ පැවැති මාධ්‍ය හමුවකදී ක්‍රීඩා අමාත්‍ය මහින්දානන්ද අලුත්ගමගේ මහතා සඳහන් කර සිටියේ, මීට පෙර පැවැති ක්‍රිකට් පාලන අතුරු කමිටුව ද ප්‍රබල කැපවීමකින් කටයුතු කළ අතර, ලෝක කුසලාන තරගාවලියෙන් පසුව ඔවුන් කමිටුවේ තනතුරුවලින් ඉල්ලා අස්වීමට අවශ්‍ය බවය දන්වා සිටි බවය. මේ අනුව ක්‍රිකට් පරිපාලනය පිළිබඳව පළපුරුදු නිලධාරියෙකු වූ උපාලි ධර්මදාස මහතා ක්‍රිකට් අතුරු කමිටුවේ සභාපති පදවියට නම් කළ අතර ඒ මහතාගේ අභිමතය පරිදි අනෙකුත් සාමාජිකයන් ද නම් කළ බව ක්‍රීඩා අමාත්‍යවරයා කීය.පත්කරනු ලැබු නව අතුරු පාලන කමිටුව, ක්‍රිකට් ක්‍රීඩාවේ විනය පවත්වාගෙන යාම, නාස්තිය දූෂණය නැති ආයතනයක් ලෙස ද කාර්යක්ෂම ආයතනයක් ලෙස ද යහපත් මූල්‍ය කළමනාකරණයක් ඇති ආයතනයක් ලෙස ද පවත්වාගෙන යාම කමිටුවේ ප්‍රධාන වගකීම බව ක්‍රීඩා අමාත්‍යවරයා සඳහන් කර සිටියේය.ලෝක කුසලානය සහ හිටපු අතුරු පාලන කමිටුව ගැන නැඟුණු ප්‍රශ්නයකට පිළිතුරු දුන් ක්‍රීඩා අමාත්‍යවරයා, ශ්‍රී ලංකාවේ පැවැත්වූ ලෝක කුසලාන තරගාවලියෙන් ශ්‍රී ලංකා ක්‍රිකට් ආයතනයට ලැබිය යුතු මුදල් මේ වන විට ලැබෙමින් පවතින බව ද ඒ පිළිබඳව තවදුරටත් කරුණු දැක්වීම සඳහා හිටපු කමිටු නිලධාරීන් පාර්ලිමේන්තුවේ කෝප් කමිටුව වෙතට කැඳවා ඇති බව ද කීය.කෙසේ වුවද ශ්‍රී ලංකාවේ ක්‍රිකට් පරිපාලනය සඳහා ක්‍රීඩා සමාජවල කැමැත්තෙන් නිලධාරීන් පත්කරගැනීමේ අවස්ථාව උදා කරමින් ක්‍රිකට් නිලවරණය ලබන ජනවාරියේදී පැවැත්වීමට කටයුතු කරන බව ද ක්‍රීඩා ඇමැති අලුත්ගමගේ මහතා සඳහන් කර සිටියේය.ශ්‍රී ලංකා ක්‍රිකට් අතුරු කමිටුවේ නව සභාපති ලෙසට පත්වූ උපාලි ධර්මදාස මහතා “මම ක්‍රිකට් පරිපාලනයට අමුත්තෙක් නෙමෙයි. මම ක්‍රීඩාවට ආදරය කරන කෙනෙක්. මම ව්‍යාපාරිකයෙක් විදියට නොයෙකුත් අර්බුද තිබු, පාඩු ලබන ආයතන කීපයක් ගොඩගත් පුද්ගලයෙක්. මට ලැබිල තියෙන කමිටුව මට විශ්වාසයි. කාර්යක්ෂම විශ්වාසනීය විනිවිද පාලනයක් ලබාදීම මගේ ප්‍රබල අරමුණයි.--මේ දිනවල ජපානයේ කෝබේ නුවර විශ්වවිද්‍යාල අනුස්මරණ ක්‍රීඩාංගණයේ දී පැවැත්වෙන ආසියානු මලල ක්‍රීඩා ශූරතා තරග උළෙලට සහභාගිවුන ක්‍රිස්ටිනා මෙරිල් ක්‍රීඩිකාව මීටර් 400 කඩුලු පැනීමේ කාන්තා පූර්ව තරගයකදී නව ශ්‍රී ලංකා වාර්තාවක් පිහිටුවීමට සමත් වූවාය. ක්‍රිස්ටිනා සහභාගි වූ පූර්ව තරගයේදී ඇය තත්පර 58.83කින් තරගය අවසන් කිරීමට සමත් වූ අතර එය ඇයගේ මෙතෙක් දැක්වූ උපරිම දක්ෂතාවය වන අතර එම දක්ෂතා සමඟ ඇය නව ශ්‍රී ලංකා වාර්තාවකට ද හිමිකාරිය වූවාය. 2006 වසරේදී ශ්‍රීී ලංකා යුද හමුදාවේ එච්.පී.කුසුමාවතී මීටර් 400 කඩුලු මතින් දිවීම සඳහා පිහිටුවා තිබූ තත්පර 59.27ක ශ්‍රී ලංකා වාර්තාව මෙසේ ක්‍රිස්ටිනා වෙතින් බිඳ වැටුණි.මෙම ක්‍රීඩා උළෙලට ක්‍රීඩකයින් අටදෙනෙක් සහ ක්‍රීඩිකාවන් තිදෙනෙක් ශ්‍රී ලංකාව නියෝජනය කරන අතර මීටර් 100 තරග ඉසව්වේ අවසන් පූර්ව තරගවලදී ශ්‍රී ලංකාවේ ෂෙහාන් අඹේපිටිය ද මීටර් 400 අවසන් පූර්ව තරගයේදී ප්‍රසන්න සම්පත් සමරසේකර ද අවසන් වටයට පිවිසීමට සමත් වූහ. මීටර් 400 කාන්තා තරගයේ අවසන් තරගයට චන්ද්‍රිකා සුභාෂිණී ක්‍රීඩිකාව සුදුසුකම් ලබා සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>07</month>
      <day>10</day>
    </date>
    <link>http://www.silumina.lk/2011/07/10/_art.asp?fn=as1107101</link>
    <topic>නිවන් දකින්නට නොව ජීවිත සුවපත් කරන්නට පෙරුම් පුරණා</topic>
    <author>ඉනෝකා සමරවික්‍රම</author>
    <content>නිවන් දකින්නට නොව ජීවිත සුවපත් කරන්නට පෙරුම් පුරණාඅමිලසිරි හිමියෝරෝගී භික්ෂුන් වහන්සේ නමකට උපස්ථාන කරමින්පොල්ගහවෙල නගරය පසුකර කුරුණෑගල දෙසට මද දුරක් යන විටදී මොරහැලකන්ද පාර හමුවේ. අපි ඒ මඟෙහි කිලෝමීටර තුන හතරක් ගියෙමු.“අමිලසිරි වයෝවෘද්ධ භික්ෂු ආරාමය.”පොල්ගහවෙල වැල්ලව ගමෙහි පිහිටි ශ්‍රී බෝධිරුක්ඛාරාම පුරාණ රජමහ විහාරයෙහි පවත්වාගෙන යනු ලබන වයෝවෘද්ධ ගිලන් භික්ෂු නිවාසය සොයා ගිය ගමන තරමක් දුෂ්කරය. ඒ එම විහාරස්ථානයට යෑමට ඇති පටුමගෙහි ඇති කටුක බව නිසාය. කෙසේ හෝ අපි විහාරස්ථානයට පිවිසියෙමු. වේලාව මද්දහනට ආසන්නය. එහෙත් හාත්පස පරිසරයේ ඇත්තේ දැඩි නිසංසල බවකි. කුඩා සාමණේර වහන්සේ කඩිනමින් එහෙත් සන්සුන් ගමනින් යම් යම් කාර්යයන් හි නිරත වෙති.අම්මලා තාත්තලා දරුවෝ උස් මහත් කර සමාජයට දායාද කරති. එම දරුවන්ගෙන් දෙමවුපියන් රක්ෂා කරන්නෝ ද හැදු වැඩු දෙමවුපියන් දෙස නොබලන්නෝ ද වෙති. එවිට යන එන මං නැතිව අසරණ වන්නේ දරුවන් වෙනුවෙන් අප්‍රමාණ දුක්විඳි දෙමවුපියෝය.මෙම ශෝචනීය කතන්දරයේම තවත් පැතිකඩකි. ඇතැම් වයෝවෘද්ධ භික්ෂුන් වහන්සේට ඇතැම් විට ජීවිතයේ තනි වන්නට සිදුවීම දරුවන් මෙන් ඇති දැඩිකළ ගෝල භික්ෂුන් වහන්සේ තම ගුරු හිමිවරුන් වයසට ගිය කල ඇප උපස්ථාන කිරීමෙන් වැලකුණු විට අසරණ වන්නේ ගුරු හිමිවරුන්ය. යන්නට එන්නට තැනක් නොමැතිව දුක්ඛිත ජීවිතයක් ගත කරන්නට සිදුවූ එවැනි වයෝවෘද්ධ භික්ෂුන් වහන්සේ වෙනුවෙන් පවත්වාගෙන යනු ලබන අමිලසිරි වයෝවෘද්ධ භික්ෂු ආරාමය සංවේදී හදවත් ඇති අයගේ නෙතට කඳුළක් එක්කරනු නොඅනුමානය.පැවිදි දිවියේදී අප්‍රමාණ වූ කටුක අත්දැකීම්වලට මුහුණ දෙමින් නන්නාඳුනන වයෝවෘද්ධ භික්ෂුන් වහන්සේ ගේ ජීවිත සැපවත් කිරීමේ අරමුණින් ආරම්භ කරන ලද මෙම භික්ෂු ආරාමය පවත්වාගෙන යනු ලබන්නේ මොදරවානේ අමිලසිරි තරුණ භික්ෂුන් වහන්සේ විසිනි.ඇඹිලිපිටියේ මොදරවාන ගම්මානයේ අට දෙනෙකුගෙන් යුතු ගොවි පවුලක පස්වැනියාව උපන් ඔහු පහළොස් හැවිරිදි වියේදී පැවිදි ජීවිතයට ඇතුළත් වූයේ දෙමවුපිය කැමැත්ත ඇතිවය. හෝමාගම දාම්පේ ශ්‍රී බෝධිවර්ධනාරාමයේ මාලඹේ මධුරසිරි හිමියන් යටතේ පැවිදි දිවියට ඇතුළත් වූ අමිලසිරි සාමණේරයන් වහන්සේ පිරිවෙන් අධ්‍යාපනයෙන් පසුව ;හීමාගම පාලි බෞද්ධ විද්‍යා පීඨයේ ඉගෙනුම ලැබූහ.හඟුරන්කෙත පුණ්‍යසාර හිමිමේ අතරතුර වැල්ලව පන්සලේ විසූ පඤ්ඤානන්ද නායක හිමියන් රෝගාතුර වීමත් සමඟ උන්වහන්සේට ඇප උපස්ථාන කිරීමේ කාර්යයේ නිරත වූ අමිලසිරි හිමියෝ නායක හිමියන් අපවත් වීමෙන් පසු විහාරස්ථානයේ භාරකාරත්වයට පත්වූහ. ඒ එක්දහස් නවසිය අසූනවය වසරේදීය. විහාරස්ථානයේ කටයුතු කරගෙන යන අතරේදී 2002 වසරේදී වයෝවෘද්ධ භික්ෂු ආරාමය ආරම්භ කැරිණි.“මෙම භික්ෂු ආරාමය ආරම්භ කළේ භික්ෂුන් වහන්සේ හය නමකගෙන්. දවසක් මම කුරුණෑගල රජයේ රෝහලට ගියා. ඒ යන විට එහි බස් නැවතුම් පළේ භික්ෂුන් වහන්සේ නමක් අසුන්ගෙන සිටිනවා දුටුවා. මම රෝහලට ගොස් නැවත පැමිණෙන විටත් එම භික්ෂුන් වහන්සේ එතැනම සිටියා මම ළංවී තොරතුරු විමසුවා. එතකොට දැනගන්නට ලැබුණා යන්න එන්න තැනක් නැතිව රෝහලෙන් ටිකට් කැපුවට පස්සේ දින කිහිපයක් තිස්සේ, බස් නැවතුම් පළේ නතරව සිටින බව. ඒ වන විට ඒ හාමුදුරුවන් අංශභාග රෝගය වැළඳී තිබුණා. මම හිතාගත්තා මං මේ භික්ෂුන් වහන්සේ රැගෙන එනවා කියලා. වාහනයක් කතා කරගෙන විහාරස්ථානයට රැගෙන ආවා.පසුව දා මම නැවත කුරුණෑගල රෝහලේ භික්ෂු වාට්ටුවට ගියා. එහි වෛද්‍යවරුන්ට කිව්වා කාත් කවුරුවත් නැතිව අසරණ වූ භික්ෂුන් වහන්සේ ඉන්නවනම් මා ළඟට එවන්න කියලා. එවැනි භික්ෂුන් වහන්සේ හය නමක් හිටියා. මං ඒ අයව විහාරස්ථානයට රැගෙන ආවා.ඒ වෙනකොට පන්සලේ ඇඳන් තිබුණේ තුනයි. ඇඳන් නොමැති අයට බිම පැදුරු දාලා ඉඩ ලබා දුන්නා. පන්සලට ලැබෙන දානේ මදි. මම පොඩි හාමුදුරු නමක් සමඟ පිංඩපාතේ වැඩියා. එහෙම ගිහින් ලැබෙන දානය ගෙනත් මේ භික්ෂුන් වහන්සේ පෝෂණය කළා. ක්‍රමයෙන් භික්ෂුන් වහන්සේ ප්‍රමාණය වැඩි වුණා. රටේ විවිධ පළාත්වලින් භික්ෂුන් වහන්සේලා ආවා. මම මට පුළුවන් ආකාරයෙන් උන්වහන්සේට ඇප උපස්ථාන කළා.” අමිලසිරි හිමියෝ අතීතය සිහිපත් කරන්නාහ.විහාරස්ථානයට ලැබෙන දාන ප්‍රමාණය අඩුය. රෝගී භික්ෂුන් වහන්සේ වෙනුවෙන් එම දානය ප්‍රමාණවත් නැති තැන අමිලසිරි හිමියෝ පිණ්ඩපාතය වඩින්නට ඉටා ගත්තා. උන්වහන්සේ දිනපතා අවට ගම්වලට පිංඩපාතයේ වැඩියහ. ගම්වැසියෝ උන්වහන්සේ කරන කාර්යය පිළිබඳව අවබෝධ කරගැනීමත් සමඟ කෑම පාර්සල් සකසා තැබීමට තරම් කාරුණික වූහ.මේ අයුරින් වසර අටක්ම අමිලසිරි හිමියෝ පිණ්ඩපාතයේ වැඩි සේක. අදට ද වෙළෙඳපොළට ගිය විට එළවළු වෙළෙන්දෝ විහාරස්ථානයට එළවළු හාල් තුනපහ එකතු කර ලබා දෙති. ඇතැම් විට මුදල් දෙති. මුදල් ලැබුණු විට එම මුදල් වැය වන්නේ රෝගී භික්ෂුන් වහන්සේට අවශ්‍ය ඖෂධ ලබාගැනීම සඳහාය.අමිලසිරි හිමි“මේ වන විට භික්ෂුන් වහන්සේ හතළිහක් ඉන්නවා. අපට තියෙන පහසුකම් අඩුයි. එහෙම වුණත් මේ ස්වාමින් වහන්සේට අසරණ වෙන්න දෙන්න බැහැ. මේක ආරම්භ කරපු දවසේ ඉඳලා මේ වෙනකොට භික්ෂුන් වහන්සේ විසිහය නමක් අපවත් වෙලා තියෙනවා. දැනට ඉන්න භික්ෂුන් වහන්සේ අතර අංශභාග රෝගය වැළඳුණු අය, මානසික ආබාධ තියෙන අය වගේම, වයෝවෘද්ධභාවය නිසා රෝගී වූ අය ඉන්නවා. මේ හැම කෙනකු ගැනම හොඳ අවධානයෙන් ඉන්න ඕනැ.ඒ වගේම ඇතැම් භික්ෂුන් වහන්සේට දවසක් ඇර දවසක් වෛද්‍යවරයකු හවුවට ගෙන යන්න ඕනැ. ඖෂධ වර්ග මිලදී ගන්න ඕනැ. අපි මේ ස්ථානයට බාර ගන්නේ විශ්‍රාම වැටුප් හෝ වෙනත් කිසිම ආදායමක් නැති භික්ෂුන් වහන්සේලා පමණයි. දැනට ඉන්න අය අතර ඉන්නවා සිවුරු දෙකක් අතට අරගෙන විහාරස්ථානයෙන් එළියට බැහැලා ආව හාමුදුරුවරු. මේකත් ඇතැම් දෙමවුපිය දූදරු සම්බන්ධකම්වල තවත් එක් පැත්තක්. දැනට අපට තිබෙන ඉඩ පහසුකම් මදියි. එහෙම වුණත් අසරණ වූ භික්ෂුන් වහන්සේ නමක් අප ළඟට ආවොත් නැවත හරවා යවන්නේ නැහැ. පුළුවන් හැටියට බලා ගන්නවා.”වයෝවෘද්ධ භික්ෂුන් වහන්සේගේ ජීවිත සුවපත් කිරීම සඳහා කිසිදු ලාභ ප්‍රයෝජනයක අපේක්ෂාවෙන් තොරව සත්කාර්යයේ නිරතව සිටින අමිලසිරි හිමියෝ බොහෝ අපහසුතාවන්ට මුහුණ පාන්නාහ.රෝගීව සිටින භික්ෂුන් වහන්සේ නමක අපවත් වූ විට ඒ කටයුතු කිරීම සඳහා ඇතැම් විට කාගේ හෝ පිහිට පතන්නට සිදු වේ.එසේ නොමැති වූ විට මල් ශාලාවකින් ණයට ඒ අවශ්‍ය කටයුතු සිදුකර ගනී. විහාරස්ථානයට ආදායම් මාර්ග නැත. දුර බැහැර සිට පැමිණෙන දායකයකුගෙන් ලැබෙන මුදල ඇතැම් විට වෙන් වන්නේ රෝගී භික්ෂුන් වහන්සේ වෙනුවෙන් ඖෂධ හෝ පිටි වර්ග මිලට ගැනීම සඳහාය.“භික්ෂුන් වහන්සේ ක්ලිනික් දවසට රෝහලට රැගෙන යන්න ඕනැ. මේ අයව බස් එකේ එක්කගෙන යන්න බැහැ. සමහර වෙලාවට හඳුනන කාගේ හරි වාහනයක් ඉල්ල ගන්නවා. එහෙම නැති දවසට කුලියට වාහනයක් ගෙන්නා ගන්නවා. කුරුණෑගල රෝහලට යන්න එන්න රුපියල් එක්දහස් පන්සීයක් විතර ගන්නවා.පන්සලට එන පාර අබලන් නිසා වාහන අයිතිකාරයෝ එන්න කැමති නැහැ. වාහනවලට ගෙවන්න කාටහරි දායකයකුට ඇත්තම කියලා මුදල් ඉල්ලා ගන්නවා. සතියකට වතාවක්වත් වෛද්‍යවරයෙක් මෙතැනට ගෙන්න ගන්න තියෙනවා නම් හොඳ යැයි අමිලසිරි හිමි පවසන්නේ රෝගි භික්ෂුන් වහන්සේ ගැන උපන් කරුණාවෙනි.වයෝවෘද්ධ, ගිලන් භික්ෂුන් වහන්සේගේ ජීවිත සැපවත් කිරීමට වෙහෙසෙන අතරේම අමිලසිරි හිමි කුඩා සාමණේරයන් වහන්සේ රැසකගේ ද අනාගතය සැකසීමට බාරගෙන ඇත්තේය.“වයස අවුරුදු අටේ සිට ඉහළට කුඩා හිමිවරු විසිතුන් නමක් ඉන්නවා. මේ අය පිරිවෙන් යනවා. ඉගෙනීමට දක්ෂ අය මේ අතර ඉන්නවා. මේ අතරින් අට දෙනෙක්, විශ්ව විද්‍යාලයට තේරිලා ඉන්නවා. මේ අයට ඉගෙනීමට වියදම් කරන්න ඕනැ. බොහෝ අපහසුතා මධ්‍යයේ පොඩි හාමුදුරුවරු පිරිවෙන් යනවා. පොත්පත් ආදිය ප්‍රවේශමෙන් පරිහරණය කරන්නේ. පුංචි අයට සිවුරු මස්සවන්න ඕන. මම බොහොම අමාරුවෙන් අවුරුද්දට සිවුරු දෙකක් ලබා දෙනවා.වැලිකන්ද, පොළොන්නරුව අම්පාර ආදි ප්‍රදේශවලින් පැමිණ පැවිදි වූ කුඩා සාමණේර හිමිවරු මේ අතර වෙති. මේ හිමිවරුන්ට ඇත්තේ චීවර දෙකක් පමණි. ඇතැම් අයට පයලා ගැනීමට පාවහන් නැත. පිරිවෙන් යන්නට සිදුව ඇත්තේ කිලෝමීටර් හතරක් පහක් පමණ පා ගමිනිනි. තාමත් සෙල්ලම් වයසේ පසුවන කුඩා හිමිවරුන්ට බොහෝ අඩුපාඩුකම් ඇත්තේය.අප අවට දැවටි දැවටි සිටි කුඩා සාමණේරයන් වහන්සේ කෙනෙකු හා කතාබහ කරන අතරතුරදී උන්වහන්සේ කීවේ තමන් ඇපල් හා මිදි කෑමට කැමති බවය. අනෙක් කුඩා හිමිවරු ද හිස වනා, ලැජ්ජාවෙන් හිනැහෙමින් එය අනුමත කළහ.කඩවත කරඳගහමුණ පන්සලේ වැඩ විසූ හඟුරන්කෙත පුන්‍යසාර හිමි අනුතුන් හැවිරිදිය. ඇවිදීමේ අපහසුවෙන් පෙළෙන උන්වහන්සේ මාස කිහිපයක් තිස්සේම ගත කරන්නේ ඇඳ මතය. උන් වහන්සේ පමණක් නොව බොහෝ භික්ෂුන් වහන්සේ දවස ගත කරන්නේ ඇඳ මතය. කෑම කවන්නේ, නාවා පිරිසුදු කරන්නේ අමිලසිරි හිමියෝ හා කුඩා හිමිවරුය.“නායක හාමුදුරුවෝ උදේම අවදි වෙනවා. උදේට දානේ උයනවා. සමහර දවස්වලට දානේ ලැබෙනවා. ඒත් පන්සලේ උයනවා. අපිත් ලොකු හාමුදුරුවන්ට උදව් කරනවා. ලූනු සුද්ද කරලා දෙනවා; පොල් ගාලා දෙනවා. ඊට පස්සේ පන්සල අමදිනවා. රෝගි වුණු හාමුදුරුවන් පිරිසුදු කරනවා.” කුඩා හිමිවරු තරගයට මෙන් පවසන්නාහ.ගිලනුන් වෙනුවෙන් තම ජීවිතය කැපකර සිටින අමිලසිරි හිමියෝ තම වකුගඩුවක් ද පරිත්‍යාග කර ඇත්තාහ. උන්වහන්සේ එම පරිත්‍යාගයේ ද ජාති ආගම් භේද තැකුවේ නැත.“ඉස්සර ඉඳන්ම මගෙ කැමැත්තක් තිබුණා වකුගඩුවක් දන් දෙන්න ඕන කියලා. මම වකුගඩුව දන් දුන්නේ කතෝලික තරුණියකට. එම පරිත්‍යාගයේදී ඉන්දියාවට ගියේ මා ළඟ තිබු මුදලින්. මම ඒ අයගෙන් කිසිම මුදලක් අය කරගත්තේ නැහැ. කවදහරි දවසක මේ පරිත්‍යාගය කරන්න ඕන කියන බලාපොරොත්තුව තිබුණු නිසා මම ඊට අවශ්‍ය මුදල් ටික ටික එකතු කරලා තිබුණා. මම ඒ අයගෙන් ගමන් වියදම් ගත්ත නම් ඒක පරිත්‍යාගයක් වෙන්නේ නැහැ.වකුගඩුව දන් දීලා අවුරුදු පහක් විතර වෙනවා. මාස කිහිපයක් ඒ වෙනුවෙන් පරිස්සම් වුණා. මම දැන් බෙහෙත් බොන්නෙත් නැහැ. බුදුසරණින් මේ වනතුරු මට හෙම්බිරිස්සාවක් කැස්සක්වත් හැදිලා නැහැ. මගේ ඊළඟ බලාපොරොත්තුව අක්මාවෙන් කොටසක් දන්දීමයි.”ඔබ වහන්සේ මේ කරන හැම දෙයින්ම අවසානයට බලාපොරොත්තු වන්නේ කුමක් ද?“ශරීරයේ කොටස් දන්දීමෙන් මම තවත් කෙනෙකු ජීවත් වීමේ සතුට අත් විඳිනවා. අසරණ භික්ෂුන් වහන්සේට උපස්ථාන කිරීමෙන් උන්වහන්සේලා නිරෝගී බවෙන් සිටීම මම විඳිනවා.”වයෝවෘද්ධ භික්ෂු ආරාමය පවත්වාගෙන යනු ලබන විහාර භූමිය අක්කර හයක් පමණ වේ. එහෙත් එහි එක් පසෙක ඇත්තේ ප්‍රයෝජනයට ගත නොහැකි කන්දය. පන්සලටම කියා ළිඳක් නැත. ළිඳක් පිහිටා ඇත්තේ අසල්වැසි ඉඩමකය. ඒ ඉඩමේ සිට පන්සලට වතුර ගැනීම සඳහා මෝටර් තුනක් යොදා ඇත. මේ නිසා අධික විදුලිය බිලක් ද දරන්නට සිදුව ඇත. ඊටත් වඩා ප්‍රශ්නය වී ඇත්තේ ළිඳ පිහිටා තිබෙන ඉඩමේ අයිතිකරු එම ඉඩම විකුණා දමන්නට සූදානම් වීමය. එම ඉඩම විහාරස්ථානය සඳහා මිලට ගැනීමට තරම් අමිලසිරි හිමියන්ට වත්කමක් නැත. ඉඩම විකුණා දැමුවහොත් පන්සලට වතුර ද නැත.මෙවැනි දුෂ්කරතා රැසක් මධ්‍යයේ කිසිදු ලාභ ප්‍රයෝජනයකින් තොරව අනුන් වෙනුවෙන් කැපවී කටයුතු කරන අමිලසිරි හිමියන්ට නොව උන්වහන්සේ රැක බලාගන්නා රෝගි භික්ෂුන් වහන්සේලා වෙනුවෙන් නම් ආධාරයක් උපකාරයක් කිරීමට, කුඩා සාමණේර හිමිවරුන්ගේ අධ්‍යාපන කටයුතු වෙනුවෙන් උදව්වක් කිරීමට සිළුමිණ පාඨකයිනි ඔබටත් ඉදිරිපත් විය හැකිය. එය මහඟු පුණ්‍ය කර්මයක් වනවා නොඅනුමානය. අමිලසිරි වයෝවෘද්ධ භික්ෂු ආරාමය, ශ්‍රී බෝධිරුක්ඛාරාම පුරාණ විහාරය, වැල්ලැව පොල්ගහවෙල එහි ලිපිනයයි.ඉනෝකා සමරවික්‍රමඡායාරූප -දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post></root>