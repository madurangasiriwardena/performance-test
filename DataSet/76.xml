<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=n120821_br1</link>
    <topic>ඉතියෝපියා අගමැති අභාවප්‍රාප්ත වේ</topic>
    <author>අඩිස් අබාබා-ඒ එෆ් පි</author>
    <content>(2012 08 21 11:00)ඉතියෝපියා අගමැති මෙලෙස් සෙනාවි, විදේශයක රෝහල් ගතව සිටියදී මියගොස් ඇති බව එරට රජය ප්‍රකාශයට පත් කර ඇත. කලාපීය බලවතකු වූ ඔහු දශක දෙකකට වැඩි කාලයක් පාලනයේ නිරතව සිටියේය.57 හැවිරිදි ඔහු පෙරේදා සවස මියගිය බව ප්‍රකාශ වී ඇතත් වැඩි විස්තර සඳහන් කිරීමක් සිදුව නැත. ඔහු දෙමසක කාලයක පටන් ප්‍රසිද්ධියේ දක්නට නොලැබි ඇති අතර බ්‍රසල්ස් හි රෝහලක රෝගීතත්ත්වයෙන් පසුවූ බව වාර්තා වී ඇත.ඔහු සුවය ලබමින් සිටි බවත් එහෙත් හදිසියේම රෝගී තත්ත්වයේ ඇතිවු වෙනසකින් දැඩිසත්කාර ඒකකයට ඇතුල්කිරීමට සිදුව ඇති අතර එහිදී ඔහුගේ ජීවිතය රැකදීමට හැකිව නැති බවත් වැඩිදුරටත් සඳහන්ව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=n1208211</link>
    <topic>උපාධිධාරීහු 16,478කටරාජ්‍ය සේවයේ පත්වීම්</topic>
    <author>මහින්ද අලුත්ගෙදර</author>
    <content>උපාධිධාරීන් 16,478 දෙනකුට නව පත්වීම් ලබාදීමට ආර්ථික සංවර්ධන අමාත්‍යාංශය තීරණය කරයි. රාජ්‍ය සේවයට බඳවා ගැනීමේ වැඩසටහන යටතේ හය මාසික පුහුණුව නිමකළ උපාධිධාරීන් මේ සඳහා තෝරා ගන්නා අතර සැප්තැම්බර් මස පළමුවැනිදා සිට ඔවුනට තම අමාත්‍යාංශයේ පත්වීම් ලබාදෙන බව ආර්ථික සංවර්ධන ඇමැති බැසිල් රාජපක්ෂ මහතා අවධාරණය කරයි.දීප ව්‍යාප්ත සේවා කොන්දේසි යටතේ රාජ්‍ය පරිපාලන අමාත්‍යාංශයෙන් ආර්ථික සංවර්ධන අමාත්‍යාංශයට අනුයුක්ත කිරීමක් වශයෙන් මේ පිරිස බඳවා ගැනෙන අතර ආර්ථික සංවර්ධන අමාත්‍යාංශයට බඳවා ගනු ලබන උපාධිධාරීන්ගේ කාර්යය භාරය පිළිබඳව දිස්ත්‍රික් සැලසුම් අධ්‍යක්‍ෂවරුන් සහ සහකාර අධ්‍යක්‍ෂවරුන් දැනුවත් කර තිබෙන බවද ඇමැතිවරයා පෙන්වා දෙයි.ඒ මහතා මේ බව සඳහන් කළේ දිස්ත්‍රික් සැලසුම් අධ්‍යක්‍ෂවරුන් සහ සහකාර අධ්‍යක්‍ෂවරුන් දැනුවත් කිරීම වෙනුවෙන් ශ්‍රී ලංකා සංචාරක හා හෝටල් කළමනාකරණ ආයතනයේදී පැවැති වැඩමුළුවේදීය.මෙහිදී බඳවා ගනු ලබන උපාධිධාරීන් ආර්ථික සංවර්ධන අමාත්‍යාංශයේ සංවර්ධන වැඩපිළිවෙළටත්, රටේ සංවර්ධන ගමනටත් දායක කර ගැනීම ප්‍රධාන අපේක්‍ෂාව බව පැවැසූ බැසිල් රාජපක්ෂ මහතා ගම් මට්ටමේ ජනතාවගේ අදහස් රජයට ගෙන එන පහසුකාරකයන් වශයෙන් මෙම උපාධිධාරීන් යොදවා ගත යුතු බවද පැවසීය.නිලධාරීන් ජනතාවගෙන් ඈත්වීම අද වනවිට දක්නට ලැබෙන බව පෙන්වා දුන් ඒ මහතා ඔවුන්ගේ ක්‍රියාකාරකම් චක්‍රලේඛවලට උපදෙස්වලට යටවී තිබෙන බවද ජනතාවගේ ප්‍රශ්න පිළිබඳව කතා කරන බවක් පෙනෙන්නට නොමැති බවද සඳහන් කළේය.ඒ නිසා අලුතින් බඳවා ගනු ලබන උපාධිධාරීන් ජනතාව සමඟ සිටින, ජනතාවගේ හැඟීම් අප වෙත ගෙන එන පුද්ගලයන් ලෙස ක්‍රියා කළ යුතු බව ද හෙතෙම කියා සිටියේය.“ඔවුන් ජනතාව වෙනුවෙන් රජයට කතාකරන පුද්ගලයා ලෙස ක්‍රමානුකුලව සංවර්ධනය කළ යුතු වෙනවා.ගමේ අඩුපාඩු, සිදුවන වෙනස්කම්, ප්‍රශ්න ජනමාධ්‍ය හරහා අපට දැන ගන්න ලැබෙනවාට වැඩිය ඔවුන් හරහා අපට දැනගන්න සලස්වන්න. සැප්තැම්බර් 01 දා සිට මෙම උපාධිධාරින් මේ රටේ ආර්ථිකයට, ගමට, මෙම අමාත්‍යාංශයට සම්පතක් කර කරගත යුතුයි.ජනාධිපති මහින්ද රාජපක්ෂ මහතා රටේ ආර්ථිකය ශක්තිමත් කරන්න පිහිටුවු ආමාත්‍යාංශය තමයි අපේ අමාත්‍යාංශය. පවුල හදා ගම හදන්නත්, ගම හදා රට හදන්නත් යන තේමාව යටතේ සෑම ප්‍රදේශයක්ම එකසේ සංවර්ධනය කිරීමේ ජනාධිපති මහින්ද රාජපක්ෂ මහතාගේ උදාර පරමාර්ථය ඉෂ්ට කිරීම තමයි ආර්ථික සංවර්ධන අමාත්‍යාංශයේ වගකීම වන්නේ. මෙම අමාත්‍යාංශයට රටතුළ විහිදුණු සම්බන්ධීකරණ ජාලයක් පවතිනවා.අපට ගම් මට්ටමේ නිලධාරියෙකුත් සිටිනවා. ඒ තමයි සමෘද්ධි නිලධාරියා. සැප්තැම්බරඳා 01 දා සිට සෑම ග්‍රාමසේවා වසමකම අපේ අමාත්‍යාංශයේ නිලධාරියෙක් ඒ ජාලය යටතේම අපට ලැබෙනවා. උපාධිධාරීන් කියන්නේ උගත්, හොඳ ජවයක් තිබෙන තරුණ තරුණියෝ. ඔවුන් හොඳට වැඩ කළොත් අපේ රටේ කීර්තියට මෙන්ම සංවර්ධනයටද උපකාරී වෙනවා.ඒ වගේම තමයි අනෙක් පැත්ත. ඔවුන් වැරදි ආකාරයට මෙහෙයවුවොත් ඒක අපේ අමාත්‍යාංශයටත්, ආර්ථිකයටත් කැළලක් වෙනවා. ඒ නිසා ඔවුන් මුල සිටම අමාත්‍යාංශයේත් රටේත් යහපතට යොදා ගැනීම ඔබගේ වගකීම” යැයිද ඇමැතිවරයා වැඩිදුරටත් ප්‍රකාශ කළේය.ආර්ථික සංවර්ධන අමත්‍යාංශයේ අතිරේක ලේකම් චන්ද්‍රා වික්‍රමසිංහ, බිම්බෝම්බ ඉවත් කිරීමේ ඒකකයේ අධ්‍යක්‍ෂ මොන්ටි රණතුංග, දිවිනැගුම අධ්‍යක්‍ෂ ජයතිලක හේරත් මහත්ම මහත්මීන් ඇතුළු පිරිසක් මේ අවස්ථාවට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=n1208212</link>
    <topic>ශ්‍රී සර්වඥධාතුන් වහන්සේ වැඳ පුදා ගැනීමට ලක්ෂ සංඛ්‍යාත බැතිමතුන්</topic>
    <author>උපාලි කරුණාරත්න සහ පණ්ඩුක සමරසේකර</author>
    <content>කැලණිය මානෙල්වත්ත විහාරස්ථානයේ තැන්පත් කර ඇති කපිලවස්තුපුර ශ්‍රී සර්වඥධාතුන් වහන්සේ වැඳ පුදා ගැනීමට ලක්ෂ සංඛ්‍යාත බෞද්ධ බැතිමතුන් පැමිණෙමින් සිටින බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා ‘’දිනමිණ’’ ට පැවැසීය.ජංගම දුරකතන, අත් බෑග්, ආදිය හැකිතරම් අඩුවෙන් රැගෙන පැමිණෙන ලෙසද ඒ මහතා ජනතාවගෙන් ඉල්ලා සිටී. කපිලවස්තු ශ්‍රී සර්වඥධාතුන් වැඳ පුදා ගැනීමට ලැබීම ඉතා දුර්ලභ අවස්ථාවක් බව සඳහන් කරන බෞද්ධ කටයුතු කොමසාරිස් ජනරාල් චන්ද්‍රප්‍රේම ගමගේ මහතා සන්සුන්ව පැමිණ සර්වඥධාතුන් ප්‍රදර්ශනය කරන ස්ථානවලදී එය වැඳ පුදා ගන්නා ලෙස ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=n1208213</link>
    <topic>සය දින සංචාරයකටයෂුෂි අකාෂි ශ්‍රී ලංකාවට</topic>
    <author>මහින්ද අලුත්ගෙදර</author>
    <content>සය දින සංචාරයක් සඳහා ජපානයේ විශේෂ නියෝජිත යෂුෂි අකාෂි මහතා අද (21) ශ්‍රී ලංකාවට පැමිණෙයි.යුද ගැටුම් අවසන් වීමත් සමඟ ශ්‍රී ලංකාවේ සිදුකෙරෙන සංවර්ධන කටයුතු සහ වත්මන් ප්‍රගතිය දැකබලා ගැනීම සඳහා ඒ මහතා මෙරටට පැමිණෙන බව ශ්‍රී ලංකාවේ ජපාන තානාපති කාර්යාලය සඳහන් කරයි.පසුගිය 2009 වසරෙන් පසුව ශ්‍රී ලංකාවේ නැවත පදිංචි කිරීම, සමාජගත කිරීම, පුනරුත්ථාපනය කිරීම, යටිතල පහසුකම් සංවර්ධනය, උගත් පාඩම් හා ප්‍රතිසංධාන කොමිෂන් වාර්තා‍වේ නිර්දේශ ක්‍රියාවට නැංවීම ආදිය තුළින් විශාල ප්‍රගතියක් ලබා තිබෙන බව පෙන්වාදෙන එම තානාපති කාර්යාලය මෙවැනි සංවර්ධන කටයුතු දැක ගැනීම සඳහා යෂුෂි අකාෂි මහතා උතුරු පළාතේ සංචාරය කිරීමට නියමිත බවද පවසයි.ශ්‍රී ලංකාවේ රැඳී සිටින කාලය තුළ ඒ මහතා රජයේ ඉහළ පෙළේ නියෝජිතයන්, විපක්ෂයේ දේශපාලන පක්ෂ නියෝජිතයන්, සිවිල් සමාජ නියොජිතයන් හමුවී සාකච්ඡා කිරීමට නියමිත බවද ශ්‍රී ලංකාවේ ජපාන තානාපති කාර්යාලය කියා සිටී.මෙය ජපානයේ විශේෂ නියෝජිතවරයාගේ 22 වැනි ශ්‍රී ලංකා සංචාරයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=n1208214</link>
    <topic>වවුනියාවේ කෘෂි කටයුතු නංවන්නජපානයෙන් රු. ලක්ෂ 117ක්</topic>
    <author>මහින්ද අලුත්ගෙදර</author>
    <content>වවුනියා දිස්ත්‍රික්කයේ කෘෂිකාර්මික කටයුතු වැඩිදියුණු කිරීම සඳහා රුපියල් ලක්ෂ 117 ක් මුදලක් ජපන් රජය විසින් පරිත්‍යාග කරයි.‍ජපන් රජයේ බිම් මට්ටමේ මානව සුරැකීමේ ආධාර ව්‍යාපෘතිය යටතේ නැවත පදිංචි වු ප්‍රජාවගේ ජීවන මට්ටම සහ කෘෂිකර්මාන්තය නඟා සිටුවීම සඳහා වෙනුවෙන් මේ පරිත්‍යාගය කර තිබෙන අතර ඊට අදාළ ගිවිසුමට අත්සන් කිරීම ශ්‍රී ලංකාවේ ජපාන තානාපති නිල නිවෙසේදී ඊයේ (20) සිදු කෙරිණි.ශ්‍රී ලංකාවේ ජපාන තානාපති නොබුහිතෝ හොබෝ සහ ජනතා ජීවනෝපාය සංවර්ධන පදනමේ අධ්‍යක්ෂ ප්‍රියන්ත කුමාර මහත්වරු ඒ සඳහා අත්සන් කළහ.මේ ව්‍යාපෘතිය ජනතා ජීවනෝපාය සංවර්ධන පදනම මඟින් ක්‍රියාත්මක කෙරෙන අතර ඒ හරහා වවුනියාව දකුණ ප්‍රාදේශීය ලේකම් කොටිඨාශයේ එලමරදකුලම් සහ පුමඩුව වැව් දෙක ප්‍රතිසංස්කරණය කෙරේ. මේ වැව් ප්‍රතිසංස්කරණය කිරීමත් සමඟ ගොඩ මඩ ගොවිතැන වැඩිදියුණුකර ප්‍රජාවගේ ජීවන මට්ටම නඟා සිටුවීමට හැකිවෙයි. කෘෂිකාර්මික උපකරණ, පැල සහ බීජද රන්කෙත්ගම, තඩන්කුලම, පල්ලේඋරුව සහ අවරන්කුගම් ගම්මාන වල ජීවත්වන ප්‍රජාවට ලබාදෙන අතර අදාළ ව්‍යාපෘතිය හරහා පවුල් 625 කට පමණ ප්‍රතිලාභ ලැබෙනු ඇත.මේ අධාරවලට අමතරව ජපන් රජය මඟින් උතුරේ සංවර්ධනය සඳහා විවිධ වු ව්‍යාපෘති රැසක් වෙනුවෙන් මේ වනවිට ආධාර උපකාර ලබාදී තිබෙන බවද බිම් බෝම්බ ඉවත්කිරීම, යාපනය ශීක්ෂණ රෝහල වැඩි දියුණු කිරීම, වවුනියා කිලිනොච්චි සම්ප්‍රේෂණ පද්ධති ගොඩනැගීම, යාපනයේ සහ මන්නාරම දිස්ත්‍රික්කයන්හි ජනතාව නැවත පදිංචි කරවීම, ඩිජිටල් භූ විෂමතා සිතියම්ගත කිරීම සහ රජයේ ඉදිරිපෙළ නිලධාරීන් පුහුණුකිරීම සඳහා සහයෝගය ලබාදීම ඉන් කිහිපයක් බව ශ්‍රී ලංකාවේ ජපාන තානාපති නොබුහිතෝ හොබෝ මහතා සඳහන් කළේය.ජනතා ජීවනෝපාය සංවර්ධන පදනමේ අධ්‍යක්ෂ ප්‍රියන්ත කුමාර මහතා මෙහිදී පැවසුවේ මේ ව්‍යාපෘතිය තුළින් පවුල් 600කට වඩා ප්‍රතිලාභ ලැබෙන අතර ඔවුන්ගේ ගෙවතු හා කුඹුරු වස විසෙන් තොරව වගා කිරීමටත්, අදාල ප්‍රජාවගේ පෝෂණ හා සෞඛ්‍ය තත්ත්වයන් වැඩි දියුණු කිරීරීමට මෙන්ම ඔවුන්ගේ මූලික අවශ්‍යතාවයන් සපුරා ගැනීමේ අවස්ථාවන්ද මෙමඟින් සැළසෙන බවය.එමෙන්ම මෙම ව්‍යාපෘතිය තුලින් කාන්තාවන් ප්‍රමුඛ අඩු ආදායම් ලාභීන්ගේ ජීවන තත්ත්වය නඟා සිටුවීම හා සිංහල, දෙමළ, මුස්ලිම් ඇතුළුව අනෙකුත් ජන වර්ගයන් අතර අන්‍යෝන්‍ය අවබෝධය තහවුරු කිරීමත් මෙමඟින් බලාපොරොත්තු වන බවද ටහටතම පැවසීය.ජපානය සහ ශ්‍රී ලංකාව අතර රාජ්‍ය තාන්ත්‍රික සබඳතා ගොඩනඟා 60 වසරක් පිරීමේ උත්සවය මේ වසරේදී සමරන අතර පසුගිය දශක 6 තුළදී ශ්‍රී ලංකාව සහ ජපානය විවිධ අවස්ථාවන්හිදී ශක්තිමත් ලෙස අන්‍යොන්‍ය සබඳතාවයන් ගොඩනඟා ගෙන ඇත.ජපානය සහ ශ්‍රී ලංකාව අතර දැනට පවතින ආර්ථික සහ සමාජයීයමය සබඳතා මෙම වැඩසටහන් හරහා තවදුරටත් ශක්තිමත් කරගැනීමට ජපානය බලාපොරොත්තු වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=n1208215</link>
    <topic>කොරියානු භාෂා විභාග අපේක්ෂකයන්ටජංගම දුරකථන සිම්පත්</topic>
    <author>මහින්ද අලුත්ගෙදර</author>
    <content>කොරියානු භාෂා ප්‍රවීණතා විභාග සඳහා ඉදිරිපත්වන සියලුම අයදුම්කරුවන්ට විශේෂ ජංගම දුරකථන සබඳතාවක් සහිත සිම්පතක් ලබාදීමට ශ්‍රී ලංකා විදේශ සේවා කාර්යාංශය පියවර ගෙන ඇත. එම විභාගයට පෙනී සිටින අපේක්ෂකයන් සඳහා අවශ්‍ය තොරතුරු කඩිනමින්, විධිමත්ව හා විශ්වාසවන්ත ලෙස ලබාදීම සඳහා අදාළ සිම්පත නිකුත් කෙරෙන අතර එම වැඩපිළිවෙළ ආරම්භ කිරීම වෙනුවෙන් විදේශ සේවා නියුක්ති කාර්යාංශය සහ ශ්‍රී ලංකා මොබිටෙල් දුරකථන සමාගම අතර අවබෝධතා ගිවිසුමකටද අත්සන් කර තිබේ.කොරියානු රැකියා අක්‍රමිකතා වළක්වාලීම, රැකියා අපේක්ෂකයින් සඳහා අවශ්‍ය තොරතුරු කෙටි පණිවුඩ මාර්ගයෙන් පහසුවෙන් ලබාදීම, කාලය හා අනවශ්‍ය වියදම් අවම කිරීම ආදිය මෙමඟින් අපේක්ෂා කරන අතර විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාගේ උපදෙස් මත මේ නව ක්‍රමවේදය ක්‍රියාත්මක කරන බවද විදේශ සේවා නියුක්ති කාර්යාංශය සඳහන් කරයි.ඒ ඒ අපේක්ෂකයන් වෙත අදාළ විභාගය සම්බන්ධ තොරතුරු, විභාග ප්‍රතිඵල, කොරියානු වෙබ් අඩවියට ඇතුළත් කිරීම, රැකියා ගිවිසුම් ලැබීම ආදී තොරතරු එස්.එම්.එස් මාර්ගයෙන් දැනුම්දීමේ කටයුතුද මේ මඟින් සිදු කෙරේ. විභාගය සමත්වන ශ්‍රමිකයකු රැකියාවක් සඳහා දකුණු කොරියාවට පිටත්ව ගොස් තමා කොරියාවට පැමිණි බව මෙරටට දන්වන තෙක් සියලු තොරතුරු අදාළ සිම්පත මඟින් ලබාදීම සිදුවන බවද එම කාර්යාංශය පෙන්වා දෙයි. කොරියානු භාෂා ප්‍රවීණතා විභාගය සඳහා ප්‍රවේශපත් නිකුත්කිරීම මේ වනවිට ආරම්භකර තිබෙන අතර අදාළ මධ්‍යස්ථානවලදී ප්‍රවේශපත් ලබාගැනීමට පෙර මෙම දුරකථන සබඳතාව නිකුත්කෙරෙන අතර ඒ ඒ අපේක්ෂකයින් අදාළ දුරකථන අංකය සිය අයදුම්පත්‍රයට ඇතුළත් කළ යුතුවේ. දැනට මොබිටෙල් දුරකථන සබඳතා පවතින අය නැවත සිම්පත් මිලදී ගතයුතු නොවන අතර ඔවුන් දැනට භාවිතා කරන මොබිටෙල් දුරකථන අංකය එම අයදුම්පත්‍රයට ඇතුළත් කළහැකි වෙයි. මෙවර විභාග ප්‍රවේශපත් ලබාගැනීම සඳහා විදේශ ගමන් බලපත්‍රය අනිවාර්ය කොට ඇති අතර එම සිම්පත ලබාගැනීම සඳහා අයදුම්කරුවන් තම ගමන් බලපත්‍රයේ ඡායා පිටපතක් ඉදිරිපත් කළ යුතු බව විදේශ සේවා නියුක්ති කාර්යාංශය කියාසිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=n1208216</link>
    <topic>කීර්ති නාමයට හානි සිදු කළැයිනි. ඇමැති සරණ ගුණවර්ධනමිලියන 150ක් වන්දි ඉල්ලයි</topic>
    <author/>
    <content>රුපියල් ලක්‍ෂ දෙසිය පනහක කප්පම් මුදලක් ඉල්ලූ බවට බොරු චෝදනා එල්ල කර සිය කීර්තිනාමයට හානි කළ ඉඩම් ව්‍යාපාරිකයකුගෙන් රුපියල් මිලියන එකසිය පනහක මුදලක් වන්දි ලෙස අය කර දෙන ලෙස ඉල්ලා ඛනිජ තෙල් කර්මාන්ත නියෝජ්‍ය ඇමැති සරණ ගුප්ත ගුණවර්ධන මහතා කොළඹ දිසාධිකරණය හමුවෙහි නඩුවක් ගොනු කෙළේය.මිනුවන්ගොඩ, මැඩෑලමුල්ල ප්‍රදේශයෙහි පදිංචි පී. කේ. චින්තක මොහාන් පෙරේරා නමැත්තාට එරෙහිව මේ නඩුව පවරා තිබේ.සරණ ගුණවර්ධන මහතා දේශපාලනඥයකු සහ ව්‍යාපාරිකයකු ලෙස කීර්තිමත් නාමයක් ඇත්තකු බව එම පැමිණිල්ලෙහි සඳහන් වේ. එසේ තිබියදී ඒ මහතාගේ කීර්ති නාමයට හානිවන සාවද්‍ය ප්‍රකාශ ඇතුළත් ලිපියක් 2012 පෙබරවාරි මස 28 දින විත්තිකාර ව්‍යාපාරිකයා විසින් ජනාධිපතිතුමාට සහ තවත් පුද්ගලයන්ට යවා තිබේ. ැමිණිලිකරු විත්තිකරුගෙන් රුපියල් ලක්‍ෂ දෙසිය පනහක කප්පම් මුදලක් ඉල්ලූ බවට සාවද්‍ය ප්‍රකාශයක් එහි සඳහන් විය. එම ලිපිය මගින් පැමිණිලිකරුට අපහාසයක් සිදු කර ඇති බව පැමිණිල්ලෙහි සඳහන් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=n1208217</link>
    <topic>පාතාල නායක නජිබ්දීන් ඇතු සිවු දෙ‍ෙනක් අත්අඩංගුවට</topic>
    <author>විජයානි එදිරිසිංහ</author>
    <content>මාලිගාවත්තේ ප්‍රබල පාතාල කල්ලි නායකයකු වූ නජිබ්දීන් ඇතු සිවුදෙනෙකු අත්අඩංගුවට ගත් කොළඹ අපරාධ කොට්ඨාසය ඔවුන් විසින් පුද්ගලයින් පැහැරගෙන ගොස් කප්පම් ලබාදෙන තෙක් සිරකර තබා ගන්නා වධකාගාරයක් ද මාවනැල්ල ප්‍රදේශයේ කැලෑවකින් සොයාගෙන තිබේ.රැකියා ඒජන්සිකරුවකු පැහැරගෙන ගොස් ඔහුගෙන් රුපියල් ලක්ෂ පනහක් ඉල්ලා ඉන් කොටසක් ලබා ගැනීමට සූදානම්ව සිටි අවස්ථාවේ පොලිසියට එම අපරාධ කල්ලිය කොටුකර ගැනීමට හැකි වී තිබේ.මාවනැල්ල ප්‍රදේශයේ කඳු මුදුනක කැලෑවක ඔවුන්ගේ වධකාගාරය නිවසක පෙනුමින් පවත්වාගෙන ගොස් තිබේ. එම නිවසේ නජිබ්දීන් සහ ඔහුගේ බිරිය ද පදිංචිව සිට ඇත.නජිබ්දීන් කොළඹ හිටපු පාතාල නායකයකු වූ රජාබ්දීන්ගේ සොයුරාය. මමාස්මින් නමැති පාතාල කල්ලියට එරෙහිව කටයුතු කරන කණ්ඩායම වෙයි.නජිබ්දීන්ගේ කණ්ඩායම මේ වනවිට කොළඹ හා ඒ අවට ප්‍රදේශවල ව්‍යාපාරිකයන් විශාල පිරිසක් පැහැරගෙන ගොස් කප්පම් ලබාගෙන ඇති බවට තොරතුරු ලැබී තිබේ.පොලීසිය මොවුන්ගේ එම පාතාල අපරාධ හෙළිකර ගැනීම සඳහා ප්‍රශ්න කරගෙන යයි. කොළඹ දිසාවබාර ජ්‍යෙෂ්ඨ නියෝජ්‍ය පොලිස්පති අනුර සේනානායක, කොළඹ අපරාධ කොට්ඨාසයේ අධ්‍යක්ෂ පොලිස් අධිකාරී සී. ආර්. එල්. රණවීර, ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට, පොලිස් පරීක්ෂකවරුන් වන ජනක කුලරත්න සහ කුලතුංග, උප පොලිස් පරීක්ෂක කැලුම් බංඩාර, සැරයන් රෝහන් පි‍්‍රයන්ත සහ පොලිස් කොස්තාපල් වරුන් වන සේනාධීර, කුමාර, ධනුෂ්ක සහ රාමනායක යන පිරිස වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=n1208218</link>
    <topic>කපිලවස්තුපුර ශ්‍රී සර්වඥ ධාතූන් සැබෑ ධාතූන් බව ලොව ම පිළිගන්නවා</topic>
    <author>උපාලි කරුණාරත්න</author>
    <content>කපිල වස්තු ශ්‍රී සර්වඥ ධාතූන් වහන්සේ බුදුරජාණන් වහන්සේගේ නියම ම ධාතු කොටස් බවට ලෝකයේ විද්වතුන් පිළිගෙන ඇති බව කැලණිය විශ්වවිද්‍යාලයේ මහාචාර්ය සුමනපාල ගල්මංගොඩ මහතා පැවසීය.බුදුරජාණන් වන්සේගේ ධාතූන් වහන්සේ අට කොටසකට බෙදා දුන් බවට දීඝ නිකායේ පරිනිබ්පාන සූත්‍රයේ සඳහන් වන බව ද මහාචාර්යවරයා කීය.ශ්‍රී ලංකාවට වැඩම කරවන ලද කපිල වස්තු ශ්‍රී සර්වඥ ධාතූන් වහන්සේ වැඳපුදා ගැනීම සඳහා මේ වන විට ලක්ෂ ගණනින් ජනතාව පැමිණෙමින් සිටීති. කැලණිය මානෙල්වත්ත විහාරස්ථානයේ මෙම ධාතුන් වහන්සේලා තැන්පත් කර තිබේ. හෙට (22) දිනයේ ධාතූන් වහන්සේලා පැල්මඩුල්ල රජමහා විහාරස්ථානය කරා වැඩමවති.23 දින දක්වා එම විහාරස්ථානයේදී දිවා රාත්‍රීයේ, ධාතූන් වහන්සේලා ජනතාවට වන්දනාමාන කළහැකිය. ඉන් අනතුරුව අනුරාධපුර සම්බුද්ධ ජයන්ති විහාරයට කපිල වස්තු ශ්‍රී සර්වඥ ධාතූන් වහන්සේ වැඩම කරවති. ‍ මෙම ධාතූන් වහන්සේලා මෙරට බෞද්ධ ජනතාවට වැඳපුදා ගැනීමට අවස්ථාව ලබාදුන් ජනාධිපති මහින්ද රාජපක්ෂ මහතාට සියලු රට වැසි බෞද්ධ ජනතාව ස්තුතිවන්ත විය යුතු බවද ජනාධිපතිවරයාගේ බෞද්ධ ආගමික සම්බන්ධීකරණ ලේකම් හිමියෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=n1208219</link>
    <topic>බාහු එන උද්ඝෝෂණවලටඅප එන්නේ නෑ</topic>
    <author>අසේල කුරුළුවංශ</author>
    <content>ඒකාබද්ධ විපක්ෂයේ උද්ඝෝෂණ සඳහා වික්‍රමබාහු කරුණාරත්න මහතා සහභාගි වන්නේ නම් මින් ඉදිරියට එම රැස්වීම් සඳහා කිසිදු සහායක් ලබානොදීමට එජාප ආසන සංවිධායකවරුන් හා ප්‍රාදේශීය දේශපාලනඥයන් රැසක් තීරණය කැර ඇත.පසුගියදා දඹුල්ලේ පැවති ඒකාබද්ධ විපක්ෂයේ උද්ඝෝෂණයටද වික්‍රමබාහු කරුණාරත්න මහතා සහභාගි නොකරන ලෙස දඹුල්ල එජාප ක්‍රියාකාරීන් පක්ෂ නායකත්වයෙන් ඉල්ලීමක් කැර තිබිණි.එම ඉල්ලීම නොතකමින් වික්‍රමබාහු කරුණාරත්න මහතා අදාළ උද්ඝෝෂණයට සහභාගි කැරවීමට එජාප නායකත්වය පියවර ගෙන තිබූ අතර එහි ප්‍රතිඵලය වූයේ වික්‍රමබාහු කරුණාරත්න මහතාට විරෝධය දැක්වූ පිරිස් ඔහුට බිත්තර ප්‍රහාරයක් එල්ල කිරීමය.මස්ත ලංකා එජාප ගොවි සම්මේලනයේ සභාපති පී. හැරිසන්, දඹුල්ල එජාප සංවිධායක, සංජීව හුලංගමුව යන මහත්වරුන්ගේ මූලිකත්වයෙන් දඹුල්ල ගිමන්හල හෝටලයේදී පැවති රැස්වීමකදී ප්‍රාදේශීය සභා මන්ත්‍රීවරුන් බහුතරය දඹුල්ලේ උද්ඝෝෂණයට වික්‍රමබාහු කරුණාරත්න සහභාගි නොකරන ලෙස ඉල්ලීමක් කැර ඇත.ඒ බව සංවිධායක කමිටුව මගින් පක්ෂ නායකත්වයට ද දැනුම් දී තිබේ. මේ අතර මාතලේ දිස්ත්‍රික්කය නියෝජනය කරන එජාප ජ්‍යෙෂ්ඨයෙකු අදාළ උද්ඝෝෂණයට සහභාගි නොවන ලෙස එජාප පාක්ෂිකයින්ට දුරකතන මගින් දැනුම් දී ඇතැයි ද දැනගන්නට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=n12082110</link>
    <topic>ෆොන්සේකා පිළිගන්නා උත්සවයේදීහිටපු එජාප නගරාධිපති සිහිසුන් වෙයි</topic>
    <author/>
    <content>අම්බලන්ගොඩ නගර සභාවේ එජාප මන්ත්‍රීවරුන් විසින් සරත් ෆොන්සේකා මහතා පිළිගැනීම සඳහා සංවිධාන කළ උත්සවයේදී ඒ මහතාට මල් මාලය දැමීමට පැමිණි අම්බලන්ගොඩ නගර සභාවේ එජාප හිටපු නගරාධිපති ජී. එම්. එස් ද සිල්වා මහතා සිහිසුන්ව ඇද වැටීමේ සිද්ධියක් වාර්තා වේ. සිහිසුන්ව ඇද වැටුණු හිටපු නගරාධිපතිවරයා වහාම රෝහල් ගත කර ඇති අතර සිද්ධිය පිළිබඳව කලකිරුණු සංවිධායකයන් ඔවුනොවුන්ට දොස් පැවරීම නිසා පිළිගැනීමේ උත්සවය ගාල ගෝට්ටියක් බවට පත්වියමේ සඳහා අම්බලන්ගොඩ බල ප්‍රදේශයේ එජාප ප්‍රධාන සංවිධායකවරයා හෝ සහභාගි නොවු බව වාර්තා වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=n12082111</link>
    <topic>සොහොයුරා ළඟ හැඳී වැඩුණු දැරියරැකවරණයට පරිවාස බාරයට</topic>
    <author>කන්තලේ සමූහ</author>
    <content>පියා හදිසියේම මිය යාම නිසාත් තම වැදූ මව ඒ හේතුවෙන්ම මානසික විකෘතිතාවකින් පෙළීම නිසාත් හුදකලාව අයියා ළඟ හැදුණු වැඩුනු 8 හැවිරිදි දැරියක් නිසි ආරක්ෂාව, රැකවරණය හා පෝෂණය, අධ්‍යාපනය නොලැබීම යන කරුණු හේතුකොටගෙන කන්තලේ මූලස්ථාන පොලිසියේ ළමා හා කාන්තා කාර්යාංශයට පෙරේදා (19) කන්තලේ පරිවාස නිලධාරි ඩබ්ලිව්. ඩබ්ලිව්. දීපාල් මහතා විසින් බාරදෙන ලදී.කන්තලේ අග්බෝපුර ප්‍රදේශයේ පදිංචි මෙම දැරිය හඬා වැලපෙමින් තුෂ්නිම්භූතව ළමා හා කාන්තා කාර්යාංශයට පැමිණියද එහි සිටි කාරුණික නිලධාරිනියන් ඇයට මවකටත් වඩා වැඩි සෙනෙහසක් දක්වමින් ඉල්ලා සිටින හැම දෙයක්ම රැගෙනවිත් දී දැරියගේ බිය සැක නැති කිරීමට සමත් වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=n12082112</link>
    <topic>හොරණ වෙස් මංගල්‍යය හෙට</topic>
    <author>හොරණ සමූහ – බන්ධුල ආර්. ගුලවත්ත</author>
    <content>හොරණ අධ්‍යාපන කලාපයට අයත් නර්තන ශිල්පය හැදෑරූ සිසු දරු දැරියන්ගේ හිස වෙස් තැබීමේ හා ශීර්ෂාභරණ පැළඳවීමේ මංගල්‍යය හෙට (22) වැනි බදාදා උදේ 5.00ට හොරණ විද්‍යාශේඛර පිරිවෙන් භූමියේදී සිදු කෙරේ.සෞන්දර්ය කලා විශ්වවිද්‍යාලයේ විශ්‍රාමලත් ජ්‍යෙෂ්ඨ කථිකාචාර්ය කලාශූරී විභසර ශිල්පාදිපති සහ එම විශ්වවිද්‍යාලයේ උඩරට නර්තන අංශ ප්‍රධාන දර්ශනපති සුමතිපාල ශිල්පාධිපති මැතිතුමන්ලාගේ ප්‍රධානත්වයෙන් ශීර්ෂාභරණ පැළඳවීමේ මංගල්‍යය සිදු කෙරේ.එදිනම උදේ 7.00ට කලාප අධ්‍යාපන කාර්යාල එළිමහන් රංගපීඨයේ දී කළඑළි පා තැබීමේ මහෝත්සවය අධ්‍යාපන අමාත්‍ය බන්ධුල ගුණවර්ධන සහ සෞන්දර්ය කලා විශ්වවිද්‍යාලයේ උපකුලපති ජ්‍යෙෂ්ඨ මහාචාර්ය ජයසේන කෝට්ටගොඩ ප්‍රධාන ආරාධිතයන්ගේ ප්‍රධානත්වයෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=r1208211</link>
    <topic>සෞඛ්‍ය ලිපිකාර පත්වීම් දෙන්න ලක්ෂ 30ක් ගත්තැයි කතක් රිමාන්ඩ්</topic>
    <author>පාණදුර සමූහ කපිල සෝමරත්න</author>
    <content>සෞඛ්‍ය අමාත්‍යාංශයේ ලිපිකාර තනතුරු ලබාදෙන බවට බණ්ඩාරගම සහ තදාසන්න ප්‍රදේශවල තරුණයන්ට බොරු පොරොන්දු දී රුපියල් ලක්ෂ තිහකට අධික මුදලක් ඔවුන්ගෙන් සාපරාධි ලෙස වංචා කළේ යැයි කියන කාන්තාවකට එරෙහිව නඩු 07ක් පාණදුර පොලිසියේ විශේෂ අපරාධ සහ වංචා විමර්ශන අංශය විසින් පවරනු ලැබ තිබේ.සෞඛ්‍ය අමාත්‍යාංශයේ හිටපු ප්‍රධාන ලිපිකාරිනියක් වූ මහබෙල්ලන පදිංචි රයිගම ලොකුª විදානලාගේ කුසුමාවති නැමැත්තියට එරෙහිව පාණදුර මහේස්ත්‍රාත් අධිකරණය හමුවේ මෙම නඩු පවරන ලදි.ඇය චෝදනාවලට නිවැරදිකාරිය යැයි පැවසූ නිසා චෝදනා විභාග කිරීම මහේස්ත්‍රාත් ආර්. එස්. ඒ. දිසානායක මහතා විසින් දෙසැම්බර් මස 06 දාට කල්දැමිණි.විත්තිකාරියට එරෙහිව පැමිණිලි ලැබී ඇත්තේ ඉකුත් ජනවාරි මාසයේ සිටය. සියලුම පැමිණිලි ගැන පරීක්ෂණ පවත්වා ඇයව අත්අඩංගුවට ගෙන අධිකරණයට ඉදිරිපත් කිරීමෙන් පසු මාස දෙකකට ආසන්න කාලයක් ඇය රක්ෂිත බන්ධනාගාරගත කැර තිබිණි.අනතුරුව ඇය ඇප මත අධිකරණය මගින් මුදාහැරීමෙන් පසු නඩු පැවරීම පොලිසිය විසින් ආරම්භ කරන ලදි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=r1208212</link>
    <topic>හොරෙන් බටු කඩන්න කොරටුවට පැමිණි සොරා මැරුණු ගැමියාගේ හොල්මන ට බය වෙලා</topic>
    <author>බර්ටි ලයනල්</author>
    <content>සේතන් අයියා සහ ලකී එකම ගමේ ජීවත්වන අසල්වාසී ඥාතීන් වන අතර ඥාතිකමට වඩා හිතවත්කම මේ දෙදෙනා අතර ඉහළින්ම පැවතුණි.දිනපතාම උදෑසන පාල අයියාගේ තේ කඩේට ආප්ප ඉඳීආප්ප මිලදී ගැනීමට එන ලකී එහි පැයකට වැඩි කාලයක් හිඳීමින් කඩේට එන යන සියලුදෙනා සමඟම කුළුපඟ වෙමින් විහිළු තහළු කරමින් විනෝදයට පත් කිරීම ඔහුගේ සාමාන්‍ය සිරිතයි.දිනක් උදෑසනක තේ කඩයේ දී විහිළු තහළු කරමින් සිටි අවස්ථාවක පාල මුදලාලි මේ දෙදෙනාට යෝජනාවක් කළේ ය. “සේතන් අයියෙ අපේ දෙනිය දැන් කැලෑවට යනවා. ඒක ශුද්ධ කරල දෙන්න ඒකේ වගාවක් දාන්නකො. ආදායම ඔයලම ගන්න. කඩේට තියල එළවළු ටිකත් විකුණ ගන්න. කරනවා නම් අද හෙටම. “බලමුකො... නේද... හොඳ යෝජනාවක්....” සේතන් අයියා ලකී දෙස බලමින් හිස සලමින් එය අනුමත කරගති. කෙසේ හෝ දින ගණනක් ගතවෙත්ම යෝජනාව ක්‍රියාත්මක විය. මිරිස්, බටු, මෑ, බණ්ඩක්කා, වට්ටක්කා වැනි විවිධ භෝගයන්ගෙන් දෙනිය ඵල බරිත විය.දිනක් හදිසියේම අවේලාවක ලකී කොරටුව දෙසට වේගයෙන් යන බව කිහිප දෙනෙක්ම දැක ඇත. එතරම් වේගයෙන් තනිවම ගමන් කළේ ඇයිදැයි සැමට සැකයක් ද පහළ වී ඇත. නමුත් දෙනියට ගොස් ආපහු තම නිවෙසට ගිය ලකි හදිසි මරණයකට පත්වීම ඇසී සැමටම එය අදහාගත නොහැකි වූහ.කෙසේ හෝ ලකී හදිසියේම සදහටම සමු ගත්තේ ය.දින ගණනාවකට පසු සේතන් අයියා තනිවම කොරටුව දෙසට උදේ ගොස් ඇත. ඒ යනවිට බණ්ඩක්කා ගස් අස්සේ යමෙක් වැටී සිටිනු දැක බිය වී නැවත තේ කඩයට පැමිණ සැමට දන්වා නැවත ආපසු ගියේ ය.පිරිස කලබල වී දෙනියට දිව ගිය සැණින් සිහි මුර්ජා වී වැටී සිටින අය හඳුනාගෙන ඇත. සිදුවූයේ කුමක් දැයි සැමට ප්‍රශ්නයක් විය. වහා පිරිස පැන සිහි මුර්ජා වූ පුද්ගලයා ඔසවා තේ කඩයට රැගෙන ගොස් බිම දිගා කරවා ඒ සැණින්ම ශාන්තිකර්ම කරන සිරිසේන අයියා සොයා ඒමට ත්‍රිරෝද රිය පිටත් කළේ ය. සිරිසේන අයියා පැමිණියේ ය. “මේ අපේ යාලුවෙක්... නේද.... කියා අසමින් ආතුරයාගේ අත ගෙන නාඩි පිරික්සා බලා දිය බඳුනක් ගෙන පිරිත් කර මුහුණට පිරිත් පැන් ඉස මඳක් නිහඬ විය. ඒ සමඟම දෙහි අත්තක් ගෙන හිස සිට දෙපතුළ දක්වා මතුරමින් පිස දමන්නට විය. මඳ වෙලාවක් මේ ශාන්තිය කිරීමෙන් පසු... “ලකී... ල... කී. අයි... යේ... අ... නේ. මම.. ම.. ම බටු... ක..ඩන්..නෙ... නෑ... ස...ත්...කයි...”“ඈ.... ලකී.... ඔයා දැක්කද.... කොල්ලො එයා මැරිලනෙ දැන්.... සිරිසේන අයියා දෙපසට එක් විය. “නෑ... නෑ... එයා.... බ... ටු.... ග... ස්.. ළ... ඟට ... ආ... වා... ර.. වා... ගෙ... න...” හා හරි... දැන් මට තේරෙනවා... කෝ මේ පිරිත් පැන් ටික බොන්නකො... කට අරින්න. දැන් ඔහොම නිදාගන්න, පිරිත් පැන් ටික පෙවීමෙන් අනතුරුව අතේ පටලවා ගෙන සිටි කහ නූල්පට රෝගියාගේ දකුණත පටලවා බැඳ ඉවත් වුනේ “මේකා ලකී... ව දැකලා...” කියමිනි සිදුවී ඇති දේ සියලු දෙනාම අවබෝධ කර ගත්තේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=r1208213</link>
    <topic>කානුවලඩෙංගු තවාන්</topic>
    <author>හැඳල විශේෂ ජූලියන් කෝරාළ</author>
    <content>හැඳල ප්‍රදේශයේ ඩෙංගු රෝගය පැතිරෙමින් පවතී. මෙයට හේතුව මදුරු තවාන් වත්තල ප්‍රාදේශීය සභාව විසින් පවත්වාගෙන යෑම යැයි ප්‍රදේශවාසීහු චෝදනා කරති.ප්‍රාදේශීය සභාව විසින් නඩත්තු කරන හැඳල ප්‍රදේශයේ සෑම කානුුවකම වතුර රැඳී පවතින ප්‍රවණාතාවයක් තිබේ. ඒ සමඟ කානුුවට අපද්‍රව්‍ය මුදා හැරීමද නිවැසියෝ විසින් නිරන්තරයෙන්ම සිදුකරති.ප්‍රදේශයේ මහජන පරීක්ෂක නිලධාරීන් තමන්ට ලබාදී ඇති බලතල යොදා දිගින් දිගටම මේ වැරදි කරන කඩ හිමියන් හා නිවැසියන් නීතිය හමුවට පැමිණ විය යුතු බව ප්‍රදේශවාසීන්ගේ අදහසයි.හැඳල ප්‍රදේශයේ කානුුවල අපද්‍රව්‍ය රැඳී පල්වීම නිසා පාරේ ගමන් කිරීමට නොහැකි තරමටම දුගඳක් හමයි. හැඳල තිඹිරිගස්යාය ප්‍රදේශයේ කානුු පද්ධතිය මෙයට හොඳම උදාහරණයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=r1208214</link>
    <topic>වාද්දුවේ කතක් රට රැකියා පෙන්වාලක්ෂ 10ක් වංචා කළැයි රිමාන්ඩ්</topic>
    <author>පානදුර සමුහ කපිල සෝමරත්න</author>
    <content>රට රැකියා ලබාදෙන බවට පොරොන්දු වී රුපියල් ලක්ෂ දහයකට වැඩි මුදලක් වංචා කළේ යැයි කියන කාන්තාවක් පානදුර වැඩ බලන මහේස්ත්‍රාත් ජයන්ති පීරිස් මහත්මිය විසින් රක්ෂිත බන්ධනාගාර ගත කළාය.මෙසේ බන්ධනාගාර ගත කෙරුණේ් පොතුපිටිය ප්‍රදේශයේ පදිංචි කාන්තාවකි.වාද්දුව ප්‍රදේශයේ තරුණ තරුණියන් දස දෙනෙකුගෙන් රට රැකියා දෙන බවට පොරොන්දු වී මුදල් වංචා කර ඇතැයි මේ නඩුව පවරා තිබුණි.මීට පෙර ද තරුණයෙකුගේ මුදල් වංචා කිරීම සම්බන්ධ නඩුවකින් ඇයට සිරදඬුවම් නියම වී සිටි ඇයව බන්ධනාගාර නිලධාරීන් අධිකරණයට ඉදිරිපත්කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=r1208215</link>
    <topic>සෞඛ්‍ය පරීක්ෂකට පොලිස් නිලධාරියකු යැයි රැවටී කසිප්පු පැකට් එක බේරගන්න ඇළට පැනලා</topic>
    <author>නුගේගොඩ සමූහ-ඩබ්ලිව්. විදානපතිරණ</author>
    <content>කසිප්පු පැකට් එකක් කටේ හලාගෙන තවත් පැකට් එකක් ඉනේ සඟවාගෙන නිවසට යන්න ගිය පුද්ගලයෙකු සෞඛ්‍ය පරීක්ෂකට පොලිස් රාළහාමි කෙනෙකු යැයි රැවටී සිදු වූ අපූරු සිදුවීමකි මේ.මෙය සිදු වී ඇත්තේ ඇඹිලිපිටිය ප්‍රදේශයේය. මේ පුද්ගලයා කරුණාපාල නමින් හඳුන්වමු.කරුණාපාල දිනපතා කසිප්පු බීමට පුරුදු වී සිටියේය. පැකට් එකක් කටේ හලාගෙන තව පැකට් එකක් ඉණේ සඟවාගෙන සවස නිවසට වේල්ල දිගේ පයින්ම යෑම ඔහුගේ පුරුද්දකි. සිද්ධිය වූ දිනත් ඔහු ඇළ වේල්ලේ ගමන් කරමින් සිටියේය.මෙදින රාජකාරී නිමවී සෞඛ්‍ය පරීක්ෂක මහතකු යතුරුපැදියෙන් වේල්ල දිගේ ගමන් කරනු කරුණාපාල දුටුවේය. රාළහාමි එන්නේ තමන් අල්ලගන්නට යැයි සිතූ ඔහු ටික දුරක් දුවගෙන ගිහින් අසල තිබුණ නාන තොටුපළට පැන එගොඩට පීනන්නට විය. කිසිවක් නොදත් සෞඛ්‍ය පරීක්ෂකවරයා යන්න ගියේ ඒ පැත්තවත් නොබලමිනි.කරුණාපාලගේ මේ ක්‍රියාව තොටුපළේ නාමින් සිටි තරුණයන් දුටුවේය. එවිට තරුණයන් කීවේ මෝඩයා, ඒ ගියේ පොලිසියේ රාළහාමි කෙනෙක් නෙවෙයි. පී. එච්. අයි මහත්තයා කියාය. එවිට කරුණාපාල අනේ බලන්න මම රැවටුණ රැවටිල්ල. මම හිතුවේ රාළහාමි කෙනෙක් කියලා. දැන් ඉතින් මොනවා කරන්නද අද ඉතින් අමුවෙන්ම තමයි බත්ටික කන්න වෙන්නේ කියා තෙත රෙදි පිටින්ම නිවෙසට යන්නට විය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=s1208211</link>
    <topic>අෆ්රිඩිගේ සුපිරි පිතිහරඹය අපතේ යයි</topic>
    <author>වර්නන් ගුණසේකර පල්ලෙකැලේ සිට...</author>
    <content>කන්ද උඩරට ක්‍රිකට් ලෝලීන් අමන්දානන්දයට පත් කරවමින් කඳුරට කණ්ඩායමට එරෙහිව පාකිස්තාන ආක්‍රමණශීලී පිතිකරු ෂහිඩ් අෆ්රිඩි ඉතාමත් සුපිරි පිතිහරඹයක නියැළුනද සිය රුහුණ කණ්ඩායම ජයග්‍රහණය කරවීමට එය ප්‍රමාණවත් නොවීය.පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී ඊයේ පැවැති මෙම ශ්‍රී ලංකා ප්‍රිමියර් ලීග් තරගයේ ලකුණු 143ක ජයග්‍රාහී ඉලක්කයක් හඹා ගිය රුහුණ කණ්ඩායම තරගයේ තවත් ඕවර 2ක් හා පන්දු 4ක් ඉතිරිව තිබියදී ලකුණු 100කට දැවී ගියේ කඳුරට ට ලකුණු 42ක ජයක් හිමිකර දෙමිණි.දැවැන්ත හයේ පහර 4ක් හා හතරේ පහරක් එල්ල කළ අෆ්රිඩි පන්දු 16කට පමණක් මුහුණ දෙමින් ලකුණු 36ක් රැස් කළේය. පාකිස්තානයේම ප්‍රධාන දඟ පන්දු යවන්නා වන සයීඩ් අජ්මාල් ට තමන් මුහුණ දුන් පළමු පන්දුවටම අෆ්රිඩිි හයේ පහරක් එල්ල කළේ කිසිම ආයාසයකින් තොරව ය. තම සීමාවෙන් ඉදිරියට පැමිණ අෆ්රිඩි එම හයේ පහර එල්ල කිරීමෙන් පසුව ඔහු පන්දුව යන දෙස බැලුවේවත් නැත. එය හයේ පහරක්ම බවට ඔහුට ඒ තරමට සහතික වී තිබිණි.ඒ පහරින් සිය වේගවත් ඉනිම ඇරැඹූ අෆ්රිඩිි, අජ්මාල්ගේ දෙවැනි ඕවරයේ පළමු පන්දුවටද හයේ පහරක් එල්ල කළේය. ඊළඟ පන්දුවට ඔහු දුන් උඩ පන්දුව හතරේ සීමාව අසල ‘ලෝන්ග් ඕෆ්’හිදී ජීවන්ත කුලතුංග අතින් ගිලිහුනු අතර ඒ වන විට අෆ්රිඩි ලකුණු 33ක් ලබා ගෙන සිටියේය. අවසානයේ ඔහු දැවී ගියේද අජ්මාල්ගේ පන්දුවකටය. කඩුලු රකින විතානගේ අෆ්රිඩිගේ පිත්තෙන් නික්ම ආ උඩ පන්දුව රැක ගත්තේය.ලකුණු 31ක් රැස්කර ගෙන කඩුල්ල පිටුපස සිට උඩ පන්දු 3ක්ද රැක ගත් විතානගේ ‘තරගයේ වීරයා’ ලෙස නම් කෙරිණි.අෆ්රිඩි පිතිහරඹයේ නියැලී සිටියදී රුහුණ කණ්ඩායම ජයග්‍රාහී ඉලක්කය කරා යන බවක් දිස්වුනද ඔහු දැවී යාමෙන් පසුව තත්ත්වය වෙනස් විය. ලකුණු ලබා නොදුන් ඕවරයක්ද සමග ඕවර 3යි පන්දු 2කදී ලකුණු 4ක් පමණක් ලබා දෙමින් ඉනිම මුලදී සොහේල් ටන්විර් ද, ලකුණු 23කට කඩුලු 3ක් ලබා ගනිමින් ඉනිම මැදදී අජ්මාල් ද ප්‍රදර්ශනය කළ සුපිරි පන්දු යැවීම හමුවේ රුහුණ කණ්ඩායමට ජයග්‍රාහී ඉලක්කය කරා ලංවීමට නොහැකි විය.රුහුණ ඉනිමේ තෙවැනි පන්දුවේදීම කඩුල්ලක් බිඳ වැටිනි. සොහේල් ටන්විර්ගේ පන්දුවට ඒරන් ෆින්ච්ගේ පිත්තේ අග වැදී ආ උඩ පන්දුව කඩුලු රකින කිත්රුවන් විතානගේ අති දක්ෂ අයුරින් අල්ලා ගත්තේය. මුළු ලකුණු 18දී ප්‍රසන්න ජයවර්ධන (10), සනත් ජයසූරිය වෙත පහසු උඩ පන්දුවක් ලබා දෙමින් දැවී ගිය අතර එම කඩුල්ල තරගයේ පස්වැනි ඕවරයේදී ලබා ගත්තේද ටන්විර් ය.පාකිස්තාන සුපිරි දඟ පන්දු ක්‍රීඩක සයීඩ් අජ්මාල් ඔහුගේ දෙවැනි පන්දුවෙන් ඩැනියල් හැරිස් (1) දවාලුවේය. ඕවර 10ක් අවසානයේ රුහුණ කඩුලු 3ක් ලකුණු 65කට බිඳ වැටී තිබිනි.ලහිරු තිරිමාන්න හා ෂහිඩ් අෆ්රිඩි සිවුවැනි කඩුල්ල වෙනුවෙන් ඕවර 3යි පන්දු 3කින් ලකුණු 42ක් රැස් කළහ. ජෝන් හැස්ටින්ග්ස්ගේ පන්දුවකට කඩුලු රකින විතානගේ වෙත උඩ පන්දුවක් දෙමින් තිරිමාන්න දැවී ගියේ පන්දු 22කින් ලකුණු 23ක් ලබා ගැනීමෙන් පසුවය. හතරේ පහර 3ක් ඔහු සිය ඉනිමට ඇතුළත් කර ගත්තේය.කාසියේ වාසිය දිනා ගෙන පළමුව පන්දුවට පහර දුන් කඳුරට කණ්ඩායමේ කඩුලු 3ක් පළමු ඕවර 5 අවසන් වන විට ලකුණු 39කට බිඳ වැටී තිබිණි. ආරම්භක පිතිකරුවන් වූ තරංග පරණවිතාන ලකුණු 10කටත්, තිලාන් සමරවීර ලකුණු 3කටත් දැවී ගිය අතර නායක සනත් ජයසූරිය ලකුණු 10කට දැවී ගියේය.පිට දඟ පන්දු යවන ඩිල්රුවන් පෙරේරා ඔහුගේ පළමු ඕවරයේදීම කඩුලු ද්විත්වයක් ලබා ගැනීමට සමත් විය. තරගයේ තෙවැනි ඕවරය යැවීමට කැඳවනු ලැබූ ඩිල්රුවන්ගේ තෙවැනි හා හයවැනි පන්දුවලට ‘ගොදුරු’ වූයේ ආරම්භක පිතිකරු යුගළයයි. පන්දුව කෙළින්ම පා ඉන්නේ ගැටීමෙන් පරණවිතාන ප්‍රථමයෙන් දැවී ගිය අතර ‘ඩීප් ස්කුවෙයාර් ලෙග්’ යන ස්ථානයේ පන්දු රකිමින් සිටි චාමර සිල්වා වෙත උඩ පන්දුවක් ලබා දෙමින් සමරවීර දෙවනුව දැවී ගියේය. හතරේ පහර 2ක් එල්ල කළ ජයසූරිය, ජෙරම් ටේලර්ගේ පන්දුවකට දුන් උඩ පන්දුව ‘මිඩ් ඕන්’හි සිට දිව යමින් ඉම්රාන් ඛාන් රැක ගත්තේය.තරගයේ 6 වැනි ඕවරය යැවූ ෂහිඩ් අෆ්රිඩිි ඔහුගේ පළමු පා දඟ පන්දුවෙන්ම සිය පාකිස්තාන නායක මිස්බා උල් හක් (1)ගේ කඩුල්ල බිඳ දැමුවේය. කඳුරට කඩුලු 4ක් දැවී ලකුණු 39යි.අවසානයේ කඳුරට සියළුම ක්‍රීඩකයෝ ඉනිමේ තවත් පන්දු 4ක් ඉතිරිව තිබියදී ලකුණු 142කට දැවී ගියහ. එම ඉනිම මේ තත්ත්වයට ගෙන ආවේ ජීවන්ත කුලතුංග, කිත්රුවන් විතානගේ හා තිසර පෙරේරා ය. කුලතුංග හා විතානගේ 5 වැනි කඩුල්ල වෙනුවෙන් ඕවර 6යි පන්දු 3කදී ලකුණු 35ක්ද, විතානගේ හා තිසර පෙරේරා 6 වැනි කඩුල්ල වෙනුවෙන් පන්දු 13කින් ලකුණු 29ක්ද එක් කළහ.කුලතුංග හා විතානගේ ලකුණු 31 බැගින් ලබා ගත් අතර දෙදෙනාම දැවී ගියේ දුවද්දී ය. 5 වැනි කඩුල්ල ලෙසින් දැවී ගිය කුලතුංග පන්දු 31කට මුහුණ දෙමින් හතරේ පහර 5ක් එල්ල කළ අතර විතානගේ හතරේ පහර 2ක් හා හයේ පහරක් එල්ල කරමින් පන්දු 27කට මුහුණ දීමෙන් පසුව 9 වැනි කඩුල්ල ලෙසින් දැවී ගියේය.තිසර පෙරේරා පන්දු 10කට මුහුණ දෙමින් ලකුණු 17ක් රැස් කළේ හතරේ පහරක් හා හයේ පහරක්ද එල්ල කරමිණි. ඉම්රාන් ඛාන්ගේ පන්දුවකට ‘ඩීප් ස්කුවෙයාර් ලෙග්’ ස්ථානයේ පන්දු රකිමින් සිටි ඒරන් ෆින්ච් වෙත උඩ පන්දුවක් දෙමින් තිසර 6 වැනි කඩුල්ල ලෙසින් දැවී ගියේය.ඊළඟට ජෝන් හැස්ටින්ග්ස් (3) දැවී ගියේ රුහුණ නායක ලසිත් මාලිංගගේ දර්ශනීය ‘යෝකර්’ පන්දුවකිනි. කෞශල් ලොකුආරච්චි (1), ඩිල්රුවන් පෙරේරාගේ පන්දුවකට චාමර සිල්වා අතට උඩ පන්දුවක් දෙමින් 8 වැනි කඩුල්ල ලෙසින් මුළු ලකුණු 122දී දැවී ගියේය. මුළු ලකුණු ප්‍රමාණය 142 දක්වා ඉහළ නංවමින් සොහේල් ටන්විර් (13) හතරේ පහරක් හා හයේ පහරක් එල්ල කළේය.ඩිල්රුවන් පෙරේරා ලකුණු 21කට කඩුලු 3ක්ද, ඉම්රාන් ඛාන් ලකුණු 33කට කඩුලු 2ක්ද ලබා ගත්හ.කඳුරට පිල - 142 (ඕවර 19.2) කිත්රුවන් විතානගේ 31, ජීවන්ත කුලතුංග 31, තිසර පෙරේරා 17 (ඩිල්රුවන් පෙරේරා 21/3, ඉම්රාන් ඛාන් 33/2, ලසිත් මාලිංග 17/1)රුහුණ පිල - 100 (ඕවර 17.2) ෂහිඩ් අෆ්රිඩි 36, ලහිරු තිරිමාන්න 23 (සොහේල් ටන්විර් 4/3, සයීඩ් අජ්මාල් 23/3, සනත් ජයසුරිය 10/1).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=s1208212</link>
    <topic>මහනුවර රගර් ආධිපත්‍යයහැව්ලොක්ස් පිල බිඳ දමයි</topic>
    <author>ෆවුස් මොහොමඩ්</author>
    <content>වසර 12ක් පුරා මෙරට අන්තර් සමාජ පළමු කොටසේ රගර් ලීග් ශූරතාවට හිමිකම් කියමින් සිය ආධිපත්‍යය පැතිරවු ප්‍රබල මහනුවර ක්‍රීඩා සමාජය සතු වාර්තාව බිඳ දමමින් මෙවර අන්තර් සමාජ ඩයලොග් රගර් කිරැළ අත්කර ගැනීමට හැව්ලොක්ස් පිල සමත්විය.අප්කන්ට්‍රි ලයන්ස් පිල හමුවේ පෙරේදා නාවලපිටියේදී නාවික හමුදා පිල ලකුණු 46-38ක් ලෙස පරාජය වී‍මේ හේතුවෙන් තවත් තරග වටයක් ඉතිරිව තිබියදීම ශූරතාවට හිමිකම් කීමට හැව්ලොක්ස් පිලට හැකිවිය.මෙවර තරගාවලිය ආරම්භයේ සිටම පෙරමුණ ගත් හැව්ලොක්ස් පිල ලීග් ශූරතාව දිනා ගනු ලැබුවේ වසර 31කට පසුව වීම විශේෂ සිදුවීමකි. ඔවුන් අවසන් වරට ලීග් කිරැළට හිමිකම් කී‍වේ 1981 වසරේදීය.ලබන සති අන්තයේ පැවැත්වීමට නියමිත අවසන් තරග වටයේදී හැව්ලොක්ස් පිල නාවික හමුදාව සමඟත් මහනුවර පිල අප්කන්ට්‍රි ලයන්ස් පිල සමඟත් තරග වදිති. එහෙත් එම තරග ප්‍රතිඵල හැව්ලොක්ස් පිලේ ජයග්‍රහණයට බල නොපානු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=s1208213</link>
    <topic>ආසියානු පාපන්දු ලොක්කාගේතහනම දික්වෙයි</topic>
    <author/>
    <content>මුල්‍ය වංචා හා දුෂණ හේතුවෙන් ධුරයෙන් ඉවත් කළ ආසියානු පාපන්දු සම්මේලන සභාපති බින් හමාම්ගේ තහනම තවදුරටත් දීර්ඝ වෙයි.ආසියානු පාපන්දු සම්මේලනයේ මුදල් අක්‍රමිකතා පිළිබද කෙරෙන විමර්ශන තවමත් අවසන් නොවීම හේතුවෙන් බින් හමාම්ගේ තහනම දීර්ඝ කිරීමට සිදුව ඇත.ලෝක පාපන්දු සම්මේලනය විසින් බින් හමාම්ට පැනවු තහනමට එරෙහිව ඔහු විසින් ක්‍රීඩාව පිළිබද බේරුම්කාර මණ්ඩලයට අභියාචනාවක් ඉදිරිපත් කළේය.එම අභියාචනාව විභාග කළ ජගත් බේරුම්කාර මණ්ඩලය පවසා ඇත්තේ බින් හමාම්ට එරෙහි චෝදනා වලට ප්‍රමාණවත් සාක්ෂි නොමැති බවය.එහෙයින් ලෝක පාපන්දු සම්මේලනයේ තීන්දුව උඩු යටිකුරුවී හමාම්ට ඉදිරි කාලයේ සහනයක් ලැබෙනු ඇතැයිද විශ්වාස කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=s1208214</link>
    <topic>එස්.එම්.එස් කරදරයෙන්පීටර්සන්ට තවත් බිංදුවක්</topic>
    <author/>
    <content>එස්.එම්.එස් පණිවිඩයක් තම ප්‍රතිවාදී කණ්ඩාය‍මේ ක්‍රීඩකයන්ට යැවීමේ වරදට ටෙස්ට් පිලෙන් ඉවත් කළ කෙවින් පීටර්සන් සහභාගීවු පළමු ප්‍රාන්ත තරගයෙන් ලකුණු නොලබා දැවී යෑම ගැන එංගලන්ත මාධ්‍ය විශාල ප්‍රචාරයක් ලබාදී තිබේ.හැම්ෂයර් පිලට එරෙහිව ඊයේ නිමාවු ඕවර් 40 තරගයේදී පළමු පන්දුවෙන්ම දැවී යෑම ඔහු මානසික වශයෙන් ඇද වැටීමක් බව විචාරක මතය වී තිබේ. දැන් ක්‍රියාත්මක වන එංගලන්ත-දකුණු අප්‍රිකා ටෙස්ට් තරගාවලියේ දෙවැනි තරගයේදී කෙවින් පීටර්සන් එස්.එම්.එස් පණිවිඩයක් යැවීමෙන් කණ්ඩායමේ අනෝන්‍ය විශ්වාසය හා ගරුත්වයට හානි වු බවට චෝදනා නැගුණි.එහෙත් එංගලන්ත ක්‍රිකට් නායක ඇන්ඩෘ ස්ට්‍රාවුස් පවසා ඇත්තේ පීටර්සන් සමග ප්‍රශ්නය වැදගත් අන්දමින් විසදාගත යුතු බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=s1208215</link>
    <topic>ශ්‍රී ලංකාවේ දී මුල්වරට පැවැත්වෙනජගත් ක්‍රීඩා වෛද්‍ය සමුළුවට සුදානම්</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේදී මුල්වරට පැවැත්වෙන ජාත්‍යන්තර ක්‍රීඩා වෛද්‍ය සමුළුවට සියලු කටයුතු සුදානම් වේ.ක්‍රීඩා ඇමැති මහින්දානන්ද අලුත්ගමගේ මහතාගේ පුර්ණ අනුග්‍රාහකත්වය යටතේ පැවැත්වෙන ජාත්‍යන්තර ක්‍රීඩා වෛද්‍ය සමුළුවට රටවල් 25කින් 300ක් පමණ සහභාගී වේ.ශ්‍රී ලංකා පදනම් ආයතනයේදී මේ මස 24වැනිදා සිට 26වැනිදා දක්වා පැවැත්වෙන මේ සමුළුවේදී ක්‍රීඩා ආබාධවලදී ක්‍රීඩකයා පුනරුත්ථාපනය කිරීම හා තහනම් උත්තේජන භාවිතයේ පළවිපාක පිළිබද පුර්ණ අවධානය යොමු කෙරේ. මෙයට සමගාමීව ක්‍රීඩා වෛද්‍ය විෂය පිළීබද අධ්‍යයන සමුළුවක් ද පැවැත්වීම‍ට කටයුතු යොදා ඇතැයි ක්‍රීඩා වෛද්‍ය සභාවේ සභාපති වෛද්‍ය හිලරි ජේ සුරවීර මහතා පැවැසීය.ඒ මහතා මේ බව පැවැසුවේ ක්‍රීඩා අමාත්‍යංශ ශ්‍රවණාගාරයේ ඊයේ පැවැති මාධ්‍ය හමුවකදීය.ජාතික ඔලිම්පික් කමිටුවට වසර 75ක් හා ශ්‍රී ලංකා ක්‍රීඩා වෛද්‍ය සංගමයට වසර 20ක් පිරීම නි‍මිත්තෙන් මේ ජාත්‍යන්තර සමුළුව සංවිධානය කළ බවද ඒ මහතා සදහන් කළේය.ජාතික ක්‍රීඩා වෛද්‍ය ඒකකයේ අධ්‍යක්ෂ ජෙනරාල් මහාචාර්ය අර්ජුන ද සිල්වා මහතා ඇතුළු විශේෂඥ වෛද්‍යවරු පිරිසක් ශ්‍රී ලංකාව වෙනුවෙන් මේ සමුළුව නියෝජනය කරති.එයට අමතරව සමුළුවේ දේශනා සඳහා මෙල්බෝන් විශ්ව විද්‍යාලයේ භෞත චිකිත්සක ප්‍රධානී කුසල් ගුණවර්ධන, ඉන්දියාවේ ෆාදර් මුලර් වෛද්‍ය විද්‍යාලයේ අංශ ප්‍රධානී මහාචාර්ය නර්සිමන් ස්වාමිනාදන්, ආසියානු ක්‍රීඩා වෛද්‍ය සම්මේලනයේ හිටපු සභාපති මේජර් ජනරාල් සී.තුරෙයිරාජා යන මහත්වරුන් ඇතුලු දෙස් විදෙස් ක්‍රීඩා වෛද්‍ය විශේෂඥයින් සමුළුවේ ප්‍රධාන දෙසුම් පවත්වති.මේ සමුළුවේදී ක්‍රීඩා වෛද්‍ය විෂයේ ජාත්‍යන්තර ප්‍රවණතා පිළිබද විශේෂ අවධානයක් යොමු කිරීමට ද බලාපොරොත්තු වේ. එමගින් ශ්‍රී ලංකාවේ කටයුතු කරන ක්‍රීඩා වෛද්‍යවරු, ක්‍රීඩා ගුරුවරු, පුහුණුකරුවන් හා භෞත චිකිත්සකයන්ට නව දැනුම බෙදාදීමට හැකිවනු ඇතැයි විශ්වාස කෙරේ. ලෝක මත්ද්‍රව්‍ය විරෝධී එජංසියේ තවතම නීති රෙගුලාසි සාකච්ජා කොට ශ්‍රී ලංකාවේ ක්‍රීඩක ක්‍රීඩිකාවන්ට අලුත් දැනුම් සම්භාරයක් එක් කිරීමේ අවස්ථාවක් ලෙසද මේ සමුළුව යොදා ගත හැකි බවට සංවිධායකයෝ විශ්වාසය පළ කරති.ජාත්‍යන්තර ක්‍රීඩා සමුළුව පිළිබද දැනුවත් කිරීමේ මාධ්‍ය හමුවට ශ්‍රී ලංකා ක්‍රීඩා වෛද්‍ය සංගමයේ උප සභාපති ළමා රෝග විශේෂඥ වී.ජේ.සී.පෙරේරා, කැලණිය විශ්ව විද්‍යාලයේ කථීකාචාර්ය එරංජන් රත්නායක, ක්‍රීඩා වෛද්‍ය සංගමයේ ලේකම් අසේල රත්නායක යන මහත්වරුද එක්වුහ.මේ ජාත්‍යන්තර සමුළුවේදී ශ්‍රී ලංකාවේ තවත් පිරිසකට සීමිත ඉඩකඩක් ඇති බැවින් සහභාගී වීමට කැමැති ක්‍රීඩා විෂයට සම්බන්ධ වෛද්‍යවරු, ගුරුවරු, පුහුණුකරුවන් හා භෞත චිකිත්සකයන් 0112 684420 දුරකතනයේ චේතනා අමතන ලෙස ක්‍රීඩා වෛද්‍ය සංගමය ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=s1208216</link>
    <topic>සාන්ත පීතර විදුහල කඩුලු 4 කින් ජයගනී</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>අන්තර් පාසල් අවුරුදු 17 පහල පළමු පෙල තරගාවලියේ මාතර රාහුල විදුහලත් බම්බලපිටිය සාන්ත පීතර විදුහලත් අතර පැවති දෙවැනි වටයේ තරග‍යෙන් කඩුලු හතරක ජයක් හිමිකර ගැනීමට සාන්ත පීතර පිල සමත් වූහ.රාහුල පිලේ උප නායක හර්ෂ රාජපක්ෂ පන්දු 115 කදී හතරේ පහර පහළොවක් සහ හයේ පහරක් සමග ලකුණු 102 වාර්ථා කිරීමට සමත් විය. හයවන කඩුල්ල සදහා දකෂිණ ට්‍රිශාන් (20) සමග හර්ෂ ලකුණු 108 ක සම්බන්ධතාවයක් ගොඩනැගුවේය. මෙයට හර්ෂ ගේ දායකත්වය ලකුණු 77 කි. ජනිත් ලියනගේ සහ විණූ මොහොට්ටි කඩුලු දෙක බැගින් දවා ගත්හ.ඕවර 29.5 අවසානයේ දි ඇද හැලුණු වර්ෂාව හේතුවෙන් තරගය නවත්වන විට සාන්ත පීතර පිල කඩුලු හයක් දැවී ලකුණු 186 ක් රැස් කර ගෙන සිටියහ. කාවින්ද ද තිසේරා නොදැවී ලකුණු 61 ක් සහ චන්දුල ජයමාන්න ලකුණු 53 කින් ජයග්‍රහණයට දායක වූහ. පියුශාන් කුලතුංග, හර්ෂ රාජපක්ෂ සහ රුක්ෂාන් පෙරේරා කඩුලු දෙක බැගින් දවා ගත්හ. පැරබෝලා න්‍යායට අනුව සාන්ත පීතර විද්‍යාලයට කඩුලු හතරක ජයක් හිමි විය.රාහුල- 190/9 (ඕවර 50) හර්ෂ රාජපක්ෂ 102,දක්ෂිණ ට්‍රිශාන් 20 (ජනිත් ලියනගේ 36/2, විණූ මොහොට්ටි 41/2)සාන්ත පීතර -186/6 (ඕවර 29.5) කාවින්ද ද තිසේරා නොදැවී 61, චන්දුල ජයමාන්න 53 (හර්ෂ රාජපක්ෂ 25/2, රුක්ෂාන් පෙරේරා 41/2, පියුශාන් කුලතුංග 53/2).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=s1208217</link>
    <topic>ජපාන ගොල්ෆ් ක්‍රීඩිකාවට ලක්ෂ 225ක තෑග්ගක්</topic>
    <author/>
    <content>ජපානයේ මිකා මියසාටෝ මේ තරගවාරයේ සහභාගීවු පළමු වෘත්තීය මට්ටමේ ‍ගොල්ෆ් තරගාවලියෙන් රුපියල් ලක්ෂ 225ක් හිමිකර ගත්තාය.ඇමෙරිකාවේ වොෂින්ටන් හී පැවැති සේෆ් වේ ක්ලැසික් ගොල්ෆ් තරගාවලියේදී ඇය මේ දස්කම් දැක්වුවාය. 22 හැවිරිදි මේ ජපන් ක්‍රීඩිකාව මේ ජයග්‍රහණය වාර්තා කළේ ලොව අති දක්ෂ ක්‍රී‍ඩිකාවන් පරාජයට පත් කරමිණි.'මේ තරගාවලිය ජයගැනීම මගේ සිහිනයක් වුණා.මේ වසර ආරම්භයේදී මාගේ තරග රටාව එතරම් හොඳ මට්ටමක තිබුණේ නෑ. දැන් මගේ තරග රටාව යහපත්. ඒ වගේම හොඳ විශ්වාසයක් ගොඩ නැගී තිබෙනවා” තරගයෙන් අනතුරුව මිසයාටෝ පැවැසුවාය.මේ තරගයට එක්වු ලොව අංක එකේ ගොල්ෆ් ක්‍රීඩිකා යැනී සෙන්ග් ද පසුබැසීමට ලක්වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=s1208218</link>
    <topic>ආසියාතික ප්‍රවීණයන්ගේ තරගාවලියට මලල ක්‍රීඩක රොෂාන් චමින්දට වරම්</topic>
    <author/>
    <content>ලබන නොවැම්බර් මාසයේ තියිවානයේ තායිපේ හිදී පැවැත්වෙන ආසියාතික ප්‍රවීණයන්ගේ තරගාවලිය නියෝජන කිරීමේ අවස්ථාව උදා කරගැනීමට එව්.ඒ.රොෂාන් චමින්ද සමත්විය.පසුගියදා සුගතදාස ක්‍රීඩාංගණයේ පැවති ශ්‍රී ලංකා ප්‍රවීණයන්ගේ සංගමය සංවිධානය කළ 26වැනි වාර්ෂික මලල ක්‍රීඩා තරගමාලා‍වේදී රන් පදක්කමක් හා ලෝකඩ පදක්කම් 2ක් දිනා ගැනීමෙන් ඔහු ඊට සුදුසුකම් ලැබීය.තරගාවලියේදී මීටර් 5000 තරගයෙන් ප්‍රථම ස්ථානය (17.09.5) සහ මීටර් 1500, මීටර් 800 තරග ඉසව්වලින් තුන්වැනි ස්ථානය හිමිකර ගත්තේය.එම දක්ෂතාමත මත තියිවානයේ පැවැත්වෙන තරගාවලිය නියෝජන කිරීමට අවස්ථාව ලැබුණද තරගාවලිය සදහා එක්වන්නන් තමන් විසින්ම අරමුදල් සපයා ගතයුතු බව ක්‍රීඩා අමාත්‍යංශය ප්‍රකාශ කිරීම නිසා පදක්කම් සිහිනය බොඳවී ඇතැයි චමින්ද පවසයි. අතුරුගිරිය ඔරුවල පදිංචිව සිටින, කෝට්ටේ ආනන්ද ශාස්ත්‍රාලයේ ආදි ශිෂ්‍යයෙක්ද ‍වන ඔහුට තරගාවලිය සදහා යෑමට අනුග්‍රහය දැක්වීමට හැකිනම් දු.අ 0785 944539 මගින් අමතනමෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=s1208219</link>
    <topic>චීනයට ලෝක ටෙනිස් කිරුළක්</topic>
    <author/>
    <content>චීනයේ නැගී එන ක්‍රීඩිකා ලී නා තම ක්‍රීඩා දිවියෙහි පළමු ලෝක ටෙනිස් කිරුළ ඊයේ හිමිකර ගත්තාය. ඇය වෙතින් පරාජයට පත්වුයේ ජර්මනියේ ඇන්ග්ලික් කේබර්ය. 30හැවිරිදි චීන ක්‍රීඩිකාව පළමු වටයේදී කළ මුල්ම යොමු කිරීමේදී සිට තරගය අවසානය දක්වාම ප්‍රබල ක්‍රීඩා විලාශයක් පෙන්නුම් කළ බව විචාරක මතය වුණි. ඇය කේබර් පරාජයට පත් කළේ 1-6, 6-3 හා 6-1ක් වශයෙනි.“මට මේ ජයග්‍රහණය ඉතාම අත්‍යවශ්‍ය එකක් . මා මේ වසරේ අවසන් තරග 3කට සුදුසුකම් ලැබුවා. ඒත් ඒ සියල්ලම පරාජය වුණා. මේ ජයග්‍රහණය මා පිපාසයෙන් සිටි එකක්” ඇමෙරිකාවේ චින්චිනාටී මාස්ටර්ස් ලෝක ශූරතාවලිය ජයග්‍රහණයෙන් අනතුරුව ලී නා පැවැසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=f1208211</link>
    <topic>වර්ජන තර්ජන පසුපස තිබෙන්නේ කුමන්ත්‍රණ!</topic>
    <author>සාකච්ඡා කළේ ධම්මික සෙනෙවිරත්න</author>
    <content>මේ පළාත් සභා තුනේම මැතිවරණය සන්ධානය ජයග්‍රහණය කරනවා. ඒ පිළිබඳ කිසිම සැකයක් අවිශ්වාසයක් අපට නෑ. ඒකට හේතුව වශයෙන් අපි දකින වැදගත්ම කාරණය තමයි මේ පළාත් තුනේම ජනතාව අද බලන්නෙ ඔවුන් යුද්ධය සමග ගෙවපු දශක තුනට වඩා, යුද්ධය නැතුව ගෙවන මේ අවුරුදු තුන දිහා වීම. ඔවුන් දැන් කල්පනා කරන්නේ ඔවුන් සිටි තැන සහ අද ඉන්න තැන ගැනයි.ඒ ප්‍රදේශවල ඉන්න සිහිබුද්ධිය ඇති හැම කෙනෙක්ම කල්පනා කරන්නෙ එකම දෙයයි. ඒ අපි පසුගිය දශක තුනේ මොන තරම් දුකක් වින්දද කියන එක. කොපමණ බයෙන් ජීවත් වුණාද කියන එක.හැබැයි අද බලන්න ගෙවුණු අවුරුදු තුන ඇතුළත විශාල ලෙස යටිතල පහසුකම් සංවර්ධනය වෙලා. ගමේ ආර්ථිකය ගොඩ නගන්න අවශ්‍ය මූලික පදනම හදලා. මේ ඇතිකළ යටිතල පහසුකම් ස්ථාවර පදනම කරගෙන තමයි ආර්ථිකයේ ඊළඟ පිම්ම පනින්නෙ. මේ කාරණය සමහර පත්තරවලට සාකච්ඡා දෙමින් පුද්ගලික අංශයේ රූපවාහිනී නාලිකාවක මූණ දාගන්න යම් යම් ප්‍රකාශ කරන අයට තේරුණේ නැති වුණාට ගම්වල ඉන්න ජනතාව ඉතා අවංකව හා සද්භාවයෙන් යුතුව තේරුම් ගන්නවා. ඒ නිසා නියඟ එකක් නෙවෙයි හතක් ආවත් ඒ ජනතාවගේ තීන්දුවේ කිසි වෙනසක් වෙන්නෙ නෑ.සමහරු කියන විදිහට ආණ්ඩුවේ ගමන සමහර පැති වලින් හොඳ නැති බව පෙනුණත් ඊට වඩා හොඳ ගමනක් කොහේවත් පෙන්නෙන්නෙ නෑ. විපක්ෂය ආණ්ඩුවට චෝදනා එල්ල කළාට වැඩක් නෑ. ඒ අය පෙන්නන්න ඕන ඒ අයට ඊට වඩා විශාල පුළුල් දැක්මක් නායකත්වයක් තියෙනවා කියල. විපක්ෂ නායක තුමාගේ පරම අදිටන තමයි එතුමා දරන එජාප නායකත්වය බේරා ගැනීම. ජනාධිපති පුටුවට යනවාට වඩා එතුමාට තියෙන්නෙ ඉන්න පුටුව බේරා ගැනීමේ සටනක්. රුවන් විජේවර්ධන ඥාාති පුත්‍ර රත්නය කෘත්‍යාධිකාරී මණ්ඩලේට ගෙන්න ගත්තා. එහෙම කළේ මොකටද? ජයවර්ධන මහත්තය යන කොට ඔහුට වුවමනාව තිබුණා වික්‍රමසිංහ මහත්තයට එජාපය භාර දෙන්න. ඥාාතියාට පක්ෂය භාරදීල එතුමා ඒ ගැටේ කොහොම හරි ගැහුවා. වික්‍රමසිංහ මහත්තයත් ඒ අනුව ඊළඟ ගැටේ ගහනවා. සජිත් ප්‍රේමදාස මහත්තයට උඩ බලාගෙන තමයි ඉන්න වෙන්නෙ. ෆොන්සේකා මහත්තයත් එක්ක කොහේ කොහේ හරි රස්තියාදු ගහනවා ඇරෙන්න වෙන කරන්න දෙයක් නැහැ.පළාත් තුනේම දිස්ත්‍රික්ක වල ජානිපෙ හැටියට අපි සන්ධානය සමග එකට තරග කරනවා ත්‍රිකුණාමලය හැර. ත්‍රිකුණාමලයේ අපේ ජයන්ත විජේසේකර හිටපු පාර්ලිමේන්තු මන්ත්‍රීතුමාට නාම යෝජනා ලැබුණේ නෑ. ප්‍රාදේශීය දේශපාලනඥයන්ගේ විරුද්ධත්වය නිසා. අවසානයේදී ජනාධිපතිතුමාටත් දැනුම් දීලා ජානිපෙ හැටියට අපි තීරණය කළා වෙනම ලැයිස්තුවක් දාන්න. ත්‍රිකුණාමලයෙ අද තියෙන අභියෝග ජයගන්න ජයන්ත ඕන. වෙන ප්‍රශ්නයක් එතන නෑ. ඔහුට සිංහල දෙමළ භාෂා පුළුවන්. ජන කොටස් දෙක තුන අතරම ඔහු වැඩ කරනවා. යුද්ධය පැවැති කාලයේ ඔහු ඒ ප්‍රජාවට වීරෝදාර නායකත්වයක් දුන්නා.එහෙ අද විශාල ඉඩම් අර්බුදයක් තියෙනවා. ආක්‍රමණාකරී අන්දමින් ජන සංයුතිය වෙනස් කිරීමේ ව්‍යාපාරයකුත් තියෙනවා. එහෙ තියෙන මේ වගේ ප්‍රශ්න වලින් ජනතාව බේරා ගන්න නම් ඒ මිනිස්සු වෙනුවෙන් මැරෙන්න වුණත් සූදානම් මිනිහෙක් ඉන්න ඕන. ඒ නිසා තමයි අපි මේ තීන්දුව ගත්තෙ.සංඛ්‍යාත්මකව හරියට තොරුතුරු සොයා බැලුවොත් අපරාධ වර්ධනයක් නෑ. දශක 3ක යුද්ධයක් තිබුණු රටක් යුද්ධය ඉවර වෙලා දැවැන්ත ආරක්ෂක හමුදාවක් යුද්ධයක් නැතිව ඉන්න වෙලාවක රූපවාහිනී ප්‍රවෘත්තිවලින් මළ මිනී බලබලා අවුරුදු 30 ක් ගෙවපු සමාජයක් ඒ මානසිකත්වයෙන් හැසිරෙන්නෙ නැත්නම් ඒක මේ මට්ටමේ එක හා සමාන ප්‍රවණතාවයකින් තියා ගන්න හැකිවීමම සැලකිය යුතු දෙයක්. මේ අය කතා කරන්නෙ අපි අවුරුදු 30ක් බෝධි පූජා තිය තියා ඉඳලා එකපාරට මේ සිද්ධි ;වන්න පටන් ගත්තා වගේ. අවුරුදු 30 තිබ්බෙ බෝධි පුජා නෙවෙයි බිලි පූජා. එහෙත් මෙහෙත් බිලි පුජා. මිනිස්සු මේවා තමයි උදේ ඉඳන් රෑ වෙනකල් දැක්කෙ. එහෙම සමාජයක අපරාධ මේ ප්‍රමාණයට පාලනය වෙලා තියෙන එකත් ලොකු දෙයක්.අද වෙලා තියනේනෙ මාධ්‍යයට ප්‍රවෘත්ති නෑ. යුද්ධ කාලෙ දෙයියනේ කියල හොඳ ලීඩ් ස්ටෝරි ටිකක් ආවා. දැන් එහෙම නෑ. වෙනදා ලුහුඬු දැන්වීම් ටික දාලා ඉඩ ඉතුරු වුණොත් පිටුවක දාන කොහේ් හරි වුණු අපරාධයක් හරි මොකක් හරි දැන් මුල් පිටුවලට එනවා. දැන් පත්තර කියන්නෙ පොලිස් පැමිණිලි පොත. ඒ රසයට පාඨක තීරුවක් ආසා කරන බවට මතයකුත් මේ අයගෙ තියෙනවා. ඒ නිසා ප්‍රාදේශීය වාර්තාකරුවන්ට කියල තියෙන්නෙත් ගමේ පාලමක් හදපු එක එව්වේ නැතුවට කමක් නෑ. කොහේ හරි තැනක සීයා කෙනෙක් පොඩි දුවෙක්ට මොනව හරි කරල තිබුණොත් ඒක එවන්න කියලා. වාර්තාකරුවාටත් ගානක් ලැබෙන්නෙ පළ වෙන ප්‍රවෘත්තියටනෙ. ඉතින් එවනවා. මෙහෙ දානවා. යුද්ධය නිමා වු පසු මාධ්‍ය වල ඉඩ ඉතිරි වීමත් මේකට හේතු වෙලා. පත්තරේ බැලුවම පේන්නෙ මේක පාරට බසින්නවත් හොඳ නැති රටක් කියල. මං උදේ පත්තර ටික බැලුවාම අපේ දුවටවත් පාරට බහින්න දෙන්න හිතෙන්නෙ නෑ. හැබැයි රට එහෙම නෑ. මාධ්‍ය විසින් ගොඩනගන ප්‍රතිරූපය පිළිබඳ ප්‍රශ්නයක් නම් මෙතැන තියෙනවා.කොළඹ මහල් නිවාසවල මේ කටයුතු කරගෙන යනවා. මේ මිනිස්සු බොහෝ විට අපිට ඡන්දයවත් දිල නෑ. හැබැයි අපි වැඩ කරගෙන යනවා. එතකොට යුඑන්පී එකේ ඔස්තාද්ලාට තේරෙනවා මේ මිනිස්සු වෙනස් වෙන්න පටන් අරන් කියලා. ඒකට බයවෙලා බොරු චෝදනා කරන එකනෙ ඔය කරන්නෙ. මං දැක්කා සජිත් ප්‍රේමදාස මහත්තය කියල තිබුණ එයාගෙ තාත්තගෙ මුල්ගල අයින් කරලා මාළිගාවත්ත මහල් නිවාස සංකීර්ණයේ මම මුල්ගලක් තියල කියලා. හැබැයි එයාගෙ තාත්තට තිබුණ මුල්ගල් අසනීපෙ මට නම් නෑ. ගස්වල මුල් ගානටත් වඩා මුල් ගල් තිබුණෙ ඒ කාලෙ.ඇත්තටම ඔය නිවාස යෝජනා ක්‍රමය පටන් ගත්තෙ 1973 දී පීටර් කේනමන් මහත්තය. 77 දි ඒ ආණ්ඩුව පෙරලුණා. ඊට පස්සෙ පේ‍්‍රමදාස මහත්තය කළේ පීටර් කේනමන් මහත්තයා පටන්ගත් වැඩසටහන ඉදිරියට ගෙනයාම. ඒ අය කළේ පීටර් කේනමන් මහත්තයා තියපු මුල්ගල අනවසර ගොඩනැගිල්ලකින් හංගල දාන එකයි. ඒක හොයාගෙන ඒ මුල්ගලත් අපි හිටවනවා. අපි පරණ ඒවත් හොයාගෙන හිටවන අය මිසක් ගලවන අය නෙවෙයි. ප්‍රේමදාස මහත්තයගෙ මුල්ගලත් තියෙනවා. කේනමන් මහත්තයාගෙ මුල්ගලත් හිටවනවා. ඊට අමතරව මිලියන 280 ක් ජනාධිපතිතුමා මුදල් වෙන් කරලා අපි ඒක ප්‍රතිසංස්කරණය කළ නිසා ඒකත් පිහිටුවනවා. මොකද මාලිගාවත්තෙ මිනිස්සු කියන්නෙ මේක ‘නැවත උත්පත්තියක්’ කියලා.විශේෂයෙන් ජාතිකවාදී මතය දරන දේශපාලනඥයන් අමාත්‍ය ධුර දරන අමාත්‍යංශවල අර්බුද ඇති බව සහ අසාර්ථක බව පෙන්නන්න සිතා මතාම සැලසුම් සකස් කරන පිරිසක් ඉන්න බව මේවායින් පැහැදිලි වෙනවා. උදාහරණයක් කිව්වොත් රාජ්‍ය ඉංජිනේරු සංස්ථාවට ඉතිහාසයේ පළමු වතාවට අන්තර්ජාතික ආයතනයකින් රන් සම්මානයක් ලැබුණා. ඒක ඒ අය ස්වාධීනව ගත්ත තීරණයක්. අපි දන්නෙත් නෑ. සභාපතිතුමා මේ ආයතනය ගැන එහෙ ශ්‍රී ලංකා තානාපති තුමාගෙනුත් විමසා තිබුණා. මෙය පිළිගත් ආයතනයක් බව රාජ්‍ය තාන්ත්‍රිකයන් පවා සහභාගි වන සම්මාන උළෙලක් බව එමගින් දැනගන්න ලැබුණා. එහෙම සම්මානයක් අරන් ලංකාවට එන කොට වෘත්තීය සමිති ටිකක් අපිත් එක්ක සාකච්ඡාවක් වත් නොතියා වැටුප් වැඩිවීමේ ඉල්ලී 4 ට 5ට දාගෙන මඩ ගහන ව්‍යාපාරයක් පටන් අරන්. වැටුප් වැඩිවීමක් නම් ප්‍රශ්නය අපිත් එක්ක සාකච්ඡා කරන්න තිබුණා. වෘත්තිය සමිති ගණනාවක් මාත් එක්ක සාකච්ඡා කරල ප්‍රශ්න විසඳාගෙන තියෙනවා. නිවාස අධිකාරියෙ සේවක ප්‍රශ්න අපි විසඳුවේ වෘත්තිය සමිති කියල නෙවෙයි. හැබැයි මේ අයගෙ වුවමනාව වුණේ වෙන දෙයක්. රන් සම්මානය එන කොටමොන පිස්සුද මේ ආයතනය කඩාවැටිලා කියල පෙන්වන්න. එහෙම කරන්නෙ කාට ගහන්නද? මට ගහන්න. විමල් වීරවංශ අසාර්ථකයි කියල පෙන්නන්නයි ඔවුන්ට අවශ්‍ය. ඇත්ත අසාර්ථකත්වයක් ආයතනවල තියෙනවා නම් ඒක කතා කිරීමේ වරදක් නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=f1208212</link>
    <topic/>
    <author>අග්‍රහැරේ කස්සප හිමි බුද්ධ ශාසන හා ආගමික කටයුතු අමාත්‍යාංශයේ සම්බන්ධීකරණ ලේකම්</author>
    <content>2600 ශ්‍රී සම්බුද්ධත්ව ජයන්තිය සැමරීම නිමිත්තෙන් ශ්‍රී ලංකාවේ බැතිමතුන්ට වැඳපුදා ගැනීම සඳහා පුජනීය කපිල වස්තු ශ්‍රී සර්වඥ ධාතූන් වහන්සේලා ශ්‍රී ලංකාවට වැඩම කරවීමට අවස්ථාවක් ලබා දෙන ලෙස ජනාධිපති මහින්ද රාජපක්ෂ මැතිතුමා ඉන්දීය අග්‍රාමාත්‍ය මන්මෝහන් සිං මැතිතුමාගෙන් කරන ලද ඉල්ලීම පරිදි ශ්‍රී ලංකා ජනාධිපති තුමන්ට ලැබුණේ ඉතා සැදැහැබර සාධනීය පිළිතුරකි. එනම් උතුම් කපිල වස්තු ශ්‍රී සර්වඥ ධාතූන් වහන්සේ වැඳපුදා ගැනීමට ශ්‍රී ලාංකික බොදු ජනතාවට යළිත් වතාවක් වාසනාව උදාවන වගයි. එබඳු ඉහළ පුජනීය වටිනාකමක් ඇති දුලබ අවස්ථාවක් සිරිලක් වැසි අපට 2012 අගෝස්තු මස 19 වන දා උදා විය. කපිල වස්තු පුරයෙන් ලොවට උපන් තුන් ලොවට තිලක වූ සියලු මෝහාන්ධකාරයන් ප්‍රහීන කලා වූ අප තථාගත අමා මෑණි බුදුපියාණන් වහන්සේගේ ශාරීරික සර්වඥ ධාතුන් වහන්සේ දඹදිව් තලයේ සිට ලක්දිවට වැඩම කළ සේක. දොහොත් මුදුනින් නමස්කාර කොට ඒ බුදුරජාණන් වහන්සේට අපි සැවොම වඳිමු.අග්‍රාමාත්‍ය, බුද්ධ ශාසන හා ආගමික කටයුතු අමාත්‍ය දි.මු. ජයරත්න මැතිතුමාගේ පූර්ණ ආශිර්වාදයෙන් හා උපදේශකත්වයෙන් බුද්ධ ශාසන හා ආගමික කටයුතු නියෝජ්‍ය අමාත්‍ය එම්. කේ. ඒ. ඩී. එස්. ගුණවර්ධන මැතිතුමාගේ සහභාගීත්වයෙන් නවදිල්ලි කෞතුකාගාරයේ අධ්‍යක්‍ෂ සහ අප අමාත්‍යාංශ ලේකම්තුමා යන අය විසින් අවබෝධතා ගිවිසුමට අත්සන් කළේ බුද්ධ ශාසන හා ආගමික කටයුතු අමාත්‍යාංශයේදී ය. ඒ අනුව ඉන්දියාවේ සිට එරට රාජ්‍ය දූත පිරිස සමග ශ්‍රී ධාතූන්වහන්සේ මෙරටට වැඩම කරවීය. අත්සන් කෙරුණු අවබෝධතා ගිවිසුම ප්‍රකාර ධාතූන් වහන්සේ වැඩමවීම පිළිබඳ සියලු විධිවිධාන සැලසිණි.ජනාධිපති ලේකම් කාර්යාලය, බුද්ධ ශාසන හා ආගමික කටයුතු අමාත්‍යාංශය, ඉන්දීය මහ කොමසාරිස් කාර්යාලය, රාජ්‍ය ආරක්ෂක අමාත්‍යාංශය පුර්ණ වශයෙන් මැදිහත් වෙමින් ඉන්දියාවේ සිට මෙරටට පැමිණි විශේෂ දූත පිරිස සමඟ කපිල වස්තු සර්වඥ ධාතුන් වහන්සේ ප්‍රදර්ශනය පැවැත්වීමට අදාළ මුලික කටයුතු පිළිබඳ සාකච්ඡා කොට දිවයිනේ පුජනීය ස්ථාන 7කදී සිදු කිරීමට දෙරටේ එකඟතාවය පරිදි සංවිධානය වී ඇත.1978 වසරේ අප්‍රේල් 22 වන දින කපිල වස්තුපුර ශ්‍රී සර්වඥ ධාතූන් වහන්සේ ශ්‍රී ලංකාවට වැඩම කරවා මාස දෙකක කාලයක් බැතිමතුන් සඳහා පූජනීය ප්‍රදර්ශනය පවත්වා ඇත. ඒ අවස්ථාවේ නව දිල්ලි නුවර සිට ධාතූන් වහන්සේලා කටුනායක ගුවන් තොටුපළට වැඩම වූ විට රාජ්‍ය ගෞරව නමස්කාර ඉහළින්ම ලබා දී ඇති අතර මුළු මහත් ලාංකික ජනතාව සැදැහැ බැතියෙන් ඉපිලී ගොස් ලක්ෂ ගණනින් පෙළ ගැසී කපිල වස්තු සර්වඥ ධාතුන් වහන්සේ වැඳ පුදා ගෙන ඇත. බුදු රජාණන් වහන්සේ යළිත් වතාවක් ශ්‍රී ලංකාවට වැඩම වු ලෙසින් බොදු සිත් බුද්ධාලම්භන ප්‍රීතියෙන් පහන් වූහ.බුද්ධෝත්පත්තිය සිදු වූ ලුම්බිණිය අයත්වන්නේ කපිලවස්තුපුරයටයි. නේපාලයේ පිහිටි දිස්ත්‍රික්කයක් වන කපිලවස්තුපුරයේ මුළු ජනගහනය හාරලක්ෂ අසූ එක්දහස් නවසිය හැත්තෑ හයකි. (2001 සංඛ්‍යා ලේඛනය අනුව) අපට එය කපිලවස්තු පුරය වුවද ඉන්දීය ජාතිකයන්ට එපුර කපිලබාස්තුපුරයයි.ශාක්‍ය ජනපදයක් වු නේපාලයේ කපිලවස්තුපුරය අපේ බෞද්ධ ඉතිහාසයේ සඳහන් වන්නේ අද්විතීය අයුරිනි. එය බෞද්ධ රාජ්‍යයක්ව පැවතුණද අද එහි සිටින්නේ බොදු ජනයාගෙන් සුළුතරයකි. එය සියයට 8.4 ක් තරම්ය. සෙසු ආගම් අදහන්නන් වන්නේ ඉස්ලාම්, යාදෙව්, කුමි හා කුර්මි වශයෙනි.බටහිරින් උත්තර ප්‍රදේශ් දිස්ත්‍රික්කයක් වන බාලාම්පුරම්ද දකුණින් සිද්ධාර්ථ නගර් දිස්ත්‍රික්කය ද වශයෙනි.සුළු නගර සභාවකින් පාලනය වන නේපාලයේ කපිලවස්තුපුරය තුළ ඇති බොදු නටබුන් මීට ඉහත 1898 දී පමණ මුල්වරට සොයා ගැනුණේ ඩබ්. ජී. පෙප්පෝ නැමැති පුරාවිද්‍යාඥයා විසිනි. ඒ කැණීම්වලදී සොයා ගැනුණු ශාක්‍යයන් විසින් තැන්පත් කරන ලද එක්තරා මංජුසාවක් හමුවී ඇති අතර එහි බ්‍රාහ්මීය අක්ෂරයෙන් ලියා ඇති වැකිය අනුව මංජුසාව තුළ තිබෙන බවට තහවුරු වී ඇත්තේ බුදුරජාණන් වහන්සේගේ භෂ්මාවශේෂ බවය.ඉන් අනතුරුව 1971 - 77 අතර කාලයේදී එම ස්ථානයේදී කැණීම් කටයුතු සිදු කළ පුරාවිද්‍යාඥ කේ. එම්. ශ්‍රී වස්කාවා මහතා විසින් තවත් ධාතු සහිත මංජුසා දෙකක් සොයා ගනු ලැබ තිබේ. අප රටේ ජනතාවට වැඳ පුදා ගැනීමට අවස්ථාව ලැබෙන්නේ එම මංජුසාව තිබූ සර්වඥ ධාතූන් වහන්සේ කොටස්ය.1978 වසරේදී වැඩම වූයේද එම ධාතුන් වහන්සේලාමය. එදා ධාතුන්වහන්සේලා වැඩමවීමට එවක සංස්කෘතික ඇමතිතුමා ද, මල්වතු අස්ගිරි මහානායක ස්වාමීන් වහන්සේ ප්‍රමුඛ ‍ෛත්‍රනිකායික මහා සඟරුවන ද ඉන්දියාවට වැඩම කරවා තිබේ. පූජ්‍ය අකුරටියේ අමරවංශ නාහිමිපාණන් ඊට පූර්ණ මැදිහත් වීමක් කළ බවද සඳහන් වේ.නවදිල්ලි කෞතුකාගාරයේ තැන්පත් කර ඇති කපිලවස්තු සර්වඥ ධාතුන් වහන්සේ වැඳ පුදා ගැනීමට යාම දඹදිව වන්දනාවේ යෙදෙන කාගේත් බලාපොරොත්තුවය. ඒ උතුම් පූජනීය ශ්‍රී සර්වඥ ධාතුන් වහන්සේ අප රටට වැඩම වීම දඹදිව වන්දනාවේ යෑමට ලැබුණු හා නොලැබුණු කාටත් ඉතා අගනා අවස්ථාවකි.සියලුම ධාතු ප්‍රදර්ශන ස්ථානවලදී අදාළ දිස්ත්‍රික්කයේ දිසාපතිතුමාගේ ප්‍රධානත්වයෙන් හා රාජ්‍ය හා බැංකු ආයතනද එක්වී ස්වේච්ඡා සංවිධානවලින් ලැබෙන පූර්ණ දායකත්වය සේම පොලිස් දෙපාර්තමේන්තුවෙන් ද හමුදා අංශවලින්ද ලබා දෙන්නේ සහයෝගයකි. ආරක්ෂාවකි. දානමාන කටයුතු ද නොපිරිහෙළා ඉටු කිරීමට ද සූදානම්ය. බුද්ධ ශාසන හා ආගමික කටයුතු අමාත්‍යාංශය, ශ්‍රී ධාතුන් වහන්සේ ප්‍රදර්ශනය සම්බන්ධයෙන් විධිමත් කාර්යභාරයක් ඉටු කිරීමට වඩාත් උනන්දු වන්නේ ලක්වැසි බොදු ජනතාවට බාධාවකින් තොරව ශ්‍රී ධාතුන් වහන්සේ දැක බලාගෙන වැඳපුදා ගන්නට ඉඩ පහසුකම් ලබාදීමට ය.තවද ශ්‍රී ධාතුන්වහන්සේ වන්දනාමාන කිරීමට එන විශාල බැතිමතුන් සංඛ්‍යාවට අවශ්‍ය යටිතල පහසුකම් සැපයීම ධාතුන් වහන්සේලා තැන්පත් කිරීමට විශේෂ කුටි සැකසීමට සම්බන්ධීකරණ කටයුතු කිරීම මධ්‍යම උපදේශන කාර්යාංශය සමග සම්බන්ධ වීම ඇතුළු කටයුතු ඊට අයත්ය.බොදු බැති හදවත් ඇත්තෝ සැදැහැවත් සිතින් ශ්‍රී සර්වඥ ධාතුන් වහන්සේට ගෞරව පිණිස තම නිවෙස්වල බොදු ධජය ඔසවති. ශ්‍රී සර්වඥ ධාතූන් වහන්සේ දැක වැඳපුදා ගැනීමට එන බැතිමතුන් සුදුවතින් සැරසී පැමිණෙති. මෙත්තා, කරුණා, මුදිතා දී උතුම් ගුණයන් තුළින් ජීවිතය සැපවත් කර ගනිති. වෛරයෙන් ක්‍රෝධයෙන් තොර සාමය, සතුට, සැපත පිරි එකම රටක් ලෙස සෞභාග්‍යය කරා පියමන් කරන්නට අතිගරු ජනාධිපතිතුමා ප්‍රධාන සියලු ජනතාවට ශ්‍රීමත් කපිලවස්තු ධාතුන් වහන්සේලා ශ්‍රී ලංකාවට වැඩම වීම තුළ අධිෂ්ඨානය හා ප්‍රාර්ථනයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>21</day>
    </date>
    <link>http://www.dinamina.lk/2012/08/21/_art.asp?fn=f1208213</link>
    <topic>දැනුමෙන් සපිරි පරපුරක් බිහිකෙරුමට කැපවු සබරගමු පළාත</topic>
    <author>වෙල්ලස්සේ බණ්ඩාර රන්ජන් මඩගම්මනසබරගමුව ඌව විශේෂ</author>
    <content>අනාගත ලෝකයේ වටිනාම සම්පත වන්නේ ‘දැනුම’ යි. අපේ රටේ ද අනාගත පරපුර දැනුමෙන් පිරිපුන් ජාතියක් බවට පත් කිරීමේ අරමුණින්, ‘මහින්ද චින්තන ඉදිරි දැක්ම’ රජය ක්‍රියාවට නංවමින් සිටී. ආසියාවේ දැනුමේ කේන්ද්‍රස්ථානය බවට ශ්‍රී ලංකාව පත් කිරීම රජයේ අපේක්ෂාවයි. එම ජාතික වැඩපිළිවෙළේ පුරෝගාමී වැඩ කොටසක් සෑම පළාත් සභාවකටම පැවරී ඇත.පළාත් සභාවලට නායකත්වය දෙන දේශපාලන නායකත්වයේ නිර්මාණශීලීභාවය හා කැපවීම අනුව මේ ක්‍ෂේත්‍රයෙන් සාර්ථක ප්‍රතිඵල අත්කර ගැනීමට පළාත් සභාව සමත් වී තිබේ’තම පළාතේ ජනතාවට සුවිශේෂී ජයග්‍රහණ අත්කර දී ඇති සබරගමුව පළාත් සභාව ඉකුත් පස් වසර තුළ අධ්‍යාපන ක්‍ෂේත්‍රයෙන් අත් කර ගෙන ඇති සාර්ථකත්වය ඉතා ඉහළ මට්ටමක පවතී. තම වාර්ෂික සැලැස්මට පමණක් සීමා නොවී, ඉන් ඔබ්බට යමින් අධ්‍යාපනයේ ගුණාත්මක හා ප්‍රමාණාත්මක වර්ධනයට සුවිශේෂී වැඩසටහන් රාශියක් ක්‍රියාවට නංවා තිබේ.‘අපව බලාගන්ට කවුරුත් නැහැනෙ’ කියමින් සුසුම් ලමින් සිටි අති දුෂ්කර පාසල් දරුවන්ට, පාසලෙන් පාසලට බලධාරින් ගමන් කිරීමේ වැඩසටහන මගින් විශාල ශක්තියක් ලැබුණි. ඒ මගින් ඔවුන් තුළ නවමු බලාපොරොත්තු ඇති කළේය.මේ හමුවීම්වලදී දේශපාලන නායකත්වය මගින් පාසල් දරුවන්ට අනාගතයේ දෙපයින් සිට ගැනීමට හා අභියෝග ජය ගැනීමට, තමන්ට තිබෙන සම්පත් හා අවස්ථා ගැන මනා අවබෝධයක් ලැබුණේය.මාපියන්, ගුරුවරුන් පෙන්වා දුන් අඩු පාඩු, දේශපාලන නායකත්වය ඉටු කර දෙනු ලැබීය. පළාතේ දරුවන්ගේ සුරක්ෂිතතාව තහවුරු වුණි.මෙහි මතු දැක්වෙන අධ්‍යාපන ක්‍ෂේත්‍රයේ සාර්ථක ප්‍රතිඵල අත්කර ගැනීම සඳහා හිටපු ප්‍රධාන ඇමැති මහීපාල හේරත් මහතාගේ ප්‍රායෝගික මැදිහත්වීම සුවිශේෂී වශයෙන් උපකාරී විය.හිටපු ප්‍රධාන ඇමැති මහීපාල හේරත් මහතා ප්‍රායෝගික දේශපාලනඥයකු බව තවදුරටත් කියා පාමින් අධ්‍යාපන සැලැස්ම සියතට ගත්තේය. බලධාරීන් සමග පාසලෙන් පාසලට ගියේය. වාහනයකින් නොව පයින්වත් ගමන් කළ නොහැකි දුෂ්කර මර්ගවල ඇවිදිමින්, පාසල් දරුවන් මාපියන් ගුරුවරුන් හමු වූයේය. මේ සොයා බැලීම්වල ප්‍රතිඵලයක් ලෙස තම දරුවන් කෙරෙහිත් දරුවාගේ පාසල කෙරෙහිත් මාපියන් තුළ අවධානය යොමු වුණි.මේ සියලු උත්සාහයන්ගේ ප්‍රතිඵලයක් ලෙස සබරගමුව පළාතේ අධ්‍යාපනය අද වන විට ජාතික මට්ටමේ ජයග්‍රහණ රාශියක් අත්කර ගනිමින්, පළාතේ ගුරුවරුන්ට හා සිසුන්ට ආත්මාභිමානය ඇති කරවමින් සාර්ථකව ක්‍රියාත්මක වෙමින් පවතී. සබරගමුවේ දරුවන් තුළ නිපුණතා වර්ධනය ඉලක්ක කර ගනිමින් පන්ති කාමරයෙන් ඔබ්බට ගිය භාවිත ලෝකයේදී දරුවන්ට ප්‍රයෝජනවත් වන අංශ කෙරෙහිද අවධානය යොමු කිරීමට පළාත් අධ්‍යාපන අංශය සමත්ව ඇත.පළාතේ් සම්පත් උපයෝගී කරගෙන තම ආර්ථිකය ගොඩනගා ගැනීමට හැකි බාහිර අධ්‍යාපන වැඩසටහන් ද ක්‍රියාවට නංවා තිබේ.විධිමත්, අවිධිමත් හා නොවිධිමත් යන අංශ තුනෙන්ම සබරගමුව පළාත් සභාව වැඩසටහන් ක්‍රියාත්මක කරමින් සිටී. වැඩමුළු පවත්වමින්, ‘දිවිනැගුම’ වැනි තම ජීවන වෘත්තියට වැදගත් වන ජාතික වැඩසටහන් පිළිබඳ පාසල් දරුවන් මෙන්ම මාපියන් ද දැනුම්වත් කර ඇත්තේ අවිධිමත් වැඩසටහන් ඔස්සේය. පාසලෙන් ගිලිහෙන අයට රැකියා අභිමුඛ පුහුණුවීම්වලට සබරගමුව පළාත් අධ්‍යාපන අංශය දහස් ගණනක පිරිසක් යොමු කර ඇත.පළාත් අතර භූමි විශාලත්වයෙන් සබරගමුව තුන් වැනි ස්ථානය ගනී. පාසල් 1107 කින් ද, ගුරුවරුන් 21800 කින්ද, සිසුන් 367850 කින් ද සමන්විත එය දකුණේ සිට මධ්‍යම පළාතේ කඩුගන්නාවේ ගල විදපු ස්ථානය දක්වා දිගැටි හැඩැති පළාතකි. පළාත් පහකට (දකුණ, මධ්‍යම, වයඹ, බස්නාහිර, ඌව) මායිම්ව ඇත. එය විවිධාකාරයේ විෂමතා සහිත අධ්‍යාපන කලාප හතකින් සමන්විත වෙයි. කෑගල්ල සහ මාවනැල්ල කලාප ඓතිහාසික කොළඹ නුවර මහා මාර්ගයට මායිම් වූ හෙයින් ද, මිෂනාරි අධ්‍යාපනයේ පහස ලැබූ හෙයින්ද, අධ්‍යාපනයේ වැඩි වාසි අත් කර ගනී. රත්නපුර කලාපය නගර බද වූවත්, කඳු සහිත ය. රත්නපුරය පමණක් නොව නිවිතිගල හා දෙහිඕවිට කලාපත් නිරන්තර ගංවතුරට ගොදුරු වෙයි. ඇඹිලිපිටිය කලාපයේ විශාල ප්‍රදේශයක් අතිශයින්ම වියළිය. එක් ප‍ෙසකින් ලෝකාන්තයට මායිම් වන බලංගොඩ කලාපය ශ්‍රී ලංකාවේ සියලු ම දේශගුණික තත්ත්වයන් පිළිබිඹු කරන ප්‍රදේශවලින් සමන්විත ය. උසස් පෙළ විද්‍යා විෂයයන් උගන්වන එක ද පාසලක් වත් නැති ප්‍රාදේශීය ලේකම් කොට්ඨාස හතරක් පළාතෙහි තිබේ. එහෙයින් සබරගමුවේ ප්‍රධානතම අභියෝගය මෙකී විෂම චක්‍රයට හසුවුණු අධ්‍යාපන පද්ධතිය ඉන් මුදා ගෙන දිගු අඳුරු දුෂ්කර මාවත් දිගේ ජීවිතයට පුංචි එළියක්වත් සොයා පාසල වෙත ඇදෙන දහස් සංඛ්‍යාත දරුවන්ට අධ්‍යාපනයේ සම අවස්ථා උදා කරලීමයි.ඒ දුෂ්කර ව්‍යායාමයේ නිරත වූ අපට පසුගිය වසර පහක පමණ කාලයෙන් මෙපිට ඇති වුණු ප්‍රවණතා කිසියම් සැනසුම් සුසුමක් හෙලන්නට අවශ්‍ය තරම් සාධක යෙදුණු අවදියකි. වසර 2005 දී පාසල් පද්ධතියට උපාධිධාරී ගුරුවරුන් 6800 කට අධික සංඛ්‍යාවක් බඳවා ගැනුණි. එය මෙතෙක් දැඩි ගුරු හිඟයෙන් පෙළුණු රත්නපුර දිස්ත්‍රික්කයට මහත් අස්වැසිල්ලක් විය. එකී ගුරුවරු මෙතෙක් මළ කමින් තිබුණු අධ්‍යාපනයේ දැති රෝද කරකැවූහ. පද්ධතිය සෙමෙන් එහෙත් නොනවතිමින් ඉහළ සාධනයන් අත්කර ගැනීමට පෙලඹිණ. දිගින් දිගටම පාසල් පද්ධතියට බඳවා ගන්නා ලද උපාධිධාරීන්, වෙනත් විවිධ ඩිප්ලෝමාධාරීන්, විද්‍යාපීඨ ගුරුවරුන්, සෞන්දර්ය ගුරුවරුන් ආදීන් ගෙන් 90% ක්ම ස්ථානගත කරන ලද්දේ රත්නපුර දිස්ත්‍රික්කයේය. මේ පිරිසට අමතරව අනියම් පදනමින් අනධ්‍යයන කාර්ය මණ්ඩලයටද පළාතේ රැකියා විරහිත උගත් තරුණ තරුණියන් දහසක් බඳවා ගැනීමට පළාත් අධ්‍යාපන අමාත්‍යාංශය සමත්වී ඇත.2005 දී ශ්‍රී ලංකාවේ කලාප 97 අතර සාධන මට්ටමින් 77 වැනි තැන තිබූ නිවිතිගල කලාපය පවා 2011 දී 64 වැනි තැන දක්වා ප්‍රගතියක් අත් කර ගන්නා ලදී. එය අති විශාල ජයග්‍රහණයකි. ඒ වේගවත් ඉදිරි ගමනෙහි පිය සටහනකි.2005 දී පළාතක් වශයෙන් ජාතික මට්ටමට වඩා 2.77 % ක් පහළින් සිටිය ද 2011 දී එය 0.36 % දක්වා අඩු වී ඇත. මේ ප්‍රවණතාව අනුව 2012 දී අප ජාතික මට්ටම අභිබවා යන බව ඉතා පැහැදිලි කරුණකි.ගුරුවරුන් බඳවා ගැනීම හැරුණු කොට මේ සංවර්ධනයට බල පෑ තවත් සාධක රාශියකි. පාසල්වලට අවශ්‍ය භෞතික පහසුකම් පෙරට වඩා වැඩිපුර ද පෙරට වඩා ග්‍රාමීය මට්ටමට ව්‍යාප්ත වන අන්දමට ද සපයනු ලැබීම ඉන් ප්‍රධාන තැනක් ගනී. ලෝක බැංකු ආධාර ලබන ආංශික ප්‍රවේශ රාමුව, පළාත් සභා නිශ්චිත ප්‍රධාන දැනුමැති සමාජයක් සඳහා අධ්‍යාපනය ව්‍යාපෘතිය ආදිය හරහා විශාල සම්පත් ප්‍රදානයක් පාසල් පද්ධතියට ගලා ආවේය. පසු ගිය වසර පහක කාලය තුළ පාසල් 131 ක නව පන්ති කාමර ගොඩනැගිලි ඉදි කෙරිණි. පාසල් 247 ක ගොඩනැගිලි අලුත්වැඩියා කරමින් ශිෂ්‍යයින් සඳහා ඉඩ පහසුකම් වැඩි කරන ලදී. මින් අමතරව දිගු ශාලා සඳහා පන්ති කාමර වෙන් කිරීමේ පුවරු විශාල වශයෙන් සැපැයිණ. වැසිකිළි, කැසිකිළි හා ජලය සෑම පාසලකටම පාහේ සැපයිණි. බොහෝ පාසල් සඳහා විදුලිය ද ලබා දුණි. විද්‍යාගාර 56ක්, පුස්තකාල 83ක්, ක්‍රියාකාරකම් කාමර 203 ක්, විවිධ ප්‍රමාණයේ පරිගණක ඒකක 418ක්, ශ්‍රව්‍ය දෘෂ්‍ය ඒකක 262ක් ලබා දී තිබේ. මේ පහසුකම් මගින් පෙරට වඩා සුව පහසු පන්ති කාමර වටා පිටාවක් නිර්මාණය කර ඇත. විවිධ ප්‍රභවයන්ගෙන් පාසලට වෙන් වන මූල්‍ය ප්‍රතිපාදන සියල්ල භාවිත කිරීමේදී සබරගමු පළාත ඉදිරියටම පැමිණ ඇත.භූගෝලිය හා දේශගුණික සාධක හේතු කොට ගෙන මෙන් ම පළාත්බද සංවර්ධනයේ ඵලයක් ලෙසත් සබරගමු පළාත තුළ කුඩා පාසල් ප්‍රමාණය අධික ය. දරුවන් පණහට අඩු පාසල් පමණක් 257ක් ඇත. මෙය අභියෝගයක් පමණක් නොව, අවස්ථාවක් ලෙසත් සලකමු. කුඩා පාසල් සංවර්ධනය කෙරෙන ජාතික සැලැස්මට මෙන්ම තෝරාගත් පාසල් 5000ක් සංවර්ධනය කිරීමේ ජාතික සැලැස්මට ද අපි ඉතා හොඳින් අනුගත වී සිටිමු. අපගේ ප්‍රාථමික අධ්‍යාපන තලය ‘ළමා මිතුරු පාසල’සංකල්පය ඉතා හොඳින් ක්‍රියාත්මක කරයි. ඒ මගින් ප්‍රාථමික තලයේ සියලු දරුවන් අපේක්ෂිත සාධන මට්ටම කරා ගෙන ඒමට හැකි වී තිබේ. පහත දැක්වෙන්නේ ශ්‍රී ලංකාවේ කොළඹ විශ්වවිද්‍යාලය මගින් ලෝක බැංකු ආධාර යටතේ සෑම වසර හතරකටම වරක් පවත්වනු ලබන ජාතික මට්ටමේ සමීක්ෂණ වාර්තාව අනුව ප්‍රාථමික අධ්‍යාපනයේ අප සිටින ස්ථානයයි. ඒ අනුව අපගේ හතර ශ්‍රේණියේ දරුවන් දිවයිනේ සෙසු පළාත් අතර මවුබසින් තෙවැනි ස්ථානය ද ඉංග්‍රීසිවලින් 4 වැනි ස්ථානය ද ගණිතයෙන් 3 වැනි ස්ථානයද දැනුම භාවිතයෙන් පළමු තැන ද අත් කර ගෙන ඇත.පන්ති කාමර උපකරණවල සාම්ප්‍රදායික බව වෙනුවට නවීන උපකරණ කෙරෙහි අවධානය යොමු විය. උදාහරණයක් වශයෙන් සාම්ප්‍රදායික කලු ලෑල්ල වෙනුවට සුදු පුවරු, නිල් පුවරු, ආදිය ගැන පාසලේ උනන්දුව වැඩි විණි. පරිගණක 4000 කට අධික සංඛ්‍යාවක් පාසල් වෙත මුදා හැර ඇති අතර ලැප්ටොප් යන්ත්‍ර 175ක්, බහුමාධ්‍ය ප්‍රක්ෂේපණ යන්ත්‍ර 139ක්, ඩිජිටල් කැමරා 105ක් වශයෙන් අලුත් ඉගෙනුම් උපකරණ සැපයිණි. පාසල් 175ක් සඳහා අන්තර්ජාල පහසුකම් සපයන ලද අතර පාසල් 101 ක වෙබ් අඩවි සකසා තිබේ. පාසල් පදනම් කර ගෙන අවට ප්‍රජාවට අන්තර්ජාල පහසුකම් සැලසිය හැකි E ගම්මාන 06ක්ද පිහිටුවා ඇත.ඉගෙනුම් ඉගැන්වීම් කාර්ය සඳහා උපයෝගී කර ගත හැකි මෘදුකාංග නිර්මාණය කිරීමේ තරගාවලියේදී සබරගමුවේ ගුරුවරු හා දරුවෝ මෘදුකාංග දස දහසකට අධික සංඛ්‍යාවක් නිමවා ඇත.සියලු විෂයයන් වෙනුවෙන් නව ආරක ක්‍රම ශිල්ප අත්හදා බැලිණි. ගණිත විෂය ප්‍රියජනක කිරීම සඳහා ගණිත නාට්‍ය, ක්‍රමය අත්හදා බලන ලද අතර ඉංග්‍රීසි විෂය සඳහා කඳවුරු ක්‍රමය ජනප්‍රිය කරන ලදී. සාම්ප්‍රදායික ඉගැන්වීම් ක්‍රම වෙනුවට නව ඉගෙනුම් ඉගැන්වීම් ක්‍රම 24ක් පද්ධතියට හඳුන්වා දෙනු ලැබිණ.ඒ සියලු දෙය අතර වඩාත් ඵලදායි ම ක්‍රමයක් වූයේ පාසලක් පාසලක් පාසා ඇවිදිමින් මාපියන් මුණ ගැසී ඔවුන් සමග ඔවුන්ගේ දරුවන්ගේ අධ්‍යාපනය, දරුවන් රැක බලා ගැනීම ගුරු-දෙගුරු සම්බන්ධතාව පාසලේ සම්පත් අවශ්‍යතා ආදිය පිළිබඳ කෙරුණු සාකච්ඡාය. අධ්‍යක්ෂ කාර්ය මණ්ඩලය පමණක් නොව ඇමැතිතුමා පවා දිනකට පාසල් හත අටක සංචාරය කළේය. මෙය පද්ධතිය තුළ නව පුබුදුවක් ඇති කිරීමට සමත් විණි.ජාතික ඵලදායිතා ලේකම් කාර්යාලය අනුව යමින් විශේෂයෙන් පාසල් පද්ධතියට පමණක් භාවිත කළ හැකි ඵල සපිරි පාසලක් නම් වු තරගකාරී ඇගැයීම් ක්‍රමය පාසල්වලට හඳුන්වා දුණි. පාසලකින් ප්‍රජාව අපේක්ෂා කරන සියලු ඵලයන් අන්තර්ගත වන ආකාරයට පාසලට පාසලම මැන ගත හැකි වන ආකාරයේ ප්‍රශ්න 675ක් අඩංගු ප්‍රශ්නාවලියක් සහිතව තරගකාරී මුහුණුවරින් යුතු ඵල සපිරි පාසල් ඇගැයීම මගින් පාසල්වල සංවිධානයේත් කළමනාකරණයේත් සාධන මට්ටම්වලින් වටාපිටාවෙන් කැපී පෙනෙන වෙනසක් ඇති වෙමින් පවතී. පසුගිය අප්‍රේල් මාසයේ දී පළමු ඇගැයීම් ත්‍යාග ප්‍රදානය උත්සවාකාරයෙන් පැවැත්විණි.පහ ශ්‍රේණියේදී වඩාත් වැදගත් වනුයේ සිසුන් සියයට කී දෙනෙක් හය ශ්‍රේණියේ විෂය නිර්දේශ ග්‍රහණය කර ගැනීමේ ප්‍රාප්ති මට්ටමට එළඹ ඇත්ද යන්නයි. එහෙයින් ශිෂ්‍යත්ව පරික්ෂණයේදී ලකුණු 100ට වඩා වැඩියෙන් අත් කර ගත් ප්‍රතිශතය වැදගත් වේ. ඒ අනුව අපගේ පහ ශ්‍රේණියේ දරුවන්ගෙන් 2009 වසරේදී 46 % ක් ලකුණු 100 ට වඩා ලබා ගත් අතර 2010 දී එය 54 % ක් ද 2011 දී 58 % ක්ද විය.පාසල් දරුවන් තුළ කායික මානසික සමතුලිතතාවයක් ඇති කරලීමට විෂය මෙන්ම විෂයයන්ට සමගාමී කටයුතු ද එකසේ වැදගත් වේ. ඒ සඳහා විශේෂයෙන්ම වැදගත් වන්නේ ක්‍රීඩා කටයුතුයි. සබරගමුව පළාත පාසල් ක්‍රීඩා අංශයෙන් තුන්වැනි ස්ථානයේ සිටී. මෙහි විශේෂත්වය වන්නේ මේ පළාතේ භෞතික පිහිටීම අනුව ක්‍රීඩා අංශයේ සංවර්ධනයට ඇති බාධා ජය ගනමින් ඒ ක්‍ෂේත්‍රයෙන් වඩාත් සාර්ථකත්වයක් පෙන්නුම් කිරීමයි. ඉකුත් වසර දෙක පුරා සමස්ත ලංකා බාලිකා ශූරතාව හා අනුශූරතාව සබරගමුව දිනා ගෙන තිබේ. 2010 වසරේ දක්ෂතම ක්‍රීඩිකාවද සබරගමුවෙන් තේරී පත් විය. 2010 සමස්ත ලංකා ජනප්‍රියම ක්‍රීඩිකාවද බිහිවූයේ සබරගමුවෙනි.වසර 2005 සිට සබරගමුව පළාත් සභාව අධ්‍යාපන ක්‍ෂේත­්‍රයට රුපියල් ලක්ෂ 29000 කට අධික මුදල් ප්‍රමාණයක් ආයෝජනය කර ඇත. මධ්‍යම රජයෙන් පළාත් සභාවට සෘජුව ලබාදුන් ප්‍රතිපාදන ලෝක බැංකු ප්‍රතිපාදන, වතු පාසල් සංවර්ධන වැඩසටහන, නවෝද්‍යා පාසල් වැඩසටහන, ඉසුරු පාසල් ව්‍යාපෘතිය යන අංශ යටතේ මේ ප්‍රතිපාදන වැය කර තිබේ.(සබරගමුව පළාත් අධ්‍යාපන අමාත්‍යාංශයේ ලේකම් මහින්ද, පළාත් අධ්‍යාපන අධ්‍යක්‍ෂ ආර්. අබේසිංහ යන මහත්වරුන්ට ඉහත තොරතුරු ලබාදීම ගැන ස්තුතිය පිරි නැමේ’).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=n120822_br1</link>
    <topic>යුද ගැටුම් පැවැති රටකට ශ්‍රී ලංකාවෙන් උගත හැකි පාඩම් බොහොමයි</topic>
    <author/>
    <content>(2012 08 22 14:10) පශ්චාත් ගැටුම් අවධියක සාමයික පරිසරයක් ඇති කිරීමේ නායකත්වය සම්බන්ධයෙන් සමස්ත ලෝකයටම ශ්‍රී ලංකාවෙන් පාඩම් උගත හැති බව සීෂෙල්ස් රාජ්‍යය අවධාරණය කරයි.මේ සම්බන්ධයෙන් ශ්‍රී ලංකාව අත්කරගෙන තිබෙන ජයග්‍රහණ සැබවින්ම විශිෂ්ට බවද එසේ වුවද තවදුරටත් අභියෝග පවත්නාමුත් ආර්ථික සාර්ථකත්වය වේගවත්ව සිදුකිරීම, ස්ථාවරත්වය හා ප්‍රගතිය ඇති කිරීමෙහිලා නායකත්වයේ ඇති වැදගත්කම පිළිඹිබු වී තිබෙන බවද සීෂෙල්ස් රාජ්‍යයේ ජනාධිපති ජේම්ස් ඇලික්ස් මයිකල් මහතා පවසයි.නිල සංචාරයක් සඳහා ශ්‍රී ලංකාවට පැමිණි සීෂෙල්ස් ජනාධිපතිවරයා මේ බව සදහන් කළේ ලක්ෂ්මන් කදිරගාමර් ජාත්‍යන්තර අධ්‍යයන මධ්‍යස්ථානයේදී පැවැති දේශනයකට සහභාගි වෙමිනි. "ගෝලීය අන්තර්ගතයක් තුළ කුඩා දිවයින් රාජ්‍යයන්හි කාර්යභාරය" යන මැයෙන් ඒ මහතා සිය දේශනය පවත්වන ලදී.එහිදී වැඩිදුරටත් අදහස් දක්වමින් ඒ මහතා පැවසූවේ මුහුදු කොල්ලකරුවන් සමස්ත ලෝකයම අපහසුතාවට පත්කරන, බාධාකාරී තත්ත්වයන් ඇති කරන්නක් වී තිබෙන බවයි. නමුත් ඉන්දියන් සාගරය අරාජික කලාපයක් නොව සාමය හා සංවර්ධනය උදෙසා යෙදවෙන්නක් බව සහතික කරන ප්‍රයත්නයේ දී ශ්‍රී ලංකාව සීෂෙල්ස් රාජ්‍යයේ සහායකයෙකු වශයෙන් සළකන බවද හෙතෙම පැවැසීය.ජනතාවගේ සංවර්ධනය උදෙසා සාගරය ආරක්ෂිතව තබාගැනීමේ හැකියාව ශක්තිමත් කිරීම සැළකීමේ දී ශ්‍රී ලංකාවේ ත්‍රස්තවාදය මැඩළීමේ පළපුරුද්ද ඉතා අගනා ‍කාර්යයක් බව සඳහන් කළ සීෂෙල්ස් රාජ්‍යයේ ජනාධිපතිවරයා ශ්‍රී ලංකාව සමඟ වෙළෙඳාම, ධීවර හා සංචාරක කටයුතු සංවර්ධනය, පාරිසරික ආරක්ෂණය ආදිය සම්බන්ධයෙන් මෙරට සමඟ සහයෝගයෙන් කටයුතු කරන බවද කීවේය.මේ අතර ඒ මහතා පෙන්වා දුන්නේ නිරන්තරයෙන් වෙනස්වන ගෝලීය ආර්ථික පරිසරයක් මැද අපේ කුඩා දිවයින් එක්ව කටයුතු කළයුතු බවත් ඒ සම්බන්ධයෙන් ශ්‍රී ලංකාව සංකේතයක් වන බවත්ය. ශ්‍රී ලංකාව සහ සීෂෙල්ස් රාජ්‍යය මහද්වීප දෙකක් අතර සබඳතා ගොඩනැඟීමට මූලික වනු ඇතැයිද මෙහිදී දෙරටේම සමෘද්ධිය වෙනුවෙන් තම රාජ්‍යයට නව ඉඩකඩක් නිර්මාණය කළහැකි බවද සඳහන් කළේය.මෙහි දී සාගරික වෙළෙඳාම සම්බන්ධයෙන් අදහස් පළ කළ ජේම්ස් ඇලික්ස් මයිකල් මහතා සඳහන් කළේ සාගරික වෙළෙඳ ජාලයක් නිර්මාණය කිරීම පිණිස ව්‍යාපාරිකයන් දිරිමත් කළයුතු බවත් සාගරික සම්පත් හා පාරිසරික ආරක්ෂණය මෙහිදී වැදගත්වන බවත්ය.දූපත් රාජ්‍යයන් සාගරයේ භාරකරුවන් බවත් ඒ අනුව ඔවුන් ලොව සාගරික ජෛව විවිධත්වයෙන් අඩකට හිමිකම් කියන බවත් හෙතෙම පැවසීය.ශ්‍රී ලංකා විදේශ කටයුතු ඇමැති මහාචාර්ය ජී.එල් පීරිස්, ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න, සීෂෙල්ස් විදේශ කටයුතු ඇමැති ජීන් පෝල් ඇඩම්, ශ්‍රී ලංකා විදේශ කටයුතු අමාත්‍යාංශයේ ලේකම් කරුණාතිලක අමුණුගම, සීෂෙල්ස් රාජ්‍යයේ ශ්‍රී ලංකා තානාපති ෂෙහාන් රත්නවේල්, ලක්ෂ්මන් කදිරගාමර් ජාත්‍යන්තර අධ්‍යයන මධ්‍යස්ථානයේ විධායක අධ්‍යක්ෂ අසංග අබේගුණසේකර මහත්වරු ඇතුළු පිරිසක් මේ අවස්ථාවට සහභාගි වූහ. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=n1208221</link>
    <topic>සර්වඥ ධාතුන් වහන්සේ වැඩම කිරීම සුවිශේෂී ආශීර්වාදයක්</topic>
    <author>අනුර ප්‍රේමලාල් සහ කැලණිය විශේෂ ලයනල් පී.පෙරේරා</author>
    <content>රටට සෞභාග්‍ය උදා කිරීමට ජනාධිපති මහින්ද රාජපක්ෂ මහතා උත්සාහ කරන මේ අවස්ථාවේ කපිල වස්තුපුර ශ්‍රී සර්වඥ ධාතුන් වහන්සේ වැඩම කිරීම සුවිශාල ආශීර්වාදයක් බව මානෙල්වත්ත විහාරස්ථානයේ විහාරාධිපති තායිවානයේ ප්‍රධාන සංඝනායක බෞද්ධ කටයුතු පිළිබඳ ජනාධිපති උපදේශක ආචාර්ය බෝදාගම චන්දිම නාහිමියෝ ප්‍රකාශ කළහ.මේ සම්බන්ධයෙන් ඊයේ (21) මාධ්‍ය වෙත විශේෂ ප්‍රකාශයක් කළ උන්වහන්සේ ධාතුන් වහන්සේලා වන්දනාමාන කිරීමට පැමිණෙන ලක්ෂ සංඛ්‍යාත සැදැහැවතුන් මේ අවස්ථාව උදා කිරීම සම්බන්ධයෙන් ජනාධිපතිවරයාට පින් දෙමින් යන බව පැවසූහ.බුදුන්වහන්සේ ගේ ධාතුන් වහන්සේලා කොටස් හතකට බෙදා දුන් අතර එහිදී නෑදෑ හිතවතුන්ට වැඳුම් පිදුම් කිරීමට ලබාදුන් ධාතුන් වහන්සේ මෙවර ලංකාවට වැඩම කර තිබෙන බව පැවසීය. මෙය අශෝක රජතුමාද එකළ ලබා ගැනීමට දැරූ සියලු උත්සාහයන් නිශ්පල වූ බව උන්වහන්සේ සිහිපත් කළහ.වසර 2010 දී ජනාධිපති මහින්ද රාජපක්ෂ මහතා ඉන්දියාවේ කළ සංචාරයකදී එරට අගමැති ආචාර්ය මන්මෝහන් සිං මහතාගෙන් මේ ධාතුන් වහන්සේලා වැඳ පුදා ගැනීමට ලක්වැසි ජනතාවට අවස්ථාවක් ලබා දෙන ලෙස ඉල්ලා සිටි අතර එහිදී කිසිවෙකුගෙන් ඒ ගැන නොවිමසා ඍජුවම ලංකාවට ධාතුන් වහන්සෙලා වැඩම කරවීමට පොරොන්දුවීම ඉතාම ආශ්චර්යයක් බව බෝධාගම නාහිමියෝ ප්‍රකාශ කළහ.එමෙන්ම ඉකුත් වාරයේ ධාතුන් වහන්සේ වැඩම කිරීමේදී ලංකාවේ නායකයින් ඉන්දියාවට ගොස් එය වැඩම කරගෙන පැමිණි අතර මෙවර ඉන්දියාවේ සංස්කෘතික ඇමැතිවරිය ඇතුලු පිරිස් ඉන්දීය ගුවන් යානයකින් මෙරටට ධාතුන් වහන්සේ වැඩම කර ගෙන පැමිණ මේ රටේ නායකයින් වෙත බාර දීම විශේෂ සිදුවීමක් බව කීය.ධාතුන් වහන්සේට වත්පිළිවෙත් කිරීම බුදුන් වහන්සේට මෙන්ම සලකන අතර උන්වහන්සේ අවධිවන අලුයම හතරේ සිට එය සිදු කෙරෙන බව පැවසීය.ඒ සඳහා කැපවූ තරුණයින් හතලිස් දෙනෙකු පුරුදු පුහුණු කර ඒ කටයුතු සිදු කරන බව උන්වහන්සේ පෙන්වා දුන්හ.සංඝයා වහන්සේ සඳහා අලුතින් ඉදිකළ ස්ථානයක් ධාතුන් වහන්සේ සඳහා පූජා කෙරෙන ආහාර පාන පිළියෙල කිරීමේ මුළුතැන්ගෙය ලෙස යොදා ගත් අතර ඒ සඳහා අලුත්ම උපකරණද ආහාරපාන පූජා කිරීම සඳහා රන් රිදියෙන් සකස් කළ බදුන්ද යොදා ගන්නා බව නායක ස්වාමීන් වහන්සේ කරුණු අනාවරණය කළහ.ධාතුන් වහන්සේලාගේ පූජා කටයුතු සඳහා සහල් වර්ග කීපයකින් සැදුම් ලත් සහල් කිලෝ නවයක්, ව්‍යාංජන තිස් දෙකක් කැවිලි සහ පළතුරු වර්ග හත බැගින්, කිරි පැනි වැනි කෑම වර්ග මෙහිදී පූජා කරන බව බෝධාගම නාහිමියෝ පැවසූහ. ධාතුන් වහන්සේලා තැන්පත් කර තිබෙන ස්ථානයේ පැය විසිහතර පුරාම පිරිත් සජ්ජායනා කරන බව උන්වහන්සේ පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=n1208222</link>
    <topic>ඉන්දියන් සාගරයේ සම්පත් ආරක්ෂාවට ශ්‍රී ලංකා-සීෂේල්ස් එකඟතාවක</topic>
    <author>ධනුෂ්ක ගොඩකුඹුර</author>
    <content>ඉන්දීය සාගරය සහ එහි සම්පත් භාවිත කරන රටවල් වශයෙන් එම සාගරික ප්‍රදේශය සහ සම්පත් ආරක්ෂා කර ගැනීම සම්බන්ධයෙන් ශ්‍රී ලංකාව සහ සීෂේල්ස් ජනරජය එකඟතාවකට පැමිණේ. තෙදින නිල සංචාරයක් සඳහා මෙරටට පැමිණ සිටින සීෂේල්ස් ජනාධිපති ජේම්ස් ඇලෙක්ස් මිෂෙල් මහතා සහ ජනාධිපති මහින්ද රාජපක්ෂ මහතා අතර ජනාධිපති ලේකම් කාර්යාලයේදී ඊයේ (21) පැවැති ද්විපාර්ශ්වික සාකච්ඡාවලදී මේ එකඟතාව පළ කෙරිණ.සීෂේල්ස් ජනරජය මෙන්ම ශ්‍රී ලංකාව එකම සාගර සම්පත් බෙදා ගන්නා රටවල් වන බැවින් එම සම්පත් වෙනත් රටවලට සූරා කෑමට ඉඩ නොතැබිය යුතු බවත් එවැනි දේ සිදු වීම දෙරටටම අවාසියක් බවත් සීෂේල්ස් ජනාධිපතිවරයා පැවසීය.ඉන්දීය සාගරයට අයත්වන රටවල මිත්‍රත්ව කවයක් ස්ථාපිත කිරීම මඟින් ඉන්දීය සාගර සම්පත් පිළිබඳ අත්දැකීම් හා දැනුම පිළිබඳ සංචිතයක් ගොඩනගා කලාපීය රටවල් අතර බෙදාහදා ගත හැකි බව සීෂේල්ස් ජනාධිපතිවරයා කීවේය. එකට එක්ව ඉන්දීය සාගරය ආරක්ෂා කළ යුතු බවත් එය විනාශ කිරීමට ඉඩ නොතැබිය යුතු බවත් ජනාධිපතිවරයා අවධාරණය කළේය.සීෂේල්ස් ජනාධිපතිවරයාගේ යෝජනාව පිළිගනිමින් කතා කළ ජනාධිපති මහින්ද රාජපක්ෂ මහතා ඉන්දීය සාගර කලාපයේ ර‍ටවල එකතුවක් ඇරැඹීමේ අදහස පිළගත්තේය. සමුද්‍රීය ආරක්ෂාව සම්බන්ධයෙන් ශ්‍රී ලංකාව සතු අත්දැකීම් බෙදා හදා ගැනීමට තමා සූදානම් බව කී සීෂේල්ස් ජනාධිපතිවරයා දෙරට අතර ආරක්ෂක කටයුතු පිළිබඳ සමීප සබඳතා ඇති කර ගැනීමට යෝජනා කළේය.ශ්‍රී ලංකාවේ පැවැති දුෂ්කර ගැටුමට විසැඳුම් දෙමින් රටේ සාමය ඇති කිරීමට ජනාධිපතිතුමා ගත් පියවර සීෂේල්ස් ජනාධිපතිවරයාගේ ඇගයීමට ලක්විය. එවැනි ගැටුම් ඉතා ඉක්මණින් විසැඳීම පහසු කරුණක් නොවන බව පැවසූ සීෂේල්ස් ජනාධිපතිවරයා එය විශිෂ්ට ක්‍රියාවක් බවත් ශ්‍රී ලංකාවේ ආර්ථිකය සියයට 8 ක මට්ටමේ පවතින්නේ එම ක්‍රියාව නිසා බවත් ප්‍රකාශ කළේය.2017-2018 කාල සීමාවේ එක්සත් ජාතීන්ගේ ආරක්ෂක මණ්ඩලයේ නිත්‍ය නොවන සාමාජිකත්වය ලබා ගැනීමට සිය රට ගන්නා උත්සාහයට සහාය දෙන ලෙස හෙතෙම ඉල්ලා සිටියේය.ශ්‍රී ලංකාවේ බෝට්ටු හා නෞකා තාක්ෂණය පිළිබඳ අත්දැකී‍ම් බෙදා හදා ගැනීමට සූදානම් බවත් හෙතෙම වැඩිදුරටත් පැවසීය.දෙරට අතර ගුවන් ‍සබඳතා හා නාවික සබඳතා වර්ධනය කර ගැනීම පිළිබඳවත් මෙහිදී රාජ්‍ය නායකයන්ගේ අවධානය යොමු කෙරුණු අතර මුහුදු කොල්ලකරුවන්ගේ තර්ජනවලට පිළියමක් ලෙස දෙරට අතර මුහුදු ආරක්ෂණ වැඩපිළිවෙළක් ඇති කිරීම පිළිබදවත් සාකච්ඡා කෙරිණ.ජ්‍යෙෂ්ඨ ඇමැති ආචාර්ය සරත් අමුණුගම, ඇමැතිවරුන් වන මහාචාර්ය ජී. එල්. පීරිස්, දොස්තර රාජිත සේනාරත්න, බන්දුල ගුණවර්ධන, ප්‍රියංකර ජයරත්න, ඩිලාන් පෙරේරා, පාර්ලිමේන්තු මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=n1208223</link>
    <topic>සීෂේල්ස්-ශ්‍රී ලංකා ද්විපාර්ශ්වීය ගිවිසුම් හතරකට අත්සන් තබයි</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාව සහ සීෂේල්ස් ජනරජය අතර සෞඛ්‍ය, අධ්‍යාපන හා පුහුණු, ශ්‍රී ලංකා ශ්‍රම බළකායේ රැකියා ආශ්‍රිත කරුණු , අධිකරණ කටයුතු සම්බන්ධ කම්කරු සබඳතා යන ක්ෂේත්‍රයන්ගෙන් වාසි සහගත අවබෝධතා ගිවිසුම් තුනකට සහ ගිවිසුමකට අස්සන් තැබේ.තෙදින නිල සංචාරයක නිරත සීෂේල්ස් ජනරජයේ ජනාධිපති ජේම්ස් ඇලෙක්ස් මිෂෙල් මහතා සහ ජනාධිපති මහින්ද රාජපක්ෂ මහතා අතර පැවැති සාකච්ඡාවලින් අනතුරුව ජනාධිපති ලේකම් කාර්යාලයේදී ඊයේ (21) මේ ගිවිසුම්වලට අස්සන් තබන ලදී.ජනාධිපති ජේම්ස් ඇලෙක්ස් මිෂෙල් මහතා සහ ජනාධිපති මහින්ද රාජපක්ෂ මහතා අතර නිල හමුව ජනාධිපති ලේකම් කාර්යාලයේදී ඊයේ පැවැත්විණ. දෙරට අතර සෞඛ්‍ය ක්ෂේත්‍රය සම්බන්ධ අවබෝධතා ගිවිසුමට ශ්‍රී ලංකාව වෙනුවෙන් විදේශ කටයුතු ඇමැති මහාචාර්ය ජී. එල්. පීරිස් සහ සීෂේල්ස් ජනරජය වෙනුවෙන් එරට විදේශ ඇමැති ජීන් පෝල් ඇඩම් මහත්වරු අස්සන් තැබූහ.අධ්‍යාපන හා පුහුණුව සම්බන්ධ අවබෝධතා ගිවිසුමට අධ්‍යාපන ඇමැති බන්දුල ගුණවර්ධන සහ එරට විදේශ ඇමැති ජීන් පෝල් ඇඩම් මහත්වරු අස්සන් තැබූහ. අධිකරණ කටයුතු සම්බන්ධ කම්කරු සබඳතා පිළිබඳ අවබෝධතා ගිවිසුමට අස්සන් තබන ලද්දේ විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා සහ එරට විදේශ ඇමැතිවරයා විසිනි.ශ්‍රී ලංකා ශ්‍රම බළකායේ රැකියා ආශ්‍රිත කරුණු සම්බන්ධ ගිවිසුමට විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා සහ එරට විදේශ ඇමැතිවරයා අස්සන් තැබූහ.ශ්‍රී ලංකාවේ සිවුදින නිල සංචාරයක නිරත සීෂේල්ස් ජනාධිපතිවරයා ජනාධිපති මහින්ද රාජපක්ෂ මහතා විසින් ජනාධිපති කාර්යා‍ලයේදී මහත් හරසරින් පිළිගනු ලැබිණ.යුද හමුදා පොලිසියේ යතුරු පැදි, මෝටර් රථ, අශ්වාරෝහකයන් පෙරටු කොට ගනිමින් සීෂේල්ස් ජනාධිපතිවරයා ජනාධිපති කාර්යාලය වෙත කැඳවාගෙන එන ලදි.දෙරටේ ජාතික ධජ පතාකවලින් අලංකාර කෙරුණු ජනාධිපති කාර්යාලය වෙත පැමිණි සීෂේල්ස් ජනාධිපතිවරයා පාසල් දරුදැරියෝ ධජ ලෙළවමින් පිළිගත්හ.මේ පිළිගැනීමෙන් අනතුරුව ජනාධිපතිවරයා සීෂේල්ස් ජනාධිපතිවරයා රතු පලසින් සැරසුණු විශේෂ පීඨිකාව වෙත කැඳවාගෙන ගියේ ශ්‍රී ලංකා ගුවන් හමුදාවේ උත්තමාචාර පිළිගැන්වීම උදෙසාය.දෙරටේ ජාතික ගී ගායනා කිරීමෙන් අනතුරුව සීෂේල්ස් ජනාධිපතිවරයා වෙත ජනාධිපති උත්තමාචාර පිළිගන්වන ලදී. අනතුරුව ආචාර වෙඩි මුර 21 කින් ගෞරව කෙරිණ.‍ද්විපාර්ශ්වික සාකච්ඡා සඳහා ජනාධිපතිවරුන් දෙපළ ද්විපාර්ශ්වික සඳහා පිටත්ව ගියහ.සාකච්ඡාවලින් අනතුරුව දෙරටේ රාජ්‍ය නායකයෝ විශේෂ සාකච්ඡාවක නියැළුණහ. අනතුරුව ගිවිසුම් අස්සන් තැබීම සිදුකෙරුණු අතර සීෂේල්ස් ජනාධිපතිවරයා සමරු පොතේ සටහනක් ද තැබුවේය.ජ්‍යෙෂ්ඨ ඇමැති ආචාර්ය සරත් අමුණුගම, ඇමැතිවරුන් වන දොස්තර රාජිත සේනාරත්න, ප්‍රියංකර ජයරත්න, පාර්ලිමේන්තු මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග, සීෂේල්ස්හි ස්වභාවික සම්පත් හා කර්මාන්ත ඇමැති වවීන් විලියම් මහතා ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=n1208224</link>
    <topic>සර්වඥ ධාතුන් අද පැල්මඩුල්ල රජ මහා විහාරයට</topic>
    <author>උපාලි කරුණාරත්න</author>
    <content>කපිලවස්තු ශ්‍රී සර්වඥ ධාතූන් වහන්සේ අද (22) පෙරවරු 6.00 දක්වා කැලණිය මානෙල්වත්ත විහාරස්ථානයේ තැන්පත්කර තිබේ.ඉන් අනතුරුව කැලණිය රජමහා විහාරස්ථානයට ධාතූන් වහන්සේ වැඩම කොට මහා සංඝරත්නය විසින් විශේෂ පූජාවක් පවත්වා ගුවන් හමුදාවට අයත් විශේෂ හෙලිකොප්ටර් යානයකින් පැල්මඩුල්ල රජමහා විහාරස්ථානය කරා වැඩම කරවන බව බුද්ධ ශාසන හා ආගමික කටයුතු අමාත්‍යාංශයේ ලේකම් එම්.කේ.බී දිසානායක මහතා පැවසීය.පැල්මඩුල්ල රජමහා විහාරස්ථානයට සර්වඥ ධාතූන් වහන්සේ වැද පුදා ගැනීමට පැමිණෙන බැතිමතුන්ට අවශ්‍ය ආරක්ෂාව සළසා ඇති බව දිනමිණට ප්‍රකාශ කළ රත්නපුර ප්‍රදේශය භාර ජ්‍යෙෂ්ඨ පොලිස් අධිකාරී රංජිත් පද්මසිරි මහතා සුදු ඇදුමින් සැරසී ඉතා සංවරව පැමිණෙන ලෙස බැතිමතුන්ගෙන් ඉල්ලා සිටී.සබරගමුව ප්‍ර‍දේශය භාර නියෝජ්‍ය පොලිස්පති ඩී.උපාලි කුමාරසිරි මහතා පැවසූයේ කපිලවස්තු ශ්‍රී සර්වඥ ධාතූන් වහන්සේ වන්දනාමාන කිරීම සඳහා සබරගමු පළාතේ ජනතාව විශාල වශයෙන් පැමිණෙනු ඇති බවයි.මේ ධාතූන් වහන්සේලා නැරඹීමට ලැබීම ඉතා දුර්ලභ අවස්ථාවක් බවඳ කීය.හෙට(23) දිනයේද පැල්මඩුල්ල රජමහා විහාරස්ථානයේ සර්වඥ ධාතූන් වහන්සේ ප්‍රදර්ශණය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=n1208225</link>
    <topic>ප්‍රධාන සැකකරු හෙරොයින් ලෝලියෙක්</topic>
    <author>විජයානී එදිරිසිංහ</author>
    <content>ජාතික කෞතුකාගාරයේ කෞතුක වස්තු සොරකම් කිරීමේ සිද්ධියේ ප්‍රධාන සැකකරු කොළඹ නගර සභාවේ සේවය කරන මත්කුඩුවලට ඇබ්බැහි වූ පුද්ගලයකු බව පරීක්ෂණ අංශ මගින් සොයාගෙන තිබේ.එහි සේවය කරන මේ ප්‍රධාන සැකකරු සූක්ෂම ලෙස කෞතුකාගාරයට රිංගාගෙන එම වටිනා භාණ්ඩ සොරකම් කර විවිධ පුද්ගලයන්ට විකුණා එම මුදල්වලින් මත්කුඩු පානය කර ඇති බව සොයාගෙන ඇත.ඒවා මිලදී ගත් පුද්ගලයන් එම භාණ්ඩ කෞතුකාගාරයෙන් සොරකම් කළ වටිනා භාණ්ඩ බව දැනගෙනම ඉතා සුළු මිලකට මිලදීගෙන තිබේ.මොවුන් මේවා වැඩි මිලකට විකිණීමට සූදානම් කර ඇතත් මේ සිද්ධිය සම්බන්ධව පොලිස් කණ්ඩායම් ගණනාවක් පරීක්ෂණ පැවැත්වීම නිසා මොවුන්ට එම අරමුණ ඉෂ්ඨ කර ගැනීමට නොහැකි වී තිබේ.ප්‍රධාන සැකකරු පසුගිය දින දෙක තුළම අදාළ ස්ථානයේ සේවයට පැමිණ නැත. ඔහු මේ වනවිට සැඟවී ඇති අතර සැකකරුගේ නිවෙස් ආදියද පරීක්ෂා කර තිබේ. ඔහු කිසිදු වත්කමක් නැති පුද්ගලයකු වන අතර මත්කුඩු ලබා ගැනීමේ අරමුණ මත මෙම සොරකම සිදු කරන්නට ඇතැයි පොලීසිය විශ්වාස කරයි.ප්‍රධාන සැකකරු අද හෙටම අත්අඩංගුවට ගැනීමට හැකි වන බව පරීක්ෂණ අංශ සඳහන් කරයි. කෞතුකාගාරයේ කෞතුක භාණ්ඩ සොරකම් කර ඇති බව පොලීසිය අනාවරණය කර ගත්තේ පසුගිය මාර්තු 17 වැනිදා ය.මහනුවර යුගයට අයත් කඩු, මැණික් එබ්බවූ කඩු ශීර්ෂ, මුදු ඇතුලු වටිනා භාණ්ඩ රැසක් මෙහිදී සොරකම් කර තිබිණි. එම භාණ්ඩ අතරින් විශාල ප්‍රමාණයක් මේ වනවිට සොයාගෙන තිබේ. ඒවා කෞතුකාගාරයේ තිබූ කෞතුක භාණ්ඩ බව ජාතික කෞතුකාගාරයේ අධ්‍යක්ෂවරිය විසින් හඳුනාගෙන තිබේ.කාළඹ වරායේ කප්පම් සිද්ධියකට අදාළ සැකකරුවකු අත්අඩංගුවට ගෙන ප්‍රශ්න කිරීමේදී මේ කෞතුක වස්තු සොරකමට අදාළ තොරතුරුද හෙළි වී ඇත. කාන්තාවන් දෙදෙනෙක් සහ ත්‍රිරෝද රථ රියැදුරෙක් දැනට අත්අඩංගුවේ පසුවෙති. කොළඹ අපරාධ කොට්ඨාසය සිද්ධිය සම්බන්ධව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=n1208226</link>
    <topic>සෙවණගල කටුපිල තාවකාලික වේල්ල මන්ත්‍රි නාමල්ගේ මැදිහත් වීමෙන් ඉවතට</topic>
    <author>විජයානී එදිරිසිංහ</author>
    <content>වලවේ ගඟෙන් සූරිය වැව ප්‍රදේශයේ ගොවි ජනතාවට ජලය සැපයෙන ඇළ මාර්ගය අහුරා සෙවණගල කටුපිල වැව අසලින් යොදා තිබූ තාවකාලික වේල්ල පාර්ලිමේන්තු මන්ත්‍රී නාමල් රාජපක්ෂ මහතා මැදිහත් වීමෙන් ඉවත් කර තිබේ.මේ අනවසර වේල්ල යොදා තිබීම නිසා සූරිය වැව ප්‍රදේශයේ දහස් ගණනක් ගොවිතැනට ජලය ලබා ගැනීමට නොහැකිව දැඩි පීඩාවකට පත්ව සිටි බව හම්බන්තොට අතිරේක දිස්ත්‍රික් ලේකම් ඩබ්ලිව්.ඒ.ධර්මසිරි මහතා පැවැසීය.එම නිසා සූරිය වැව ප්‍රදේශයේ ගොවියෝ පසුගිය ජූලි සහ මේ මාසය ඇතුළත උද්ඝෝෂණ ගණනාවක් සිදු කරමින් එම වේල්ල ඉවත් කරදෙන ලෙස ඉල්ලා සිටියහ.මේ තාවකාලික වේල්ලේ එක කොටසක් මීට වසර පහකට පමණ පෙරද ඉතිරි කොටස මීට මාස කිහිපයකට පෙරද විවිධ කණ්ඩායම් එකතුවී යොදා සූරියවැව ප්‍රදේශයට ජලය එන මාර්ගය සම්පූර්ණයෙන් අවහිර කර තිබිණි.ගොවි උද්ඝෝෂණ මධ්‍යයේ පාර්ලිමේන්තු මන්ත්‍රී නාමල් රාජපක්ෂ මහතා අතිරේක දිස්ත්‍රික් ලේකම් ඩබ්ලිව්. ඒ.ධර්මසිරි මහතා වෙත උපදෙස් දෙමින් ගොවීන්ගේ උද්ඝෝෂණයෙන් ඉවත් කිරීමට ඉල්ලා සිටින වේල්ල සම්බන්ධව වාර්තාවක් ඉල්ලා තිබේ.එහිදී නිරීක්ෂණවලින් හෙළි වී තිබුණේ සෙවණගල කටුපිලවැව ප්‍රදේශයෙන් වලවේ ගඟ හරස් කර තාවකාලිකව යොදා ඇති වේල්ල ඉවත් නොකර සූරියවැව ගොවීන්ගේ ගොවිතැන් සඳහා ජලය ලබාදීමේ ක්‍රමයක් නොමැති බවයි. ඒ අතර එම වේල්ල ඉවත් කිරීම තුළින් සෙවණගල ප්‍රදේශයේ කිසිවකුටත් හානියක් සිදු නොවන බවත් පෙන්වා දී තිබුණි.ඒ අනුව විශේෂ කාර්ය , බළකාය හමුදාව, මහවැලි නිලධාරින් සහ වාහන ආදියද යොදා මේ තාවකාලික වේල්ල ඉවත් කිරීමේ කටයුතු පසුගියදා කඩිනමින් සිදුවිය. නියඟය නිසා දැනට මේ ඇළ මාර්ගය හරහා එන ජල ප්‍රමාණය ප්‍රමාණවත් නොවුනත් ඉදිරියේදී ඇළ මාර්ගය වසා තිබීම නිසා ජලය නොලැබී වගාකළ නොහැකි තත්ත්වයකට පත්වීමට තිබූ කුඹුරු අක්කර දහස් ගණනක් රැක ගැනීමට එම වේල්ල ඉවත් කිරීම නිසා හැකි වූ බව අතිරේක දිසාපති ධර්මසිරි මහතා දිනමිණට කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=n1208227</link>
    <topic>නැවත දැනුම් දෙනතුරු සරසවි වසයි</topic>
    <author>සමන්මලී ප්‍රියශාන්ති</author>
    <content>ආචාර්යවරුන්ගේ වැඩවර්ජනය හේතුවෙන් විශ්වවිද්‍යාල තුළ මතුව ඇති ගැටලුකාරී තත්ත්වය මඟහරවා ගැනීම සඳහා විශ්වවිද්‍යාල බහුතරයක් හා අනුබද්ධ ආයතන කිහිපයක් ඊයේ (21) සිට නැවත දැනුම් දෙන තුරු වසා දැමීමට රජය තීරණය කළේය.ඒ අනුව කොළඹ, පේරාදෙණිය , ශ්‍රී ජයවර්ධනපුර, කැලණිය, යාපනය, රුහුණු, රජරට හා නැඟෙනහිර විශ්වවිද්‍යලවල වෛද්‍ය පීඨ හැර අනෙකුත් සියලු පීඨ වසා දැමේ.මොරටුව, සබරගමුව, වයඹ විශ්වවිද්‍යාල මෙන්ම සෞන්දර්ය විශ්වවිද්‍යාලය හා විවෘත විශ්වවිද්‍යාලවල සියලු පිඨ වසා දමා ඇති අතර දේශීය වෛද්‍ය විද්‍යායතනය, කොළඹ විශ්වවිද්‍යාලයේ පරිගණක විද්‍යායතනය, ස්වාමී විපුලානන්ද සෞන්දර්ය අධ්‍යාපන ආයතනය, කොළඹ විශ්වවිද්‍යාලයේ මානව සම්පත් අභිවර්ධන ආයතනය, මොරටුව විශ්වවිද්‍යාලයේ තාක්ෂණ විද්‍යා ආයතනය, ශ්‍රී පාලී මණ්ඩපය, ත්‍රීකුණාමල මණ්ඩපය හා වව්නියා මණ්ඩපයද මේ අනුව වසා දමා තිබේ.බෞද්ධ හා පාලි විශ්වවිද්‍යාලය, බුද්ධශ්‍රාවක විශ්වවිද්‍යලය, ඌව වෙල්ලස්ස විශ්වවිද්‍යාලය, අග්නිදිග විශ්වවිද්‍යාලය, යක්කල ආයුර්වේද ආයතනය වල ගැටලුකාරී තත්ත්වයන් නොමැති නිසා එම විශ්වවිද්‍යාල හා ආයතන සුපුරුදු පරිදි විවෘත තැබීමට තීරණය කර තිබේ.දැනට විශ්වවිද්‍යාලවල පවතින වතාවරණය තවදුරටත් ඉදිරියේදී නරක අතට ගමන් කිරීම වැළැක්වීම සඳහා විශ්වවිද්‍යාල උපකුලපතිවරුන්, ආයතන අධ්‍යක්ෂකවරුන් සමඟ සාකච්ඡා කර උසස් අධ්‍යාපන ඇමැති එස්.බී. දිසානායක මහතා මෙම තීරණය ගෙන ඇත.‍විශ්වවිද්‍යාල ආචාර්ය සමිති සම්මේලනයේ වෘත්තීය ක්‍රියාමාර්ගය පිටුපස කිසියම් දේශපාලන හස්තයක් හෝ උවමනාවක් නොමැතියි යන උපකල්පනය මත පසුගිය මාස 2 ක් පුරා රජය එය මිත්‍රශ්‍රීලීව හා අන්‍යනෝන්‍ය අවබෝධයෙන් විසදා ගැනීමට හැකි උපරිම උත්සහය දරමින් අවශ්‍ය පරිසරය සකස් කරමින් ක්‍රියාත්මක වු බව උසස් අධ්‍යාපන ඇමති එස්.බී. දිසානායක මහතා පවසයි.එහි ප්‍රතිඵලයක් ලෙස උසස් අධ්‍යාපන අමාත්‍යංශය මට්ටමින් ද දෙවනුව ජනාධිපති ලේකම්තුමා හා තෙවනුව බැසිල් රාජපක්ෂ ඇමැතිවරයා සමඟ ද මට්ටම් තුනකින් සාකච්ඡා වාර දහයකට ආසන්න සංඛ්‍යාවක් මෙන්ම ලිබි හා අවබෝධතා ගිවිසුම් ආකෘති හුවමාරු වට රැසක්ම ආචාර්ය සමිති සම්මේලනය සමඟ පවත්වා ඇති නමුත් ආචාර්ය සමිති සම්මේලනය මෙම ගැටලුව ධනාත්මකව විසඳා ගැනීමට පියවර නොගන්නා බව සියලු පාර්ශවයන්ට හොදින් විද්‍යාමාන වී ඇති බවත් දිසානායක මහතා කියයි.මේ අනුව විශ්වවිද්‍යාල අර්බුදය ඔස්සේ රටේ දේශපාලන හා සමාජ ගැටලුවක් නිර්මාණය කරමින් යම් යම් සැගවුණු දේශපාලන කුමන්ත්‍රණ හා යම් අරමුණු සාක්ෂාත් කර ගැනීම උදෙසා අහිංසක සිසුන්ගේ ජීවිත හා අනාගත අපේක්ෂා බිල්ලට දීමට සුදානම් වන බවත් ඒ හරහා රටේ කැළඹිලි තත්ත්වයක් දේශපාලන අස්ථාවර තත්ත්වයක් ඇති කිරීමට ප්‍රයත්න දරණ බව සියලු දෙනාට පැහැදිලි වන බවත් ඇමැතිවරයා කියා සිටියි.විශ්වවිද්‍යාල ආචාර්යවරුන් ඉල්ලීම් 6ක් මුල් කර ගෙන මෙම වැඩවර්ජනය ක්‍රියාත්මක කරන අතර ආචාර්යවරුන්ගේ පළමු ඉල්ලීම වන සියයට 20 ක වැටුප් වැඩි කිරීම හැර අනෙක් ඉල්ලීම් පහට රජය ප්‍රතිපත්තිමය වශයෙන් එකඟතාවය පළ කර තිබේ. දැනටමත් විශ්විවද්‍යාල ආචාර්යවරුන්ගේ වැටුප් සියයට 36 සිට සියයට 83 දක්වා වැඩි කර තිබෙන බැවින් තව දුරටත් වැටුප් වැඩි කිරීම මඟින් රටේ වැටුප් ව්‍යුහය ව්‍යාකූල වන බව ඇමැතිවරයා පෙන්වා දෙයි.මේ බව ආචාර්යවරුන් පිලිගෙන තිබෙන නමුත් එම ඉල්ලීම ඉදිරියේදී ධනාත්මකව සළකා බලන කරුණක් හැටියට පිළි ගන්නැයි ආචාර්යවරු රජයට දන්වා ඇතැයි කියන ඇමැතිවරයා මෙම ගැටලුව දිගුකාලීන විසදීමට ඉදිරියේදී රජය විශේෂ ජනාධිපති කොමිසමක් පත් කිරීමට හා අංග සම්පුර්ණ පශ්චාත් උපාධි විශ්වවිද්‍යාලයක් ශ්‍රී ලංකාවේ පිහිටුවීමට කටයුතු කිරීමටද යෝජනා වී ඇතැයි කියා සිටියි.මේ නිසා දැනට විශ්වවිද්‍යාලවල පවතින තත්ත්වය වහාම සමාන්‍ය අතට පත් කළ යුතු බැවින් මෙසේ නැවත දැනුම් දෙන තුරු විශ්වවිද්‍යාල වසා දැමීමට තමන්ට පැවරී ඇති බලතල අනුව තීරණය කළ බවත් දිසානායක මහතා අවධාරණය කර සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=n1208228</link>
    <topic>මිහිතුරු පාරිසරික සඟරාව27දා එළිදකී</topic>
    <author/>
    <content>මිහිමඬලේ සොඳුරුතම සෞන්දර්යය ගැන පිටු 100ක් පුරා දිවෙන “මිහිතුරු” මාසික පාරිසරික සඟරාව අගෝස්තු මස 27දා ලේක්හවුස් ආයතනයේ දී දොරට වඩී.පෙ. ව. 10.14ට එලැඹෙන සුබ මොහොතින් “මිහිතුරු” එළිදක්වන්නට නියමිත අතර පරිසර අධිකාරියේ සභාපති, ජනමාධ්‍ය අමාත්‍යාංශයේ ලේකම් චරිත හේරත් මහතා, විශ්වකීර්ති වනස්පති වන්නිලා ඇත්තෝ, ඇතුළු පරිසර හිතකාමීන් රැසක් මෙම අවස්ථාවට සහභාගි වීමට නියමිතය. මිහිතුරු ලේක්හවුස් ප්‍රකාශනයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=n1208229</link>
    <topic>පොලිස් උසස්වීම් දීමේදීමහජන ගැටලු විසැඳන අයට ප්‍රමුඛතාව</topic>
    <author>විජයානි එදිරිසිංහ</author>
    <content>පොලීසියේ නිලධාරීන්ට උසස්වීම් ලබාදීමේදී ජන ජීවිතයට දැඩි ලෙස බලපාන ප්‍රශ්නවලට මැදිහත් වී ඒවා විසඳා දීමට කටයුතු කරන නිලධාරීන්ට ප්‍රමුඛත්වයක් දීමට පොලිස්පති එන්.කේ. ඉලංගකෝන් මහතා තීරණය කර තිබේ.බාල අපචාර, මිනී මැරුම්, කොල්ලකෑම්, පැහැරගෙනයාම්, මත්ද්‍රව්‍ය, මත්කුඩු වැටලීම් ඇතුළු භයානක අපරාධවල සුලමුල සොයා ගැනීම ඊට සම්බන්ධ අපරාධකරුවන් කොටුකර ගැනීමට කටයුතු කර මහජනතාවට වන පීඩාවන්ගෙන් බේරා ගැනීමට කටයුතු කරන පොලිස් නිලධාරීන්ට එම ප්‍රමුඛත්වය හිමිවෙයි.පොලිස්පතිවරයාගේ මේ තීරණය ඒ මහතා විසින් ඊයේ (21) පොලිස් අපරාධ වාර්තා කොට්ඨාසයේ පැවැති පොලිස් ත්‍යාග පිරිනැමීම අවස්ථාවේ දී හෙළිදරව් කළේ ය.පොලිස් නිලධාරියකුට උසස්වීම් ලබාදීමේදී සැලකීමට ගන්නා ජ්‍යෙෂ්ඨත්වය හා වෙනත් කරුණුවලට වඩා එම නිලධාරියා සමාජය තුළ සාමය ඇති කිරීම සඳහා කරන කැපවීම විශේෂ සැලකිල්ලට භාජනය කෙරේ. මේ අතර එම නිලධාරින්ට ලබාදෙන උසස්වීම් සඳහා රාජකාරිය වෙනුවෙන් ලබාදෙන ලකුණු කඩිනමින් ලබාදීමට පියවර ගෙන ඇති බව පොලිස්පතිවරයා සඳහන් කෙළේ ය.ඒ අනුව දිරි දීමනා වශයෙන් ලබා දෙන පොලිස් ත්‍යාග මුදල් සෑම මසකටම වරක් ඒ ඒ පොලිස් කොට්ඨාසවලින්ම ලබාදීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=n12082210</link>
    <topic>ශ්‍රී ලංකා මිරර් හා එක්ස් නිවුස් මාධ්‍ය ආයතන ගණයට නොවැටෙන මඩ වෙබ් අඩවි</topic>
    <author>සිරන්ජනි කුමාරි</author>
    <content>ශ්‍රී ලංකා මිරර් හා එක්ස් නිව්ස් ආයතන මාධ්‍ය ආයතන ගනයට නොවැටෙන බවත් ඒවා සූදු කුණුහරුප හා මඩ වෙබ් අඩවි බවට හඳුනා ගත් බව පැවසූ රහස් පොලිසියේ පොලිස් පරීක්‍ෂක අනුර ද සිල්වා මහතා අත්අඩංගුවට ගනු ලැබූ සැකකරුවන් ද වෘත්තිය මාධ්‍යවේදීන්ද යන්න ගැටලුවක් බව පැවසීය.ජනාධිපතිවරයාට හා රජයට විරුද්ධව අසත්‍ය තොරතුරු ප්‍රචාරය කිරීමේ සිද්ධිය ඊයේ (21) කොළඹ අතිරේක මහේස්ත්‍රාත් කේ. ඒ. ජී. පුංචිහේවා මහත්මිය හමුවේ කැඳ වූ අවස්ථාවේදී පොලිස් පරීක්‍ෂකවරයා මේ බව සඳහන් කළේය.වෘත්තිය ආචාර් ධර්ම පිළිගත් පුවත්පත් මඟින් මේ ආයතන මඩ වෙබ් අඩවි ලෙසට හඳුන්වාදී තිබෙන බව පැවසූ අනුර ද සිල්වා මහතා අධිකරණයට පුවත්පතක් ඉදිරිපත් කරමින් මෙම ආයතන මාධ්‍ය ආයතන බවට කවුද? කියන්නේ යනුවෙන් ප්‍රශ්න කළේය.තවද අත්අඩංගුවට ගනු ලැබූ පරිගණක මුදා හැරීම සම්බන්ධයෙන් නීතිපතිවරයාගේ උපදෙස් ලැබී ඇති බව සඳහන් කළ රහස් පොලිසිය පරිගණක තුළ අඩංගු දත්ත මොනවද කියලා පිළි අරන් ඒවා වෙනස් නොකිරීමට හෝ විකෘති නොකිරීමට විත්තිය එකඟ නම් පමණක් පරිගණක මුදා හැරීමට විරෝධය පල නොකරන බව පැවසීය.මීට අමතරව ඊයේ (21) තවත් පරිගණක තුනක තිබී ලබාගත්ත දත්ත සුරක්ෂිතව සේප්පුගත කිරීම සඳහා රහස් පොලිසිය අධිකරණයට ඉදිරිපත් කර තිබිණ.සැකකරුවන් වෙනුවෙන් පෙනී සිටි නීතිඥ උපුල් කුමාරපෙරුම මහතා නීතිපතිවරයාගේ නිර්දේශය අනුව දත්ත වෙනස් නොකරනවා නම් විකෘති නොකරනවානම් එය මුදා හැරීමට නියම කර තිබෙනවා.නමුත් එම නියෝගය රහස් පොලිසිය විකෘති කර විත්තිය දත්ත පිළිගන්නවා නම් පරිගණක මුදා හරින බව පවසනවා. ඊට හොඳයි චෝදනා පත්‍රය ඉදිරිපත් කර අධිකරණය හමුවේ වරද පිළිගන්න එක. රහස් පොලිසියේ පොලිස් පරීක්‍ෂක අනුර ද සිල්වා මහතා පරිගණක මුදා හැරීමට නම් එහි තිබෙන දත්ත පිළිගන්න ඕනේ.ඒවාගේම ඒවා වෙනස් නොකිරීමට හා විකෘති නොකිරීමට පොරොන්දු වන්න වෙනවා. නීතීඥ උපුල් කුමාරපෙරුම මහතා – ශ්‍රී ලංකා මිරර් මාධ්‍ය ආයතනය අධිකරණයෙන් සෝදිසි වරෙන්තුවක් ගෙන දණ්ඩ නීති සංග්‍රහයේ 118, 119, 120 යන වරදවල් යටතේ රැකියාවේ නිරත අය අත්අඩංගුවට ගෙන අධිකරණයට ඉදිරිපත් කළා.ඊට අමතරව ශ්‍රේෂ්ඨාධිකරණ නියෝගයක් සඳහන් කරමින් එහි නීති කඩ කිරීමක් සම්බන්ධවද අධිකරණයට දන්වා තිබුණා.රහස් පොලිසියේ පොලිස් පරීක්‍ෂක අනුර ද සිල්වා මහතා නඩුවට විරුද්ධව ලිඛිත දේශන ගොනු කරනවා කියලා දැන් නඩු වාර හතරක් ගත වුණා. අදවත් ගොනු කරනවාද දන්නේ නැහැ. රහස් පොලිසිය මාධ්‍ය ආයතනයක් වැටලුවා කියනවා. මෙම ආයතන මාධ්‍ය ආයතන කියන්නේ කවුද?නීතිඥ උපුල් කුමාරපෙරුම – දැනටමත් මෙම සිද්ධිය සම්බන්ධයෙන් මූලික අයිතිවාසිකම් නඩු 10ක් පවරලා තියෙනවා. ශ්‍රේෂ්ඨාධිකරණ නඩු නියෝගයට අනුව කිසිම වෙබ් ආයතනයකට නීති මාලා පනවා නැහැ. මුල් අවස්ථාවේ අධිකරණයට ඉදිරිපත් කළ වාර්තාව වැරදි වාර්තාවක්. පත්තර වාර්තා හුවා දක්වමින් ශ්‍රී ලංකා මිරර් ආයතනය මාධ්‍ය ආයතනයක් නොවන බවට රහස් පොලිසිය පැවසීම විහිළුවට කාරණාවක්.රහස් පොලිසියේ පොලිස් පරීක්‍ෂක අනුර ද සිල්වා මහතා - අයිතිවාසිකම් නඩු 10 නොවේ 11 ක් ආවත් අපි මුහුණ දෙන්න සූදානම්. බී වාර්තාවේ සිදු වූ අත්වැරදීම අප ශ්‍රේෂ්ඨාධිකරණයේදී පිළිගත්තා.මේ සිද්ධියේ පදනම දණ්ඩ නීති සංග්‍රහයෙ 120 වගන්තිය යි. ඒ අනුව අත්අඩංගුවට ගනු ලැබූ පරිගණකයන් තුනක් නඩු භාණ්ඩ ලෙස අධිකරණයට බර දී තිබෙනවා.නීතීඥ උපුල් කුමාරපෙරුම – අපි එකඟයි දත්ත වෙනස් නොකරන්න. ඒ වගේම විකෘති නොකරන්න. රහස් පොලිස් නිළධාරීන් සමඟ කොළඹ විශ්ව විද්‍යාලයට සැකකරුවන් ගොස් දත්ත බැලූ පසු ඒවා මුදා හරින ලෙසට ඉල්ලීමක් කරනවා. හෙල්පින් හම්බන්තොට නඩුව අනුසාරයෙන් ලිඛිත දේශනය ද මෙහිදී ගොනු කරනවා.දෙපාර්ශවයේ කරුණු සළකා බැලූ මහේස්ත්‍රාත්වරිය පරිගණක මුදා හැරීම ප්‍රතික්ෂේප කරමින් පැමිණිල්ල යළි කැඳවීම ලබන මස 4 දිනට කල් තැබුවාය.නො. 71 ෆෙරි පාර, ඇතුල්කෝට්ටේ පිහිටි තෙමහල් නිවෙසක ක්‍රියාත්මක වූ මිරර් වෙබ් අඩවිය මගින් රාජ්‍ය විරෝධි ක්‍රියාවන් සිදු කර ජනාධිපතිවරයාට අගෞරව වන නින්දා සහගත හා අවඥා සහිත වචන සංඥා ඇතුලත් නිරූපනවලින් අසත්‍ය තොරතුරු ප්‍රචාරය කළ බවට පැමිණිල්ලේ සදහන් වේ.සිද්ධිය සම්බන්ධයෙන් අත්අඩංගුවට ගෙන ඇප මත මුදා හැර සිටි ශිවන්ත රොඩ්‍රිගෝ, කේ. අබ්දුල් හකීම්, සුභාෂ් වීරතුංග, එම්. සෙනෙවිරත්න, ආර්. එම්. අප්පුහාමි, ආර්. කෞශල්‍යා, චන්දිමා ශිරන්ති හා හිමාරි කරුණාරත්න යන අය අධිකරණය හමුවේ පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=r1208221</link>
    <topic>ඉංගිරිය – පාදුක්ක මාර්ගයේ පාලම් බෝක්කු අලුත්වැඩියා කර නෑ: ගමනාගමනයට අපහසුතා</topic>
    <author>ඉංගිරිය මධ්‍යම සමූහ – ප්‍රියදර්ශනී කහවල</author>
    <content>ඉංගිරිය – පාදුක්ක මාර්ගය බොහෝ කාලයකින් ප්‍රතිසංස්කරණය නොකිරීම නිසා මේ මාර්ගයේ ගමන් ගන්නා මගීන් මෙන්ම රථවාහන රියැදුරෝ අසීරුවට පත්ව සිටිති.ඉංගිරිය නගරයේ සිට හඳපාන්ගොඩ, පාදුක්ක, ගොඩගම, මහරගම, නුගේගොඩ ඔස්සේ කොළඹට යෑමට ඇති එකම මාර්ගය මෙය වන අතර, වසර ගණනාවකින් මේ මාර්ගය ප්‍රතිසංස්කරණය කර නොමැත.මේ මාර්ගයේ ඉංගිරියේ සිට පාදුක්ක හරහා ගොඩගම දක්වා ද, බෝපේ හරහා මීපේ හයිලෙවල් මාර්ගය දක්වා ද කාපට් ඇතිරීමට මාර්ගය දෙපස මැනීම් කටයුතුකළත් තවමත් පිළිසකර කර නැත. කිහිප අවස්ථාවක පාර දෙපස කාණු හාරා ගිය අවස්ථා ද ඇති බව අවට වැසියෝ කියති.මහ ඉංගිරියේ එච්. විජේසිංහ මහතා මෙසේ අදහස් දැක්වීය. “මම මේ මාර්ගයේ වසර ගණනාවක් ම හෝමාගම ඩිපෝවේ ලංගම බස් එකක් ධාවනය කළා. දැන් මම විශ්‍රාමිකයි. අද පාරේ තත්වය එදා සුද්දගේ කාලෙටත් වැඩිය අන්තයි. ලංකාවෙ හැම පළාතකම සෑම මාර්ගයක්ම කාපට් කරන කාලයක මේ පාරට විතරක් ඒ පහසුකම ලබා නොදීම ගැන පුදුමයි. වාහන දෙකකට එකවර පාර මාරු වෙන්න බැරි, කොළඹට කිට්ටුව තියෙන මාර්ගයක් මේක.ප්‍රදීප් සරත්චන්ද්‍ර මහතා - බුලත්සිංහල පාරෙන් ගිහින් කොළඹට යන්න තියෙන මාර්ගයයි මේ. මේ මාර්ගයේ කාපට් ඇතිරිල්ලක් තියා හරි හමන් තාර දැමිල්ලක් වත් මතක ඇති කාලෙක වෙලා නැහැ. අපේ රටේ දුෂ්කර පැතිවල තිබෙන මාර්ග දිහා බැලුවහම හොරණ ආසනයේ තියෙන මේ මාර්ගය ගැන අපට කනගාටුයි. මීගොඩ ආර්ථික මධ්‍යස්ථානයට පල්ලේබැද්ද, ඇඹිලිපිටිය, ගොඩකවෙල පැති වලින් එන එළවළු ලොරි සිය ගාණක් දවසකට මේ මාර්ගයෙන් ධාවනය කරනවා.කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතා - හොරණ ආසනයේ කඩිනමින් ප්‍රතිසංස්කරණය විය යුතු මාර්ග 3ක් ගැන මම පාර්ලිමේන්තුවේ උපදේශන කාරක සභාවේ දී කරුණු ඉදිරිපත් කළා. මේ ඉංගිරිය - කොළඹ පාරත් ඒකෙන් එකක්. එතනදී මේ මාර්ග තුනේ් වැඩ මාස තුනක් ඇතුළත දී පටන් ගන්න ලෙසට උපදෙස් දුන්නා. එම උපදෙස් වලට අනුව අද හෙටම මේ පාරේ ප්‍රතිසංස්කරණ වැඩ ආරම්භ වේයැයි බලාපොරොත්තු වනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=r1208222</link>
    <topic>කෑගල්ල මොරොන්තොට නගරයසංවර්ධනය කිරීමේ වැඩසටහනක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල ප්‍රාදේශීය සභාව මඟින් ආසියානු සංවර්ධන බැංකු ආධාර මත රුපියල් ලක්ෂ 500ක් පමණ මුදලක් වැය කර මොරොන්තොට නගරය සංවර්ධනය කිරීමට පියවර ගෙන ඇති බව ප්‍රාදේශීය සභාවේ සභාපති උපාලි දිසානායක මහතා පැවසීය.මේ අනුව පොළභූමියේ ගොඩනැගිලි 2ක් උප කාර්යාලයක් රැස්වීම් ශාලාවක්, වැසිකිළි පද්ධතියක්, උත්සව ශාලාවක්, නගරයේ ත්‍රිරෝද රථ ගාලක් සහ නගරයේ කානු පද්ධතියද සංවර්ධනය කිරීමට පියවර ගන්නා බව සභාපතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=r1208223</link>
    <topic>නාගොඩ කුරුඳුවත්ත මාර්ගයේගමන අසීරුයි</topic>
    <author>නාගොඩ විශේෂ – එන්. විජේරත්න</author>
    <content>නාගොඩ - කුරුඳුවත්ත මාර්ගය ගමන් කිරීමට නොහැකි තරමටම අබලන් වී ඇත. මාර්ගයේ බොහෝ ස්ථානවල තාර තට්ටුව හා ගල් ගැලවීමෙන් විශාල වළවල් සෑදී තිබේ.නාගොඩ – කුරුඳුවත්ත මාර්ගය දෙපස පදිංචි පවුල් රැසක ජනතාව මෙන්ම මේ මාර්ගයේ ගමන් ගන්නා යතුරු පැදි හා පාපැදිකරුවන් මෙන්ම පයින් ගමන් ගන්නා පිරිසද මින් අසීරුවට පත්ව සිටිති.වර්ෂා දිනවලදී මේ වළවල් වැසි ජලයෙන් පිරී යෑමෙන් පයින් ගමන් කරන මගීන්ගේ ඇඳුම් පවා අපවිත්‍ර වන බව කියති.කටුකුරුන්ද සිට නාගොඩ හන්දිය දක්වා ප්‍රධාන මාර්ගයත්, කළුතර සිට සෙන්ට්‍රල් හන්දිය දක්වාත් වන ප්‍රධාන මාර්ග හා මේ නාගොඩ කුරුඳුවත්ත මාර්ගය සම්බන්ධ වේ.වසර දහයක්වත් කිසිදු ප්‍රතිසංස්කරණයට ලක් නොවූ මේ නාගොඩ - කුරුඳුවත්ත මාර්ගය ප්‍රතිසංස්කරණය කරන මෙන් ප්‍රදේශවාසීහු අදාළ වගකිවයුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=r1208224</link>
    <topic>අරණායක වත්තේගෙදර ග්‍රාමීය රෝහලේසේවක හිඟයක්</topic>
    <author>අරණායක විශේෂ</author>
    <content>මිලියනයකට ආසන්න මුදලක් වැය කරමින් ඉදිකරන ලද අරණායක වත්තේගෙදර ග්‍රාමීය රෝහලේ පහසුකම් ඇතත් සේවය කිරීමට ස්ථිර සේවක මණ්ඩලයක් නොමැත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=r1208225</link>
    <topic>බිරියගේ අනියම් පෙම්වතා ගැන තොරතුරු නොදුන්නැයි මිතුරාගේ කන කපලා</topic>
    <author>පානදුර සමූහ - කපිල සෝමරත්න</author>
    <content>බිරිය අනියම් පෙම්වතා සමඟ පැන යාම ගැන තොරතුරු ලබා නොදීම සම්බන්ධයෙන් කෝපයට පත් වූ සැමියෙක් ඔහුගේ හිතවතෙකුට කඩු පහර දී එක් කනක් කපා දැමීමේ සිද්ධියක් පානදුර මහේස්ත්‍රාත් ආර්. එස්. එස්. දිසානායක මහතා හමුවේ අනාවරණය විය.මේ සිද්ධිය ගැන බණ්ඩාරගම පොලිසිය විසින් අත්අඩංගුවට ගෙන අධිකරණයට ඉදිරිපත් කළ පුද්ගලයා මහේස්ත්‍රාත් ආර්. එස්. ඒ. දිසානායක මහතා විසින් රක්ෂිත බන්ධනාගාර ගත කරන ලදී.තුවාලකරුගේ කන යථා තත්ත්වයට පත් කිරීමට ශල්‍යකර්මයක් කළත් සාර්ථක වී නැත.නඩුවට පෙනී සිටි නීතිඥවරියකට ද සැකකරුගේ සහෝදරයකු අධිකරණ බරාඳයේදී තර්ජනය කර ඇතැයි පැවසේ.අධිකරණයට ඉදිරිපත් කරන සැකකරුවන්ට ඇප නියම කිරීම හෝ නොකිරීම කරන්නේ අධිකරණ යැයි පුළුවන් නම් අධිකරණයට තර්ජනය කර ඇප ලබාගන්න යයි මහේස්ත්‍රාත්වරයා සැකකරුට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=r1208226</link>
    <topic>කටුනායක අවට ප්‍ර‍දේශවල කුඩු බෙදූ පෑලියගොඩ ජාවාරම්කරු අත්අඩංගුවට</topic>
    <author>කොච්චිකඩේ විශේෂ ඩී. මිහිඳුකුල</author>
    <content>කටුනායක ගුවන් හමුදා කඳවුරට පිවිසෙන මංසන්ධියේ රහසිගතව මත්කුඩු ජාවාරමේ යෙදුණු පුද්ගලයකු යුද්ධ හමුදා බුද්ධි අංශයෙන් ලැබුණු තොරතුරක් මත මීගමුව පොලිසියේ දූෂණ මර්දන අංශය අත්අඩංගුවට ගෙන ඇත.සැකකරු අත්අඩංගුවට ගැනීමෙන් පසු මීගමුව වැඩබලන මහේස්ත්‍රාත් සුවර්ණා පෙරේරා මහත්මිය වෙත ඉදිරිපත් කිරීමෙන් පසු රක්ෂිත බන්ධනාගාර ගත කිරීමට නියෝග කළාය.මෙසේ රක්ෂිත බන්ධනාගාර ගත කළේ වැලිසර මීගහවත්ත පෑලියගොඩ පදිංචි පුද්ගලයෙකි. මාහු කාලයක සිට තොටළඟ කුඩු බෙදාහරින පුද්ගලයන්ගෙන් එම මත්කුඩු රැගෙන අලෙවි කිරීම කර තිබේ.ඔහු සන්තකයේ ලක්ෂයක පමණ වටිනා ග්‍රෑම් 2 මිලිග්‍රෑම් 560 ක මත්කුඩු කුඩා පැකට්වල අසුරා අලෙවි කිරීමට සූදානම් කර තිබියදී අත්අඩංගුªවට ගෙන ඇත.කොට්ඨාස පොලිස් අධිකාරී චන්දන ගලප්පත්ති මහතාගේ උපදෙස් පිට මීගමුව පොලිසියේ ස්ථානාධිපති ප්‍රධාන පොලිස් පරීක්ෂක ගාමිණී හල්ලව මහතාගේ අධීක්ෂණය යටතේ දූෂණ මර්දන අංශයේ ස්ථානාධිපති පොලිස් පරීක්ෂක ප්‍රසාද් ලියනගේ, පොලිස් කොස්තාපල් ප්‍රසාද්, උදය කුමාර, කාන්තා පොලිස් කොස්තාපල් නෙරංජි යන නිලධාරි කණ්ඩායම මේ වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=r1208227</link>
    <topic>දුම්වැටි කොඩි අලෙවියෙන්කෝටි 1 1/2 ක් උපයයි</topic>
    <author>අලව්ව විශේෂ ඒ. කීර්තිසිංහ</author>
    <content>ජාත්‍යන්තර දුම්වැටි මත්විරෝධී දිනය නිමිත්තෙන් කුරුණෑගල සමෘද්ධි සහකාර කොමසාරිස් කාර්යාලය මගින් ක්‍රියාත්මක කරන ලද කොඩි අලෙවියෙන් රුපියල් එක්කෝටි හතළිස් තුන් ලක්ෂ අනූහතර දහසක මුදලක් උපයා ගෙන ඇත.කුරුණෑගල දිස්ත්‍රික්කයේ ප්‍රාදේශීය ලේකම් කොට්ඨාස 30ක් අතරින් වැඩිම මුදලක් රැස්කරගෙන ඇත්තේ පඬුවස්නුවර ප්‍රාදේශීය ලේකම් කාර්යාලයේ සමෘද්ධි අංශයයි. රැස් කළ මුදල රු. 1462381 කි.පොල්ගහවෙල සහ ඉබ්බාගමුව ප්‍රාදේශිය ලේකම් කාර්යාල දෙවන සහ තුන්වන තැන් හිමිකර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=r1208228</link>
    <topic>කුරුණෑගල සුරාබදු වැටලීම් 440ක්</topic>
    <author>කුරුණෑගල දකුණ සමූහ එම්. මහරුප්</author>
    <content>කුරුණෑගල සුුරාබදු කාර්යාලය 2011 වසරේදී වැටලීම් 440ක් සිදු කර දඩ වශයෙන් රුපියල් එක්කෝටි විසිපන් ලක්‍ෂයක මුදලක් අයකර ගැනීමට සමත් වී තිබේ.අවුරුදු 21ට අඩු අයට සිගරැට් අලෙවි කළ අසූ දෙනකු මෙහිදී අල්ලාගෙන ඇති අතර, හෙරොයින් හා ගංජා ළඟ තබා ගත් අයද අත්අඩංගුවට ගෙන තිබේ.නීති විරෝධී මත්පැන් ළඟ තබාගැනීම, විකිණීම ආදි වැරදි සම්බන්්ධයෙන් මොවුන් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=r1208229</link>
    <topic>කළුතර සාරානන්ද මාවතපොළ කඩ පේළිය මාර්ග‍ෙය්වැසිදාට ගමන අසීරුයි</topic>
    <author>නාගොඩ විශේෂ</author>
    <content>කළුතර දකුණ ශ්‍රී සාරානන්ද මාවත පොළ කඩ පේළියට යාබද අතුරු මාර්ගය වැසි දිනවල එකම මඩ ගොහොරුවක් බවට පත් වී ඇත.දිනපතා විවිධ අවශ්‍යතාවන් සඳහා කෙටි මාර්ගයක් ලෙස භාවිතා කරන මේ අතුරු මාර්ගය ප්‍රතිසංස්කරණය කරන ලෙස මගීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=s1208229</link>
    <topic>ප්‍රසන්නගේ දඟ පන්දු හමුවේ රුහුණට පරාජයක්</topic>
    <author>වර්නන් ගුණසේකර පල්ලෙකැලේ සිට...</author>
    <content>‘තරගයේ වීරයා’ සීකුගේ ප්‍රසන්න ගේ පා දඟ පන්දු හමුවේ දැඩි පීඩනයකට ලක්වූ රුහුණ කණ්ඩායම පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ ඊයේ ඌව කණ්ඩායමට එරෙහිව පැවැති ශ්‍රී ලංකා ප්‍රිමියර් ලීග් තරගයෙන් ලකුණු 14ක පරාජයක් ලැබීය.ලකුණු 156ක ජයග්‍රාහී ඉලක්කයක් හඹා යාමේදී එවැන්නක් කරා යන බවක් රුහුණ කණ්ඩායමෙන් කිසිවිටෙකත් දිස් නොවිනි. ඔවුනට අවසානයේ ලබා ගත හැකිවූයේ කඩුලු 9කට ලකුණු 141ක් පමණි. රුහුණ පරාජය ලකුණු 14 තෙක් අඩුවූයේ ඉනිම අගදී වහාබ් රියාස් දියත් කළ ආක්‍රමණශීලී පිතිහරඹය නිසාවෙනි.ඔහු හතරේ පහර 2ක් හා හයේ පහර 2ක් එල්ල කරමින් පන්දු 18කින් නොදැවී ලකුණු 31ක් රැස් කළේය. රියාස්ගේ වේගවත් පිතිහරඹයෙන් ඇතිවූ පීඩනය හේතුවෙන් අවසන් ඕවරය යැවූ චරිත් ජයම්පති අතින් ‘වයිඩ්’ පන්දු හතරක්ම යැවිනි.සුවිශේෂ පන්දු යැවීමක නිරත වූ සීකුගේ ප්‍රසන්න ඔහුට සීමිත ඕවර හතරේදී ලකුණු 19ක් පමණක් ලබා දෙමින් කඩුලු 4ක් ලබා ගත්තේය.පිට දඟ පන්දු යවන සචිත්‍ර සේනානායක ඔහුගේ පළමු පන්දුවෙන්ම රුහුණ ආරම්භක පිතිකරු නසිර් ජම්ෂෙඩ් (3)ගේ කඩුල්ල බිඳ දැමුවේය.ඒ අනුව රුහුණ ඉනිමේ දෙවැනි ඕවරයේදී ඔවුන්ගේ පළමු කඩුල්ල මුළු ලකුණු 6දී බිඳ වැටිනි. ඕවර 5ක් සම්පූර්ණ වන විට රුහුණ කඩුලු 2ක් ලකුණු 25කට බිඳ වැටී තිබිනි. දැවී ගිය අනෙක් පිතිකරුවා වූයේ ඩැනියල් හැරිස් ය.ලකුණු 11ක් ලබා ගෙන සිටි ඔහු ඇන්ඩෲ මැක්ඩොනල්ඩ්ගේ පන්දුවකට ‘ෂෝට් ෆයින් ලෙග්’හි පන්දු රකිමින් සිටි චින්තක ජයසිංහ අතට උඩ පන්දුවක් දෙමින් දැවී ගියේය.පා දඟ පන්දු යවන සීකුගේ ප්‍රසන්න ඊයේ ඔහු යැවූ දෙවැනි හා සිවුවැනි පන්දුවලින් පිළිවෙලින් ඒරන් ෆින්ච් හා ලහිරු තිරිමාන්න දවාලීමට සමත් විය.හතරේ පහරක් හා හයේ පහරක් සමග පන්දු 16කින් ලකුණු 16ක් ලබා ගත් ෆින්ච් කඩුලු රකින උපුල් තරංග අතට උඩ පන්දුවක් දෙමින් දැවී ගිය අතර තිරිමාන්න පන්දු යවන්නාටම පෙරළා උඩ පන්දුවක් දෙමින් දැවී ගියේය. ඔහුට ලබා ගත හැකිවූයේ ලකුණු 11ක් පමණි. රුහුණ ඉනිමේ හරි අඩක් නිමා වන විට ඔවුනට මුළු ලකුණු 58කට කඩුලු 4ක් අහිමි වී තිබිනි.ප්‍රසන්න ඔහුගේ දෙවැනි ඕවරයේදීද කඩුල්ලක් ලබා ගත්තේය. එවර දැවී ගියේ රමිත් රඹුක්වැල්ල (8) ය. ‘ලෝන්ග් ඕන්’හි ෂොයිබ් මලික් ට පහසු උඩ පන්දුවක් දෙමින් ඔහු දැවී ගියේය.ඕවර 15ක් අවසානයේ රුහුණ කඩුලු 6ක් ලකුණු 84කට බිඳ වැටී තිබිනි. ප්‍රසන්න ජයවර්ධන, ඇන්ඩෲ මැක්ඩොනල්ඩ්ගේ පන්දුවකට චරිත් ජයම්පති අතට පහසු උඩ පන්දුවක් දෙමින් ලකුණු 10කට දැවී ගියේය.16 වැනි ඕවරයේදී සීකුගේ ප්‍රසන්න ඔහුගේ සිවුවැනි කඩුල්ල ලබා ගත්තේය. ඒ, ඩිල්රුවන් පෙරේරා (5)ගේ කඩුල්ලය. රුහුණ ලකුණු 92 ට කඩුලු 7 යි.චාමර සිල්වා පන්දු 22කට මුහුණ දෙමින් හතරේ පහර 3ක් සමග ලකුණු 23ක් රැස් කළේය. රුහුණ පිලේ මැක්ඩොනල්ඩ් ලකුණු 16කට කඩුලු 2ක් ලබා ගත්තේය. කාසියේ වාසිය දිනා ගෙන පළමුව පන්දුවට පහර දීමට ඌව කණ්ඩායම තීරණය කිරීමෙන් පසුව ඩිල්ෂාන් මුණවීර හා උපුල් තරංග යන ආරම්භක පිතිකරුවෝ ලකුණු 25ක් රැස් කළහ.තරගයේ සිවුවැනි ඕවරයේදී, පිට දඟ පන්දු යවන රමිත් රඹුක්වැල්ල ට පිට පිට හතරේ පහරක් හා හයේ පහරක් එල්ල කළ මුණවීර අනතුරුව ඔහුගේම පන්දුවක් කෙළින්ම කඩුල්ලේ වැදීමෙන් දැවී ගියේය. මුණවීර පන්දු 14කින් ලකුණු 17ක් ලබා ගත්තේය.බටහිර ඉන්දීය කොදෙව් පිතිකරු ෂිවනරින් චන්ඩර්පෝල් ලකුණු 8කට දැවී ගියේය.තරගයේ 9 වැනි ඕවරයේදී ඔහු තරංග ලක්ෂිතගේ පන්දුවකට පිට ඉන්න දෙසට නැඹුරුව ‘ෆයින් ලෙග්’ කලාපයට පහරක් එල්ල කිරීමට තැත් කළද අවාසනාවකට පන්දුව පිත්තේ යාන්තමින් වැදී ‘ෆයින් ලෙග්’ වෙනුවට කඩුල්ල වෙත ඇදී ගියේය.තරගයේ පළමු ඕවර 10 අවසන් වන විට ඌව කණ්ඩායම කඩුලු 2ක් දැවී ලකුණු 64ක් රැස්කර ගෙන සිටියේය.උපුල් තරංග හා ෂොයිබ් මලික් තෙවැනි කඩුල්ල වෙනුවෙන් ඕවර 5යි පන්දු 5කදී ලකුණු 58ක් එක් කරමින් සිටියදී පාකිස්තාන වේග පන්දු යවන වහාබ් රියාස් විසින් පාකිස්තානයේම පිතිකරු මලික්ගේ කඩුල්ල බිඳ දමමින් එම සබඳතාව අවසන් කරන ලදී. ඕවර 15ක් අවසන් වන විට ඌව කඩුලු 3කට ලකුණු 105ක් ලබා ගෙන සිටියේය.16 වැනි ඕවරයේදී නායක තිලිණ කණ්ඩම්බි, තරංග ලක්ෂිතගේ පන්දුවට කඩුල්ල මුවා කිරීමේ වරදට හසුව දැවී ගියේය. ඊළඟ ඕවරයේදී උපුල් තරංග දැවී ගියේය. ඔහු හයේ පහරක් හා හතරේ පහර 6ක් එල්ල කරමින් පන්දු 40කින් ලකුණු 48ක් ලබා ගත්තේය. මින් හතරේ පහර 3ක් එල්ල වූයේ වහාබ් රියාස්ගේ එක ඕවරයකටය. අවසානයේ තරංග දැවී ගියේද රියාස්ගේ පන්දුව කෙළින්ම කඩුල්ලේ වැදීමෙනි.චින්තක ජයසිංහ හතරේ පහර 3ක් එල්ල කොට රියාස්ගේ පන්දුව කෙළින්ම කඩුල්ලේ ගැටීමෙන් ලකුණු 13කට දැවී ගියේය. ඕවර 20 අවසානයේ උෘව පිල කඩුලු 6කට ලකුණු 155ක් රැස් කරගෙන සිටියේය. ඇන්ඩෲ මැක්ඩොනල්ඩ් හතරේ පහර 5ක් සමග පන්දු 14කින් නොදැවී ලකුණු 28ක්ද, සචිත්‍ර සේනානායක නොදැවී ලකුණු 3ක්ද ලබා ගෙන සිටියහ.රියාස් ලකුණු 34කට කඩුලු 3ක්ද, ලක්ෂිත ලකුණු 40කට කඩුලු 2ක්ද ලබා ගත්හ.රුහුණ කණ්ඩායම වෙනුවෙන් ක්‍රීඩා කරන පාකිස්තාන ආක්‍රමණශීලී පිතිකරු ෂහිඩ් අෆ්රිඩි ඊයේ තරගයට සහභාගි නොවීය. බිරිඳ අසනීප වීම හේතුවෙන් ඔහු යළි පාකිස්තානයට ගොස් ඇති බව වාර්තා විය.ඌව : 155/6 (ඕවර 20) උපුල් තරංග 48, ඇන්ඩෲ මැක්ඩොනල්ඩ් නොදැවී 28, ෂොයිබ් මලික් 27 (වහාබ් රියාස් 34/3, තරංග ලක්ෂිත 40/2, රමිත් රඹුක්වැල්ල 23/1)රුහුණ : 141/9 (ඕවර 20) වහාබ් රියාස් නොදැවී 31, චාමර සිල්වා 23, (සීකුගේ ප්‍රසන්න 18/4, ඇන්ඩෲ මැක්ඩොනල්ඩ් 16/2, උමාර් ගුල් 23/1).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=s1208221</link>
    <topic>මහේලගේ විස්මිත පිතිහරඹයවයඹට ජය ගෙන දෙයි</topic>
    <author>වර්නන් ගුණසේකර පල්ලෙකැලේ සිට</author>
    <content>ශ්‍රී ලංකා ක්‍රිකට් නායක මහේල ජයවර්ධන පන්දු 50කින් නොදැවී ලකුණු 96ක් ලබා ගෙන ක්‍රීඩා කළ ලොමු දැහැගන්වන ඉනිමත් අකිල දනංජයගේ තවත් විශිෂ්ට පන්දු යැවීමත් මත වයඹ කණ්ඩායම පෙරේදා රාත්‍රියේ පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැති ශ්‍රී ලංකා ප්‍රිමියර් ලීග් තරගයේදී නැ‍ඟෙනහිර කණ්ඩායමට එරෙහිව ලකුණු 56ක පහසු ජයක් වාර්තා කළේය.කඩුලු 4කට ලකුණු 190ක් රැස් කළ වයඹ අනතුරුව නැගෙනහිර පිල ඕවර 19.5කදී ලකුණු 134කට දවාලීය. මෙය නැගෙනහිර කණ්ඩායම මේ තරගාවලියේ අත්දුටු පළමු පරාජය විය.මහත් අලංකාරයෙන් යුත් පිතිහරඹයක නියැළුනු වයඹ නායක මහේල (තරගයේ වීරයා) හතරේ පහර 11ක් හා හයේ පහර 5ක් එල්ල කළේය. ඉන්පසුව, පිට දඟ පන්දු යවන අකිල දනංජය පෙරේරා ලකුණු 18කට නැ‍ඟෙනහිර කඩුලු 3ක් බිඳ හෙලීය.මේ තරගයේදී නැගෙනහිර පන්දු යවන්නෝ දැඩි ප්‍රහාරයකට ලක්වූහ. ශමින්ද එරංගගේ අවසන් ඕවරයේදී ඔහුගෙන් ලකුණු 23ක් උදුරා ගැනුනු අතර ඔහුගේ සීමිත ඕවර 4 අවසන් වන විට ලකුණු 56ක් ලබා දී තිබිණි.බෙන් ලෝලින්ගෙන්ද එතරම් වැඩක් වූයේ නැත. ඔහු, ඔහුගේ ඕවර හතරේදී ලකුණු 44ක් ලබා දුන්නේය.වයඹ පිලේ අනෙක් සාර්ථක පිතිකරුවන් වූයේ කෞශල්‍ය වීරරත්න හා ටමිම් ඉක්බාල් ය. කෞශල්‍ය හතරේ පහර 5ක් හා හයේ පහරක් එල්ල කරමින් පන්දු 24කින් ලකුණු 36ක් ලබා ගත් අතර ඉක්බාල් පන්දු 30කට මුහුණ දෙමින් හතරේ පහර 5ක් සමග ලකුණු 32ක් රැස් කළේය.නැ‍ඟෙනහිර කණ්ඩායමේ පන්දු රැකීමද ඉතාමත් දුර්වල තත්ත්වයක පැවතිනි. ඔවූහු පන්දු 8ක් ඇතුළත පහසු උඩ පන්දු 4ක්ම අතහරිද්දී වයඹ පිල අවසන් ඕවර හයේදී ලකුණු 85ක් රැස් කළේය.අන්තර් පාසල් තරගාවලිය හැරුනු කොට අකිල දනංජය ක්‍රීඩා කරමින් සිටියේ ඔහුගේ සිවුවැනි තරගයයි.නමුත් ඔහු පන්දු යැව්වේ පළපුරුදු ක්‍රීඩකයකු මෙනි. අකිල ක්‍රීඩා කරන ආකාරය අනුව, ලබන සිකුරාදාට පෙර නිකුත් කළ යුතුව තිබෙන විස්සයි20 ලෝක කුසලාන 15 දෙනාගේ සංචිතයට ඔහු ඇතුළත් නොකිරීම අසීරු කරුණක් වනු ඇත.මඳ වේග පන්දු යවන චතුරංග කුමාර ද සාර්ථක ක්‍රීඩාවක නිරත වෙමින් ඕවර 2කදී ලකුණු 15 කට කඩුලු 2ක් ලබා ගත්තේය.පරාජිත නැ‍ඟෙනහිර පිල වෙනුවෙන් එකම සාර්ථක පිතිකරුවා වූයේ පන්දු 39කින් නොදැවී ලකුණු 48ක් ලබා ගත් ඇන්ජලෝ පෙරේරා ය. හතරේ පහර 5ක් හා හයේ පහරක් ඔහුගේ ඉනිමට ඇතුළත්ව තිබිනි.වයඹ : කඩුලු 4 ට ලකුණු 190 යි (ඕවර 20) ටී.ඉක්බාල් 32, එම්.ජයවර්ධන නොදැවී 96, කේ.වීරරත්න 36 (අජන්ත මෙන්ඩිස් 29/2)නැ‍ඟෙනහිර : ලකුණු 134 යි (ඕවර 19.5) ඒ.පෙරේරා නොදැවී 48 (ඒ.ජේ.පෙරේරා 18/, සී.කුමාර 15/2, ඉසුරු උදාන 17/2).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=s1208222</link>
    <topic>මධ්‍යම පළාත් පාසල් මාර්ග ධාවනයේ ශූරතා අඹතැන්නට හා කටුගස්තොටට</topic>
    <author>අසෝක හිඳගොඩ මාතලේ දිසා විශේෂ</author>
    <content>මධ්‍යම පළාත් අධ්‍යාපන දෙපාර්තමේන්තුවේ ක්‍රීඩා අංශයේ පුර්ණ අනුග්‍රහය යටතේ වාර්ෂිකව සංවිධානය කෙරෙන යූ.ජී.එම් අභියෝගතා කුසලාන මධ්‍යම පළාත් පාසල් මාර්ග ධාවන තරග‍යේ ශූරයා ලෙස මහනුවර අඹතැන්න පුෂ්පදාන මහ විද්‍යාලයේ සමන් කුමාරසිංහ සහ ශූරිය ලෙස මහනුවර කටුගස්තොට ශ්‍රි රාහුල මහ විද්‍යාලයේ දුලංජලි සදමාලී අමරසුරිය සම්මාන ලැබුහ.මෙම තරගාවලිය තෙවැනි වරටත් පසුගියදා නුවරඑළියේදී පැවැත්විණි.ප්‍රවීන මැරතන් ක්‍රීඩකයෙකුවන ව්‍යාපාරික යූ.ජී.මුතුබණ්ඩා මහතාගේ මුල්‍ය අනුග්‍රහය මත වාර්ෂිකව සංවිධානය කෙරෙන මෙම තරගාවලිය මෙවර නුවරඑළිය දිසා මලල ක්‍රීඩා සංගමයේද සහයෝගය මත බාලක කි.මී18 හා බාලිකා කි.මී 8ලෙස නුවරඑළිය ග්‍රෙගරි වැව වටා පැවැත්විනි.මෙවර තරගාවලියේ බාලක කණ්ඩායම් ශූරතාව වලල ඒ.රත්නායක ම.ම‍.වි සහ බාලිකා කණ්ඩායම් ශූරතාව කටුගස්තොට ශ්‍රී රාහුල ම.වි විසින් දිනා ගත්හ. බාලක හා බාලිකා කණ්ඩායම් අනුශූරතාව හිමිවුයේ අඹතැන්න පුෂ්පදාන විදුහලටයි.තරග ප්‍රතිඵල මෙසේය. බාලක-ප්‍රථම ස්ථානය : සමන් කුමාරසිංහ (කාලය වී.59.25) අඹතැන්න පුෂ්පදාන ම.විදෙවැනි ස්ථානය: එම්.අයි.එම්.තිලකසිරි (කුරිවෙල මහින්ද රාජපක්ෂ න.පා)තුන්වැනි ස්ථානය: ඒ.පී.මුරපලවත්ත (මහනුවර ශාන්ත සිල්වෙස්තර වි.)බාලිකා- ප්‍රථම ස්ථානය : දුලංජලී සඳමාලි අමරසුරිය (කාලය වී.34.8) කටුගස්තොට ශ්‍රී රාහුල ම.විදෙවැනි ස්ථානය: වයි.ජී.ලසන්තිකා දිල්රුක්ෂි (කොත්මලේ දොරගල ම.වි)තුන්වැනි ස්ථානය: එව්.එම්.එම්.වී.සෙනවිරත්න (කටුගස්තොට ශ්‍රී රාහුල ම.වි).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=s1208223</link>
    <topic>ද.ආසියා කාන්තා පාපන්දු කොළඹදී ශ්‍රී ලංකාවේ පළමු තරගය භූතානය සමඟ සැප්.7දා</topic>
    <author>ප්‍රින්ස් ගුණසේකර</author>
    <content>දකුණු ආසියානු රටවල් අතර දෙවැනි වරට පැවැත්වෙන සාෆ් කාන්තා පාපන්දු තරගාවලියයේදී ශ්‍රී ලංකාව හා භූතානය අතර පළමු තරගය ලබන මස 7වැනිදා කොළඹ සී.ආර්.පිටියේදී පැවැත්වේ.සාෆ් රටවල් 8ක් 'ඒ' හා 'බී' කාණ්ඩ දෙකකින් තරග වදින අතර 'ඒ' කාණ්ඩයට පසුගිය ශූර ඉන්දියාව, බංගලාදේශය, ශ්‍රී ලංකාව හා භූතානය එක්ව සිටිති.'බී' කාණ්ඩයෙන් පසුගිය අනුශූරතාව දිනාගත් නේපාලය, පාකිස්තානය,මාලදිවයින හා ඇෆ්ගනිස්තානය තරග වදිති.දකුණු ආසියානු කාන්තා පාපන්දු තරගාවලියට හොල්සිම් ආයතනයේ පුර්ණ අනුග්‍රහය හිමිව ඇති අතර කළාපීය පාපන්දු සම්මේලනයේ සහයෝගය ලැබී තිබේ. දකුණු ආසියානු පාපන්දු ස්ම්මේලනයේ ලේකම් ඇල්බර්ටෝ කොලාකෝ හා භාන්ඩාගාරික උග්යේන් වැන්ගුචුක් යන මහත්වරුන්ගේ සහභාගිත්වයෙන් පෙරේදා ශ්‍රී ලංකා පාපන්දු නිවහනේදී තරගාවලියේ තරග සටහන කුසපත් ඇදීමෙන් තීරණය කෙරුණි.එහිදී අදහස් දැක්වු ඇල්බර්ටෝ කොලාකෝ මහතා පැවැසුවේ දකුණු ආසියා කාන්තා පාපන්දු තරගාවලිය ඉතා ජනප්‍රිය වෙමින් පවතින බවයි. ශ්‍රී ලංකාව සත්කාරක රට ලෙස තරගාවලිය සංවිධානය කිරීම හා ප්‍රධාන අනුග්‍රාහකයා ලෙස හොල්සිම් සමාගම ඉදිරිපත්වීම සතුටට කරුණක් බව ඒ මහතා සදහන් කළේය.තරගාවලිය ලබන මස 7වැනිදා සිට 16වැනිදා දක්වා පැවැත්වෙන අතර සෑම දිනෙකම පෙරවරුවේ හා පස්වරුවේ තරග 2ක් පැවැත්වේ. සියලුම තරග සී.ආර් පිටියේදී පැවැත්වීමට කටයුතු සැලසුම් කොට ඇත.තරග කාලසටහන මෙසේයසැප්තැම්බර් 7දා ඉන්දියාව-බංගලාදේශය, ශ්‍රී ලංකාව-භූතානය,8දා නේපාලය-පාකිස්තානය, මාලදිවයින-ඇෆ්ගනිස්තානය,9දා ඉන්දියාව-ශ්‍රී ලංකාව, බංගලාදේශ-භූතානය,10දා නේපාලය-මාලදිවයින, පාකිස්තානය-ඇෆ්ගනිස්තානය,11දා ඉන්දියාව-භූතානය, බංගලාදේශය-ශ්‍රී ලංකාව12දා නේපාලය-ඇෆ්ගනිස්තානය, පාකිස්තානය-මාලදිවයින14දා පළමු හා දෙවැනි අවසන් පුර්ව තරග16දා අවසන් තරගය.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=s1208224</link>
    <topic>ඔස්ට්‍රේලියාව අවසන් තරගයට</topic>
    <author/>
    <content>දකුණු අප්‍රිකාව හා ඔස්ට්‍රේලියාව අතර 19න් පහළ ලෝක කුසලාන ක්‍රිකට් තරගාවලියේ පැවැති පළමු අවසන් පුර්ව තරගයෙන් කඩුලු 4ක ජයක් ඔස්ට්‍රේලියාවට හිමිවිය.මේ ජයග්‍රහණයත් සමග ලබන සෙනසුරාදා (26) පැවැත්වෙන අවසන් තරගයට සුදුසුකම් ලැබීමට ඔස්ට්‍රේලියානු ක්‍රීඩකයෝ සමත් වුහ.ඔස්ට්‍රේලියාව සමග අවසන් සටනට පිවිසෙන කණ්ඩායම හෙට පැවැත්වෙන ඉන්දියා-නවසීලන්ත දෙවැනි අවසන් පුර්ව තරගයෙන් ජයගන්නා පිල වේ‍.දකුණු අප්‍රිකා-ඔස්ට්‍රේලියා තරගයේ මුලින් පන්දුවට පහරදුන් දකුණු අප්‍රිකාව ඕවර් 50කදී ලකුණු 191ක් ලබාගත් අතර ඔස්ට්‍රේලියාව ඕවර් 48.3කදී කඩුලු 6ක් දැවී ජයග්‍රාහී ඉලක්කය පසු කළේය.ඔස්ට්‍රේලියානු පිලේ මුල් කඩුලු දෙකම ලකුණු 3කට දැවී ගොස් තිබියදී ආරම්භක පිතිකරු ටී.බ්‍රැන්ක්‍රොෆට් ලකුණු 66ක් ලබා තම පිල ජයග්‍රහණය කරා ගෙන යෑම හේතුවෙන් ඔහුට තරගයේ වීරයා සම්මානය පිරිනැමුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=s1208225</link>
    <topic>රුහුණු අයෝමය පුරුෂයා තේරීම 26වැනිදා</topic>
    <author/>
    <content>ශ්‍රී ලංකා කායවර්ධන හා ශාරීරික යෝග්‍යතා සම්මේලනයේ පුර්ණ අධීක්ෂණය යට‍තේ රුහුණු ජිම් ඇන්ඩ් ‍ෆිට්නස් සෙන්ටර් ක්‍රීඩා සමාජය මගින් සංවිධානය කරනු ලබන දකුණු පළාත් අ‍යෝමය ශූරයා තරගය හා සමස්ත ලංකා හිමෑන් අයෝමය ශූරයා තරගය පාර්ලිමේන්තු මන්ත්‍රී රමේෂ් පතිරන මහතාගේ ප්‍රධානත්වයෙන් 26වැනිදා පෙ.ව8.00ට ගාලු කොටුවේ හොල්ඩ් ගොල්ඩ් ශ්‍රවණාගාරයේදී පැවැත්වේ.සමස්ත ලංකා මට්ටමින් පැවැත්වෙන හිමෑන් අයෝමය ශූරයා තරගය බර පංති වශයෙන් පැවැත්වෙන අතර දකුණු පළාත් අයෝමය ශූරයා තරගය කනිෂ්ඨ හා ජේෂ්ඨ වශයෙන් පැවැත්වේ. දකුණු පළාත් තරගයට දකුණු පළාතේ පදිංචිකරුවන්ට පමණක් සහභාගි විය හැකි අතර, හිමෑන් තරගය සමස්ථ ශ්‍රී ලංකික කායවර්ධන ක්‍රීඩකයන්ට සහභාගී විය හැකිය.තරගාවලියේ හිමෑන් තරගය ජයග්‍රහණය කරනු ලබන ක්‍රීඩකයින්ගේ ප්‍රථම ස්ථානය සඳහා රු.25,000ක් දෙවැනි හා තෙවැනි ස්ථාන සඳහා රු.15,000ක් හා රු10,000ක් වශයෙන් මුල්‍යමය ත්‍යාග, වටිනා කුසලාන හා සහතික පත් පිරිනැමීමට කටයුතු යොදා ඇතැයි සංවිධායකයින් පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=s1208226</link>
    <topic>ස්පාඤ්ඤ සවාරියේ තෙවැනි අදියරේ ජය ඇලජැන්ඩ්රෝට</topic>
    <author/>
    <content>ස්පාඤ්ඤ පාපැදි සවාරියේ කිලෝමීටර් 155.3ක් දුරුති තෙවැනි අදියරේ ජය එරටෙම ඇලජැන්ඩ්රෝ වැල්වේඩ්ට හිමිවිය.ඔහු ඒ සඳහා ගතකළ කාලය වුයේ පැය 3 මිනිත්තු 49 තත්පර 37කි. ඔහුට වඩා සෙන්ටිමීටරයක තරම් දුරින් තරගය නිමා කළ ස්පාඤ්ඤයේම ජෝකුන් රොඩ්‍රිගුර්ස් දෙවැනි තැනට පත්වුයේ එක හා සමාන කාලයක් වාර්තා කරමිනි.තහනම් උත්තේජන භාවිතා කිරීමේ වරදට දඩුවම් විදීමෙන් අනතුරුව නැවැත තරග බිමට පිවිසි ඇල්බර්ටෝ කොන්ටාඩෝ සිවුවැනි ස්ථානයටත්, ජර්මනයේ ක්‍රිස් ෆෝමී තෙවැනි ස්ථානයටත් පත්වුහ.ප්‍රංශ සවාරිය ජයගත් ඇල්බර්ටෝ කොන්ටාඩෝ තරගයේ අවසන් කිලෝමීටරයේදී ඉදිරියට ඒමට උත්සහ කරද්දී තරගයේ වේගය වැඩිවු අතර පළමු සිවුදෙනාගේම තරග නිමා කාලය එක හා සමාන ලෙස වාර්තා වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=s1208227</link>
    <topic>ජුලියානාට-ලැරීසාටඇ.ඩො.ලක්ෂ 6ක්</topic>
    <author/>
    <content>ලෝක බීච් වොලිබෝල් ශූරියන් වු බ්‍රසීලයේ ජුලියානා ෆෙලිස්බර්ටා හා ලැරීසා ෆ්‍රැන්කා පිට පිට සිවුවැනි වරටත් ඕලේන් ග්‍රෑන්ඩ් ස්ලෑම් රන් පදක්කම් දිනා ගත්හ.මේ ජයග්‍රහණයත් සමග ක්‍රීඩිකාවන් දෙදෙනාට ඇමෙරිකානු ඩොලර් ලක්ෂ 6ක මුදල් තෑග්ගක්ද හිමිවිය. මේ දෙදෙනාට නිමාවු ඔලිම්පික් ක්‍රීඩා උලෙළේ කාන්තා බීච් වොලිබෝල් රන් පදක්කම අහිමි වුණි.එම ක්‍රීඩා උලෙළේදී ජුලියානා-ලැරීසා දෙදෙනා චීනය පරදවමින් ලෝකඩ පදක්කම දිනා ගත්හ. ලෝක බීච් වොලි‍බෝල් කැලැන්ඩරයේ මීලගට ඇති තායිලන්ත විවෘත තරගාවලියේදීද මේ ක්‍රීඩිකාවන් දෙදෙනා දස්කම් දක්වනු ඇතැයි විශ්වාස කෙරේ.එම තරගාවලිය ඔක්තෝබර් 23සි‍ට 28 දක්වා පැවැත්වෙන අතර ලොව දක්ෂතම බීච් වොලිබෝල් ශූරියන් නියෝජනය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=s1208228</link>
    <topic>ද.අප්‍රිකාව ටෙස්ට් පිටියේ අංක එකට</topic>
    <author/>
    <content>එංගලන්තයට එරෙහිව ටෙස්ට් තරගමාලාව 2-0ක් ලෙස ජයගත් දකුණු අප්‍රිකාව ලෝකයේ අංක එකේ ටෙස්ට් කණ්ඩායම බවට පත්ව ඇත.දකුණු අප්‍රිකා-එංගලන්ත තුන්වැනි හා අවසන් ටෙස්ට් ක්‍රිකට් තරගයෙන් ලකුණු 51ක ජයක් දකුණු අප්‍රිකාවට හිමිවු අතර එතෙක් ලොව අංක එකේ ටෙස්ට් කණ්ඩායම බවට පත්ව තිබු එංගලන්තය දෙවැනි තැනට ඇද වැටුණි.අවසන් ටෙස්ට් තරගයේදී එංගලන්ත පිලට පරාජය අත්කර දීමට මුල්වු වේග පන්දු යවන ඩී.පිලෙන්ඩර් කඩුලු 7ක් බිදහෙලමින් තරගයේ වීරයා සම්මානය දිනාගත්තේය.තරගාවලියේ වීරයා සම්මානය එංගලන්ත පිලේ මැට් ප්‍රයර් හා දකුණු අප්‍රිකාවේ හෂිම් අමිලා අතර බෙදී ගියේය. නවතම ලෝක ටෙස්ට් කණ්ඩායම් ශ්‍රේණ්ගත කිරී‍මේ අනුපිළිවෙල මෙ‍සේය. 1.දකුණු අප්‍රිකාව 2.එංගලන්තය 3.ඔස්ට්‍රේලියාව 4.පාකිස්තානය 5.ඉන්දියාව 6.ශ්‍රී ලංකාව 7.බටහිර ඉන්දිය කොදෙව් 8.නවසිලන්තය 9.බංගලාදේශය.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=f1208221</link>
    <topic>ජනාධිපතිතුමාගේ පාලනය ගැන විපක්ෂය ඉන්නේ ඊරිසියාවෙන්</topic>
    <author>සාකච්ඡා කෙළේ අසේල කුරුළුවංශ</author>
    <content>ඉදිරියේ පැවැත්වීමට නියමිත උතුරුමැද, සබරගමුව, හා නැ‍ඟෙනහිර පළාත් සභා මැතිවරණයන්ට අදාළව මධ්‍යම පළාත් ප්‍රධාන ඇමැති සරත් ඒකනායක මහතා සමඟ කළ සාකච්ඡාවකි මේ.* මෙවර පළාත් සභා මැතිවරණයේදී ඔබ උතුරුමැද පළාතට අයත් පොළොන්නරුව දිස්ත්‍රික්කයේ එක්සත් ජනතා නිදහස් සන්ධාන මැතිවරණ ව්‍යාපාරය මෙහෙයවීම් මූලිකත්වය ගෙන තිබෙනවා. කෘෂි ආර්ථිකයක් පවතින එම ප්‍රදේශයේ ජනතාවගේ මැතිවරණය පිළිබඳ පවතින උනන්දුව කෙසේද?පොළොන්නරුව දිස්ත්‍රික්කය මැතිවරණ කොට්ඨාස තුනකින් සමන්විතයි. මේ මැතිවරණ කොට්ඨාස තුනේ ප්‍රාදේශීය ලේකම් කොට්ඨාස හතක් තිබෙනවා. පසුගිය වතාවේ විශිෂ්ට ජයග්‍රහණයක් අපිට මේ දිස්ත්‍රික්කයෙන් ලබා ගැනීමට හැකිවුණා.මෙවර එය තවත් පියවර කිහිපයකින් ඉදිරියට යන බව ස්ථිරයි. පසුගිය පළාත් සභා මැතිවරණය පවත්වන අවස්ථාවේ මේ රට ත්‍රස්තවාදයෙන් මුදවා ගත් රටක් ලෙස නෙවෙයි පැවතුණේ.නමුත් මේ මැතිවරණය පවත්වන අවස්ථාව වන විට ජනපති මහින්ද රාජපක්ෂ මහතා ත්‍රස්තවාදය මුළුමනින් පරාජයට පත්කර ජනතාවට නිදහසේ, සැනසිල්ලේ ජීවත්වීමට හැකි සාමකාමී රටක් උරුමකර දී තිබෙනවා.ඒ දැවැන්ත වූ සාමකාමි පසුබිම සමස්ත ශ්‍රී ලංකා වාසීන්ටම දැනෙනවා වුණත් පොළොන්නරුව දිස්ත්‍රිත්කයේ මායිම් ගම්මානවල මරබියෙන් ජීවත්වූවන්ට ඊට වඩා වැඩි සැනසුමක් අද දැනෙන බව කාටවත් නැහැයි කියන්න බැහැ.උතුරුමැද පළාතේ ජීවත්වන ජනතාවගෙන් බහුතරය කෘෂිකර්මාන්තයෙන් යැපෙන පිරිසක්. පසුගිය කාලවකවානුව තුළ දැඩි නියං තත්ත්වයක් සමඟ මේ ගොවීන්ගේ අස්වනු විනාශ වී ගියා.මේ පීඩාවට පත් ගොවි ජනතාවට සහනයක් දෙන්න අපොහොසත්ව රජයට එරෙහිව ඔවුන් පෙළ ගැසී සිටින බව විපක්ෂය පවසනවා.එ.ජා.ප යේ නායකයන්ට හා ඔවුන්ගේ අනුගාමික පක්ෂවල නායකයන්ට අද මේ රට ජනාධිපතිතුමා මෙහෙයවන ආකාරය පිළිබඳව ඇත්තේ ඊරිසියාවක් හා කුහකකමක්. උතුරුමැද පළාත්ගොවි ජනතාව පත්ව තිබෙන තත්ත්වය අද එජාපය ප්‍රමුඛ විපක්ෂයේ පක්ෂ දේශපාලන වාසියක් සඳහා උපයෝගී කරගන්න හදනවා.මේ රටේ සියයට 70 පමණ ජනතාව ජීවත්වන්නේ ගොවිතැනින්.ඒ අතරින් වැඩි පිරිසක් අයත්වන්නේ පොළොන්නරුව, අනුරාධපුර දිස්ත්‍රික්ක වලටයි. ගොවීන් වැව් වලින්, ඇළ මාර්ගවලින් කුඹුරු ගොවිතැන් වලට ජලය ලබාගන්නවා. මේ නියං තත්ත්වය අනපේක්ෂිතව ඇතිවූ එකක්. නමුත් ඉන් පීඩාවට පත්වන ජනතාව සඳහා රජයට කරන්න පුළුවන් දේ වගකිවයුතු රජයක් ලෙස වත්මන් රජය ඉටුකරමින් සිටිනවා.* ඔබ පවසන්නේ පළාත් සභා තුනේම ජයග්‍රහණය එක්සත් ජනතා නිදහස් සන්ධානයට හිමිවන බව ස්ථිරයි කියාද?ඔව්. පසුගිය වර නැගෙනහිර පළාත් සභාව පැවැත්වූයේ මානුෂීය මෙහෙයුම ආරම්භ කළ යුගයේයි. නැගෙනහිර මෙහා කොන වන දෙහිඅත්ත කණ්ඩියට වුවත් මෝටාරයක් එවීමේ හැකියාව කොටින්ට තිබුණා. එවැනි පසුබිමක් තිබියදී පවා නැගෙනහිර පළාත් සභාව අපි ජයග්‍රහණය කළා. උතුරුමැද හා සබරගමුවත් අපි දිනුවා. අද මේ රටට වැඩක් කරන්නේ කුමන රජය බලයේ සිටියොත්ද කියන කාරණය දන්නා ජනතාව පසුගිය මැතිවරණ වලදී වගේම සන්ධානයේ ජයග්‍රහණය තව තවත් ශක්තිමත් කිරීමට ඔවුන්ගේ ඡන්දය පාවිච්චි කරනවා.රජය පළාත් සභා සියල්ල සඳහා මැතිවරණය එකවර නොතියා කොටසින් කොටස ඡන්ද පවත්වන්නේ රාජ්‍ය බලය උපරිම ලෙස යොදාගනිමින් මැතිවරණය දිනාගැනීමට බව පවසන විපක්ෂය හැකිනම් එකවර පළාත් සභා සියල්ල සඳහා ඡන්දයක් පවත්වා ජයග්‍රහණය කැර පෙන්වන ලෙස අභියෝගයක්ද කරනවා.ජනාධිපතිවරණය මහ මැතිවරණය පවත්වන්නේ රටම ආවරණය වන ලෙසයි. ඒ මැතිවරණ වල ප්‍රතිඵල කොහොමද? ජනපතිවරණය මහින්ද රාජපක්ෂ මහතා ජයගත්තේ වැඩි ඡන්ද ලක්ෂ 18ක් අරගෙනයි.මහ මැතිවරණයේ ප්‍රතිඵලය වුණේ සන්ධානයට මන්ත්‍රීධුර එකසිය පනහකට ආසන්න සංඛ්‍යාවක් හිමිවීමයි. සමස්ත රටේම එජාපයට දැවැන්ත බලයක් හිමිව තිබූ යුගයක තමයි පළමු පළාත් සභා මැතිවරණය පැවැත්වුණේ. පළාත් සභා ක්‍රමය රටට හඳුන්වා දෙමින් පැවැත්වූ එම මුල්ම මැතිවරණයත් එදා එජාපය පැවැත්වූයේ කොටස් වශයෙනුයි.ප්‍රථම පළාත් සභා මැතිවරණයම කොටස් විදිහට තියපු එජාපය අද අපිට කියනවා කොටස් වශයෙන් ඡන්ද තියෙනවා කියලා.මේවා නිකන් පුහු තර්ක විතරයි.* පසුගිය කාල වකවානුවේ පැවැති මැතිවරණ සියල්ලගේම ජය හිමිවුණේ එක්සත් ජනතා නිදහස් සන්ධානයටයි. මේ ජයග්‍රහණවලට හේතුව සන්ධානයේ ප්‍රබල බවද නැතහොත් විපක්ෂයේ දුර්වල බවද?විපක්ෂය කොච්චර දුර්වල වුවත්, ශක්තිමත් වුවත් රජය ගෙනයන වැඩපිළිවෙළ ජනතාව විසින් අනුමත කැර ඊට අනුගතව ඔවුන් ඡන්දය පාවිච්චි කරනවා නම් රජයේ ජයග්‍රහණය වළක්වන්න බැහැ. අධ්‍යාපන, සෞඛ්‍ය ආර්ථික ආදී ඕනෑම ක්ෂේත්‍රයක විශාල ප්‍රගතියක් පසුගිය කාල වකවානුවේ සිදුවූ බව සංඛ්‍යා ලේඛනවලින් පෙන්නුම් කළ හැකියි. ඉතින් ජනතාව මේ වැඩපිළිවෙළ අනුමත නොකර සිටීවිද? රජය නිවැරැදි මාවතක යනවා. ජනතාව පමණක් නොව ජනතා නියෝජිතයන්ද එය අනුමත කරන නිසා තමයි විපක්ෂයේ මන්ත්‍රීවරුන් මේ පැත්තට එන්නේ.* කෙතරම් යටිතල පහසුකම් දියුණු වුවත් දිනෙන් දින ඉහළ යන ජීවන වියදම පාලනය කරන්න රජයට වැඩපිළිවෙළක් නොමැති බවට චෝදනා එල්ලවෙනවා.රජය පාරවල් හදනකොට මේ පාරවල් කන්නද කියලා සමහරු අහනවා. දහ අට වංගුව පාර පුළුල් කළාට පස්සේ අපි පොඩි සමීක්ෂණයක් කළා. පැය 4ක් එදා ගතවූ ගමනට අද මිනිස්සුන්ට මේ පාර නිසා පැය දෙකක් ඉතිරි වෙනවා. දිනකට වාහන 3000ක් පමණ යනවා. මේ වාහනවල කී දෙනෙක් යනවද? මිනිස් පැය කීයක් දවසකට අපට මේ පාර පුළුල්කිරීම නිසා ඉතිරි වෙනවද? ගොවියන්ගේ එළවළු ටික පසුවෙන් ප්‍රවාහනය කරනවා.ඉන්ධන ඉතිරිවන ප්‍රමාණය කොච්චරද? මේ ආකාරයට බැලුවම මේ මාර්ගය නිසා දවසකට රුපියල් ලක්ෂ 50ක් පමණ ඉතිරියක් වෙනවා. හෝටල්වලට ගිහින් කන මිනිස්සුන්ගේ ජීවන වියදම වැඩිවෙන්න පුළුවන්. ඇතැම් බඩුවල මිල ඉහළ බව මා පිළිගන්නවා. ආනයනික භාණ්ඩවල වගේම, දේශගුණික බලපෑම් මත අස්වැන්න අඩු වැඩි වන බෝග වල මිල ඉහළ යෑම් දකින්න පුළුවන්. ඒත් සමස්තයක් ලෙස භාණ්ඩවල මිල මහා ඉහළ යෑමක් නැහැ.බාල ඩීසල්, උසස්පෙළ විභාග ප්‍රතිඵල, වැනි මාතෘකා අද කරළියට පැමිණ තිබෙනවා. සමහර කාරණාවලදී අපි සෘජුවම රජයට ඇඟිල්ල දිගු කළත් සමහරවිට රජයේ සීමාවන්ගෙන් ඔබ්බට ගිය අවස්ථා නැතුවා නොවෙයි. එහෙත් වඩා වැදගත්ම දේ චෝදනාවක් ආවාම රජය ඉන් මඟනොහැර සිටීමයි. ඒක තව කෙනෙකු පිට පැටවීම හෝ නිහඬව සිටීම කියන කාරණා වලින් මිදී රජය වගකිවයුතු ලෙස මේ ගැටලු නිරාකරණය කිරීමට මැදිහත්ව සිටිනවා.ඉසෙඩ් ස්කොර් ප්‍රශ්නයේදී කිසිවකුටත් අසාධාරණයක් නොවන ලෙස කටයුතු කරන්න කියලා ජනපතිතුමා මේ වනවිටත් උපදෙස් ලබාදී තිබෙනවා.* මේ වන විට රටේ මිනිස් ඝාතන ළමා හා කාන්තා අපයෝජන සිද්ධි බහුලව වාර්තා වෙනවා මෙය පාලනය කරන්න රජයට බැරිද?ස්ත්‍රී දූෂණ, ළමා අපචාර සිද්ධි මේ රටේ කලිනුත් සිද්ධ වුණා. ඒවා නොවුණා කියලා කියන්න කාටවත් පුළුවන්කමක් නැහැ. අද එදාට වඩා මාධ්‍ය ක්ෂේත්‍රය පුළුල්වෙලා. ගුවන්විදුලි නාලිකා පමණක් 40කට වඩා තිබෙනවා. පුවත්පත් කීයක් තියෙනවද , රූපවාහිනී නාලිකාත් එහෙමයි. ඉතින් අද එදාට වඩා ඕනෑම සිද්ධියකට පුළුල් ප්‍රචාරයක් ලැබෙනවා. අනිත් කාරණය තමයි තිස් වසරක් පුරා පැවති ත්‍රස්තවාදී ප්‍රශ්නය නිමවී තිබීම.එදා කොටි ත්‍රස්තවාදීන් බෝම්බ පුපුරවමින් මිනිස් ඝාතන හා දේපොළ විනාශයන් සිදුකරද්දී මාධ්‍යවල වගේම ජනතා අවධානයද වැඩිවශයෙන් යොමුවුණේ එම සිදුවීම් වලටයි. ගමේ සිදුවන මිනිස් ඝාතනයක් ස්ත්‍රී දූෂණයක් වාර්තා කරන්න පත්තර වල ඒ කාලයේ ඉඩක් වෙන්වුණේ බොහොම අඩුවෙන්. ත්‍රස්තවාදය නිමවීමෙන් පසු තත්ත්වය සම්පූර්ණයෙන් වෙනස් වුණා.අද මාධ්‍ය මගින් ගමක පුංචි සිද්ධියකට පවා ප්‍රචාරයක් ලබා දෙනවා.මිනිස් ඝාතන හා ස්ත්‍රී දූෂණ වැඩි බවක් පෙනෙන්න එයත් එක් හේතුවක්.රටේ මිනිස් ඝාතන, ළමා හා කාන්තා අපචාර සිදුවන බව මම පිළිගන්නවා. එහෙම දේවල් නොවෙනවා කියන්න මම සූදානම් නැහැ. සිවිල් ආරක්ෂක කමිටු ආදිය බලගන්වමින් මේවා වළක්වන්න රජය කටයුතු කරමින් සිටිනවා. මහා පරිමාණයෙන් මේ දේවල් සිදුවීම හරහා රටේ අද ළමා අපචාර ස්ත්‍රී දූෂණ, මිනිස් ඝාතන සාමාන්‍ය දෙයක් බවට පත්වෙලා කියන කාරණය නම් මම පිළිගන්නේ නැහැ.* අද එජාප නායක හා නියෝජ්‍ය නායක එක වේදිකාවක සිට මැතිවරණ ව්‍යාපාරය මෙහෙයවනවා. මේ සමඟිය ඔවුන්ගේ ජයග්‍රහණයේ මාවත විවරවීමක් වේවිද?ගහගෙන යන මිනිහා පිදුරු ගහෙත් එල්ලෙනවා කියලා කතාවක් තිබෙනවා. මේ දෙන්නම ගහගෙන යනවා. දැන් මොකද කරන්නේ කියලා එක්කෙනාට එක්කෙනා අත්අල්ල ගන්නවා. මේ දෙන්න කොහොම හිටියත් අපිට ප්‍රශ්නයක් නැහැ. ඒත් මේ දෙන්නම එකතුවෙලා සහයෝගයෙන් ගොඩට නොඑන බව නම් අපිට විශ්වාසයි. දැන් එජාප නායක රනිල් වික්‍රමසිංහ වසර හයක් අඛණ්ඩව නායකත්වයේ ඉන්න පුළුවන් විදිහට එජාප ව්‍යවස්ථාව වෙනස් කරන්න යනකොට කවුද නඩු දාන්නේ. නඩු දාන අයගේ පිටිපස්සේ ඉඳලා ඔවුන්ව පිකප් කරන්නේ ඔය අත්වැල් අල්ලගෙන යන අයමයි. ඔයිට වඩා ප්‍රබලයෝ එකතුවෙලා පක්ෂ එකතු වෙලා සන්ධානය පරද්දන්න යනකොටත් ජනතාව ආණ්ඩුව රැක්කා. ඒ නිසා සජිත් රනිල් එකතු වීම අපිට නම් දණහිසින් උඩට ගන්න තරම් කාරණයක් නොවේ.* ඉදිරියේදී මධ්‍යම පළාත් සභා මැතිවරණයක් පැවැත්වේවි. මෙහි නියමුවා ලෙස යළිත් මධ්‍යම පළාත් සභාවේ බලයත් සන්ධානයට හිමිකර ගැනීමට ඔබට හැකි වේවිද?පසුගිය පළාත් සභා මැතිවරණයේදී අපි දැවැන්ත ජයග්‍රහණයක් මධ්‍යම පළාතින් ලැබුවා. ඒ වනවිට ලංකාවේ පළාත් සභා අතරින් වැඩිම ජ.වි.පෙ. මන්ත්‍රී පිරිසක් හිටියේ මෙම පළාත් සභාවෙයි. මැතිවරණයෙන් පසු එක ජ.වි.පෙ එක මන්ත්‍රීවරයෙක් වත් තේරීපත් වුණේ නැහැ. වසර 2015 දීී ලංකාවේ හොදම පළාත් සභාව බවට මධ්‍යම පළාත් සභාව පත්කිරීම සඳහා ආරම්භ කළ වැඩපිළිවෙළ මේ වනවිට නිසි ඉලක්ක සපුරාගෙන ක්‍රියාත්මක වෙනවා. මධ්‍යම රජයේද දායකත්වය ඇතිව ක්‍රියාත්මක සංවර්ධන ව්‍යාපෘති රැසක් මධ්‍යම පළාතේ සිදුකරමින් පවතිනවා. බහු වාර්ගික ජනතාවක් මධ්‍යම පළාතට අයත් මහනුවර,මාතලේ හා නුවරඑළිය දිස්ත්‍රික්ක තුනේ ජීවත්වන අතර ඔවුන් බහුතරයකගේ සහාය සන්ධානයට හිමිවෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=f1208222</link>
    <topic/>
    <author>සංවාදය කාංචනා අමිලානි</author>
    <content>ප්‍රකට කෙටිකතාකරුවකු, නාට්‍ය රචකයකු, පරිවර්තකයකු සහ චාරිකා සටහන් ලියන්නකු වන කපිල කුමාර කාලිංගගේ අභිනව නවකතාව පියැසි කවුළුවයි. ස්වර්ණ පුස්තක අවසන් වටය සඳහා නිර්දේශිත පියැසි කවුළුව පිළිබඳ කළ හෘද සංවාදයකි මේ.* ප්‍රකට කෙටිකතාකරුවෙක්, නාට්‍ය රචකයෙක් සහ චාරිකා සටහන් ලියන්නෙකු වන ඔබ ප්‍රථම නවකතාව ලියන්න ලොකු කාලයක් ගන්නවා. ඊට හේතුව කුමක්ද?මෙය මගේ ප්‍රකාශයට පත්වුණ මුල්ම නවකතාව වුණත් මම මුලින්ම නවකතාවක් ලිව්වේ වයස 20දී පමණ. ඒ 70 දශකයේ මුල් භාගයේදී. ඒ නවකතාවට වස්තු වුණේ කලා විචාරකයෙක් සහ නිළියක් අතර තිබ්බ සියුම් ප්‍රේම සම්බන්ධයක්.මට ඒ වගේ චරිත ගැන කිසිම අත්දැකීමක් තිබ්බෙ නැති වුණත් ඒක වෙනස් ආකාරයක කතාවක් කියලා අදත් මට හැඟෙනවා. මං ඒ නවකතාව ඒ කාලෙ ප්‍රධාන පෙළේ ප්‍රකාශන සමාගමකට අරගෙන ගියා. නමුත් නිශ්චිත හේතුවක් නැතිවම ඔවුන් ඒක ප්‍රතික්ෂේප කළා.ඊට පස්සෙ “නොනිමෙන නිමාවක්” කියන නමින් දේශපාලනික නවකතාවක් ලිව්වා.71 කැරැල්ල ආසන්න කාලයේ ලියපු එහි තේමාව වුණේ සාම්ප්‍රදායික වමේ දේශපාලන ව්‍යාපාරයට එරෙහිව මතුවුණ කම්කරු ශිෂ්‍ය ව්‍යාපාරයක් ගැනයි. ඒත් මේ නවකතා දෙකම පළකර ගන්න බැරි වුණ නිසා කළකිරුණා. ඒ නිසාම අත්පිටපත් විනාස කරලා නවකතා ලිවීම නතර කරලා දැම්මා.*  “පියැසි කවුළුව“ ඉතිහාස කතාවක් මඟින් මායා යථාර්ථයක් මතු කිරීමක්ද?ඉතිහාසය කියන්නෙ නැවත නැවත සිද්ධ වෙන දෙයක්. ඉතිහාසය නොදන්න පුද්ගලයාට වර්තමානය වටහාගන්න අමාරුයි. පියැසි කවුළුව ඇතුළෙ ලංකා ඉතිහාසයේ යුග දෙක තුනක සිදුවීම්, චරිත සම්මිශ්‍රණය වෙලා හරි අර්ධ වශයෙන් මිශ්‍ර වෙලා නිරූපණය වෙනවා.වින්ටර් කියන ප්‍රධාන චරිතය ගොඩ නැඟෙන්නෙ 60, 70, 80 දශකවල ලංකාවේ වංශවත්, ධනවත් අමුතු චරිතයක්. මාධ්‍යවේදී ක්‍රිෂ්ණා විජේබණ්ඩාරගේ “ගොඩපවත් පටුන් මනොරමේ” කියන පොත මට කියවන්න ලැබුණේ පියැසි කවුළුව දෙවැනි පිටපත හදන කාලෙදියි. මේ ;පාතේ තිබ්බ දකුණු පළාතේ ජීවත් වෙච්ච තවත් වින්ටර් කෙනෙකුගේ චරිතයෙන් ලබපු නිර්මාණාස්වාදයෙන් පෙළඹුණු මම මගේ පොතට අලුත් කොටස් කීපයක් එකතු කළා.කොහොම වුණත් පියැසි කවුළුව කියන්නෙ නවකතාවක් මිසක් ඉතිහාස කතාවක්වත් සැබෑ චරිත කතාවක්වත් නෙවෙයි. මෙහි එන වින්ටර් ඇතුළු සියලුම චරිත මගේ පරිකල්පනයෙන් ඉපදිච්ච අමුතු මිනිස්සු. අමුතු මිනිස්සු ගැන ලියන්න තාත්වික ශෛලිය පණ මදි. පියැසි කවුළුව තුළ අතිසත්වාදී හා ෆැන්ටසිමය (මායාරූපී) ගති ලක්‍ෂණ දකින්න ලැබෙන්නෙ ඒ නිසා.අනෙක් අතට ඉතිහාසයේ ඇති ආශ්චර්යාත්මක දේවල් ලේඛකයාගේ පරිකල්පනය අලංකාර කරනවා. පෝෂණය කරනවා.ගාර්ෂියා මාකේස්, සල්මන් රුෂ්ඩ් වගේ නවකතාකරුවො ඔවුන්ගෙ රටවල මානව වංශ කෞතුකාගාරවල දූවිලි කමින් තියෙන කුතුහලය සහිත කෞතුක වස්තු එළියට අරගෙන නවීනත්වය කියන රන්, රිදී දියරවල ඔබා ආශ්චර්යාත්මක භාණ්ඩ විදිහට පාඨකයන්ට ලබා දෙනවා. පියැසි කවුළුව මඟිනුත් සිංහල පාඨකයාට ඒ වාගෙ අත්දැකීමක් දෙන්නයි මට ඕනෑ කළේ.* නවකතා ලිවීමේ ඔබේ රීතිය කුමක්ද?ඔබ මේ ප්‍රශ්නය අහන්න ඕනෙ මං තව නවකතා තුන හතරක්වත් ලිව්වට පස්සෙයි කියලයි මට හිතෙන්නේ. කොහොම වුණත් මගේ ආඛ්‍යාන රීතිය බොහෝ දුරට අතිසත්වාදී රිද්මයක් සහිත එකක්. පියැසි කවුළුව තුළත් තියෙන්නෙ ඒ රිද්මයයි. නවකතාකරුවෙක් විදිහට මට ආවේනික රීතියක් ගොඩනගා ගන්න නම් මං දිගින් දිගටම ලිවීමේ යෙදෙන්න ඕනා. එතකොට විචාරකයා හෝ පාඨකයා විසින් මගේ ලිවීමේ රීතිය හොයා ගනියි.* වර්තමාන නවකතාව සහ සාහිත්‍යංග ගැන ඔබ දක්වන අදහස කුමක්ද? නවකතාවට හිමි තැන අපේ රටේ ලේඛකයන් විසින් අත්පත් කරදී තිබේද?ශ්‍රී ලංකාවෙ මුද්‍රණ තාක්‍ෂණයේ දියුණුවත් එක්ක පොත් ප්‍රකාශනයේ ඒකාධිකාරය බිඳ වැටුණා. මෙහි හොඳ නරක දෙපැත්තක් තියෙනවා. නවකතා සම්බන්ධයෙනුත් ඒක වලංගුයි.අද උසස් නවකතා බිහිවෙන්නෙ නැති තරම්. සාපේක්‍ෂ අගයක් තියෙන හොඳ නවකතා නම් ඉඳලා හිටලා දකින්න ලැබෙනවා. නවකතාවක් ලියන එක වෙහෙසකර වගේම බැරෑරුම් කාරියක් විදිහටයි මං සලකන්නේ.ප්‍රතිභාපූර්ණ ගත්කරුවන් පවා නවකතාවක් ලියන්න විශාල කාලයක් ගන්නවා. ඒත් අපේ ලේඛකයන්ට මුද්‍රණ දෝෂ හදන්නවත් කාලයක් නැහැ. ලංකාවෙ විතරක් නෙවෙයි බටහිර රටවල්වල පවා දැන් දැන් දඩිබිඩි සාහිත්‍යකාරයන් තමයි දකින්න ලැබෙන්නෙ. අපේ ග්‍රන්ථ ප්‍රකාශක ආයතනවල සංස්කාරක මණ්ඩලයක් නැති වීම ලොකු අඩුවක්.පසුගිය කාලෙ හොඳ නවකතා ලියපු අය විදිහට සුනේත්‍රා රාජකරුණානායක, ජයතිලක කම්මැල්ලවීර, ලියනගේ අමරකීර්ති, පියල් කාරියවසම්, ටෙනිසන් පෙරේරා, චන්ද්‍රසිරි පල්ලියගුරු, චම්මින්ද වෙලගෙදර, කරුණාදාස සූරියආරච්චි වාගෙ කීප දෙනෙක් අපේ මතකයේ රැඳුණා. කොයිතරම් අපූර්ව කතා වස්තු වුණත් සාර්ථකව ඉදිරිපත් කරන්න පුළුවන් වෙන්නෙ මනා භාෂා භාවිතයකින් විතරයි.නවකතාවක් කියනවා කියන්නෙ රසවත් අත්දැකීමක් කියලා මං තදින්ම විස්වාස කරනවා. සරච්චන්ද්‍රයන්ගේ, අමරසේකරයන්ගේ හා වික්‍රමසිංහයන්ගේ නවකතා අදටත් අපිට කියවලා රසවිඳින්න පුළුවන්. නමුත් පසුගිය කාලෙ කියවන්න ලැබුණු සමහර නවකතා කියවගෙන යන එක මනසට වධයක් වුණා. නවකතාවක අන්තර්ගතයේ ගැඹුරක් තිබුණත් ඒක කියවීම දුෂ්කර ක්‍රියාවක් නම් ඒකෙන් අදහස් වෙන්නෙ ඒ ලේඛකයා භාෂාව භාවිතයේ සහ කතා කලාවේ දක්වන අසමත්කමයි.කියවන්න පුළුවන් සහ කියවන්න අමාරු කියලා දෙවර්ගයක නවකතා පහුගිය කාලෙ අපට හම්බ වුණා.වැඩිපුර පොත්පත් නොකියවූ, සාහිත්‍යකාමීන් නොවන අයත් තමන් සතු වටිනා අත්දැකීම් ප්‍රබන්ධ විදිහට ඉදිරිපත් කරන්න උත්සහ කරලා තිබ්බා. ඒත් ඒවා හුදු නීරස වාර්තා විදිහටයි මම නම් දකින්නේ. පොදුවෙ ගත්තම අපේ රටේ අනිත් සාහිත්‍ය ශානරයන්ට සාපේක්ෂව නවකතාව තියෙන්නෙ පසුගාමී තැනකයි. ඒත් වර්තමානයේ පවතින නවකතා ප්‍රබෝධය සහ උද්‍යෝගය මත අනාගතය දිහා සුබවාදීව බලන්න පුළුවන්.* වර්තමාන විචාර කලාව ගැන ඔබට තියෙන්නෙ මොන වගේ ආකල්පයක්ද?අපේ සාහිත්‍ය ක්‍ෂෙත්‍රයේ වැඩිම පරිහානියක් දකින්න ලැබෙන අංශය තමයි විචාරය. සාහිත්‍ය විචාරයේ සුදුසුකම් තියෙන වියතුන් අද විචාරයෙන් දුරස්වෙලා. ඒ නිසා තමයි පත්තරවල පිටු සංස්කරණය කරන උප කතුවරුන් පවා කලා සාහිත්‍ය විචාරකයන් බවට පත්වෙලා තියෙන්නේ. මෙය ඉතාම කනගාටුදායක තත්ත්වයක් ප්‍රබන්ධකරුවෙක් විදිහට ආධුනික මට්ටමේ ඉන්න කෙනෙක් ඔහුගේ තීරු ලිපියකින් ඇතැම් ලේඛකයන්ට නවකතා ලිවීම නතර කරන්න කියලා නියෝග කරන අවස්ථා මං දැකලා තියෙනවා.මේක විචාරකයො කවදාවත් නොකරන දෙයක්. අද දුර්වල නවකතාවක් ලියපු ලේඛකයෝ තව අවුරුදු දහයකින් උසස්ම නවකතාවක් ලියන්න ඉඩ තියෙනවා. විචාරකයා කියන්නෙ මග පෙන්වන්නෙක්. ඔහු ලේඛකයන්ගේ වාගේම පාඨකයන්ගේත් මිතුරෙක් මිසක් හතුරෙක් නෙවෙයි.අද අපේ සාහිත්‍ය ක්‍ෂේත්‍රයේ කෙරෙන විචාරවලට “මිතුරන් අතරේ පමණයි” ලේබලය අලවන්නයි වෙලා තියෙන්නෙ.* පාඨකයන් රචකයන්ට වඩා පියවරක් ඉදිරියෙන් ගමන් කරන බව මා පැවසුවොත් ඒ ගැන ඔබ දක්වන අදහස කුමක්ද?එකම එක නවකතාවක් විතරක් පළ කරපු ලේඛකයෙක් විදිහට නවකතාකරුවෙකු විදිහට මාව හඳුන්වනවට මං කැමති නෑ. ඒත් මං දශක හතරක් තිස්සේ ඉංග්‍රීසි, සිංහල භාෂා දෙකෙන්ම නවකතා කියවන “වරලත් පාඨකයෙක්.” ඒ නිසා මට හැෙඟනවා උසස් පාඨකයා බොහෝ විට රචකයාට වඩා ඉදිරියෙන් ඉන්නවා කියලා. නමුත් ශ්‍රේෂ්ඨ ලේඛකයො පාඨකයා හා සමගාමීව හෝ ඔහුට පියවරක් ඉදිරියෙන් ගමන් කරනවා.මාර්ටින් වික්‍රමසිංහ, ජී. බී. සේනානායක, කේ. ජයතිලක, ටෝල්ස්ටෝයි, තාගෝර්, බෙකෝන්, දොස්තොවුස්කි, මාර්කේස් ඊට හොඳම නිදර්ශන.සමහර පාඨකයො වැටෙන්නෙ ජීවිතයෙන් පලායන්න පොත් කියවන්නන් විදිහටයි. හොඳ පාඨකයා තමන්ගෙ ජීවිත පරිඥානය වර්ධනය කර ගන්න හොඳ පොත පත පමණක් තෝරා ගන්නවා. ඒ වාගෙ බොහෝ පාඨකයො ඉන්නෙ ලේඛකයාට වඩා ඉදිරියෙන්. පරිවර්තන වැඩියෙන් විකිණෙන්නත් ඒක හේතුවක්.මං දැනට කෙටිකතා සංග්‍රහ තුනක් පළ කරලා තියෙන නිසා කෙටි කතා ලිවීම ගැන තරමක අවබෝධයක් අත්දැකීමක් තියෙනවා. කෙටිකතාව තනි කවුළුවකින් පිටත බැලීමක්. ඒත් නවකතාව කියන්නෙ සී මැදුරු කවුළුවකින් ජීවිතයේ හාත්පස දැකීමක්. කෙටිකතාවක් තුළින් දකින්නේ ආලෝක කවයක් තුළ ඔබ දකින දෙයක්. ඒත් නවකතාව කියන්නෙ සිදුවීම් මාලාවක් සහිත විශාල ප්‍රදේශයක්. පැනොරාමාවක්..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=f1208223</link>
    <topic>සිනමාවේ සක්විති ගාමිණීනවකතාවේ සක්විති ශෂී ප්‍රභාත්!</topic>
    <author>රන්ජන් අමරරත්න</author>
    <content>ශෂී ප්‍රභාත් රණසිංහගේ අභිනව නවකතාව ඊයේ ජනගත කැරිණි. ඒ මුල්කොට ගිය සතියේ පුවත්පත්හි පළ වූ සම්මුඛ සාකච්ඡා කිහිපයක් දැක මවිතයට පත් වීමි. ඔහු නවකතාවට නිර්දේශ පනවයි.විචාරයට අණ - පනත් සපයයි. සකලවිධ සාහිත්‍යය ම අතැ’ඹුලක් සේ ගෙන එහි අධිකාරිත්වය තමන් වෙත පවරා ගනියි. ඉන් නොනැවතී සියල්ලටම ගරහයි. සිංහල සිනමාවේ සක්විති ගාමිණී ෆොන්සේකා ය. සිංහල නවකතාවේ සක්විති ශෂී ප්‍රභාත් ය.උගත් මහාචාර්යවරුන් එම ලිපි දුටහොත්; කටින් නො ව, වෙනත් ඉන්ද්‍රියයකින් සිනාසෙන්නට පුළුවන. විචාරකයන් තමන්ගේ බණ්ඩිය කපාගන්නටත් පුළුවන. ප්‍රවීණ සාහිත්‍යධරයන් ද කුමන හෝ වින්නැහියක් කරගන්නට පුළුවන. ශෂීගේ අදහස් දැක්වීම හා විවේචනය ඒ තරමටම භයානක ය.යක්කඩුවේ ශ්‍රී ප්‍රඥාරාම ස්ථවිරයන් වහන්සේ සිරිමාන්න මහතා සමඟ රසවාදය පිළිබඳ වාදයකට එළැඹ; අපූරු දේශන පෙළක් පැවැත්වූහ.එම දේශන පෙළ මුළුමනින් ම ගෙන විදුලකර සඟරාවෙහි පිළිවෙළින් පළ කර තිබිණි. වසර පනහකට පමණ පෙර පවත්වන ලද එම දේශන පෙළ විචාරය සම්බන්ධයෙන් අදටත් වලංගු වේ. ඉන් උපුටාගත් කොටසක් දැක්වීමට කැමැත්තෙමි.“අලුත හැදීගෙන එන අයගේ සිරිත පරණදේටත් පැරණියන්ටත් ගරහන එකයි. ඒක දැන් එක්තරා තාලයක්, මෝස්තරයක් , කලාවක්, ශිෂ්ටාචාරයේම අංගයක් වෙලාත් වගෙයි.සමහර විටෙක විනෝදය පිණිස වෙන්නට පුළුවනි. සමහර විටෙක තමන්ටත් උගත්කමක්, හපන්කමක්, විවේචන ශක්තියක් තිබෙන බව පෙන්නීමට පහසු මගක් වශයෙන් වෙන්නටත් පුළුවනි. කිසියම් කාරණයක්, හේතුවක් - යුක්තියක් ඇතිවත් නෙවෙයි. තමන් මේ කියන්නේ මොකක් ද? මොකක් ගැන ද? කියන තරමවත් නොදැන, නොහිතා කියන කාරණයේ තියෙන බරපතළකම, සියුම්කම, යථා තත්ත්වය තියා තමන්ගේ නොදන්නාකම ගැනවත් නො දැන - නොහිතා ඒක සුදුසු නෑ. ඒක අශාස්ත්‍රීයයි. ඒක විචාර යෝග්‍ය නැහැ කියා දොස් කියනවා. නින්දා අපහාස කරනවා. ගරහනවා.”( විදුලකර - 1965 දෙසැම්බර් - කලාපය )කලා කෘතිය තුළ ද, කලාකරුවා ළඟ ද අව්‍යාජත්වය පැවැතිය යුතු ය. රුසියාවේ මහා නවකතාකරු ලියෝ තොලිස්තොයිගේ සාහිත්‍යවාදයෙහි පවත්නා එක් ප්‍රබල සාධකයක් ලෙස ද, අර්නස්ට් හෙමිංවේ ගේ චරිත නිරූපණයෙහි පවත්නා මූලික ලක්ෂණය ලෙස ද අව්‍යාජත්වය සැලැකිය හැකි ය. ලේඛකයා ගේ අව්‍යාජත්වයට ඔහුගේ අවංක පරිශ්‍රමයන් හා සත්‍යවාදී ගුණය ද ඇතුළත් වේ. එහෙත් අපේ නූතන නවකතාකරුවෝ එය තුට්ටුවකට නො සලකති. ඔව්හු කබල් නවකතාවක් ලියූ සැණෙන් ම (සමහර විටෙක එය එළිදැක්වීමටත් පෙර ම) සාහිත්‍යයට නිර්දේශ සපයති. මේ මෝඩකම හෙවත් අධිමානය ශෂී ප්‍රභාත් ළඟ ද නො අඩුව තිබේ.ලොව කවුරුන් වුවත් අවමන් නොකර බස් දෙ ත් අසමින් ඇති පව ත් රැගෙන නිස්සක් කෙරේ ගුණ වත් (කාව්‍යශේඛරය)ශෂී ප්‍රභාත්ගේ “ප්‍රඥා ප්‍රාසාද” නම් නවකතාව ද්වේෂ සහගත චිත්තයෙන් යුතු ව ලියන ලද අමු කෙප්පයෙකි. එහි ඉලක්කය වන්නේ රටේත් ජාතියේත් ඉදිරි ගමන වෙනුවෙන් අප්‍රමාණ කැපවීමකින් කටයුතු කළ බුද්ධිමත් ප්‍රජාවට ගැරහීම ය. තමන් විෂයයෙහි අභිමත නො වන සියලු බුද්ධිමතුන් අංගොඩට හෝ මුල්ලේරියාවට හෝ දැක්කීම කතුවරයාගේ අරමුණ වී තිබේ. බුද්ධිමතුන්ගේ ජාතික කාර්යයන් හෑල්ලු කිරීම සඳහා ශෂී ප්‍රභාත්ට අයිතියක් ලැබෙන්නේ කෙසේ ද? ඔහු ඒ සඳහා කවර විශ්ලේෂණයක් කර තිබේ ද?ශෂී ප්‍රභාත් යනු කවරෙක් ද? ඔහු සම්භාව්‍ය කෘතියක් ශුද්ධ කර තිබේ ද? නැත. සැලැකිය යුතු පර්යේෂණයක් කර තිබේ ද? නැත. කලාවට වැදගත් විචාර ග්‍රන්ථයක් ලියා - පළකර තිබේ ද? නැත. සහෘද අවධානය ගත්; කවියක්, කෙටිකතාවක්, සිංදුවක් ලියා තිබේ ද? නැත. එසේ නම්; උසස් ශ්‍රාස්ත්‍රාලයයකින් භාෂා - ශාස්ත්‍ර, කලා - දර්ශන ඈ විෂයයක් හදාරා තිබේ ද? දන්නේ නැත. එබඳු ඇකඩමියක උගන්වා තිබේ ද? දන්නේ නැත. එසේ නැතහොත් මාර්ටින් වික්‍රමසිංහයන් සේ බරපතළ ස්වයං අධ්‍යයනයක යෙදී ඇති බවට සාක්ෂ්‍යය පවතින්නේ ද? ඒත් දන්නේ නැත.ශ්‍රී ලංකාවේ දීර්ඝ ඉතිහාසය විමසන විට රටේත් - ජාතියේත් අභියෝග ලෙස ද ඉදිරි ගමනෙහි සන්ධිස්ථාන ලෙස ද සැලැකිය හැකි යුද්ධ ගණනාවක් තිබේ. කැරලි ගණනාවක් තිබේ. අරගල ගණනාවක් තිබේ. ඇතැම් යුද්ධ ඉන්දීය ආක්‍රමණවලට එරෙහිව ය. ඇතැම් යුද්ධ යුරෝපීය ආක්‍රමණවලට එරෙහිව ය. තවත් යුද්ධ ප්‍රාදේශීය පාලනයට සම්බන්ධව ය. මේ හැරෙන්නට මෑත ඉතිහාසයෙහි තරුණ නැගිටීම් තුනක අත්දැකීම් අපට තිබේ. දකුණේ දෙකක් හා උතුරේ එකක් වශයෙන් ය. මෙයින් උතුරේ තරුණ නැගිටීම වඩාත් සංකීර්ණය.මේ යුද්ධ, අරගල, කැරලි හා තරුණ නැගිටීම්වලට අදාළ බුද්ධිමය දායකත්වයක් තිබේ. ඇතැම් ගැටුමක යුක්ති - යුක්තභාවය නිර්ණය කිරීම සඳහා බුද්ධිමතුන්ගේ දායකත්වය ලැබී තිබේ. තවත් ගැටුමකට විසැඳුම් සැපයීම සඳහා බුද්ධිමතුන්ගේ දායකත්වය ලැබී තිබේ. සාධාරණ සටනක අාධ්‍යාත්මික ශක්තිය සඳහා ද බුද්ධිමතුන් දායකත්වය ලබා දී ඇත. මේ දායකත්වය, මත දැක්වීම හා ඍජු ක්‍රියාකාරකම් ද ඉතිහාසයෙහි සටහන් ව තිබේ’ එහෙත් ගැඹුරු හා පෘථුල විශ්ලේෂණයකින් තොරව බුද්ධිමතුන් එදා ගත් තීන්දු විවේචනයට ලක් කළ නො හැකි ය. ඇතැම් සිදුවීමක යුක්ති - යුක්තභාවය තීන්දු කිරීමට තව වසර ගණනාවක් යන්නට ද පුළුවන.මෙබඳු විශ්ලේෂණයක්, විධිමත් පර්යේෂණයක් තව ම සිදු වී නැති බව අපගේ වැටහීම ය. එසේ නම් ; කබල් නවකතාවකින් බුද්ධිමතුන්ගේ ජාතික කාර්යයට පහර දෙන්නේ කෙසේ ද? මේ කතාවේ එන ප්‍රධාන චරිතය සිංහල ජාතියේ අනන්‍යතාව හඳුනා ගනිමින් එහි අනාගතය ගොඩ නැඟීමට පරිශ්‍රමයක් දරයි. අමරබන්දු ඒ සඳහා සිය ජීවිතය ම කැප කරයි. ශෂීට අනුව එය විහිළුවකි. රටේ ස්වාධීනත්වය, ඒකීයභාවය, ත්‍රස්තවාදය පරාජය කිරීම, භෞමික අඛණ්ඩතාව යන සියල්ල කතුවරයාට අනුව අමු විහිළුය. ඒ පමණක් නොව ජාතියේ ආරක්ෂාව වෙනුවෙන් පෙනී සිටීම ජාතිවාදයෙකි.ශාස්ත්‍රඥයකු, බුද්ධිමතකු හා සාහිත්‍යධරයකු වූ මහාචාර්ය අමරබන්දු, ජාතියේ ගමන් මඟ තීන්දු කිරීම සඳහා ක්‍රියාත්මක වන තරුණ දේශපාලඥයකු වන සඳුන් මාරසිංහ හා රටේ වත්මන් නායකත්වය ද ශෂී විසින් නිර්දය විවේචනයට ලක් කරනු ලැබේ. ඔවුන් කළ වරද ශ්‍රී ලංකාව එල්.ටී.ටී.ඊ. ත්‍රස්තවාදයෙන් නිදහස් කර ගැනීම ද? ඊට දායකත්වය සැපයීම ද? ශෂීගේ තර්කය ඉදිරියට ගෙන ගියහොත්; බල්ගේරියාවේ නායක තෝදර් ෂිව්කොව් වැරැදි ය. වියට්නාමයේ හෝචිමිං වැරැදි ය. චීනයේ මාඕ සේතුං වැරැදි ය. කිම් ඉල් සුං වැරැදි ය. පිදෙල් ක්‍රැස්ත්‍රෝ වැරැදි ය.වියට්නාමයේ, උතුරු කොරියාවේ , කියුබාවේ, චීනයේ, ජපානයේ මෙබඳු පොතක් ලියැවුණේ නම්; නිත්‍ය ලෙස ම කතුවරයාට එරෙහි ව නීතිමය පියවර ගනු ඇත. කතුවරයා නීතිය ඉදිරියේ මුළුමනින් ම පරාජයට පත් වන්නේ ඔහු හේතු යුක්තියකින් තොර ව සිදු කරන නිරූපණ හා හිතාමතා ම ඉදිරිපත් කරන අපහාසාත්මක යෙදුම් නිසා ය. චරිත හා සිද්ධි නිරූපණය ඔස්සේ මතු කරන සියුම් උපහාසයකට කලාව තුළ ඉඩක් ඇතත් ; කතුවරයා ඉදිරියට පැන මතු කරන අමූලික බොරුවලට හා අහේතුක අපහාසවලට නවකතාවේ ඉඩක් නැත. කතුවරයා සිය කථා වින්‍යාසය ගොඩනඟනුයේ ශික්ෂණයකින් තොර ව අශීලාචාර ලෙස ය.දේශපාලන ප්‍රහසන යැයි ජාතියක් තිබේ. නාට්‍යය, සිනමාව, නව ප්‍රබන්ධ යන විෂයයන් ඉක්ම ගොස් චරිතාපදානවලට ද ප්‍රහසනය එක් වී ඇති බවක්; යුරෝපය, අප්‍රිකාව හා ලතින් අමෙරිකාව දෙස බලන විට පෙනේ. එහෙත් ශෂීගේ මාර්ගය අනෙක කි. ඔහුගේ වෑයම ජාති මාමක බුද්ධිමතුන් සමූල ඝාතනය කිරීම ය. ඔවුන් පිස්සන් ලෙස සලකා පසුව එම පිස්සුවෙන්ම මිය - පරලොව යෑමට සැලැස්වීම ශෂීගේ උපාය මාර්ගය යි. ඔහු අමරබන්දුගේ මරණයට සිනාසෙයි.“අමරබන්දුගේ නිසල දේහය දෙස මනෝ වෛද්‍යවරයා බලා සිටියේ නූතන බුද්ධිමතුන්ගේ නියැදියක් පරීක්ෂා කරන්නාක් බඳු දෑසිනි.” (ප්‍රඥා ප්‍රාසාද - පිටුව 176)ඩේවිඩ් බ්‍රොන්ස්ටීන් නම් සමාජ විශ්ලේෂකයා ලෝකා’වධානයට ලක් වූ කෘතීන් දෙකක් සම්පාදනය කර තිබේ. “ප්‍රයිස් ඔෆ් අ ඩ්‍රීම්” එක කෘතියකි. “හව් ටු චේන්ජ් ද වර්ල්ඩ්” අනෙක් කෘතිය යි. මේ කෘති දෙකෙන් ම කතුවරයා ඉතා වැදගත් පණිවිඩයක් සමාජය වෙත මුදා හරී. එනම් ; ලෝකය යහපත් ස්ථානයක් බවට පත් කිරීමේ දී බුද්ධිමතුන්ගේ කාර්යභාරය සේම ඊට යටි පෙළක් ද ඇති බව ය.එම යටි පෙළ නියෝජනය කරනුයේ ගුරුවරුන්, මාධ්‍යවේදීන්, ව්‍යාපාරිකයන්, සමාජ නායකයන්, ප්‍රාදේශීය ප්‍රභූන් වැනි පිරිස් ය. බුද්ධිමතුන් ගේ සාර මතවාද හා දේශපාලකයන්ගේ සංවර්ධන වැඩසටහන් සමාජගත කරනුයේ අප කියන දෙවන පෙළ සමාජ ක්‍රියාධරයන් ය.සමාජයේ නායකත්වය හිමි කරගත් ඉහළ පෙළේ බුද්ධිමතුන් මතු නොව ; දෙවන පෙළ සමාජ ක්‍රියාධරයන් ද ජාතියක ප්‍රගමනය සඳහා අතිශයින් ම වැදගත් වන බව ඩේවිඩ් බොන්ස්ටීන් පෙන්වා දෙයි.නෙල්සන් මැන්ඩෙලා “හව් ටු චේන්ජ් ද වර්ල්ඩ්” නම් කෘතිය අගයමින් දීර්ඝ ලිපියක් පළ කර තිබේ. මේ කෘතීන් දෙකට ම විවිධ සම්මාන ලැබී ඇත. ශෂී වැනි අය ඔහුගෙන් පාඩම් උගත යුතු ය. ඩේවිඩ් බ්‍රොන්ස්ටීන් කිසිවිටෙක බුද්ධිමතුන් ගර්හාවට ලක් කළේ නැත. නව ප්‍රබන්ධයක් ලෙස ගත් කල ද “ප්‍රඥා ප්‍රාසාද” සාර්ථක නවකතාවක් නො වේ.චරිත නිරූපණයට ඉඩ නො දෙමින් කර්තෘ පැන - පැන අදහස් ඉදිරිපත් කිරීමක් මෙහි තිබේ. එහි භාෂාව නිවැරැදි’මුත් එය නිර්මාණාත්මක නැත. එහි ඇත්තේ කෘත්‍රිම හරසුන් දෙබස් ය. එක ම සාධනීය ලක්ෂණයක් ඇත්තේ අපහසුවකින් තොරව කියවාගෙන යෑමේ හැකියාව තිබීම ය. කෙටි පරිච්ඡේද හා කෙටි ආඛ්‍යාන ඊට හේතුවක් වී තිබේ.මේ කෘතිය අසාර්ථක යැයි පෙන්වීම සඳහා දීර්ඝ විග්‍රහ අවශ්‍ය නොවේ. ශෂී දක්ෂ පත්තරකාරයකු විය හැකි ය. එහෙත් ඔහු දක්ෂ නවකතාකාරයෙක් නොවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>22</day>
    </date>
    <link>http://www.dinamina.lk/2012/08/22/_art.asp?fn=f1208224</link>
    <topic/>
    <author>කොළඹ කොටුව ශ්‍රී සම්බුද්ධාලෝක විහාරවාසී කොළඹ දිස්ත්‍රික් පිරිවෙන් සහකාර අධ්‍යාපන අධ්‍යක්‍ෂ රාජකීය පණ්ඩිත විතාරන්දෙණියේ මේධානන්ද හිමි</author>
    <content>ලොව පූජනීයත්වයට පත්වූ කපිලවස්තු සර්වඥ ධාතූන් ලංකාවට වැඩම කරවීම කාගේත් ගෞරවයට පාත්‍ර විය යුතු කරුණකි. ඉතිහාස වංශ කථා අනුව බුදුරජාණන් වහන්සේ තුන් වතාවක් ලංකාවට වැඩම කළෙන් අපේ රට සම්බුද්ධ පාද ස්පර්ශයෙන් පූජනීයත්වයට පත් විය.එමඟින් ලොව දුර්ලභ ගණයේ ශාරීරික, පාරිභෝගික මෙන්ම උද්දේශික පූජාවන්ගෙන් අපේ රට තව තවත් සුන්දරත්වයට පත් වූ අතර ජනාධිපති මහින්ද රාජපක්ෂ මැතිතුමාගේ ඉල්ලීමක් අනුව ඉන්දියා රජය කපිලවස්තු සර්වඥ ධාතූන් වහන්සේ ලංකාවට වැඩම කරවා අපේ ජනතාවට ලබාදුන් ඒ උදාර අවස්ථාව ඓතිහාසික වශයෙන් මෙන්ම අප රටවල් දෙක අතර ඇති බෞද්ධ මෙන්ම රාජ්‍ය තාන්ත්‍රික සම්බන්ධතාවයද තහවුරු කරන්නකි.ලොව ශ්‍රේෂ්ඨතම ශාස්තෲන් වහන්සේ වූ ගෞතම බුදුන් වහන්සේගේ ධාතු වංශ කථාව මෙන්ම බුද්ධ චරිත වංශ කථාවද සත්‍ය බව පසක් වන්නේ ඉතිහාසය ඊට සාක්‍ෂි දරන නිසාවෙනි. දීපංකර බුදුන්ගේ පාද මූලයෙහි නියත විවරණ ලැබූ සුමේධ තාපස නම් බෝසතාණන් වහන්සේ සාරාසංඛ කල්ප ලක්‍ෂයක් ආත්ම භාවයන් පිළිබඳ සඳහන් වංශ කථා බුද්ධ චරිතයේ සඳහන් පාරමිතා සත්‍ය හෙළි කරයි.පන්සිය පනස් ජාතක පොතේ ද බුද්ධ චරිත ඉතිහාසය ජීවමාන බුදුන් වහන්සේගේ චරිතය ද කිසිදු අඩුවක් නොමැතිව දින සති මාස අවුරුදු වශයෙන් කළ කී දෑ සත්‍ය ලෙසම සඳහන් වේ. එනිසා බුද්ධියේ අග්‍ර ඵලය ලැබූ ගෞතම බුදුන් වහන්සේගේ චරිතය අසම සමය කිසිවෙකුට සමාන කළ නොහැක. මහා ප්‍රඥාව මහා කාරුණික බව අසම සමය.රහසින්වත් පවු නොකළ බුදුන් වහන්සේගේ චරිතය සිල්වත්ය. ඒ උත්තමයන් වහන්සේගේ මාර්ගයද ධර්ම මාර්ගයයි. එම ධර්ම මාර්ගයේ ගමන් කළ සියලු ශ්‍රාවක ශ්‍රාවිකාවන්ද උත්තම වූ නිර්වාණය අවබෝධ කොටගෙන සසර සැනසීමට පත් විය. සියලු දුක් දොම්නස් අවසන් කළහ. එනිසා බුදුන් වහන්සේ හෝ බුද්ධ චරිතය පිළිබඳ කොතරම් කථා කළත් ලියුවත් එය අවසන් කළ නොහැක. ඒවා කථා කළ හැකි ලිවිය හැකි පුහුදුන් මනසටද හැකියාවක් නැති තරම්ය.ධාතු වංශ කථාවේ ආරම්භය හා විකාශයශ්‍රී ශාරීරික ධාතු වංශ කථාව ආරම්භ වන්නේ බුදුන් වහන්සේගේ පරිනිර්වාණයෙන් පසුව නොව ජීවත්ව සිටින කාලයේදීය. බුද්ධත්වයට පත්ව සත් සතිය ගත කරන බුදුන් වහන්සේ දුටු ලංකාවේ වෙළඳුන් දෙදෙනෙකු වූ තපස්සු භල්ලුක නම් දෙදෙනා විලඳ හා මී පැණි බුදුන්ට පූජා කිරීමෙන් අනතුරුව පූජනීය වස්තුවක් ලබාදෙන ලෙස බුදුන් වහන්සේගෙන් ඉල්ලා සිටි අවස්ථාවේ තමන් වහන්සේගේ හිස පිරිමැද කේෂ ධාතු ලබා දුන් බවත් ඒවා තැන්පත් කර තිරියාය ප්‍රදේශයේ ගිරිහඬු සෑයක් කරවූ බවත් වංශ කථාවල සඳහන් වෙයි.කතන්න කිචෙචා සරනොසු තෙ උභො පතිට්ඨපෙත්වාන තපස්සු භල්ලිකෙ අදාසි තෙසං අභිපුජිතුං සකං පරමාසිත්වාන සිරං සිරොරුහෙ (දාඨාවංශය)තවද ප්‍රථම ලංකා ගමනයෙන් බුදුන් වහන්සේ යක්‍ෂ නාග සටන සංසිඳ වූ බවත් දෙවන ගමනේදී සමන් දෙවියන්ට කේෂ ධාතු ලබාදුන් බවත් සඳහන් වෙයි. මින් පැහැදිලි වන්නේ බුදුන් වහන්සේ ජීවමාන කාලයේදී ධාතූන් වහන්සේලා ලබා දුන් බවත් ඉන් පූජනීය චෛත්‍ය ඉදි කළ බවත්ය.බුදුරජාණන් වහන්සේ පරිනිර්වාණයට පත්වීමෙන් පසු උන් වහන්සේගේ ශරීරයේ කොටස් ධාතූන් වහන්සේලා නමින් ලොව පුරා පැතිරී පූජණීය ස්ථාන බිහි වී ඇත. මෙහි වංශ කථාවද පැහැදිලි ධාතුන් වහන්සේලා ලබාගත් අයුරු ඒවා සාක්ෂි වශයෙන් දාඨාවංශයේ සඳහන් වෙයි.“ධාතුයො අටසිස්සිංසු මුත්තාභා කඤ්චනප්ප හාඅධිටධානේන බුද්ධස්ස විප්පකිණ්සා අනෙකධා”“සර්වඥයන් වහන්සේගේ අධිෂ්ඨාන බලයෙන් නොයෙක් ආකාරයෙන් විසිරී ගිය මුතු පැහැ වූ ද රන් පැහැ වූද ධාතු ඉතිරි වූහ”ලලාට ධාතු, අකුධාතු, සතර දළදා සහ සත් ධාතු නොවිසිරී තිබුණු බව ඉන් සඳහන් වෙයි.ධාතු යන ශබ්දය භාෂාවේ යෙදී ඇති අර්ථය නම් උණුසුම, තදගතිය, මූලධාතු ලෝකය, ශබ්දයක මුල් ප්‍රකෘතිය ඉන්ද්‍රිය ශක්තිය, පිදීමට ගන්නා ඇට, දත් ආදිය යන අර්ථ යෙදී ඇත.ධාතු ශබ්දය ස්ත්‍රී ලිංගිකයි. නමුත් ‘භුවාදයොධාතවෝ’ යන්නට අනුව ධාතු ශබ්දය පුල්ලිංගික වෙයි.පරිනිර්වාණයේදී ධාතු බෙදා දුන් උත්සවයක් පිළිබඳව සඳහන් වෙයි. සැරියුත් තෙරුන්ගේ ශිෂ්‍ය වූ සරභ රහතන් වහන්සේ පිරිනිවන් පෑයෙන් ග්‍රීවා ධාතුව ගෙන මහියංගණයේ චෛත්‍යයේ තැන්පත් කළ අයුරුත් ඛේම නම් ස්ථවිරයන් චිතකයෙන් වාම දාඨාධාතු ලබාගත් අයුරුත් සඳහන් වෙයි.පසුව ද්‍රෝණ නම් බමුණාගේ මැදිහත්වීමෙන් ධාතූන් වහන්සේලා බෙදා ගැනීමට රජ දරුවන් අට දෙනෙක් පැමිණීමෙන් ඇති විය හැකි අරගලය සමථය කරගත් අයුරු වංශ කථාවල සඳහන් වේ. ඒ අනුව ශාක්‍ය, කෝලිය, ලිචඡවි, අජාසත්, අල්ල කප්ප නුවර බූලි, පාවානුවර මල්ලරජවරු, කුසිනාරා නුවර මල්ල රජ, වෙඨදීපක බමුණු ඇතුළු පිරිස ධාතු ඉල්ලා එතනට පැමිණියහ.බුදුන් වහන්සේ පිරිනිවන් පෑවේ තමන්ගේ රටේ නිසා කුසිනාරාපුර මල්ලව රජ දරුවන් කිසිවෙකුට ධාතු නොදෙන බවත් යුද්ධ කිරීමට සූදානම් බවත් ප්‍රකාශ කළේය. ද්‍රෝණ බමුණා නැලි අටකින් ධාතු ගෙන එම අට දෙනාට ලබාදී නැලිය තමන් රැගෙන ගිය බවත් පිප්ඵලි නුවර මොරිය රජුන් පසුව පැමිණි හෙයින් ධාතු නොලබා චිතකයේ අඟුරු ගෙන ගොස් චෛත්‍ය කරවූ බවත් වංශ කථාවේ සඳහන් වෙයි.අප රටට පසුගියදා වැඩම කල කපිලවස්තු ධාතුන්වහන්සේ නම් බුදුන් වහන්සේගේ ඥාාතීන්ට ලැබුණු ධාතුන් වහන්සේය. පසු කාලයේ ඇලෙක්සැන්ඩර් කනින් හැම් මහතා භාරතීය පුරාවිද්‍යා ගවේෂණයේදී මූලික කරුණු මේ පිළිබඳ අනාවරණය කර ගන්නා ලදී. පසුව ඩබ්. ජී. පෙප්පො 1898 ශාක්‍යයන් තැන්පත් කළ පෞරාණික මංජුසාවක් කැනීම්වලින් සොයා ගන්නා ලදී.එහි සඳහන් බ්‍රාහ්මීය අක්ෂරවලින් මෙය බුදුන් වහන්සේගේ සර්වඥ ධාතූන් වහන්සේලා බව සනාථ විය. 1971 - 77 කැණීම් කල එම්. ශ්‍රී වස්කාවා මහතා තවත් ධාතු මංජුසා දෙකක් සොයා ගන්නා ලද අතර එම ධාතුන් වහන්සේලාද ගෞතම බුදුන් වහන්සේගේ ශාරීරික ධාතුන් වහන්සේලා බව සනාථ විය. අප රටට වැඩම කරවන ලද්දේ එම ධාතුන් වහන්සේලාය.මෙය බුදුරජාණන් වහන්සේගේ ශරීර ධාතුන් වහන්සේලා බවත් පරිනිර්වාණයෙන් කපිලවස්තු ඥාතීන්ට ද්‍රෝණ නම් බමුණාගේ මැදිහත්වීමෙන් ලබාදුන් ධාතූ®න් වහන්සේලා බවත් වංශ කථාවන්ට හා පුරාවිද්‍යා කැණීම් අනුව සනාථ වී ඇත.එබැවින් අප රටට මේ උතුම් කපිලවස්තු ධාතුන් වහන්සේලා වැඩම කරවීමෙන් යුද්ධය අවසන්වූ අපේ රටට තව තවත් වාසනාව සෞභාග්‍ය ලැබෙනු නොඅනුමානය. මේ තුළින් අපේ රට තව තවත් පූජනීයත්වයට පාත්‍ර වීමට හේතු වේ. උතුම් ශ්‍රී ශාරීරික ධාතුන් වහන්සේලාගේ ආශිර්වාදයෙන් මේ මාතෘ භූමිය තව තවත් වාසනාවන්ත වේවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=n120823_br1</link>
    <topic>තියුණු අවිවලින් කපාකොටා පුද්ගලයකු මරා දමයි</topic>
    <author>චන්ද්‍රිකා පෙරේරා</author>
    <content>(2012 08 23 11:40)  රත්මලාන දුම්රියපොල පාරේ නිවසකට අද (23) අළුයම පහලොස් දෙනෙකුගෙන් පමණ සමන්විත මැර පිරිසක් බලෙන් ඇතුල්වී ගෙහිමියා මරා ඔහුගේ බිරියට බරපතල තුවාල සිදුකර පලාගොස් තිබේ.තියුණු අවිවලින් කපාකොටා මේ ඝාතනය හා තුවාල සිදුකර ඇති බව පොලිසිය පවසයි. මරාදමා ඇත්තේ හැට දෙහැවරිදි බරණාදුරගේ ලයනල් සිල්වා නමැත්තෙකි.‍සිද්ධියෙන් තුවාල ලබා ඇති මියගිය අයගේ බිරිය ප්‍රතිකාර සඳහා දකුණු කොළඹ මහ රෝහලට ඇතුල්කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=n1208231</link>
    <topic>ජාතිවාදය ඈඳා ගන්න එපා</topic>
    <author>සිතාරා සේනානි සහ සමන්මලී ප්‍රියශාන්ති</author>
    <content>මැතිවරණ ජයග්‍රහණය සඳහා නිරුවත් ජාතිවාදය ඈදා නොගන්නැයි එක්සත් ජනතා නිදහස් සන්ධානය එක්සත් ජාතික පක්ෂය, දෙමළ ජාතික සන්ධානය ඇතුළු විපක්ෂයෙන් ඉල්ලීමක් කරයි.ජාතිවාදය ඇවිළවීමේ ප්‍රතිඵලයෙන් වසර 30 ක් බැට කෑ ශ්‍රී ලාංකීය ජාතිය බෙදුම්වාදය පරාජය කර නුතන ජාතියක් ලෙස නැගී සිටින මේ අවස්ථාවේ නිරුවත් ජාතිවාදය නැවත අවුළුවාලීමට කටයුතු කර සුවපත් වු දේශය යළි ඔත්පල නොකරන්නැයි ද එක්සත් ජනතා නිදහස් සන්ධානය විපක්ෂයෙන් ඉල්ලීමක් කරයි.සිංහල, දෙමළ, මුස්ලිම්, බර්ගර් ඇතුළු සියලු ජාතීන් එකාවන්ව නැගී සිටිමට උත්සාහ දරන මේ මොහොතේ මැතිවරණ වාසි වෙනුවෙන් ජාතිවාදය වපුරන්නට එක්සත් ජාතික පක්ෂය, දෙමළ ජාතික සන්ධානය ඇතුළු විපක්ෂය දරන උත්සාහය පිළිකුල් සහගත බවත් එය දැඩිව හෙළා දකින බවත් එක්සත් ජනතා නිදහස් සන්ධාන නායකයෝ පවසති‍.ඉලක්කම්වලින් ලබන ජයග්‍රහණයට වඩා ජනතාවගේ සහෝදරත්වය, සංහිදියාව, මිත්‍රත්වය වටින බව පවසන එක්සත් ජනතා නිදහස් සන්ධානයේ භාණ්ඩාගාරික, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා, මැතිවරණ ව්‍යුහයට ධනාත්මකව ඇතුළුවන්නැයි විපක්ෂයට ආරාධනා කරයි.නැගෙනහිර පළාතේ මැතිවරණ ප්‍රචාරක කටයුතුවලදී මේ පිරිස් ජාතිවාදය මතු වන ආකාරයේ විවිධ ප්‍රකාශ කරන බවත් මැතිවරණය වෙනුවෙන් ජාතිවාදය අලෙවි කිරීම බාල ගණයේ ක්‍රියාවක් බවත් අලහප්පෙරුම මහතා මහවැලි කේන්ද්‍රයේ දී ඊයේ(22) පැවැති එක්සත් ජනතා නිදහස් සන්ධානයේ මාධ්‍ය හමුවේදී ප්‍රකාශ කළේය.ඉතිහාසය පුරාම වර්ණ බේදයකින් තොරව සියලු පක්ෂ ජාතිවාදය අලෙවි කිරීමේ කටයුතුවල නිරත වු බවත් එහි ප්‍රතිඵලයක් ලෙස අවශ්‍යවම තිබු වසර තිහක් අපේ රටට අහිමි වු බවත් මේ නිසා අපේ රටේ සංවර්ධන කටයුතු පවා අඩාල වු බවත් අලහප්පෙරුම මහතා කීවේය.ඡන්දය වෙනුවෙන් ජාතිවාදී මත වපුරන දේශපාලන පක්ෂවලට නෙලීමට සිදු වන්නේ ද ජාතිවාදී අස්වැන්නක් බව මතක තබා ගත යුතු බවත් ඇමැතිවරයා පැවසීය.මැතිවරණය ලබන 8 වැනි දායින් අවසන් වන නමුත් එක්සත් ජාතික පක්ෂය, දෙමළ ජාතික සන්ධානය ඇතුළු විපක්ෂය නැගෙනහිර පළාතේ වපුරන ජාතිවාදය කිසිම දිනක අවසන් කළ නොහැකි බව අවධාරණය කරන අලහප්පෙරුම මහතා, උමතුවෙන් ප්‍රතික්‍රියා නොදක්වා විචාරවත් හා ධනාත්මකව මැතිවරණ ව්‍යාපාරයට යොමු වන්නැයි විපක්ෂයෙන් ඉල්ලීමක් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=n1208232</link>
    <topic>සර්වඥ ධාතු වන්දනා කිරීමට ලැබීම මහඟු ආශිර්වාදයක්</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>කපිලවස්තුපුර ශ්‍රී සර්වඥ ධාතුන් වහන්සේ වන්දනා මාන කිරීමට අවස්ථාව උදාවීම මහඟු ආශිර්වාදයක් බව ශ්‍රීපාදස්ථානාධිපති බෙන්ගමුවේ ධම්මදින්න නාහිමියෝ පැවසූහ.සර්වඥ ධාතුන් වහන්සේ පැල්මඩුල්ල පුරාණ රාජමහා විහාරස්ථානයේ තැන්පත් කිරීමෙන් පසු ඊයේ උදේ පැවති ආගමික වතාවත්වලදී අනුශාසනාව සිදුකරමින් ශ්‍රීපාදස්ථානාධිපති නාහිමියෝ මෙසේද සඳහන් කළහ.සමන් දෙවිදුන්ගේ අඩවියට සර්වඥ ධාතුන් වහන්සේ වැඩමවීමට හැකිවීම මහා ආශිර්වාදයක්. උත්තම සුමන සමන් දෙවිදු බුදුරජාණන් වහන්සේගේ ලංකා ගමනේදී ළඟින්ම සිටි බෞද්ධ මහෝපාසකයාය. (වසර 34කට පසුව) මහින්ද රාජපක්ෂ ජනාධිපතිතුමා කළ ඉල්ලීමට අනුව ඉන්දීය රජය මේ අවස්ථාව උදාකර දුන්නා. එය රටටම ආශිර්වාදයක්. අපි ජනාධිපතිතුමාට පින් අනුමෝදන් කරනවා මෙවැනි මහා ආශිර්වාදයක් රටට ලබාදීම ගැන.සර්වඥ ධාතුන් වහන්සේ වන්දනාමාන කිරීමට පැල්මඩුල්ලට ලක්ෂ සංඛ්‍යාත බොදු බැතිමත්හු සුදුවතින් සැරසී පැමිණෙමින් සිටිති. ඊයේ (22) උදේ 9.30 සිට මේ විරල අවස්ථාව සබරගමු බැතිමතුන්ට උදාවිය. පැල්මඩුලු පුරාණ රජමහා විහාරයේ සිට කිලෝමීටර් දෙකක් දුරකට බැතිමතුන් දිගු පෝලිමක රැඳී සිටිනු දකින්නට ලැබුණි.පැල්මඩුලු රාජමහා විහාරයට පැමිණෙන බැතිමතුන්ට ආහාරපානාදියෙන් ද සංග්‍රහ කිරීමට පැල්මඩුල්ල ව්‍යාපාරික ප්‍රජාව කටයුතු කර තිබේ.ඉන්දීය මහ කොමසාරිස්වරයා ඇතුලු ඉන්දීය නියෝජිතයෝද ඊයේ පැල්මඩුලු රාජමහා විහාරයට පැමිණ සිටියහ.මේ 24 අලුයම තෙක් පැල්මඩුලු රාජමහා විහාරයේදී සර්වඥ ධාතුන් වහන්සේ වන්දනාමාන කිරීමට අවස්ථාව උදාවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=n1208233</link>
    <topic>මේ වසර අවසන් වන විට සංචාරකයන් ලක්ෂ 10 ඉක්මවා අපේ රටට එනවා</topic>
    <author>නුවන් කොඩිකාර</author>
    <content>මෙම වසරේ මුල් මාස හය අවසන් වන විට සංචාරකයින් 543205 ක් පැමිණ ඇති බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේව්ර්ධන මහතා පැවසීය.මේය පසුගිය වසරේ ජූලි මාසයට සාපේක්ෂව සියයට 16.7 ක වර්ධනයක් බව හෙතෙම කීවේය.රජයේ ප්‍රවෘත්ති දෙපාර්තුමේන්තුවේ ඊයේ (22) පැවැති ප්‍රවෘත්ති සාකච්ඡාවේදී නියෝජ්‍ය ඇමැතිවරයා එසේ ප්‍රකාශ කළේය.මෙම වසර අවසන් වන විට සංචාරකයින් ලක්ෂ දහයක් ඉක්මවා පැමිණෙනු ඇතැයිද ඒ මහතා අවධාරණය කෙළේය.නව ව්‍යාපෘතින් 217ක් ආරම්භ කිරිම සඳහා අයදුම්පත් ලැබී ඇති බව පවසන ඒ මහතා ඉන් ව්‍යාපෘති 129 ක් ආරම්භ කිරිමට අනුමැතිය ලබාදී ඇති බව කීවේය.ඒ මඟින් අමරිකානු ඩොලර් මිලියන 980 ක ආදායමක් අපේක්ෂිත බවත් අබේවර්ධන මහතා පැවසීය.බ්‍රිතාන්‍යයේ හෙලෝ සඟරාව ශ්‍රී ලංකාව 2012 වසරේ වඩාත් ආකර්ශණීය හා සුන්දරතම සංචාරක ගමනානත 05 අතරට එක්කර ඇති බව පවසන ඒ මහතා ඒ මඟින්ද සංචාරකයින්ගේ පැමිණීම වැඩි වී ඇති බව ප්‍රකාශ කෙළේය.ජර්මනිය, ප්‍රංශය, අමරිකාව සහ මහා බ්‍රිතාන්‍යය විසින් මෙරට සංචාරය සඳහා නුසුදුසු රටක් ලෙස නම් කර තහංචි පනවා තිබු බවත්, එහෙත් මේ වන විට එම තහංචි ඉවත් කොට සංචාරය සඳහා සුදුසු රටක් ලෙස නම් කර ඇති බවත් ආර්ථික සංවර්ධන නියෝජ්‍ය ඇමැතිවරයා අනාවරණය ළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=n1208234</link>
    <topic>වකුගඩු රෝගී යුද්ධයට පිළියම් දෙන ජනපතිට අපි ණයගැතියි</topic>
    <author>චූල බණ්ඩාර කුලසේකර, තෙන්නකෝන් කුලසේකර සහ කිත්සිරි වනසිංහ</author>
    <content>තිස් වසරක යුද්ධය අවසන් කළ ජනාධිපතිතුමා රජරට ජනතාවට නිදහස උදා කළා. ඈත් වී තිබූ සංවර්ධනය ළඟා කරමින් රජරට භෞතික සංවර්ධනය ළඟා කළා. ජන ජීවිතය පසුගාමී කරමින් තිබූ වකුගඩු රෝගයට පිළියමක් වශයෙන් ලබන වසරේදී සෑම නිවසකටම පිරිසිදු පානීය නළ ජලය ලබා දීම තුළින් වකුගඩු රෝගී යුද්ධය ජය ගැනීම සඳහා ජනාධිපතිතුමා ගත් පියවරට රජරට අප එතුමාට සදා ණයගැතියැයි උතුරුමැද පළාත් සභාවේ හිටපු මන්ත්‍රී (එජනිස) එස්.එම්.රංජිත් මහතා පැවැසීය.හිටපු මන්ත්‍රීවරයා මේ අදහස් පළ කළේ පසුගියදා කුරුන්දන්කුලම එස්.එම්. චන්ද්‍රසේන අමාත්‍යවරයාගේ කාර්යාල භූමියේ පැවැති අනුරාධපුර දිස්ත්‍රික් නිදහස් ගොවි සංවිධානයේ පළමු කණ්ඩායම කැඳවා තිබූ ගොවි හමුව අමතමිනි. මේ අවස්ථාවට ගොවි ගෙවිලියෝ පන්දහසකට අධික පිරිසක් සහභාගී වී සිටියහ.මෙහිදී තවදුරටත් අදහස් දැක්වූ එස්.එම්. රංජිත් මහතා මේ රටේ පැවැති උවදුරයන්ගෙන් වැඩිම පීඩාවක් වින්දේ රජරට ජනතාවයි. යුද්ධය තදින්ම රජරටට දැනුනා. පහසුකම් අඩුවම තිබුණේ රජරටටයි. වකුගඩු රෝගය නිසා ඔවුන් සෑම අතින්ම අසරණ වූවා. අද ඒ සියල්ල සඳහා ජනාධිපතිතුමා විසඳුම් ලබා දීලා තියෙනවා. එතුමා මේ කළ විපර්යාසය අපේ ජීවිත ආලෝකමත් කළා.මාර්ග පද්ධතිය, වාරි පුනරුත්ථාපනය, ගොවි සහන ලබාදීම ආදී බොහෝ දේ අපිට එතුමා ලබා දුන්නා. මධ්‍යම රජයේ මැදිහත් වීම රජරට පෙර රජ දවස තිබූ තත්ත්වයට එතුමා නැවත රැගෙන ආවා. නිදහසේ ජීවත් වෙන්න ගෙයක් තිබුනත් විදුලිය තිබුණත්, ආර්ථිකයක් තිබුණත් ඔවුන් රෝගීන් නම් වැඩක් නෑ. ඒ සඳහා තිර සාර විසඳුමක් ලෙස රජරට සෑම නිවසකටම පිරිසිදු පානීය ජලය නළ මාර්ගයෙන් ලබාදීම සඳහා ලබන වසරේ සිට කටයුතු ආරම්භ කිරීමට එතුමා ගත් පියවරට අපි සියල්ලන් සදා ණය ගැතියි.ලක් ඉතිහාසයේ දුටු ගැමුණු, පැරකුම් , වලගම්බා, දෙවෙනි පෑතිස් වැනි යුග කිහිපයක් එකවර ක්‍රියාත්මක කළ නායකයා මහින්ද රාජපක්ෂ ජනපතිතුමයි. මව්බිම වෙනුවෙන් පෙනී සිටීම, රටේ ආර්ථිකය නගා සිටුවීම, කලාව නිර්මාණ බිහි කිරීම, සියළු ආගම් ජාතින් සඳහා අවශ්‍ය තැන ලබාදීම එතුමා සිදු කළා.මේ අවස්ථාවේදී අනුරාධපුර පුරපති එච්.පී.සෝමදාස, දිස්ත්‍රික් නිදහස් ගොවි සංවිධානයේ සභාපති එස්.එම්.ජී. සමරකෝන් යන මහත්වරුද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=n1208235</link>
    <topic>ජනපති පාර්ලිමේන්තු යයි</topic>
    <author>දුමින්ද ගුරුගේ, චමීර ඇල්ලදෙණිය සහ සුභාෂිණි සේනානායක</author>
    <content>පාර්ලිමේන්තු රැස්වීමට සහභාගිවීම සඳහා ජනාධිපති මහින්ද රාජපක්ෂ මහතා පාර්ලිමේන්තුවට ඊයේ (22) සවස පැමිණියේය.මැති ඇමැතිවරුන් උණුසුම් අයුරින් ජනාධිපතිතුමන් පිළිගත්තේය.මන්ත්‍රීවරුන්ගේ වාචික ප්‍රශ්නවලට ඇමැතිවරුන් පිළිතුරු ලබාදෙමින් සිටියදී පස්වරු 1.50ට පමණ සභා ගැබට පැමිණ විනාඩි 10ක් පමණ ජනාධිපතිතුමා සභාවේ රැඳී සිටියේය.ජනාධිපතිතුමන් සභාවට පැමිණෙන අවස්ථාවේදී කුරුණෑගල දිස්ත්‍රික් මන්ත්‍රී දයාසිරි ජයසේකර මහතාගේ පැනයකට ඇමැති නිර්මල කොතලාවල මහතා පිළිතුරු ලබා දෙමින් සිටි අතර කතානායක චමල් රාජපක්ෂ මහතා මුලසුන හොබවමින් සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=n1208236</link>
    <topic>සීෂෙල්ස් ජනපතිපාර්ලිමේන්තුව නරඹයි</topic>
    <author>දුමින්ද ගුරුගේ, චමීර ඇල්ලදෙණිය සහසුභාෂිණි සේනානායක</author>
    <content>සීෂෙල්ස් ජනාධිපති ජේමිස් ඇලික්ස් මිචෙල් මහතා පාර්ලිමේන්තු සංකිර්ණයේදී මහත් හරසරින් ඊයේ (22) පිළිගැණිනි.පාර්ලිමේන්තු ප්‍රධාන පිවිසුමේ සිට හමුදා පොලිසියේ රථ පෙළ පාලියකින් පාර්ලිමෙන්තුවට කැඳවාගෙන එනු ලැබූ සීෂෙල් ජනාධිපතිවරයා කතානායක චමල් රාජපක්ෂ මහතා විසින් පළිගනු ලැබිණි.ඉන් අනතුරුව කතානායකවරයා සමඟ විශේෂ සාකච්ඡාවක් අමුත්තන් පළිගැනීමේ කාමරයේදී පැවැත්වූ අතර එහදී විශේෂ භෝජන සංග්‍රහයක්ද පිළි ගැන්විණ.පසුව මිචෙල් මහතා පාර්ලිමේන්තු සභා ගර්භය නැරැඹූ අතර පාර්ලිමෙන්තුවේ අමුත්තන්ගේ සමරු පොතේ සටහනක්ද තැබීය.සීෂෙල් ජනාධිපතිවරයා පාර්ලිමේන්තු ක්‍රීඩංගණයේ තිබෙන රණවිරු ස්මාරකයද නරඹා පාර්ලිමේන්තු සංකීර්ණයෙන් පිටව ගියේය.සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා, ආණ්ඩු පක්ෂ ප්‍රධාන සංවිධායක ජල සම්පාදන හා ජලා පවහන ඇමැති දිනේෂ් ගුණවර්ධන, නියෝජ්‍ය කතානායක චන්දිම වීරක්කොඩි, ධීවර හා ජලජ සම්පත් ඇමැති රාජිත සේනාරත්න, විපක්ෂයේ ප්‍රධාන සංවිධායක ජෝන් අමරතුංග, මන්ත්‍රීවරුන් වන ඒ.එච්.එම් අස්වර්, මාලනී ෆොන්සේකා මහත්ම මහත්මීන්හු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=n1208237</link>
    <topic>ඕමල්පේ සෝභිත හිමිගේ ප්‍රකාශයපිළිකුලෙන් යුතුව හෙළා දකිනවා</topic>
    <author>පණ්ඩුක සමරසේකර</author>
    <content>කොළඹ ජාතික කෞතුකාගාරයේ සිදුවූ පුරාවස්තු සොරා ගැනීම සම්බන්ධයෙන් අත්අඩංගුවට ගත් සැකකරුවන් පිළිබඳව පොලිසියට දොස් නගමින් ඕමල්පේ සෝභිත හිමියන් කළ ප්‍රකාශය ඉතා පිළිකුලෙන් යුතුව හෙළා දකින බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා දිනමිණ කළ විමසීමකදී පැවසීය.එදා මෙදා තුර සිදුවූ ලොව දරුණුම ප්‍රහාරය ලෙස සැලකෙන අමෙරිකාවේ ලෝක වෙළෙඳ මධ්‍යස්ථානයට එල්ල කළ ප්‍රහාරය සම්බන්ධයෙන් සැකකරුවන් අත්අඩංගුවට ගෙන අධිකරණයට ඉදිරිපත් කිරීම සඳහා වසර 10ක කාලයක් ගතවූ බවද, ශ්‍රේෂ්ඨ ඉන්දීය පුත්‍රයකු වූ රජිව් ගාන්ධි මහතා ප්‍රසිද්ධියේ ඝාතනය කළ ත්‍රස්තවාදීන්ට නඩු පැවරීමට වසර 08කට වැඩි කාලයක් ගතවූ බවද සදහන් කරන පොලිස් මාධ්‍ය ප්‍රකාශකවරයා අපරාධ පරීක්ෂණ පිළිබඳ අල්ප දැනුමක් නැති පුජ්‍ය පක්ෂය මෙවැනි ප්‍රකාශ ශ්‍රී ලංකා පොලිසියට එරෙහිව විවිධ මාධ්‍ය ඔස්සේ ප්‍රචාරය කිරීම නින්දිත ක්‍රියාවක් බවද දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=n1208238</link>
    <topic>ඉන්දියාවට වැඩම කරවීමේදීකැලණි විහාරයටත් වඩම්මනවා</topic>
    <author>කැලණිය විශේෂ ලයනල් පී.පෙරේරා</author>
    <content>තෙදිනක් පුරා බොල්ලෑගල මානෙල් වත්ත මහා විහාරස්ථානයේ ප්‍රදර්ශනයට හා වන්දනාවට තැන්පත් කර තිබූ කපිල වස්තු සර්වඥ ධාතුන්වහන්සේ ඊයේ (22) කැලණිය රජමහා විහාරස්ථානයට වැඩමවා ප්‍රදර්ශනය කිරීමට තිබුණද, ඒ සඳහා ඉන්දීය රජයේ අවසරය නොලද හෙයින්, කැලණිය රජමහා විහාරස්ථානයට අළුයම සිට පැමිණ සිටි අති විශාල බැතිමතුන්ගේ බලාපොරොත්තු සුන්විය.මේ සඳහා 21 වන දින මැදියම් රැයේ සිට බැතිමත් ජනතාව රැස්කකා බලා සිටි අතර, පසුව මේ පිළිබඳ කැලණිය රජමහා විහාරාධිපති මහාචාර්ය කොල්ලුපිටියේ මහින්ද සංඝරක්ඛිත හිමියන් හා මහජන සම්බන්ධතා ඇමති ආචාර්ය මර්වින් සිල්වා මහතා විසින් ඔවුන් දැනුවත් කිරීමෙන් අනතුරුව කැලණිය රජමහා විහාරය වන්දනා කළ ජනතාව විසිර ගියහ.මෙහිදී විහාරාධිපති මහින්ද සංඝරක්ඛිත නා හිමියෝ ජනාධිපති මහින්ද රාජපක්ෂ මහතා විසින් ධාතුන් වහන්සේ කැලණි රජමහා විහාරස්ථානයට වැඩම කරවා ගැනීමට ඉන්දීය රජය හා තනාපති කාර්යාලය දැනුවත් කර මහත් වෙහෙසක් දැරූ බවත්, කෙසේ හෝ එම අදහස එතුමා විසින් ඉටුකර දුන්නද, රැස්ව සිටින්නා වූ අති විශාල ජනතාව හේතුවෙන්, එම ධාතුන්වහන්සේගේ ආරක්ෂාව පතා ඉන්දීය රජය විසින් මෙය අත්හිටුවා ඇති බැව් දන්වා ඇත.එහෙත් විහාරස්ථානයේ ස්වාමීන් වහන්සේලාට පමණක් වන්දනා කිරීමට අවසරය ලබාදිය හැකි බැව් ඉන්දීය නිලධාරීන් විසින් දන්වා සිටිය ද, මෙතරම් බැතිමත් ජනතාවකගේ බලාපොරොත්තුව ඉටුකර නොදී ස්වාමීන්වහන්සේලා පමණක් ඒ අවස්ථාව ලබා ගැනීම තමන් වහන්සේ විසින් ප්‍රතික්ෂේප කළ බව දැනුම් දුන් බවත් පැවසූහ.කෙසේ වෙතත් ජනාධිපතිතුමා ඉන්දීය රජය සමග දිගින් දිගටම මේ පිළිබඳ සාකච්ඡා කළ අතර, එහි ප්‍රතිඵලයක් වශයෙන් ධාතුන්වහන්සේ, ලංකාවෙන් රැගෙන යාමට පෙර නැවත කැලණිය රජමහා විහාරස්ථානයට වැඩම කරවීමට අවසරය ලබාගෙන ඇත.ඉන්දීය රජය විසින් කපිල වස්තු ධාතුන්වහන්සේ පුදුමාකාර අන්දමින් රැක ගන්නා වස්තුවක් බැවින් ඒ සඳහා අපද ඔවුනට ගරු කළ යුතුය. ඒ උනන්දුව අප විසින් අගය කළ යුතුය.කෙසේ වෙතත් කැලණිය රජමහා විහාරස්ථානයට පැමිණ සිටි අති විශාල ජනතාව අපේක්ෂා බංගත්වයක් ඇති කර නොගෙන, මේ පිළිබඳ දැහැමි අයුරින් සිතනා ලෙස ද උන්වහන්සේ ඉල්ලා සිටියහ.මේ සඳහා අති වෙහෙසක් දැරූ, ජනාධිපති මහින්ද රාජපක්ෂ මහතාට ද, ඇමැති ආචාර්ය මර්වින් සිල්වා සහ නියෝජ්‍ය ඇමැති ලසන්ත අලගියවන්න යන මහත්වරුනට කැලණිය දායක සභාව ඇතුළු තමන් වහන්සේ ස්තූතිය පුද කරනා බව උන්වහන්සේ වැඩිදුරටත් පැවසීය. මෙහිදී ඇමැති මර්වින් සිල්වා මහතා ද ජනතාව දැනුවත් කළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=n1208239</link>
    <topic>ශ්‍රී ලාංකික තරුණ තරුණියනට වැඩි වැඩියෙන් කොරියාවේ රැකියා</topic>
    <author>මහින්ද අලුත්ගෙදර</author>
    <content>ආර්ථික සබඳතා ශක්තිමත් කර ගනිමින් ශ්‍රී ලාංකික තරුණ තරුණියන් සඳහා වැඩි වැඩියෙන් රැකියා අවස්ථා ලබාදීමට සූදානම් බව දකුණු කොරියාව අවධාරණය කරයි.මේ වනවිට ශ්‍රී ලාංකික තරුණ තරුණියන් 25,000 ක් පමණ දකුණු කොරියාවේ විවිධ ක්ෂේත්‍රවල රැකියා කරන බවද ඔවුන්ගේ සේවය තම රටේ ආර්ථික වර්ධනයට බෙහෙවින්ම ශක්තියක් බවද ශ්‍රී ලංකාවේ දකුණු කොරියානු තානාපති ජොන්ග් මූන් චොයි මහතා පවසයි.‍මාධ්‍ය වෙත අදහස් පළ කරමින් වැඩිදුරටත් කරුණු දැක්වූ ශ්‍රී ලංකාවේ දකුණු කොරියානු තානාපතිවරයා සඳහන් කළේ ශ්‍රී ලාංකික තරුණ තරුණියන් සඳහා දකුණු කොරියානු රැකියා අවස්ථා ලබාදීමෙන් මෙරට ආර්ථිකය සඳහා සුබවාදී දායකත්වයක් ලබාදීමට තම රටට හැකිවී තිබෙන බවයි.මේ අතර ඒ මහතා පෙන්වා දුන්නේ ශ්‍රී ලංකා ජනාධිපති මහින්ද රාජපක්ෂ මහතාගේ දකුණු කොරියානු සංචාරයත් සමඟ දෙරට අතර පවත්නා ආර්ථික, සමාජයීය සබඳතා තවදුරටත් ශක්තිමත්කර ගන්නට හැකිවී තිබෙන බවත් එහි ප්‍රතිඵලයක් වශයෙන් ශ්‍රී ලාංකික තරුණ තරුණියන්ට වැඩි වශයෙන් රැකියා අවස්ථා ලබාදෙන්නට හැකියාව ලැබී තිබෙන බවත්ය‍.ශ්‍රී ලංකාව සහ දකුණු කොරියාව අතර පවත්නා රාජ්‍යතාන්ත්‍රික සබඳතා සම්බන්ධයෙන් සිහිපත් කළ ශ්‍රී ලංකාවේ දකුණු කොරියානු තානාපතිවරයා වර්තමානය වනවිට එම සබඳතා තවදුරටත් ශක්තිමත් වී තිබෙන බව වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=n12082310</link>
    <topic>සඳුනි වැලන්ටිනා දින 13කට පසු හමුවෙයි</topic>
    <author>මුන්නේශ්වරම සමූහ ඊ. පී. ප්‍රනාන්දු</author>
    <content>ධීවර කාර්මිකයන් හයදෙනෙකු සමඟ ඈත දියඹේ දී අතුරුදන් වූ ‘සඳුනි වැලන්ටිනා 3’ බහුදින යාත්‍රාව දින 13 ට පසුව කාර්මික දෝෂයකට ලක්ව පාවෙමින් තිබිය දී ඊයේ (22දා) සොයාගත් බව ධීවර හා ජලජ සම්පත් සංවර්ධන අමාත්‍යාංශය පවසයි.ජූලි( (20) වන දින මීගමුව වෙරළෙන් දියඹට ගිය මෙම යාත්‍රාව පසුගිය (12) දා රාත්‍රි පෙරළා මීගමුවට පැමිණීමට නියමිතව තිබුණි. එහෙත් පසුගිය 9දා සිට මෙම යාත්‍රාව සම්බන්ධයෙන් කිසිදු තොරතුරක් නොලැබුන අතර 12දා නියමිත අයුරින් මීගමුවට සේන්දු නොවූ බවටත් අමාත්‍යාංශයට වාර්තා කර තිබුණි.මේ අතුරුදහන් වූ යාත්‍රාව සොයා වෙනත් යාත්‍රා දෙකක් ද ඉකුත් 19දා දියඹට ගොස් තිබුණි.එහෙත් ඊයේ (22දා) මීගමුවේ සිට මුහුදු සැතපුම් 100ක පමණ දුරින් කාර්මික දෝෂයක් නිසා මුහුදෙහි පාවෙමින් තිබූ සඳුනි වැලන්ටිනා 3 යාත්‍රාව වෙනත් යාත්‍රාවකට හමු වී ඇති අතර එම දෝෂය ඉවත් කරගෙන පෙරළා දිවයිනට සේන්දු වීමට ගමනාරම්භ කළ බවත් ධීවර අමාත්‍යාංශයේ අධ්‍යක්ෂවරයෙකු වන ලාල් ද සිල්වා මහතා කීය.කෙසේ වෙතත් මේ යාත්‍රාවේ සිටි පිරිස නිරෝගී සුවෙන් සිටින අතර ඔවුන් අද (23දා) සවස් වනවිට මීගමුවට ළඟාවිය හැකි බවත් ඒ මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=n12082311</link>
    <topic>ආන්දෝලනාත්මක ඩීසල් වාර්තාව බාරදෙයි</topic>
    <author>නුවන් කොඩිකාර</author>
    <content>මතභේදයට භාජනය වූ ඩීසල් තොගයේ ප්‍රමිතිය සම්බන්ධයෙන් වාර්තා වී ඇති කරුණු පරීක්‍ෂා කිරීමට පත්කරන ලද ත්‍රිපුද්ගල කමිටුවේ අවසන් වාර්තාව එම කමිටුව විසින් ඛනිජ තෙල් කර්මාන්ත අමාත්‍යංශ ලේකම් ආචාර්ය ආර්. එච්. එස්. සමරතුංග මහතාට ඊයේ (22) භාර දුන්නේ ය.අදාළ ඩීසල් භාවිත කළ ඇතැම් වාහනවල ෆිල්ටර් තුළින් පෙරීමේ හැකියාව දුර්වල වීමට ඩීසල්වල මෙතෙක් අනාවරණය නොවූ රසායනික සංඝටක සහ වර්ධනය වූ ක්‍ෂුද්‍ර ජීවීන් අඩංගු වීමක් හේතු විය හැකි බව ත්‍රි පුද්ගල කමිටුව නිරීක්‍ෂණය කර ඇත. ඒ අනුව අදාළ ඩීසල්වල ක්‍ෂුද්‍ර ජීව වර්ධනය Microbil Growth , දිලීරFungi සෑදී තිබීම සහ ආකලන Additives අන්තර්ගත වීම සිදු වී තිබේදැයි කාර්මික තාක්‍ෂණ ආයතනය [ITI] ලවා විද්‍යාත්මක රසායනාගාර පරීක්‍ෂණයක් කිරීම සුදුසු බව ත්‍රිපුද්ගල කමිටුවේ අවසන් වාර්තාවෙන් නිර්දේශ කොට ඇති අතර එම පරීක්‍ෂණ සඳහා කාර්මික තාක්‍ෂණ ආයතනය එකඟතාව පළකොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=n12082312</link>
    <topic>මා‍ෙල් ජනපති අද ශ්‍රී ලංකාවට එයි</topic>
    <author>මහින්ද අලුත්ගෙදර</author>
    <content>දෙදින නිල සංචාරයක් සඳහා මාලදිවයිනේ නව ජනාධිපති මොහොමඩ් වහීඩ් මහතා අද (23) ශ්‍රී ලංකාවට පැමිණෙයි.ශ්‍රී ලංකා ජනාධිපති මහින්ද රාජපක්ෂ මහතාගේ ආරාධනයකට අනුව මෙරටට පැමිණෙන මාලදිවයින් ජනාධිපතිවරයා දෙරටට වැදගත්වන ද්විපාර්ශ්වික ගිවිසුම් දෙකකට අත්සන් තැබීමට නියමිත බව විදේශ කටයුතු අමාත්‍යාංශය පවසයි.ශ්‍රී ලංකාවේ රැඳී සිටින කාලය තුළ ඒ මහතා ජනාධිපති මහින්ද රාජපක්ෂ හා විදේශ කටයුතු ඇමැති මහාචාර්ය ජී.එල් පීරිස් මහත්වරුන් හමුවී ද්වීපාර්ශ්වීය වශයෙන් සාකච්ඡා කිරීමටද නියමිතය.ශ්‍රී ලංකාවට පැමිණෙන මාලදිවයින් ජනාධිපතිවරයා සමඟ එරට ආරක්ෂක ලේකම් මොහොමඩ් හෂීම් මහතාද පැමිණීමට නියමිතව ඇත.ශ්‍රී ලංකාවත් මාලදිවයිනත් අතර ඵෙතිහාසික වශයෙන් ආර්ථික, සමාජීය හා සංස්කෘතික සබඳතාවයක් පවතින බව පෙන්වාදෙන විදේශ කටයුතු අමාත්‍යාංශය මාලදිවයින් ජනාධිපතිවරයාගේ ශ්‍රී ලංකා සංචාරය දෙරට අතර පවත්නා සබඳතා තවදුරටත් ශක්තිමත් කරන්නක් බවද පෙන්වා දෙයි.ඉකුත් ජූලි මාසයේදි දෙරට අතර ආරක්ෂකමය වශයෙන් අවබෝධතා ගිවිසුමකට අත්සන් තැබුණු අතර ඒ අනුව මාලදිවයිනේ ආරක්ෂක අංශ සාමාජිකයන්ට ශ්‍රී ලංකාවේ හමුදා පුහුණුව මෙන්ම උපාධි පාඨමාලා හැදැරීමටද අවස්ථාව හිමිව තිබේ.එම අවබෝධතා ගිවිසුමට අත්සන් තැබීම මාලදිවයිනේ ආරක්ෂක ඇමැති මොහොමඩ් නසීම්ගේ ශ්‍රී ලංකා සංචාරයේදී සිදුවිය.මේ වසරේ පෙබරවාරි මස 07 වැනිදා මාලදිවයිනේ හිටපු ජනාධිපති මොහොමඩ් නෂීඩ් එම ධුරයෙන් ඉල්ලා අස්වීමෙන් පසු මොහොමඩ් වහීඩ් මහතා එරට නව ජනාධිපති ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=r1208231</link>
    <topic>හොරණ අතුරු මාර්ගවල ධාවනය වනලංගම බස් අබලන්: මඟීන්ට දුෂ්කරතා</topic>
    <author>හොරණ සමූහ – බන්ධුල ආර්. ගුලවත්ත</author>
    <content>හොරණ ලංගම ඩිපෝවෙන් ධාවනය කරන අතුරු මාර්ග බස් සේවාවලට අයත් බස් රථවල අබලන් තත්ත්වය නිසා මගී ජනතාව අසීරුවට පත්වන හෙයින් එම බස්රථ විධිමත් ලෙස අලුත්වැඩියා කර දෙන්න යැයි ග්‍රාමීය මාර්ගයන්හි මගී ජනතාව පවසති.සේවක අවශ්‍යතාවන් සපුරා අමතර කොටස් ලබාදීමත් නියමිත දිනට වැටුප් ලබාදීමත් විධිමත්ව සිදු කරන්නේනම් වඩා උසස් සේවයක් ඉටුකිරීමට හැකි යැයි ධාවන අංශයේ සේවකයෝ පවසති.මේ ගැන ඩිපෝ කළමනාකාර උපුල් ප්‍රියන්ත සමරවීර මහතාගෙන් තොරතුරු විමසීමේදී ඒ මහතා මෙසේ පැවසීය. මම හොරණ ඩිපෝ කළමනාකාර ධූරයට පත්වී ගතවූයේ සුළු කාලයයි. ඩිපෝවේ සංවර්ධන කාර්යයන් උදෙසා නිරත වී සිටිනවා.ඩිපෝවේ අවශ්‍යතාවන් ගැන මම ලංගම සභාපති තුමන් ඇතුළු ප්‍රධාන නිලධාරීන්ට දැන්වූවා. සභාපති තුමා ඩිපෝ අවශ්‍යතාවන් සපුරා දුන්නා. විශේෂයෙන් උදව් උපකාර කළා. ඒ ශක්තියෙන් හා ධෛර්යයෙන් ලංගම ඩිපෝවේ හෙට දවස සාර්ථකත්වය වෙත ගෙන යාමට මම සැලසුම් කර තිබෙනවා. ආදායම් අඩුවීම නිසා ග්‍රාමීය මාර්ගයන් කිහිපයක අන්තිම ගමන්වාරයත් මුල්ම ගමන් මාර්ගයත් අවලංගු කර තිබුණා. මගී ජනතාවගේ ඉල්ලීම මත දැන් ඒ මාර්ග සියල්ලම යථා තත්ත්වයට පත්ව තිබෙනවා. දෛනිකව ලැබෙන ආදායමෙන් 70%ක් වැයවන්නේ ඉන්ධනවලට. විදුලි ටෙලිපෝන් ජලය ආදිය සඳහා ගාස්තු ගෙවීමටත් අමතර කොටස් සඳහාත් මුදල් ගෙවන්නට ඕන. ලංගමට භාණ්ඩාගාරයෙන් මුදල් ලබාගැනීමට සිදුවෙනවා. උදේට නගරයෙන් ගමටත්, රාත්‍රියේ ගමෙන් ආපසු එන ගමන්වාරයේත් ආදායම් රහිතයි. ලබා දුන් සහනාධාරයක් අඩුවෙලා. මේ තත්වයන් තිබියදී හොරණ – කොළඹ 120 නව බස් රථ යොදවන්නට සැලසුම් කර තිබෙනවා. දැනට සති අන්තයේ හොරණ – කතරගම දක්වා දුර සේවා බස් රථයක් ධාවනය වෙනවා. හොරණ - මහනුවර දක්වා බස් රථ දෙකක් ධාවනය කරන්නට සැලසුම් කර තිබෙනවා.නැවතුම්පොළේ පාලක මැදිරියේ නිලධාරිවරුන් පවසන අදහස් වෙතද අවධානය යොමු කරමුලංගම බස් නතර කරන්නට ඇති ඉඩකඩ තුළත් පෞද්ගලික මගී බස් නතර කරලා. තවත් පැත්තක ත්‍රීවිල් රථ බස් නැවතුම්පොළ මැද්දෙන් පෞද්ගලික වාහන නිතර ධාවනය වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=r1208232</link>
    <topic>අඩ දබර ගැන පැමිණිලි කරන්න යුවළක් නිතර පොලිසියට ඇවිත්</topic>
    <author>අලව්ව විශේෂ ඒ. කීර්තිසිංහ</author>
    <content>නිතර අඬ දබර කර ගන්නා මෙම අඹු-සැමි යුවළ සතියකට හෝ දෙකකට වරක් අලව්ව පොලිසියට එනුයේ එකිනෙකාට විරුද්ධව පැමිණිලි කිරීමටය.දෙදෙනාගේ අඩදබරවලට හේතුව බිරියගේ අනියම් සබඳතාවක් බව වටින් පිටින් හෙළි වී ඇතත් එය ඔවුන් පොලිසියට කරන පැමිණිලි වලින් හෙළි නොවීය. එදින ඔවුන් විසින් කරන ලද පැමිණිල්ලක් විභාග කෙරෙන දිනයකි. මෙදින ඔවුන් පැමිණියේ තම සිවු හැවිරිදි කුඩා දියණියද සමඟය. ඇය අත කුඩා ප්ලාස්ටික් මලක් විය.පැමිණිල්ල විභාග වෙන අවස්ථාවේ කුඩා දියණිය බිම වැටී කෑගසන්නට වූවාය. වහා කලබල වූ පොලිස් නිලධාරීන්ද කෑගසා ළමයා ඔසවා බලද්දී ඇගේ උගුරේ යමක් සිර වී තිබෙන බව දක්නට ලැබිණි.පොලිස් ජීප් රථයෙන්ම අලව්ව රෝහල වෙත ගෙන ගිය නමුත් තත්ත්වය බරපතළ බැවින් කුරුණෑගල මහ රෝහල වෙත පිටත් කර හැරිණි.පොලිසියේ නිලධාරීන් ගෙන ආ ලෙඩා නිසා කුරුණෑගල රෝහලේ වෛද්‍යවරු මහත් පරිශ්‍රමයක් දරා උගුරේ සිර වී තිබුණ ප්ලාස්ටික් මල එළියට ගෙන දරුවාගේ ජීවිතය බේරා ගත්තේ අනූනවයෙනි.පසුදිනද දරුවා සහ පියා නැවත පොලිසියට පැමිණියහ. තමන් ඊයේ කළ උපකාරයට ස්තුති කිරීමට යැයි සිතූ® පොලිසියේ නිලධාරීන් ඒ බවක් නොදන්වා මොකද අායෙත් රණ්ඩු වුණාදැයි ඔහුගෙන් ඇසීය. “නෑ රාළහාමි රණ්ඩු වුණේ නම් නැහැ. ඒ වුණත් පොලිසියේ පොතේ ලියන එක හොඳයිනේ.’’ ඒ මොකක්ද “ළමයාගේ අම්මා ඊයේ රෑ පැනලා ගිහිල්ලා.’’ පොලිස් නිලධාරීන් සිනහව මැඩ පවත්වා ගත්තේ අමාරුවෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=r1208233</link>
    <topic>මහා පරිමාණ හොර මත්පැන් ජාවාරමක්අල්ලයි</topic>
    <author>අතුරුගිරිය විශේෂ වික්‍රම සමරසිංහ</author>
    <content>හෝමාගම පිටිපන ප්‍රදේශයේ කුලී නිවෙසක පදිංචිව සිට කාලයක් තිස්සේ මහා පරිමාණයෙන් හොර මත්පැන් නිෂ්පාදනය කළ සහ අලෙවි කළ වැල්ලවායේ සිට පැමිණි 26 වියැති තරුණයෙක් පොලිසියේ බුද්ධි අංශයට කොටුවිය.ඔහු ළඟ තිබී ගෝඩා බැරල් 17ක් මත්පැන් පෙරීමට අදාළ ගෑස් ලිප් ගෑස් සිලින්ඩර තඹ දඟර රබර් හෝස් හා උපකරණ සමග පෙරා අවසන් කළ මත්පැන් බෝතල් කිහිපයක් සොයාගෙන ඇත.බස්නාහිර පළාත් බුද්ධි අංශ ස්ථානාධිපති පොලිස් පරීක්ෂක ආර්. ඩබ්. කේ. විතාන මහතාට ලද ඔත්තුවකට අනුව ඔහු සහ පොලිස් කොස්තාපල් 56993 ඉන්ද්‍රජිත්, 34997 කළුගල, 39126 අරුණශාන්ත යන අය විසින් වැටලීම් කර සැකකරු සහ අදාළ නඩු භාණ්ඩ අත්අඩංගුවට ගෙන ඇත.අතුරුගිරිය පොලිසියේ අධිකරණ අංශ පොලිස් නිලධාරී කේ. බී. ජයසුන්දර මහතා සැකකරු සහ අදාළ නඩු භාණ්ඩ හෝමාගම මහේස්ත්‍රාත් අධිකරණයේ මහේස්ත්‍රාත් නෙළුම්දෙනිය මහතා වෙත ඉදිරිපත් කිරීමෙන් පසුව සැකකරු වරද පිළිගෙන ඇති හෙයින් නඩු භාණ්ඩ අධිකරණයට භාරගෙන සැකකරුට රුපියල් 15000 දඩයක් නියම කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=r1208234</link>
    <topic>පන්සලෙන් අතුරුදන් වූ සුරතලාදානෙ ගෙදරින් හමුවෙලා</topic>
    <author>බර්ටි ලයනල් - උඩුගම්පොළ</author>
    <content>විහාරස්ථානයේ වැඩවසන ස්වාමීන්වහන්සේ පන්සලේ අතරමං කර දමා යන බලු පැටවුන්ට බළල් පැටවුන්ට දක්වන්නේ අසීමිත සෙනෙහසකි.පන්සලේ සිටින පොදු බලු ගහනයෙන් වෙන්කර බලු පැටවකු ඇතිකිරීමට උන්වහන්සේ තීරණය කරගත්හ.ඒ සඳහා දායක මහතකුගේ පිහිට පැතුවේය. ටික දිනකින් දුඹුරු පැහැති කන් කඩා වැටුණු ලොම් පිරුණු බලු පැටවෙකු ස්වාමීන්වහන්සේ වෙත පරිත්‍යාග කෙරුණි.පොඩි හාමුදුරුවන් වහන්සේ බලු පැටවාට අසීමිත ආදරයක් දැක්වූහ. මේ බලු පැටවා ‘චුට්ටේ’ ලෙස හැඳින්වූහ.දිනක් හවස බෝධි පූජාව අවසන් කර ස්වාමීන්වහන්සේ පසුපස පැමිණි චුට්ටෙ තම කුටිය දක්වා නොපැමිණි බව දැනගත් පසු ස්වාමීන්වහන්සේ සුරතලා සොයමින් වෙහෙස වූහ. එහෙත් සුරතලා එදින හමුවුණේ නැත. සතියක් ගතවී ගියද සුරතලා පැමිණියේ නැත.මේ අතරවාරයේ පන්සලට නුදුරු ගමකින් දානයකට ඇරයුමක් ලැබිණ. මේ දානය මෙම විහාරස්ථානයේ දායක පවුලක කිට්ටු සම්බන්ධයක් තිබූ අයෙක් ගෙනි.දානමය පින්කම පැවැති නිවෙස වෙත ස්වාමීන්වහන්සේ වැඩම කළහ. ස්වාමීන්වහන්සේ මිදුලට වැඩම කරත්ම එම නිවෙසේ පිටිපස දෙසින් බල්ලකුගේ මර ලතෝනියක් ඇහෙන්නට විය. මෙය සැමදෙනාටම මහත් කන්දොස්කිරියාවක් විය.ගතවූයේ මඳ වේලාවකි. දුඹුරු පැහැ බලු පැටවෙක් බැඳ තිබූ දම්වැලත් කූඩුවත් කඩාගෙන ස්වාමීන්වහන්සේ ඉදිරියට පැන දෑත් එක්කර පසුපස කකුල් දෙකින් සිටගනිමින් සතුට ප්‍රකාශ කරන්නට වූයේය.ස්වාමීන්වහන්සේ ‘චුට්ටෙ’ව හඳුනාගත්හ. චුට්ටෙ හාමුදුරුවන් වහන්සේ කැටුවම දාන ශාලාව වෙතට ඇතුළු වූයේය.ස්වාමීන්වහන්සේ ගෙහිමියාට කතා කළහ.”කොහෙන්ද උපාසක මහත්තයා මේ ලස්සන බල්ලා හොයාගත්තෙ... එයා හාමුදුරුවන්ට ආදරෙයි වගේ නෙ...” කියා කතාව හමාර කර දානමය පින්කමත් හමාර කිරීමෙන් පසු සිද්ධිය විස්තර කළහ.සිද්ධිය දැනගත් ගෙහිමියා එදිනම ‘චුට්ටෙ’ව විහාරස්ථානය කරා ගෙනැවිත් දුන් බව වර්තාවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=r1208235</link>
    <topic>කිරි ආශ්‍රිත නිෂ්පාදන රැසක්පානදුර සමූපයෙන් වෙළෙඳ පොළට</topic>
    <author>පානදුර සමූහ කපිල සෝමරත්න</author>
    <content>පානදුර විවිධ සේවා සමුපකාර සමිතිය විසින් දේ්ශීය කිරි නිෂ්පාදකයින්ගේ ආර්ථිකය ශක්තිමත් කිරීමට යෝගට්, මී කිරි එළඟි තෙල් සහ කිරි ටොෆි නිෂ්පාදනය ආරම්භ කර ඇත.සෞඛ්‍ය සම්පන්න පිරිපුන් ප්‍රජාවක් බිහි කිරීමේ හා පාරිභෝගික අවශ්‍යතා සපුරන පෙර ගමන්කරු ලෙස පානදුර විවිධ සේවා සමුපකාර සමිතිය එහි සභාපති එස්. ඒ. ලීලාරත්න මහතාගේ උපදෙස් මත ආරම්භ කළ නව නිෂ්පාදන ව්‍යාපාරය නිසා බණ්ඩාරගම පානදුර සහ හොරණ ප්‍රදේශවල කිරි ගොවීන්ගේ ආර්ථිකය ශක්තිමත් කිරීමටද සමත්වී තිබේ.ඔවුන්ගේ කිරි ගොවි පළ වල නිෂ්පාදනය කරන එළකිරි සමුපකාර සමිතිය මිලදී ගනී. එළකිරි ලීටරයකට රුපියල් පනහක් හෝ හැටක් ප්‍රමිතිය අනුව ගෙවනු ලැබේ. එළකිරි උපයෝගී කර ගෙන සෞඛ්‍ය ආරක්ෂිතව නිපදවන යෝගට් කප් එකක් රු. 22.00 කට අලෙවි කෙරේ.පානදුරේ කෝප් සිටි වෙළෙඳ සල් සහ පාසල් වල පිහිටුවා ඇති කිරිහල් වලින්ද මෙම යෝගට් අලෙවි කෙරේ. මී කිරි නිෂ්පාදනයද ආරම්භ කර ඇති අතර එළඟි තෙල් නිෂ්පාදනය කෙරෙන්නේ අතුරු නිෂ්පාදනයක් ලෙසය. මෙම නිෂ්පාදන බෙදා හැරීම වෑන් රථ මගින් සිදු කෙරේ.මෙම නිෂ්පාදනවලට විශාල ඉල්ලුමක් තිබෙන බව පානදුර විවිධ සේවා සමුපකාර සමිතියේ සභාපති එස්’ ඒ. ලීලාරත්න මහතා පැවසීය.මෙම ව්‍යාපාරය ආරම්භ කිරීමට බස්නාහිර පළාතේ සමුපකාර සහ ප්‍රවාහන ඇමැති උපාලි කොඩිකාර සහ වෙළෙඳ සහ පාරිභෝගික කටයුතු ඇමැති ජොන්ස්ටන් ප්‍රනාන්දු මහත්වරුන් සහයෝගය ලබා දුන් බව සභාපතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=s1208231</link>
    <topic>ආසියානු කනිෂ්ඨ රගර් ශූරතාවලියසැප්තැම්බර් 11දා සිට ශ්‍රී ලංකාවේදී</topic>
    <author>ෆවුස් මොහොමඩ්</author>
    <content>ශ්‍රී ලංකාව ඇතුලු රටවල් 4ක් තරග වදින අවුරුදු 19න් පහළ ආසියානු කනිෂ්ඨ රගර් ශූරතා දෙවැනි කොටසේ තරගාවලිය ලබන සැප්තැම්බර් මස 11දා සිට 16දින දක්වා කොළඹ දී පැවැත්වේ. ශ්‍රී ලංකාව සමග චීන තායිපේ, මලයාසියාව සහ සිංගප්පූරුව මේ ශූරතාවලියට තරග වදිති.මේ සඳහා තරග වදින ශ්‍රී ලංකා කණ්ඩායමේ සංචිතය මේ වනවිට පුහුණුවීම්වල නිතරව සිටින අතර අවසන් පුහුණු සැසිවාරය මේ මස 29වැනිදා පැවැත්වීමට නියමිතය. එහි දී සංචිතය 35 දක්වා අඩුකෙරේ. ශූරතාවලිය නියෝජනය කරන අවසන් කණ්ඩායම තෝරාගැනීමට නියමිතව ඇත්තේ ඒ සංචිතයෙනි.අවසන් කණ්ඩායමට එක්වීමේ බලාපොරොත්තුවෙන් මේ වනවිට ‍පුහුණුවීම්වල නිරතව සිටින යොවුන් ක්‍රීඩකයන් ආනන්ද විදුහල, සී.ඩබ්.ඩබ්.කන්නන්ගර, ඩී.එස්.සේනානායක, ධර්මරාජ, ඉසිපතන, කිංග්ස්වුඩ්, ලුම්බිණි, මහනාම, නාලන්දා, පානදුර රාජකීය, වේල්ස්කුමර, විද්‍යා විද්‍යාලය, සාන්ත ජෝන්ස් නුගේගොඩ, සාන්ත ජෝශප් බණ්ඩාරවෙල සහ කොළඹ, සාන්ත පීතර බම්බලපිටිය, තර්ස්ටන්, ත්‍රිත්ව, විද්‍යාර්ථ, වෙස්ලි සහ මරදාන සහිරා විදුහල් අතරින් තෝරාගෙන තිබේ. පසුගියදා නිමාවට පත්වූ අන්තර් පාසල් රගර් ලීග් තරගාවලියේ පළමු කොටසේ 'ඒ, 'බී, සහ 'සී' කාණ්ඩය නි‍යෝජනය කළ විශිෂ්ටතම ක්‍රීඩකයන් රැසක් මේ සංචිතයට ඇතුලත්ව සිටිති.මේ තරගාවලියේ ජයග්‍රාහකයන්ට ලබන වසරේ පැවැත්වෙන ආසියානු කණිෂ්ඨ තරගාවලියේ පළමු කොටසින් තරග වැදීමේ අවස්ථාව උදාවනු ඇත.ජපානය, හොං‍කොං, ‍කොරියාව සහ තායිලන්තය පළමු කොටසෙන් තරග වදිති. පසුගිය වසරේ දී ශ්‍රී ලංකාව ආසියානු කනිෂ්ඨ රගර් පළමු කොටසෙන් තරග වැදුණු අතර එහිදී පරාජය වීමේ හේතුවෙන් මේ වසරේ දී දෙවැනි කොටස දක්වා පල්ලම් බැසීමට සිදුවී තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=s1208232</link>
    <topic>කපුගෙදරලකුණු අතරට</topic>
    <author/>
    <content>චාමර කපුගෙදර කලකට පසු ලබාගත් අර්ධ ශතකයත් සමගින් පෙරේදා රාත්‍රී පල්ලෙකැලේ පැවැති එස්.එල්.පී.එල්. තරගයෙන් බස්නාහිර පිල පරදා කඩුලු 4ක් ජයක් වාර්තා කිරීමට උතුරු කණ්ඩායම සමත් විය.කපුගෙදර පන්දු 42කදී නොදැවී ලකුණු 69ක් ලබාගත් අතර ඊට හතරේ පහර 2ක් හා හයේ පහර 5ක් ඇතුළත් විය. ඔහුට අනගි සහයක් ලබාදුන් ඩිලන් ඩු ප්‍රීස් නොදැවී ලකුණු 21ක් ලබාගත්තේය. දෙදෙනා අතර 7වැනි කඩුල්ල සඳහා ලකුණු 70ක සබඳතාවක් ගොඩනැගිණි. ලකුණු 151ක ජයග්‍රාහි ඉලක්කය හඹාගිය උතුරු පිලට ජය හිමිවූයේ තරගය අවසන් වීමට පන්දු 4ක් ඉතිරිව තිබියදීය.කාසියේ වාසිය ලබා මුලින් පන්දුවට පහර දුන් බස්නාහිර පිල කඩුලු 6ක් දැවී ලකුණු 150ක් රැස් කළහ. රිලේ රොසෝවා ලකුණු 44ක් හා කැමරන් බොගාස් ලකුණු 28ක් ඉනිමට එක් කළේය.ශ්‍රී ලංකා පිමියර් ලීග් තරගාවලියේදී උතුරු පිල ලැබු පළමු ජයග්‍රහණය මෙය වන අතර මින් පෙර ඔවුන් සහභාගීවු තරග 4ම පරාජයට පත්විය.බස්නාහිර – 150/6 (ඕවර 20) රිලේ රොසෝවා 44, කැමරන් බොගාස් 28, ධම්මික ප්‍රසාද් නොදැවී 17 (මදුසංක ඒකනායක 35//2, ඩිලන් ඩු ප්‍රීස් 17/1)උතුර – 156/6 (ඕවර 19.2) චාමර කපුගෙදර නොදැවී 69, ඉම්රාන් ෆර්හත් 26, ඩිලන් ඩු ප්‍රීස් නොදැවී 21 (තිලාන් තුෂාර 40/2, මහ්මුදුල්ලා 9/1).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=s1208233</link>
    <topic>සානියා රිචඩ්ස්ට තවත් ජයක්</topic>
    <author>ස්ටොක්හෝම් (ඒ.එෆ්.පී)</author>
    <content>ස්ටොක්හෝම් ඩයමන්ඩ් ලීග් තරගාවලියේ මීටර් 400 කාන්තා තරගයේ රන් පදක්කම දිනාගනිමින් වසර 28කට පසුව ස්ටොක්හෝම් තරගාවලියේ ‍මීටර් 400 කාන්තා තරගයේ රන් පදක්කම අමෙරිකාවට ලබාදීමට ඔලිම්පික් ශූරි සානියා රිචඩ්ස් සමත්වූවාය.ඇය තරගය නිමාකරනු ලැබුවේ තත්පර 49.89කින්ය.‍මේ අතර ඔලිම්පික් තරගාවලියේ මීටර් 200 කාන්තා රන් පදක්කම දිනූ ඇලිසන් ෆීලික්ස් මේ තරගාවලියට සහභාගි නොවීමේ හේතුවෙන් ඒ තරග ඉසව්ව ජයගැනීමට ච‍රොන්ඩා විලියම්ස් සමත්වූවාය.මීටර් 100 කාන්තා කඩුලු පැන දිවීමේ රන් පදක්කම හිමිවූයේ ඩෝන් හාපර්ටය.ඒ කඩුලු පැන දිවීමේ ඔලිම්පික් ශූරිය වන ඔස්ට්‍රේලියා‍වේ සැලී පියර්සන් ආබාධයකට ලක්වී සිටීමේ හේතුවෙන් මේ තරගාවලියට සහභාගි නොවූවාය.මේ අතර පිරිමි මීටර් 100 තරගයේ රන් පදක්කම දිනාගැනීමට තත්පර 9.93කින් තරගය නිමාකළ අමෙරිකාවේ රයන් බේලි සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=s1208234</link>
    <topic>යුද හමුදා පැරා ක්‍රීඩාසමස්ත ශූරතාවගජබා රෙජිමේන්තුවට</topic>
    <author>මංජුල හිරිපිටියහෝමාගම සංචාරක</author>
    <content>යුද හමුදා පැරා (ආබාධිත සෙබළුන්ගේ) ක්‍රීඩා තරගාවලියේ ලකුණු 587ක් ලබාගත් ගජබා රෙජි‍මේන්තුව සමස්ත ශූරතාව දිනා ගැනීමට සමත්විය.ලකුණු 315ක් ලබාගත් ශ්‍රී ලංකා පාබල හමුදාව අනුශූරතාව හිමිකරගත් අතර ලකුණු 310ක් ලබාගත් විජයබාහු රෙජිමේන්තුවට තෙවැනි ස්ථානය හිමිවිය.තරගාවලියේ දක්ෂතම ක්‍රීඩකයා ලෙස එස්.බී.මදුරා‍වේ හා 2011වසරේ අති විශිෂ්ට ක්‍රීඩකයා ලෙස ආර්.එම්.යු.යු.රාජකරුණා සම්මාන දිනා ගත්හ.මාසය කාලයක් තුළ තරග ඉසව් 112ක් පැවැති තරගාවලිය සදහා විවිධ ආබාධිත සහිත ක්‍රීඩකයන් 450දෙනෙකු සහභාගී වී තිබිණි.ක්‍රීඩා ඇමැති මහින්දානන්ද අලුත්ගමගේ සහ යුද හමුදාපති ලුතිනන් ජෙනරාල් ජගත් ජයසුරිය යන මහත්වරුන්ගේ ප්‍රධානත්වයෙන් හෝමාගම දියගම මහින්ද රාජපක්ෂක්‍රීඩාංගණයේදී පැවැති මේ තරගාවලියෙ‍් ජය සංකේත ප්‍රදානය මාණ්ඩලික නිලධාරි මේජර් ජෙනරාල් දයා රත්නායක, යුද හමුදා පැරා ක්‍රීඩා කමිටු සභාපති මේජර් ජෙනරාල් ජගත් අල්විස් යන මහත්වරුන් ඇතුලු ජ්‍යෙෂ්ඨ හමුදා නිලධාරින් රැසකගේ සහභාගිත්වයෙන් පැවැතිණි.තරගාවලියේ මේස පන්දු , බැඩ්මින්ටන්, ආබාධිත ක්‍රිකට්, පිහිනුම්, වායු රයිෆල් තරගවලින් ශූරතා හිමිකර ගැනීමට ගජබා රෙජිමේන්තුවද, වොලි‍බෝල්, වෙරළ වොලිබෝල්, වාඩිවී ක්‍රීඩා කරන වොලිබෝල් ශූරතා විජයබාහු රෙජි‍මේන්තුව හා සවි එසවීම, දුනු විදීම, රෝද පුටු ටෙනිස් තරග ශූරතා සිංහ රෙජිමේන්තුව විසින් ද හිමිකර ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=s1208235</link>
    <topic>සඳුන් සහ ළහිරු යොවුන් පිලට ජය ගෙනෙති</topic>
    <author/>
    <content>සඳුන් වීරක්කොඩිගේ විශිෂ්ට පිතිහරඹයත්, ළහිරු මධුසංඛ‍ගේ සුපිරි පන්දු යැවීමත් හේතුවෙන් අවුරුදු 19න් පහළ ලෝක කුසලාන තරගාවලියේ පළඟ ශූරතාව යටතේ අයර්ලන්තය සමග පැවැති අවසන් පූර්ව තරගයෙන් ලකුණු 109ක ජයක් අත්කර ගැනීමට ශ්‍රී ලංකාව සමත්විය.පළමුව පන්දුවට පහරදුන් ශ්‍රී ලංකාව ඕවර 49.3කදී ලකුණු 258ක් රැස්කළේය. අගනා ඉනිමක් ක්‍රීඩා කළ වීරක්කොඩි නොදැවී ලකුණු 112ක් වාර්තා කළ අතර ඊට හයේ පහර 3ක් සහ හතරේ පහර 10ක් ඇතුලත් විය. ඔහුගේ ශතකයට පන්දු 121ක් වැය විය.ලකුණු 259ක ඉලක්කය හඹාගිය අයර්ලන්ත ඉනිම ඕවර 37.5කදී ලකුණු 149කට සීමා වූ අතර වේගපන්දු යවන ක්‍රීඩක ළහිරු මධුසංඛ කඩුලු 6ක් දවාලමින් අයර්ලන්ත ක්‍රීඩකයන් දැඩි පසුබෑමකට ලක් කළේය. තරගයේ වීරයා සම්මානයට හිමිකම් කීමට ද ඔහු සමත්විය.‍‍මේ ජයග්‍රහණයත් සමග ශ්‍රී ලංකා පිල පළඟ ශූරතාව සඳහා ඇෆ්ගනිස්තානයට එරෙහිව හෙට (24) තරග වැදීමේ අවස්ථාව උදාකර ගත්තේය.ශ්‍රි ලංකාව- 258 (ඕවර 49.3) සඳුන් වීරක‍්කොඩි නොදැවී 112, ඇන්ජෙලෝ මැතිව්ස් 55, නිරෝෂාන් දික්වැල්ල 35 ( ජෝර්ජ් ඩොක්රල් 39/3)අයර්ලන්තය-149 (ඕවර 37.5) ෂේන් ගෙට්කේට් 46 (ළහිරු මධුසංඛ 24/6).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=s1208236</link>
    <topic>මහානාම ආදි සිසු ක්‍රිකට් 1දා</topic>
    <author/>
    <content>කොළඹ මහානාම විද්‍යාලයීය ක්‍රිකට් සංවර්ධන කමිටුව සහ ආදි ශිෂ්‍ය සංගමය එක්ව සංවිධානය කරන සය සාමාජික ක්‍රිකට් තරගාවලිය ලබන මස1වැනිදා කොළඹ බි.ආර්.සි පි‍ටියේදී පැවැත්වේ‍. තරගාවලියේ ජයග්‍රාහකයන්ට කුසලාන ඇතුලු වටිනා ත්‍යාග පිරිනැමෙන බව සංවිධායකයෝ දන්වා සිටී.ආදි ශිෂ්‍ය සංගමයේ ආදාල වර්ෂයන්හි ක්‍රිකට් කණ්ඩායම් සඳහා තරගාවලිය විවෘත වේ. මෙදින ආදි ශිෂ්‍යයන්ගේ පවුල්වල සාමාජිකයන්ගේ සුහද හමුවක්ද පැවැත්වේ. වැඩි විස්තර දු.ක 077 2962229 අංකයෙන් රුසිරු ‍හෝ 077 7586580 අංකයෙන් නිරෝෂණ වෙතින් ලබා ගත හැකි බව සංවිධායකයින් පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=s1208237</link>
    <topic>සිංහ ක්‍රීඩා උලෙළ 26 වැනිදා</topic>
    <author/>
    <content>'සිංහ ක්‍රීඩා උලෙළ 2012' මේ මස 26වැනිදා පෙ.ව 8.00සිට දවස පුරා මුවර්ස් ක්‍රීඩාංගණ‍‍යේදී පැවැත් වීමට කටයුතු යොදා ඇත‍.ක්‍රීඩා උලෙළ සංවිධානය කරනු ලබන්නේ ජාත්‍යන්තර සිංහ සමාජයේ 306 E-02 සිංහ දිස්ත්‍රික්කය විසිනි.මේ සඳහා කොළඹ,අනුරාධපුර, කුරුණෑගල, ගම්පහ නියෝජනය වන පරිදි ක්‍රීඩක ක්‍රීඩිකාවන් 2500ක් පමණ සහභාගී වීමට නියමිත බව සංවිධායකයින් පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=s1208238</link>
    <topic>මහින්ද රාජපක්ෂ ශූරතාව කන්තලේ මූලස්ථාන පොලිස් ක්‍රිකට් කණ්ඩායමට</topic>
    <author>ඡායාරූපය : කන්තලේ සමුහ</author>
    <content>මහින්ද රාජපක්ෂ ක්‍රිකට් ශූරතාව සඳහා පැවැති නැ‍‍ඟෙනහිර පළාත් අන්තර් කොට්ඨාශ විස්සයි 20 ක්‍රිකට් තරගාවලියේ ශූරතාව දිනා ගැනීමට කන්තලේ මූලස්ථාන පොලිස් ක්‍රිකට් කණ්ඩායම සමත් වුහ. තරගාවලිය පසුගියදා කණ්ඩායම් රැසකගේ සහභාගිත්වයෙන් මඩකලපුව වේබර්ස් ක්‍රීඩාංගණ‍යේදී පැවැත්විණි. කණ්ඩායම් පුහුණුකරු නලීන්ද අල්විස්, කන්තලේ කොට්ඨාශභාර පොලිස් අධිකාරි නීල් හෙට්ටිආරච්චි, ස.පො.අ.ප්‍රදීප් පෙරේරා, මුලස්ථාන පොලිස් පරීක්ෂක නිමල් බණඩාර යන මහත්වරුන් සමඟ ශූරතාව දිනාගත් කණ්ඩායම සමුහ ඡායාරූපයකට පෙනී සිටි අයුරු.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=s1208239</link>
    <topic>ලේටන් කුසලාන බොක්සිං ශූරයා සමීර: ශූරිය එරන්දි</topic>
    <author>ෆවුස් මොහොමඩ්</author>
    <content>ලයිට්වේට් බර පන්තියෙන් තරග වදිමින් ලීනියා ක්ලෝතින් බොක්සිං කණ්ඩායමේ සමන් සිල්වා පරාජය කළ පොලිස් ‍‍බොක්සිං පිලේ සමීර කරුණාරත්න 71වැනි ලේටන් කුසලාන බොක්සිං ශූරතාවලියේ ‍හොඳම ක්‍රීඩකයා ලෙස සම්මාන දිනා ගැනීමට සමත්විය. ‍හොඳම ක්‍රීඩිකාව ලෙස සම්මාන දිනාගනු ලැබුවේ මාස් සදර්න් බොක්සිං කණ්ඩායමේ බී.එන්.එරන්දිය. බැන්ටම්වේට් බර පන්තියෙන් තරග වැදුණු ඇය පොලිස් කණ්ඩායමේ එස්. ගුනෙත්ති පරාජය කිරීමට සමත්වූවාය.ක්‍රීඩා සමාජ 21කින් ක්‍රීඩකයෝ115 සහ ක්‍රීඩිකාවෝ 41ක් තරග වැදුණු මේ ශූරතාවලියේ ‍හොඳම පරාජිත ක්‍රීඩකයා ලෙස ලීනියා ක්ලෝතින් බොක්සිං කණ්ඩායමේ සමන් සිල්වාත්, හොඳම පරාජිත ක්‍රීඩිකාව ලෙස මාස් සදර්න් කණ්ඩායමේ කෝසලා නිල්මිණිත් සම්මාන දිනා ගත්හ.පිරිමි තරග ඉසව්වේ බර පන්ති 10ක් යටතේ තරග වදිමින් රන් පදක්කම් 5ක් අත්කර ගැනීමට යුද හමුදාව සමත්වූ අතර ස්ලිම්ලයින් කණ්ඩායම රන් පදක්කම් 3ක් ද, ගුවන් හමුදාව සහ පොලිසිය රන් පදක්කම් 1 බැගින් ද දිනාගනු ලැබූහ. බර පන්ති 8කින් යුත් කාන්තා තරග ඉසව්වේ රන් පදක්කම් 6ක් අත්කර ගැනීමට මාස් සදර්න් කණ්ඩායම සමත්විය.ස්ලිම්ලයින් කණ්ඩායමේ ආර්. එම්.ඒ. බී. ගුණතිලක, පී.ඒ.අයි.රාජපක්ෂ සහ යුද හමුදාවේ ඩබ්.ආර්.ටී. වීරක්කොඩි, එච්.එම්.ආර්.සී.හේරත් වැනි ජාතික මට්ටමේ ක්‍රීඩකයන් සහ පසුගිය වස‍රේ දී ආධුනික බොක්සිං සංගම් ‍ශ්‍රේණිගත කිරීම්වල පෙරමුණ ගත් ක්‍රීඩකයන් මෙවර අර්ධ අවසන් තරගවලදී මෙන්ම අවසන් පූර්ව තරගවලදී ද පරාජයට පත්වීම විශේෂ සිදුවීමක් විය.පසුගියදා සුගතදාස ගෘහස්ත ක්‍රීඩාංගණයේ පැවැති මේ ශූරතාවලියේ ත්‍යාග ප්‍රදානෝත්සවයේ ප්‍රධාන ආරාධිතයා ලෙස පොලිස් බොක්සිං සමාජයේ හිටපු ලේකම්, විශ්‍රාමික ජ්‍යේෂ්ඨ පොලිස් අධිකාරී ආනන්ද ගුණතිලක මහතා සහභාගි විය.තරග ප්‍රතිඵල මෙසේය.පිරිමි- සුපර් හෙවිවේට්- ඒ.ආර්.බී.තිලකරත්න (යුද), හෙවිවේට්- අමිත් අබේ‍සිංහ (ස්ලිම් ලයින්), ලයිට් හෙවිවේට්- ඒ. ඩී.පී.ඉන්දික (යුද), මිඩ්ල්වේට්- එම්.ඒ. දිවාරත්න (යුද), වේට්-ඒ.පී.ජී.චන්ද්‍රකුමාර (යුද), ලයිට් වෙල්ටර්වේට්- එම්.වයි.ඩී.ඩිල්ෂාන් (ගුවන්), ලයිට්වේට්- එම්.පී.එස්. කරුණාරත්න (පොලිසිය), බැන්ටම්වේට්-එන්.ජී.එස්. ජයවීර (ස්ලිම් ලයින්), ෆ්ලයිවේට්- පී.ඩී.සුරේෂ් (ස්ලිම් ලයින්), ලයිට් ෆ්ලයිවේට්- ඩබ්.ඒ.සී.අයි.පෙරේරා (යුද)කාන්තා - සුපර් හෙවිවේට්- ටී.එම්.වීරසිංහ (යුද), මිඩ්ල්වේට්- එස්.වීරසිංහ (පොලිසිය), ලයිට් වෙල්ටර්- පී.සී.කේ. ජයසේකර (මාස් සදර්න්), ලයිට්වේට්- එල්. උදයංගනී (මාස් සදර්න්), ‍ෆෙදර්වේට්- බී.එල්.එස්. සඳරේකා (මාස් සදර්න්), බැන්ටම්වේට්- බී.එන්. එරන්දි (මාස් සදර්න්), ෆ්ලයිවේට්- ‍කේ.ඊ.ජී. ද සිල්වා (මාස් සදර්න්), ලයිට්‍ ෆ්ලයිවේට්- ජේ.ඒ.ඩී.ජයසිංහ (මාස් සදර්න්).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=s12082310</link>
    <topic>බර ඉසිලීමේ තරගාවලියේ දී නව ශ්‍රී ලංකා වාර්තා 2ක්</topic>
    <author>ආරියවංශ ජයවීර මහනුවර විශේෂ</author>
    <content>ජාතික බර ඉසිලීමේ තරගාවලියේ දී නව ශ්‍රී ලංකා වාර්තා 2ක් බිහිකිරීමට මහනුවර ක්‍රිස්තියානි සංගමයේ එස්.පී.විජේසූරිය සහ ‍ටී.එස්.‍අබේකෝන් සමත්වූහ. කි‍ලෝග්‍රෑම් 56 බර පන්තියෙන් තරග වැදුණු එස්.පී.විජේසූරිය ස්නැච් ක්‍රමයට කිලෝග්‍රෑම් 104ක්ද, ක්ලීන් ඇන්ඩ් ජර්ක් ක්‍රමයට කිලෝග්‍රෑම් 137ක් ද ඇතුලුව මුලු බර ප්‍රමාණය කිලෝග්‍රෑම් 241ක් ඔසවා නව වාර්තාවක් තැබූ අතර කි‍ලෝග්‍රෑම් 94 බර පන්තියෙන් තරග වැදුණු අබේකෝන් ස්නැච් ක්‍රමයට කිලෝග්‍රෑම් 130ක්ද, ක්ලීන් ඇන්ඩ් ජර්ක් ක්‍රමයට කි‍ලෝග්‍රෑම් 171ක් ද ඇතුලුව මුලු බර ප්‍රමාණය කිලෝග්‍රෑම් 301ක් ඔසවා නව වාර්තාවට හිමිකම් කීවේය.මේ තරගාවලියට මහනුවර ක්‍රිස්තියානි සංගමයෙන් ඉදිරිපත් වූ ක්‍රීඩක ක්‍රීඩිකාවෝ 7දෙනෙකුම රන් පදක්කම් දිනාගැනීමට සමත්වූහ. ආර්.ආර්.සමරසේකර කි.ග්‍රෑ 85බර පංතිය නියෝජනය කරමින්ද පී.ජී.ඩී.පී.ජයවික්‍රම කි.ග්‍රෑ 105 බර පංතියෙන්ද රන් පදක්කම් දිනා ගත්හ.කාන්තා බර ඉසිලී‍මේ ඉසව්වේදී ධම්මිකා හරිස්චන්ද්‍ර කි.ග්‍රෑ 75 බර පංතිය නියෝජනය කරමින් ස්නැච් ක්‍රමයට කි.ග්‍රෑ 71ක්ද, කලීන් ඇන්ඩ් පර්ක් ක්‍රමයට කි.ග්‍රෑ 88ක් ද ලෙස මුලු බර ප්‍රමාණය කි.ග්‍රෑ 159ක් ඔසවා වාර්තාවක් පිහිටුවන ලදි. මීට පෙර තිබු ඇගේ වාර්තාව මෙවර ඇය විසින්ම බිඳ හෙලුවාය.ටී.එම්.සී.රසාංගිකා කි.ග්‍රෑ 75 බර පංතිය සහ ඩී‍‍.එරංදිකා කි.ග්‍රෑ 53 බර පංතියෙන් ද ‍ලෝක‍ඩ පදක්කම් දිනා ගත්හ. ක්‍රීඩා අමාතයංශයේ මෙහෙයවීමෙන් මේ තරගාවලිය පසුගිදා කැලණිය විශ්ව විද්‍යාල ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=f1208231</link>
    <topic>සේවක අර්ථසාධකයසුරක්ෂිත ද ?</topic>
    <author>රාමන්</author>
    <content>මේ රටේ වැඩ කරන ජනතාව අතුරින් විශ්‍රාම වැටුපකට හිමිකම් නොකියන පිරිස වැඩියි. ඔවුන් වෙනුවෙන් විශ්‍රාම පූර්ව දීමනාවක් ලෙස සේවක අර්ථසාධක අරමුදල භාවිතාවට ගැනෙනවා. මේ පිළිබඳ යෝජනාව ගෙන එනු ලබන්නේ 1956 බණ්ඩාරනායක රජය මඟින්. එය වැඩ කරන ජනතාවගේ දීර්ඝ කාලීන අරගලයක ප්‍රතිඵලයක්. 1958 අංක 15 දරන සේවක අර්ථසාධක අරමුදල් පනත පාර්ලිමේන්තුවට ගෙන එනු ලබන්නේ එවකට කම්කරු හා සමාජ සුබසාධන ඇමැතිවරයා ලෙස කටයුතු කළ ටී. බී. ඉලංගරත්නයන් විසින්.1956 බණ්ඩාරනායක රජය වැඩ කරන ජනතාවගේ හඬට කන් දීමක් ලෙස සේවක අර්ථසාධක අරමුදල පිහිටුවීම සැලකෙනවා. එය එම යුගයේ මේ රටේ වැඩ කරන ජනතාව වෙනුවෙන් ගනු ලැබූ දැවැන්ත ප්‍රගතිශීලි පියවරක් ලෙසයි සමාජ ගත වෙන්නේ.මසකට වරක් සේවකයින් ගේ වැටුපෙන් හා ඊට සාපේක්ෂ ප්‍රතිශතයක් ලෙස සේවා යෝජකයින්ගෙන් අය කර ගන්නා මුදල් අදාළ සේවකයා වෙනුවෙන් සේවක අර්ථසාධක අරමුදලේ බැර කරනු ලබනවා. ඊට පොලියක් ද එක් වෙමින් තර වන සේවක අර්ථසාධකය තමන් අතට ලැබෙන්නේ වයස අවුරුදු 55න් අදාළ සේවකයා විශ්‍රාම ගැන් වීමෙන් පසුව. එය වැඩ කරන ජනතාවට විශ්‍රාමයත් සමඟ ම එකවර අතට ලැබෙන විශාලතම මුදලක්.මේ වන විට මේ රටේ පවතින දැවැන්තම අරමුදල ලෙස ගැනෙන්නේ සේවක අර්ථසාධක අරමුදලයි. එහි මුළු වත්කම මේ වසරේ රුපියල් ට්‍රිලියනය ඉක්ම වනු ලැබුවා. එය රුපියල් ට්‍රිලියන 1020ක් ලෙස වාර්තා වෙනවා. වාර්තා වන ආකාරයට වර්තමානයේ දායක මුදල් එවනු ලබන සාමාජිකයින් මිලියන 2.3 සමඟ දායකමුදල් එවනු ලබන මුළු සාමාජික සංඛ්‍යාව මිලියන 13.3ක් පමණ වෙනවා.මිලියන 13කට වැඩි සාමාජික සංඛ්‍යාවකගේ දායකත්වයක් ලැබෙන අරමුදලක් පාලනය කිරීම ද ලෙහෙසි වන්නේ නැහැ. මේ නිසා අරම්භයේ දී ම 1956 බණ්ඩාරනායක රජය අරමුදලේ පාලක මණ්ඩලයට අමතරව එහි භාරකාරත්වය ශ්‍රී ලංකා මහ බැංකුවට පවරා තිබෙන්නේ එහි ආරක්ෂාව ගැන වඩාත් සැලකිලිමත් වෙලයි. එය එදා දුරදක්නා නුවණින් ගනු ලැබු පියවරක්. මෙම අරමුදලේ වත්කම් ප්‍රමාණය මේ වන විට රුපියල් ට්‍රිලියනය ඉක්මවා යෑමට හේතුවන්නට ඇත්තේ ද ශ්‍රී ලංකා මහ බැංකුවේ පාලනය හා සොයා බැලීම නිසා විය හැකියි. 2010 සේවක අර්ථසාධක අරමුදලේ වාර්ෂික වාර්තාවට අනුව එම වර්ෂයේ මුළු ශුද්ධ වත්කම් පිළිබඳව විගණකාධිපති දෙපාර්තමේන්තුව මඟින් කරනු ලැබු සොයා බැලීමක දී නඩු පවරා අය කර ගත් රුපියල් කෝටි 345ක් අදාළ සාමාජිකයින්ගේ ගිණුම්වලට බැර කර නොමැති බව ද හෙළි වුණා. අධිකරණ ක්‍රියාමාර්ග අවසන් වී නොතිබීම ඊට හේතු වී ඇතැයි කම්කරු දෙපාර්තමේන්තුව පවසනවා.මින් පැහැදිලි වන්නේ සේවක අර්ථසාධක අරමුදල වාර්ෂිකව රජයේ විගණකාධිපති දෙපාර්තමේන්තුවේ දී විගණනයට භාජනය වන බවයි. මේ නිසා රජයේ විගණකාධිපතිවරයාගේ විගණනය, මහ බැංකුවේ පාලනය හා කම්කරු දෙපාර්තමේන්තුවේ නඩත්තුව යටතේ මෙම දැවැන්ත අරමුදල නඩත්තු වන බව පැහැදිලි යි. මේ නිසා වැඩ කරන ජනතාවට සේවක අර්ථසාධක අරමුදල සම්බන්ධයෙන් කිසිදු බියක් ඇති කර ගැනීමේ තර්කානුකූල අවශ්‍යතාවක් නිර්මාණය වන්නේ නැහැ.මෙම අරමුදලට මුදල් බැර කරන්නේ නැති හාම්පුතුන් වෙනුවෙන් කටයුතු කිරීමේ සම්පූර්ණ වගකීම කම්කරු දෙපාර්තමේන්තුව සතුයි. හාම්පුතුන්ට නඩු දමා අදාළ මුදල දඩ මුදල් සහිතව අය කර ගැනීම කම්කරු දෙපාර්තමේන්තුව සතු වගකීමක්. එම වගකීම නිසි පරිදි ඉටු කිරීම පමණක් නොව එම මුදල නිවැරදිව අදාළ ගිණුම් හිමියන්ගේ ගිණුම්වලට නිවැරදිව එකතු කිරීමේ වගකීම ද කම්කරු දෙපාර්තමේන්තුව සතුයි. රජයේ විගණකාධිපති දෙපාර්තමේන්තුව මේ සම්බන්ධයෙන් නිකුත් කරනු ලබන විගණන වාර්තා මඟින් යම් යම් අඩුපාඩු පෙන්වා දෙනු ලබනවා. එ්වා නිවැරදි කිරීම කම්කරු දෙපාර්තමේන්තුවේ වගකීමක්. නැතිනම් ඔවුන්ට පොදු ව්‍යාපාර කාරක සභාවේ දී එ්වා සම්බන්ධයෙන් පිළිතුරු දීමට සිදු වෙනවා.මේ නිසා සේවක අර්ථසාධක අරමුදලේ සුරක්ෂිතතාව පිළිබඳ ප්‍රශ්නයක් ඇති වන්නේ නැහැ. එහෙත් පසුගිය සමයේ විපක්ෂය මේ සම්බන්ධයෙන් රජය හා ශ්‍රී ලංකා මහා බැංකුව සමඟ විවාදයකට පැටළී සිටියා. තවමන් එය අවසන් වී නැහැ. මේ සම්බන්ධයෙන් පාර්ලිමේන්තුවේ කරනු ලැබු ප්‍රශ්න කිරීම් හා විවාද පුවත්පත් මඟින් වාර්තා කිරීම නිසා සේවක අර්ථසාධක අරමුදල යම් දුරකට විවාදාත්මක මාතෘකාවක් වෙලා. මේ නිසා අරමුදලේ සාමාජිකයන් අතර යම් චකිතයක් ඇති වන්නේ නම් එය නිවැරදි කිරීම ශ්‍රී ලංකා මහ බැංකුවේ වගකීමක්. ඊට හේතුව අදාළ විවාදය පවතින්නේ ශ්‍රී ලංකා මහ බැංකුව මඟින් අර්ථසාධක අරමුදලේ මුදල් පාවිච්චි කරමින් කරනු ලැබු ආයෝජනයන් සම්බන්ධයෙන් වන නිසායි.”අද ශ්‍රී ලංකාවේ තිබෙන විශාලතම අරමුදල වන අර්ථ සාධක අරමුදල ට්‍රිලියන එකක්. එ් කියනනේ බිලියන 1000ක් පසු කර ඇති බවත් ආර්ථික මාෆියාවට සම්බන්ධ කොම්පැණිකාරයෝ එය ගිලගැනීමට බලා සිටින බවත්, ආණ්ඩුවත්, මැති ඇමතිවරුත්, මහ බැංකුවත්, තේරුම් ගත යුතු බව මානව සම්පත් පිළිබඳ ‍ජ්‍යෙෂ්ඨ අමාත්‍ය ඩිව් ගුණසේකර මහතා සඳහන් කරයි. අමාත්‍යවරයා වෙන විදියකින් සඳහන් කරන්නේ සේවක අර්ථසාධක අරමුදලේ මුදල් ආයෝජනය කරන විට ප්‍රවේසම් විය යුත්තේ එම මුදල් ගිල ගැනීමට ව්‍යාපාරික මාෆියාවක් ඇති නිසයි.”ආයෝජනයක් කරන කොට අවදානමක් තිබෙනවා. දැන් ආයෝජනය කර තිබෙන්නේ 8%ක්. සමස්තයක් වශයෙන් මේ ආයෝජනවලින් අලාභයක් නොවෙන්න පුළුවන්. සමහර ආයතනවල යොදවපු මුදලින් පාඩුවක් වෙන්නත් පුළුවන් කියන එකත් මම පිළිගන්නවා. එ්ත් සමස්තයක් වශයෙන් ලාභයක් තිබෙනවා යි අමාත්‍ය ඩිව් ගුණසේකර මහතා වැඩි දුරටත් සඳහන් කරන්නේ ආයෝජනය හොඳයි එය ප්‍රවේසමෙන් කළ යුතු බව හඟවමිනි.සාමාන්‍යයෙන් සේවක අර්ථ සාධක අරමුදලේ ආයෝජනයන් සිදු වන්නේ රජයේ සුරැකුම්පත්වලයි. ඊට පිටස්තර සිදු වන්නේ සමස්ත ආයෝජනයෙන් 8%යි. රජයේ සුරැකුම් පත්වල කරනු ලබන ආයෝජනය සුරක්ෂිතයි. එහෙත් එමඟින් දෙනු ලබන පොලී අනුපාතයේ අඩු වැඩි විමක් ක්‍රම ක්‍රමයෙන් දක්නට ලැබෙනවා. දීර්ඝ කාලීනව ගත් කළ පොලී අනුපාතය අඩු විය හැකි යි. 5%, 8%, 10% ආදී මට්ටමේ පොලියක් තමයි සුරැුකුම් පත්වලින් ලැබෙන්නේ. ඉදිරි වසර 5 තුළ රටේ පොලී අනුපාතය අඩුවීමේ ප්‍රවණතාවක් ඇති වුවහොත් සේවක අර්ථසාධක අරමුදල පවත්වාගෙන යෑමේ අර්බුදයක් ද ඇති විය හැකියි. මේ නිසා ආයෝජනය අත්‍යවශ්‍යයි. නැතිනම් මෙවැනි දැවැන්ත අරමුදලක් සේවක ප්‍රජාවට ප්‍රතිලාභ දෙමින් පවත්වා ගෙන යෑමට අපහසු වෙනවා. එසේම ආයෝජනය තුළ ද අවධානමක් තිබෙනවා. ලාභ පාඩු සිදු විය හැකියි. මේ සඳහා ආයතන හා රටවල් තෝරා ගැනීමේ දී වඩාත් ප්‍රවේසම් විය යුතු බවට විවාදයක් නැහැ. ”ග්‍රීසිය” වැනි රටක් එ් සඳහා සුදුසු ද යන්න කීපවරක්ම කල්පනා කිරීමට තිබුණා.”2001 සිට 2011 දක්වා වසර දහයක කාලය තුළ විදේශ සංචිත කළමනාකරණයෙන් මහ බැංකුව ලැබු ලාභය 2001 ඩොලර් මිලියන 53යි. 2011 ඩොලර් මිලියන 430යි. ඉපැයු ලාභය විදේශ සංචිතවල ප්‍රතිශතයක් වශයෙන් ගත් විට එය පසුගිය දශකය තුළ ඉහළම ප්‍රතිශතය වූ 6.6% වාර්තා කළේ 2011 දී. 2010 දී එය 6%ක් විය.”ග්‍රීසිය ශ්‍රේණිගත කිරීම ආයෝජන මට්ටමට පවා අඩු මට්ටමක තිබුණ ද ග්‍රීක බැඳුම්කරවල ආයෝජනය එ් වන විට යහපත් බව පිළිගෙන තිබුණි. මහ බැංකුව තම ආයෝජනය කළේ යුරෝපයේ රටක් වන ග්‍රීසියේ පමණක් නොවේ. ජර්මනියේ හා එංගලන්තයේ ද ආයෝජනය කර තිබේ.අනෙක් අතින් මේවා ආයෝජනය කර තිබෙන්නේ ආණ්ඩුවේ බැඳුම්කරවල බව ආචාර්ය වින්සන් මර්වින් ප්‍රනාන්දු මහතා සඳහන් කරයි.මහ බැංකුවේ ආයෝජනය සේවක අර්ථ සාධක අරමුදලට සාපේක්ෂව ගත් කළ එමඟින් 2011 වසරේ අරමුදලේ සමස්ත ආයෝජනයෙන් ලත් ආදායම රුපියල් බිලියන 116ක් වෙනවා. මේ නිසා සමස්තයක් ලෙස ගත් කල අලාභයක් සිදු වී නැති අතර 2010 වසරට සාපේක්ෂව ලාභය වැඩි කරගෙන තිබෙනවා. මේ නිසා සේවක අර්ථසාධක අරමුදල සම්බන්ධයෙන් අනියත බියක් ඇති කර ගත යුතු නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=f1208232</link>
    <topic>සිනමා සක්විති නිසාපණ රැකගෙන ගෙදර ගියා</topic>
    <author>ස්තූතිය : මාධ්‍යවේදී,මාලිම්බඩ සුගතදාස මහතාට සටහන සහ ඡායාරූප බන්ධුල ගුණසේකර</author>
    <content>“තලේ” නමින් ජනාදරයට පත්වූ ඔහු“දිමුතු මුතු” නම් වූ ශ්‍රී ලංකාවේ මුල්ම ටෙලි නාට්‍යයේ කැමරා ශිල්පියා ය.කැමරාකරණයට මෙන්ම ආලෝකකරණයටද දැක්වූ ඉහළම දස්කම් නිසා ඔහුට ප්‍රවීණ සිනමා සහ නාට්‍ය නිෂ්පාදකයන්, අධ්‍යක්ෂවරුන්, නළුවන්, නිළියන් ගෙන් ලැබුණේ අසීමිත ඇල්මකි. ඉල්ලුමකි.එහෙත් මොහොතකට හෝ කලාවෙන් උදම් නොවූ ඔහු තමන්ගේ පාඩුවේ සිය වැඩ කොටස ඉටුකළ, නිරහංකාර, කලාකරුවෙකි. “තලේ” නම් වූ ඔහු කාගේත් අහිංසක මිතුරකු වූයේ නිරායාසයෙනි.“මට තාම මතකයි” ගාල්ල, පිලානේ, බක්මී ගහ ගාව ඉස්කෝලේ තමයි (අද පිලාන තක්ෂිලා විදුහල) මා මුලින්ම අකුරු කියවූ පාසල.එදා ගමේ මෙන්ම අවට උදවියත් අපේ ගෙදර හැඳින්වූයේ ‘තලහිටියාවත්ත’ කියලයි. ඒ නිසාම මම ගමෙන් පිට කොහේදි දැක්කත් වැඩි දෙනෙකු මට “තලේ” කියා කියන්න ගත්තා. කලා ක්ෂේත්‍රය තුළ මට ඒ නම දුන්නේ ප්‍රවීණ සිනමාවේදී ඩී.බී. නිහාල්සිංහ මහතායි.ගමේ ඉස්කෝලෙන් එස්.එස්.සී.පන්තියට ගියත් වැඩි දුර ඉගෙනුමට ඇල්මක් කැමැත්තක් නොවූ නිසා දෙහිවල ප්‍රදේශයේ ව්‍යාපාරික කටයුතුවල යෙදුණු මගේ මාමා ළඟට ගියා. එහෙම ගිහින් මාමාගේ කඩේ වැඩවල නිරත වෙද්දී ඒ අසල නිවසක නවාතැන් ගෙන සිටි සුගතපාල ද සිල්වා, ඩී.බී.නිහාල්සිංහ යන මහත්වරුන් මට මුණ ගැසුණා. ඔවුන්ගේ පසු පසින් මම නාට්‍ය පුහුණුවීම් බලන්න යන්න පුරුදු වුණා. එක දවසක් හෝ නොගියොත් අද යන්නේ නැද්ද කියලා සුගතපාල මහත්තයා වගේම නිහාල්සිංහ මහත්තයත් අහන්න ගත්තා.මගේ මුල්ම ගුරුවරයා වූ සුගතපාල මහත්මයා සමඟ නාට්‍ය පුහුණු කිරීම් බලන්න ගිහිල්ලයි මට කලාව ගැන ආශාවක් ඇති වුණේ. ඒ කාලේ “සමනලයෝ” කියන චිත්‍රපටය කරද්දී සුගතපාල මහත්තයා එක්ක ෂූටින් බලන්නත් ගියා. එහෙම ගියාම මම නිකම්ම උඩ බලාගෙන හිටියේ නෑ. ගමකට වැඩ කෙරුවාය කිව්වොත් බොරු නෙවෙයි.ලයිට්, කැමරා, වයර් මිටි, ස්ටෑන්ඩ් උස්සගෙන ඇවිද්දා. කෑම බීම වතුර ඇද්දා. කඩිය වගේ වැඩ කළා.දවසක් අපේ කඩේ ආසන්නයේ නවාතැන් ගෙන සිටි නිහාල්සිංහ මහත්තයාව මුණගැහෙන්න කියලා පණිවිඩයක් එවා තිබුණා. මම එහේ ගියාම එතුමාගේ අලුත් චිත්‍රපටියට උදව් කරන්න කියා මට කිව්වා. ලොකු උනන්දුවකින් එදා “සත් සමුදුර” ට සහාය කැමරා ශිල්පියා ලෙස වැඩ කළා. ඒ එක්කම මම නිහාල්සිංහ මහත්තයගේ සහාය කැමරා ශිල්පියා වුණේ ඉබේටම වගෙයි.ජෝ මයිකල් අධ්‍යක්ෂණය කළ “සිරිල් මල්ලී” චිත්‍රපටයේ මා ප්‍රධාන කැමරා ශිල්පියා ලෙස මුලින්ම වැඩ කළා. ඒකෙ ප්‍රධාන නළුවා වුණේ ගාමිණී ෆොන්සේකා මහතායි. මේකෙදි මම වැඩ කළේ හරි බයකින්. පොඩ්ඩ මිස් වුණොත් ගාමිණී මහත්තයා බලන බැල්මට ඇඟ හිරි වැටුණා. ටික ටික පහු වෙන කොට ඒ බය නැතුව ගියා.මේ යුගයේ මට කැමරා ශිල්පියකු වන්නට අත හිත දෙමින් මා කලා ක්ෂේත්‍රයට ගෙන ආ සුගතපාල ද සිල්වා මහතා මා සිනමාවට හඳුන්වා දුන් ඩී.බී. නිහාල්සිංහ මහතා සහ සුමිත්ත අමරසිංහ යන මහත්වරුන්ට මම හැමදාමත් ගරු කරනවා.ඒ කාලේ සුගතපාල මහත්තයා හමුවෙන්නට එන හැම කලාකරුවෙක්ම කලාකාරියක්ම පාහේ මගේ හිතවතුන් හිතවතියන් ලෙස ඇසුරු කරන්නට ඉඩ කඩ ලැබුණා.ටෝනි රණසිංහ, ජී.ඩබ්.සුරේන්ද්‍ර , වික්‍රම බෝගොඩ, හේමන්ත වර්ණකුලසූරිය, සිරිල් වික්‍රමගේ ආදී ප්‍රවීණ කලා ශිල්පීන් වගේම අනුලා කරුණාතිලක, විජිත මල්ලිකා, ස්වර්ණා මල්ලවආරච්චි, ලීනා ද සිල්වා. දෙනවක හාමිනේ ආදී ශිල්පීන් ඒ අතර වුණා.ඒ වනවිට මට වයස දහ අටක් විතර ඇති. මට සමීපතම ගුරුවරයකු වගේම හිතවතකු වුණේ අති දක්ෂ කැමරා ශිල්පියකු වූ කේ.ඩී. දයානන්දයන්. නිහාල්සිංහ මහතාගෙන් ලැබුණු උපදෙස් මත ඔහු මට කැමරාකරණය පිළිබඳ බොහෝ දේ කියා දුන්නා. ඉගැන්නුවා.“සත් සමුදුර” චිත්‍රපටයෙන් සහය කැමරා ශිල්පී ලෙස හේමපාල (තලේ) සිනමා තිරයට එක් වුණා.“දිමුතු මුතු” පළමු ටෙලි නාට්‍යයේ වැඩ ඇරඹෙන අවධිය වන විට මම වෙළඳ දැන්වීම් දහසක් (1000) විතර කරලා වාර්තා චිත්‍රපට පනහක් හැටක් කරලා කලාවට බොහෝ හැඩ ගැහිලයි උන්නේ.ඒකෙදිත් නිහාල්සිංහ මහත්තයා වගේම දේවිකා මිහිරාණී මහත්මියත් මා ළඟින්ම සිටි නිසා මට බියක් සැකයක් ඇති වුණේ ම නැහැ. මට පැවරුණු කටයුත්ත මම උපරිම ශක්තියෙන් ඉටු කළා. එහි ප්‍රතිඵල සතුටින් භුක්ති වින්දා.“තලේ” සිය මතක සටහන් මේ අයුරින් දිග හරිද්දී ඔහුගේ කලා දිවියේ අමතක නොවන සිදුවීම පිළිබඳත් අප විමසුවා. සතිස්චන්ද්‍ර එදිරිසිංහයන් අධ්‍යක්ෂණය කළ “රජ ගෙදර පරෙවියෝ” චිත්‍රපටයේ ප්‍රධාන නළුවා ගාමිණී ෆොන්සේකා. ඒකෙ ෂූටින් තිබුණේ රත්නපුරේ සමන් දේවාලය ආශ්‍රිතවයි. එදා මුහුරත් උළෙලටත් සහභාගී වෙලා ගාමිණී යන්න සූදානම් වෙලා ‘තලේ මම තනියම යන්නේ, එන්න මාත් එක්ක යන්න කියලා කතා කළා. හරි කියලා මමත් ජීප් එකට නැග්ගා. අපි කෙළින්ම ගියේ රත්නපුර රෙස්ට් හවුස් එකටයි. එතැනට යනකොට යුද සේනාංකයක් වගේ දෙතුන්සීයක් කට්ටිය පිරිලා අපි බහින කොටම ගාමිණී දේශපාලන කථාවකට ඇදගෙන ඇදි ඇදී යද්දී ලොකු පලහිලව්වකට මැදිවුණා.මම නම් හිතුවේ අපට පණපිටින් ආයේ කොළඹට එන්න ලැබෙන එකක් නැහැයි කියලයි. ගාමිණී ඇහුවා ‘මොකද තලේ වෙන්න යන්නේ’ කියලා.කමක් නැහැ, එන විදියකට බලා ගමු කියලා මම කිව්වා. කොහොම හරි වැඩේ දුර දිග යන විටයි හෙලි වුණේ මේ නන්ද එල්ලාවල මහත්තයාගේ සහචර පිරිසක් බව. ඒ බව දැනගත්තු වෙලේම ගාමිණී විරුද්ධවාදීන් පිරිස මැඩ පවත්වන්න වේගවත්ව කට පාවිච්චි කළා. ‘ගැටලුවක් නම් කතා කරලා විසඳ ගනිමු. කියන දෙයක් කෙළින්ම කියමු’‘නාලන්ද මගේ හොඳම ගජයා’ කියලා එල්ලාවල මහත්තයට කෝල් එකක් අරන්,“මම ගාමිණී ෆොන්සේකා, පොඩි විවේකයක් ගන්න හිතාගෙනයි ආවේ, ඔයාගෙ මිනිස්සු රෙස්ට් එක වට දාලා. දේශපාලන වාදෙකට ඇවිත් දැන් දරුණුම තැනට ඇවිල්ලා. මොකද කරන්නේ.”ඒ එක්කම එල්ලාවල මහතා කී පරිදි අපි රත්නපුර පල්ලිය පාරේ කාර්යාලයට ගිහින් එතුමාගේ නිවසටම ගියා. එල්ලාවල මහතා විස්තරය අසා වහාම රෙස්ට්හවුස් එකට කෝල් කර ඔහුගේ පිරිස ගෙන්නවා අපෙන් සමාව ගන්න කීවා. ඊට පස්සෙ අපි ජීප් එකේ නැගලා යාන්තම් පණ බේරගෙන නුගේගොඩ රැස්වීමට එද්දී ගාමිණී කිව්වේ, “තලේ, ගාමිණී ෆොන්සේකයි තලෙ යි රත්නපුරේදී මරා දමලයි කියලා හෙට පත්තරේ මුල පිටුවෙම වැටෙන්න නේද ගියේ” කියලාඇත්තටම ඒක වෙන්න ගියත් අපි එදා බේරුණා. ඒ ගාමිණීගේ පෞරුෂත්වයත්, නොසැලෙන ගුණයත් නිසයි.මේ අවධියේ ‘සමනලයෝ’ චිත්‍රපටය මුදල් අඩුපාඩු නිසා මඟ ඇණ හිටියා. “සත් සමුදුර” , සුදාස් මාසකෝරාල අධ්‍යක්ෂණය කළ “පාරාවළළු”, ටයිටස් තොටවත්තගේ “හාර ලක්ෂේ මංකොල්ලය”, “මරුවා සමඟ වාසේ”, “හත්දින්නත් තරු”, “බඩුත් එක්ක හොරු” වැනි චිත්‍රපට එකසිය පනහකට විතර කැමරාවෙන් උපරිම දායකත්වය ලබා දුන්නා.“සිරිල් මල්ලී” චිත්‍රපටය කරද්දී මගේ අඩුපාඩු සියල්ල හදන්න ගාමිණී උදව් කළා. මේ අතරේ “සැණකෙළිය”, “චන්ඩි පුතා” චිත්‍රපටවලට කැමරාවෙන් එක්වුණා.මේ අතර තුර කාලසීමාවේ අත්තිඩියේදී මුණ ගැසුණු එම්.ඩී. ග්‍රේස් නෝනා මෙනවිය සමඟ යුග දිවියට එක් වූ තලේ දියණියන් තිදෙනෙකු හා පුතුන් දෙදෙනෙකුගේ පියෙකු වීම දිවි මගෙහි තවත් එක් සුවිශේෂී සටහනක් ලෙස ‘තලේ’ සඳහන් කරයි.ඉන් වැඩිමහල් පුතු ප්‍රභාත් ප්‍රසන්න සිය පියාගේ අඩිපාරේ යමින් ටෙලිනාට්‍ය වීඩියෝකරණයෙහි නිරත දක්ෂ කැමරා ශිල්පියකු වීම පිළිබඳව ඔහු සිය සතුට පළ කරයි.1999 වසරේ ස්වර්ණවාහිනි ආයතනයේ ප්‍රධාන කැමරා ශිල්පි වශයෙන් සේවයට එක්ව වසර එකොළහක් අඛණ්ඩව සේවයෙහි නිරතවූ “තලේ” 2010 වසරේ විශ්‍රාම ලැබීය.පුරා වසර 48ක් තරම් වූ කාල පරිච්ඡේදයක් තුළ සිනමාව සහ ටෙලි නාට්‍ය කලා ක්ෂේත්‍රය තුළ මහත් මෙහෙයක් ඉටු කළ කැමරා ශිල්පියා “තලේ” 1987 වසරේ ජාතික චිත්‍රපට උළෙලේ දී ජනාධිපති සම්මානය ඇතුළු සම්මාන රැසක්ම හිමිකරගෙන සිටීම සැබවින්ම සතුටකි.එහෙත් හෙළ කලා කෙත ඔපවත් කරන්නට සුවිසල් මෙහෙයක් ඉටුකළ තවත් එක් කලාකරුවකු ලෙස “තලේ” වෙනුවෙන් දේශයේ වගකිවයුත්තන් කෙරෙන් ඉටුවිය යුතු තවත් යුතුකම් කොටසක් ඉතිරිව ඇති බව පමණක් අවසන් වශයෙන් මෙහි ලා සටහන්කොට තබනුු කැමැත්තෙමි.මේ අපූරු කලා කරුවා සිය ජීවිතයේ දුෂ්කර කාල සීමාවකට උර දී සිටී.ඒ ඔහු බඩවැලේ දරුණු රෝගයකින් පෙළෙන නිසාය. මේ වන විටත් සිය පළමු වැනි සැත්කමට මුහුණ දී සිටින ඔහු තවත් සැත්කම් දෙකකට මුහුණ දිය යුතුව ඇත. ඒ සඳහා දරන්නට වන අධික වියදම ඔහු මුහුණ පා ඇති ඊළඟ ගැටළුවයි. දැයේ කලා කරුවකු වෙනුවෙන් දිරියක් වන්නට ඔබට හැකි නම් ඒ මා හැඟි පිනකි. 0779262766 අංකයට තලේ ඇමතිය හැකි ය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>23</day>
    </date>
    <link>http://www.dinamina.lk/2012/08/23/_art.asp?fn=f1208233</link>
    <topic/>
    <author>හම්බන්තොට සිංහගිරි විහාරාධිපති බොදු සංරක්ෂණ පදනමේ සභාපති විතාරන්දෙණියේ වජිරවංස හිමි</author>
    <content>සම්බුදු රජාණන් වහන්සේ සිරිලකට නැවත වැඩම කිරීම හා සමාන වූ භාරතයේ කපිලවස්තු පුරයේ සිට වැඩම වූ සර්වඥ ධාතුන් වහන්සේ දැක බලා වැඳ පුදා ගැනීමේ අසිරිමත් දුර්ලභ අවස්ථාව යළිත් වරක් ශ්‍රී ලංකාවාසීන්ට උදාවී ඇත. 1978 වසරේ ඉන්දියාවේ සිට පළමුවරට මෙම කපිලවස්තු සර්වඥ ධාතුන් වහන්සේ මෙරටට වැඩමවා ප්‍රදර්ශනය කොට ඇති අතර එකලද ලක්ෂ සංඛ්‍යාත බැතිමතුන් පිරිසක් මෙම සර්වඥ ධාතුන් දැකබලා වැඳ පුදාගෙන ඇත. ඉන්පසු එනම් තිස්හතර වසරකට පසු යළිත් වරක් මෙලෙස සර්වඥ ධාතු ප්‍රදර්ශනයක් මෙරට පැවැත්වීම ලක්වැසි බොදු දනන් තුළ බොදු බැතියෙන් නෙත් සිත් පුබුදුවාලීමට සමත් මාහැඟි පුණ්‍යෙත්සවයක් ලෙස හැඳින්විය හැකිය.බුදුරජාණන් වහන්සේ පිරිනිවන්පෑමෙන් පසු එම ශ්‍රී දේහය ආදාහනය කිරීමෙන් අනතුරුව සර්වඥ ධාතුන් බෙදාදීමේ උත්සවයේදී ශාක්‍යවංශික ඥාතීන්ට ලබාදුන් ධාතුන් වහන්සේ කපිලවස්තු පුරයේ තැන්පත් කළ බව සඳහන් වේ. 1898 වසරේදී එරට පුරාවිද්‍යාඥයින් විසින් නේපාලයේ සිදු කළ කැනීම්වලදී කපිලවස්තුපුර ඓතිහාසික බෞද්ධ නටබුන් සොයාගෙන ඇති අතර 1971 – 1977 කාලසීමාවේදී ද වැඩිදුරටත් එහි කැනීම් සිදුකොට ඇත. ඉන්දීය පුරාවිද්‍යාඥයින් කපිලවස්තුවේ කළ කැනීම්වලදී, රන්වන් පැහැයෙන් යුතු මංජුසා දෙකක් සොයාගෙන ඇති අතර එහි එක් මංජුසාවක බ්‍රහ්මී අක්ෂරයෙන් වන සඳහන අනුව එහි තැන්පත් කොට ඇත්තේ බුදුරජාණන් වහන්සේගේ සර්වඥ ධාතුන් බව තහවුරු වේ. පසුව එම ධාතුන් වහන්සේලා දිල්ලියේ කෞතුකාගාරයේ ඉතා සුරක්ෂිතව තැන්පත් කොට ඇති අතර දඹදිවට යන විදේශිකයෝ ඉමහත් ගෞරවයෙන් යුතුව එම සර්වඥ ධාතුන් දැකබලා වැඳ පුදා ගනිති.සර්වඥ ධාතුන් දැකබලා වැඳ පුදා ගැනීම ජීවමාන බුදුන් දැක වැඳ පුදා ගැනීමක් සේ සලකන බෞද්ධයෝ ඊට ඉමහත් ගරුසරු දක්වති. මෙම සර්වඥධාතු දැකබලා වැඳ පුදා ගැනීම මෙම ආත්මයේ ලබන ඉමහත් භාග්‍යයක් බව බොදු ජනතාව සලකන අතර ලක්ෂ සංඛ්‍යාත ජනතාවක් මේ වනවිටත් කපිලවස්තු සර්වඥ ධාතුන් වහන්සේ දැකබලා වැඳ පුදාගෙන ඇත.ලක්වැසියන්ට මෙවන් මහඟු අවස්ථාවක් උදාවූයේ වත්මන් ජනපති මහින්ද රාජපක්ෂ මැතිතුමන් ඉන්දියාවේ අගමැති මන් මෝහන් සිං මහතාගෙන් කළ ඉල්ලීමට අනුව ඒ මහතා ඊට සාර්ථක ප්‍රතිචාරයක් දැක්වීමේ ප්‍රතිඵලයක් ලෙසයි. මෙම සර්වඥ ධාතු වැඩම වීමේ උතුම් කටයුත්ත සඳහා මෙරට රාජ්‍ය නායකයා මැදිහත්වීම ඉතා වැදගත් කරුණකි. කටුනායක ගුවන්තොටුපළට ගොස් තම දෑතින් පිළිගෙන මහා සංඝරත්නය හා බොදු මහජනතාව පෙරටු කර ගනිමින් ජනපතිවරයා විසින්ම එය රැගෙන ඒම මෙරට ඉතිහාසයේ වැදගත් අවස්ථාවක් සනිටුහන් කරයි.ජනාධිපති ලේකම් කාර්යාලය, බුද්ධ ශාසන හා ආගමික කටයුතු අමාත්‍යාංශය, බෞද්ධ කටයුතු දෙපාර්තමේන්තුව යන රාජ්‍ය ආයතන සහ මෙරට මහනායක ස්වාමීන් වහන්සේලා මහා සංඝරත්නය, මැති ඇමැතිවරු හා මෙරට ජනතාව මෙම සර්වඥ ධාතු ප්‍රදර්ශනය සංවිධානය කිරීමටත් දැකබලා වැඳ පුදා ගැනීමටත් ඉමහත් උනන්දුවක් දැක්වීම ප්‍රශංසනීය වේ. ලංකාවේ විවිධ ප්‍රදේශවල ජීවත් වන ජනතාවගේ සිත්සතන් අධ්‍යාත්මික ගුණ වගාවෙන් පෝෂණය කොට බුද්ධාලම්භන ප්‍රීතිය ඇති කිරීම සඳහා ප්‍රදේශ රැසක විහාරස්ථාන කේන්ද්‍ර කර ගනිමින් මෙම සර්වඥ ධාතු ප්‍රදර්ශනය පැවැත්වේ.කැලණිය මානෙල්වතු විහාරය, පැල්මඩුල්ල රජමහා විහාරය, අනුරාධපුර සම්බුද්ධ ජයන්ති විහාරය, කන්තලේ අග්‍රබෝධි විහාරය, ගම්පොල නාරංවිට සම්බුද්ධ ජයන්ති විහාරය, වාරියපොල ශ්‍රී සුමංගල පිරිවෙන, මාතර කොටිකාගොඩ රජමහා විහාරය යන විහාරස්ථාන කේන්ද්‍රකර ගනිමින් මෙම සර්වඥ ධාතු ප්‍රදර්ශනය පැවැත්වෙන බැවින් ලක්වැසි සියලුදෙනාටම මීට සහභාගිවීමට අවස්ථාව සැලසී ඇත.2600 ශ්‍රී සම්බුද්ධත්ව ජයන්තිය නිමිති කරගෙන පැවැත්වෙන මෙම ධාතු ප්‍රදර්ශනය තුළින් මෙරට ජනතාවගේ සිත්සතන් බොදු බැතියෙන් හා බුද්ධාලම්භන ප්‍රීතියෙන් උතුරා යනු ඇත. මෙම සර්වඥ ධාතු ප්‍රදර්ශනය පැවැත්වෙන ස්ථානයන්ට වැළ නොකැඩී එන ලක්ෂ සංඛ්‍යාත ජන ගඟ දෙස බලනවිට පැහැදිලි වන්නේ ජිවමාන බුදුන් දකින්නට එන පිරිසක් ලෙස අපමණ ශ්‍රද්ධාවෙන් හා ගෞරවයෙන් යුක්තව මීට සහභාගි වන බවයි. ඇතැම් ගිහි පැවිදි පිරිස් වාහනවලින් බොහෝ දුරකතර ගෙවාගෙන පැමිණ සර්වඥ ධාතු වන්දනා කරනුයේ ඉමහත් හරසරින් හා ගෞරවයෙන් යුක්තවය.පවතින විවෘත ආර්ථික ක්‍රමය හා සංකීර්ණ සමාජය හමුවේ සාරධර්ම හා බොදු හැඟීම් ගිලිහී දුෂ්චරිත ක්‍රියාවන්ද ඉස්මතු වූ අවස්ථා පසුගිය කාලයේ අසන්නට දකින්නට ලැබුණි. එබඳු දුෂ්චරිත සමාජයෙන් ඉවත් වී සදාචාරවත් සමාජයක් බිහිකර ගැනීම සඳහාත් නව බොදු හැඟීම් හා බුද්ධාලම්භන ප්‍රීතිය හදවත් තුළට ජනිතවීමට, මෙම සර්වඥ ධාතු ප්‍රදර්ශන වෙසෙසින්ම ඉවහල් වේ. ගමයි පන්සලයි වැවයි දාගැබයි බුදුදහමයි ජනසමාජයයි යන සංකේතය අර්ථවත් කිරීම උදෙසාත් බුදුදහමට ගරු කරන ඒ අනුව ක්‍රියාකරන දැහැමි ජන සමාජයක් බිහිවීම සඳහාත් මෙම කපිලවස්තු සර්වඥ ධාතු ප්‍රදර්ශන මෙරට පැවැත්වීම අතිශයින්ම වැදගත් වේ. වත්මන් ජනපති ඇතුළු රාජ්‍ය නායකයින්ටත් රටටත් ජනතාවටත් සර්වඥ ධාතුන් වහන්සේලාගේ ආශිර්වාදය උදාවේවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=n120824_br1</link>
    <topic>ඇඟලුම් සේවිකාවන් 67 කට වන්දි නොගෙවූව්‍යාපාරික යුවළ මෙතෙක් අත්අඩංගුවට ගෙන නෑ පස් වරක් වරෙන්තු නිකුත් කරලා</topic>
    <author>පානදුර සමූහ – කපිල සෝමරත්න</author>
    <content>(2012 08 24 10:10) සේවය අහිමි කෙරුණ ඇඟලුම් සේවිකාවන් 67 කට ගෙවිය යුතු රුපියල් එක්කෝටි එකොළොස් ලක්‍ෂ හයදහස් හැටනවයක වන්දි මුදලක් නොගෙවා කට්ටි පනිමින් සිටින මුස්ලිම් ජාතික කෝටිපති ව්‍යාපාරික යුවළක් අත්අඩංගුවට ගැනීමට පානදුර පොලිසිය සහ ගල්කිස්ස පොලිස්ථාන වෙත පානදුර මහේස්ත්‍රාත් ආර්. එස්. ඒ. දිසානායක මහතා වරෙන්තු නිකුත් කර ඇත.පස් වරක් මේ වරෙන්තු නිකුත් කර ඇතත් මේ ව්‍යාපාරික යුවළ අත්අඩංගුවට ගැනීමට පොලිසිය උනන්දුවක් දක්වා නැත.අදාළ පොලිස් ස්ථානාධිපතිවරු අධිකරණයට වාර්තා කර ඇත්තේ ඔවුන් පදිංචි නිවාසවල නොමැති බව යැයි අධිකරණයේදී හෙළිදරව් විය.මෙසේ අධිකරණය මඟහැර ඇත්තේ දෙහිවල කොහුවල පදිංචි ව්‍යාපාරික යුවළකි.ඔවුන් පානදුර මෝදරවිල කර්මාන්ත පුරයේ ඇඟලුම් කර්මාන්ත ශාලාවක් පවත්වාගෙන ගිය අතර හදිසියේම එම කර්මාන්තශාලාව වසා දැමීම නිසා සේවිකාවන් 67 දෙනකුට සේවය අහිමි වූහ. ඔවුන් පානදුර සහකාර කම්කරු කොමසාරිස්වරයා වෙත පැමිණිලි කිරීමෙන් පසු නඩු කටයුතු ආරම්භ කෙරුණි.පැමිණිලි විභාග කළ පානදුර කම්කරු විනිශ්චය සභාව අදාළ වන්දි මුදල සේවක සේවිකාවන් 67 දෙනාට ගෙවීමට නියෝගයක් නිකුත් කෙළේය. එම නියෝගය ක්‍රියාත්මක නොකළ නිසා මේ යුවළට පානදුර සහකාර කම්කරු කොමසාරිස්වරයා පානදුර මහේස්ත්‍රාත් අධිකරණයේ මේ ව්‍යාපාරික යුවළට නඩු පැවරුවේ වර්ෂ 2010 දීය.මේ වනතුරු ඔවුන් අධිකරණය හමුවේ පෙනී සිට නැත. එමනිසා අධිකරණයෙන් වරෙන්තු නිකුත් කර ඇත. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=n1208241</link>
    <topic>ශ්‍රී ලංකාවේ ත්‍රස්තවාදයට මින් පසු ආධාර දෙන්න බෑ</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ලෝකයේ කිසිදු සංවිධානයකට, ආයතනයකට හෝ පුද්ගලයකුට ශ්‍රී ලංකාවේ ත්‍රස්තවාදය පෝෂණය කිරීම සඳහා මුදල් ආධාර ලබා දිය නො හැකි ආකාරයට පනත් සංශෝධනයක් කිරීමට රජය තීන්දු කර තිබේ. මේ අනුව ත්‍රස්තවාදීනට මුදල් ආධාර සැපයීම වැළැක්වීමට අදාළ පනත සංශෝධනය කිරීමට කැබිනට් අනුමැතිය ද ලැබී තිබේ.ශ්‍රී ලංකාවේ බෙදුම්වාදී – ත්‍රස්තවාදය පෝෂණය කිරීම සඳහා විදේශ මුදල් විශාල වශයෙන් ලැබෙන බවට තොරතුරු දිගින් – දිගට ම ලැබී ඇත. අන්තර්ජාතික ආයතන කිහිපයක් ද මේ බව පෙන්වා දී තිබේ.මේ යටතේ 2005 අංක 25 දරණ පනත සංශෝධනය කිරීම සඳහා විදේශ කටයුතු පිළිබඳ අමැති මහාචාර්ය ජී. එල්. පීරිස් මහතා ඉදිරිපත් කළ යෝජනාවකට කැබිනට් අනුමැතිය හිමිව ඇත.ත්‍රස්තවාදීන්ට මුදල් ආධාර සැපයීම ඇහිරීම සඳහා නීතිමය රාමුවක් අවශ්‍ය බවත් මේ පනත සංශෝධනය කිරීම එම කටයුතුවල ප්‍රථම අදියර බවත් ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවසීය.අන්තර් රාජ්‍ය ආයතනයක් වන මුල්‍ය කටයුතු කාර්යය සාධක බළකාය කර ඇති නිර්දේශයන් අනුව දැනට පවත්නා පනතේ ඇති අඩුපාඩුවලට පිළියමක් ලෙස මේ නීතිමය සංශෝධන ඉදිරිපත් කිරිමට යෝජිත බව රඹුක්වැල්ල මහතා පැවසීය.ඇමැතිවරයා එසේ ප්‍රකාශ කළේ ජනමාධ්‍ය හා ප්‍රවෘත්ති අමාත්‍යාංශයේ ඊයේ (23) පැවති කැබිනට් තීරණ දැනුම්දීමේ මාධ්‍ය සාකච්ඡාවට එක්වෙමිනි.ජී-7 කණ්ඩායම පිහිට වූ මුදල් විෂුද්ධිකරණය වැළැක්වීමේ සහ ත්‍රස්තවාදයට මුදල් සැපයීම මැඩපැවැත්වීමට අදාළ ජගත් ප්‍රතිපත්ති සකසන්නා ලෙස කටයුතු කරන අන්තර් රාජ්‍ය ආයතනය ඉදිරිපත් කළ නිර්දේශ අනුව නීතිමය සංශෝධන ඉදිරිපත් කෙරේ.රජයේ ප්‍රවෘත්ති අධ්‍යක්ෂ ජෙනරාල් මහාචාර්ය ආරියරත්න ඇතුගල, ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ආරිය රූබසිංහ මහත්වරු මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=n1208242</link>
    <topic>ඇමැති බැසිල් සමඟසාකච්ඡා සාර්ථකයි</topic>
    <author>සමන්මලී ප්‍රියශාන්ති</author>
    <content>ඉදිරි දින කිහිපයේ දී ගැටලු විසඳා ගැනීමට හැකියාව ලැබෙනු ඇති බවට විශ්වවිද්‍යාල ආචාර්යවරුන්ගේ සමිති සම්මේලනය විශ්වාසය පළ කරයි.ආර්ථික සංවර්ධන ඇමැති බැසිල් රාජපක්ෂ මහතාගේ මැදිහත් වීම මත පැවැති සාකච්ඡා මේ වන විට ඉතා සාර්ථක වී ඇති බවත් ඉදිරි සාකච්ඡා ක්‍රියාවලින් තම ගැටලු විසදා ගැනීමට හැකි වන බවත් ආචාර්යවරුන්ගේ සමිති සම්මේලනය කියයි.ඉදිරියේ පැවැත්වෙන තීරණාත්මක සාකච්ඡාවෙන් පසු පැමිණෙන එකඟතාවය සම්බන්ධයෙන් සමිති සාමාජිකයන් දැනුවත් කර ඔවුන්ගේ අනුමැතිය ඇතිව වැඩවර්ජනය නවතා යළි සේවයට වාර්තා කිරීමට පියවර ගන්නා බවත් එම සම්මේලනයේ සභාපති ආචාර්ය නිර්මාල් රංජිත් දේවසිරි මහතා "දිනමිණ" ට ප්‍රකාශ කළේය.රජ‍ය ආචාර්යවරුන්ගේ සමිති සම්මේලනයට ලබා දුන් විසඳුම් යෝජනාවලියට පිළිතුරු වශයෙන් සම්මේලනය ඉදිරිපත් කළ සංශෝධිත යෝජනාවලිය සම්බන්ධයෙන් මේ වන විට රජය ප්‍රතිපත්තිමය වශයෙන් එකඟතාවයකට පැමිණ සිටින බව සමිති සම්මේලනයේ ලේකම් ආචාර්ය ටෙරන්ස් මදුජිත් මහතා පැවසීය.එම යෝජනා ක්‍රියාත්මක කරන කාලවකවානුව හා එම යෝජනා ක්‍රියාත්මක කරන ආකාරය පිළිබද මතුවී ඇති ගැටලු සම්බන්ධයෙන් රජයේ නියෝජිතයන් වශයෙන් ප්‍රවෘත්ති හා ජනමාධ්‍ය අමාත්‍යංශයේ ලේකම් ආචාර්ය චරිත හේරත් හා ජ්‍යෙෂ්ඨ කථිකාචාර්ය ධම්ම දිසානායක මහත්වරු සංගමයේ අදහස් ලබා ගත් බවද මදුජිත් මහතා කීවේය.ඒ අනුව එම ගැටලුව විසදීම සම්බන්ධයෙන් කැබිනට් අනුමැතිය ලබා ගැනීමේ වැඩපිළිවෙළක් ක්‍රියාත්මක කරන බවට රජයේ නියෝජිතවරු දැනුම් දුන් බවත් ඒ මහතා පැවසීය.මීට අමතරව ආචාර්යවරුන්ගේ වැටුප් වැඩිකිරීම සම්බන්ධයෙන් සාකච්ඡාවක් මුදල් අමාත්‍යංශයේ ලේකම් පී.බී.ජයසුන්දර මහතාගේ ප්‍රධානත්වයෙන් පැවැත්වෙන අතර එම සාකච්‍ඡාවෙන් පසු සුබදායක අවසානයක් දැකිය හැකි යැයි ද හෙතෙම ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=n1208243</link>
    <topic>ශ්‍රී සර්වඥ ධාතු අද අනුරපුරට වැඩම කෙරේ</topic>
    <author>අමිල ප්‍රභාත් වනසිංහ සහ සම්පත් සංජීව</author>
    <content>ශ්‍රී ලාංකීය බෞද්ධ ජනතාවට වැඳ පුදා ගැනීමට අවස්ථාව උදා කරමින් මෙරටට වැඩම කළ කපිල වස්තුපුර ශ්‍රී සර්වඥ ධාතූන් වහන්සේලා අද (24) අනුරාධපුර ශ්‍රී සම්බුද්ධ ජයන්ති විහාරස්ථානයට වැඩම කෙරේ.පැල්මඩුල්ල රාජමහා විහාරයේ තැන්පත් කර තිබෙන සර්වඥ ධාතූන් වහන්සේලා අද පෙරවරු 10.00ට අනුරාධපුර ශ්‍රී සම්බුද්ධ ජයන්ති විහාරයට වැඩම කරවන අතර අද (24) දහවල් සිට විසි හය (26) වන දින දක්වා ජනතාවට ප්‍රදර්ශනය කරන බව උතුරු හා උතුරු මැද දෙපළාතේ ප්‍රධාන සංඝනායක ජයන්ති විහාරාධිපති නුගේතැන්නේ පඤ්ඤානන්ද නාහිමියෝ පැවසූහ.පැල්මඩුල්ල රාජමහා විහාරස්ථානයේ සිට ගුවනින් අනුරාධපුර ස්වර්ණපාලි බාලිකා මහා විද්‍යාල ක්‍රීඩාංගණයට වැඩම කරන සර්වඥ ධාතුන් වහන්සේලා එම ස්ථානයේ සිට මහා පෙරහරකින් ශ්‍රී සම්බුද්ධ ජයන්ති විහාරයට වැඩම කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=n1208244</link>
    <topic>රජය -TNA සාකච්ඡාවලට පණ දෙන්න අකාෂි උර දෙයි</topic>
    <author>මහින්ද අලුත්ගෙදර</author>
    <content>ශ්‍රී ලංකා රජය සහ දෙමළ ජාතික සන්ධානය අතර සාකච්ඡා යළි ආරම්භ කිරීම සඳහා මැදිහත්වී ක්‍රියා කිරීමට ජපාන විශේෂ නියෝජිත යසුෂි අකාෂි මහතා තීරණය කරයි.නිල සංචාරයක් සඳහා ශ්‍රී ලංකාවට පැමිණි ඒ මහතා මෙරට දෙමළ ජාතික සන්ධානයේ නියෝජිතයන් පිරිසක් සමඟ පැවති සාකච්ඡාවක දී ඒ සඳහා කැමැත්ත පළකර ඇත. ශ්‍රී ලංකාවේ වත්මන් සංවර්ධනය ක්‍රියාමාර්ග මෙන්ම මේ දක්වා ලබා තිබෙන ප්‍රගතිය සහ ඉදිරි සැලසුම් සම්බන්ධයෙන් දැකබලා ගැනීම සඳහා ඒ මහතා ශ්‍රී ලංකාවට පැමිණියේය.දෙමළ ජාතික සංධානයේ නායක ආර්. සම්බන්ධන් ඇතුළු නියෝජිතයන් පිරිසක් මේ විශේෂ සාකච්ඡාව සඳහා සහභාගි වී තිබෙන අතර එහි දී ශ්‍රී ලංකාවේ වත්මන් තත්ත්වය හා ඉදිරි සැලසුම් ආදිය සම්බන්ධයෙන් දීර්ඝ වශයෙන් සාකච්ඡාකර තිබේ.ස්ථිර විසඳුමක් ලබාගැනීම සඳහා රජය සහ දෙමළ ජාතික සන්ධානය අතර පැවැත්වෙන සාකච්ඡා වැදගත් බව පෙන්වා දී තිබෙන ජපාන විශේෂ නියෝජිතවරයා ඒ සඳහා සාකච්ඡා යළි ආරම්භ විය යුතු බවද ප්‍රකාශකර ඇත. මේ අතර ඒ මහතා සඳහන්කර ඇත්තේ ජනාධිපති මහින්ද රාජපක්ෂ මහතා සමඟ සාකච්ඡා කොට ඒ සඳහා දෙමළ ජාතික සන්ධානයට අවස්ථාව ලබාදීම වෙනුවෙන් මැදිහත් වී ක්‍රියාකරන බවද යසුෂි අකාෂි සඳහන්කර තිබේ.මේ අතර උතුරේ හමුදා කඳවුරු තවදුරටත් ස්ථාපිතව පැවතීම සහ එම කඳවුරු සීමා කිරීම සම්බන්ධයෙන් ද දෙමළ සන්ධානය සහ යසුෂි අකාෂි අතර සාකච්ඡා පවත්වා ඇත.නිල සංචාරයක් සඳහා ශ්‍රී ලංකාවට පැමිණි ජපාන විශේෂ නියෝජිත යසුෂි අකාෂි මහතා, ඇමැතිවරුන්වන මහාචාර්ය ජී.එල්.පීරිස්, මහින්ද සමරසිංහ, රවුෆ් හකීම්, රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහත්වරු හමුවී සාකච්ඡා කළ බව ශ්‍රී ලංකාවේ ජපාන තානාපති කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=n1208245</link>
    <topic>මවුපිය සෙනෙහස අහිමි වූ අක්ක නගාට පොලිස් රැකවරණ</topic>
    <author>අසේල කුරුළුවංශ</author>
    <content>මව්පිය රැකවරණය නොමැතිව දින කිහිපයක් නිරාහාරව සිටි වයස අවුරුදු 08 ක හා 05 ක දැරියන් දෙදෙනෙකු බගවන්තලාව හෙල්ටොප් වත්තේ ටී. ආර්. පී. කොටසේ අසරණව සිටියදී පොලිසිය ඊයේ (23) සොයාගෙන තිබේ.මේ දරුවන්ගේ මව මීට දින කිහිපයකට පෙර දරුවන් දෙදෙනා අතරමංකැර කොළඹ ප්‍රදේශයට ගොස් ඇති බව පොලිස් පරීක්ෂණ මගින් අනාවරණය වී ඇත. දරුවන් දෙදෙනාගේ මවුපියන් නීත්‍යානුකූලව විවාහ වී නොමැති බවත් ටිකකලක් එකට ජීවත්වීමෙන් පසු පියා ප්‍රදේශය අතහැර ගොස් තිබෙන බවත් පොලිසිය පවසයි.අවුරුදු 05 ක වයසේ පසුවන බාල දියණිය ගොළු දැරියක බව වෛද්‍ය පරීක්ෂණ මගින් හෙළිවී ඇත.දින ගණනක් නිරාහාරව අපවිත්‍ර තත්ත්වයෙන් සිටි දරුවන් දෙදෙනාට අහිමි වූ මාපිය සෙනෙහස නොදැනෙන සේ ඔවුනට කවා පොවා අලුත් ඇඳුම් අන්දවා සත්කාර කරන්නට බගවන්තලාව පොලිස් ස්ථානාධිපති පොලිස් පරීක්ෂක අර්ජුන විජේවර්ධන මහතාගේ මඟපෙන්වීම මත කාන්තා කාර්යාංශයේ නිලධාරිනියන් ක්‍රියාකළහ.හැටන් ජ්‍යෙෂ්ඨ පොලිස් අධිකාරි ගෙමින් පද්මදේව මහතා ප්‍රදේශයේ පොලිස් ස්ථාන අතර මහජන සම්බන්ධතාව වර්ධනය කිරීම සඳහා ගත් පියවර ඔස්සේ ප්‍රදේශවාසියෙකු ලබා දුන් තොරතුරක් ඔස්සේ මේ දරුවන් දෙදෙනා සොයා ගැනිණි.දරුවන් අධිකරණයට ඉදිරිපත් කිරීමෙන් පසු පරිවාස භාරයට පත්කිරීමට අපේක්ෂා කරන බවත් වයස අවුරුදු අටක දැරිය පාසල් අධ්‍යාපනය සඳහා යොමුකර නොමැති බවත් පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=n1208246</link>
    <topic>හෝමාගම නිවෙසකපුරාවස්තු තොගයක්</topic>
    <author>භක්ති ධර්මපි‍්‍රය මෙන්ඩිස්</author>
    <content>හෝමාගම දකුණු පිටිපන ප්‍රදේශයේ නිවෙසක තිබී පුරාවස්තු තොගයක් සමඟ කාන්තාවක් සහ තවත් පුද්ගලයකු හෝමාගම පොලිසියේ විශේෂ පොලිස් කණ්ඩායමක් විසින් ඊයේ (23) අත්අඩංගුවට ගෙන තිබේ.පැරණි කාසි තොගයක්, මැණික් ආයිත්තම්, ආභරණ, මුදල් නෝට්ටු ඇතුළු පුරාවස්තු තොගයක් සැකකාරිය ලඟ තිබූ බව පොලිසිය පවසයි. මෙහි ප්‍රධාන සැකකරු ලෙස සැලකෙන පුද්ගලයා පලාගොස් ඇති අතර පොලිසිය ඔහු සොයා විශේෂ මෙහෙයුමක් ආරම්භ කර තිබේ.කෞතුකාගාරයෙන් සොරකම් කරන ලද භාණ්ඩ මෙහි ඇත්දැයි පොලිසිය පරීක්ෂණ ආරම්භ කර තිබේ.ඉදිරි පරීක්ෂණ සඳහා පොලිසිය පුරාවිධ්‍යා දෙපාර්තමේන්තුවේ සහාය බලාපොරොත්තු වන බව හෝමාගම පොලිසියේ නිලධාරියකු පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=n1208247</link>
    <topic>ඇස්බැස්ටස් භාවිතය නැවැත්වීමට පියවර</topic>
    <author>සන්ධ්‍යා කරුණාරත්න</author>
    <content>මෙරට මහජනතාවගේ ඇස්බැස්ටස් භාවිතය සම්පූර්ණයෙන්ම නැවැත්වීමට කටයුතු කරන බව සෞඛ්‍ය අමාත්‍යාංශයේ පාරිසරික හා වෘත්තීය සෞඛ්‍ය පිළිබඳ අධ්‍යක්ෂ වෛද්‍ය ආනන්ද ජයලාල් මහතා පවසයි.ඇස්බැස්ටෝස් කෙඳි ආඝ්‍රාණය කිරීම නිසා පෙනහලු පිළිකා, ඇස්බැස්ටෝසීස් සහ මීසොතෙලියෝමා යනාදී මාරාන්තික රෝගවලට මහජනතාව ගොදුරු වීම නිසා මේ පියවර ගෙන තිබේ.ස්වාභාවිකව පරිසරයේ කෙඳි මිටි වශයෙන් පවතින තනි කෙඳි බවට පත් කළ හැකි ඛනිජයක් ලෙස ඇස්බැස්ටස් හඳුන්වයි.ලෝක සෞඛ්‍ය සංවිධානයේ සහාය ඇතිව මේ පියවර ගැනීමට සෞඛ්‍ය අමාත්‍යාංශය කටයුතු කරයි. ඇස්බැස්ටස් කෙඳිති මඟින් අපවිත්‍ර වූ වාතය ආඝ්‍රාණය කිරීමෙන් සිරුරට එම කෙඳි ඇතුළු වේ. විශාල ප්‍රමාණයේ කෙඳි සිරුරෙන් ඉවත් වුවත් ඉතා කුඩා කෙඳි ‍සිරුර තුළ රැඳෙමින් රෝග හටගනියි.ආහාර මාර්ගය හරහා ඇතුළු වන ඇස්බැස්ටස් කෙඳි ස්වාභාවිකවම සිරුර තුළින් ඉවත් වන අතර සම හරහා මේ කෙඳි සිරුරට ඇතුළු වීම සිදු‍ නොවේ. අධික ලෙස දුම්පානය කරන පුද්ගලයන් ඇස්බැස්ටස්වලට නිරාවරණය වීම නිසා පෙනහලු ආශ්‍රිත පිළිකා ඇති වීමේ ප්‍රවනතාව ඉහළ බව විද්‍යාත්මක අධ්‍යයනයන්ගෙන් අනාවරණය වී තිබේ. සර්පන්ටයින් හා ඇම්ෆිබෝල් ඇස්බැස්ටස් ලෙස වර්ග දෙකක් පවතියි. මෙය බොහෝ රටවල තහනම් කර ඇති ද්‍රව්‍යයක් වන අතර පීලි සහිත වහල තහඩු, සිවිලිම් සඳහා යොදාගන්නා පැතලි තහඩු, තිරිංග ආස්තර, පොළවට අතුරන පිඟන් ගඩොල් යනාදිය නිෂ්පාදනයට මේ කෙඳි භාවිත කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=n1208248</link>
    <topic>ජනපතිගේ දුර දැක්මෙන් ආර්ථික ජයග්‍රහණ රැසක්</topic>
    <author/>
    <content>ජනාධිපති මහින්ද රාජපක්ෂ මහතාගේ දූරදර්ශී නායකත්වය යටතේ අද ශ්‍රී ලංකාව විශාල ආර්ථික සංවර්ධනයක් ළඟාකරගෙන තිබෙන බව හිටපු පළාත් සභා මන්ත්‍රී කංචන ජයරත්න මහතා පවසයි.සබරගමුව පළාත් සභා මැතිවරණය වෙනුවෙන් රත්නපුර දිස්ත්‍රික්කයේ කහවත්ත, නිවිතිගල, ඇහැලියගොඩ ප්‍රදේශවල මැතිවරණ ප්‍රචාරක රැස්වීම් අමතමින් ඒ මහතා මේ අදහස් ප්‍රකාශ කළ අතර එහිදී මෙසේද කීය.විශේෂයෙන්ම ගම සහ නගරය අතර පරතරය අවම කරමින් නාගරික ප්‍රදේශවල තිබෙන යටිතල පහසුකම් ග්‍රාමීය ප්‍රදේශවලටත් ව්‍යාප්ත කිරීමට මේ රජය කටයුතු කර තිබෙනවා. ගම නඟා සිටුවීමෙන් රටේ ආර්ථිකය නංවාලීමට කටයුතු කිරීම අප රජයේ ප්‍රතිපත්තියයි.ග්‍රාමීය මාර්ග කොන්ක්‍රීට් කිරීම, විදුලිබලය ලබාදීම, පාසල් තුළ ක්‍රමානුකූල සනීපාරක්ෂක සේවා සැපයීම, ග්‍රාමීය සුළු වාරි ක්‍රම සංවර්ධනය ආදිය ජනතාවට ලබාදුන්නේ මේ රජයයි. ඒ සඳහා විශාල මුදලක් වැයකර තිබෙනවා.දිවි නැඟුම විදාතා වැඩසටහන් ක්‍රියාත්මක කරමින් ගමෙන්ම නිෂ්පාදන බිහිකරන ක්‍රමවේදයක් ගොඩනංවා ආර්ථික දරිද්‍රතාවයටත් විරැකියාවටත් විසඳුම් ලබාදීමට රජයට හැකිවුණා. එපමණක් නොවෙයි ගමේම නිෂ්පාදන බිහිකිරීම සඳහා තාක්ෂණික දැනුම අවබෝධය ලබාදීමට විවිධ වැඩසටහන් ක්‍රියාත්මක කර තිබේ.රත්නපුර දිස්ත්‍රික්කයේ දුෂ්කර පාසල්වල දරු දැරියන් වෙනුවෙන් පරිගණක යන්ත්‍ර ලබාදී දරුවන්ට මූලික තාක්ෂණික දැනුම ලබාදීමටද වැඩසටහන් ක්‍රියාත්මක කර ඇත.සංවර්ධනයේ තවත් වැදගත් අංගයන් වන්නේ් ග්‍රාමීය ප්‍රදේශවලට විදුලිය ලබාදීමයි. එයද මේ රජය මගින් ඉටු වී තිබේ.පළාතේ තරුණ තරුණියන් අතර ක්‍රීඩාව ප්‍රචලිත කරමින් විනයගරුක සෞඛ්‍යසම්පන්න තරුණ පරපුරක් බිහිකරන්නට අඩිතාලම දමා තිබෙනවා. විශේෂයෙන්ම රත්නපුර දිස්ත්‍රික්කයේ වොලිබෝල් ක්‍රීඩාවෙන් ඉහළ තලයකට ගෙන එන්නට කටයුතු කර තිබෙනවා.අපේ දේශපාලනය පිරිසුදුයි. වන්නිආරච්චි දේශපාලනයේ වංචා, දූෂණ නැහැ.ඒ නිසා අපේ ජනතාවට සේවය කිරීමේ වගකීම අපි භාර අරන් තියෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=n1208249</link>
    <topic>ඇමැති විමල්ට සුවයි</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා හදිසියේ අසනීපවීම හේතුවෙන් කුරුණෑගල ශික්ෂණ රෝහලේ හදිසි අනතුරු අංශයට ඊයේ (23)ඇතුළත් කෙරිණි.ත්‍රිකුණාමලය බලා යමින් සිටිය දී හදිසියේ අසනීප වීම නිසා වීරවංශ මහතා රෝහල්ගත කර ඇති අතර දැනට අවශ්‍ය ප්‍රතිකාර කඩිනමින් ලබාදීමට පියවරගෙන ඇති බව, කුරුණෑගල ශික්ෂණ රෝහලේ අධ්‍යක්ෂිකා වෛද්‍ය සෝමා රාජමන්ත්‍රී මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=n12082410</link>
    <topic>වලස් බබා වගා ළිඳේ</topic>
    <author>වවුනියාව උතුර බන්දුල සෙනෙවිරත්න</author>
    <content>අනාරක්ෂිත ළිඳකට වැටී සිටි අවුරුදු 02 ක් පමණ වයසැති වලස් පැටියකු වවුනියාව වන ජීවි නිලධාරින් පෙරේදා (22) බේරාගෙන තිබේ.වවුනියාව සෙට්ටිකුලම් පෙරියතම්පනේ කැලෑ ප්‍රදේශයේ පාළු ළිඳකට වැටී සිටි වලස් පැටියා දින 02ක් පමණ ළිඳ තුළ නිරාහාරව සිටින්නට ඇතැයි ද වවුනියාව අඩවි වන ආරක්ෂක ඩබ්.ජේ.කේ.හේරත් මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=n12082411</link>
    <topic>දිවයින ප්‍රධාන කර්තෘ නාරද නිශ්ශංක</topic>
    <author/>
    <content>ජ්‍යෙෂ්ඨ මාධ්‍යවේදී නාරද නිශ්ශංක මහතා දිවයින පුවත්පතේ නව ප්‍රධාන කර්තෘවරයා ලෙස ඊයේ (23වැනිදා) වැඩ භාර ගත්තේය.ඊට පෙර දිවයින පුවත්පතේ පරිපාලන කර්තෘවරයා ලෙස කටයුතු කළ නිශ්ශංක මහතා 1976 වසරේදී ප්‍රාදේශීය මාධ්‍යවේදියෙකු ලෙස ටයිම්ස් ආයතනයෙන් සිය මාධ්‍ය ජීවිතය අරඹා 1981 වසරේ දිවයින පුවත්පත ආරම්භයේදී එහි ප්‍රාදේශීය මාධ්‍යවේදියකු ලෙස සේවයට එක්ව පසුව එහි නිදහස් මාධ්‍යවේදියකු හා මාණ්ඩලික වාර්තාකරුවකු ලෙසද කටයුතු කළේය.පසුව එහි සහකාර ප්‍රවෘත්ති කර්තෘ, ප්‍රවෘත්ති කර්තෘ සහ නියෝජ්‍ය ප්‍රාදේශීය ප්‍රවෘත්ති කර්තෘ, ප්‍රාදේශීය ප්‍රවෘත්ති කර්තෘ, නියෝජ්‍ය කර්තෘ පදවිද හෙබවීය. මීට අමතරව ඒ මහතා දිවයින පුවත්පතේ සිනමා කලා සංග්‍රහයේ සංස්කාරක ලෙසද කටයුතු කරයි.ජනමාධ්‍ය ක්‍ෂේත්‍රයේ දශක 4කට ආසන්න කාලයක් අත්දැකීම් ඇති නාරද නිශ්ශංක මහතා කුලියාපිටිය නෙත්තිපොලගෙදර හා කැලණිය මහ විදුහලෙන් ප්‍රාථමික අධ්‍යාපනය ද මීගමුව හරිස්චන්ද්‍ර මහා විද්‍යාලයෙන් ද්වීතියික අධ්‍යාපනය ද ලැබීය. ජනමාධ්‍ය ක්‍ෂේත්‍රයේ වරින් වර විවිධ සම්මාන ගෞරවයටද හෙතෙම පාත්‍ර විය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=n12082412</link>
    <topic>දිවි නැඟුම පනතට සහාය පළ කර දැවැන්ත උද්ඝෝෂණයක්</topic>
    <author>අනුර ප්‍රේමලාල්, මහින්ද අලුත්ගෙදර</author>
    <content>දිවි නැඟුම දෙපාර්තමේන්තු පනතට විරුද්ධව ක්‍රියාත්මක කුමන්ත්‍රණයන්ට එරෙහි දැවැන්ත උද්ඝෝෂණය බත්තරමුල්ල ශ්‍රී ලංකා සමෘද්ධි අධිකාරිය ඉදිරිපිට දී අද (24) පැවැත්වේ.මේ දැවැන්ත උද්ඝෝෂණයට 8000ක  පිරිසක් සහභාගි වීමට නියමිත අතර එය සමස්ත ලංකා සමෘද්ධි හා කෘෂිකර්ම පර්යේෂණ නිෂ්පාදන සහකාර නිලධාරී සංගමය සංවිධාන කරයි.තම සංගමයේ බලවත් පරිශ්‍රමය මධ්‍යයේ ජනාධිපති මහින්ද රාජපක්ෂ හා ආර්ථික සංවර්ධන ඇමැති බැසිල් රාජපක්ෂ මහත්වරුන්ගේ සෘජු නායකත්වය යටතේ සමෘද්ධි ව්‍යාපාරයට, සමෘද්ධි නිලධාරීන්ට හා දිළිදු බව තුරන් කිරීමේ වැඩපිළිවෙළට ශක්තියක් වෙමින් මෙම දිවි නැඟුම දෙපාර්තමේන්තු පනත පාර්ලිමේන්තුව වෙත ඉදිරිපත් කළ බව සමස්ත ලංකා සමෘද්ධි හා කෘෂිකර්ම පර්යේෂණ නිෂ්පාදන සහකාර නිලධාරී සංගමයේ ප්‍රධාන ලේකම් සහ බස්නාහිර පළාත් සභා මන්ත්‍රී ඒ.ඩී ජගත් කුමාර මහතා පවසයි.කෙසේ වුවද මේ වනවිට අදාළ පනතට එරෙහිව විශාල කුමන්ත්‍රණයක් ක්‍රියාත්මක වෙමින් තිබෙන බව පෙන්වාදෙන ඒ මහතා අධිකරණ ක්‍රියාමාර්ග ගෙන පනත සම්මත කර ගැනීම වැළැක්වීමටත් රජය අධෛර්යමත් කිරීමටත් ඇතැමුන් ක්‍රියාකරන බව හෙකෙම කීය. මේ පනත ක්‍රියාත්මක නොවන්නේ නම් සමස්ත සමෘද්ධි නිලධාරීන්ගේ විශ්‍රාම වැටුප් සිහිනය බොඳවී යන අතර අනාගත වැඩපිළිවෙළ අසාර්ථක වන බවද කියා සිටී.ජනතා විමුක්ති පෙරමුණට සම්බන්ධ ඉතා සීමිත පිරිසක් මෙවැනි වැඩපිළිවෙළක නිරතවන බව පෙන්වාදෙන සමස්ත ලංකා සමෘද්ධි හා කෘෂිකර්ම පර්යේෂණ නිෂ්පාදන සහකාර නිලධාරී සංගමයේ ලේකම්වරයා මේ පනත සම්මත කර ගතයුතු බවද සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=r1208241</link>
    <topic>රඹුක්කන ප්‍රාථමික පාසල් 14ක් ප්‍රතිනිර්මාණය කරයි</topic>
    <author>රඹුක්කන උතුර සමුහ විපුල එස්. කුමාරතුංග</author>
    <content>මහින්ද චින්තන ඉදිරි දැක්මට අනුව අනාගත ශ්‍රී ලංකාවේ දැනුම කේන්ද්‍රීය සංවර්ධන අරමුණ සාක්ෂාත් කර ගැනීම උදෙසා ප්‍රාථමික පාසල් 5000ක් සහ ද්විතීයික පාසල් 1000ක් සංවර්ධනය කිරීමේ ජාතික වැඩසටහනට සමගාමීව රඹුක්කන අධ්‍යාපන කොට්ඨාසයේ ප්‍රාථමික පාසල් 14ක් ප්‍රතිනිර්මාණය කිරීමට පියවර ගෙන තිබේ.හොඳම දේ දැයේ දරුවන්ට තේමාව කරගත් මෙම වැඩසටහන අධ්‍යාපන අමාත්‍යාංශය සහ ආර්ථික සංවර්ධන අමාත්‍යාංශය සබරගමුව පළාත් සභාව එක්ව ආරම්භ කර තිබේ.මෙම වැඩසටහන් මාලාවේ මාවනැල්ල අධ්‍යාපන කලාපයේ සමාරම්භක උත්සවය පසුගියදා මොලගොඩ ප්‍රාථමික විද්‍යාලයේදී සබරගමුව පළාත් හිටපු ප්‍රධාන ඇමැති මහීපාල හේරත් මහතාගේ උපදෙස් පරිදි කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහතාගේ ප්‍රධානත්වයෙන් පැවැත්විණි.බැද්දවල ප්‍රාථමික විද්‍යාලය, හේනේපොල ඕල්කට් විද්‍යාලය, හලාගිරිය කනිෂ්ඨ විද්‍යාලය, කඩිගමු ප්‍රාථමික විද්‍යාලය, හේනේපොළ රෝමාණු කතෝලික විද්‍යාලය, දැලිවල තිස්ස ප්‍රාථමික විදුහල, අලුගොල්ල ප්‍රාථමික විදුහල, පිටවල රෝමානු කතෝලික විද්‍යාලය, වැලිගමුව කනිෂ්ඨ විද්‍යාලය, කොටවැල්ල කනිෂ්ඨ විද්‍යාය, මංගලගම කනිෂ්ඨ විද්‍යාලය, මොලගොඩ ප්‍රාථමික විද්‍යාලය, වල්පොළ ප්‍රාථමික විදුහල සහ වැලිකන්ද ප්‍රාථමික විද්‍යලය මෙසේ ප්‍රතිනිර්මාණය කිරීමට නියමිත පාසල්ය.මොලගොඩ පැවැති මෙහි සමාරම්භක උත්සව අවස්ථාවට කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත්, රඹුක්කන ප්‍රාදේශීය සභා මන්ත්‍රී කපිල කුමාර අබේනායක, ප්‍රාදේශීය සභා මන්ත්‍රී අජන්ත ඉලන්දර මහත්වරු ඇතුළු මොලගොඩ ප්‍රාථමික විද්‍යාලයේ විදුහල්පති ප්‍රමුඛ ආරාධිතයන් රැසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=r1208242</link>
    <topic>අකීකරු එළදෙනගේ දෙපා බැඳ දැමුගොවි මහතකුට අකරතැබ්බක්</topic>
    <author>තිලක් පුෂ්ප කුමාර සේනානායක</author>
    <content>ඔහු මාතලේ ප්‍රදේශයේ ජීවත් වූ ගොවි මහතෙකි. තම වැඩිමහල් දියණියන් දෙදෙනා දීග ගිය පසු තම බිරිය සමඟ නිවෙසේ ජීවත් වූ මේ ගොවි මහතාට දිනක් මිතුරකුගෙන් එළදෙනකු ලැබිණි.එළදෙනගේ වැඩ කටයුතු බිරියට පැවරූ හෙතෙම කුඹුරේ වැඩකටයුතු වල නිරත විය. එළදෙන පැටියකු ලැබු පසු කිරි දෙවීමේ කටයුතුද කෙළේ මේ ගොවි මහතාගේ බිරිය විසිනි.ටික දවසකින් ගොවි මහතාගේ බිරියට උණ වැළඳීම නිසා එළදෙනට තණකොල කැපීමේ කටයුත්ත මෙන්ම කිරි දෙවීමද ගොවි මහතා පිට පැටවිණි.බිරියට සිතින් දෝෂාරෝපණය කරමින් ඔහු තණකොළ කපා හරක් මඩුවේ බක්කියට දැමුවේය. පසුදින උදෑසන සරමකින් සැරසී කිරි දෙවීමට ගොවි මහතා එළදෙන ළඟට ගිය අතර නුපුුරුදු අයකු පැමිණීම නිසා එළදෙන පයින් ගසන්නට පටන් ගත්තෙන් හෙතෙම එළදෙනගේ පස්සා ගාත් දෙක අසල කණුවක බැන්දේය.කිරි දෙවීමට අවශ්‍ය භාජනය රැගෙන ඒමට ගොවි මහතා කුස්සියට ගිය අතරතුරදී එළදෙන එක කකුලක් කෙසේ හෝ ගලවා ගත් අතර ගොවි මහතා කිරි දෙවීමට වාඩි වීමට ඔන්න මෙන්න කියා තිබියදී පස්සා ගාතය උස්සා පයින් ගැසීය.එළදෙනගේ එක් ගාතයක් ගොවි මහතාගේ සරම උඩට වැටී ඔහුගේ සරම ලිහෙන්නට විය. වතුර බඳුනක් ගැනීමට පැමිණි ඔහුගේ බිරියට කිසියම් පුද්ගලයකු එළදෙන පිටුපස නිරුවතින් සිටගෙන සිටින අයුරු පෙනිණි. බිරිය බියවී කෑ ගැසුවාය.වහා සරම හැඳගත් ගොවි මහතා පැමිණ බිරියගේ කම්මුලට පහරක් ගසා සිදුවූ දේ පැහැදිලි කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=r1208243</link>
    <topic>දෙල්ගොඩදී වෑන්රියක් පැහැරගත් සිද්ධියේනඩු විභාගය සැප්තැම්බර් 7 වැනිදා</topic>
    <author>ගම්පහ සංචාරක - නිමල් ජයසිංහ</author>
    <content>වෑන් රථයක් කොල්ලාකෑම සහ එහි අයිතිකරු ඝාතනය කිරීම පිළිබඳ සිද්ධියේ නඩු විභාගය ලබන සැප්තැම්බර් 07 දින පැවැත්වීමට ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය නියම කළාය.1998 ජූලි 01 දින උඩුපිල, දෙල්ගොඩ ප්‍රදේශයේදී කුලී ගමනක් යෑම සඳහා කතාකරගත් වෑන් රථයත් එහි රියැදුරුට පහරදී ඝාතනය කොට වෑන් රථය පැහැරගැනීම සම්බන්ධයෙන් පුද්ගලයින් දෙදෙනකුට එරෙහිව නීතිපතිවරයා විසින් අධිචෝදනා ඉදිරිපත්කර තිබුණි.සිද්ධියේ ඝාතනයට ලක්වී ඇත්තේ අබ්දුල් බදුර්දීන් නැමැත්තෙකි. වෑන් රථයේ වටිනාකම රුපියල් ලක්‍ෂ 8ක් බවට වාර්තා කර ඇත.චෝදනාව මහාධිකරණයේදී සැකකරුවන් දෙදෙනාට කියවාදෙනු ලදුව නිවැරදිකරුවන් බවට ප්‍රකාශ කළෙන් නඩු විභාගය සැප්තැම්බර් 07 දිනට කල් තැබිණ.චූදිත දෙදෙනා ඇප මත සිටියද, විටින්විට අධිකරණයට පෙනී සිටීම මගහැර ඇති බවද රජයේ නීතිඥවරිය පැවසුවාය.සැකකරුවන්ට තරයේ අවවාද කළ මහාධිකරණ විනිසුරුතුමිය අධිකරණයට නිසි පරිදි පැමිණිය යුතු බවත්, නොඑසේනම් නඩුව විභාගවනතුරු යළි රක්‍ෂිත සිර භාරයේ තැබීමට සිදුවන බවටත් අවවාද කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=r1208244</link>
    <topic>ණයට ආප්ප ක‍න්න පුරුදුව සිටිය පුද්ගලයකුගෙන් කඩහිමි කත වැඩිපුර මුදල් අයකරගෙන</topic>
    <author>නුගේගොඩ සමූහ – ඩබ්ලිව්. විදානපතිරණ</author>
    <content>දිනපතාම පොතට ආප්ප කා කහට බීපු පුද්ගලයෙකුට ණය පොතේ මිල ගණන් ඇසූවිට පුදුමයට පත්වූ සිදුවීමකි මේ.මේ සිද්ධිය වාර්තා වන්නේ මිද්දෙණිය ප්‍රදේශයෙනි. ඔහු සිමියොන් නම් වේ. සිමියොන් ජීවත්වූූයේ කුලී වැඩක් පළක් කර උපයා ගත් මුදලෙනි. උදේට කුලී වැඩක් සොයාගෙන යන සිමියොන්ට ගෙදර අඩුපාඩුකම් මොනතරම් තිබුණත් බිරිය උදේ කෑම හොඳින් සකස් කර දේ. එහෙත් ඔහුට ගමේ කෝපි කඩෙන් උදේට ආප්ප දෙකක් හෝ තුනක් කා කහට එකක් බීම පුරුදු කාර්යයකි. එසේ ආප්ප කා තේ බොන්නේ මාසෙ අන්තිමේ මුදල් ගෙවන බව පවසා ණය පොතටය.පසුගිය දිනක සිමියොන් ගමේ කීප දෙනෙක් සමඟ ගමෙන් පිටව ගියේ දින කීපයකට මේසන් වැඩකට අත්වැඩ දීමටය.එය අවසන් කර පැමිණ මාසයක් අවසන් වූ නිසා මුදල් ටිකක් රැගෙන ඇසිලින්ගේ කෝපි කඩේට ගොඩවුණේ පරණ ණය ටික ගෙවා දාන්නය. ඇසිලින් ගණන කී විට සිමියොන්ගේ ඉහමොළ රත්විය.ඇයි ඇසිලින් අක්කේ, මම දවසක් කීයද ආප්ප කෑවේ. දින හත අටක් ගෙදර හිටියෙත් නෑ. කඩේට ආවෙත් නෑ. ආප්ප කෑවත් කන්නේ දෙකක් නැත්නම් තුනක්නෙ. උඹ මේ ගණන් හදල තියෙන්නේ් හැමදාම ආප්ප 5 ගණනේ දවස් තිහකට. යකෝ මේක මහා බොරු ගණනක්. ඕනනම් මම ආප්ප හැටක් විතර කන්න ඇති.කමක් නැහැ. මෙන්න සල්ලි ගනින්. මම බලු කපුටු දානයකට සල්ලි දුන්න කියල තියා ගන්නව. මීට පස්සෙ නම් උඹෙන් පොතට ආප්ප කන්නෙ නැහැ කියමින් සිමියොන් බැණවදිමින් යන්නට ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=r1208245</link>
    <topic>හෝමාගම ඇස් කණ්ණාඩි බෙදා දීමේ උත්සවයදා</topic>
    <author>හෝමාගම විශේෂ ජිනදාස ගමගේ</author>
    <content>හබරකඩ කනිෂ්ඨ විද්‍යාලයේදී ඇස් කණ්ණාඩි බෙදාදීමේ උත්සවයක් පසුගියදා පැවැත්විණි. බස්නාහිර පළාත් සභා ප්‍රතිපාදන වැය කර ඇස් කණ්ණාඩි 300ක් මෙහිදී බෙදා දීම සිදු කෙරිණි.එම අවස්ථාවට සහභාගී වූ බස්නාහිර පළාත් සභා මන්ත්‍රී නීතිඥ ජනක දීපාල් වැලිවත්ත මහතා මෙසේ කීවේය. අද මේ රජය විවිධ සංවර්ධනයන් සඳහා මුදල් කන්දරාවක් වැය කරමින් සිටිනවා. වරාය ගුවන්තොටුපළ අධිවේගී මාර්ග කාපට් පාරවල් ආදී මහා පරිමාණයේ සංවර්ධන යෝජනා පමණක් නොව වෙනත් ජනතා අපේක්ෂාවන්ද ඉටු කරමින් මේ රජය කටයුතු කරනවා.ජනාධිපතිතුමා යුද්ධය නිමා කොට රටේ සාමය ඇති කළා. දැන් රට සංවර්ධනය කරා යොමුවී තිබෙනවා. එය විපක්ෂයේ මන්ත්‍රීවරු පවා පිළිගන්නවා.සමහර විපක්ෂ කණ්ඩායම් රජය මොන දේ කළත් එය විවේචන කරනවා. එම විවේචන කරන්නේ ජනතාව ගැන හිතා නොවෙයි.එයින් ඒ අයට ලැබෙන වාසිය ගැන සිතාගෙන. ජනතාව රජය යන ගමන්මග ගැන පැහැදී සිටිනවා.හෝමාගම ප්‍රාදේශීය සභාවේ මන්ත්‍රී සම්පත් ජයසිංහ, සම්බන්ධීකරණ ලේකම් සේනක මංගල, ජයවීර කොළඹගේ මහත්වරුද කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=s1208241</link>
    <topic>8වැනි ආසියානු නෙට්බෝල් ශූරතාවලිය ජනපති ආර්යාවගේ ප්‍රධානත්වයෙන් හෙට</topic>
    <author>ප්‍රින්ස් ගුණසේකර</author>
    <content>අ‍ටවැනි ආසියානු නෙට්බෝල් ශූරතාවලිය ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් හෙට පෙරවරු 10.30ට කොළඹ සුගතදාස ගෘහස්ථ ක්‍රීඩාංගණයේදී ආරම්භ කෙරේ.ආසියාවේ දැවැන්තම නෙට්බෝල් තරගාවලිය වන මෙහි ප්‍රධාන ආරාධිතයා ලෙස සහභාගිවන ජනාධිපති ආර්යා ශිරන්ති රාජපක්ෂ මහත්මිය ශ්‍රී ලංකා නෙට්බෝල් සංගමයේ හිටපු සභාපතිනියක් විම ද වි‍ශේෂත්වයකි.ආසියානු නෙට්බෝල් ඉතිහාසයේ වැඩිම කණ්ඩායම් ප්‍රමාණයක් සහභාගිවන මෙවර තරගාවලියට ජපානය,බෲනායි හා නේපාලය අලුතින්ම එක්ව සිටිති.'ඒ' කාණ්ඩයෙන් ශ්‍රී ලංකාව, හොංකොං, ඉන්දියාව, නේපාලය හා ජපානය 'බී' කාණ්ඩයෙන් සිංගප්පූරුව, මලයාසියාව, මාලදිවයින, පාකිස්තානය හා බෲනායි එක්ව සිටින අතර පළමු තරගය හෙට පෙරවරු 11.30ට ශ්‍රී ලංකාව හා හොං‍කොං අතර පැවැත්වේ.තරගාවලිය දින 7ක් පුරා තරග 27කින් සමන්විත වන අතර අවසන් තරගය 31දා පස්වරු 3.30ට ආරම්භ වේ.අවසන් වරට ආසියානු නෙට්බෝල් ශූරතාව ශ්‍රී ලංකාව දිනාගත් අතර අනුශූරතාව සිංගප්පූරුවට හිමිවිය. වසර 2001දී කොළඹ පැවැති තරගාවලියේ ශූරතාව ද ශ්‍රී ලංකාව හිමිකර ගත්තේය.ශ්‍රී ලංකා කණ්ඩායම මෙවර මෙහෙයවීමට ගයාත්‍රි ලංකාතිලක හා තර්ජනී සිවලිංගම් නම් කර ඇත. පළපුරුදු ක්‍රීඩිකාවන් දෙදෙනෙකු ද එක්ව සිටීම කැපී පෙනේ. කොළඹ විශාඛා විදුහලේ තිසාලා අල්ගම හා ගයනී දිසානායක එම ක්‍රීඩිකාවෝ දෙදෙනා වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=s1208242</link>
    <topic>චැම්පියන් කුසලාන තරගාවලියටඑංගලන්තය දින නියම කරයි</topic>
    <author/>
    <content>අයි.සී.සී. චැම්පියන් කුසලාන ක්‍රිකට් තරගාවලියේදී ශ්‍රී ලංකාව සහභාගීවන ‘ඒ’ කාණ්ඩයට ඔස්ට්‍රේලියාව, එංගලන්තය, දකුණු අප්‍රිකාව හා නවසීලන්තය ඇතුළත්ව සිටී.ශ්‍රී ලංකාව සහභාගී වන පළමු තරගය නවසීලන්තය සමඟ ලබන වසරේ ජුනි 9දා කාඩින්හිදී පැවැත්වේ.මෙවර අයි.සී.සී. චැම්පියන් කුසලාන ක්‍රිකට් තරගාවලියේ එකම කාණ්ඩයට ඉන්දියාව හා පාකිස්තානය සුදුසුකම් ලබා ඇත. එම රටවල් දෙක සුදුසුකම් ලැබූ ‘බී’ කාණ්ඩයට දකුණු අප්‍රිකාව හා බටහිර ඉන්දීය කොදෙව් කණ්ඩායම්ද ඇතුළත්ව සිටිති.අයි.සී.සී. චැම්පියන් කුසලාන ක්‍රිකට් තරගාවලිය හත්වැනි හා අවසන් වරට පැවැත්වීමට ජගත් ක්‍රිකට් කවුන්සිලය අපේක්ෂා කරයි. මේ තරගාවලිය වෙනුවට අයි.සී.සී. ටෙස්ට් තරගාවලියක් ඉදිරියේදී පැවැත්වීමට බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=s1208243</link>
    <topic>19න් පහළ ‍ලෝක කුසලානඅවසන් තරගයට ඉන්දියාව</topic>
    <author/>
    <content>නවසීලන්තය සමග පැවැති අවසන් පූර්ව තරගයෙන් ලකුණු 9ක ජයක් ලැබූ ඉන්දියාව ඔස්ට්‍රේලියාවේ බ්‍රිස්බේන් නුවර පැවැත්වෙන අවුරුදු 19න් පහළ ලෝක කුසලාන ක්‍රිකට් තරගමාලාවේ අවසන් තරගයට සුදුසුකම් ලැබීමට ඊයේ සමත්විය. ‍පළමුව පන්දුවට පහරදුන් ඉන්දියාව ඕවර 50 අවසානයේ කඩුලු 9කට ලැබූ ලකුණු 209 හඹාගිය නවසීලන්තයට ඕවර 50 අවසාන‍යේ රැස්කරගත හැකිවූයේ කඩුලු 9කට ලකුණු 200ක් පමණි.මේ අනුව ඉන්දියාව ලබන ඉරිදා (26) ඔස්ට්‍රේලියාව සමග බ්‍රිස්බේන් නුවර දී අවසන් මහා තරගයට මුහුණදීමට නියමිතය.ඉන්දියාව- 209/9 (ඕවර 50) ප්‍රශාන්ත් චොප්රා 52, බාබා අපරාජිත් 44 (බෙන් හෝර්න් 28/3)නවසීලන්තය- 200/9 (ඕවර 50) කැම් ෆ්ලෙචර් 53, ජෝ කාටර් 30 ( හර්මිත් සිං 30/2, සන්දීප් ෂර්මා 36/2).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=s1208244</link>
    <topic>කෙහෙලිය රඹුක්වැල්ල අභියෝගතාක්‍රිකට් තරගාවලිය හෙට සහ අනිද්දා</topic>
    <author>ඉන්දික පොල්කොටුව</author>
    <content>'අපේ ගම පදනම' සංවිධානය කරන කෙහෙලිය රඹුක්වැල්ල අභියෝගතා කුසලාන දීප ව්‍යාප්ත සත් සාමාජික සැහැල්ලු පන්දු ක්‍රිකට් තරගාවලිය හෙට (25) සහ අනිද්දා (26) දිගන රජවැල්ල කනිෂ්ට විද්‍යාලයීය ක්‍රීඩාංගණයේ දී පැවැත්වේ. මේ සඳහා සහභාගිවීමට කැමැති කණ්ඩායම් හෙට පෙරවරු 8.00ට පෙර රජවැල්ල ක්‍රීඩාංගණයට පැමිණෙන ලෙස සංවිධායකයෝ දන්වා සිටිති.ජයග්‍රාහී කණ්ඩායමට කෙහෙලිය රඹුක්වැල්ල අභියෝගතා කුසලානය සමග මුදලින් රුපියල් 15,000ක්ද, අනුශූරයන්ට ලින්ටන් විජේසිංහ අභියෝගතා කුසලාන සමග මුදලින් රුපියල් 10,000ක් ද පිරිනැමේ.මීට අමතරව තරගාවලියේ විරයා, අවසන් තරගයේ වීරයා, හොඳම පන්දු යවන්නා සහ ‍හොඳම පිතිකරුට ද ත්‍යාග පිරිනැමේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=s1208245</link>
    <topic>පොලිසිය-සී.එච්. අද ගැටෙති</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් ලීග් පළමු කොටසේ රගර් තරගාවලි‍යේ පළඟ ශූරතාව යටතේ පොලිසිය සහ සී.එච්. කණ්ඩායම අද (24) මෙට්ලන්ඩ් පෙදෙසේ දි තරග වදිති. මේ වනවිට පළඟ ශූරතාව සඳහා පොලිසිය සහ යුද හමුදාව අතර තියුණු තරගයක් පවතින අතර තරගාවලිය නිමාවීමට තවත් තරග වට 3ක් ඉතිරිව ඇත. ඒ අනුව පළඟ ශූරතාව හිමිකර ගැනීමේ සටන ඉදිරියේදී තවත් තියුණු මුහුණුවරක් ගනු නිසැකය. යුද හමුදා පිල මේ වනවිට පළඟ ශූරතා ප්‍රසාද ලකුණු සටහනේ පෙරමුණේ පසුවන අතර පොලිසි‍ය දෙවැනි ස්ථානයේත්, සී.ආර්.පිල තුන්වැනි ස්ථානයෙත් පසුවෙති. ගුවන් හමුදාව සිවුවැනි තැන රැඳී සිටින අතර සී.එච්.පිල අවසන් ස්ථානයේ පසුවෙයි.මේ අතර නාවික හමුදා පිල හැව්ලොක්ස් කණ්ඩායමට එරෙහිව වැලිසර දීත්, වසර 12කට පසුව කුසලානය අහිමිවූ මහනුවර කණ්ඩායම‍ අප් කන්ට්‍රි ලයන්ස් පිල සමග නාවලපිටියේදිත් කුසලාන තරග වටයේ අනුශූරයන්වීමේ බලාපොරොත්තුවෙන් හෙට (25) තරග වැදීමට නියමිතය.ගුවන් හමුදාව සහ සී‍.ආර්. පිල අතර පළඟ ශූරතාව සඳහා වන තරගය ද හෙට රත්මලාන ගුවන් හමුදා පි‍ටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=s1208246</link>
    <topic>දහයයි10 ක්‍රිකට් 26දා බලන්ගොඩදී</topic>
    <author/>
    <content>රත්නපුර දිස්ත්‍රික් සැහැල්ලු පන්දු සංගමය සංවිධානය කරන ඕවර දහයයි10 ක්‍රිකට් තරගාවලියේ අවසන් වටයේ තරග මේ මස 26දා බලන්ගොඩ නගරසභා ක්‍රීඩාංගණයේ දී පැවැත්වේ.ශ්‍රි ලංකා සැහැල්ලු පන්දු ක්‍රිකට් සම්මේලනයේ අධික්ෂණය යටතේ පවත්වනු ලබන ‍මේ තරගාවලියට රත්නපුර දිස්ත්‍රික්කයේ මැතිවරණ කොට්ඨාස නියෝජනය කරමින් කණ්ඩායම් 10ක් තරග වදිති.මෙහි මූලික වටයේ තරග මැතිවරණ ‍කොට්ඨාස මට්ටමෙන් පැවැති අතර ඊට කණ්ඩායම් 57ක් සහභාගි විය.අවසන් වටයේ තරගාවලියේ ප්‍රධාන ආරාධිතයා ලෙස ශ්‍රී ලංකා සැහැල්ලු පන්දු සම්මේලනයේ සභාපති සෞඛ්‍ය නියෝජ්‍ය අමාත්‍ය ලලිත් දිසානායක මහතා සහභාගි වන අතරරත්නපුර දිස්ත්‍රික් සැහැල්ලු පන්දු ක්‍රිකට් සංගමයේ සභාපති සහ ජාතික සම්මේලනයේ උප සභාපති අකිල එල්ලාවල, ලේකම් ලුතිනන් කර්නල් එච්.ඩී.එල්.රවීන්ද්‍ර, ප්‍රධාන ක්‍රිකට් විධායක ආර්.කුමාරනායක, තරගාවලියේ ලේකම් එම්.එච්.එම්.නවාබ් මහත්වරුන් ද මේ අවස්ථාවට සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=s1208247</link>
    <topic>දක්ෂතම දැල් රකින්නිය කුරුණෑගලෙන්</topic>
    <author/>
    <content>අන්තර් සමාජ කාන්තා පාපන්දු තරගාවලිය පසුගියදා කොළඹදී පැවැත්විණි. එහිදී තරගාවලියේ දක්ෂතම දැල් රකින්නිය ලෙස කුරුණෑගල මලියදේව බාලිකා විදුහලේ සකුරා සෙව්වන්දි සුභසිංහ සම්මාන දිනාගත්තාය. එළඹෙන සාෆ් තරගාවලිය නියෝජනය කරන ශ්‍රී ලංකා කාන්තා පාපන්දු සංචිතයට සුදුසුකම් ලැබීමට ද ඇය සමත්වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=f1208241</link>
    <topic>මතක ද ඒ ගිනි අවි ගිනි කෙළි</topic>
    <author/>
    <content>පුංචි ඡන්දයක් අත ළඟය. තවත් සති දෙකකට චුට්ටක් වැඩිය. ඡන්දය පැවැත්වෙන්නේ සබරගමුව - උතුරුමැද - නැෙඟනහිර පළාත් සභා තුන සඳහාය. නියමිත දිනට කලින් මැතිවරණ තුන පවත්වන්නේ කිසියම් අරමුණක් ඇතිව බව අමුතුවෙන් කිව යුතු නොවේ. ඡන්දය සඳහා තෝරා ගෙන ඇත්තේ් විවිධ ජන කොටස් නියෝජනය කරන පළාත් සභා තුනකි. ඒ නිසා මේ පළාත් සභා තුන ආණ්ඩුව ජයග්‍රහණ කරන්නේ නම් ආණ්ඩුව අපේක්ෂා කළ අරමුණු ඒ හැටියෙන් ඉටු වන්නේය.අප කතා කරන්නේ ඡන්ද ප්‍රතිඵල ගැන නොව දේශපාලන පක්ෂ ඡන්දයට හැඩ ගැසෙන ආකාරය ගැනයි. අද විපක්ෂයට විවිධ චෝදනා එල්ල වෙමින් තිබේ. ඒවා චෝදනාම නොව විපක්ෂයේ දුර්වලතාය. විපක්ෂයට එල්ල වන ප්‍රථම චෝදනාව වන්නේ ඡන්ද එපා කියන එකම විපක්ෂය ඇත්තේ ශ්‍රී ලංකාවේ බවටය. එක්සත් ජනතා නිදහස් සන්ධානයේ මංගල රැලිය පැවැති අනුරාධපුරයේදී ජනාධිපති මහින්ද රාජපක්ෂ මහතාද මේ ගැන අවධානය යොමු කර තිබේ.එදා විපක්ෂය සටන් කළේ අද හෝ හෙට කෙසේ හෝ මැතිවරණයක් ලබා ගැනීමටය. 1982 දී පැවැති හොර ජනමත විචාරණයකින් ඡන්ද සිතියම වසර දහයකට ඇකිළු ජේ. ආර්. ජයවර්ධන මොනම ඡන්දයක්වත් දුන්නේ නැත. විපක්ෂය පාරට බැස ඡන්දයක් ඉල්ලා නොකළ සටනක් නැත. එහෙත් අද සිටින විපක්ෂයට නායකත්වය දෙන රනිල් වික්‍රමසිංහ මහතා තරම් ඡන්දවලට බය වෙනත් නායකයකු නැති තරම්ය. එදා ඡන්ද මධ්‍යස්ථානයට ඡන්දය දෙන්නට ගිය මුල් දහ දෙනා වෙඩි තබා මරා දැමු ජනතා විමුක්ති පෙරමුණද අදත් ඡන්දවලට විරුද්ධය. එයට හේතු ගොඩක් තිබේ’ ඒ ගැන සටහන් කොට කාලය නාස්ති කිරීමෙන් පලක් නැත. දැන් අපට කතා කරන්නට සිදු වී ඇත්තේ ඡන්ද සූදානම ගැනයි. එක්සත් ජනතා නිදහස් සන්ධානය ප්‍රාදේශීය වශයෙන් ඡන්ද සටන පටන් ගත්තේ නාම යෝජනා දුන් විගසමය. එහෙත් ප්‍රධාන රැලි අනුරාධපුරයෙන් පටන් ගත්තේ ජනාධිපතිතුම‍ාගේ ප්‍රධානත්වයෙනි. පොරොන්දුවලින් නොව වැඩවලින් ඡන්ද දිනන්නට ජනාධිපතිතුමා සුදානම්ය.එක්සත් ජාතික පක්ෂය අර්බුද මග හරවා ගෙන එකමුතුකමින් ඡන්දයට මුහුණ දෙනවා නම් පමණක් ඉතා උණුසුම් සටනක් බලා ගතහැකි වනු ඇත. එසේ නැතිව ඇල් මැරුණ ස්වභාවයෙන් ඉදිරියට ඇදෙන මැතිවරණ මහා කම්මැලි ස්වරූපයක් ගනී.සරසවි 13 ක් සහ එයට අනුබද්ධ ආයතන 8ක් දින නියමයක් නැතිව වසා දැමීමට රජය තීරණය කර තිබේ. ආචාර්යවරුන්ගේ වැඩ වර්ජනය හේතුවෙන් විශ්වවිද්‍යාල තුළ උද්ගත වී ඇති ව්‍යාකූල තත්ත්වය මග හරවා එම ආයතන යථා තත්ත්වයට පත් කර ගැනීමේ එක් ක්‍රමවේදයක් වශයෙන් මෙසේ සරසවි වැසූ බව උසස් අධ්‍යාපන ඇමැති එස්. බී. දිසානායක මහතා ප්‍රකාශ කරයි.සරසවි වසා දැමීමට හේතු වූ කරුණු පැහැදිලි කරමින් අමාත්‍යවරයා දීර්ඝ නිවේදනයක් නිකුත් කර ඇත. ඉගැන්වීමේ කටයුතුවලින් ඉවත් වී සිටින ආචාර්ය මහාචාර්ය හා කථිකාචාර්ය වර්ජනය තුළ දේ්ශපාලන කුමන්ත්‍රණයක සෙවණැලි දිස් වෙන බව ඇමැති දිසානායක මහතා කියා සිටී.සරසවි ඇදුරන්ගේ ඉල්ලීම් හයෙන් පහකටම විසැඳුම් ලබාදී ඇත. පළමු ඉල්ලීම වන සියයට 20ක වැටුප් වැඩිවීම තවමත් විසැඳී නැත. සරසවි ඇදුරන් වර්ජනය කළත් ඇතැම් පීඨවල දේශන පැවැත්වෙන බවද ප්‍රකාශ වෙයි. සරසවි ඇදුරන්ගේ අරමුණත් ආණ්ඩුවේ ක්‍රියා පිළිවෙතත් දැනට පැහැදිලි වී තිබේ. ඒ ගැන විවරණ කරන්නට අපට අවශ්‍ය නැත.මීට පෙර සරසවි තුළ අර්බුද මතු වුයේ සරසවියට දේශපාලනය රිංගවීමෙනි. අහිංසක දරුවන් මුලා කොට දේශපාලන අරමුණු ඉටු කර ගැනීමට ක්‍රියා කිරීම නිසා සරසවිවල ඉගැන්වීමේ කටයුතුවලට මීට පෙර බාධා ඇති වී තිබේ. එහෙත් මේ තරම් දීර්ඝ කාලයක් පන්ති පැවැත්වීම නතර වී ඇත්තේ සරසවි ඇදුරන් ප්‍රථම වරට දියත් කළ වැඩ වර්ජනය නිසාය.මේ ප්‍රශ්නය දිග් ගැස්සෙනවාට ආණ්ඩුව කැමැති නැත. ආණ්ඩුවට අවශ්‍ය වන්නේ් ඉතා ඉක්මනින් යළි සරසවි විවෘත කිරීමටය. මෙහිදී උසස් අධ්‍යාපනයේ නාමයෙන් අපේ ඉල්ලීම වන්නේ සරසවි අර්බුද දිග් ගැස්සුණා හොඳටම සෑහේය යන්නය. බුද්ධිමත් පිරිසක් ලෙස සැලකෙන මේ රටේ අනාගතයට සිසුන් පිරිස හැඩ ගස්වන සරසවි ඇදුරන්ද දැන් ටිකක් නම්‍යශීලී විය යුතුය. දිසාපාමොක් වන්නට අප නොකියමු. දරුවන්ගේ අනාගතය ගැන සිතා බුද්ධිමත් ලෙස තීන්දු ගත යුතුය.ගමේ සිට උපාධියට පාරමිතා පුරන දරුවන්ගේ කාලය මරා දැමීමත් ඒ අහිංසකයන් කාගේ හෝ දේශපාලන අරමුණු ඉටු කර ගැනීමට පොළඹවා ගැනීමත් හෙණ ගහන අපරාධයකි. කාගේ හෝ ඉල්ලීම් දිනා ගන්නට සරසවි සිසුන් පාරට ඇද දැමිය යුතු නැත.දේශපාලන වශයෙන් බංකොලොත් පිරිස්වලට හොඳ නරක වැටහෙන්නේ නැත. තැන නොතැන තෝරා ගන්නේ නැත. පේරාදෙණිය වීරසූරිය ශිෂ්‍යයා මරා දැමුවේද සරසවි සිසුන් පාරට ඇදදැමීම නිසාය. දැන් ඉතින් සරසවි සිසුන් කළ යුත්තේ වැසූ සරසවිවලින් ඉවත් වී හැකි ඉක්මනින් ගෙවල්වලට යාමය. ඔවුන්ට සරසවි දොර ඉක්මනින් ඇර දෙන්නට පාලකයන් පමණක් නොව සරසවි ඇදුරන්ද සිතට ගත යුතුය.සාමකාමීව රටට ගමට සහ ජනතාවට වැඩක් කරන්නට සූදානම් වන විට ඒවා අවුල් කරන කොටසක් හැම රටකම කෙසේ වෙතත් ශ්‍රී ලංකාවේ සිටී. පිදුරු ගොඩේ ලැග්ග බල්ලාගේ උදාහරණය මෙයට සැර මදි බව පෙනේ. රටක් සාමකාමීව ඉදිරියට ගමන් කරනු ඉවසන්නට බැරි දේශපාලන පුස්සෝ ටිකක් රට අවුල් කොට ජනතාව කුලප්පු කිරීමට සැරසී සිටිති. දැන් මේ පිරිස කලබල වී උසාවි ගොස් ඇත්තේ සමෘද්ධි අධිකාරිය දෙපාර්තමේනන්තුවක් කිරීමට එරෙහිවය.සමෘද්ධි නිලධාරීන් ඇතුළු 27000 ක පමණ කාර්ය මණ්ඩලයක අනාගත ස්ථාවරත්වය සඳහා සමෘද්ධිය උඩරට සංවර්ධන අධිකාරිය දක්ෂිණ ලංකා අධිකාරිය එකට එකතු කොට දෙපාර්තමේන්තුවක් ඇති කිරීමේ පනත පාර්ලිමේන්තුවට ඉදිරිපත් කිරීමෙන් පසුව එක් කොටසක් අධිකරණයට ගොස් තිබේ. අධිකරණය ඒ ගැන තීන්දුව ප්‍රකාශ කරනු ඇත. අප කතා කරන්නට යන්නේ අධිකරණය ගැන හෝ අධිකරණය දෙන තීන්දුව ගැන හෝ නොවේ එය අපට අයිති කාර්යයක් නොවේ’සමෘද්ධි නිලධාරීන්ට දැන් ගෙවන්නේ අර්ථසාධක අරමුදල සහ සේවක භාරකාර අරමුදල පමණි. ඔවුන්ට අවශ්‍ය වන්නේ විශ්‍රාම වැටුපකි. අධිකාරියකට විශ්‍රාම ගෙවිය නොහැකිය. දෙපාර්තමේන්තුව ඒ සඳහාය. මෙයට හරස්වන අය මස් රාත්තලම ඉල්ලා සිටිති. අර්ථ සාධක සේවක භාරකාර අරමුදල්ද විශ්‍රාම වැටුපක්ද ලබා දෙන ලෙස පැත්තක සිට දඟලන අයගේ ඉල්ලීම වෙයි. විපක්ෂයේ සිටින අය හැමදාමත් කරන්නේ අසාධාරණ ඉල්ලීම්ය. සේවක වරප්‍රසාද පිණිස පෙනී සිටින බව පෙන්වන මෙම සටන්කාමීහු සියලු වරප්‍රසාද අහිමි කොට හැකි කමක් තිබේ නම් අහිංසක ජීවිතයක්ද බිලිගෙන තමන්ගේ පටු අරමුණු වෙනුවෙන් පාරට බැසීම ඔවුන් සහජයෙන්ම ලද නරක පුරුද්දකි.උද්ඝෝෂණ, සටන් විරෝධතා පැත්තක තබා සමෘද්ධි නිලධාරීන් වෙනුවෙන් ඇති කරන්නට යන නව වැඩපිළිවෙළ කඩාකප්පල් නොකළ යුතුය. මහින්ද චින්තන ඉදිරි දැක්ම හරහා යෝජනා වී ඇත්තේ සේවක වරප්‍රසාද වැඩි කරන වැඩපිළිවෙළකි. එයට හරස්වීම කොතරම් දුරට සාධාරණ දැයි සිහි බුද්ධියෙන් කල්පනා කොට තීරණයක් ගත යුතුය. බලය ගන්නට විරෝධතාවලින් බැරි බව දැන් සනාථ වී හමාරය. බලය නැති එකා උද්ඝෝෂණ විරෝධතා සටන් පවත්වයි. එයින් පාඩුවක් සිදු වන්නේද තමන්ගේ රටේ පිරිසකටය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=f1208242</link>
    <topic>ඔබත්සමඟආදරණීය සංවාදයක්</topic>
    <author>සාකච්ඡා කළේ</author>
    <content>උරුගුවියන් ජාතික විශිෂ්ට සාහිත්‍යධරයකු වූ මාරියො බෙනඩිට් තමයි මෙහි මුල් අයිතිකරුවා. 1979 දී ඔහු විසින් රචනා කරනු ලැබූ පෙඩ්රො ඇන්ඩ් ද කැප්ටන් නාට්‍යයේ සිංහල පරිවර්තනය තමයි “ආදරණීය සංවාදයක්” යන නමින් වේදිකාවට නැඟෙන්නේ.මම කවදත් අධ්‍යක්‍ෂණය කළේ දේශපාලන තේමාවන් සහිත වේදිකා නාට්‍යයයි. මිනිස් යථාර්ථයන් ගැන මම කවදත් සංවේදියි. ඒ නිසා මෙවැනි පිටපතක් ලැබුණොත් අනිවාර්යයෙන් ම මම එය අධ්‍යක්‍ෂණය කරනවා. මොකද මට සංවේදී වන දේ සමාජය සමඟ බෙදා ගැනීමයි මගේ සතුට.අපි පතන්නෙ යහපත් සමාජයක්. ඒ වෙනුවෙන් අපෙන් ඉටුවිය යුතු කාර්ය භාරයක් තියෙනවා. පවතින සමාජ ක්‍රමයේ අනාගත ප්‍රතිඵල සාමාන්‍ය වැසියාට ප්‍රථමව දකින්නෙ කලාකරුවා. ඒ නිසා ඒ දකින දේ සමාජයට දැන්වීම අපේ වගකීමක්.අප ගන්නා උත්සාහය සමාජ දේශපාලන පරිවර්තනයකට ප්‍රබල සාධකයක් වෙන්න නැහැ. එහෙත් මේ සමාජ කම්පනය සෙසු උදවියට දැනෙන්න හැරිය යුතුයි. එය දැනෙන සුළු පිරිසක් ඉන්නවා. තීරණාත්මක දවසකදී එවැනි අය නිවැරදි තීන්දුවේ ඉඳීවි. අපි මේ හැම දෙයක් ම කරන්නෙ ආනන්දයෙන් ප්‍රඥාවට ප්‍රේක්‍ෂකයා ගෙන ඒමටයි.1973 සිට 1985 දක්වා උරුගුවියා රට පාලනය වුණේ මිලිටරි පාලනයකින්. මේ පාලනයට විරුද්ධව විවිධ දක්ෂිණාංශික, වාමාංශික පක්‍ෂ අරගල කළා. ඒ වගේම මාක්ස්වාදී අදහස් දරන කණ්ඩායමක් ද මේ පාලනයට විරුද්ධ ප්‍රබල ලෙස සටන් කළා. මාරියො මේ නාට්‍යය ලියන්නෙ එවැනි පසුබිමක.ඒ වගේම මේ නාට්‍යය ලිවීමට ඔහුට බලපෑ හේතුවක් තිබුණා. දෙවන ලෝක මහා යුද්ධයේදී අ‍ෙමරිකානු යුද නිලධරයකු හා ජපන් දේශපාලන සිරකරුවකු අතර මෙවැනිම ගැටුමක් තිබුණා. එහෙත් වසර ගණනාවකට පසු ඔවුනොවුන් හමුවෙනවා. යුද සමයේ සියලු අමානුෂික ගැටීම් අමතක කරන ඔවුන් මේ හමුවීමේදී හොඳ මිතුරන් බවට පත් වෙනවා. මේ සැබෑ අත්දැකීමත්, රටේ පරිසරයත් එකතු කර ගනිමින් තමයි ඔහු මේ නාට්‍යය රචනා කරන්නෙ. මිලිටරි පාලනයක් ඇතුළෙ කෲරත්වය ඉස්මතු කර ගත්තට ඊට යටින් පුද්ගලයන් කෙරෙහි තිබෙන මනුෂ්‍යත්වය ඔහු දුටුවා.සත්තුන්ගෙ නම් යොදා ගනිමින් මතුපිට දේශපාලන ඕපදූප කතා කරන ඕපාදූප රැල්ලක් අද බිහිවෙලා තියෙනවා. මේ රැල්ලෙන් ප්‍රේක්‍ෂකයාව බේරා ගැනීමයි මෙකල අවශ්‍යතාව වන්නේ. අපේ නාට්‍යවලට ප්‍රේක්‍ෂකාගාර පිරී ඉතිරී නොසිටින්න පුළුවන්. ඒත් සුළු පිරිසකට හෝ නිවැරදි දේ දිය යුතුයි. ඇත්තටම අපි මේ කරන්නෙ විස්සයි විස්ස ක්‍රිකට් මැච් අස්සේ ටෙස්ට් මැච් ගහනවා වගේ වැඩක්.ඔය ගැටලුවට පිළිතුර මේ නාට්‍යයේ තියෙනවා. අපි ක්‍රියා කළ යුත්තේ පුද්ගලාර්ථ පිණිස නොවේ. පොදු යහපතයි අපේ අවසාන ඉලක්කය විය යුත්තේ. හැම රටකම සංවේදී හොඳ රසිකත්වයක් තිබෙන සීමිත පිරිසක් හෝ සිටිනවා. අපි හැමෝටම පරමාදර්ශ තිබෙනවා. ඒ පරමාදර්ශ ජනතාවට දීමෙනුයි මා සතුටට පත් වෙන්නෙ.ඒක අපූරු කාරණාවක්. මේ රටේ නාට්‍යවේදියො ආණ්ඩුවලට අභියෝග කරලා, ඒ ආණ්ඩුවලින්ම සම්මාන ගන්නවා. කොහොම වුණත් හරි දෘෂ්ටියක් තිබෙන අය නොසැලී සිටිනවා.අනිවාර්යයෙන් ම. ජනක කුඹුකගේ, සාරංග දිසාසේකර ඉතා ප්‍රබල විදියට මේ චරිතවලට අවතීර්ණ වී තිබෙනවා.ප්‍රේක්‍ෂකයා ඔවුන්ගේ රඟපෑම් මත රඳවා ගැනීමට මා සමත් බව මම දන්නවා. වේදිකාව කියන්නෙ ජීවිතය. ජීවිතය හරියට දකින තැනක්. ඒ තැන නිවැරදිව ප්‍රේක්‍ෂකයා වෙත ගෙන ඒම පුද්ගලාර්ථවලින් තොරව කිරීමයි මගේ වගකීම. මේ උඩුගං බලා යන ගමනට ගාමිණී පෙරේරා වැනි අය නිෂ්පාදනයෙන් දායක වීමත් අමතක කළ නොහැකි දෙයක්.සුමේධා නවරත්න.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>24</day>
    </date>
    <link>http://www.dinamina.lk/2012/08/24/_art.asp?fn=f1208243</link>
    <topic>ආදරයේ පිහිට පැතූමුදු හදවතක තතු</topic>
    <author>සටහන චන්දන ජයවීර</author>
    <content>ගායක නාරද දිසාසේකර ඇගැයුම් උලෙළක් 28 වෙනිදා බත්තරමුල්ල ජනකලා කේන්ද්‍රයේදී ප.ව. 5.30 ට පැවැත්වේ. එහිදී නන්දා මාලනී, රෝහණ වීරසිංහ, අමරා රණතුංග, දයාරත්න රණතුංග, ටී.එම්.ජයරත්න, බන්දුල විජේවීර, ජානක වික්‍රමසිංහ ඇතුළු ප්‍රවීණ ගායක ගායිකාවන් රැසක් ගායනා ඉදිරිපත් කරති.අමාත්‍ය දිනේෂ් ගුණවර්ධන ප්‍රධාන ආරාධිතයා වශයෙන් සහභාගී වන මෙම උළෙළේ ප්‍රධාන දේශනය මහාචාර්ය කාලෝ ෆොන්සේකා පවත්වයි. එහිදී ඉනෝකා පෙරේරා බණ්ඩාර රචනා කළ “මුදු හදවතක තතු” නාරදගේ ජීවන මතක සටහන ද එළිදකී.ජනප්‍රිය හා සම්මානනීය ගායන ශිල්පී නාරද දිසාසේකර වියෝවී පසුගිය මැයි 19 වෙනිදාට දෙවසරකි. එදින නිහඬවම ඉකුත්ව ගියේ ඔහු ගැන මතකය සමීපතමයන්ට සීමා කරමිනි. දශක හයකට ආසන්න කාලයක් තුළ නාරදගේ මන මෝහනීය කටහඬට මෙන්ම නිරහංකාර ගති පැවතුම්වලට ද පි‍්‍රය කරන ලක්ෂ සංඛ්‍යාත ශ්‍රාවකයන් පිරිසක් ඔහු වටා ගොඩනැඟී සිටියෝ ය.නාරද පිළිබඳ මතකය වඩා අර්ථවත්ව සැමරීමේ අවශ්‍යතාව වටහා ගත් ඔහුගේ කලා ලැදි හිතවතුන් ඒ සඳහා ඒකරාශිව ඇත. ඔවුන් නාරද සිංහල සංගීතයට හා චිත්‍රපට ගීතයට කළ සේවාව සැමරීමට උචිතම අවස්ථාව ලෙස මෙම අගෝස්තුව දකියි. එයට හේතුව චිත්‍රපට පසුබිම් ගායනය සඳහා මුල්වරට සම්මානයට පත් වූ ගායකයා බවට නාරද පත් කළ ‘රන්මුතුදූව‘ චිත්‍රපටය ප්‍රදර්ශන ආරම්භ කර මෙම අගෝස්තු 10 වෙනිදාට වසර 50ක් ගත වීමය.නාරද දිසාසේකර රන්මුතු දූවට අමතරව සිකුරු තරුව, ගැටවරයෝ, රෑන ගිරව්, මනමාලයෝ, සරදියෙල්ගේ පුතා, සඳ නැඟ එද්දී, සුදෝ සුදු, හතර කේන්දරේ, හතර පෙරළිය, ආදරයයි කරුණාවයි වැනි චිත්‍රපට රැසකට ගායනයෙන් සම්බන්ධ වූයේ ය. ගීත 800කට ආසන්න ප්‍රමාණයක් ඔහු ගායනාකොට ඇත. ප්‍රථම සරසවිය සම්මානයට අමතරව ඔහු කොළඹ හා මොරටුව විශ්වවිද්‍යාල යන්ගෙන් පිරිනැමෙන උපහාර සම්මානයට සහ 1999 වසරේදී කලා භූෂණ සම්මානයට පාත්‍ර වූවේ ය.‘නාරද උපහාර උලෙළ’ සංවිධානය කිරීමට මූලික වූයේ ඔහුගේ ප්‍රිය බිරිය නීලා දිසාසේකරය. ඇය ඔහුගේ ජීවන සහකාරියට අමතරව දීර්ඝ කාලීන රසිකාවියකද වෙයි. සංවිධාන කටයුතු සඳහා ඇයට නාරද අධ්‍යාපනය ලැබූ කළුතර මහා විදුහලේ ආදි ශිෂ්‍ය මේජර් ජනරාල් නිස්සංක විජේසිංහ මහතාගෙන් හා මොරටුව වේල්ස් කුමරි විදුහලේ හිටපු නියෝජ්‍ය විදුහල්පතිනී පුෂ්පා මලලසේකර මහත්මියගෙන්, නාරද ඥාති පුත් නිලේන්ද්‍ර අමරසිංහගෙත් සහය ලැබී ඇත.නාරද දිසාසේකර ගායන ශිල්පියාගේ ජීවන මතක සටහන් ඒකරාශීකොට ‘සිළුමිණ’ පුවත්පතේ මාධ්‍යවේදිනි ඉනෝකා පෙරේරා බණ්ඩාර රචනා කළ “මුදු හදවතක තතු” ග්‍රන්ථය නිකුත් වීම මෙදින සිදුවන තවත් සුවිශේෂ කටයුත්තකි.පුවත්පත වෙනුවෙන් ඉනෝකා අතින් අවස්ථා කිහිපයකදි නාරද ගැන ලිපි රචනා වී ඇත. නාරදගේ ජීවන තතු ඒකරාශි කළ ග්‍රන්ථයක් සම්පාදනය කිරීමේ කටයුත්ත සඳහා ඈ වෙත නාරදගේ බිරිය ඇරයුම කරනු ලබන්නේද ඔහුගේ සංවේදි ජීවිතය ඉනෝකා අතින් සටහන් වී ඇති ආකාරය දැකීමෙනි.මෙම කාර්යයට ඉනෝකා ඉත සිතින් කැප වන්නේ නාරදගේ ගායන කෞෂල්‍යය ගැන වෙනස් කියැවීමක් ඈ සතු වන නිසා ය.“නාරද ලංකාවේ භාවමය සංගීතයට මහඟු මෙහෙවරක් කළ කලාකරුවෙක්. ඒ වගේම ඔහු යුග කිහිපයක් සිංහල චිත්‍රපට සංගීතය පෝෂණය කළා.නමුත් ඔහුගේ එම මෙහෙය ප්‍රමාණවත් ලෙස සාකච්ඡාවට ලක් වී නැහැ.”‘නාරදගේ ජීවන තතු’ සංග්‍රහ කිරීමේ කටයුත්තට මහාචාර්ය කාලෝ ෆොන්සේකා, මහාචාර්ය සුනිල් ආරියරත්න, විජිත් කුමාර් සේනාරත්න, එඩ්මන්ඩ් ජයසූරිය, නීතිඥ රවී ජයවර්ධන, ගුණසිරි ජයවර්ධන, උදය මානවසිංහ හා අනුර ෆොන්සේකා වැනි වියතුන් හා නාරදගේ හිතවතුන් රැසක් එක්ව ඇත.නීලාගේ හා නාරදගේ ප්‍රේම වෘතාන්තය ගැන ඉනෝකා කරන සඳහන අපට සිහි ගන්වන්නේ ගබ්‍රියෙල්, ගාර්ෂියා මාකේස්ගේ ‘කොලරා කාලේ’ ආලේ’ නව කතා පන්නයේ ආදර කතාවකි.කතුවරිය අපට පවසන්නේ නාරද හා නීලා ළමා වියේ පටන් ආදරයෙන් බැදුණ යුවලක් බවය. නීලා, නාරදගේ පෙම්වතිය වන්නේ ඕ 18 හැවිරිදි යෞවනියකව සිටියදීය. කෙටි කාලයකින් පසුව ඔවුන්ගේ ප්‍රේම සම්බන්ධය අවසන් වේ. ඔවුන් දෙදෙනා සහකරුවන් තෝරා ගෙන විවාහයන්ට එළඹෙයි. ජීවිතයේ සැඳෑ සමයේ නැවත ඔවුන් හමුවන විට නීලා වැන්දඹුවකි.නාරද විවාහ ජීවිතය අසාර්ථකව හුදෙකලාව පසු වන්නෙකි.එහිදි ඔවුන් නැවතත් එකිනෙකාට සහය වෙමින් එක්ව ජීවිතයක් ගත කිරීමේ අවශ්‍යතාවය තේරුම් ගනී. නීලා ඔස්ට්‍රේලියාවේ පුරවැසිභාවය අතහැර නැවත ලංකාවට පැමිණ නාරද සමඟ ආවාහ වෙයි.නාරද ගැන නීලාගේ බැඳීම මරණයෙන් කෙලවර වන්නක් නොවන බව මෙවැනි සැමරුම් සංවිධානය කිරීමෙන් පසක් වන බව නාරද ජීවන චරිත කතුවරිය තවදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n1208251</link>
    <topic>බොරු අපහාස කළාටනඩු මඟට යන්නේ නෑ</topic>
    <author>ධනුෂ්ක ගොඩකුඹුර</author>
    <content>රටේ රාජ්‍ය නායකයා හා විධායක බලැති ජනාධිපතිවරයා වූවත්, තමන්ට එරෙහි ව ද අසත්‍ය චෝදනා, විවේචන, අපහාස - උපහාස එල්ල වන බවත්, ඊට ප්‍රතිචාර ලෙස නීතිමය ක්‍රියාමාර්ග නොගන්නා බවත් කියා සිටින ජනාධිපති මහින්ද රාජපක්ෂ මහතා ඒ පිළිබඳ කිසිදු නෛතික පියවරක් නො ගන්නා ලෙස පොලිස්පතිවරයාට උපදෙස් දී තිබේ.ජනාධිපති මහින්ද රාජපක්ෂ මහතා පොලිස්පතිවරයා වෙත මෙලෙස උපදෙස් ලබා දී ඇත්තේ පාර්ලිමේන්තු මන්ත්‍රීවරුන් හා ප්‍රාදේශීය දේශපාලන නායකයන් පොලිස්පතිවරයා වෙත ඉදිරිපත් කැර ඇති පැමිණිලි රාශියක් විමර්ශනයට ලක් කිරීමෙන් අනතුරුව ය.පරිණත දේශපාලනඥයකු වන තමා අපහාස කරන්නන් දෙස බලන්නේ සානුකම්පිතව බවත් එම අපහාස පිළිබඳ වැඩිදුර විමර්ශන අනවශ්‍ය බවත් ජනාධිපතිවරයා දැනුම් දී ඇතැයි ජනාධිපති ප්‍රකාශක බන්දුල ජයසේකර මහතා පවසයි.ජනාධිපතිතුමාට අපහාස කලා යැයි චෝදනා කරමින් පාර්ලිමේන්තු මන්ත්‍රීවරුන් ඇතුළු ප්‍රාදේශීය දේශපාලනඥයින් කිහිප දෙනකුට එරෙහිව නඩු පැවරීමට අපරාධ පරීක්ෂණ දෙපාර්තමේන්තුව කටයුතු කරමින් සිටින බවට ප්‍රවෘත්ති පුවත්පත්වල පළ වී ඇති අතර ඒ පිළිබඳ අවධානය යොමු කළ ජනාධිපතිවරයා පොලිස්පතිවරයාට මෙසේ උපදෙස් දුන් බව ජයසේකර මහතා කියයි.අසරණ ජනතාවට, රජයේ සේවකයන්ට, ව්‍යාපාරිකයින්ට කරනු ලබන අපහාස සහ මඩගැසීම් පිළිබඳව අවධානය යොමු කර පරීක්ෂණ පවත්වා ඔවුන්ගේ කටයුතු නිසි පරිදි ඉටු කිරීමට අවශ්‍ය පරිසරය නිර්මාණය කරන ලෙසට පොලිස්පතිතුමා වෙත වැඩිදුරටත් උපදෙස් ලබා දී ඇති බව ජයසේකර මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n1208252</link>
    <topic>බී.ටී.අයි. බැක්ටීරියාව ගුවනින් ඉසීමේ සූදානමක්</topic>
    <author>සිතාරා සේනානි</author>
    <content>ඩෙංගු රෝගය පැතිරයාම පාලනය කිරීමේ නියමු ව්‍යාපෘතියක් වශයෙන් කොළඹ නගර සභා බල ප්‍රදේශයට කියුබානු බී.ටී.අයි. බැක්ටීරියාව ගුවනින් ඉසීමේ වැඩපිළිවෙළක් ආරම්භ කිරීමට සෞඛ්‍ය අමාත්‍යංශය තීරණය කැර ඇත.සෞඛ්‍ය ලේකම් වෛද්‍ය නිහාල් ජයතිලක මහතාගේ ප්‍රධානත්වයෙන් සෞඛ්‍ය අමාත්‍යංශයේ පෙරේදා (23) පැවති විශේෂ සාකච්ඡාවකදී මේ තීරණය ගෙන තිබේ.කොළඹ නගර සභා සීමාවේ උස් ගොඩනැඟිලි සහ මහල් නිවාස වැඩිපුර දක්නට ලැබෙන බැවින් ඩෙංගු මර්දන වැඩසටහන්වලදී ඒවායේ ඉහළමාලවල ඩෙංගු මදුරුවන් බෝවන ස්ථාන පරීක්ෂාවට ලක්කොට විනාශ කෙරෙන්නේ නැත. එම ස්ථානවලට ළඟාවීමේ අසීරුතාව මෙයට හේතුවයි.මේ නිසා බොහෝවිට මේ ප්‍රදේශයේ ඩෙංගු මර්දන වැඩසටහන් ක්‍රියාත්මක වන්නේ පොළොව මතුපිට ස්ථානවල පමණි. මේ කරුණ සැළකිල්ලට ගෙන සෞඛ්‍ය ඇමැති මෛත්‍රීපාල සිරිසේන මහතා බී.ටී.අයි. බැක්ටීරියාව ගුවනින් ඉසීමේ වැඩපිළිවෙළක් ක්‍රියාත්මක කරන ලෙස දී තිබූ උපදෙස් මත ඉහත වැඩපිළිවෙළ ක්‍රියාත්මක කිරීමට සෞඛ්‍ය අමාත්‍යංශය තීරණය කැර තිබේ.ගුවන් හමුදා හෙලිකොප්ටර් යානා යොදාගෙන බී.ටී.අයි. බැක්ටීරියාව ඉසීමට තීරණය කැර ඇති බැවින් ඒ සම්බන්ධයෙන් ගුවන් හමුදාවේ උසස් නිලධාරීන් සමඟ ඉදිරි දින කිහිපය ඇතුළත සාකච්ඡාවක් පැවැත්වීමටද සෞඛ්‍ය අමාත්‍යංශය තීරණය කැර තිබේ.ඩෙංගු මර්දනයට යොදාගන්නා සහායක ක්‍රමවේදයක් ලෙස කියුබානු බී.ටී.අයි. බැක්ටීරියාව නැවතත් මෙරටට ආනයනය කිරීමටද පෙරේදා පැවැති සාකච්ඡාවේදී තීරණයවී ඇත. කියුබානු තානාපති කාර්යාලය සමඟ සාකච්ඡා කර ඉදිරියේදී මේ සඳහා අවශ්‍ය පියවර ගැනීමට නියමිතය.බස්නාහිර හා සබරගමුව පළාත් සහ මහනුවර දිස්ත්‍රික්කයේ අකුරණ ප්‍රදේශවල ඩෙංගු රෝගීන්ගේ වැඩිවීමක් මේවනවිට දක්නට ලැබෙන බව සෞඛ්‍ය අමාත්‍යංශය පෙන්වා දෙයි. මේ වසරේ වාර්තාවී ඇති ඩෙංගු රෝගීන් සංඛ්‍යාව 24,500ක් පමණ වේ. සිදුවී ඇති මරණ සංඛ්‍යාව 83කි. රෝගීන්ගේ සංඛ්‍යාව පෙර වසරවලට සාපේක්ෂව වැඩිවී ඇතත් මරණ සංඛ්‍යාවෙහි අඩුවීමක් දක්නට ලැබෙන බව ද සෞඛ්‍ය අමාත්‍යංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n12082521</link>
    <topic>සිවිල් ආරක්‍ෂක බළකායට විශ්‍රාම වැටුප්</topic>
    <author>ධනුෂ්ක ගොඩකුඹුර</author>
    <content>සිවිල් ආරක්ෂක බළකායේ සේවයේ නියුතු සියලුම දෙනාට විශ්‍රාම වැටුප් ලබාදීමට රජය තීරණය කර ඇතැයි ජනාධිපති මහින්ද රාජපක්ෂ මහතා පැවසීය. ජනාධිපතිතුමා එසේ ප්‍රකාශ කළේ “ ජනපති ජනහමුවට” ඊයේ (24) රාත්‍රි අරලියගහ මන්දිරයේ සිට එක්වෙමිනි.ජනපති ජනහමු මාලවේ දහ හතර වැන්න වන මෙවර ජනහමුවට එක්ව සිටි අනුරාධපුරය, පොළොන්නරුව, මඩකලපුව, රත්නපුර, අම්පාර, අක්කරේපත්තුව, ත්‍රිකුණාමලය ජනතාවගේ ගැටලුවලට ජනාධිපතිවරයා සජීවීව සම්බන්ධ වෙමින් පිළිතුරු ලබා දුන්නේය.දෙමළ භාෂාවෙන් සිය ප්‍රශ්න ඉදිරිපත් කළ ජනතාවට ජනාධිපතිවරයා දෙමළ භාෂාවෙන්ම පිළිතුරු ලබා දීම සුවිශේෂී සිදුවීමක් විය.සාමය උදා වීමෙන් පසු සිය උපන් ගම්බිම් කරා නැවත පැමිණෙන ජනතාවට හිමි ඉඩම් ලබා දීමට ඇතැම් දේශපාලනඥයන් බාධා කරන බවට ත්‍රිකුණාමලයේ නිලන්ත ප්‍රදීප් කුමාර මහතා ඉදිරිපත් කළ පැමිණිල්ලට පිළිතුරු වශයෙන් ජනාධිපතිවරයා කියා සිටියේකිසිදු දේශපාලනඥයකුට එසේ ජනතාවට බලපෑම් කරන්නට අයිතියක් නැති බවයි.එම ගැටලුව සම්බන්ධයෙන් වාර්තාවක් ත්‍රිකුණාමලය දිස්ත්‍රික් ලේකම්වරයාගෙන් ජනාධිපතිවරයා ඉල්ලා සිටි අතර පැය භාගයක් ගෙවෙන්නටත් පෙර ගැටලුව විසඳූ බවට කෙටි පණිවිඩයක් දිස්ත්‍රික් ලේකම්වරයා ආරක්ෂක ලේකම්වරයා වෙත එවා තිබිණ.ඉසෙඩ් ස්කෝර් ගැටලුව සම්බන්ධයෙන් රත්නපුර නිවිතිගල සිට සම්බන්ධ වූ ශිෂ්‍යාවක් ඉදිරිපත් කළ විස්තරයට සවන් දුන් ජනාධිපතිතුමා අධිකරණ තීන්දුව ලැබුණු වහාම සාධාරණ විසැඳුමක් දෙන බවට ප්‍රතිඥා දුන්නේය.කහවත්තේ ඝාතන සිද්ධීන් සම්බන්ධයෙන් නැගුණු ගැටලුවකට පිළිතුරු දෙමින් ජනාධිපතිවරයා කියා සිටියේ ආරක්ෂාව පිළිබඳ කිසිදු බියක් ඇති කර නොගන්නා ලෙසත් ඒ වෙනුවෙන් ගත හැකි සියලු ක්‍රියාමාර්ග ගන්නා බවත්ය.අලි මිනිස් ගැටුම, පෞද්ගලික අංශයේ රැකියා, සංචාරක කර්මාන්තය, ගොවිජනතාවගේ ගැටලු සම්බන්ධයෙනුත් අවධානය යොමු කළ ජනාධිපතිවරයා අවශ්‍ය විසැඳුම් දුන්නේය.ඇමැතිවරුන් වන ආචාර්ය සරත් අමුණුගම, ඩිව් ගුණසේකර, දිනේෂ් ගුණවර්ධන, ඩග්ලස් දේවානන්දා, රිෂාඩ් බදියුදීන්, වාසුදේව නානායක්කාර, බන්දුල ගුණවර්ධන, දොස්තර රාජිත සේනාරත්න, ජනාධිපති ලේකම් ලලිත් වීරතුංග, ආරක්ෂක හා නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n1208253</link>
    <topic>පහ වසර ශිෂ්‍යත්වය හෙට</topic>
    <author>චමීර ඇල්ලදෙණිය</author>
    <content>5 වසර ශිෂ්‍යත්ව විභාගය පැවැත්වෙන හෙට (26) දින කිසිදු ප්‍රදේශයකට විදුලි කප්පාදුවක් සිදු නොකරන බව විදුලිබල හා බලශක්ති ඇමැති පාඨලී චම්පික රණවක මහතා පවසයි.ඒ අනුව සියලුම ප්‍රදේශවලට විදුලිය ලබා දීමට විදුලි බල මණ්ඩලය කටයුතු කරනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n1208254</link>
    <topic>ගිලෙන නැවේ තෙල්මීගමුව මුහුදටත්</topic>
    <author>කොච්චිකඩේ විශේෂ</author>
    <content>පානදුර ප්‍රදේශයේ මුහුදේ පාවෙමින් තිබූ නැවක් ගිලීගොස් එහි ටැංකිවල තිබූ තෙල් මුහුදු ජලයට මුසුවීමෙන් පසු එම තෙල් තට්ටුව මීගමුව මුහුදු සීමාවට ගලාඒමට පටන්ගෙන ඇත.මීගමුව මෝරවල ප්‍රදේශයේ තැනින් තැන එම තෙල් තට්ටුව පාවෙමින් තිබෙන අතර වෙරළ තීරයේ ගොඩබිම ද එම තෙල් තැනින් තැන විසිරී තිබේ.සමස්ත ලංකා ධීවර ජනතා වෘත්තිකයන්ගේ සංගමයේ සභාපති අරුණ රොෂාන්ත මහතා කියා සිටින්නේ මගේ නිවස ඉදිරිපිට මුහුදු තීරයේ මොරවල වෙරළේ තෙල් කට්ටු කීපයක් පාවෙමින් තිබෙනවා.අද උදේ 7.00ට පමණ මම දැක්කා තැනින් තැන මුහුදු ගොඩබිමේ එම තෙල් විසිරී තිබෙනවා. මෙම තෙල් තට්ටුව වැලල වීදිය මුහුදෙන් වෙන්නප්පුව හලාවත දක්වා පාවී යෑමට පුළුවන්.මේ තෙල් තට්ටුවෙන් විශාල පරිසර හානියක් ඇතිවීමට ඉඩ තිබෙනවා. එමනිසා මේ තෙල් තට්ටුව මීගමුව කලපුවට යාමට ඉඩ නොදිය යුතුයි. මේ සම්බන්ධව වගකිවයුත්තන්ගේ අවධානය යොමුවිය යුතුව තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n1208255</link>
    <topic>ශ්‍රී ලංකාව සහ සීෂෙල්ස් රාජ්‍ය අතර ද්වීපාර්ශ්වීය සබඳතා පුළුල් ‍වෙයි</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ සීෂෙල්ස් රාජ්‍ය අතර ද්වීපාර්ශ්වීය සබඳතා තරකර ගැනීමත් සමඟ මෙරට තරුණ තරුණියන් සඳහා නව රැකියා අවස්ථා රැසක් නිර්මාණය වී තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.පසුගිය 2011 වසරේදී ශ්‍රී ලාංකික ශ්‍රමිකයන් 179 දෙනෙකු සීෂෙල්ස් රාජ්‍යයේ රැකියා සඳහා පිටත්ව ගොස් තිබෙන බව පෙන්වා දෙන එම කාර්යාංශය මේ වසරේ ජනවාරි මාසයේ සිට ජුලි මාසය දක්වා 105 දෙනෙක් පිටත්ව ගොස් තිබෙන බවද කියාසිටී.සීෂෙල්ස් ජනාධිපති ජේම්ස් ඇලික්ස් මිචෙල් මහතාගේ ශ්‍රී ලංකා සංචාරය මෙරට විදේශ රැකියා ක්ෂේත්‍රයට වැදගත් බවද එහිදී දෙරට අතර රැකියා අවස්ථා වර්ධනය කිරීම සඳහා වු අවබෝධතා ගිවිසුමකට අත්සන් කළ බවද විදේශ සේවා නියුක්ති කාර්යාංශය ප්‍රකාශ කරයි.ඒ අනුව අදාළ අවබෝධතා ගිවිසුම වෙනුවෙන් ශ්‍රී ලංකාවේ විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා සහ සීෂෙල්ස් රාජ්‍යයේ විදේශ කටයුතු ඇමැති ජින් පෝල් ඇඩම් මහත්වරු අත්සන් කළහ.නුපුහුණු ශ්‍රමිකයන් වෙනුවට පුහුණු ශ්‍රමිකයන් විදේශ රැකියා සඳහා යොමු කරවීම සඳහා ශ්‍රී ලංකා රජයේ අවධානය යොමුවී තිබේ.සීෂෙල්ස් රාජ්‍ය සංචාරක සහ ධීවර අංශයන්හි විශාල ප්‍රගතියක් ලබා සිටින අතර දෙරට අතර නව ගිවිසුමකට අත්සන් තැබීමත් සමඟ ශ්‍රී ලාංකික තරුණ තරුණියන්ට ඒ ඒ ක්ෂේත්‍රයන්හි නව රැකියා අවස්ථා නිර්මාණය කරගත හැකි බවද විදේශ සේවා නියුක්ති කාර්යාංශය සඳහන් කරයි.විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාගේ මඟ පෙන්වීම යටතේ ශ්‍රී ලාංකික ශ්‍රමිකයන් සඳහා විදේශ රැකියා වෙළෙඳ පොළේ රැකියා අවස්ථා වැඩි වැඩියෙන් උදාකර ගැනීම සඳහා ප්‍රවර්ධන වැඩසටහන් සංවිධාන කර තිබෙන අතර ඒ අනුව මේ වනවිට විශාල පිරිසක් ඉහළ වැටුප් සහිත රැකියා සඳහා යොමු කරවීමට හැකියාව ලැබී තිබෙන බවද එම කාර්යාංශය වැඩිදුරටත් කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n1208256</link>
    <topic>සර්වඥ ධාතුන් වැඳ පුදා ගන්නඅනුරපුරටත් මහ ජන ගඟක්</topic>
    <author>සම්පත් සංජීව, අමිල ප්‍රභාත් වනසිංහ, අනුරාධපුර උතුර විශේෂ</author>
    <content>අනුරාධපුර ශ්‍රී සම්බුද්ධත්ව ජයන්ති විහාරස්ථානයට වැඩම කිරීමට නියමිත කපිල වස්තු සර්වඥ ධාතුන් වහන්සේ වැඳ පුදා ගැනීමට ඊයේ (24) මධ්‍යහ්න 12 පමණ වන විට දහස් ගණනක් බැතිමත්හු පෙළ ගැසී සිටිනු දක්නට ලැබුණි.23 වැනි දින සවස සිට බැතිමත්හු විශාල පිරිසක් ජයන්ති මාවතේ රැඳී සිටි අතර, මේ වනවිට කිලෝ මීටර් දෙකකට වඩා දුරකට පිරිස් පෙළගැසී සිටින අයුරු දැකගත හැකි විය.ඊයේ පෙරවරු 10.00 ට පමණ අනුරාධපුරයට සර්වඥ ධාතුන් වහන්සේ වැඩම කරවීමට නියමිතව තිබුණ ද පැල්මඩුල්ල ප්‍රදේශයේ පවතින අධික වර්ෂාව නිසා, පැය කීපයක් ප්‍රමාද වූ බව ප්‍රකාශ වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n12082518</link>
    <topic>මාලදිවයින්-ශ්‍රී ලංකා සබඳතා තවදුරටත් ශක්තිමත් කරනවා</topic>
    <author>මහින්ද අලුත්ගෙදර</author>
    <content>මිත්‍ර රාජ්‍යයක් වන ශ්‍රී ලංකාව සමඟ රාජ්‍යතාන්ත්‍රික වශයෙන් පවත්නා දැඩි සබඳතාව තවදුරටත් ශක්තිමත්කර ගැනීමට තම රජය සූදානම් බව මාලදිවයිනේ නව ජනාධිපති ආචාර්ය මොහොමඩ් වහීඩ් මහතා අවධාරණය කරයි.ඉතිහාසයේ සිට ශ්‍රී ලංකාව සමඟ තම රට සමීප සබඳතාවක් පැවැති බව සිහිපත් කළ ජනාධිපතිවරයා එම සබඳතාව තම රටට අතිශය වැදගත් බවද පෙන්වා දුන්නේය.නිල සංචාරයක් සඳහා ශ්‍රී ලංකාවට පැමිණි මාලදිවයින් ජනාධිපතිවරයා මේ බව සඳහන් කළේ කොළඹදී ඊයේ (24) පැවැති විශේෂ මාධ්‍ය හමුවකට සහභාගි වෙමිනි.ජනාධිපති තනතුරට පත් වීමෙන් පසුව නිල වශයෙන් ශ්‍රී ලංකාවට පැමිණි පළමු අවස්ථාව මෙය බව සඳහන් කළ ආචාර්ය මොහොමඩ් වහීඩ් මහතා තමා ඇතුළු දූත කණ්ඩායමට ගෞරවනීය පිළිගැනීමක් ශ්‍රී ලංකාවෙන් ලැබුණු බවද ඒ වෙනුවෙන් ජනාධිපති මහින්ද රාජපක්ෂ මහතා ප්‍රමුඛ රජයට තම ප්‍රණාමය පිරිනමන බවද පැවසීය.දෙරට අතර සබඳතා ශක්තිමත් කරමින් ඉදිරියේදී ගිවිසුම් කිහිපයකට අත්සන් කිරීමට නියමිත බව කී ඒ මහතා ඒ සම්බන්ධයෙන් දැනටමත් සාකච්ඡා කරන බවද ආරක්ෂාව ඇතුළු ක්ෂේත්‍ර කිහිපයක් සම්බන්ධයෙන් වන ගිවිසුම් කිහිපයකට අත්සන් තබා ඇතැයිද සිහිපත් කළේය.ප්‍රජාතන්ත්‍රවාදී ව්‍යුහයක් තුළ සාමකාමී පරිසරයක් ඇති කිරීම සඳහා තම රජය කැපවී ක්‍රියාකරන බවද කී මාලදිවයින් ජනාධිපතිවරයා පසුගිය සිද්ධි සම්බන්ධයෙන් විමර්ශනය සඳහා පොදුරාජ්‍ය මණ්ඩලීය නියෝජිතයන්ගෙන් සමන්විත කොමිසමක් පත්කර තිබෙන බවද එම කොමිසමේ වාර්තාව කඩිනමින් නිකුත් කොට ඊට අනුව කටයුතු කිරීමට පියවර ගන්නා බවද සඳහන් කළේය.මේ අතර ඒ මහතා සඳහන් කළේ සෝමාලියානු මුහුදු කොල්ලකරුවන්ගෙන් ආරක්ෂා වීම සඳහා ශ්‍රී ලංකාවේ සහ ඉන්දියාවේ නාවික හමුදාව මෙන්ම තම වෙරළාරක්ෂක බළකාය කටයුතු කරන බවත් එහි ප්‍රතිඵලයක් ලෙස මුහුදු කොල්ලකෑම් අවම වී තිබෙන බවත්ය.මාලදිවයිනේ විදේශ කටයුතු ඇමැතිනි දුන්යා මවුමූන්, පරිසර ඇමැති ආචාර්ය මාරියම් සකිලා, ආර්ථික සංවර්ධන ඇමැති ආචාර්ය අබ්දුල් සමත්, සංචාරක ඇමැති අහමඩ් අදීබ් අබ්දුල් ගාෆූර් මහත්ම මහත්මීන් ඇතුළු පිරිසක් මේ අවස්ථාවට එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n12082519</link>
    <topic>රත්මලානට මාළු වැස්සක්</topic>
    <author>පණ්ඩුක සමරසේකර</author>
    <content>රත්මලාන ප්‍රදේශයට ඊයේ (24) උදෑසන ඇදහැළුණු ධාරානිපාත වර්ෂාව මැද්දේ මාළු වැස්සක් ද ඇද හැලිනි.ගොළුමඩම හන්දියට නුදුරුව පිහිටි මීටර් සියයක පමණ විෂ්කම්භයකින් යුත් ප්‍රදේශයක මේ මාළු වැස්ස පැතිරී තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n12082520</link>
    <topic>දින 6ක ළදරුවාගේ ඇඟිල්ල කැපී වෙන්වෙයි</topic>
    <author/>
    <content>හෙදියකගේ අත්වැරදීමකින් දින 6 ක් වයසැති ළදරුවකුගේ සුළැඟිල්ල කැපී වෙන් වී ඇති බව පේරාදෙණිය සිරිමා බණ්ඩාරනායක ළමා රෝහල් ආරංචි මාර්ග සඳහන් කරයි.මේ පිළිබඳව දිනමිණ කළ විමසීමකදී එහි නියෝජ්‍ය අධ්‍යක්‍ෂ වෛද්‍ය එන්. රණවීර මහතා ප්‍රකාශ කෙළේ නොමේරූ ළදරු ඒකකයට ඇතුළත් කළ ළදරුවකුගේ අතට වෛද්‍ය ප්‍රතිකාර සඳහා ඇතුළත් කළ එන්නත් කටුවක් ඉවත් කිරීමට යාමේදී හෙදියකගේ අත් වැරැද්දකින් මේ හදිසි අනතුර සිදු වී ඇති බවයි.දැනට ළදරුවාගේ සුළැඟිල්ල ශල්‍යකර්මයකින් බද්ධ කර ඇති අතර එම ශල්‍යකර්මයේ සාර්ථකභාවය ගැන තවමත් කිසිවක් ප්‍රකාශ කළ නොහැකි බව නියෝජ්‍ය අධ්‍යක්‍ෂවරයා “දිනමිණ” ට පැවැසීය.මේ සිද්ධිය පිළිබඳ ආයතනික මට්ටමින් දැනට පරීක්‍ෂණයක් පැවැත්වෙන බව ද වෛද්‍ය රණවීර මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n1208257</link>
    <topic>නියඟවලින් ලෝකයේ බොහෝ රටවල මිනිසුන් පීඩා විඳිනවා </topic>
    <author/>
    <content>අනුරාධපුර දිස්ත්‍රික්කයේ පිහිටි වැව් 1100 ක් මේ වසර අවසන් වනවිට ප්‍රතිසංස්කරණය කිරීමට ආර්ථික සංවර්ධන අමාත්‍යාංශය පියවර ගෙන ඇත.ශ්‍රී ලංකාවේ පැවති පැරණි වැව් ශිෂ්ඨාචාරය නැවත ගමට ගෙන ඒම රජයේ අපේක්‍ෂාව වී තිබෙන අතර එම අපේක්‍ෂාව පෙරදැරිව මේ වැඩපිළිවෙළ ක්‍රියාත්මක කරන බව ආර්ථික සංවර්ධන ඇමැති බැසිල් රාජපක්ෂ මහතා අවධාරණය කරයි.ඊට අමතරව එම වැව්වල ධාරිතාව සියයට 15 කින් ඉහළ නැංවීමට කටයුතු කරන බවද ඇමැතිවරයා සඳහන් කරයි. වැව් ප්‍රතිසංස්කරණය කිරීමේ වැඩපිළිවෙළ යටතේ වැව්වල රොන්මඩ ඉවත් කිරීම, වැව් බැම්බ, වේල්ල, සොරොව්ව් සහ ඇළවේලි ද සකස් කරන අතර වැව් කණ්ඩිය වටේට කැරම්කොපු, කුඹුක් වැනි ගස් සිටුවීමට පියවර ගන්නා බවද අමාත්‍යවරයා වැඩි දුරටත් ප්‍රකාශ කළේය.අනුරාධපුර දිස්ත්‍රික්කයේ මැදවච්චිය සහ බටහිර අනුරාධපුර යන මැතිවරණ කොට්ඨාසයන්හි යෝජිත ව්‍යාපෘතීන්හි ඉදිකිරීම් කටයුතු ආරම්භ කිරීම සහ වැඩ අවසන් කරන ලද ව්‍යාපෘති ජනතා අයිතියට පැවරීම නිමිත්තෙන් පසුගියදා (22) පැවති උත්සවවලදී අමාත්‍යවරයා මේ බව ප්‍රකාශ කළේය.අනුරාධපුර දිස්ත්‍රික්කයේ මැදවච්චිය මැතිවරණ කොට්ඨාසය තුළ පිහිටි පෙරියකුලම් වැව, යකා වැව, ඊතල විද්ද වැව යන වැව්වල ප්‍රතිසංස්කරණ කටයුතු ආරම්භ කිරීමත්, කඩවත්තේගම සිට වෙඩි තිබ්බාගල, නගදරනාව දක්වා ඇති මාර්ගය සහ පහළ උස්ගොල්ලෑව මංසන්ධියේ සිට පුලියම්කුලම් පාර දක්වා දිවෙන මාර්ගයද විවෘත කිරීමත් මෙහිදී සිදු කෙරිණි.ඊට අමතරව බටහිර අනුරාධපුර ආසනයේ පිහිටි මහවිලච්චිය, ගුළුපෙත්ත සහ නොච්චියාගම, නැකැත්තේගම යන වැව් දෙකෙහි ප්‍රතිසංස්කරණ කටයුතු ආරම්භ කිරීමත් යාපනය පාර උත්තර සාලිය විහාරස්ථානය අසල සිට පානික්කඩවල පුරවසන්කුලම හරහා අලුත්ගම දක්වා දිවෙන මාර්ගය සහ මහවිලච්චිය බෝගස් හන්දිය උඳු කර්මාන්ත ශාලාවේ වැඩ ආරම්භ කිරීමත් ඇමැති බැසිල් රාජපක්‍ෂ මහතාගේ ප්‍රධානත්වයෙන් සිදු කෙරිණි.මෙහිදී වැඩිදුරටත් අදහස් දක්වමින් ඇමැතිවරයා ප්‍රකාශ කළේය,අපේ රටේ ජනතාව කාලයෙන් කාලයට විවිධ ප්‍රශ්නවලට මුහුණ දෙනවා. අනුරාධපුර දිස්ත්‍රික්කයේ ජනතාව වසර 30ක් තිස්සේ පැවති යුද්ධයෙන් පීඩාවට ලක් වූණා. ගංවතුර, නියගය ඒ වගේ ස්වාභාවික ව්‍යසනන්ටත් මුහුණ දුන්නා. මේ දේවල්වලින් ජනතාවගේ ජීවත්වීමේ අයිතියටත්, ආර්ථිකයටත් විශාල බලපෑමක් සිද්ධ වුණා. නියගවලින් ලංකාවේ ජනතාව පමණක් නොව ලෝකයේ බොහෝ රටවල ජනතාව පීඩා විදිනවා.අමෙරිකාවේ කැලිෆෝනියාවේ ලැව් ගිනි ඇති වෙලා. අපේ රටට පැමිණ සිටින ඉන්දියානු සංස්කෘතික ඇමැතිවරිය මා සමඟ පැවසුවා ඒ මහත්මිය නියොජනය කරන ප්‍රාන්තයේ ජනතාවට බීමටවත් ජලය නැහැ කියලා. ගොවි ජනතාවගේ පමණක් නොවෙයි රටේම ආහාර සුරක්‍ෂිතතාව ඇතිවීමට නම් අප ආහාරවලින් ස්වයංපෝෂිත විය යුතුයි. ඒ සඳහා ජනාධිපති මහින්ද රාජපක්ෂ මහතා ආරම්භ කළ වැඩපිළිවෙළ නිසා 2010 වන විට අපට සහල්වලින් ස්වයංපෝෂිතවීමට හැකි වුණා.ඒ වගේම පිටරටින් ගෙන්වන තවත් ආහාර ද්‍රව්‍ය 05 ක් ලංකාවේ වවන්න පියවර ගත්තා. අපි බඩ ඉරිගු වලින් සහ උඳුවලින් ස්වයංපෝෂිතයි. උඳු වගාව ආරම්භ කරන්න පටන් ගනිද්දි අපිට බීජ සොයා ගැනීමේ ගැටලුවකට මුහුණදීමට සිදු වුණා. ජනාධිපතිතුමා ඊට මැදිහත්වෙලා ඉන්දියාවෙන් බීජ ගෙන්වා ගත්තා. දැන් ඉන්දියාව අපෙන් බීජ ඉල්ලනවා.ඒ වගේම ගොවි ජනතාව ජනාධිපති මහින්ද රාජපක්ෂ මහතාගෙන් ඉල්ලීමක් කළා කන්න දෙකම වගා කරන්න ජලය ලබා ගන්න හැකි වන පරිදි එක් කන්නයක් අවසානයේ වැව් කට්ටි කරන්න කියලා. දැන් ඒවා කට්ටි කරන්න අමාරු තත්ත්වයක තිබෙන්නේ. ඒ නිසා රොන් මඩ ඉවත් කරන්න අපි පියවර ගත්තා.මේ හැමදෙයක්ම කරන්න හැකි වුණා .ජනාධිපතිතුමා ගෙන ගිය දූරදර්ශී වැඩපිළිවෙළ නිසා.ඇමැතිවරුන් වන එස්. එම්. චන්ද්‍රසේන, තිස්ස කරලියද්ද, නියෝජ්‍ය ඇමැතිවරුන් වන ඩබ්. බී. ඒකනායක, වීරකුමාර දිසානායක, දුමින්ද දිසානායක මහත්වරු ඇතුළු පිරිසක් මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n1208258</link>
    <topic>පළාත් 4කට ගිගුරුම් සහිත වැසි</topic>
    <author>උදුලා පීරිස්</author>
    <content>අපර භාගයේදී හෝ සන්ධාකාලයේදී උතුරු මැද, නැගෙනහිර , ඌව, මධ්‍යම, පළාත්වල ස්ථාන කිහිපයක ගිගුරුම් සහිත වැසි වර්ධනය විය හැකි බව කාලගුණ විද්‍යා දෙපාර්තමේන්තුව පවසයි.එම අවස්ථාවේ සුළගේ වේගය තාවකාලිකව පැයට කිලෝමීටර් 60 දක්වා වර්ධනය විය හැකි බවද එම දෙපාර්තමේන්තුවේ කාර්යභාර කාලගුණ විද්‍යාඥ ජීවන් කරුණා‍රත්න මහතා කීය.බස්නාහිර දකුණ හා සබරගමුව පළාත්වල හා මධ්‍යම කදුකරයේ බටහිර බෑවුම් ප්‍රදේශවල කඩින් කඩ වැසි ඇතිවිය හැකි බවද ඒමහතා කරුණු අනාවරණය කළේය.දිවයිනට බටහිර හා දකුණු මුහුදු ප්‍රදේශවල තැනින් තැන වැසි හෝ ගිගුරුම් සහිත වැසි ඇතිවනු ඇතිබව පවසන එම දෙපාර්තමේන්තුව දිවයින වටාවන සෙසු මුහුදු ප්‍රදේශවලද වැසි ස්වල්පයක් බලාපොරොත්තු විය හැකි බවද කියයි.නිරිත දෙසින් හමන සුළගේ වේගය පැයට කිලෝමීටර් 20-30 අතර වන බව ද කියන එම දෙපාර්තමේන්තුව මන්නාරම් බොක්ක මුහුදු ප්‍රදේශය හා දිවයිනට දකුණු නැගෙනහිර හා ගිනි කොන දිග වෙරළට ඔබ්බෙන් වන මුහුදු ප්‍රදේශවලදී මෙම සුළං වේගය පැයට කිලෝමීටර් 40-50 දක්වා ඉහළ යා හැකියැයිද කියයි.මෙම මුහුදු ප්‍රදේශ විටින් විට රළු විය හැකි යැයිද කාලගුණ විද්‍යා දෙපාර්තමේන්තුව කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n1208259</link>
    <topic>ඉල්ලූ මුදල් නොලැබුණ නිසා මව-පියා-නැගණිය මරා දැම්මා</topic>
    <author>විජයානි එදිරිසිංහ</author>
    <content>තම අවශ්‍යතාවය සඳහා ඉල්ලා සිටි මුදල් නොලැබුණ නිසා පියාත්, මවත්, සොයුරියත් සමඟ බහින්බස් වූ බවත්, පසුව ඔවුන් ඝාතනය කළ බව වැල්ලවත්ත ත්‍රි පුද්ගල මිනීමැරුමේ සැකකාර පුත් ප්‍රසාද් කුමාරස්වාමී (28) තමා සිදු කළ අපරාධය පිළිබඳව පාපොච්චාරණය කරමින් පවසා තිබේ.එම ඝාතනවලින් පසු සැකකරු පලාගොස් සිටි අතර, පොලිසියට ලැබුණ තොරතුරක් මත ඔහු ඊයේ (24) උදෑසන කුරුණෑගල බලා යන බස් රථයක ගමන් කරමින් සිටියදී කඩවත දී අත්අඩංගුවට ගැනීමට හැකි වී තිබේ. සැකකරු තමා කළ අපරාධය සම්බන්ධයෙන් කොළඹ අපරාධ කොට්ඨාස නිලධාරීන් ඉදිරියේ ඊයේ පාපොච්චාරණයක් කැර තිබේ.බෙහෙත් වර්ග අලෙවි ආයතනයක සේවය කරන මොහු විස සහිත පෙති වර්ගයක් පානය කිරීමට ඉඩ සලස්වා තම මව - පියා සහ නැගණිය ඝාතනය කිරීමට කටයුතු කළ බව ද පිළිගෙන තිබේ.සැකකරු පෙම්වතියන් ගණනාවක් ඇසුරු කරන පුද්ගලයකු බව ද හෙළිවී තිබේ.පසුගිය 18 වැනිදා වැල්ලවත්ත ප්‍රදේශයේ නිවසකදී එම අභිරහස් ඝාතනය සිදුව තිබේ. ඝාතනවලට මෙම පුද්ගලයා සැක කළ පොලිසිය ඔහු අත්අඩංගුවට ගැනීමට කණ්ඩායම් කීපයක් යොදවා තිබිණි.ඒ අතර සැකකරුගේ ඡායාරූපයක් ද මාධ්‍යයට නිකුත් කිරීමට ද පොලිසිය පියවර ගෙන තිබිණි.එම ඡායාරූපය දුටු සාමාන්‍ය පුද්ගලයෙක් බස් රථයේ ගමන් කරන්නේ ඝාතනයට සම්බන්ධ පුද්ගලයා විය හැකි බව සැක සිතා ඒ පිළිබඳව වහාම පොලිසියට දුරකතනයෙන් දැනුම් දී තිබුණි.ඒ අනුව ඔහු ඊයේ අත්අඩංගුවට ගනු ලැබුවේ කොළඹ අපරාධ කොට්ඨාසයේ සහ වැල්ලවත්ත පොලිසියේ නිලධාරීන් විසිනි.සැකකරු කොළඹ අපරාධ කොට්ඨාසයේ රඳවාගෙන ප්‍රශ්න කරගෙන යන අතර, බස්නාහිර දිසාව බාර ජ්‍යෙෂ්ඨ නියෝජ්‍ය පොලිස්පති අනුර සේනානායක, කොළඹ නියෝජ්‍ය පොලිස්පති දයා ගුණවර්ධන, අපරාධ කොට්ඨාසයේ අධ්‍යක්‍ෂ ජ්‍යෙෂ්ඨ පොලිස් අධිකාරි සී. ආර්. එල්. රණවීර, ස්ථානාධිපති ප්‍රධාන ;පාලිස් පරීක්‍ෂක හේමන්ත දික්ඕවිට ඇතුළු නිලධාරීන්ගේ මෙහෙයවීම මත වැඩිදුර පරීක්‍ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n12082510</link>
    <topic>මුන්නේශ්වරම් දේවාලය අසලහෙට විරෝධතාවක්</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>සත්ව බිළි පූජා නොපවත්වන ලෙසට ඉල්ලමින් ශශ්‍රී ලංකා සත්ව හිංසන වැළැක්වීමේ සර්ව ආගමික එකමුතුව සංවිධානය කරන සාමකාමී විරෝධතාවක් මේ මස 26 වන දින (හෙට) පෙරවරු වේ හලාවත මුන්නේශ්වරම භද්‍රකාලී අම්මාන් කෝවිල ඉදිරිපිට දී පැවැත්වීමට නියමිතය.1979 ජුනි මස එවකට එජාප ආණ්ඩුව මගින් සත්ව බිළි පූජා සිදු කිරීම තහනම් කරමින් කැබිනට් තීරණයක් ගෙන තිබුණි. ඒ අනුව හලාවත මුන්නේශ්වරම භද්‍රකාලී අම්මාන් කෝවිල එම තීරණ පිළි නොගෙන දිගටම වාර්ෂිකව බිළි පූජාවන් පවත්වා ඇති බව කියති.එවැනි මහා බිළි පූජාවක් ලබන මස 1 වන දින ද කාලි අම්මාන් කෝවිලේ දී පැවැත්වීමට නියමිතව ඇති නිසා ඊට විරෝධය පලකරමින් මෙම විරෝධතාව පවත්වන බව කියති.මෙම සත්ව බිළි පූජා නතර කරන ලෙසටද මෙම සංවිධානය ලක්ෂ හයක අස්සන් සහිත පෙත්සමක් පසුගිය වසරේ අගෝස්තු මස පා ගමනින් ගොස් ජනාධිපති කාර්යාලයට බාර දී තිබුණි. බෞද්ධ භික්ෂූන් වහන්සේලා ඇතුළු සත්ව ලෝලීන් ඊට එක්වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n12082511</link>
    <topic>අසභ්‍ය දර්ශන නරඹමින් සිටිසිසුන් දෙදෙනා අත්අඩංගුවේ</topic>
    <author>ඌව පළාත් සමූහ මාපා බණ්ඩාර</author>
    <content>ලුණුගල - හොප්ටන් රෝහල අසල බස් මගී ආවරණයකදී ජංගම දුරකතනයකින් අසභ්‍ය දර්ශන නැරඹූ සිසුන් දෙදෙනකු අත්අඩංගුවට ගත් බව පොලිසිය කියයි.රාත්‍රී කාලයේ අඳුරු කුටියේ ජංගම දුරකතනයකින් අසභ්‍ය දර්ශන නරඹමින් සිටියදී පොලිසිය සැක සිසුවන් දෙදෙනා අතටම හසුකර ගෙන තිබේ.අත්අඩංගුවට ගත් ජංගම දුරකතනය පරීක්‍ෂා කිරීමේදී එහි අසභ්‍ය දර්ශන රැසක් තිබූ බවත්, එක් සිසුවකු අධික ලෙස බීමත්ව සිටි බවත් පොලිසිය කියයි.ජංගම දුරකතනය සමඟ සැකකරුවන් අධිකරණයට ඉදිරිපත් කිරීමට නියමිතය.ලුණුගල පොලිස් ස්ථානාධිපති පොලිස් පරීක්‍ෂක බී. යූ. පී. මාහියංගම මහතාගේ උපදෙස් මත සැරයන් (48031) අතුල බණ්ඩාර, කොස්තාපල් (60898) රත්නායක යන අය වැටලීම කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n12082512</link>
    <topic>මේ පළාත් සභා මැතිවරණයේදීඑජාප නායකත්වය තවත් අසරණ වෙනවා</topic>
    <author>ගයාන් රාජපක්‍ෂ</author>
    <content>මෙවර පළාත් සභා මැතිවරණයේදී එක්සත් ජාතික පක්‍ෂය අන්ත පරාජයකට පත්වන බවත් එහි නායකයන් මේ නිසා අන්ත අසරණ වන බව හිටපු උතුරු මැද පළාත් සභා මන්ත්‍රී එස්. එම්. රංජිත් මහතා පැවැසීය.ඒ මහතා මේ බව කියා සිටියේ හොරොව්පොතාන ප්‍රදේශයේ පැවැති උතුරු මැද පළාත් සභා මැතිවරණ ප්‍රචාරක රැස්වීමකට සහභාගි වෙමින්ය.එහිදී මන්ත්‍රීවරයා මෙසේද කීය.මේ වන විට එක්සත් ජාතික පක්‍ෂය තුළ පරාජිත වාතාවරණයක් නිර්මාණය වී හමාරයි.රනිල් වික්‍රමසිංහ මහතාගේ නායකත්වයෙන් පැවැති සෑම මැතිවරණයකදීම එජාපය අන්ත පරාජයකට පත් වුණා. අලියයි - හෙන්ඩුවයි දෙකම හුදෙකලා වෙලා. එ. ජා. ප. මේ වන විටත් පරාජය භාර ගෙන හමාරයි.එ. ජා. ප. නායක රනිල් වික්‍රමසිංහ මහතාට රට තුළ කවර ආකාරයේ පිළිගැනීමක් පවතිනවාද යන්න මෙවර පළාත් සභා මැතිවරණයේදී අපට දැක බලාගත හැකි වෙනවා.රටට සිදුවෙන්න ගිය හානිය මේ රටේ ජනතාව තේරුම් ගෙන 2005 ජනාධිපතිවරණයෙන් රටට ආදරය කරන රට රැක ගත හැකි මහත්මා ගුණයෙන් යුත් නායකයෙක් රටේ ජනාධිපතිවරයා හැටියට තෝරා පත්කර ගත්තා. දූරදර්ශී නායකත්වය හේතුවෙන් රටේ මුල් බැසගෙන තිබූ කුරිරු ත්‍රස්තවාදය සහමුලින්ම අතුගා දැමීමට මේ නායකයාට හැකියාව ලැබුණා.ඒ වගේම මේ වන විට රට තුළ සුවිශාල සංවර්ධනයක් සිදුවෙමින් පවතිනවා.උතුරු මැද පළාතේ සියයයට අසූවක් පමණ දෙනා ජීවත් වන්නේ කෘෂි කර්මාන්තය මුල්කරගෙන..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n12082513</link>
    <topic>කෑලිවලට කැඩි කැඩී යන විපක්‍ෂයඅද දේශපාලන සහරාවේ අතරමං වෙලා</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>තම තමන්ගේ පක්‍ෂවල ඔඩුදුවමින් තිබෙන නායකත්ව පොරය විසඳාගැනීමට නොහැකිව කල්ලිවලට කැඩී බිඳී යමින් ඇති විපක්‍ෂය උතුරුමැද මැතිවරණ සටනේදී දේශපාලන සහරාවේ අතරමං වී ඇති බව පැහැදිලි යැයි උතුරුමැද හිටපු ප්‍රධාන අමාත්‍ය හා මෙවර 2012 උතුරුමැද පළාත් සභා මැතිවරණයේ එක්සත් ජනතා නිදහස් සන්ධාන කණ්ඩායම් නායක බර්ටි ප්‍රේමලාල් මහතා අනුරාධපුර ගුවන් තොටුපොළ පාරේ ශ්‍රී ලංකා නිදහස් පක්‍ෂ මැතිවරණ මෙහෙයුම් කාර්යාලයේ පැවැති බිම් මට්ටමේ පක්‍ෂ ක්‍රියාකාරීන් දැනුවත් කිරීමේ හමුවකදී සඳහන් කළේය.දිනෙන් දින දේශපාලන වශයෙන් පිරිහීමට ලක්වෙමින් ඇති විපක්‍ෂ දේශපාලන මැතිවරණ උපාය මාර්ග සමාලෝචනය කර, කලකිරී සිටින ගම් මට්ටමේ එ. ජා. ප. හා ජ. වි. පෙ. පාක්ෂිකයින්ගේ සහය මහින්ද චින්තනය ඉදිරි දැක්ම පිළිබඳ පණිවිඩය ඔස්සේ ජනාධිපති මහින්ද රාජපක්‍ෂ මහතා ඇතුළු එතුමාගේ නායකත්වයෙන් යුත් එක්සත් ජනතා නිදහස් සන්ධානය වෙත ලබාගැනීම පිළිබඳව මෙහිදී සාමාජිකත්වය දැනුවත් කෙරුණි.”හිටපු ප්‍රධාන අමාත්‍යවරයා වශයෙන් මා මැතිවරණ නීති තඹ ශතයකට මායිම් නොකරමින්, පළාත් සභාවේ වාහන ඇතුළු සම්පත් මගේ මැතිවරණ ප්‍රචාරක කටයුතු වෙනුවෙන් යොදාගන්නා බවට තවත් පදනම් විරහිත සටන් පාඨයක් හා මඩ ව්‍යාපාරයක් විපක්‍ෂ දේශපාලන පක්‍ෂ විසින් දියත් කර තිබෙනවා.එම ගතු කියමන් මේ වන විට පුස්සක් බවට පත් වී හමාරයි. මේ වන විට එජාප හා ජවිපෙ පාක්ෂිකයින් විසිදහසකට වැඩි පිරිසක් සන්ධානයේ මැතිවරණ ජයග්‍රහණය උදෙසා සක්‍රීයව කටයුතු කරනවා. කිසිදු ආගන්තුක බවක් නොපෙන්වා අපි ඔවුන් හා ඉතා සමීපව මැතිවරණ ව්‍යාපාරය බුලත් කොළය විජයග්‍රහණය කරවීම සඳහා ඉදිරියට ගෙන යා යුතුයි.” හිටපු ප්‍රධාන අමාත්‍යවරයා අවධාරණය කළේය.උතුරුමැද පළාත් සභාවේ පමණක් නොවෙයි, නැඟෙනහිර හා සබරගමු පළාත් සභාවලත් මෙවර මහ ඇමැති අපේක්‍ෂක ධුරය විවෘතව තබා ඇතැයි ද දිසානායක මහතා පැවසීය. පක්‍ෂයේ මෙම තීරණය වැරදි ලෙස අර්ථනිරූපණය කර හෝ හිතාමතාම එමඟින් දේශපාලන වාසි ගැනීමට විපක්‍ෂය පමණක් නොව සන්ධානයට සම්බන්ධ ඇතැම් අය ජනතාවට වැරදි අවබෝධයක් ලබා දෙමින් දේශපාලන වාසි ලබාගැනීමට යත්න දරන්නේ යැයි ද දිසානායක මහතා මෙම දැනුවත් කිරීමේ සම්මන්ත්‍රණයේදී අවධාරණය කළේය.මහ ඇමැතිකම ප්‍රශ්නයක් කර නොගන්නා ලෙස ද, ඉදිරියේදී පිහිටුවනු ලබන එක්සත් ජනතා නිදහස් සන්ධාන පළාත් සභාවේ මහ ඇමැතිවරයා වනුයේ තමාම යැයි ද හෙතෙම වැඩිදුරටත් සඳහන් කළේය.“මැතිවරණ දිනය ළංවන විට විපක්‍ෂය විවිධ දේශපාලන උප්පරවැට්ටි යොදමින් අපේ සමඟිය පළුදු කිරීමට ඉඩ තිබෙනවා. ඒ ගැන අප සියලු දෙනා දැඩි විමසිල්ලෙන් සිටිය යුතුයි. අනුරාධපුර දිස්ත්‍රික්කය තුළින් අපට හිමි වී තිබුණේ මන්ත්‍රී ධුර 13 ක් පමණයි.  එය මෙවර 17 ක් දක්වා ඉහළ යතැයි මගේ විශ්වාසයයි.විපක්‍ෂයේ හා සන්ධානයේ මුළු ඡන්ද සංඛ්‍යාව අතර පරතරය වැඩි ඡන්ද ලක්‍ෂය ඉක්මවන බවත් පැහැදිලියි. ඒ නිසා ඉතා සාමකාමී, නීති ගරුක මැතිවරණ ව්‍යාපාරයක් ගෙන යාමට වගබලා ගත යුතුයි. පළාත් සභා මැතිවරණය ජය ගැනීම නොව විජයග්‍රහණය කරවීමයි අප ඉදිරියේ ඇති අභියෝගය. එය ජය ගත යුතුයි” හිටපු ප්‍රධාන අමාත්‍යවරයා ප්‍රකාශ කළේය.නියෝජ්‍ය ඇමැති දුමින්ද දිසානායක, නියෝජ්‍ය නගරාධිපති ප්‍රේමසිරි හෙට්ටිආරච්චි යන මහත්වරු ද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n12082514</link>
    <topic>නිවස බලා ගිය කතටඅතවර කරන්න හදලා</topic>
    <author>වැලිමඩ විශේෂ එස්. එම්. ෆාරුක්</author>
    <content>මළගෙදරකට ගොස් තනිපංගලමේ තම නිවසට ආපසු එමින් සිටි විවාහක කාන්තාවකගේ තනිවට අතරමගදී එක්වූ පුද්ගලයකු ඇගේ නිවස සමීපයට ගොස් ඇයට අතවර කිරීමට ගත් උත්සාහය ඇගේ් කෑගැසීම නිසා ව්‍යර්ථ වී ඇත.මේ කාන්තාව මෙම සිද්ධිය ඌවපරණගම පොලිසියට පැමිණිලි කිරීමෙන් පසු සිද්ධියට අදාළ සැකකරු අත්අඩංගුවට ගෙන අධිකරණය හමුවට ඉදිරිපත් කරන ලදුව වැලිමඩ මහේස්ත්‍රාත් හා අතිරේක දිසා විනිසුරු එම්. එස්. බී. හේරත් මහතා විසින් චූදිත රංහාමි දුරයලාගේ රූපසිංහ (43) නැමැත්තාට රුපියල් 75000/= ශරීර ඇප නියම කර නොවැම්බර් 06 දින අධිකරණය හමුවේ පෙනී සිටින ලෙසට නියෝග කරන ලදී.සිද්ධිය සිදුවී ඇත්තේ ඌවපරණගම, ගලහගම, හුණුගල ප්‍රදේශයේදීය. සිද්ධියට අදාළ කාන්තාව ගලහගම ප්‍රදේශයේ පදිංචි කේ. ඩබ්. දිස්නා කාන්ති (37) නැමැති විවාහක අයකි. චූදිත රංහාමි දුරයලාගේ රූපසිංහ නැමැත්තාද එම ගමේම අයකුය. සිද්ධියට අදාළ සැකකරු අත්අඩංගුවට ගෙන අධිකරණය හමුවට ඉදිරිපත් කරන ලද්දේ ඌවපරණගම පොලිසියේ පො. සැ. 4335 බණ්ඩාර මහතා විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n12082515</link>
    <topic>වෙබ් අඩවියකින්ව්‍යාපාරිකයකුගේ චරිතය ඝාතනය කරලා</topic>
    <author>පානදුර සමූහ කපිල සෝමරත්න</author>
    <content>විද්‍යුත් මාධ්‍ය වෙබ් අඩවියකින් පානදුරේ ව්‍යාපාරිකයකුගේ චරිත ඝාතනයක් සිදුකිරීම සම්බන්ධයෙන් පානදුර කොට්ඨාස අපරාධ අංශය පරීක්‍ෂණ පවත්වයි.මේ වෙබ් අඩවිය පිළිබඳ තොරතුරු විදුලි සංදේශ කොමිෂන් සභාවෙන් ලබාගැනීම සඳහා පානදුර මහේස්ත්‍රාත් ආර්. එස්. ඒ. දිසානායක මහතා පානදුර කොට්ඨාසයේ අපරාධ අංශයේ කාන්තා පොලිස් පරීක්‍ෂක සුමනසිංහ මහත්මිය අධිකරණයෙන් කරන ලද ඉල්ලීමකට අවසර 10-08-12 දින ලබා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n12082516</link>
    <topic>ඉපැරැණි පුරාවස්තු ළඟ තබාගත්හෝමාගම සැකකරුවන්ට ඇප</topic>
    <author> පණ්ඩුක සමරසේකර</author>
    <content>ඉපැරැණි පුරා වස්තු තොගයක් සන්තකයේ තබා ගැනීම සම්බන්ධයෙන් හෝමාගම පොලීසිය අත්අඩංගුවට ගත් සැකකරු සහ සැකකාරිය රුපියල් ලක්ෂයක ශරීර ඇප මත හෝමාගම මහේස්ත්‍රාත් අධිකරණය මඟින් ඊයේ (24) නිදහස් කළ බව පොලිස් මාධ්‍ය ප්‍රකාශක කාර්යාලය සඳහන් කරයි.ඉපැරැණි කෞතුක භාණ්ඩ ඇති බවට පොලිසියට ලැබුණ දුරකතන පණිවිඩයකට අනුව පරීක්ෂණ පැවැත් වූ හෝමාගම පොලිස් ස්ථානාධිපති ප්‍රසන්න රත්නායක මහතා ඇතුළු නිලධාරීන් පිරිසක් විසින් සැකකරුවන් අත්අඩංගුවට ගෙන ඊයේ අධිකරණයට ඉදිරිපත් කර තිබුණි.ඉපැරැණි කෞතුක භාණ්ඩ විශාල ප්‍රමාණයක් එහිදී අත්අඩංගුවට ගෙන තිබූ අතර සැකකරුවැකු සහ සැකකාරියක මෙසේ අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=n12082517</link>
    <topic>රෝහල්වල රෝගීන් බැලීමට එන අය සමග මිතුරුවී නිවෙස්වලට ගොස් මංකොල්ල කෑවැයි අත්අඩංගුවට</topic>
    <author> ඉන්දික පොල්කොටුව</author>
    <content>මහනුවර මහ රෝහල ඇතුළු මෙරට ප්‍රධාන පෙළේ රෝහල් කරා රෝගීන් බැලීමට යන මුවාවෙන් ඇතුළු වී එහි රෝගීන් බැලීමට පැමිණෙන වෙනත් ඥාතීන් හා ව්‍යාජ මිතුදම් ඇති කැර ගනිමින් ඔවුනගේ නිවෙස්වලට ගොස් රන් භාණ්ඩ ඇතුළු වටිනා භාණ්ඩ සොරාගැනීමේ සංවිධානාත්මක කල්ලියක දෙදෙනෙකු මධ්‍යම දිසා බුද්ධි හා තොරතුරු ඒකකය මගින් අත්අඩංගුවට ගනු ලැබ ඇත.සැකකරුවන් මහනුවර මහරෝහලේදී එලෙස ව්‍යාජ මිත්‍රත්වයක් ඇති කැර ගනිමින් මිතුවු කාන්තාවකගේ මහනුවර නගරයේ නිවසකට ගොස් එහිදී සොරා ගන්නා ලද රුපිල් ලක්ෂ හතරක් පමණ වටිනා රන් අත්පළඳීනා දෙකක්, රන්වළලු 6ක් හා රන් මාලයක් ජංගම දුරකථනයක් ඇතුළු භාණ්ඩ තොගයක්ද මෙහිදී සැකකරුවන් සමග පොලීසිය සොයාගෙන තිබේ.රෝගීන්ගේ ඥාතීන් සමග මෙලෙස ව්‍යාජ මිත්‍රත්වයක් ඇති කැර ගන්නා සැකකරුවන් එම මිත්‍රත්වය මත අදාළ නිවෙස්වලට ගොස් නිවැසියන් සමඟ සතුටු සාම්චියේ යෙදී නිවෙසියන්ගේ ආහාරපානවලට මත් පෙති දමා ඔවුන් ආහාර ගැනීමෙන් සිහි මුර්ජා තත්ත්වයට පත්වීමෙන් අනතුරුව නිවසේ රන් භාණ්ඩ ඇතුළු වටිනා දේපළ සොරාගැනීම සිදු කරන බවට පොලීසිය සිදු කළ පරීක්ෂණ වලින් තහවුරු වේ.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල ජ්‍යෙෂ්ඨ පොලිස් අධිකාරි ගාමිණී ඇල්ලේපොල යන මහත්වරුන්ගේ විශේෂ උපදෙස් මත මධ්‍යම දිසා බුද්ධි හා තොරතුරු ඒකකයේ ස්ථානාධිපති පොලිස් පරීක්ෂක ටී. එම්. යු. තෙන්නකෝන් උපපොලිස් පරීක්ෂක ගාමිණී ජයසුරිය පොලිස් සැරයන් ඒ ඒ කරුණාරත්න (46920) පොලිස් කොස්තාපල් ඩී. දසනායක (46918) යන නිලධාරිහූ ඇතුළු පිරිසක් මෙහි පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=r1208251</link>
    <topic>ත්‍රිරෝද රියකින් හඳුන් දැව ප්‍රවාහනය කළජාවාරම්කරුවකු අලව්වේදී අත්අඩංගුවට</topic>
    <author>අලව්ව විශේෂ – ඒ. කීර්තිසේන</author>
    <content>ත්‍රිරෝද රථ මගින් රටපුරා සුදු හඳුන් ලී ගෙන ගොස් අලෙවි කරණ කණ්ඩායමක ප්‍රධානියෙක් හඳුන් කොට සමඟ අලව්වේදී අත්අඩංගුවට ගැනුණි. රුපියල් ලක්ෂයක් පමණ වටිනා සඳුන් ලී තොගය අලව්වේ වළකුඹුර ප්‍රදේශයේ කැලයකින් කපා ඇතැයි පොලිසිය කියයි.ත්‍රිරෝද රථයකින් මීගමුවට හඳුන් දැව ගෙන යමින් තිබියදී අලව්ව ගිරිඋල්ල මාර්ගයේ පරමාඋල්ල ප්‍රදේශයේදී අලව්ව පොලිසිය මගින් අත්අඩංගුවට ගෙන තිබේ.මෙහිදී රියැදුරු පොලිසියට රු.50,000 ක අල්ලසක් දී බේරී යෑමට තැත්කර ඇත.එය ප්‍රතික්ෂේප කළ පොලිස් නිලධාරින් විසින් සඳුන් ලී තොගය ත්‍රිරෝද රථය සමඟ සැකකරුද අත්අඩංගුවට ගන්නා ලදී.සැකකරු පොල්ගහවෙල මහේස්ත්‍රාත් බුද්ධික සී. රාගල මහතා වෙත ඉදිරිපත් කිරීමෙන් අනතුරුව රක්ෂිත බන්ධනාගාරගත කෙරිණි.අලව්ව පොලිස් ස්ථානාධිපති පොලිස් පරීක්ෂක මහින්ද පුෂ්පකුමාර මහතාගේ උපදෙස් මත සැරයන් සිසිර කුමාර (58,708), සැරයන් සූරසේන (55477) යන නිලධාරින් ඇතුළු කණ්ඩායමක් විසින් වැටලීම කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=r1208252</link>
    <topic>ගම්පහ සෞඛ්‍ය නිලධාරී කාර්යාලයටධූමායන යන්ත්‍රයක් පිරිනමයි</topic>
    <author/>
    <content>ගම්පහ මහජන සෞඛ්‍ය නිලධාරී කාර්යාලයට අඩුපාඩුවක්ව තිබු ඩෙංගු මදුරු ධුමායන යන්ත්‍රයක් බස්නාහිර පළාත් සභාවේ සභාපති සුනිල් විජේරත්න මහතාගේ ප්‍රතිපාදන රුපියල් 135000 ක් වෙන් කොට සෞඛ්‍ය වෛද්‍ය කාර්යාලයට පසුගියදා පරිත්‍යාග කෙරිණි.එම ධූමායන යන්ත්‍රය ගම්පහ ප්‍රාදේශීය මහජන සෞඛ්‍ය නිලධාරිනි මොනිකා මාන්නප්පෙරුම මහත්මියට සභාපතිවරයා භාරදුන් අවස්ථාවයි මේ.ගම්පහ දිස්ත්‍රික් සෞඛ්‍ය සේවා අධ්‍යක්‍ෂ වෛද්‍ය ලින්ටන් පද්මසිරි සෞඛ්‍ය වෛද්‍ය නිලධාරී කාර්යාලයේ මහජන සෞඛ්‍ය පරීක්ෂක මර්වින් සිල්වා මහජන සෞඛ්‍ය හෙද නිලධාරිනි ශ්‍රීමා පෙරේරා මහත්ම මහත්මීහුද මෙහි සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=r1208253</link>
    <topic>වැසීගිය මානින්ගමුව කනිටු විදුහලේගොඩනැගිලි අබලන්: ගුරු නිවාසය කඩා වැටිලා</topic>
    <author>වයඹ පළාත් සංචාරකසේන ඉදිරිසිංහ</author>
    <content>වසර ගණනාවක් මුළුල්ලේ ම සිසුන් නොමැතිකමින් වැසී ගිය පොල්ගහවෙල තලවත්තේගෙදර මානින්ගමුව කණිටු විදුහලේ වටිනා ගොඩනැගිලි තුනක් මේ වන විටත් අබලන් වී ගරා වැටෙන තත්ත්වයට පත්ව තිබේ.ප්‍රදේශයේ දරු දැරියන් 500 කට වැඩි පිිරිසක් එකළ මේ විදුහලින් සිප් සතර උගෙන ගත් අතර ඔවුන්ගෙන් වැඩි පිරිසක් මේ වන විටත් සමාජයේ ඉහළ තැන්වල කටයුතු කරති.විශාල මුදල් සම්භාරයක් වැය කරමින් ඉදිකර තිබූ ගුරු නිවාසයද ප්‍රයෝජනයකට නොගැනීම නිසා මුළුමනින්ම පොළවට සමතලා වී ඇත.ඉතිරි වී ඇති අනිකුත් පන්ති කාමර සහිත ගොඩනැගිලි දැන් ගවමඩු බවට පත්ව තිබෙන බව ප්‍රදේශවාසීහු කියති.මේ පාසල් ගොඩනැගිලි පද්ධතිය නවීකරණය කර කිසියම් ප්‍රයෝජනවත් වැඩකට යොදවන මෙන් ප්‍රදේශවාසීහු අදාළ නිලධාරීන්ගෙන් ඉල්ලා සිටිති.වැසීගිය මෙවැනිම පාසල් ගණනාවක් මේ වන විටත් පොල්ගහවෙල මැතිවරණ කොට්ඨාසය තුළ ඇති බවත් ඒවාද විනාශ වී යාමේ තත්ත්වයට ඉඩනොදී කිසියම් ප්‍රයෝජනවත් කටයුත්තකට යෙදවීමට අදාළ බලධාරීන්ගේ අවධානය යොමු විය යුතු බවත් ප්‍රදේශවාසීහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=r1208254</link>
    <topic>කළුතර පයාගල ආබාධිතතරුණයෙක් පිහිට පතයි</topic>
    <author>කටුකුරුන්ද සමූහ – කපිල කුලසිංහ</author>
    <content>බේරුවල ප්‍රාදේශීය ලේකම් කොට්ඨාසයට අයත් පයාගල හිරිගල්ගොඩැල්ල පදිංචි ඕ. ඩී. ධර්මපාල හා බී. ඩී. ගුණවතී යන දෙපළගේ පුතු වූ රවීන්ද්‍ර අනුජීව ආබාධිත තත්ත්වයේ පසුවන තරුණයෙකි.අබලන් වූ නිවෙසේ රෝගාතුර සැමියා හා ආබාධිත පුතණුවන් රැකීමට රවින්ද්‍රගේ මව ගුණවතී ගන්නා වෙහෙස අපමණ ය. ඇය ඒ ගැන මෙසේ කීවාය.වැස්ස දාට නිවෙසේ වහළ තෙමෙනවා. නිවෙස පිහිටා තිබෙන්නේ කන්ද උඩක නිසා වතුර අදින එක හරිම කරදරයක්. පුතාට තිබිච්චි කිහිළි කරු දෙකත් කැඩිලා රෝද පුටුව දිරලා ඒකෙන් එහාට මෙහාට යන්නත් බැහැ.රෝද පුටුවක් හෝ කිහිළිකරු දෙකක් දෙනවා නම් ලොකු දෙයක්. ඡන්ද කාලෙට ඇවිත් එක එක අය ගේ හදලා දෙනවා කියනවා. රෝද පුටුවක් දෙන්නම් කියනවා. ඒත් කව්රුවත් උදව් කළේ නැහැ.පුතා දර කපන්න ගිහින් ගහෙන් වැටිලා මේ තත්ත්වයට පත් වුණේ. බෙහෙත් කරන්න මුදල් නැහැ.මේ පවුලට උපකාරයක් කළ හැකි අයකු වේ නම් එය මහගු පිනක් බවද ඇය අවසානයේ දී පැවැසුවා ය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=r1208255</link>
    <topic>ළිඳෙන් හොරෙන් නාන ගම්වැසියන්ටහිමිකරුගෙන් මතක හිටින්න පාඩමක්</topic>
    <author>තිලක් පුෂ්පකුමාර සේනානායක</author>
    <content>මේ දිනවල පවතින අධික පෑවිල්ල නිසා බොහෝ ළිං සිඳී වියළී ගොසිනි. වත්තේගම ප්‍රදේශයේද එක් ළිඳක් හැරෙන්නට අනෙක් ළිංවල නෑමට වතුර ප්‍රමාණවත්ව නැත.මේ ළිඳ අයිති තැනැත්තා නාන්නට ඉඩදී තිබුණේ ඉතා සීමිත පිරිසකට පමණි. එහෙත් සෑම දිනකම පාන්දර මේ ළිඳට ගමේ පිරිසක් පැමිණ වතුර හිස්වනතුරු දිය නෑමට පුරුදු වී තිබුණේ ය.ළිඳ අයිතිකරුට සෑම දිනකම පාහේ උදෑසන ළිදේ ජලය අඩුවී තිබෙන අයුරු දක්නට ලැබිණි. ඔහු ළිඳ අසල බීමට පමණයි දිය නෑම තහනම් යනුවෙන් බෝඩ් ලෑල්ලක් සවිකර තැබීය. එහෙත් සෑම දිනකම උදෑසන ළිඳේ වතුර තිබුණේ ස්වල්පයක් පමණකි.ළිඳේ අයිතිකරු දිනක් පාන්දර හොරෙන් නාන පිරිස අල්ලන්නට සිතා ළිඳ අසල සැඟවී සිටියේ ය.මේ බලපල්ලකෝ අර මිනිහා බෝඩ් එකකුත් ගහල ඔන්න ඕක ගලවල විසිකරල හිතේ හැටියට නාගනිල්ල කිසිවකු කළුවරේම පැමිණ පවසනු ළිඳ අයිතිකරුට ඇසිණි.අඳුර නිසා නාන අය පැහැදිලි නැති වුණත් කටහඬවලින් ළිඳ අයිති තැනැත්තා එහි සිටි කීප දෙනෙක් අනුමානයෙන් හඳුනා ගත්තේය.මොවුන්ට පාඩමක් ඉගැන්වීමට සිතූ ළිඳ අයිතිකරු එදින ගොම්මන් වැටෙන වෙලාවේ ළිඳ ළඟට පැමිණ කිතුල් ඇට තොගයක් තලා ළිඳට දැමුවේ ය.එදින රාත්‍රියේ දී ද සුපුරුදු පරිදි ගම්වාසීහු පැමිණ ළිඳෙන් නාන්නට පටන් ගත්තේ ය. ටික වේලාවකින් ඔවුන් අතර කතාවක් පැතිර ගියේ ය.“ඒයි ඇඟම කහනවා බං ඇඟ පුරාම පළු මතුවෙනවා” එක් පුද්ගලයකු පැවැසීය. “මගෙත් ඇඟ පුරාම කහනවා බං කවුරු හරි වතුරට මොනව හරි දාලා” තවත් අයකු පැවසීය. සියල්ලන්ගේම ඇඟ කසන්නට පටන්ගෙන තිබිණි.පඳුරු අස්සේ හැංඟී සිටි ළිඳ අයිතිකරු එළියට පැමිණ හූ කියන්නට පටන් ගත්තේ ය. ළිඳ අයිතිකරුගේ උගුලට රැවටුණු පිරිස අඳුරේම දිව යනු දක්නට ලැබිණි. පසුදා කඩ මණ්ඩියේ දී නාන හොරුන්ට යස පාඩමක් ඉගැන්වූ බව කියමින් ළිඳ හිමි තැනැත්තා පාරම් බෑවේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=r1208256</link>
    <topic>බියගම ග්‍රාම සේවා වසම් 65කට සංවර්ධන ව්‍යාපෘති</topic>
    <author>කැලණිය සමූහඑඩ්වඩ් වීරසිංහ</author>
    <content>“එක ගමකට එක වැඩක්” වැඩසටහන යටතේ බියගම ප්‍රාදේශීය ලේකම් කොට්ඨාසයේ ග්‍රාමසේවා වසම් 65 ක ව්‍යාපෘති 65 ක් ක්‍රියාත්මක කර ඇත.මේ යටතේ මාර්ග සංවර්ධනය, බහුකාර්ය මධ්‍යස්ථාන ක්‍රීඩා පිටි ආදී සංවර්ධන ව්‍යාපෘති ක්‍රියාත්මක කිරීමට පියවර ගෙන තිබේ.සංවර්ධන ව්‍යාපෘති සඳහා ආර්ථික සංවර්ධන අමාත්‍යාංශයෙන් මූල්‍ය ප්‍රතිපාදන රුපියල් මිලියන 65 ක් වෙන් කර ඇතැයි බියගම ප්‍රාදේශීය ලේකම් සමන් පෙරේරා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=r1208257</link>
    <topic>පානදුර දැරියකට අතවර කළැයි විත්තිකරුට අත්හිටවූ සිර දඬුවම්</topic>
    <author>පානදුර සමූහ කපිල සෝමරත්න</author>
    <content>බාල වයස්කාර දැරියක් පැහැරගෙන ගොස් අතවර කිරීමේ සිද්ධියක් සම්බන්ධ අධිචෝදනාවට වරද පිළිගත් තරුණයකුට අවුරුදු දහයකට අත්හිටවු බරපතළ වැඩ ඇතිව සිර දඬුවමක් සහ රුපියල් 3500 දඩයක් පානදුර පළාත් බද මහාධිකරණ විනිසුරු කුසලා සරෝජනී වීරවර්ධන මහත්මිය නියම කළාය.දඩය නොගෙවන්නේ නම් මාස හයක සිර දඩුවමක්ද නියම කෙරුණි. එම දඬුවමට අමතරව රුපියල් 50000 ක වන්දි මුදලක්ද පැමිණිලිකාරිය වෙත ගෙවන ලෙසටද විත්තිකරුට නියෝග කෙරිණි.විත්තිකරු අධිචෝදනා ලබා සිටියේ 2006 ජූලි මස 17දා බාලවයස්කාර දැරියක් පැහැරගෙන ගොස් අතවර කිරීම ගැනය. නීතිපතිවරයා විසින් විත්තිකරුට නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=r1208258</link>
    <topic>පුතාගේ ඇඬිල්ල නවත්වන්න ගියතාත්තාට නතර වෙන්න වුණේ රෝහලෙන්</topic>
    <author>නුගේගොඩ සමුහ ඩබ්ලිව්. විදානපතිරණ</author>
    <content>මේ සිදුවීම වාර්තා වුනේ ජාඇල ප්‍රදේශයෙනි. මෙහි කථානායකයා තම බිරිය සමඟ රැකියාව කළේ පෞද්ගලික ආයතනයකය. මේ දෙදෙනාට වයස අවුරුදු 09 පමණ පුංචි පුතෙක් සිටියි.දරුවා අධ්‍යාපනය ලබන්නේ ඔවුන් රැකියාව කරන ආයතනයට ආසන්න පාසලකය.පවුලට ඉන්න එකම දරුවා නිසා ඔහු ඉල්ලන හැමදෙයක්ම ලබාදීමට මවුපියෝ උත්සුක වූහ. පියා රැකියාවට යන අතරමඟ දරුවා පාසලට රැගෙන යනු ලබයි.පසුගිය දිනක පුංචි පුතා අඬමින් ‘අනේ තාත්තෙ මට මීට පස්සේ ඉස්කෝලේ යන්න බැහැ’ කියා තාත්තාට පැවැසුවේය.මෙයට කලබල වූ තාත්තා පුතා තුරුළු කරගෙන කාරණය විමසුවේය.එවිට පුතා ළමයි අහනව ඇයි ඔයාගේ සීය හැමදාම ඔයා එක්කගෙන එන්නෙ යන්නෙ ඔයාට තාත්තා කෙනෙක් නැද්ද කියලා’ යැයි පුතා කීය.‘අදත් පන්තියේ ළමයි තාත්තා දැකපු ගමන් අන්න ඔයාගේ සීයා ඇවිල්ලා කියලා විහිලු කළා.’එවිට බිරියත් දරුවාගේ කීම අනුමත කරමින් මමත් ඔයාට කියන්නම තමයි හිටියෙ, සමහරු අපි දෙන්නටත් කියනවා ඇති තාත්තායි දුවයි කියලා යැයි කීවාය.එවිට සැමියා, ඉතිං මම මොකද කරන්නෙ මගේ කොණ්ඩය සුදුවුණා යැයි කීවේය.එවිට බිරිය දරුවගේ ඇඩීම කොහොමහරි නවත්ත ගන්නට ඕන නැත්නම් දරුවට පාසල් ගමනත් එපාවේවි. අපි අදම ඔයාගේ කොණ්ඩය ඩයි කරමු. හෙට නිවාඩු දවසනෙ මට ඩයි පැකට් එකක් ගෙනත් දෙන්නකො යැයි යෝජනා කළාය.සැමියා වහාම කඩේට ගොස් ඩයි පැකට් එකක් ගෙනවිත් බිරියට දුන්නේය.බිරිය ඩයි ටික දිය කර සැමියාගේ හිසේ ගෑවාය.පැය දෙක තුනක් ගතවුණා පමණි සැමියාට හිසේ කැසීමත් දැවිල්ලත් හට ගැනුණි. වහාම ළඟපාත වෛද්‍යවරයකු හමුවිය.වෛද්‍යවරයා කිව්වේ ආසාදන තත්ත්වයක් නිසා ප්‍රතිකාර ගන්නට රෝහලේ නතරවන ලෙසයි.දින කීපයක් රෝහලේ නතර වී ප්‍රතිකාර ගත් පසු ඔහුගේ රෝගී තත්ත්වය සුවපත් විය. එහෙත් මුහුණ පුරාම තිබු කළු පැල්ලම් ඉවත්කර ගැනීමට ඔහු තවමත් රැකියාවට නොගොස් නිවසේ සිට ප්‍රතිකාර ගන්නවලු..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=r1208259</link>
    <topic>කැලණිය විශ්වවිද්‍යාලයටමහල් හයක ගොඩනැගිල්ලක්</topic>
    <author>කැලණිය සමූහ එඩ්වඩ් වීරසිංහ</author>
    <content>කැලණිය විශ්වවිද්‍යාලයට අඩුපාඩුවක්ව පැවැති මහල් හයකින් යුත් විභාග සහ දේශන ශාලා ගොඩනැගිලි සංකීර්ණයක් ඉදිකිරීම සඳහා උසස් අධ්‍යාපන අමාත්‍යාංශය රුපියල් මිලියන 270 ක් ලබා දී ඇත.මෙහි ඉදිකිරීම් කටයුතු දින 540කින් නිම කිරීමට ද සැලැසුම් කර ඇති බව කැලණිය විශ්වවිද්‍යාලයේ ව්‍යාපෘති කළමනාකරු පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=r12082510</link>
    <topic>ඇඟලුම් සේවිකාවන්ට වන්දි නොගෙවූ පානදුරේ ව්‍යාපාරික යුවළ මෙතෙක් අත්අඩංගුවට ගෙන නෑ</topic>
    <author>පානදුර සමූහ – කපිල සෝමරත්න</author>
    <content>සේවය අහිමි කෙරුණ ඇඟලුම් සේවිකාවන් 67කට ගෙවිය යුතු රුපියල් එක්කෝටි එකොළොස් ලක්‍ෂ හයදහස් හැටනවයක වන්දි මුදලක් නොගෙවා කට්ටි පනිමින් සිටින මුස්ලිම් ජාතික කෝටිපති ව්‍යාපාරික යුවළක් අත්අඩංගුවට ගැනීමට පානදුර පොලිසිය සහ ගල්කිස්ස පොලිස්ථාන වෙත පානදුර මහේස්ත්‍රාත් ආර්. එස්. ඒ. දිසානායක මහතා වරෙන්තු නිකුත් කර ඇත.පස් වරක් මේ වරෙන්තු නිකුත් කර ඇතත් මේ ව්‍යාපාරික යුවළ අත්අඩංගුවට ගැනීමට පොලිසිය මෙතෙක් සමත් වී නැත.අදාළ පොලිස් ස්ථානාධිපතිවරු අධිකරණයට වාර්තා කර ඇත්තේ ඔවුන් පදිංචි නිවාසවල නොමැති බව යැයි අධිකරණයේදී හෙළිදරව් විය.මෙසේ අධිකරණය මඟහැර ඇත්තේ දෙහිවල කොහුවල පදිංචි ව්‍යාපාරික යුවළකි.ඔවුන් පානදුර මෝදරවිල කර්මාන්ත පුරයේ ඇඟලුම් කර්මාන්ත ශාලාවක් පවත්වාගෙන ගිය අතර හදිසියේම එම කර්මාන්තශාලාව වසා දැමීම නිසා සේවිකාවන් 67 දෙනකුට සේවය අහිමි වූහ.ඔවුන් පානදුර සහකාර කම්කරු කොමසාරිස්වරයා වෙත පැමිණිලි කිරීමෙන් පසු නඩු කටයුතු ආරම්භ කෙරුණි.පැමිණිලි විභාග කළ පානදුර කම්කරු විනිශ්චය සභාව අදාළ වන්දි මුදල සේවක සේවිකාවන් 67 දෙනාට ගෙවීමට නියෝගයක් නිකුත් කෙළේය.එම නියෝගය ක්‍රියාත්මක නොකළ නිසා මේ යුවළට පානදුර සහකාර කම්කරු කොමසාරිස්වරයා පානදුර මහේස්ත්‍රාත් අධිකරණයේ මේ ව්‍යාපාරික යුවළට නඩු පැවරුවේ වර්ෂ 2010 දීය.මේ වනතුරු ඔවුන් අධිකරණය හමුවේ පෙනී සිට නැත. එමනිසා අධිකරණයෙන් වරෙන්තු නිකුත් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=r12082511</link>
    <topic>හොරණ හෑගල්ල ප්‍රාථමික විදුහලේගුරු විවේකාගාරය කැලෑවට ගිහින්</topic>
    <author>ඡායාරූප :– හොරණ සමූහ – බන්දුල ආර්.ගුලවත්ත</author>
    <content>      වසර ගණනාවක සිට වසා දමා තිබූ හොරණ හෑගල්ල ප්‍රාථමික විදුහල පසුගියදා නැවතත් ආරම්භ කෙරිණි. එම විදුහලට යාබදව පිහිටි ගුරු විවේකාගාරය ඉතා අබලන් තත්ත්වයට පත්ව ඇත.එම ගොඩනැගිල්ල ද යළි පාසලේ ප්‍රයෝජනවත් කාර්යයකට යොදා ගන්නට අලුත් වැඩියා කරන්නයැයි ප්‍රදේශවාසීහු බස්නාහිර පළාත් සභාවෙන් ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=s1208251</link>
    <topic>ශ්‍රී ලංකා-හොංකොං තරගය අදයි  </topic>
    <author>ප්‍රින්ස් ගුණසේකර</author>
    <content>කොළඹ සුගතදාස ගෘහස්ථ ක්‍රීඩාංගණයේදී අද ආරම්භ වන ආසියානු නෙට්බෝල් ශූරතාවලියේ ශ්‍රී ලංකාව හා හොංකොං අතර තරගය පෙරවරු 11.30 ට පැවැත්වේ.ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් ආරම්භ වන ආසියානු නෙට්බෝල් ශූරතාවලියට රටවල් 10ක් එක්වෙති.ශ්‍රී ලංකාව හා හොංකොං අතර තරගයේදී ශ්‍රී ලංකා ක්‍රීඩිකාවෝ ඉදිරියෙන් සිටිති.එහෙත් හොංකොං කණ්ඩායම විදේශීය ක්‍රීඩිකාවන් කිහිප දෙනෙකු වෘත්තීය මට්ටමෙන් එක්කර ගැනීමට කටයුතු කර ඇති හෙයින් ශ්‍රී ලංකාවට තර්ජනාත්මක ක්‍රීඩා විලාශයක් පෙන්නුම් කරනු ඇතැයි පුහුණුකාරිනී හයසින්ත් විජේසිංහ මහත්මිය පැවසුවාය.“අපි මාස දෙකක් ඔස්ට්‍රේලියාවේ පර්ත් නුවර පුහුණු වුණා. ඒක මේ තරගාවලිය ජය ගැනීමට ප්‍රධානතම සාධකයක් වේවි” නායිකා ලංකාතිලක පැවසුවාය.සිංගප්පූරුව - මලයාසියාවඅද පැවැත්වෙන තරග අතුරින් වඩාත් උණුසුම් තරගය වන්නේ සිංගප්පූරුව හා මලයාසියාව අතර තරගයයි. ආසියානු නෙට්බෝල් ශූරතාව දිනා ගැනීමේ බලාපොරොත්තු පළ කරමින් මේ කණ්ඩායම් දෙකම මෙවර ඉදිරිපත් වීම මෙයට හේතු වී තිබේ. මලයාසියාව හා සිංගප්පූරුව මෙයට පෙර ආසියානු නෙට්බෝල් ශූරතාව දිනාගෙන තිබේ.අද තරග11.30 ට ශ්‍රී ලංකාව - හොංකොං 1.15 ට සිංගප්පූරුව - මලයාසියාව 3.00 ට ඉන්දියාව - ජපානය 4.45 ට මාලදිවයින - බෲනායිහෙට තරග11.00 ට සිංගප්පූරුව - මාලදිවයින 12.45 ට ශ්‍රී ලංකාව - ඉන්දියාව 2.30 ට නේපාලය - ජපානය 4.15 ට පාකිස්තානය - බෲනායි.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=s12082512</link>
    <topic>තියුණු තරඟයකින් පසු කදුරට වොරියස් පිලට ලකුණු 02ක ජයක්</topic>
    <author>බුද්ධික ජයමහ</author>
    <content>එස්.එල්.පී.එල් 16 වැනි තරඟය ලෙස මහේල ජයවර්ධනගේ වයඹ යුනයිටඩ් පිල සහ සනත් ජයසූරියගේ කදුරට වොරියස් පිල අතර පැවති තරඟයෙන් ලකුණු 02ක ජයක් කදුරට වොරියස් පිලට අත් විය.කාසිය වාසිය දිනා මුලින්ම පන්දුවට පහර දුන් කදුරට වොරියස් කණ්ඩායම පන්දුවාර 20 අවසානයේදි කඩුලු 08 ක් දැවි ලකුණු 149 ලබාගත්තේය.එයට පිලිතුරු ලෙස පිටියට පැමිණි වයඹ යුනයිටඩ් පිලට පන්දුවාර 20 අවසානයේදි ලබා ගැනිමට හැකිවුයේ ලකුණු 147ක් පමණි.තරඟයේ වීරයා ක‍්‍රිස් ලින්.වයඹ පිලේ නායක මහේල ජයවර්ධන අද තරගයට සහභාගි නොවු අතර පාකිස්තානු පිලේ මොහොමඩ් හෆීස් වයඹ පිල මෙහෙයවන ලදි. කදුරට වොරියස් පිල  ඕවර20 ලකුණු 149/8 - ක‍්‍රිස් ලින් 80 , ජීවන්ත කුලතංග 23 , කෞෂාල් ලොකුආරච්චි 11 , මොහොමඩ් හෆීෂ් 14/2, ඉසුරු උදාන 35/2, අබ්දුල් රසාක් 20/2 වයඹ යුනයිටඩ් පිල ඕවර 20 ලකුණු 147/6 - මොහොමඞ් හෆීෂ් 34 , අබ්දුල් රසාක්නොදැවි 36 , කෞෂාල් ලොකුආරච්චි 15/3 , සොහෙල් තන්වීර් 41/1   .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=s1208252</link>
    <topic>බෲනායි පුහුණුකාරිනිය ශ්‍රී ලංකාවෙන්</topic>
    <author/>
    <content>ආසියානු නෙට්බෝල් ශූරතාවලියට එක්ව සිටින බෲනායි කණ්ඩායමේ පුහුණුකාරිනිය වන්නේ තිලකා ජිනදාස මෙනවියයි.ශ්‍රී ලංකා නෙට්බෝල් කණ්ඩායමේ හිටපු පුහුණුකාරිනිය වූ ඇය යටතේ පසුගිය ආසියානු නෙට්බෝල් ශූරතාව ශ්‍රී ලංකාව සතුවිය. ශ්‍රී ලංකා ජ්‍යෙෂ්ඨ හා කනිෂ්ඨ කණ්ඩායම් දෙකේම පුහුණුකාරිනිය වූ තිලකා ජිනදාස මෙනවිය දක්‍ෂ මලල ක්‍රීඩිකාවකි.බෲනායි කණ්ඩායමේ මුල්ම ජාත්‍යන්තර තරගාවලිය මෙය වන බැවින් විශාල අත්දැකීමක් වනු ඇතැයි ඇය සඳහන් කළාය.“බෲනායි මුස්ලිම් ජනතාව සිටින රටක්. පසුගිය රාමසාන් උපවාස කාලයේ ඔවුන් ක්‍රීඩාවට යොමුවුණේ නෑ.දැන් නැවත පුහුණුවීම් අතරට ඔවුන් පැමිණ තිබෙනවා. අපේ බලාපොරොත්තුව ආසියානු ශූරතාව දිනා ගැනීම නොවෙයි. කණ්ඩායම් දහයෙන් පස්වැනි ස්ථානයට ඒමයි” ජිනදාස මෙනෙවිය සදහන් කළාය.තිලකා ජිනදාස මෙනවිය බෲනායි හි පළමු නෙට්බෝල් පුහුණුකාරිනිය ලෙස ඉතිහාසයට එක්ව සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=s1208253</link>
    <topic>සංගක්කාර-කුලසේකර යෝග්‍යතාවට යටත් කරයි</topic>
    <author/>
    <content>ලබන මස ශ්‍රී ලංකාවේ ඇරැඹෙන විස්සයි20 ලෝක කුසලාන තරගාවලිය සඳහා වන ශ්‍රී ලංකා කණ්ඩායමට නවක ක්‍රීඩක අකිල ධනංජය පෙරේරා කැඳවා තිබේ. දඟ පන්දු යවන අජන්ත මෙන්ඩිස් ද 15 දෙනාගේ කණ්ඩායමට ඇතුළත්ව සිටී.එමෙන්ම පසුගිය මාසයේ ඉන්දියාවට එරෙහිව පැවැති එක්දින තරගවලදී ආබාධවලට ලක්වූ කුමාර් සංගක්කාර හා නුවන් කුලසේකර ද ශාරිරික යෝග්‍යතාවට යටත්ව කණ්ඩායමට ඇතුළත් කර තිබේ.තවමත් පළමු පෙල ක්‍රිකට් ක්‍රීඩා කර නැති 19 හැවිරිදි අකිල ධනංජය පිට දඟ පන්දු යවන්නා ශ්‍රී ලංකා කණ්ඩායමට තෝරා ගෙන ඇත්තේ දැන් පැවැත්වෙන ශ්‍රී ලංකා ප්‍රිමියර් ලීග් විස්සයි20 තරගාවලියේ තරග හතරකදී කඩුලු 7ක් ලබා ගැනීමෙන් පසුවය.27 හැවිරිදි මෙන්ඩිස්, අවසන් වතාවට ශ්‍රී ලංකාව වෙනුවෙන් ක්‍රීඩා කළේ පසුගිය ජනවාරියේ දකුණු අප්‍රිකාවේදී ය. එතැන් පටන් කොන්දේ ආබාධයක් හේතුවෙන් ඔහු මේ වසරේ ශ්‍රී ලංකාවේදී එංගලන්තය, පාකිස්තානය හා ඉන්දියාවට එරෙහිව පැවැති තරගවලට සහභාගී නොවීය. පා දඟ පන්දු යවන මෙන්ඩිස්, ජාත්‍යන්තර විස්සයි20 තරග 21කදී කඩුලු 40ක් ලබා ගෙන තිබේ‍.කණ්ඩායමේ සිටින නවක ක්‍රීඩකයන් දෙදෙනා පිතිකරු ඩිල්ෂාන් මුණවීර හා අකිල ධනංජය යි.ශ්‍රී ලංකා සංචිතය : මහේල ජයවර්ධන (නායක), ඇන්ජලෝ මැතිව්ස්, කුමාර් සංගක්කාර, තිලකරත්න ඩිල්ෂාන්, ලහිරු තිරිමාන්න, ජීවන් මෙන්ඩිස්, ඩිල්ෂාන් මුණවීර, තිසර පෙරේරා, ලසිත් මාලිංග, නුවන් කුලසේකර, රංගන හේරත්, අජන්ත මෙන්ඩිස්, දිනේෂ් චන්දිමාල්, ශමින්ද එරංග, අකිල ධනංජය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=s1208254</link>
    <topic>ආසියානු නෙට්බෝල්කිරුළ අපටයි</topic>
    <author>ප්‍රින්ස් ගුණසේකර</author>
    <content>ආසියාවේ ආශ්චර්යය කරා ගමන් කරන ශ්‍රී ලංකාව 8 වැනි ආසියානු නෙට්බෝල් ශූරතාව දිනා ගනු ඇතැයි ක්‍රීඩා අධ්‍යක්‍ෂ ජෙනරාල් රංජනී ජයකොඩි මහත්මිය විශ්වාසය පළ කරයි.රටවල් 10ක් තරග වදින මෙවර තරගාවලියේ ඉදිරියෙන්ම සිටින කණ්ඩායම ශ්‍රී ලංකාව බව ජයකොඩි මහත්මිය පැවසුවාය.වසර 1989, 1989, 1997, 2001 හා 2009 වර්ෂාවල පැවැති ආසියානු නෙට්බෝල් ශූරතාවලි හතරකදීම ශ්‍රී ලංකාවට ශූරතාව හිමිවිය.“ශ්‍රී ලංකා නෙට්බෝල් කණ්ඩායමට ක්‍රීඩා ඇමැතිතුමාගේ හා අමාත්‍යංශයේ පූර්ණ සහයෝගය ලබාදුන්නා. විශාල වියදමක් දරා ඔස්ට්‍රේලියාවෙන් විශේෂඥ නෙට්බෝල් පුහුණුකාරිණියකගේ සේවය ගත්තා. ඒ වගේම මාස 2ක් පමණ ඔස්ට්‍රේලියාවේ පුහුණුවීම්වල නිරත වුණා.හැම අංශයකින්ම ශ්‍රී ලංකා ක්‍රීඩිකාවෝ දක්‍ෂයි” ක්‍රීඩා අධ්‍යක්‍ෂ ජෙනරාල්වරිය පැවැසුවාය.මෙවැනි තරගාවලි ජයගැනීමෙන් ශ්‍රී ලංකාව ජාත්‍යන්තරයේ කැපී පෙණෙන බවද රංජනී ජයකොඩි මහත්මිය අවධාරණය කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=s1208255</link>
    <topic>බෝල්ට් පනින්න පෙර සිතා බලයි</topic>
    <author/>
    <content>වසර 2016 රියෝ ඔලිම්පික් උළෙලට පෙර තමා කෙටි දුර ධාවනයෙන් මිදී දුර පැනීමේ ඉසව්වට පිවිසීම පිළිබඳව සලකා බලාගෙන යන බව ජැමෙයිකාවේ උසේන් බෝල්ට් පවසයි.රියෝ ඩි ජැනෙයිරෝ ඔලිම්පික් උළෙලට පෙර තමා තරග බිමෙන් ඉවත් වන බවට පැතිර යන ආරංචි ප්‍රතික්ෂේප කරන බෝල්ට්, එහෙත් තව අවුරුදු හතරක කාලයකින් පසුව තමා වෙනත් ඉසව්වල තරග කිරීමට ඉඩ ඇතැයි කියයි.“ඒ වෙනත් ඉලක්ක කරා යාමටයි. ක්‍රීඩාවේදී මට කළ හැකි තව බොහෝ දේවල් තියෙනවා” යනුවෙන් ලන්ඩන් ඔලිම්පික් උළෙලේ රන් පදක්කම් 3ක් දිනා ගත් බෝල්ට් කියා සිටී.“මගේ පුහුණුකරුගේ වුවමනාව වී ඇත්තේ මාව මීටර 400 ඉසව්වට යොමු කිරීමටයි. මට වුවමනා වී තිබෙන්නේ දුර පැනීමේ ඉසව්ව් උත්සාහ කිරීමටයි” 26 හැවිරිදි බෝල්ට් ප්‍රකාශ කරයි.දුර පැනීම සම්බන්ධයෙන් බෝල්ට්ගේ ප්‍රකාශය එන්නේ ඔහු, ඔස්ට්‍රේලියාවේ දේශීය විස්සයි20 බිග් බෑෂ් ලීග් තරගාවලියේ ක්‍රිකට් ක්‍රීඩා කිරීම ගැන සලකා බලමින් සිටින බවට ප්‍රකාශ කිරීමෙන් සතියකට පසුවය.කෙටි දුර ධාවනයට පිවිසීමට පෙර කනිෂ්ඨ ක්‍රිකට් ක්‍රීඩා කර ඇති බෝල්ට් එම ක්‍රීඩාවට ඇති තම කැමැත්ත පිළිබඳව කලක සිටම අදහස් දක්වා තිබේ.“ලැබෙන මුදල හරි නම්” තමා ඉතා සන්තෝෂයෙන් මැන්චෙස්ටර් යුනයිටඩ් වෙනුවෙන් පාපන්දු ක්‍රීඩා කරන බවටද ඔහු ප්‍රකාශ කර තිබේ.බෝල්ට් දුර පැනීමේ ඉසව්වට මාරු වුවහොත් ඔහු, 1984 සිට 1988 දක්වා කාලය තුළ කෙටි දුර රන් පදක්කම් හතරක් මෙන්ම ඔලිම්පික් දුර පැනීමේ කිරුළු හතරක්ද දිනූ අමෙරිකාවේ කාල් ලුවිස්ගේ අඩි පාරේ යනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=s1208256</link>
    <topic>රොඩ්රිගුස් පෙරමුණේ</topic>
    <author/>
    <content>ස්පාඤ්ඤයේ ජෝකිම් රොඩ්රිගුස් පිට පිට තෙවැනි දිනයටත් ස්පාඤ්ඤ පාපැදි සවාරියේ සමස්තයෙන් පෙරමුණේ සිටින්නාගේ ජර්සිය තබා ගැනීමට පෙරේදා සමත් විය.ඒ, තරගයේ හයවැනි අදියර ජය ගැනීමෙන් පසුවය.‘කටුෂා’ කණ්ඩායම නියෝජනය කරමින් තරග වදින රොඩ්රිගුස්, කිලෝ මීටර 175.4 (සැතපුම් 108) අදියරේ අවසන් රේඛාව පසුකළේ බ්‍රිතාන්‍යයේ ක්‍රිස්ටෝපර් ෆ්රූම්ට මොහොතකට පෙර ය.ස්පාඤ්ඤයේ ඇලිජැන්ඩ්‍රෝ ඉන්පසුව රේඛාව පසු කළේය. කඳු තරණ තුනකින්ද සමන්විත වූ මේ අදියර රොඩ්රිගුස් සම්පූර්ණ කළේ පැය 4යි මිනිත්තු 15යි තත්පර 56කිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=s1208257</link>
    <topic>ආම්ස්ට්‍රෝංට ජීවිතාන්ත තහනමක්</topic>
    <author/>
    <content>ලොව සුපිරි පාපැදි ධාවන ශූර ලාන්ස් ආම්ස්ට්‍රෝං දිනා ගත් ප්‍රංශ සවාරිය කිරුළු හත ඔහුගෙන් ඉවත් කොට ජීවිතාන්තය තෙක් ඔහුට තරග තහනමක් පනවන බව අමෙරිකා මත් ද්‍රව්‍ය විරෝධී ඒජන්සිය පවසයි.මීට හේතු වී ඇත්තේ, තමන්ට එරෙහිව අමෙරිකා මත් ද්‍රව්‍ය විරෝධී ඒජන්සිය පවරා ඇති නඩුවේදී තමා බේරුමක් සොයන්නේ නැති බවට ආම්ස්ට්‍රෝං කියා සිටීම ය.මීට අමතරව 1993 වසරේ ලෝක ශූරතා වක්ම ජයග්‍රහණය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=s1208258</link>
    <topic>වේල්ස් කුමර 15න් පහළ පිලට ලකුණු 100ක ජයක්</topic>
    <author>මොරටුව ක්‍රීඩා ඩිල්වින් මෙන්ඩිස්</author>
    <content>ශ්‍රී ලංකා පාසල් ක්‍රිකට් සංගමය සංවිධානය කළ අන්තර් පාඨශාලීය වයස අවුරුදු 15න් පහළ පළමු පෙළ දෙවැනිවටයේ දෙවැනි තරඟයෙන්ද මොරටුව වේල්ස් කුමාර විදුහල, කළුතර විද්‍යාලය පරදවා ලකුණු 100ක පහසු ජයක් අත්පත් කරගැනීමට සමත් විය.පෙරදින රාත්‍රි ඇද හැළුණු වර්ෂාව හේතුවෙන් තරඟය පන්දුවාර 39කට සීමා කිරීමට සිදුවූ අතර පළමුවෙන් පන්දුවට මුහුණ දුන් වේල්ස් කුමර විදුහල ලකුණු 214ක් වාර්තා කළ අතර විහාංග වීරක්කොඩි අගනා පිතිහරඹයක යෙදෙමින් පිට පිට දෙවැනි වතාවටත් අර්ධ ශතකයක් වාර්තා කිරීමට සමත් විය.පැතුම් නිශ්ශංක කළුතර විදුහල වෙනුවෙන් ලකුණු 11කට කඩුළු තුනක් බිඳ හෙළීය.පිළිතුරු ඉනිම ක්‍රීඩා කළ කළුතර විදුහල ලකුණු 114කට දැවී ගිය අතර නිමේෂ් ලක්ෂාන් ලකුණු 49ක් ලබාගත් අතර සන්දීප පෙරේරා ලකුණු 11 කට කඩුළු හතරක් බිඳ හෙළීය.වේල්ස් කුමාර - 214 ඕවර 38 - විහංග වීරක්කොඩි 52, කසුන් හර්ෂණ 42, සෙනාල් සිල්වා 26, ඉසුරු පුෂ්පික 36(චතුමිණ සිල්වා 2/36, නිමේෂ් ලක්ෂාන් 2/36, පැතුම් නිශ්ශංක 3/11)කළුතර විදුහල - 114 ඕවර 36 - ශානුක ෆොන්සේකා 22, නිමේෂ් ලක්ෂාන් 49,(ඉසුරු පුෂ්පික 3/15,සෙනාල් චේතන 2/9 , සන්දීප පෙරේරා 4/11 , ඉසුරු පුෂ්පික 3/15).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=s1208259</link>
    <topic>විශ්වවිද්‍යාල ක්‍රිකට් සූරතාව මොරටුවට</topic>
    <author>ඩිල්වින් මෙන්ඩිස් - මොරටුව ක්‍රීඩා</author>
    <content>අන්තර් විශ්වවිද්‍යාලීය වාර්ෂික ක්‍රිකට් තරගාවලියේදී මොරටුව විශ්වවිද්‍යාලය රන්දික පෙරේරාගේ නායකත්වය යටතේ කොළඹ විශ්වවිද්‍යාලය කඩුළු අටකින් පරදවා ශූරතාව හිමිකර ගත්තේය.මොරටුව විශ්ව විද්‍යාලය අවසන් පූර්ව තරගයේදී පේරාදෙණිය විශ්වවිද්‍යාලය පරදවා අවසන් තරගයට සුදුසුකම් ලබා ජයවර්ධනපුර විශ්වවිද්‍යාලය ද පරාජය කිරීමට සමත් විය.අවසන් තරගයේදී කොළඹ විශ්වවිද්‍යාලය පන්දුවාර 45කදී ලකුණු 149කට සීමා කිරීමට ඔවුන් සමත්වූ අතර කඩුළු දෙකක් පමණක් දැවී මොරටුව විශ්වවිද්‍යාල ක්‍රීඩකයෝ පහසු ජයක් අත්පත් කරගත්හ.මෙහිදී නායක රන්දික පෙරේරා කඩුළු තුනක් දවාගෙන නොදැවී ලකුණු 67ක් ලබාගත් අතර සහාන් පෙරේරා ලකුණු 49ක් වාර්තා කිරීමට සමත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=s12082510</link>
    <topic>ජනසතු සේවා මලල ක්‍රීඩා 29-30 දෙදින</topic>
    <author/>
    <content>41වැනි ජනසතු සේවා මලල ක්‍රීඩා උලෙළ මේ මස 29 සහ 30 ‍දෙදින සුගතදාස ක්‍රීඩාංගණයේ දී පැවැත්වේ.ආධුනික, ශූරතා හා අවුරුදු 35සිට 55 දක්වා වයස් කාණ්ඩවල ක්‍රිඩක ක්‍රීඩිකාවෝ 900කට ආසන්න පිරිසක් තරගවදින මේ තරගාවලියට තරග ඉසව් 70ක් ඇතුලත්ය.ආශා අලුත්ගමගේ මහත්මිය සහ ලංකා බැංකුවේ නියෝජ්‍ය කළමනාකරු ඩී.එම්.ගුණසේකර මහතා මෙහි ප්‍රධාන ආරාධිත අමුත්තන් ලෙස සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=s12082511</link>
    <topic>තෙලිජ්ජවිලට සුනීතාගෙන් චෙස් පුහුණුවක්</topic>
    <author/>
    <content>තෙලිජ්ජවිල මධ්‍ය මහා විද්‍යාලයේ ආදි ශිෂ්‍ය සංගමය සංවිධානය කළ චෙස් පුහුණු කඳවුරක් පසුගියදා පැවැත්විණි. ජගත් චෙස් සම්මාන දිනූ සුනීතා විජේසූරිය මහත්මිය ශිෂ්‍යයන්ට පුහුණුව ලබාදෙන අයුරු. ලංකා චෙස් ඩොට් කොම් වෙබ් කර්තෘ බන්ධුල විතානගේ මහතා ද සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=f1208251</link>
    <topic>මැතිවරණ සංස්කෘතියටහරි පාර කිව්වෙ සන්ධානයයි</topic>
    <author>සංවාද සටහන පත්මසේකර නිශ්ශංක රඹුක්කන සමූහ</author>
    <content>ඉදිරියේ එළැඹෙන සබරගමුව පළාත් සභා මැතිවරණයට මුහණදීමේදී කෑගල්ල දිස්ත්‍රික්කයේ ජනතාව පෙළගස්වන්නේ කෙසේද යන්නත් කාලීන දේශපාලන තත්ත්වයන් පිළිබඳත් කෑගල්ල දිස්ත්‍රික් පාර්ලිමේන්තු මන්ත්‍රී සහ කෑගල්ල තරුණ බල මණ්ඩලයේ සභාපති කනක හේරත් මහතා සමඟ කළ සංවාදයකි මේ.* නවක මන්ත්‍රීවරයෙක් හැටියට ඔබ රටේ දේශපාලන ගමන් මඟ දකින්නේ කොහොමද?මම පළමුවෙන්ම ජනාධිපති මහින්ද රාජපක්‍ෂ මැතිතුමාට ස්තුතිවන්ත වෙනවා එතුමාගේ පාලන තන්ත්‍රය තුළ පාර්ලිමේන්තු නියෝජනයේදී තරුණයන්ට තැනක්දීම පිළිබඳව. අපේ රටේ වසර තිහක කුරිරු ත්‍රස්තවාදී සටනක් සිදුවූ අතීතයේ, මේ රටේ ජනාධිපතිවරු හතර දෙනෙක් බලයේ සිටියා.නමුත් කොටි ත්‍රස්තවාදය මෙරටින් තුරන් කරන්න පුළුවන් ආත්ම ශක්තියක් ඇති වුණේ මේ රටේ පස්වැනි ජනාධිපති මහින්ද රාජපක්‍ෂ මැතිතුමාට පමණයි. මේ රටේ නිදහස් සාධාරණ, මැතිවරණ සංස්කෘතියක් බිහිවුණේත් ඒ නිසයි. එහෙම නොවන්න අදටත් අපි භීතියෙන් ජීවත්වන පිරිසක්.මම පසුපෙළ නියෝජනය කරන මන්ත්‍රීවරයෙක් හැටියට, මේ රජයේ කැබිනට් මණ්ඩලය පිළිබඳ, ගෞරවයක් ඇතිවයි දේශපාලනය කරන්නේ.ඒ මොකද? මට මතකයි මගේ පියා මහීපාල හේරත් මහතා, මට විටෙක කියලා තියෙනවා...එක්සත් ජාතික පක්‍ෂ ආණ්ඩු සමයේ නවක මන්ත්‍රීවරුන්ට පාර්ලිමේන්තුවේදී අඩු හැන්දෙන් බෙදපු හැටි ගැන. ඒ සංස්කෘතිය, මේ ආණ්ඩුවේ නැහැ. අද අපිට පොදුජන ප්‍රශ්න ජනාධිපතිතුමා ළඟ ඉඳලා ඕනෑම මැති ඇමැතිවරයකුට ඉදිරිපත් කරන්න පුළුවන්.* ඔබට එවැනි අත්දැකීම් තියෙනවද?ඔව්. පසුගිය දවසක රඹුක්කන නගරයත් ප්‍රතිසංස්කරණය කරන්න මට උදවුකරන්න කියලා ඉල්ලුවා. ඒ වෙලාවෙම එතුමා රට පුරා තේරාගත් නගර දහඅටක ප්‍රතිසංස්කරණ ව්‍යාපෘතියට රඹුක්කන නගරයත් තෝරා ගත්තා. එහිදී ප්‍රථම වතාවට මිලියන දහයක ආයෝජනයකින් නගර මධ්‍යයේ ප්‍රධාන මාර්ගය මංතීරු හතරකින් සමන්විත මාර්ග පද්ධතියක් ඉදිකරනවා. එහි මූලික වැඩකටයුතු ආරම්භ වෙලයි ‍තියෙන්නෙ. පළමුව අනවසර ඉදිකිරීම් ඉවත් කළා.මෙය රඹුක්කන නගර සංවර්ධන ව්‍යාපෘතියට සමගාමීවයි සිදුවන්නේ. මීට අමතරව ආර්ථික කටයුතු සංවර්ධන අමාත්‍ය බැසිල් රාජපක්‍ෂ මැතිතුමා පින්නවල නව සත්වෝද්‍යානය කඩිනමින් නිමකරන්න අවශ්‍ය පියවර ගත්තා. සංචාරකයන් රඹුක්කන නගරයට ඇදී ඒමත් සමඟ හොඳ රැකියා වෙළඳපලක් ඇති වෙනවා. ඒ මඟින් නව රැකියා හයදාහක් බිහිකිරීමේ වැඩපිළිවෙළක් තියෙනවා. මේ නිසා නවක මන්ත්‍රීවරු ලෙස අපි කාර්යක්‍ෂමව වැඩකරනවා. එය රටේ අනාගතය සුරක්‍ෂිත කරන්න දෙන අතදීමක්. හැබැයි එ. ජා. ප. රජයක් වුණා නම් නිකං අවලංගු කාසියක් ගාණට නවක මන්ත්‍රීවරු පත්වෙනවා.* මෙවර සබරගමුව පළාත් සභාවට කෑගල්ල දිස්ත්‍රික්කයේ ජනතාවගේ පාවෙන ඡන්දවල ප්‍රතිචාරය කොහොමද?මේ වන විටත් උපාධිධාරීන් විශාල ප්‍රමාණයකට රැකියා ලබාදීල ති‍ෙයනවා. අනෙක සෞඛ්‍ය ක්‍ෂේත්‍රයේ, අධ්‍යාපන ක්‍ෂෙත්‍රයේ සුවිශාල පුරප්පාඩු ප්‍රමාණයක් පසුගිය මාස කීපය තුළ පුරවලා ති‍ෙයනව. සබරගමුවෙ පමණක් නොවෙයි උතුරු මැද විශාල රැකියා ප්‍රමාණයක් දීලා තියෙන්නේ. මේ ක්‍රමවේදය හරහා ජනතාවට ජීවන ප්‍රශ්න, සමාජීය ප්‍රශ්න, සියල්ලකටම විසඳුම් ලබාදීලයි තියෙන්නේ.* මේ රටේ පාලනතන්ත්‍රය පිළිබඳව එක්සත් ජාතික පක්‍ෂය දේශපාලන මතවාදයක් ගොඩනඟාගෙන යනවා මේ ආණ්ඩුවට නිසි වැඩපිළිවෙළක් නැහැ කියලා?එක්සත් ජාතික පක්‍ෂයේ හොඳ වැඩපිළිවෙළක් තිබ්බ නිසාද මේ රටේ ජනතාව 2002 දී අවුරුදු දෙකකින් ඒ ආණ්ඩුව ගෙදර යැව්වේ. ආණ්ඩුව මෙවර පළාත් සභා තුනක් විශිෂ්ට ජයග්‍රහණයක් ලබනවා. මේ රටේ විධායක ජනාධිපතිවරු බිහිවුණා. ඒ අය පරාද වුණා. ආණ්ඩු පෙරළුණා. සමහර ජනාධිපතිවරු තම බලතලත් එක්ක ආණ්ඩුව බන්දේසිවල තියලා වගේ මේ පක්‍ෂයට භාර දුන්නා. එහෙම යුගයක් දේශපාලන ඉතිහාසයේ පසුවෙලා තියෙනවා.හැබැයි හිටපු ජනාධිපති ජේ. ආර්. ජයවර්ධන මැතිතුමා හදපු මේ විධායක ජනාධිපති ක්‍රමයෙන් නිසි ලෙස වැඩ ගන්නා එකම නායකයා ජනාධිපති මහින්ද රාජපක්ෂ මැතිතුමා විතරයි. මම එහෙම කියන්නේ, මීට වසර හතරකට උඩදී මේ රටේ කරපු මානුෂීය මෙහෙයුම හරහා ජනාධිපති මහින්ද රාජපක්‍ෂ මැතිතුමාගේ වටිනාකම මිල කරන්න බැරි නිසයි. ඔය විධායක ජනාධිපතික්‍රමය නොතිබුණානම්, දකුණත් අද කොටින්ගේ ක්‍ෂේමභූමියක් වෙලා. ඕව කාටවත් දැං මතක නැහැ. එය කනගාටුවට කරුණක්.* පසුගිය දිනෙක මල්වතුපාර්ශවයේ මහානායක හාමුදුරුවෝ රට යන අත ගැන රතු එළියක් නිකුත් කළා නේද නවක මන්ත්‍රීවරුන්ට?ඔව්. එහෙම කීවේ විශේෂයෙන්ම අද සුලබව අහන්න තියෙන මේ සමාජ අපචාර, ස්ත්‍රී දූෂණ ගැන. මේව ආණ්ඩුවට පමණක් නීතියට පමණක් වළක්වන්න පුළුවන් දේවල් නෙවෙයි. මහජනතාව අතරේත් දැඩි කැපවීමක් තියෙන්න ඕනේ. අද බොහෝ දෙමව්පියන් තමන්ගේ දරුවන්ගේ දෛනික පැවැත්ම ගැන හරියාකාර අවධානයක් නෑ. දරුවෝ ගැන හොයලා බලන දෙමව්පියෝ කීයෙන් කීයද ඉන්නේ. අද දියුණු තාක්‍ෂණයක් සමඟ සමාජය ජීවත් වන්නේ. මේ තාක්‍ෂණය නිසා මිනිසාට හොඳ නරක දෙකම සිදුවෙනවා. ඒ දේවල් නිසි අධ්‍යයනයකින් තොරව ග්‍රහණය කරගන්නා දේ අනුව තමයි සෑම සමාජ කථිකාවක්ම ගොඩවන්නේ. මේ ඔක්කොටම ආණ්ඩුව පලි නැහැ.* ඔබගේ දේශපාලන ගමන් මඟ හරහා කෑගල්ල දිස්ත්‍රික්කය තුළ හඳුනාගත් සමාජ අවශ්‍යතාවන් මොනවාද?කෑගල්ල දිස්ත්‍රික්කය හොඳ ආර්ථික මර්මස්ථානයක්. මේ දිස්ත්‍රික්කය තුළ දේශපාලනඥයන් අතරේ සාමුහික වැඩපිළිවෙළක් අවශ්‍යයි. ඒ තුළ මේ දිස්ත්‍රික්කයේ ජනතාවගේ ප්‍රශ්න විසඳන එක සුළු දෙයක්. මේ දිස්ත්‍රික්කය ආකර්ෂණීය සංචාරක පුරවරයක්. මුළු ලෝකයේම නෙතගැටුණු තැනක් තමයි පින්නවල සත්වෝද්‍යානය සහ පින්නවල අලි සංරක්‍ෂණාගාරය. මේවා දියුණු කිරීමෙන් සෘජු හා වක්‍ර රැකියා බිහිවෙනවා. අපි තරුණ තරුණියන්ගේ ප්‍රශ්න හඳුනාගෙන ස්ථාවර, ඉලක්කගත වැඩපිළිවෙළක් හරහා විසඳුම් දීමට බලාපොරොත්තු වෙනවා. ඒ වගේම ඔවුන්ගේ සහයෝගයත් අප අගය කළ යුතුයි.* මෙවර සබරගමුව පළාත් සභාව තුළ මැතිවරණ ජය අභියෝගයක් විය නොහැකි ද?කෙහෙත්ම අපිට අභියෝගයක් නෑ. අපි සියලු දෙනා බොහොම එකමුතුවෙන් මේ ඡන්ද සටන මෙහෙයවනවා. අපේ පක්‍ෂය තුළ දේශපාලන පටු මතිමතාන්තර නැහැ. දේශපාලන බෙලිකැපිලි නැහැ. සමහර අය විවිධ කණ්ණාඩි දාලා පටු පණිවිඩ සමාජ ගත කරන්න උත්සාහ දැරුවත් අපි ඔක්කොම එකටයි මේ දේශපාලන ගමන යන්නේ. අනික සබරගමුව පළාත් සභා ඉතිහාසයේ නොවූ විරූ දැවැන්ත සංවර්ධනයක් සිදු වෙලා තිබෙනවා. එනිසා මුළු දිස්ත්‍රික්කයම නියෝජනය වන පරිදි මේ ඡන්ද සටනේ තිබෙන ප්‍රතිචාරත් සමඟ හොඳ ප්‍රතිඵලයක් අපිට ලබාගන්න පුළුවන්.* කෑගල්ල දිස්ත්‍රික්කයේ සංවර්ධන වැඩ කොපමණ සිදු වුණත්, රඹුක්කන මැතිවරණ කොට්ඨාශයත් නගරයත් තවම හුදකලා වෙලා නේද?නැහැ. ඉදිරි පස් අවුරුදු සංවර්ධන සැලැස්ම තුළ දැවැන්ත සංවර්ධනයක් ආරම්භ වෙලයි තියෙන්නේ. රුපියල් කෝටි නවයක වියදමින් ප්‍රාදේශීය සභා ගොඩනැඟිලි සංකීර්ණය පසුගියදා ජනතා අයිතියට පැවරුණා. නගරයේ මාර්ග පුළුල් කිරීම ආරම්භ කළා. විකල්ප මාර්ග සංවර්ධනයත් සමඟ සතිපොල භූමිය ඉදිකිරීම ආරම්භ වෙලයි තියෙන්නේ. පින්නවල සත්වෝද්‍යානයේ වැඩකටයුතු වැඩ ආරම්භ වෙලයි තියෙන්නේ. එය මේ වසරේ දෙසැම්බර් මාසයේ ජනතා ප්‍රදර්ශනයට පත් කරනවා.* ජනතාව ජීවන ප්‍රශ්න වලින් පීඩනයට පත් වී ඇති බවත් ඒ නිසා මෙවර පළාත් සභා මැතිවරණයේ දී මේ රජය කෙරෙහි ජනතා විශ්වාසය බිඳි ඇති බවත් විපක්‍ෂය පවසනවා.දැන් එක්සත් ජාතික පක්‍ෂයට සටන් පාඨ නැහැ නේ. ඒ නිසා මොනවා කීවත් මේ ආණ්ඩුව ඕවා ගණන් ගන්නේ නැහැ. විපක්‍ෂය මේ ආණ්ඩුවේ ජයග්‍රහණය පසුගියදා සහතික කරලා ඉවරයි. රනිල් වික්‍රමසිංහ විපක්‍ෂ නායකතුමා තවත් වසර හයකට තම ධුර කාලය දීර්ඝකරගත්තා කියන්නේ මීළඟ ජනාධිපතිවරණයේදී මේ රටේ තෙවැනි ජනාධිපතිත් මහින්ද රාජපක්‍ෂ මැතිතුමායි. මීළඟ මහ මැතිවරණයේදීත් බලය අපේ ආණ්ඩු පක්‍ෂයටයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=f1208252</link>
    <topic>සෙවනගලට සෙවණක් වූ වර්ල්ඩ් විෂන්</topic>
    <author>අරුණ ලියනගේ</author>
    <content>අදින් දශක එකහමාරකට මත්තෙන් සෙවණගල ප්‍රාදේශීය ලේකම් කොට්ඨාසය මුල්කර ගෙන ඇරැඹු ප්‍රජා සංවර්ධන වැඩ සටහනෙහි ප්‍රතිඵල එහි ජනතාව අද නෙළා ගනිමින් සිටියි.කෘෂි කර්මාන්තය ප්‍රධාන ජීවනෝපාය කරගනිමින් බහුතර ජනතාවක් ජීවත්වන සෙවනගල ප්‍රදේශය සැබවින්ම සුන්දර ප්‍රදේශයකි. එහෙත් ඒ. සුන්දරත්වය ඇතුලත ජනජීවිතය හා බැඳුණු දුෂ්කරතා බොහෝ විය.පානීය ජලය නොමැතිකම සහ කෘෂි කර්මාන්ත කටයුතු, සඳහා පැවැති අඩු ජල සැපයුම මෙහි ප්‍රධාන ගැටලුවක් විය. එසේම පැවතියේ අවම සනීපාරක්‍ෂක පහසුකම්ය. දරුවන් පාසල් හැරයාම සහ අධ්‍යාපනයට අවශ්‍ය උපකරණ හිඟයද විශාල ප්‍රශ්නයක් ලෙස පැවැතිණ.එසේම ප්‍රදේශයේ යටිතල පහසුකම් සංවර්ධනයේද අවශ්‍යතා බොහෝ විය. මෙකී සියලු තත්ත්වයන් පිළිබඳ අවධානය යොමුකර සෙවණගල ප්‍රාදේශීය ලේකම් කොට්ඨාසය තුළ ප්‍රජා සංවර්ධන වැඩසටහනක් ක්‍රියාත්මක කිරීමට 1997 වසරේදී වර්ල්ඩ් විෂන්ලංකා ආයතනයට හැකිවිය.සෙවනගල කලාපීය සංවර්ධන වැඩසටහන නමින් ඇරැඹි එම සද්කාර්යය ප්‍රධාන කොටස් හතරකට බෙදා දැක්විය හැක.එනම්1. සෞඛ්‍ය හා පෝෂණ ව්‍යාපෘතිය 2. ආර්ථික සංවර්ධන ව්‍යාපෘතිය 3. සිවිල් සමාජ සංවර්ධන ව්‍යාපෘතිය 4. අධ්‍යාපන සංවර්ධන ව්‍යාපෘතිය යනුවෙනි.මෙම සෑම ව්‍යාපෘතියක් තුළින්ම සාධනීය ප්‍රතිඵල අත්පත් කරගැනීමට හැකිවීම ප්‍රදේශයේ ජනතාව ලැබූ භාග්‍යයකි. වසර පහලොවක දීර්ඝ සේවා කාලයකින් පසු සෙවනගලින් සමුගෙන යන වර්ල්ඩ් විෂන් අධ්‍යතනය ලැබූ සුවිශාල ජයග්‍රහනයකි. විවිධ වූ බාධක කම්කටොළු මධ්‍යයේ ඉටුකළ සුවිශාල ජනතා මෙහෙවර හමාර කරනුයේ එහි ප්‍රතිඵල අත්විඳිමින්ය.සෞඛ්‍ය හා පෝෂණ ව්‍යාපෘතියෙහි මූලික අරමුණ වූයේ ප්‍රදේශයේ ජනතාවගේ සෞඛ්‍ය තත්ත්වය ඉහළ නැංවීමයි. එම අරමුණු ඉටුකර ගැනීම සඳහා වයස අවැදු 5ට අඩු, දරුවන්ගේ මන්දපෝෂණය අවම කිරීම, ලෙඩ රෝග තත්ත්වයන්ගෙන් ජනතාව ආරක්‍ෂාකර ගැනීමට දැනුවත් කිරීම සහ ප්‍රදේශයේ සෞඛ්‍ය සේවාවට අවශ්‍ය යටිතල පහසුකම් වර්ධනය ප්‍රධාන වශයෙන් ඉටුකරණ ලද කාර්්‍යයන්ය.එසේම සෙවනගල ජනතාව මුහුණදුන් උග්‍රවූ පානීය ජල හිඟය හඳුනාගනිමින් එයට නිසි අයුරින් ක්‍රියා කිරීමට වර්ල්ඩ් විෂන් ආයතනයට හැකිවිය. එහිදී ප්‍රධාන ජල ව්‍යාපෘති හතක් මගින් පවුල් 2185 ක් සඳහා පානීය ජලය ලබාදීමට වර්ල්ඩ් විෂන් ආයතනයට හැකිවිය. එ සඳහා වැය කරන ලද මුළු මුදල රුපියල් මිලියන 47කි. මීට අමතරව ඇතැම් ගම්මානවල පොදුළිං ඉදිකිරීමේ ව්‍යාපෘතියක්ද දියත්කර ඇත.එසේම ජල මුද්‍රිත වැසිකිළි ඉදිකිරීම සහ සනීපාරක්‍ෂාව පිළිබඳ ජනතාව දැනුවත් කිරීම තවත් එක් සාර්ථක ක්‍රියාකාරකමකි. ඒ මගින් සනීපාරක්‍ෂක ජල මුද්‍රිත වැසිකිළි දහසකට ආසන්නව ඉදිකිරීමට වැඩ සටහනට හැකිවිය. එසේම නිවාස නොමැති පවුල් 115ක් සඳහා නව නිවාස තනවා දීමටද වර්ල්ඩ් විෂන් ආයතනයට හැකියාව ලැබිණ.ප්‍රදේශයේ ළමා ප්‍රජාව මුල් කොටගෙන ජනතාවගේ පෝෂණ අවශ්‍යතා සපුරාලීම සඳහා වැඩසටහන් රාශියක් දියත් කිරීමට වර්ල්ඩ් විෂන් ආයතනයට හැකිවිය. ඒ අනුව පෙර පාසල් 24ක දරුවන්ගේ දිවා ආහාරය සැපයීම, සෞඛ්‍ය සායන පැවැත්වීම, අවශ්‍ය දැනුවත් කිරීමේ වැඩ මුළු පැවැත්වීම, හඳුනාගත් මන්ද පෝෂණයෙන් පෙළෙන දරුවන් හට ද්‍රව්‍යාත්මක ආධාර කිරීම වැදගත් විය.එසේම ප්‍රදේශයේ සෞඛ්‍ය ක්‍ෂේත්‍රයට අදාළ යටිතල පහසුකම් සංවර්ධනයේද විශාල මෙහෙවරක් ඉටු කිරීමට වර්ල්ඩ් විෂන් ආයතනයට හැකිවිය.මෙම සියළු වැඩසටහන් සමස්ත ප්‍රතිඵලයක් වශයෙන් අධ්‍යාපනයේ ගුණාත්මක භාවය වැඩි වී ඇති බව සංඛ්‍යාලේඛන සහ දත්ත පෙන්නුම් කරයි. එය වැඩ සටහනෙහි සාධනීය ප්‍රතිඵල අතරට ගිය සාර්ථක අංශයක් වෙයි.ප්‍රධාන ලෙස ගෘහ ආර්ථික ඒකකයේ ආදායම් තත්ත්වය වර්ධනය කරනු වස් ආර්ථික සංවර්ධන අරමුණු දෙකක් ඔස්සේ ව්‍යාපෘති ක්‍රියාකාරකම් ක්‍රියාත්මක විය.1. කෘෂි කාර්මික ආදායම් තත්ත්වය වර්ධනය කිරීම. 2. විකල්ප ආදායම් මාර්ග ප්‍රචලිත කිරීම.කෘෂිකාර්මික ආදායම් තත්ත්වය වර්ධනය කිරීමෙහිලා ඇලවේලි ඉදිකිරීම සහ ප්‍රතිසංස්කරණය කිරීම, නව භෝග වර්ග ප්‍රචලිත කිරීම, නව කෘෂිකාර්මික තාක්‍ෂණය ප්‍රචලිත කිරීම ගොවි උපකරණ ලබාදීම සහ විවිධ ආකාරයේ දැනුවත් කිරීමේ වැඩසටහන් සහ අත්දැකීම් හුවමාරු කර ගැනීමේ වැඩසටහන් ක්‍රියාත්මක කිරීම තුළින් අතිවිශාල සහයෝගයක් කෘෂි කර්මාන්තයේ දියුණුව උදෙසා වර්ල්ඩ් විෂන් ආයතනය මගින් ඉටුකර ඇත.එසේම සාධාරණ වෙළෙඳ පොළක් ලබා ගැනීමේ ක්‍රියාවලියෙහිද විවිධ දැනුවත් කිරීම් සිදුකර ඇති ආයතනය ස්වභාවික විපත්වලදී ගොවි ජනතාව වෙනුවෙන් සහන සේවා ඉටු කිරීමටද ආයතනයට හැකිවිය.විකල්ප ආදායම් මාර්ග ප්‍රචලිත කිරීමේ අරමුණත් විවිධ වූ ක්‍රියාකාරකම් රැසක් ඉටු කිරීමට වර්ල්ඩ් විෂන් ආයතනයට හැකිවිය.ඒ අතර වෘත්තීය පුහුණු අවස්ථා ලබාදීම ස්වයං රැකියා සඳහා පෙළඹවීම, සත්ත්ව පාලන වැඩසටහන් සඳහා ජනතාව දැනුවත් කිරීම සහ ආරක්‍ෂා කිරීමට උපකාර කිරීම, කුඩා ව්‍යාපාර ක්‍ෂේත්‍රයේ දැනුවත් කිරීම් සහ ආධාර කිරීම ඉටු කිරීම, විවිධ ආයතන හඳුන්වා දෙමින් නිෂ්පාදන සඳහා හොඳ වෙළෙඳ පොළක් ඇති කිරීම සඳහා ජනතාව පෙළගැස්වීම ප්‍රධාන තැනක් ගනු ලැබීය.මීට අමතරව ව්‍යාපාරිකයන් වශයෙන් නැඟී ගෙන එන පිරිස සඳහා ව්‍යාපාර කළමණාකරුවන් පුහුණු ගිණුම් තැබීම්, වෙළෙඳපළ සොයාගැනීම සහ ඇසුරුම් කරණ වැනි පුහුණු වැඩ සටහන්ද රාශියක් පැවැත්වීමට හැකියාව ලැබිණ.විශේෂයෙන්ම වෘත්තිය පුහුණු වැඩසටහන් රැසක් තරුණ තරුණියන් ඉලක්ක කර ගනිමින් දියත් කරන ලදී. එහිදී කාලීන හා ප්‍රදේශයේ අවශ්‍යතා සඳහා ප්‍රමුඛත්වය දෙමින් වෘත්තීය පුහුණු තෝරා ගැනීමට උනන්දු වූ අතර එය ජනතාව ඉතා ආදරයෙන් වැළඳ ගන්නා ලද වැඩ සටහනක් විය. එසේම එය ඉතා සාර්ථක ප්‍රතිඵල අත්පත්කර දෙමින් බොහෝ පිරිසකගේ ජීවනෝපාය ලෙස පවත්වා ගැනීමට හැකි වී ඇත.සෙවනගල කලාපීය සංවර්ධන වැඩ සටහනෙහි තවත් එක් කැපී පෙනෙන අංශයක් ලෙස සිවිල් සමාජ සංවර්ධන අංශය පෙන්වා දිය හැකියි. එහිදී ශක්තිමත් ප්‍රජා නායකත්වය වර්ධනය කරමින් ජනතාව සංවිධානය කරමින් ප්‍රජාවගේ ගැටලු විසඳා ගැනීමට සහ ඒවා මතුකර ගනිමින් අදාළ බලධාරීන් වෙත ගැටලු ගෙනයාමට අවශ්‍ය ශක්තිය ප්‍රජාවට ලබාදීම සිදුවිය.ශක්තිමත් සහ ක්‍රියාශීලී ප්‍රජා සංවිධාන රැසක් සෙවනගල සතුවීම මෙයට හොඳ උදාහරණයකි. මේ උදවිය සඳහා නායකත්ව පුහුණු වැඩසටහන් පැවැත්වීම, නිලධාරී පුහුණු වැඩසටහන් සංවිධානය කිරීම මෙන්ම සමාජ අසාධාරණයන් ඉදිරියේ ගතයුතු ක්‍රියාමාර්ග පහදා දෙමින් ජනතාව බලානු ගතකිරීම සිදුකරන ලදී.එසේම ශක්තිමත් ළමා සංවිධාන රැසක්ද අද සෙවනගල සතුය. අනාගත නායකත්වය ලබා ගැනීමට අවශ්‍ය පන්නරය ලබා ගැනීමට මෙම ළමා සමාජ හොඳ තෝතැන්නකි. ළමයින් සඳහා නායකත්ව පුහුණු, ළමා කඳවුරු, විවිධ කරුණු, රූපවාහිනී ගුවන්විදුලි වැඩ සටහන් පැවැත්වීම, විවිධ ක්‍රීඩා වැඩසටහන් පැවැත්වීම, ළමා අයිතිවාසිකම් පිළිබඳ දැනුවත් කිරීම, පුස්තකාළ පහසුකම් ඇති කිරීම සහ ඔවුන්ගේ අධ්‍යාපන කටයුතු සඳහා උපකාරී වෙමින් යහපත් ළමා පරපුරක් ඇති කිරීමට වර්ල්ඩ් විෂන් ආයතනයට හැකිවිය .මේ ආකාරයෙන් විවිධ ක්‍ෂේත්‍ර ඔස්සේ වසර පහලොවක් පමණ සෙවනගල ජනතාවට සෙවනක් වූ වර්ල්ඩ් විෂන් මඟින් කෙරුණු කලාපීය සංවර්ධන වැඩසටහන් 2012 අගෝස්තු 24 වැනි දින නිමා කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>25</day>
    </date>
    <link>http://www.dinamina.lk/2012/08/25/_art.asp?fn=f1208253</link>
    <topic>බෝසත් ගුණ සපිරිඅති පූජ්‍ය බළන්ගොඩ ආනන්ද මෛත්‍රෙය නාහිමියෝ</topic>
    <author>ආචාර්ය සමරසේන විතානගම</author>
    <content>116 වැනි ජන්ම දිනය නිමිත්තෙනි.ශ්‍රී ලංකාවාසී ජනතාව පමණක් නොව ලෝකවාසී යුරෝපාකරයේ බෞද්ධ අබෞද්ධ හැමගේ ගෞරවාදරයට පාත්‍රව වැඩ විසූ අති පූජ්‍ය ආගමචක්‍රවර්ති බළන්ගොඩ ආනන්ද මෛත්‍රෙය නාහිමිපාණන් වහන්සේගේ සොළොස්වැනි ගුණ සමරු උළෙල මේ මස 25 වැනි දා බණ්ඩාරනායක ජාත්‍යන්තර සම්මන්ත්‍රණ ශාලාවේදී පැවැත්වේ.ඈත පිටිසර කිරිඳිගල ගම් දනව්වේ උපත ලබා අගනුවර ආනන්ද මහා විද්‍යාලයේ ධර්මාචාර්ය තනතුරත්, විද්‍යෝදය විශ්වවිද්‍යාලයේ මහාචාර්ය හා උපකුලපති පදවියත් හොබවා යුරෝපා ඇමරිකා රටවල ධර්ම ප්‍රචාරය සඳහා ඇප කැපවූ අප මාහිමිපාණෝ දේශ දේශාන්තර සරසවිවලද දේශන පැවැත්වූහ.භාවනානුයෝගී සිල්වත් ගුණවත් යතිවරයාණන් වහන්සේ නමක ලෙස සමස්ත බෞද්ධ ජනතාව තුළ තිබූ ගෞරවය අති උදාරය. බුදු සසුනේ වැඩ විසූ පරමාදර්ශී මහතෙරුන් වහන්සේලා අතර ඔබ වහන්සේ වියත් සිළුමිණි වැන්න. ඔබ වහන්සේ මෛත්‍රියේ මූර්තියකි. ශ්‍රී ලංකා විද්‍යාලංකාර විශ්වවිද්‍යාලය මගින් සාහිත්‍ය චක්‍රවර්ති උපාධිය පිරිනැමීම, සියලු සරසවිවලට මහත් අභිමානයකි. හැම තැනකම හැම අයුරකින්ම ගෞරව සම්මානයට පාත්‍ර වූ ආගමචක්‍රවර්ති උපාධියෙන් තමන් වහන්සේ සමලංකෘතයහ.ධර්මය පමණක් නොව තථාගතයන් වහන්සේ පවා විවේචනය කිරීමේ අයිතිය ඇතත් සිය සිතැඟි පරිදි ධර්මය වරදවා දේශනා කිරීම බරපතළ පාප කර්මයක් බව ඇතැම් දේශකයෝ නොදනිති. පුද්ගලයාගේ සමාජ තත්ත්වය ජනපි‍්‍රයතාවය බාහිර ලක්‍ෂණ අනුව අපේ අයකු බැවින් නායක කීර්තිධර මැනවැයි, ප්‍රසිද්ධ බහුශ්‍රැතයන් පවා සත්‍ය බොරුව මුසුකොට තර්ක ඉදිරිපත් කරන බැවින් ත්‍රිපිටක සම්පාදනය වුවද විචාරයකින් තොරව නොකළ යුතුයි යනු නාහිමියන්ගේ මතයයි.ආයුර්වේද සාහිත්‍යගත ග්‍රන්ථවල වෛද්‍යවරයා තුළ තිබූ උත්තරීතර පුරුෂාර්ථ අද බොහෝ වෛද්‍යවරුනට අමතකව ගියත්, නාහිමියෝ ස්වභාව ධර්මයට අනුව ජීවත් වෙමින් ස්වාභාවික ඖෂධවල, ආහාරපානවල පිහිටෙන් ඇවතුම් පැවතුම්වල සීලයෙන් ශතවර්ෂාධික කාලයක් නිරෝගී සම්පත් විඳි සේක.බළන්ගොඩ ආනන්ද මෛත්‍රෙය මහානායක හිමිපාණන් වහන්සේ විසින් රචිත ශාක්‍ය මුනීන්දාවදානය හෙවත් සිද්ධාර්ථ ගෞතම බුද්ධ චරිතය පොතට සම කළ හැකි කෘතියක් මෙතෙක් බිහි වී නොමැත. පොත පිරිනමා ඇත්තේ තම ගුරු දේවෝත්තම දෙණිහේනේ ශීලානන්දාභිධාන හිමියන්ගේ ශ්‍රී නාමයටය. අවුරුදු නවයක් තිස්සේ තම ආචාර්යවරයා ළඟ නේවාසිකව ප්‍රාචීන භාෂා ශාස්ත්‍ර හා ත්‍රිපිටක ධර්මය ඉගෙන ගත් ආකාරය ආශ්චර්යෙකි.ග්‍රන්ථ ධූරය වැඩූ භික්ෂූන් වහන්සේ ප්‍රතිපත්තියට වඩා පර්යාප්තියට මුල් තැනක් දෙමින් ත්‍රිපිටකයටත් වඩා වෙනත් විෂයයන් වෙත අවධානය යොමු කරන යුගයක, 19 වන සියවසේ අග භාගයේ උපත ලබා විසි එක්වැනි සියවසටත් පා තබා අවුරුදු සියය ඉක්මවා ශාසනික සේවයට ඇප කැපවූ නාහිමියන්ගේ මහත් ප්‍රාතිහාර්යයක් ලෙස සලකන්නට සිදුවේ. සාමණේර අවධියේ පටන් තෙසැත්තෑ විය තෙක්ම පිණ්ඩපාතයෙන් දානය සපයා ගත්තේ දුගී දුප්පත් උදවියගේ සෑම අයටත් පිනක් අත්කර දීම පිණිසය.දේශපාලන පිටියේ කවර පක්ෂයකටවත් නායකත්වයක් නොදැක්වූ නාහිමියෝ ගිහියන් සඳහා වූ කාර්යය මුළුමනින්ම ප්‍රතික්‍ෂේප කළහ. ආදර්ශවත් විනයානුකූ®ල ජීවිතයක් ගත කළ අපේ නායක හාමුදුරුවෝ ආධානග්‍රාහී නොවී ලාභසත්කාර තාන්නමාන්න පුද පූජා අතහැර දමා විදර්ශනයට මුල් තැනක් දෙමින් භාවනානුයෝගීව දවසේ රාත්‍රී සමය පසු කළ හැටි සිහියට නැඟේ. පන්සල් භූ®මිය සැණකෙළියක් හෝ දෙවොලක් හෝ නොකොට සිල්වත්, ගුණවත් ජීවිතයක් ගත කිරීම උතුම් ප්‍රතිපත්තියක් විය.අනඳ මෙත් හිමියෝ මෛත්‍රිය ගැන මෙසේ වදාළහ. “මෛත්‍රිය වඩන්නා කිසිම කලෙක අනුනට අවැඩක් අහිතක් අලාභයක් පාඩුවක් හිරිහැරයක් නොකරයි. මෛත්‍රි උසස්ම තැනට වැඩීමෙන් සිතේ ප්‍රබලකම් රාශියක්ම මැඬපවත්වා ධ්‍යාන නම් උසස් තත්ත්වයට සිත නමාලිය හැක්ක. එවැන්නන් මරණින් මතු බඹලොව උපදී. මෛත්‍රිකායකර්ම, මෛත්‍රීවාක්කම්, මෛත්‍රීමනෝකර්ම සිතින්, කයින්, මනසින් තිදොරින්ම රකින්නා සියලු දෙනාටම පි‍්‍රය වෙති. සෙස්සන්ට ආදර්ශ වෙති.”1896 අගෝස්තු 23 රාත්‍රී බළන්ගොඩ කිරිඳිගල පිළියොමි නොහොත් පුංචි මහත්මයා නම් කුලදරුවා මෙලොව ජන්ම එළිය ලැබ බළන්ගොඩ කුමාර විද්‍යාලයෙන් මූලික අධ්‍යාපනය ලබා 1911 මාර්තු 2 වැනිදා බළන්ගොඩ උඩුමුල්ලේ නන්දාරාමයේදී බළන්ගොඩ සරණගවේසී නමින් පැවිදි බිමට පත්වූයේ අතිපූජ්‍ය දාමහන ධම්මානන්ද මහානායක ස්ථවිරපාදයන් වහන්සේගේ උපාධ්‍යායත්වයෙනි. ආචාර්ය පාදයන්වහන්සේ විනයාචාර්ය ආභිධම්මික දෙනිහේනේ සීලාන්ද මාහිමිපාණන් වහන්සේය.එතුමා අවුරුදු නවයක්ම පැවිදි අධ්‍යාපනය මැනවින් ලබා දී දත යුතු භාෂා ශාස්ත්‍ර හා සාමණේර බණ දහම් සියල්ල ඉගැන්වූහ. ගුරුදේවෝත්තමයන් දත් පාලි සිංහල සංස්කෘත භාෂා පරතෙරටම හැදෑරීමේ වාසනාව මේ කුඩා සාමණේරයන් වහන්සේට උරුම විය. 1916 ජූලි මස 14 දින බළන්ගොඩ ඕලුගංතොට උදකුක්ඛේප සීමාවේදී අධිශීල සංඛ්‍යා උපසම්පදා බිමට ඇතුළත්වීමේ පටන් බළන්ගොඩ ආනන්ද මෛත්‍රෙය නමින් ධර්ම ශාස්ත්‍රීය සේවය ආරම්භ කළහ.උන්වහන්සේ ජාත්‍යන්තර කීර්තියට පත්වීමේ අත්තිවාරම දැමුණේ 1919 කොළඹ ආනන්ද මහා විදුහලේ භික්ෂූන් වහන්සේ උදෙසා පැවැත්වූ ඉංගශ්‍රීසි පාඩම් මාලාවට ඇතුළත් වීමේ දෛවෝපගත ඉරණම තුළින් යැයි කීවොත් පුදුමයක් නොවේ. 1923 ජනවාරි සිට දෙවර්ෂයක් පමණ කොළඹ නාලන්දා විද්‍යාලයේ ධර්මාචාර්ය ධුරයේ සේවය පිරිනැමිණි. ඉක්බිතිව කොළඹ ආනන්ද මහා විදුහලේ ධර්මාචාර්යය ධුරයට පත්ව ඉහළ මට්ටමේ ඉංගී‍්‍රසි අධ්‍යාපනය සපුරා ගැනීමෙන් විවිධ ආගම් දර්ශන භාෂා ශාස්ත්‍ර ප්‍රගුණ කිරීමේ දක්‍ෂතාවය වැඩිදියුණු කෙළේය.1959 මාර්තු 01 දා විද්‍යෝදය විශ්වවිද්‍යාලයේ මහායාන බුද්ධ ධර්මය අංශයේ මහාචාර්ය ධුරය පිරිනැමිණ. ජාත්‍යන්තර විශ්වවිද්‍යාලවල තත්ත්වය සොයා බලා එම සරසවි ලෝක පූජිත තත්ත්වයට ගොඩනැංවීමට ගරු සෝරත හිමියන්ට ධෛර්ය ලබාදීම අප මහානායක හිමියන්ගේ උතුම් ගුණයක් ලෙස සිහිපත් කළ යුතුය. බුරුමයෙන් අග්ග මහා පණ්ඩිත උපාධියෙන් පිදුම් ලද මෙතුමෝ සියලු උගතුන්ට වියත් සිළුමිණක්ව වැඩ උන්හ. නිහතමානී බවෙන් හා සුපේශල ශික්ෂාකාමීත්වයෙන් අගතැන්පත්ව සසුන’ඹරෙහි සුපුන් සඳ මෙන් බැබලීමට පරිත්‍යාගශීලී ගුණය ද දායක වූවාට සැක නැත.ධර්මධරත්ව විනයධරත්වය ශික්ෂාකාමීත්වය ඥාණත්වභාවය බහුශ්‍රැතත්වය යන සියල්ලෙන්ම ගෞරවාදරයට පාත්‍රව වැඩ විසූ ආනන්ද මෛත්‍රෙය නාහිමිපාණෝ ජාතික ආගමික සාමාජීය සංස්කෘතික අධ්‍යාපනික මෙන් ම සීල භාවනාදී ආධ්‍යාත්මික පාරිශුද්ධියෙන් ද අග්‍ර ගණයේ වැජඹුණාහ. සිංහල, පාලි, සංස්කෘත, ඉංගශ්‍රීසි, ලතින්, ගශ්‍රීක්, ජර්මන්, හින්දි, වංග, පෙර අපර භාෂාවන් පිළිබඳව පෘථුල විශාරදත්වයක් ඇති තමන් වහන්සේගේ ධර්ම ශාස්ත්‍රීය සේවාව පෙර අපරදිග රටවලද අනුගාමිකයන් විශාල සංඛ්‍යාවකි. විවේක ඇති හැම මොහොතකම පොත් පත් කියවන භාවනා කරන එතුමෝ නිහතමානී අල්පේච්ඡ සරල ජීවිතයකට හුරු පුරුදුව සිටියහ. අපරදිග කළ ධර්ම දූත සේවාව ද වියතුන්ගේ මහත් සම්භාවනයට ලක් විය.ආනන්ද මෛත්‍රෙය නාහිමියන්ගේ පුස්තකාලය සිංහල, පාලි, සංස්කෘත, ඉංගී‍්‍රසි පොත්වලින් පිරුණු කෝෂඨාගාරයකි. එම ග්‍රන්ථාකරය නක්ෂස්ත්‍ර වෛද්‍ය තර්ක න්‍යාය දර්ශන යන්ත්‍ර මන්ත්‍ර සෑම විෂයකටම අයත් පොත්වලින් පිරී තිබිණි. එය එසේ මෙසේ පොත්ගුලක් නම් නොවේ. පෙර කළ මහා පින් බලයකින් පරිපූර්ණ මහා පුරුෂයකු වූ එතුමෝ මහා පණ්ඩිතවරයාන කෙනෙක් වූහ. උතුම් වූ බෝධිසත්ව චරිතෝපදානය තුළ මහා ගුණ රාශියක් ගැබ්ව තිබිණි.මේ ශ්‍රේෂ්ඨ විද්වතාණෝ සියක් වසරක් ආයු වළඳා සිටියදීත් පරිගණක විද්‍යාව හදාරා ත්‍රිපිටකය පරිගණක ගතකොට තබන්නට තරම් සමත් වූහ. ආනන්ද මෛත්‍රෙය හාමුදුරුවෝ ජංගම විශ්ව කෝෂයකැයි බොහෝ පඬිවරු කියති. බහුශ්‍රැතභාවයෙන් අගතැන්පත් වූවද කුඩා ළදරුවකු මෙන් අහිංසකය. ආත්ම’වදානයෙන් ආත්ම ගරුත්වයෙන් ශෝභමානය. ඕනෑම දහම් දෙසුමක් මටසිළුටුව සරලව දෙසා වදාළහ. චාම් ජීවිතයක් උසස් චිත්තයක් දෙස් විදෙස් ලෝක ධර්මදූත සේවා ඉටුකිරීමට සුදුසුකමක් වූවාට සැක නැත.ත්‍රිපිටක සම්පාදක මණ්ඩලයේ උපදේශකත්වය පහසු කාර්යයක් නොවූවද වගකීම් සියල්ල ඉටු කළේ සිනාමුසු මුහුණින් යුතුවය. විදේශිකයන් බොහෝ ගණනක් පැවිදි කිරීමෙන් යුරෝපා රටවල බුදු දහම ප්‍රචලිත කිරීමට මහෝපකාරී විය. දර්ශනයේ දර්පණ තලය තුළින් දර්ශනය නිරවුල් ලෙස වටහා ගන්නට සෝබෝන් සරසවියේ කළ දේශන ලෝක වියතුන් දිරිගන්වන්නට ප්‍රමාණවත් විය. නැති බැරිකමක් දුකක් කියාගෙන ආ ඕනෑම අසරණයකුට පරිත්‍යාගශීලී වීම බෝසත් චරිතයේ විශිෂ්ට ලක්ෂණය ද විය.ශ්‍රී ලංකා අමරපුර සංඝ සභාවේ ප්‍රථම සභාපති, විද්‍යෝදය විශ්වවිද්‍යාලයේ හිටපු කුලපති, සබරගමු අමරපුර සිරි සද්ධම්මවංශ සුධම්ම නිකායේ මහා නායක, ත්‍රිපිටක වාගීශ්වරාචාර්ය ප්‍රවචනවිශාරද ආගමචක්‍රවර්ති, මහා මහෝපාධ්‍යාය, සාහිත්‍ය සූරී, සාහිත්‍ය එක්‍රවප්ති රාජකීය පණ්ඩිත අග්ගමහා පණ්ඩිත මහාචාර්ය අතිපූජ්‍ය බළන්ගොඩ ආනන්ද මෛත්‍රෙය මහා නායක හිමිපාණන් වහන්සේගේ 116 වෙනි ගුණ සමරු උළෙල හෙට (25) කොළඹ ජාත්‍යන්තර බණ්ඩාරනායක සමරු හළේදී පැවැත්වේ. බෝධි සත්වගුණෝපේත ඔබ වහන්සේ පතන පැතුම් ඉටුවේවායි ආශිංසන කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n120827_br1</link>
    <topic>මාතලේ හෙක්ටයාර් 300 ක ලොකු ලූනු වගා කරලා</topic>
    <author>මාතලේ දිස්ත්‍රික් සමූහ</author>
    <content>(2012 08 27 11:35)  තිස්වසරක යුද්ධයෙන් ආර්ථිකය කඩා වැටුණ අපට මේ පසුගිය තෙවසර තුළ සහලින් ස්වයංපෝෂිත වීමට හැකිවිය.මේ වන විට රටේ සහල් අතිරික්තය සියයට 12 කි. මේ තත්ත්වය උදා වූයේ ගොවියාගේත් රජයේත් කැපවීම නිසාය.මාතලේ දිස්ත්‍රික්කයේ ලොකු ලූනු වගාව ආරම්භ කර දැනට වසර 25 ඉක්මවා ඇතත් පෙරදි මෙයට එතරම් රාජ්‍ය අනුග්‍රහයක් නොලැබුණු නමුත් මේ වන විට ලොකු ලූනු වගාව සඳහා රාජ්‍ය අනුග්‍රහය ලැබී ඇත.එහි ප්‍රතිඵලයක් ලෙස මේ කන්නයේ මාතලේ දිස්ත්‍රික්කයේ හෙක්ටයාර් 3200 ක ප්‍රමාණයක් ලොකු ලූනු වගාව සඳහා යොදවා ඇත. එහි අස්වැන්න වාර්ෂික අවශ්‍යතාවයෙන් සියයට 60 කි. එබැවින් ඉතිරියද වැඩිකල් නොගොස් නිපදවීමට ලක් ගොවියාට හැකිවනු ඇත. මේ සඳහා රජයේ අනුග්‍රහය හිමිව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n1208271</link>
    <topic>සුදුස්සාට සුදුසු තැන රජයේ පිළිවෙත බව ජනපති රත්නපුරේ දී කියයි</topic>
    <author>මහින්ද අලුත්ගෙදර රත්නපුර සිට .....</author>
    <content>එළඹෙන පළාත් සභා මැතිවරණයේදී ඒ ඒ පළාත් වෙනුවෙන් මහ ඇමැති තනතුර පිරිනමනුයේ සුදුසුතම පුද්ගලයාට පමණක් බව ජනාධිපති මහින්ද රාජපක්ෂ මහතා අවධාරණය කරයි. සුදුස්සාට සුදුසු ස්ථානය ලබාදීම වත්මන් රජයේ ප්‍රතිපත්තිය බව පෙන්වා දෙන ඒ මහතා මේ සම්බන්ධයෙන් සෑම අවස්ථාවකම ප්‍රකාශකර තිබෙන බවද කියා සිටී.ජනාධිපති මහින්ද රාජපක්ෂ මහතා මේ අදහස් පළ කළේ රත්නපුර නගර සභා ක්‍රීඩාංගණයේදී පැවැති ජන හමුවකට සහභාගි වෙමිනි. එළඹෙන පළාත් සභා මැතිවරණයේදී රත්නපුර දිස්ත්‍රික්කය සදහා එක්සත් ජනතා නිදහස් සන්ධානයෙන් තරඟ වදින අපේක්ෂකයන්ගේ ජය තහවුරු කිරීම වෙනුවෙන් මේ ජන හමුව පැවැත්විණි.එහිදී වැඩිදුරටත් අදහස් දක්වමින් ඒ මහතා සඳහන් කළේ අද වනවිට මේ රටේ දැවැන්ත සංවර්ධනයක් ක්‍රියාත්මක වන බවත් ඉදිරියටත් රටේ ජනතාව වෙනුවෙන් සෑම පහසුකමක්ම ලබාදීමට පියවර ගන්නා බවත්ය.මේ රටේ ජනතාව වෙනුවෙන් ඉටුවන සේවය නතර නොකරන බව සදහන් කළ ජනාධිපති මහින්ද රාජපක්ෂ මහතා රටේ දරුවන් කෙරෙහි දෙමාපියන්ගේ අවධානය වැඩි වශයෙන් යොමුවිය යුතු යුගයක් බවද රටේ සෑම අංශයක් කෙරෙහිම අවධානය යොමු කළාසේම තම දරුවන්ගේ අධ්‍යාපනය ඇතුළු සියලු අවහ්‍යතා වෙනුවෙන් අවධානය යොමු කරන්නැයි දරුවන් තිදෙනකුගේ පියෙකු වශයෙන් ඉල්ලීමක් කරන බවද පැවසීය.විරැකියාවට පිළිතුරක් වශයෙන් රැකියා ලබාදෙන වැඩපිළිවෙළක් ආරම්භකර තිබෙන බවද එදා අපේ රටෙ තරුණ තරුණියන් වැඩි වශයෙන් මැද පෙරදිග ගෘහ සේවයට ගිය බවද සිහිපත් කළ මහින්ද රාජපක්ෂ මහතා අපේ තරුණ තරුණියන් වෙනත් රටවලට ගොස් නිවෙස් වල වැඩ කරනවා දැකීමට කැමැත්තක් නැති බවද ප්‍රකාශ කළේය.ඒ සදහා පුහුණු ශ්‍රමිකයන් විදේශ රැකියා සදහා යොමු කිරිමට පියවර ගෙන තිබෙන බවද පසුගිය වසරේදී කාන්තාවන්ට වඩා පිරිමින් රැකියා සදහා යොමු කිරීමට පියවර ගත් බවද කී ජනාධිපතිවරයා කොරියාව, ඉතාලිය ඇතුළු රටවල් රැසකට පුහුණු ශ්‍රී ලාංකිකයන් යැවීමට පියවර ගෙන තිබෙන බවද කීවේය.ඉඹුල්පේ ප්‍රාදේශීය සභාවේ හිටපු උප සභාපති රත්නපාල වලේබොඩ, ඉඹුල්පේ ප්‍රාදේශීය සභාවේ හිටපු එජාප මන්ති‍්‍ර රත්නපුර දිස්ති‍්‍රක් එක්සත් ජාතික පක්ෂ මාධ්‍ය ලේකම් බලංගොඩ එක්සත් ජාතික පක්ෂ ජාතික අධ්‍යාපන සේවක සංගමයේ සභාපති ශාන්ත දේශපි‍්‍රය සුදුවැල්ල, නිවිතිගල ප්‍රාදේශීය සභාවේ මන්ති‍්‍ර (ස්වාධීන) රෝහන සම්පත් සමරතුංග මහත්වරු මෙහිදී ජනාධිපති මහින්ද රාජපක්ෂ මහතා හමුවී එක්සත් ජනතා නිදහස් සන්ධානය සමඟ එක් වූහ. ජ්‍යෙෂ්ඨ ඇමැතිවරුන් වන රත්නසිරි වික්‍රමනායක, මහාචාර්ය තිස්ස විතාරණ, ඩීව් ගුණසේකර, ඇමැතිවරුන් වන ඩබ්ලිව්.ඩී.ජේ සෙනෙවිරත්න, මහාචාර්ය ජී.එල් පිරිස්, මහින්ද රමරවීර, පවිත්‍රා වන්නි ආරච්චි, වාසුදේව නානායක්කාර, නියෝජ්‍ය ඇමැති ලක්ෂ්මන් යාපා අබේවර්ධන, සබරගමුව පලාත් ආණ්ඩුකාර වි.ජ.මු ලොකුබණ්ඩාර මහත්ම මහත්මීහූ විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n1208277</link>
    <topic>ශ්‍රී ලංකාවේ සංවර්ධනය සංහිඳියාවටරජය ගන්නා උත්සාහය ප්‍රශංසනීයයි</topic>
    <author>මහින්ද අලුත්ගෙදර</author>
    <content>දේශපාලන කණ්ඩායම් කුමන අදහස් පළ කළද ශ්‍රී ලංකාවේ සංවර්ධනය සහ සංහිදියාව ඇති කිරීම සඳහා ලක් රජය ගන්නා උත්සාහය සැබවින්ම ප්‍රශංසනීය බව ජපානයේ විශේෂ නියෝජිත යසුෂි අකාෂි මහතා අවධාරණය කරයි.ඒකීය භාවය සහ ජනවාර්ගික සහයෝගීතාවය මත පදනම්ව ශ්‍රී ලංකාව නව ඉසව්වක් කරා ගමන් කරමින් සිටින බවද ඒ මහතා සඳහන් කරයි.ඒ මහතා මේ බව අනාවරණය කළේ කොළඹදී පැවැති විශේෂ මාධ්‍ය සාකච්ඡාවක් සඳහා සහභාගි වෙමිනි. එහිදී වැඩිදුරටත් අදහස් පළ කළ ජපාන විශේෂ නියෝජිතවරයා සඳහන් කළේ ශ‍්‍රී ලංකාවේ සංවර්ධන කටයුතු වෙනුවෙන් මේ දක්වා සහයෝගය ලබාදුන් පරිද්දෙන්ම ඉදිරියටත් සහයෝගය ලබාදෙන බවයි.සංචාරයක් සඳහා ශ්‍රී ලංකාවට පැමිණි ඒ මහතා උතුරු පළාතේ සංචාරය කරමින් ඒ ඒ ප්‍රෙද්ශයන්හි වත්මන් තත්ත්වය දැක ගන්නා ලද අතර එහිදී නැවත පදිංචි කිරීම් පිළිබඳව සතුටට පත්වන බවද එම ක්‍රියාදාමය වේගවත් කිරිමට රජය පියවර ගෙන තිබෙන බවද සඳහන් කළේය.ශ්‍රී ලංකාවේ දේශපාලන විසඳුමක් කරා යොමුවීමට ඇති අවස්ථාවන් පිළිබඳ අදහස් දක්වමින් ඒ මහතා සඳහන් කළේ වත්මන් රජය සහ දෙමළ ජාතික සංධානය අතර යළිත් වරක් සාකච්ඡා ඇති කිරීම සඳහා තම සහාය උපරිමයෙන් ලබාදෙන බවයි. ඊට අමතරව එම ක‍්‍රියාවලිය රටතුළ තිරසාර සාමය සහ සංවර්ධනය ඇති කිරීම සඳහා යන ගමන වඩාත් තීව්ර කරනු ඇති බවද හෙතෙම පෙන්වා දුන්නේය.යුද ගැටුම් අවසන් වීමෙන් පසුව ශ්‍රී ලංකාව ඉතා වේගයෙන් ඉදිරියට යන බව පෙන්වාදුන් ජපානයේ විශේෂ නියෝජිතවරයා ඒ වෙනුවෙන් පූර්ණ සහාය ලබාදෙන බවද තවත් කෙටි කාලයක් තුළදී ශ්‍රී ලංකාවේ විශාල දියුණුවක් දැකගත හැකි බවද ප්‍රකාශ කළේය. මේ අතර ඒ මහතා පැවසූවේ ශ්‍රී ලංකාව සහ ජාත්‍යන්තර අතර සබඳතා තවදුටත් ශක්තිමත් කිරීම සඳහා ජපානය සහයෝගය ලබාදෙන බවයි. සංචාරයක් සඳහා ශ්‍රී ලංකාවට පැමිණි යසුෂි අකාෂි මහතා ජනාධිපති මහින්ද රාජපක්ෂ, ආර්ථික සංවර්ධන ඇමැති බැසිල් රාජපක්ෂ, විදේශ කටයුතු ඇමැති මහාචාර්ය ජී.එල් පීරිස්, වැවිලි කර්මාන්ත ඇමැති මහින්ද සමරසිංහ මහත්වරුන් හමුවී සාකච්ඡා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n1208272</link>
    <topic>අනුර පුර එජාප ජවිපෙ 700ක් සන්ධානයට එක් වෙති</topic>
    <author/>
    <content>අනුරාධපුර දිස්ත්‍රික්කයේ එජාප හා ජවිපෙ ප්‍රබල ක්‍රියාකාරීන් රැසක් සමඟ විපක්ෂයේ සාමාජිකයන් හත්සියයක් (700) පෙරේදා (25) උතුරු මැද පළාත් සභා හිටපු මන්ත්‍රී අනුරාධපුර දිස්ත්‍රික් (එජනිස) අපේක්ෂක එස්. එම්. රංජිත් මහතා හමුවී ශ්‍රීලනිප සාමාජිකත්වය ලබා ගත්හ.අනුරාධපුර කුරුන්දන් කුලමේ පිහිටි ගොවිජන සේවා හා වනජීවී අැමැති එස්. එම්. චන්ද්‍රසේන මහතාගේ කාර්යාලීය සම්මන්ත්‍රණ ශාලාවේ පැවැති උතුරු මැද පළාත් ඉදිරි පස් වස් සැලැස්ම එළි දැක්වීමේ උත්සවයේදී මෙසේ එජාප හා ජවිපෙ ක්‍රියාකාරීන් ශ්‍රීලනිප යට එක්වූහ.එජාප යොවුන් පෙරමුණේ හිටපු අනුරාධපුර දිස්ත්‍රික් ලේකම් එජාප තරුණ වෘත්තිය වේදින්ගේ සංගමයේ හිටපු ලේකම් හා කැකිරාව ප්‍රාදේශීය සභාවේ එජාප අපේක්ෂක ජේ. එච්. එම්. සමන්ත ජයසුන්දර, කැකිරාව ප්‍රාදේශීය සභාවේ හිටපු එජාප මන්ත්‍රී පියල් සේනාරත්න කැකිරාව එජාප ප්‍රාදේශීය සංවිධායක රංජිත් දිසානායක මහත්වරු ප්‍රමුඛ එජාප ක්‍රියාකාරී සාමාජිකයන් හයසිය විසි පහක්ද ජවිපෙ ගුරු සංගම් නියෝජිත ක්‍රියාකාරී සාමාජික ප්‍රාදේශීය සභා අපේක්ෂක සුමේද තිරිමාදුර මහතා ප්‍රමුඛ ජවිපෙ සාමාජිකයන් හැත්තැපස් දෙනකු ද එස්. එම්. රංජිත් මහතා අතින් ශ්‍රීලනිප සාමාජිකත්වය ලබා ගත්හ.20.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n1208273</link>
    <topic>ජනපති ඇඹිලිපිටියේ නිරීක්ෂණ චාරිකාවක</topic>
    <author>මහින්ද අලුත්ගෙදර ඇඹිලිපිටිය සිට...</author>
    <content>ජනතාවගේ අවශ්‍යතාවන් පහසුවෙන් ඉටුකර ගතහැකි පරිදි ඇඹිලිපිටිය නගරයේ පහසුකම් සියල්ල කඩිනමින් සම්පූර්ණ කරන ලෙස ජනාධිපති මහින්ද රාජපක්ෂ මහතා අදාළ නිලධාරීන් වෙත උපදෙස් දෙයි. ඒ අනුව පහසුකම් සංවර්ධනය කිරීම වෙනුවෙන් කඩිනම් ක්‍රියාමාර්ග ගන්නා ලෙස ජනාධිපතිවරයා ආර්ථික සංවර්ධන ඇමැති බැසිල් රාජපක්ෂ හා රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහත්වරුන් වෙත දැනුම් දෙයි. ඇඹිලිපිටිය නගරයේ නිරීක්ෂණ චාරිකාවක ඊයේ (26) නිරතවූ මහින්ද රාජපක්ෂ මහතා එම නගරයේ සහ ඒ අවට ප්‍රදේශයේ වත්මන් තත්ත්වය සහ පවතින පහසුකම් මෙන්ම දියුණු කලයුතු අංශ සම්බන්ධයෙන් සොයා බැලීය.ඇඹිලිපිටිය සතිපොළ නිරීක්ෂණය කළ ජනාධිපති මහින්ද රාජපක්ෂ මහතා එය වහාම නාගරික සංවර්ධන අධිකාරිය යටතට පවරාගෙන සැළසුම් සහගත ලෙස නවීකරණය කරන ලෙස දුරකතනයෙන් සම්බන්ධවෙමින් නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා වෙත උපදෙස්දුන් අතර ඊට ප්‍රතිචාර දැක්වූ ආරක්ෂක ලේකම්වරයා කඩිනමින් එය නවීකරණය කරන බවට පොරොන්දු විය.මේ අතර පොදු වෙළෙඳපොළ සංවර්ධනය කරන්නැයි ආර්ථික සංවර්ධන ඇමැති බැසිල් රාජපක්ෂ මහතා වෙත දුරකතනයෙන් ඇමැතූ ජනාධිපතිවරයා එය සැළසුම්සහගත ලෙස සංවර්ධනය කිරීමට පියවර ගන්නා බව සඳහන් කළේය. ඊට අමතරව ඇඹිලිපිටිය ජල පවිත්‍රාගාරයේ වත්මන් තත්ත්වය සොයා බැලීම සඳහාද ජනාධිපති මහින්ද රාජපක්ෂ මහතා ගියේය.ජල සම්පාදන හා ජලාපවහන මණ්ඩලය යටතේ පවත්නා මෙම ජලපවිත්‍රාගාරයේ නවීකරණ කටයුතු වෙනුවෙන් රජය රුපියල් මිලියන 923 ක මුදලක් වෙන්කර තිබෙන අතර ජල පවිත්‍රාගාරයේ ඉදිකිරීම් කටයුතු සම්පූර්ණයෙන්ම අවසන්කර තිබේ.මෙහි දිනෙක ජල ධාරිතාවය කියුබික් මීටර් 18,000 ක් වන අතර ඒ මිගින් ඇඹිලිපිටිය, මිද්දෙනිය, උඩවලව, තුංකම ඇතුළු ප්‍රදේශ රැසක ජීවත්වන පුද්ගලයන් 84,000 ක පමණ පානීය ජල අවශ්‍යතාවය සම්පූර්ණ කරයි. 1972 වසරේදී ආරම්භකර තිබෙන ඇඹිලිපිටිය ජල පවිත්‍රාගාරය 1985 වසරේදී යළි ජනතා අයිතියට පත්කොට ජල සම්පාදන හා ජලාපවහන මණ්ඩලය වෙත පවරාගෙන ඇත.ඊට අමතරව ඊයේ පෙරවරුවේ ශාරීරික ව්‍යායාම කරන අතරවාරයේදී මෙවර ශිෂ්‍යත්ව විභාගය සඳහා පෙනී සිටින දරු දැරියන් හමුවූ ජනාධිපති මහින්ද රාජපක්ෂ මහතා සෙනෙහෙබර පියෙකු වශයෙන් එම දරුවනට අදාළ විභාගයෙන් ජය ලැබීම සඳහා ශක්තිය ධෛර්යය ප්‍රාර්ථනා කළේය.මේ සංචාරයේදී විවිධ ස්ථාන රැසකට ලිය ජනාධිපති මහින්ද රාජපක්ස මහතා ඒ ඒ ස්ථානයන්හි වත්මන් තත්ත්වය නිරීක්ෂණය කරන ලද අතර ඒ යන අතර වාරයේදී මග දෙපසට එක්රැස්වූ ජනතාව සමඟ පිලිසඳරක නිරතවීමටද අමතක නොකළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n1208274</link>
    <topic>ශ්‍රී සර්වඥ ධාතු වැඳ පුදා ගන්න බැතිමතුන් ලක්ෂ 5ක් අනුරපුරට ඇවිත්</topic>
    <author>අමිල ප්‍රභාත් වනසිංහ</author>
    <content>අනුරාධපුර ශ්‍රී සම්බුද්ධ ජයන්ති විහාරස්ථානයේ ප්‍රදර්ශනය සඳහා තැන්පත් කර ඇති කපිලවස්තු පුර ශ්‍රී සර්වඥ ධාතුන් වහන්සේලා වැඳ පුදා ගැනීමට ඉකුත් දින දෙකේදී ලක්‍ෂ පහකට (05) අධික බැතිමතුන් පිරිසක් පැමිණ ඇතැයි උතුරු හා උතුරුමැද දෙපළාතේ ප්‍රධාන සංඝනායක නුගේතැන්නේ පඤ්ඤාානන්ද නාහිමියෝ පවසති.ඉකුත් විසි හතර (24) වන දින පැල්මඩුල්ල රාජමහා විහාරස්ථානයේ සිට අනුරාධපුර ශ්‍රී සම්බුද්ධ ජයන්ති විහාරස්ථානයට කපිලවස්තුපුර ශ්‍රී සර්වඥ ධාතුන් වහන්සේලා වැඩම කළහ. එදින දහවල් සිට ජනතාවට වැඳ පුදා ගැනීමට අවස්ථාව සලසමින් අද (27) උදෑසන 7.00 දක්වා ප්‍රදර්ශනය කෙරේ. පසුව කන්තලේ අග්‍රබෝධි විහාරස්ථානයට සර්වඥ ධාතුන් වහන්සේලා වැඩම කරවීමට කටයුතු සලසා ඇත.ඊයේ (26) පෙරවරුව වන විට මෙලෙස ලක්ෂ පහකට අධික බැතිමතුන් සර්වඥධාතුන් වහන්සේලා වැඳ පුදා ගැනීමට පැමිණි අතර සර්වඥ ධාතුන් වහන්සේලා වැඳ පුදා ගැනීම තවත් ලක්‍ෂ සංඛ්‍යාත ජනතාවක් පැමිණෙමින් සිටියහ.දිවා රාත්‍රි සිදු කරන මේ ප්‍රදර්ශනය සඳහා දිවයිනේ විවිධ ප්‍රදේශවලින් සුදු වතින් සැරසුන ජනතාවගෙන් යුත් දිගු පේලි දක්නට ලැබිණ.ජනතාවට කිසිදු අවහිරතාවයකින් තොරව සර්වඥ ධාතුන් වහන්සේලා වැඳ පුදා ගැනීමට අවස්ථාව උදා කර දී තිබූ බවත් එමෙන්ම ඔවුන්ට අවශ්‍ය ආහාර පානීය ජලය ඇතුළු සියලු යටිතල පහසුකම් සපයා ඇති බවද පූජ්‍ය නුගේතැන්නේ පඤ්ඤාානන්ද නාහිමියන් පැවසුහ. කපිල වස්තුපුර ශ්‍රී සර්වඥ ධාතුන් වහන්සේලා මෙරටට වැඩම කරවමින් ජනතාවට වැඳපුදා ගැනීමට අවස්ථාව සැලසීම පිළිබඳ ජනාධිපති මහින්ද රාජපක්ෂ මහතාට සහ ඉන්දීය රජයට ලාංකීය ජනතාවගේ ප්‍රශංසාව හිමි වන බවද උන් වහන්සේ වැඩිදුරටත් පවසා සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n1208275</link>
    <topic>රිලවෙක් ඇ‍ඳේ නිදි කරවා සිටි සිඟිත්තියක ඇද ගෙන යන්න හදලා</topic>
    <author>දේවහූව සමූහ ඇම්. ඩී. මහින්දසිරි</author>
    <content>ඇඳක නිදි කරවා සිටි අවුරුද්දක් පමණ වයසැති සිඟිත්තියක් රිලවකු විසින් නිවසින් පිටතට ඇදගෙන යාමට උත්සාහ කර පසුව සිඟිත්තිය සපා කෑමේ සිද්ධියක් ගලේවෙල ප්‍රදේශයෙන් වාර්තා වේ. බරපතළ ලෙස සපාකෑමට ලක්ව සිටි දියණිය ගලේවෙල රෝහලට ඇතුළත් කිරීමෙන් පසු වැඩිදුර ප්‍රතිකාර සඳහා කුරුණෑගල ශික්ෂණ රෝහලට ඇතුළත් කර තිබේ.නිශ්ශබ්දව නිවසට ඇතුළු වී ඇති රිලවා ඇඳක්මත නිදි කරවා සිටි දැරිය නිවසින් පිටතට ඇදගෙන යද්දී අවදි වී කෑ ගසා ඇති අතර ළදැරියගේ කෑ ගැසීම අසා එහි ගිය මිත්තනිය එය දැක කෑ ගැසීම නිසා නිවසේ සාලය මැද ළදැරිය අතහැර දැමූ රිලවා පලාගොස් ඇත. කුරුණෑගල ශික්ෂණ රෝහලේදී ළදැරියගේ කලවයකට ශල්‍ය කර්මයක් කර ඇත.මීට මාස තුනකට පමණ ඉහතදී මේ ගම්මානයේම වෙනත් නිවසක ඇඳක් මත නිදි කරවා සිටි වයස අවුරුද්දක් පමණ වූ ළදරුවකුටද මෙම රිලවා සපා කෑමෙන් බරපතළ ලෙස තුවාල ලබා රෝහල් ගත කර ඇත.30 දෙනෙකුගෙන් පමණ සමන්විත රිලා රංචුවක් රංවැඩියාව ගම්මානය අවට සැරිසරති. රංචුවේ සිටිනා ප්‍රමාණයෙන් විශාල මේ රිලවා අවස්ථා ගණනාවකදීම දරුවන් පසු පස එලවා ඇති බවත් රිලවාගේ පහරදීමෙන් නිවසක සිටි බල්ලෙකුද මිය ගොස් ඇති බවත් ගම්මු පවසති. නිවෙස් වලට රිංගන රිලා රංචුව බඩුමුට්ටු රැසක් කඩා බිඳ දමා ඇති අතර ආහාරපාන ගිල දමා නිවෙස්වලට මල පහර කරයාමටද පුරුදුව ඇතැයිද ගම්මු පවසති.මෙම රිලා රංචුවේ හිරිහැර පිළිබඳ වනජීවී නිලධාරීන්ටද ප්‍රාදේශිය ලේකම් කාර්යාලය හා පොලිසියටද දැනුම්දී ඇතැයි පවසන ගම්වාසීහු මේ සඳහා කඩිනම් විසඳුමක්ලබා දෙන්නැයි වගකිවයුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n1208276</link>
    <topic>ගලේවෙල උ/පෙළ සිසුනට සංගීතයකින් බාධා</topic>
    <author>ගලේවෙල මධ්‍යම සමූහ</author>
    <content>ගලේවෙල නගරයේ පිහිටි කෝවිල අසලදී ප්‍රසිද්ධ පෞද්ගලික සමාගමක් විසින් පෙරේදා (25) දැවැන්ත බෆල් (ශබ්ද විකාශන යන්ත්‍ර) පාවිච්චි කරමින් පැවැත්වූ සංගීත සංදර්ශනයක් නිසා ගලේවෙල මැදි විදුහලේ උ.පෙ. විභාගයට පිළිතුරු සපයමින් සිටි සිසුන්ට දැඩි බාධා එල්ල වූ බව වාර්තා වේ.සිද්ධිය වන අවස්ථාවේදී සිසුන් පිළිතුරු සපයමින් සිට ඇත්තේ බෞද්ධ ශිෂ්ටාචාරය, ක්‍රිස්තියානි ධර්මය, ඉස්ලාම් ධර්මය ආදි විෂයයන්ය. පෙ. ව. 8.30 සිට පෙ. ව. 11.30 දක්වා විභාගය පැවැත්වෙමින් තිබිණි. මේ සංගීත වැඩසටහන ආරම්භ වී ඇත්තේ පෙ.ව. 9.30 ට පමණය. ඒ අවස්ථාවේදී විභාග මධ්‍යස්ථාන බලධාරීන් විසින් සිසුන්ගේ විභාගය නිසා එම වැඩසටහන වහා නවත්වන ලෙසට උපදෙස් දී එම ස්ථානයට පණිවිඩයක් යවා ඇත.නමුත් එහිදී එම සමාගම් නියෝජිතයන් පවසා ඇත්තේ පොලිසිය විසින් තමන්ට ඒ සඳහා අවසර දුන් බවකි. අනතුරුව විභාග මධ්‍යස්ථාන බලධාරීන් විසින් 119 දුරකථන අංකය අමතා පොලිස් හදිසි ඇමතුම් අංශයට සිද්ධිය දන්වා ඇත. ඊට පසු ප්‍රචාරය වෙමින් තිබූ ශබ්දය අඩු කරනු ලැබුවත් සුළු වේලාවකින් යළිත් පෙර පරිදි සංගීතය විකාශනය කළ බව මව්පියෝ පැවසුහ.කෙසේ වෙතත් එම ප්‍රශ්න පත්‍රයේ කාලය අවසන්වූ පෙ. ව. 11.30 න් පසුවත් එම සංගීත වැඩසටහන විසුරුවා හැරි බව නගරවාසීහු පැවසූහ. මේ නිසා එම විභාග මධ්‍යස්ථානයේ විභාග ශාලා හතරක පිළිතුරු සපයමින් සිටි සිසුහු 300ක් පමණ අසීරුවට පත්වූහ.මෙම සංගීත වැඩසටහන ප්‍රචාරය කළ ස්ථානයේ සිට විභාග මධ්‍යස්ථානය අතර දුර ප්‍රමාණය මීටර සියයක් (100) පමණ වේ. විභාගය පැවැත්වෙන බව දැනුම් දී තිබියදී පවා අදාළ සංගීත වැඩසටහන වෙළඳ නියෝජිතයන් විසින් සදාචාරාත්මක නොවන අන්දමින් සිදු කළ මෙම බාධා කිරීම් ගැන සිසුන්ගේ මව්පියන් අපක්ෂපාතී පරීක්ෂණයක් පවත්වන ලෙසට බලධාරීන්ගෙන් ඉල්ලා සිටිති. මේ අතර පසුව පොලිස් නිලධාරීන් පැමිණ විභාග ශාලාධිපතිගෙන් ප්‍රකාශයක් ලබාගෙන ගොස් ඇති බව වාර්තා වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n12082718</link>
    <topic>ශිෂ්‍යත්ව විභාගය සාර්ථකව අවසන්</topic>
    <author>සුභාෂිණී සේනානායක</author>
    <content>පහ වසර ශිෂ්‍යත්ව විභාගය සාර්ථකව අවසන් වූ බව විභාග කොමසාරිස් ජනරාල් ඩබ්ලිව් එම් එන් ජේ පුෂ්පකුමාර මහතා පවසයි.ප්‍රතිඵල නිකුත් කරනතුරු විභාග ප්‍රශ්න පත්‍ර ප්‍රසිද්ධ කිරීම තහනම් බව පවසන විභාග කොමසාරිස් ජනරාල්වරයා එසේ සිදුකරන අයට එරෙහිව නීතිය මඟින් කටයුතු කරන බව අවධාරණය කළේය.විභාග ප්‍රතිඵල කඩිනමින් නිකුත් කරන බවද හෙතෙම කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n12082719</link>
    <topic>සෞඛ්‍ය ‍ක්ෂේත්‍රයට අඳාළ නව පර්යේෂණ රැසක් ඇරැඹීමට යයි</topic>
    <author>සන්ධ්‍යා කරුණාරත්න</author>
    <content>සෞඛ්‍ය ‍ක්ෂේත්‍රයට අඳාළ නව පර්යේෂණ රැසක් ආරම්භ කිරීමට සෞඛ්‍ය අමාත්‍යාංශය තීරණය කර ඇත.හෘද රෝග, දියවැඩියාව, පිළිකා, ඇදුම, උණ රෝගවලට අඳාළ නව තොරතුරු ලබාගැනීම මේ පර්යේෂණවල අරමුණ වේ. සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි 2013 වසරේදී මේ පර්යේෂණ ආරම්භ කෙරේ.සෞඛ්‍ය අමාත්‍යාංශය සතුව දැනට පවතින තොරතුරු වසර ගණනාවක් පැරණි තොරතුරු වන අතර රටේ සංවර්ධන කටයුතු සිදු කිරීමේදි එම ‍තොරතුරු බාධාවක් වන්නේ යැයි ද අමාත්‍යාංශය ප්‍රකාශ කරයි.මේ රෝග වැළඳුණු රෝගීන් කොපමණ සංඛ්‍යාවක් රෝහල්ගත වන්නේද, වාර්ෂිකව ප්‍රතිකාර ගන්නා රෝගීන්ගේ සංඛ්‍යාව, රෝග වැඩි වීමේ අවදානමක් පවතීද යන කරුණු පිළිබඳ තොරතුරු රැස් කිරීම මේ පර්යේෂණ මඟින් සිදුකෙරේ.රටේ සංවර්ධන කටයුතු සිදු කිරීමේදී සෞඛ්‍ය ක්ෂේත්‍රයට අඳාළව නව තොරතුරු අවශ්‍ය වන බවත් වසර 2013 අයවැයෙන් සෞඛ්‍ය අමාත්‍යාංශයට වෙන් කරන මුදලෙන් මේ පර්යේෂණ සිදු කිරීමට පියවර ගන්නා බවත් සෞඛ්‍ය ඇමැතිවරයා පවසයි.ලෝක සෞඛ්‍ය සංවිධානයේ ද සහාය ඇතිව වකුගඩු රෝගය පිළිබඳ පර්යේෂණ සිදු කිරීම, ඩෙංගු පිළිබඳ සමීක්ෂණ සිදු කිරීම සිදු කළත් බොහෝ රෝග සම්බන්ධයෙන් පවතින්නේ වසර හතරක් පහක් පැරණි තොරතුරු ය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n12082721</link>
    <topic>නාඳුනන අයකුගේ වෙඩි පහරින් පියා-දියණිය මරු තුරුලට</topic>
    <author>පණ්ඩුක සමරසේකර සහ හොරණ සමූහ</author>
    <content>හොරණ මොරගහහේන ප්‍රදේශයේදී නාදුනන පුද්ගලයකුගේ වෙඩි පහරට ලක්ව පියකු සහ දියණියක ඊයේ (26) රාත්‍රී මරණයට පත්ව ඇත.ප්‍රසන්න පුෂ්පකුමාර නමැති පුද්ගලයකු සහ ඇගේ දියණිය සිය නිවෙස ආසන්නයේදීම මෙසේ ඝාතනය කර ඇති අතර සැකකරු මෙතෙක් හඳුනාගෙන නැති බව මොරගහහේන පොලිසිය පවසයි.මේ ඝාතනයට හේතුව මෙතෙක් අනාවරණයට වී නැති අතර සිද්ධිය පිළිබඳව මොරගහහේන පොලිසිය පරීක්ෂණ පවත්වයි.මළ සිරුර දැනට හොරණ මූලික රෝහලේ මෘත ශරීරාගාරයේ තැන්පත් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n1208278</link>
    <topic>සඳ මත පා තැබූ ප්‍රථම මිනිසානීල් ආම්ස්ට්‍රෝන් මිය යයි</topic>
    <author>පණ්ඩුක සමරසේකර</author>
    <content>ලොව ප්‍රථම වරට සඳමත පා තැබූ ලෝක පූජිත මිනිසා වූ නීල් ආම්ස්ට්‍රෝන් ඊයේ (25) මෙලොවින් සමුගත්තේය.මේ මස මුලදී අමෙරිකාවේදි සිදු කරන ලද හදවත් සැත්කමක් හේතුවෙන් හටගත් සංකූලතාවයක් නිසා 82 හැවිරිදි නීල් ආම්ස්ට්‍රෝන් මෙසේ මෙලොවින් සමුගනු ලැබීය.1969 ජුලි 20 වැනිදා සඳමත පා තැබූ නීල් ආම්ස්ටෙ‍්‍රා්න් එහි ඡායාරූප ගත කරමින් හා නොයෙක් පර්යේෂණවල නියැලෙමින් පැය 3කට අධික කාලයක් සඳමත ගත කරනු ලැබීය. එම අවස්ථාව ලොව පුරා මිලියන 50කට අධික ජනකායක් මහත් ආශ්චර්යයෙන් යුතුව එදා සජීවීව නරඹනු ලැබුහ.1930 උපත ලැබූ නීල් ආම්ස්ට්‍රෝන් 1950 දශකයේ කොරියානු යුද්ධයේදී නාවික ප්‍රහාරක ජෙට් යානයක නියමුවකු ලෙස සිය රැකියාව ආරම්භ කළේය. නීල් ආම්ස්ට්‍රෝන්ගේ අභාවය පිළිබඳව සොව පල කරමින් අමෙරිකානු ජනාධිපති බැරක් ඔබාමා සඳහන් කළේ අමෙරිකානුවන් අතර නීල් ආම්ස්ට්‍රෝන් සදාකාලික වීරයකු බවයි.1992 වසරේ අමෙරිකානු අභ්‍යවකාශ නිලධාරීන් සමග නාසා ආයතනයට සම්බන්ධ වූ නීල් ආම්ස්ටෙ‍්‍රීන් මිය යන තුරුම එහි සේවය කරනු ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n1208279</link>
    <topic>පළාත් සභා මැතිවරණ තැපැල් ඡන්ද අද හෙට</topic>
    <author>නුවන් කොඩිකාර</author>
    <content>පළාත් සභා මැතිවරණයේ තැපැල් ඡන්ද සළකුණු කිරිම අද (27) සහ හෙට (28) සිදුකෙරේ.මෙවර තැපැල් ඡන්දය සළකුණ කිරිම සඳහා රජයේ සේවකයන් එක් ලක්ෂ අටසිය දහඅට දෙනෙක් සුදුසුකම් ලබා ඇති බව මැතිවරණ කොමසාරිස් දෙපාර්තුමේන්තුව පැවසීය.උතුරු මැද, සබරගමුව සහ උතුරු නැගෙනහිර පළාත් සභා මැතිවරණ අදාළ තැපැල් ඡන්ද සලකුණු කිරිම මෙලෙස අද, සහ හෙට සිදුවන බවත්, වැඩිම තැපැල් ඡන්ද දායකයන් පිරිස සිටින්නේ අනුරාධපුර දිස්ත්‍රික්කයේ බවත් දෙපාර්තුමේන්තුව කීවේය.ඡන්ද දායකයින් 50 කට වැඩි මධ්‍යස්ථාන සඳහා මැතිවරණ දෙපාර්තුමේන්තුවේ වීශේෂ නිලධාරීන් යොදවන බව පවසන එම දෙපාර්තුමේන්තුව අනෙකුත් මධ්‍යස්ථාන සඳහාද ආවරණය වන පරිදි නිලධාරීන් යොදනව බව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n12082710</link>
    <topic>‘මිහිතුරු’ සඟරාව අද එළි දකී</topic>
    <author/>
    <content>මිහිමඬලේ සොඳුරුතම සෞන්දර්යය ගැන පිටු 100ක් පුරා දිවෙන ‘මිහිතුරු’ මාසික පාරිසරික සඟරාව අද 27දා (අද දින) ලේක්හවුස් ආයතනයේදී දොරට වඩී.පෙ.ව. 10.14ට එළඹෙන සුබ මොහොතින් ‘මිහිතුරු’ එළි දක්වන්නට නියමිත අතර පරිසර අධිකාරියේ සභාපති ජනමාධ්‍ය අමාත්‍යාංශයේ ලේකම් චරිත හේරත් මහතා, විශ්වකීර්ති වනස්පති වන්නිලා ඇත්තෝ, ඇතුළු පරිසර හිතකාමීන් රැසක් මෙම අවස්ථාවට සහභාගී වීමට නියමිතය.මිහිතුරු ලේක්හවුස් ප්‍රකාශනයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n12082711</link>
    <topic>රටේ සිදුකරන සංවර්ධනය වෙනුවෙන් ජනතාව පීඩාවට පත්කරන්නේ නෑ</topic>
    <author>මහින්ද අලුත්ගෙදර, නිවිතිගල සමූහ කුමාරසිරි විල්වල ආරච්චි, කරවිට විශේෂ, රත්නපුර විශේෂ</author>
    <content>සංවර්ධනය රටේ බහුතර ජනතාවගේ යහපත පිණිස සිදුවිය යුතුවන අතර ජනතාව පීඩාවට පත් කරමින්, ඔවුන්ගේ දේපල අහිමිකරමින් සිදුකරන සංවර්ධන ව්‍යාපෘති තම රජය ප්‍රතික්ෂේප කරන බව ජනාධිපති මහින්ද රාජපක්ෂ මහතා අවධාරණය කරයි.නිදහස් ශ්‍රී ලංකාව අද වේගයෙන් සංවර්ධන සංග්‍රාමයට අවතීර්ණ වී ඇති බව පෙන්වාදෙන ජනාධිපතිවරයා පළාත් සභාව ඇතුළු අනෙකුත් පළාත් පාලන ආයතන මඟින් රටේ ජනතා සුබ සිද්ධිය සඳහා වියයුතු යුතුකම් ඉටුකර දීමට රජය බැදී සිටින බවද සඳහන් කරයි.පාර්ලිමේන්තුව, නගර සභාව සහ ප්‍රාදේශීය සභාවල බලය පවත්නා මෙන් පළාත් සභාවේද බලය එක්සත් ජනතා නිදහස් සන්ධානය වෙත ලබා දෙන්නැයි ඉල්ලීමක් කරන ඒ මහතා ඒ තුළින් රටේ ජනතාවගේ අවශ්‍යතා ඉටුකළ හැකි බවද පෙන්වා දෙයි.ජනාධිපති මහින්ද රාජපක්ෂ මහතා මේ අදහස් පළ කළේ රත්නපුර නගර සභා ක්‍රීඩාංගණයේදී පැවැති ජන හමුවකට සහභාගි වෙමිනි. එළඹෙන පළාත් සභා මැතිවරණයේදී රත්නපුර දිස්ත්‍රික්කය සදහා එක්සත් ජනතා නිදහස් සන්ධානයෙන් තරඟ වදින අපේක්ෂකයන්ගේ ජය තහවුරු කිරීම වෙනුවෙන් මේ ජන හමුව පැවැත්විණි.එහිදී වැඩිදුරටත් අදහස් දැක්වූ ජනාධිපති මහින්ද රාජපක්ෂ මහතා, රත්නපුරට පැමිණ ඔබලා හමුවීමට අවස්ථාව ලැබීම සම්බන්ධයෙන් සතුටට පත් වෙනවා. මේ ජනතාව සෑමදාම හරි පැත්තේ සිටියා. මේ රටේ ප්‍රගතිහීලී ව්‍යාපාරය අතහැරියේ නැහැ. සමන් දෙවියන්ගේ අඩවියේ වාසය කරන මේ ජනතාව කවදත් නිවැරැදි තීන්දු ගත්තා. ඔබෙන් ඉටුවූ සේවය වෙනුවෙන් රජයක් ලෙස අපේ යුතුකම ඉටුකළාද නැද්ද යන්න ඔබ තීරණය කළයුතු වෙනවා.රටතුළ සංවර්ධනය වෙනවා. සෑම ගමකම කිසියම් හෝ ව්‍යාපෘතියක් ආරම්භ කළා. මාර්ග, පාසල්, රෝහල්, විදුලිය ආදී සියල්ල සංවර්ධනය වෙනවා. ඒවා අපෙන් ඉටුවිය යුතු යුතුකම් වෙනවා. විපක්ෂය අපිට ඊට වඩා වෙනස් ස්වරූපයෙන් කතා කරනවා කියන්න කැමැතියි. කිසියම් කටයුත්තක් නොකරන බවට තීන්දු කළ පසු ඒවා යළිත් කරන්නේ නැහැ. කළු ගඟ ව්‍යාපෘතියේ පත්‍රිකාවක් මට හමුවුණා. එය එදා සිටම නවත්වලා තිබෙනවා. ඔබලාගේ ගම්මාන යටකර තවත් පිරිසකගේ ප්‍රශ්න විසඳන්න සූදානම් නැහැ.ඒ නිසාම ජනතාවගේ සුබසිද්ධිය සම්බන්ධයෙන් සිතා කටයුතු කළා. පසුගියදා පැවැති ජනහමුවේදී නිවිතිගල තරුණයෙක් මගෙන් ඇසුවේ ගඟේ මැණික් ගරන්න අවස්ථාව දෙන්න කියලයි. මේ පාරම්පරික ව්‍යාපාර නවත්වන්නේ නැහැ. බැකෝ යන්ත්‍ර ඒ සදහා යොදා ගන්න ඉඩ දෙන්නේ නැහැ. පරිසරයට, ගඟට හානියක් සිදු නොවන ආකාරයෙන් තම පාරම්පරික රැකියා කරගෙන යාමේ බාධාවක් නැහැ.අපි රට ගැන සිතා යුද්ධය අවසන් කොට සංවර්ධනය අතින් ආශ්චර්යමත් රටක් බවට පත් කිරීමේ වැඩපිළිවෙළ ක්‍රියාත්මක කර තිබෙනවා. රජයෙන් පමණක් නොව ප්‍රාදේශීය සභා හා පළාත් සභා මඟින්ද ඒ ඒ ආයතනයන්ට බලය ඇති ආකාරයට අවශ්‍ය වැඩපිළිවෙළ ක්‍රියාත්මක කිරීම සදහා පළාත් සභාව වැදගත්. අපිට තුනෙන් දෙකක බලයක් පාර්ලිමේන්තුවේ තිබෙනවා. සෑම ප්‍රාදේශීය සභාවකම, නගර සභාවකම බලය දී ඇත්නම් පළාත් සභාවේ බලයද අපිට ලබාදෙන්න. ඒ තුළින් ඔබගේ යුතුකම ඉටුකරන්න අපි බැදී සිටිනවා.නොයෙක් බොරු ප්‍රචාරයන් ගෙනයමින් මේ රටේ ජනතාව නොමග යවීමට උත්සාහ කළද ඒ වෙනුවෙන් හැකියාවක් ලැබෙන්නේ නැහැ. මේ රටේ ජනතාවගේ ජීවන තත්ත්වය ගොඩනගන්න අවශ්‍ය සෑම පියවරක්ම ගන්නවා. ගොවීන්ට 350 ට පොහොර සහනාධාරය ලබා දුන්නේ එම පොහොර මිටිය රුපියල් 7000 ක් 8000 ක් තරම් විශාල මුදලකට ගෙනවිත් කියන්න පුළුවන්. අද එය රබර්, තේ, පොල් ආදී භෝගයන්ටද ලබාදෙන්න පියවර ගෙන තිබෙනවා.ජ්‍යෙෂ්ඨ ඇමැති ඩීව් ගුණසේකර මහතා :- පසුගිය 2008 වසරේ පැවැති මැතිවරණයේදීද ඡන්දය ඉල්ලන්න අපි ඔබලා ළඟට ආවා. නමුත් එදා යුද්ධය අවසන් වෙලා තිබුණේ නැහැ. ඒ අවස්ථාවේදී අපි ඔබලාට පොරොන්දු වුණා රටට සාමය උදාකරන බව. ඒ වගේම ජනාධිපති මහින්ද රාජපක්ෂ මහතා ලෝක ආර්ථික අවපාතයන් හමුවේ අපේ රටේ ආර්ථික වර්ධනයක් ඇති කරන්නට වගේම රටේ සංවර්ධනය ඇති කරන්නටත් පියවර ගත්තා.පසුගිය 2006 වසරින් පසුව අඛණ්ඩවම අපේ රට සියයට 6 ත් 8ත් අතර ආර්ථික වර්ධන වේගයක් වාර්තාකර තිබෙනවා. මේ ආර්ථික වර්ධන වේගය රැකගෙන ඉදිරියට යන බව කියන්න කැමැතියි. අපිට අධිරාජ්‍යවාදීන්ගෙන් විවිධ බලපෑම් තිබුණා. රටේ ආර්ථිකය වර්ධනය කරගන්නා අතරම යුද්ධය දිනන්නටත් අපිට හැකි වුණා.පුංචි රටක් වුවත් අපිට ඉදිරියට යාමේ ශක්තිය තිබෙනවා. මේ වනවිට ආර්ථික අවපාතයන් හමුවේ අපේ රට ඉදිරියට ඇවිත් තිබෙනවා. ඒ ලැබූ ජයග්‍රහණ ගැන ඔබ දන්නවා. නිදහසින් පසු අපේ රටේ කිසිදු රජයක් සංවර්ධනය වෙනුවෙන් මෙතරම් මුදලක් වෙන්කර නැහැ. රුපියල් 9000ක්ව තිබූ පොහොර මිටිය රුපියල් 350ට ගොවි ජනතාවට ලබා දුන්නා.ජ්‍යෙෂ්ඨ ඇමැති මහාචාර්ය තිස්ස විතාරණ මහතා :- අපේ රටේ තීරණාත්මක අවධියක මේ මැතිවරණය පවත්වනවා. විවිධ අභියෝග අපේ රට ඉදිරියේ තිබෙනවා. ජනතා හිතකාමී ගමනක් ඉදිරියට යන හැම අවස්ථාවකදීම අධිරාජ්‍යවාදීන්ගෙන් තර්ජන ආවා. එදා සිටම ඒවා තිබුණා. මෙවැනි අභියෝගයන්ට මුහුණ දෙන්න මෙවර මැතිවරණය ඉතාම වැදගත්. ජනතා හිතකර ගමනක් යන රටක් වශයෙන් ලෝකයට එය ඔප්පුකර දෙන්නැයි ඉල්ලනවා.අපේ රට ත්‍රස්තවාදය පරාජය කොට සංවර්ධන ගමනක් යනවා. අපේ තවමත් දියුණු වෙමින් පවත්නා රටක් වන හෙයින් විවිධ බාධා එල්ල වෙනවා. එක්සත් ජාතික පක්ෂය, ජනතා විමුක්ති පෙරමුණ, දෙමළ ජාතික සංධානය මේවා විවේචනය කරනවා. ඒ තත්ත්වය නැති කරන්න අවශ්‍යයි. ඒ මඟින් රට සංවර්ධනය කරන්න පුවවන්. අමෙරිකාව හා යුරෝපය ඇතුළු ලොව බලවත් රටවල ආර්ථිකය කඩා වැටෙන විට අපේ රටේ ආර්ථිකය සංවර්ධනය අතින් ඉදිරියට යනවා.ජනාධිපති මහින්ද රාජපක්ෂ මහතාගේ නායකත්වය යටතේ ගෙනයන ප්‍රතිපත්ති ඒ සදහා වැදගත් වෙනවා. අපි උත්සාහ කරන්නේ තාක්ෂණය අතින් දියුණු වෙමින් අපේ අමුද්‍රව්‍ය සදහා ඉහළම වටිනාකමක් ලබා දෙන්නටයි. එහිදී අපි එක්ව කටයුතු කළයුතු වෙනවා. පාර්ලිමේන්තු තේරීම් කාරක සභාවක් පත්කොට මාස 6ක් ඇතුළත විසඳුමකට යාමට ජනාධිපති මහින්ද රාජපක්ෂ මහතා එකඟවුණා.රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ සෙනෙවිරත්න මහතා :- අපේ දිස්ත්‍රික්කය සංවර්ධනය කිරීම සඳහා දැවැන්ත සහයෝගයක් ලබාදුන් ජනාධිපති මහින්ද රාජපක්ෂ මහතා මේ අවස්ථාවට සහභාගි වීම සම්බන්ධයෙන් මුලින්ම සතුටට පත් වෙනවා. මීට වසර 6කට පෙර අපේ දිස්ත්‍රික්කය පැවැති ආකාරය අපිට මතකයි. පාරවල් අබලන්, යටිතල පහසුකම් දුර්වල මට්ටමක පැවැතියා. ඒ වගේම විදුලිය නොමැතිකමින් විවිධ දුෂ්කරතාවන්ට මුහුණ දුන්නා.මැණික්වලට අපේ දිස්ත්‍රික්කය ප්‍රසිද්ධ වුවද බහුතරයක් සමෘද්ධි ප්‍රතිලාභ ලබන පිරිස් ඉන්නවා. යළිත් වරක් අපේ දිස්ත්‍රික්කය අවධි වුණේ 2006 වසරින් පසුවයි. ජනාධිපති මහින්ද රාජපක්ෂ මහතා මඟ නැගුම වැඩසටහන හදුන්වා දුන්නා. මහාමාර්ග ඇමැතිවරයා වශයෙන් විශාල සංවර්ධනයක් ඇති කළා. ගමේ සිටින ප්‍රාදේශීය සභා මන්ත්‍රීවරයාට වගකීම බාරදී ගමේ මාර්ග කොන්ක්‍රීට් කළා. ගම නැඟුම වැඩසටහනින් ගමේ අඩුපාඩු අවම කර ගන්නට හැකියාව ලැබුණා. අද වනවිට හැම ගමකම පාරවල් හැදෙනවා.මේ ආකාරයෙන් ගත්කළ අද වනවිට නගරයේ පහසුකම් බොහොමයක් ගමට පැමිණ තිබෙන බව කියන්න පුළුවන්. එදා රටේ විදුලිය පරිභෝජනය සියයට 62 ක්ව පැවැති අතර එය අපේ දිස්ත්‍රික්කයේ සියයට 50ක් වුණා. පසුව ජනාධිපති මහින්ද රාජපක්ෂ මහතා මේ වෙනුවෙන් විශාල මුදල් ප්‍රමාණයක් ලබාදී විදුලි අවශ්‍යතාවය විශාල ප්‍රමාණයක් සම්පූර්ණ කරන්නට පියවර ගත්තා.නොරොච්චෝල, කෙරවලපිටිය හා ඉහළ කොත්මලේ විදුලි බලාගාර එදා සිහිනයක්ව පැවැතුණද අද ඒවා ක්‍රියාත්මක කිරීමට පියවර ගෙන තිබෙනවා. අද වනවිට විදුලිය පරිභෝජනය සියයට 95 දක්වා ඉහළ ගොස් තිබෙනවා. අපේ දිස්ත්‍රික්කය මේ වනවිට විශාල වශයෙන් දියුණුවට පත්ව තිබෙනවා. මේ සංවර්ධන කටයුතු ඉදිරියටත් කරගෙන යන්න අපිට ශක්තිමත් පළාත් සභාවක් අවශ්‍ය වෙනවා.එක ගමකට එක් වැඩක් ව්‍යාපෘතිය යටතේ නව ව්‍යාපෘතීන් 575ක් ක්‍රියාත්මක කිරීම සදහා රුපියල් මිලියන 5750 ක්ද කිලෝමීටර් 300 ක මාර්ග ප්‍රමාණයක් කාපට් කිරීම සදහා රුපියල් මිලියන 5000ක් ද ලැබී තිබෙනවා.ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා :-මෙවර මැතිවරණය ආණ්ඩුවට ගෙදර යන්න කියන අයට ගෙදර යාම සඳහා පාර කපන මැතිවරණයක් කියන්න කැමැතියි. අද වනවිට අපේ රජයට විවිධ චෝදනා, විවේචන එල්ල වෙනවා. මේ මැතිවරණය එක්තරා විදියක පරීක්ෂණයක් කියන්නත් පුළුවන්. හැකිනම් එය සමත් වෙන්න කියනවා. මෙවර සබරගමුව, උතුරු මැද හා නැඟෙනහිර මැතිවරණ පැවැත්වෙනවා. එය විදේශීය බලවතුන්ට මේ රටේ එක්සත්කම සම්බන්ධයෙන් දියහැකි පණිවුඩයක් වෙනවා.එල්.ටී.ටී.ඊ ය පරාජය කළේ මේ රටේ දෙමළ ජනතාවගේ ආශිර්වාදය ඇතිවයි. මේ ජනතාවගේ තීන්දුව අපිට ඉතාම වැදගත්. ඉහළ පැළැන්තියේ අය විවිධ කුමන්ත්‍රණ කරනවා. රජයට විරුද්ධව කැරැලි ගසන්න උත්සාහ කරනවා. මේ රට ඔවුන්ගේ කෙළිබිමක් කරගන්න ජනාධිපති මහින්ද රාජපක්ෂ මහතා ඉඩ දෙන්නේ නැහැ. මේ නිසයි එවැනි පිරිස් අපිට විරුද්ධ.විද්‍යා හා තාක්ෂණ ඇමැතිනි නීතීඥ පවිත්‍රාදේවී වන්නිආරච්චි මහත්මිය :- අද එක්සත් ජාතික පක්ෂයේ නායකයා තමන්ගේ නායකත්වය බේරා ගැනීම සදහා විශාල සටනක නිරත වෙනවා. ඔවුන්ට අද කිසිඳු සටන් පාඨයක් ඇත්තේ නැහැ.පසුගිය කාලයේදී නැත්තටම නැතිවී ගියා. අද ඔවුන් කියන්නේ රජය සමෘද්ධිය අවසන් කරන්න යන බවයි. දිවි නැඟුම පනත ඉදිරිපත් කළේ මේ රටේ ජනතාවගේ සමස්ත සුබසාධනය එකට ගේන්නයි. මේ නව දෙපාර්තමේන්තුව සදහා ආයතන කිහිපයක් සම්බන්ධ වෙනවා.පසුගිය 1994 වසරේ මේ රජය පිහිටුවන්න ගෙයක් ගෙයක් ගානේ ගිය පිරිසට විශ්‍රාම වැටුපක් නිර්මාණය කර දෙන්නට මේ වැඩපිළිවෙළ හදුන්වා දී තිබෙනවා. රනිල් වික්‍රමසිංහ මහතාගේ රජය සමයේදී කුමක්ද කළේ. සමෘද්ධියට කිසිඳු මුදලක් වෙන් කළේ නැහැ. එය අහෝසි කරන්න උත්සාහ කළා. ඔවුන්ට වැඩපිළිවෙලක් තිබුණේ නැහැ. මේ රටේ සාමාන්‍ය වැසියන්ට කිසිඳු සහනයක් දුන්නේත් නැහැ.අපි උත්සාහ කළේ අපිට උදවු කළ පිරිසකට විශ්‍රාම වැටුප් ලබාදෙන්නයි. රනිල් වික්‍රමසිංහ මහතා සමස්ත රාජ්‍ය සේවයේම විශ්‍රාම වැටුප් කප්පාදු කළා. අද මේ පිරිස පැමිණ සිටින්නේ සන්ධානයේ ජය තහවුරු කරන්නයි. යුද්ධය දිනූ පසු රජයට නිර්මාණය වූ ශක්තියට වඩා වැඩි ශක්තියක් දිවි නැගුම පනත සම්මත කර ගැනීමෙන් ලැබෙන බව විශ්වාසයි. අද ඒ සම්බන්ධයෙන් ඇතැමුන් උසාවි ගිහින්.මහජන සම්බන්ධතා හා මහජන කටයුතු ඇමැති ආචාර්ය මර්වින් සිල්වා මහතා :- එක්සත් ජාතික පක්ෂය හා ජනතා විමුක්ති පෙරමුණ එදා යුද්ධය දිනන්න බැහැ කීවා. අපේ රට විනාශයට පත්වීම නවත්වන්න කිසිඳු රාජ්‍ය නායකයෙක්ට නොහැකි වුවත් ජනාධිපති මහාන්ද රාජපක්ෂ මහතා ඒ කාර්යය ඉටුකළා. ඒ මහතා 1970 දී පාර්ලිමේන්තුවට තේරී පත්වුණා.අපේ ශ්‍රී ලංකා නිදහස් පක්ෂ ඔප්පුවේ ඉන්නේ බණ්ඩාරනායකවරුන් හා රාජපක්ෂවරුන් පමණයි. සබරගමුවේ උපන් සිරිමාවෝ බණ්ඩාරනායක මැතිණිය දරුවන් බිහිකළා වගේම ඩී.ඒ රාජපක්ෂ මහතාට දරුවන් කිහිපදෙනෙකු සිටිනවා.එයින් තුන්වන දරුවා වන්නේ මහින්ද රාජපක්ෂ මහතායි. එදා රනිල් වික්‍රමසිංහ, වේළුපිල්ලේ ප්‍රභාකරන් සහ ඇන්ටන් බාලසිංහම් මේ රටේ ඊළම ගැන කතාකරන විට එක්සත් ජාතික පක්ෂය වල්වැදී සිටියා. කොටි ත්‍රස්තවාදීන් මේ රටේ වෙහෙර විහාර, කෝවිල් හා පල්ලි ඇතුළු ස්ථාන රැසක් විනාශයට පත් කළා. මහා විනාශයක් මේ රටට සිදුකළා.නමුත් ඒ සියල්ල නවතා දැමීමට මහින්ද රාජපක්ෂ මහතා ප්‍රමුඛ වීරෝධාර රණවිරුවන් පියවර ගත්තා. අද ඒ ගැන කියන විට රනිල් වික්‍රමසිංහ මහතා ඒක පරණ කතාවක් කියනවා. නමුත් මම අහන්න කැමැතියි තමන්ගේ අම්මා තාත්තා වෙනුවෙන් දානයක් දෙනවිට එයත් පරණ කතාවක්ද කියලා. කළගුණ දන්නා ජනතාව ජනාධිපති මහින්ද රාජපක්ෂ මහතාට සැලකිය යුතු වෙනවා.බස්නාහිර පළාත් ඇමැති උදය ගම්මන්පිල මහතා :- මේක ගිනස් පොතට යන මැතිවරණයක්. ලෝක ඉතිහාසය බලන විට රජයන් කරන්නේ මැතිවරණ කල් දාන එකයි. සාමායෙන් විපක්ෂයක් කරන්නේ මැතිවරණ ඉල්ලා සිටීමයි. ඇතැම් රටවල විපක්ෂයේ පිරිස් මැතිවරණ ඉල්ලීමේ වරදට සිරබත් කෑ අවස්ථාද තිබෙනවා. 1972 නව ව්‍යවස්ථාවට අනුව වසර දෙකකට මැතිවරණ කල්ගියා. ඒ අවස්ථාවේදී ජේ.ආර් ජයවර්ධන මහතා තම ආසනයෙන් ඉවත්ව අතුරු මැතිවරණයකට ගියා.ඉඹුල්පේ ප්‍රාදේශීය සභාවේ හිටපු උප සභාපති රත්නපාල වලේබොඩ, ඉඹුල්පේ ප්‍රාදේශීය සභාවේ හිටපු එජාප මන්ති‍්‍ර රත්නපුර දිස්ති‍්‍රක් එක්සත් ජාතික පක්ෂ මාධ්‍ය ලේකම් බලංගොඩ එක්සත් ජාතික පක්ෂ ජාතික අධ්‍යාපන සේවක සංගමයේ සභාපති ශාන්ත දේශප්‍රිය සුදුවැල්ල, නිවිතිගල ප්‍රාදේශීය සභාවේ මන්ත්‍රී (ස්වාධීන) රෝහන සම්පත් සමරතුංග මහත්වරුන් මෙහිදී ජනාධිපති මහින්ද රාජපක්ෂ මහතා හමුවී එක්සත් ජනතා නිදහස් සන්ධානය සමඟ එක් වූහ.සබරගමුව පළාත් ආණ්ඩුකාර වි.ජ.මු ලොකු බණ්ඩාර, ඇමැතිවරුන් වන රත්නසිරි වික්‍රමනායක, මහාචාර්ය ජි.එල් පීරිස්, මහින්ද අමරවීර, නියෝජ්‍ය ඇමැති ලක්ෂ්මන් යාපා අබේවර්ධන මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n12082712</link>
    <topic>‘විසිවර ජයනද’ ජනපති ප්‍රධානත්වයෙන් ඇරැඹුණ දා...</topic>
    <author/>
    <content>එළැඹෙන සැප්තැම්බර් මාසයේදී ශ්‍රී ලංකාවේදී පැවැත්වීමට නියමිත ලෝක කුසලාන පන්දුවාර විස්සයි20 තරගාවලියට සහාය පළකිරීමේ දැවැන්ත ව්‍යාපාරයක් ‘විසිවර ජයනද’ නමින් ජනාධිපති මහින්ද රාජපක්ෂ මහතාගේ ප්‍රධානත්වයෙන් පෙරේදා (25) ආරම්භ විය.අඩි 10ක් දිග කඩුලු 20ක් රටපුරා චාරිකාවට එක්කර ඇති අතර ඒවායෙහි අත්සන් තබා ශ්‍රී ලංකා කණ්ඩායම දිරිමත් කිරීමට එක්වන්නැයි සංවිධායකයෝ ආරාධනා කළහ.ඊට මංගල අත්සන එක්කරමින් ජනාධිපති මහින්ද රාජපක්ෂ මහතා ඊයේ (26) අත්සන් තැබූ අතර ශ්‍රී ලංකා ක්‍රිකට් කණ්ඩායමට ජයග්‍රහනය ප්‍රාර්ථනා කළේය.මේ අවස්ථාවට කාල්ටන් ස්පෝර්ට්ස් නෙට්වර්ක් හි ප්‍රධාන විධායක අධ්‍යක්ෂ නිශාන්ත රණතුංග, ප්‍රවර්දන අධ්‍යක්ෂ ප්‍රසන්න ජයසුන්දර, ශ්‍රී ලංකා ටෙලිකොම් මොබිටෙල් ආයතනයේ ප්‍රධාන විධායක ලලිත් ද සිල්වා, මැන්ඩරින් බී.ටී.එල්. සමාගමේ ප්‍රධාන විධායක රිස්වාන් මුසාකර් මහත්වරු ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n12082713</link>
    <topic>පරාක්‍රම සමුද්‍රය මැද තිබු සීමාමාලකය නිදන් සොරු වනසලා</topic>
    <author>ගාමිණී ඔබේසේකරපොළොන්නරුව විශේෂ</author>
    <content>පොළොන්නරුව පරාක්‍රම සමුද්‍රය මධ්‍යයේ ඉදිකර තිබූ ඉපැරැණි සීමා මාලකය වටිනා පුරාවස්තු සොයා කිසියම් පිරිසක් විසින් විනාශයට පත්කොට ඇත.මේ ගොඩනැගිල්ලේ ඉහළ මාලයේ තිබූ සියලූම ගල්කණු ගලවා ඒවා පෙරළා දමා ඇති අතර, එහි තිබූ ඉපැරැණි ගඩොල් බැමි හාරා නිදන් වස්තු පැහැර ගන්නට ඇතැයි විශ්වාස කෙරේ.මේ සිද්ධිය සම්බන්ධයෙන් පොළොන්නරුව පුරාවිද්‍යා ස්ථානයේ නිලධාරියකුගෙන් විමසූ විට කියා සිටියේ මීට පෙර හත් වතාවක් මේ පුරාවිද්‍යා ස්ථානය නිදන් සොරුන් විසින් හාරා තිබූ බවයි.පොළොන්නරුව පොලිසිය සිද්ධිය පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n12082714</link>
    <topic>මුන්නේශ්වරම කාලි දෙවොල ඉදිරියේ බිලි පූජා නවතන්නැයි සත්‍යග්‍රහයක...</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>මුන්නේශ්වරම කාලි දේවාලයේ සිදු කෙරෙන සත්ව බිලි පූජා නතර කරන ලෙසට ඉල්ලා දහසකට වැඩි පිරිසක් ඊයේ (26) දහවල් හලාවත මුන්නේශ්වරමේදී සාමකාමී පා ගමනකින් පැමිණ කාලි දේවාලය ඉදිරිපිටදී සත්‍යක්‍රියාවක යෙදුණි.මෙම ව්‍යාපාරයට සංඝරත්නය ඇතුළු දකුණේ සිට පැමිණි විශාල පිරිසක් එක්ව සිටි අතර ඒ අනුව කාන්තාවන් වැඩි පිරිසක් සිටීම විශේෂ වේ.සත්ව හිංසන වැළැක්වීමේ සර්ව ආගමික එකමුතුව සංවිධාන ගණනාවක හා ජාතික සංඝ සභාවේ එකමුතුවෙන් මේ ව්‍යාපාරය පැවැත්විණි.හලාවත නගරයට ආ පිරිස් සතුන් බිලි දීමට එරෙහි පුවරු හා පාඨ කියමින් හලාවත සිට පා ගමනින් මුන්නේශ්වරම මහා දේවාලය වෙත ආ විට එහි සිටි පිරිසක් විරෝධතාකරුවන් එම ස්ථානයෙන් ඉවත් කළහ. පසුව ඔවුන් කාලි අම්මාන් දේවාලය අසලට ගිය අතර එහි ඇතුළුවීමේ දොරටු වසා පොලිස් ආරක්ෂාව යොදා තිබුණි.සංවිධානය වූ පිරිසක් විරෝධතාකරුවනට එරෙහිව සටන් පාඨ කියමින් දේවාල භූමිය තුළ සිටිනු ද දැකගත හැකි විය.පසුව විරෝධතාකරුවන් පා ගමන නවතා පාර මැද වාඩිවී පිරිත් කියමින් සත්‍යක්‍රියාවක යෙදුණි. පැයකට පමණ පසු සත්‍යක්‍රියාව අවසන් විය.මෙම පිරිස අතර මාතරින් හා හම්බන්තොටින් ආ විශාල පිරිසක් සිටීම විශේෂ සිද්ධියක් වේ. විශාල ගැටුමක් ඇතිවීමට ගියත් හලාවත පොලිස් අධිකාරී එස්. ඒ. සී. සී. කේ. රණසිංහ වෙන්නප්පුව සහකාර පොලිස් අධිකාරී ඊ. එස්. දයාරත්න හලාවත මූලස්ථාන ප්‍රධාන පොලිස් පරීක්ෂක මනෝජ් රණගල යන මහත්වරුන් ඇතුළු පොලිස් නිලධාරීන් දැඩිව ක්‍රියා කිරීම නිසා එම අවස්ථා ඉවත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n12082715</link>
    <topic>කෘෂිකර්ම අධ්‍යක්ෂ දරුවන්ගේ තෑගි මුදල් අරන් මාරු වෙලා</topic>
    <author>නුවන් කොඩිකාර</author>
    <content>කෘෂිකර්ම දෙපාර්තුමේන්තුවට වසර සියයයක් පිරිම නිමිත්තෙන් පැවැති උත්සවයට සමගාමීව පැවැත් වු ප්‍රසංගයට සහභාගි වු පාසල්වල දරු දැරියන්ට ගෙවීමට නියමිතව තිබු රුපියල් ලක්ෂ 27ක මුදලත් රැගෙන එහි අධ්‍යක්ෂකවරයා අතුරුදන්ව තිබේ.මෙම උළෙල පසුගිය ජූලි 20 වැනිදා සිට 25 වැනිදා දක්වා ගන්නොරුවේදී පැවත්වුණු අතර, එහිදි කෘෂි කර්මාන්තයේ අතීතය, වර්තමානය හා අනාගතය විදහා දක්වමින් මෙම ප්‍රසංගය පැවැත්විණි. මීට ප්‍රදේශයේ පාසල් හා කලායතන රැසක දරු දැරියන් සහ සහායකයින් 80 ක් පමණ සහභාගි වී ඇති අතර එක් දරුවකු සඳහා රුපියල් 2500 ක මුදලක් ගෙවීමට සංවිධායක මණ්ඩලය පොරොන්දු වී ඇත.මුදල් ලබාගැනීමට පැමිණෙන ලෙස දන්වා තිබු දිනවලදී මෙම දරුවන් පැමිණිය ද ඊට අදාළ මුදල් නොලැබුණ බව ප්‍රසංගයට සහභාගි වු දරුවෝ ප්‍රකාශ ක‍ළහ.මේ සම්බන්ධව අදාළ පාර්ශ්ව සියල්ල දැනුවත් කළ ද මේ වන තෙක් ඊට සහනයක් නොලබුණ බවත්, තවදුරටත් මඟහැරීම සිදුකළහොත් නීති මාර්ගයට පිවිසෙන බවද එම ඔවුහු පැවැසුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n12082716</link>
    <topic>හිටපු ජනපති ප්‍රේමදාස තැබූ මුල්ගල් ඉවත්කර නෑ</topic>
    <author>නුවන් කොඩිකාර</author>
    <content>දිවංග රණසිංහ ප්‍රේමදාස මහතා තැබු කිසිදු මුල් ගලක් හෝ නාමපූවරුවක් ඉවත්කර නොමැති බව මාලිගාවත්ත දිරිය දියණියෝ කාන්තා සංවිධානය ප්‍රකාශ කරයි.මීට වසර කිරිපකට පෙර එතුමන් තැබු සියලු මුල් ගල් හා නාමපුවරු එම ස්ථානවල ඒ අයුරින් තිබෙන බවද එම සංවිධානය කීයයි. මාලිගාවත්ත නිවාස සංකීර්ණය තුළ රණසිංහ ප්‍රේමදාස මහතා තැබු මුල් ගල් හා නාමපූවරු ඉවත්කර ඇති බවට පාර්ලිමේන්තු මන්ත්‍රී සජිත් ප්‍රේමදාස මහතා කර ඇති ප්‍රකාශයට විරෝධය පෑමට මාලිගාවත්ත දිරිය දියණියෝ කාන්තා සංවිධානය ඊයේ (26) පැවැත්වු විරෝධතාවයේදී එම කාන්තාවෝ එසේ ප්‍රකාශ කළෝය. ඡන්ද වේදිකාවල හෝ තැන් තැන්වල බොරු බේගල් නොකිය මාලිගාවත්ත නිවාස සංකීර්ණය වෙත පැමිණ සැබෑ තත්ත්වය සිය දෑසෙන්ම දැකගන්න යැයි එම කාන්තාවෝ සජිත් ප්‍රේමදාස මහතාගෙන් ඉල්ලලීම් කළෝය.අපායක් බවට පත්ව තිබු මාලිගාවත්ත නිවාස සංකීර්ණය වත්මන් රජයේ නිවාස. ඉදිකිරීම් හා පොදු පහසුක්ම ඇමැති විමල් වීරවංශ මහතාගේ මැදිහත් වීමේන් පසුව යළි සුරපුරක් බවට පත්ව ඇති බව පවසන එම සංවිධානය එය දරාගත නොහැකි වී ප්‍රේමදාස මහතා වැරදි මත රටපුරා ගෙන යමින් සිටින බව කීවේය. මෙතෙක් කළක් මාලිගාවත්ත ගැන කතා නොකළ සජිත් මහතාට හදිසියේ මේ ප්‍රදේශය මතක් වුයේ ඇයි දැයි ප්‍රශ්නයක් පැන නගින බවත්, ඔහු හලන කිඹුල් කඳුලුවලට මාගිලාවත්ත ජනතාව රැවටෙන්නේ නැති බවත් දිරිය දියණියෝ සංවිධානය ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n12082717</link>
    <topic>වැව්වල රොන්මඩ ඉවත්කර වැඩි ජල ධාරිතාවක් රඳවාගත හැකි පරිදි ප්‍රතිසංස්කරණය කරන්න</topic>
    <author>ධනුෂ්ක ගොඩකුඹුර අම්පාර සිට</author>
    <content>උඩවලව ජලාශයෙන් රොන් මඩ ඉවත්කර වැඩි ජල ධාරිතාවක් රඳවාගත හැකිවන අයුරින් එහි ප්‍රතිසංස්කරණ කටයුතු කඩිනමින් සිදු කරන ලෙස ජනාධිපති මහින්ද රාජපක්ෂ මහතා වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා වෙත උපදෙස් ඊයේ ලබා දුන්නේය.ඊයේ (26) පෙරවරුවේ උඩවලව ජලාශයේ නිරීක්ෂණ චාරිකාවකට එක් වෙමින් ජනාධිපතිවරයා මේ උපදෙස් ලබා දුන්නේය.පළාතේ ගොවි ජනතාවට තම ගොවි තැන් කටයුතු පහසුවෙන් කරගෙන යාමට අවශ්‍ය වටපිටාවද නිර්මාණය කරමින් වැවේ ප්‍රතිසංස්කරණ කටයුතු කඩිනම් කරන ලෙස ජනාධිපතිවරයා මෙහිදී වැඩිදුරටත් උපදෙස් ලබා දුන්නේය.1963 වසරේ ඉදිකළ උඩවලවේ ජලාශය දැනට ශ්‍රී ලංකාවේ ඇති තුන්වැනි විශාලතම ජලාශය වේ. උඩවලව, ඇඹිලිපිටිය, හම්බන්තොට ප්‍රදේශවලට මෙමගින් ජලය සැපයෙන අතර මේ ප්‍රදේශයේ ජනාවාස ඇතිවීම උඩවලව ජලාශය ඇතිවීමත් සමඟ සිදු වුනි.ප්‍රධාන වශයෙන් වී ගොවිතැන හා කෙසෙල් වගාවට ජලය සපයන මේ ජලාශය සතුව විදුලි බලාගාර දෙකක් ඇති අතර එමගින් ජාතික විදුලිබල සැපයුමට දායක වෙති.උඩවලව ජලාශය ශ්‍රී ලංකාවේ ප්‍රධානතම ගංගාවක් වන වලවේ ගඟ හරස් කොට ඉදිකොට තිබේ.අනතුරුව ජනපති ඇඹිලිපිටිය චන්ද්‍රිකා වැවේ ප්‍රතිසංස්කරණ කටයුතු නිරීක්ෂණය සඳහාද එක් විය.ප්‍රදේශයේ ජනතාවට ප්‍රයෝජනවත් වන ආකාරයෙන් වැවේ ප්‍රතිසංස්කරණ කටයුතු කඩිනම් කරන ලෙස මෙහිදී උපදෙස් ලබා දුන් ජනාධිපතිතුමා රොන්මඩ ඉවත් කරමින් වැව් ජල වැඩි ධාරිතාවක් රඳවාගත හැකි අයුරින් ප්‍රතිසංස්කරණ කටයුතු සිදු කරන ලෙස උපදෙස් ලබා දුන්නේය.චන්ද්‍රිකා වැවට පැමිණෙන ජනතාවට නෑමට සුදුසු ස්ථානයක් එහි නිර්මාණය කරන ලෙස ද ජනාධිපතිවරයා උපදෙස් ලබා දුන්නේය.වැවේ ඉවුරු ප්‍රතිසංස්කරණය සඳහා රුපියල් මිලියන 203ක මුදලක් ඇස්තමේන්තුගත කොට තිබේ.රත්නපුර දිස්ත්‍රික් පාර්ලිමේන්තු මන්ත්‍රී සනී රෝහණ, ජනාධිපති කාර්ය මණ්ඩල ප්‍රධානී ගාමිණී සෙනරත් ඇඹිලිපිටිය ප්‍රාදේශීය සභාවේ වැඩබලන සභාපති එම්.කේ.අමිල මහත්වරුන් ද ජනාධිපතිවරයා සමඟ මේ අවස්ථාවන්ට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n12082720</link>
    <topic>කපිලවස්තු සර්වඥධාතුන් වහන්සේ සැප්.2 වැනිදා මාතර ට වැඩම කරවති</topic>
    <author>මාතර දිසා විශේෂ</author>
    <content>කපිලවස්තුපුර ශ්‍රී සර්වඥධාතුන් වහන්සේලා සැප්තැම්බර් 02 සිට 05 දක්වා මාතර වල්ගම වැවහමන්දූව කොටිකාගොඩ රජමහා විහාරයේදී දිවා රාත්‍රි වන්දනාමාන කිරීමට අවකාශ සලසා ඇත.කොටිකාගොඩ රජමහා විහාරය ඉපැරණි රජමහා විහාරයක් බව විහාරස්ථානය සතු ඉඩම් ඔප්පු හා ඓතිහාසික භාණ්ඩවල සඳහන්ව ඇත.සර්වඥධාතුන් වන්දනා මාන සිදුකරන දිනවල පැමිණෙන සැදැහැවතුනට දිවා රාත්‍රි ආහාරපාන සඳහා දන්සල්, සෞඛ්‍ය පහසුකම් ප්‍රවාහන පහසුකම් හා ආරක්ෂක කටයුතු ද සලසා ඇත.ශ්‍රී සර්වඥධාතුන් වහන්සේලා වන්දනාමාන කිරීමට එන සැදැහැවතුන් සුදු පැහැති වස්ත්‍රාභරණවලින් සැරසී එන ලෙස විහාරාධිපති හක්මන ධම්මරතන හිමියන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=n12082722</link>
    <topic>අමෙරිකානු මොන්ටිසෝරි ආයතනයේ තෙවැනි ශාඛාව විවෘත වෙයි</topic>
    <author/>
    <content>අමෙරිකානු මොන්ටිසෝරි ආයතනයේ (Montessori Institute of America) ශ්‍රී ලංකාවේ 03 වන ශාඛාව, අධ්‍යාපන අමාත්‍ය බන්දුල ගුණවර්ධන මැතිදුන්ගේ ප්‍රධානත්වයෙන් 2012 අගෝස්තු මස 2 වන දින, නො. 97/10, තිලක උදානය, නුගේගොඩ ස්ථානයේදී විවෘත විය.මේ ශාඛාවේ ප්‍රධාන අරමුණ වන්නේ ජාත්‍යන්තරව පිළිගත් නූතන ක්‍රමවේදවලින් සමන්විත මොන්ටිසෝරි ගුරුවරුන් පුහුණු කිරීමෙන් පසු ලබාදෙන සහතිකය ජාත්‍යන්තරව ඉහළ පිළිගැනීමකට ලක්වන්නේ එය ප්‍රදානය කරන MIA ආයතනය Montessori Accreditation Council for teacher Education (MACTE) හි වරලත් සාමාජිකත්වය ලබා ඇති බැවිනි.මේ විෂය ක්ෂේත්‍ර‍යේ ඉතාමත් පුළුල් හා වසර 15ට වැඩි කාලයක අත්දැකීම් බහුල පුෂ්පා අළුත්ගමගේ මෙහි අධ්‍යක්ෂිකා ධූරය හොබවයි.ඇය 2003 වසරේදි අමෙරිකානු මොන්ටිසෝරි ආයතනයේ සාමාජිකත්වය ලබාගත් අතර 2006 වසරේ සිට මේ දක්වා එහි අධ්‍යක්ෂ මණ්ඩලයේ සමාජිකාවක් ලෙස කටයුතු කරයි.අළුත්ගමගේ මහත්මියගේ මූලික අභිප්‍රාය වන්නේද පෙර අපර දෙදිග රටවල් සමඟ එකතු වී ශ්‍රී ලංකාව තුළ ක්‍රමවත් නවීන ක්‍රමවේදයන්ට අනුකූල වූ මොන්ටිසෝරි ගුරුවරු අධ්‍යාපනයක් ස්ථාපිත කිරීමයි. එමෙන්ම ශ්‍රී ලංකිකයන්ට මේ ක්ෂේත්‍රයේ පිළිගත් විදෙස් රැකියා අවස්ථා ඇති කිරීමද ඇගේ අභිප්‍රායයි.තවද ශ්‍රී ලංකාවේ කුඩා දරුවන්ගේ අධ්‍යාපනය වෙනුවෙන් ක්‍රියා කරන සියලුම පාර්ශ්වයන් ඇය ලබා ඇති ජාත්‍යන්තර දැනුම බෙදා ගැනීමට අළුත්ගමගේ මහත්මිය කැමැත්තෙන් සිටියි.මොන්ටිසෝරි ක්ෂේත්‍රයේ රැකියාවක් කිරීමට අපේක්ෂිත ඔබට සහ උසස් මොන්ටිසෝරි අධ්‍යාපනයක් තම දරුවාට ලබා දීමට අපේක්ෂිත ඔබට එම ස්ථානය විවෘතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=r1208271</link>
    <topic>ගලේවෙල කැඳන්ගමුව ප්‍රාථමික විදුහලට ජල පහසුකම් නෑ: සිසු දරුවන් අසීරුවේ</topic>
    <author>ගලේවෙල මධ්‍යම සමූහ – පී. ජී. ගුණතිලක</author>
    <content>ගලේවෙල නගරයේ සිට කි. මී. 15 ක් පමණ දුරින් කැඳන්ගමුව ප්‍රාථමික විද්‍යාලය පිහිටා ඇත. එය අති දුෂ්කර පාසලකි. ඒ නිසාම ප්‍රාථමික පාසල් 5000 ක් සංවර්ධනය කිරීමේ වැඩසටහනට මේ පාසල ඇතුළත් වී තිබුණත් පසුව එය එම වැඩසටහනෙන් ඉවත් වී තිබිණ.කෙසේ වෙතත් 1961 වසරේදී රජයට පවරාගෙන පවත්වාගෙන යන මේ පාසල අනිකුත් පාසල් සමඟ සසඳන විට ලබා ඇත්තේ් ඉතාම අඩු යටිතල පහසුකම්ය.දැනට මෙහි ගුරුවරු (විදුහල්පති සමඟ) 6 ක් සේවය කරති. සිසුන් 44 ක් අධ්‍යාපනය ලබති. එදා මෙදාතුර සිසුන් 940 ක් මෙහි අධ්‍යාපනය ලබා ඇත.මේ පාසල ගැන සිසුන් හා මවුපියෝ මෙසේ කීහ.ධම්මික ප්‍රසන්න - අපේ ළමයි ඉගෙන ගන්නේ කැඳන්ගමුව පාසලේ. ඒ ළමයින්ට තිබෙන්නේ ඉතා අඩු පහසුකම්. ප්‍රධාන වශයෙන් ජල හිඟය තදින් බලපානවා. දිනපතා අම්මා කෙනෙක් ඈතින් ගෙනැවිත් සිසුන්ට ජලය ලබා දෙනවා. ස්ථිර ජලසම්පාදන යෝජනා ක්‍රමයක් තිබුණා නම් මේ දුෂ්කරතා ඇතිවන්නේ නෑ.ගුරු නිවාසය අබලන් වෙලා අවුරුදු ගණනාවක් වෙනවා. දුර බැහැර ගුරුවරයෙක් ආවත් මාරුවීමක් හදාගෙන යනවා. පසුගියදා ඉංගශ්‍රීසි ගුරුවරියක් ආවා. දින දෙකයි හිටියේ. පාසලට යන පාර අබලන් වෙලා අවුරුදු ගණනක් වෙනවා හදන්නේ නෑ. හරිහැටි පිට්ටනියක් නෑ. ක්‍රීඩා උපකරණ නෑ.සුභද්‍රා කුමාරි - අපේ ළමයි වෙන පාසලකට දැම්මොත් මේ පාසල වැසී යනවා. තරගකාරී රටාවක් තිබෙන සමාජයක අපේ දරුවන්ට හොඳ අධ්‍යාපනයක් ලබා දෙන්න අපිත් ආසයි.මධුෂානි ලක්ෂිකා සිසුවිය - අපට හරිහැටි පුස්තකාලයක් නෑ. තිබෙන පිට්ටනියේ හැරෙන්නවත් ඉඩ නෑ. පාසලට යන පාර අබලන්. ක්‍රීඩා උපකරණ නෑ.කසුන් ජනංජය සිසුවා - අපි පෝසත් මවුපියන්ගේ දරුවෝ නෙමේ. අපි ජීවත්වෙන්නේ් ඉතා අමාරුවෙන්. අපේ පාසල අංගසම්පූර්ණ පාසලක් කරන්න කියලා පුංචි අපි හැමෝගෙන්ම ඉල්ලා සිටිනවා.නොයෙක් අඩුපාඩු මැද පවත්වාගෙන යන කැඳන්ගමුව ප්‍රාථමික පාසල තවදුරටත් මේ අන්දමින් ම තිබුණොත් එය වැසී යාම අරුමයක් නොවනු ඇත. මවුපියෝ තම දරුවන්ට හොඳ අධ්‍යාපනයක් ලබා දීමට කැමතියි. ඒ අහිංසක අවශ්‍යතාව ඉටුකර ගැනීමට පසුබිම සකස් කරදීම බලධාරීන්ගේ යුතුකම හා වගකීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=r1208272</link>
    <topic>බඩල්කුඹුර-කිරවනාගොඩ ප්‍ර‍ෙද්ශවාදීන්ට ලැබෙන්නේ පානයට නුසුදුසු මලකඩ වතුර</topic>
    <author>මොනරාගල සමූහ - කේ. බී. රත්නායක</author>
    <content>ජලසම්පාදන හා ජලාපවහන මණ්ඩලය මගින් බඩල්කුඹුර ප්‍රාදේශීය ලේකම් කොට්ඨාසයේ ක්‍රියාත්මක කළ කිරවනාගොඩ ගලහ පානීය ජල යෝජනා ක්‍රමය මගින් ලබා දෙන ජලය දුගඳ බවින් හා මලකඩ රස නිසා පානය කිරීමට සුදුසු තත්ත්වයක නැතැය ගම්වාසීහු මැසිවිලි නඟති.ඌව පළාත් සභාව මගින් රුපියල් දහනවලක්‍ෂ හතළිස් අටදහස් තුන්සිය අනූහයක මුදලක් මේ සඳහා ජලසම්පාදන හා ජලාපවහන මණ්ඩලයට ලබා දී ඇත.මෙහි ජල මූලාශ්‍රය වී ඇත්තේ අඩි 200 ක් පමණ ගැඹුරු නළ ළිඳකි. එම නළ ළිඳෙන් සෘජුවම ගම්වාසීන්ට ජලය ලබාදීම නිසා මේ තත්ත්වය උදා වී තිබේ.මේ ජල යෝජනා ක්‍රමය සඳහා පුස්සැල්ලෑව ප්‍රදේශයේ ජල ටැංකියක් ඉදිකර ඇතත් එහි උස ප්‍රමාණවත් නොවීම නිසා එයින් ගම්මානවලට ජලය සැපයීමට නොහැකි වී ඇත. මේ නිසා ජලසම්පාදන හා ජලාපවහන මණ්ඩලය මගින් සිදු කෙළේ ගම්මානයට ජලය බෙදන ජලනළය නළ ළිඳෙන් ජලය නිකුත් කරන නළය සමඟ සෘජුවම සම්බන්ධ කිරීමය.කිරවනාගොඩ ගම්වාසීන්ට දුගඳ හමන මලකඩ රසැති ජලය පානය කිරීමට සිදු වී ඇත්තේ එබැවිනි.කිරවනාගොඩ මරණාධාර සමිතියේ සභාපති ආර්. කේ. ඩී. චන්ද්‍ර අමරසේන මහතා මෙසේ කීය.කිරවනාගොඩ ගලහ ජල යෝජනා ක්‍රමය මගින් මයිලගස්තැන්න, කිරවනාගොඩ, ගලහ, පරගස්ආර, ගොරොක්ගහදොරුව, බඩල්වත්ත, කඳන්පාරුව ආදී ගම්මානවල පවුල් 278 කට ජල පහසුකම් ලබා දුන්නා. මේ නළ ළිඳෙන් වතුර පුස්සැල්ලෑව ගමේ ඉදිකළ ටැංකියට ලබා දී එයින් ගම්වලට පිරිසුදු ජලය ලබාදීමට සැලසුම් කර තිබුණා. නමුත් ජලසම්පාදන හා ජලාපවහන මණ්ඩලය මගින් ඉදිකළ ටැංකිය උසින් අඩු නිසා එයින් ගම්මානවලට ජලය දීමට නොහැකි වුණා. දැන් එයින් පවුල් පහළොවකට පමණ ජල පහසුකම් ලැබෙනවා. ජල යෝජනා ක්‍රමය විවෘත කර දැන් මාස හයක් වෙනවා. එහෙත් අපට ජලය නෑ.මේ පිළිබඳ අදහස් දැක්වූ ජලසම්පාදන හා ජලාපවහන මණ්ඩලයේ ‍ෙමානරාගල දිස්ත්‍රික් කාර්යාලයේ ප්‍රාදේශීය කළමනාකරු ප්‍රභාත් විජේසුන්දර මහතා - කරවිලගමේ ඉදිකර ඇති නළ ළිඳෙන් ජලය ලබා දී බඩල්කුඹුර ජල යෝජනා ක්‍රමයේ දැනට ඇති ධාරිතාව වැඩිකර කිරවනාගොඩ ගම්මානයේ ජනතාවට එයින් පිරිසුදු පානීය ජලය ලබාදීමට කටයුතු කරනවා. එය නුදුරු දිනකදීම ක්‍රියාත්මක කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=r1208273</link>
    <topic>බදුල්ලේ තරුණ කලා කරුවකු‍ෙගන් දැව සුබුළුවලින් නිමවෙන විසිතුරු නිර්මාණ</topic>
    <author>හල්දුම්මුල්ල සමූහසිරිල් සෙනෙවිරත්න</author>
    <content>දැව සුබුළු උපයෝගී කරගෙන විස්මිත නිර්මාණ කරන කලාකරුවකු බදුල්ල, මයිලගස්තැන්නෙ පදිංචිව සිටී.ඔහු ඉන්දික උදයාංගය.මොහුගේ නිර්මාණ ඉතා සංකීර්ණය, විස්මිතය, හැම අතින්ම තාත්වික බවක් පෙන්නුම් කෙරේ. ඉතා සියුම් ලෙස කර ඇති මේ නිර්මාණ වරක් දුටු විට දෙනෙත් අදහා ගත නොහැකිය. ඕනෑම කෙනකුට පෙනෙන්නේ ඡායාරූපයක් හෝ පින්සල උපයෝගි කරගෙන කළ නිර්මාණයක් ලෙසය.ඉන්දික උදයංග මහතා මෙසේ කීවේය.මම ස්වයං රැකියාවක් වශයෙන් දැව සුබුළු උපයෝගි කරගෙන කලා නිර්මාණ කරනවා. මේක මා විසින්ම පර්යේෂණ කර උගත් ශීල්පයක් රුපියල් දාහේ සිට රුපියල් ලක්ෂ තුනක වටිනා කමකින් යුත් නිර්මාණ කරනවා. එවැනි නිර්මාණයක් තමයි වලි කුකුළන්ගේ නිර්මාණය. මේකට දැව වර්ග 80ක සුබුළු අරගෙන තිබෙනවා.රත්හඳුන්, සුදු හඳුන්, අරළු, බුළු, නෙල්ලි වැනි දැව වර්ග පවා ගත්තා. මේ නිර්මාණය අවසන් කරන්න මාස 1 1/2ක කාලයක් ගත වුණා. මේ නිර්මාණයේ වටිනාකම ලක්ෂ තුනයි.මගේ නිර්මාණ සංචාරක හෝටල්, සංචාරකයන් මිලදී ගන්නවා.මෙවර 2012 ඌව පළාත් විස්කම් නිර්මාණ තරගයෙන් මේ නිර්මාණය තේරුණා. මම හිතනවා සමස්ත ලංකා තරගයෙන් ප්‍රථම ස්ථානය ලැබෙයි කියලා.මෙවැනි නිර්මාණ ශිල්පීන් අඩුයි. නිදහසේ මනස, හිත, එකඟකරගෙන කළ යුතු කර්මාන්තයක්.අප වගේ කලාකරුවන්ට අත දෙනවානම් නව නිර්මාණ රාශියක් කරන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=r1208274</link>
    <topic>පැලවත්ත අරුප්පිටියේ සමෘද්ධි පවුල් 3කට නව නිවාස</topic>
    <author>කෝට්ටේ මධ්‍යම සමූහ – නන්ද ඒකනායක</author>
    <content>පැලවත්ත, අරුප්පිටිය ග්‍රාම නිලධාරි කොට්ඨාසයේ සමෘද්ධි ආධාර ලබන පවුල් තුනක නිවැසියන් සඳහා නිවාස ආධාර ලබා දී නිවාස ඉදිකිරීමට කඩුවෙල ප්‍රාදේශීය ලේකම් කාර්යාලය පියවර ගෙන තිබේ.මෙම නිවාස සඳහා මුල්ගල් තැබීමද සහකාර ප්‍රාදේශීය ලේකම් ඒ. ඩී. වයි. ආනන්දනී මහත්මියගේ ප්‍රධානත්වයෙන් සිදුකරනු ලැබිණි.එක් නිවෙසක් සඳහා රුපියල් 1,50,000 ක මුදලක් කඩුවෙල නගර සභාවේ විශේෂ නිවාස අරමුදලින් ලබා දී ඇති අතර, ව්‍යාපාර ප්‍රජාවගේ හා දානපතියන්ගේ ආධාර ඇතිව මෙම නිවාස ඉදිකරන බව කඩුවෙල මහ නගර සභාවේ නාගරික මන්ත්‍රී තුෂාර කුරේ මහතා පැවසීය.බත්තරමුල්ල විවිධ සේවා සමුපකාර සමිතියේ සභාපති ඩබ්ලිව්. කේ. අජිත් නිශාන්ත හා සමෘද්ධි නිලධාරි වජිර තරංග මහත්වරු ද මෙම අවස්ථාවලට සහභාගි වූහ. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=r1208275</link>
    <topic>වංචනිකව විදුලිය ලබාගත් පුද්ගලයකුට 10,000ක් දඩ</topic>
    <author>කොච්චිකඩේ විශේෂ – ඩී. මිහිදුකුල</author>
    <content>වංචනික ලෙස විදුලි මීටරයේ ක්‍රියාකාරීත්වය වෙනස් කර විදුලිය ලබාගත්තේ යැයි කියන වරද පිළිගත් අයකුට එලෙස විදුලිය ලබාගත් ඒකක ගණන වෙනුවෙන් එක්ලක්‍ෂ හැත්තෑදහස් හැත්තෑවයි ශත දහයක මුදල ද, (170070.10) අමතරව රු. 10000 ක දඩයක් ද ගෙවන ලෙසට මීගමුව මහේස්ත්‍රාත් හේමාලි හාල්පන්දෙනිය හේවගේ මහත්මිය නියෝග කළාය.මෙලෙස මුදල් ගෙවීමට සිදුවූයේ දොන් බොස්කෝ මාවත, ඒත්තුකාල පදිංචි කන්දසාමි සච්චි නන්දසිවම් නැමැති පුද්ගලයකුටයි.විදුලි මීටරයේ ඉහළ මනු කවරය සිදුරු කර ඒ තුළින් කම්බි කැබැල්ලක් වැනි යමක් ඇතුළත් කර ධාවන තැටියේ ගැටීමට සලස්වා එම ධාවන තැටියේ වේගය අඩාල කොට මෙම විදුලි වංචාව කර ඇතැයි පැමිණිල්ලේ සඳහන්ය.කොළඹ විදුලිබල මණ්ඩලයේ විමර්ශන නිලධාරීන් හා එක්ව මීගමුව පොලිසියේ අධිකරණ කටයුතු භාර නිලධාරි උප පොලිස් පරීක්‍ෂක රංජිත් ප්‍රේමසිරි මහතා සැකකරු අධිකරණයට ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=s1208271</link>
    <topic>ආසියානු නෙට්බෝල් ශූරතාවලියේ දී ශ්‍රී ලංකාවට දෙවැනි තරගයෙන් පහසු ජයක්</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ගෘහස්ථ ක්‍රීඩාංගණයේ දැන් පැවැත්වෙන 8 වැනි ආසියානු නෙට්බෝල් ශූරතාවලියේ ශ්‍රී ලංකාව ඊයේ මුහුණ දුන් දෙවැනි තරගයෙන් ඉන්දියාව පරදා ලකුණු 85-29 ක පහසු ජයක් වාර්තා කළේය.තරගාවලිය ආරම්භ කරමින් ශ්‍රී ලංකාව හා හොංකොං අතර පෙරේදා පැවැති තරගයෙන්ද ශ්‍රී ලංකාවට ලකුණු 81-38 ක ජයක් අත්විය.අඩි 6 කට වඩා උස ක්‍රීඩිකාවන් හතර දෙනෙකු නියෝජනය කරන ශ්‍රී ලංකා පිල මෙවර ආසියානු නෙට්බෝල් තරගාවලියේ ඉදිරියෙන්ම සිටින කණ්ඩායමකි.ඉන්දියාවට එරෙහි තරගයේදී ශ්‍රී ලංකා පිල කාර්තු හතරේදී පිළිවෙළින් 23-6 ක්, 23-9, 16-9 හා 23-5 ක් ලෙස ලකුණු ලබා ගත්තේය.ලොව උසම නෙට්බෝල් ක්‍රීඩිකාව වූ ශ්‍රී ලංකා ගෝල් ෂූවර් තර්ජනී සිවලිංගම් පළමු කාර්තු තුනේදී ක්‍රීඩා කළ අතර සිවුවැනි කාර්තුවේදී විවේක ගැන්වීමට පුහුණුකාරිණිය තීරණය කළාය. ඇය ශ්‍රී ලංකාව ලබාගත් ලකුණු 85 න් ලකුණු 55 ක්ම ලබා දුන්නාය. ඇය වෙනුවට සිවුවැනි කාර්තුවේදී ගෝල් ෂූවර් ලෙස ක්‍රීඩා කළ නිසාලා අල්ගම ලකුණු 20 ක්, ගෝල් ඇටෑක් ක්‍රීඩිකාවන් වූ ෂශිකා සමරසිංහ ලකුණු 9 ක්, සෙමිණි අල්විස් ලකුණු 3 ක් ලබා දුන්හ.ශ්‍රී ලංකා නෙට්බෝල් නායිකා ගයාත්‍රි ලංකාතිලක සෙන්ටර් ස්ථානයේ කැපී පෙනෙන ක්‍රීඩා විලාශයක් පෙන්නුම් කළ අතර අවසන් කාර්තුවේදී ඇයද පිටියෙන් ඉවතට ගියාය.ශ්‍රී ලංකා පිල පළමු කාර්තු තුන අවසාන වෙද්දී ලකුණු 62-24 ක් ලෙස ඉදිරියෙන් සිටි හෙයින් සිවුවැනි කාර්තුවේදී යොවුන් ක්‍රීඩිකාවන් ආදේශ කිරීමට තීරණය විය. ඒ අනුව ගෝල් ඇටෑක් සෙමිණි අල්විස්, ගෝල් ෂූවර් නිසාලා අල්ගම, වින්ග් ඩිපෙන්ස් විශාඛා ප්‍රියදර්ශනී හා සෙන්ටර් දීපිකා දර්ශනී ක්‍රීඩා කළහ.මේ ආදේශවලදී ඉන්දීය පිල යම් වාසියක් ලබා ගත්තද තරගයේ ප්‍රතිඵලයට එය බලපෑමක් නොවුණි.ශ්‍රී ලංකා පිලේ පළපුරුදු ක්‍රීඩිකාවන් වෙතින් අවස්ථා 5 කදී පමණ පා පිළිබඳ නීති උල්ලංඝනය වීම දක්නට ලැබුණු ප්‍රබල දුර්වලතාවකි. ශ්‍රී ලංකා පිලේ ගෝල් ෂූවර් වෙත පන්දු පිරිනැමීමේ අවස්ථා 8 ක් නිසිපරිදි සිදුනොවිණි. එහෙත් වැඩි ලකුණු පරතරයක් තිබු‍ හෙයින් එම දුර්වලතාව ප්‍රතිඵලයට බලපෑමක් නොවීය.කෙසේ වුවද ශ්‍රී ලංකා ආරක්ෂක පෙළේ ක්‍රීඩා කළ චතුරංගනී ජයසූරිය, මරීෂා ප්‍රනාන්දු හා ගයනී දිසානායක දක්ෂතා දැක්වූහ. මේ හේතුවෙන් ඉන්දියාවට ලකුණු අතරට පැමිණීම අපහසු විය.නිමාවු තරග ප්‍රතිඵල මෙසේයඅද පැවැ­ත්වෙන තරග.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=s1208272</link>
    <topic>අන්තර් සමාජ රගර් ලීග් කිරුළ හැව්ලොක්ස් පිලට</topic>
    <author>ෆවුස් මොහොමඩ්</author>
    <content>නාවික හමුදා පිලට එරෙහිව ලකුණු 22-13ක ජයක් වාර්තා කරමින් අන්තර් සමාජ පළමු කොටසේ රගර් ලීග් තරගාවලි‍යේ අවසන් තරගවටය නිමාකළ හෙන්රි ටෙරන්ස්ගේ නායකත්වයෙන් යුත් හැව්ලොක්ස් පිල වසර 31කට පසුව අන්තර් සමාජ ලීග් ශූරතාවට හිමිකම් කීවේය. වැලිසර දී පැවැති අවසන් තරගවටයේ දෙපිල මුහුණදුන් අවසන් තරගයේ පළමු භාගය නිමාවනවිට ලකුණු 10-12ක් ලෙස ඉදිරියෙන් සිටි හැව්ලොක්ස් පිල ගෝල් 2ක්, උත්සාහක දිනුමක් සහ දඬුවම් පහරක් වාර්තා කළ අතර නාවික හමුදා පිල ‍ගෝලයක් සහ දඬුවම් පහර 2ක් එල්ල කළේය.‍මේ අතර අප්කන්ට්‍රි ලයන්ස් පිලට එරෙහිව ‍ලකුණු 19-17ක තියුණු ජයක් අත්කර ගනිමින් අවසන් තරගවටය නිමාකළ මහනුවර ක්‍රීඩා සමාජයට අනුශූරතාවයෙන් සෑහීමකට පත්වීමට සිදුවිය. තරගයේ පළමු භාගය නිමාවනවිට අප්කන්ට්‍රි පිල ලකුණු 17-5ක්‍ ලෙස ‍ඉදිරියෙන් සිටියේය. නමුත් දෙවැනි භාගයේ දී ආක්‍රමණශීලී ක්‍රීඩා රටාවක් පෙන්නුම් කළ මහනුවර පිල තරගයේ සියලු වාසි අත්කර ගැනීම කැපීපෙනුණු සිදුවීමක් විය. පළමු භාගයේ දී උත්සාහක දිනුමක් පමණක් ලබාසිටි මහනුවර කණ්ඩායමේ ජයග්‍රහණය තහවුරු කළේ ෆසිල් මිර්ජාය. ඔහු දෙවැනි භාග‍යේදී උත්සාහක දිනුම් 2ක් තැබූ අතර ඒවා ගෝලයන් බවට පත්කිරීමටද සමත්විය.පළඟ ශූරතාව සඳහා ගුවන් හමුදාව සහ සී.ආර්. පිල අතර රත්මලාන ගුවන් හමුදා පිටියේ පැවැති තරගය ලකුණු 23-13ක් ලෙස ජය ගැනීමට ගුවන් හමුදාව සමත්විය. පළමු භාගය නිමාවනවිට ලකුණු 10-6ක් ලෙස සී.ආර්.පිල ඉදිරියෙන් පසුවූවද දෙවැනි භාගයේ දී ගුවන් හමුදාවේ ළහිරු වීරසිංහ, සජිද් සුහේබ් සහ ළහිරු උදයංගගේ විශිෂ්ට ක්‍රීඩා රටාව හේතුවෙන් තරගයේ ජය අත්කර ගැනීමට ගුවන් හමුදාවට හැකිවිය.ගුවන් හමුදා පිල ලැබූ ලකුණු සංබ්‍යාවට ‍ගෝලයක්, උත්සාහක දිනුම් 2ක් සහ දඬුවම් පහර 2ක් ඇතුලත් වූ අතර සී.ආර්. පිල ‍උත්සාහක දිනුම් 2ක් සහ දඬුවම් පහරක් එල්ල කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=s1208273</link>
    <topic>ආසියානු යොවුන් නෙට්බෝල් තරගාවලිය බෲනායි රාජ්‍යයට</topic>
    <author>ප්‍රින්ස් ගුණසේකර</author>
    <content>ආසියානු යොවුන් නෙට්බෝල් ශූරතාවලිය ලබන වස‍රේදී බෲනායි හී දී පැවැත්වෙනු ඇතැයි වාර්තාවේ. නෙට්බෝල් ක්‍රීඩාවට අලුතින්ම පිවිසි බෲනායි රාජ්‍යයේ ක්‍රීඩාව ව්‍යාප්ත කිරීමේ අදහසින් එරට නෙට්බෝල් සංගමය ආසියානු නෙට්බෝල් සම්මේලනයෙන් මේ ඉල්ලීම කර තිබේ.කොළඹ දී දැන් පැවැත්වෙන ආසියානු නෙට්බෝල් තරගාවලිය අතරතුර ආසියානු විධායක කමිටු රැස්වී‍‍මේ දී මේ යෝජනාව සම්මත කිරීමට නියමිතව ඇත.එමෙන්ම මීළඟ ආසියානු නෙට්බෝල් ශූරතාවලිය ලබාගැනීමට සිංගප්පූරුව හා පාකිස්තානය තරගයට පිවිස සිටිති.එහෙත් සිංගප්පූරුවට මීළඟ ආසියානු නෙට්බෝල් තරගාවලිය බහුතර කැමැත්ත මත ලැබෙනු ඇතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=s1208274</link>
    <topic>පොදු රද මඩුලු ක්‍රීඩා දූෂණ පිළිබද කල්මාඩිට තවත් චෝදනා</topic>
    <author/>
    <content>පසුගිය වසරේ ඉන්දියා‍වේ පැවැති පොදුරාජ්‍ය මණ්ඩල ක්‍රීඩා උලෙළේ සංවිධායක කමිටු සභාපති ලෙස කටයුතු කළ සුරේෂ් කල්මාඩිට එරෙහිව ඉන්දියාවේ මධ්‍යම විමර්ශන කාර්යංශය තවත් ‍චෝදනා පත්‍රයක් ගොනුකොට ඇත. මෙවර චෝදනා පත්‍රයේ අඩංගු වන්නේ පොදු රාජ්‍ය මණ්ඩල ක්‍රීඩා උලෙළේ තාක්ෂණික කටයුතු පද්ධතිය සම්බන්ධයෙන් සිදුකළ බවට සැකකෙරෙන මූල්‍යමය වංචාවකි.මීට පෙර කල්මාඩි ඇතුලු 10දෙනෙකුට විරුද්ධව මධ්‍යම විමර්ශන කාර්යංශය මගින් නඩු පැවැරුවේ එම ක්‍රීඩා උලෙළේ සිදුවූ මූල්‍යමය දූෂණ හේතු කොටගෙනය. ඒ අනුව නිලධාරීන් ඇතුලු පෞද්ගලික සමාගම් 2කට දූෂණ වංචා යටතේ චෝදනා ගොනුකොට තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=s1208275</link>
    <topic>යොවුන් ක්‍රිකට් ශූරතාව ඉන්දියාවට</topic>
    <author/>
    <content>ඉන්දියාව සහ ඔස්ට්‍රේලියාව අතර පැවැති අවුරුදු 19න් පහළ ලෝක කුසලාන ක්‍රිකට් අවසන් මහා තරගයෙන් කඩුලු 6ක ජයක් අත්කර ගත් ඉන්දියාව ශූරතාව දිනා ගත්තේය. ඔස්ට්‍රේලියාවේ ටවුන්ස්විල් නුවර පැවැති මේ තරගයේ දී විශිෂ්ට පිතිහරඹයක නිරත වූ ඉන්දියා පිලේ නායක උන්මුක්ට් චාන්ද් නොදැවී ලකුණු 111ක් රැස් කරමින් සිය කණ්ඩායම ජයග්‍රහණය කරා මෙහෙයවීය. ඔහුට අනගි සහයක් ලබාදුන් ස්මිට් පටේල් නොදැවී ලකුණු 62ක් වාර්තා කළේය.පළමුව පන්දුවට පහරදුන් ඔස්ට්‍රේලියාව ඕවර 50 අවසානයේ කඩුලු 8කට ලකුණු 225ක් ලබා ගත්තේය. නායක විලියම් බොසිස්ටෝ නොදැවි ලකුණු 87ක් රැස් කිරීමට සමත්විය. පන්දු යැවීමේ දී සන්දීප් ෂර්මා කඩුලු 4ක් දවාලීය.පිළිතුරු ඉනිම ක්‍රීඩා කළ ඉන්දියාව ඕවර 47.4ක දී කඩුලු 4ක් පමණක් දැවී ජය වාර්තා කළේය. ඉන්දියා නායක චාන්ද් තරගයේ වීරයා ලෙසත්, ඔස්ට්‍රේලියා නායක බොසිස්ටෝ තරගාවලියේ වීරයා ලෙසත් සම්මාන දිනාගත්හ. ඉන්දියාව ලෝක යොවුන් ක්‍රිකට් කිරුළ අත්කරගත් 3 වැනි අවස්ථාව මෙයවේ.ඔස්ට්‍රේලියාව – 225/8 (ඕවර 50) විලියම් බොසිස්ටෝ නොදැවී 87, ඇෂ්ටොන් ටර්නර් 43, ට්‍රේවිස් හෙඩ් 37 (සන්දීප් ෂර්මා 54/4)ඉන්දියාව – 227/4 (ඕවර 47.4) උන්මුක්ට් චාන්ද් නොදැවී 111, ස්මිට් පටේල් නොදැවී 62, බාබා අපරාජිත් 33.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=s1208276</link>
    <topic>යුද හමුදාවේ නිලක්ෂිට විස්සයි20 තරග වරම්</topic>
    <author>ෆවුස් මොහොමඩ්</author>
    <content>ලබන මස ශ්‍රී ලංකාවේ දී පැවැත්වෙන විස්සයි20 ලෝක කුසලාන කාන්තා ක්‍රිකට් තරගාවලියට නම්කළ 14 දෙනෙකුගෙන් සමන්විත ශ්‍රී ලංකා පිලට නවක ක්‍රීඩිකා නිලක්ෂි සිල්වා ඇතුලත්ව සි‍ටින්නීය. යුද හමුදාව නියෝජනය කරන 21 හැවිරිදි නිලක්ෂි විශිෂ්ටතම පන්දු රකින්නියක ලෙස ප්‍රකටය. පසුගියදා පැවැති පුහුණු තරගවලදී පන්දුයැවීමෙන් මෙන්ම පන්දු රැකීමෙන්ද දැක්වූ දක්ෂතා අනුව අවසන් කණ්ඩායමට එක්වීමට නිලක්ෂි සමත්වූ බව කාන්තා ක්‍රිකට් සම්බන්ධිකරණ නිලධාරිනී වැනේසා ද සිල්වා මහත්මිය පැවසීය.ශෂිකලා සිරිවර්ධනගේ නායකත්වයෙන් යුත් ශ්‍රී ලංකා කාන්තා ක්‍රිකට් පිලට ශෂිකලා, චමනී, ‍සඳමාලි සහ ඊෂානි තුන්ඉරියව් ක්‍රීඩිකාවෝ ලෙසත්, උදේශිකා, ශ්‍රීපාලී, ඊෂානි සහ ලක්ෂිකා වේගපන්දු යවන්නියන් ලෙසත් ඇතුලත්ව සිටිති. කණ්ඩායමේ දඟපන්දු යැවීමේ බලඈණිය ඉනෝකා රණවීර සහ මධුරී සමුද්‍රිකාගෙන් ශක්තිමත් වී ඇත.විස්සයි20 ලෝක කුසලානයට නම්කළ ශ්‍රී ලංකා කාන්තා ක්‍රිකට් පිල- ශෂිකලා සිරිවර්ධන (නායිකා), සඳමාලි දොලවත්ත, දිලානි මනෝදරා, චමරී අතපත්තු, දීපිකා රසාංගිකා, ඊෂානී ලොකුසූරිය, චමනී සෙනෙවිරත්න, ශ්‍රීපාලී වීරක්කොඩි, උදේශිකා ප්‍රබෝධනී, මධුරි සමුද්‍රිකා, ‍ඉනෝකා රණවීර, ප්‍රසාදිනී වීරක්කොඩි, ඉනෝකා ගලගෙදර, නිලක්ෂි සිල්වා.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=f1208271</link>
    <topic>රජයේ සේවකයාගේ ගරුත්වය ආරක්‍ෂා කිරීමට අපට පුළුවන් වුණා</topic>
    <author/>
    <content>තැපැල් ඡන්දයේදී රජයේ සේවකයන් කටයුතු කරන ආකාරය ඔවුන්ගේ තීන්දු තීරණ මැතිවරණ ප්‍රතිඵලයට බලපාන ආකාරයත් මැතිවරණ සටන් බිමේ වර්තමාන තත්ත්වය හා තවත් කාලීන දේශපාලන කරුණු පිළිබඳව ඇමැති ඩබ්ලිව්. ඩී. ජේ. සෙනෙවිරත්න මහතා සමඟ සිදුකළ සංවාදයකි මේ.හැසිරීම ගැන අමුතුවෙන් කියන්න දෙයක් නැහැ. රජයේ සේවකයා කියන්නේ අලුතින් දේශපාලනය උගැන්විය යුතු කෙනෙක්වත් දේශපාලනයේදී ගත යුතු මඟ පෙන්වා දිය යුතු කෙනෙක්වත් නොවෙයි. බුද්ධිමත්ව තීන්දු තීරණ ගන්න පිරිසක්. ඒ නිසා දේශපාලනඥයන් විදියට අපිට ඔවුන්ට මඟ පෙන්වා දීමට අවශ්‍යතාවක් නැහැ.එක්සත් ජනතා නිදහස් සන්ධානය බලයට පැමිණෙද්දී රජයේ සේවකයාට ආත්ම ගරුත්වයක් ඇතිව තම ජීවිතය ගත කිරීමට හැකියාවක් තිබුණේ නැහැ. මෙහිදී රජයේ සේවකයගේ අවම මූලික වැටුප රුපියල් හයදහස් තුන්සියය තරම් පහළ තලයකයි තිබුණේ . ඒත් අවම මූලික වැටුප රුපියල් 11300 දක්වා ඉහළ දැමීමට රජය කටයුතු කළා. මේ නිසා රජයේ සේවකයාගේ ආත්මාභිමානය ඉහළ දැමීමට පුළුවන් වීම ගැන සතුටට පත්වීමට අපට පුළුවන් කම තිබෙනවා. රජයේ සේවකයා නොසැලී එක දිගටම ආණ්ඩු පක්‍ෂයට සහාය පළ කරන්නේ ඒ නිසයි.රජයේ සේවය ශක්තිමත් කිරීමටත් රජයේ සේවකයාගේ ගරුත්වය ආරක්‍ෂා කිරීමටත් අපට පුළුවන් වුණා. අපට මතකයි එජාප පාලන කාලවලදී රාජ්‍ය සේවය හකුලා දැමීමට ඔවුන් කටයුතු කළ විදිහ. මේ දේවල් අද එජාපයේ මහත්වරුන්ට අමතක වූ දේවල් අදත් රජයේ සේවකයන්ට අද ඊයේ වගේ මතකයි.එය මූලික වන්නේ ආණ්ඩුව රජයේ සේවකයා වෙනුවෙන් ඉෂ්ඨ කළ යුතුකම අනුවයි. වැඩ කරන ජනතාව රජයේ සේවකයන් අඛණ්ඩව ආණ්ඩුවට සහාය පළකරමින් සිටින්නේ. එයට එකම හේතුව එයයි. ඔවුන් මනා ලෙස හඳුනාගෙන සිටින්නේ . ඒ නිසා තමයි මේ විදිහට රජයේ සේවකයා රජය සමඟ දිගු කාලීනව බැඳ සිටින්නේ.ඔබ මීට පෙර කීවා රජයේ සේවකයන්ට මේ ආණ්ඩුව විශාල කාර්යභාරයක් ඉෂ්ඨ කළා කියලා. ඒත් වෘත්තිය සමිති පවසන්නේ රුපියල් 2500 වැටුප් ඉහළයාම් ලබානොදී ආණ්ඩුවේ සේවකයන් මුලාකළ බවයි.වෘත්තිය සමිති හදන්නේ සේවකයන්ව මුලා කරලා රවට්ටලා ඔවුන්ගේ පටු දේශපාලන න්‍යාය පත්‍ර පටු අරමුණු ජයගැනීමටයි. මේ විදිහට චෝදනා එල්ල කරන වෘත්තිය සමිති වෙනත් බාහිර දේශපාලන පක්‍ෂවල අරමුණු ඔස්සේයි ගමන් කරන්නේ. එහෙම නැතිව සේවකයන්ගේ පැත්තෙන් බලා ඔවුන් කටයුතු කරන පාටක් පෙනෙන්නට නැහැ.පසුගිය අවුරුදු තුනේදි රජය සේවක වැටුප් ප්‍රමාණය රුපියල් දෙදහස් පන්සියයටත් වැඩි ප්‍රමාණයකින් ඉහළ ගිහින් තිබෙනවා. මේ වගේ තත්ත්වයක් තිබියදී පවා රජයේ සේවකයන් මුලා කිරීමට වෘත්තිය සමිති කටයුතු කරනවා.මේ චෝදනා එල්ල කරන්නේ කවුද ඔවුන් මේ චෝදනා එල්ල කරන්නේ හොඳ සිහියකින්ද කියලා සැක සිතෙනවා. පසුගිය දිනවල වර්ජන රැසක් තිබුණා. එහිදී විවිධ ආකාරයේ විසැඳුම්වලට එළැඹුණා. එහෙත් කිසිවකුගේ රැකියා අහිමි වුණේ නැහැ. කිසිවකු රැකියාවලින් නෙරපා හැරියේ නැහැ. තර්ජනය කළේ නැහැ. ප්‍රජාතන්ත්‍රවාදි මූලධර්ම රැක ගනිමින් තමයි කටයුතු කළේ. මේ ආණ්ඩුව ඉතාමත් ප්‍රජාතන්ත්‍රවාදී විදිහට කටයුතු කරන ආණ්ඩුවක්.අපට මතකයි රුපියල් දහයක් වැටුප් ඉහළ දමන්න කියලා වර්ජනය කරද්දී සේවකයන් දහස් ගණනක් 1980 දී එජාප ආණ්ඩුව විසින් සේවයෙන් පහ කළා. ඔවුන් එදා හැසිරුනේ හිට්ලර් පන්නයේ ඒකාධිපති වියරුවකින්. මේ විදිහට හැසුරුණ අය තමයි අද කිසිවක් නොදන්න නොදරුවන් විදිහට හැසිරෙන්නේ.අමුතුවෙන් අලුතින් කියන්න දෙයක් නැහැ. පළාත් සභා තුනේදීම එක්සත් ජනතා නිදහස් සන්ධානය ඉතාමත් වාසිදායක තත්ත්වයක් තිබෙන්නේ. මැතිවරණ සටන ආරම්භ වීමට පෙර තිබු තත්ත්වයට වඩා ඉතාමත් වාසිදායක තත්ත්වයකයි අද පැමිණ තිබෙන්නේ. අපට ජයග්‍රහණය ගැන ප්‍රශ්නයක් නැහැ. තිබෙන්නේ විජයග්‍රහණයක් නැතිනම් අති බහුතර ජයග්‍රහණයක් ලබා ගැනීමයි. ඒ සඳහා විශාල ජනපෙළගැස්මක් තිබෙනවා.සමහරු සිහින දකිනවා ඇති මේ පාර ආණ්ඩුව පරාජය කරන්න නැතිනම් ආණ්ඩුව ලබා ගන්නා ඡන්ද ප්‍රතිශතය අඩුවෙයි කියලා. ඒත් මේ රටේ ජනතාවට අතීතය අමතක වෙන්නේ නැහැ. ඒ වගේම ආණ්ඩුව සිදු කරන සේවය ගැන විශේෂ ඇගැයීමක් සහිතවයි සිටින්නේ. ඒ නිසා ආණ්ඩුවේ ජයග්‍රහණය වැළැක්වීමට කිසිදු ජගතෙකුට පුළුවන් කමක් නැහැ.කවුද කියන්නේ අපට අවාසියි කියලා. අපට ජයග්‍රහණය ගැන විශ්වාසයි. අද විපක්‍ෂය මැතිවරණ ජයග්‍රහණය කිරීම තබා තමන්ගේ පක්‍ෂයේ සමඟිය හෝ ආරක්‍ෂා කර ගැනීමට බැරිවෙලා තිබෙන්නේ. රනිල් වික්‍රමසිංහ මහතා එක් පැත්තකට අදිනවා . සජිත්, කරු පිල තවත් පැත්තකට අදිනවා. ෆොන්සේකා මහතා තවත් පැත්තක මේ විදිහේ හතරට පහට කැඩුණු විපක්‍ෂයකට මැතිවරණයක් ජයගැනීමට තබා ඒ ගැන සිතන්නවත් ශක්තියක් ඇතැයි කියා මා නම් සිතන්නේ නැහැ.විපක්‍ෂය කියන තරම් අර්බුදකාරි තත්ත්වයක් මෙරට නැහැ. ඔවුන් අතිශයෝක්තියෙන් යුතුවයි කියන්නේ. අර්බුද ගැන ඔවුන්ට ඕනෑ කර තිබෙන්නේ අර්බුදවලින් රට ගලවා ගැනීම නොවෙයි අර්බුදවල රට ගිල්වා දේශපාලන වාසි ලබා ගැනීමයි. මෙය ඉතාමත් නරක හා අවස්ථාවදී දෙයක් විදිහටයි හඳුන්වා දෙන්න පුළුවන්. අප මුලින්ම බලන්න ඕනෑ දේශපාලනය ගැන නොවෙයි රට ගැනයි . ඒත් විපක්‍ෂයට වෙලා තිබෙන්නේ රට ගැන නොසිතමින් තමන්ගේ දේශපාලන අරමුණු සඳහා ක්‍රියාත්මක වීමයි. එදා යුද්ධය ජයග්‍රාහි ලෙස ඉදිරියට යද්දී ඔවුන් දිගින් දිගටම යුද්ධයට හරස් කැපුවා . අපහාස කළා. කිලිනොච්චි කතා, පාමංකඩ කතා කියලා රණවිරුවන්ට අපහාස කළේ මේ අය තමයි. අදත් ඔවුන් හැසිරෙන්නේ වගකීම් විරහිත විපක්‍ෂයක් විදිහටයි.මම කියන්නේ නැහැ මේ චෝදනා සියයට සියයක් බොරු කියලා. ඒත් මහා පරිමාණයෙන් රාජ්‍ය සම්පත් යොදා ගැනීමක් නැහැ. පරාජය ගැන ඉවවැටී සිටින විපක්‍ෂය තමන්ගේ පරාජය මඟින් සිදුවන ලැජ්ජාව වසා ගැනීමට තමයි මේ විදිහෙ මාතෘකා මතුකරමින් සිටින්නේ.ඒ විදිහෙ දෙයක් සැලැසුම් සහගත වෙනවානම් ඕනෑම කෙනෙකුට චෝදනාව ගැන මැතිවරණ කොමසාරිස්තුමාට හෝ අදාළ බලධාරියකුට පැමිණිල්ලක් යොමු කළ හැකියි.මෙහෙම දෙයක් වෙන්න පුළුවන් මම ඇමැතිවරයෙක් මම සබරගමුවේ මැතිවරණ වැඩකට යද්දී මගේ නිල වාහනයෙන් යන්න වෙනවා. එහෙම නැතිව මට පුද්ගලික වාහනයකින් හෝ පොදු ප්‍රවාහන සේවයකින් යන්න බැහැ. ඒක සාමාන්‍ය දෙයක් . එහෙම නැතිව මහා පරිමාණ රාජ්‍ය සම්පත් යොදා ගැනීමක් මා නම් දකින්නේ නැහැ.මැතිවරණයකදී අපේ වගේ රටකදි සියයට සියයක් හොඳ සුපිරි තත්ත්වයක් බලාපොරොත්තු වෙන්න බැහැ. ඒත් සියයට අනූවක හොඳ තත්ත්වයක් බලාපොරොත්තු වෙන්න පුළුවන්. අද මේ මැතිවරණය දැනට හොඳ තත්ත්වයක තිබෙනවා. ප්‍රචන්ඩ ක්‍රියා මහා පරිමාණ සිද්ධි අඩුයි. ඉදිරියටත් මේ තත්ත්වය ආරක්‍ෂා කර ගැනීමට අපට පුළුවන්කම තිබිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=f1208272</link>
    <topic>ගුරු අයිතිවාසිකම් ලබා ගන්න සිසු පරපුර බිල්ලට දෙන්න එපා</topic>
    <author/>
    <content>දිසාපාමොක් ආචාර්යවරුන් ගැන ජාතක පොතෙත් බෞද්ධ ඉතිහාසයෙත් බොහෝ තොරතුරු සඳහන් වේ. අංගුලිමාල කතා පුවතින් සිය ගෝලයා දුර්මගට යොමු වූයේත් තිල මුට්ටි ජාතකයේ සිය ගෝලයා යහමඟට හැරවුයේත් මේ දිසාපාමොක්වරුන්මය. එවන් දිසාපාමොක්වරු වර්තමානයේත් සිටීද? පෙර හුන් දිසාපාමොක්වරුන්ට තිබුණු අභිමානය පෞරුෂත්වය වත්මන් දිසාපාමොක්වරුන්ට තිබේද? බුදුදහමෙන් ඔවුන්ට ගත හැකි ආදර්ශ කවරේ ද යන්න අමෙරිකාවේ මිචිගන්හි ග්‍රේඩ් ලේක්ස් බෞද්ධ විහාරය කැනඩාවේ ඔටාවාහි හිල්ඩා ජයවර්ධනාරාමය, පිළියන්දල සිද්ධාමුල්ල පුරාණ විහාරය යන විහාරත්‍රයේ විහාරාධිපති බ්‍රාහ්මණගම මුදිත හිමිපාණන් සමඟ කළ සම්මුඛ සාකච්ඡාවකි මේ.දිසාපාමොක්වරයකු කියන්නේ මුළු මහත් පළාතකටම හිටිය බුද්ධියෙන් දැනුමෙන් හැකියාවන්ගෙන් පිරිපුන් ඉහළම ආචාර්යවරයාට. ඒ පළාතටම සිය අණසක පතුරුවන මහත් අභිමානයක් පෞරුෂත්වයක් තිබුණු, කිසි තැනක නොනැමුණු බලසම්පන්න පෞරුෂත්වයක් තිබුණු කොටින්ම රජුන්ට පමණක් දෙවැනි වූ මහා ප්‍රඥාවන්තයෙකු තමයි දිසාපාමොක් ආචාර්යවරයකු කියන්නෙ. බුදු සමයේ පමණක් නොවේ බුදුන් බෝධිසත්ව සමයෙත් මේ දිසාපාමොක්වරු හිටියා.අපේ රටේ ආචාර්ය මහාචාර්යවරුන්ටත් මේ නම ඇතැම්විට භාවිතා කරනවා. ඒක හරිද හාමුදුරුවනේ? ආචාර්ය මහාචාර්ය පදවි ලබන්නේ එක්තරා විෂය පථයක් තුළ ඇතිකර ගත් දැනුම ආශ්‍රයෙන් යම් පර්යේෂණ මට්ටමකට පැමිණි උගත් පිරිසක්නේ. නමුත් අතීත දිසාපාමොක්වරු කියන්නේ දුනු ශිල්පය, කඩු ශිල්පය ඇති අස් රිය හසුරු වන්නට ගුරු හරුකම් දෙන මහා බලසම්පන්න ජවයක් දැනුමක් තිබුණ කෙනෙකුට. දිසාපාමොක් ආචාර්යවරු කියලා හැඳින්වුවාට එවැනි හැකියාවන් අද අයට තියෙනවද? නූතන දිසාපාමොක්වරුන්ගෙයි එදා සිටි දිසාපාමොක්වරුන්ගෙයි වෙනස මේකයි.මේක හරිම ඛේදවාචකයක් තමයි. මොකද අපේ රටේ උගත් සරසවි ආචාර්යවරු මහාචාර්යවරු මෙවැනි දේට පෙළඹීම. නිදහස් අධ්‍යාපනයේ ඵල ලබල ඒ දැනුම තවත් සිසු පිරිසකට දීලා දැනුමෙන් පොහොසත් කරල ඔවුන් මේ අසරණ බවින් මුදවලා එතෙර කරන එක තමයි නිදහස් අධ්‍යාපනය ලබලා රටට ජාතියට මේ ණය ගෙවල දාන එක. ආසියාවේ දියුණුම රට හැටියට ඉලක්කයක් කරා යන ගමනේදී දියුණු සමාජ රටාවක් ඇති කරන්නට අවශ්‍ය දැනුම ලබා දිය යුතු ශිල්ප ශාලා වහල දාලා සිසුන්ගේ ජිවිතයේ රන් හා සමාන අවදිය නිකම්ම නිකම් ගෙදරට වෙලා කාලය කා දමලා මේ කරන්නේ ජාති ජාතිත් නරක විපාක දෙන පව් වැඩක්.පළමු කාරණය තමයි ගුරුවරයා දේශපාලනඥයකු වීම. ඔහු සෑම විටම තම වෘත්තිය වෙනුවෙන් කැප විය යුතුයි. අපේ රටේ විශ්වවිද්‍යාල ආචාර්යවරුයකුගේ වැටුප තියෙන්නේ රටට උහුලන්න පුළුවන් තැනක නෙවෙයි. ඒ නිසා ඒ ගැන හිතල රටේ අනාගතය හසුරුවන්න ඉන්න බුද්ධි බලකාය කුරුවල් කරන්නෙ නැතිව යුතුකම හැටියට සිය වෘත්තිය රට වෙනුවෙන් කරගෙන යා යුතු යි.ගුරුවරයා දේශපාලනඥයකු වුණොත් මේ දේ කරන්න බැහැ වෘත්තිය වෙනුවෙන් කැප නොවුනොත් මේ දේ කරන්න බැහැ. මෙවැනි තත්ත්වයට උගත් ඉහළම බුද්ධි මට්ටමේ ඉන්න පිරිස පත්වුණොත් රටේ ජනතාවගෙන් රාජ්‍ය මට්ටමින් ඔවුන් ඈත් වෙනවා. ඔවුන්ගේ ගෞරවය අභිමානය බිඳ වැටෙනවා. එනිසා එවැනි දේවලට අපේ රටේ ගුරු වෘත්තිය, විශ්වවිද්‍යාල ආචාර්ය වෘත්තිය පාවා නොදිය යුතුයි. මෙවැනි දෙයින් වෙන්නේ තමන්ගේ තනතුර තත්ත්වය හෑල්ලු වෙන එකයි.දැන් අපේ රටේනෙ නැගිටලා ආයුබෝවන් කියලා ආශිර්වාද කරලා ගුරුවරයා පිළි අරගෙන බොහෝම ගරු ගාම්භීර ලෙස ඔහු ගුරු තනතුරේ තියල ශාස්ත්‍රය ඉගෙන ගන්නේ. නමුත් අමෙරිකාව කැනඩාව වගේ රටවල සිසුන් එහෙම දෙයක් දන්නේවත් නැහැ. සමහර වෙලාවට ගුරුවරයාගේ පුටුව ඇදලා අරන් ඉඳගන්න ශිෂ්‍යයෝ එහෙ ඉන්නේ. ඒ වුණාට ඒ රටවල ඔය ආචාර්යවරු මහාචාර්යවරු බෝඩ් උස්සගෙන සිසුන් අඳුරේ දමලා පාරවල් අයිනෙ හිටගෙන ඉන්නේ නැහැ. ගුරුවරයාගේ වැඩේ ගුරුවරයා කරනවා. ගෝලයාගේ වැඩේ ගෝලයා කරනවා.සිඟාලෝවාද සුත්‍රයේ තියෙනවා ගුරුවරයා ශිෂ්‍යයාට සැලකිය යුතු ආකාරයත් ශිෂ්‍යයා ගුරුවරයාට සැලකිය යුතු ආකාරයත් ඊටත් වැඩි සැලකිලි අද අපේ රටේ ගුරු සිසු දෙපක්ෂයටම සිදුවෙනවා.නමුත් ගුරුවරයා තම ශිෂ්‍යයා කෙරෙහි දක්වන සැලකිල්ල මුදලට යටවෙලා. බලන්න ඉස්සර ටියුෂන් පන්ති කියලා දෙයක් අපි දන්නෙවත් නැහැනෙ. අද ඉරිදට බලන්න. හරියට පාසල් දවසක් වගේ හවසට ඒ තරමට ටියුෂන්. ටියුෂන් ගුරුවරයා තම සිසු පිරිසට හරියට ඤාණය දෙනවා නම් මොකටද ටියුෂන්. අද ටියුෂන් නැතිව විභාග පාස්කරන්න බැහැ. එහෙම නම් ගුරුවරයා හරියට තම සිසුන්ට යුතුකම් ඉටුකරලා තියෙනවද? නමුත් ඒ අය තමන්ගෙ අයිතිවාසිකම් ඉල්ලන්නෙ ළමයින්ව බිල්ලට දීලා. රටේ අනාගතයයි මේ අඳුරට ඇදලා දාන්නේ.මම මෙරට මෙන්ම පිටරට විශ්වවිද්‍යාලවල ද අධ්‍යාපනය ලැබූ හිමිනමක්. වෙනත් රටවල විශ්වවිද්‍යාල අධ්‍යාපනය කියන්නේ ඔවුන් ඉගෙන ගන්නා දෙයින් යම් පර්යේෂණයක් කරලා ඒ තුළින් ලෝකයට අලුත් දෙයක් නිර්මාණයක් දායාද කළ යුතුයි. ඒ සඳහා ව්‍යාපෘති ක්‍රියාත්මක වෙනවා. මෙම ව්‍යාපෘති දියත් කරන්නේ විශ්වවිද්‍යාලයෙන්. එහි ආචාර්යවරු තම සිසු පිරිස එක්ක අලුත් අලුත් පර්යේෂණ කරලා නව සොයා ගැනීම් කරනවා. මේවා මිලදී ගන්න සමාගම් තියනවා. මේ සඳහා මුදල් මිලියන ගණනින් වැය කරනවා.එම මුදල විශ්වවිද්‍යාලයට ලැබෙන්නේ අර කීව සමාගමෙත් එතකොට විශ්වවිද්‍යාලයේ උගන්වන මහාචාර්යවරයාට ඒ වෙනුවෙන් විශ්වවිද්‍යාලයෙන් වැටුප් ගෙවනවා. විශ්වවිද්‍යාල ආචාර්යවරයා එම විශ්වවිද්‍යාලයට මුදල් සොයා දෙන්නකු බවට පත් වෙනවා. මෙන්න මෙහෙමයි එරට විශ්වවිද්‍යාල පද්ධතිය තුළ සිදුවන ක්‍රමවේදය. නමුත් ලාංකීය විශ්වවිද්‍යාල තුළ සිදුවන්නේ ගුරුවරයාගේ සටහන් ටිකම ගෝලයාට දෙන එක විතරයි.ඒකටද මේ වැඩි වැටුප් ඉල්ලල උද්ඝෝෂණය කරන්නේ. ඔය උද්ඝෝෂණය කරන එක ආචාර්ය මහාචාර්යවරයෙක් තමන්ගේ සිසු පිරිස සමඟ එකතුවෙලා ලෝකයට දායාද කළ ජනතාවට ප්‍රයෝජනවත් එක නව සොයා ගැනීමක් කියන්න බලන්න. එහෙම සොයා ගත්ත කෙනෙකුට උද්ඝෝෂණය කරන්න වුවමනා නැහැ වැඩි වැටුප් ඉල්ලලා.එහෙම නව සොයා ගැනීමක් කළොත් ඔහුගේ බුද්ධිමය හිමිකම වෙනුවෙන් ඔහු මිය ගියත් මිලියන ගණනින් තමන්ගෙ ගිණුමට දිනපතා මුදල් ලැබෙනවා. අපේ විශ්වවිද්‍යාල පද්ධතියත් එවැනි මට්ටමකට පත්කරගත යුතුයි. එම තත්ත්වයට පත්වුණාම ඔය උද්ඝෝෂණ බෝඩ් උස්සන ඒවා වගේ විශ්වවිද්‍යාල ආචාර්යවරයකුට ගුරු වෘත්තිකයකුට තරම් නොවටිනා දේවල්වලට අපේ ආචාර්යවරු පත්වන්නේ නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=f1208273</link>
    <topic>විදුලියෙන් දිදුලන අනුරපුර</topic>
    <author/>
    <content>විදුලිය මිනිසාට ඉතා කුළුපග අදෘෂ්‍යමාන මිතුරා වශයෙන් සලකනු ලැබේ. විදුලිබලය සොයා ගැනීමත් සමග මේ පෘතුවි ගෝලය උඩු යටිකුරු වූවා යැයි කිවහොත් එය සත්‍යයකි. මිනිසාගේ උපතේ සිට විපත දක්වා දුකේදීත් සැපේදීත් සමීපව සිටින විදුලිය කොතරම් වැදගත්ද යත් විදුලි බලය නොමැති ගමක් නගරයක් පළාතක් රටක් හෝ ලෝකයක් ගැන සිතීම පවා කාලය අපතේ යැවීමකි.මෙරට විදුලි හා බලශක්ති ක්‍ෂේත්‍රයේ දැඩි පිබිදීමක් ජල විදුලි බලාගාර ඉදිවීමත් සමග ඇති විය. ශ්‍රී ලංකාව තුළ දැවැන්ත කෘෂිකාර්මික හා කාර්මික නවෝදාවක් සඳහා මෙමගින් අඩිතාලම දැමුනි. නගරයට මුලින් සීමාවූ විදුලිබලය කඳු හෙල් ගිරි දුර්ඝ ඇළ දොල ගංගා පසු කරමින් හද්දා පිටිසර ගම් දනව් තෙක් දිව ගියේ ඒ හා සමගාමීව සංවර්ධනය වෙමින් පැවැති මහා මාර්ග ග්‍රාමීය මාර්ග හා කෘෂිකර්ම මාර්ග පද්ධතිය ඔස්සේය.1968 වසරේ දී ශ්‍රී ලංකා රජය මහවැලි ගඟ සහ එයට අයත් අතු ගංගාවල ජල සම්පත කළමනාකරණය කොට සංවර්ධනය කිරීම සඳහා පිඹුරුපත් සකස් කළේය. 1970 වසරේ දී රජය මහවැලි ගංගාව පොල්ගොල්ල වේල්ල මගින් හරස් කොට පොල්ගොල්ල උමග සහ උකුවෙල විදුලි බලාගාරය හරහා මහවැලි ජලය අඹන් ගඟට හැරවීම ආරම්භ කළ අතර අනතුරුව 1977 වසරේදී නව මහවැලි ජලාශ පද්ධතියක් බිහි කොට රජරටට වැසි ජලය හා මුළු රටට ජල විදුලිබලය සපයා දීමේ සංවර්ධන වැඩසටහනට මුල පිරුනි. පොල්ගොල්ල කොත්මලේ, වික්ටෝරියා, රන්දෙනිගල, රන්ටැඹේ ජලාශ සහ නව මිනිපේ අමුණ දකුණු ඉවුර මහ ඇල සහ මාදුරුඔය ජලාශ බිහි වූයේ ඒ ව්‍යාපෘතිය යටතේය. මෙරට සමස්ත විදුලි බල හා බලශක්ති ක්‍ෂේත්‍රයේ පෙරලියක් සනිටුහන් කරමින් මෙමගින් ජල විදුලිය මෙගාවොට් 660 ක හා වාර්ෂිකව ගෙගා වොට් පැය 1850 ක් ජාතික විදුලිබල පද්ධතියට ඇතුළත් කරනු ලැබීය.මේ වන විට මෙම ජලාශ දැඩි නියඟය නිසා සිඳී ගොස් ඇති අතර රටට ජල විදුලිය සැපයීම අර්බුදකාරී තත්ත්වයක පවතී. දිනකට පැය කීපයක් විදුලිය බෙදා හැරීම අත්හිටුවීමට තරම් බරපතළ අවදානමක් පැන නැගී ඇති අතර රජය දැවැන්ත වැය බරක් දරමින් තාප විදුලිය මගින් රට අඳුරේ නොතැබීමට ඉමහත් පරිශ්‍රමයක් දරමින් සිටී.මේ සියලු බාධක මධ්‍යයේ 2005 වසරේදී ජනාධිපති ධුරයට පත්වූ මහින්ද රාජපක්ෂ මැතිතුමාගේ සංකල්පයක් මත 2013 වසර අවසානයට පෙර මෙරට සෑම නිවසකටම විදුලිබල පහසුකම් සලසාදීමේ යෝධ විදුලිබල හා බලශක්ති සංවර්ධන වැඩසටහනක් මේ වන විට සක්‍රියව පවතී. අතීතයේ මැතිවරණ සමයේ ඡන්ද පොරොන්දු වලට පමණක් සීමා වී තිබූ ගමට විදුලිය ලබාදීම ජනාධිපති මහින්ද රාජපක්ෂ මැතිතුමාගේ ‘විදුලමු ශ්‍රී ලංකා’ සංකල්පය අනුව පොදුවේ රටේ සැමට විදුලිබල පහසුකම් සලසා දෙන විශිෂ්ට ජාතික මෙහෙවරක් බවට පරිවර්තනය වී ඇත. උතුරු මැද පළාතට අයත් අනුරාධපුර සහ පොළොන්නරුව දිස්ත්‍රික්කයන්හි මේ වන විට සමස්ත පවුල් සංඛ්‍යාවෙන් 85 % කට සිය නිවෙස් සඳහා විදුලිබල පහසුකම් ලබාගැනීමේ වරම් හිමිවී තිබේ. ලංකා විදුලිබල මණ්ඩලයේ උතුරුමැද නියෝජ්‍ය සාමාන්‍යාධිකාරී කාර්යාලයේ දත්ත අනුව විදුලිය සැපයීමේ ප්‍රගතිය මෙසේය.2008 අගෝස්තු වන විට විදුලිය සැපයීමේ මට්ටම අනුරාධපුර 65 %,පොළොන්නරුව 63 %විදුලිය සැපයීමේ මට්ටම 2012 ජුනි වන විටඅනුරාධපුර 86 %,පොළොන්නරුව 85 %උතුරුමැද ඇතුළු සෑම පළාතකම ගම් නියම්ගම් වෙත මේ ආකාරයෙන් විදුලිය සමීප කිරීම සඳහා සුළු වශයෙන් හෝ මුල පිරුණේ 1950 වසර වකවානුවේය. ඒ සඳහා දශක දෙකකට අධික කාලයක් ශ්‍රී ලාංකේය විදුලි ඉංජිනේරුවරයෙකු වූ ඩී. ජේ. විමලසුරේන්ද්‍ර ශ්‍රීමතාණන් පුරෝගාමී විය. ලක්‍ෂපාන ජල විදුලි බලාගාරය තුළින් මෙම විදුලිබල නවෝදාවට මුල පිරුණි.අද වන විට ජාතික විදුලි නිෂ්පාදනය මෙගාවොට්ස් 2411 කි. ජල විදුලි බලය නිපදවීම ඉතා ලාබදායි පරිසර හිතකාමී ව්‍යාපෘතියක් වුවද එය සීමාසහිතය. අපට තවත් ඉතිරිව ඇත්තේ ගිං ගඟ (මෙ.වො. 49) බ්‍රෙඩ්ලන්ඩ්ස් (මෙ. වො. 35) උමා ඔය (මෙ. වො. 150) සහ මොරගොල්ල (මෙ. වො. 27) ජල විදුලි බලාගාර ස්ථාපිත කිරීම පමණි. මේ අතරින් කැලණි ගඟ හා එහි අතු ගංගා වන මස්කෙලිඔයද කෙහෙල්ගමු ඔයද ජල මූලාශ්‍ර ලෙස යොදා ගනිමින් කෑගල්ල සහ නුවරඑළිය දිස්ත්‍රික්ක දෙක ආශ්‍රිතව බ්‍රොඩිලන්ඩ්ස් ජල විදුලි ව්‍යාපෘතිය වැඩ ආරම්භව ඇති අතර 2014 වසර අවසානයේදී එමගින් ජාතික විදුලිබල පද්ධතියට විදුලි ඒකක මිලියන 120ක් නිෂ්පාදනය කර දෙනු ඇත.වර්තමානයේ ශ්‍රී ලංකාවේ විදුලිබල නිෂ්පාදනය මෙගාවොට් 2411 කි. එයට ජල විදුලියද එල්. පී. ජී. වායුව, ඩීසල් උදුන් තෙල් සහ ගල් අගුරු වැනි පොසිල ඉන්ධන මගින් ජනිත කරනු ලබන තාප විදුලියද අයත්ය. එයට මේ වන විට පෞද්ගලික අංශය මගින් අලෙවි කරනු ලබන කුඩා ජල විදුලි බලාගාර මගින් නිපදවනු ලබන ජල විදුලියද තාප විදුලියද එක්වේ’ සුළං බලය යොදා ගනිමින් ඉතා සුළු වශයෙන් නිෂ්පාදනය කරනු ලබන විදුලි බලයද ජාතික විදුලි පද්ධතියට ලබාදීම දැන් සිදු කෙරේ.වාර්ෂිකව නිපදවනු ලබන ධාරිතාවය මෙ.වො.l ජල විදුලිය (විදුලිබල මණ්ඩලය) මෙ. වො. 1207l තාප විදුලිය (විදුලි බල මණ්ඩලය) මෙ. වො. 548l මිලදී ගන්නා තාප විදුලිය මෙ. වො. 567l පෞද්ගලික කුඩා විදුලි බලාගාර වෙතින් මිලදී ගන්නා විදුලිය මෙ. වො. 86l සුලං බලයෙන් විදුලිය මෙ. වො. 03මෙහිලා සඳහන් කළ යුතු විශේෂ කරුණක් වනුයේ ශ්‍රී ලංකාව තුළ ජල විදුලිය මෙගාවො 2000 ක උපරිමයක් නිෂ්පාදනය කිරීමේ හැකියාව ඇතත් මේ දක්වා අප විසින් නිපදවනු ලබන්නේ මෙගාවොට් 1207 ක විදුලිය ප්‍රමාණයක් පමණක් බවය.ජනාධිපති මහින්ද රාජපක්ෂ මැතිතුමා 2005 වසරේදී බලයට පැමිණීමෙන් පසු සෙසු සංවර්ධන ව්‍යාපෘති අතර මුල් තැනක් විදුලිය නිෂ්පාදනය බෙදා හැරීම සහ සැපයුම පුළුල් කිරීම සඳහා අඩිතාලම දමනු ලැබීය. ජනාධිපතිතුමා ඇතුළු රණවිරුවන්ගේ අප්‍රතිහත ධෛර්යය කැපවීම හා තිර අදිටන නිසා ත්‍රස්තවාදය මීට තෙවසරකට පෙර මෙරටින් අතුගා දැමීමෙන් පසු අනුරාධපුර පොළොන්නරුව ඇතුළු අවට දිස්ත්‍රික්ක ජාලයේ කැපී පෙනෙන විදුලිබල සංවර්ධනයක් මේ වන විට සිදු කෙරෙමින් පවතී.ජනාධිපතිතුමාගේ මග පෙන්වීම සහ උපදෙස් මත විදුලිබල හා බලශක්ති අමාත්‍යාංශය ලංකා විදුලිබල මණ්ඩලය හා එක්ව පෞද්ගලික අංශයේ සහය ලබා ගනිමින් දැවැන්ත විදුලි යෝජනා ක්‍රම ඉදිකිරීම සඳහා සැලසුම් සකස් කර තිබේ.උතුරුමැද පළාත තුළ 2015 වසරේදී සැමට විදුලිය තේමාව යටතේ ගමින් ගමට නිවසින් නිවසට විදුලිබල පහසුකම් සලසාදීම සඳහා වෙන් කර ඇති මුදල රුපියල් මිලියන 8000කි. සැමට විදුලිය ලබාදීමේ ‘විදුලමු ශ්‍රී ලංකා’ ව්‍යාපෘතිය යටතේ අනුරාධපුර දිස්ත්‍රික්කයේ රුපියල් මිලියන 780 ක් වැය කර ග්‍රාමීයවිදුලිබල යෝජනා ක්‍රම 82ක්ද පොළොන්නරුව දිස්ත්‍රික්කය ආශ්‍රිතව යෝජනා ක්‍රම 19ක්ද මේ වන විට ජනතා අයිතියට පවරා දී තිබේ. මෙම ව්‍යාපෘති 19 සඳහා රුපියල් මිලියන 260 ක් වැය කර ඇත. විදුලි දිගු කිරීම් 550ක්ද මෙයට ඇතුළත්ය.කඩිනම් විදුලි බල සංවර්ධන වැඩපිළිවෙළ යටතේ උතුරුමැද පළාතේ ග්‍රාමීය ප්‍රදේශ රැසකට ප්‍රමුඛත්ව පදනම මත විදුලිබල පහසුකම් සලසාදීම සදහාද පියවර ගෙන ඇත. ගතවූ වසර හතරක පමණ කාලය තුළ රුපියල් මිලියන 1150 ක වියදමින් ග්‍රාමීය විදුලිබල යෝජනා ක්‍රම 101 ක් ස්ථාපිත කර තිබේ. මේ හැරෙන්නට ‘සීඩා’ ව්‍යාපෘතිය (ස්වීඩන් රජයේ ආධාර) මගින් අනුරාධපුර දිස්ත්‍රික්කයේ අඳුරේ තිබූ ගම්මාන 19 කට විදුලි බලය සපයා දීමට මේ වන විට කටයුතු කර ඇති අතර ඒ සඳහා රුපියල් මිලියන 210ක් වැය වී ඇත. යාබද පොළොන්නරුව ප්‍රදේශයේ ගම්මාන 9ක් විදුලියෙන් ඒකාලෝක කිරීමද සිදු කර ඇත. මේ සඳහා යොදවා ඇති මුදල රුපියල් මිලියන 120කි.මේ අන්දමින් අංශ තුනක් යටතේ අනුරාධපුර දිස්ත්‍රික්කයේ සැමට විදුලිය ව්‍යාපෘතිය ක්‍රියාත්මක වන අතර පළාත් සභා විමධ්‍යගත ප්‍රතිපාදන සහ ගම නැගුම යටතේ වසරකට මිලියන 300 පමණ ග්‍රාමීය විදුලිබල සංවර්ධනය සඳහා වැය කරනු ලබයි.අනුරාධපුර දිස්ත්‍රික්කය තුළ දියත් කරනු ලැබු දැයට කිරුළ - 2012 බහු සංවර්ධන වැඩසටහන යටතේ චිරාත් කලක් විදුලිය පෙනෙන තෙක් මානයකවත් නොමැතිව දිවි ගෙවූ පවුල් 30000 කට පමණ ඔවුන්ගේ විදුලිය පිළිබඳ සිහින සැබෑ කර ගැනීමට හැකි විය. දැයට කිරුළ විදුලිබල ව්‍යාපෘතිය යටතේ අනුරාධපුර දිස්ත්‍රික්කයේ අනුරාධපුර (බටහිර) අනුරාධපුර (නැගෙනහිර) හොරොව්පොතාන, කැකිරාව, කලාවැව, මැදවච්චිය, මිහින්තලේ, මැතිවරණ බල ප්‍රදේශයන්හි තෝරාගත් ග්‍රාමීය ප්‍රදේශ 46 ක් තුළ ග්‍රාමීය විදුලි යෝජනා ක්‍රම ඉදි කිරීම සුවිශේෂී සිදුවීමක් ලෙස සැලකිය හැක.ඒ අනුව විදුලිබල මණ්ඩලයේ මෙහෙයවීමෙන් මහහළුමිල්ලෑව, පුදුක්කුලම, බුද්ධන්නේගම, ආචාරිගම, තෙප්පන්කුලම, කුඩාගම, වෙලන්ගහඋල්පොත, රඹෑව ගම්මානය, ඇල්ලේවැව කැටකාල, මීගස්දිගිලිය, වඩිගවැව, ජනසිරිගම, ලෝලුගස්වැව, මල්බෙලිගල, වලස්වැව, ඇල්ලේවැව, කලුගල ( 2 පියවර) අළුත් බලලු වැව, හික්ගහයාය, මයිලගස්වැව, වෙහෙරගල, අළුත්ගල්මිල්ලෑව, කටුකැලියාව, ලබුනෝරුව, තෝඩමඩුව නවෝදාගම, සාලිය අශෝකපුර, උපුල්දෙනිය, සංගම්වැව, පදවිය ඒ - යාය, කහටගොල්ලෑව, පහිවලයාගම, අඹකොලවැව, මගලිඳවැව, පහල කටුගම්පලයාගම, පණ්ඩුකාභය පුර, අමුණුගම, රාජාංගන යාය 4, උත්තුපිටිය පැල්බැදියාව, පදවිය ‘සී’ යාය, කන්නට්ටිය, තට්ටඹුවාගම, හිරල්ලුගම ගම්මාන ඇතුළු අවට ගම් නියම්ගම් සඳහා විදුලිබල පහසුකම් සලසාදීම පිණිස සලසාදී ඇති ප්‍රතිපාදන වල වටිනාකම රුපියල් මිලියන 500 ඉක්මවයි. මේ වන විට ඉහත සඳහන් සියලු ග්‍රාමීය විදුලි යෝජනා ක්‍රමයන්හි ඉදිකිරීම් වැඩ නිම කර තිබේ.යුද්ධය හා කොටි ත්‍රස්තවාදය නිසා බිංදුවටම කඩා වැටී තිබූ උතුරේ ජන ජීවිතය නංවාලීම සඳහා රජය මගින් අතිශය සද්භාවයෙන් දියත් කල ‘උතුරු වසන්තය’ සංවර්ධන ක්‍රියාදාමය පිළිබඳවද මෙහිලා යමක් සඳහන් කළ යුතුය.අනුරාධපුර දිස්ත්‍රික්කයට මායිම් වූ මන්නාරම, වවුනියාව හා යාබදව පිහිටි කිලිනොච්චි මුලතිවු ප්‍රදේශ ඇතුලත් යාපනය අර්ධද්වීපය තුළද උතුරු වසන්තය යටතේ දැවැන්ත විදුලිබල සංවර්ධනයකට යුද්ධය අවසාන වීමෙන් අනතුරුව මුල පිරුණි. මේ සඳහා වගකීම පැවරී ඇත්තේ උතුරුමැද ලංකා විදුලිබල මණ්ඩල සාමාන්‍යාධිකාරී කාර්යාලයටය.අදාළ කලාපයතුළ යලි පදිංචි කිරීමේ වැඩසටහනට ඇතුළත් ගම්මාන 400 කට විදුලිය ලබාදීමට සැලසුම් කර ඒ කාර්යය සඳහා රුපියල් මිලියන 6000 ක් ;වන් කර ලදුව මේ වනවිට ගම්මාන 167 ක් මුල් කර ගනිමින් යාපනය විදුලියෙන් බල ගැන්වීම සිදු කර තිබේ. මේ දක්වා රුපියල් මිලියන 3000 ක් වටිනා ව්‍යාපෘති සම්පූර්ණ කර ඇත. මෙමගින් උතුරුමැද හා උතුරු පළාත් අතර දැඩි හා සමීප වෙළෙඳ ආර්ථික හා ගමනාගමන සම්බන්ධතා කෙටි කලක් තුල නංවාලීමට හැකිවීමද ඵලදායි සංවර්ධන ප්‍රතිලාබ ගෙන දෙන්නක් වී ඇත.ජල විදුලිය සඳහා සීමා පැනවී ඇති නිසාත් තාප විදුලි බලය ලබා ගැනීම පිණිස අධික පිරිවැයක් දැරීම රටේ ආර්ථිකයට ඔරොත්තු නොදෙන නිසා මෙන්ම පොසයිල ඉන්ධන තවත් දශක කීපයකදී සිඳී යාම ආරම්භ වන නිසාත් ශ්‍රී ලංකාව වැනි රටවල් විකල්ප බලශක්ති ප්‍රභේද හඳුනා ගනිමින් ඒ තුළින් ජාතික විදුලිබල අවශ්‍යතාවයන් පිරිමසා ගැනීම කෙරෙහි වෙන කවරදාකටත් වඩා වැඩි වඅධානයක් යොමු කර ඇත. සූර්ය තාපය භූගත තාපය දැව ඉන්ධන වැනි සම්පත් උපයෝගී කර ගනිමින් බලක්තිය නිපදවා ගැනීම සඳහා සුවිසල් උනන්දුවක් මෙරට තුළද දක්නට ලැබේ.අනුරාධපුර දිස්ත්‍රික්කයේ මිහින්තලේ මැතිවරණ කොට්ඨාසයේ තිරප්පනේ ප්‍රදේශයේ ලබුනෝරුව, කට්ටමුරිච්චාන ගම්මානය සමීපයේ මේ වන විට ඇල්බීසියා දැව යොදා ගනිමින් “හරිත විදුලිය” නිපදවීමේ පුරෝගාමී ව්‍යාපෘතියක් ක්‍රියාත්මක වේ. ශ්‍රී ලංකාවට විකල්ප බලශක්ති මාර්ගයන් වශයෙන්ද කෘෂි කර්මාන්තයට පිටුවහලක් වන වැඩසටහනක් වශයෙන්ද මෙම පුනර්ජන බලශක්ති ව්‍යාපෘතිය හඳුන්වාදිය හැක.උගත් ගැමි තරුණ තරුණියන්ගෙන් සමන්විත ලබුනෝරුව මානව හා ප්‍රජා සංවර්ධන තරුණ සංවිධානයේ සම්බන්ධීකරණයෙන් ඉන්දියාවේ ‘හෙලියෝස්’ පුනර්ජීව බලශක්ති සමාගම හා එමර්වින්ටි වෙන්චර් ඉන්ඩියා ආයතනයට අනුබද්ධ ‘හේලියෝස්’ තිරප්පනේ හරිත බලශක්ති ව්‍යාපෘති පෞද්ගලික සමාගම මගින් මෙම පුනර්ජීව විදුලි බලාගාරය ඉදි කර තිබේ.මෙමගින් විදුලිය නිපදවීම සඳහා යොදා ගනු ලබන්නේ වියලි කලාපයේ සරුවට වැඩෙන ‘ඇල්බීසියා’ හෙවත් මකුලානා, සෙවණ, වැටහිරියා, ලාඩප්පා, වැටමාර සහ ගිනිසීරියා වැනි නම් වලින් හැඳින්වෙන ශාඛයේ කොටස්ය.දැනට මාස තුනකට පෙර මෙම විදුලි බලාගාරය මගින් ජාතික විදුලි පද්ධතියට විදුලිය සැපයීම ආරම්භ කර ඇති අතර පසුගියදා විදුලිබල හා බලශක්ති අමාත්‍යවරයා මෙහි ක්‍රියාකාරීත්වය ගැඹුරින් විමසා බැලීය.මේ වන විට තිරප්පනේ හරිත බලශක්ති විදුලි බලාගාරය ජාතික විදුලි බල පද්ධතියට මෙගාවොට් 2.5 ක ධාරිතාවයක් සහිතව කිලෝවොට්ස් 2500 ක විදුලි ශක්තියක් රටට දායාද කර දෙයි. තිරප්පනේ හා අවට ගම්මාන වල අඩු ආදායම්ලාභී ගොවි පවුල් 20000 ක් මේ වන විට අක්කර 30000 ක පමණ මුඩු ඉඩම් තුල ඇල්බීසියා වගා කිරීම ආරම්භ කර ඇත. බලාගාරය සවිබල ගැන්වීමට දිනකට ඇල්බීසියා දැව ඉන්ධන ටොන් 110 ක් අවශ්‍ය වන අතර වාර්ෂිකව රුපියල් මිලියන 110 ක වටිනා දර තොග මේ සදහා යොදා ගැනේ. සෑම ග්ලිඩිසීරියා වගා කරුවකුටම මාසිකව රු. 10000 කට වැඩි අතිරේක ආදායමක් ලැබෙන අතර වියලි ග්ලිඩිසීරියා (ඇල්බීසියා) ටොන් එකකට බලාගාරය විසින් රුපියල් 3000 ගෙවයි.මෙම වැඩපිළිවෙළ ඉදිරියේදී රුපියල් මිලියන 7500 ක ආයෝජනයක් හරහා අනුරාධපුර පුත්තලම, ත්‍රිකුණාමලය, වවුනියා, අම්පාර, ගාල්ල, මාතර හා බදුල්ල දිස්ත්‍රික්ක තුළ ව්‍යාප්ත කිරීම සඳහා පිඹුරුපත් සකස් කෙරේ.අනුරාධපුර දිස්ත්‍රික්කය තුළ සුනිත්‍ය විදුලිබල නිෂ්පාදනය නංවාලීම සඳහා වැඩපිළිවෙලක් ද යෝජිතය. මෙය අනභිබවනීය විකල්ප විදුලි බල නිෂ්පාදන වැඩසටහනක් රජරට දේශගුණයට පොලවට ඇල්බීසියා විශිෂ්ට ආකාරයෙන් ඔරොත්තු දෙයි. ප්‍රාදේශීය ලේකම් බල ප්‍රදේශ මට්ටමින් පුනර්ජීවන විදුලි බලාගාර ඉදි කර අක්කර ලක්‍ෂ ගණනක මුඩු බිම් තුළ ඇල්බීසියා වගාව ව්‍යාප්ත කර ජාතික විදුලි පද්ධතියට හරිත විදුලිය එන්නත් කිරීම සඳහා උතුරුමැද ගොවි ජනතාවට දායක විය හැකිය. ඇල්බීසියා ශාඛය පස සරුසාර කරයි. වැස්සට නියඟයට ඔරොත්තු දෙයි. ගමට අවශ්‍ය විදුලිය ගම තුළින් නිෂ්පාදනය කිරීම සඳහා මෙම විකල්ප පුනර්ජීවන විදුලි බල යෝජනා ක්‍රමය කෙරෙහි රජයේ අවධානය යොමු විය යුතු කාලය එළඹ තිබේ.අනුරාධපුර දිස්ත්‍රික්කයේ සෑම ගමකටම විදුලිබලය සපයාදීම රජයේ අභිප්‍රායයි. ලංකා විදුලිබල මණ්ඩලයේ උතුරුමැද නියෝජ්‍ය සාමාන්‍යාධිකාරී ග්‍රේෂන් මුතුකුඩආරච්චි මහතා ඇතුළු සමස්ත කාර්ය මණ්ඩලය දිවා රෑ මේ කර්යය සඳහා ඉමහත් කැපවීමකින් කටයුතු කරනු දැකිය හැකිය.උතුරුමැද පළාතේ මාසික විදුලි පාරිභෝජනය කිලෝවොට් පැය 31662780 කි. 2015 වන විට මෙම ප්‍රමාණය තවත් 20 % කින් පමණ ඉහල යයි.මේ අතර විදුලිබලය සැපයීම අතිශයින් දුෂ්කර ගම්මාන හඳුනා ගනිමින් විදුලි ව්‍යාපෘති ඉදි වන තුරු උතුරු මැද පළාත් සභාවේ ගැමි එළිය ව්‍යාපෘතිය යටතේ සූර්ය කෝෂ ලන්තෑරුම් නොමිලයේ බෙදා දීමේ උත්සාහයද අගය කළ යුතුයි. දැනට පවුල් 2500 කට පමණ රුපියල් කෝටි හතරක් වටිනා සූර්ය කෝෂ ලන්තෑරුම් සපයාදී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>27</day>
    </date>
    <link>http://www.dinamina.lk/2012/08/27/_art.asp?fn=f1208274</link>
    <topic>මං කවදාවත් රෝගීන් අසරණ කර නෑ</topic>
    <author/>
    <content>රෝහල සහ නවාතැන්පළ අතර දුර සැතැපුම් පහ හයකට වැඩියි. එදා රෝද හතරේ වාහනයක් තියා රෝද දෙකේ පාපැදියක්වත් නොතිබුණු නිසාවෙන්, දොස්තර මහත්තයට ඒ සැතැපුම් ගණනම ගමන් කරන්නට සිදුවුණේ පයින්. කැලෑ රොදවල් අතරින් වැටුණු ගුරුපාර දිගේ රෝහලට ළඟාවෙද්දී, දොස්තර මහත්තයාගේ නෙත ගැටෙන්නේ ඔහුගේ පැමිණීම බලාපොරොත්තුවෙන් මාර්ගය දෙසට දෑස් යොමා බලා සිටින දුප්පත් මිනිස්සුන්ගේ අහිංසක මුහුණුයි.රෝහලට වගේම ගම්පළාතටම සිටි එක ම වෛද්‍යවරයා ඔහු වූයෙන්, ජනතාව ඔහු පිළිගන්නේ අප්‍රමාණ ගෞරවයකින් හා භක්තියකින්. කෙතරම් දුෂ්කර ජීවිතයක් ගත කළ ද ජීවිත සුවපත් කිරීමෙන් ඔහු ලැබූ සතුට අප්‍රමාණයි. රෝහලකට අවැසි පහසුකම් අවම මට්ටමක පැවතියත්, හැකි උපරිම අයුරින් සිය සේවාව ලබාදීමට ඔහු කැප වී ක්‍රියාකළේ, වෘත්තිය, වෘත්තියකටත් වඩා සේවාවක් ලෙස සලකමින්. කාලයක් පුරා ශ්‍රී ලංකාවේ විවිධ පළාත්වල මේ ආකාරයේ දුෂ්කර සේවයක නිරත වූ ඔහු, දහසකුත් ජනයාගේ ජීවිත සුවපත්කළ අපූරු ජීවකයෙක්.අද ඔහු සෞඛ්‍ය ක්‍ෂේත්‍රයටම අයත් තවත් ප්‍රධාන ආයතන දෙකක සභාපති ධුරය හොබවමින්, තවත් භාරදූර සේවාවක් ඉටු කරනවා. මහාචාර්ය එස්. ඩී. ජයරත්න වන ඔහු, රාජ්‍ය ඖෂධ සංස්ථාව මෙන් ම, රාජ්‍ය ඖෂධ නිෂ්පාදන සංස්ථාවේ ද වත්මන් සභාපතිවරයායි. මේ ඔහුගේ ජීවන ගමන් මඟේ, නෙක මතක සැමරුම් පිළිබඳ කෙරුණු කතාබහකි.අගනුවරට නුදුරු ගල්කිස්ස ප්‍රදේශයේ ජීවත් වූ ජෝන් බෙනඩික් ජයරත්න සහ මිලිසන් ඇග්නස් ජයරත්න යුවළට දරුවන් අටදෙනෙකු වූ අතර, 1951 මාර්තු 05 වැනිදා එස්. ඩී. ජයරත්න උපත ලැබුවේ පවුලේ පස්වැනි දරුවා ලෙසයි. අද එස්. ඩී. ජයරත්න ලෙස භාවිත කළ ද, ඔහු නමින් ශාන්තිලාල් දේවප්‍රිය ජයරත්න නම් වේ. සහෝදර සහෝදරියන් හත් දෙනකු සමඟ ගත කළ ඔහුගේ ළමාවිය බොහෝ සුන්දර වූවකි. ඔහු ඒ සුන්දර ළමා විය පිළිබඳ සිහිපත් කළේ නැවත වරක් ඒ අවධියට ගියාක් මෙනි.“පුංචි කාලේ අපි හරිම විනෝදයෙන් ගත කළා. ඒ කාලේ අයියා, අක්කලා, නංගිලා අපි ඔක්කොම හරි ම එකමුතුයි. අපි අතර ප්‍රශ්න තිබුණේ නැහැ. ඒ වගේම ඉඩ ලැබෙන හැම අවස්ථාවකම අපි ඔක්කොම එකතුවෙලා විනෝද වුණා. සෙල්ලම් කළා. අපේ තාත්තා නීතිඥවරයෙක්. ඒ නිසා අපට කිසි ම අඩුපාඩුවක් තිබුණෙත් නැහැ. අම්මා රැකියාවක් නොකරපු නිසා, ඇය නිතරම අප ගැන සොයාබලමින්, අපත් සමඟම ගත කළා. අම්මා - තාත්තගේ ආදරය අපට උපරිමයෙන් ලැබුණා. ඒ ආදරය, සෙනෙහස මධ්‍යයේ අපි හැදී වැඩුණා.”සිය දරුවන් සමාජයට වැඩදායී පිරිසක් බවට පත් කිරීම උදෙසා හොඳ අධ්‍යාපනයක් ලබාදිය යුතු බව වටහා ගත් ජයරත්නයන්ගේ මාපියන්, දරුවන් සියලු දෙනාම අගනුවර උසස් පාසල්වලට ඇතුළත් කළේ ය. කොළඹ නාලන්දා විද්‍යාලය එස්. ඩී. ජයරත්නයන්ගේ තක්සලාව විය. හෝඩිය පන්තියේ සිට උසස් පෙළ දක්වාම එහි අධ්‍යාපනය හැදෑරූ ඔහු, අධ්‍යාපනයට අමතරව ක්‍රීඩා කටයුතු, සමාජ සේවා කටයුතු යනාදියෙහි නිරතවෙමින්, එදා පාසලේ කැපීපෙනෙන ශිෂ්‍යයෙක් බවට පත් වූයේය. මලල ක්‍රීඩාවෙන් පවා දක්ෂතා පෙන්වීය. එපමණක් නොව, ජයග්‍රහණ ද අත්කර ගත්තේය.‘මං හරි සන්සුන් චරිතයක්. ඒ වුණාට පාසලේ බොහෝ යාළුවො මට හිටියා. මම ගොඩාක් කැමැතියි දුර පළාත්වල ඇවිදින්න යන්න. ඒ නිසා නිතරම යාළුවොත් එක්ක ඇවිදින්න ගියා. පුංචිකාලේ විනෝදයෙන් ගත කළ නිසා, අධ්‍යාපනයට ඒ තරම් උනන්දුවක් තිබුණේ නැහැ. ඒත් ඉගෙන ගන්න අවශ්‍ය පහසුකම් ලබාදුන්නා හැර, මාපියන් කවදාවත් ඉගෙන ගන්න කියලා මට බල කළේ නැහැ. පුංචිකාලේ මං චිත්‍ර අඳින්නත් දක්ෂයි. ඒ දවස්වල චිත්‍ර ඇඳලා පංතියේ පළමුවැනියා වුණු අවස්ථාත් තිබෙනවා. චිත්‍ර අඳින්න තිබුණු උනන්දුව කොයිතරම් ද කියනවා නම්, අප ඒ දවස්වල පාසලේ චිත්‍ර ප්‍රදර්ශන පවා පැවැත්වූවා.”කලාව, ක්‍රීඩාව යනාදියට ඔහු තුළ කුඩා කල තිබුණේ පුදුමාකාර උනන්දුවකි. වරින්වර විවිධ තරග ඉසව් හරහා ඔහු ලැබූ ජයග්‍රහණ, ඒ උනන්දුව තව තවත් තීව්‍ර කළ නමුත්, පසු කාලයේදී විද්‍යා විෂයයන්ට යොමු වීමත් සමඟ ක්‍රීඩාව කෙරෙන් ඈත් වූයේ නිරායාසයෙනි.පුංචි කාලේ විද්‍යා විෂය ධාරාවට විශේෂ උනන්දුවක් නොතිබුණත්, පාසලේ උසස් පෙළ හදාරද්දී මට විද්‍යා විෂයයන් පිළිබඳ යම් කැමැත්තක් ඇති වුණා. සාමාන්‍ය පෙළ විභාගයත් ඉහළින් සමත් වුණා. ඒ කාලේ පුවත්පත් බොහෝ ප්‍රමාණයක් කියෙව්වා. විද්‍යාත්මක කරුණු ඇතුළත් පුවත්පත් කියවද්දී, මට රසායන විද්‍යාව, භෞතික විද්‍යාව වැනි විෂයයන් පිළිබඳ උනන්දුවක් ඇතිවුණා. උසස් පෙළ සඳහා විද්‍යා විෂයයන් තෝරගන්න හේතු වුණෙත් ඒ උනන්දුවයි.”විද්‍යා විෂයන්ට වැඩි වශයෙන් නැඹුරු වෙද්දී, කලාව සහ ක්‍රීඩාව කෙරෙහි ඔහු තුළ තිබූ උනන්දුව කෙමෙන් හීන වී ගියේය. පරීක්ෂණ, නිරීක්ෂණ සමඟ නිතර ගැටෙන්නට වූ හෙතෙම, ඉඩ ලැබෙන සෑම අවස්ථාවකදීම යහළුවන් සමඟ ගමන් බිමන් යාම, විනෝද වීම සිය විනෝදාංශ බවට පත් කර ගත්තේය.‘මට මතකයි එක් අවස්ථාවක යහළුවෝ කිහිපදෙනෙක් සමඟ මං සිතුල්පව්ව ප්‍රදේශයේ ඇවිදින්න ගියා. එදා අපි ඇවිදිමින් සිටිද්දී, කැලයක අතරමං වුණා. මාර්ගයක් සොයා ගන්න බැරිව දවසක් විතර ඒ කැලේ අතරමංවෙලා හිටියා. එදා හිතට ටිකක් බය හිතුණත්, ගමන්යාම නැවැත්තුවේ නැහැ. අදටත් විවේකයක් ලැබුණොත් කොළඹින් පිට ඇවිදින්න යනවා. ඈත පළාත්වල තිබෙන නිස්කලංක සුන්දර පරිසරයට මං හරි කැම­ැතියි.”බාහිර ක්‍රියාකාරකම්වලට කොතෙක් යොමු වුවද, අධ්‍යාපන කටයුතු මඟහැරියේ ද නැත. ඒ නිසා ඔහුගේ විශ්වවිද්‍යාල සිහිනය ද සැබෑවිය. උසස් පෙළ විභාගය ඉහළින් සමත් වූ ඔහු, උසස් අධ්‍යාපනය සඳහා කොළඹ වෛද්‍ය පීඨයට ඇතුළත් වුණි. විශ්වවිද්‍යාල ජීවිතය ද ඔහුගේ් ජීවිතයේ සුවිශේෂී සන්ධිස්ථානයකි. එහිදී ද ඔහු විෂය බාහිර ක්‍රියාකාරකම්හි නිරතවෙමින්, සිය දක්ෂතා දැක්වීය. විශ්වවිද්‍යාලය තුළදී අධ්‍යාපන කටයුතුවලට අමතරව, විවිධ සමිති සමාගම්වලට සම්බන්ධව අත්දැකීම් රාශියක් සිය ජීවිතයට එක් කර ගත්තේය. විශ්වවිද්‍යාලය තුළ වාර්ෂිකව පැවැත්වෙන උත්සවවල සංවිධාන කටයුතු කළේ ක්‍රියාකාරී ශිෂ්‍යයකු ලෙසිනි.කොතැනක ගියත් යහළු මිත්‍රයන්ගෙන් නම් ඔහුට අඩුවක් තිබුණේ නැත. පාසලේ මෙන් ම, විශ්වවිද්‍යාලය තුළ ද ඔහුට බොහෝ මිතුරන් සිටියේය. ඔවුන් සමඟ විනෝදයෙන් ගතකළ ඔහුගේ විශ්වවිද්‍යාල ජීවිතය, බොහෝ සුන්දර වූවකි. 1975 වසරේදී කොළඹ වෛද්‍ය පීඨයෙන් පිට වූ ජයරත්නයන්, ඉන්පසු කොළඹ මහ රොහලේ නේවාසික පුහුණුව ලැබීය. පුහුණුව සාර්ථකව නිමකළ ඔහුට, පසුව කුරුණෑගල රෝහලට අනුයුක්තව වෛද්‍යවරයකු ලෙස සේවය කිරීමේ අවස්ථාව උදාවුණි.“ගම්පළාත්වල ඇවිදින්න ලැබෙන නිසා, මං කුරුණෑගලට ගියේ හරි ම කැමැත්තෙන්. ඒ කාලේ කුරුණෑගල දිස්ත්‍රික්කයේ තිබූ සෑම රෝහලකම පාහේ මං සේවය කළා. ඒ අතර බොහොමයක් තිබුණේ දුෂ්කර රෝහල්. මට මතකයි මාස 6ක් විතර මුවන්හෙල රෝහලේ සේවය කළා. එදා ඒ පළාත හරි ම දුෂ්කරයි. අද වගේ ප්‍රවාහන පහසුකම් තිබුණෙත් නැහැ. ඒ නිසා හැතැප්ම ගණන් පයින් යන්න සිදුවුණා. එදා ඒ පළාතේ විදුලිය තිබුණෙත් නැහැ. අවම පහසුකම් ප්‍රමාණයක් තමයි තිබුණේ ඒත් මං ඒ පළාත්වල සේවය කළේ හරි ම සතුටින්. ඒ පළාත්වල මිනිස්සු එදා අපට සැලකුවේ දෙවියන්ට වගේ. ඔවුන්ට ලෙඩකට දුකකට අප හැරෙන්න වෙනත් පිළිසරණක් තිබුණේ නැහැ.මුවන්හෙල කියන්නේ එදා කුරුණෑගල දිස්ත්‍රික්කයේ තිබුණු දුෂ්කරම ප්‍රදේශයක්. දවසක් ඒ ගමේ ගොවියෙක්ගේ කකුලේ ලේ නහරයක් හිරවෙලා ඔහුට හොඳටම අමාරු වුණා. ඒ අවස්ථාවේදි ඔහුට ප්‍රතිකාර කරන්න තරම් අපට පහසුකම් තිබුණේ නැහැ. කැලෑබද දුෂ්කර ප්‍රදේශයක් නිසා, වෙනත් රෝහලකට ගෙනයන්නත් සෑහෙන දුරක් යන්න වුණා. ඒ නිසා මං තවත් කෙනෙක් සමඟ ඒ රෝගියාව බයිසිකලයක තියාගෙන, පාරට ගෙනවිත් කුලී රථයකට නංවාගෙන මහරෑම රෝහලකට අරගෙන ගියා. එදා අපට ඔහු වෙනත් රෝහලකට රැගෙන යනවා හැරෙන්න වෙන විකල්පයක් තිබුණේ නැහැ. මේ එක් අවස්ථාවක් පමණයි. මගේ සේවාකාලය තුළ මෙවැනි සිදුවීම් බොහොමයකට මුහුණ දුන්නා. මං ඒ දේවල් පිළිබඳ අදටත් සතුටු වෙනවා. දුෂ්කර ප්‍රදේශවල ජනතාවට එවැනි සේවයක් ලබාදෙන්න හැකිවීම මං ලද භාග්‍යයක්.”එදා වසංගත රෝග හේතුවෙන්ද රෝගීන්ට මෙන්ම වෛද්‍යවරුන්ට ද බොහෝ දුෂ්කරතාවන්ට මුහුණදීමට සිදුවූ කාලයකි. මැලේරියාව, ජලභීතිකාව රෝගය යනාදිය ශීඝ්‍රයෙන් ව්‍යාප්තවීමත් සමඟ, වඩාත් අසරණ වූයේ වෛද්‍යවරුන් ය. එම රෝගවලට අවශ්‍ය ප්‍රතිකාර මෙන් ම, ගිලන්රථ පහසුකම් ආදිය එම රෝහල්වල නොතිබුණු නිසා, වෛද්‍යවරුන්ට සිය සේවය නිසි පරිදි ක්‍රියාත්මක කරන්නට ලැබුණේ නැත. මෙවැනි සිදුවීම්වලට එස්. ඩී. ජයරත්නයන්ට ද මුහුණ දීමට සිදුවිණි. මේ දුෂ්කර සේවය නිමාකර ඔහු පසුව පැමිණියේ පානදුර රෝහලටයි.පානදුර රෝහලේ සේවය කරද්දී ඔහුගේ ජීවිතයේ වෙනස්කම් රාශියක් සිදුවිණි. ඔහුගේ ජීවන සහකාරිය මුණගැසෙන්නේ ද එම රෝහලේ සේවය කරද්දී ම ය. ඇයත් එහි සේවය කළ වෛද්‍යවරියකි. ඇය නමින් ශ්‍රීමතී අමිතා ජයරත්නයි.වෛද්‍යවරයකු ලෙස සේවය කළ ද ඔහු, සිය අධ්‍යාපන කටයුතු නිමා කර තිබුණේ නැත. පානදුර රෝහලේ සේවය කරන කාලයේදී උසස් අධ්‍යාපන කටයුතුවල නිරත වූ අතර, පශ්චාත් උපාධිය හැදෑරීම ආරම්භ කළේ ද එම අවධියේ දී ය. පශ්චාත් උපාධි මුල් අදියරේ විභාගය සමත් වූ ඔහුට, කොළඹ මහ රෝහලට අනුයුක්තව සේවය කිරීමට සිදුවිණි. එදා මෙරට පශ්චාත් උපාධි ආයතනයක් නොතිබුණු නිසා, ඔහුට පශ්චාත් උපාධිය සම්පූර්ණ කිරීමට විදෙස් ගතවීමට සිදුවිය. කොළඹ මහ රෝහලේ වසර 1 1/2 පමණ කාලයක් සේවය කළ ජයරත්නයන්, පසුව එංගලන්තයට ගියේය. එංගලන්තයේ විවිධ රෝහල්වල සේවය කරමින්, පශ්චාත් උපාධි පුහුණුව ලැබූ ඔහු, විදෙස් ගත වූයේ වසර දෙකක කාලයකට වුවත්, ඊට වැඩි කාලයක් එහි රැඳී සිටියේ ය. ඒ, මෙරටදී ඔහුට අවශ්‍ය තනතුර නොලැබුණු නිසා ය.“මට අවශ්‍ය වුණේ ශ්‍රී ලංකාවට ඇවිත් සර්වාංග රෝග විශේෂඥ වෛද්‍යවරයෙක් ලෙස පුහුණු වෙන්නයි. ඒත් සර්වාංග රෝග විශේෂඥයකු ලෙස කටයුතු කිරීමේ අවස්ථාව එදා සෞඛ්‍ය අමාත්‍යාංශය මඟින් මට ලබාදුන්නේ නැහැ. මට වෙනත් අංශයක් ලබාදෙන්න ඔවුන් කැමැති වුණත්, මං ඊට එකඟ වුණේ නැහැ. ඒ නිසා පශ්චාත් උපාධිය ලබාගෙන අවුරුදු හතක් විතර එංගලන්තයේ වෛද්‍යවරයෙක් ලෙස කටයුතු කළා. ඒත් පස්සේ කාලෙකදී මගේ පුතාගේ අසනීප තත්ත්වය නිසා මට ශ්‍රී ලංකාවට එන්න සිද්ධ වුණා.”ඔහු නැවත ශ්‍රී ලංකාවට පැමිණෙන අවස්ථාව වනවිට මෙරට පෞද්ගලික වෛද්‍ය විද්‍යාලයට සායනික කටයුතු පිළිබඳ වෛද්‍යවරුන් බඳවා ගැනීම සිදුවෙමින් පැවතිණි. එය ඔහුට කදිම අවස්ථාවක් විය. මෙරටට පැමිණ රාගම ශික්ෂණ රෝහලේ වෛද්‍යවරයකු ලෙස සේවයට බැදුණි. වෛද්‍ය පීඨයට අනුබද්ධව විශේෂඥ වෛද්‍යවරයකු ලෙස කටයුතු කරන අතරතුරදී, එවක රජය මඟින් වෛද්‍ය පීඨය කැලණි විශ්වවිද්‍යාලයට අනුයුක්ත කිරීමත් සමඟ, ඔහුට ඉන් ඉවත් වීමට සිදුවිය.“ඒ වනවිට ජයවර්ධනපුර විශ්වවිද්‍යාලයේ නව වෛද්‍ය පීඨය ආරම්භ කෙරුණු නිසා මට ජ්‍යෙෂ්ඨ කථිකාචාර්යවරයෙක් ලෙස එහි සේවයට බැඳුණා. ඒ අතරතුර මං සායනික කටයුතු කළේ කළුබෝවිල ශික්ෂණ රෝහලේ.කාලයක් ඒ විදිහට සේවය කරද්දී, මට මහාචාර්යවරයෙක් වශයෙන් උසස්වීමක් ලැබුණා. විශ්වවිද්‍යාලයේ වසර දහයක් පමණ සේවය කළා. එහි සේවය කරන අතරතුර තමයි මට රාජ්‍ය ඖෂධ සංස්ථාවේ සභාපති ධුරය භාරගන්නා ලෙස ඇරියුමක් ලැබුණේ. මං ඒ තනතුර භාරගත්තත්, විශ්වවිද්‍යාලයෙන් ඉවත් වුණේ නැහැ. අදටත් එහි මහාචාර්යවරයෙක් ලෙස කටයුතු කරනවා. ඒ වගේම කළුබෝවිල රෝහලේ සායනික කටයුතු සිදු කරනවා. රෝගීන් සමඟ තිබෙන සම්බන්ධතාව දිගටම පවත්වාගෙන යන්න මං හරිම කැමැති කෙනෙක්.”මේ සියලු කටයුතු මධ්‍යයේ රාජ්‍ය ඖෂධ සංස්ථාව මෙන් ම, ඖෂධ නිෂ්පාදන සංස්ථාව යන ආයතන දෙකෙහිම සභාපති ධුරය හොබවන ඔහුට, පැවරී ඇත්තේ විශාල වගකීමකි. මේ රාජකාරි සියල්ල සාර්ථකව කරගෙන යාමට ඔහුගේ බිරියගෙන් ලැබෙන සහයෝගය ද ඉතා විශාල ය. කාලයක් ජයවර්ධනපුර විශ්වවිද්‍යාලයේ සේවය කළ ඇය, දැනට පෞද්ගලික වෛද්‍ය විද්‍යාලයක සේවය කරයි. එසේ ම ඔහුගේ දියණිය හේමාධරී ජයරත්න. ඇයත් මවුපිය අඩිපාරේ යමින්, ඉදිරියේදී වෛද්‍ය ක්‍ෂේත්‍රයට යොමු වීමට බලාපොරොත්තුවෙන් සිටී.කොතරම් උසස් තානාන්තර ලැබුණද, රෝගීන් සමඟ ගත කරන ජීවිතය තරම් ඒවා තෘප්තියක් ගෙන එන්නේ නොමැති බව එස්. ඩී. ජයරත්නයන්ගේ අදහසයි.“අදටත් මං වැඩියෙන් කැමැති වෛද්‍ය වෘත්තියටයි. රෝගීන් සමඟ තිබෙන සම්බන්ධතාව පවත්වාගෙන යන්න, ඔවුන් සුවවෙනවා බලන්න මං ඉතාමත්ම කැමැතියි. රෝගියෙක් සුවපත් වෙලා සතුටුවෙනවා දකින එක වචනයෙන් විස්තර කරන්න බැරිතරම් තෘප්තියක්. වෛද්‍යවරයෙක් ලෙස මගෙන් ජනතාවට ඉටුවිය යුතු යුතුකම් කොටස, මං උපරිමයෙන් ඉටු කළා. වෛද්‍යවරයෙක් ලෙස කවදාවත් වැඩ වර්ජන කරලා නැහැ. යම් යම් වෘත්තීය සමිති වැඩවර්ජන කළත්, මං කවදාවත් ඒවට සම්බන්ධ වුණේ නැහැ. වෛද්‍යවරයෙක් වශයෙන් මගේ වගකීම පැහැරහැරීම රෝගීන්ට කරන අසාධාරණයක් බව මං හිතුවා.විරෝධතා දක්වන ක්‍රම තිබෙනවා. ඒත් රෝගීන් අසරණ කරලා විරෝධතා දැක්විය යුතුයි කියලා මං හිතන්නේ නැහැ.”.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=n120828_br1</link>
    <topic>මිරිස් ආනයනය නතර කරනවා?</topic>
    <author>සමන්මලී ප්‍රියශාන්ති</author>
    <content>(2012/08/2810:35) දේශීය මිරිස් ගොවියා ආරක්ෂා කිරීම සඳහා මිරිස් ආනයනය නතර කිරීමට පියවර ගන්නා බව කෘෂිකර්ම ඇමැති මහින්ද යාපා අබේවර්ධන මහතා පැවසීය.දේශීය මිරිස් ගොවියා දිරි ගැන්වීමේ වැඩසටහන් හා මිරිස් නිෂ්පාදනය වැඩි කිරීමේ වැඩසටහන් කඩිනමින් ක්‍රියාත්මක කර මිරිස් ආනයනය නතර කිරීමේ මුලික පියවර තබන බවද අබේවර්ධන මහතා කීවේය.දේශීය ගොවියා ආරක්ෂා කිරිම වෙනුවෙන් මේ වන විටත් රජය ආනයනික ලොකු ළුණු සහ අර්තාපල් සඳහා බදු පනවා තිබෙන බවත් ඇමැතිවරයා ‍සඳහන් කළේය.මිරිස් ඇතුලු දේශීය නිෂ්පාදනවල අස්වැන්න වර්ධනය කිරීමේ අරමුණෙන් කෘෂිකර්ම දෙපාර්තමේන්තුව නවීන තාක්ෂ‍ණයෙන් යුතු කෘෂිකර්මාන්තයක් ගොවි ජනතාවට හදුන්වා දී තිබෙන බව කී ඇමැතිවරයා එමඟින් එට ස්වයංපෝෂිත කර වාණිජ කෘෂිකර්මාන්තය නංවාලීමේ උත්සාහයක ද දෙපාර්තමේන්තුව නියැළි සිටින බවද කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=n1208281</link>
    <topic>අධ්‍යාපන ක්ෂේත්‍රය බිඳ දැමීමේදෙස් විදෙස් කුමන්ත්‍රණයක්</topic>
    <author>සුභාෂිණී සේනානායක</author>
    <content>පසුගිය 26 වනදා පවත්වන ලද පහ වසර ශිෂ්‍යත්ව විභාගයේදී යම් යම් ප්‍රශ්න කලින් පිටවී ඇතැයි මාධ්‍ය ඔස්සේ වැරදි ප්‍රචාර ගෙන යමින් රටේ අධ්‍යාපන ක්ෂේත්‍රය පිළිබඳ ජනතා විශ්වාසය පළුදු කිරිමේ දැවැන්ත කුමන්ත්‍රණයක් මේ වන විට ක්‍රියාත්මක වෙමින් පවතී.පසුගිය කාලයේ විභාග දෙපාර්තමේන්තුව මගින් පවත්වන ලද විභාගවල සහ එහි ප්‍රතිඵලවල යම් යම් අඩුපාඩු ඇතැයි වැරදි ප්‍රචාර යවමින් මේ කුමන්ත්‍රණකාරීන් සිය කුමන්ත්‍රණය මේ වන විට දියත් කර ඇත.මෙම කුමන්ත්‍රණය පිළීබඳව කරුණු සොයා බලන ලෙස අධ්‍යාපන ඇමති බන්දුල ගුණවර්ධන මහතා පොලිස්පති එන්. කේ. ඉලංගකෝන් මහතාගෙන් ඊයේ (27) ඉල්ලීමක් කර ඇත.මෙම කුමන්්‍ත්‍රණකාරින් පසුගිය වකවානුව පුරාම ගොතන ලද විවිධ අස්ථාන චෝදනා මෙන්ම තොරතුරුද සපයමින් ජනතාව හා මාධය නොමග යැවු බවත් ගුරු සංගම් කිහිපයක එක්තරා පිරිසක් පහ වසර ශිෂ්‍යත්ව විභාගය වැරදි සහගත ලෙස ක්‍රියාත්මක කළ බව පවසමින් මාධ්‍ය වෙත තොරතුරැ ලබා දී ඇති බවත් පැවසු ඇමති බන්දුල ගුණවර්ධන මහතා මෙය හිතාමතාම රටේ අධ්‍යාපන ක්ෂේත්‍රය බිඳ දැමීමේ දෙස් විදෙස් කුමන්ත්‍රණයක ප්‍රතිඵලයක් ලෙස පෙනී යන බව ද පවසයි.මේ සම්බන්ධයෙන් සොයා බලන ලෙස තමා පොලිස්පතිවරයාගෙන් ඉල්ලා ඇති බව පවසන ඇමතිවරයා විභාගවල යම් යම් අඩුපාඩු සිදු වු බව පෙන්වා දෙන්නේ නම් එයට වගකිව යුතු අයට තරාතිරම නොබලා ක්‍රියා කිරිමට තමා පසුබට නොවන බවද අවධාරණය කරයි.විවිධ පුද්ගලයන් විසින් අධ්‍යාපන ක්ෂේත්‍රය පිළිබඳ නඟන චෝදනා කිසිදු වග විභාගයකින් තොරව ජනමාධ්‍යවල ප්‍රචාරය කිරිමට ඉක්මන් වීමෙන් මාධ්‍යන්හි ගෞරවය හා විශ්වාසය පළුදු වන බව පෙන්වා දෙන ඇමතිවරයා එය වගකිව යුතු මාධ්‍යන්හි යුතුකම හා වගකීම නොවන බවද පෙන්වා දේ.පහ වසර ශිෂ්‍යත්ව විභාගය සම්බවන්ධයෙන් මාධ්‍ය මගින් පවසන ‍කරුණු පිළිබඳව සොයා බලන ලෙසට තමා දැනුම් දී ඇතැයි ප්‍රකාශ කළ ඇමතිවරයා මේ සම්බන්ධයෙන් විභාග දෙපාර්තමේන්තුවේ මගින් පරීක්ෂණයක් ආරම්භ කොට ඇතැයිද කීය.මෙම කරුණු සම්බන්ධයෙන් කොළඹ අපරාධ හා විමර්ශන දෙපාර්තමේන්තුවට පැමිණිල්ලක් සිදු කිරීමට තමා කටයුතු කරන බව විභාග කොමසාරිස් ජනරාල් ඩබ්ලිව්. එම්. එම්. ජේ. පුෂ්පකුමාර අ මහතා‍ගෙන් දිනමිණ කළ විමසීමකදී ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=n1208282</link>
    <topic>සෑම ශ්‍රී ලාංකේය පුරවැසියකුගේම ජනාධිපතිවරයා මමයි</topic>
    <author>ධනුෂ්ක ගොඩකුඹුර කල්මුණේ සිට</author>
    <content>සිංහල, දෙමළ, මුස්ලිම් භේදයක් නැතිව සෑම ශ්‍රී ලාංකේය පුරවැසියකුගේම ජනාධිපතිවරයා මෙන්ම සෑම ආගමකම භාරකාරයා ද වන තමා කිසිදු ආගමකට ජාතියකට වෙනස්ව නොසලකන බව ජනාධිපති මහින්ද රාජපක්ෂ මහතා අවධාරණය කරයි.ත්‍රස්තවාදය නිමා කළ පසු සියලු ජාතීන් සමඟියෙන් ජීවත් වන බව සිහිපත් කළ ජනාධිපතිවරයා මැතිවරණ නිසා ජාතිවාදය අවුස්සන්නට එපා යැයි දේශපාලන පක්ෂවලින් ඉල්ලා සිටියි.පන්සල, පල්ලිය, කෝවිල යන සියලු ආගමික ස්ථාන ආරක්ෂා කරන්නේ තම මිස වෙනත් කෙනකු නොවන බව පවසන ජනාධිපතිවරයා තමා සිටින තෙක් කිසිදු ආගමික ස්ථානයකට හානියක් කිරීමට ඉඩක් නොතබන බව අවධාරණය කරයි.ජනාධිපතිවරයා මේ අදහස් පළ කළේ පළාත් සභා මැතිවරණයේ අම්පාර දිස්ත්‍රික්කයේ එක්සත් ජනතා නිදහස් සන්ධාන ජයග්‍රහණය තහවුරු කෙරෙන කල්මුණේ විජයග්‍රාහී ජනරැලියට කල්මුණේ නගරයේදී ඊයේ (27) එක්වෙමිනි.සියලු ජාතීන් ත්‍රස්තවාදය හේතුවෙන් විඳි දුක්ගැහැට තමා හොඳින් දන්නා බව පැවසූ ජනාධිපතිවරයා මැතිවරණ කාලයේ සිදු කෙරෙන අසත්‍ය ප්‍රචාරවලට නොරැවටී බුද්ධිමත්ව සිතා බලා තීරණ ගන්නා ලෙස ඉල්ලා සිටියේය. 2005 වසරේ වැඩි ඡන්ද 180,000 කින් තමා ජයග්‍රහණය කරවන ලද ජනතාව 2010 වසරේ වැඩි ඡන්ද 1,800,000 කින් සිය ජයග්‍රහණය තහවුරු කළ බව පෙන්වා දුන් ජනාධිපතිවරයා ජනතාව පසුගිය කාලයේ පැවැති මැතිවරණ 23 කින්ම විශිෂ්ට ජයක් තමා වෙත ලබා දුන් බව සිහිපත් කළේය.මේ රටේ ජනතාව තමාට සෑමවිටම විශ්වාස බව පැවසූ ජනාධිපතිවරයා මෙවැනි ජයග්‍රහණ ලැබෙන්නේ ජනතාවත් තමා විශ්වාස කරන නිසා බව ප්‍රකාශ කළේය.පල්ලි, පන්සල් කඩන බවට අසත්‍ය චෝදනා නඟන අය තමාගේ මුහුණට මුහුණ හමු වූ විට පවසන්නේ එවැනි කතා නොවන රජයේ හොඳ පිළිබඳව පමණක් යැයි ජනාධිපතිවරයා පැවැසීය.සෑම දරුවකුටම හොඳ අධ්‍යාපනයක් ලබා දීම සිය අරමුණ මෙන්ම වගකීම බවත් මේ ප්‍රදේශවල ජනතාවගේ සියලු අඩුපාඩු සකස් කිරීමට පියවර ගන්නා බවත් ජනාධිපතිවරයා වැඩිදුරටත් ප්‍රකාශ කළේය.පළාත් පාලන හා පළාත් සභා ඇමැති ඒ. එල්. එම් අතාවුල්ලා මහතා ද අදහස් දැක්වීය. පාර්ලිමේන්තු මන්ත්‍රීවරුන් වන සරත් වීරසේකර මහතා සහ ශ්‍රියාණි විජේවික්‍රම මහත්මිය ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=n1208283</link>
    <topic>ලොව පැවැත්මේ පදනම පරිසරය හා ආර්ථිකයයි</topic>
    <author>චන්ද්‍රිකා පෙරේරා</author>
    <content>ලොව පැවැත්මේ පදනම වී ඇත්තේ පරිසරය සහ ආර්ථිකය බව ජනමාධ්‍ය හා ප්‍රවෘත්ති අමාත්‍යාංශයේ ලේකම්, මධ්‍යම පරිසර අධිකාරියේ සභාපති චරිත හේරත් මහතා පවසයි.2016 වසර වන විට අපේ රට නිල්ල පිරුණු රටක් බවට පත් කිරීම ජනාධිපති මහින්ද රාජපක්ෂ මහතාගේ ඉලක්කය බවත් මේ රටේ මාධ්‍යවේදයේ මහගෙදර වන ලේක්හවුසිය රටේනිදහස, ප්‍රජාතන්ත්‍රවාදය හා ජනසම්මතවාදය රැකගෙන ඒ ඉලක්කය වෙත යන ගමනේ ප්‍රධාන මාර්ගය බවත් හෙතෙම කීය. ලේක්හවුස් ආයතනය මගින් මාසිකව ප්‍රකාශනයට පත්කරන"මිහිතුරු" පරිසර හිතකාමී සඟරාව එළිදැක්වීමේ උත්සවයට එක්වෙමින් හේරත් මහතා එම අදහස් පළකළේය.ඊයේ (27) පෙරවරුවේ සුබ මොහොතින් ලේක්හවුස් ආයතනයේ දී එම සඟරාවේ මංගල කලාපය එළිදැක්විණි.උලෙළේ ප්‍රධාන ආරාධිතයා වූ චරිත හේරත් මහතා වෙත ලේක් හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා මිහිතුරු සඟරාවේ මංගල කලාපය පිළිගැන්වීය.චරිත හේරත් මහතා එහිදී මෙසේද කීය.වර්තමානයේ පරිසර සාක්ෂරතාව වැඩිම රට ශ්‍රීලංකාව බවට ලෝකයම පිළිඅරගෙන. මීට පෙර ලොව ජාත්‍යන්තර තලයේ ප්‍රධාන මාතෘකාව වී තිබුණු ආර්ථිකය නමැති මාතෘකාව ‍වෙනස්වී පරිසරය අපේ පැවැත්මේ අත්‍යවශ්‍යම සාධකය බව පිළිගැනීමට සිදුව තිබෙන බව හෙතෙම පෙන්වා දුන්නේය. පරිසරය හා ජනමාධ්‍ය කියන්නෙ ළඟින් යන විෂයයන් දෙකක්. ජනමාධ්‍ය නැතිව පරිසරය පිළිබඳ අදහස් ජනතාව අතරට ගෙනයන්න බැහැ. අද ලොව ජාත්‍යන්තර තලයේ සාකච්ඡා පවා වෙනස් වෙලා. එදා කතා කළේ ආර්ථිකය ගැන පමණයි . අද ප්‍රධාන මාතෘකාව පරිසරය සහ ආර්ථිකය. එය ලොව පැවැත්මේ පදනම වෙලා‍. අද මෙන් ම අනාගත දරුවන්ගෙ පැවැත්මත් රඳා පවතින්නෙ පරිසර‍ය මතයි. රටක විදේශ සමුළුවලට වැඩි වශයෙන් සහභාගි වන්නේ විදේශ ඇමති ඊළඟට වැඩිම සහභාගීත්වය පරිසර ඇමති.අපි පිටකරන කාබන් ඩයොක්සයිඩ් වායුව වායුගෝලයට එක් වෙනවා . ඊට දේශ සීමා නැහැ. මේ වායුව හරිත ශාක මගින් උරාගන්න නිසා එක්සත් ජාතීන්ගෙ සංවිධානය පනතක් සම්මත කර ගත්තා රටක කාබන් උරා ගන්නා ප්‍රමාණය ගණනය කර ඒවා මුදාහරින රටවලින් ‍මුදල් අයකර ගැනීමට.මේ අනුව දූෂණය කරන්නා සුරකින්නාට ගෙවිය යුතුයැයිපනතක් සම්මතව ඇති බව හෙතෙම පෙන්වාදුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=n1208284</link>
    <topic>හිටපු මන්ත්‍රී මහේෂ්වරන්ගේඝාතකයා පෝරකයට</topic>
    <author>කුමුදු හෙට්ටිආරච්චි</author>
    <content>කොටහේන සිවන් කෝවිලේ දී හිටපු පාර්ලිමේන්තු මන්ත්‍රී ටී. මහේෂ්වරන් මහතා ‍වෙඩි තබා ඝාතනය කිරීම සම්බන්ධයෙන් වරදකරු වූ ප්‍රධාන චූදිතට කොළඹ මහාධිකරණ විනිසුරු සුනිල් රාජපක්ෂ මහතා ඊයේ(27) මරණ දඬුවම නියම කෙළේය.ජෝන් පොලින් වැලින්ටන් නමැති මෙම චූදිත ජනාධිපතිතුමා නියම කරන දිනයක වේලාවකදී වැලිකඩ බන්ධනාගාරයේ දී ප්‍රාණය නිරුද්ධ වන තෙක් එල්ලා තැබීමට විනිසුරුවරයා ඊයේ නියම කරන ලදී.හිටපු පාර්ලිමේන්තු මන්ත්‍රී ටී. මහේෂ්වරන් මහතා 2008 වසරේ ජනවාරි මස 1 වැනිදා උදෑසන කොටහේන සිවන් කෝවිලේ පැවති පූජාවට සහභාගි වී ආපසු යෑම සඳහා කෝවිලෙන් පිටවීමට සූදානම් වූ අවස්ථාවේ කෝවිලේ ප්‍රධාන දොරටුව අසලදී වෙඩි තබා ඝාතනය කෙරිණි.2008 වසරේ ජනවාරි මස 1 වැනිදා හිටපු පාර්ලිමේන්තු මන්ත්‍රී ටී. මහේෂ්වරන් මහතා වෙඩි තබා ඝාතනය කිරීම සම්බන්ධයෙන් හා කෝවිලේ පූජාවට සහභාගි වූ චන්ද්‍ර කුමාර් මහින්දන් නමැත්තා ඝාතනය කිරීම යන චෝදන මත නීතිපතිවරයා විසින් චූදිතට විරුද්ධව අධිචෝදනා ගොනුකර තිබුණි.චන්ද්‍ර කුමාර් මහින්දන් නමැත්තා ව චූදිත විසින් වෙඩිතබා ඝාතනය කළ බවට චූදිතට විරුද්ධව කිසිදු සාක්කි ඉදිරිපත් වී නොමැති බව ඊයේ ප්‍රකාශ කළ විනිසුරුවරයා එම චෝදනාවෙන් චූදිත නිදහස් කරමින් හිටපු පාර්ලිමේන්තු මන්ත්‍රී ටී. මහේෂ්වරන් මහතාට වෙඩිතබා ඝාතනය කිරීම සම්බන්ධයෙන් චූදිත වරදකරු කරන බවට ප්‍රකාශ කළේය.චූදිතයා ටී. මහේෂ්වරන් මහතාට වෙඩි තැබූ බවට ඇසින් දුටු සාක්කි දෙකක් මගින් හා පරිවේෂණීය සාක්කි මගින් සනාථ කර ඇති බව පිටු 150කින් යුත් සිය තීන්දුව ප්‍රකාශයට පත්කරමින් විනිසුරුවරයා සඳහන් කර සිටියේය.තවද ප්‍රබල සාක්කියක් වූ ඩී. එන්. ඒ. පරික්ෂණය මගින් චූදිත මහේෂ්වරන් මහතාට වෙඩි තැබූ පිස්තෝලයේ තැවරී තිබූ ලේ චූදිතගේ ලේ සමඟ සැස‍ඳෙන බවට සනාථ කර ඇතැයිද විනිසුරුවරයා සිය තීන්දුවෙන් ප්‍රකාශ කර සිටියේය.ඇඟිල්ලකට එල්ල වූ වෙඩි පහරකින් චූදිතගේ ඇඟිල්ල තුවාල වීම නිසා ඔහුගේ අත වූ පිසතෝලයේ එම ලේ තැවරී ඇති බවද තීන්දුවේ සඳහන් වෙයි.ඊයේ දඬුවම් නියම කිරීමට ප්‍රථමයෙන් පැවසීමට කිසිවක් ඇද්දැයි විනිසුරුවරයා විමසූ අවස්ථාවේ චූදිත ප්‍රකාශ කර සිටියේ තමාමේ සිද්ධියට කිසිදු සම්බන්ධතාවක් නොමැති බවයි.ඉන් අනතුරුව අධිකරණ ශාලාවේ විදුලි පහන් නිවාදමා විනිසුරුවරයා විසින් සිය තීන්දුව ප්‍රකාශයට පත් කිරීමෙන් අනතුරුව තීන්දුවට අත්සන් තබා පෑන කඩා දමන ලදී.ජ්‍යෙෂ්ඨ රජයේ නීතීඥ තුෂාර කුමාරගේ මහතා පැමිණිල්ල මෙහෙය වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=n1208285</link>
    <topic>‘අභිමාන’ බ්‍රෝඩ්බෑන්ඩ්පැකේජය</topic>
    <author/>
    <content>ශ්‍රී ලංකාවාසී අප සැම වෙනුවෙන් සහ රටේ අභිවෘද්ධිය සඳහා මුළු මහත් දේශයටම ජීවය සපයන රාජ්‍ය සේවයේ අභිමානවත් පුරවැසියන්ගේ උදාරතර මෙහෙවර ඇගයීමට ලක් කරමින්ශ්‍රී ලංකා ටෙලිකොම් “අභිමාන” විශේෂ බ්‍රෝඩ්බෑන්ඩ් සේවාව හඳුන්වා දෙයි. රටේ අභිමානය නංවන්නට අපිටම ආවේණික සංස්කෘතියට ගරු කරමින් රාජ්‍ය සේවය සිදුකරන මෙහෙවර අතිමහත්ය. අභිමානය, අනන්‍යතාව සහ සෞන්දර්ය නිරූපණයක් වූ ශ්‍රී ලංකාවේ ජාතික පුෂ්පය “නිල් මානෙල්” මලෙන් මෙම නව අභිමාන පැකේජය සංකේතවත් කෙරෙන්නේ එබැවිනි. නව යුගයක් පිබිදුම සඳහා යුගයේ ප්‍රමුඛයන් ලෙස කටයුතු කරන පිරිස සහ පැකේජයේ වටිනාකම එහි මල් පෙති අතරින් අර්ථවත් කෙරේ.මෙම පැකේජය හඳුන්වාදීමේ අරමුණු පැහැදිලි කරමින් ශ්‍රී ලංකා ටෙලිකොම් සභාපති නිමල් වෙල්ගම මහතා මෙසේ සඳහන් කළේ ය. “තොරතුරු හා සන්නිවේදන සේවාවන් ශ්‍රී‍ ලංකාවේ සියලු දෙනා වෙත ලබාදීමේ දැනුම් කේන්ද්‍රීය සංවර්ධනයක් අපේක්ෂා කරන මහින්ද චින්තන ඉදිරි දැක්මට එක්වෙමින්, අපි මේ නව පැකේජය රාජ්‍ය සේවකයන් සහ විශ්‍රාමිකයන් සඳහා හඳුන්වා දෙනවා. අපේ රටේ ආර්ථික දියුණුවට තොරතුරු හා තාක්ෂණ අංශයේ සංවර්ධන ඉතාම වැදගත්. රජය “ඉ රාජ්‍ය ප්‍රතිපත්තිය” සවිබල ගන්වන්නේ ඒ අරමුණට ළඟාවීමටයි. 2015 වසර වන විට ශ්‍රී ලංකාවට තොරතුරු තාක්ෂණ සාක්ෂරතාවයේ ඉහළම ඵල ලබාදීමේ රජයේ මහඟු කාර්යය මල්ඵල ගැන්වීම සඳහා, මේ නව පැකේජය දිරියක් සහ බලයක් සපයන බව අපේ විශ්වාසයයි. එවිට ගම් සහ නගර භේද නොමැතිව සියලු දෙනාටම එක සේ තොරතුරු තාක්ෂණය සමගින් පෙරට ආ හැකියි”.ශ්‍රී ලංකාවට බ්‍රෝඩ්බෑන්ඩ් තාක්ෂණය හඳුන්වාදීමේ පුරෝගාමියා වන ජාතික සන්නිවේදන සමාගම ලෙස රටේ අනාගත සංවර්ධනය සඳහා ඉහළම දායකත්වය ලබාදෙන අරමුණ ඇතිව ශ්‍රී‍ ලංකා ටෙලිකොම් සමාගම සැමදා කැපවෙන බව ප්‍රධාන විධායක නිලධාරී ග්‍රෙග් යංග් මහතා පවසයි. මහා පරිමාණ පෞද්ගලික ව්‍යාපාර මෙන්ම සුළු හා මධ්‍ය පරිමාණ ව්‍යවසායකයන්ටත්, රටේ මහා පරිමාණ නව ව්‍යාපෘති සඳහාත් සන්නිවේදන සේවා සපයන ශ්‍රී‍ ලංකා ටෙලිකොම් සමාගමට, රාජ්‍ය අංශයේ සේවකයන් වෙනුවෙන්ද සුවිශේෂ පැකේජයක් ඛ්ඳුන්වා දීමට ලැබීම සතුටට කරුණක් බවද ප්‍රධාන විධායක නිලධාරිවරයා පවසයි.ශ්‍රී‍ ලංකා ටෙලිකොම් ප්‍රධාන වෙළඳ නිලධාරි රොෂාන් කළුආරච්චි මහතා පවසන්නේ රු. 390/- ක ආකර්ෂණීය මාසික ගාස්තුවක් යටතේ ලබාදෙන “අභිමාන” බ්‍රෝඩ්බෑන්ඩ් පැකේජය සඳහා මාසිකව 1.5GB  ධාරිතාවක් සමඟ 0.5GB  අමතර ධාරිතාවක් නොමිලේ හිමි වන බවයි. 2Mbps දක්වා වූ ඩවුන්ලෝඩ් වේගයකින්ද 512Mbps වූ අප්ලෝඩ් වේගයකින්ද සමන්විත මෙම “අභිමාන” පැකේජය සමඟ රු. 6,990/- ක් වටිනා වයර්ලස් රවුටරයක් රු. 1,990/-ක් වැනි සුවිශේෂ මිලකට ලබාගත හැකි අතර, ඊ මේල් ගිණුම් 03ක් සහ 2MB වෙබ් අවකාශයක්ද නොමිලේ හිමිවෙයි. SLT මෙගාලයින් දුරකථනය හරහා සුපැහැදිලි හඬින් ලොව පුරා ඇමතුම් ලබාදෙමින්, ඔබ කැමති ලෙස හැසිරවිය හැකි Peo TV නව්‍ය රූපවාහිනි අත්දැකීමද ලබාදෙන අතර ලක්ෂ තුනකට අධික නොනවතින, අධිවේගී බ්‍රෝඩ්බෑන්ඩ් සබඳතා හිමිකර දෙයි. ඒ අතරට තවත් දස දහස් සංඛ්‍යාත පිරිසක් එක්කරන නව “අභිමාන” නොනවතින අන්තර්ජාල සේවාව රාජ්‍ය සේවයේ නියුක්තව සිටින අයට මෙන්ම විශ්‍රාමික රජයේ සේවකයන්ටද ලබාගැනීමට අවස්ථාව උදාකර දී ඇති බවද කළුආරච්චි මහතා වැඩිදුරටත් පවසයි.වෙළඳපළට අලුතින් හඳුන්වාදෙන මෙම “අභිමාන” පැකේජය පිළිබඳව දැනුවත් කිරීමේ ප්‍රවර්ධන වැඩසටහන් දිවයින පුරා ප්‍රාදේශීය ටෙලිකොම් කාර්යාල මට්ටමින් පැවැත්වීමට ශශ්‍රී ලංකා ටෙලිකොම් සමාගම පියවර ගෙන ඇත. එම ප්‍රවර්ධන වැඩසටහන් තුළින් රාජ්‍ය සේවකයන්ට මෙම පැකේජය ලබාගැනීමේ වැදගත්කම පෙන්වා දෙන අතර පැකේජය ලබාගන්නා ආකාරය සහ එමගින් ඔවුන්ට අත්විඳිය හැකි ප්‍රතිලාභ පිළිබඳව ද පැහැදිලි කරදෙනු ලැබේ.“අභිමාන” බ්‍රෝඩ්බෑන්ඩ් සේවාව ඔබ වෙත ගෙන එන්නේ SLT මෙගාලයින් බලගැන්වීමෙනි. SLT මෙගාලයින්, එකම සම්බන්ධතාවක් හරහා දුරකථන සේවා, අධිවේගී අන්තර්ජාල පහසුකම් සහ Peo TV ඔබ වෙත ගෙන එයි. ශ්‍රී ලංකාව තුළ තොරතුරු තාක්ෂණ දැනුමින් පිරිපුන් සමාජයක් බිහි කිරීමේ රජයේ අරමුණ සමඟ අත්වැල් බැඳගනිමින් වඩා පුළුල් ලෙස ජාතික තොරතුරු තාක්ෂණ හා සන්නිවේදන දැක්ම ඉදිරියට රැගෙන යාමේ ගමන් මගට, ඔබ සමඟ එක්ව සහයෝගය ලබාදීම ශ්‍රී‍ ලංකා ටෙලිකොම්හි අරමුණයි.රාජ්‍ය සේවකයන්ට සිය ජාතික හැඳුනුම්පත සමඟ සේවය තහවුරු කිරීමේ ලිපියක් ඉදිරිපත් කිරීමෙන් සහ විශ්‍රාමික රාජ්‍ය සේවකයන්ට සිය ජාතික හැඳුනුම්පත සමඟ විශ්‍රාමික හැඳුනුම්පත ඉදිරිපත් කිරීමෙන් ළඟම ඇති ප්‍රාදේශීය ටෙලිකොම් කාර්යාලයෙන් හෝ ටෙලිෂොප් ශාඛාවෙන් “අභිමාන, පැකේජය ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=n1208286</link>
    <topic>ශ්‍රී ලංකාවේ වාර්ෂික මත්ස්‍ය නිෂ්පාදනයමෙට්‍රික් ටොන් 6,85,000 දක්වා වැඩි කරනවා</topic>
    <author/>
    <content>ශ්‍රී ලංකාවේ වාර්ෂික මත්ස්‍ය නිෂ්පාදනය මෙට්‍රික් ටොන් 6,85,000 ක් දක්වාත්, ඒකපුද්ගල දෛනික මත්ස්‍ය පරිභෝජනය ග්‍රෑම් 60 දක්වාත් ඉහළ නැංවීම ඉලක්ක කර ඇතැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.මේ ඉලක්ක සපුරාලීම සඳහා ගෙවී ගිය දෙවසර තුළ ධීවර යටිතල පහසුකම් ස්ථාපිත කිරීම, ධීවරයින්ට ආධාර ලබාදීම ඇතුළු සංවර්ධන කටයුතු රැසක් සිදුකර ඇතැයිද ඇමැතිවරයා කීය.අමාත්‍යවරයා මේ බව පැවැසුවේ ලෝක ආහාර හා කෘෂිකර්ම සංවිධානයේ මෙහෙයවීමෙන් දකුණු කොරියාවේ පැවැති එක්ස්ෆෝ 2012 ඉයෝෂූ කොරියා මහා ප්‍රදර්ශනයේ ජාත්‍යන්තර සමුළුවේ ප්‍රධාන දේශනය පවත්වමිනි. අමාත්‍ය වෛද්‍ය රාජිත සේනාරත්න මහතා “කුසගින්න හා දරිද්‍රතාව නිමා කිරීම මත්ස්‍ය සම්පත මඟින් වෙනසක් ඇති කිරීම” යන මාතෘකාව යටතේ ප්‍රධාන දෙසුම පවත්වන ලදී.මාස 3 ක් පුරා කොරියාවේ පැවති ඉයෝෂු එක්ස්ෆෝ 2012 ප්‍රදර්ශනය අවසානයේදී ධීවර නිෂ්පාදන තිරසාර පරිහරණය සහ දරිද්‍රතාවය නිමා කිරීම සඳහා ලෝක ධීවර නායකයින්ගේ සමුළුවක් ලෝක ආහාර හා කෘෂිකර්ම සංවිධානය මඟින් 2012 අගෝස්තු මස 08 – 09 දක්වා පවත්වන ලදී. මෙම සමුළුවෙහි මුලසුන දරන ලද්දේ අයිස්ලන්ත ධීවර හා ජල ජීවි වගා අමාත්‍යාංශයෙහි ජ්‍යෙෂ්ඨ උපදේශක සහ ආහාර හා කෘෂිකර්ම සංවිධානයේ හිටපු සහකාර අධ්‍යක්ෂ ජනරාල් වන ආචාර්ය ග්රීමර් වැල්ඩිමාර්සන් මහතා විසිනි. කණ්ඩායම් සාමාජිකයින් ලෙස ධීවර හා ජලජ සම්පත් සංවර්ධන අමාත්‍ය වෛද්‍ය රජිත සේනාරත්න, ලිතුවේනියානු කෘෂිකර්ම අමාත්‍ය කාසිස් ස්ටාර්කෙවිසියස්, නියෝජ්‍ය විධායක අධ්‍යක්ෂ අමිතා මොහොමඩ්, කොරියානු ජාතික ධීවර හා පර්යේෂණ සංවර්ධන ආයතනයේ සභාපති ජේ. හැක් සන් යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=n1208287</link>
    <topic>මාධ්‍යවේදීන්ගේ නිදහස් සිනමාප්‍රවේශපත්‍රයට ‘ලෙඩ’ අදින සිනමාහල් දැඩිව හෙළා දකිනවා</topic>
    <author>දුමින්ද සෙනරත්</author>
    <content>සිනමා කර්මාන්තය සහ මාධ්‍යවේදීන් අතර සුහදතාවය පවත්වාගෙන යාමේ අරමුණින් මාධ්‍යවේදීන් වෙත නිකුත් කරනු ලැබු නිදහස් මාධ්‍ය සිනමා ප්‍රවේශපත්‍ර ඇතැම් සිනමා මණ්ඩලවලින් ප්‍රතික්ෂේප කිරීම පිළිබඳව ශ්‍රී ලංකා ජාතික චිත්‍රපට සංස්ථාවේ සභාපති නීතිඥ අශෝක සේරසිංහ මහතා බලවත් විරෝධය දක්වා ඇත.අදාළ නිදහස් මාධ්‍ය සිනමා ප්‍රවේශපත්‍රය සඳහා ප්‍රදර්ශන මණ්ඩල, සිනමා ශාලා සහ චිත්‍රපට නිෂ්පාදකවරුන් විශාල සහයෝගයක් ලැබුණ මුත් ඉතා මෑතක සිට ඇතැම් සිනමා ශාලාවලදී මාධ්‍යවේදීන්ව බලවත් අපහසුතාවයකට පත්කර ජාතික චිත්‍රපට සංස්ථාවද අපකීර්තියට පත් කරමින් මෙම නිදහස් ප්‍රවේශපත්‍රය ප්‍රතික්ෂේප කරන බවත් ප්‍රදර්ශක මණ්ඩල හා සිනමා ශාලා අත්තනෝමතික ලෙස එවැනි තීරණයක් ගනු ලැබුවේ නම් ඒ සම්බන්ධව ජාතික චිත්‍රපට සංස්ථාව දැනුවත් කිරීමේ සදාචාරාත්මක යුතුකම මෙතෙක් ඉටුවී නොමැති බවත් ජාතික චිත්‍රපට සංස්ථා සභාපති නීතිඥ අශෝක සේරසිංහ මහතා වැඩිදුරටත් ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=n1208288</link>
    <topic>තැපැල් ඡන්ද කටයුතු උද්යෝගිමත්ව සිදුවුණා</topic>
    <author>අනුර ප්‍රේමලාල් සහ රක්ෂණ ශ්‍රීයන්ත</author>
    <content>පළාත් තුනේ ඊයේ (27) පැවති තැපැල් ඡන්දයේ කටයුතු ඉතා උනන්දුවෙන් සිදුකෙරුණු බව මැතිවරණ කොමසාරිස් කාර්යාලය පවසයි.ඒ සම්බන්ධයෙන් දිනමිණට අදහස් දැක්වු අතිරේක මැතිවරණ කොමසාරිස් ආර්. එම්. ඒ. එල්. රත්නායක මහතා තැපැල් ඡන්දය අද (28) පැවැත්වෙන අතර මැතිවරණ කොමසාරිස් කාර්යාලය ලබා දී ඇති උපදෙස් මාලාව පිළිපදින ලෙස ඡන්ද දායකයින්ගෙන් හා නිලධාරින්ගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=n1208289</link>
    <topic>පුළුස්සා දමා තිබු හිටපු සෙබළාගේමළසිරුර බාරගන්න බිරියන් දෙදෙනෙක්</topic>
    <author>කොටදෙනියාව සමූහ</author>
    <content>අඹේපුස්ස රජයේ ගොවිපල අසල පුළුස්සා දමා තිබියදී හමුවූ මළ සිරුර තම සැමියාගේ බවට ඊයේ (27) දහවල් මීරිගම පොලිසියට පැමිණි කාන්තාවන් දෙදෙනකු ප්‍රකාශ කරනු ලැබීමත් සමඟ පොලිස් විමර්ශන කටයුතු නව මගකට යොමු විය. මෙසේ මරා පුලුස්සා තිබුණේ හෝමාගම බෙරුකැටියේ පදිංචිව සිටි විපුල රෝහණ දිසානායක (39) නම් හිටපු යුද හමුදා සෙබළෙකි. සේවයෙන් විශ්‍රාම ගෙන විවිධ ව්‍යාපාරවල යෙදී ඇති බවද මෙම අය කලක සිට මුදල් පොලියට දීමේ යෙදී සිටි අයකු බවද පොලිස් පරීක්ෂණවලදී හෙළිවී ඇත.හෝමාගම ප්‍රදේශයේ එක්දරු මවක වන 37 හැවිරිදි කාන්තාවක පොලිසියට පැමිණ මියගිය අය තම සැමියාගේ බව පවසමින් සිටියදී ඒ පිළිබඳ ප්‍රකාශ සටහන් කරන අතරවාරයේදී රූමත් තරුණ දියණියන් දෙදෙනකු සමඟ ආ කොස්ගම ප්‍රදේශයේ කාන්තාවක් වන හිටපු හමුදා සෙබළියක් මියගොස් සිටින අය 1994 දී තමා සමඟ විවාහ වූ අය බව ප්‍රකාශ කළාය.මේ පිළිබඳව අත්තනගල්ල සහකාර පොලිස් අධිකාරී ජයන්ත පුෂ්පකුමාර මහතා අදාළ කාන්තාවන් දෙදෙනාගෙන් ප්‍රශ්න කිරීමෙන් අනතුරුව, දරු දෙදෙනාගේ මව වන කාන්තාව මියගිය අයගේ පළමු විවාහක බිරිය බවත් ඇයගෙන් වෙන්ව ඇති මියගිය අය වසර කීපයක සිට අනෙක් කාන්තාව හා පවුල් කමින් සිට ඇති බවත් හෙළිවිය. ඔහු පළමු බිරියගෙන් නීත්‍යනුකූලව වෙන්ව නැති බවද ඉදහිට පළමු බිරිය හා දරුවන් බැලීමට යාමට කටයුතු කැර ඇති බවටද කරුණු අනාවරණය විය.දෙවැනි බිරිය සමඟ ද ඔහු රත්නපුර ප්‍රදේශයේදී විවාහ වී ඇති බවට තොරතුරු ලැබී තිබේ. මෙම අය තවත් කාන්තාවන් ඇසුරු කර ඇති බවටද පොලිසියට තොරතුරු ලැබී ඇති අතර ඒ පිළිබඳවද සොයා බැලීමට පොලිසිය පියවර ගෙන ඇත.මියගිය දිසානායක යන අය තම මිතුරකුට වෙඩි තැබීමේ සිද්ධියක් සම්බන්ධයෙන් සැකපිට මාස හතරක පමණ කාලයක් රිමාන්ඩ් බාරයේ සිට පසුගිය 26 වැනිදා ඇප මත නිදහස්ව ඇති අතර ඊට පෙර එම ඳතුරාගේ පිහි ඇනුමකට ලක්ව මෙම අය ප්‍රතිකාර ලබා ඇති බවද හෙළිවු බව පොලිසිය කියයි.මේ අතර දිසානායක යන අය විනාශ කිරීම සඳහා ප්‍රදේශයේ පාතාල කල්ලි නායකයකු රුපියල් ලක්ෂ දහයකට කොන්ත්‍රාත්තුවක් ලබාගෙන තිබූ බවටද මීට මාස හතරකට පමණ පෙර සිට බල්ටි ප්‍රදීප් නැමැති එම පාතාල කල්ලි නායකයා අතුරුදන්ව ඇති බවද අනාවරණය වී ඇත.මියගිය අය දින කිහිපයකට පෙර වත්තල ප්‍රදේශයේ ස්ථානයකින් ජීප් රියක් කුලී පදනම මත ලබාගෙන ඇතැයි පොලිස් පරීක්ෂණයේදී හෙළිවී ඇති අතර සපුගස්කන්ද පොලිස් වසමේ කොට්ටුන්න වැව ආසන්නයේ දමා ගොස් තිබියදී ඉරිදා (26) දහවල් හමු වූ ඇතුලත ලේ තැවරුණු ජීප් රිය එම කුලී රිය බවටද පොලිස් කණ්ඩායම් අනාවරණය කරගෙන තිබේ. ඩීසල් අවසන් වීමෙන් පසු එම ජීප් රිය එහි දමා ගොස් ඇති අතර එයින් පෙට්ට්‍රල් ගද වහනය වෙමින් පවතින බව පොලිසිය කියයි. ජීප් රියේ ඇති කාපට් හා මලසිරුර පිළිස්සු ස්ථානයේ තිබී හමු වූ කාපට් කැබැල්ල එකම වර්ගයේ ඒවා බවටද පොලිසිය හඳුනාගෙන ඇත.මියගිය දිසානායක යන අය 25 වැනිදා උදේ අනියම් බිරියගේ නිවසේ සිට ජීප් රියෙන් දහවල් කෑමට එන බව කියා පිටව ගොස් ඇති අතර, එදින රාත්‍රියේ හෝ යළි නිවසට නොපැමිණීම නිසා අනියම් බිරිය 26 වැනිදා උදේ පාදුක්ක පොලිසියේ පැමිණිල්ලක් කැර ඇති බවද හෙළිවී ඇත.මේ අතර මියගිය අය එදින දහවල් හෝමාගම නගරයේ හා පස්වරුවේ කිරිඳිවැල ප්‍රදේශයේ සිටි බවටද පොලිසියට තොරතුරු ලැබී ඇති අතර ඒ පිළිබඳවද අවධානය යොමු කිරීමට පොලිසිය පියවර ගෙන ඇත.ඔහු එදින පනාගොඩ යුද හමුදා කඳවුරට යන බව කියා ඇතැයි කියන සිද්ධියක් පිළිබඳවද තොරතුරු හෙළිකැර ගැනීමට පොලිසිය පියවර ගනිමින් සිටී.පොලිසියට ඉදිරිපත්ව ඇති බිරියන් දෙදෙනාගෙන් ප්‍රකාශ සටහන්කොට අධිකරණයට කරුණු වාර්තා කැර ගම්පහ මහ රෝහලේදී පශ්චාත් මරණ පරීක්ෂණය පැවැත්වීමෙන් අනතුරුව නීත්‍යනුකූල බිරියට දේහය බාරදීමට පියවර ගන්නා ලෙස අත්තනගල්ල සහකාර පොලිස් අධිකාරි ජයන්ත පුෂ්පකුමාර මහතා මීරිගම වැඩබලන පොලිස් ස්ථානාධිපති ප්‍රධාන පොලිස් පරීක්ෂක ඒ. සේනානායක මහතාට නියෝග කර ඇත. ගම්පහ පොලිස් අධිකාරි විජිත ඩී කොමසාරු මහතාගේ අධීක්ෂණය යටතේ අත්තනගල්ල සහකාර පොලිස් අධිකාරි ජයන්ත පුෂ්පකුමාර මහතා මීරිගම වැඩබලන පොලිස් ස්ථානාධිපති ප්‍රධාන පොලිස් පරීක්ෂක ඒ. සේනානායක මහතා ඇතුළු පිරිසක් පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=n12082810</link>
    <topic>පොලිස් මාධ්‍ය ප්‍රකාශක විනයකින් කටයුතු කළ යුතුයි</topic>
    <author>උපාලි කරුණාරත්න</author>
    <content>රටේ පිළිගත් වගකිව යුතු භික්ෂුවකගේ ප්‍රකාශයක් සම්බන්ධයෙන් අදහස් දැක්වීමේදී පොලිස් මාධ්‍ය ප්‍රකාශකවරයා දැඩි විනයකින් තම අදහස් ප්‍රකාශ කළ යුතු බව ජාතික හෙළ උරුමය ප්‍රකාශ කරයි.එහි ජාතික සංවිධායක නිශාන්ත ශ්‍රී වර්ණසිංහ මහතා ප්‍රකාශ ‍ෙකළේ පොලිස් දෙපාර්තමේන්තුවේ නිලධාරීන් දැඩි සංයමයකින් කටයුතු කිරීම ඉතා වැදගත් බවයි.ඕමල්පේ සෝභිත නාහිමියන් කිසිදු නින්දිත ප්‍රකාශයක් නොකළ බවද ඒ මහතාපැවසීය.ජාතික හෙළ උරුමය මෙම අදහස් පළ ‍ෙකළේ ඊයේ(27)කොළඹ දී පැවති මාධ්‍ය හමුවකදී, ‍කොළඹ ජාතික කෞතුතාගාරයේ සිදුවූ සොරකම පිළිබඳව ජාතික හෙළ උරුමයේ නායක ඕමල්පේ සෝභිත නාහිමියන් සිදුකළ ප්‍රකාශය සම්බන්ධයෙන් පොලිස් මාධ්‍ය ප්‍රකාශක අජිත්රෝහණ මහතා සිදු කළ අදහස් දැක්වීම පිළිබදව කළ විමසිමේදීය.අජිත් රෝහණ මහතා එතුමාගේ තනතුරට නොගැලපෙන ප්‍රකාශයක් කර තිබෙනවා.ජාතිකකෞතුතාගාරයේ සිදුවූ සොරකම පිළිබඳව සොයා බැලීමට ජාතික හෙළ උරුමයටත් වගකීමක් තිබෙනවා. අපි මේ රටේ සිදුවන ප්‍රශ්න පිළිබඳව සොයා බැලිය යුතුයි.ජනාධිපති මහින්ද රාජපක්ෂ මහතා පසුගිය දා ඕමල්පේ සෝභිත නාහිමියන් වැඩ සිටින ප්‍රදේශයට ගිය අවස්ථාවේ නාහිමියන් සමග එම පුදේශයේ පවතින ගැටලු පිළිබඳව සාකච්ඡා කළ බවඳ නිශාන්ත ශ්‍රී වර්ණසිංහ මහතා ප්‍රකාශ ‍ෙකළේය.කෞතුතාගාරයේ සොරකම විසදෙන තෙක් ජාතික හෙළ උරුමය අවදියෙන් සිටින බවද ඒ මහතා පැවසීය.සැකකරු­‍ෙවක් අත්අඩංගුවට ගැනීම පොලිසියේ වගකීමක් බවද ජාතික හෙළ උරුමය ප්‍රකාශ ‍ෙකළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=r1208281</link>
    <topic>පානදුරේ පිහිටි ජාත්‍යන්තර පාසලකගුරුවරියන්ගේ බෑග් සොරකම් කරලා</topic>
    <author>පානදුර සමූහ – කපිල සෝමරත්න</author>
    <content>පානදුරේ ජාත්‍යන්තර පාසලක ගුරුවරියන් ගේ බෑග් සොරකම් කිරීමේ සිද්ධියක් සම්බන්ධයෙන් පානදුර පොලිසිය විසින් සැකපිට අත්අඩංගුවට ගනු ලැබූ එම පාසලේ ශිෂ්‍යයන් දෙදෙනෙකුට දඬුවම් නියම කිරීම සඳහා පානදුර මහේස්ත්‍රාත් ආර්. එස්. ඒ. දිසානායක මහතා ඔවුන් දෙදෙනා පිළිබඳව පරිවාස වාර්තාවක් කැඳවීය.ගුරුවරියන් ගේ බෑග් සොරකම් කිරීම මහත් අබිරහසක් බවට පත්වී තිබිණි.පානදුර පොලිසියට ලැබුණු පැමිණිල්ලක් මත පොලිසිය පරීක්‍ෂණ ඇරඹුවේ ය. ජංගම දුරකථනයක් උපයෝගී කර ගෙන බෑග් සොරුන් අත්අඩංගුවට ගැනීමට පොලිසියට හැකි විය.මෙම ශිෂ්‍යයන් දෙදෙනා 20.08.12 දින පොලිසිය විසින් අධිකරණයට ඉදිරිපත් කරනු ලැබීය. ඔවුන් ගුරුවරියන් දෙදෙනා ගේ බෑග් සොරකම් කිරීම ගැන වරද පිළිගත්තේ ය. දඬුවම් නියම කිරීම මහේස්ත්‍රාත්වරයා කල් තැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=r1208282</link>
    <topic>දූ කෙළියයි-හඳහන් බැලීමයිපටලවාගත් ආරොන්ට ඇබැද්දියක්</topic>
    <author>බර්ටි ලයනල්</author>
    <content>ආරොන් එගම සිටි පාරම්පරික නැකත්කරුවා විය. හඳහන් බැලීම, අත්තිවාරම් කැපීමට ලණු ඇදීම, අකුරු කියවීම, විවාහ පොරොන්දම් ගැලපීම ඇතුළු සියලු නක්‍ෂත්‍ර කාර්යයන් නිසි ලෙස ඉටුකරවා ගැනීමට විවිධ ප්‍රදේශවලින් පැමිණෙන ජනතාවගෙන් නිතරම මෙම නිවස පිරී පවතී.පියා මෙන්ම ආරොන් ද මේ වැඩ අකුරටම කර දෙයි. ලියා දෙන පලාඵල විස්තර බොහෝ විට සත්‍ය ඒවාම විය. දිනෙන් දින ආරොන්ගේ හඳහන් බැලීම දසදෙස ප්‍රචලිත වී ගියේය. නමුත් මොහුගෙන් වැඩක් කරගැනීමට කල් ගතවෙන බැවින් කීප දිනක්ම ඔහු හමුවීමට යා යුතුයි.පාසල් අවධිය හමාර කළ සැණින් ම ආරොන්ගේ පියා ආරොන්ට හඳහන් බැලීම පුරුදු කළේ්ය. මේ අතරම ඔහු පියාට හොරා බූූරු ගැසීමට ද ඇබ්බැහි විය. බූරු ගැසීමෙන් මුදල් පරාද වූ වාර ද එමට ය. දිනක් එගම සිටි වැදගත් පෙළපතකින් පැවත එන ජිනදාස මුදලාලිගේ දියණියගේ හඳහන් බැලීමට මොහුට බාර දුන්නේය. දින කීපයක් ගත වී ගියද මේ හඳහන් පලාඵල විස්තරය ලියවා ගැනීමට අපෙහොසත් විය. දින හතක් ගතවන දින ආරොන් හමුවීමට ගියත් හමු නොවූයෙන් ආරොන්ගේ බිරිය සමග නොසෑහෙන සේ දොස් පවරා ආපසු පැමිණියේය.නිවෙසට පැමිණි සැණින් ආරොන්ට බිරිය සියලු විස්තර පැවසීමෙන් පසු හඳහන බැලීම ආරම්භ කළේය. බූරු ගසා මුදල් පැරදුණ ඔහුට මෙය මහත් හිසරදයක් විය. කෙසේ වෙතත් මුදලාලිගේ බැනීම මතක් වූ ආරොන් වහාම කඩිමුඩියේම හඳහන ලියා අවසන් කළේය. හඳහන ලියා අවසන් කළ ආරොන් සිය බිරියට මේ හඳහන දී නැවතත් ආපසු බූරු පොළට ගියේය.ජිනදාස මුදලාලි පැමිණ මුදල් ගෙවා හඳහන් පලාඵල විස්තරය රැගෙන ගියේය.පියා රැගෙන එන පලාඵල විස්තරය අතට ගත් දියණිය එය කියවන්නට වූවාය. මේ විස්තර කොළය කියවමින් සිටි දියණිය කලබල වී “අප්පච්චි ... අප්පච්චි ... මේ මොනවද මේ ලියල තියෙන්නෙ”යි කියමින් පියා දෙසට දිව ගියාය. ”මොකක්ද දුවේ ...” මේ ... මේ ... බලන්නකෝ මෙන්න මේ පහත් ඔට්ටුයි ... දහයත් ඔට්ටුයි ... මොනවද මේ ... මටනම් තේරෙන්නෙ නෑ.මෙය කියවූ ජිනදාස මුදලාලිට යකා ඇවිස්සිනි. යතුරු පැදියට නැගි මුදලාලි ආරොන් හමුවීමට පියඹා ගියේය. ”මොනවද යකෝ ... මේ ලියල තියෙන්නෙ ... බලපන්”යි කියමින් ආරොන්ට හඳහන් කොළයෙන් දමා ගැසීය.”හුටා ...”යි කියවුණ ආරොන්ට තරු පෙණුනි. අනේ මුදලාලි මට සමාවෙන්න ... කියමින් දෑත් එක්කර දණ නමා වැන්දේය.අනේ මම එදා බූරු ගහල පැරදිලා ඇවිත් ඒ සිහියෙන්ම තමා මේ හඳහන ලියවුනේ. අනේ සමාවන්න මම දැන්ම ලියල දෙන්නම්. කියා නැවතත් සමාව අයදිමින් මේසය අසලට දිව ගොස් වහාම නැවතත් හඳහන් පලාඵල විස්තරය ලියන්නට විය.පසුදින මේ පුවත ගම පුරාම ප්‍රචලිත වී ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=r1208283</link>
    <topic>උතුරු නැඟෙනහිර වෘත්තීය පුහුණු උපදේශක වැඩමුළුවක් යාපනය චාවකච්චේරියේදී</topic>
    <author>මහරගම විශේෂවේහැල්ලේ පියතිලක</author>
    <content>කොටි ත්‍රස්තවාදය නිසා උතුරු නැගෙනහිර පළාත්වල අඩාලවී ඇති වෘත්තීය පුහුණු වැඩසටහන් ජාතික තරුණ සේවා සභාව ඉකුත්දා නැවත ඇරඹීය.වෘත්තීය පුහුණු මධ්‍යස්ථාන රැසක පුහුණු කටයුතු අඩාල වී තිබිණි. එම මධ්‍යස්ථානවල පුහුණු පාඨමාලා ජාතික පුහුණු පාඨමාලා ලෙස ඉකුත්දා යාපනයේ චාවකච්චේරියේ පුහුණු මධ්‍යස්ථානයෙන් ඇරඹිණි.එහි ප්‍රථම පියවර ලෙස උතුර සහ නැගෙනහිර ඇති වෘත්තීය පුුහුණු මධ්‍යස්ථාන 45ක උපදේශක උපදේශිකාවන් දැනුවත් කිරීමේ වැඩමුළුවක් පැවැත්විණි.වැඩමුළුව ඇමතූ ජාතික තරුණ සේවා සභාවේ මෙහෙයුම් අධ්‍යක්‍ෂ අජිත් නාරගල මහතා මෙසේ පැවසීය.වසර තිහක් කොටි උවදුරු නිසා තම ජීවිතවල බලාපොරොත්තු නැති කර ගෙන සිටි උතුර නැගෙනහිර ජනතාවගේ ජීවිතවලට නව ආලෝකයක් ලබාදීමට මහින්ද චින්තනය ඉදිරිපත් වී සිටී.ප්‍රධාන වශයෙන් තරුණ තරුණියන්ගේ ජීවිත සවිබල ගැන්වීමට ජීවන මාර්ගයක් සලසා දිය යුතුය. ඉකුත් 30 වසරක කාලයක් මේ ප්‍රදේශවල වෘත්තීය පුහුණු වැඩ කටයුතු අඩාලව ඇත.අද තරුණ තරුණියන් සාමාන්‍ය පාරම්පරික වෘත්තීය පුහුණු ලබාදීම ප්‍රමාණවත් නොවේ. ලබා දෙනු ලබන පුහුණු සහතිකය දෙස් විදෙස්හි පිළිගන්න සහතිකයක් විය යුතුය.මේ අවස්ථාවට ජාතික තරුණ සේවා සභාවේ නියෝජ්‍ය අධ්‍යක්‍ෂ (සංවර්ධන) සුගත් හේවා විතාරණ සහකාර අධ්‍යක්‍ෂ (පුහුණු) එච්. එම්. ටිකිරිබණ්ඩා, පළාත් අධ්‍යක්‍ෂිකා වී. විමලේෂ්වරී, තරුණ සේවා නිලධාරිනි ඩී. ඒ. දයානි මහත්ම මහත්මීහුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=s1208281</link>
    <topic>ශ්‍රී ලංකා නෙට්බෝල් ක්‍රීඩිකාවෝ ඉතිහාසයේ දැවැන්තම ජය ලබති</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් ක්‍රීඩිකාවෝ මෙරට ඉතිහාසයේ විශිෂ්ටතම ජයග්‍රහණය වාර්තා කරමින් ලකුණු 127 - 3 කින් නේපාලය පරාජයට පත් කළහ. ආසියානු නෙට්බෝල් ශූරාවලියේ ඊයේ සුගතදාස ක්‍රීඩාංගණයේ පැවැති ශ්‍රී ලංකා නේපාල තරගයේදී වැඩි ලකුණු 124කින් ජය වාර්තා කළ ශ්‍රී ලංකාවට සියලු ගෞරව හිමි විය.මේ විශිෂ්ට ජයග්‍රහණය ආසියානු නෙට්බෝල් ශූරතාවලි ඉතිහාසයේදී කණ්ඩායමක් වාර්තා කළ වැඩිම ලකුණු ප්‍රමාණය වේ.ශ්‍රී ලංකාව මෙයට පෙර ජාත්‍යන්තර නෙට්බෝල් තරගයක හොඳම ලකුණු පරතරය සමඟ ජයග්‍රහණයක් වාර්තා කළේ 2009 ජුනි 24දා පාකිස්තානයට එරෙහිවය. පසුගිය ආසියානු ශූරතාවලිය පැවැති මැලේසියාවේදී පාකිස්තානය පරදා ශ්‍රී ලංකාව ලකුණු 102 - 12 කින් ජය වාර්තා කළේය. එම තරගාවලියේදීම ශ්‍රී ලංකාව ලකුණු 103 - 27 කින් ඉන්දියාව පරාජය කිරීමද විශිෂ්ට ජයක් ලෙස ඉතිහාසයේ සටහන්ව තිබේ.ශ්‍රී ලංකා නේපාල අතර තරගයේදී ශ්‍රී ලංකාව පළමු කාර්තුවේදී ලකුණු 28 - 2 ක් ලෙස ඉදිරියෙන් සිටියේය. දෙවැනි හා තෙවැනි කාර්තුවලදී නේපාල ක්‍රීඩිකාවන්ට ලකුණු වාර්තා කිරීමට ශ්‍රී ලංකා ආරක්ෂක වලල්ලෙන් ඉඩක් නොලැබුණි. තරගය අවසානවීමට මිනිත්තු 2ක් තිබියදී නේපාල ගෝල් ෂුටර් එස්. තාපා ලකුණක් වාර්තා කළාය. ඇයට හා ගෝල් ඇටෑක් එම්. ලුම්බුට ලැබුණු අවස්ථා 14න් 11ක්ම අසාර්ථක වීම නේපාලයේ දරුණු පරාජයට ප්‍රධාන හේතුවක් විය.ආසියානු නෙට්බෝල් ශූරතාවලියට කෝඩුකාරයන් වූ නේපාල ක්‍රීඩිකාවෝ ලොව උසම නෙට්බෝල් ක්‍රීඩිකාව ඉදිරියේ මානසිකවද පරාජය වී තිබුණි. තරගය ආරම්භයේ සිටම තර්ජනී සිවලිංගම්ට උඩින් පන්දුව දමද්දී නේපාල ආරක්ෂක වලල්ල අන්දමන්ද වී ගියේය. එහි ප්‍රතිඵලයක් වූයේ ශ්‍රී ලංකාව ලකුණු 17ක් වෙද්දී නේපාලය ලකුණු 1ක් වීමය. ශ්‍රී ලංකාව කාර්තු හතරේදී පිළිවෙළින් ලකුණු 28-2, 34-0, 31-0 හා 34-1ක් ලබා වේගවත් ක්‍රීඩා විලාශයක් පෙන්නුම් කළහ.පැයකට සීමා වූ සම්පූර්ණ තරග කාලයේදී ශ්‍රී ලංකා ක්‍රීඩිකාවෝ මිනිත්තුවකට ලකුණු 2ක සාමාන්‍ය වේගයක් රඳවා ගැනීම මෙහි ඇති විශේෂත්වයයි.මේ තරගයේදී ශ්‍රී ලංකා පිලට ලකුණු ලබා ගැනීමට යොමු කිරීමේ අවස්ථා 147ක් ලැබී 127ක් සාර්ථක විය. වෙනදා සෑම යොමුකිරීමේ අවස්ථාවකදීම සාර්ථක වූ ශ්‍රී ලංකා ලකුණු මැෂිම තර්ජනී සිවලිංගම් අවස්ථා 68කදී 58ක් පමණක් සාර්ථක කර ගත්තාය.තර්ජනී පළමු කාර්තු දෙකේදී පමණක් ක්‍රීඩා කළ අතර ඉතිරි කාර්තු දෙකේදී ගෝල් ෂුටර් වූ තිසාලා අල්ගම අවස්ථා 65කදී ලකුණු 58ක් ලබා ගත්තාය. කාර්තු 4ම ක්‍රීඩා කළ ගෝල් ඇටෑක් ක්‍රීඩිකා සෙමිණි අල්විස් අවස්ථා 14කදී ලකුණු 11ක් එක් කළාය.මරීෂා ප්‍රනාන්දු, ධම්මිකා වික්‍රමසිංහ හා විශාඛා ජයසූරිය නේපාලයට පන්දුව ලබා ගැනීමට නොහැකි ආකාරයේ ප්‍රදර්ශනාත්මක ක්‍රීඩා විලාශයක් පෙන්නුම් කළහ.සෙන්ටර් ක්‍රීඩිකා ගයාත්‍රි ලංකාතිලක තරගයේ මුල් කාර්තු දෙකේදී පමණක් එක්වූ අතර දීපිකා අබේකෝන්ට එම අවස්ථාව අනතුරුව උදා විය. ඇය වරෙක වින්ග් ඇටෑක් ක්‍රීඩිකාව ලෙසද ක්‍රීඩා කළාය.ඊයේ පැවැති අනෙක් තරග ප්‍රතිඵල ‍මෙසේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=s1208282</link>
    <topic>වයඹ-කඳුරට-නැගෙනහිර-ඌවඅවසන් පූර්ව වටය අද ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ප්‍රිමියර් ලීග් තරගාවලියේ අවසන් පූර්ව වටයට සුදුසුකම් ලැබීමට වයඹ, කඳුරට, නැගෙනහිර සහ ඌව කණ්ඩායම් සමත්ව සිටිති. මූලික වටයේ ප්‍රසාද ලකුණු සටහනේ පෙරමුණ ගැනීමට වයඹ කණ්ඩායම සමත්වූ අතර කඳුරට කණ්ඩායම දෙවැනි ස්ථානයේ පසුවෙයි. නැගෙනහිර සහ ඌව කණ්ඩායම් තෙවැනි සහ සිවුවැනි ස්ථාන අත්කර ගෙන සිටිති. මේ අනුව රුහුණු, උතුර සහ බස්නාහිර කණ්ඩායම් තරගාවලියෙන් ඉවත් වී සිටිති.අවසන් පූර්ව තරග සහ අවසන් මහා තරගය ආර්.ප්‍රේමදාස පිටියේ පැවැත්වේ. පළමු අවසන් පූර්ව තරගය අද (28) පැවැත්වෙන අතර‍ හෙට(29) දෙවැනි අවසන් පූර්ව තරගය පැවැත්වේ. අවසන් මහා තරගය ලබන 31වැනිදා පැවැත්වීමට නියමිතය.මහේල ජයවර්ධනගේ නායකත්වයෙන් යුත් වයඹ යුනයිටඩ් කණ්ඩායමට දිනේෂ් චන්දිමාල්, ඉසුරු උදාන මෙන්ම පාකිස්තානයේ අබ්දුල් රසාක්, එංගලන්තයේ අසාර් මහමූද්, ඔස්ට්‍රේලියා‍වේ බ්‍රැඩ් ‍හොග් වැනි ප්‍රබල ක්‍රීඩකයන් තරග වදිති. කඳුරට වොරියර්ස් පිල සනත් ජයසූරියගේ නායකත්වය යටතේ තරග වදින අතර තිලාන් සමරවීර, තිසර පෙරේරා සමග නවසීලන්තයේ ස්කොට් ස්ටයිරිස් වැනි විශිෂ්ට ක්‍රීඩකයන් රැසක් ඇතුලත්ව සිටිති.ඇන්ජෙලෝ මැතිව්ස්ගේ නායකත්වයෙන් යුත් නැගෙනහිර නාගාස් කණ්ඩායමට අජන්ත මෙන්ඩිස්, සුරාජ් රන්දීව් ඇතුලුව පාකිස්තානයේ අහමඩ් ෂෙහ්සාඩ්, බංග්ලාදේශයේ මුෂ්ෆිකාර් රහීම්, ඔස්ට්‍රේලියා‍වේ ට්‍රෙවිස් බර්ට් වැනි පළපුරුදු ක්‍රීඩකයන් රැසක් තරග වදිති.ඌව නෙක්ස්ට් කණ්ඩායම තිළිණ කණ්ඩම්බිගේ නායකත්වය යටතේ තරග වදින අතර දිල්හාර ප්‍රනාන්දු, උපුල් තරංග, සචිත්‍ර ‍සේනානායක සමග පාකිස්තානයේ උමාර් ගුල්, බටහිර ඉන්දීය කොදෙව් පිලේ ශිවනාරින් චන්දර්පෝල් ඇතුලු ප්‍රබල ක්‍රීඩකයන් රැසක් ඌව කණ්ඩායම නියෝජනය කරති.කෙසේවෙතත් අද එක්සත් අරාබි එමීර් රාජ්‍ය‍යේ දී පාකිස්තානය සහ ඔස්ට්‍රේලියාව අතර එක්දින තරගාවලිය අද ඇරැඹෙන බැවින් එස්.එල්.පී.එල්. තරගාවලියට සහභාගි වූ බොහෝ පාකිස්තාන ක්‍රීඩකයන් අවසන් පූර්ව තරගවටයේ දී දක්නට නොලැබෙනු ඇත. වයඹ පිලට ක්‍රීඩා කළ උමර් අක්මාල්, කඳුරට පිලට ක්‍රීඩා කළ මිස්බා උල් හක්, සයීඩ් අජ්මාල්, සොහේල් තන්වීර්, ඌව පිල නියෝජනය කළ ෂොයිබ් මලික් සිය කණ්ඩායම නියෝජනය කරමින් මේ තරගාවලියට සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=s1208283</link>
    <topic>තිලකා ඉගැන්වූ බෲනායි පිලට 91-13ක පෙරැළිකාර ජයක්</topic>
    <author>ප්‍රින්ස් ගුණසේකර</author>
    <content>ආසියානු නෙට්බෝල් ශූරතාවලියේ මුල්වරට එක්වූ ‍බෲනායි කණ්ඩායම පාකිස්තානයට එරෙහිව ලකුණු 91-13ක් ලෙස පෙරැළිකාර ජයක් වාර්තා කළේය.ශ්‍රී ලංකාවේ හිටපු ජාතික පුහුණුකාරිනී තිලකා ජිනදාස මෙනෙවියගේ උපදෙස් මත ක්‍රීඩා පිටියට පිවිසි බෲනායි ක්‍රීඩිකාවෝ තරගයේ මුල සිටම ඉතා දක්ෂ ක්‍රීඩා විලාශයක් දැක්වීම කාගේත් අවධානයට යොමුවිය.පළමු තරගයේදී මාලදිවයින සමග 26-26ක් ලෙස ලකුණු සමවිය.මේ තරගාවලියේ දී බෲනායි පිල 5වැනි ස්ථානයට පත්වීමට අපේක්ෂා කරන බව පුහුණුකාරිනී තිලකා ජිනදාස මෙනෙවිය තරග ආරම්භයේදීම පැවැසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=s1208284</link>
    <topic>පුත්තලම දිස්ත්‍රික් යොවුන් ක්‍රීඩා උලෙළ</topic>
    <author>ඡායාරූපය- ඩබ්.සී‍‍.බී.ප්‍රනාන්දු පුත්තලම සමූහ</author>
    <content> ජාතික තරුණසේවා සභාවේ පුත්තලම දිස්ත්‍රික් කාර්යාංශය සංවිධානය කළ පුත්තලම දිස්ත්‍රික් යොවුන් ක්‍රීඩා උලෙළේ සය සමාජික කාන්තා ක්‍රිකට් තරගාවලියේ ශූරතාව දිනාගැනීමට හලාවත කාර්මෙල් යෞවන සමාජ ක්‍රිකට් පිල සමත්විය. ජයග්‍රාහි කණ්ඩායම ඉදිරිපෙළ (වමේ සිට) ජුඩිත් විශ්වරංගි, එම්.වී.ශලිනි අවන්තිකා, එම්.සසිනි මලීෂා, ජේ.එම්.සමුදි සඳුනිකා - පසුපෙළ (වමේ සිට) ඕෂදී නවෝද්‍යා, කේ.වයි.සෙව්වන්දි (උප නායිකා), ඒ.එම්.සුනේත්‍රා දමයන්ති (ක්‍රීඩා උපදේශිකා), කේ.අන්ජලී ජනිතා (නායිකා), සුගන්දිකා ගිම්හානී.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=s1208285</link>
    <topic>නාවික හමුදාවට විස්සයි 20 ශූරතාවක්</topic>
    <author/>
    <content>ගුවන් හමුදා කාන්තා ක්‍රිකට් පිලට එරෙහිව කඩුලු 6ක ජයක් වාර්තා කළ නාවික හමුදා කාන්තා ක්‍රිකට් පිල ආරක්ෂක සේවා කාන්තා විස්සයි20 ක්‍රිකට් ශූරතාව අත්කර ගැනීමට සමත්විය. වැලිසර පැවැති අවසන් මහා තරගයේදී පළමුව පන්දුවට පහරදුන් ගුවන් හමුදා පිල ඕවර 20 අවසානයේ කඩුලු7කට ලකුණු 96ක් රැස් කළ අතර නාවික හමුදා පිල ඕවර 19.5කදී කඩුලු 4ක් පමණක් දැවී ජය වාර්තා කළේය.පන්දුවෙන් මෙන්ම පිත්තෙන්ද දස්කම් දැක්වූ නාවික හමුදා පිලේ සුවිනි ද අල්විස් තරගයේ හොඳම ක්‍රීඩිකාවට හිමි සම්මානය දිනාගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=s1208286</link>
    <topic>සන්තෝෂ් - අරවින්ද ගජබා සුපර්ක්‍රොස් ශූරතා දිනති</topic>
    <author/>
    <content>මෙරට සුපර්ක්‍රොස් යතුරුපැදි ධාවන තරග බිමේ ස්වකීය ආධිපත්‍ය තවදුරටත් පතුරුවාලමින් පිට පිට දෙවැනි වරටත් ගජබා සුපර්ක්‍රොස් ධාවන තරගාවලියේ හොඳම ධාවකයාට හිමි සම්මානය අත්කර ගැනීමට ඉන්දියාවේ සී.එස්.සන්තෝෂ් සමත්විය. මෙවර තරගාවලියේ මෝටර් රථ ධාවන ශූරයන් රැසකගේ බලාපොරොත්තු බිඳ දැමූ සුපිරි මෝටර් රථ ධාවන ශූර අරවින්ද ප්‍රේමදාස පසුගිය වසරේ ඔහුගෙන් ගිලිහී ගිය හොඳම මෝටර් රථ ධාවන ශූරයාට හිමි සම්මානය මෙවර අත්කරගත්තේය.අනුරාධපුර සාලියපුර ගජබා රෙජිමේන්තු ධාවන පඨයේ පසුගියදා පැවැති 11වැනි ගජබා සුපර්ක්‍රොස් ධාවන තරගාවලියේ දී විශිෂ්ටතම යතුරුපැදි තරගකරුවන් අබිබවා යමින් ස්ලාඩර් වාර්ෂික ශූරතාවලියට අයත් අශ්වබල 250 කාණ්ඩයේ තරග දෙකම වැඩි කලබලයකින් තොරව ජයගැනීමට සන්තෝෂ්ට හැකිවිය. ඔහුට දැඩි අභියෝගයක් එල්ල කිරීමට සමත්වූයේ යොවුන් ධාවන ශූර ෂෙහාන් අධිකාරි පමණි. ඔහු සන්තෝෂ් ජයගත් තරග 2දිම දෙවැනි ස්ථානය අත්කර ගත් අතර මෙරට සුපිරි ධාවන ශූර ගයාන් සඳරුවන් පළමු තිදෙනා අතරට පැමිණීමට ‍අසමත්විය.ස්ලාඩර් වාර්ෂික ශූරතාවලියේ අශ්වබල 3500 කාණ්ඩයේ සුපිරි මෝටර් රථ ධාවන තරග ඉසව් 2දීම ජය අත්කර ගැනීමට අරවින්ද සමත්විය. පසුගිය වසරේ ගජබා මෝටර් රථ ධාවන ශූරයා වූ පසිඳු පීරිස්ට පළමු තරගයේ දී හිමිවූයේ දෙවැනි තැනය.මේ අතර අශ්වබල 1600 මෝටර් රථ ධාවන ඉසව්වේ පළමු තරගයෙන් අෂේන් සිල්වා ජයගත් අතර දෙවැනි තරගය ඉෂාක් වහාබ් ජයගත්තේය.තරග ඉසව් 26කින් සමන්විත වූ මෙවර ගජබා ‍සුපර්ක්‍රොස් ධාවන තරගාවලියේ ක්‍රීඩාලෝලින්ගේ සිත්ගත් අවුරුදු 10න් පහළ අශ්වබල 50 කාණ්ඩයේ යතුරුපැදි ධාවන තරගයේ ජය හිමිවූයේ ෂවිඳු ෂෙනාල්ටය. කේසර දිනෝද් ගොඩගේ ට දෙවැනි ස්ථානයත්, ඉනුක අමේන්ද්‍රට තෙවැනි ස්ථානයත් හිමිවිය.13න් පහළ අශ්ව බල 85 ‍යතුරුපැදි ධාවන ඉසව්ව ජයගැනීමට බිනුල කිතලගම සමත්විය. 16න් පහළ අශ්වබල 85කාණ්ඩයේ යතුරුපැදි ධාවන ඉසව් 2දීම ජය හිමිවූයේ ජාක්ස් ගුණවර්ධනටය.ගජබා සුපර්ක්‍රොස් තරගාවලිය ගජබා රෙජිමේන්තුව සහ ශ්‍රී ලංකා මෝටර් රථ සහ යතුරුපැදි ධාවකයන්ගේ සංගමය එක්ව සංවිධානය කරනු ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=s1208287</link>
    <topic>වල්පොල විස්සයි20 ක්‍රිකට් 31දා සිට</topic>
    <author/>
    <content>වල්පොල ක්‍රිකට් සමාජය මෙහෙයවන බස්නාහිර පළාත් මහඇමැති ප්‍රසන්න රණතුංග අභියෝගතා කුසලාන විස්සයි20 ක්‍රිකට් තරගාවලිය මේ මස 31දා සහ ලබන මස 1,2 සහ 8, 9 දිනවල රාගම බැසිලිකා ක්‍රීඩා පිටියේදී සහ මහර බන්ධනාගාර ක්‍රීඩා පිටියේදී පැවැත්වේ. ඒ, බී.සී.ඩී යන කාණ්ඩ යට‍තේ කණ්ඩායම් 16ක් මේ තරගාවලියට එක් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=f1208281</link>
    <topic>මහින්ද චින්තනයෙන් ශ්‍රීලනිපයට අලුත් ජවයක්</topic>
    <author>සාකච්ඡා කළේ ජයසිරි මුණසිංහ ඡායාරූප - සරත් පීරිස්</author>
    <content>වසර 1948 දී ලංකාවට දේශපාලන නිදහස ලැබුණු බව උත්සවාකාරයෙන් ප්‍රකාශ වුණා. එහෙත් ලංකා ඉතිහාසයේ උරුමය පිළිබඳ අපේක්ෂා රාශියක් ජනතා හදවත්වල තිබුණා. ඒවා වසර 1815 දී රට ජාතිය නතර වූ තැන සිට ඉන් ඔබ්බට ජාතියක් වශයෙන් ස්වාධින රටක් ලෙසින් ගමන් කිරීම අරමුණු කොට ගෙන ජනහදවත්වල උපන් ඒවායි. ඒවා සපුරාලීමටයි ශ්‍රී ලංකා නිදහස් පක්ෂය බිහි වුණේ.පළමුව රට ජාතිය ඉල්ලා සිටි ගමනක් තිබුණා. දෙවැනුව එම ගමන යෑම සඳහා මාර්ග සිතියමක් පිළියෙළ කර ගැනීමට තිබුණා. තුන්වැනුව එම ඉදිරි ගමනේ ඉලක්කයන් පැහැදිලි කර ගැනීමට උවමනා වුණා. අවසාන වශයෙන් ජාතියේ මහා අභිප්‍රාය කැටි කරන ලද ජාතික ප්‍රඥප්තියක් ඉදිරිපත් කිරීමට අවශ්‍ය වුණා. ඒ අනුව ශ්‍රීලනිපය බිහි වුණා.ඉහත සඳහන් කටයුතු සම්භාරය ශ්‍රී ලංකා නිදහස් පක්ෂය පිහිටුවීමෙන් වසර 1951 සැප්තැම්බර් මස 02 වැනිදා ඇරඹුණා. එහි නායකත්වය ගනු ලැබුවේ ජාතිය ඉදිරියේ විනිවිද පෙනෙන හැසිරීම් රටාවකින් පාරිශුද්ධ වූ ජාතික විශ්වාසයක් ගොඩනගා ගෙන තිබූ එස්. ඩබ්ලිව්. ආර්. ඩී. බණ්ඩාරනායක මැතිඳුන් යැයි අපිට නොබියව කිව හැකියි.යුගයක සම්ප්‍රාප්තියට ඔබින ජාතික ප්‍රඥප්තියකුත්, ජාතික ඉදිරි ගමනකුත්, ප්‍රබල මෙහෙයුම්කාර නායකත්වයකුත්, වසර 1956 දී ඉන් ලැබුණා. එදා පැවැති මැතිවරණ ජයග්‍රහණය ලංකා ඉතිහාසයේ නූතන මහා වංශ යුගය ආරම්භ කරනු ලැබූ කණිසම ලෙස ජනතාව විසින් අදටත් සලකනු ලබන්නේ ඒ නිසයි.ජාතියේ ඉදිරි ගමනට මහා බාධාවන් එල්ල වූ බව කිව යුතුයි. සෑම ආසියාතික රටකම ප්‍රබල විමුක්ති නායකයන් විනාශ කර දැමීම, මරා දැමීම සිදු වුණා.ලංකාවේ අගමැති බණ්ඩාරනායක මැතිතුමා, ඉන්දියාවේ මහත්මා ගාන්ධි තුමා, ඉන්දිරා ගාන්ධි මැතිණිය, සුභාෂ් චන්ද්‍රබෝෂ් මැතිතුමා, ඉන්දුනීසියාවේ සුකාර්ණෝ තුමා ආදි ඓතිහාසික ආසියාතික චරිත විනාශ කර දමා ආසියාවේ පෙරට යන ගමන නතර කිරිමට බටහිර කටයුතු කළා. එහෙත් ආසියාවේ පිනට නොබැඳි සමුළුව මගින් දැවැන්ත දේශපාලන ප්‍රාකාරයක් ගොඩනැඟුණා. එහි කර්තෘ රටවල් අතර ශ්‍රී ලංකාව සහ ශ්‍රීමත් බණ්ඩාරනායක යුවල බැබළුණා.ලංකාව උඩ යට මාරු කිරීම සඳහාත්, ලෝක සිතියමින් නොබැඳි රටවල්, සමාජවාදි රටවල්, ස්වාධීන රටවල් මකා දැමීම සඳහාත් බටහිර ජාත්‍යන්තර කුමන්ත්‍රණ දියත් වී තිබුණා. එහි ප්‍රධාන ආයුධය සෑම රටකම සිවිල් යුද්ධ ඇති කිරීම හරහා සිදු වුණා.මේවා එකිනෙක සලකා බලන විට අවුරුදු 400ක බටහිර යටත් විජිතවාදය නව මුහුණුවරකින් වෙළෙඳ ආධිපත්‍යය ස්වරූපයකින් යළි පිහිටුවාලීමේ වෑයම ඔබට පැහැදිලිව පෙනේවි. ඒ සඳහා ආසියාතික රටවල පරගැති දේශපාලන පක්ෂ සහ දේශපාලන නායකයන් විවෘතව ම මිලදී ගෙන දේශපාලන කුලී හමුදා ලෙස පවත්වාගෙන යෑමයි නූතන ස්වරූපයයි.ලංකාවට තිස් අවුරුදු යුද්ධයක් කඩා වැටුණේ මෙම ජාත්‍යන්තර කුමන්ත්‍රණය හේතුවෙන්. කිසිම ආසියාතික රටකට විසඳාලිය නොහැකි වූ අභ්‍යන්තර සිවිල් යුද්ධ, අප රට නම්, දැන් අනභිභවනීය ලෙස පරාජයට පත් කොට හමාරයි. ඉදිරි පරම්පරාවට සාමකාමී, සහජීවනාත්මක, නවීන ලංකාවක් බිහි කිරීම වත්මන් යුගයේ අපගේ යුතුකමයි.ශ්‍රී ලංකා නිදහස් පක්ෂයේ 61 වැනි සංවත්සරය සමරන අද දවසේ අප ඇසිය යුතු ප්‍රශ්නයක් වෙනවා. ඒ තමයි ලංකාව විසි එක් වැනි ශත වර්ෂය කරා ගමන් කරන්නේ කෙසේද? කුමන මාර්ගයකින්ද? කුමන ඉලක්ක කරාද? යන්නයි. මෙය මහා ප්‍රඥප්තියක් ලෙස ජාතිය ඉදිරියේ තැබීමයි සිදු විය යත්තේ.ජනාධිපති මහින්ද රාජපක්ෂ මැතිතුමා වෙත භාර වී ඇති කටයුතු තුනක් තිබෙනවා. එක 21 වැනි සියවස කරා යෑම සඳහා ජාතියට නව මාර්ග සිතියමක් ඉදිරිපත් කිරීමයි. දෙවැන්න, ජනතාවගේ විශේෂයෙන් තරුණ කොටස්වලට මෙතෙක් නොලැබුණු අවස්ථා ලබාදීමයි. තුන්වැන්න, 21 වැනි සියවසට ඔබින ආකාරයෙන් ඒවා ඔවුනට ළඟා කර දීමයි.ලංකාවේ මාර්ග සිතියමේ ප්‍රධාන සැතපුම් කණු තුන එය විය යුතුමයි. මෙය දේශපාලන වැඩපිළිවෙළක් පමණක් ම නොවේ. මෙය මැතිවරණ සැලැස්මක් පමණක්ම නොවේ. මෙයට අලුත් නමක් යොදා තිබෙනවා.ඒ නම සජීවී නාමයක්. ප්‍රාණය ඇති නිතරම විකසිත වන යථායෝග්‍ය ලෙස හැඩ ගැසෙන ජනතා අපේක්ෂා කැටි කරන වර්තමානයේ ජනහදවත්වල හෘදස්පන්දනය වන ජිවයක්. එයට “චින්තනය” යැයි කියනු ලබනවා.මෙය මෙතෙක් දකුණු ආසියාවේ භාවිතා වූ සංකල්පයක් නොවේ. එය ජීවමාන යථායෝග්‍ය වර්තමාන හා අනාගතවාදි හෘදස්පන්දනය වන්නා වූ වැඩ සැලැස්මක්. එබැවින් එයට ජනතාවගේ ගෞරවය හිමි වුණා. මේ යුගයේ කිසිවෙක් නොගිය මගක යන කිසිවෙකුට කල්පනා නොවූ මෙම සුවිශේෂ වැඩපිළිවෙළ තම බුද්ධියෙන් වටහා ගෙන හදවතින් ඇප කැපවී ජනතාවට පුද කළ නායකයාගේ නමින් එය “මහින්ද චින්තනය” නම් කොට තිබෙනවා.මෙය පුද්ගලයකුගේ බුදලයක් නම් නොවෙයි. එය ලංකා මහා වංශයේ අලුත්ම පරිච්ඡේදයයි.එය ලියන්නේ පන්හිදෙන් හෝ උල්පත් පෑනෙන් නොවේ. එය ලියන්නේ 21 වැනි සියවසේ ශබ්ද කෝෂය මගිනි. එබැවින් තවමත් විරුද්ධවාදී කිසිවෙකුට “මහින්ද චින්තනය” පිළිබඳ විවේචනයක් විග්‍රහයක් කළ නොහැකිව ඇත්තේ යැයි මම සිතනවා.‘මහින්ද චින්තනය’ වයස අවුරුදු 35න් පහළ තරුණ පරම්පරාවේ ඉදිරි ගමනේ වාහනයයි. එය සමස්ත ලංකාව 21 වැනි ශත වර්ෂයේ ඈතට යොමු කරන මාවතයි. එහි නියමුවන් අමුද්‍රව්‍ය හා ඉලක්ක අපේම දරු කැලයි. ඉතිහාසයේ ප්‍රථම වතාවට අප දරුවන් රටේ වේදිකාව මධ්‍යයේ වඩා සිඳුවාලීමත් බුද්ධිය පිපී ගොස් ලංකාවේ බුද්ධි විප්ලවයක් සිදු කිරීමත්, ලංකාවේ නිෂ්පාදනය සෑම අවුරුදු 10කටම වරක් දෙගුණ වීමත් ඉන් සිදු වෙනවා.ලංකාවේ ගොඩ ආර්ථිකයට, සාගර ආර්ථිකය බද්ධ කිරීමත්, සාගර අය වැයෙන් ගොඩ ආර්ථිකයේ හිඟය පුරවාලීමත්, ලංකාව තම භූගෝලීය පිහිටීම අනුව ලෝක ගෝලයේ හිමි තැනට ළඟා කරවීමත් මෙයින් සිදු වෙනවා. මෙය සිංහල පමණක් නොව අන් ජාතිකයන්ගේ ද අන් ආගමිකයින්ගේ මහා පොත වෙනවා.21 වැනි ශත වර්ෂය ඉදිරියේ සමස්ත ලංකා විපක්ෂය දිය වී ගොසින් තිබෙන්නේ. එය සිතුම් පැතුම් වලින් මහලු වී ගොසින්. විකල්පයක් සෙවීමට ඔවුහු අපොහොසත්ව සිටිනවා.විසිඑක් වැනි සියවසේ නවීන ජාතියක් සහ සමාජයක් බිහි කිරීම අපගේ දේශපාලන ඉලක්කය කරගැනීමට අධිෂ්ඨාන කර ගත යුතුයි.ඒ සඳහා භෞතික සම්පත්, බුද්ධි සම්පත් ස්වභාවික සම්පත් හා භූගෝලීය පිහිටීමේ වැදගත්කම නුවණින් බලා නව රාජ්‍යයක් බිහි කිරීමට සිතිය යුතුයි.මේ දේ ඉටු කරගැනීම සඳහා ඉතිහාසය විසින් දොර විවෘත කොට ආරාධනා කර තරුණ ලංකාවට පාවඩයක් දමා තිබෙනවා. එය පිළිගැනීම, එයට සහභාගී වීම එහි කොටස්කරුවන් වීම එහි මෙහෙයුම්කරුවන් වීම තරුණ ලංකාවේ ප්‍රධාන වගකීම සහ ප්‍රීතිය වෙනවා.‘මහින්ද චින්තනය’ නම් වූ ජීවමාන සහ අනාගතවාදී උදාර සංකල්පය මේ අයුරින් ක්‍රියාවට නැංවීම අපට ඇති එකම මාර්ගය බව නොබියව කියන්නට කැමැතියි.දස වසරකදී ලංකාවේ ජාතික වත්කම දෙගුණ කිරීම අපේ ඉලක්කයයි. දෙපයින් සිටගත හැකි රටක් වශයෙන් ලංකාව ආහාර අතින් ස්වයංපෝෂිත කර ආහාර සුරක්ෂිතභාවයේ පිහිටුවාලීම ඉලක්කය විය යුතුයි. නිදහස් අධ්‍යාපනයෙන් සන්නද්ධ වූ අපේ දරුවන් ආසියාවේ විශිෂ්්ටතම බුද්ධි මණ්ඩපය ලෙස හැරවීමත්, විද්‍යා සාගරයකට, පරිවර්තනය කිරීමත්, ජාත්‍යන්තරයේ ගාම්භීර, නවීන, සහජීවනාත්මක සමාජයක ආදර්ශයක් හැටියට ලෝකයාට පෙන්වීමත්, අපේ සංස්කෘතික වගකීමයි.පාසලේ පහේ පන්තියේ ප්‍රතිඵල 08, 10 පන්තිවල ප්‍රතිඵල ක්‍රීඩා මණ්ඩපවල ප්‍රතිඵල දකින විට සිංහල රජ දරුවන්ට ජීවමාන වී ආඩම්බර විය හැකි ලංකාවක් පහළ කරන්න ඕනෑ. එය පහළ වෙමින් ඇති බව පෙනී යනවා.දහම් පාසල නව සමාජයේ හෘදය සාක්ෂිය බවට පත් කළ යුතුයි. ළමයා ශුද්ධ වස්තුවක් ලෙස සැලකිය යුතුයි.‘මහින්ද චින්තනය’ නැමැති ජීවමාන උදාර සංකල්පය මුළු ජාතියම සන්නද්ධ කොට ‘නිදහස්’ පමණක් නොව ‘නිදහස් හා නවීන’ අධ්‍යාපනයක් ලංකාවට ලබා දෙන ජනාධිපති මහින්ද රාජපක්ෂ මහතාට මම පමණක් නොවෙයි ජාතියම මෙතැන් සිට ආමන්ත්‍රණය කරන්නේ ලංකා ඉතිහාසයේ පහළ වූ ප්‍රථම අධ්‍යාපනික ජනාධිපතිවරයා වශයෙන්.රටටත් දරු පරම්පරාවටත් ගරු ජනාධිපතිතුමාටත් අනාගතයට විශ්වාසවන්ත හදවතකින් මුහුණ දීමට හැකි බව මට සහතික කොට කියන්න පුළුවන්..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>28</day>
    </date>
    <link>http://www.dinamina.lk/2012/08/28/_art.asp?fn=f1208282</link>
    <topic>සබරගමු පළාත් සභාවේපස් වසරක ගමන්මඟ</topic>
    <author/>
    <content>ශ්‍රී ලංකාවේ දළ දේශීය නිෂ්පාදනයට ඉහළ දායකත්වයක් ලබාදෙන සබරගමුව පළාත තුළ ඉකුත් පස් වසර ඇතුළත දිළිඳුකම 19.9% සිට 8.7% දක්වා පහතට ගෙන ඒමට පළාත් සභාව සමත් වී තිබේ.අධ්‍යාපන සංවර්ධනයෙන් 2007 වනවිට හත්වැනි ස්ථානයේ පැවැති සබරගමු පළාත, 2012 වනවිට ජාතික මට්ටමට ගෙන ඒමටද පළාත් සභාව සමත්ව ඇත.මධ්‍යම රජයෙන් හා විදේශ ආධාර ආයතනවලින් මේ සා විශාල අරමුදල් ලබාගෙන මේ ජයග්‍රහණ අත්කර ගැනීමට රුපියල් දස ලක්ෂ 26207 ක් පළාත තුළ ආයෝජනය කිරීමට සබරගමුව පළාත් සභාවට හැකිවී තිබේ.වැඩි ම ආයෝජනය කර ඇත්තේ මාර්ග සංවර්ධනයටයි. ඒ සඳහා රුපියල් ලක්ෂ 70000 කට අධික ප්‍රමාණයක් වැයකර ඇත. මාර්ග ගණන 4075 කි.අධ්‍යාපන සංවර්ධනයට වැයකර ඇති ප්‍රමාණය රුපියල් ලක්ෂ 29000 ක් වේ. සෞඛ්‍ය සඳහා ඉකුත් පස් වසර තුළ රුපියල් ලක්ෂ 22500 ක් ද, පළාත් පාලන ආයතන මගින් කළ සංවර්ධන කටයුතු සඳහා රුපියල් ලක්ෂ 71000 ක් ද, පාසල් සංවර්ධනයට ලෝක බැංකු ආධාර වශයෙන් රුපියල් ලක්ෂ 21250 ක් හා ජපන් ජාත්‍යන්තර සහයෝගිතා ආයතනය මගින් පිරිනමන රුපියල් ලක්ෂ 4450ක් ද වශයෙන් ප්‍රධාන සංවර්ධන අංශ සඳහා මේ ප්‍රතිපාදන යොදාගෙන තිබේ.මේ අරමුදල් ලබාදීමේදී ආර්ථික සංවර්ධන අමාත්‍යාංශය විශේෂ දායකත්වයක් ලබාදී ඇති බව, පළාත් සැලැසුම් අංශය සඳහන් කරයි.වර්ග කිලෝමීටර් 4968 සමන්විත සබරගමු පළාත, රත්නපුර හා කෑගල්ල වශයෙන් පරිපාලන දිස්ත්‍රික්ක 2කින් සැදුම් ලබයි. රත්නපුර දිස්ත්‍රික්කය වර්ග කිලෝමීටර් 3275 කින් හා කෑගල්ල දිස්ත්‍රික්කය වර්ග කිලෝමීටර් 1693 කින් පමණ සමන්විත වේ.ප්‍රාදේශීය කොට්ඨාස 28කින් සැදුම් ලබන සබරගමු පළාත, මහ නගර සභා 01ක්, නගර සභා 03ක් හා ප්‍රාදේශීය සභා 25කින් සැදුම් ලබන පළාත් පාලන ආයතන ව්‍යුහයකින් සමන්විත වේ. රත්නපුර දිස්ත්‍රික්කයේ ගම්මාන 1941 කින් හා කෑගල්ල දිස්ත්‍රික්කයේ ගම්මාන 1677 කින් සමන්විත වන මේ පළාත, ඡන්ද බල ප්‍රදේශ 17කින් යුක්තය. විශේෂයෙන් රත්නපුර දිස්ත්‍රික්කයේ ඡන්ද බල ප්‍රදේශ 08 ක් හා කෑගල්ල දිස්ත්‍රික්කයේ ඡන්ද බල ප්‍රදේශ 09 ක් ලෙස බෙදී ගොස් තිබේ. 1987 සම්මත කරගන්නා ලද 13 වැනි ආණ්ඩුක්‍රම ව්‍යවස්ථා සංශෝධනයට අනුව, පළාත් සභා පාලනයක් හා මධ්‍යම රජය යටතේ ක්‍රියාත්මක ක්ෂේත්‍ර සඳහා මධ්‍යම රජයේ පාලනයකුත් ක්‍රියාත්මක වේ.2011 ජන සංගණනයට අනුව, සබරගමු පළාතේ් මුළු ජනගහනය 1919478 කි. එය රත්නපුර දිස්ත්‍රික්කයේ 1082299 ක් හා කෑගල්ල දිස්ත්‍රික්කයේ 837179 ක් වශයෙන් බෙදී ගොස් තිබේ.2007 වන විට අධ්‍යාපන සංවර්ධනය සම්බන්ධයෙන් සලකා බලන කල, සබරගමුව පළාත පසුවූයේ පළාත් අතර හත් වැනි ස්ථානයේය. එනමුත් පළාතේ දේශපාලන හා පරිපාලන නායකත්වය හේතුකොට ගෙන, 2012 වනවිට සබරගමුව පළාත ජාතික අධ්‍යාපන දර්ශක හා සමාන මට්ටමට පැමිණ ඇත. එමගින් පළාතක් ලෙස ඉහළට ඔසොවා තබන්නට සමත් වී තිබේ.මේ තත්ත්වය ළඟාකර ගැනීම සඳහා සබරගමු පළාත් සභාව, ප්‍රධාන අමාත්‍යාංශය යටතේ අධ්‍යාපන ක්ෂේත්‍ර සඳහා පහත සඳහන් පරිදි ප්‍රතිපාදන වෙන්කර තිබීම ප්‍රබල පිටිවහලක් වී තිබේ.පසුගිය පස් වසර තුළ අධ්‍යාපන සංවර්ධනයට වෙන්කරන ලද ප්‍රතිපාදනය රු.මි. 2819.72 කි. විශේෂයෙන් පළාතේ විද්‍යාගාර, පරිගණකාගාර, පළාත් පුස්තකාල සංවර්ධනය, අලුතෙන් සිංහල, දෙමළ මාධ්‍ය ගුරුවරුන් 6000 ක් බඳවා ගැනීම, විද්‍යා, ගණිත ගුරුවරුන් බඳවා ගැනීම ඉහත තත්ත්වයන් ළඟාකර ගැනීමටත් හේතුවී තිබේ. අධ්‍යාපන සංවර්ධනයට පළාත තුළ සිදුකර ඇති දැවැන්ත ආයෝජනය හේතුකොටගෙන, පාසල්වල සිසුන්ගේ රැඳී සිටීමේ මට්ටම ඉහළ ගොස් තිබේ.සබරගමු පළාතේ 2007 – 2012 වකවානුව තුළ වසා දැමු වතු හා ග්‍රාමීය පාසල් නැවත සවිබල ගැන්වීමටත්, එම පාසල්වලට ගුරුවරුන් පත් කිරීමටත් සබරගමුව පළාත් සභාව කටයුතු කරනු ලැබේ. රත්නපුර 582 ක් හා කෑගල්ල 522 ක් වු සමස්ත පාසල් සංඛ්‍යාව, රත්නපුර 582 ක් හා කෑගල්ල 528 ක් දක්වා වර්ධනය කිරීමට හැකියාව ලැබිණි. එලෙස උසස් හා වෘත්තීය අධ්‍යාපනය සම්බන්ධව සලකා බලන කල එහි ඇති වී ඇති ප්‍රගතිය, විශ්වවිද්‍යාලවලට ඇතුළත් වන ශිෂ්‍ය ප්‍රජාව ඉහළ යාම මගින් කැපී පෙනේ.සබරගමු පළාතේ වෘත්තීය පුහුණු අංශය සංවර්ධනය සඳහා සබරගමුව පළාත් වෘත්තීය පුහුණු සැලැස්ම හඳුන්වා දුන් අතර, එය 2009-2014 දක්වා වර්ෂය තුළ ක්‍රියාවට නංවමින් පවතී. ඒ යටතේ වෘත්තීය පුහුණු ආයතන සංවර්ධනය, වෘත්තීය මාර්ගෝපදේශනය පාසල්වලට ලබාදීම, පළාත් පරිගණකාගාර ඉදිකිරීම, වෘත්තීය පුහුණු මධ්‍යස්ථාන ලෙස සංවර්ධනය කිරීම, වෘත්තීය පුහුණුවට තරුණ තරුණියන් යොමු කිරීම හා ස්වයං ව්‍යාපාරිකයන් නගාසිටුවීමට පියවර ගෙන තිබේ. ඒ යටතේ ස්වයං ව්‍යාපාරිකයන් 600කට, 2012 වර්ෂයේදී ස්වයං ව්‍යාපාර සංවර්ධනයට ප්‍රතිපාදන ලබා දී තිබේ.සබරගමුව පළාත් සභාවේ පසුගිය වසර 05 තුළ අධ්‍යාපන හා වෘත්තීය අංශවල ක්‍රියාවට නංවන ලද වැඩසටහන් හා මධ්‍යම හා රජයේ ක්‍රියාත්මක කරන ලද වැඩසටහන් හේතුවෙන් පළාතේ විරැකියාව අවම කර ගැනීමට හැකිවී ඇත.සබරගමු පළාත ‘මහින්ද චින්තන’ වැඩසටහන යටතේ ශීඝ්‍ර ආර්ථික සංවර්ධනයකට අවතීර්ණ වූ පළාතක් ලෙස හඳුන්වාදිය හැකිය. විශේෂයෙන් 2004 වනවිට සබරගමුව පළාත, පළාත් අතර පසුවුයේ 06 වැනි ස්ථානයේය. සබරගමු පළාත සභාව ක්‍රියාවට නංවන ලද වැඩසටහන් හේතු කොටගෙන, මේ වනවිට පළාත් අතර 05 වැනි ස්ථානය කරා ළඟාවීමට හැකියාව ලැබී ඇත. එලෙසම සබරගමු පළාතේ දරිද්‍රතාවයේ ප්‍රතිශතය 2006/2007 දී 19.9% සිට 2010 වර්ෂය අවසන් වනවිට එය 8.7% දක්වා අඩුකර ගැනීමට හැකියාව ලැබිණ.සෞඛ්‍ය ක්ෂේත්‍රයේ සංවර්ධනය සඳහා පසුගිය වසර 05 තුළ සබරගමු පළාත් සභාව පමණක් රු.මි.2244.27 ක් ප්‍රතිපාදනයක් වැයකරනු ලැබීය. එයට අමතරව බැංකු ව්‍යාපෘතිය යටතේ රු.මි.462.55 ක ප්‍රතිපාදනයක් ද දරනු ලැබීය. එලෙසම 2012 වර්ෂයේ දී පළාතේ රෝහල් සංවර්ධන ව්‍යාපෘතිය ආරම්භ කරනු ලැබූ අතර, ඒ යටතේ මුලික රෝහල් හා අනෙකුත් රෝහල් සංවර්ධනයට පියවර ගෙන තිබේ. මේ යටතේ පළමු පියවර ලෙස වරකාපොළ මුලික රෝහල සංවර්ධනය කිරීමට පියවරගෙන ඇත.පසුගිය වර්ෂ පහ තුළ සබරගමු පළාත් සභාව සෞඛ්‍ය ක්ෂේත්‍රයට කරනු ලැබු ආයෝජනය හේතු කොටගෙන, 2007 වර්ෂයේ 3000 ක් වූ පළාතේ රෝහල් ඇඳන් සංඛ්‍යාව, 2011 වර්ෂය වනවිට 3471 දක්වා වැඩිකර ගැනීමට හැකිවිය. ඒ මගින් වාර්ෂිකව අභ්‍යන්තර රෝගීන් 300,000 කට වැඩි ප්‍රමාණයකට හා බාහිර රෝගීන් 2,220,000 ට ප්‍රතිකාර ලබාදීමට හැකිවිය. ඇඹිලිපිටිය, කහවත්ත, කලවාන, බලංගොඩ, කරවනැල්ල, වරකාපොල හා මාවනැල්ල ලෙස මුලික රෝහල් 07 ක් පළාත තුළ ස්ථාපිත කිරීමේ හැකියාව ලැබුණු අතර, දිස්ත්‍රික් රෝහල් තුළ හදිසි ප්‍රතිතාර ඒකක ස්ථාපිත කිරීමට පළාත් සෞඛ්‍ය දෙපාර්තමේන්තුව පියවර ගෙන ඇත.සබරගමු පළාත් සභාව පසුගිය වර්ෂ කිහිපයක් තුළ පළාතේ සෞඛ්‍ය ක්ෂේත්‍රයේ සංවර්ධනයට දක්වන ලද දායකත්වය හේතුකොටගෙන, සෞඛ්‍ය ක්ෂේත්‍රයේ දර්ශක සම්බන්ධව ජාතික මට්ටම කරා ළඟාවීමට හැකියාව ලැබී තිබේ.සබරගමුව පළාත් සභාව පසුගිය වර්ෂ කිහිපය තුළ ප්‍රධාන රෝහල්, මුලික රෝහල් හා දිස්ත්‍රික් රෝහල් සංවර්ධනයට පමණක් නොව, පළාතේ වතු ප්‍රජාවට පහසුකම් සපයනු ලබන වතු රෝහල් සංවර්ධනයට ද පියවර ගනු ලැබීය. ඒ වගේම පහත සඳහන් වතු රෝහල් සඳහා පසුගිය වසර 05 ක් තුළ රු.මි. 16.38 ක ප්‍රතිපාදන රෝහල් වැඩි දියුණු කිරීමට යොදවනු ලැබීය.සබරගමු පළාත් සභාව මඟින් 2007 වර්ෂයේ සිට 2012 වර්ෂය දක්වා පසුගිය වර්ෂ 05 ක් තුළ පළාතේ මාර්ග සංවර්ධනය සඳහා රු.මි. 7107 ක් වෙන්කර තිබේ.විශේෂයෙන් ඒ යටතේ C හා D ගණයට අයත් මාර්ග මෙන් ම, ග්‍රාමීය ප්‍රවේශ මාර්ග සංවර්ධනයට දායක වී තිබේ. විශේෂයෙන් ඒ යටතේ පසුගිය පස් වසර තුළ පළාත් මාර්ග සංවර්ධන ව්‍යාපෘති 4075 ක් නිම කිරීමට හැකියාව ලැබී ඇත.සබරගමු පළාත් සභාව පසුගිය වර්ෂ 05 ක් තුළ සංචාරක ක්ෂේත්‍රයේ සංවර්ධනය සඳහා රු.මි.185.96 ක් වෙන්කර ඇත.මේ යටතේ පසුගිය වර්ෂ 05 ක් තුළ පහත සඳහන් වැඩසටහන් ක්‍රියාවට නැංවීමට හැකියාව ලැබී තිබේ.l සබරගමුව පළාත් සභාව සඳහා පස් අවුරුදු සංචාරක සැලැස්ම යටතේ ප්‍රධාන සංචාරක කලාප 06 ක් යටතේ සංවර්ධනය කිරීම. ඒ යටතේ මාඔය ආශ්‍රිත සංචාරක කලාපය, සමනල සංචාරක කලාපය වඩාත් වැදගත් වේ.l සබරගමුව සංචාරක හා හෝටල් කළමනාකරණ ආයතනය ආරම්භ කිරීම හා සංචාරක ක්ෂේත්‍රයට පුහුණු ශ්‍රමිකයින් යොමු කිරීමට හැකිවීම.l සංචාරක වෙබ් අඩවියක් ආරම්භ කර පවත්වාගෙන යාම.l සංචාරක ආකර්ෂණීය ස්ථාන වෙත නාම පුවරු සවි කිරීම.l සංචාරක මඟපෙන්වන්නන් පුහුණු කිරීම.l ප්‍රජා පාරිසරික ගම්මාන පිහිටුවීම(රඹුක්කන, පදවිගම්පල, බෙලිහුල්ඔය, සීලගම)l නව සංචාරක ආකර්ෂණ ප්‍රවර්ධනය කිරීම.i. උඩවලව වන උද්‍යානය සඳහා හඳගිරිය ප්‍රවේශ මාර්ගය ඉදිකිරීම හා වන උද්‍යානය ඇතුළත ජීප් රථ මාර්ගයක් ඉදිකිරීම.ii. ලෝකාන්තය දක්වා දිවෙන නන්පේරියල් මාර්ගය ඉදිකිරීම.iii. මාවනැල්ල ඉහළ කෝට්ටේ මාර්ගය ඉදිකිරීම.l සංචාරක ගිමන්හල් ඉදිකිරීම.l නව සංචාරක ආකර්ෂණීය ස්ථාන ආශ්‍රිතව යටිතල පහසුකම් සංවර්ධනය කිරීම. (උදා- දූවිලි ඇල්ල, බෝපත් ඇල්ල)සබරගමු පළාත් සභාව මගින් 2006 වර්ෂයේ සිට 2012 වර්ෂය දක්වා කාලය තුළ කෘෂිකර්ම ක්ෂේත්‍රයේ සංවර්ධනය සඳහා රු.මි.937 ක් ආයෝජනය කර ඇත. ඒ යටතේ කෘෂිකර්ම සංවර්ධනය, ග්‍රාමීය වාරිමාර්ග පුනරුත්ථාපනය, ඉඩම් සංවර්ධනය හා පශු සම්පත් සංවර්ධනය යන ක්ෂේත්‍ර වෙත ප්‍රතිපාදන වැයකර තිබේ.සබරගමු පළාත් සභාව පසුගිය වර්ෂ 05 ක් තුළ කෘෂි ක්ෂේත්‍රයේ සංවර්ධනයට කරන ලද ආයෝජනය හේතුකොටගෙන වාර්ෂික කිරි නිෂ්පාදනය වාර්ෂික බිත්තර නිෂ්පාදනය මෙන් ම, ඒකපුද්ගල පරිභෝජනය වර්ධනය වී ඇත.සබරගමු පළාතේ දුෂ්කර ගම්මානවල ජනතාවට ජාතික විදුලිබල පද්ධතියෙන් හා ඊට පරිබාහිරව විකල්ප විදුලිබලය ලබාදීම සඳහා රු.මි. 143.83 ක් පසුගිය වසර 05 තුළ සබරගමු පළාත් සභාව වැයකර ඇත. ඒ යටතේ ග්‍රාමීය විදුලි දිගු හා කුඩා විදුලි බලාගාර ව්‍යාපෘති 640 ක් ක්‍රියාවට නංවා තිබේ.බටහිර සෞඛ්‍ය සංවර්ධනය මෙන් ම දේශීය වෛද්‍ය ක්‍රමයන් මගින් පළාතේ ජනතාව වෙත නිරෝගී සුවය සලසා දීම සඳහා පසුගිය පස් වසර තුළ රු.මි. 149.6 ක් වැය කර තිබේ. ඒ මගින් පවත්නා ග්‍රාමීය ආයුර්වේද රෝහල් වැඩි දියුණු කිරීම, ආයුර්වේද සෞඛ්‍ය මධ්‍යස්ථාන ඇති කිරීම, අලුතින් ආයුර්වේද වෛද්‍යවරුන් බඳවා ගැනීම, දේශීය ඔසු ගොවිපළ ඇති කිරීම, පාරම්පරික ආයුර්වේද වෛද්‍යවරුන් ඇගැයීමට ලක්කර ඔවුනට අවශ්‍ය නිෂ්පාදන උපකරණ සැපැයීම සිදුකර තිබේ. එලෙසම එම සම්ප්‍රදායික කාර්යයන්ගෙන් ඔබ්බට ගොස් සංචාරක කර්මාන්තය හා බැඳුන පංචකර්ම මධ්‍යස්ථානයක් පින්නවල ඉදිකිරීමට පියවර ගෙන ඇත. ඒ අනුව පළාත් සභාව මගින් පසුගිය පස් වසර තුළ ආයුර්වේදයට සම්බන්ධිත ව්‍යාපෘතීන් 208 ක් ක්‍රියාවට නංවා තිබේ.සබරගමු පළාත් සභාව මගින් ග්‍රාමීය කර්මාන්ත සංවර්ධනය වෙනුවෙන් පසුගිය පස් වසර තුළ රු.මි. 377.21 වැයකර ඇත. ස්වයං ව්‍යාපාර ප්‍රවර්ධනයට අවශ්‍ය උපකරණ ලබාදීම, ව්‍යවසායකත්ව සංවර්ධන වැඩසටහන් පැවැත්වීම, කර්මාන්ත ප්‍රදර්ශන පැවැත්වීමට කටයුතු කිරීම මේ යටතේ ක්‍රියාවට නංවා තිබේ.සබරගමු පළාතේ ප්‍රවේශවීමට අපහසු මාර්ග, ගම්මාන වෙත හා දුෂ්කර ප්‍රදේශවල යටිතල පහසුකම් සංවර්ධනය කිරීම සඳහා පසුගිය වර්ෂ 5 තුළ රු.මි.152.03 ක් වැය කරන ලද අතර, එහිදි යටිතල පහසුකම් සංවර්ධන ව්‍යාපෘති 581 ක් ක්‍රියාවට නංවන ලදී. මේ යටතේ විදුලිය, ජලය, ප්‍රවේශ මාර්ග, පොදු පහසුකම් ගොඩනැගිලි, බහුකාර්ය මධ්‍යස්ථාන ඉදිකර තිබේ.සබරගමු පළාත් සභාව පළාතේ ක්‍රීඩා සංවර්ධනය වෙනුවෙන් පසුගිය පස් වසර තුළ රු.මි. 158.38 ක් වැයකර ඇත. ඒ යටතේ ක්‍රීඩා පිටි 106 ක් (කෑගල්ල, රත්නපුර දිස්ත්‍රික්ක 02 හි) ප්‍රතිසංස්කරණයට පියවර ගෙන තිබේ. එලෙසම ක්‍රීඩා පුහුණු වැඩසටහන් පැවැත්වීම හා ක්‍රීඩා සමාජ, යෞවන සමාජ වෙත ක්‍රීඩා භාණ්ඩ ලබාදීම, පළාත තුළ සිදුකරන ලදී. එසේ ම පසුගිය පස් වසර තුළ උක්ත සඳහන් අංශයන්හි ව්‍යාපෘති 211 ක් ක්‍රියාවට නංවා ඇත.සබරගමු පළාතේ සංස්කෘතික කටයුතු ප්‍රවර්ධනය සඳහා පසුගිය පස් වසර තුළ පළාත් සභාව මගින් රු.මි.65.57 වෙන් කරන ලද අතර, ඒ යටතේ පාරම්පරික කලා ශිල්පීන් නගා සිටුවීම පළාතේ නිර්මාණකරුවන්ගේ කෘතීන් මිලදී ගැනීම, කලා ක්ෂේත්‍රය සංවර්ධනය කිරීම හා ඉපැරැණි විහාරස්ථාන සංවර්ධනයට පියවර ගැනීම වැනි කාර්යයන් ඉටුකර ඇත. ඊට අදාළව ව්‍යාපෘති 430 ක් පමණ ක්‍රියාවට නංවා තිබේ.පළාත් පාලන හා ප්‍රජා සංවර්ධන ව්‍යාපෘති පිළිබඳ සලකා බලන කල පසුගිය වර්ෂ 05 ක් තුළ සුවිශේෂී වැඩ කොටසක් සබරගමු පළාත් සභාව ඉටුකර ඇත. විශේෂයෙන් ඝන අපද්‍රව්‍ය පිළිසර ව්‍යාපෘතීන් ඉදිකිරීම (බලංගොඩ) ඝන අපද්‍රව්‍ය කළමනාකරණයට අවශ්‍ය යන්ත්‍රෝපකරණ ප්‍රාදේශීය සභා වෙත ලබාදීම (ට්‍රැක්ටර්, ගලිබවුසර්) පළාත් පාලන මාර්ග සංවර්ධය, මගී ආවරණ ඉදිකිරීම වැනි ව්‍යාපෘති ක්‍රියාවට නැංවීය. ඒ සඳහා සබරගමු පළාත් සභාව රු.මි. 146.39 වැයකර ඇත.සබරගමුව පළාත් සභාව පසුගිය පස් වසර තුළ පළාතේ නිවාස සංවර්ධනයට රු.මි.298.87 වැය කළේය. එහිදී විශේෂයෙන් නිවාස ප්‍රතිලාභීන් 1000 කට ආසන්න ප්‍රමාණයකට නිවාස ආධාර ලබා දී ඇත. විශේෂයෙන් ඒ යටතේ මුලික ව්‍යාපෘතින් 16ක් පසුගිය වසර 05 තුළ ක්‍රියාවට නංවා ඇත.සබරගමු පළාත් සභාව පළාතේ අසරණ ජනතාවගේ සමාජ සුබසාධනය ඉහළ නැංවීම මුලික කර ගෙන ඇස් කණ්ණාඩි ලබාදීම, මහජන ආධාර ලබාදීම, රෝග ආධාර ලබාදීම, අක්ෂි කාච ලබාදීම වැනි කාර්යන් හා ළමා අයිතිවාසිකම් ආරක්ෂා කිරීම සඳහා රු.මි. 186 ක පමණ වැය කර තිබේ.මේ පළාත් සභාව පසුගිය පස් වසර තුළ ග්‍රාමීය ප්‍රදේශවල යටිතල පහසුකම් සංවර්ධනය සඳහා රු.මි. 108.3ක් වැයකර ඇත. එසේම සබරගමුව පළාත් සභාව යටතේ විදේශ ආධාර හා ආර්ථික සංවර්ධන අමාත්‍යාංශයේ ප්‍රතිපාදන මත ක්‍රියාත්මන වන විශේෂ ව්‍යාපෘති කිහිපයක් ක්‍රියාවට නැංවේ.JICA මාර්ග ව්‍යාපෘතිය 2010 වර්ෂයේ සිට 2014 වර්ෂය දක්වා ක්‍රියාවට නැංවෙන අතර, පළාතේ C හා D මාර්ග කාපට් කිරීම හා වැඩි දියුණු කිරීම අරමුණු කරගෙන ක්‍රියාවට නැංවේ. මේ යටතේ කෑගල්ල හා රත්නපුර දිස්ත්‍රික්කවල මාර්ග 20 ක් සංවර්ධනය කරනු ලබන අතර, ඒ මගින් මාර්ග කි.මී. 181 ක් සංවර්ධනය කරනු ලැබේ. මේ ව්‍යාපෘතිය සඳහා ජපන් ජාත්‍යන්තර ආර්ථික සහයෝගිතා සංවිධානය හා ශ්‍රී ලංකා රජය රු.මි.1125 ක ප්‍රතිපාදන සබරගමු පළාත් සභාව වෙත ලබා දී තිබේ.මාර්ග කාපට් කිරීමේ ව්‍යාපෘතිය (ඒ අදියර) යටතේ පළාතේ මාර්ග 54 ක් කාපට් යොදා සංවර්ධනය කිරීමට කටයුතු කෙරේ. එලෙසම ඒ සඳහා රු.මි.3600 ක් ආර්ථික සංවර්ධන අමාත්‍යාංශය හරහා සබරගමුව පළාත් සභාවට ලබාදී තිබේ. මේ ව්‍යාපෘතිය, රාජ්‍ය සමාගමක් වන SD&amp;CC ආයතනය මගින් ඉදිකිරීම් කටයුතු කරනු ලැබේ.මාර්ග කාපට් කිරීමේ ව්‍යාපෘතිය (B අදියර) 2012 වර්ෂයේ සිට ක්‍රියාවට නැංවෙන අතර, පළාතේ හඳුනාගත් අත්‍යවශ්‍ය ග්‍රාමීය මාර්ග 43ක් කාපට් යොදා සංවර්ධනය කිරීමට ආර්ථික සංවර්ධන අමාත්‍යාංශය රු.මි. 3000 ක් සබරගමු පළාත් සභාව වෙත ලබාදී තිබේ. මේ ව්‍යාපෘතිය ක්‍රියාවට නැංවෙමින් පවතින අතර, එය බස්නාහිර පළාත් මාර්ග සංවර්ධන අධිකාරිය ඉදිකිරීම් කටයුතු භාරව කටයුතු කරනු ලැබේ.ජපන් ජාත්‍යන්තර ආර්ථික සහයෝගිතා සංවිධානයේ (JICA) ආධාර මත වරකාපොල රෝහල සංවර්ධන කිරීම සඳහා රු.මි. 1000 ක ආයෝජනය කිරීමට කටයුතු කර ඇත. ඒ මගින් වරකාපොල මුලික රෝහල අංගසම්පුර්ණ රෝහලක් බවට පත් කිරීමට කටයුතු කෙරේ. මේ ව්‍යාපෘතිය ක්‍රියාවට නැංවෙමින් පවතී. (ආරම්භක අදියරේ පවතී.)පළාත් පාලන යටිතල පහසුකම් සංවර්ධන ව්‍යාපෘතිය ආසියානු සංවර්ධන බැංකු ආධාර හා ශ්‍රී ලංකා රජයේ ප්‍රතිපාදන මත සබරගමු පළාත් සභාව මගින් ක්‍රියාවට නංවන අතර, ඒ යටතේ රු.මි.445.55 ක ප්‍රතිපාදන ප්‍රමාණයක් වැය කර තිබේ. මේ ව්‍යාපෘතිය 2006 සිට 2011 කාලය තුළ ක්‍රියාවට නංවන ලදී. මේ යටතේ පුස්තකාල ගොඩනැගිලි, සෞඛ්‍ය මධ්‍යස්ථාන, ජලසම්පාදන ව්‍යාපෘති, අපවගන පද්ධති, සමූපකාර ගොඩනැගිලි, ආදාහනාගාර හා පොදු පහසුකම් සංවර්ධනය යන ක්ෂේත්‍ර ක්‍රියාවට නංවා තිබේ. මේ යටතේ ප්‍රධාන ව්‍යාපෘතීන් 14 ක් ක්‍රියාවට නංවා අවසන් කර තිබේ.සටහනවෙල්ලස්සේ බණ්ඩාරඡායාරූපරන්ජන් මඩගම්මනසබරගමුව, ඌව විශේෂ.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n120829_br3</link>
    <topic>ළමා අපයෝජන වැළැක්වීමේ විශේෂ වැඩමුළුවක් ගල්කිරියාගමදී</topic>
    <author>දේවහූව සමූහ ඇම්. පී. මහින්දසිරි</author>
    <content>(2012/08/29/15:10) රට පුරාම ළමා අපයෝජන රැල්ලක් ඇතිවී තිබෙනවා. අපයෝජන සිද්ධීන් වැඩිවීමත් සමඟ මවුපියන්ට ගුරුවරුන්ට පොලිසියට චෝදනා එල්ල වෙනවා. එකිනෙකාට චෝදනා එල්ල කර කර සිටියාට අපයෝජන නතර වෙන්නේ නැහැ. ඒ සඳහා කල යුතුව ඇත්තේ හැම දෙනාම එකමුතුව අපයෝජන සිද්ධීන් මැඬලීමට පියවර ගැනීම යැයි ගල්කිරියාගම පොලිස් ස්ථානාධිපති ප්‍රසන්න වැලිකල මහතා පැවසීය.හෙතෙම මේ බව කීවේ බුදුගේහීන්න විහාරස්ථානයේ ධර්ම විද්‍යා දහම් පාසල, ගල්කිරියාගම පොලිසිය හා බුදුගේහීන්න සිවිල් ආරක්ෂක කමිටුව විසින් සංවිධාන කරන ලද ළමා අපයෝජන වළක්වා ගැනීම සම්බන්ධයෙන් මවුපියන් සහ දරුවන් දැනුවත් කිරීමේ විශේෂ වැඩමුළුවකට සහභාගී වෙමිනි. මෙහිදී ප්‍රසන්න වැලිකල මහතා මෙසේද පැවසීය. අද ශීඝ්‍රයෙන් වැඩිවී යමින් පවතින ළමා අපයෝජන සිද්ධින් මේ ආකාරයෙන්ම පැවතුනහොත් ඉදිරි කාලයේදී පොලිස් ස්ථානවල ළමා නිවාස ඇති කරන්නත් සිදු වේවි. ළමා අපයෝජන සිද්ධීන් බොහොමයකට හේතුවී ඇත්තේ මවුවරු ගෘහ සේවිකාවන් ලෙස මැදපෙරදිග යාමයි. ඒ බව උතුරුමැද පළාතේ පැහැදිලිව දැකිය හැකියි. මේ තත්ත්වය නිසා ගෘහ සේවිකා රැකියා සඳහා විදේශගතවන මවුවරුන්ට පොලිස් වාර්තා ලබාදීමට පෙර ග්‍ර‍්‍රාම නිලධාරී වෙතින් දරුවන්ගේ ආරක්ෂාව පිළිබඳ වාර්තාවක් ලබාගැනීමට මා කටයුතු කරනවා. රටේ සිදුවන අපරාධ මර්දනය කිරීම පොලිසියේ වගකීමක්. එම කටයුත්ත පොලිසියට පමණක් ඉටු කිරීම අපහසුයි. ඒ සඳහා අන් අයගේත් සහාය ලැබෙනවා නම් වඩාත් පහසුයි. කැකිරාව මහේස්ත්‍රාත් අධිකරණයේ පරිවාස හා ළමා ආරක්ෂක නිලධාරී ප්‍රභාත් ආරියරත්න මහතා කුඩාකල සිටම දරුවාට යහගුණ කියා දීමෙන් සදාචාරසම්පන්න දරුවකු හදා ගැනීම අපහසු නැහැ. ඒ සඳහා මවුපියන්ගේ මනා කැපවීමක් අවශ්‍යයි. දරුවා පාසලේ ගත කරන්නේ පැය කීපයක්. දවසේ ඉතිරි කාලය ගත කරන්නේ් මවුපියන් සමග. එනිසා දරුවන් පිළිබඳ වැඩි වගකීමක් ඇත්තේ මවුපියන්ටයි. අද පවතින අයහපත් වාතාවරණය නිසා මවුපියන් හැමවිටම දරුවන් ගැන විමසිලිමත් විය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n120829_br2</link>
    <topic>ශ්‍රී ලංකාවේ දිස්ත්‍රික් සංවර්ධනයට යුරෝපා සංගමයෙන් කෝටි 900ක්</topic>
    <author>මහින්ද අලුත්ගෙදර</author>
    <content>(2012/08/29/14:35)ශ්‍රී ලංකාවේ දිස්ත්‍රික් සංවර්ධන වැඩසටහන් ක්‍රියාත්මක කිරීම සඳහා යුරෝ මිලියන 60ක (රුපියල් කෝටි 900) මුදලක් ප්‍රදානය කිරීමට යුරෝපා සංගමය තීරණය කර ඇත. මේ මුදල සෑම දිස්ත්‍රික්කයකම සංවර්ධන කටයුතු සඳහා යොදා ගැනීමට නියමිත අතර අදාළ සංවර්ධන ව්‍යාපෘති 2012 - 2017 කාලයේදී ක්‍රියාත්මක කිරීමට නියමිත බව ද ආර්ථික සංවර්ධන අමාත්‍යාංශය පවසයි. ශ්‍රී ලංකාවේ යුරෝපා සංගමයේ නේවාසික නියෝජිත හා තානාපති බර්නාඩ් සැවේජ් මහතා ආර්ථික සංවර්ධන අමාත්‍යාංශයේදී ඇමැති බැසිල් රාජපක්ෂ මහතා හමු වූ අවස්ථාවේදී මේ කරුණු අනාවරණය විය. එහිදී දීර්ඝ වශයෙන් සාකච්ඡා කරන ලද අතර ශ්‍රී ලංකාවේ වත්මන් තත්ත්වය, සංවර්ධන ක්‍රියාමාර්ග මෙන්ම ඉදිරි සැලසුම් සම්බන්ධයෙන් ආර්ථික සංවර්ධන ඇමැති බැසිල් රාජපක්ෂ මහතා විසින් බර්නාඩ් සැවේජ් මහතා දැනුවත් කරනු ලැබීය. යුරෝපා සංගමය මඟින් ශ්‍රී ලංකාවට ලබා දෙන ප්‍රදානය මේ රටේ අඩු ආදායම්ලාභීන් සඳහා විශාල ශක්තියක් වන අතර එම මුදල දිළිඳුකම දුරලීම, දිළිඳු ජනතාව සඳහා මූලික යටිතල පහසුකම් සැලසීම මෙන්ම ප්‍රාදේශීය ආර්ථික සංවර්ධනයට සහාය වීම ඉලක්ක කොටගත් ව්‍යාපෘති ක්‍රියාත්මක කිරීම සඳහා වෙන් කෙරෙන බව ආර්ථික සංවර්ධන අමාත්‍යාංශය පවසයි. ශ්‍රී ලංකාව හදුනා ගන්නා මූලික ව්‍යාපෘති මෙහිදී ක්‍රියාත්මක කිරීමට නියමිත අතර එක්සත් ජාතීන්ගේ සංවිධානයට අයත් ආයතන කිහිපයක් විසින් ඒවා ක්‍රියාවට නංවනු ලබයි. එක්සත් ජාතීන්ගේ සංවර්ධන වැඩසටහන, අන්තර් ජාතික ළමා අරමුදල, ලෝක ආහාර සංවිධානය, ජාත්‍යන්තර කම්කරු සංවිධානය ඒ අතර වෙයි. එක්සත් ජාතීන්ගේ සංවිධනය ශ්‍රී ලංකාවට ලබාදුන් මානුෂීය සහයෝගය මෙන්ම ප්‍රතිසංධාන කටයුතු අගය කළ බැසිල් රාජපක්ෂ මහතා එවැනි කටයුතු සඳහා යුරෝපා සංගමය දැක් වූ සහයෝගය වෙනුවෙන් ස්තුතිය පළ කළේය. සුනාමි ව්‍යසනයෙන් මෙන්ම පශ්චාත් යුද කාලයේදී අවතැන් වූ ජනතාව යළි පදංචි කිරීමේ කටයුතු මේ වන විට විශාල වශයෙන් අවසන් වී තිබෙන බව පෙන්වා දුන් ආර්ථික සංවර්ධන ඇමැතිවරයා මෙවර ලබා දෙන මුදල ශ්‍රී ලංකාවේ ආර්ථික ප්‍රතිපත්ති ක්‍රමෝපායන්ට අනුව බෙදා දෙන බව ද පැවසීය. එක්සත් ජාතීන්ගේ සංවිධානයේ ශ්‍රී ලංකා නේවාසික නියෝජිත සුබිනෙයි නැන්දි, ආර්ථික සංවර්ධන අමාත්‍යාංශයේ අධ්‍යක්ෂ ජනරාල් මහාචාර්ය සුනන්ද මද්දුම බණ්ඩාර, අධ්‍යක්ෂ මොන්ටි රණතුංග, අධ්‍යක්ෂ සරෝජා සිරිසේන යන මහත්ම මහත්මීහු ද මේ අවස්ථාවට එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n120829_br1</link>
    <topic>මොණරාගල - නක්කල සතිපොළ වහලා රුපියල් ලක්ෂ 30 ක් අපතේ</topic>
    <author>මොණරාගල සමූහ කේ. බී. රත්නායක</author>
    <content>(2012/08/29/14:10) මොණරාගල බඩල්කුඹුර ප්‍රාදේශීය සභාව මගින් නක්කල නගරාසන්නයේ ඉදිකර ඇති සතිපොළේ ගොඩනැගිලි රැසක් වසර හතරක පමණ කාලයක් තිස්සේ කිසිදු ප්‍රයෝජනයකට නොගෙන වසා දමා ඇති හෙයින් ඒවා විනාශයට පත්වෙමින් ඇත. නක්කල ප්‍රදේශයේ ගොවි ජනතාවගේ කෘෂි නිෂ්පාදන අලෙවි කර ගැනීමට පහසුකම් ලබාදීම මේ සතිපොළ ආරම්භ කිරීමේ අරමුණ විය. එහෙත් නක්කල නගරයේ ජනතාවගේ විරෝධය නිසා එම අරමුණ ඉටුකර ගැනීමට නොහැකි වී ඇත. එහෙයින් 2008.04.23 විවෘත කළ සතිපොළ විවෘත කර මාස තුන හතරකින් වසා දැමීමට සිදු වී තිබේ. නක්කල නගරය කුඹුක්කන්ඔය නැගෙනහිර ඉවුරෙහි පිහිටා ඇත. එය මොණරාගල ප්‍රාදේශීය සභාවට අයත් වේ. සතිපොළ කුඹුක්කන්ඔය බටහිර ඉවුරේ ඉදිකර ඇති හෙයින් එය බඩල්කුඹුර ප්‍රාදේශීය සභාවට අයත් විය. සතිපොළේ අසාර්ථකත්වයට මේ පිහිටීම බෙහෙවින් බලපා ඇත. මේ නිසා සතිපොළ ඉදිකිරීමට වැය කර ඇති රුපියල් ලක්ෂ තිහක පමණ මුදල කිසිදු ප්‍රයෝජනයකට නැතුව විනාශයට පත් වී තිබේ. බඩල්කුඹුර ප්‍රාදේශීය සභාවේ ලේකම් එච්. එම්. දිසානායක මහතා - මේ සතිපොළ පවත්වාගෙන යාමට තෙවරක් ටෙන්ඩර් කළ නමුත් කිසිවෙකු ඉදිරිපත් වුණේ නෑ. මෙය නැවත විවෘත කිරීම පිළිබඳ සභාපතිතුමා නක්කල නගරයේ ජනතාව සමඟ සාකච්ඡා කරනවා.එය සාර්ථක වුණොත් සතිපොළ නැවත විවෘත කළ හැකියි. එසේ නොවුණ හොත් කුඹුක්කන් ඔය ආශි‍්‍රතව නිවාඩු නිකේතනයක් ඉදිකර මේ ගොඩනැගිලි එහි ප්‍රයෝජනයට ගැනීමට සැලසුම් කර තිබෙනවා. ඒ සැලසුම් අනුමත කර මුදල් ප්‍රතිපාදන ලබා ගැනීමට පළාත් සභාව වෙත ඉදිරිපත් කිරීමට පියවර ගන්නවා.  .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n1208292</link>
    <topic>කපිලවස්තුපුර සර්වඥ ධාතුඅද ගම්පොළ</topic>
    <author>ගඟ ඉහළ කෝරළේ සමූහ ගම්පොල සමූහ</author>
    <content>ශ්‍රී ලාංකික බෞද්ධ ජනතාවට වැඳපුදා ගැනීමට අවස්ථාව උදා කරමින් මෙරටට වැඩම කළ කපිලවස්තුපුර ශ්‍රී සර්වඥ ධාතූන් වහන්සේ අද දින (29) ගම්පොළ නාරංවිට ඉහළවෙල ශ්‍රී සම්බුද්ධත්ව ජයන්ති විහාරස්ථානයට වැඩමකරති.කන්තලේ අග‍්‍රබෝධි විහාරස්ථානයේ තැන්පත් කර තිබෙන සර්වඥ ධාතූන් වහන්සේ 29 වන දින පෙරවරු 9.00ට ගම්පොළ නගරයට වැඩම කෙරෙන අතර ඉන් අනතුරුව පෙරහරක් මගින් සම්බුද්ධත්ව ජයන්ති විහාරයට වැඩම කෙරේ.දහවල් බුද්ධ පූජානේ අනතුරුව පෙරවරු 11.00 සිට මහජන පූජෝපහාර සඳහා විවෘත කරන බව දොළුව ශාසනාරක්ෂක බල මණ්ඩලයේ ලේඛකාධිකාරී හා විහාරාධිපති උනන්තැන්නේ මහින්ද හිමියෝ පවසති.දින දෙකක් පුරා මහජන පුෂ්පෝපහාර සඳහා ප‍්‍රදර්ශනය කිරීමට කටයුතු යොදා ඇත. සර්වඥ ධාතු ප‍්‍රදර්ශනයට අගමැති දි.මූ ජයරත්න මහතාගේ මූලිකත්වයෙන් හා සම්බුද්ධත්ව ජයන්ති විහාරාධිපති උනන්තැන්නේ මහින්ද හිමිගේ අනුශාසකත්වයෙන් අගමැති පුද්ගලික ලේකම් අනුරාධ ජයරත්න මහතා, මධ්‍යම පළාත් ප්‍රධාන ඇමති සරත් ඒකනායක, මධ්‍යම පළාත් ආණ්ඩුකාර ටිකිරි කොබ්බෑකඩුව මහත්රු සහ නගර සභා සභාපතිවරු මන්ත‍්‍රීවරු ඇතුළු විහාරස්ථාන දායක සභාව මෙය සංවිධාන කටයුතු සිදුකර ඇත.දොළුව හා උඩපළාත ප‍්‍රාදේශීය ලේකම් කාර්යාල, ගම්පොළ පොලිසිය, නගර සභාව ඇතුළු ආයතන ගණනාවක් එකතුව පැමිණෙන බැතිතුන් සඳහා අවශ්‍ය පහසුකම් සලසා ඇති අතර ගම්පොළ කොට්ඨාස භාර ජ්‍යෙෂ්ඨ පොලිස් අධිකාරි රොෂාන් ප‍්‍රනාන්දු මහතා සඳහන් කළේ අවශ්‍ය සියලූ ආරක්ෂාවන් සපයා ඇති බවය.මධ්‍යම පළාත තුළ සර්වඥ ධාතු ප‍්‍රදර්ශනය පවත්වන එකම ස්ථානය මෙය වන අතර ප‍්‍රදර්ශනය සඳහා ලක්ෂ සංඛ්‍යාත ජනතාවක් සහභාගි වනු ඇතැයි අපේක්‍ෂා කෙරේ. ගම්පොළ දෙසින් එන ජනයාට ඔවුන්ගේ වාහන පල්ලේවෙල ප‍්‍රදේශයේ නවතා තැබීමටත්, පේරාදෙණිය විශ්ව විද්‍යාලය හරහා පැමිණෙන ජනයාගේ වාහන නාරංවිට ප‍්‍රදේශයේ නවතා තැබීමටත් පහසුකම් සපයා ඇති බව ගම්පොළ මූලස්ථාන පොලිස් පරීක්‍ෂක චන්ද්‍රා ජයවීර මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n1208293</link>
    <topic>තොරතුරු තාක්ෂණයසඳහා ම වෙන් වූ සරසවියක්</topic>
    <author>ජීවනී පතිරණ</author>
    <content>‍තොරතුරු සන්නිවේදන තාක්ෂණය සඳහාම වූ විශ්ව විද්‍යාලයක් පිහිටුවීමට රජයේ අවධානය යොමු වී ඇතැයි ජනාධිපති ලේකම් ලලිත් වීරතුංග මහතා අනාවරණය කරයි.ලෝක වෙළෙද මධ්‍යස්ථානයේ (WTC) ස්ථාපිත කර ඇති ලංකා රාජ්‍ය ජාල මෙහෙයුම් මධ්‍යස්ථානයේ නිරීක්ෂණ චාරිකාවකට එක්වෙමින් හෙතෙම මේ බව සඳහන් කළේය.මෙරට සියලුම රාජ්‍ය ආයතන අතර තොරතුරු හා සන්නිවේදන තාක්ෂණ ක්‍රියාකාරකම් සහ එම යටිතල පහසුකම් සංවර්ධනය මේ මෙහෙයුම් මධ්‍යස්ථානය මගින් සිදු කෙරේ.ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) යටතේ මේ මෙහෙයුම් මධ්‍යස්ථානය ක්‍රියාත්මක වේ.මෙහිදී වැඩිදුරටත් අදහස් දැක්වූ ලලිත් වීරතුංග මහතා ප්‍රකාශ කළේ මහජන සේවාවන් සඳහා තොරතුරු හා සන්නිවේදන තාක්ෂණය යොදාගැනීමත් සමඟ එහි විපුල පල ‍ප්‍රයෝජන ජනතාව සහ රාජ්‍ය අංශය යන‍ දෙපාර්ශවයම අද බුක්ති විඳිමින් සිටින බවය.එමෙන්ම රටේ ප්‍රගමනය සඳහා තොරතුරු හා සන්නිවේදන තාක්ෂණය දායක කර ගත හැකි බවද හෙතෙම ප්‍රකාශ කළේය. ICTA ආයතනයේ සභාපති මහාචාර්ය පී.ඩබ්ලිව්. ඈපාසිංහ, ප්‍රධාන විධායක නිලධාරී රෙෂාන් දේවපුර, නීති උපදේශක ජයන්ත ප්‍රනාන්දු යන මහත්වරුද මේ නි‍රීක්ෂණ චාරිකාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n1208294</link>
    <topic>නොබැඳි රාජ්‍ය නායක සමුළුව හෙට ටෙහෙරානයේදී</topic>
    <author>ජයසිරි මුණසිංහ සහ මහින්ද අලුත්ගෙදර</author>
    <content>නොබැඳි ජාතීන්ගේ 16 වැනි රාජ්‍ය නායක සමුළුව ඉරානයේ ටෙහෙරාන් අගනුවරදී හෙට (30) ආරම්භ වෙයි.දින දෙකක් පුරා පැවැත්වෙන මේ රාජ්‍ය නායක සමුළුව සඳහා සහභාගිවන ශ්‍රී ලංකා ජනාධිපති මහින්ද රාජපක්ෂ මහතා ඇතුළු නියෝජිත කණ්ඩායම අද (29) දිවයි‍නෙන් පිටත්ව යයි.ජනාධිපතිවරයා සමඟ විදේශ කටයුතු ඇමැති මහාචාර්ය ජී.එල් පීරිස්, නියෝජ්‍ය විදේශ කටයුතු ඇමැති නියොමාල් පෙරේරා මහත්වරුන්ද මේ සඳහා සහභාගි වන බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා දිනමිණ ට පැවසීය.නොබැඳි ජාතීන්ගේ සමුළුව පසුගිය 25 දා ආරම්භ කෙරුණු අතර මේ දක්වා කාලය තුළ විශේෂ රැස්වීම්, අමාත්‍ය මට්ටමේ රැස්වීම් පැවැතිණි. අමාත්‍ය මට්ටමේ සැසිය සඳහා ශ්‍රී ලංකාව නියෝජනය කරමින් විදේශ කටයුතු ඇමැති නියොමාල් පෙරේරා මහතා සහභාගි වූ අතර එහිදී පොදුවේ ලෝකයට බලපාන කරුණු රැසක් කෙරෙහි අවධානය යොමුකර තිබෙන බව විදේශ කටයුතු අමාත්‍යාංශය පවසයි.ලෝකයේ රටවල් 120 ක රාජ්‍ය නායකයන් සහභාගිවන ‍නොබැඳි ජාතීන්ගේ රාජ්‍ය නායක සමුළුවේදී අන්තර්ජාතික සංවර්ධන කටයුතු, සිරියාවේ ප්‍රචණ්ඩත්වය, ඊශ්‍රායල් - පලස්තීන ගැටුම, ඉරාන න්‍යෂ්ටික වැඩපිළිවෙළ ආදිය සම්බන්ධයෙන් විශේෂ අවධානය යොමු කරන බවද එම අමාත්‍යාංශය සඳහන් කරයි.1961 වසරේදී පිහිටුවාගත් නොබැඳි ජාතීන්ගේ සංවිධානයට ආසියානු, අප්‍රිකානු හා ලතින් අමෙරිකානු රටවල් අයත්වන අතර සංවර්ධනය වෙමින් පවත්නා රටවල් මුහුණදෙන ගැටළු සම්බන්ධයෙන් සොයා බලා කඩිනම් විසඳුම් ලබාදීම මෙහි අරමුණ වී තිබේ.මේ සමුළුවේදී නොබැඳි ව්‍යාපාරයේ චක්‍රිය සභාපතිත්වය ඊජිප්තුවෙන් ඉරානය වෙත පිරිනැමීම විශේෂත්වයක් වෙයි.එක්සත් ජාතීන්ගේ සංවිධානයේ සාමාජික රටවලින් තුනෙන් දෙකක ප්‍රමාණයක් මේ සංවිධානයට අයත්වන අතර විශාලත්වය අතින් ලෝකයේ දෙවැනි විශාලතම ජාත්‍යන්තර සංවිධානයද වෙයි.ජාතික නිදහස, ස්වෛරීත්වය, භෞමික අඛණ්ඩතාවය, ආරක්ෂාව පෝෂණය කිරීම, අධිරාජ්‍ය වාදය හා යටත් විජිතවාදය එරෙහිව ක්‍රියාකිරීම, විදේශ ආක්‍රමණ හා අත්පත් කර ගැනීම් වළකාලීම ආදිය නොබැඳි ජාතීන්ගේ සමුළුවේ අරමුණ වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n12082914</link>
    <topic>නියං විපත් පත් ගොවි ණය අය කිරීමඅස්වනු නෙළන තෙක් අත්හිටුවයි</topic>
    <author/>
    <content>නියඟයට ලක්වූ පළාත්වල ගොවීන් රාජ්‍ය බැංකු මඟින් ලබාගෙන තිබූ ගොවි ණය සඳහා ණය වාරික අයකරගැනීම සහ ගොවි ණය වෙනුවෙන් උකස් කර තිබූ උකස් භාණ්ඩවල වාරික අය කරගැනීම 2012 හා 2013 මාස් කන්නයේ අස්වැන්න නෙළන තෙක් අත්හිටුවීමට ජනාධිපති මහින්ද රාජපක්‍ෂ මහතා මුදල් අමාත්‍යාංශයට නියෝග කොට තිබේ.ඒ අනුව ලංකා බැංකුව, මහජන බැංකුව, ප්‍රාදේශීය සංවර්ධන බැංකුව හා සමුපකාර ග්‍රාමීය බැංකුවෙන් ණය ලබාගෙන තිබූ ගොවීන්ට මේ සහනය ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n12082915</link>
    <topic>ත්‍රීවීල් - බස් එකට ගැටීහයදෙනෙක් මරු තුරුලට</topic>
    <author>අනුර ප්‍රේමලාල්</author>
    <content>අම්පාර අක්කරෙයිපත්තුවේ නින්දවුර්හිදී ඊයේ (28) රාත්‍රී ත්‍රිරෝද රථයක් හා පුද්ගලික බස් රථයක් එකට ගැටීමෙන් වූ අනතුරෙන් පුද්ගලයෝ හයදෙනෙක් මරණයට පත්වූහ. තිදෙනකු එතැනම මරණයට පත්ව ඇති අතර ඉතිරි තිදෙනා රෝහල් ගතකිරීමත් සමඟම මරණයට පත්ව තිබේ.මියගිය අය අතර කාන්තාවන් තිදෙනෙක්, කුඩා දරුවන් දෙදෙනෙක් හා ත්‍රිරෝද රථ රියදුරුද වන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා දිනමිණට කීය.නින්දවුර්හි තියටර් හන්දියේදී ඊයේ රාත්‍රී 8.00ට පමණ මේ අනතුර සිදුව ඇති අතර බරපතළ තත්ත්වයේ සිටි තුවාලකරුවන් කල්මුණේ රෝහලට ඇතුළත් කිරීමත් සමඟම මරණයට පත්ව තිබේ.සමන්තුරේ පොලිසිය වැඩිදුර පරීක්‍ෂණ පවත්වයි. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n1208295</link>
    <topic>චීන ආරක්ෂක ඇමැතිවරයෙක්පළමු වරට අද ශ්‍රී ලංකාවට</topic>
    <author>මහින්ද අලුත්ගෙදර</author>
    <content>නිල සංචාරයක් සඳහා චීනයේ ආරක්ෂක ඇමැති ලියන් ගුවන්ග්ලි මහතා අද (29) ශ්‍රී ලංකාවට පැමිණෙයි. චීනයේ ආරක්ෂක ඇමැතිවරයෙකු ශ්‍රී ලංකාවේ සංචාරය කරන පළමු අවස්ථාව මෙය වන අතර ඒ මහතා සමඟ එරට ඉහළ පෙළේ ආරක්ෂක නියෝජිතයන් පිරිසක්ද පැමිණෙති.ශ්‍රී ලංකාවට පැමිණෙන ලියන් ගුවන්ග්ලි මහතා මෙරට රැඳි සිටින තුළ ජනාධිපති මහින්ද රාජපක්ෂ, ආරක්ෂක ලේකම් ගෝඨාභය රාජපක්ෂ මහත්වරුන් ප්‍රමුඛ රජයේ නියෝජිතයන් පිරිසක් සමඟ සාකච්ඡා කිරීමටද නියමිතව ඇත.සපුගස්කන්දේ ආරක්ෂක පුහුණු විද්‍යාලය, පනාගොඩ හමුදා කඳවුර නිරීක්ෂණය කිරීමට නියමිත අතර ගාල්ල සහ හම්බන්තොට ප්‍රදේශයන්හිද සංචාරය කරයි.චීනය විසින් ශ‍්‍රී ලංකා යුධ හමුදාවේ සුබ සාධන ව්‍යාපෘති සඳහා අමෙරිකානු ඩොලර් මිලියන 100 කට අධික ආධාර ලබා දී ති‍බේ. කොළඹ ආරක්ෂක පුහුණු විද්‍යාලයේ නවීකරණ කටයුතු සඳහා මෙන්ම ආරක්ෂක හමුදා සහ පොලිස් සේවාවේ සාමාජිකයන්ගේ දූ දරුවන්ගේ සුභ සාධනය වෙනුවෙන් චීනය ඇමෙරිකානු ඩොලර් මිලියන 1.5 ක පිරිනමා තිබේ.චීන ආරක්ෂක ඇමැතිවරයා ඇතුළු නියෝජිත පිරිස මෙරටට පැමිණෙන්නේ පසුගිය ජුනි මාසයේදී හමුදාපති ජගත් ජයසූරිය මහතා චීනයේ සිදුකළ චාරිකාවේදී කළ ඇරයුමකට අනුවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n1208296</link>
    <topic>සරසවි අඩපණ කරන ඇතැම් ඇදුරෝපෞද්ගලික සරසවිවල වැඩ</topic>
    <author>චන්දිමා එදිරිමාන්න</author>
    <content>රාජ්‍ය විශ්වවිද්‍යාල පද්ධතිය අඩපන කරමින් වර්ජනයේ යෙදෙන ඇතැම් ආචාර්යවරු පෞද්ගලික විශ්වවිද්‍යාල වල ඉගැන්වීම් කරන බවට ජාතික නිදහස් පෙරමුණේ දේශපාලන මණ්ඩල සභික පියසිරි විජේනායක මහතා චෝදනා කරයි.ආචාර්යවරුන් රාජ්‍ය විශ්වවිද්‍යාල වසා දමා පෞද්ගලික විශ්වවිද්‍යාල බිහි කිරීමේ කාර්යයට සහාය දක්වන බවද හෙතෙම පැවසීය.විශ්වවිද්‍යාල ආචාර්යවරුන් ගේ සමිතිසම්මේලනයේ ප්‍රධානීන් ජාත්‍යන්තර සංවිධානවල සහයෝගයෙන් දේශපාලන කොන්ත්‍රාත්තුවක් ඉටු කරමින් සිටින බවත්, ඒ සඳහා ආචාර්යවරුන් ගේ බහුතර කැමැත්තෙන් තොරව මේ වැඩ වර්ජනය ක්‍රියාත්මක කරන බවත් විජේනායක මහතා පැවසීය.එම සමිති සම්මේලනය රාජ්‍ය නොවන සංවිධාන හා, ඇතැම් දේශපාලන පක්‍ෂවල න්‍යාය පත්‍රයන්ට අනුව කටයුතු කරන අතර එවැනි සමිති සම්මේලන සමග රජය කිසිදු ගිවිසුමක් අත්සන් නොකළ යුතු යැයි ද ඒ මහතා අවධාරණය කෙළේ ය.ජනතා කැමැත්තෙන් ජනතා ඡන්දයෙන් බලයට පත් වූ රජයක් කිසිදු දිනක සමිති සංගම් ඉදිරිපත් කරන කොන්දේසි හා ගිවිසුම් වලට අත්සන් නොකළ යුතු බව ද කීය. ජාතික සංවර්ධනය සම්බන්ධයෙන් තීන්දු තීරණ ගැනීමේ වගකීම රජයත් ජනතාවත් සතු බවද හෙතෙම අවධාරණය කෙළේ ය.පියසිරි විජේනායක මහතා මේ කරුණු අවධාරණය කෙළේ ඊයේ (28) බත්තරමුල්ලේ පිහිටි ජාතික නිදහස් පෙරමුණු කාර්යාලයේ පැවැති මාධ්‍ය හමුවට එක් වෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n1208297</link>
    <topic>වාලච්චේන කඩදාසි කම්හලවාර්තාවක් පිහිටුවයි</topic>
    <author>ජයසිරි මුණසිංහ</author>
    <content>එක් දිනක දී කඩදාසි මෙට්‍රික් ටොන් 19 ක් නිපදවා වාලච්චේන ජාතික කඩදාසි සංස්ථාව පෙරේදා (27) වාර්තාවක් තැබීය.මීට මාස හතරකට පෙර බිඳ වැටී තිබූ ජාතික කඩදාසි සංස්ථාව නිසි බලධාරී දේශමාන්‍ය මංගල සී. සෙනරත් මහතාගේ මැදිහත්වීම හා කැපවීම මත මෙවන් දියුණුවක් ළඟා කරගෙන ඇතැයි එහි සේවකයෝ “දිනමිණ” ට ප්‍රකාශ කළහ.කඩදාසි මෙට්‍රික් ටොන් 200 ක් මාසයකට නිෂ්පාදනය කිරීමට ඉලක්ක කොට ඇතැයි කී සේවකයෝ,එම ඉලක්කය ජය ගැනීමට කැපවන බව ද කියා සිටියහ. ජාතික කඩදාසි සංස්ථාවේ සිදුවූ සීඝ්‍ර සංවර්ධනය ගැන නිසි බලධාරී මංගල සී. සෙනරත් මහතාගෙන් අප කළ විමැසුමට පිළිතුරු ලබා දෙමින්, “අපි මෙට්‍රික් ටොන් 500 ක් මාසයකට නිපදවීමට සැලසුම් කොට තිබෙන්නේ.ඒ ඉලක්කය ජයගත හොත් නැඟෙනහිර පළාතින් අපේ සංස්ථාවට අලුතින් සේවකයෝ 200 – 250 ක් දෙනා බඳවා ගැනීමට හැකියාව ලැබෙන බව කීය.”නැඟෙනහිර පළාතේ තිබෙන රජයට අයත් විශාලතම කර්මාන්ත ශාලාව මෙයයි. මෙය තමයි පළාතේ වැඩිම විදුලිබිල ගෙවන ආයතනය. මෙහි නිෂ්පාදනය ඉදිරි මාස දෙක තුන ඇතුළත වැඩි කිරීමට අපිට පුළුවන්.“අපිට ප්‍රශ්නයකට තිබෙන්නේ අබලි කඩදාසි ප්‍රමාණවත් තරම් නොලැබීමයි. මාසයකට මෙට්‍රික් ටොන් 1000, අබලි කඩදාසි අපට ලබා ගන්නට හැකි වුණොත් අපේ ඉලක්කය ජයගත හැකි වෙනවා, නිසි බලධාරියා කීය. රාජ්‍ය සම්පත් හා ව්‍යවසාය සංවර්ධන ඇමැති දයාශි‍්‍රත තිසේරා, අමාත්‍යාංශ ලේකම් ආචාර්ය විලී ගමගේ, රාජ්‍ය සම්පත් කළමනාකාර සංස්ථාවේ ප්‍රධාන විධායක සුමිත් ජයරත්න යන මහත්වරුන්ගෙන් තමාට නිරන්තර සහයෝගයක් ලැබෙන බවද සෙනරත් මහතා කෘතවේදීව සිහිපත් කෙළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n1208298</link>
    <topic>ශ්‍රී ලංකන් ගුවන් සේවයට අයිපෑඩ් විද්යුත් පියාසර මෙවලම</topic>
    <author/>
    <content>ශ්‍රී ලංකන් ගුවන් සේවය අද (29) සිට අයිපෑඩ් විද්යුත් පියාසර මෙවලම භාවිතා කරන ආසියාවේ ප්‍රථම ගුවන් සේවය බවට පත් වෙයි.ග්‍රෑම් 662ක් බරැති විද්යුත් සිනිඳු ගමන් මල්ල නිසා අතිවිශාල අනිවාර්ය කඩදාසි අත්පොත් රැගෙන යාමේ බරෙන් නිදහස් වී ඇත.ගුවන් නියමුවන්ට මින් පසු කි. ග්‍රෑ. 84ක් බරැති කඩදාසි අත්පොත් යානයෙන් යානයට ඇද ගෙන යාමේ බරෙන් නිදහස්ව පහසු විද්‍යුත්ගවේෂණය හරහා පිටු පෙරළා බැලීමේ ක්‍රියාවලියට පිවිසෙයි.මස්කට් නුවරට ගමන් ගන්නා යු.එල්. 205 යානය, ගුවන් නියමුවන්ගේ පරිශීලනය සඳහා අවශ්‍ය මෙහෙයුම් පටිපාටි, කාර්ය සාධන සටහන් සිතියම් පියාසර උපදෙස් සන්නිවේදන හා හදිසි අවස්ථා ක්‍රි‍්‍රයා පටිපාටි අන්තරායකාරී භාණ්ඩ හා ගුවන් ගමන් සුරක්ෂිතතාව ආදී සියල්ල භාවිතා කළ හැකි 1 වැනි පන්තියේ අයි පැඩ් ඉලෙක්ට්‍රොනික් බෑගය භාවිතා කරන ප්‍රථම ගුවන් යානයයි.අයි පෑඩ් ඉලෙක්ට්‍රොනික් ගමන් බෑගය යනු මූලිකව ගුවන් යානය තුළ හෝ කැබින් කුටිය තුළ පාවිච්චි කිරීමට නියමිත තොරතුරු දත්ත විදහා දක්වන තොරතුරු කළමනාකරණ උපකරණයකි.කඩදාසි භාවිතයෙන් නිදහස්ව ක්‍රියාකිරීමේ දැක්ම අවබෝධ කර ගෙන හා ආසියාවේ අයිපෑඩ් ඉලෙක්ටෙ‍්‍රානික් ගමන් බෑගය භාවිතා කරන ප්‍රථම ගුවන් සේවය බවට පත් වෙමින් “ශ්‍රී ලංකන්” ආසියාවේ ගුවන් යානා කුටියෙහි විප්ලවීය වෙනසක් කර ඇතැයි ශ්‍රීලංකන් හි සභාපති නිශාන්ත වික්‍රමසිංහ මහතා පැවසීය.ඒ - 340, ඒ - 330 සහ ඒ - 320 එයාර්බස් යානාවල ෆොකර් අයි පෑඩ් 2 වැනි පන්තිය භාවිතා කරමින් ‘අංකන’ පියාසැරිය ආරම්භ කරන ප්‍රථම පාරිභෝගික ගුවන් සේවය ශ්‍රී ලංකන් ගුවන් සේවය වනු ඇත. මෙම ක්‍රියාවලියෙන් ඇතිවන සක්‍රීය ප්‍රතිඵලය වන්නේ පියාසර ක්‍රියාවලිය වඩාත් පහසු වඩාත් කාර්යක්ෂම හා නිවැරැදි එකක් වීමත් ගුවන් සේවය පැත්තෙන් බලන කල එහි සැබෑ ප්‍රතිඵලය වන්නේ රුපියල් කෝටි ගණන් ඉතිරි කර ගැනීමට හැකි වීමත් බව ශ්‍රී ලංකන් හි ප්‍රධාන විධායක නිලධාරී කපිල චන්ද්‍රසේන මහතා කීය.පරිහරණය නිසා ගුවන් යානයේ බර අඩුවනවා පමණක් නොව නියමු කුටියේ කඩදාසි ගොඩගැසීම ද අඩුවනු ඇත. එසේම වඩාත් නිවැරැදි ගමනාරම්භය හා ගොඩබැසීම බර හා තුල්‍යතාව නිවැරැදිව සමතුලනය කිරීම යානය තුළ ක්‍රියාකාරීත්වය හරියාකාරව ගණන් බැලීම තුළින් ආරක්ෂාව වැඩිදියුණු ඛ්ලම ‘තථ්‍ය’ ක්‍රියාකාරීත්වය ගණන් බැලීම් තුළින් ගුවන් යානයේ ලාබදායක භාරය ගණන් බැලීමේ හැකියාව ගුවන් මාර්ග පිළිබඳව තීරණ ගැනීම වඩා ඵලදායිව සිදු කිරීම සහ කෙටියෙන් දක්වතොත් සමස්ත ක්‍රියාවලිය ම හේතු කොට ගෙන ගුවන් යානා එන්ජිමේ ආයු කාලය ඉතිරි කර ගැනීම ද සිදු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n12082913</link>
    <topic>සුරැකුම් හා විනිමය කොමිසමේ නව සභාපති නාලක ගොඩහේවා</topic>
    <author/>
    <content>ශ්‍රී ලංකා සුරැකුම් හා විනිමය කොමිෂන් සභාවේ නව සභාපතිවරයා ලෙස ආචාර්ය නාලක ගොඩහේවා මහතා ඊයේ (28) සිට පත්කොට තිබේ.මෙහි අධ්‍යක්‍ෂ මණ්ඩලය සඳහා හිටපු මහ බැංකු නියෝජ්‍ය අධිපති ප්‍රියන්ත ප්‍රනාන්දු, මහභාණ්ඩාගාරයේ නියෝජ්‍ය ලේකම් එස්. ආර්. ආටිගල, මහ බැංකුවේ ජ්‍යෙෂ්ඨ නියෝජ්‍ය අධිපති ආනන්ද සිල්වා, ශ්‍රී ලංකා ගණකාධිකාරී ආයතන ප්‍රධානී සුජීව මුදලිගේ මහත්වරුන් පත්කොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n1208299</link>
    <topic>සන්ධානයේ ජය වැළැක්වීමට කිසිම බලවේගයකට බැහැ</topic>
    <author/>
    <content>පංච මහා බලවේගයට සියලු බලවේග එක්කොට පළාත් සභා සියල්ල ජය ගැනීමට මහින්ද රාජපක්ෂ ජනාධිපතිතුමාගේ ශ්‍රේෂ්ඨ නායකත්වයට හැකියාව තිබෙන බව ශ්‍රී ලංකා නිදහස් පක්ෂ තරුණ සංවිධානයේ ප්‍රධාන ලේකම් යටියන්තොට ශ්‍රිලනිප ප්‍රධාන සංවිධායක සබරගමු පළාත් සභා හිටපු ඇමැති ශ්‍රීලාල් වික්‍රමසිංහ මහතා පවසයි.රට තුළ හෝ රටින් බැහැරව සිටිමින් ක්‍රියාත්මක රටට ද්‍රෝහි ඕනෑම බලවේගයක් පරාජය කිරීමට හැකි ශක්තිය ජනාධිපති මහින්ද රාජපක්ෂ මහතාට ලබා දීමට සියලු ජන කොටස් එකට ඒකරාශී වී බුලත් කොළය දිනවීමට එක්රොක් වී සිටින බවද වික්‍රමසිංහ මහතා පවසයි.එක්සත් ජනතා නිදහස් සන්ධාන ආණ්ඩුවත් ජනාධිපති මහින්ද රාජපක්ෂ මැතිතුමාගේ ශ්‍රේෂ්ඨ නායකත්වයත් ජනතාව අනුමත කරන බව මෙම පළාත් සභා මැතිවරණයේදී පැහැදිලි වන බව ඒ මහතා පවසයි.සබරගමුව උතුරු මැද හා නැගෙනහිර පළාත් සභා තුන එක්සත් ජනතා නිදහස් සන්ධානය ජයග්‍රහණය කරවීමට ජනතාව එක්රොක් වී සිටින්නේ සන්ධාන ආණ්ඩුවත් ජනාධිපතිතුමාත් කෙරෙහි ජනතාව තුළ ඇති අසීමිත විශ්වාසයත් නිසයි.අභිමානවත් දේශපාලන පක්ෂයක් වන ශ්‍රී ලංකා නිදහස් පක්ෂය මේ රටේ පමණක් නොව ආසියාවේම ශක්තිමත්ම දේශපාලන පක්ෂය ලෙස ඉදිරියට ගෙන ඒමට ජනාධිපති මහින්ද රාජපක්ෂ මහතා කටයුතු කළ ආකාරය මෙරට ප්‍රගතිශීලී ජනතාව මැනවින් වටහා ගෙන තිබෙන බව පෙන්වා දෙන වික්‍රමසිංහ මහතා මේ ජනතා ප්‍රතිචාරය වැළැක්වීමට කිසිදු බලවේගයකට නොහැකි බවද සඳහන් කරයි.අතිශය දැවැන්ත සංවර්ධන වැඩපිළිවෙළක් රට තුළ ක්‍රියාත්මක කරමින් ආසියාවේ ආශ්චර්ය කරා රට ගෙන යාමට ජනාධිපති මහින්ද රාජපක්ෂ මැතිතුමා ප්‍රමුඛ සන්ධාන ආණ්ඩුව කටයුතු කරමින් සිටින මොහොතක සතුරු බලවේගවල සුරංගනා කතා වලට රැවටී කටයුතු කිරීමට ජනතාව මෝඩ නැති බවත් සඳහන් කළ ශ්‍රී ලාල් වික්‍රමසිංහ මහතා ජනතාවට දිනාදුන් නිදහස රැක ගැනීමට ලබාදුන් සංවර්ධනය ඉදිරියට ගෙන යාමට මෙම ආණ්ඩුව අවශ්‍ය බව ජනතාව තීරණය කොට අවසන් යැයිද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n12082910</link>
    <topic>සංචාරකයන් එක් කෝටි විසිපන් ලක්ෂයක්වසර 3ක් ඇතුළත උතුරේ සැරිසරලා</topic>
    <author>විජයානි එදිරිසිංහ</author>
    <content>තිස් වසරක් පුරා පැවැති යුද්ධය අවසන් වී වසර තුනක් ගත වන විට දෙස් විදෙස් සංචාරකයන් එක්කෝටි විසිපන් ලක්ෂයකට වැඩි පිරිසක් උතුර දැක බලා ගැනීම සඳහා එහි සංචාරය කර තිබේ.යුද හමුදාව පවසන තොරතුරු අනුව යුද්ධය අවසන් වී බිම් බෝම්බ ඉවත් කර මහාමාර්ග නවීකරණය වීම සහ වෙනත් පහසුකම්ද වැඩිදියුණු වීමත් සමග උතුරට යන සංචාරකයන් ප්‍රමාණය ශීඝ්‍රයෙන් වැඩිවෙමින් පවතී.පසුගිය සති අන්තය වන විට එම මාසය තුළ පමණක් සංචාරකයන් ලක්ෂයක් පමණ උතුරට ගොස් තිබේ. වාහන පමණක් දස දහසක් පමණ මේ මාසය තුළ උතුරට ධාවනයවී ඇත. පාසල් නිවාඩුව ආරම්භ වීම, අ.පො.ස. උසස් පෙළ විභාගය අවසන් වීමත් යාපනය නල්ලූර් කෝවිලේ වාර්ෂික මහා පූජාව පැවැත්වීමත් නිසා එතරම් විශාල පිරිසක් සංචාරය කර තිබේ.නල්ලූර් කෝවිලේ මෙවර පූජාව අවසන් වූයේ පසුගිය 17 වැනි දිනය. එහි පැමිණි බැතිමතුන් සඳහා යුද හමුදාව බත් පාර්සල් පහළොස් දහසක දන්සැලක් පවත්වා තිබේ. යුද්ධයෙන් පසු කෝටියකට වැඩි පිරිසක් උතුරේ සංචාරයක යෙදීම මෙන්ම ඔවුන් අතර සාමය කඩ නොවන කිසිදු සිද්ධියක් වාර්තා නොවීම සහ ඔවුන්ට උපරිම ආරක්ෂාව ලැබීම විශේෂත්වයකි.සංචාරකයන්ගේ ආරක්ෂාවේ වගකීම මෙන්ම ඔවුන්ගේ සියලු අවශ්‍යතා සැපයීම යුද හමුදාව යටතේ සිදු කෙරුණි. මෙම සංචාරකයන් සඳහා යුද හමුදාවේ සද්කාරක සේවා මෙරට මෙන්ම විදේශීය සංචාරකයන්ගේද දැඩි පැසසුමට ලක්වූ අවස්ථා ගණනාවක් වාර්තා වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n12082911</link>
    <topic>අධි සම්ප්‍රේෂණ මාර්ගයේ ඉදිකිරිම් කටයුතු අවසන්</topic>
    <author>චමීර ඇල්ලදෙණිය</author>
    <content>වවුනියා කිලිනොච්චි අධි සම්පේ‍්‍රෂණ මාර්ගයේ ඉදිකිරිම් කටයුතු අවසන් කිරිමට විදුලිබල මණ්ඩලය සමත්ව ඇත.මෙම ව්‍යාපෘතිය සඳහා වැයකර ඇති මුදල රුපියල් මිලියන 3085 වැයවන අතර, ජපන් රජයෙන් දිගුකාලීන සහන පොළී මත ණය ආධාර ලෙස ලබාගෙන ඇත.කිලිනොච්චි ග‍්‍රිඞ් උපපොළට විදුලිය කැවීම ලබන මාසයේදී සිදු කිරිමට විදුලිබල මණ්ඩලය පියවර ගෙන ඇත.කිලිනොච්චි උපපොළේ සිට යාපනයට සම්පේ‍්‍රෂණ මාර්ගයක් ඉදිකිරීමට සැලසුම් සම්පාදනය කරමින් සිටින බව කිලිනොච්චි ග‍්‍රිඞ් උපපොළට විදුලිය කැවීම සිදුකරන බව ව්‍යාපෘති කළමනාකාර අනුරුද්ධ තිලකරත්න මහතා පවසයි.කිලිනොච්චි ග‍්‍රිඞ් උපපොළ සක‍්‍රිය වීමත් සමඟ දිස්ත‍්‍රික්කයේ විදුලියනය 100% ක් දක්වා වර්ධනය කරනවා සේම අඛණ්ඩ විදුලි සැපයුමක් තහවුරු කිරීමටත් හැකිවන බව ව්‍යාපෘති කළමනාකාර අනුරුද්ධ මහතා පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=n12082912</link>
    <topic>කිරිපිටි ටින් එකක් තුළ බුදු පිළිම 7ක්</topic>
    <author>හේවාහැට සමූහ</author>
    <content>ගලහා පුපුරැස්ස වත්තේ ක්‍රීඩා පිටියක ක්‍රීකට් සෙල්ලම් කරමින් සිටි පිරිසකට කිරිපිටි ටින් එකක් තුළ බුදු පිළිම 7ක් හමුවී පුපුරැස්ස පොළිස් මුරපොළට දන්වා ඇත.මේ පිළිබඳව ගලහා පොලීසිය ගම්පොළ කොට්ඨාස භාර පොලිස් අධිකාරී රොෂාන් ප්‍රනාන්දු මහතාගේ උපදෙස් මත සහකාර පොලිස් අධිකාරී විමලදාස මහතාගේ අධීක්ෂණය යටතේ පරීක්ෂණ සිදු කෙරේ.මේ බුදුපිළිම මෙම ස්ථානයට ලැබුණේ කෙසේද යන්න පිළිබඳ පරීක්ෂණ පවත්වන අතර එහි පුරාවිද්‍යාත්මක හා ඓතිහාසික තොරතුරු පරීක්ෂා කිරීම උදෙසා පුරාවිද්‍යා දෙපාර්තමේන්තුවට යොමු කර ඇතිබව ගලහා පොලීසිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=r1208291</link>
    <topic>කළුතර තේ වත්තක සේවය අත්හිටවූ කම්කරුවන්ට වන්දි ගෙවන්නැයි කළ නියෝගය පැහැර හැරලා</topic>
    <author>පානදුර සමූහ – කපිල සෝමරත්න</author>
    <content>රාජ්‍ය වැවිලි සංස්ථාවට අයත් කළුතර වත්තක සේවය අහිමිවූ සේවකයින්ට වන්දි වශයෙන් රුපියල් දොළොස් ලක්ෂ දාහතර දහසක මුදලක් ගෙවන ලෙසට කම්කරු විනිශ්චය සභාවෙන් එම සංස්ථාවට නිකුත් කළ නියෝගයක් පැහැර හැරීම සම්බන්ධයෙන් පානදුර සහකාර කම්කරු කොමසාරිස්වරයා රාජ්‍ය වැවිලි සංස්ථාවට එරෙහිව පානදුර මහේස්ත්‍රාත් අධිකරණය හමුවේ නඩු පවරා ඇත.මෙම නඩුව සම්බන්ධයෙන් රාජ්‍ය වැවිලි සංස්ථාවේ සභාපති වරයාට සහ අධ්‍යක්‍ෂ මණ්ඩලයට අධිකරණය හමුවේ පෙනී සිටීමට නියෝග කරමින් මහේස්ත්‍රාත්වරයා සිතාසි නිකුත් කර තිබිණ. මෙම නඩුව 26.07.12 දින අධිකරණය හමුවේ කැඳවූ විට රාජ්‍ය වැවිලි සංස්ථාව නියෝජනය කරමින් නීතිඥ මහින්ද ඩයස් මහතා පෙනී සිටිමින් කරුණු කියා සිටියේ ය.ඒ මහතා අධිකරණයට කියා සිටියේ සංස්ථාවේ හිටපු අධ්‍යක්ෂ මණ්ඩලය සහ සභාපතිවරයා ඉවත් කර ඇති අතර නව සභාපති වරයෙක් පමණක් රාජ්‍ය වැවිලි සංස්ථාවේ පාලනයට පත් කර ඇති බවත් වන්දි මුදල ගෙවීමට නම් සභාපතිවරයා සහ අධ්‍යක්‍ෂ මණ්ඩලය අනුමත කළ යුතු බවත් ය.මීලඟ නඩු වාරය නොවැම්බර් මාසයට කල් තැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=r1208292</link>
    <topic>මතුගම බස් නැවතුමේපොදු වැසිකිළියට සීල් තබලා</topic>
    <author>මතුගම සංචාරක</author>
    <content>මතුගම නගරයට පැමිණෙන ජනතාව සඳහා පෞද්ගලික බස් නැවතුම් පළේ තිබෙන පොදු වැසිකිළියට මතුගම සෞඛ්‍ය වෛද්‍ය කාර්යාලයෙන් සීල් තබා වසා දමා ඇත.මෙම වැසිකිළියෙන් අපජලය උතුරා යෑම නිසා ජනතාවගේ සෞඛ්‍යයට තර්ජනයක් වී ඇති හෙයින් මෙම පියවර ගෙන තිබේ.වැසිකිළියෙන් හමන දුගඳ හේතුවෙන් ජනතාවට සිදුවී ඇත්තේ නාස් වසා ගෙන සිටීමට ය.මේ සඳහා කඩිනම් පියවරක් ගන්නා ලෙස සෞඛ්‍ය වෛද්‍ය කාර්යාලයෙන් අවස්ථා කීපයක දීම උපදෙස් ලබාදී තිබුණි.මතුගම සෞඛ්‍ය වෛද්‍ය නිලධාරි චන්දික අබේරත්න මහතාගේ උපදෙස් මත මතුගම මහජන සෞඛ්‍ය පරීක්‍ෂක එස්. ගම්ලත් මහතා විසින් වැසිකිළි සීල් තැබීම සිදු කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=r1208293</link>
    <topic>ඉංගිරිය - බුලත්සිංහල නව මාර්ගයේසංවර්ධන වැඩ අවසන් අදියරේ</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>මාසයකටත් වඩා වැඩි කාලයක සිට අතරමග නතරව තිබුණු ඉංගිරිය - බුලත්සිංහල නව මාර්ගය කාපට් කිරීමේ කටයුතු මේ වන විට බොහෝදුරට අවසන්ව තිබීම පිළිබඳව ප්‍රදේශවාසීහු සිය ප්‍රසාදය පළ කරති.ඉංගිරිය - බුලත්සිංහල නව මාර්ගයේ පානදුර - රත්නපුර ප්‍රධාන පාරේ සිට හල්වතුර පාලම දක්වා කොටස කාපට් ඇතිරීමට බව පවසමින් එහි තිබූ තාර තට්ටු ඉවත් කරන්නට යෙදුණු බවත්, ඉන්පසු කාපට් ඇතිරීමක් තබා කිසිදු සංවර්ධන කටයුත්තක් සිදු කිරීම මසකටත් අධික කාලයක් තිස්සේ ඇණහිට තිබුණු බවත් ප්‍රදේශවාසීහු පවසති.මේ නිසා මාර්ගයේ එම කොටස සම්පූර්ණයෙන් දුහුවිල්ලෙන් වැසීයෑම නිසා එම දුහුවිල්ල නිසා තම නිවෙස් පවා සිටීමට අපහසු වූ බවත් පවසන ප්‍රදේශවාසීහු තම දරුවන් යම් යම් ශ්වසන ආබාධවලට පවා ලක්වූ බව පවසති.කුමන ක්‍රමයකින් හෝ මෙම මාර්ගයේ කටයුතු මෙලෙස යළි ඇරැඹීම තමන්ට ඉමහත් සහනයක් බවත් ප්‍රදේශවාසීහු පවසා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=r1208294</link>
    <topic>පන්සලේ කෑම පෙට්ටියෙන් එව්ජින් ආච්චි බනිස් සොරකම් කරලා</topic>
    <author>බර්ටි ලයනල් - උඩුගම්පොළ</author>
    <content>එව්ජින් ආච්චිගේ ඇෙඳ් මෙට්ටය යට සඟවා තිබූ මුදල් පසුම්බිය නැති වූ බව දැනගත්තා ය. නිවෙසේ සැමගෙන් මේ පිළිබඳව විමසුවත් කිසිම යහපත් ප්‍රතිචාරයක් ලැබුණේ නැත.අවසානයේ ඇය ශාන්ති කර්ම කරන භික්ෂුන් වහන්සේ නමකගේ පිහිටා සොයා ගියා ය. උදෙන්ම නැගිට විහාරස්ථානයට ගොස් මේ පිළිබඳව විමසුවා ය.හවස පවත්වන දේව පූජාවට සම්බන්ධ වී දෙහි ගෙඩි 21 ක් කපා ගන්නා ලෙසට ද දැන්වූයෙන් හවස අවශ්‍ය පූජා භාණ්ඩ ද රැගෙන පන්සලට ගියා ය.රාත්‍රි අටට පමණ පටන් ගන්නා මෙම දේව පූජාවට විශාල පිරිසක් සහභාගි වෙති.හවස හතට පමණ වන විට ස්වාමීන් වහන්සේ රැස්ව සිටින පිරිස ගණන්කර බලා ඒ සැමදෙනාටම සෑහෙන ලෙස බනිස් වැනි ආහාර ලබාදීම දිනපතා සිදු කරයි. එදිනද කාඩ්බෝඩ් පෙට්ටියකට දැමූ කිඹුලා බනිස් තිබිණි.එව්ජින් ආච්චි බනිස් පෙට්ටිය දැක වහා ඒ අසලට ගොස් කාටත් හොරාම කිඹුල් බනිස් පහක්ම ගෙන තම පන් මල්ලේ සඟවා ගත්තා ය. විහාරස්ථානයේ සිටින ගෝලයෙක් මෙය දැක ස්වාමින් වහන්සේ හට දැන් වූයේ ය. උන් වහන්සේ කිසිත් නොදොඩා සිත්හි තබා ගත්හ.පූජාව පටන් ගැනීමට පෙර සියලුම දෙනා බණ මඩුව තුළ රැඳෙන්නේ තමාට රිසි අයුරිනි. එව්ජින් ආච්චි බණ මඩුවේ තිබූ කුලුනකට හේත්තු වී ඉඳගත්තාය. බනිස් ගැන සිතමින්සිටි ඇයට නොදැනුවත්ම නින්ද ගියා ය. පූජාව ආරම්භ විය. ඇය මේ කිසිවක් නොදත්තා ය.මේ අතර ඇයට නින්ද ගොස් ඇති බව දැනගත් අයෙක් වහාම දුවවිත් පන් මල්ල ගෙන ඉවතට ගෙන ගොස් එහි තිබූ බනිස් ඉවත්කර ඒ හා සමානව තබා ගත් පොල්ලෙලි කෑලි කීපයක් ඔතා ඒ අයුරිනි. පන් මල්ලට දමා තිබූ තැනේම තැබුවේ ය. පූජාව අවසන් වන තුරුම ඇය නිදිය.ඇය හදිසියේම අවදිව දෙහි ගෙඩි 21 කප්පවා ගත්තා ය. මල්ල බරට තිබෙන නිසා ඇයට සැකයක් ද ඇති නොවීය. ස්වාමීන් වහන්සේට වැඳ ඇය නිවෙස බලා පිටත් වූවාය.පසුදින මේ සොරකම මුළු ගම පුරා ප්‍රචලිත වී ගියේ ය. හන්දියේ කඩ මණ්ඩියට ගිය ඇය ගෙන් එහි සිටි කොලු ගැටයන් “කිඹුල් බනිස්” යැයි සරදම් කරන්නට වූවෝ ය. වරෙක ඇය කිපී සරදම් කරන්නවුන් පසුපස එලවුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=r1208295</link>
    <topic>ජා-ඇළ පාළු නිවෙසක සිදුවූ මිනිස් ඝාතනයේ සැකකාර යාචක‍යෙක් රක්ෂිත බන්ධනාගාරයට</topic>
    <author>ජා ඇළ මධ්‍යම ලෙස්ලි පෙරේරා</author>
    <content>ජා ඇළ සේවියර් මාවතේ පාළු නිවෙසකදී සිදු කරන ලද පුද්ගල ඝාතනයට සම්බන්ධ සැකකරු ජා ඇළ පොලිසියේ බුද්ධි අංශයේ නිලධාරීන් විසින් අත්අඩංගුවට ගනු ලැබ ඇත.මළ සිරුර මහේස්ත්‍රාත් නියමය පරිදි රාගම රෝහලේ මෘත ශරීරාගාරයට ගෙන යෑමෙන් අනතුරුව පැවැති පශ්චාත් මරණ පරීක්ෂණයේදී මේ පිළිබඳව විවෘත තීන්දුවක් ප්‍රකාශයට පත් කිරීමෙන් පසුව ජා ඇළ පොලිස් ස්ථානාධිපති චන්දිමාල් විජේසිංහ මහතාගේ උපදෙස් පරිදි මේ පිළිබඳව පරීක්ෂණ ඇරැඹිණි.මිය ගිය පුද්ගලයා ජා ඇළ තදාසන්න ප්‍ර‍්‍රදේශවල පොල්කඩන රාජා නැමැත්තකු වන අතර සිද්ධියට සැක කටයුතු ලෙස අත්අඩංගුවට ගත් පුද්ගලයකුගෙන් (යාචකයකුගෙන්) ප්‍රශ්න කිරීමේදී හෙළිවී ඇත්තේ ඔහු විසින් එල්ල කරන ලද පොලු පහරකින් මෙම ඝාතනය සිදුවූ බව ඝාතකයා පිළිගන්නා බවය.තමා මෙම පාළු ස්ථානයේ රාත්‍රියේ නිදා සිටියදී මිය ගිය පුද්ගලයා තමාට ලිංගික අතවරයක් කිරීමට සූදානම් වෙද්දී තමා විසින් ඔහුගේ හිසට පොල්ලකින් පහරක් එල්ල කරනු ලැබූ බවත් ඉන් පසු තමන් එම ස්ථානයෙන් පලා ගිය බවත්ය.සැකකාර පුද්ගලයා මීගමුව මහේස්ත්‍රාත් අධිකරණයට ඉදිරිපත් කිරීමෙන් පසුව රක්‍ෂිත බන්ධනාගාර ගත කරන ලදී. මේ සම්බන්ධව ප්‍රදේශවාසීන් පැවසුවේ පොල්කඩන රාජා නමින් ප්‍රදේශයේ කවුරුත් නිතර දකින හඳුනන ඔහු ගම්පොළ පදිංචිකරුවකු බවත් ඔහු විවාහ වී දරුවකුද සිටින අතර දැනට දරුවා සහ මව පෑලියගොඩ ප්‍රදේශයේපදිංචිව සිටින බවත් ඔහු ඇගෙන් ඈත්වී ඇය අත හැර ජා ඇළ ප්‍රදේශයේ දැනට වසර 17ක් තිස්සේ පදිංචිව සිටින්නකු බවත්ය.පොලිස් ස්ථානාධිපතිගේ උපදෙස් පරිදි බුද්ධි අංශයේ පොලිස් පරීක්ෂක අශෝක වීරතිලක උප පොලිස් පරීක්ෂක බණ්ඩාර පොලිස් සැරයන් 38712 ප්‍රනාන්දු නිලධාරීහු මේ සම්බන්ධව පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=r1208296</link>
    <topic>මහනුවර රජයේ පොත්හල වහලා</topic>
    <author>මහනුවර විශේෂ- ආරියවංශ ජයවීර</author>
    <content>මහනුවර මහලේකම් කාර්යාලයේ පිවිසුම් දොරටුව අසල පවත්වාගෙන ගිය රජයේ පොත්හල වසා ඇත. ජනතාවට අවශ්‍ය ගැසට් පත්‍ර, අණ පනත් වැනි දේ පහසුවෙන් ලබාගැනීමට තිබුණු එකම ස්ථානය මෙය වේ.ජනතාවගේ අවශ්‍යතා ඉටුකර ගැනීම සඳහා මෙම ස්ථානය නැවත විවෘත කිරීමට බලධාරීන්ගේ අවධානය යොමු විය යුතු බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=r1208297</link>
    <topic>පහළොස් හැවිරිදි දැරියකට මහප්පාගෙන් අතවර</topic>
    <author>කෑගල්ල සමූහ - පී.එම්.පී.පොල්වත්ත</author>
    <content>තමාගේම අක්කාගේ සැමියා විසින් නංගිගේ දියණිය දූෂණය කිරීමේ සිද්ධියක් කෑගල්ල පොලිසියෙන් වාර්තා වෙයි. මෙසේ අතවරයට ලක්වී ඇත්තේ මොළගොඩ පල්පාත අවුරුදු 15ක් පමණ වයසැති පාසල් ශිෂ්‍යාවකි.මෙම සිද්ධියට සම්බන්ධ යැයි සැකකරන සැක කරු රියදුරෙකි. මෙම පුද්ගලයා මේ වනවිට කෑගල්ල පොලිසිය මගින් අත්අඩංගුවට ගෙන ඇත.කෑගල්ල පොලිසියේ කාන්තා කාර්යාංශය මගින් වැඩිදුර පරීක්ෂණ කරගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=r1208298</link>
    <topic>පදික වේදිකාත්‍රිරෝද රියැදුරන්ගේරථ ගාල් බවටපත් කරගෙන</topic>
    <author>වයඹ පළාත් සංචාරක සේන ඉදිරිසිංහ</author>
    <content>කුරුණෑගල නගරයේ දඹුලු පාරේ අධිකරණ සංකීර්ණය ඉදිරිපිට මාර්ගයේ ඇති පදික වේදිකාව ත්‍රීවිලර් රියදුරන්ගේ රථ ගාලක් බවට පත්ව තිබේ.මේ නිසා පදිකයින් ගමන් කිරීමේදී දැඩි අපහසුතාවයට පත්ව සිටී.මේ සම්බන්ධයෙන් කුරුණෑගල නගරාධිපතිවරයාගේ් අවධානය යොමුවිය යුතු යැයි ජනතාව පෙන්වා දෙති.මෙවැනි මගී පදික වේදිකා ගණනාවක්ම ත්‍රිවිලර් කරුවන් රථ ගාල් බවට පත් කර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=r1208299</link>
    <topic>පේරාදෙණියේකසළ ගොඩවල්</topic>
    <author>ඡායාරූපය - කුණ්ඩසාලේ සමූහ සුසිල් ගුණවර්ධන</author>
    <content>කසළ දැමීම තහනම් යැයි දැන්වීම් ගසා ඇතත් මහනුවර පේරාදෙණිය පාරේ කසළ දැමීම අඩුවී නැත. ලංකා විදුලිබල මණ්ඩලයට අයිති විදුලි රැහැන් සම්බන්ධ පුවරු පෙට්ටි දෙකක් උඩ ප්‍රදේශයේ ඇති කසළ පාර්සල් ගොඩ ගසා ඇති අයුරුයි මේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=r12082910</link>
    <topic>අවතාරයක් යැයි සිතා අලියකුට බයවෙලා</topic>
    <author>බර්ටි ලයනල්</author>
    <content>එදා සිරිවිමල රැකියා ස්ථානයේදී තම හිතවතකු සමග ඇති කරගන්නා ලද සුළු අමනාපවීමක් හේතුවෙන් තදින් කෝපවී සිටි දවසක් විය. රැකියාව අවසන් කර පිටවීමේ ලේඛනයෙන් අස්සන් තබා ඔහු කාර්යාලයෙන් පිටවන විට රාත්‍රි 10 ත් පසුවී තිබුණි.කොළඹින් පිටවී යන බස් රථයට ගොඩවී අසුනකට බරවූ සිරිවිමල් නෙළුන්දෙණියෙන් බැසීමට ගත වන කාලය ගණන් බැලීය. නිවෙස බලා ගමන් කරන බස් රථයේ අවසන් ගමන් වාරය පහුවන බවත් අවබෝධ කරගත්තේය.ත්‍රිරෝද රියක් වත් නැති මේ හන්දියෙන් බැස පා ගමනින් හෝ ගෙදර යමියි සිතා ගත්තේය. සිත එකලස් කර ගත්තේය. ගමන ඇරඹීය.බස් රථය නෙළුන්දෙනියට ළඟා වන විට රාත්‍රි එකත් පසුවී තිබුණි. ඔහු බස් රථයෙන් බැස ගත්තේය. වට පිට බලා අඩ අඳුරේ යම්තමින් පෙනෙන ගුරු පාර දෙස මදක් නිහඬව බලා සිටියේය.ඔහු වළාකුළු හා තුරු අතරින් දිස්වන අඩ සඳ එළියේ පිහිටෙන් ඉදිරියට ගමන් ඇරමීය. විමල්ට සමහර ස්ථානවලදී බියක්ද දැනුණි. නිවසට ළඟා වීමට තව කි. මී. හයක් තිබෙන බවත් ඔහුට වැටහිණි.‘හාමිනේ... දැන් රෑ දෙකත් පහුවෙලා වගේ නේද තව විමල් පුතා ආවෙ නෑ.. නේද... අද එනවාත් කීව නේද?... එනව නම් දැන් එන්ඩ වෙලාව හරි... මට හිතේ...එයි ..එයි... තව ටිකක් බලමු’මේ සිරිවිමල්ගේ මවුපිය දෙපළගේ සාකච්ඡාවය. මේ සමඟම ‘කවුද දොරට තට්ටු කළා නේද’ යි අසමින් විමල්ගේ පියා ඉදිරි දොර දෙසට ගොස් දොර විවෘත කළේ විමල් යැයි සිතමිනි.‘හරමානිස් මාමේ ... සිරිවිමල්ට පොඩි කරදරයක්, පොඩි බයවීමක් වෙලා සිහි මූර්ජා වෙලා. අපේ අලි තේගිස් අයියා මතුරලා සිහිය ගත්තා. දැන් පීතර අයියලගෙ ගෙදර නිදි’‘අනේ මගේ පුතාට...’ මව විලාප දෙන්න වුවාය. ‘හරි හරි කලබල වෙන්න එපා අපි යමුලී මාටින් මුදලාලිගෙ ලොරියෙන් ගිහින් එක්කන් එමු’අලි තේගිස් මේ රෑ දෙගොඩ හරියෙ කොහෙ ගිහින්ද?’ ‘පෙරහරකට යන ගමන්’සිරිවිමල නිදා සිටි පීතර්ගේ නිවෙසට පැමිණ පිරිස සිද්ධිය පිළිබඳ විමසිලි කළේය.‘දැන් නින්ද ගිහින්. ඇහැරුනාම සේරම අමතක වෙයි. මම තෙල් බිංදුවකුත් නළලෙ ගෑවා’ තේගිස් අයියා කීවේය.‘දැන් මොකද වෙලා තියෙන්නෙ’ පියා විමසීය.‘ඔය සිරිවිමල මහත්තයා බය වෙලා තියෙන්නෙ මගෙ අලියට. ඒ කියන්නෙ ඔතන ගැන කතාවක් තියෙනවානෙ ඔය කනත්තෙ මිනී වලක දපලා ගුරුකමක් කරන්න ආපු කට්ටියක් බය වෙලා අලි එනවා දැකලා. ඒ කියන්නෙ අලි අවතාර. ඒව දැක්ක හය දෙනාම අලි පාගලා මැරිලා. එතනට එදා ඉඳලා කියන්නෙ ‘අලිවලපල්ල’ කියලා. එතනින් එනකොට යාම්තම් සඳ එලියෙන් මගෙ අලියව දැක්ක ගමන් ඔය සිද්ධිය මතක් වෙන්න ඇති.ඒකයි වෙලාතියෙන්නෙ. එදා අර කට්ටිය ළඟට ඇවිත් තියෙන්නෙ අවතාර අලි මේ ඇවිත් තියෙන්නේ පණ පිටින් අලියා. ඉතින් බය වෙන්න එපා. මම දැන් යනවා. තව කී. මීටර් අටක් යන්න තියෙනවා. පෙරහර තියන පන්සලට. ඔයල විමල් මහත්තයව එක්ක යන්න කිසි දෙයක් කියන්න අහන්න එපා. නොදන්නවා වගේ ඉන්න’ කියා අලියා සමග අලි තේගිස් අයියා අඩ අඳුරට පිවිසියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=s1208291</link>
    <topic>ජපානය පැරැද්දූ ශ්‍රී ලංකාව අපරාජිතව පෙරමුණේ</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ගෘහස්ත ක්‍රීඩාංගණයේ දැන් පැවැත්වෙන ආසියානු නෙට්බෝල් ශූරතාවලියේ ශ්‍රී ලංකාව සහභාගී වූ සිවුවැනි තරගයෙන් ජපානය පරදා ලකුණු 110 - 8ක දැවැන්ත ජයක් වාර්තා කළේය.මේ ජයග්‍රහණයත් සමඟ ශ්‍රී ලංකාව ‘ඒ’ කාණ්ඩයේ අපරාජිතව පෙරමුණට පැමිණ සිටී. එමෙන්ම සහභාගී වූ තරග 4ම ජයගත් සිංගප්පූරුව ද ‘බී’ කාණ්ඩයේ පෙරමුණට පැමිණ ඇත.ශ්‍රී ලංකා ක්‍රීඩිකාවන්ට අද විවේක දිනයක් වන අතර ‘බී’ කාණ්ඩයේ දෙවැනි තැනට පත්වන කණ්ඩායම සමඟ හෙට අවසන් පූර්ව තරගයට සහභාගී වේ.එහෙයින් දැනට සිංගප්පූරුවට පමණක් පරාජය වූ මැලේසියාව අවසන් පූර්ව තරගයේදී ශ්‍රී ලංකාවට හමුවනු ඇත. එම තරගය හෙට පෙරවරු 11.00ට ආරම්භ වේ.ශ්‍රී ලංකා කණ්ඩායමේ ප්‍රධාන තුරුම්පුව බවට පත්ව සිටින ‘ගෝල් ෂූටර්’ තර්ජනී සිවලිංගම් ජපානයට එරෙහි තරගයේ ආරම්භයට යොදා නොගැනීම විශේෂත්වයකි.ඇය වෙනුවට එම ස්ථානයේ තිසාලා අල්ගම ක්‍රීඩා කළ අතර අවසන් කාර්තු දෙකේදී තර්ජනී ආදේශ විය. තිසාලා උත්සහයන් 51කදී ලකුණු 47ක් හා තර්ජනී උත්සාහයන් 56කදී ලකුණු 52ක් ලබා ගත්හ.ශ්‍රී ලංකා පිලේ ආරක්ෂක පෙළ ශක්තිමත් වීම කැපීපෙනුණු අතර දීපිකා අබේකෝන් හා චතුරාංගනී ජයසූරියගේ දක්ෂ ක්‍රීඩා විලාශය හේතුවෙන් ජපාන ක්‍රීඩිකාවන්ට පළමු කාර්තුවේ දී ලකුණු ලබා ගැනීමට නොහැකි විය.මේ තරගාවලියේ පළමු කාර්තුවේදී ලකුණු වාර්තා නොවූ එකම අවස්ථාවද මෙය විය.ජපානය දෙවැනි කාර්තුවේදී ලකුණකට සීමා කිරීමට ශ්‍රී ලංකා ක්‍රීඩිකාවෝ සමත් වූහ.ගෝල් කීපර් ගයනි දිසානායක, සෙන්ටර් හී ක්‍රීඩා කළ නායිකා ගයාත්‍රි ලංකාතිලක හා වින්ග් ඇටෑක් මරීෂා ප්‍රනාන්දු ජපානයට එක්වීමට තිබූ විශාල ලකුණු ප්‍රමාණයක් ශ්‍රී ලංකා වාසියට හරවාලූහ.තරගයේ ලකුණු තත්ත්වය වූයේ 29 - 00, 27 - 01, 30 - 02 හා 24 - 05ක් වශයෙනි.ජපානය ආසියානු නෙට්බෝල් ශූරතාවලියට මුල්වරට එක්වූ හෙයින් මෙය විශාල අත්දැකීමක් බව පුහුණුකාරිනී එයිකො තාගෝ මහත්මිය පැවැසුවාය. ජාත්‍යන්තර තරග අත්දැකීම් අඩු හෙයින් ශ්‍රී ලංකාව වැනි ප්‍රබල කණ්ඩායමක් ඉදිරියේ පසුබැසීම සාමාන්‍ය දෙයක් බව ද ඇය පැවැසුවාය.සිවුවැනි තරගය ද විශිෂ්ට ජයකින් සමාප්ත කළ ශ්‍රී ලංකා ක්‍රීඩිකාවෝ ආසියානු නෙට්බෝල් ශූරතාවලියේ ප්‍රබලතම කණ්ඩායම බවට පත්ව සිටී. ශ්‍රී ලංකාව වසර 2009දී ශූරතාව දිනාගත් හෙයින් මෙවර ජයග්‍රහණය පිට පිට දෙවැනි වරට ද අපේක්ෂාවෙන් සිටී.ආසියානු නෙට්බෝල් ශූරතාවලියේ අවසන් තරගය සිංගප්පූරුව හා ශ්‍රී ලංකාව අතර පැවැත්වෙනු ඇතැයි දැනටමත් විචාරක මත පළවී තිබේ.ඊයේ නිමාවූ තරග ප්‍රතිඵල මෙසේයසිංගප්පුරුව 76 - බෲනායි 18 හොංකොං 77 - නේපාලය 02 මැලේසියාව 94 - පාකිස්තානය 07 .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=s12082911</link>
    <topic>ඌව නෙක්ස්ට් පිල අවසන් මහ තරඟයට</topic>
    <author>බුද්ධික ජයමහ</author>
    <content>මහේල ජයවර්ධන මෙහෙයවන වයඹ යුනයිටඞ් පිල සහ තිළිණ කණ්ඩම්බි මෙහෙයවන ඌව නෙක්ස්ට් පිල අතර කොළඹ ආර්. පේ‍්‍රමදාස ක‍්‍රීඩාංගණයේදී පැවත්වු එස්.එල්.පී.එල්. තරඟාවලියේ පළමු අවසන් පූර්ව තරගයේ ජය තිළිණ කණ්ඩම්බි මෙහෙයවන ඌව නෙක්ස්ට් පිලට ජය අත්විය.කාසිය වාසිය දිනා මුලින්ම පන්දුවට පහර දුන් ඌව නෙක්ස්ට් පිල පන්දුවාර 20 අවසානයේදි කඩුලු 06 ක් දැවි ලකුණු 171 ලබාගත්තේය.එයට පිලිතුරු ලෙස පිටියට පැමිණි වයඹ යුනයිටඩ් පිලට පන්දුවාර 20 අවසානයේදි ලබා ගැනිමට හැකිවුයේ කඩුලු 08 ක් දැවි ලකුණු 151  පමණි.එ අනුව එස්.එල්.පී.එල්. තරඟාවලියේ  අවසාන මහා තරඟයට තිළිණ කණ්ඩම්බි මෙහෙයවන ඌව නෙක්ස්ට් පිල සුදුසුකමි ලැබිය.ඌව නෙක්ස්ට් පිල ඕවර 20 කදී කඩුලූ 6 ක් දැවී 171 (ඩිල්ෂාන් මුණවීර 23, තිළිණ කණ්ඩම්බි 29, ශිවනරින් චන්ද්‍රපෝල් නොදැවී 50, ජේකබ් ඕරම් 41, අබ්දුල් රසාක් 17/2, හොග් 25/1)වයඹ යුනයිටඞ් පිල ඕවර 20 කදී කඩුලූ 8 ක් දැවී 151 (අසාර් මෙහෙමුද් නොදැවි 75, ඉසුරු උදාන 42, ජේකබ් ඕරම් 16/3, උමාර් ගුල් 18/2).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=s1208292</link>
    <topic>ආම්ස්ට්‍රෝංගේ සහායට ලොව පුරා පිළිකා රෝගීහූ නැගී සිටිති</topic>
    <author/>
    <content>තහනම් උත්තේජන භාවිතා කිරීමේ වරදට අමෙරිකානු තහනම් උත්තේජන විරෝධී ඒජන්සිය මගින් ජීවිතාන්තය දක්වා තරග තහනමකට ලක්වූ ලෝක පාපැදි ශූර ලාන්ස් ආම්ස්ට්‍රෝං වෙනුවෙන් පිළිකා රෝගයෙන් පීඩා විඳින ‍ලෝක ප්‍රජාව නැගී සිටින බව අන්තර් ජාතික පිළිකා නිවාරණ සංගමයේ සභාපතිනි ප්‍රකාශ කළාය.කාලයක් පිළිකා රෝගයත් සමග සටන් ‍කොට ජීවිතය ජය ගත් ආම්ස්ට්‍රෝංට තම සංගමයේ සහාය හිමිවන බව එම සංගමයේ ප්‍රධානී මාරි ගොස්පොඩරෝවික් කියා සිටියාය. '‍පිළිකා ‍‍රෝගයෙන් පීඩා විඳින ප්‍රජාව ඔහු සමගයි' මොන්ට්‍රියල් නුවර පැවැත්වෙන ලෝක පිළිකා රෝගි කොන්ග්‍රසයේ වාර්ෂික සමුළුවේ දී ඇය සඳහන් කළාය.මේ සමුළුවේ ඉදිරි දිනයක දී ආම්ස්ට්‍රෝං ද දේශනයක් කිරීමට නියමිතය. ‍ පිළිකා රෝගය වෙනුවෙන් පරික්ෂණ කටයුතු කිරීමට ආම්ස්ට්‍රෝං ආරම්භ කළ ව්‍යාපෘතියට මේ වනවිට අමෙරිකානු ඩොලර් මිලියන 500කට ආසන්න මුදලක් එක්රැස් වී තිබේ. අමෙරිකානු තහනම් උත්තේජන විරෝධි ඒජන්සිය විසින් ආම්ස්ට්‍රෝංට වි‍රුද්ධව එල්ල කරනු ලැබූ චෝදනා විභාග‍යේ දී ඊට ‍එරෙහිව පිළිතුරු දීමේ අයිතිය අතහැර දමමින් ඔහු නිශ්ශබ්ද විය.වසර 7ක් පුරා ආම්ස්ට්‍රෝං ජයගත් ප්‍රංශ සවාරි කිරුළු ඔහුගෙන් නැවත අත්කර ගැනීමට අමෙරිකානු තහනම් උත්තේජන විරෝධි ඒජන්සිය තීරණය කළේ ඉන් අනතුරුවය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=s1208293</link>
    <topic>බෝර්නියෝ රගර් තරගාවලියටශ්‍රී ලංකා පිල ‍තේරීම අද</topic>
    <author>ෆවුස් මොහොමඩ්</author>
    <content>‍ආසියානු සත් සාමාජික රගර් තරගමාලාවේ පළමු තරගාවලිය වන බෝර්නියෝ සෙවන්ස් තරගාවලිය නියෝජනය කරන ශ්‍රී ලංකා කණ්ඩායම අද තෝරාගැනීමට නියමිතය. මූලික සංචිතයට ක්‍රීඩකයන් 40 දෙනෙකු ඇතුලත්ව සිටි අතර අප් කන්ට්‍රි ලයන්ස් කණ්ඩායම ‍නි‍යෝජනය කරන ශ්‍රීනාත් සූරියබණ්ඩාර බෝර්නියෝ තරගාවලියේ ශ්‍රි ලංකා පිලේ නායකත්වයට මේ වනවිටත් නම් කර තිබේ.ඉසිපතන විදුහලේ ආදි සිසුවෙකු වන සූරිය බණ්ඩාර ශ්‍රී ලංකා සත් සාමාජික රගර් තරගබි‍මේ විශිෂ්ටතම ක්‍රීඩකයෙකි. අද නම් කිරිමට නියමිත ශ්‍රී ලංකා පිලට පාසල් ක්‍රීඩකයන් 10 දෙනෙකු ද ඇතුලත්ව සිටීම විශේෂ සිදුවීමකි.මේ අතර ශ්‍රී ලංකා රගර් පි‍ලේ නව පුහුණුකරු ලෙස එංගලන්ත ජාතික බෙන් ගොලිංග්ස් පත්වී සිටියි. එංගලන්තයේ ප්‍රබලතම සත් සාමාජික රගර් ක්‍රීඩකයෙකු වන බෙන් බෝර්නියෝ තරගාවලිය ඇතුලු ආසියානු සත් සාමාජික තරගමාලාව සඳහා ශ්‍රි ලංකා පිලේ පුහුණුකරු ලෙස කටයුතු කරන බවත්, ඉදිරියේ දී ඔහු‍ගේ කටයුතු සළකා බලා 15 සාමාජික රගර් තරග සඳහාත් ඔහුගේ දායකත්වය ලබා ගැනීමට අපේක්ෂා කරන බව රගර් සංගමයේ ලේකම් රිස්ලි ඉල්යාස් මහතා දිනමිණට පැවැසීය.'ආසියානු සෙවන්ස් රගර් ශූරතාවලිය නිමාවනතුරු බෙන් ශ්‍රි ලංකා පිලේ පුහුණුකරු ලෙස කටයුතු කරනවා. ඉන් පසුව ඔහුගේ සේවය සළකා බැලීමටත්, ඒ අනුව 15 සාමාජික කණ්ඩායම සඳහා පුහුණුකරු ලෙස බෙන් පත්කිරීම සම්බන්ධවත් අප සාකච්ඡා කරන්න බලාපොරොත්තු වෙනවා.' ඉල්යාස් මහතා පැවැසීය.බෝර්නියෝ තරගාවලියේ දී බෙන්ගේ සහාය පුහුණුකරු ලෙස හැව්ලොක්ස් පිලේ සහාය පුහුණුකරු ලෙනාර්ඩ් ද සිල්වා කටයුතු කිරීමට නියමිතය.බෝර්නියෝ සෙවන්ස් ශූරතාවලිය සැප්තැම්බර් මස 1 සහ 2 දෙදින මලයාසියාවේ බෝර්නියෝ හී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=s1208294</link>
    <topic>විස්සයි20 කාන්තා තරගාවලියේපුහුණුවීම්වලට උයන්වත්ත පිටි‍ය වෙන් කෙරේ</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>මාතර උයන්වත්ත ක්‍රීඩාංගණය ලබන මස 30වැනිදා දක්වා වසා දමා ඇති බැවින් ව්‍යායාම්වල නිරතවන්නන්ට විකල්ප ස්ථානයක් ලෙස පාපන්දු ක්‍රීඩාංගණය වටා බිම් කොටස පරිහරණය කරන ලෙස මාතර මහ නගර සභාව දන්වා සිටියි.ලබන මස ගාල්ලේ පැවැත්වෙන කාන්තා විස්සයි20 ලෝක කුසළාන ක්‍රිකට් තරගාවලියට සහභාගි වන කණ්ඩායම්වල පුහුණු කටයුතු සදහා ක්‍රීඩාංගණය වෙන් ‍කර තිබීමේ හේතුවෙන් මෙසේ වසා දමා තිබේ.ජාත්‍යන්තර ක්‍රිකට් කවුන්සිලයේ ප්‍රධාන තණතිළි උපදේශක ඇන්ඩි ඇට්කින්සන් මහතා ගේ ඉල්ලීම මත පසුගිය 15වැනිදා සිට මේ ක්‍රීඩාංගණය වසා දැමීමට මාතර මහ නගර සභාව පියවර ගත්තේය. ඇට්කින්සන් මහතා ට අවශ්‍ය වී තිබුණේ ක්‍රීඩිකාවන්ගේ පුහුණුවීම් සදහා සුපිරි පිටියක් ලබා දීමටය. එසේ කිරීමට මුළු පිටියම අඩුම තරමින් තරගාවලියට පෙර මසක කාලයක් වත් වසා තබන ලෙස ඔහු ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=s1208295</link>
    <topic>වෙන්නප්පුවට පිහිනුම් ශූරතාවක්</topic>
    <author>මල්වාන සමූහ මහනාම විතානගේ</author>
    <content>බියගම පිහිනුම්, කිමිදුම් සහ ජීවිතාරක්ෂක සේවා සංගමය හා සපුගස්කන්ද යොෂීඩා පිහිනුම් පාසල එක්ව සංවිධානය කළ දීප ව්‍යාප්ත පිහිනුම් තරගාවලියේ සමස්ත ශූරතාව වෙන්නප්පුව ඩොල්පින් පිහිනුම් හා ජීවිතාරක්ෂක ‍සේවා සමාජය දිනා ගත්තේය.පාසල් සහ පිහිනුම් සමාජ 44කින් ක්‍රීඩක ක්‍රීඩිකාවෝ 400කට අධික සංඛ්‍යාවක් සහභාගි වූ‍ මේ තරගාවලි‍යට අවුරුදු 10න් පහළ සිට අවුරුදු 19න් ඉහළ දක්වා තරග ඉසව් ඇතුලත් විය.තරග ප්‍රතිඵල මෙසේය.අවුරුදු 10න් පහළ-බාලක- පවන් හංසක (වෙන්නප්පුව ඩොල්පින්)බාලිකා- බිනුරි තාරිකා (වෙන්නප්පුව ඩොල්පින්), අවුරුදු 12න් පහළ-බාලක- ජේ.ඒ.එන්.උදේශ් පෙරේරා (වෙන්නප්පුව ඩොල්පින්) බාලිකා- ඒ.පී.සඳලි ඇන්ජලිකා ද සොයිසා (වෙන්නප්පුව ඩොල්පින්), අවුරුදු 14න් පහළ- බාලක- දිලීප ඩී‍.ෆොන්සේකා (වෙන්නප්පුව ඩොල්පින්)බාලිකා- ජේ.එම්. සඳු සාවින්දි (සපුගස්කන්ද විශාඛා විදුහල), අවුරුදු 16න් පහළ-බාලක- බී.ඒ.ටී.ගීතාංජන (රද්දොලුව හෑන්ඩ් මාරිබෝ)බාලිකා- චමෝදි ඩී.‍‍ෆොන්සේකා (වෙන්නප්පුව ඩොල්පින්), අවුරුදු 19න් පහළ – බාලක- අනූෂ දිල්ෂාන් ජයවික්‍රම (රද්දොලුව හෑන්ඩ් මාරිබෝ)බාලිකා - ඉසෝලා ප්‍රනාන්දු (මීගමුව පිහිනුම් සමාජය), අවුරුදු 19න් ඉහළ- පිරිමි- රංග චරිත් (වෙන්නප්පුව ඩොල්පින්)කාන්තා- ආර්.එම්.විද්‍යා පතිරණ (කැලණිය විශ්ව විද්‍යාලය).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=s1208296</link>
    <topic>රාජ්‍යසේවා සැහැල්ලු පන්දු ක්‍රිකට් බදුල්ලේ දී</topic>
    <author/>
    <content>බදුල්ල ප්‍රාදේශීය සභාව සහ සුබසාධක සංගමය එක්ව සංවිධානය කරන දීප ව්‍යාප්ත රාජ්‍යසේවා සැහැල්ලු පන්දු ක්‍රිකට් තරගාවලිය මේ මස 31 සහ සැප්තැම්බර් 1, 2 දෙදින බදුල්ල ප්‍රසිද්ධ ක්‍රිකට් ක්‍රීඩාංගණයේ දී පැවැත්වේ.මෙහි ශූරයන්ට මුදලින් රුපියල් 50,000ක් ද, අනුශූරයන්ට රුපියල් 30,000ක් ද පිරිනැමෙන බව සංවිධායකයෝ දන්වා සිටිති. වැඩි විස්තර 0772820420, 0729494507 හෝ 0721146665 දුරකතන අංක මගින් විමසන ලෙසත් ඔවූහු දන්වා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=s1208297</link>
    <topic>ප්‍රවීණයන්ගේ මලල ක්‍රීඩාවෙන්දස්කම් දක්වන විතාරණ</topic>
    <author/>
    <content>සුගතදාස ක්‍රීඩාංගණයේ පසුගියදා පැවැති ප්‍රවීණයන්ගේ මලල ක්‍රීඩා උලෙළේ දී මීටර් 3000 බාධක දිවීමේ තරගයේ ප්‍රථම ස්ථානය අත්කර ගැනීමට ඒ.විතාරණ සමත්විය.දක්ෂ මලල ක්‍රීඩකයෙකු වන විතාරණ ඒ තරගාවලියේ දී මීටර් 400 කඩුලු පැනීමේ ඉසව්වේ තෙවැනි ස්ථානය ද අත්කර ගත්තේය.පසුගිය ජූලි මස මහනුවර බෝගම්බර පිටියේ පැවැති ප්‍රවීණයන්ගේ මලල ක්‍රීඩා උලෙළේ දී මීටර් 800, මීටර් 400x4 සහ මීටර් 100x4 තරග ඉසව්වලදීත් දෙවැනි ස්ථාන අත්කර ගැනීමට හෙතෙම සමත්විය.ඔහු ජනාධිපති ආරක්ෂක අංශයේ උප පොලිස් පරික්ෂකවරයෙකු ලෙස සේවයේ නිරතව සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=s1208298</link>
    <topic>ක්‍රිකට් ජයගත් සසෙක්ස් පිල</topic>
    <author/>
    <content>නිට්ටඹුව ක්‍රිකට් ශිල්පායතනය සහ ගම්පහ සසෙක්ස් විදුහල අතර පැවැති 15න් පහළ ක්‍රිකට් තරගය පසුගියදා නිට්ටඹුව මහජන ක්‍රීඩාංගණයේ දී පැවැත්විණි. එහි දී ලකුණු 81ක ජයක් අත්කර ගැනීමට සසෙක්ස් විදුහල් පිල සමත්විය.පළමුව පන්දුවට පහරදුන් සසෙක්ස් පිල ලකුණු 191ක් රැස් කළ අතර නිට්ටඹුව ශිල්පායතනයට ලබාගත හැකිවූයේ ලකුණු 110ක් පමණි. ජයග්‍රාහී සසෙක්ස් පිල.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=s1208299</link>
    <topic>දළුගම නුවණ යොවුන් හවුලේ ක්‍රිකට් හෙට</topic>
    <author/>
    <content>දළුගම නුවණ යොවුන් හවුල සංවිධානය කරන ඩබ්.ඒ.වීරසිංහ අනුස්මරණ සීමිත ඕවර ක්‍රිකට් තරගාවලිය හෙට (30) පොල්හේන සීවලී කැලණිතිලක ක්‍රීඩාංගණයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=s12082910</link>
    <topic>ආසියානු ඔරු පැදීමේ තරගාවලියටනිපුනජිත්</topic>
    <author/>
    <content>හතරවන ආසියානු ඔරු පැදීමේ තරගාවලිය සැප්තැම්බර් මස 4දා සිට 8 වැනි දින දක්වා පාකිස්තානයේ කරාච්චි නුවර දී පැවැත්වේ.මේ තරගාවලියට සහභාගි වීම සඳහා මොරටුව වේල්ස්කුමර විදුහලේ අයි.ඒ.පසිඳු නිපුනජිත් සිසුවා සුදුසුකම් ලබාසිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=f1208291</link>
    <topic>ඡන්දය දිනන්න අමුතුවෙන් ලෑස්ති වෙන්න ඕනෑ නෑ</topic>
    <author>සාකච්ඡා කළේ පණ්ඩුක සමරසේකර ඡායාරූප සමන් ශ්‍රී වෙදගේ</author>
    <content>විසි වසරකට අධික කාලයක් එජාප බලකොටුවක්ව පැවැති මහනුවර සෙංකඩගල ආසනය එක්සත් ජනතා නිදහස් සන්ධානයට ඉහළින්ම ජය ගැනීමට හැකි වූයේ දිලුම් අමුණුගමගේ සංවිධායකත්වයෙනි. මේ නිසාම ඉදිරියේ දී පැවැත්වෙන පළාත් සභා මැතිවරණයේදී, මිහින්තලය ආසනය සඳහා සන්ධාන රජයේ මැතිවරණ කටයුතු මෙහෙයවීම පාර්ලිමේන්තු මන්ත්‍රි දිලුම් අමුණුගමට පැවරිණි. තම දේශපාලන කටයුතුවල ඉදිරි දැක්ම සහ මිහින්තලයේ මැතිවරණ කටයුතු මෙහෙයවන ආකාරය පිළිබඳ මහනුවර දිස්ත්‍රික් පාර්ලිමේන්තු මන්ත්‍රී දිලුම් අමුණුගම මහතා සමඟ කළ සාකච්ඡාවකි මේ.* පළාත් සභා 3ක මැතිවරණ උණුසුම ක්‍රමයෙන් ඉහළයමින් තිබෙනවා. නිදහස් සන්ධානයේ මැතිවරණ සූදානම කොහොමද?විශේෂයෙන්ම කියන්න ඕනෑ මැතිවරණයක් සඳහා වත්මන් සන්ධාන රජයට විශේෂ සූදානමක් අවශ්‍ය වන්නේ නැති බව. කොයි මොහොතේ කවර ප්‍රදේශයක මැතිවරණයක් තිබ්බත් ශ්‍රී ලංකා නිදහස් පක්ෂය ප්‍රමුඛ අපේ රජය වැඩි ඡන්ද ප්‍රතිශතයකින් ජයග්‍රහණය කරනවා.* ඔබ එහෙම කියන්නෙ මොන සාධක මතද?බලන්න අද ග්‍රාමීය මට්ටමේ ඉඳල සියලු නගර සහ අග නගරය දක්වාම සිදුවන සංවර්ධන ව්‍යාපෘති. මේ නිසා ජනතාවට ලැබිලා තියෙන පහසුව. අද ගමක් ගත්තත් එහි ලෝකයේ ඉහළම ප්‍රමිතියෙන් යුතු මාර්ග පද්ධතියක් තියෙනවා. ජල ව්‍යාපෘති මගින් සෑම නිවසකටම ජලය සපයලා තියෙනවා.ගම් දනව්වල පවා දිවෙන මාර්ග පද්ධතිය නිසා සෑම ගෙදරකටම වාහනයක් අඩුම ගණනේ ත්‍රීවීල් එකක් මෝටර් සයිකලයක් වත් තිබෙනවා. මිනිසුන්ගේ ජීවන තත්ත්වය උසස්වෙලා තියෙනවා.එක පැත්තකින් එහෙම. අනෙක බලන්න මිනිස්සු අද අත්විඳින නිදහස වසර 30ක් යුද්ධයෙන්, ත්‍රස්තවාදයෙන් බැට කෑ ජාතියක් අපි. එදා හිතට නිදහසක් තිබුණද? අනාගතයක් ගැන බලාපොරොත්තුවක් විශ්වාසයක් තිබුණාද?* ඒවානම් ඉතින් දැන් පරණ කතානෙ?පරණ කතා වුණත් දශකයක් නොවේ ශත වර්ෂයක් වුවත් ඒ අතීතය වළදාන්න කිසිම කෙනෙකුට බැහැ. ඒ දිනාදුන්න නිදහස අද වැඩියෙන්ම අත්විඳින්නෙ ඔය නැඟෙනහිර උතුරුමැද පළාත්වල ජනතාව තමයි. ඒ කෙලෙහිගුණය කවදාවත් නිසා මේ රටේ කිසිම පුරවැසියෙක් අමතක කරන්නෙ නැහැ. මේ නිසා ජනාධිපතිතුමා ප්‍රමුඛ සන්ධාන රජය කෙරෙහි ජනතාවගේ විශාල විශ්වාසයක් තියෙනවා. ඒ විශ්වාසය ඒ අයුරින්ම අපේ රජය ආරක්ෂා කරල තියෙනවා. ජනතා ඡන්දයකදී රටේ ජනතාව ඉහළින්ම මේ විශ්වාසය තහවුරු කරනවා.* ඔබ එහෙම කීවත් නැඟෙනහිර පළාත් සභාව වගේ වැඩි මුස්ලිම් නියෝජනයක් තියෙන ප්‍රදේශවල ජනතාව අද තනිව තරග කරන ශ්‍රී ලංකා මුස්ලිම් කොංග්‍රසය වටා ඒකරාශී වුනොත් ජයග්‍රහණය ගැන විශ්වාසය තියන්න පුළුවන්ද?මුස්ලිම් කොංග්‍රසය කියන්නෙත් සන්ධාන ආණ්ඩුව තුළ ඉන්න පක්ෂයක්. මුස්ලිම් ජනතාව කොංග්‍රසයට ඡන්දය දෙනවා කියන්නෙ එයත් ආණ්ඩුවට වැටෙන ඡන්දයක්. ඒ නිසා මුස්ලිම් කොංග්‍රසය වෙනම තරඟ කරන්නට ගත් තීන්දුව තුළ ආණ්ඩුවේ ඡන්ද අඩුවීමක් සිදුවෙන්නෙ නැහැ. සමහරු මේක ආණ්ඩුවේ මහා කඩාවැටීමක් කියල උලුප්පන්න හදනවා. එහෙම දෙයක් නැහැ රවුෆ් හකීම් කියන්නෙ ආණ්ඩුවේ ඉන්න ප්‍රබල කැබිනට් ඇමැතිවරයෙක්.එතුමගේ ඉල්ලීම වුණේ වැඩි ආසන සංඛ්‍යාවක් සඳහා මුස්ලිම් කොංග්‍රසයෙන් අපේක්ෂකයන් ඉදිරිපත් කරන්න කියපු එක. ඉතින් සන්ධානයේ කොදු නාරටිය තමයි ශ්‍රී ලංකා නිදහස් පක්ෂය. පක්ෂය දියාරු වෙන්න ඉඩ දෙන්න බැරි නිසා එතුමාගෙ ඉල්ලීමට ජනාධිපතිතුමා එකඟවුණේ නැහැ. ඒ නිසා සුහදව ඔවුන් තනිව තරග කරන්නට ඉදිරිපත් වුණා. එහෙම වුණා කියල සන්ධානය සමඟ ඔවුන් ගෙ කිසිම ගැටුමක් නැහැ. මුස්ලිම් කොංග්‍රසය ජයග්‍රහණය කළත් ඒ ආසන එන්නෙ ශ්‍රී ලංකා නිදහස් පක්ෂය ප්‍රමුඛ සන්ධානයට. ඒ නිසා ජයග්‍රහණය ගැන අබමල් රේණුවක තරම් අවිශ්වාසයක් නැහැ.* ද්‍රවිඩ ජාතික සන්ධානය වගේ පක්ෂ මෙම බෙදීම ජාත්‍යන්තරය ඉදිරියේ ඉහළින් විවේචනය කරන්නත් පුළුවන්නෙ. එක රටක් හැටියට ජාත්‍යන්තරයේදී අපට අවාසිනෙ?ඔව් ඉතින් TNA එක කවදත් එවැනි දේ කරානෙ. නමුත් වෙච්ච සෙතක් නැහැනෙ. සිද්ධ වුණේ ඔවුන් තව තවත් ලෝකය ඉදිරියේ හෑල්ලු වුණ එක විතරනෙ.* හොඳයි, ද්‍රවිඩ ජාතික නියෝජනය වැඩි පළාත් සභාවල ද්‍රවිඩ ජාතික සන්ධානය පැහැදිලි ජයග්‍රහණයක් ලබයි කියල ඔබ විශ්වාස කරනවද?ඔය ජාතීන් අනුව බෙදිල මැතිවරණ ව්‍යාපාර කරපු කාලයක් තිබුණා. එහෙම කරල දිනපු පක්ෂයක් තිබුණා. ඒ දිනුවෙත් ඒ පැත්තට ආපු නියෝජිතයන්ගෙ මුසා බස්වලට රැවටිලා. නමුත් අද ජාතිය සලකල ඡන්දෙ දෙන පිරිසක් නැහැ. ද්‍රවිඩ ජාතික සන්ධානයට අද ඒ පැතිවල ගෙදරකට පය තියන්නවත් විදියක් නැහැ. ඒ තරමට ඔවුන් ඒ ජනතාව රවටලා. ද්‍රවිඩ මුස්ලිම් ජනතාවගේ විශ්වාසය දිනාගෙන තියෙන එකම පක්ෂය ශ්‍රී ලංකා නිදහස් පක්ෂය. මොකද මේ ආණ්ඩුවෙන් තරම් සේවයක් කිසිම පක්ෂයකින් ඔය කිසිම ජාතියකට සිදුවෙලා නැහැ.* ඔබගේ පක්ෂය නියෝජනය කරමින් මැතිවරණය සදහා ඉදිරිපත් කර සිටින අපේක්ෂකයන් ගැන තරුණ මන්ත්‍රීවරයකු හැටියට ඔබගේ තක්සේරුව මොකක්ද?ඇත්තටම එක්කෙනෙක් දෙන්නෙක් හැරෙන්නට අනෙක් සියලුම අපේක්ෂකයන් ඒ පළාත්වල හිටපු ජනතා නියෝජිතයන් හැටියට යම් මෙහෙවරක් ජනතාවට කළ පිරිසක් තමයි මෙවර ඉදිරිපත් කර තියෙන්නෙ. වැඩි අවස්ථාවන් දීල තියෙනවා තරුණ අපේක්ෂකයන්ට. ඒ එක්කම පසුගිය කාලවල ඇතිවූ නොයෙකුත් චෝදනා නිසා මෙවර අපේක්ෂකයන් තෝරන සම්මුඛ පරීක්ෂණයේදී ඔවුන්ගේ යටගියාව ගැන සොයා බලන්නට පොලිස් වාර්තා පවා ගෙනත් තිබුණා. ඒ නිසා මෙවර අපි ඉදිරිපත් කරල තියෙන්නෙ බොහොම පිරිසිදු අවංක ශක්තිමත් කණ්ඩායමක්. ඒ නිසා විපක්ෂයට ප්‍රබල අභියෝගයන් එල්ල කරන්නට ඔවුන්ට හොඳ ශක්තියක් තිබෙනවා.* ඔබ එහෙම කීවත් මේ ඡන්දයක් අත ළඟ තියාන ඉසෙඩ් ස්කෝර් ප්‍රශ්නයි, ඩීසල් ප්‍රශ්නයි. ඇත්තටම ජනතාව මහත් පීඩාවට පත් කළ ගැටලු වෙලා. විපක්ෂය ගෙන එන චෝදනා හැටියට මේවටත් උත්තර දෙන්න වෙනව නේද?ඇත්තටම මේ ප්‍රශ්නවලින් නම් ජනතාව විශේෂයෙන් තරුණ කණ්ඩායම් මහත් පීඩාවට පත්වුණ බව නම් පිළිගන්න වෙනව. නමුත් ජනාධිපතිතුමා මේවට මැදිහත් වෙලා කඩිනම් විසඳුම් ලබා දුන්නනෙ. ඩීසල් ප්‍රශ්නයවත් ඉසෙඩ් ස්කෝර් ප්‍රශ්නයවත් විෂය භාර ඇමැතිවරු හිතා මතා කළ දේවල් නෙවෙයි. මේ නිසා ඔවුන්ට පෞද්ගලිකව චෝදනා එල්ල කිරීම සාධාරණ නැහැ. අනෙක අපි තරුණ මන්ත්‍රීවරුන් හැටියට මමත් නාමල් මන්ත්‍රීතුමාත් අපි කිහිප දෙනෙක් ඒ ළමයින්ව පෞද්ගලිකව හමුවෙලා ඔවුන්ගේ ප්‍රශ්න තේරුම් අරගෙන ජනාධිපතිතුමා හරහා යම් සාධාරණත්වයක් ඉටුකිරීමේ වැඩපිළිවෙළක් ක්‍රියාත්මක වුණා. ඩීසල් ප්‍රශ්නයත් ඒ වගේ තමයි.* හොදයි විපක්ෂයේ චෝදනාවක් තමයි දරන්න අමාරු ජීවන වියදම මේක අපටත් දැනෙනවා මේකට දෙන විසැඳුම මොකක්ද?මේ සදහා අමතර ආදායමක් ලබන වැඩපිළිවෙළක් අපි ඇතිකළ යුතුයි. ග්‍රාමීය කර්මාන්ත දියුණුව ගම නැගුම දිවි නැඟුම හරහා තවත් ඉන් ඔබ්බට ගිය ගෘහ ආර්ථික සංකල්පය මෙයට විසඳුමක් හැටියට අපි ඉදිරිපත් කරල තියෙනවා.* හොඳයි. ජනතා නියෝජිතයා හැටියට පාර්ලිමේන්තුවට තෝරා පත්කළ පළාතේ ජනතාව වෙනුවෙන් ඔබ කර ඇති සේවය මොකක්ද?ඇත්තටම ඔය කාරණයේ දී නම් විශේෂයෙන්ම පින් දෙන්න ඕනෑ ජනාධිපතිතුමාට. මොකද විශේෂයෙන්ම ඉස්සර තිබුණ ක්‍රමයට ඡන්දෙ දිනනවාට වැඩිය අමාරුයි පළාතේ සංවර්ධනය සඳහා විමධ්‍යගත අරමුදලින් මන්ත්‍රීවරයකුට දෙන රුපියල් ලක්ෂ 50 බෙදන එක. සමහරවිට ඇමැතිවරයකුට කැබිනට් ඇමැතිවරයකුට වැඩිය පළාතේ ජනතාව අපට ඡන්දය දීල තියෙනවා. නමුත් මන්ත්‍රීවරයකු හැටියට ලැබෙන රුපියල් ලක්ෂ 50 බෙදන්න විදියක් නැහැ. ජනාධිපතිතුමා මේ ක්‍රමය සම්පූර්ණයෙන්ම වෙනස් කළා.අද මන්ත්‍රීවරයකුට පුළුවන්කම ලැබිල තියෙනවා හැකියාව ඇත්නම් ඇමැතිවරයකුට කැබිනට් ඇමැතිවරයකුට වැඩිය තමන්ගෙ පළාතට වැඩ කරන්න. ආර්ථික සංවර්ධන හෝ වේවා විදුලිබල, ආපදා කළමනාකරණ කුමන හෝ අමාත්‍යාංශයකින් ලැබෙන මුදල් ප්‍රාදේශීය සංවර්ධන කමිටු හරහා පළාතේ සංවර්ධනයට යොදවන්න. ඉස්සර වගේ වැඩකරන්න දැන් ඇමැති තනතුරු ඕනෑ නැහැ. අපිත් බොහොම සතුටින් ඉන්නෙ මහා පරිමාණ ව්‍යාපෘති ආරම්භ කරන්නට අපිට දැන් ශක්තිය තිබෙනවා. ජනාධිපතිතුමා බලන්නෙ නැහැ ඔහු මන්ත්‍රී වරයෙක්ද ඇමතිවරයෙක්ද අලුත්ද පරණද කියලා.ලොකු කුඩා බව නොවේ. අපි ගෙන එන යෝජනාව තමයි එහි බර තරාදියට දාන්නෙ. එයින් ජනතාවට ලැබෙන සෙත කොච්චරක්ද කියලා. ඒ අනුවයි එතුමා එයට අනුමැතිය දෙන්නෙ.රජකාලෙන් පස්සෙ මහින්ද රාජපක්ෂ යුගයෙ තමයි සහල් පිටරට යවන්න ගත්තෙ. අද කාපට් පාරට කොළඹින් නැංගම කින්නියා, මුලතිව් චාවාකච්චේරිවලින් මයියංගන පොළොන්නරු ගිහිල්ලා ආපහු ගමටම යන්න පුළුවන් සංවර්ධනයක් තියෙන්නෙ. ඒ ජනාධිපතිතුමා ඇති කරපු ක්‍රමය නිසා. අද මූල්‍ය කළමනාකරණය අතින් ගත්තත් ලෝකයේ ධනවත්ම රටවල්වලටත් ඉදිරියෙන් අපි ඉන්නෙ. ඒ නිසා මේවා ගැන ජනතාව අද දැනුවත් වෙලයි ඉන්නෙ. මා කළ වැඩ ජනතාව දන්නවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=f1208292</link>
    <topic>මාදු ගඟේ අසිරිය</topic>
    <author>බලපිටිය සමූහ දිලිප් නිශ්ශංක</author>
    <content>ජෛව විවිධත්වයකින් හා සුන්දරත්වයකින් යුතු බලපිටිය මාදු ගඟ දකුණු ආසියාවේ තුන්වැනි රම්සා තෙත්බිම ලෙස ප්‍රකටය. ඈත අතීතයේදී මාදු ගඟ දූපත් 64කින් ස්පර්ශය ලබා ඇතත් මේ වන විට දූපත් 44කට සීමා වී තිබේ.කොත්දූව, මාදුව, මුවන්ගේ දුව, නයිදූව, සත පහේ දූව, ගෝනදූව, මිරල දූව, අප්පල දූව, ගල්මන්දුව, මඩ දුව ආදි දූපත් වඩාත් සුන්දරත්වයට පත්ව ඇත්තේ මාදු ගඟේ තිබෙන ස්වභාව සෞන්දර්යය නිසාමය.ලොව දක්නට නොලැබෙන දුර්ලභ ඝණයේ කඩොලාන වර්ග, සංචාරක කුරුළු විශේෂ, සමනල වර්ග, ක්‍ෂීරපායින්, විසිතුරු මසුන් වර්ග, උභයජීවීන් ආදීන් ගෙන් පිරී ගිය සුන්දර මාදු නදිය මේ වන විට වනජීවී දෙපාර්තමේන්තුව මගින් අභය භූමියක් ලෙස නම් කර ඇත.මාදු ගඟේ සුන්දරත්වයෙන් මුසපත් වන දෙස් විදෙස් සංචාරකයන්ට එහි සුන්දරත්වය රිසිසේ අත් විඳින්නට අවස්ථාව උදා කර දෙන්නේ බලපිටිය කැප්ටන් බෝට්ටු සේවයේ අධිපති සහ ගඟබඩ අසිරිය සංචාරක හෝටලයේ හිමිකරු චන්දන ප්‍රදීප් මහතායි.ගාලු කොළඹ මහා මාර්ගය ඔස්සේ පැමිණෙන විට බලපිටිය මහ පාලම අසල කැප්ටන් බෝට්හවුස් නමින් ඉදි කළ මහා තොරණින් ඇතුළු වන විට ප්‍රතාපවත් පෙනුමකින් හෙබි නාවික ඇදුමකට සමාන ඇදුම් කට්ටලයකින් සැරසී විශාල උඩු රැවුලක් සහිත තේජාන්විත පුද්ගලයෙකු අහිංසක සිනාවෙන් ඔබ පිළිගනු ලබයි.මාදු ගඟේ සුන්දරත්වය රිසිසේ නරඹන්නට හැකි ආරක්ෂිත සංචාරක බෝට්ටු සේවාවක් ආරම්භ කරන ලද්දේ ඔබ ආගන්තුක සත්කාරයෙන් පිළිගනු ලබන චන්දන ප්‍රදීප් මහතාය.ඉතා කටුක මාවතක් ඔස්සේ පැමිණි ප්‍රදීප් චන්දන මහතා මේ වන විට ප්‍රධාන පෙළේ ව්‍යාපාරික ආයතන දෙකක හිමිකරුවෙකි.මාදු ගඟ නිසා සංචාරක කර්මාන්තයට යොමුවූ අයුරු ප්‍රදීප් චන්දන මහතා මෙසේ විස්තර කළේය. මම 1966 ජනවාරි 13 දින මාතර ප්‍රදේශයේදී උපත ලැබුවා. මට සහෝදරයන් පස් දෙනෙක් සහ සහෝදරියක් සිටිනවා. ජී. සතුංග සිල්වා සහ ලතා අබේසුන්දර දෙමාපියන් දෙපළ ඉතා දුක් මහන්සි වී අපි හය දෙනාට හොඳ අධාපනයක් ලබා දුන්නා.මම මූලික අධ්‍යාපනය බලපිටිය සිද්ධාර්ථ ෂජහලෙන් ලබාගෙන මාතර රාහුල විද්‍යාලයේ අපොස සාමාන්‍ය පෙළ දක්වා අධ්‍යාපන කටයුතු සිදු කළා.මම පාසල් කාලයේදී පිහිනුම්, චෙස්, වොලිබෝල්, බැඩ්මින්ටන් ආදි ක්‍රීඩා ඉසව් වලින් පාසලට ජයග්‍රහණ ගෙනත් දුන්නා.පාසල් ජීවිතයෙන් සමුගත් පසුව බයිසිකල් රේස් පදින්න ආශාවක් ඇති වුණා. ඒ කාලේ මගේ දෙමාපියන්ට එතරම් මුදල් තිබුණේ නෑ. ආශාවට ගෙදර තිබුණ බයිසිකලයෙන් අවුරුදු උත්සවවල පාපැදි තරග වලට ඉදිරිපත් වී ප්‍රථම ස්ථාන රැසක් ලබා ගත්තා. එදා ප්‍රසිද්ධ බයිසිකල් සවාරියක් වන ගාලු සවාරිය පැදලා ප්‍රථම ස්ථානය ද හිමි කර ගත්තා.අවුරුදු 24 දී විදේශ රටක නෞකාවක නාවිකයෙකු ලෙස සේවය කරන්න ලැබුණා. අවුරුදු 12 ක් නාවික ක්‍ෂේත්‍රයේ විවිධ අංශවල තනතුරු දරමින් සේවය කළා. නාවික ජීවිතයේදී රටවල් ගණනාවක සංචාරය කිරීමටද හැකි වුණා. එම රටවල සංචාරය කිරීමේදී සංචාරක ක්‍ෂේත්‍රය පිළිබඳ දැනීමක් ලබා ගත්තා.1998 නාවික රැකියාවෙන් ඉවත්වී චන්දන සිය ව්‍යාපාරයක් ආරම්භ කරන්න කල්පනා කරමින් සිටි අවදියේ කුඩා කල සිට ඇසුරු කළ නලින් ඉන්දික නම් මිතුරකු සමග මාදු ගඟේ බෝට්ටුවෙන් යද්දි ග්‍රීසියේ දුපත් ප්‍රදේශයකදී ලද සෞන්දර්යාත්මක අත්දැකීම් ඔහුට සිහිපත්ව තිබේ.එම මතකයත් සමගම දෙස් විදෙස් සංචාරක ගත සිත බැඳ තබා ගන්නට මාදු ගඟේ දූපත් අවට අසිරිය ඉහළින්ම සමත් වෙනවාට කිසිම සැකයක් නැති බව පසක් කරගත් ඔහුගේ සිතේ සංචාරක ව්‍යාපාරයක් ගැන මුල්ම බීජය හටගෙන ඇත්තේ එදාය. ළඟ තිබුණු මුදල් ටිකෙන් බලපිටිය මහ පාලම අසලින් අඩි 20ක් පළල අඩි 60ක් දිගකුඩා බිම් කඩක් මිලට ගෙන ඇත්තේ ඉන් අනතුරුවය.මූලිකව මාදු ගඟ පිළිබඳ සම්පූර්ණ දැනීමක් පොත පතින් සහ මාදු ගඟ සම්බන්ධ අවබෝධයක් තිබු වැඩිහිටියන්ගෙන්ද ඔහු ලබා ගෙන තිබේ.මුලින්ම බෝට්ටු හතරකින් ඔහු සංචාරක බෝට්ටු සේවාව ආරම්භ කළ අවදියේ සිටියේ සේවකයන් හතර දෙනෙකි.සිය ව්‍යාපාරයේ සාර්ථකත්වය උදා කර ගත් ආකාරය විස්තර කළ චන්දන මහතා මුල් කාලයේ සංචාරකයන් ගෙන්න ගන්න විශාල කැපවීමක් කළා. සංචාරක ආයතනවලට ගිහින් දැනුවත් කළා. ගාලු පාර ළඟට වෙලා මාදු ගෙඟ් යන්න කතා කළා. මේ ආකාරයට දැනුවත් කිරීමත් සමග දේශීය විදේශීය සංචාරකයන් ඇදී එන්න පටන් ගත්තා.මේ වන විට සංචාරක බෝට්ටු 40ක් පමණ තියෙනවා. පැමිණෙන දේශීය විදේශීය හැම සංචාරයෙකුටම මාදු ගඟේ නැරඹීමට සුන්දර ස්ථාන, කඩොලාන පද්ධතිය, මත්ස්‍ය වර්ග පිළිබදව, කුරුළු වර්ග, උභය ජීවීන්, දුපත් ආශ්‍රිත කර්මාන්ත ආදි සියල්ල පිළිබඳව දැනුවත් කිරීමක් සිදු කරනවා.ඒ වගේම දේශීය විදේශීය හැම සංචාරකයෙකුටම බෝට්ටු සංචාරයේදී ආරක්ෂක කබා ලබාදීමත් සංචාරයේදී සුන්දර නදියේ පරිසරයට කිසිදු හානියක් සිදු නොකරන ලෙසත් උපදෙස් දෙනවා. පැමිණි දේශීය හා විදේශීය සංචාරකයන් මාදු ගඟේ සුන්දරත්වය අනෙක් සංචාරකයන්ට දැනුවත් කිරීම නිසා විශාල සංචාරකයින් පිරිසක් මාදු ගඟ නැරඹීමට දිනපතා පැමිණෙනවා.පැමිණෙන හැම සංචාරකයෙකුටම අවශ්‍ය ආහාර ඕනෑම වෙලාවක කැමති ආකාරයට ලබා ගැනීමට ගඟ බඩ වලව්ව නමින් හෝටලයක් කැප්ටන් බෝට් හවුස් ආයතනය ආසන්නයේම ඉදි කර තිබෙනවා. එම හෝටලයේ පාවෙන අවන්හල්, පිහිනුම් තටාකයක්, නවාතැන් ගැනීමට කාමර, විවේක ස්ථාන ආදි පහසුකම් රැසක් තිබෙනවා.මගේ ව්‍යාපාර කටයුතු සාර්ථක කර ගැනීමට මගේ බිරිඳ චම්පිකා වසන්ති ද සොයිසා විශාල සහයක් ලබා දෙනවා.මේ වන විට හතළිහක් පමණ සේවක පිරිසක් මා ළඟ සේවය කරනවා. ඒ සියලු දෙනා ඉතා සතුටින් සේවය කරන්නේ මේ සියලු දෙනා භාෂා දෙකම දැනුම ලබාදී තිබෙනවා. මේ රැකියාවන්ට අමතරව මාදු ගඟ ආශ්‍රිත ජනතාවත් අපේ සංචාරක බෝට්ටු සේවාව නිසා විශාල ආදායමක් උපයා ගන්නවා.සංචාරක බෝට්ටු කර්මාන්තයේදී ගෙඟ් පරිසරයට හානියක් නොඑන විධියට සංචාරක බෝට්ටු සේවාව පවත්වා ගෙන යන්නේ. අපි මසකට වරක් සංචාරකයන් ගඟේ දමන අපද්‍රව්‍ය ඉවත් කරනවා. ඒ පිළිබඳ දැනුවත් කර පුවරු සවි කර තිබෙනවා.ගඟේ පරිසරය ආරක්ෂා වුණොත් පමණයි අපගේ සංචාරක බෝට්ටු සේවාව සිදු කරන්න පුළුවන් වන්නේ.මාදු ගඟේ සංචාරක කර්මාන්තය තවදුරටත් දියුණු කර ගැනීමට රාජ්‍ය අනුග්‍රහය ලබාදීම වැදගත් වන බවද ඔහු අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=f1208293</link>
    <topic/>
    <author>තිලානි ශානිකා විතානාච්චි</author>
    <content>මහින්ද ප්‍රසාද් මස්ඉඹුල‘හිරුත් හිමපියල්ලක’ නම් සිය ප්‍රථම කාව්‍ය සංග්‍රහයෙන් පාඨක හදවත දිනූ දක්ෂ කවියෙකි. ඔහු කාව්‍යකරණයෙන් ඔබ්බට ගොස් නවකතාව යන මාධ්‍යයට ද පිවිස සිටියි. ඔහු ලියූ ‘සෙංකොට්ටං’ නම් කුළුදුල් නවකතාව මෙම මස 31 වැනිදා පස්වරු 3.00ට කොළඹ මහවැලි කේන්ද්‍රයේදී දොරට වඩී. එදිනට සුමින්ද කිත්සිරි ගුණරත්න, චූලානන්ද සමරනායක, සුනේත්‍රා රාජකරුණානායක යන විද්වතුන් දෙසුම් පැවැත්වීමට නියමිතය. මේ ‘සෙංකොට්ටං’ නවකතාව පිළිබඳ ඔහු සමඟ කළ සංවාදයකි.* ඔබගේ ප්‍රථම නවකතාව වන ‘සෙංකොට්ටං’ සඳහා කතා තේමාව ලෙස කුලය කියන කාරණය තෝරා ගැනීමට විශේෂ වූ හේතුවක් තිබුණද?මීට කාලයකට පෙර කුලය කියන සාධකය අපේ සමාජයේ යම් පෙරළියක් කළ සාධකයක්. වර්තමානය වන විට කුලය කියන සාධකයට ඒතරම්ම වටිනාකමක් හිමි නොවන බව ඇත්තයි. නමුත් කුලය කියන සාධකය නිසා ඒ කාලයේ සමාජයේ විසූවන් බොහොම මානසික පීඩනයට ලක් වුණා. ඔවුන් ලක් වූ මේ පීඩනය පිළිබඳ අපේ නිර්මාණ ඔස්සේ කතා බහ කිරීමකට ලක් වුණේ බොහොම අඩුවෙන් බවයි මගේ හැඟීම වන්නේ.නවකතාව, කෙටිකතාව, කවිය, සිනමාව, ටෙලිනාට්‍ය කියන මේ කුමන මාධ්‍ය තුළ දී වුණත් ඒ කාරණය එසේමයි. මට අවශ්‍ය වුණේ ඒ අන් අයගේ වඩාත් අවධානය යොමු නොවුණු ස්පර්ශ නොවුණු මානය ස්පර්ශ කිරීමටයි. ‘සෙංකොට්ටං’ නවකතාව මා අතින් ලියැවෙන්නේ මා ඉහත කියූ කාරණාව මූලික කර ගෙනයි.මා අදහස් කළ කාරණය කොයිතරම් දුරට මේ කෘතිය ඔස්සේ කතාබහට ලක්වුණා ද කියන්න තීරණය කළ යුත්තේ පාඨකයන්. එය පාඨකයන්ට අයත් කාර්යයක්.* රත්නපුර ප්‍රදේශය හා ඈඳුණු මේ කතාව ඔබගේ සිතෙහි පිළිසිඳ ගත්තේ ඔබට ලැබුණු අත්දැකීමක් ආශ්‍රයෙන්ද?මම ඉපදෙන්නේ රත්නපුර ප්‍රදේශයේ. ඒ ප්‍රදේශයේ තිබුණු ජනවහර, ජනශ්‍රැති, ගැමියෝ කියන මේ සියලු දේ මට නුහුරු දේ නෙවෙයි. ඒ ප්‍රදේශයේ ජීවත් වුණු කෙනෙක් විදියට ඔවුන් පිළිබඳ මා නිරතුරුව ම විමසිල්ලෙන් සිටියා. මේ අදහස මගේ සිතේ පිළිසිඳුණාට පස්සේ ඒ සඳහා අවශ්‍ය පරිසරය සොයමින් මා ඇවිද්දා.ඒ අවට ප්‍රදේශයේ ඊට අවශ්‍ය සාධක නොතිබුණත් විවිධ කාරණා සොයාගෙන යද්දී මගේ ප්‍රදේශයෙන් ලැබුණු බොහෝ දේ මට ප්‍රයෝජනවත් වුණා. මා සොයාගත් කරුණු පෙළ ගැස්වීමේ දී මගේ ප්‍රදේශයෙන් ලැබුණු අත්දැකීම් මට පහසුවක් ගෙනාවා. මේ අතර තිබෙන සමහර සිදුවීම් කතාව ගොඩනැඟීමේ දී ගත්තේ මා විසූ පරිසරයෙන්.* ඔබව පාඨකයන් හඳුනා ගන්නේ කවියෙක් ලෙසයි. නවකතාව කියන ප්‍රකාශන මාධ්‍ය ඔබ තෝරා ගන්නේ කවියෙක් ලෙස පැවසීමට නොහැකි වූ යම් කාරණයක් පැවසීමට ද?එසේ පවසන්නට නොහැකි වූ කාරණයක් පැවසීමට නොවෙයි මා නවකතාව කියන මාධ්‍යය තෝරා ගත්තේ. ප්‍රවෘත්තියක් නිර්මාණාත්මකව ඉදිරිපත් කිරීමේ දී ඒ සඳහා ප්‍රස්තුත වන්නේ සිනමාව කෙටි කතාව කියන මාධ්‍යයන්ට හසු නොවුණු යම් පරාසයක්. මේ යම් කාරණයක් පිළිබඳ කවියෙන් කියැවෙන පරාසයට වඩා වෙනස් වූ පරාසයක් නවකතාව ඔස්සේ කතාබහ කළ හැකියි. නවකතාව සතු ඒ පරාසය නිසා මා ඒ මාධ්‍ය තෝරා ගත්තා.* චරිත විකාශනය පිළිබඳ අවධානය යොමු කළොත් නවකතාව අවසානයේ දී ඔබ ඉක්මනින් අවසානය වෙත ළඟා වෙන බවක් පෙනෙන්නට තිබෙනවා. ඒ ඇයි ?නවකතාකරුවෙක් විදියට මට කතාව දිගින් දිගට ගෙන යමින් කතාව දිගු කිරීමේ අවශ්‍යතාවයක් තිබුණේ නැහැ. මොකද නවකතාව ඔස්සේ කතාබහ කළයුතු, කිවයුතු කාරණා සියල්ල පවසා අවසාන යැයි කියන අදහස මගේ සිතින් බල පැවැත්වුණු කාරණයක්. ඒක සාර්ථක වුණා ද නැද්ද කියන කාරණය වෙනමයි.කතාව දිගු කිරීමට වඩා ව්‍යංගයෙන් කීම හෝ කතා උපක්‍රමයක් ලෙස එම ක්‍රමය භාවිත කිරීමට මා උත්සාහ කළා කිව්වොත් නිවැරැදියි. ඒ කතා උපක්‍රමය යම් කෙනෙකුට වෙනස් ආකාරයට දැනෙන්නත් පුළුවන්. නමුත් මගේ අදහස වුණේ කතාව දිගු කරමින් අනවශ්‍ය යාන්හෑලි ලියනවා වෙනුවට සරලව හා අවශ්‍ය දේ පමණක් යොදා ගනිමින් නවකතාව රචනා කිරීමයි.* තාරුණ්‍යයේ සිටින ඔබ නවකතාවට පිවිස සිටින නවක තරුණ පිරිස පිළිබඳ තිබෙන්නේ මොනවගේ අදහසක් ද?නවකතාවට පිවිසෙන හෝ පිවිසි තරුණ පරපුරෙහි මේ මාධ්‍ය පිළිබඳ පිබිදීමක් පෙනෙන්නට නැහැ. කවිය, වේදිකා නාට්‍ය වැනි කලා මාධ්‍යයන්ගේ පිබිදීම ගත්තොත් නවකතාව කියන්නේ තරුණයින්ගේ අඩු අවධානයට යොමුවුණු කලා මාධ්‍යයක්. එදා පටන් අද දක්වා ම අප කියවන්නේ එකම ලේඛක නාමාවලියකගේ පොත් පමණයි. මේ කාරණය ඉදිරියේදීවත් වෙනසකට ලක්විය යුතුයි. නවකතාව කියන මාධ්‍ය සඳහා තරුණ පිරිසගේ දෙනෙත් විවර විය යුතු කාලයයි මේ.* එනමුත් අද වෙළෙඳ පොළ දෙස විමසිල්ලෙන් බැලීමේ දී තරුණ තරුණියන් ලියූ නවකතා රැසක් දක්නට ලැබෙනවා.මා මේ කතා කළේ කවියට සාපේක්ෂවයි. අද වෙළෙඳ පොළේ ඕනෑතරම් නවකතා දකින්නට ලැබෙන බව ඇත්තයි. එනමුත් එම නිර්මාණ පිළිබඳ විමසිල්ලෙන් බැලීමේ දී එහි ඇති සරල බව, වගේම එකම රාමුවකට කොටු වූ නවකතා දකින්නට අපට පුළුවන්. සුළු පිරිසක් පමණක් කියවන එවන් නවකතා සීමා වී තිබෙන්නේ එක්තරා පිරිසකට පමණයි.* සාහිත්‍යයේ දී යොදා ගන්නා භාෂාව පිළිබඳ ඔබ දරන්නේ කුමන මතයක්ද?නවකතාවක වඩාත් ම වැදගත් තැනක් හිමිවන අංගයක් වන්නේ භාෂාවයි. සාහිත්‍යයේ දී භාෂාව ඒ තරමට ම වැදගත්. සාහිත්‍යයෙහි දී භාෂාව යෙදිය යුත්තේ සරලවයි. මා නවකතාවේ දී භාවිත කළේ සරල භාෂාවයි. භාෂාව සරලවීම හා නිවැරැදි වීම යන කාරණා සඳහා සාහිත්‍යයේ දී නවක අපගේ අවධානය යොමුවිය යුතුයි. නවකතාවට නවකයෙක් නිසා තවමත් ඉන්නේ මා බස පිළිබඳ ඉගෙන ගනිමින්.අවසාන වශයෙන් මගේ පාඨකයන්ට යමක් කියන්න අවශ්‍යයි. ඒ මගේ කුළුදුල් නවකතාව දොරට වඩින දිනයට එහි පැමිණෙන්න කියායි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=f1208294</link>
    <topic/>
    <author>සටහන සන්ධ්‍යා කරුණාරත්න</author>
    <content>රංගන ශිල්පියකු ලෙස මහජනතාව අතර ප්‍රසිද්ධියට පත්ව සිටින කලාසූරී සතිස්චන්ද්‍ර එදිරිසිංහයන් රචනා කළ නව උපදේශ පුස්තක ත්‍රිත්වය ජෝන් ද සිල්වා සමරු රඟහලේ දී අද (29) සවස 3.30ට දොරට වඩී. මේ සටහන ඒ නිමිත්තෙනි.“ජීවිතය දෙස නව නෙතකින්”, “සාර්ථක ජීවිතයකට සාරවත් සිතිවිලි” , “ආදරය සහ විවාහය” නමැති මේ පුස්තක ත්‍රිත්වය දොරට වැඩුම සහ “සුවඳ පද්ම” උපහාර සම්මාන ප්‍රදානය මිහිඳු සංස්කෘතික පදනමේ තෙවන සංවත්සරය නිමිත්තෙන් පැවැත්වේ.රංගන ශිල්පියකු ලෙස මහජන සිත් දිනා ගත් සතිස්චන්ද්‍ර එදිරිසිංහයන් ලේඛන කලාවට යොමු වන්නේ 2004 වසරේ දී ය. ඇඟලුම් ක්ෂේත්‍රයේ මිත්‍රයකු වන කරූ හීනටිගල මහතාගේ ආරාධනා පරිදි ඇඟලුම් කර්මාන්තශාලා සේවකයන්ට දේශනා පැවැත්වීමට එදිරිසිංහයන් ඉදිරිපත් විණ. යථාර්ථය අවබෝධ කර ගනිමින් යහපත් ජීවිතයකට මඟ සලසා ගන්නා ආකාරය පිළිබඳ දේශනා පැවැත්වූ එදිරිසිංහයන් ග්‍රන්ථ රචනයට ද පෙළැඹිණ.එහි ප්‍රතිඵලයක් ලෙස ඔහු අතින් පොත් රැසක් ලියැවිණ. “අප සතු මිණිමුතු 1 සහ 2, කළගුණ, අපේ තාත්තා, අපේ අම්මා, යහපත, ඔබ තවමත් ප්‍රමාද නැත., කට වටකර වැට, නායකත්වය (ශිෂ්‍ය නායක නායිකාවන්ට), කාර්ය සාධන නායකත්වය (වැඩිහිටියන්ට)” ඔහු අතින් රචිත සෙසු ග්‍රන්ථයන් ය.ජීවිතය පිළිබඳ යථාර්ථවාදී ලෙස වැටහීමක් ඇති කර ගැනීම සහ පුද්ගලයා සතුව පවතින කුසලතා නැත්නම් ප්‍රතිභාවන් හඳුනාගෙන එය තව දුරටත් වර්ධනය කර ගැනීම යනාදී කාරණා දෙකට අනුව කටයුතු කිරීමෙන් පුද්ගලයාගේ දුප්පත්කම නැති කර ගත හැකි බව එදිරිසිංහයන්ගේ මතයයි. එම කාරණාවන් තවදුරටත් අර්ථවත් කරමින් එදිරිසිංහයන් අතින් නවතම ග්‍රන්ථ ත්‍රිත්වය ලියැ වී ඇත.තමාසතුව පවත්නා දැනුම තව දුරටත් වර්ධනය කර ගනිමින් යහපත් ආකල්ප හා සාරධර්ම පවතින සමාජයක් බිරි කිරීමට අත හිත දීම එදිරිසිංහයන්ගේ අරමුණ වී තිබේ. යහපත් විනයක් සහිත වූවකුට යහපත් දර්ශනයක් ඇතිව ජීවත් විය හැකි බව ඔහුගේ අදහසකි. “අඳුරට සාප නොකරමින් එක පහනක් හෝ දල්වන්න” යන කියමන සනාථ කරමින් හෙතෙම සමාජයේ අඩුපාඩුකම් දැක ඒවාට දොස් පවරමින් නොසිට සමාජයට වැඩදායී කටයුත්තක් සිදු කළ බව පවසයි. ඒ ග්‍රන්ථ රචනයයි.මිහිඳු සංස්කෘතික පදනමේ තෙවනසංවත්සරය නිමිත්තෙන් පවත්වන මේ ග්‍රන්ථ ත්‍රිත්වයේ දොරටවැඩුම සහ “සුවඳ පත්ම” උපහාර සම්මාන ප්‍රදානය සම්මානනීය මහාචාර්ය ජේ.බී. දිසානායකයන්ගේ ප්‍රධානත්වයෙන් සිදු කෙරේ.රට ඇය වෙනුවෙන් කළ මෙහෙවරට “සුවද පත්ම” උපහාර සම්මාන ප්‍රදානය සිදු කෙරේ. සිංහල භාෂාවේ උන්නතිය හා සන්නෝනි කොමිසම වෙනුවෙන් කරුණු දැක්වීම වැනි විවිධ මෙහෙවර ඇගැයුම් වස් අධිනීතිඥ ආචාර්ය හරිස්චන්ද්‍ර විජයතුංග (සම්මාන ප්‍රදානය - සම්මානිත මහාචාර්ය ජේ. බී. දිසානායක මහතා, හේතුපාඨ ප්‍රකාශනය – ජාත්‍යන්තර අධ්‍යාපන උපදේශන ආයතනයේ විධායක නිලධාරී කීර්ති ජයසූරිය මහතා), සිංහල සංගීත ක්ෂේත්‍රයේ උන්නතියට සහ සුභාවිත ගීතයේ අභිවර්ධනය උදෙසා ඉටු කළ නිර්මාණශීලී මෙහෙවර ඇගැයුම් වස් ආචාර්ය වික්ටර් රත්නායක (සම්මාන ප්‍රදානය – ජනමාධ්‍ය හා තොරතුරු අමාත්‍යාංශයේ හිටපු ලේකම් ඩබ්ලිව්.බී.ගනේගල මහතා, හේතුපාඨ ප්‍රකාශනය – ප්‍රවීණ ගායන ශිල්පී සුනිල් එදිරිසිංහ මහතා), සිංහල ටෙලි නාට්‍ය කලාවේ උන්නතියට සහ අධ්‍යක්ෂණය තුළින් ඉටු කළ නිර්මාණශීලී මෙහෙවර ඇගැයුම් වස් ප්‍රවීණ කලාකරු සුදත් රෝහණ (සම්මාන ප්‍රදානය – ප්‍රවීණ සිනමාවේදී ආචාර්ය ඩී.බී. නිහාල්සිංහ මහතා, හේතුපාඨ ප්‍රකාශනය – ප්‍රවීණ කලාශිල්පිනී ශ්‍රියානි අමරසේන මහත්මිය) මහත්වරුන්ට සම්මාන ප්‍රදානය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>29</day>
    </date>
    <link>http://www.dinamina.lk/2012/08/29/_art.asp?fn=f1208295</link>
    <topic>සර්පයාගේ දියණියත්පොත් ගෙඩියක් විතරයි</topic>
    <author>රන්ජන් අමරරත්න</author>
    <content>කලාවෙහි එක් අර්ථයක් වන්නේ ජීවය ගැනත් ඒ අවට පරිසරය හෙවත් විශ්වය ගැනත් අතිශය සුන්දර පුදුමයන් නිරූපණය කිරීම ය. පුදුමය හෙවත් විස්මය ඔස්සේ විවිධ රස ජනනය වේ.යථාර්ථ ගවේෂණය යනු ද විස්මය සොයා යන එක් මාර්ගයෙකි. නුතන නවකතාව දෙස බැලුවහොත් එහි කලාත්මක මාර්ගය වන්නේ මිනිස් ජීවිතය පිළිබඳ ආශ්චර්යය පළකිරීම ය. එය ශෝකයක් විය හැකි ය. ප්‍රහර්ෂයක් විය හැකි ය.කුමක් වුව අවසන් ප්‍රතිඵලය වන්නේ මිනිස් ජීවිත පිළිබඳ සාමාන්‍ය මිනිසා නො දත් හා අත් නොදුටු අනුභූතියක් ඉදිරිපත් වීම ය. ඒ මගින් විස්මය පළ වීමය.නවකතාවක සාර්ථක - අසාර්ථකභාවය නිශ්චය කළ හැකි එක් මාර්ගයක් ලෙස අප මුලින් සඳහන් කළ විස්මය හෙවත් අපූර්වත්වය පෙන්වා දිය හැකි ය.එක තැන පල්වෙන හා මෙතෙක් ජීවිතයේ අත් දුටු අනුභූතීන් නැවත - නැවත පෙර පරිදිම නිරූපණය කිරීම සාර්ථක නවකතාකරුවකුගේ මාර්ගය නො වේ.සිංහල නවකතා ව දෙස බලන විට එය එක තැන පල්වෙයි. එක ම අත්දැකීම් පෙර පරිදි ම යළි - යළි ඉදිරිපත් වෙයි. වෙනසකට ඇත්තේ කර්තෘගේ නම වෙනස් වීම පමණි.දීර්ඝ කාලයක සිට මන්දනයට ලක් ව ඇති සිංහල නවකතාවට කදිම නිදසුනක් ලෙස “සර්පයාගේ දියණිය” නම් පොත් ගෙඩිය හඳුන්වා දිය හැකි ය. එය පාඨකයා අතිශය වෙහෙසකට පත් කරවනසුලු හිස් ප්‍රබන්ධයෙකි.උපේක්ෂා නුවන්ශ්‍රීනි නම් කතුවරිය මේ පොත් ගෙඩිය ආරම්භ කරනුයේ දොස්තොවුස්කි සේ ජීවිතයට බරක් හා විස්මයක් එක් කරමින් ය.එතැන් සිට මේ කතාව ගලා යන්නේ අනවශ්‍ය විස්තර වර්ණනා, පඬි වදන් හා කතාවට නො ගැළපෙන චරිතයන් ද ඒකරාශී කරමින් ය. මේ කතුවරිය ට ඉලක්කයක් නැත. ජීවිතය පිළිබඳ දර්ශනයක් නැත. විශාල සිදුවීම් ප්‍රමාණයක් එල්ලයකින් තොර ව ඉබාගාතේ විස්තර කිරීම පමණක් කතුවරිය අතින් සිදු වී තිබේ.මේධා මේ නවකතාවේ ප්‍රධාන චරිතය යි. ඇගේ ආත්ම කථනයක් ලෙස හා අතීතා’වර්ජනයක් ලෙස ද කතා විකාශය සිදු වේ. මේධාගේ පියා පහතරට ය. අම්මා උඩරට ය. මේධාගේ සැබෑ පියා කවුරුන්දැ’යි සංකේත පියා දන්නේ නැත. විවාහයෙන් මාස හයකට පසු දරුවා බිහි වන බැවිනි. කතුවරිය විසින් මව ද පියා ද හිටි හැටියේ අතුරුදන් කරනු ලැබේ. ඒ මේධා හුදෙකලා කිරීම සඳහා ය.කතුවරිය නවකතාවක බාල ම සූත්‍රය භාවිත කරමින් පියා මරණයට පත් කරන්නී ය. මව ද මරණයට පත් කරන්නී ය. ඊළඟට සුනාමියක්, අසරණ සරණ නිවාසයක්, දේශපාලන ව්‍යාපාරයක් මුල් කර ගනිමින් කතාව ඉදිරියට ඇදේ.මේධා යනු මේ ලෝකයේ ගැහැනියක නම්; විය නොහැකි ය. ඇය අක්මුල් නැති චරිතයකි. ඇයගේ ජීවිතයට හේතු - ප්‍රත්‍යයන් නැත.ඇයගේ අධ්‍යාපනය, පත්තර කලාව, කවීත්වය ආකස්මිකව පහළ වූ අද්භූත ප්‍රපංචයන් ය. මේධාගේ චරිතය ඔස්සේ කියැවෙන්නේ කතුවරියගේ අතාර්කික හිතලු යැයි පිළිගන්නට පුළුවන. කතුවරිය නිතර - නිතර සිහියට නඟන එක් අත්දැකීමක් වන්නේ පිරිමියකු සමඟ යහන් ගත වීමෙන් බෙල්ලේ මතු වන ලපය යි. එය කතුවරියගේ විශේෂ අත්දැකීමක් විය හැකි’මුත් පාඨකයා ඉන් විස්මයට පත් වන්නේ නැත. පාඨකයාට ඉන් ලැබෙන රසයකුත් නැත.“සර්පයාගේ දියණිය” නවකතාව මෙවර “ස්වර්ණ පුස්තක” සම්මාන උළෙලෙහි දෙවන වටය සඳහා ද නිර්දේශිත වී තිබුණේ වුව; එම ප්‍රබන්ධයෙන් ප්‍රකට වන ප්‍රධාන දුර්වලතා පහක් තිබේ.(i) සියුම් හෝ සංකීර්ණ චරිත නිරූපණය වෙනුවට අනවශ්‍ය විස්තරවලින් චරිත විස්ථාපනය කිරීම. (ii) ධාරණාවක් නොවීම හෙවත් අරමුණකින් තොරව ඉබාගාතේ කතාවක් කීම. (iii) පුනරුච්චාරණ අධික වීම. (iv) විශාල චරිත ප්‍රමාණයක් අනවශ්‍ය ලෙස කතාවට එකතු කිරීම. (v) පාඨකයා වෙහෙසට පත් කිරිම හෙවත් කතා රසය නැතිකම.නවකතාවක මුඛ්‍ය ශිල්ප ධර්මය වන්නේ චරිත නිරූපණය යි. ඕනෑ ම සාර්ථක නවකතාවක අපූරු චරිත නිරූපණයක් තිබේ. කතුවරියගේ කැපී පෙනෙන ලක්ෂණය වන්නේ චරිත නිරූපණය වෙනුවට චරිත විස්තර කිරීම ය. සිදුවීම් විස්තර කිරීම ය. මේ කතාවේ සෑම පරිච්ඡේදයක් ම ආරම්භ වන්නේ පරිසරය හා බද්ධ දීර්ඝ විස්තරයකින් ය. එම විස්තර කතාවේ චරිත නිරූපණයට සම්බන්ධ වන්නේ කලාතුරෙකින්ය.හර්මන් හෙස සිය “සිද්ධාර්ථ” නම් කෘතියේ දී ප්‍රධාන චරිතය වූ සිද්ධාර්ථ හා ඔහුගේ කලණ මිතුරා වූ ගෝවින්ද යන චරිත දෙක නිරූපණය කරන්නේ කෙසේ ද? කතුවරයාට මුඛ්‍ය අරමුණක් තිබේ. ඒ පුද්ගල විමුක්තිය පිළිබඳ සංවාදය යි. එම සංවාදය සඳහා ගෝවින්ද හා සිද්ධාර්ථ අතර දීර්ඝ සංවාද පවතී. ඒවා අරමුණෙන් බැහැර නැත. නීරස නැත. නවකතාව කෙටි ය. කවියක් බඳු ය. කිසිසේත් ම නීරස නැත.ඇල්බෙයා කැමූ “පිටස්තරයා” කෘතියේ දී මසෙල්ගේ චරිතය ගොඩ නඟන්නේ කෙසේ ද? ඔහු අමුතු මිනිසෙකි. විස්මය හැම විට ම පවතී. කතාව ආරම්භ වන්නේ් පුදුමයකින් ය. අවසානය දක්වා ම එය විස්මය පවතී. අනවශ්‍ය වචනයක් තිතක් කොමාවක් පවා එහි නැත.නූතන සිංහල නවකතාකරුවන් චරිත නිරූපණය අතින් ඉතා දුර්වල ය. චරිත ගවේෂණයක් ඔවුන් ළඟ නැත. නිරූපණය පිළිබඳ අභ්‍යාසයක් ද ඔවුන් ළඟ නැත. උපේක්ෂා නුවන්ශ්‍රීනි ඊට කදිම නිදසුනකි.ඈ ඇතැම් විට එක ම චරිතය තුළ ද පරස්පරයන් මවයි. එම පරස්පරයන් අතාර්කික ය. නිහඬ ගැඹුරු චරිතයක් ලෙස පළමු ව හුවා දැක්වූ මේධාගේ මව පසුව භේද යුක්තියකින් තොර ව වාචාල ගැහැනියක කරයි. (අම්මා වඩාත් දොඩමළු ගැහැනියක වූ නිසා; මම ඉතා නිහඬ තරුණියක වීමි.)සර්පයාගේ දියණිය කෘතියේ චරිත නිරූපණය ගැන දිගින් - දිගට ම කරුණු දැක්වීමෙහි තේරුමක් නැත.එහි ඇත්තේ අසාර්ථක චරිත නිරූපණයක් පමණක් නො ව, පාඨකයා වෙහෙසට පත් කරවන චරිත නිරූපණයකි. මේ කතුවරියට දැක්මක් හෙවත් දෘෂ්ටියක් නැති බව අපි මුලින් සඳහන් කළෙමු. එබැවින් ඇයගේ අන්තර්ගතය විසිරී - පැතිරී පවතී. එක ම දේ නැවත - නැවත කිය යි. කතුවරිය ජීවිත විවරණය යන්න නිවැරැදි ලෙස හඳුනාගෙන නැති අතර එය නිර්මාණාත්මක ව ඉදිරිපත් කිරීමට ද නො දන්නී ය. ඒ නිසා ම සර්පයාගේ දියණිය කෘතිය හිස් පොත් ගෙඩියක් බවට පත් වේ.විචාරකයාගේ කාර්යභාරය වන්නේ කිසියම් කලා කෘතියක තත්ව නිර්ණය කොට එය පාඨකයාට හඳුන්වාදීම ය. මේ කෘතියේ තත්ව නිර්ණය කිරීමේ දී ඉහතින් සඳහන් කළ දුර්වලතා සියල්ල ප්‍රකට වේ. එහෙත් නවකතාව යනු ගණිත සූත්‍රයක් නො වේ. එය ගණනය කළ හැකි ප්‍රමේයයක් නැත. එබැවින් ගජ මිතුරු විචාරකයකුට අලුත් සූත්‍රයක් මගින් සර්පයාගේ දියණිය හුවා දක්වන්නට පුළුවන. එය සාර්ථක නවකතාවක් යැයි තර්ක කරන්නටත් පුළුවන.අද එබඳු විචාර ඕනෑතරම් පළ වේ. එහෙත් පාඨකයා බුද්ධිමත් ය. ඔව්හු ඒවාට නො රැවටෙති.සිංහල නවකතාව අයාලේ යන්නට පටන් ගත්තේ මෑතක සිට ය. සම්මාන උළෙල හා සම්මන්ත්‍රණ බහුල ලෙස පැවැතිය ද නවකතාව පිළිබඳ නිගමනයක්, ප්‍රමිතියක්, සංස්කරණයක් හා හරි විචාරයක් ද අප අතර නැත. නවකතාව ගැන කිසිදු අධ්‍යයනයක් නැති අය තමන්ගේ කතාව ප්‍රසිද්ධ කිරීමේ මාර්ගයක් ලෙස ප්‍රබන්ධ කථාව තෝරාගෙන සිටිති. ඒ අනුව තමන්ගේ සිහින හා හිතලු නවකතාවට ඇතුළත් කරති.මේ ක්‍රමය පවතින තාක් විකාර නවකතා බිහි වනු ඇත.සිංහල සාහිත්‍යයට නිය ම නවකතාව හඳුන්වා දුන්නේ ද ඊට දාර්ශනික පදනමක් ඇති කළේ ද මාර්ටින් වික්‍රමසිංහ මහතා ය. සිංහල නවකතාවේ භාෂාව ඉදිරියට ගෙන ගියේ මහාචාර්ය සරච්චන්ද්‍ර ය. ඉනික්බිති සාර්ථක නවකතාකරුවන් කිහිප දෙනකු පහළ වුව අද ඔවුන්ගේ මාර්ගය ඉදිරියට ගෙන යන්නකු දැකිය නො හැකි ය. සිංහල නවකතාවේ කලාත්මක ලක්ෂණ, දාර්ශනික පදනම මෙන් ම භාෂා භාවිතය ද දුර්වල ය.මේ පරිහානියෙන් ගොඩ ඒමට නම් දීර්ඝ අභ්‍යාසයක් අවශ්‍ය වේ. එහෙත් අපේ නවකතාකරුවන් ඊට සූදානම් නැත. ඔවුහු තමන් ම කෙරුමා යැයි සිතන මමංකාරය නම් රෝගයෙන් පෙළෙති. මේ අනුව බලන විට පෙනී යන්නේ සිංහල නවකතාව බේරා ගැනීමට දෙවියන් වහන්සේ ට වත් බැරි බව ය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=n120830_br1</link>
    <topic>ජනපතිව ඉමහත් හරසරින් ටෙහෙරානයේ දී පිළි ගනී</topic>
    <author/>
    <content>(2012-08-30 10.30)ඉරානයේ පැවැත්වෙන නොබැඳි ජාතීන්ගේ 16වැනි රාජ්‍ය නායක සමුළුවට සහභාගිවීම සඳහා පිටත්ව ගිය ජනාධිපති මහින්ද රාජපක්ෂ මහතා අද (30) අලූයම ටෙහෙරාන් නුවර - ටේරාබාද් ගුවන්තොටුපළ වෙත ළඟාවී තිබේ.එහිදී ඉරාන රජය වෙනුවෙන් ජනාධිපතිවරයා ප‍්‍රමුඛ මෙරට දූත පිරිස පිළිගනු ලැබුවේ එරට අධිකරණ අමාත්‍යවරයායි.පසුගිය 25වැනිදා ආරම්භ කෙරුණු නොබැඳි ජාතීන්ගේ සමුළුවේ රාජ්‍ය නායක සමුළුව අද (30) ආරම්භ විය.ලෝකයේ දෙවැනි විශාලම ජාත්‍යන්තර සංවිධානයද වන නොබැදි ජාතීන්ගේ සමුළුව අමතා ජනාධිපති මහින්ද රාජපක්ෂ මහතා අද (30) සිය දේශනය පැවැත්වීමට නියමිතව තිබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=n1208301</link>
    <topic>සර්වඥ ධාතූන් වහන්සේටඑජාපය අපහාස කරයි</topic>
    <author>සිතාරා සේනානි සහ සමන්මලී ප්‍රියශාන්ති</author>
    <content>සටන් පාඨ නොමැතිව නන්නත්තාර වී සි‍ටින එක්සත් ජාතික පක්ෂය අද සර්වඥ ධාතූන් වහන්සේ සටන් පාඨයක් ලෙස මැතිවරණ ව්‍යාපාරය තුළ භාවිත කරන බව ශ්‍රී ලංකා නිදහස් පක්ෂය අවධාරණය කරයි.වසර 34කට පසු මෙරටට වැඩම කළ සර්වඥ ධාතූන් වහන්සේට අගෞරව නොකර ඉදිරි දින දහය තුළවත් මැතිවරණ ප්‍රවාහයට එක් වැන්නැයි ද නිදහස් පක්ෂ නායකයෝ එක්සත් ජාතික පක්ෂයෙන් ඉල්ලීමක් කරයි.මහවැලි කේන්ද්‍රයේ දී ඊයේ(29) පැවැති මාධ්‍ය හමුවකට සහභාගී වෙමින් ශ්‍රී ලංකා නිදහස් පක්ෂයේ භාණ්ඩාගාරික යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා ප්‍රකාශ ක‍ළේ ජනාධිපතිවරයා සර්වඥ ධාතූන් ලංකාවට වැඩම කරවන ලෙස ඉන්දියා රජයෙන් ඉල්ලීමක් කළේ මීට බොහෝ කාලයකට පෙර දී බවයි. සර්වඥ ධාතූන් වහන්සේ ලංකාවට වැඩම කරවන ලද්දේ මැතිවරණ වාසි සඳහා නොවන බව අවධාරණය කරන බවත් ඇමැතිවරයා කියා සිටි අලහප්පෙරුම මහතා එක්සත් ජාතික පක්ෂය සර්වඥ ධාතූන් වහන්සේව මැතිවරණ ව්‍යාපාරයට භාවිතා කිරිම කණගාටුවට කරුණක් බවත් කීවේය.එජාපය මැතිවරණවල අවසන් කාල පරිච්ඡේදය පැමිණි අවස්ථාවේ මැතිවරණ ජයග්‍රහණය වෙනුවෙන් කටයුතු නොකර මැතිවරණ පරාජය වෙනුවෙන් වගඋත්තර බදින ප්‍රකාශ නිකුත් කරන බවත් ඉතිහාසය පුරා එක්සත් ජාතික පක්ෂය අනුගමනය කළේ මේ ක්‍රියාවලිය බවත් ඇමැතිවරයා කීවේය. පරාජයේ මුව හම් සෙවීම අතහැර දමා ජාතිවාදය, ආගම්වාදය පතුරවාලීමෙන් වැළකී ඉදිරි දින 10 දී මැතිවරණ ව්‍යුහයට එක් වන්නැයි විපක්ෂයට ආරාධනා කරන බවත් ඇමැතිවරයා මෙහිදී කීවේය.ජනාධිපතිවරයා සහ රජය ගෙදර යවන බව මැතිවරණය ආරම්භයේ දී ප්‍රකාශ කළ එක්සත් ජාතික පක්ෂය අද වන විට එම තේමාව අමතක කර පරාජයට වගඋත්තර බදින ප්‍රකාශ නිකුත් කරමින් සිටින බවද ඒ මහතා පැවසීය. දෙමළ සන්ධානයේ මන්ත්‍රීවරුන් අද නැ‍ඟෙනහිර පළාතේ තවත් ඊලමක් වෙනුවෙන් ඡන්දය දෙන්නැයි ජනතාවගෙන් ඉල්ලා ඇතැයි කියන අලහප්පෙරුම මහතා, දෙමළ සන්ධානය දෙමළ මහඇමැතිවරයකු පත් කරන ලෙසත් මුස්ලිම් කොංග්‍රසය මුස්ලිම් නායකයකු පත් කරන ලෙසත් නැ‍ඟෙනහිර ජනතාවගෙන් ඉල්ලීම් කර ඇතැයි ද කීවේය.එක්සත් ජනතා සන්ධානය ලෙස රජය ජනතාවගෙන් ඉල්ලා සිටින්නේ නැගෙනහිරට මහඇමැතිවරයෙකු පත් කරන ලෙස පමණක් යැයිද හෙතෙම පැවසීය. ඉලක්කම් ජයග්‍රහණය වෙනුවෙන් ජාතිවාදය වපුරා ජනතා‍ව අතර ඇති සංහිදියාව වනසන්නට ක්‍රියා නොකරන්නැයි සියලු පක්ෂවලින් ඉල්ලීමක් කරන බවද අලහප්පෙරුම මහතා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=n1208302</link>
    <topic>සියලු ජාතීන්ගේ ආගමික නිදහස අකුරටම රකිනවා</topic>
    <author>ධනුෂ්ක ගොඩකුඹුර පුල්මුඩේ සිට</author>
    <content>සිංහල,දෙමළ, මුස්ලිම් සියලු ජාතීන්ගේ ආගමික නිදහස තහවුරු කිරීමට රජයට පැවරී තිබෙන සුවිශේෂී වගකීම අකුරටම ඉටු කිරීමට සූදානම් බව ජනාධිපති මහින්ද රාජපක්ෂ මහතා අවධාරණය කළේය.ජනාධිපතිවරයා මේ අදහස් පල කළේ නැ‍ඟෙනහිර පළාත් සභා මැතිවරණයේ විජයග්‍රහණය තහවුරු කිරීම සඳ හා එක්සත් ජනතා නිදහස් සන්ධානය සංවිධාන කළ පුල්මුඩේ ජනරැලියට පසුගියදා එක්වෙමිනි.ජනාධිපතිවරයා එහිදී වැඩිදුරටත් මෙසේ ද පැවසීය. මම මේ රටේ ජනාධිපති ධුරටය පත් වන විට ජනතාව මගෙන් ඉල්ලා සිටියේ ත්‍රස්තවාදයෙන් නිදහස. ජීවත් වීමේ නිදහස. මේ ජනතාවට හරියාකාරව රැකියාව කරගන්න පුළුවන් කමක් ඒ දවස්වල තිබුණේ නැහැ. දරුවකුට අධ්‍යාපනය ලබාගන්න පුළුවන් කමක් තිබුණේ නැහැ. කුඹුරක් කරන්නට පුළුවන් කමක් තිබුණේ නැහැ.පල්ලියකට ගිහිල්ලා වඳින්න පුළුවන් කමක් තිබුණේ නැහැ. අපි ඉතිහාසයේ දන්නවා කාත්තන්කුඩි පල්ලියේ දී විශාල සංඛ්‍යාවක් ඝාතනය කළා ත්‍රස්තවාදීන් විසින්. අවුරුදු 30 කට පස්සේ මේ යුද්ධය අවසන් වෙලා අද ජනතාවට නිදහසේ පන්සලට පල්ලියට යන්න විතරක් නොවෙයි කුඹුරේ, මුහුදේ ඕනෑම තැනකට ගිහිල්ලා තම රැකියාව කරගෙන ජීවත් වෙන්නට තියෙන අයිතිය, පාසලට යන්නට තිබෙන අයිතිය අපි නැවත ලබාදීලා තිබෙනවා. අද සමහර දේශපාලනඥයෝ ඇවිල්ලා විසබිජ දානවා අර පල්ලියට ගැහුවා. අර පල්ලිය කැඩුවා. ආණ්ඩුව නිදාගන්නවා. වැඩක් කරන්නේ නැහැ. මේ ආදී වශයෙන් මේ ප‍්‍රදේශයට ඇවිල්ලා කියනවා. අර පැත්තට ගිහිල්ලා කියනවා පන්සල් කඩනවා. ආණ්ඩුව කිසිවක් කරන්නේ නැහැ කියලා. මේ රජය ඒ නිසා පන්නා දමන්නයි කියනවා. අපි මතක් කරන්න ඕනෑ. අපි බොහොම පැහැදිලිව කියලා තිබෙනවා මේ රටේ ආගමික නිදහස සුරක්ෂිත කිරීමේ වගකීම මට පවරලා තිබෙනවා. මම සිංහල ජනතාවගේ, දෙමළ ජනතාවගේ, මුස්ලිම් ජනතාවගේ හෝ බර්ගර් ජනතාවගේ පමණක් ජනාධිපතිවරයා පමණක් නොවෙයි මම මේ මුළු රටේම ජනතාවගේ ජනාධිපතිවරයා කියන එක මම ඔබට මතක් කරන්න ඕනෑ.අපිට තිබෙන වගකීම තමයි සියලුම ජාතීන්ට නිදහසේ ජීවත්වෙන්න. සියලුම ආගමිකයින්ට නිදහසේ තම ආගම අදහන්න තිබෙන අයිතිය තහවුරු කිරීම. එය අපේ රජයේ විශේෂ වගකීමක්. මැතිවරණ කාලයේ දී ඡන්දය ගන්න කරන ජාතිවාදය අවුස්සන කතා තුළින් රට, ජනතාව පස්සට ඇදෙනවා මිසක් ඉදිරියට ගෙන යන්න පුළුවන් කමක් නැහැ. සමහරු මගෙන් අහනවා පාරම්පරිකව භුක්ති විඳපු ඉඩම්වල අයිතිය සමාගම්වලට දෙන්න යනවා කියන ප‍්‍රචාරය ගැන. අපි බොහොම පැහැදිලිව කියනවා තමන් භුක්ති විඳපු ඉඩම තමන්ටම ලබා දීමේ වගකීමක් අපට තිබෙනවා. ඒ නිසා එයින් අඟලක්වත් පිටට දෙන්න අපි ඉඩ තබන්නේ නැති බව.ඒ නිසා තමුන්නාන්සේලා බය වෙන්න එපා. කුඹුරු කරන්න, වාරිමාර්ග යෝජනා ක‍්‍රම ආරම්භ කරලා, පොහොර සහනාධාරය දීලා, ජාතියක් වශයෙන් මේ රටේ ගොවි ජනතාව වඩාත් ශක්තිමත් කරලා මේ රටට බත සපයන්නට තිබෙන අයිතිය ආරක්ෂා කරනවා විතරක් නොවෙයි ඔවුන්ට අපි විශේෂයෙන්ම ගෞරව කරන බව ද ඉතාමත් වගකීමෙන් අප කියා සිටිනවා. ඒ නිසා අප සමග අත්වැල් බැඳගෙන පළාත් සභාව, ප‍්‍රාදේශ්‍රීය සභාව විතරක් නොවෙයි මේ රටම එක්සේසත් කරලා රට දියුණු කිරීමට මේ ප‍්‍රදේශයේ ජනතාවගේ සහයෝගය අපි ඉල්ලා සිටිනවා. නැවත ත‍්‍රස්තවාදය මේ රටේ ඇති කරන්න ඉඩ තබන්නේ නැතිව කටයුතු කිරීමේ වගකීම ඔබට තිබෙනවා.ඔබේ දරුවාට හොඳ අධ්‍යාපනයක් ලබාදීලා ඔවුන්ට හොඳ රැකියාවක් කරලා මේ සමාජයේ කෙලින් සිටීමට, සමාජයේ එකිනෙකාට යටත් නොවී වැඩ කරන්නට, මේ රට සංවර්ධනය කරන්නට තිබෙන අවස්ථාව ඔහුට ලබාදෙන්නට ඔබට හා අපට බැඳීමක් තිබෙන බව මතක තබාගන්න.මම මේ දරුවන්ට කියනවා ඔබේ දැනුම, අධ්‍යාපනය පමණයි හොරෙකුට ගන්න බැරි. ඔබේ දේපළ හොරකම් කරන්න පුළුවන්. දේපළ ගිනි ගන්න පුළුවන්. දේපළ විනාශ වෙන්න පුළුවන්. ත‍්‍රස්තවාදීන් ඒවා විනාශ කරන්න පුළුවන්. නමුත් ඔබේ දැනුම කාටවත් හොරකම් කරන්න බැහැ. ඒ නිසා මම මේ දරුවන්ගෙන් ඉල්ලන්නේ තමන්ගේ අධ්‍යාපන කටයුතු හරියාකාරව ඉටුකරගෙන මේ රට සංවර්ධනය සඳහා ඔබත් අපි හා එක්ව අත්වැල් බැඳගෙන මේ රටේ අනාගතය දීප්තිමත් කරන්න සූදානම් වෙන්න කියලා. මේ අම්මලාගෙන් තාත්තලාගෙන් ඉල්ලනවා තමන්ගේ දරුවාට හොඳ අධ්‍යාපනයක් ලබාදීම සඳහා අවශ්‍ය සෑම ශක්තියක්ම සහයෝගයක්ම ලබාදීමට පියවර ගන්න කියලා.ජනාධිපතිවරයා දෙමළ භාෂාවෙන් අදහස් දක්වමින්. අද ඔබ ඉදිරියේ කතා කරන්න ලැබීම මට ලොකු සතුටක්. නැගෙනහිර නවෝදය තුලින් ඔබේ ප‍්‍රදේශයේ සංවර්ධන කටයුතු කීපයක්ම ඉතා වේගයෙන් සිදුවෙමින් පවතිනවා. ඔබේ ප‍්‍රදේශයේ අධ්‍යාපන, නිවාස, ධීවර, කෘෂිකාර්මික හා සෞඛ්‍ය පහසුකම් වගේම, මහාමාර්ග හා පාලම් ලබාදී තිබෙනවා. තවතවත් පහසුකම් ලබා දෙනවා. ඔබේ දිස්ත‍්‍රික්කයේ කින්නියා පාලම තමයි මේ රටේ තිබෙන දිගම පාලම. මේ හැම දෙයක්ම කාටද? ඔබේ ප‍්‍රදේශයේ ජනතාවටයි. මීට පස්සේ ඔබේ ප‍්‍රදේශය දුෂ්කර ප‍්‍රදේශයක් වෙන්න බැහැ. මේ රටේ ජාති, ආගම්, කුල, පළාත් බේද කිසිවක්ම තිබෙන්න බැහැ. සිංහල, දමිළ, මුස්ලිම් කියා ජාතිවාදී දේශපාලනය එපා. පටු අදහස් කවදටත් එපා. අපි හැමෝම එකට ජීවත් වෙන්න ඕනෑ. සහෝදර සහෝදරියන් වගේ ජීවත් වෙන්න ඕනෑ. අපි හැමෝම මේ රටේ ජනතාවයි.හම්බන්තොට වුණත්, පුල්මුඩේ වුණත්, කොළඹ වුණත් හැම දෙනාම එකයි. හැමෝම සම අයිතිවාසිකම් ඇතිව ජීවත් වෙන්න ඕනෑ. ඒකයි මගේ අවශ්‍යතාව. ඒකයි මගේ බලාපොරොත්තුව. ජාතිවාදයයි ආගම් වාදයයි කතා කරලා ඔබලාව වැරදි මාර්ගයේ ගෙන යන්නට සමහරු උත්සාහ කරනවා. ඒවාට හසුවන්න එපා. ඔබේ දරුවන්ගේ අනාගතය ගැන ඔබ කල්පනා කළ යුතුයි. එයයි වැදගත් . ඔබේ දරුවෝ තමයි ඔබේ ලොකුම සම්පත. ඔබේ ගම දියුණුවෙන්න ඕනෑ. ඔබේ නගරය දියුණු වෙන්න ඕනෑ. ඔබේ ප‍්‍රදේශය දියුණු වෙන්න ඕනෑ. එතකොට ඔබේ දිස්ති‍්‍රක්කය දියුණු වෙනවා.ඔබේ පළාතත් දියුණු වෙනවා. මිත‍්‍රවරුනි, අපි සමග වැඩකරන්න පුළුවන් අයව ඔබලා තෝරාගන්න ඕනෑ. එතකොට ඔබටත් පහසුයි. අපටත් පහසුයි. හැමෝටම පහසුයි. මම ඔබව ආරක්ෂා කරනවා. මම ඔබව අමතක කරන්නේ නැහැ. මම ඔබේ මිත‍්‍රයා. මම ඔබේ ඥාතියා. ඔබට මා විශ්වාස කරන්න පුළුවන්. මම ඔබව විශ්වාස කරනවා.බුලත් කොළය සළකුණ අමතක කරන්න එපා. බුලත් කොළේ ජයග‍්‍රහණය ඔබේ ජයග‍්‍රහණයයි. ඔබේ දරුවන්ගේ ජයග‍්‍රහණයයි. ඔබේ පළාතේ ජයග‍්‍රහණයයි.මැතිඇමැතිවරු ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=n1208303</link>
    <topic>සර්වඥ ධාතු ප්‍රදර්ශනය දීර්ඝ කරයි</topic>
    <author>උපාලි කරුණාරත්න සහ මහින්ද අලුත්ගෙදර</author>
    <content>කපිලවස්තු සර්වඥ ධාතුන් වහන්සේ ප්‍රදර්ශනය සතියකින් දීර්ඝ කිරීමට තීරණය කර ඇත.ශ්‍රී ලංකා රජය සහ ඉන්දීය රජය අතර පවතින මිතුදම තහවුරු කරමින් ආගමික පුනරුදය නංවාළීම උදෙසා මේ ධාතූන් වහන්සේ ශ්‍රී ලංකාවට වැඩම කරවන ලද අතර ජනාධිපති මහින්ද රාජපක්ෂ මහතාගේ ඉල්ලීම පරිදි ‍ප්‍රදර්ශන කාලය දීර්ඝ කිරීමට ඉන්දීය රජය පියවර ගෙන ඇත.මුල්වරට 1978 වසරේදී කපිලවස්තු සර්වඥ ධාතුන්වහන්සේ ශ්‍රී ලංකාවට වැඩම කරවන ලද අතර ඉන් අනතුරුව වසර 33 කට පසුව මෙවර වැඩම කළහ. ජනාධිපති මහින්ද රාජපක්ෂ මහතා ඉන්දීය අගමැති ආචාර්ය මන් මෝහන් සිං මහතාගෙන් කළ ඉල්ලීමක ප්‍රතිඵලයක් වශයෙන් පසුගිය 19 දා ශ්‍රී ලංකාවට වැඩම කරවන ලද අතර මේ වනවිට ශ්‍රී ලංකාවේ ස්ථාන කිහිපයක ප්‍රදර්ශනය කරමින් ලක්ෂ සංඛ්‍යාත පිරිසකගේ ගෞරව බහුමානයට පාත්‍රවූහ.මේ වනවිට කපිලවස්තු සර්වඥ ධාතුන්වහන්සේ ගම්පොළ සම්බුද්ධත්ව ජයන්ති විහාරයේ තැන්පත්කර තිබෙන අතර හෙට (31) සිට වාරියපොළ ශ්‍රී සුමංගල පිරිවෙනේදීද සැප්තැම්බර් මස 02 හා 04 දිනයන්හිදී මාතර කොටිකාගොඩ රජමහා විහාරයේදීද ප්‍රදර්ශනය කිරීමට පියවර ගෙන තිබේ.මේ අතර සැප්තැම්බර් මස 5, 6 හා 7 දිනයන්හිදී තිස්සමහාරාම රජමහා විහාරස්ථානයේදීද 8, 9 හා 10 දිනයන්හිදී කොළඹ හුනුපිටිය ගංගාරාම විහාරයේදීද ප්‍රදර්ශනය කෙරෙන කපිලවස්තු සර්වඥ ධාතුන්වහන්සේ ලබන 11 හා 12 දිනයන්හිදී කැලණිය රජමහා විහාරයේදී ප්‍රදර්ශනය කිරීමට සැලැසුම්කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=n1208304</link>
    <topic>වේවැල්දෙණියේ මේධාලංකාරමහ නාහිමියෝ අපවත් වෙති</topic>
    <author>කොටදෙනියාව සමූහ</author>
    <content>වේවැල්දෙණියේ මේධාලංකාර ශ්‍රී ලංකා රාමඤ්ඤ මහා නිකායේ මහානායක මාහිමිපාණන් වහන්සේ ඊයේ (29) පස්වරුවේ අපවත්වී වදාළහ.අපවත් වන විට උන්වහන්සේ එකසිය හතරවැනි වියේ පසුවූහ. නාහිමියෝ අනූ වසරක් පැවිදි දිවිය ගත කරමින් සම්බුද්ධ ශාසනයේ චිර පැවැත්ම සඳහා අනුපමය සේවාවක් ඉටු කළ යතිවරයාණ කෙනෙකි.විනයධර ධර්මධර සුපේශල ශික්ෂාකාමී සංඝ පීතෘවරයාණන් කෙනකු වූ උන්වහන්සේ 1909 දෙසැම්බර් මස හත් වැනිදා සිංගම්කුට්ටි ආරච්චිගේ ඉසන් අප්පුහාමි මහතා හා රාජපක්ෂ විතාරණලාගේ ලියගුහාමි මහත්මිය ට දාව වේවැල්දෙණිය මිල්ලවලදී සිංගම්කුට්ටි ආරච්චිගේ බෙන්ජමින් අප්පුහාමි නමින් මෙලොවට ජනිත වූහ.හෙතෙම 1922 මැයි 22 වැනිදා අනුරාධපුර අභයගිරි ආරාමයේදී කතලුවේ සීලවංශ හා කදිරාගම සුමනසාර හිමිවරුන්ගේ ආචාර්ය උපාධ්‍යාත්වයෙන් පැවිදි විය. 1930 ජූනි 16 වැනිදා උන්වහන්සේ මාඔයේ ඉඹුල්ගහමංකඩ උදකුක්ඛේප සීමා මාලකයේදී උපසම්පදාව ලැබූහ.නිට්ටඹුව විද්‍යානන්ද පිරිවෙනෙහි අධ්‍යාපනය ලබමින් සිටින අතරදී බුරුමයේ වැඩිදුර අධ්‍යාපනය ලැබීම අතහැර ගුරු හාමුදුරුවන්ගේ දුක් සැප බැලීමෙහි යෙදෙමින් ගුරුවරයාට සැලකීමේ මනා ගුණය පෙන්වූ යතිවරයකු ලෙසද උන්වහන්සේ ප්‍රකටය. 1972 සිට උන්වහන්සේ මීරිගම ශාසනවර්ධන පිරිවෙන් විහාරාධිපති ධුරය හෙබවූ හ. 1983දී උපරිමානුවිජ්ජක තනතුරට පත්වූ වේවැල්දෙණියේ හිමියෝ අනතුරුව සඤ්ඤා ලේඛකාධිකාරී හා අධිකරණ සංඝනායක තනතුරටත් පත්වී මාහැඟි සේවාවක් කළහ.1998 දී ශ්‍රී ලංකා රාමඤ්ඤ මහා නිකායේ මහානායකව වැඩ විසූ පොත්තෙවෙල පඤ්ඤාසාර නාහිමියන්ගේ අපවත්වීමෙන් අනතුරුව මේධාලංකාර හිමියෝ ශ්‍රී ලංකා රාමඤ්ඤ මහා නිකායේ මහානායක ධුරයට පත් වූහ. ඒ ශ්‍රී ලංකා රාමඤ්ඤ මහා නිකායේ දොළොස්වන මහනාහිමියන් ලෙසිනි. නිකායේ සෑම තනතුරකටම උන්වහන්සේ පත්වූයේ තරගයකින් නොවීමද විශේෂත්වයක් විය.නිදහස් ලංකාවේ පළමු අගමැතිවරයා වූ ඩී. ඇස්. සේනානායක මහතා ඇසුරු කළ අතර අද ජාතික පාසලක් ලෙස පවතින මීරිගම ඩී. ඇස්. සේනානායක මධ්‍ය මහා විද්‍යාලයය බිහිකිරීමට මූලිකවී ඇති උන්වහන්සේ විදේශ ගණනාවක ආගමික ප්‍රචාරයේ යෙදී ඇති තෙර නමකි. මහා බෝධි ළමා නිවාසය හා තවලම්පිටිය සෙත් සෙවණ වැඩිහිටි නිවාසය පිහිටුවීමට නාහිමියන්ගෙන් සිදුවූ සේවය අපරිමිතය.තමන්ගේ සියවන උපන්දිනය වෙනුවෙන් මීරිගම දිසා රෝහල මූලික රෝහලක් කරන ලෙසට උන්වහන්සේ කළ ඉල්ලීම සපල වීම නිසා මීරිගම ජනතාවට මහත් සෙතක් අත් වෙමින් පැවතිණි.උන්වහන්සේගේ ජන්ම ශත සංවත්සරය නිමිත්තෙන් මීරිගම රෝහලේ වැඩ ආරම්භ කළ දන්ත ශල්‍යාගාර ගොඩනැගිල්ල ද 101 වැනි ජන්ම දිනයදා දැයට පිරිනැමුණේ මහනාහිමියන්ට දිගාසිරි පතමිනි. තම කටයුතු සියල්ල තනිවම කර ගනිමින් අන් අයට කරදර නොවනසේ උපසම්පදා ශීලය රකිමින් රට, ජාතිය, හා දැයේ දියුණුවට මහත් මෙහෙවරක් ඉටු කළ මහානායක මාහිමිපාණන් වහන්සේගේ දේහය පිළිබඳ ආදාහන පූජෝත්සවය පිළිබඳව පසුව දැනුම් දෙන බව මීරිගම ශාසනවර්ධන පරිවේනාධිපති මරදන්කල්ලේ සුසීම හිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=n1208305</link>
    <topic>ශ්‍රී ලංකා ජනපති අදනොබැඳි සමුළුව අමතයි</topic>
    <author>මහින්ද අලුත්ගෙදර</author>
    <content>ශ්‍රී ලංකා ජනාධිපති මහින්ද රාජපක්ෂ මහතා අද (30) දහසය වැනි නොබැඳි ජාතීන්ගේ රාජ්‍ය නායක සමුළුව අමතයි.ඉරානයේ ටෙහෙරාන් නුවර පැවැත්වෙන මේ සමුළුවට සහභාගි වන ජනාධිපති මහින්ද රාජපක්ෂ මහතා ප්‍රමුඛ ශ්‍රී ලංකා නියෝජිත කණ්ඩායම ඊයේ (29) ශ්‍රී ලංකාවෙන් පිටත්ව ගියහ. අද (30) සහ හෙට (31) දෙදින සමුළුව පැවැත්වෙන අතර සමුළුව අතරවාරයේදී ජනාධිපති මහින්ද රාජපක්ෂ මහතා රටවල් රැසක රාජ්‍ය නායකයින් සමඟ ද්විපාර්ශවික සාකච්ඡා පැවැත්වීමට නියමිත බව විදේශ කටයුතු අමාත්‍යාංශය පවසයි.අවිහරණය සහ මානව හිමිකම් මෙන්ම කලාපීය ගැටලු සම්බන්ධයෙන් මෙවර සමුළුවේදී විශේෂ අවධානය යොමු කරන බවද එම අමාත්‍යාංශය සඳහන් කරයි. අන්තර් රාජ්‍ය සංවිධානයක් වන නොබැඳී ජාතීන්ගේ සංවිධානය දැනට සාමාජික රටවල් 120 කින් සමන්විත වන අතර නිරීක්‍ෂක මට්ටමේ රටවල් 17 ක්ද වේ. ශ්‍රී ලංකාව බෙල්ග්‍රේඩ්හි පැවැති ප්‍රථම නොබැඳී සමුළුවට සහභාගී වූ රටවල් විසි පහෙන් එකක් වන අතර නොබැඳී ව්‍යාපාරයේ 5 වන සමුළුව 1976 අගෝස්තු මාසයේ දී හිටපු අගමැතිනි සිරිමාවෝ බණ්ඩාරනායක මැතිනියගේ ප්‍රධානත්වයෙන් ශ්‍රී ලංකාවේ දී පවත්වන ලදී.ලෝක ජනගහනයෙන් සියයට 55 ක් නියෝජනය කරන නොබැඳී සමුළුව ලොව දෙවන විශාලතම ජාත්‍යන්තර සංවිධානයද වෙයි. මේ සමුළුව පැවැත්වෙන්නේ තෙවසරකට වරක් වන අතර මෙවර එහි සභාපතිත්වය ඊජිප්තුවෙන් ඉරානයට පිරිනැමේ. 1961 වසරේදී පිහිටුවා ගත් නොබැඳි ජාතීන්ගේ සංවිධානයට ආසියානු, අප්‍රිකානු හා ලතින් අමෙරිකානු රටවල් අයත්වන අතර සංවර්ධනය වෙමින් පවත්නා රටවල් මුහුණදෙන ගැටලු සම්බන්ධයෙන් සොයා බලා කඩිනම් විසඳුම් ලබාදීම මෙහි අරමුණ වී තිබේ.ජාතික නිදහස, ස්වෛරීත්වය, භෞමික අඛණ්ඩතාව, ආරක්ෂාව පෝෂණය කිරීම, අධිරාජ්‍ය වාදය හා යටත් විජිතවාදය එරෙහිව ක්‍රියාකිරීම, විදේශ ආක්‍රමණ හා අත්පත් කර ගැනීම් වළකාලීම ආදිය නොබැඳි ජාතීන්ගේ සමුළුවේ අරමුණ වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=n1208306</link>
    <topic>රට දෙකඩ කරන්න හදන කුමන්ත්‍රණවලටකදිම පිළිතුරක් දෙන්න මේ ඡන්දය පවත්වනවා</topic>
    <author>වෝල්ටර් දයාරත්න අනුරාධපුර දිසා විශේෂ</author>
    <content>නියමිත කාලයට කලින් උතුරු මැද පළාත් සභාව විසුරුවා හැර මැතිවරණයට අප ආවේ අපේ රට දෙකට වෙන් කර ඊළමක් හදන්න කැසකවන විදේශීය කුමන්ත්‍රණ කරුවන්ට නියම පිළිතුරක් ලබාදීමට යැයි උතුරුමැද පළාත් සභා (එජනිස) අපේක්ෂක හිටපු කෘෂිකර්ම ඇමැති කේ. එච්. නන්දසේන මහතා ප්‍රකාශ කළේය.ඒ මහතා එම ප්‍රකාශය කළේ අනුරාධපුර සංඝමිත්තා මාවත ගෙඩිගේ ප්‍රදේශයේ පැවැති එක්සත් ජනතා නිදහස් සන්ධානයට සහාය පළ කිරීමේ ප්‍රාදේශීය ජනහමුවක් අමතමිනි. මේ හමුව ආර්. එම්. ලීලා රත්නායක මහත්මිය ප්‍රධාන කමිටුවක් විසින් සංවිධානය කරන ලදී.තවදුරටත් කතා කළ හිටපු ඇමැතිවරයා අපේම සමහර දේශපාලන පක්‍ෂවල අය විදේශ රටවලට මේ මාතෘ භූමියට එරෙහි විවිධ පැමිණිලි අභූත චෝදනා එල්ල කරමින් දේශපාලන ප්‍රයෝජන ගන්න දරන උත්සාහයන් ගැන රටට ආදරය කරන අපේ මාපියන් වැඩිහිටියන් අවධානයෙන් සිටිය යුතු බවද කීය.එක්දහස් නවසිය අනූතුන (1993) වසරේ සිට මැතිවරණ හතරකට මුහුණ දුන් මා මැතිවරණයෙන් මැතිවරණය මම ලබාගත් ඡන්ද ප්‍රතිශතය වැඩිකරගත් අතර මෙවරද පසුගිය වසර කිහිපයේදී මා කරන ලද සේවයට අනුව ජයග්‍රහණය ගැන සැකයක් නැතැයි කීවේය.ජනතාව මා වෙත දක්වන සහාය පිළිබඳ එදා මෙන් අදත් ඉදිරියටත් මා තුළ විශ්වාසයක් ඇති අතර මනාපයට තව කෙනෙකු පාගා මා ඉහළට එන්න හදන කෙනෙක් නොවන බවද තමන් කැමැති අයකුට තමන්ගේ මනාපය සතුට පල කිරීමේ ප්‍රජාතන්ත්‍රීය අයිතිය ලබාදීම මගේ ප්‍රතිපත්තිය බවද කීය.අපේක්ෂකයන් විසිහතර (24) දෙනෙක් තරග කරනවා මනාප තුන (03) යි තියෙන්නේ. එදා ජේ. ආර්. ජයවර්ධන ඇති කළ මේ මනාප ඡන්ද ක්‍රමයෙන් එකම පක්ෂයේ එකම ගමේ අය මනාපය අමනාපයක් කර ගන්නවා. නමුත් එක්සත් ජනතා නිදහස් සන්ධානය තුළ එවැනි ගැටීම් නැති බව පෙන්නුම් කරන්න අපි එක්සිත්ව සිටින්නේ යැයිද පැවසීය.කොටි ත්‍රස්තවාදයෙන් ජනාධිපතිතුමා මව්බිම බේරාගත් පසුවත් දැන් බටහිර රටවල් කිහිපයක් එක්වී අපේ රටේ ඇතැම් දේශපාලන නායකයින්ගේද සහාය මත රට අස්ථාවර කරන්න හදන මේ මොහොතේ ඔවුන්ට දිය හැකි හොඳම පිළිතුර අපේ ජනතාව තවමත් මේ රජය සමගයි කියා බුලත් කොළය ජයග්‍රහණය කරවීම යැයිද කීය.ග්‍රාමීය සංවර්ධන පදනම් ආයතනයේ අධ්‍යක්‍ෂක නිමල් පද්මසිරි මහතාද කථා කළ අතර සෞඛ්‍ය සේවා සුබ සාධක සංගමයේ ලේකම්වරයා ප්‍රධාන විශාල පිරිසක් සහභාගී වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=n1208307</link>
    <topic>මේධාලංකාර මහ නාහිමිගේආදාහන පූජෝත්සවයට රාජ්‍ය අනුග්‍රහය</topic>
    <author>උපාලි කරුණාරත්න</author>
    <content>වේවැල්දෙණියේ මේධාලංකාර මහ නාහිමියන්ගේ ආදාහන කටයුතු පූර්ණ රාජ්‍ය අනුග්‍රහය යටතේ සිදුකිරීමට ජනාධිපති මහින්ද රාජපක්ෂ මහතා උපදෙස් දුන් බව බුද්ධ ශාසන හා ආගමික කටයුතු අමාත්‍යාංශයේ ලේකම් එම්. කේ. බී. දිසානායක මහතා පැවැසීය.අගමැති දි. මු. ජයරත්න මහතාගේ අධීක්ෂණය යටතේ ආදාහන පූජෝත්සවය සිදුකරන බව ද ලේකම්වරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=n1208308</link>
    <topic>ශිෂ්‍යත්වය සමත් ගම්බද දරු දැරියන්ටලබන වසරේ සිට පරිගණක</topic>
    <author>මාවනැල්ල සමූහ පී. සෙනෙවිරත්න</author>
    <content>ගම් දනව් වල පාසල් වල අධ්‍යාපනය ලබන දරුවන්ගෙන් ශිෂ්‍යත්ව විභාගය සඳහා ඉදිරිපත්ව එම විභාගයෙන් සමත්වන සියලු දරු දැරියන්ට ලබන වසරේ පටන් පරිගණක යන්ත්‍ර ලබා දෙන්නට පියවරක් ගන්න වග හම්බන්තොට පාර්ලිමේන්තු මන්ත්‍රී නාමල් රාජපක්ෂ මහතා අරණායක පැවති ජනහමුවක් අමතා ප්‍රකාශ කළේය.සබරගමුව පළාත් සභා මැතිවරණයේ කෑගල්ල දිසාව සඳහා තරග කරනු ලබන එජනිස අපේක්ෂක චමිල දිසානායක මහතාට සහ එජනිස සෙසු අපේක්ෂකවරුන්ට සහයෝගය ලබාදීම සඳහා නියෝජ්‍ය සෞඛ්‍ය අමාත්‍ය ලලිත් දිසානායක මහතා විසින් සංවිධානය කර පවත්වන ලද ජන හමුවකදී නාමල් රාජපක්ෂ මන්ත්‍රීවරයා වැඩිදුරටත් අදහස් දක්වමින් මෙසේද පැවසීය.2005 ජනාධිපතිවරණයෙන් මහින්ද රාජපක්ෂ චින්තනය තුළින් ජනතාවට එදා ප්‍රකාශ කළේ ගමත් නගරයත් එක හා සමානව දියුණු කරන්නට මහින්ද රාජපක්ෂ ජනාධිපතිතුමා බලයට පත්වුවහොත් ගතයුතු ක්‍රියාමාර්ග නිසි අයුරින් ගන්නා වගයි. එහිදී ගම්බද දරුවන්ටද ඉහළ අධ්‍යාපනයක් ලබා දෙන්නත් නව ලොවට සරිලන දැනුම් සම්භාරයක් ඒ දරුවන්ටද ලබා දෙන වග ද ප්‍රකාශ කළා. දැන් ඒ පොරොන්දු ඉටු කිරීම සිදු වෙමින් පවතිනවා.ඒ අනුව වර්තමාන දරුවන්ට පරිගණක අධ්‍යාපනය අත්‍යවශ්‍ය වන තත්ත්වයක් උද්ගතව ඇති නිසා සෑම වැටෙකම දරු දැරියන්ගේ අනාගතය ගැන සිතන තමන් මෙම නව සංකල්පය ඉදිරිපත් කරන වගද ඒ අනුව ලබන වසරේ සිට ගම්බද අධ්‍යාපනය ලබන දරුවන්ටද නගරයේ උසස් පෙළේ විදුහලක අධ්‍යාපනය ලබන දරුවන්ට මෙන්ම නව තාක්ෂණ ක්‍රමවේදයක් මතින් ලබා දෙන යුගයේ සෑම දරුවෙකුටම අධ්‍යාපනයේදී අත්‍යවශ්‍ය අංගයක් බවට පත් වන පරිගණක යන්ත්‍රයක් ලබා දෙන්නටද පියවර ගන්න වග මම හැම දෙනා වෙත ප්‍රකාශ කර සිටිමි.සංවර්ධන වන රටක දරුවන්ට නව ලොවට පිවිසීමටත් නව දැනුම ලබා ගන්නටත් පරිගණක යන්ත්‍රය අත්‍යවශ්‍ය උපකරණයක් බවට දැන් පත්ව තිබෙනවා. එම නිසා පරිගණක යන්ත්‍රයක් හැසිරවීමට ක්‍රියාත්මක කිරීමට හැකි වන වයසට පත්වන හැම පාසල් දරුවෙකුටම එම යන්ත්‍රයක් ලබාදීම අවශ්‍යවන නමුත් එහි අත්හදාබැලීමක් ලෙසට ලබන වසරේ ශිෂ්‍යත්ව විභාගයෙන් සමත්වන දරු දැරියන්ට අපි පරිගණක යන්ත්‍රයක් ලබාදී අත්හදා බැලීමක් සිදු කරමු යැයිද මෙහිදී නාමල් රාජපක්ෂ මහතා පැවසීය.මෙහිදී ජනහමුව ඇමතූ එජනිස අපේක්ෂක චමිල දිසානායක මහතා අද අපේ දේශයේ නව උදාව සිදුවෙමින් මහින්ද චින්තනයේ නව දැක්ම ඔස්සේ රට සංවර්ධනය වෙමින් දේශයේ දරුවන්ද නව ලොවට පිවිසෙමින් සිටින බව සමස්ත ලෝකයේම මේ වන විට නව උදාවක් සිදුවෙමින් පවතිනවා. ඒ බව තේරුම් ගත් මහින්ද රාජපක්ෂ ජනාධිපතිතුමා අපේ දේශය සෑම අතින්ම සංවර්ධනය කරා ගෙන යමින් ජනතාවත් දරු පරපුරත් නව ලොවට සුදුසු අයුරින් සැකසීම සඳහා රජයේ නව වැඩසටහන් මතින් ක්‍රියාමාර්ගයක ගනිමින් සිටිනවා.ඒ අතර නව පරපුර ගැන යම් ලැදියාවකින් ජනාධිපතිතුමාණන්ගේ පුත්‍ර රත්නයද දැන් අප සමග එක්ව රටට ජනතාවගේ දරුවන් හට යහපත් දිවියකුත් ඉතා හොඳ ආර්ථික තත්ත්වයකුත් ලබාදී දේශයට සුදුසු අනාගත පරපුරක් සැකසීමේ පරම සුන්දර චේතනාවෙන් අප හා එක්ව සිටිනවා. උදාරවූද ජනතාවාදී වූද නව සංකල්පයක මතින් සෑම මොහොතකම හිතන පතන නාමල් රාජපක්ෂ තරුණ නායකතුමන් සමග දැන් කෑගල්ල දිසා තරුණ සංහතියම එක්වෙමින් සිටින වගද මමත් ප්‍රකාශ කර සිටිමියි ද පැවසීය.මෙහිදී ජනහමුව ඇමතූ නියෝජ්‍ය සෞඛ්‍ය අමාත්‍ය ලලිත් දිසානායක මහතා මාගේ දේශපාලන ගමනට සවිය ලබා දීමට දැන් චමිල පුතාද එක්ව ජනතා සේවාවට කැපවී සිටිනවා. එම නිසා මාගේ ඒ ජනතාවාදී චින්තනය අනුව ඔහුද ක්‍රියා කරන්නට ප්‍රතිඥා දෙමින් ඉදිරිපත් වීම සලකා බලා මෙවර සබරගමුව පළාත් සභාවේ කෑගල්ල දිසා මන්ත්‍රීවරයකු ලෙසට චමිල දිසානායක මාගේ පුතුටද ජන වරමක් ලබා දෙන්න කියා මා සැමට ගෞරවයෙන් ආයාචනය කර සිටිමි. ඊට කාගේත් අවධානය යොමුකරන ලෙසටද සිරස නමා පවසා සිටිමියිද පැවසීය.ඉන්දික පුෂ්පකුමාර ජයරත්න ප්‍රාදේශීය සභාපති දිනේෂ් ගුණරත්න ප්‍රාදේශීය සභා මන්ත්‍රී ස්ටැන්ලි තිලකරත්න යන මහත්වරුද තවත් අයද මෙම ජනහමුව ඇමතූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=n1208309</link>
    <topic>හිටපු ඇමැති තොණ්ඩමාන්ගේජන්ම දින සමරුව</topic>
    <author>අනුර ප්‍රේමලාල් සහ රක්ෂණ ශ්‍රීයන්ත</author>
    <content>ලංකා කම්කරු කොන්ග්‍රසයේ නිර්මාතෘ හා හිටපු කැබිනට් ඇමැතිවරයකු වූ සෞම්‍යමූර්ති තොණ්ඩමාන් මහතාගේ 99 වැනි උපන්දින සමරුම අදට (30) යෙදී ඇත.එබැවින් ඒ මහතාට පුෂ්පෝපහාර පිදීමේ විශේෂ උත්සවයක් අද (30) පෙරවරු 7.00 ට පැරැණි පාර්ලිමේන්තු ගොඩනැගිල්ලේ ඒ මහතාගේ පිළිරුව අසළ ඇමැති ආරුමුගන් තොණ්ඩමාන් හා නියෝජ්‍ය ඇමැති මුත්තු සිවලිංගම් මහත්වරුන්ගේ ප්‍රධානත්වයෙන් සිදුකෙරේ.එම අවස්ථාවට ලංකා කම්කරු කොංග්‍රසයේ ජ්‍යෙෂ්ඨ සාමාජික සාමාජිකාවන් සහභාගි වීමට නියමිතය. සෞම්‍යමූර්ති තොණ්ඩමන් මහතා 1939 දී ඉන්දියන් සිලෝන් කොංග්‍රසය නමින් වෘත්තීය සමිතියක් පිහිටුවා වතු ජනතාවගේ සුබ සිද්ධිය සඳහා අරගලයක් ආරම්භ කළ අතර 1940 දී එය ලංකා කම්කරු කොංග්‍රසය නමින් හැඳින්විය.1960 දී හාම්පුතුන් හා වතු සේවකයන් අතර වැටුප් ගිවිසුමක් ආරම්භ කළ සෞම්‍යමූර්ති තොණ්ඩමාන් මහතා ඉන්දියන් සම්භවයක් ඇති වතු කම්කරු ජනතාව සඳහා ඡන්ද අයිතිය ලබාදීමට ශ්‍රී ලාංකික පුරවැසිභාවය පනත පාර්ලිමේන්තුවට ගෙන ඒමට දායක විය.සෞම්‍යමූර්ති තොණ්ඩමාන් මහතා කැබිනට් ඇමැතිවරයකු ලෙසත්, සංචාරක හා පශු සම්පත් හා යටිතල පහසුකම් යන විෂයන් බාරව ක්‍රියා කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=n12083010</link>
    <topic>පහ ශිෂ්‍යත්ව විභාගය අක්‍රමිකතා පැමිණිලි 9ක්</topic>
    <author>භක්ති ධර්මප්‍රිය මෙන්ඩිස් සහ රක්ෂණ ශ්‍රියන්ත</author>
    <content>පහවසර ශිෂ්‍යත්වයේදී නොයෙක් ආක්‍රමිකතා සිදු වූයේ යැයි කියන සිද්ධීන් සම්බන්ධව පොලිසියට පැමිණිලි නවයක් ඉදිරිපත් වී තිබේ. දිවයිනේ ප්‍රදේශ කීපයකින් මේ පැමිණිලි ඉදිරිපත්ව ඇති බව පොලිස් ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා පැවසීය.මේ සම්බන්ධයෙන් පරීක්ෂණ පැවැත්වීමට විශේෂ රහස් පොලිස් කණ්ඩායමක් යොදවන බවද රෝහණ මහතා අවධාරණය කළේ ය.සිදු වූවා යැයි කියන අක්‍රමිකතා සම්බන්ධයෙන් අංක 0112320142 හෝ 0112320143 යන දුරකථනවලට දැනුම් දෙන ලෙස ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=r1208301</link>
    <topic>ත්‍රිරෝද රියැදුරු වෙස්ගෙන කොල්ල කෑම් රැසක් කළසැකකරුවකු වවුල්ගල හේනකදී අත්අඩංගුවට</topic>
    <author>මතුගම සංචාරක</author>
    <content>බුලත්සිංහල පොලේගොඩ නගරයේ ත්‍රිරෝද රථ ගාලේ ත්‍රිවිල් රථ රියදුරකු ලෙස පෙනී සිටිමින් ප්‍රදේශයේ සොරකම් හා රන්දම්වැල් පැහැරගෙන යෑමේ සිද්ධීන් විසි හතකට සම්බන්ධ සැකකරුවකු මතුගම පොලිසියේ නොවිසඳුණු අපරාධ විමර්ශන ඒකකයේ නිලධාරීන් විසින් අත්අඩංගුවට ගෙන ඇත.පොලිස් නිලධාරින් කණ්ඩායම නගරයේ සැරිසරද්දී ලබාගත් තොරතුරු අනුව පොලේගොඩ වවුල්ගල කන්දේ හේනක සැඟව සිටියදී අල්ලා ගෙන තිබේ.මහගම පොලේගොඩ, එගොඩවත්ත ප්‍රදේශවලදී මහ මග ගමන් ගත් කාන්තාවන්ගේ ගෙල බැදි රන්මාල පැහැර ගැනීම් දහ තුනක් පිළිබඳ තොරතුරු අනාවරණය කර ගෙන ඇති අතර මෙසේ මංකොල්ලකන ලද රන් අභරණ මතුගම, අගලවත්ත, බුලත්සිංහල ප්‍රදේශයේ රාජ්‍ය බැංකුවලට හා උකස් මධ්‍යස්ථානවලට උකස් කරන ලද කුවිතාන්සි පරීක්ෂණ වලින් පසු සොයා ගෙන තිබේ.රන් ආභරණ උකස් කර ලබා ගත් මුදල් වලින් මිලදී ගත් ත්‍රිරෝද රථය සොයාගෙන ඇති අතර මෙය පසුව කරන ලද සොරකම් රැසක භාණ්ඩ ප්‍රවාහනයට යොදා ගෙන ඇති බවට තොරතුරු හෙළිවී ඇත.මෙසේ සොරකම් කර අලෙවි කරන ලද රූපවාහිනි යන්ත්‍රයක්, දම්වැල් කියතක්, සෙලියුලර් ෆෝන් 8, රන්මාල හයක් හා කරාබු හතරක් සොයාගෙන තිබේ.බස්නාහිර දකුණ නියෝජ්‍ය පොලිස්පති සුමිත් එදිරිසිංහ, කළුතර ජ්‍යෙෂ්ඨ පොලිස් අධිකාරී ලලිත් පතිනායක මහත්වරුන්ගේ මෙහෙයවීමෙන් මතුගම සහකාර පොලිස් අධිකාරී පී. ඒ. එස්. පියරත්න නොවිසඳුණ අපරාධ විමර්ශන ඒකකයේ ස්ථානාධිපති තිලංග සංජීව, පොලිස් සැරයන් ජයන්ත රත්න, මුණසිංහ ජයසිංහ, පොලිස් කොස්තාපල් සුමිත් සම්පත් යන නිලධාරීහු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=r1208302</link>
    <topic>හොරණ ප්‍රා. සභා බල ප්‍රදේශයේබෝක්කු , පාලම් 38ක් අබලන්</topic>
    <author>හොරණ විශේෂ එම්. ඩී. විජයනාථ</author>
    <content>හොරණ ප්‍රාදේශීය සභා බල ප්‍රදේශයේ බෝක්කු හා කුඩා පාලම් 38ක් පමණ අබලන් වී ඇත.වසර ගණනාවකින් ප්‍රතිසංස්කරණය නොකිරීම නිසා මේ පාලම් හා බෝක්කු මෙලෙස අබලන් වී ඇති බව ජනතාව පවසති.මේ අබලන් පාලම් හා බෝක්කු 22ක් ඉංගිරිය ප්‍රාදේශීය ලේකම් බල ප්‍රදේශයටත් 16ක් හොරණ ප්‍රාදේශීය ලේකම් බල ප්‍රදේශයටත් අයත් වේ.හොරණ ප්‍රාදේශීය ලේකම් බල ප්‍රදේශයේ මිල්ලෑව මිරිස්වත්ත කහටපිටිය මාර්ගයේ පාලම කනන්විල හංවැලිගොඩ කහටපිටිය මාර්ගයේ පාලම කිරිගල මීගැත්තර පාලම දෙහිගස් පිටිය පාලම ඉංගිරිය ප්‍රාදේශීය ලේකම් බල ප්‍රදේශයේ කඳන පිටිය කටුගාල්ගම සපත්තු පාලම පැල්පිටිගොඩ පාලම පුහුවල පන්සල අසල පාලම මා වක් ඔය හරහා මෙනේරිගම පාලම කඳනපිටිය කටුගාල් ගම පාලම ආදි පාලම් කඩිනමින් ප්‍රතිසංස්කරණය කළ යුතුව ඇතැයි ප්‍රදේශවාසීහු කියති.මේ පාලම් අලුත්වැඩියා කිරීම ගැන හොරණ ප්‍රාදේශීය සභා මාසික රැස්වීම්වලදී මහජන නියෝජිතයන් කතා කළ ද ඒවා ඔවුන්ගේ යෝජනාවලට පමණක් සීමා ව පවතින බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=r1208303</link>
    <topic>පුතා විවාහ වී විදෙස් ගත වෙලා:වයසක මව්පියන් මියගියේ හිත් වේදනාවෙන්</topic>
    <author>බර්ටි ප්‍රේමලාල්</author>
    <content>එක්තරා ප්‍රදේශයක සිරිනාථ නම් වූ අසරණ දුප්පත් ගොවි මහතකු සිටියේය. ඔහුගේ බිරිය රන්මලී නම් වූවාය.මේ යුවළට දාව උපන් පුතු පියල් නමින් හඳුන්වමු. ගමේ ඉස්කෝලෙට යන මේ පුතු ඉගෙනීමට ඉතා දක්‍ෂය. මවුපිය දෙපලගේ එකම අධිෂ්ඨානය වූයේ හරි හම්බ කරගන්නා මුදල්වලින් දරුවාට හොඳින් ඉගැන්වීමටය. ඉස්කෝලෙන්ම කැපී පෙනෙන ශිෂ්‍යයා වූ බැවින් මුල් ගුරුතුමා ද පියල් කෙරෙහි වැඩි විශේෂත්වයක් දැක්වීය. ගමේ ඉස්කෝලෙන් ශිෂ්‍යත්වය සමත් වූ පියල්ව නගරයේ ලොකු පාසලකට යැවීමට මුල් ගුරුතුමා මහත් පිටිවහලක් විය.මේ පුතුගේ පෙර පින් මහිමයත්, නගරයේ පාසලේ පැවැති උත්සවයකට සහභාගි වුණ දානපති යුවළක් අහම්බෙන් මේ පුතු සමඟ කුළුපග වී ඇත. ඔහුගේ වත් පොහොසත්කම් විමසා බැලූ මේ යුවළට පියල්ට ශිෂ්‍යත්වයක් ලබාදීමට සිතක් පහළ වී ඇත.දිනෙන් දින, වසරින් වසර පියල් සාර්ථක ලෙසින් ඉගෙනීම් කටයුතු පවත්වාගෙන යන බැවින් දානපති යුවළ පියල් වෙනුවෙන් කළ යුතු සෑම දෙයක්ම ඉටුකර දීමට කරුණික වූහ. මේ අතරවාරයේ පියල් තම මවුපියන්ට වැඩි සැලකිල්ලක් නොදැක්වීම ඔවුන්ගේ සිත්වලට මහත් වේදනාවක් විය. නමුත් පියල් ඒ ගැන එතරම් සැලකිල්ලක් දක්වා නැත. කෙසේ වෙතත් පියල් තම ඉගෙනීම සාර්ථකව කරගෙන ගියේය. කලක් ගතවත්ම පියල්ට විදේශීය ශිෂ්‍යත්වයක් ලබාදීමට දානපති යුවළ සැලැසුම් කළහ.පියල් විදේශ ගතවිය. වසර දෙකක් අවසානයේදී පුහුණුව ලබා පැමිණි පසු උසස් රැකියාවක් ද සොයා දුන්නෝය. රැකියාව කරන අතරවාරයේ පියල් එම ආයතනයෙන්ම තම සහකාරිය සොයා ගැනීමට වගබලා ගත්තේය. වසරක් ගතවීමට පෙර පියල් යුවළ විදේශ ගතවූහ. කලක් ගතවිය. දරු දුක දරාගැනීමට බැරි වූ පියල්ගේ වැදූ මව සිත් තැවුලට පත් වී පරලෝ සැපත් වූවාය. ඊට ටික දිනකට පසු පියා ද දෙනෙත් පියා ගත්තේය.දිනක් පියල් දැනට ජීවත්වන රටේ ජීවත්වන සිංහල ලාංකීක බෞද්ධ පිරිස එක්වී මහ පින්කමක් පැවැත්වීමට කටයුතු සංවිධානය කළෝය. එහිදී වැඩම කළ භික්ෂූන් වහන්සේ මවුපිය ගුණ වර්ණනා කිරීමේ ධර්ම දේශනාවක් ද පැවැත්වීය. මේ ධර්ම දේශනාව ඇසූ මේ යුවළගේ සිතේ වෙනසක් ඇතිවිය. රාත්‍රියේ නිවෙසට ගිය පසුත් මේ ධර්ම දේශනාව ගැන සාකච්ඡා කළේය. “මම මේ කල්පනා කළේ මේ හාමුදුරුවො එයාගෙ අම්මට හරිම ආදරෙයිලු. වාහනයක් ගත්තාම ඉස්සර වෙලාම එක්කන් යන්නෙ අම්මව හරි තාත්තව හරිලු. එකෙන් එයාට හරි පිහිටක් ලැබෙනවාලු. අපි දැන් මේ රටට ඇවිත් සැප විඳින්නෙ අපේ අම්මල හින්දනෙ ඇත්තට... “ඈ... පියල් ඔයාට පිස්සු වැටීගෙන එනවද මන්දා... පිස්සු නැතුව නිදාගන්න... දැන් ඉතින් ඔයා හදන්නෙ අම්මවත් මෙහෙ ගේන්නද?...”“නෑ... නෑ... එහෙම කියන්න එපා. ඒ බණ ඇහුවාම මට හරි පුදුම දෙයක් සිද්ධ වුණේ. මට නින්ද යන්නෙත් නෑ...”“අපි හෙට අනිද්දාම ලංකාවට යමු. අම්මලව බලලවත් එන්න... ඔයා මොකද කියන්නෙ...?”අනේ මන්දා...දින කිහිපයක් ගතවීමෙන් පසු දෙදෙනා ලංකාවට පැමිණ තම නිවෙස සොයා ගියහ.වසර ගණනාවක් ගතවී තිබුණ බැවින් මොවුන් සිටි නිවස කැලෑවට ගොස් තිබුණි.ගමේ පාසලේ මුල් ගුරුතුමා සිටියේ ඒ නිවෙස අසල නිවසකය. ඔහු දැන් විශ්‍රාම සුවයෙන් පසුවෙයි. පියල් යුවළ ගුරු ගෙදරට ගොස් මුල් ගුරුතුමා මුණගැසිණි. පියල් දුටු සැණින් අඳුනා ගත් ගුරුතුමා...“ආ... මේ පියල් පුතා නේද?... එන්න... එන්න... ඇතුළට...” ;ගට ගොඩවත්ම වැඳ හඬාවැටෙන්නට විය.ඉස්කෝලෙ මහත්තයා... මගෙ අම්...මා... තාත්...තා... පියල්ට කතා කර ගත නොහැකි විය.පුතා... අම්ම... තාත්තා... නේද... දැන් ඒ අය අපි අතරෙන් වෙන්වෙලා දැනට අවුරුද්දක් ගතවෙනවා... ඒත් දැන් කනගාටු වෙන්න එපා” ස්කෝලෙ මහත්තයා.. අපි ඒ රටේදී ලංකාවෙන් ගිය හාමුදුරු කෙනෙක් බණක් කීවා. ඒකෙදි එයා කීවේ මවුපියන්ට සලකන්නෙ නැතිනම් කවදාවත් හරියන්නෙ නෑ..කියලයි.“ඒත් පුතා දැන්වත් තේරුණ එක ලොකු දෙයක්... කොහොම වුණත් ඔයලට තේරෙනකොට ප්‍රමාද වැඩියි. දැන් කනගාටු වෙන්න එපා... ඔයලට දැන් තියෙන්නෙ ඒ වෙනුවෙන් පින් පිණිස අපේ පන්සලේ හාමුදුරුවන්ට වැඩවාසය කරන්න ලැඟුම් ගෙයක් නෑ. තිබුණට ඒක තෙමෙනවා, බිත්ති කැඩිලා. මවුපියන්ට පින් පිණිස එයලව මතක් වෙන්න ඒ ලැඟුම් ගේ හදල දෙන්න. ඒක ලොකු පින්කමක්. මවුපියන්ට සැලකුවා වගේ තමයි. සාවදානව අසා සිටි පියල් යුවළ ගුරුතුමාගේ ඉල්ලීම ඉටුකර දීමට එකඟ වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=r1208304</link>
    <topic>රඹුක්කන – අලවත්ත ඊරියගොල්ල ගම්මානවල එජනිස ජනරැලි රැසක්</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>එක පැත්තකින් දේශපාලන වශයෙන් මේ රට ශක්තිමත් කරන විට අනිත් පැත්තෙන් ආර්ථික වශයෙන් ශක්තිමත් කරන්න දිවි නැඟුම, ගම නැඟුම වැඩසටහන් ක්‍රියාත්මක කෙරෙන බව සබරගමු පළාත් හිටපු ප්‍රධාන ඇමැති මහීපාල හේරත් මහතා පැවසීය.ඒ මහතා එසේ පැවසුවේ පළාත් සභා මැතිවරණය වෙනුවෙන් රඹුක්කන මැතිවරණ කොට්ඨාසයේ අලවත්ත, ඊරියගොල්ල, බොරළුව යන ගම්මානවල පැවැති ජනහමු සඳහා එක්වෙමිනි.එහිදී තවදුරටත් අදහස් දැක්වූ මහීපාල හේරත් මහතා මෙසේ ද පැවැසීය.දසක තුනක් තිස්සේ අපේ රටේ පැවැති එල්. ටී. ටී. ඊ. ත්‍රස්තවාදය තුරන් කරමින් සිංහල, මුස්ලිම්, දෙමළ ජනතාව එක මවකගේ දරු කැල මෙන් ජීවත්වීමේ වටපිටාව උදාකර දුන් අතිගරු ජනාධිපතිතුමා කිසි කලකවත් මේ රටේ කෙලෙහිගුණ දන්නා ජනතාව අමතක නොකරන බව ඒකාන්තයි. මෙවර පළාත් සභා මැතිවරණය තීරණාත්මක අවස්ථාවක පවත්වන එකක්. රට ගැන හිතන ජනතාවට හොඳ තීරණයක් ගන්නට මෙය කදිම අවස්ථාවක් වෙනවා.අද මේ රජය සෑම ගමකම පාහේ පාරවල් එකක් හෝ කීපයක් කොන්ක්‍රීට් කර තිබෙනවා. ප්‍රධාන නගරය වෙත දිවෙන සෑම මාර්ගයක්ම පාහේ කාපට් කර දැවැන්ත සංවර්ධන කටයුතු රැසක් සිදුව තිබෙනවා. ජනතා විශ්වාසය දිනාගෙන තිබෙන මෙම ආණ්ඩුව ජනතාව අතරේ සැමදා සිටින ආණ්ඩුවක් බව ඔප්පු කර තිබෙනවා. රඹුක්කන ප්‍රාදේශීය සභා සභාපති, පළාත් සභා අපේක්‍ෂක අතුල හඳගම මහතා ද අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=s1208301</link>
    <topic>ශ්‍රී ලංකා-මැලේ සියා අවසන් පූර්ව තරගය අද</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංග‍ණයේ දැන් පැවැත්වෙන ආසියානු නෙට්බෝල් තරගාවලියේ අවසන් පූර්ව වටය අද ආරම්භ වේ. පළමු අවසන් පූර්ව තරගය 'ඒ' කාණ්ඩයේ ප්‍රමුඛයා වන ශ්‍රී ලංකාව හා 'බී' කාණ්ඩයේ දෙවැනි තැන සිටින මැලේසියාව අතර අද පෙරවරු 11.00ට ආරම්භ වේ. එමෙන්ම 'බී' කාණ්ඩයේ අපරාජිතව ඉදිරියෙන් සිටින සිංගප්පූරුවට දෙවැනි අවසන් පූර්ව තරගයේ දී හොංකොං පිල හමුවේ. එම තරගය පස්වරු 12.45ට ආරම්භ වීමට නියමිතය.සිවුවතාවක් ආසියානු නෙට්බෝල් කිරුළ දිනා ඇති ශ්‍රී ලංකාවට තවමත් මේ ශූරතාව දිනා නැති මැලේසියාවෙන් එතරම් පීඩනයක් එල්ල වනු ඇතැයි අපේක්ෂා කළ නොහැකිය. ශ්‍රී ලංකා ක්‍රීඩිකාවන් මේ තරගාවලියේ මෙතෙක් සහභාගී වූ තරග 4කදී ලකුණු 403ක් ලබාගත් අතර මැලේසියාව තරග 4කදී ලකුණු 270ක් ලබා ගත්තේය. ඊයේ මැලේසියාව සහභාගි වූ මූලික වටයේ අවසන් තරගයෙන් බෲනායි පිල ලකුණු 72-11කින් පරදවා පහසු ජයක් වාර්තා කළේය. එහෙත් මැලේසියාව මූලික වටයේදී සිංගප්පූරුවට පමණක් ලකුණු 38-34ක් ලෙස පරාජය විය.මැලේසියාව වසර 2005දී ආසියානු නෙ‍ට්බෝල් තරගාවලියේ අනුශූරියන් බවට පත්වූයේ සිංගප්පූරුව වෙතින් අවසන් තරගයේ දී පරාජය වීම හේතුවෙනි.දෙවැනි අවසන් පූර්ව තරගයේ වැඩි වාසි සිංගප්පූරුව සතු කරගෙනම හොංකොං පිලට එරෙහිව සටනට පිවිසේ. සිංගප්පූරුව මේ තරගාවලියේ මුල් වටයේ තරග 4කදී ලකුණු 307ක් ලබාගෙන ඇති අතර හොං‍කොං පිල ලකුණු 236ක් ලබා සිටී. හොංකොං පිල ඊයේ මූලික වටයේ අවසන් තරගයට එක්වෙමින් ජපානය ලකුණු 61-22ක් ලෙස පරාජයට පත් කළේය. දෙවැනි අවසන් පූර්ව තරගයට එක්වන ‍හොංකොං හා සිංගප්පූරුව ආසියානු නෙට්බෝල් කිරුළ එක්වතාව බැගින් දිනා තිබේ.ආසියානු නෙට්බෝල් ශූරතාවලියේ අවසන් මහා තරගය හෙට පැවැත්වෙන අතර පස්වරු 5.00ට ජය සංකේත ප්‍රදානය සිදුකෙ‍රේ.රටවල් 10ක සහභාගිත්වයෙන් පැවැත්වෙන ආසියානු නෙට්බෝල් තරගාවලියේ නිල වෙබ් අඩවිය ව්‍යාජ ලකුණු සටහන් ඉදිරිපත් කිරීම හේතුවෙන් පිට රටවලින් අප්‍රසාදය පළවී ඇත. ඊයේ පෙරවරු 11.00ට ආරම්භ වු හොංකොං-ජපාන තරගයේ ලකුණු තත්ත්වය 61-22ක් වුවද නිල වෙබ් අඩවියේ සදහන්ව තිබුණේ 83-15ක් ලෙසිනි. එය අනතුරුව පැවැති ඉන්දියා-නේපාල තරගයේ ලකුණුය. එම වැරදි ලකුණු තත්ත්වයන් නිවැරදි යැයි සලකා එම රටවල් දෙකේම මාධ්‍ය මගින් තරග ප්‍රතිඵල ප්‍රචාරය කර තිබේ. එහෙත් කණ්ඩායම් ආරංචි මාර්ග අනුව පසුව ලැබුණු නිවැරැදි ලකුණු තත්වයන් එම රටවල් දෙකේම මාධ්‍ය ප්‍රචාරය කර ඇත්තේ ප්‍රේක්ෂකයන්ගෙන් සමාව අයැදිමින් බව වාර්තා විණි. අන්තර් ජාතික තරගයක නිල වෙබ් අඩවියක් වගකීමෙන් තොරව ක්‍රියා කිරීමෙන් රටේ ප්‍රතිරූපයට හානි සිදුවන බවට විවිධ පැමිණිලි එල්ලවී ඇත.මේ පිළිබඳව නෙට්බෝල් සංගමයේ නිලධාරිණියකගෙන් අප කළ විමසීමක දී පැවැසුවේ නිල වෙබ් අඩවිය පිළිබඳ පැමිණිලි අවස්ථා කීපයකදීම ලැබී ඇති බවයි. මෙයට පෙර අවස්ථාවකදී බෲනායි - පාකිස්තානය අතර තරගයේ ලකුණු විකෘති කිරීමකින් බෲනායි මාධ්‍ය විශාල අපහසුතාවයකට ලක් වූ බවට එරටින් ද පැමිණිලි ලැබී තිබිණි.කෙසේ වුවද ඊයේ සවස 4.00 පසුවන තුරු නිල වෙබ් අඩවියේ දෝෂ නිවැරැදි වී නොතිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=s12083010</link>
    <topic>නැඟෙනහිර නාගාස් අවසන් මහ තරගයට</topic>
    <author>බුද්ධික ජයමහ</author>
    <content>එස්.එල්.පී.එල්. තරගාවලියේ  කොළඹ ආර්. පේ‍්‍රමදාස ක‍්‍රීඩාංගණයේදී ඊයේ (29) රාත‍්‍රි පැවැත්වීමට නියමිතව තිබූ ඇන්ජලෝ මැතිව්ස් මෙහෙයවන නැඟෙනහිර නාගාස් පිල සහ සනත් ජයසූරිය මෙහෙයවන කදුරට වොරියස් පිල අතර දෙවැනි අවසන් පූර්ව තරගය වර්ෂාව හේතුවෙන් පැවැත්වීමට නොහැකි විය.නැඟෙනහිර පිල පළමු වටයේ තරග හතරක් ජය ලබමින් ප‍්‍රසාද ලකුණු 8 ක් ලබා දෙවැනි ස්ථානය හිමිකර ගෙන සිටි අතර, කදුරට පිල තරග තුනක් ජය ලබා තරගයක් විසදුමකින් තොරව අවසන්වීමෙන් ප‍්‍රසාද ලකුණු 7 ක් ලබා තෙවැනි ස්ථානයට පත්වුන හෙයින් එස්.එල්.පී.එල්. තරගාවලියේ  නීති රෙගුලාසි වලට අනුව ප‍්‍රසාද ලකුණක් ඉදිරියෙන් සිටි ඇන්ජලෝ මැතිව්ස් මෙහෙයවන නැඟෙනහිර නාගාස් පිලට අවසන් මහ තරගයට පැමිණීමේ අවස්ථාව උදා විය.අවසන් මහ තරගය තිළිණ කණ්ඩම්බි මෙහෙයවන ඌව නෙක්ස්ට් පිල සහ ඇන්ජලෝ මැතිව්ස් මෙහෙයවන නැඟෙනහිර නාගාස් පිල අතර හෙට (31) ආර්. පේ‍්‍රමදාස ක‍්‍රීඩාංගණයේදී ආරම්භ වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=s1208302</link>
    <topic>පෙරමුණේ සිටි වයඹ පරදවා ඌව අවසන් සටන‍ට</topic>
    <author/>
    <content>ශ්‍රී ලංකා ප්‍රිමියර් ලීග් ක්‍රිකට් තරගාවලි‍යේ මෙතෙක් පෙරමුණේ සිටි ප්‍රබල වයඹ කණ්ඩායම පරදවා අවසන් මහ තරගයට සුදුසුකම් ලැබීමට ඌව කණ්ඩායම සමත්විය.පෙරේදා (28) රාත්‍රි ආර්.ප්‍රේමදාස පිටියේ පැවැති පළමු අවසන් පූර්ව තරගයෙන් ලකුණු 20ක ජයක් ලබමින් ඌව පිල මේ අවස්ථාව උදා කර ගත්තේය.කාසියේ වාසිය දිනා මුලින් පන්දුවට පහර දුන් ඌව ක්‍රීඩකයෝ ඕවර 20 අවසානයේ කඩුලු 6ක් දැවී ලකුණු 171ක් රැස් කළහ. ශිවනරින් චන්ද්‍රපෝල් පන්දු 41කදී හතරේ පහර 5ක් හා එක් හයේ පහරක් සමග නොදැවී ලකුණු 50ක් ලබාගත් අතර ජේකබ් ඕරම් වේගවත් ලකුණු 41ක් රැස් කළේය. ඊට පන්දු 17ක් වැය වූ අතර හතරේ පහරක් සහ හයේ පහර 5ක් ඇතුළත් විය.ලකුණු 172ක ඉලක්කයක් හඹා යෑමට පිටියට පිවිසි වයඹ පිලේ මුල් පෙළ පිතිකරුවෝ ඌව පිලේ ඕරාම් ඇතුළු සෙසු පන්දු යවන්නන් හමුවේ අසරණ වූහ. ඔවුන් ඕවර 6ක් අවසන් වනවිට ලකුණු 27ක‍ට කඩුලු 7ක් බිඳ වැටී අසිරු තත්ත්වයකට පත්විය. තරගයේ ජයග්‍රහණයේ බලාපොරොත්තු ඇති කරමින් 7වැනි කඩුල්ල වෙනුවෙන් අසාර් මහ්මුද් හා ඉසුරු උදාන වේගවත් ලකුණු 120ක සබඳතාවක් ගොඩනැගුවද එය ජයග්‍රහණය සඳහා ප්‍රමාණවත් නොවිය.මහ්මුද් පන්දු 43කින් හතරේ පහර 8ක් සහ හයේ පහර 4ක් සමගින් නොදැවී ලකුණු 75ක් රැස් කළේය. උදාන හතරේ පහර 3ක් හා හයේ පහර 2කින් පන්දු 38ක් තුළ ලකුණු 41ක් ලබා ගත්තේය.වයඹ ඉනිමේ කඩුලු 3ක් ලකුණු 16ක‍ට දවාලමින් තුන් ඉරියව් දස්කම් දැක්වූ ඕරම් තරගයේ වීරයා සම්මානය හිමිකර ගත්තේය.ඌව – 171/6 (ඕවර 20) ශිවනරින් චන්ද්‍රපෝල් නොදැවී 50, ජේකබ් ඕරම් 41, කණ්ඩම්බි 29 (අබ්දුල් රසාක් 17/2, ‍බ්‍රැඩ් හොග් 25/1)වයඹ – 151/8 (ඕවර 20) අසාර් මහ්මුද් ‍නොදැවී 75,ඉසුරු උදාන 42 ( ජේකබ් ඕරම් 16/3, උමාර් ගුල් 18/2).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=s1208303</link>
    <topic>ශ්‍රී ලාංකිකයන්ගේ එල්ලේ තරගාවලියක් සැප්.2දා ඉතාලියේදී</topic>
    <author/>
    <content>ඉතාලියේ වෙසෙන ශ්‍රී ලාංකිකයන්ගේ සහභාගීත්වයෙන් එල්ලේ තරගාවලියක් ලබන මස 2දා ඉතාලියේ ඔර්සෝ ලාරා ක්‍රීඩා පිටියේදී පැවැත්වේ.ඉතාලියේ පර්මා සිලෝන් කූප් ආයතනයේ අධිපති සුනිල් ශාන්ත මහතාගේ අනුග්‍රහයෙන් පැවැත්වෙන මේ තරගාවලියට ශන්ත සෙබස්තියන් (පර්මා), මිලාන් (මිලානො), ශාන්ත ආනා (මිලානෝ), සිංහ පැටව් (මිලානෝ), ශාන්ත මරියා (මිලානෝ), ලුක්තා, ෆිරෙන්සර් බ්‍රේසියා යන එල්ලේ කණ්ඩායම් සහභාගිවෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=s1208304</link>
    <topic>බන්ධනාගාර ඉතිහාසයේ මුල්වරටනිලධාරී - රැඳවි ක්‍රීඩා උලෙළක්</topic>
    <author>ප්‍රින්ස් ගුණසේකර</author>
    <content>විනය ගරුක සමාජයක් බිහිකිරීම උදෙසා බන්ධනාගාර නිලධාරීන් හා රැඳවියන්ගේ සහභාගිත්වයෙන් පැවැත්වෙන 'අන්තර් බන්ධනාගාර මලල ක්‍රීඩා තරගාවලිය' ලබන 1 හා 2 දිනවල දී වෙස්ලි විදුහල් ක්‍රීඩා පිටියේ දී පැවැත්වේ.ඉසව් 120කට රටපුරා ඇති රැඳවුම් මධ්‍යස්ථාන 30ක ක්‍රීඩක ක්‍රීඩිකාවන් 650ක් සහභාගි වන මේ මලල ක්‍රීඩා තරගාවලිය වයස අවුරුදු 60 දක්වා වයස් කාණ්ඩ 5ක් යටතේ පැවැත්වේ. ඊට අමතරව විවෘත පිරිමි හා කාන්තා තරග ඉසව් කීපයක් ද පැවැත්වීමට කටයුතු යොදා ඇත. බන්ධනාගාර රැඳවියන් සහභාගි වන කෙටි හා දුර දිවීමේ තරග ඉසව් ක්‍රීඩා තරගාවලියට ඇතුලත්ය. මේ පිළිබඳව දැනුවත් කිරීමේ මාධ්‍ය හමුවක් ඊයේ බන්ධනාගාර මූලස්ථානයයේ දී පැවැති අතර එහිදී බන්ධනාගාර කොමසාරිස් පී.ඩබ්ලිව්.කොඩිප්පිලි මහතා පැවැසුවේ බැරෑරුම් රාජකාරියක නිරතව සිටින තම නිලධාරීන්ගේ මානසික සුවය වර්ධනය කිරීම මේ තරගාවලියේ තවත් අපේක්ෂාවක් බවය.'දවසේ පැය 24 පුරාම අපේ නිලධාරීන් සේවය ලබාදෙනවා. සවස – රාත්‍රී - උදේ රැඳවියන් සමග ඔවුන් එක තැනක කොටුවී රාජකාරිය කිරීම බැරෑරුම් කාර්යයක්. එවැනි ඒකාකාරී තත්වයකින් මිදී මානසික ආකල්ප වර්ධනය කිරීමට අපි විවිධ ක්‍රියාකාරකම් සංවිධානය කරනවා.එයින් ප්‍රධාන තැනක් ක්‍රීඩාවෙන් සිදු කෙරෙනවා. අන්තර් බන්ධනාගාර මලල ක්‍රීඩා ශූරතාවලිය නිලධාරීන් හා රැඳවියන් දෙපාර්ශවයටම ඉතා වැදගත් තරගාවලියක්.' කොඩිප්පිලි මහතා පැවැසීය.තරගාවලියේ ජය සංකේත ප්‍රදානය පුනරුත්තාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතාගේ ප්‍රධානත්වයෙන් සිදුකෙරේ.මෙවැනි ක්‍රීඩා උලෙළක් පැවැත්වෙන ඉතිහාසයේ පළමු අවස්ථාව මෙය බව බන්ධනාගාර ක්‍රීඩා ලේකම් සහකාර බන්ධනාගාර අධිකාරී චන්දන ඒකානායක මහතා පැවැසීය. ක්‍රීඩා උලෙළ වෙනුවෙන් මේ දිනවල නිලධාරීන් හා රැඳවියන් හොඳ සූදානමකින් පසුවන බව ද ඒ මහතා පැවැසීය.මේ තරගාවලියේ අත්දැකීම් මත දකුණු ආසියානු අන්තර් බන්ධනාගාර ක්‍රීඩා තරගාවලියක් පැවැත්වීමට බලා‍පොරොත්තුවන බව එහි ක්‍රීඩා සභාපති වැලිකඩ බන්ධනාගාර අධිකාරී ගාමිණි ජයසිංහ මහතා පැවැසීය. මේ මාධ්‍ය හමුවට බන්ධනාගාර ක්‍රීඩා අධ්‍යක්ෂ ලක්ෂ්මන් අබේගුණවර්ධන මහතා ඇතුලු ප්‍රධාන පෙළේ නිලධාරීන් පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=s1208305</link>
    <topic>වොස්නියැකිට අනපේක්ෂිත පරාජයක්</topic>
    <author>නිව්යෝක් (ඒ.එෆ්.පී.)</author>
    <content>කලක් ලෝක කාන්තා ටෙනිස් ශ්‍රේණිගත කිරීම්වල පෙරමුණේ සිටි ඩෙන්මාර්කයේ කැරොලින් වොස්නියැකි වේදනාකාරී පරාජයක් අත්කර ගනිමින් අමෙරිකානු විවෘත ටෙනිස් තරගාවලියේ පළමු වටයෙන්ම ඉවත්ව ගියාය. ‍වත්මන් ශ්‍රේණිගත කිරීම්වල 8වැනි තැන සිටින වොස්නියැකි පරාජය වූයේ 96වැනි ස්ථානයේ පසුවන අයිරිනා කැමේලියාටය. ඇය හමුවේ ලකුණු 6-2ක් සහ 6-2ක් ලෙස අන්ත පරාජයක් අත්කරගත්තාය. 2009 වසරේ දී අමෙරිකානු විවෘත ටෙනිස් ශූරතාවලියේ අනුශූරිය වූ වොස්නියැකි පසුගිය වසර 2දීම අවසන් පූර්ව වටයට පැමිණීමට සමත්වූවාය.මේ අතර මේ ශූරතාව තෙවරක්ම දිනූ අමෙරිකාවේ සෙරීනා විලියම්ස් සිය රටේහිම ප්‍රතිවාදී ක්‍රීඩිකා කො‍කෝ වැන්ඩවේට එරෙහිව ලකුණු 6-1ක් සහ 6-1ක් ලෙස පහසු ජයක් අත්කර ගනිමින් දෙවැනි වටයට පිවිසියාය. 1999, 2002 සහ 2008 වසරවලදී අමෙරිකානු විවෘත ටෙනිස් කිරුළ දිනූ සෙරීනා ඊළඟ වටයේ දී ස්පාඤ්ඤ ක්‍රීඩිකා මාරියා මාර්ටින්ස් සමග තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=s1208306</link>
    <topic>මලල ක්‍රීඩා පුහුණු කඳවුර සැප්.1දා</topic>
    <author/>
    <content>ශ්‍රී ලංකා මලල ක්‍රීඩා පුහුණු කරුවන්ගේ සංගමය විසින් සංවිධානය කරනු ලබන මලල ක්‍රීඩා පුහුණු කඳවුර ලබන මස 1වැනිදා වෙන්නප්පුව ඇල්බට් පිරිස් ක්‍රීඩාංගණයේදී පැවැත්වේ.මේ පුහුණු කඳවුර සඳහා අවුරුදු 13න් පහළ සිට 19න් පහළ දක්වා ක්‍රීඩක ක්‍රීඩිකාවෝ සහභාගී වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=s1208307</link>
    <topic>බෝර්නියෝ රගර් තරගාවලියටශ්‍රී ලංකා කණ්ඩායම නම් කරයි</topic>
    <author>ෆවුස් මොහොමඩ්</author>
    <content>ලබන මස 1-2 දෙදින මැලේසියාව පැවැත්වෙන බෝර්නියෝ සෙවන්ස් රගර් ශූරතාවලියට සහභාගිවන ක්‍රීඩකයන් 12දෙනෙකුගෙන් යුත් ශ්‍රී ලංකා පිල ඊයේ නම් කරනු ලැබීය. අප් කන්ට්‍රි ලයන්ස් ක්‍රීඩා සමාජයේ ක්‍රීඩකයන් 5ක්, නාවික හමුදාව, මහනුවර ක්‍රීඩා සමාජය සහ හැව්ලොක්ස් පිලේ ක්‍රීඩකයන් දෙදෙනා බැගින් ද, යුද හමුදා ක්‍රීඩකයකු ද ඇතුළත් ශ්‍රී ලංකා සත් සාමාජික රගර් කණ්ඩායමට අති‍රේක ක්‍රීඩකයෝ සිවුදෙනෙක්ද ඇතුළත් වෙති.ආසියානු රගර් කණ්ඩායම් ‍ශ්‍රේණිගත කරන එච්.එස්.බී.සී. තරගාවලි ත්‍රිත්වයේ පළමු තරගාවලිය වන බෝර්නි‍යෝ සෙවන්ස් තරගාවලියට ශ්‍රී ලංකාව සමග ආසියානු සත් සාමාජික ශූරයන් වන ජපානය, පිලිපීනය, ‍හොංකොං, චීනය, චීන තායිපේ, කසකස්තානය, සිංගප්පූරුව, දකුණු කොරියාව, තායිලන්තය,එක්සත් අරාබි එමීර් රාජ්‍යය සහ මැලේසියාව තරග වදිති.ශ්‍රී ලංකා කණ්ඩායම මෙසේය.දිනූෂ චතුරංග(නාවික), සජිත් සාරංග( අප් කන්ට්‍රි ලයන්ස්), රදික හෙට්ටිආරච්චි(අප් කන්ට්‍රි ලයන්ස්), නිගේල් රත්වත්ත( අප් කන්ට්‍රි ලයන්ස්), ශ්‍රීනාත් සූරියබණ්ඩාර (නායක)( අප් කන්ට්‍රි ලයන්ස්), සාලිය කුමාර(මහනුවර ), මිතුන් හපුගොඩගේ(හැව්ලොක්ස්), ෆසීල් මරිජා(මහනුවර), විශ්වමිත්‍ර ජයසිංහ(අප් කන්ට්‍රි ලයන්ස්), එම්.ඊ.ආර්.සී‍.එස්‍.ද සිල්වා(නාවික), සාලිය හඳපාන්ගොඩ(යුද), චාමර දාබරේ(හැව්ලොක්ස්)අතිරේක ක්‍රීඩකයෝ- රජිත සන්සෝනි(අප් කන්ට්‍රි ලයන්ස්),පියුම් ජයසිංහ(සී.ආර්.), සුරංග පුෂ්පකුමාර(නාවික),සඳුන් හේරත් (හැව්ලොක්ස්)කර්නල් මොහාන් රත්නායක(කළමනාකරු), බෙන් ගොලින්ස්(පුහුණුකරු), ලෙනාර්ඩ් ද සිල්වා (සහාය පුහුණුකරු) , අමිත් ජයසේකර ( භෞත චිකිත්සක ).</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=s1208308</link>
    <topic>ටෙස්ට්-එක්දින-විස්සයි20දකුණු අප්‍රිකාව පෙරමුණට</topic>
    <author/>
    <content>දකුණු අප්‍රිකාව සහ එංගලන්තය අතර පැවැති දෙවැනි එක්දින තරගයෙන් ලකුණු 80ක ජයක් අත්කර ගත් දකුණු අප්‍රිකාව අයි.සී.සී. එක්දින ශ්‍රේණිගත කිරීම්වල පෙරමුණ ගැනීමට සමත්විය. ‍මේ අනුව එකම අවස්ථාවක ටෙස්ට්, විස්සයි20 සහ එක්දින ක්‍රිකට් අංශ 3න්ම පෙරමුණ ගනිමින් වාර්තා පොතට එක්වීමට දකුණු අප්‍රිකාවට හැකිවිය. සිය එංගලන්ත සංචාරය ආරම්භ කරන විට දකුණු අප්‍රිකාව පෙරමුණ ගෙන සිටියේ විස්සයි20 තරග අංශයෙන් පමණි. එංගලන්තය සමග පැවැති ටෙස්ට් තරගමාලාව ජයගනිමින් ටෙස්ට් ශ්‍රේණිගත කිරීම්වල පෙරමුණ ගැනීමට ඔවුහු සමත්වූහ.දකුණු අප්‍රිකාවට මේ වාර්තාව ‍අත්කර දුන් එංගලන්තයට එරෙහි දෙවැනි එක්දින තරගයේ පළමුව පන්දුවට පහරදුන් දකුණු අප්‍රිකාව ඕවර 50 අවසානයේ කඩුලු 5කට ලකුණු 287ක් රැස් කළේය. පිළිතුරු ඉනිම ක්‍රීඩා කළ එංගලන්තය ඕවර 40.4කදී ලකුණු 207කට දැවී ගියේය. දකුණු අප්‍රිකාව වෙනුවෙන් විශිෂ්ට ඉනිමක් ක්‍රීඩා කළ හෂීම් අම්ලා ලකුණු 150ක් ලබා ගැනීමට සමත්විය. එය දෙපිල අතර එක්දින තරග ඉතිහාසයේ පිතිකරුවෙකු ඉනිමක ලැබූ වැඩිම ලකුණු සංඛ්‍යාව ද වේ. එමෙන්ම සිය ඉනිමේ දී එක්දින ලකුණු 3000 සම්පූර්ණ කළ අම්ලා එක්දින තරග ඉතිහාසයේ වේගවත්ම ලකුණු 3000ට හිමිකම් කීමට ද සමත්විය. ඔහු සිය එක්දින ලකුණු 3000 සම්පූර්ණ කළේ 57වැනි ඉනිමේදීය. ඊට පෙර ඒ වාර්තාවට හිමිකම් කීවේ බටහිර ඉන්දීය කොදෙව් පිලේ හිටපු පිතිකරු විවියන් ‍රිචඩ්ස්ය. ඔහු මේ වාර්තාව තැබුවේ 69වැනි එක්දින ඉනිමේදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=s1208309</link>
    <topic>කොළඹ වේළුවන විද්‍යාලයට රගර් ජයක්</topic>
    <author/>
    <content>බස්නාහිර පළාත් රගර් සංවර්ධන සංගමය විසින් සංවිධානය කළ සත් සාමාජික රගර් තරගාවලියේ ශූරතාව හිමිකර ගැනීමට කොළඹ වේළුවන විද්‍යාලය සමත්විය. පසුගියදා කොළඹ රාජකීය විද්‍යාල ක්‍රීඩා පිටියේදී පැවැති අවසන් තරගයෙන් රාජගිරිය ජනාධිපති විද්‍යාලය ලකුණු 20-7ක් ලෙස පරාජය කිරීමට වේළුවන විදුහල් කණ්ඩායම සමත්විය. ජයග්‍රාහී කණඩායම - ඉදිරි පෙළ (ව‍මේ සිට)විකුම් දම්සිරි (ප්‍රධාන පුහුණුකරු), සකිල විලෝචන (උප නායක), ඩබිලිව්.කරුණාතිලක (විදුහල්පති), ඉරේෂ් දර්ශන (නායක), කේ.විතානාච්චි (භාර ආචාර්ය), කමල් පීරිස් (පුහුණුකරු) පසු පෙළ (වමේ සිට) යසිඳු ප්‍රභාෂ්වර, කේෂාන් සසිදු, ඩිලන්ත මධුරංග, තාරක, රජිත ඉන්ද්‍රජිත්, අනුජ සහන්, ජිනේන්ද්‍ර ගුණසේකර, හසිත චණ්ඩුල..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=f1208301</link>
    <topic>ජනතාව ඉල්ලන්නේසාධාරණ ඡන්දයක්</topic>
    <author>රාමන්</author>
    <content>පළාත් සභා තුනක් වෙනුවෙන් පැවැත්වෙන මැතිවරණයේ විවිධ පක්ෂවල මැතිවරණ පූර්ව වැඩසටහන මේ දිනවල අවසන් අදියරට පැමි­‍ෙනමින් තිබෙනවා. ලබන මස 4 වැනිදා වන විට ප්‍රචාරක කටයුතු අවසන් කළ යුතුයි. ඒ සමගම මැතිවරණයේ යම් උණුසුමක් දක්නට ලැබෙනවා.මේ ඡන්දය වෙනුවෙන් ජාතිවාදය අවුස්සන්න එපා යැයි ජනාධිපතිවරයා අම්පාර රැලියේ දී විශේෂයෙන් සඳහන් කළා. එය නැඟෙනහිර පළාතේ ඇති වී තිබෙන සුවිශේෂ තත්ත්වය නිසා විය හැකියි. එම පළාතේ ආණ්ඩුවට සම්බන්ධ මුස්ලිම් කොංග්‍රසය, ජාතික නිදහස් පෙරමුණ හා පැරණි වාමාංශික පක්ෂ එකමුතුව සන්ධාන ලැයිස්තුවෙන් බාහිර ව වෙනම තරග කරනවා. මෙහිදී මුස්ලිම් කොංග්‍රසය නැඟෙනහිර පළාතේ දිස්ත්‍රික්ක තුනේම තරගයට අවතීර්ණ වෙලා. එම පළාතට මුස්ලිම් කොංග්‍රසයේ මැදිහත්වීමේ විශේෂත්වයක් දක්නට ලැබෙනවා. එහෙත් ජාතික නිදහස් පෙරමුණ ත්‍රිකුණාමලය දිස්ත්‍රික්කයේ දී පමණක් වෙනම තරග කරනවා.එහි අනෙක් සුවිශේෂත්වය නැෙඟනහිර දිස්ත්‍රික්ක තුනටම දෙමළ සන්ධානය තරග කිරීමයි. දෙමළ සන්ධානය 1987 දී මෙරට පළාත් සභා ක්‍රමය ස්ථාපිත කළ දා සිට මේ දක්වා තරග කර නැහැ. එහෙත් ඔවුන් සමඟ සන්ධාන ගත වී සිටින ඊ. පී. ආර්. එල්. එෆ්. සංවිධානය 1987 තරග කර උතුරු නැ‍ෙඟනහිර බලය පවා ලබා ගත්තා. එහෙත් උතුරේ සම්ප්‍රදායික දේශපාලන පක්‍ෂවල පෙඩරල් පක්ෂය, ද්‍රවිඩ සංගමය, ඉලංගෙයි අරසුකච්චි වැනි පක්‍ෂ පළාත් සභාවලට තරග කර තිබුණේ නැහැ. ඊට හේතුව එල්. ටී. ටී. ඊ. යට ඇති බිය නිසා විය හැකියි. නැතිනම් ඔවුන්ගේ නියෝග පිළිපැදීමයි. එල්. ටී. ටී. ඊ. පරාජයෙන් පස්සෙ ඔවුන්ටත් දැන් නිදහසේ මැතිවරණවලට සහභාගීවීමේ වරම් ලැබිල. මේ නිසා යුද්ධය අවසන් වීමෙන් ලත් නිදහස දෙවුන්දර තුඩුවේ සිට පේදුරුතුඩුව දක්වාත්, කොළඹ සිට මඩකලපුව දක්වාත් ජනතාව පමණක් නොව ජනතාව නියෝජනය කරන දේශපාලන පක්ෂත් බුක්ති විඳීනවා.උතුරු නැෙඟනහිරට දෙන දේශපාලන විසඳුම් වෙනුවෙන් දෙමළ සන්ධානය මොන ඉල්ලීම් කළත් මෙම මැතිවරණයට තරග කිරීම තුළින් ඔවුන් පළාත් සභා ක්‍රමයට අවතීර්ණ වීම වැදගත්. ඔවුන් වැඩි බලතල ඉල්ලමින් හරි පළාත් සභා ක්‍රමයට අනුගත වෙමින් සිටිනවා. මේ නිසා පළාත් සභා ක්‍රමය දකුණේ ‍ෙමන්ම උතුරේ ද ක්‍රමයෙන් තහවුරු වෙමින් පවතින බවයි පෙනෙන්නේ. මේ අතර නැෙඟනහිර පළාත් සභා මැතිවරණයේ සුවිශේෂී වරදක් සේ මතු වන්නේ් සමහර පක්ෂ ජාතිවාදය ඉස්මතු කර ගැනීමයි. ජනාධිපතිතුමා ඒ නිසායි මේ මැතිවරණයෙන් තම තමන්ගේ ජයග්‍රහණ වෙනුවෙන් නැවත ජාතිවාදය හා බෙදුම්වාදය අවුස්ස ගන්න එපා කියලා සඳහන් කළේ. සමහරු ඡන්ද දිනන්න ජාතිවාදය හා බෙදුම්වාදය ඇවිස්සීම පමණක් නොවෙයි මැතිවරණ අක්‍රමිකතාවල ද යෙදෙනවා.මේ මැතිවරණයේ සිදුවන ප්‍රධානම වැරදි ක්‍රියා දෙක එයයි. අදාළ මැතිවරණ තුනේ්ම ජයග්‍රහණය ගැන කාටවත් විචිකිච්චාවක් නැහැ. ප්‍රශ්නාර්ථයක් ද නැහැ. සමහර ප්‍රධාන පක්ෂ තරග කරන්නේ් බලය අල්ලා ගැනීමට නොවෙයි. ඡන්ද ප්‍රතිශතය වැඩිකර ගැනීමට වගෙයි. දේශපාලනය ගැන උනන්දුවක් නැති කෙනෙක් ජයග්‍රාහකයා කවුරුන්ද යන බව දන්නවා. ජනාධිපති මහින්ද රාජපක්ෂ මහතා කෙරෙහි ජනතාව තැබු විශ්වාසයේ අඩුවක් දක්නට ලැබෙන්නේ නැහැ. එසේම අදාළ පළාත්වලට මේ රජයෙන් සිදුවූ දැවැන්ත සංවර්ධනය වෙන කිසිම යුගයක සිදුවී නැහැ. මේ නිසා ජයග්‍රහණයේ ප්‍රශ්නයක් වීමට කිසිදු ඉඩක් නැහැ.එසේ ම අදාළ ප්‍රදේශ බාර ප්‍රාදේශීය නායකයන් ඒ ප්‍රදේශවල ජනයාට සමීපව සිටියා ද? නැද්ද? ජනතාවගේ සංවර්ධන අවශ්‍යතාවයන් වෙනුවෙන් වෙන් කළ මුදලින් කොපමණ ප්‍රතිශතයක් සාක්කුවේ දාගත්තා දැයි පළාත්බද ජනයා ඉවෙන් මෙන් දන්නවා. ඊට අල්ලස් දූෂණ හෝ අක්‍රමිකතා කොමිසන් අවශ්‍ය වන්නේ් නැහැ. ජනතාවගේ ජන විඥානය ප්‍රමාණවත්. අද කෙටි කලකින් ඉසුරුමත් වීමට දේශපාලනය හොඳ මාධ්‍යයක් වෙලා. ඉන් අදහස් කරන්නේ නැහැ දේශපාලනයට එන කෙනෙක් ජනතා සේවයේ නාමයෙන් හැමදාම එකම මට්ටමක සිටිය යුතුයි කියා. වාහනයක් සමග ගෙයක් දොරක් හදා ගැනීමේ කිසිම වරදක් නැහැ. ඒත් ආණ්ඩුවේ හයියෙන් අසීමිත ලෙස පොහොසත් වීම ගැන ජනතාව අවදියෙන් සිටිනවා. සමහර පළාත්බද දේශපාලනඥයින් අසීමිත ලෙස මුදල් වැය කිරීම අද මැතිවරණ අක්‍රමිකතා දක්වාම වැඩි දියුණු වෙනවා. බලය අතේ තිබෙන විට අපි කාටද බය කියා සමහරු කල්පනා කරනවා වගෙයි. සමහර අපේක්ෂකයින් මැතිවරණ අක්‍රමිකතාවල යෙදෙන්නේ මේ ආකල්පයෙන් දැයි කියන්න දන්නේ නැහැ. මෙහිදී රාජ්‍ය සම්පත් මැතිවරණ කටයුතු සඳහා යොදා ගැනීමේදී පළාත්බද නිලධාරීන් අසරණ වෙනවා. ඔවුන්ගෙන් සමහරු එම අක්‍රමිකතා අනියමින් අනුමත කරන බවයි පෙනෙන්නේ. ඒ නිසා තමයි මැතිවරණ කොමසාරිස්වරයාට කොළඹින් හෝ අදාළ දිස්ත්‍රික්කවල නියෝජ්‍ය ‍ෙකාමසාරිස්වරු යවා රාජ්‍ය ආයතනවලට සීල් තැබීමට සිදුවී තිබෙන්නේ. මැතිවරණ කොමසාරිස්වරයාගේ මේ සෘජු බව පළාත්බද සහකාර හා නියෝජ්‍ය කොමසාරිස්වරුන්ටද ශක්තියක්. එසේම සාධාරණ මැතිවරණයක් සඳහාද ශක්තියක්.එසේම ජනාධිපති මහින්ද රාජපක්ෂ මහතාට අවශ්‍ය වී තිබෙන්නේද සාධාරණ පළාත් සභා මැතිවරණ ප්‍රතිඵලයක් ලබා ගැනීමටයි. ජාත්‍යන්තරයට තම රජය සතු ජනතා ශක්තිය පෙන්වන විට එය මැතිවරණ දූෂණ හා අක්‍රමිකතා අඩු වූ ප්‍රතිඵලයක් ලෙස පෙන්වීමට ජනාධිපතිවරයාට අවශ්‍යයි. සමහර ප්‍රාදේශීය නායකයින් විවිධ අක්‍රමිකතා හරහා ඊට බාධාවන් ඇති කරනු ලබන්නේ නම් ඔවුන් රටටත් තමන්ගේ නායකයාටත් කරන්නේ ද්‍රෝහිකමක්. නායකයා විකුණා ඡන්ද දිනා ගෙන එම ජයග්‍රහණයට තමන් විසින් කළු පැල්ලම් එක්කරන්නේ නම් දැන් සිටම ඒ අය ගැන බලා ගැනීම ඡන්ද දායකයන්ගේ යුතුකමක්.එක් අයකුට හා තමන් කැමැති දෙදෙනකුට මනාප ලබාදීමේ හැකියාව මේ ඡන්ද ක්‍රමයේ පවතිනවා.මේ ප්‍රතිපාදනය ජනතාවට තමන් අකමැති අය ඉවත් කිරීමටත් යොදාගත හැකියි. එහෙත් විශේ්ෂයෙන්ම ප්‍රාදේශීයව හෝ පළාත් වශයෙන් යම් නිශ්චිත බල ප්‍රදේශයකට වගකියන මන්ත්‍රීවරයකුගේ අවශ්‍යතාවය මේ මැතිවරණ ක්‍රියාවලිය තුළ වුවද පවතිනවා.සිහි බුද්ධියකින් ගැඹුරට කල්පනා කරන කෙනෙක් 1977න් පසු හිටපු ජනාධිපති ජේ. ආර්. ජයවර්ධන රජය මඟින් ඇති කළ මෙම මැතිවරණ ක්‍රමය දැන් සංශෝධනයට භාජනය කළ යුතු බව කල්පනා කරනවා. වත්මන් මැතිවරණ දූෂණ හා අක්‍රමිකතා පුද්ගලයන්ගේ වරද මෙන්ම මෙම මැතිවරණ ක්‍රමය නිසාම සිදු වන්නක්. තව තවත් මේ ක්‍රමය යටතේ් මැතිවරණ තබනවා වෙනුවට මෙය හෙට දවසේ හෝ ආණ්ඩුක්‍රම ව්‍යවස්ථා ප්‍රතිසංස්කරණයක් යටතේ වෙනස් කළ යුතු වෙනවා.උතුරේ ප්‍රශ්නයට දෙනු ලබන දේශපාලන විසඳුම රටේ දේශපාලන න්‍යාය පත්‍රයේ මුල් තැනක් ගෙන තිබීම නිසා මැතිවරණ ක්‍රම වෙනස් කිරීම ඊට පසු සිදු කිරීමට බලාගෙන සිටිනවා වගෙයි. එසේම යෝජිත තේරීම් කාරක සභාව උතුරේ ප්‍රශ්නයට විසඳුමක් සොයන ගමන් පුළුල් ආණ්ඩුක්‍රම ව්‍යවස්ථා ප්‍රතිසංස්කරණයකට යෑමද වැදගත්. එසේ් නොවන තාක් මැතිවරණ අක්‍රමිකතා බිංදුවට ගෙන ඒමට අපහසුයි.එහෙත් පසුගිය පළාත් සභා මැතිවරණවලට වඩා මෙය අක්‍රමිකතා හා ප්‍රචණ්ඩ ක්‍රියා අඩු මැතිවරණයක්. සමහර විට මේ සඳහා වෙන්වූ මැතිවරණ ප්‍රචණ්ඩ ක්‍රියා මධ්‍යස්ථාන මෙම සැසඳීම මූලිකව නොපිළිගන්නා ගමන් වුවද හෘද සාක්ෂියට එකඟව මේ යථාර්ථය පිළිගැනීමට සිදු වෙනවා. මධ්‍යස්ථව බලන ඕනෑම කෙනෙකුට වෙනදාට වඩා අක්‍රමිකතා හා ප්‍රචණ්ඩ ක්‍රියා වල අඩුවක් දක්නට ලැබෙන බව කිව යුතුයි. එහෙත් සම්පූර්ණයෙන්ම නතර වී නැහැ.ජනාධිපතිවරයාගේ හා මැතිවරණ කොමසාරිස්වරයාගේ අපේක්ෂාව සුළු අඩුවක් හෝ නොමැති හොඳ මැතිවරණයක් පැවැත්වීමටයි. ඊට හානියක් සිදුවන්නේ කොතැනින්ද යන්න ජනතාව තේරුම් ගෙන සිටිනවා නම් ඊට සාපේක්ෂව අදාළ පාර්ශවයන්ට මනාප වලින් උත්තර ලැබීමටත් ඉඩ තිබෙනවා.මේ නිසා ජයග්‍රාහී වටාපිටාවක් තුළින් පළාත් සභාවලට යැවිය යුතු සුදුස්සන් තෝරා බේරා හඳුනා ගැනීමක්ද මෙවර සිදු විය හැකියි. එසේ වුවහොත් අක්‍රමිකතාවල හා මැතිවරණ දූෂණ වල යෙදුණු අයට මැතිවරණ කොමසාරිස් වරයා කෙසේ වෙතත් ජනතාවගෙන් ම පිළිතුරු ලැබීමට ඉඩ තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=f1208302</link>
    <topic>ජනපති පොළොන්නරුවේගොවි ගැටලු විමසයි</topic>
    <author>ඡායාරූප :- චන්දන පෙරේරා</author>
    <content>නියඟයෙන් පීඩාවට පත් ගොවි ජනතාවගේ ගැටලු සොයා බලා ඒවාට කඩිනම් විසඳුම් ලබා දීමේ අරමුණින් ජනාධිපති මහින්ද රාජපක්‍ෂ මහතා පසුගියදා පොළොන්නරුව දිස්ත්‍රික්කයේ අත්තනකඩවල ජයසිරිපුර, ඉතිරිවැව, හිඟුරක්ගොඩ, මැදිරිගිරිය, ලංකාපුර ප්‍රදේශයන්හි නිරීක්ෂණ චාරිකාවක නිරත විය. ගොවි ජනතාවගේ අවශ්‍යතා ඉටු කිරීම හා ඔවුන් මුහුණ දෙන ගැටලු සඳහා විසඳුම් ලබා දෙන රාජ්‍ය නායකයා වශයෙන් මෙම නිරීක්ෂණ චාරිකාවේ නිරත වූ අතර මේ එහි විශේෂ අවස්ථා කිහිපයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>30</day>
    </date>
    <link>http://www.dinamina.lk/2012/08/30/_art.asp?fn=f1208303</link>
    <topic>ඓතිහාසික පරාජයකට එජාපය අත වනයි</topic>
    <author>නලීන් මර්වින් ප්‍රනාන්දු කළමනාකාර අධ්‍යක්‍ෂශ්‍රී ලංකා ආයුර්වේද ඖෂධ සංස්ථාවේ</author>
    <content>උතුරු මැද -සබරගමුව - න‍ැ‍ෙගනහිර පළාත් සභා සඳහා ඡන්දය විමසීම ලබන සැප්තැම්බර් 08 වැනි දිනට යෙදී ඇත. මේ ඡන්දය පැවැත්වෙන්නේ නියමිත දිනට පෙර විසුරුවා හරින ලද පළාත් සභා කිහිපයක් සඳහා ය. කලින් විසුරුවා ඡන්දයකට ඒමට රජයට තිබූ ශක්තිය විපක්ෂයට අභියෝගයක් වී ඇත. තමන්ට බලය හිමි ආයතන විසිරවීමට ආණ්ඩුවට අවශ්‍යතාවක් නැත. එහෙත් එසේ විසුරුවා හැරිය හැකි නම් මේ ඡන්දය ජයග්‍රහණය කර, ජනතාව ආණ්ඩුව ප්‍රතික්ෂේප කරන බැව් පෙන්වීමට මෙය අවස්ථාවක් කර ගන්නා ලෙස රජය විපක්ෂයට අභියෝගයක් ඉදිරිපත් කර ඇත. දැන් විපක්ෂයේ යුතුකම වන්නේ ඡන්දය ජයග්‍රහණය කර, රජය ජන අප්‍රසාදයට පත්ව ඇත යන්න ප්‍රායෝගිකව ඔප්පු කර පෙන්වීම ය. කිසිදු ප්‍රජාතන්ත්‍රවාදී රජයක් තමන්ට බලය තිබෙන ආයතන විසුරුවා සැකසහිත මැතිවරණයකට මුහුණ දීමට ඉදිරිපත් නොවේ. එසේ ඉදිරිපත් වන්නේ නම් එම රජයට ජනතාව ගැන තිබෙන විශ්වාසය දැවැන්ත ජයග්‍රහණයකින් අවසන් වනු ඇත. එසේ වන්නේ රජයේ සංවර්ධන වැඩපිළිවෙළේ සාර්ථකත්වය ජනතාව පිළිගැනීමත්, එය ආරක්ෂා කර ගැනීමට ජනතාවට ඇති අවශ්‍යතාවත් මත ය.ජනාධිපති මහින්ද රාජපක්ෂ මැතිතුමාගේ රජය බලයට පත්වූවාට පසු, එජාපය පරාජය වීමට අපේක්ෂිත 20 වැනි ඡන්දය මේ පළාත් සභා මැතිවරණයයි. එය මුළු රටම දන්නා කරුණකි. එජාපයේ නායකත්වය හා එම අනුගාමිකයන් එය අනුමත නොකරන්නේ නම්, ඔවුන්ගේ මන්දබුද්ධිකභාවය අනුවණකම් ඉදිරියටත් ප්‍රදර්ශනය වන්නේ තව නොබෝ දිනකින් පරාජය සහතික වීමත් සමඟ ය. පසුගිය දස වර්ෂයකට ආසන්න කාලයක්, දිගින් දිගටම, නොකඩවා එජාපය පරාජය වැළඳගත්තේය. මේ වන විට රටපුරා සිදු වී ඇති අති විශේෂ සංවර්ධන ක්‍රියාවලියත්, දිනෙන් දින ජනප්‍රියත්වයට පත්වන රාජ්‍ය නායකයෙක් කෙරෙහි ජනතාව තබා තිබෙන අසීමිත විශ්වාසය හමුවේ තවදුරටත් ඔවුන්ට පරාජය වැළඳ ගැනීම ස්වභාවික සිද්ධියක් වනු ඇත.මේ හැර එජාප නායකත්වය තම පක්ෂය තුළ පවතින අභ්‍යන්තර ආරවුල් නිරවුල් කර ගැනීමට ඇති නොහැකියාව මුළු රටම දන්නා අතර, එබඳු නායකයකුගේ නායකත්වයෙන් යුතු පක්ෂයක් ජයග්‍රහණය කරා ගෙන යාමට තරම් මෙරට ජනතාව අඩු මානසික තත්ත්වයක නොසිටින බැව් එජාපය දැනගත යුතුය. මෙවර පළාත් සභා මැතිවරණයෙන් එජාපය ඓතිහාසික පරාජයක් වාර්තා කිරීමට අවශ්‍ය පසුබිම මේ වන විටත් නිර්මාණය කරගෙන ඇත්තේ, එජාප නායකත්වය විසින් මය. ආණ්ඩුවේ ජයග්‍රහණයට අවශ්‍ය අඩිතාලම වැටී ඇත්තේ මේ මැතිවරණය දෙස බලා කරන ක්‍රියාකාරකම් මගින් නොව, ආණ්ඩුව සතු දීර්ඝ කාලයක් තිස්සේ ක්‍රියාත්මකව ආ සංවර්ධන ක්‍රියාවලියේ ප්‍රතිඵලය ලෙස ජයග්‍රහණය උරුම වී තිබීම ය.ඡන්දය පාවිච්චි කරන ජනතාව තමා ඡන්දය පාවිච්චි කරන පක්ෂය හා එහි නායකත්වය දෙස බලා යම් යම් නිගමනයන්ට පැමිණ ඡන්දය පාවිච්චි කරයි. ඒ අනුව වාර්තමාන එජාපයේ නායකත්වය දෙස බලන ජනතාව තම අනුගාමිකයන්ගේ හා පාක්ෂිකයන්ගේ දරුණු විවේචනයන්ට භාජනය වෙමින්, දිනෙන් දින පිරිහෙන බංකොළොත් එජාප නායකත්වයේ ස්වරූපය හා ඔහුට ආවේණික වූ ඒකාධිපති ස්වරූපය ප්‍රතික්ෂේප කරන්නේ, ඔහු කිසිසේත්ම රටට අවශ්‍ය නායකයකුගේ ලක්ෂණයන්ගෙන් මුළුමනින්ම ඉවත් වී ඇති බැවිනි.මේ හැර මේ දුර්වල නායකත්වය මගින් ආරවුල් බහුල පක්ෂයක් නිර්මාණය කර ඇත. පක්ෂය තුළ සමඟියක් හා ස්ථිර සංවිධානාත්මක වැඩපිළිවෙළක් නොමැතිවීම මගින් රටක පාලනය භාරදීමට නුසුදුසු තත්ත්වයක් නිර්මාණය වී ඇත. ඒ අනුව ඡන්ද දායකයා වර්තමාන එජාපයේ නායකත්වය හා පක්ෂයේ පිරිහුණු ස්වභාවය උපයෝගී කර ගනිමින්, ඔවුන් ජයග්‍රහණය කරනවා වෙනුවට අන්ත පරාජයකට පත් කරන, ජනතාවට සමීප නොවූ නායකත්වයක් හා ජනතා සිතුම් පැතුම් නොදකින පක්ෂයක් පරාජය කරවීම රටේ යහපත උදෙසා ගතයුතු ක්‍රියාමාර්ගයක් බැව් අවබෝධ කරගෙන සිටීම එයට හේතුව වනු ඇත.එතුමාගේ පණිවිඩයේ තේමාව වී ඇත්තේ, සංවර්ධිත, ස්වයංපෝෂිත, නිදහස්, සෛවරී දේශයක් බිහිවෙමින් පවතී. “එම දේශය නිර්මාණය කිරීමේ පෙරමුණ මා විසින් ගන්නා අතර, එම දේශය ගොඩනැගීම කළ හැක්කේ ඔබට පමණි. එය කළයුතු කාලය දැන් එළැඹ ඇත. අපට ඒ සඳහා කැපවීමකින් යුතුව නව දේශය නිර්මාණය කිරීමට තවදුරටත් සහයෝගය ලබාදිය හැකි අවස්ථාවක් දැන් එළැඹ ඇත. පළාත් සභා ඡන්දය ජයගෙන ගමෙන් බිහිවෙන පිරිස, තම දේශයට සැබවින්ම ආදරය කරන්නන් විය යුතු ය. රටේ ජනතාවට තමාගෙන් ඉටුවිය යුතු යුතුකම් මනාව තේරුම් ගෙන, කැපවීමෙන් කටයුතු කළ යුතු ය. ගමේ සම්පත්, ගමේ ශ්‍රමය උපයෝගී කරගෙන, සංවර්ධන කටයුතු මෙහෙයවීමේ කාර්යය භාරගෙන, එයනිසි පරිදි සාර්ථකත්වය ලබන පිළිවෙළට කටයුතු කිරීම, ඡන්දයෙන් පත්වෙන ජනතා පුත්‍රයන්ගේ වගකීම වේ. පවතින රජයේ ආශිර්වාදය ලබන පක්ෂයකින් මේ ජනතා නායකත්වය බිහි වුවහොත්, ගමේ සංවර්ධන කාර්යය පහසුවේ. බුද්ධිමත් ඡන්දදායකයෝ ද තම ප්‍රාදේශීය නායකත්වය තෝරා ගැනීමේදී එය සැලකිල්ලට ගනු ඇත.පසුගිය දශකය තුළ රටපුරා විශාල සංවර්ධන වැඩපිළිවෙළක් ක්‍රියාවට නැංවී ඇත. මෑතදී බිහි වු ජාත්‍යන්තර මට්ටමේ ගුවන්තොටුපළවල්, වරාය, අධිවේගී මාර්ග, රටපුරා පැතිර ඇති සුපිරි මංමාවත්, විදුලි බලාගාර, කෘෂිකර්මාන්තයේ දියුණුව, මතුපරපුරේ දියුණුව සඳහා ඉදිවන පාසල් සහ විශ්වවිද්‍යාල රටපුරා සංවර්ධනයේ ලක්ෂණ පෙන්වයි. දසලක්ෂ ගණනකට රැකියා සපයමින්, ඒකපුද්ගල ආදායම ඉහළ අගයකට පත්කර 8% ක සංවර්ධන වේගයක් රැක ගනිමින් යන රජයන් තුළ, එක්සත් ජනතා නිදහස් සන්ධානය ඉදිරිපත් කර ඇත්තේ එම කණ්ඩායම ජයග්‍රහණය කර දිවයින පුරා ක්‍රියාත්මක වන සංවර්ධිත ක්‍රියාවලිය සමඟ එකඟව කටයුතු කිරීමේ අවස්ථාව ලබාදෙන ලෙස ය.බුද්ධිමත් ඡන්දදායකයා ඡන්දය පාවිච්චි කිරීමේදී විශේෂයෙන් සැලකිල්ලට ගන්නා කාරණයක් වන්නේ්, ජනාධිපතිතුමා මේ වනවිට දසක තුනක් තිස්සේ පැවැති දීර්ඝකාලීන යුද්ධය අවසන් කර, ප්‍රභාකරන්ගේ ත්‍රස්තවාදයෙන් ජනතාව නිදහස් කරගෙන තිබීමය. මේ ජයග්‍රහණය අමෙරිකාව ඇතුළු ප්‍රතිගාමී බටහිර කඳවුරට අභියෝගයක්ව තිබේ. ඒ අනුව ජනාධිපතිතුමාට විරුද්ධව යුද අපරාධ චෝදනා ඉදිරිපත් කර, එතුමා අපහසුතාවට පත් කිරීමට එම රටවල් ගන්නා උත්සාහය, පසුගිය දිනවල ඔවුන් හැසිරුනු ආකාරයෙන් අපට මනාකොට අවබෝධ විය. මේ නින්දිත ක්‍රියාමාර්ගය මෙරට ප්‍රගතිශීලී ජනතාව ද තේරුම් ගෙන සිටී.ජනාධිපතිතුමාට විරුද්ධව ක්‍රියාත්මක මේ දේශීය හා විදේශීය කුමන්ත්‍රණ පරාජය කිරීමට නම්, මෙරට ජනතාව එතුමා සමඟ සිටින බව අප මේ කුමන්ත්‍රණකරුවන්ට ඒත්තු ගැන්වෙන පරිදි කටයුතු කිරීමය. ඒ සඳහා හොඳ ම ක්‍රියාමාර්ගය වන්නේ එතුමාගේ ආශිර්වාදය ලබමින් ඉදිරිපත් වී සිටින කණ්ඩායමට, පළාත් සභා මැතිවරණයේ දී අතිවිශිෂ්ට ජයක් අත්කර දී, ප්‍රතිගාමී බටහිර රටවලට ජනතාව මහින්ද රාජපක්ෂ ජනාධිපතිතුමන් සමඟ සිටින බව පෙන්වා දීම ය. ඒ සඳහා මෙරට ජනතාව සූදානම් ය. එය ද මෙවර මැතිවරණ ජයග්‍රහණයට ප්‍රබල හේතුවකි.ලොව පිළිගත් ප්‍රතාපවත් මහා දේශපාලන දැවැන්තයකුගේ නායකත්වය හා සංවිධානාත්මක ජයග්‍රහණයන්ගෙන් සමන්විත පක්ෂයක් සමඟ සටනට එළැඹ ඇත්තේ, දසවසරක් තිස්සේ පරාජිත, බංකොළාත්, දුර්වල නායකයත්වයකින් සමන්විත, ගරාවැටෙන පක්ෂයක් බව ජනතාව තේරුම් ගෙන තිබේ. මේ තත්ත්වය මත විසිවැනි වතාවටත් එජාපය පරාජයක් ලබාගන්නේ, තමන්ට පරාජය උරුමයෙන්ම හිමි වී ඇති බැවිනි.දිනෙන් දින ජනතාවගෙන් ඈත් වෙමින්, රජයේ සංවර්ධන ක්‍රියාවලිය ඉදිරියේ පසුපසට ගමන් ගන්නා විමුක්ති පෙරමුණුවල බොරු විමුක්තිකාමීන් හා විප්ලවවාදීන් ජනතාව ප්‍රතික්ෂේප කරන්නේ, රටක් නිදහස් කර, රටේ අනන්‍යතාව ලෝකයා හමුවේ රැකදුන්, සංවර්ධිත දේශයක් නිර්මාණය කළ නායකයෙකුගේ දේශපාලන දර්ශනය ජනතාව පිළිගන්නා බැවිනි. අද මේ රටට අවශ්‍යව ඇත්තේ වේදිකා මත පුහු තර්ක ඉදිරිපත් කරමින්, ප්‍රායෝගික ඇත්ත පසෙකට තල්ලු කර දමන, නොමගට හරවාගත් කිහිප දෙනෙකුගේ මුදලින් හෝ විදේශයෙන් ලබා ගන්නා මුදල් වලින් වැරැදි දේශපාලන කරන සච්චකයන් නොව, රටට හිතවත්, ජනාධිපතිතුමා විසින් ගෙන යන සංවර්ධිත වැඩපිළිවෙළට දායකත්වය සැපයිය හැකි, දේශප්‍රේමීන් පිරිසකි. එසේ තෝරා ගැනීම මගින් විපක්ෂයට සුපුරුදු පරිදි ඓතිහාසික පරාජයක් ලබා ගැනීමට ඇති අයිතිය තහවුරු වනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=n1208311</link>
    <topic>ජනපති ඉල්ලීමට බිලි පූජාව නවතී</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>හලාවත මුන්නේශ්වරම් ශ්‍රී භද්‍රකාලි අම්මාන් කෝවිලේ හෙට (1) සිදු කිරීමට නියමිතව තිබූ සත්ත්ව බිලි පූජාව ජනාධිපති මහින්ද රාජපක්ෂ මහතාගේ් ඉල්ලීමක් අනුව වහාම නතර කර ඇත.භද්‍රකාලි අම්මාන් කෝවිලේ වාර්ෂිකව සිදු කරන මේ සත්ත්ව බිලි පූජාව පිළිබඳව පසුගිය කාලයේ විවිධ ප්‍රශ්න පැන නැඟුණ අතර කුමන ආකාරයේ බලපෑම් පැමිණිය ද මේ සත්ත්ව බිලි පූජාව පවත්වන බවත්, එය නැවැත්විය හැක්කේ ජනාධිපතිවරයාට පමණක් බවත්, ජනාධිපතිවරයා නියම කළහොත් පමණක් මේ පූජාව නවතා දමන බවත් කෝවිලේ ප්‍රධාන පූජක කාලිමුත්තු ශිවපාත සුන්දරම් සාමිවරයා පසුගිය දා ප්‍රකාශ කර තිබුණි.ඒ අනුව හෙට (1) නියමිත පරිදි බිලි පූජාව සඳහා සියල්ල සූදානම් කර තිබිණි. කපිලවස්තු පුර ශ්‍රී සර්වඥ ධාතූන් වහන්සේ ශ්‍රී ලංකාවට වැඩම කර පුද පූජෝපහාර පවත්වන කාල වකවානුවක හා බිනරපුර පසළොස්වක පොහොය පැවැති දිනට පසු දින මේ බිලි පූජාව පැවැත්වීම පිළිබඳවද රට පුරා දැඩි විරෝධයක් මතුව තිබිණි.මේ පිළිබඳව සළකා බැලූ ජනාධිපති මහින්ද රාජපක්ෂ මහතා බිලි පූජාව නවතා දමන ලෙස මුන්නේශ්වරම් ශ්‍රී භද්‍රකාලි අම්මාන් කෝවිලේ ප්‍රධාන පූජක කාලිමුත්තු ශිවපාත සුන්දරම් සාමිවරයාගෙන් ඉල්ලා සිටියේය.ඒ අනුව ජනාධිපතිතුමාගේ ඉල්ලීමට ගරු කරමින් හෙට 1දා පැවැත්වීමට නියමිතව තිබූ සත්ව බිලි පූජාව නවතා දැමීමට ප්‍රධාන පූජකවරයා තීරණය කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=n1208312</link>
    <topic>මේධාලංකාර මහ නාහිමි ආදාහන උළෙල පූර්ණ රාජ්‍ය ගෞරව සහිතව</topic>
    <author>කොටදෙණියාව සමූහ</author>
    <content>අපවත්වී වදාළ ශ්‍රී ලංකා රාමඤ්ඤ මහා නිකායේ මහානායක අග්ගමහා සද්ධම්ම ජෝතිකාධජ වේවැල්දෙණියේ මේධාලංකාර ලංකා රාමඤ්ඤ මහා නිකායේ මහනායක මාහිමිපාණන්ගේ දේහය පිළිබඳ ආදාහන පූජෝත්සවය සැප්තැම්බර් මස 03වැනිදා සවස මීරිගම ඩී.ඇස්. සේනානායක ජාතික පාසල් ක්‍රීඩා පිටියේ දී පූර්ණ රාජ්‍ය ගෞරව හා රාජ්‍ය අනුග්‍රහය ඇතිව පැවැත්වේ.ආදාහන පූජෝත්සවය පිළිබඳ කමිටුව ශ්‍රී ලංකා රාමඤ්ඤ මහා නිකායේ අධිකරණ සංඝ නායක නාපාන පේමසිරි හිමියන්ගේ ප්‍රධානත්වයෙන් ඊයේ 30 මීරිගම ප්‍රාදේශීය ලේකම් කාර්යාලයේ දී පැවති අවස්ථාවේදී මේ තීරණය ගැනිණි. ගිරාඹේ ආනන්ද සහ මඩිතියවල මේධංකර අනුනාහිමිවරුන් ඇතුළු මහා සංඝරත්නය රජය නියෝජනය කරමින් නිවාස හා පොදු පහසුකම් පිළිබඳ නියෝ්ජ්‍ය ඇමැති ලසන්ත අලගියවන්න මහතා ඇතුළු මහජන නියෝජිතයන් රජයේ නිලධාරීන් දායක සභාවේ සාමාජිකයන් මේ අවස්ථාවට සහභාගී වූහ.මසක පමණ කාලයක් අසනීපයෙන් පසුවූ අනූ වසරක පැවිදි දිවියක් හා ජීවන ගමනේ 104 වැනි විය ගත කරමින් විසූ මහනාහිමියෝ පෙරේදා 29 පස්වරුවේ අපවත්වී වදාළහ. උන්වහන්සේගේ දේහය මීරිගම ශාසනවර්ධන පිරිවෙන් ශාලාවේ අවසාන ගෞරව දැක්වීම සඳහා තැන්පත් කර ඇති අතර ආදාහන පූජෝත්සවය පැවැත්වෙන 3 වැනිදා දහවල් 1ට විහාරස්ථානයේදී ශිෂ්‍ය භික්ෂූන් වහන්සේලා ඇතුළු මහා සංඝරත්නය ආගමික වතාවත් පැවැත්වීමෙන් අනතුරුව පස්වරු 1ට ආදාහන පෙරහර ගමන් ආරම්භ කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=n1208317</link>
    <topic>ත්‍රස්තවාදය පිටුදැකීමට ශ්‍රී ලංකාවේ අඛණ්ඩ සහාය</topic>
    <author/>
    <content>ත්‍රස්තවාදය පිටුදැකීමටත්, සාමය සහ ආරක්ෂාව වැඩිදියුණු කිරීමටත් ගන්නා බහුපාර්ශ්වීය ප්‍රයත්නවලට ශ්‍රී ලංකාවේ අඛණ්ඩ සහාය ලබා දෙන බව ජනාධිපති මහින්ද රාජපක්ෂ මහතා ඉරානයේ ටෙහෙරාන් නුවර දී නොබැඳි ජාතීන්ගේ සමුළුව අමතමින් ඊයේ (30) ප්‍රකාශ කෙළේය.ඉරානයේ ටෙහෙරාන් නුවර දී ඊයේ (30) පැවැති නොබැඳි රාජ්‍ය නායක සමුළුවේ සමාප්ති උත්සවයේ මුලසුන දරන ලද්දේ ශ්‍රී ලංකා ජනපති මහින්ද රාජපක්ෂ මහතාය.නොබැඳි ජාතීන්ගේ 16 වැනි රාජ්‍ය නායක සමුළුව ඊයේ පෙරවරුවේ ඉරානයේ ටෙහෙරාන් නුවර දී ආරම්භ වූ අතර ඊයේ පස්වරුවේ ජනාධිපති මහින්ද රාජපක්ෂ මහතා සමුළුව ඇමතීය.“අභියෝග හමුවේ එකමුතු පාලනයක් තුළින් තිරසාර සාමය” යන්න මෙවර සමුළුවේ තේමාව විය. රාජ්‍යයන් 120 ක් නියෝජනය කරමින් රාජ්‍ය නායකයෝ සහ නියෝජිතයෝ සමුළුවට එක්ව සිටියහ.මානව වර්ගයාගේ සමාජ ආර්ථික අභිවෘද්ධියට බාධා පමුණුවන දේශ සීමා අභිබවා ගිය සාපරාධී සංවිධාන විසින් කරනු ලබන සංවිධානාත්මක අපරාධ සහ සාම්ප්‍රදායික නොවන තර්ජනවලට සමීප සම්බන්ධයක් ඇති ගෝලීය ත්‍රස්තවාදයේ තර්ජනයට ලොව මුහුණපාමින් සිටින බව ජනාධිපතිවරයා අවධාරණය කෙළේය.පැහැදිලි ප්‍රතිපත්තියක් තුළින් වසර තුනකට පෙර ත්‍රස්තවාදී අභියෝගය අවසන් කිරීමට ශ්‍රී ලංකාවට හැකි වූ අතර මෙවන් තර්ජනයක් නිමා කිරීමට සහ එවැනි අවස්ථාවල පශ්චාත් අර්බුද අභියෝග ජයගැනුමට ශ්‍රී ලංකාවේ මෙන් තමන් විසින්ම සකසා ගත් හා ජනතාව පදනම් කරගත් ප්‍රවේශයක් අවශ්‍ය බව ද ජනාධිපතිතුමා පෙන්වා දුන්නේය. එමෙන්ම ත්‍රස්තවාදී තර්ජනයන්ට මුහුණ දී සිටින රටවලට අන්තර්ජාතික ප්‍රජාව සහයෝගය දැක්විය යුතුමය. මෙම ව්‍යසනය අප විසින් තුරන් කිරීමට නම් දෙබිඩි ප්‍රතිපත්ති හෝ යම් කොටසකට පමණක් වාසිවන ප්‍රමිති හා ප්‍රතිපත්ති නොතිබිය යුතු බවද ජනාධිපතිවරයා පෙන්වා දුන්නේ ය.“ස්වාධිපත්‍යයට ගරු කළ යුතුය යන ප්‍රතිපත්තිය අප විසින් පිළිගත යුතු අතර සියලු දෙනාටම එක ලෙස සැළකිය යුතු වෙමු. එක්සත් ජාතීන්ගේ ප්‍රඥප්තියේ හා නොබැඳි ප්‍රතිපත්තිවල පැහැදිලි ලෙස දක්වා ඇති පරිදි රාජ්‍යයන්ගේ අභ්‍යන්තර කටයුතුවලට මැදිහත් නොවිය යුතුය යන්න ස්ථිර ප්‍රතිපත්තිය වචනයේ පරිසමාප්ත අර්ථයෙන්ම පිළිපැදිය යුතු යැයිද ජනාධිපතිතුමා පෙන්වා දුන්නේය.ලෝක සංවිධානයේ නියමාකාර සාමාජිකයකු ලෙස පලස්තීන ජනතාවගේ උදුරාගත නොහැකි අයිතිවාසිකම් දිනා ගැනීම පිළිබඳ මෙහිදී අදහස් දැක්වූ ජනාධිපතිතුමා දශක හයකට පසුවත් පලස්තීන ගැටලුව නොවිසඳී තිබීම පිළිබඳ කනගාටුවන බවද කියා සිටියේය. ඉතා දුබල හා බිඳෙන සුළු ලෝක ආර්ථිකයක් තිබියදී හා රට දුර්වල කරන දශක තුනක ත්‍රස්තවාදී අර්බුද මගින් පනවන ලද බාධක පසුකරගෙන ගොස් සිටිය දී වුවද ශ්‍රී ලංකාව සහස්‍ර සංවර්ධන අරමුණුවල නියමිත ඉලක්ක සපුරමින් බොහෝ දේ අත්පත් කරගෙන සිටින බවද ජනාධිපතිතුමා අවධාරණය කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=n1208313</link>
    <topic>ටෙහෙරානයේ දී ජනපතිට මහ හරසර</topic>
    <author/>
    <content>ඉරානයේ පැවැත්වෙන නොබැඳි ජාතීන්ගේ 16වැනි රාජ්‍ය නායක සමුළුවට සහභාගිවීම සඳහා පිටත්ව ගිය ජනාධිපති මහින්ද රාජපක්ෂ මහතා ඊයේ (30) අලූයම ටෙහෙරාන් නුවර - ටේරාබාද් ගුවන්තොටුපළ වෙත ළඟා වූයේය.එහිදී ඉරාන රජය වෙනුවෙන් ජනාධිපතිවරයා ප්‍රමුඛ මෙරට දූත පිරිස පිළිගනු ලැබුවේ එරට අධිකරණ අමාත්‍යවරයායි. පසුගිය 25වැනිදා ආරම්භ කෙරුණු නොබැඳි ජාතීන්ගේ සමුළුවේ රාජ්‍ය නායක සමුළුව ඊයේ (30) ආරම්භ විය.ලෝකයේ දෙවැනි විශාලම ජාත්‍යන්තර සංවිධානයද වන නොබැදි ජාතීන්ගේ සමුළුව අමතා ජනාධිපති මහින්ද රාජපක්ෂ මහතා ඊයේ සිය දේශනය පැවැත්වීමට නියමිතව තිබිණ. ජනාධිපති මහින්ද රාජපක්ෂ මහතාගේ දෙදින නිල සංචාරය අතරතුර ඉරාන ජනාධිපති මොහොමඩ් අහමිනිජාඩ් මහතා ඇතුළු සමුළුවට සහභාගීවන රාජ්‍ය නායකයන් කිහිපදෙනකු සමඟ ද්වීපාර්ශ්වික සාකච්ඡා පැවැත්වීමටද නියමිතය. ඇමැතිවරුන්වන මහාචාර්ය ජී.එල්. පීරිස්, නිමල් සිරිපාල ද සිල්වා, සුසිල් ප්‍රේමජයන්ත, ෆීලික්ස් පෙරේරා, නියෝජ්‍ය ඇමැති නියෝමාල් පෙරේරා, පාර්ලිමේන්තු මන්ත්‍රී සජින් වාස් ගුණවර්ධන ජනාධිපති ලේකම් ලලිත් වීරතුංග යන මහත්වරු මේ සංචාරයට එක්ව සිටීති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=n1208314</link>
    <topic>භික්ෂුව වස් එළැඹිය යුතුමය</topic>
    <author>සබරගමුව විශ්වවිද්‍යාලයේ කුලපති මහාචාර්ය කුඹුරුගමුවේ වජිර හිමි</author>
    <content>යමෙක් වස් නො එළඹෙන්නේ නම් දුකුළා ඇවැතට පත්වන්නේය. බුදුරජාණන්වහන්සේ භික්ෂු සමාජය අරභයා මේ නියමය පණවන ලද්දේ කරුණු කීපයක් අරමුණු කර ගෙනය.භික්ෂු සමාජයේ ඇවතුම් පැවතුම් හා චර්යා ධර්ම, එවක පවත්නා සෙසු ආගමික චර්යා ධර්ම හා අනුගතව පවත්වා ගෙන යාම එක් අරමුණක් විය. විනයානුකූල පැවැත්මක් අනුව භික්ෂු සමාජය පවත්වා ගෙන යාම ද, ගිහි පැවිදි සම්බන්ධතාවන් තහවුරු කෙරෙමින් බුදුදහමේ ආශිර්වාදය පොදු ජනතාව අතරට වැඩි වැඩියෙන් පත්කරලීමේ පරමාර්ථයන් ද ඒ අතර පවත්නා බව පැහැදිලි ය.වස්සාන කාලය ආරම්භ කෙරෙන්නේ භික්ෂූන් වහන්සේ පොහොය සීමා මාලකයන්ට ඒකරාශි වී විනය සිහිපත් කිරීමෙනි. ආරාමගතව වැඩ වසන මේ කාලපරිච්ඡේදයේ විටෙන් විට එක්ව විනය දේශනා කිරීම ද චාරිත්‍ර ධර්මයකි. භික්ෂූන් වහන්සේට සිහිනුවණින් යුතුව තම වගකීම් ඉටුකිරීමට ශික්ෂණයක් ඇතිකිරීමද වස්සාන චාරිත්‍ර ධර්මවල පවත්නා වැදගත් ඉගැන්වීමකි. ගමන් බිමන් යාමේදී සතිකරණය අනුගමනය කළ යුතු බවට ඇති පැනවීම එක් උදාහරණයකි.සංචාරක දිවි පෙවෙතක් අනුගමනය කළ භික්ෂූන් වහන්සේ මෙසේ ආරාමගත වීම, මහජනයාට මහත් උපකාරයක් වූයේය. උන්වහන්සේලා නිතර නිතර ගොස් හමුවීමට, දානමානාදියෙන් උපස්ථාන කිරීමට හා උන්වහන්සේගෙන් ධර්මානුශාසනාවක් පහසුවෙන් ලබාගැනීමට ද ලැබුණා වූ මේ අවස්ථාවන් පොදු ජනතාවගේ හිතසුව පිණිස හේතු විය. ගම් දනව් සැරිසරා අනුශාසනා කළ භික්ෂූන් වහන්සේට ද එක් තැනෙක සිට මහජනයා ඇමතීමටත් ඔවුන් ඇසුරු කිරීමටත් අවස්ථා උදාවීම මහජනයා ගුණ නුවණින් අනූන වීමටත් ධර්මයේ ව්‍යාප්තියටත් බෙහෙවින් උපකාරී වූයේය.බෞද්ධ රටක වස්සාන කාලය එළඹීම යනු මහා බෞද්ධ ප්‍රබෝධයක ආරම්භය වන්නේය. හැම ආරාම පන්සලකම වෙනදා නොමැති බණ දහම් පුද පූජා පෙරහැර සඳහා මහජනයා පෙළ ගැසෙන්නේය. සෑම බෞද්ධයකුම කෙසේ හෝ වස් දානයක් පිරිනැමීමට ඉදිරිපත් වන්නේය. වස්සාන සමය තුළ සිදුකෙරෙන ධර්මදේශනා හා ධර්ම සාකච්ඡා ද පුද පූජා හා පෙරහර ද ජනතාවගේ් හදවත් ශ්‍රද්ධා භක්තියෙන් අනූන වීමටත් සදාචාර සංවර්ධනයකට ජනතාව පෙළඹවීමටත් හේතුවන බව කිව යුතුය. අනාදිමත් කාලයක් මුළුල්ලේ සම්බුද්ධ ශාසනයේ චිරස්ථිතිය පිණිස ප්‍රබල මෙහෙවරක් සැලසුණේ වස්සාන චාරිත්‍ර ධර්ම බව සැලකිය යුතුය. එනිසා අදින් ආරම්භවන මේ පුණ්‍ය සමයේ වැඩි වැඩියෙන් ආගමික පිළිවෙත්වලට නැඹුරු වී මෙලොව ජීවිතයේ සතුටත් පරලොව ජීවිතයේ සැනසිල්ලත් උදාකර ගැනීමට අධිෂ්ඨාන ඇති කරගන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=n1208315</link>
    <topic>ඡන්දය දිනන්න ගොවියාගේ කරට පැන්න එජාපය දන්නෙම නැතිව බිමට වැටිලා</topic>
    <author>චූල බණ්ඩාර කුලසේකර</author>
    <content>ගොවියා නොමග යවා ගොවියාගේ කරපිටින් ගොස් ඡන්දය දිනීමට උත්සාහ කළ විපක්ෂයට ජනාධිපතිතුමා ලබා දුන් සහන හමුවේ නැවතත් විපක්ෂයට පල්ලම් බැසීමට සිදුව ඇතැයි උතුරුමැද පළාත් සභාවේ හිටපු මන්ත්‍රීනි (එජනිස) කල්‍යාණී කරල්ලියද්ද මහත්මිය පැවසුවාය.කරල්ලියද්ද මහත්මිය ඒ බව සඳහන් කළේ කැබිතිගොල්ලෑව වත්තේවැව ප්‍රදේශයේ පැවති ගොවි හමුවක් අමතමිනි.මෙහිදී තවදුරටත් අදහස් දැක්වූ ඒ මහත්මිය මෙසේද කීවා. අපේ ප්‍රදේශයට නියඟය අලුත් දෙයක් නෙවෙයි. නමුත් මෙවර නියඟය හේතුවෙන් වගාවන්ට ජලය හිඟවීමෙන් හානි වුවා. අපිට බොන්න ජලය නැති තරම් නියඟයක් ආවේ නැති වුවත් ගොවියාට සිදු වූ පාඩුව දඩමීමා කරගෙන මැතිවරණය ජයග්‍රහණය කිරීමට විපක්ෂය මාන බැලුවා. එහෙත් ජනපතිතුමන් මැදිහත් වී අදාළ සහන ගොවියා වෙත ලබා දීමෙන් විපක්ෂය ඒ හීනයද බොඳ වී ගියා.මේ වන විට වගා ණය ගෙවීම සඳහා මාස් කන්නය අවසන් වන තුරු අවස්ථාව ලබාදී තිබෙනවා. එපමණක් නෙවෙයි සිදුවූ වගා හානි වලට වන්දි මාස් කන්නයට අවශ්‍ය බීජ, පොහොර, බිම් සැකසීම් ආදියට සහන ලබාදීමට පියවර ගෙන තිබෙනවා.මීටත් වඩා ආණ්ඩුවකට කළ හැකි දෙයක් තිබෙනවාද?. ස්වභාවධර්මය ආණ්ඩුවට වෙනස් කළ නොහැකියි. එතුමාට වැස්ස දෙන්න පුළුවන් නම් එතුමා ඒකත් දෙන බවත් සඳහන් කළා. එතුමා ඒ තරම් සංවේදී නායකයෙක්.පැරකුම් රජු සමයෙන් පසු ගොවිතැන දියුණු කළ ගොවියා රැකගත් එකම නායකයා මහින්ද රාජපක්ෂ ජනාධිපතිතුමා පමණයි. මෙවරද රජරට ගොවියා මහින්ද රාජපක්ෂ පාලනයට සියයට සියයකින්ම සහාය පළ කරන බවට සහතිකයි.ළමා සංවර්ධන හා කාන්තා කටයුතු ඇමැති තිස්ස කරල්ලියද්ද කැබිතිගොල්ලෑව ප්‍රාදේශීය සභාවේ සභාපති කේ. සේනානායක යන මහත්වරු මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=n1208316</link>
    <topic>මහ වැසි නොතකා ලක්‍ෂ ගණනක් ගම්පොළ දී සර්වඥ ධාතු වැඳ පුදා ගනිති</topic>
    <author>ගම්පොල සමූහ එස්. එන්. ගොඩමුන්න</author>
    <content>මහ වැසි ද නොතකා දිවා රාත්‍රී දිගු පෝලිම්වල එමින් ගම්පොළ නාරංවිට ඉහළවෙල ශ්‍රී සම්බුද්ධත්ව ජයන්ති විහාරයේ වැඩ හිඳින කපිල වස්තු ශ්‍රී සර්වඥ ධාතුන් වහන්සේ ලක්‍ෂ සංඛ්‍යාත පිරිස් ඊයේත් වන්දනා මාන කරනු ලැබූහ.29 දින උදෑසන සිට අද (31) උදෑසන 6 දක්වා මේ සර්වඥධාතු ප්‍රදර්ශනය ගම්පොළ ඉහළවෙළ ශ්‍රී සම්බුද්ධත්ව ජයන්ති විහාරයේ දී ප්‍රදර්ශනය කොට අද උදෑසන බුද්ධ පූජාවෙන් අනතුරුව වාරියපොල සුමංගල පිරිවෙන වෙත වැඩම කරන බව ශ්‍රී සම්බුද්ධත්ව ජයන්ති විහාරාධිපති ශාස්ත්‍රවේදී උනන්තැන්නේ මහින්ද හිමියෝ සඳහන් කළහ.පෙරේදා 29 දින උදේ 9ට ගම්පොළට වැඩම කරවූ සර්වඥධාතුන් වහන්සේ විෂයෙහි බුද්ධ පූජා පවත්වා අනතුරුව පෙරවරු 11ට මහජන ප්‍රදර්ශනය ඇරඹූහ. පෙරදින (28) රාත්‍රී 10 සිට පැමිණෙමින් සිටි ලක්‍ෂ සංඛ්‍යාත ජනතාවක් ගම්පොළ දොළුව මාර්ගයේත්, ගම්පොළ නුවර මාර්ගයේත් කි. මීටර් 8ක පමණ දුරක් ජනතාව රැස්ව සිටින අයුරු දක්නට ලැබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=n1208318</link>
    <topic>කළුතර බන්ධනාගාරයට නූලක් ආධාරයෙන් මත්ද්‍රව්‍ය එවලා</topic>
    <author>බුද්ධිකා ඉඹුලාන සහ භක්ති ධර්මපි‍්‍රය මෙන්ඩිස්</author>
    <content>කළුතර බන්ධනාගාරය තුළට නූලක් යොදා ගනිමින් එවූ පාර්සලයක තිබී හෙරොයින්, ජංගම දුරකථන සිගරට් ඇතුළු මත්ද්‍රව්‍ය තොගයක් සොයා ගැනීමට බන්ධනාගාර නිලධාරීන්ට ඊයේ (30) අලුයම හැකි වී තිබේ. හෙරොයින් පැකට් 560, දුම්කොළ 06, ගංජා පැකට් 28, වර්ග තුනක සිගරට් පැකට් 04 ජංගම දුරකතන 03, මෙලෙස මෙම පාර්සලයේ තිබූ බව බන්ධනාගාර නිලධාරියෙක් පැවසීය.බන්ධනාගාරයේ ඕ 6වාට්ටුව දෙසට නූලක් තිබි ඇති අතර එම නූල පිළිබඳව විමසිල්ලෙන් සිටීමේදී යම් පුද්ගලයෙකු නූල බන්ධනාගාරයේ තාප්පයෙන් එළියේ සිට ඇද ඇති අතර පසුව එහි මෙම පාර්සලය ගැට ගසා බන්ධනාගාරය තුළට එවා තිබේ.රැඳවියන් විසින් සෙරෙප්පුවක නූල ගැට ගසා පසුව එම සෙරෙප්පුව තාප්පයෙන් ඉවතට විසිකර එළියේ සිටි පුද්ගලයිනට පාර්සලය එවීමට අවස්ථාව ලබා දී ඇති බව පරීක්‍ෂණවලින් අනාවරණය වී ඇත. මෙම මත්ද්‍රව්‍ය තොගයේ සහ ජංගම දුරකතනවල වටිනාකම රුපියල් ලක්ෂ පහ ඉක්මවන බව පැවසේ. මෙම සිද්ධිය සම්බන්ධයෙන් පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය විසින් පරීක්ෂණයක් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=n1208319</link>
    <topic>සබරගමුවේ නව ව්‍යවසායකයන් 70000කට රජ‍යෙන් මිලියන 8540ක්</topic>
    <author/>
    <content>රත්නපුර හා කෑගල්ල දිස්ත්‍රික්කවල නව ව්‍යවසායකයන් 70,000ක් බිහි කිරීම සඳහා ප්‍රාදේශීය සංවර්ධන බැංකුවේ බැංකු ශාඛා 34ක් මගින් රුපියල් මිලියන 8540ක මූල්‍ය පහසුකම් ලබාදීමට රජය කටයුතු කර ඇතැයි නියෝජ්‍ය ඇමැති ගීතාංජන ගුණවර්ධන මහතා කීය. ඒ මහතා මෙම අදහස් පළ කළේ ප්‍රාදේශීය සංවර්ධන බැංකුවේ අවිස්සාවේල්ල ශාඛාව විවෘත කිරීමට එක්වෙමිනි.එහිදී වැඩිදුරටත් අදහස් දැක්වූ ඇමැතිවරයා ජනාධිපති මහින්ද රාජපක්ෂ මැතිතුමා මුදල් හා ක්‍රම සම්පාදන ඇමැතිවරයා ලෙස රුහුණු, රජරට, වයඹ, සබරගමුව, කඳුරට, ඌව යන ප්‍රාදේශීය සංවර්ධන බැංකු ඒකාබද්ධ කර 2010 වසරේ ප්‍රාදේශීය සංවර්ධන බැංකු ජාතික බැංකු පද්ධතියට එක්කළා.අද වනවිට මුලතිව් දිස්ත්‍රික්කය හැර ලංකාව පුරා ශාඛා 259කින් සමන්විත මේ බැංකුව මෙරට ග්‍රාමීය ආර්ථිකය ශක්තිමත් කිරීමට විශාල දායකත්වයක් ලබා දෙනවා.රුපියල් මිලියන 6000ක වත්කම් ප්‍රමාණයක්, ලක්ෂ 35 ඉක්ම වූ ගනුදෙනුකරුවන් ප්‍රමාණයක් සිටින ප්‍රාදේශීය සංවර්ධන බැංකු ජාලය මේ රටේ කෘෂි කර්මාන්තය, සත්ත්ව පාලනය, ධීවර වැනි ක්ෂේත්‍රවල සංවර්ධනය උදෙසා ලබා දී ඇති දායකත්වය අප අගය කළ යුතුයි. එමෙන්ම ආනයනය කරන කෘෂිකර්ම ද්‍රව්‍ය වන කව්පි, මුං, උඳු වැනි ආහාර වගා කිරීමේ විශේෂ කෘෂි ගම්මාන ව්‍යාපෘති ද සාර්ථකව ක්‍රියාත්මක වේ. ඒ වගේම අපේ රටේ විදේශ විනිමය වැඩි ප්‍රමාණයක් වැය වන කිරිපිටි ආනයනය වෙනුවට දියර කිරි ප්‍රචලිත කිරීමට අතිගරු ජනාධිපතිතුමාගේ උපදෙස් අනුව ප්‍රාදේශීය සංවර්ධන බැංකුව කටයුතු කරනවා.ඒ අනුව දියර කිරි නිෂ්පාදනයට අවශ්‍ය මූල්‍ය පහසුකම් සැපයීම මෙන්ම කිරි නිෂ්පාදකයන් සම්බන්ධ කර ගනිමින් අලෙවි කරන වැඩසටහන් සකස් කිරීමට ද අප කටයුතු කර තිබෙනවා.1936 දී රාජ්‍ය මන්ත්‍රණ සභාව නියෝජනය කළ ප්‍රගතිශීලී නායකයන් වූ පිලිප් ගුණවර්ධන, ඩී. එම්. රාජපක්ෂ, ඇන්. ඇම්. පෙරේරා වැනි නායකයින් දේශීය බැංකුවක් ඇති කිරීමට යෝජනා ඉදිරිපත් කළා. එම යෝජනා මත ලංකා බැංකුව බිහි වුණා. 1956දී සඟ, වෙද, ගුරු, ගොවි, කම්කරු පංච මහා බලවේගය සමඟ එස්. ඩබ්. ආර්. ඩී. බණ්ඩාරනායක, පිලිප් ගුණවර්ධන, ඩී. ඒ. රාජපක්ෂ යන නායකයින් විසින් පිහිට වූ මහජන එක්සත් ‍ෙපරමුණ රජය මෙරට ගොවි ජනතාවගේ ජීවන තත්ත්වය උසස් කිරීමට, දේශීය ආර්ථිකය නගා සිටුවීම වෙනුවෙන් නව වැඩසටහන් ක්‍රියාත්මක කළා.පිලිප් ගුණවර්ධන මැතිතුමා ආහාර හා කෘෂිකර්මාන්ත ඇමැතිවරයා ලෙස ඉදිරිපත් කළ සමුපකාර සංවර්ධන පනත මෙරට දේශීය ආර්ථිකය නැංවීම ඉලක්ක කරගත් වැඩපිළිවෙළකින් සමන්විතයි. නමුත් විවිධ ප්‍රතිගාමීන් එම පනත ක්‍රියාත්මක කිරීමට බාධා කළ නිසා එතුමාට එදා ඇමැති ධුරයෙන් ඉල්ලා අස්වීමට සිදුවුණා.එතුමා එදා ඇමැති ධුරය පූජා කොට බිහිකළ බැංකුව අද මහජන බැංකුව ලෙස මෙරට ග්‍රාමීය ජනතාව වෙනුවෙන් කටයුතු කරන බැංකුවක් ලෙස ස්ථාපිත වී තිබෙනවා.අතිගරු ජනාධිපති මහින්ද රාජපක්ෂ මැතිතුමා 2005දී ලද ජයග්‍රහණය 56 දරුවන්, 56 ජයග්‍රහණය ඉදිරියට ගෙනයාමක් ලෙස සැලකිය හැකියි.ජනාධිපතිතුමාගේ නිවැරදි නායකත්වය යටතේ මෙරට ආර්ථිකය ස්ථාවරව පවත්වා ගෙනයාමට අපට හැකිව ඇත. ලෝකයේ බොහෝ රටවල ආර්ථිකය කඩාවැටීම්වලට ලක්වූවත් ශ්‍රී ලංකාවේ 8%ක ආර්ථික වර්ධන වේගයක් පවත්වා ගෙන යාමට සමත්ව තිබෙනවා. එයයි අපේ ආර්ථික කළමනාකරණයේ ප්‍රතිඵල කියා අප මතක් කරන්නට ඕනේ.මෙම අවස්ථාවේ සුළු ව්‍යාපාරිකයන් සඳහා ණය ලබාදීම සිදුවූ අතර ස්වයං රැකියා ආරම්භ කිරීමට වනිතාවන් සඳහා මූල්‍ය සහන ලබාදීම ද සිදුවිය.මෙම අවස්ථාවට සීතාවක ප්‍රාදේශීය සභාවේ සභාපති ජයන්ත රෝහණ මහතා, සිතාවකපුර නගර සභාවේ නගරාධිපති ලාල් පිංතු මහතා, නගර සභා විපක්ෂ නායක යූ. ඒ. එච්. උබේසිංහ මහතා, ප්‍රාදේශීය සංවර්ධන බැංකුවේ සභාපති කේෂිලා ජයවර්ධන මහත්මිය, සාමාන්‍යාධිකාරී රත්නසිරි සිරිවර්ධන මහතා ඇතුළු නිලධාරීහු රැසක් සහභාගි වූහ.බැංකුව විවෘත කිරීමෙන් අනතුරුව නියෝජ්‍ය ඇමැතිවරයා විසින් ස්වයං රැකියා හිමියකුට ණය මුදලක් ප්‍රදානය කළ අවස්ථාව. සභාපති කේෂිලා ජයවර්ධන මහත්මිය ඡායාරූපයේ සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=n12083110</link>
    <topic>භද්‍රකාලී දේවාලයේ බිලි පූජාව නතර කළාට ස්තූතිය පළ කරනවා</topic>
    <author/>
    <content>ජනාධිපතිතුමන්ගේ ඉල්ලීමට එකඟවෙමින් මුන්නේශ්වරම් ශ්‍රී භද්‍රකාලී දේවාලයේ සත්ව බිලිපූජාව නතර කිරීමට එකඟ වීම පිළිබඳව දේවාලයේ ප්‍රධාන පූජකවරයා ඇතුළු පාලක සභාවට ස්තූතිය පළ කරන බව මහජන සම්බන්ධතා හා මහජන කටයුතු ඇමැති ආචාර්ය මර්වින් සිල්වා මහතා පවසයි.මේ කාරණය සම්බන්ධයෙන් ජනාධිපතිතුමා සමඟ දීර්ඝ සාකච්ඡාවක් පැවැත් වූ අතර අප පින්වත් ජනාධිපතිතුමන්ට මේ මහා සත්ත්ව ඝාතනය නැවැත්වීමට අවශ්‍ය පියවර ගැනීම සම්බන්ධයෙන් පින්පෙත් පමුණුවන බව ද අමැතිවරයා පවසති.පසුගිය වසරේ දී ත් මේ සත්ත්ව බිලි පූජාව නතර කරන ලෙස ඇමැතිවරයා ඉල්ලීමක් කරන ලද නමුත් ඒ පිළිබඳ සැලකිල්ලක් නොදක්වා එය පැවැත්වීමට සූදානම් වූ නිසා බිලි පූජාවට ගෙනැවිත් තිබූ සත්ත්වයින් ඉන් මුදා ගැනීමට සිදුවිය. එම අවස්ථාවේ දී මෙවැනි කෲර සත්ත්ව ඝාතන ඉදිරියේ දී ත් සිදුකිරීමට ඉඩ නොදෙන බවට කැලණිය ජනතාවටත් මුලු රටටත් මර්වින් සිල්වා ඇමැතිවරයා පොරොන්දු විණි.ජනාධිපති මහින්ද රාජපක්ෂ මැතිතුමාණන් ඉන්දීය අග්‍රාමාත්‍ය ආචාර්ය මන්මෝහන් සිං මැතිතුමාගෙන් කරන ලද ඉල්ලීම අනුව කපිලවස්තු ශ්‍රී සර්වඥ ධාතු ශ්‍රී ලංකාවට වැඩම කරවා බැතිමතුන් ලක්ෂ ගණනක් වැඳුම් පිදුම් කරන මෙවන් අවස්ථාවක යළිත් මෙම බිලි පූජාව පැවැත්වීමට යන බව දැනගැනීමට ලැබුණු බැවින් ඇමැතිවරයා එය නවත්වන ලෙස දේවාලයේ ප්‍රධාන පූජකවරයාගෙන් ඉල්ලීමක් කරන ලදී.නමුත් එසේ නොකරන බවට ප්‍රකාශ කළ නිසා මේ බිලි පූජාව නවත්වන ලෙස ඉල්ලා සත්‍යග්‍රහයක් පැවැත්වීමට ඇමැතිවරයා තීරණය කළ අතර ඒ සඳහා මේ කාර්යයට විරුද්ධ සංවිධානවලට හා පොදු මහජනතාවට එහි පැමිණෙන ලෙස මහජන සම්බන්ධතා හා මහජන කටයුතු ඇමැතිවරයා ලෙස ඉල්ලීමක් ද කර තිබුණි.කෙසේ වෙතත් අවසාන මොහොතේ හෝ මෙවන් තීන්දුවකට එළැඹීමට දේවාලයේ පරිපාලන සභාව කටයුතු කිරීම ගැන ඇමැතිවරයා තම ගෞරවනීය ස්තුතිය පළ කරන අතර මේ කාරණය සම්බන්ධයෙන් සාකච්ඡාවක් පැවැත්වීමට ප්‍රධාන පූජකතුමාගෙන් ඉල්ලීමක් ද කරයි.අන්‍යාගම්වලට ද ගරු කරමින් බිලි පූජාවලින් තොරව කටයුතු කරන ලෙසත් දේවාලයට අවශ්‍ය සහයෝගය ලබාදීමට සූදානම් බවත් පවසන ඇමැතිවරයා ඉදිරියේ දී ත් මෙවන් බිලි පූජා කටයුතු නතර කිරීමට කැප වී කටයුතු කරන බව ද අවධාරණය කර සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=n12083111</link>
    <topic>ශ්‍රී ලංකාවෙන් ඉන්දියාවේ නගර තුනකට අලුත් කොන්සල්වරු</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ඉන්දියාව සමඟ පවත්නා රාජ්‍ය තාන්ත්‍රික සබඳතාව තවදුරටත් පුළුල් කිරීම සඳහා හයිද්‍රාබාද්, ලක්නව් හා තිරුවානන්දපුරම් හි නිර්වේතනික කොන්සල්වරුන් පත් කිරීමට රජය තීරණය කර තිබේ.විදේශ ඇමැති මහාචාර්ය ජී. එල්. පීරිස් මහතා මේ සඳහා ඉදිරිපත් කළ කැබිනට් පත්‍රිකාවකට අනුමැතිය හිමි ව ඇති බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවසිය.ශ්‍රී ලංකාවේ වෙළෙඳ හා වාණිජ අභිලාෂයන් ප්‍රවර්ධනය කිරීමත් සමඟ ම විදේශ ප්‍රතිපත්තිය ඵලදායි ලෙස ක්‍රියාවට නැංවීම සඳහා, ඉන්දියාව තුළ නිර්වේතනික කොන්සල්වරුන්ගේ ඵලදායි හා සක්‍රීය ජාලයන් අවශ්‍ය බව හඳුනාගෙන තිබේ. එවැනි ජාලයකට ඉන්දියාවේ පිහිටි නේවාසික රාජ්‍ය​තාන්ත්‍රික දුත මණ්ඩල සමඟ එක්ව කටයුතු කළ හැකිය.මෙම යෝජනාව අනුව දමිළ බස කතා කළ හැකි නිලධාරීන් පත් කිරීම මගින් චෙන්නායි පිහිටි නියෝජ්‍ය මහ කොමසාරිස් කාර්යාලයේ කටයුතු සිදු කරගෙන යාම සඳහා ශක්තියක් ලබාදීම, මුම්බායි හි කොන්සල් ජනරාල්වරයා ලෙස ශ්‍රී ලංකා විදේශ සේවයේ සුදුසු ජ්‍යෙෂ්ඨ නිලධාරියෙකු පත්කිරීම සහ වාණිජ දෙපාර්තමේන්තුවේ මධ්‍යම මට්ටමේ තනතුරක් දරන නිලධාරියෙකු සඳහා අතිරේක රාජ්‍යතාන්ත්‍රික තනතුරක් ඇති කිරීම, නවදිල්ලි නුවර පිහිටි මහ කොමසාරිස් කාර්යාලයේ ද්විපාර්ශවික ආර්ථික ප්‍රතිපත්ති හා සම්බන්ධ කටයුතුවල නියැලීම සඳහා වාණිජ දෙපාර්තමේන්තුවේ නිලධාරියෙකු සඳහා ජ්‍යේෂ්ඨ නතතුරක් ඇති කිරීම,බටහිර ‍‍බෙංගාලය, ඔරිස්සා, ජාර්ඛන්ද් සහ ඊශාන දිග යන ප්‍රාන්තවල කොන්සියුලර් කටයුතු ඇති කිරීමේ බලය සහිත ව කොල්කටාහි කොන්සල් ජනරාල් කාර්යාලය ස්ථාපනය කිරීම නිර්දේශ ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=r1208311</link>
    <topic>කටුගස්තොට දිසා රෝහලේ විශිෂ්ටසේවයට ජනතා ප්‍රසාදය</topic>
    <author>මහනුවර දිසා සමූහ කේ. චන්ද්‍රරත්න</author>
    <content>රජයට බරක් නොවන අයුරින් සංවර්ධන නිම් වළලු පුළුල් කරගෙන තිබෙන කටුගස්තොට දිසා රෝහල සමස්ත රෝහල් පද්ධතියට ලබාදෙන මගපෙන්වීම අගය කළ යුතුය.මේ රෝහල් කාර්ය මණ්ඩලය රාජකාරිය පැය අටට හෝ දොළහට සීමා නොකොට පැය විසිහතරම රෝගීන් උදෙසා කැප කරයි.උදෑසන සර්වාගමික කටයුතුවලින් නේවාසික රෝගීන්ට සිත සුවපත් කර ගැනීමේ අවස්ථාව සලසා දී තිබේ. ආගමික භේදයකින් තොරව භාවනා වැඩසටහන් භාෂා තුනෙන්ම ශ්‍රවණය කිරීමටද අවස්ථාව ද සලසා දී තිබේ.ගැබිනි, ළමා, වැඩිහිටි රෝගීන්ට නේවාසිකව ප්‍රතිකාර ලබා ගැනීමට වෙන්කර තිබෙන වාට්ටු සංකීර්ණ අතිශය පිරිසුදුය. වාට්ටු අවට පරිසරයද අලංකාර ලෙස සකසා තිබේ.ළමා වාට්ටුවේ ප්‍රතිකාර ලබන දරුවන්ට සිත්සේ් දුව පැන සතුටු වීමට හැකිවන අයුරින් සකසා ඇති ළමා උද්‍යානය ද කාගේත් අවධානයට ලක් වී තිබේ.රෝහලේ බැහැර කරන කැළිකසළ නිරපරාදේ විනාශවීමට හෝ තැන තැන ගොඩ ගැසීමට ඉඩ නොතබා විධිමත්ව එක්කර කොම්පෝස් පොහොර බවට පත් කිරීමට යොදා තිබෙන උපායද කාගේත් ප්‍රසාදයට ලක්ව ඇත.එම කොම්පෝස් පොහොර උපයෝගී කරගෙන රෝහල් ගෙවත්ත එළවළු හා මල් වගාවෙන් අලංකාර කර තිබේ.රජයට පෙරැත්ත කරමින් මුදල් ලබා ගැනීම වෙනුවට රෝහල් සංවර්ධන කමිටුව හරහා දානපතීන්, විවිධ ව්‍යාපාර ආයතන, ආගමික සංවිධාන සහාය කරගෙන වසර හතරක් වැනි කෙටි කාලයක් තුළදී මෙම රෝහලට එකතු කර දී තිබෙන සම්පත්වල වටිනාකම රුපියල් ලක්ෂ හතළිහකට වැඩිය.රෝහලේ තවදුරටත් සේවාවන් පුළුල් කිරීමට තිබෙන ගොඩනැගිලි හිඟය මග හරවාදීමට පළාත් සෞඛ්‍ය අමාත්‍යාංශය පියවර ගන්නේ නම් කටුගස්තොට දිස්ත්‍රික් රෝහල මඟින් මහනුවර හා පේරාදෙණිය ප්‍රධාන රෝහල්වලට සමාන සේවාවන් ලබාදීමට හැකියාව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=r1208312</link>
    <topic>මහවැලි ඉඩම්වල ව්‍යාපාර පවත්වාගෙනයනවලව වෙළෙඳ ප්‍රජාව‍ට බදු බලපත් ලබාදෙයි</topic>
    <author>උඩවලව සමූහබී. ඒ. පොඩි මහත්මයා</author>
    <content>මහවැලි බල ප්‍රදේශයට අයත් උඩවලව විශේෂ කලාපයේ පිහිටි ප්‍රධාන නගරවල මහවැලි ඉඩම් වල නීත්‍යානුකූල බලපත්‍රයක් රහිතව පදිංචිවී ව්‍යාපාර පවත්වාගෙන යන ව්‍යාපාරික ප්‍රජාවට රජයේ ඉඩම් ආඥා පනත යටතේ නීත්‍යානුකූල බදු බලපත්‍රයක් කඩිනමින් ලබාදීම සඳහා කටයුතු කරගෙන යන බව වලව විශේෂ බල ප්‍රදේශයේ නියෝජ්‍ය නේවාසික කළමනාකාර අසංක ගුණතිලක මහතා කීවේය.ඇඹිලිපිටිය, සූරියවැව, අඟුණකොළපැලැස්ස, චන්ද්‍රිකා වැව යන නගරවල පදිංචි වෙළෙඳ ප්‍රජාව සමග ඇඹිලිපිටිය මහවැලි ලේකම් කාර්යාලයේ පැවැති සාකච්ඡාවකදී ඒ මහතා මේ බව පැවසීය.මේ සාකච්ඡාව සඳහා අදාළ ප්‍රධාන නගරවල පදිංචි වෙළෙඳ ප්‍රජාවට අයත් කිහිප දෙනෙක් සහභාගී වූහ.අදාළ ප්‍රදේශවල ඉඩම් කට්ටි 1500කට වැඩි සංඛ්‍යාවක බලපත්‍ර රහිතව වෙළෙඳ ව්‍යාපාරික ප්‍රජාව සිය කටයුතු පවත්වාගෙන යති. ගුණතිලක මහතා මෙසේද පැවසීය.වාණිජ වටිනාකමක් ඇති මේ ඉඩම් කට්ටිවලින් කාලයක් තිස්සේ බදු අය නොකිරීම නිසා මහවැලි සංවර්ධන මණ්ඩලයට විශාල පාඩුවක් සිදුවී තිබෙනවා.එම මුදල් ඉතා ඉක්මනින් අය කර ගැනීමට කටයුතු කරනවා. මේ ඉඩම් සඳහා ඉඩම් ආඥා පනත යටතේ නීත්‍යානුකූලව බදු බලපත්‍රයක් ලබාදිය යුතුයි.ඇඹිලිපිටිය, සූරියවැව වැනි ශීඝ්‍රයෙන් දියුණු වන නගරවල පදිංචි එම ව්‍යාපාරිකයන්ට තමන්ගේ ව්‍යාපාර ක්‍රමවත්ව කරගෙන යෑම සඳහා ව්‍යාපාර කරගෙන යන ඉඩම් කට්ටියට නීත්‍යානුකූල බලපත්‍රයක් නොතිබීම මහත් ගැටලුවක්.අද මේ වාණිජ බිම් කට්ටිවල වටිනාකම ලක්‍ෂ 40 ඉක්මවා තිබෙනවා.ඒ නිසා දැනටමත් මේ ඉඩම් කට්ටිවල 75% පමණ හඳුනාගෙන ඇති අතර එහි අවසාන සමීක්ෂණ කර අවසන්නියෝජ්‍ය නේවාසික කළමනාකාර (ඉඩම්) බී. ඒ. ඒ. බාලසූරිය මහතාඅපි මෙපමණ කලක් මේ ප්‍රශ්නය සාකච්ඡා කළේ දෙපැත්තක සිටයි. අද වෙළෙඳ ප්‍රජාවත් අප නිලධාරී මණ්ඩලයත් එකට එකතු වී මේ ප්‍රශ්නය සාකච්ඡා කිරීමට ලැබීම භාග්‍යයක් ලෙස සලකනවා.ඒ නිසා හැකි ඉක්මනින් මේ ප්‍රශ්නය විසඳා ගැනීමට හැකි වේ යැයි මා සිතනවා.සුරියවැව එක්සත් වෙළෙඳ සංගමයේ සභාපති ආර්. පී. පියසේන මහතාසූරියවැව නගරයේ වෙළෙඳ ප්‍රජාවගේ ප්‍රශ්න හඳුනාගෙන ඒ ප්‍රදේශවලට කඩිනම් විසඳුම් ලබාගැනීම සම්බන්ධයෙන් අපි මහවැලි සංවර්ධන මණ්ඩලයේ නිලධාරීන්ට ස්තූති පුද කරනවා. මේ ප්‍රශ්නය සම්බන්ධයෙන් වසර 26ක් තිස්සේ මැති ඇමැතිවරු හා නිලධාරීන් සමග සාකච්ඡා කර තියෙනවා. ඒත් ස්ථිර විසඳුමකට ඒමට නොහැකිව තිබුණා.ඇඹිලිපිටිය වෙළෙඳ ප්‍රජාව වෙනුවෙන් කතා කළ පී. ජී. ධනපාල මහතා1978 වර්ෂයේ පටන් මම මේ නගරයේ පදිංචිව සිටිනවා. අද ඇඹිලිපිටිය නගරය දිවයිනේ ඉතා ශීඝ්‍රයෙන් දියුණු වන නගරයක්.ඒත් අපේ ව්‍යාපාර කරගෙන යෑම සඳහා අපේ ඉඩම් කට්ටි වලට නීත්‍යානුකූල බලපත්‍රයක් නොමැතිවීම ගැටලුවක්.මේ ඉඩම් සම්බන්ධයෙන් වහාම සමීක්ෂණයක් කොට අවශ්‍ය බලපත්‍ර ලබාදීමට කටයුතු කරන්නේ නම් අපේ වෙළෙඳ ප්‍රජාව ඒ සදහා සහයෝගය ලබා දෙන්න පොරොන්දු වෙනවා. .</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=r1208313</link>
    <topic>යටියන්තොට - ගනේපල්ල ජනපද මාර්ගයට රු. ලක්‍ෂ තුනක වියදමින් කොන්ක්‍රීට්</topic>
    <author>යටියන්තොට සමූහකුමාරසිංහ ගුණදාස</author>
    <content>යටියන්තොට ප්‍රාදේශීය ලේකම් කොට්ඨාසයේ ගනේපල්ල ආර්ථික සංවර්ධන එකමුතු සංවිධානය ගනේපල්ල ජනපදය මාර්ගයේ මීටර් 700ක් පමණ ලක්‍ෂ 3 ක වියදමින් කොන්ක්‍රීට් දමා සංවර්ධනයකර ඇත.ගනේපල්ල “ ගම නැගුම” ආර්ථික සංවර්ධන එකමුතු සංවිධානයේ භාණ්ඩාගාරික ඇන්. ඒ. වසන්ත කුමාරී මහත්මිය.‘ ගමනැගුම’ මහා සභාවේදී ගනේපල්ල ජනපදය පාර කොන්ක්‍රීට් කිරීමට යෝජනා ස්ථිර වුණා. ඒ අනුව එහි කුඩා කණ්ඩායමේ භාණ්ඩගාරික වශයෙන් මා පත්කළා.ප්‍රධාන සංවර්ධන නිලධාරී ඩබ්ලිව්. බණ්ඩාර මහතාගේ උපදෙස් මත තාක්‍ෂණ නිලධාරිනී නිමේෂා බණ්ඩාර සභාපති ඇල්. ඒ. ගුණසේකර හා විගණන කොමිටි පරීක්‍ෂක ඇල්. ඒ. ගුණසේන යන මහත්ම, මහත්මීන්ගේ සහ ජනපද වාසීන්ගේ සහාය ඇතිව මේ කටයුතු සාර්ථකව කර ගැනීමට හැකිවුණා.එම්. ටී. විජේරත්න බණ්ඩාරකිලෝ මීටර් 1 1/2 (එකහමාරක්) පමණ ඇති මේ පාර පසු සම්පත් නියෝජ්‍ය ඇමැති එම්. ආර්. චිත්‍රපාල මහතාගේ මූලිකත්වයෙන් අඩි 100ක් පමණ මුලින් කොන්ක්‍රීට් කළා.“ ගම නැගුම” ගමට පැමිණිමෙන් පසු පාරවල් කොන්ක්‍රීට් කිරීමට මෙන්ම තේ්වගාවට පවුල් ගණනාවකට ආධාර දුන්නා. ස්වයං රැකියා කිරීමට හැකි අයටද උදවු කළා.“ ගම නැගුම” මගින් අප ප්‍රදේශයේ විශාල දියුණුවක් ලබා තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=r1208314</link>
    <topic>ජපන්-ශ්‍රී ලංකා ජාත්‍යන්තර පාසලටශ්‍රව්‍ය දෘශ්‍ය උපකරණ</topic>
    <author>ඡායාරූපය – කුලියාපිටිය විශේෂ</author>
    <content>හලාවත කාක්කපල්ලිය ජපන් - ශ්‍රී ලංකා ජාත්‍යන්තර පාසලේ සිසු සිසුවියන්ගේ අධ්‍යාපන කටයුතුවලදී භාවිතය සඳහා රුපියල් 16 ලක්ෂයක් පමණ වටිනා ශ්‍රව්‍ය දෘශ්‍ය උපකරණ හා පොත්පත් රැසක් ජපානයේ බෙප්පු රොටරි සමාජය මගින් පරිත්‍යාග කරනු ලැබීය.එම රොටරි සමාජයේ 60 වන සංවත්සරය සැමරීම් වස් සිදු කෙරුණු පරිත්‍යාගයන් සංකේතවත් කොට බෙප්පු රොටරි සමාජයේ නියෝජිත මොරියුජි තායි හෙයි මහතා ඩී.වී.ඩී. යන්ත්‍රයක් ජපන් - ශ්‍රී ලංකා ජාත්‍යන්තර පාසලේ විදුහල්පති සුචින්ත ගුණසේකර මහතා වෙත පිරිනමනු ලැබූ අවස්ථාව..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=r1208315</link>
    <topic>ගාල්ලේ අඩු ආදායම්ලාභී සිසුනට පාසල් උපකරණ</topic>
    <author>බෙන්තොට සමූහ රිච්මන්ඩ් විජේසේකර</author>
    <content>මෙත්සිරි ද සිල්වා පදනම මගින් ගාල්ල දිස්ත්‍රික්කයේ අඩු ආදායම්ලාභී පාසල් සිසුන්ට පාසල් උපකරණ බෙදාදීමේ උත්සවයක් ධීවර හා ජලජ සම්පත් ඇමැති දොස්තර රාජිත සේනාරත්න මහතාගේ් ප්‍රධානත්වයෙන් ගාල්ල නගර ශාලාවේදී පසුගිය දිනක පවත්වන්නට යෙදුණි.එහිදී කථාකළ රාජිත සේනාරත්න මහතා මෙසේ කීය. ‘ධනයෙන් පොහොසත් කිසිම රටක අපේ රටේ වගේ නිදහස් අධ්‍යාපනයක් නැහැ. දැවැන්ත රාජ්‍ය හැම එකකම අධ්‍යාපනය ලබා දෙන්නේ මුදලටයි. ඒවායේ නිදහස් අධ්‍යාපනය කියලා එකක් නැහැ. නිදහස් අධ්‍යාපනය ලබා දෙන ලෝකයේ එකම රට ශ්‍රී ලංකාව පමණයි.උගතුන් කියන්නේ කොල කෑල්ලක ලියවුණු සහතික ඇති අයටයි. මේ රටේ එවැනි උගතුන් ඕනෑ තරම් ඉන්නවා. අපට අවශ්‍ය උගතුන් නොව බුද්ධිමතුන්ය. උගත්කම ගැන සහතික ගණනාවක් මටත් තියෙනවා. ඒ සියල්ලේම තියෙන්නේ උගත්කම විතරයි. මේ එකම විභාගයකින්වත් බුද්ධිය මනින්න බැහැ. මාර්ටින් වික්‍රමසිංහ මහතාට කිසිම උපාධියක් තිබුණේ නැහැ. කිසිම විභාග සහතිකයක් තිබුණෙත් නැහැ.දකුණු පළාත් ප්‍රධාන ඇමැති ෂාන් විජයලාල් ද සිල්වා, දකුණු පළාත් සභාවේ උප සභාපති චම්ලි විතානාච්චි, නගරාධිපති මෙත්සිරි ද සිල්වා, හිටපු නාගරික මන්ත්‍රී සරත් ඩයස් මහත්වරුද කථා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=s1208311</link>
    <topic>මැලේසියාවෙන් අවසන් පූර්ව තරගයේ දී අමතක නොවන සටනක්</topic>
    <author>ප්‍රින්ස් ගුණසේකර</author>
    <content>ආසියානු නෙට්බෝල් ශූ®රතාවලියේ අවසන් තරගය ශ්‍රී ලංකාව හා සිංගප්පූරුව අතර අද පස්වරු 3.30 ට කොළඹ සුගතදාස ගෘහස්ථ ක්‍රීඩාංගණයේදී පැවැත්වේ.ශ්‍රී ලංකාව පළමු අවසන් පූර්ව තරගයේදී ලකුණු 67 – 58 කින් මැලේසියාව පරාජය කළ අතර සිංගප්පූරුව දෙවැනි අවසන් පූර්ව තරගයේදී ලකුණු 53 – 27 කින් හොංකොං පරාජයට පත් කළේය.ශ්‍රී ලංකාව හා සිංගප්පූරුව ආසියානු නෙට්බෝල් අවසන් ගැටුමේදී හමුවන තෙවැනි අවස්ථාව මෙය වන අතර මෙයට පෙර හමුවූ අවස්ථා දෙකේදීම ශ්‍රී ලංකාව ජයග්‍රහණය වාර්තා කළේය.වසර 2001 දී පැවැති අවසන් තරගයේදී දමයන්ති ජයතිලකගේ නායකත්වයෙන් තරග කළ ශ්‍රී ලංකාව සිංගප්පූරුව ලකුණකින් පරාජයට පත් කළ අතර, 2009 දී ශෂිකා සමරසිංහගේ නායකත්වයෙන් යුතුව ලකුණු 29 ක ජයක් ලැබීය.මැලේසියාවෙන් තියුණු තරගයක්ශ්‍රී ලංකාව මුල් වටයේ සහභාගි වූ තරග හතරම වැඩි ලකුණු පරතරයකින් ජය ගත් බැවින් ඊයේ මැලේසියාව සමග තරගය පහසු එකක් වනු ඇතැයි සැහැල්ලුවට ගත් ශ්‍රී ලංකා ක්‍රීඩිකාවෝ දැඩි පීඩනයකින් යුතුව ලකුණු 9 ක ජයක් වාර්තා කළහ.ශ්‍රී ලංකා පිලේ පළපුරුදු ක්‍රීඩිකාවන් අතින් සිදුවූ සියලු වැරදි තම වාසියට හරවා ගත් මැලේසියානු ක්‍රීඩිකාවෝ දක්‍ෂ ක්‍රීඩා රටාවකින් තරගය නිම කළහ.පළමු කාර්තුවේදී ලකුණු 15 – 11 ක් ලෙස ජයගත් ශ්‍රී ලංකා පිලට දෙවැනි කාර්තුවේදී කදිම පිළිතුරක් දුන් මැලේසියාව ලකුණු 16 – 16 ක් ලෙස තරගය නිමා කළේය.තෙවැනි කාර්තුවේදී මැලේසියානු ක්‍රීඩිකාවන්ට ලකුණු ලබාගැනීමේ අවස්ථා 23 ක් ලැබී 8 ක් අසාර්ථක වීමේ වාසිය මත ශ්‍රී ලංකාව 18 – 15 ක් ලෙස ලකුණු 3 කින් ඉදිරියට පැමිණියේය.අවසන් කාර්තුවේ අවසන් මිනිත්තු 5 ක් තුළදී මැලේසියාව ලකුණු 8 ක් ලබා ගත්තද එම කාර්තුවේදී ශ්‍රී ලංකාව ලකුණු 18 – 16 ක් ලෙස ඉදිරියට පැමිණ තියුණු ජයග්‍රහණයක් වාර්තා කළේය.ශ්‍රී ලංකාවට ලකුණු ලබාගැනීමේ අවස්ථා 68 ක් ලැබී 67 ක් සාර්ථක වූ අතර එයින් ලකුණු 65 ක්ම ගෝල් ෂූටර් තර්ජනී සිවලිංගම් වාර්තා කළාය. වෙනදා තරගයට වේගයක් ලබා දුන් වින්ග් ඇටෑක් ක්‍රීඩිකා මරීෂා ප්‍රනාන්දු ඊයේ තරගයේ දුර්වල ක්‍රීඩා විලාශයක් පෙන්නූ හෙයින් අවසන් කාර්තු දෙකේදී පිටියෙන් ඉවත් කිරීමට තීරණය විය.එමෙන්ම හිටපු නායිකාවක් වූ ශෂිකා සමරසිංහගෙන් ද දුර්වලතා රැසක් දක්නට ලැබුණි.නායිකා ගයාත්‍රි ලංකාතිලක (සෙන්ටර්) පිටිය මැද සිට කෙළින්ම ගෝල් ෂූටර් ක්‍රීඩිකාවට පන්දුව උඩින් යොමු කිරීමේ උපක්‍රමය සාර්ථක වී ලකුණු 7 ක් පමණ එක්කර ගැනීම ශ්‍රී ලංකාවට වැඩි වාසි අත්කර දුන්නේය.තරගයෙන් අනතුරුව මාධ්‍ය වෙත අදහස් දැක්වූ පුහුණුකාරිනී හයසින්ත් විජේසිංහ මහත්මිය පැවැසුවේ මැලේසියානු කණ්ඩායම වැඩි පීඩනයක් එල්ල කළේ ශ්‍රී ලංකා ක්‍රීඩිකාවන්ගේ දුර්වලතා හේතුවෙන් බවයි.”අපි හොඳට කළේ නෑ. මැලේසියාව හොඳ පුහුණුවක් ලබා තිබුණා.අපේ අත්වැරදීම් අවසන් තරගයේදී වෙන්නේ නෑ. අපි මානසිකව ශක්තිමත්” විජේසිංහ මහත්මිය පැවැසුවාය.සිංගප්පුරුවට ජයසිංගප්පුරුව හා හොංකොං අතර දෙවැනි අවසන් පුර්ව තරගයේදී සිංගප්පුරුව ලකුණු 53-27ක ජයක් ලබාගත්තේය. තරගය ආරම්භයේදී හොංකොං ක්‍රීඩිකාවන්ගෙන් තර්ජනයක් ලැබුණද සිංගප්පුරු උපක්‍රම හමුවේ අවසන් කාර්තු තුනේම ප්‍රබල ලෙස හොං‍කොං පිල පසුබැසීමකට ලක්විය.මේ අනුව තරගාලියේ තෙවැනි ස්ථානය සඳහා මැලේසියාව හා හොංකොං අතර තරගය අද පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=s1208312</link>
    <topic>අයි.සී.සී. සම්මාන හතරක් සංගා පසුපස හඹා එයි</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් පිලේ විශිෂ්ට පිතිකරු කුමාර් සංගක්කාර අන්තර් ජාතික ක්‍රිකට් කවුන්සිලයේ වාර්ෂික සම්මාන උලෙළේ වසරේ හොඳම ක්‍රීඩකයා ඇතුළු සම්මාන 4කට නි‍ර්දේශ වී ඇත. 34 හැවිරිදි සංගක්කාර ලබන මස 15වැනිදා ශ්‍රී ලංකාවේ පැවැත්වීමට නියමිත 9වැනි අයි.සී.සී. සම්මාන උලෙළේ දී දකුණු අප්‍රිකාවේ හෂීම් අම්ලා, වර්නන් ෆිලෙන්ඩර් සහ ඔස්ට්‍රේලියා‍වේ ක්‍රිකට් නායක මයිකල් ක්ලාක් සමග ගාෆීල්ඩ් සෝබර්ස් සම්මානයටත්, වසරේ හොඳම ටෙස්ට් ක්‍රීඩකයා සම්මානයටත් තරග වදිති.කුමාර් සංගක්කාර ඉහත කී සම්මාන 2 ට අමතරව වසරේ එක්දින ක්‍රීඩකයා සම්මානයටත්, ජනතා සම්මානයටත් නිර්දේශ කර ඇති ක්‍රීඩකයන් කීපදෙනා අතරට එක්වීමට ද සමත්විය. වසරේ එක්දින ක්‍රීඩකයා සම්මානයට සංගක්කාර සමග තරග වදින සෙසු ක්‍රීඩකයන් වන්නේ ශ්‍රී ලංකා පි‍ලේ ඔහුගේ සමකාලීන ක්‍රීඩක ලසිත් මාලිංග, ඉන්දියා පිලේ නායක මහේන්ද්‍ර සිං දෝනි සහ විරාත් කෝලිය.ජනතා සම්මානය සඳහා සංගක්කාර සමග එංගලන්තයේ ජේම්ස් ඇන්ඩර්සන්, දකුණු අප්‍රිකාවේ වර්නන් ෆිලෙන්ඩර් හා ජාක්ස් කලීස්, ඉන්දියාවේ සචින් තෙන්ඩුල්කාර් තරග වදිති.අන්තර් ජාතික ක්‍රිකට් බිමේ හිටපු ක්‍රීඩකයන්, මාධ්‍ය‍වේදීන්, තරග තීරකවරුන් සහ විනිසුරුවරුන් ඇතුළු 32දෙනෙකුගෙන් සමන්විත ස්වාධීන කමිටුවක් මගින් මේ නිර්දේශ ඉදිරිපත් කර ඇත.මේ කමිටුවේ වැඩිම ඡන්ද ලබාගන්නා ක්‍රීඩකයන් සම්මාන දිනාගනු ඇත.ඔවුන්ගේ අවධානය යොමුවී තිබුණේ පසුගිය අගෝස්තු මස 6 වැනිදා දක්වා වසරක කාලයක් තුළ අන්තර් ජාතික ක්‍රිකට් බි‍මේ දැක්වූ දක්ෂතාවන්ය.මේ අතර වස‍රේ නැගී එන ක්‍රීඩකයා සම්මානයට ශ්‍රී ලංකාවේ දිනේෂ් චන්දිමාල්, ‍බටහිර ඉන්දීය කොදෙව් පිලේ සුනිල් නරීන්, ඔස්ට්‍රේලියාවේ ජේම්ස් පැටින්සන් තරග වදිති.විස්සයි 20 තරග බිමේ හොඳම දක්ෂතා සඳහා පිරිනැමෙන සම්මානයට ඔස්ට්‍රේලියාවට එරෙහිව පන්දු 57කදී නොදැවී ලකුණු 104ක් රැස් කළ තිලකරත්න ඩිල්ෂාන්,නවසීලන්තයට එරෙහිව පන්දු 52කදී නොදැවී ලකුණු 85ක් ලබාගත් ක්‍රිස් ගේල්, නවසීලන්තයට එරෙහිව පන්දු 51කදී නොදැවී ලකුණු 117ක් වාර්තා කළ දකුණු අප්‍රිකාවේ රිචර්ඩ් ලෙවි සහ ඔස්ට්‍රේලියාවට එරෙහිව ඕවර 4කදී ලකුණු 16කට කඩුලු 6ක් දවාලූ අජන්ත මෙන්ඩිස් නිර්දේශ වී සිටිති.ක්‍රීඩාවේ ජීවගුණය රඳවාගැනීම වෙනුවෙන් පිරිනැමෙන සම්මානයට මෙවර පාකිස්තානයේ මොහොමඩ් හෆීස්, දකුණු අප්‍රිකා‍වේ ජාක්ස් කලීස් සහ ඒ බී ඩී විලියර්ස් සමග නවසීලන්තයේ ඩැනියෙල් වෙටෝරි නිර්දේශ වූහ‍‍.වස‍රේ තරග විනිසුරු සම්මානයට කුමාර් ධර්මසේන සමග නවසීලන්තයේ බිලී බවුඩන්, පාකිස්තානයේ අලීම් දාර්, එංගලන්තයේ රිචඩ් කෙට්ල්බොරෝ, ඔස්ට්‍රේලියාවේ සයිමන් ටවුෆල් සහ රොඩ්නි ටකර් නිර්දේශ වි සිටිති. මීට අමතරව අයි.සී.සී. පූර්ණ සාමාජිකත්වය නොලැබූ රටවල ක්‍රීඩකයන්ටත්, විස්සයි 20 ක්‍රීඩිකාවටත්,එක්දින ක්‍රිකට් ක්‍රීඩිකාවටත් සම්මාන පිරිනැමේ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=s1208314</link>
    <topic>ලෝක ටෙස්ට් පිලේ නායකත්වය ක්ලාක්ට</topic>
    <author/>
    <content>අයි.සී.සී.ය මගින් ප්‍රකාශයට පත්කළ ලෝක ටෙස්ට් කණ්ඩායමේ නායකයා ලෙස ඔස්ට්‍රේලියානු ක්‍රිකට් නායක මයිකල් ක්ලාක් තෝරාගෙන තිබේ.කොදෙව් පි‍ලේ හිටපු නායක ක්ලයිව් ලොයිඩ්, මාවන් අතපත්තු, කාල් හූපර්, ටිම් මූඩි සහ එංගලන්ත කාන්තා ක්‍රිකට් පිලේ හිටපු නායිකා ක්ලේරා කෝනර්ගෙන් සමන්විත කමිටුවක් මගින් ප්‍රකාශිත මේ ලෝක ටෙස්ට් කණ්ඩායමට පිට පිට 5වැනි වරටත් දකුණු අප්‍රිකානු වේගපන්දු යවන ක්‍රීඩක ඩේල් ස්ටේන් ඇතුලත්ව සිටීම විශේෂ සිදුවීමකි. එමෙන්ම දකුණු අප්‍රිකානු පිලේ හෂීම් අම්ලා, ජාක්ස් කලීස් සහ වර්නන් ෆිලෙන්ඩර් ද කණ්ඩායමට ඇතුළත්ව සිටිති.ලෝක ටෙස්ට් පිලට ඇතුළත් 5වැනි දකුණු අප්‍රිකානු ක්‍රීඩකයා වන්නේ ඒබී ඩී විලියර්ස් ය. ඔහු කණ්ඩායමේ 12වැනි ක්‍රීඩකයා ලෙස කටයුතු කරයි.පිට පිට තුන්වැනි වරටත් කුමාර් සංගක්කාර ද ෙලා්ක ෙටස්ට් පිලට ඇතුළත්ව සිටියි.අම්ලා සහ කලීස් ද ලෝක ටෙස්ට් පිලට ඇතුලත් වූයේ තුන්වැනි වරටය.එංගලන්තයේ ඇලිස්ටෙයාර් කුක් සහ ස්ටුවර්ට් බ්‍රෝඩ් මේ කණ්ඩායම නියෝජනය කරන්නේ දෙවැනි වරටය.මීට අමතරව කොදෙව් පිලේ ශිවනාරින් චන්දර්පෝල්, එංගලන්තයේ මැට් ප්‍රියර් සහ පාකිස්තානයේ සයීඩ් අජ්මාල් ද කණඩායමට ඇතුළත්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=s1208315</link>
    <topic>එල්ලේ තරග අද කිරිල්ලවල දී</topic>
    <author>කඩවත විශේෂ</author>
    <content>කිරිල්ලවල ශ්‍රී ශක්ති ක්‍රීඩා සමාජය සංවිධානය කරනු ලබන දීප ව්‍යාප්ත එල්ලේ තරගමාලාව අද(31) කඩවත කිරිල්ලවල මධ්‍ය මහා විද්‍යාලයීය ක්‍රීඩාංගණයේදී පැවත්වේ.එක් පිලකට 16 දෙනා බැගින් වන ‍මේ තරගාවලියේ ශූරතාව සඳහා කුසලානය සමග රු.15,000ක්ද, අනුශූරතාව සඳහා කුසලානය සහ රු.7,500ක මුදල් ත්‍යාග හා දක්ෂතා දක්වන්නන් සඳහා කුසලානද ප්‍රදානය කරන බව සංවිධාකයෝ පවසති.තරගාවලිය සඳහා සහභාගි වන සියළු කණ්ඩායම් පෙරවරු 10.00ට පෙර ක්‍රීඩාංගණයට පැමිණිය යුතු බව සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=s1208316</link>
    <topic>ස්ට්‍රාවුස් පිටියෙන් සමු ගනී</topic>
    <author/>
    <content>එංගලන්ත ක්‍රිකට් පිලේ නායක ඇන්ඩෲ ස්ට්‍රාවුස් වෘත්තීමය ක්‍රීඩාවෙන් විශ්‍රාම ගන්නා බව නි‍වේදනය කළේය. ලන්ඩන් නුවර පැවැති මාධ්‍ය හමුවකට එක්වෙමින් ඔහු පැවැසුවේ වහාම ක්‍රියාත්මක පරිදි ක්‍රීඩාවෙන් සමුගැනීමට තීරණය කළ බවය.'පසුගිය සති කීපය තුළ සෑහෙන දුරට කල්පනා කර බැලීමෙන් අනතුරුව කණ්ඩායමේ නායකත්වයෙන් හා ක්‍රීඩාවෙන් සමු ගැනීමට මම තීරණය කළා. එය ඇත්තෙන්ම ඉතා අසීරු තීරණයක් වුණා. නමුත් එංගලන්ත කණ්ඩායමටත්, මටත් මේ තීරණයෙන් යම්කිසි පහසුවක් සැලසේවි කියන අදහසින් මා මේ තීරණය ගත්තා.' ඔහු පැවැසීය.ටෙස්ට් තරග 100කට ක්‍රීඩා කොට ඇති 35 හැවිරිදි ස්ට්‍රාවුස් ටෙස්ට් ලකුණු 7000 සීමාව පසුකිරීමට සමත්විය. ඔහුගේ මේ තීරණයට ආසන්නතම සිදුවීම වූයේ සංචාරක දකුණු අප්‍රිකාව හමුවේ ටෙස්ට් හා එක්දින තරගාවලි පරාජය වීමය. මේ හේතුවෙන් එංගලන්ත පිලට ටෙස්ට් ශ්‍රේණිගත කිරීම්වල අංක එක ස්ථානය ද අහිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=f1208311</link>
    <topic>ඔක්කොම මල්ලිලා මොඩ් ගොවියන් කරනවා</topic>
    <author/>
    <content>ආණ්ඩුව විපක්ෂයට සටන් පාඨ බන්දේසිවල දමා පිරිනමන බව අපි මීට පෙර කියා ඇත්තෙමු. සටන් පාඨ හිඟයකින් පෙළෙන ප්‍රධාන විපක්ෂය වන එක්සත් ජාතික පක්ෂයත්, ජනතා විමුක්ති පෙරමුණත් සටන් පාඨ පමණක් නොව බන්දේසියම බදා ගැනීමට පුරුදු වී සිටී.එහෙත් එම සටන් පාඨ ඔප මට්ටම් දමා ඉදිරියට යන්නට තරම් ශක්තියක් විපක්ෂයට නැත. සටන් පාඨ රැගෙන උතුරුමැදට යා යුතු වුවද විපක්ෂය නතර වන්නේ කොළඹ කොටුව දුම්රිය පොළ ඉදිරිපිටය. නැතිනම් ලිප්ටන් වටරවුමේය.ගොවීන්ගේ ප්‍රශ්න හා ගැටලු ගැන ගොවි ජනතාව එළියට ගැනීමට නියඟය හා ජල හිඟය විපක්ෂය ප්‍රශ්නයක් ලෙස ඉදිරියට ගත්තේය. එහෙත් ගොවීන්ට විපක්ෂය කෙරෙහි විශ්වාසයක් නැත.විශ්වාසයක් ගොඩනගා ගැනීමේ ශක්තියක් විපක්ෂයට නැත. එක්සත් ජාතික පක්ෂයට ඇත්තේ ගොවීන් පිළිබඳ අමිහිරි ඉතිහාසයකි. ගොවීන්ට එජාපය ගැන ඇත්තේ අප්‍රසන්න අත්දැකීමකි. රනිල් වික්‍රමසිංහ ගොවීන්ට ඩෙනිම් අන්දන්නට යෝජනා කළේය. බුලත්විට වෙනුවට චුයින්ගම් කවන්නට සූදානම් විය.ගොවියාගේ කෘෂි නිෂ්පාදන කටුනායක ගුවන් තොටුපළින් සිංගප්පූරුවට ගෙන ගොස් විකුණා හැන්දෑවට ගෙදර එන ක්‍රමයක් ගැනද රනිල් කතා කළේය. ජනතා විමුක්ති පෙරමුණ අවස්ථා දෙකකදී රටට කළ විනාශය ජනතාව තවමත් අමතක කොට නැත.ගොවි ගෙදර ලිපේ ඉදුණ බත් හට්ටියත් ඉතිරි නොකළ ජවිපෙ සහෝදරයෝ වී අලෙවි ගබඩා ගිනිබත් කළ හැටි මතකය. ඒ නිසා විපක්ෂය කෙරෙහි ගොවි ජනතාවගේ විශ්වාසය මුළුමනින්ම බිඳී කැඩී විනාශ වූ අවස්ථාවක විපක්ෂයේ සටන් පාඨ දේශපාලන වාසියට ‍ෙයදූ ඒවා පමණක් බවට පත් විය. එක්සත් ජාතික පක්ෂ ආණ්ඩුව යටතේ ගොවි ජනතාව වස බී ජීවිතය නැති කරගන්නා තරමටම එජාප ආණ්ඩුව අනියම් වශයෙන් මිනීමැරූ ආණ්ඩුවක් ලෙස හඳුනා ගත්තේය.ගොවීන්ට අවශ්‍ය කිසිවක් එදා දුන්නේ නැත. පොහොර මිල ඉහළ දැම්මේය. පාලකයකුව සිටියදී ඒ තත්ත්වයෙන් ගොවීන් දිහා බැලූ නායකයකු දැන් ගොවීන් වෙනුවෙන් කතා කිරීම විසිඑක් වෙනි සියවසේ තවත් විහිළුවක් බව ගොවීහු සිතූහ. දේශපාලන කුණු බක්කියට ළං වෙමින් සිටින ජනතා විමුක්ති පෙරමුණ ගොවීන්ගේ දුක සැප බලන්නටවත් පැත්ත පළාතේ ගියේ නැත. ගියත් ඔවුන් පිළිගන්නට සූදානම් නැත.මේ සියල්ල අධ්‍යයනය කළ ජනාධිපතිතුªමා ගොවීන් වෙනුවෙන් බොරු කඳුළු වගුරුවන එජාප හා ජවිපෙ සටන්කාමීන්ට කියා සිටියේ වස්සන්නට මට පුළුවන් නම් ජනතාව වෙනුවෙන් මම ඒකත් කරනවා යයි යනුවෙනි.ලෝක ආහාර සංවිධානය සමග එක්වී ගොවි බිම් රක්ෂණයට සහ ගොවීන් වෙනුවෙන් වැඩපිළිවෙළක් සකස් කරන ජනාධිපතිතුමා උතුරුමැද නියඟයට කොටුවී සිටින ගොවීන් බලන්නට ගියේය. හිඟුරක්ගොඩ 48 ගම්මාන, ඇළහැර, ගිරිතලේ, මින්නේරිය, පරාක්‍රම සමුද්‍රය යන ගොවි ජනපදවල ගොවීන් හමුවීමට ජනාධිපති ගොවියා ළඟටම ගියේය. නියරවල් උඩින් පාළුවූ කුඹුරු බලන්නට ගියේය.විනාශ වූ වගාව සියැසින් දැකගත් රාජපක්ෂ මහතා ඉතා සංවේදී කතාවක් කීවේය. ඔහුට වැස්ස වස්සන්නට බැරිය. නියඟය මෙල්ල කළ නොහැකිය. ඒ නිසා එතුමා ගොවීන් හමුවේ යථාර්ථය මෙසේ හෙළි කළේය.“නියඟය ගංවතුර පාලනය කරන්න අපට අමාරුයි. පසුගිය කාලේ වර්ෂාව නැති වුණාම අපි කොත්මලේ, පොල්ගොල්ල වැනි ප්‍රදේශවලට ගිහිල්ලා වැහි පිරිත් කිව්වා. පරාක්‍රම සමුද්‍රයෙත් කිව්වා. හාමුදුරුවරු මාස ගණනක් පේ වෙලා තමයි පිරිත් කිව්වේ. පිරිත කියපු දවසේ වැස්සා. පස්සෙ දවස් දෙක තුනක් වැස්සා. පස්සෙ වැස්ස නතර වුණා.ඉතාමත් ඉක්මනට වැස්ස ලැබේවි කියලා අපි හිතනවා.”එසේ තත්ත්වය පැහැදිලි කළ ජනාධිපතිතුමා 2013 මාස් කන්නයේ අස්වැන්න නෙළා ගන්නා තුරු සියලු ණය වාරික ගෙවීම අත්හිටුවා ඇත. බිත්තර වී පොහොර නොමිලයේ ලබාදීමට උපදෙස් දී තිබේ. ගොවීන්ට සලකන්නේ කොටුව දුම්රිය පොළේ හෝ ලිප්ටන් වටරවුමේ බෙරිහන් දීමෙන් නොවන බව ජනාධිපතිතුමා සනාථ කළේය.ඉසෙඩ් ලකුණු වලින් පටන් ගෙන දැන් පහේ ශිෂ්‍යත්වයෙන් කෙළවර වී ඇත. පාසල් නිවාඩු නිසා ප්‍රශ්නයක් නැත. නැතිනම් පාසලේ වාර විභාගයද ප්‍රශ්නයක් කරගෙන වෘත්තීය සමිති නායකයන් දෙමව්පියන් උද්ඝෝෂණයක් විරෝධතාවක් පළ කරනු ඒකාන්තය.ඉසෙඩ් ලකුණු ගණනය කොට එහි ප්‍රතිඵල තවම නිකුත්කොට නැත. විශ්වවිද්‍යාල ආචාර්යවරුන්, කථිකාචාර්යවරුන්, මහාචාර්යවරුන්ගේ වර්ජනයද නිමාවට පත්වී ඇත. තාවකාලිකව වසා දැමූ සරසවි ලබන තුන්වැනිදා විවෘත කිරීමට බලාපොරොත්තු වෙයි.පහේ ශිෂ්‍යත්ව විභාගය යළි පවත්වන ලෙසට පළින් පළ දෙමාවුපියෝ ඉල්ලා සිටිති.වෘත්තීය සමිති නායකයන්ගේ බලකිරීමට මෙම විරෝධතාවලට දෙමව්පිියන් සම්බන්ධ වුණාද නැතිනම් ඇත්තටම පහේ ප්‍රශ්න පත්‍ර පිටවූ බවට සාක්ෂි ඇතිව උද්ඝෝෂණ කළාද යන්න පැහැදිලි නැත.විභාග කොමසාරිස් කියන විදියට සියලු කාරණා විමසන්නට රහස් පොලිසියට භාරදී ඇත. ප්‍රශ්න පත්‍ර පිටවූ බව සනාථ වුවහොත් යළි විභාගය පැවැත්විය යුතුය. ඒ ගැන ගැටලුවක් නැත. එහෙත් චෝදනා එල්ල කිරීමේදී කිසියම් පදනමක් තිබිය යුතුය. දැන් මෙතැනදී අපට වේදනාවක් ලෙස දැනෙන්නේ පොඩි එකා වෙනුවෙන් සාධාරණයක්ම ඉටුනොවුණහොත් එය අවුලක් වීමය.උත්තර පත්‍ර බැලීමටත් බාධා එල්ල වී තිබේ. මේ සියල්ලටම මුල් වී සිටින්නේ වරාය කම්කරුවන් නොවේ. මැණික් ගරන පතල් කරුවන්ද නොවේ. පිටකොටුවේ මුදලාලි ද නොවේ. නිදහස් අධ්‍යාපනයෙන් හොඳට ඉගෙන ගත් බුද්ධිමතුන් පිරිසකි.ඒ උත්තමයන් එතෙරද ගොස් වැඩිදුර අධ්‍යාපනය ලබන්නට ඇත. ඒ අය පඩි මදියයි කියති. ජාතික අධ්‍යාපනයට වැඩිකරන මුදල වැඩි කරන්න යැයි ද කියති. ආචාර්ය, මහාචාර්ය හා කථිකාචාර්යවරුන්ටද අයවැය හදන්නට උපදෙස් දෙන්නට බැරිකමක් නැත.අපට කියන්නට ඇත්තේ මෙය උගතුන් අතර ප්‍රශ්නයක් බවය. අයි. ආර්. සී කාරයන් සේ පාරට බැස මොරදීම උගුර ලේ රහවනතුරු කෑ ගැසීම බුද්ධිමතුන්ට නොගැලපෙන බව අප කියන්නේ නැත. අප කියන්නේ මේ සියලු අර්බුද විසඳා ගතයුතු බවය. ගැටලු ලිහා ගතයුතු බවය. තව තවත් පඩි වැඩි කළ යුතුය. ඒ මහාචාර්යවරුන්ට පමණක් නොවේ. කාටත් පඩි වැඩි විය යුතුය. පඩි ප්‍රශ්නය විසඳ ගන්නට අහිංසක දරුවන් බිල්ලට ගත යුතු නැත. එසේ කළහොත් ජාතියම දෙස් දෙවොල් තබනු ඇත. මැති ඇමැතිවරු අධ්‍යක්ෂවරු, මහාචාර්යවරු එකතුවී යළි යළිත් සාකච්ඡා කළ යුතුය.පළාත් සභා මැතිවරණ තුනේ දැන් වෙනදා වගේම ඉදිරියෙන් සිටින්නේ එක්සත් ජනතා නිදහස් සන්ධානයයි. එක්සත් ජාතික පක්ෂය තවමත් මැතිවරණ සටනට අවතීර්ණ වී නැත. අවතීර්ණ වන්නට ඩලස් අලහප්පෙරුම ඇමතිවරයා කියන පරිදිම සටන් පාඨ හිඟයක් පවතී. ජනතා විමුක්ති පෙරමුණ කොහේවත් නැත.කොහොම නමුත් එජාපය අද මැතිවරණ සටනේ නන්නත්තාරවී සිටියදී තවත් සටන් පාඨයක් අතට ගෙන තිබේ. ඒ කපිලවස්තු ධාතුන් වහන්සේය. දේශපාලන ඉතිහාසයේ පව් ගොඩක් සිදු කරගෙන ඉදිරියෙන්ම සිටින එජාපය අද තවත් පවක් කර ගෙන සිටී. ආණ්ඩුව කපිලවස්තු ධාතුන් වහන්සේලා වැඩම කරවා ඇත්තේ පළාත් සභා මැතිවරණ සටන ජයග්‍රහණය කරන්නට බව කියමින් එජාපය මෙම පාපය සිදු කර ගෙන තිබේ.කපිලවස්තු ධාතුන් වහන්සේ ශ්‍රී ලංකාවට වැඩම කරවා ඇත්තේ වසර තිස් හතරකට පසුවය. මුලින්ම වැඩම කළේ 1978 දීය. මෙවර ධාතුන් වහන්සේ වැඩම කර ඇත්තේ ජනාධිපති මහින්ද රාජපක්ෂ මහතා මීට වසර කීපයකට පෙර ඉන්දියාවට ගිය වෙලේ කළ ඉල්ලීමකට අනුවය. ඒ ඉල්ලීම කරද්දී පළාත් සභා මැතිවරණයක් ගැන හිතලාවත් නැත. උන්වහන්සේ මෙරටට වැඩම කරවූයේ මැතිවරණය වෙනුවෙන් යයි එජාපය කියන්නේ නම් එහි වරද පැටවිය යුත්තේ ශ්‍රී ලංකා ජනාධිපතිට නොව ඉන්දිය‍ා අගමැති මන්මෝහන් සිං ට ය.එක්සත් ජනතා නිදහස් සන්ධානයට මැතිවරණ ජයග්‍රහණය අසිරු කරුණක් නොවේ. 2005 සිට පැවැත්වූ සියලු ඡන්ද ජයගත්තේ සර්වඥ ධාතුන් වහන්සේගේ හෝ කපිලවස්තු ධාතුන් වහන්සේගේ පිහිටෙන් නොව ජනතාවගේ ඡන්දයෙනි. එජාපය ඡන්දයකට තවම සූදානම් නැත. පක්ෂය අවුල් ගොඩක හිරවී සිටී. නායකත්වයට එරෙහි පක්ෂය තුළම සටනක් තිබේ. පැහැදිලි ගමන් මගක් නැත. වැඩපිළිවෙළක් නැත. පුංචි පුංචි ගැටලු තිබුණත් ඇතත් ආණ්ඩුවට එරෙහි කැපී පෙනෙන ඡන්ද බලවේගයක් ගොඩනැගී නැත.එක්සත් ජාතික පක්ෂය කපිලවස්තු ධාතුන් වහන්සේ මැතිවරණයට සම්බන්ධ කර ගැනීම අපි අරුමයක් ලෙස නොසලකමු. ප්‍රශ්න ගැන ඒ තරමට ගැඹුරක් අපි නොදකිමු. මෙහිදී අපට ඉතා වේදනාවක් දැනෙන්නේ මාදුළුවාවේ සෝභිත හිමියන් කර ඇති ප්‍රකාශයක් ගැනය.මේ රටේ භික්ෂූන් වහන්සේ විකුණා දේශපාලකයන් බුදුන් වහන්සේද විකුණන බව උන් වහන්සේගේ මුඛයෙන් වදාරා තිබේ. දැන් යළිත් එක්සත් ජාතික පක්ෂයේ නායකයා සමග සමීප වී සිටින උන් වහන්සේ මෙවැනි ප්‍රකාශයක් කිරීම ගැන අපි පුදුම නොවෙමු. ඉතා අපූරු ධර්ම කථිකයකු වන සෝභිත හිමියන් බුදුන් වහන්සේ ඈඳාගෙන ඇත්තේ රනිල් වික්‍රමසිංහ මහතා ඇතුළු එක්සත් ජාතික පක්ෂය කපිලවස්තු ධාතුන් වහන්සේ පළාත් සභා මැතිවරණයට සම්බන්ධ කර ගත්තාක් මෙනි. අපට අතීතය මෙහිදී සිහිපත් වෙයි.1977 බලයට ආ එක්සත් ජාතික පක්ෂය බලයට පැමිණ කළ කී සියලු දේ සෝභිත හාමුදුරුවන්ට අපි සිහිපත් නොකරමු. එහෙත් එක් දෙයක් පමණක් අපි සිහිපත් කරමු. එනම් බුලර්ස් පාරේ බෞද්ධ සම්මේලන මූලස්ථානයේදී (අපට මතක හැටියට) සෝභිත හිමියන්ට සහ මහාචාර්ය එදිරිවීර සරත්චන්ද්‍රයන්ට පහරදී කානුවේ ඇදගෙන ගිය ආකාරයයි.එයට සම්බන්ධ වූ එජාප මැර පිරිස තවමත් කිසිදු උපද්‍රවයකින් තොරව සිටිති. මෙම කනගාටුදායක සිද්ධිය සෝභිත හිමියන්ට සිහිපත් කර දුන්නේ එජාපයේ හැටි දැනගන්නටය.මේ නිසා උන් වහන්සේ එජාප නායකයා සිටින වේදිකාවට ගොඩ නොවිය යුතු බව අපි නොකියමු. එජාපයේ හැටි එහෙමය. ඔබ වහන්සේට එසේ පහරදී කානුවේ දමා ඇදගෙන ගියේ නම්, සෝභිත හාමුදුරුවන්ම ප්‍රකාශ කරන අන්දමට බුදුන් වහන්සේ සිටියා නම් එජාප මැරයන් මොනවා නොකරාවිද ?..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=f1208314</link>
    <topic>දැයට අහිමි වූ ශ්‍රේෂ්ඨතම සංඝ පීතෲන් වහන්සේ</topic>
    <author/>
    <content>ශ්‍රී ලංකා රාමඤ්ඤ මහා නිකායේ මහා නායක ධූරන්දර අති ගෞරවාස්පද රාජකීය පණ්ඩිත - ගණපාමෝක්ඛාචරිය - අග්ග මහා සද්ධම්මජෝති වේවැල්දෙනියේ ශ්‍රී මේධාලංකාර මහා ස්වාමීන්ද්‍රයාණන් වහන්සේගේ අපවත්වීම ලංකා සඟ සසුනට සිදු වූ බලවත් පාඩුවක් සේ දැක්විය යුතු ය. අවුරුදු එකසිය හතරක් පමණ කාලයක් දීර්ඝායු සම්පත් විඳිමින්, එයින් අසූතුන් වසරක් ම පිරිසිදු මහනකම ආරක්ෂා කළ මේ ශ්‍රේෂ්ඨ උත්තමයාණන් වහන්සේ සකලවිධ මහා සංඝයා වහන්සේටම ආදර්ශයක් ලබාදීමෙන් සිදු කළ සේවය නම් කිසිවෙකුටත් අගය කල නොහැකි තරම් සුවිශාල ය.1909 දෙසැම්බර් මස 7 වන දින වේවැල්දෙනියේ මිල්ලව ග්‍රාමයේදී, සිංගම්කුට්ටි ආරච්චිගේ ඉසන් අප්පුහාමි මහතාට සහ රාජපක්‍ෂ විතාරනලාගේ ලියගුහාමි මාතාවගේ පුත්‍රයෙක්ව මෙලොව එළිය දුටු සිංගම්කුට්ටි ආරච්චිගේ බෙන්ජමින් අප්පුහාමි නමින් උපත ලද මේ කුමරා, ගමේ පාසලේ මූලික අධ්‍යාපනය ලැබුවේය.1922 මැයි මස 22 දා අනුරාධපුර අභයගිරි විහාරස්ථානයේදී කතලුවේ සීලවංශ - කදිරාගම සුමනසාර යන මාහිමිපාණන් වහන්ස්ලාගේ ආචාර්යත්වයෙන් පැවිදි දිවියට පත් විය. විසි වයස් පිරෙත්ම මේ දක්‍ෂ විචක්ෂණ වේවැල්දෙණියේ මේධාලංකාර සාමනේරයාණන් වහන්සේ 1930 ජූනි 16 වෙනිදා මාඔය ඉබුල්ගහ මන්කඩ උදකුක්ඛේප සීමාමාලකයේදී උපසම්පදාව ලැබීය.අනතුරුව සිංහල, පාලි, සංස්කෘත සහ බුද්ධ ධර්මය පිළිබඳ උසස් අධ්‍යාපනය නිට්ටඹුව විද්‍යානන්ද පිරිවන්හිදී ලබන අතර බුරුම රට ගොස් එහි අධ්‍යාපනය ලබාගැනීමට මුන්වහන්සේට විශේෂ ශිෂ්‍යත්වයක් ද ලැබිණ. එහෙත්, තම ගුරුදේවයාණන් වහන්සේ රෝගාතුර වීම නිසා මේධාලංකාර තරුණ හාමුදුරුවෝ බුරුමයට යාමට අකමැති විය. උන්වහන්සේ තුළ පැවති ගුරු භක්තිය කොතෙක්දැයි යන්න මෙයින් පැහැදිලි වන්නේ ය.රාමඤ්ඤ මහා නිකායේ මහා නායක පදවිය දක්වා උසස් වීමට, තමන් වහන්සේට එය පූර්ණ ආශීර්වාදයක් වූහයි යන්න පශ්චිම වයසට පත් මහා නායක හිමිපාණන් වහන්සේගේ දැඩි විශ්වාසයක් ද විය.1972 සිට උන්වහන්සේ මීරිගම ශාසන වර්ධන පිරිවන් විහාරාධිපති ධුරය හෙබවූ අතර 1983 දී උපරිමානුවිජ්ජක තනතුරට පත්වූ වේවැල්දෙනිය හිමිපාණෝ අනතුරුව සංඥා ලේඛකාධිකාරී හා අධිකරණ සංඝනායක තනතුරුවලට ද උසස්ව මාහැඟි සේවාවක් ඉටු කළහ.1998 දී ශ්‍රී ලංකා රාමඤ්ඤ මහා නිකායේ මහා නායක පදවිය හෙබවූ අතිපූජනීය පොත්තේවෙල පඤ්ඤාසාර මහානාහිමිපාණන් වහන්සේගේ අපවත් වීමෙන් පසුව මේධාලංකාර නාහිමිපාණෝ ශශ්‍රී ලංකා රාමඤ්ඤ මහා නිකායේ දොළොස්වන මහා නායක ස්වාමීන් වහන්සේ වශයෙන් මහ පදවියට පත් වූහ. මේ සෑම තනතුරකටම පත්වූයේ නිතරගයෙනි. එය, උන්වහන්සේගේ ජීවිතයෙහි කැපී පෙනෙන සුවිශේෂ ලක්‍ෂණයක් සේ දැක්විය යුතුය.ශ්‍රී ලංකාවේ ප්‍රථම අග්‍රාමාත්‍යවරයා වූ මීරිගම බෝතලේ වලව්වේ මහාමාන්‍ය ඩී. එස්. සේනානායක මැතිතුමා ඉතාම ළඟින් ඇසුරු කළ අතර, එතුමාගේ අභාවයෙන් පසුකලෙක මීරිගම මහා විද්‍යාලය ඩී. එස්. සේනානායක මහා විද්‍යාලය නමින් වඩාත් දියුණු කිරීමට, උන්වහන්සේ මූලික වූහ.එදා ගම් නියම්ගම්වල පැවති ග්‍රාම සංවර්ධන සමිති ප්‍රජා මණ්ඩල ආදිය දියුණු කිරීමට ද, මහා බෝධිය ළමා නිවාසය හා තවලම්පිටිය සෙත් සෙවන වැඩිහිටි නිවාසය පිහිටුවීමට ද මුන්වහන්සේ මහඟු මෙහෙවරක් ඉටුකර ඇත.මීරිගම රෝහල මූලික රෝහලක් වශයෙන් වැඩිදියුණු කිරීම හා එහි දන්ත ශල්‍යාගාර ගොඩනැගිල්ලක් ඉදිකිරීම උන්වහන්සේගේ මූලිකත්වයෙන් සිදුවූ තවත් මෙහෙවරකි.දැයට අහිමි වූභාග්‍යවත් බුදුරජාණන් වහන්සේ වදාළ පරිදි “ධම්ම දායාදා හෝථ, නො ආමිස දායාදා යනුවෙන් වදාළ පරිදි, බාල තරුණ මහලු කවර අවස්ථාවකදීවත් ලාභ, ලෝභ, කීර්ති, ප්‍රශංසා පසුපස දිව නොගිය මෙතුමෝ නූතන සඟ පෙළපතට ලබාදුන් ආදර්ශවත් පූර්වාදර්ශයනම් කියා නිම කළ හැකි තරම් අගනේය.වචනයේ පරිසමාප්ත්‍යාර්ථයෙන්ම බාල තරුණ මහලු අවස්ථා තුනේම සිල්වත්, ගුණවත්, නැණවත් බවින් හා උජුපටිපන්න ගුණයෙන් පිරිපුන් ය. මේ සියලු ගුණාංග ආලෝකවත් කළේ උන් වහන්සේ තුළ පැවති චාම් පැවත්මයි. එසේ වුවද වරද දුටුතැන නින්දා අපහාසයන්ගෙන් තොරව කරුණාපෙරදැරිව වරද පෙන්වාදීම අපේ මහා නාහිමිපාණන් වහන්සේ තුළ පැවති තවත් උදාර ගුණයක් සේ දක්වාලිය යුතුය.භික්ෂූන් වහන්සේ විසින් සිදු කළ යුතු ශාසනික සේවාව මුළු ජීවිත කාලය පුරාම ඉටු කිරීමට කැපවී සිටි වේවැල්දෙනියේ මේධාලංකාර මහනාහිමිපාණෝ මල්වතු අස්ගිරි අමරපුර නිකායයන්හි මහා නායක ස්වාමීන් වහන්සේලා සමග ඒ ඒ අවස්ථාවන්හි රටේ ඇතිවුන ජාතික ආගමික ප්‍රශ්නවලදී රටත් ජනතාවත් නිසි මගට යොමුකරවනු පිණිස බුද්ධිමත් අයුරින් අවවාද අනුශාසනා කළහ.මේ නිසා ඒ ඒ අවස්ථාවන්වලදී බලයට පත් සෑම රජයක් ම සෑම රාජ්‍ය නායකයෙක්ම අපේ මහනාහිමිපාණන් වහන්සේගෙන් උපදෙස් ලබා ගැනීම අතිශයින් ම අවශ්‍ය කරුණක් වශයෙන් සලකන ලදහ.මේ අතර නිකායත්‍රෙයහි සංඝ සාමග්ග්‍රීය පිළිබඳද අප කථානායකයාණන් වහන්සේ දක්වන ලද උනන්දුව කියා නිම කළ නොහැකි තරම් ය.ශ්‍රී ලංකා අමරපුර මහානිකායේ උත්තරීතර මහා නායක ධූරන්දර දවුල්දෙන සිරි ඤාණිස්වර මහනාහිමිපාණන් ප්‍රමුඛ අමරපුර මහා සංඝ සභාව, ශ්‍රීමත් මහින්ද රාජපක්ෂ ජනාධිපතිතුමන් ප්‍රමුඛ ත්‍රිවිධ හමුදාපතිවරුන්ට ගෞරව නාම පිරිනමන අවස්ථාවේ දී අප ඉදිරිපත් කරන ලද අදහසට දැඩි අනුකූලතාවය දක්වමින් අමරපුර මහා නිකායත් රාමඤ්ඤ මහා නිකායත් එක්ව නිදහස් චතුරස්‍රයේ නිදහස් මන්දිරයෙහි අද්විතීය මහෝත්සවයක් පවත්වා ඒ ශ්‍රේෂ්ඨ කාර්ය භාර්යය ඉටු කිරීමේ ඇති වටිනාකම පිළිබඳ අප උනන්දු කළ අයුරු දැනුදු සිහියට නැගේ.සදාචාරයත් සාමයත් සමෘද්ධියත් ශ්‍රී ලංකාද්වීපයට සිංහල, ද්‍රවිඩ, මුස්ලිම්, ජාතින්ගේ අතර දැඩි එකමුතු බවත් බෞද්ධ,හින්දු, මුස්ලිම්, ක්‍රිස්තියානි ආගමික නායකයින් ඇතුළු ජනතාවගේ දැඩි සම්බන්ධීකරණය ඇති කර ගැනීමට මෙරට මහා සංඝයා වහන්සේ දැඩි කැපවීමකින් යුතුව ක්‍රියා කළ යුතු බවත් ඒ සඳහා එකී ආගම්වල නායකවරුන්ගේ සහයෝගය මහා සංඝයා වහන්සේට නොඅඩුව ලැබිය යුතු බවත් උන් වහන්සේ ගේ සංකල්පනාවක් විය. ඒ නිසා ම වේවැල්දෙනියේ මහනාහිමිපාණෝ සර්ව ආගමික සාමාග්‍රියට ද අතහිත දුන්හ.මෙවන් අයුරින් සලකා බලනන විට අපවත් වී වදාළ ශ්‍රී ලංකා අමරපුර මහා නිකායේ උත්තරීතර මහා නායක ධූරන්දර මඩිහේ පඤ්ඤාසීහ මහ නායක ස්වාමීන්ද්‍රයාණන් වහන්සේ සමග නිතර සාකච්ඡා පවත්වමින් අමරපුර රාමඤ්ඤ අප මහා දෙනිකායම මල්වතු අස්ගිරි මහ නාහිමිවරුන්ද දැනුම්වත් කරමින් රටට ලංකා සම්බුද්ධ ශාසනයට සංඝ සමාජයට කල යුතු සේවාවන් පිළිබඳ වේවැල්දෙනිය මේධාලංකාර මහනාහිමිපාණෝ දක්වන ලද මාර්ගෝපදේශකත්වය දැනුදු ශ්‍රී ලංකා අමරපුර මහා නිකායික මහා සංඝයා වහන්සේ අතිශය අගය කොට සලකති.මේ ශ්‍රේෂ්ඨතම සංඝ පීතෲන් වහන්සේ තව වාර කිහිපයක්වත් මෙරට උපත ලබා සසුන් ගතව ලංකා සම්බුද්ධ ශාසනය ඔපවත් කරනු ලබවත්වායි ප්‍රාර්ථනා කරම්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=f1208312</link>
    <topic>රූපවාහිනිය සමඟ මගේ ගනු දෙනුවක් නෑ</topic>
    <author/>
    <content>ධර්මසිරි බණ්ඩාරනායක නම් වූ ඔහු යථාර්ථවාදී සංවේදී සිනමාකරුවකු මෙන්ම නාට්‍යවේදියකු ද වන බව අමුතුවෙන් කිව යුතු නොවේ. තනි මතයට රට කළ නායකයකු හා එවැනි නායකයකුගේ යටතේ පැවැති සමාජ ක්‍රමය විනිවිද දකිමින් බිහිවු ඔහුගේ පළමු වේදිකා නාට්‍යය වූයේ ‘ඒකා අධිපති’ ය. දේශපාලකයන් විසින් බරපතළ ලෙස තුවාල කරනූ ලැබූ රටක වැඩ වර්ජකයන් බුරුතු පිටින් නෙරපා දැමූ රටක ඇතිවූ තරුණ හා සිවිල් සමාජයේ දේශපාලන විරෝධය ඊළඟට ඔහු මතු කළේ ‘මකරාක්ෂයා’ මඟිනි.‘ධවල භීෂණ’ 1988 – 89 යුගය කැඩපතක් බඳුය. එම යුගයේ ම, හේ ‘ධවල භීෂණ’ නිෂ්පාදනය කර, මරණ තර්ජන හමුවේ රටෙන් ද පිටවී ගියේය.1994 මුළු රටම තමන්ගේ ගණන්කාරකමට යටත් කරගත් පාලකයකුගේ ක්‍රියාකලාපය හෙළි කරමින් ඔහු වේදිකාව මත රඟ දැක්වූයේ ‘යක්ෂා ගමනය’ නම් වු වේදිකා නාට්‍යයයි.අවසාන වශයෙන් ‘ට්‍රෝජන් කාන්තාවෝ’ ගෙනා ධර්මසිරි බණ්ඩාරනායක රාජ්‍ය සම්මාන 9 ක් දිනාගත් ධවල භීෂණ නැවත වේදිකාවට ගෙන ඒමට සුදානම් වෙයි. සැප්තැම්බර් පළමු වැනිදා හා දෙවැනිදා ලයනල් වෙන්ටඩ් රඟහලේ දී ප.ව.6.45 ට වේදිකා ගතවීමට නියමිත ධවල භීෂණ ගැනත් පොදුවේ කලාව ගැනත් ඔහු අප සමඟ කළ කතාබහකි මේ.මගේ මුල්ම වේදිකා නාට්‍ය වන ඒකා අධිපති නාට්‍යයේ සිට සියලු නාට්‍ය පිළිවෙළින් වේදිකා ගත කිරීම මගේ අරමුණයි. මේ වසරේ ධවල භීෂණ වේදිකාවට ගෙනෙන අතර ලබන වසරේ යක්ෂාගමනය වේදිකාගත කිරීමට මම බලාපොරොත්තු වෙනවා. ඒකා අධිපති සහ මකරා පසුගිය වසරවලදී වේදිකාගත කළා.මේ නාට්‍ය නැවත ප්‍රදර්ශනය කිරීමෙන් ප්‍රේක්ෂකයාට එය නැවත නරඹන්න හැකි වෙනවා. අනෙක් පැත්තෙන් නාට්‍ය කලාව හදාරන අයටත් නාට්‍ය නැවත වේදිකාගත කිරීමෙන් සිදුවෙන්නේ යහපතක්.නැහැ.... එහෙම පටුවීමක් වෙන්නේ නැහැ. එදිරිවීර සරච්චන්ද්‍රයන් මනමේ නිර්මාණය කළ කාලය ගැන ආවර්ජනයක යෙදුණොත් පෙනේවි ඒ කාලයට ඔබින දේ එතුමා කළ බව. සරච්චන්ද්‍රයන් මනමේ වේදිකාවට ගෙනෙන්නේ නාඩගම්, ටීටර්, නුර්තිනිර්මාණය වූ කාලෙ. ඒවායින් කාන්තාව චපල කාන්තාවක් හැටියට නිරූපණය වූ අතර ප්‍රේක්ෂකයා ඉන් වින්දනයක් ලැබුවා. කාන්තාවට පරිභව කරන සමාජ වටපිටාවක තමයි සරච්චන්ද්‍ර මනමේ කුමරිය ගැන කතා කරන්නේ.එහෙත් ගැමි නාට්‍යයන් වගේ ම “නෝ”, “කබුකි” වැනි අන්තර්ජාතික වශයෙන් වැදගත් නාට්‍ය කලාවේ සාරයද එතුමා උකහා ගෙන තිබුණා. මනමේ, සිංහබාහු වැනි නාට්‍ය වේදිකාගත වෙන්නේ එවැනි පසුබිමක. සරච්චන්ද්‍රයන්ගෙන් අපි ඒ පාඩම ඉගෙන ගෙන තියෙනවා.ඊළඟට අපි ගෲෂා දුටුවා. දෙයක් වේ නම් යම් සුදුස්සාටම අයිතිවිය යුතු බව හෙන්රි ජයසේන පෙන්වා දුන්නෙත් යුගයට ගැලපෙන විදියටයි.ධවල භීෂණ කියන්නේ පරිවර්තන නාට්‍ය කෘතියක්. ප්‍රංශ නාට්‍ය රචක ෂෝන් පෝල් සාත්‍රෙගේ “මෙන් විතවුට් ෂැඩෝස්” නාට්‍යය තමයි ධවල භීෂණ නමින් සිංහලයට පරිවර්තනය වෙන්නේ.මේ නාට්‍යය නිර්මාණය වෙන්නේ හිට්ලර්ගෙන් ප්‍රංශය බේරා ගැනීමට යන ප්‍රංශයේ තරුණ දේශප්‍රේමී ව්‍යාපාරයක් කේන්ද්‍ර කරගෙනයි.මේ ව්‍යාපාරයේ ඇතැම් තරුණ කොටස් ප්‍රංශයේ සිටින හිට්ලර්ගේ හමුදාව අතින් ඝාතනයට ලක්වෙනවා. එහෙත් අවසානයේ දී ප්‍රංශය විමුක්තිය ලබා ගන්නවා. එහිදී ඔවුන්ගේ කම්පනය, පරමාර්ථ ඉටුකර ගැනීමට ඔවුන් දරන අප්‍රමාණ වෙහෙස, කැපවීම යනාදිය මේ නාට්‍යයෙන් සාකච්ඡා කෙරෙනවා.ඔව්. 1989 අවසානය වෙද්දි මගේ ජීවිතය රැකගන්න මට මේ රට අතැර විදෙස් ගතවීමට සිදුවුණා. එක පැත්තකින් කැරලිකාර කණ්ඩායමේ තර්ජන, අනෙක් පැත්තෙන් ආණ්ඩුවේ නිල නොවන හමුදාවල තර්ජන කියන දෙයාකාරයක තර්ජනවලට මුහුණදීමට මට සිදුවුණා.කලා කෘතියක් ඉදිරියේ පැමිණි මේ තර්ජනවලට ආපස්සට වීරකම්පාන්න පුළුවන්කමක් ලැබුණෙ නැහැ. නාට්‍යය වේදිකාගත කළොත් බෝම්බ ගසන බවටත් ඇතැම් අවස්ථාවල තර්ජන එල්ල වුණා. ඒ වගේ වෙලාවට ඒ දර්ශන ‍‍ෙපන්වන්න අපට බැරිවුණා.‍ෙවලාවකට මම හිතනවා ඇයි මට මෙහෙම වෙන්නෙ කියලා. කලාකරුවන්ට ස්ථාවර බවක් ලැබිලා කියලා මට හිතෙන්නේ නැහැ. මට තියෙන්නෙ කම්පනයක්. එක පැත්තකින් නාට්‍ය ප්‍රබෝධයක් තිබෙන බවක් පෙන්නුවට එහෙම දෙයක් නැහැ.1985 “නල්ල තම්බි” නාට්‍යය වේදිකාගත වූ අවස්ථාවට වඩා බිහිසුණු ලෙස අද නාට්‍ය කලාව කඩා වැටිලා.මේ කාරණයේදී කලාකරුවාට වංචනිකයෙක් වෙන්න බැහැ. එහෙම වංචනිකයකු වෙනවා නම් කලාවේ මූලික කොන්දේසිඔහු විසින් කඩා දමනු ලබනවා. කලාවෙන් විය යුත්තේ ආලෝකය ලබාදීමයි. ඉන් අන්ධකාරය නම් නිර්මාණය වන්නේ, එතැන කලාවේ පරමාර්ථ ඉටුවෙලා නැහැ. වින්දනය පරමාර්ථ කරගනිමින් කලාකරුවා සමාජයට ආදර්ශ සැපයිය යුතුයි. ලෝකය දියුණු වෙද්දි ඇයි අපිට මෙහෙම වෙන්නෙ කියලත් හිතෙනවා. නාට්‍යයක් ඇතුළේ මොන තරම් දේවල් ප්‍රේක්ෂකයාට ගන්න තිබෙනවාද?සම්පූර්ණයෙන්ම නොවේ. ඒත් සාපේක්ෂව බලනවිට මිනිස්සු සිය දහස් ගණන් රැස්වෙන්නේ ජීවිතයට යමක් ගන්න පුළුවන් තැන්වල නොවෙයි.මේ නාට්‍යය වේදිකාගත කරලා මහා ධනයක් හොයන්න අපට බැහැ. ඇත්තටම යමකු නාට්‍ය බලන්න එනවිට අපි කල්පනා කරන්නෙ, කොහොමද ඒ මනුස්සයා ඒකට සල්ලි හොයා ගත්තෙ කියලයි. අපිට මිනිස්සුන්ගෙන් මුදල් ගරන්න බැහැ. පාඩු විඳිමින් තමයි මේ කටයුත්ත ඉදිරියට ගෙනියන්නේ.යම්දුරකට මම ඒක පිළිගන්නවා. එම නාට්‍යයේ ප්‍රධාන භූමිකාව කළෙත් මම. නාට්‍ය දර්ශන එක්දහස් පන්සීයක් විතර තිබුණා. 1976 මේ නාට්‍ය නිෂ්පාදනය වෙන්නේ සිරිමා රජය යටතේ ඇද වැටෙන තරුණ කැරැල්ලේපිළිබිඹුවක් විදියටයි. ජනතාවට ඒක දැනුණා. ඒ නිසා ජනතාව නාට්‍යය බලන්න ආවා.පවුල් සංස්ථාවත් විසිරිලා. මිනිස්සුන්ට තනිකමක් තියෙනවා. එකම වහළක් යට ජීවත් වුණත් මිනිස්සු ජීවත්වෙන්නේ තනි තනියම. දරා ගන්නෙ තනි තනියම.විදුලි සෝපානයක් කඩා වැටෙනවාට වඩා වැඩි වේගයෙන් සිනමාව කඩාගෙන වැටෙනවා. ලෙස්ටර්ගේ සිනමාව ආවර්ජනය කළොත්, ගම්පෙරළිය නැවත චිත්‍රපටියක් ලෙස අධ්‍යක්ෂණය කළොත් එහි පියල්ගේ චරිතයට පණ පොවන්න සුදුසු කිසිම නළුවෙක් අද නැහැ. හෙන්රි ජයසේන එදා ඒ කරපු රංගනයට සම රංගනයක් දිය හැකි නළුවකු අද නැහැ.ඇත්තටම අපිට බලපෑවේ පතිරාජගේ සිනමාව. මහා නළු නිළි ප්‍රතිරූප ගැලවිලා ගියේ ඔහුගේ සිනමාවෙන්. නළු නිළියන්ගේ දැවැන්ත රූපකායන් උදුරා දමලා අමරසිරි කලංසූරිය වැනි නළුවන් ඉදිරියට ආවේ ඔහුගෙ සිනමාවෙන්.රූපවාහිනිය සමඟ නම් මගෙ ගනුදෙනුවක් නැහැ. රංගනය තීරණය වීමට අධ්‍යක්ෂවරයාගේ දැනුමත් බලපානවා. නළුකම කියන්නෙ ඇඟපත, අතපය නොවේ. එය බුද්ධිමය මෙහෙයුමක්..</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>31</day>
    </date>
    <link>http://www.dinamina.lk/2012/08/31/_art.asp?fn=f1208313</link>
    <topic>පතායාහි අරුම පුදුම බෝතල් කලාගාරය</topic>
    <author>ආසිරි මල්ලවආරච්චි සමඟ නලින් දිල්රුක්ෂ තායිලන්ත සංචාරයකින් පසු</author>
    <content>පතායාහි වෙරළට ඔබ්බෙන් වු සිතිජයෙන් රත්හිරු නැඟ එයි. යාන්තම් අලුයම 6 පසුවුවා පමණි. අප නවාතැන් ගෙන සිටි පතායාහී නොහා පැල්ටිනම් හෝටලයේ (Nova platinum Hotel) පෙරදා රාත්‍රියේ පැවති මදුවිත සාදයේ රඟ කෙසේද යත් උදෑසන පිබිදුණු මගෙත් නලින්ගෙත් ඇස් ගෙඩි දොඹ ගෙඩි සේය.එකවර මා නලින්ගෙන් ඇසුයේ ‘මචං අපි රෑට කෑවද?’ කියාය. මන්ද උදෑසනම වූ අසීමිත කුසගින්න නිසාවෙනි. නැත. රෑට කා නැත.කඩිමුඩියේ ඇඳෙන් නැගිටගත් අප මුහුණ කට සෝදා ජැන්ඩියට ඇඳ බැස්සේ මහමඟටය. එවිට උදෑසන 7 පසු වී විනාඩි 15 ක් පමණය. මඟ දෙපස දිව පිනවන පුසුඹෙන් පිරි කුඩා කෑම කඩයකි.එක් පසෙක කඩයක වර්ණවත් වතුර බටයකට ගැසු සුරුට්ටුවක් දල්වාගෙන සිටින සුද්දෙකි. එවැනි සුරුට්ටුවක් ඉරීමට බාත් 100 ක් අය කරයි. එක් සුරුට්ටු පහරකින් ඉහ මොළ රත්වෙයි. නමුදු ගතෙහි වෙහෙස කොහේ ගියාද නැත.ඉන්පසු කෙළින්ම අප හැරුණේ කුඩා ලී වංගෙඩියකට දමා කොටා අඹරා දෙන අච්චාරුත් මෑකරල්, කැරට්, ගෝවා සමඟ එවලේම පිසදෙන කිරි හොද්දත් බාස්මති හාලෙන් පිසු රසවත් කෑම පිඟන් පිරි කුඩා කඩයකටය. එක් පිඟානක් බාත් 40 කි. පසෙකින් වාඩිගත් නලින් එකහුස්මට එය ගිල දැමීය.සිහි අසිහියෙන් එම ප්‍රනීත ආහාර වේලේ රස බුක්ති විඳිමින් සිටියදී අප අසලට පැමිණියේ අපගේ සංචාරක මඟ පෙන්වන්නිය වු ‘සරා’ (Sara) ය. ඉන්පසු ඇය අපව කැඳවාගෙන ගියේ අරුම පුදුම ලොවකටය. පෙනුමට එහි පිවිසුම පුදුම උපදවන්නෙකි.පිවිසුම් දොරටුව අබියස ඇත්තේ අඩි 100 ක් පමණ උසැති වීදුරු බෝතලයකි. එතුළ සවිකළ විසල් නැවකි. අරුමයකි. නෙත් අදහා ගැනීමටද නොහැකිය.මෙය පතායාහි පිහිටි බහුවිධ විනෝදාස්වාද මධ්‍යස්ථානයකි. උතුරු පතායාහි සුකුම්විට් මාර්ගයේ (Sukhumvit Road) මිනි සියැම් අබියස (Mini Siam) මෙය පිහිටා ඇත. විවිධ හැඩයන් හා විවිධ ප්‍රමාණයන්ගෙන් යුත් වාස්තු විද්‍යාත්මක ගොඩනැගිලි ප්‍රදර්ශනය කෙරෙන ලෝකයේ එකම කෞතුකාගාරය මේ පතායාහී බෝතල් කලාගාරයයි.මේ බෝතල් කලා කෘතින් මඟින් සම්ප්‍රදායත්්, සංස්කෘතියත්, ජීවන සංසිද්ධින්, ලොව සුප්‍රසිද්ධ ස්ථාන සහ අලංකාර භූ දර්ශනයන් විදහා දැක්වෙයි.බෝතල්වල සිදුකෙරුණු කලා කෘති 300 ක පමණ ප්‍රමාණයට අතිරේකව අතින් සකස් කළ විවිධ වර්ගයේ නෞකා ආකෘතීන්ද මේ කෞතුකාගාරයේ දැකිය හැකිය.1995 වර්ෂයේදී මේ පතායාහී බෝතල් කලාගාරය මධ්‍ය පතායාහී (Central Pattaya) පිහිටුවන ලද්දේ ඕලන්ද ජාතික කලා නිර්මාපකයකු වු පීටර් බිජේ ඩෙලිජී (Peiter Bij Deleij) විසින්ය.ඔහු ලොව පුරා පැතිර පවත්නා කලා කෘති දැකීමෙන් පිබිදුනු සිත් ඇත්තකු බවත් උසස් ගණයෙන් මේ කලා කෘති නිමැවීම සඳහා දිනකට පැය 15 ක පමණ කාලයක් වැයකර ඇති බවත් සංචාරක මඟපෙන්වන්නිය වු ‘සාරා’ අපට පැවැසුවාය.කෙසේ වෙතත් පසුකාලීනව ඔහු සිය බෝතල් කලාගාරය රැකබලා ගැනීමේ වගකීම සිය ශිෂ්‍යයකු වු තූන් ප්‍රැපායිශ්‍රි තායිපානිච් (Khun Prapaisri Thaipanich)ට පවරා තිබේ.මේ බෝතල් කෞතුකාගාරය නැරැඹීමට යන්නන්ට පළමුව කෞතුකාගාර කාර්යමණ්ඩලය විසින් ඉදිරිපත් කෙරෙන කෙටි වීඩියෝ දැක්මට සහභාගිවීමට සිදුවන්නේය. මේ වීඩියෝ දැක්ම ඉදිරිපත් කෙරෙන භාෂාව නරඹන්නන්ට අනුව වෙනස් වේ.බොහෝවිට ඉංග්‍රීසි භාෂාවෙන් මෙය සිදුකෙරේ. නරඹන්නන්ට මෙහිදී ඔහුගේ සිතට නැගෙන ප්‍රශ්න කාර්යමණ්ඩලය වෙත යොමු කළ හැකිය.මෙබඳු බෝතලයක නැඟෙන කලා කෘතිය මුලින්ම ඇරැඹීමේදී මැටි මත එකිනෙක ද්‍රව්‍ය තැබීමෙන් පසු ඒවා අතින් ඇතුළු කරමින් සංයමයෙන් යුතුව සැකසෙන බැවින් ඒවා විශිෂ්ට ගණයේ කලා කෘති බවට පත්වන්නේ ය. මේ සඳහා ඉවසීමේ ගුණය ප්‍රගුණ කළ යුතු අතර වඩාත් සූක්ෂම පෙනීමේ හැකියාවක්ද තිබිය යුතු ය.තවද එම කෞතුකාගාරය නැරැඹීමට පැමිණෙන සංචාරකයන්ට කුඩා ප්‍රමාණයේ බෝතල්වල ඇති කලාකෘතීන් මිලදී ගැනීමටද අවස්ථාව උදාවෙන අතර ඒවා සකසන අයුරු අත්හදා බැලීමටද අවස්ථාව උදාවේ. පතායාහි පිහිටි මේ කෞතුකාගාරය නැරැඹීමට වැඩිහිටියකුගෙන් බාත් 200 ක්ද කුඩා ළමයකුගෙන් බාත් 100 ක මුදලක්ද අය කෙරේ.ස්තූතිය :- Hemas Travel (Pvt) Ltd හිමදුෂ වරුසවිතාන මහතාටමීළඟට පතායාහි අලි සුරතල්.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=n1209012</link>
    <topic>ඇදුරුතුමනි,නම්‍යශීලී වන්න</topic>
    <author>ඉන්දික පොල්කොටුව</author>
    <content>විශ්වවිද්‍යාල ආචාර්යවරුන්ගේ සේවාව විශේෂ සේවාවක් ලෙස පිළිගනිමින් එහි වෘත්තීය ගැටලු විසඳීමට රජය පැහැදිලි වැඩපිළිවෙළකට එළැඹ තිබෙන මේ මොහොතේ සියලු විශ්වවිද්‍යාල ආචාර්යවරුන් නම්‍යශීලීව කටයුතු කළ යුතු යැයි කැලණිය විශ්වවිද්‍යාලයේ ජනසන්නිවේදන අංශයේ අංශාධිපති මහාචාර්ය රෝහණ ලක්ෂ්මන් පියදාස පවසයි.දැයේ දරුවන්ගේ අනාගතය උගසට තබා කටයුතු නොකර රට වෙනුවෙන් තම යුතුකම ඉතා වගකීමෙන් ඉටු කිරීමට මේ මොහොතේ විශ්වවිද්‍යාල ආචාර්ය, මහාචාර්යවරුන් ඇතුළු අධ්‍යයන අංශ නිවැරදි තීරණ ගෙන කටයුතු කළ යුතු යැයි ද හෙතෙම කීය.රජයක් ලෙස වත්මන් රජය විශ්වවිද්‍යාල ආචාර්යවරුන්ගේ වැටුප් වැඩි කරමින් පමණක් අනෙකුත් සියලු දීමනා ඉහළ නංවමින් පමණක් නොව මේ වන විට ඉහළම ගරුත්වයක් ලබා දී තිබියදීත් එයට එරෙහිව කවුරුන් හෝ කටයුතු කරන්නේ නම් එය කනගාටුවට කරුණක් යැයි ද මහාචාර්ය පියදාස පැවසීය.රජය පාර්ශ්වයෙන් කළ හැකි සෑම වගකීමක් හා යුතුකමක්ම ඉටු කර තිබියදීත් එයට එරෙහිව යමින් වර්ජන, උද්ඝෝෂණ කරත් නම් විශ්වවිද්‍යාල ක්ෂේත්‍රයේ මේ අර්බුදය තුළ මේ වන විට අන්තවාදී දේශපාලන න්‍යාය පත්‍රයක පණගැන්වීමක් බවට පැහැදිලි යැයි ද හෙතෙම කීය.විශේෂයෙන් කම්කරුවන් සේ මහ මඟට බැස වර්ජන, ගර්ජන, උද්ඝෝෂණ සිදුකිරීම උගත් ආචාර්ය, මහාචාර්යවරුන්ට කිසිසේත් නොගැළපෙන බව ද, මහාචාර්ය රෝහණ ලක්ෂ්මන් පියදාස පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=n1209013</link>
    <topic>ජනපති පෙරටු කොට මහජනතාව හෙට කෑගලු පුරවරයේ</topic>
    <author>ජයසිරි මුණසිංහ</author>
    <content>සඟ, වෙද, ගුරු, ගොවි, කම්කරු පංච මහා බලවේගයේ එකමුතුවෙන් බිහි වූ ශ්‍රී ලංකා නිදහස් පක්‍ෂයේ 61 වැනි ජාතික මහා සැමරුම් මහෝත්සවය හෙට (02) ජනාධිපති මහින්ද රාජපක්‍ෂ මහතාගේ ප්‍රදානත්වයෙන් කෑගල්ල නගර සභා පිටියේ දී පැවැත්වේ.ශ්‍රී.ල.නි. පක්‍ෂයේ නිර්මාතෘ සහ ශ්‍රේෂ්ඨ ලංකාපුත්‍ර එස්. ඩබ්ලිව්. ආර්. ඩී. බණ්ඩාරනායක ශ්‍රීමතාණන්ගේ, හිටපු අගමැතිනී සිරිමාවෝ ආර්. ඩී. බණ්ඩාරනායක මැතිනියගේ හා ශ්‍රේෂ්ඨ ලංකාපුත්‍ර හිටපු ඇමැති ඩී. ඒ. රාජපක්‍ෂ මැතිතුමාගේ ගුණ සුවඳ සිහිපත් කරමින් සැමරුම පැවැත්වෙනුයේ පක්‍ෂයේ ආරම්භක සෙසු පිරිසගේ ද නම් ඊට එක් කොට ගනිමිනි.විදේශීය ආක්‍රමණිකයන් ගෙන් හා ඔවුන්ගේ පාලනවලින් මිදී වසර 1948 දී රට නිදහස් වුවත්, සැබෑ ලෙසම සිදු වූයේ “සුද්දා ගෙන්” “කළු සුද්දාට” රට බාරදීම පමණි. බටහිර ගැති චින්තනයකින් හෙබි කළු සුද්දන්ගේ පාලනය නිසා පීඩාවට පත් වූ ජාතියේ දූ පුතුන් ඉන් නිදහස් කිරීමට ශ්‍රී.ල.නි. පක්‍ෂය 1951 සැප්තැම්බර් මස 02 වැනිදා බිහි කැරිණි.වසර 1956 පැවැති මහා මැතිවරණයෙන් විශිෂ්ට ජයග්‍රහණයක් ලබා ගත් බණ්ඩාරනායක ශ්‍රීමතාණන් ප්‍රමුඛ පිරිස රට, මහජනතාව ඉල්ලා සිටි පරිද්දෙන්ම රටේ ජාතික ගමන් මඟ නව දේ්ශපාලන පක්‍ෂය ඔස්සේ ගොඩ නැඟීය.බණ්ඩාරනායක ශ්‍රීමතාණන් ගේ වියෝවත් සමඟ සිරිමාවෝ ආර්. ඩී. බණ්ඩාරනායක මැතිනිය මේ ගමන ඉදිරියට ගෙන ගියා ය.නොබැඳි ජාතීන්ගේ සමුළුව ආරම්භයට මේ බණ්ඩාරනායක යුවළ විශාල දායකත්වයක් දැරූහ. පනස් හයේ දරුවන් ලෙස සමාජ, ආර්ථික, ආගමික යනාදි සියලු අංශවලින් පෙරට ඒමට කොළඹින් දුර බැහැර ඈත පිටිසර ගම්දනව්වල ජනතාවට මඟ පෑදුණේ ශ්‍රී.ල.නි.ප පක්‍ෂය ආරම්භ වීමත් සමඟ ය.වසර 17ක එක්සත් ජාතික පක්‍ෂ පාලනයට එරෙහිව ජන බලය මෙහෙයවමින් රටේ ජාතික ගමන් මඟ හැසිරවීමට ක්‍රියා කළ වත්මන් ජනාධිපති මහින්ද රාජපක්‍ෂ මහතාගේ පාලන බලය වසර 2005 දී ඇරඹීමත් සමඟ “මහින්ද චින්තන” හා “මහින්ද චින්තන ඉදිරි දැක්ම” ඔස්සේ නැවත වතාවක් රටේ ප්‍රගතිශීලි කඳවුරේ ගමන වේගවත් වී තිබේ.බණ්ඩාරනායක ශ්‍රීමතාණන් ඝාතනයත් සමඟ ගිලිහුණු රට නැංවීම වැඩපිළිවෙළ නැවත වතාවක් ඇරැඹුණේ මහින්ද චින්තනයත් සමඟ ය.ශශ්‍රී.ල.නි.ප 61 වැනි සංවත්සරය යෙදී ඇති හෙට දිනය නැවත වතාවක් රට, ජාතියට, අපේකම, දේශීයත්වයේ අගය කියා දීමට කදිම අවස්ථාවකැයි කෑගලු දිසාවේ ජනතාව පවසති. එමෙන්ම රට නංවන වැඩපිළිවෙළ ක්‍රියාත්මක වන සෑම අවස්ථාවකදීම මතුවන දෙස් විදෙස් කුමන්ත්‍රණ මේ වනවිට ද මතු වී ඇති බවත්, ඒවා පරාජයට පත් කිරීමට ජනතාව පෙරට ආයුතු කාලය එළැඹ ඇති බවත් මේ අවස්ථාවේ සිහිපත් කළ යුතුයි.හෙට පැවැත්වෙන පක්‍ෂයේ සංවත්සරික අවස්ථාවට ශ්‍රී ලංකා නිදහස් පක්‍ෂයේ ප්‍රධාන ලේකම් හා ඇමැති මෛත්‍රීපාල සිරිසේන, භාණ්ඩාගාරික ඩලස් අලහප්පෙරුම, කෑගල්ල දිස්ත්‍රික් දේ්ශපාලන නායකයින් වන අතාවුද සෙනෙවිරත්න, රංජිත් සියඹලාපිටිය, මහීපාල හේරත්, ආචාර්ය ජගත් බාලසූරිය, අධිනීතිඥ ලලිත් දිසානායක, මහත්වරුන් ප්‍රධාන කෑගල්ල දිසා ආසන සංවිධායකවරු ද මහජනතාව විශාල පිරිසක් ද සහභාගි වීමට නියමිතය.ශ්‍රී.ල.නි. පක්‍ෂයේ 61 වැනි සංවත්සරය නිමිත්තෙන් දැදිගම ආසනයේ ප්‍රධාන සංවිධායක ජේ. ආර්. පී. සූරියප්පෙරුම මහතාගේ උපදෙස් මත සම්පාදනය කළ විශේෂ සමරු කලාපය හෙට පැවැත්වෙන උත්සවයේ දී ජනාධිපතිතුමාට පිළිගැන්වීමට ද නියමිත ය. මෙය දැදිගම උදානයේ තිළිණයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=n1209014</link>
    <topic>ශිෂ්‍යත්ව ප්‍රශ්න පත්‍රයක් පිටවු බවට සාක්කි නෑ</topic>
    <author>සුභාෂිනී සේනානායක</author>
    <content>පහ වසර ශිෂ්‍යත්ව විභාග ප්‍රශ්න පත්‍රයක් පිටවීම සම්බන්ධයෙන් ලැබුණු පැමිණිලි අතරින් තහවුරු කළ හැකි කිසිදු සාක්ෂියක් මේ වන තෙක් ලැබී නැතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා පවසයි.පැමිණිලි විසිපහක් පමණ මේ වන විට ලැබී ඇතැයි ප්‍රකාශ කළ පොලිස් මාධ්‍ය ප්‍රකාශකවරයා එම පැමිණිලි සම්බන්ධයෙන් විමර්ශන ආරම්භ කර ඇති බවත් මේ වන විට ප්‍රකාශ 70ක් පමණ ලබාගෙන තිබෙන බවත් කීවේය.මේ සම්බන්ධයෙන් ලංකා ගුරු සංගමයේ ලේකම් මහින්ද ජයසිංහ මහතාට අපරාධ පරික්ෂණ දෙපාර්තමේන්තුවට පැමින ප්‍රකාශයක් ලබා දෙන ලෙසට දන්වා ඇතත් මේ වන තෙක් ඔහු පැමිණ නැතැයිද පොලිස් මාධ්‍ය ප්‍රකාශකවරයා කීය.පහ වසර ශිෂ්‍යත්ව විභාගය පසුගිය 26 වන ඉරිදා පැවැත්වූ අතර සිංහල දෙමළ මාධ්‍යයන්ගෙන් සිසුන් 316814ක් විභාගය සඳහා පෙනී සිටියහ.අදාළ විභාගයේ විභාග ප්‍රශ්න පත්‍රය පිටවී ඇතැයි කළ ප්‍රකාශ සහ පැමිණිලි සම්බන්ධයෙන් පරික්ෂණයක් කරන ලෙස විභාග කොමසාරිස් ජනරාල් ඩබ්ලිව් එම් එන් ජේ පුෂ්පකුමාර මහතා අපරාධ පරීක්ෂණ දෙපාර්තමේන්තුවට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=n1209015</link>
    <topic>ලෙබනනයේ අපේ අයට හානියක් නෑ</topic>
    <author>මහින්ද අලුත්ගෙදර</author>
    <content>ගැටුම්කාරී තත්ත්වයක් ඇතිවී තිබුණද ලෙබනනයේ වෙසෙන කිසිදු ශ්‍රී ලාංකිකයකුට හානියක් වී නැතැයි විදේශ කටයුතු අමාත්‍යාංශය අවධාරණය කරයි.සිරියාවේ ගැටුම්කාරී තත්ත්වයක් ඇති වී තිබෙන අතර ඒ හේතුවෙන් ලෙබනනයේ වෙසෙන සිරියාවට පක්ෂ විපක්ෂ කණ්ඩායම් අතර ද ගැටුම් ඇති වී තිබෙන බවද එහිදී ශ්‍රී ලාංකික කිසිවෙකුටත් අනතුරක් සිදුවූ බවට මේ දක්වා වාර්තා වී නොමැති බවද ලෙබනනයේ ශ්‍රී ලංකා තානාපති රංජිත් ගුණරත්න මහතා පවසයි.ලෙබනනයේ වෙසෙන ශ්‍රී ලාංකිකයන් විශාල පිරිසක් අතුරින් 10,000 ක් පමණ ලෙබනනයේ උතුරු ප‍්‍රදේශයේ ජීවත්වන බවද එම ප්‍රදේශයන්හි මේ වනවිට ගැටුම් හට ගෙන ඇති බවද තානාපතිවරයා ප‍්‍රකාශ කරයි.කෙසේ වුවද ලෙබනනයේ ශ‍්‍රී ලංකා තානාපතිවරයා සඳහන් කරන්නේ එරට සේවය කරන ශ‍්‍රී ලාංකිකයින් සම්බන්ධයෙන් තානාපති කාර්යාලය දැඩි අවධානයෙන් පසුවන බවත් ඔවුන් ඒ වෙනුවෙන් විශේෂ වැඩපිළිවෙලක් ක්‍රියාත්මකකර තිබෙන බවත්ය.ලෙබනනයේ ගැටුම්කාරී තත්ත්වය උත්සන්න වන්නේ නම් එරට සේවය කරන ශ්‍රී ලාංකිකයන් සම්බන්ධයෙන් මෙන්ම ලෙබනනයේ සේවය සදහා පිටත්ව යාමට බලාපොරොත්තු වන ශ්‍රී ලාංකිකයන් පිළිබඳ ද තීරණයක් ගන්නා බව තානාපතිවරයා කියයි.මේ දක්වා ශ්‍රී ලාංකික ශ්‍රමිකයන් ලෙබනනයේ රැකියා සදහා පිටත්වයාම අත්හිටුවා නැතැයි පවසන ශ්‍රී ලංකා විදේශ සේවා නියුක්ති කාර්යාංශය පවතින තත්ත්වය සම්බන්ධයෙන් සැලකිල්ලට ගෙන ඉදිරියේදී තීරණයක් ගන්නා බවපවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=n1209016</link>
    <topic>මේධාලංකාර මහා නා හිමිආදාහන පූජෝත්සවය සඳුදා</topic>
    <author/>
    <content>අපවත්වී වදාළ ශ්‍රී ලංකා රාමඤ්ඤ මහා නිකායේ මහානායක අතිපූජ්‍ය වේවැල්දෙණියේ මේධාලංකාර මාහිමිපාණන්ගේ ශ්‍රී දේහය පිළිබඳ ආදාහන පූජෝත්සවය පූර්ණ රාජ්‍ය ගෞරව සහිතව අනිද්දා (03) සිදු කෙරේ.බොරැල්ල ජයරත්න මල් ශාලාවේ තැන්පත් කර තිබූ මාහිමිපාණන්ගේ ශ්‍රී දේහය පෙරේදා (30) ප. ව. 2.00ට ගම්පහ මීරිගම ශාසනවර්ධන පිරිවෙන වෙත වැඩම කරවන ලදී.දැනට එම පිරිවෙනෙහි තැන්පත් කර ඇති ශ්‍රී දේහය පිළිබඳ ආදාහන පූජෝත්සවය සැප්තැම්බර් මස 03 වන සඳු දින සවස 3.00ට මීරිගම ජාතික පාසල් ක්‍රීඩාංගණයේ දී පැවැත්වේ.ආදාහන පූජෝත්සවය පැවැත්වෙන සැප්තැම්බර් මස 03 වන දින ජාතික ශෝක දිනයක් ලෙස ප්‍රකාශයට පත් කර ඇති අතර එදිනට සියලු සුරාසල් වසා තැබීමට රජය තීරණය කැර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=n1209017</link>
    <topic>සතොස ගොවීන්ගෙන් ලොකු ලූනුකිලෝ ලක්ෂ එක හමාරක් මිලට ගනී</topic>
    <author>සුභා‍ෂීණී සේනානායක</author>
    <content>සතියකට ලොකු ලූනු කිලෝ එක් ලක්ෂ පනස් දහසක් කිලෝවක් රුපියල් හැටපහක් වන සහතික මිලකට පසුගිය සතියේදී මිලදී ගත් බව ලංකා ස තොස සභාපති නලින් ප්‍රනාන්දු මහතා පැවසීය.ලොකු ලූනු මිල රුපියල් 50ත් 55ත් අතර පවතිද්දී වෙළෙඳපොළ මිල ස්ථාවර කිරීමේ අරමුණින් ලුනු කිලෝව රුපියල් 65ක් ගෙවා කෘෂි නිලධාරිවරයාගේ අනුමැතිය ලත් එක් ගොවි මහතකුගෙන් ලුනු කිලෝ 2000 බැගින් මිලදී ගත් බවද සභාපතිවරයා ප්‍රකාශ කළේය.කීඹිස්ස ගොවිජන සේවා මධ්‍යස්ථානය අසලට පැමිණි පිරිසක් නිෂ්පාදනය කරන සම්පූර්ණ ලුනු තොගය මිලදී ගත යුතු බව පවසමින් එහි සේවය කළ සේවකයන්ට පහදා දී ඇති අතර එක් අයකු රෝහල් ගත කර ඇති බවත් කී සභාපතිවරයා කිසිම ස්ථානයක නිෂ්පාදනය කරන සියලු තොගය මිලදී නොගන්නා බව ද කීය.ලොකු ලූනු මධ්‍යස්ථාන තුනකින් දින 15කට වරක් ලොකු ලුනු මිලදී ගන්නා බව කී සභාපතිවරයා මෙවැනි පරිසරයක් නිර්මාණය කරමින් සේවකයින්ට පහරදෙමින් දේපලවලට අලාභ හානි කිරිම සම්බන්ධයෙන් තමා කීඹීස්ස පොලිසියට පැමිණිල්ලක් කර අතැයිද ඒ සම්බන්ධයෙන් සාකච්ඡා කිරිමෙන් අනතුරුව ලොකු ලුනු මිලදී ගන්නා බවද දිනමිණ කළ විමසීමකදී හේ පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=n1209018</link>
    <topic>තෙවන පාසල් වාරය සඳුදා ඇරඹෙයි</topic>
    <author>සුභාෂිනී සේනානායක</author>
    <content>ශිෂ්‍යත්ව විභාගයේ ඇගයීම් කටයුතු සඳහා යොදවා ගන්නා පාසල් 22 ක් හැර අනෙකුත් සියලු රජයේ හා රජයේ අනුමත පෞද්ගලික පාසල්වල තෙවන වාරය අනිද්දා (03 සඳුදා) ආරම්භ වේ.5 වන ශ්‍රේණි ශිෂ්‍යත්ව විභාගයේ ඇගයීම් කටයුතු සඳහා යොදවා ගන්නා පාසල් 2012 සැප්තැම්බර් 10 වැනි සඳුදා ආරම්භ වන බව අධ්‍යාපන අමාත්‍යාංශය නිවේදනය කරයි.5 වන ශ්‍රේණියේ ශිෂ්‍යත්ව විභාග ඇගයීම් මධ්‍යස්ථාන වශයෙන් යොදා ගන්නා පාසල් මෙසේය.සුසමයවර්ධන මහා විද්‍යාලය - කොළඹ 08, යසෝදරා බාලිකා විද්‍යාලය - කොළඹ 10, මහරගම ජනාධිපති විද්‍යාලය - මහරගම, ශාන්ත මේරි මහා විද්‍යාලය - අවිස්සාවේල්ල, ගෝතමී කනිෂ්ඨ විද්‍යාලය - ගම්පහ, ෆර්ගසන් උසස් බාලිකා විද්‍යාලය - රත්නපුර, ඇඹිලිපිටිය මහා විද්‍යාලය - ඇඹිලිපිටිය, ශාන්ත ජෝශප් විද්‍යාලය - බණ්ඩාරවෙල, ධර්මදූත මහා විද්‍යාලය – බදුල්ල, මධ්‍ය මහා විද්‍යාලය - මහියංගනය, අනුලාදේවි බාලිකා විද්‍යාලය - ගාල්ල, කොටුව ජනාධිපති විද්‍යාලය - මාතර, තංගල්ල රාහුල විද්‍යාලය - තංගල්ල, මලියදේව ආදර්ශ මහා විද්‍යාලය - කුරුණෑගල, මධ්‍ය මහා විද්‍යාලය - කුලියාපිටිය, කාර්මෙල් බාලිකා විද්‍යාලය - හලාවත, තෝපාවැව මහා විද්‍යාලය - පොළොන්නරුව, විග්නේෂ්වරන් මහා විද්‍යාලය - ත්‍රිකුණාමලය, ශාන්ත මරියා මහා විද්‍යාලය - කෑගල්ල, සරසවි උයන මහා විද්‍යාලය - පේරාදෙණිය, කිංස්වුඩ් විද්‍යාලය - මහනුවර, ශාන්ත ජෝන් බොස්කෝ මහා විද්‍යාලය - හැටන්..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=n1209019</link>
    <topic>ගම්පහ පිරිවෙන් 3දා නිවාඩු</topic>
    <author>කොටදෙනියාව සමූහ</author>
    <content>අපවත්වී වදාළ වේවැල්දෙණියේ මේධාලංකාර ශ්‍රී ලංකා රාමඤ්ඤ මහා නිකායේ මහානායක හිමියන්ගේ දේහය පිළිබඳ ආදාහන පූජෝත්සවය පැවැත්වෙන මෙම මස 3 වැනි සඳුදා ගම්පහ දිස්ත්‍රික්කයේ සියලු පිරිවෙන් සඳහා නිවාඩු දිනයක් අධ්‍යාපන අමාත්‍යාංශය ප්‍රකාශයට පත් කර ඇත.එම පිරිවෙන් 4 වැනිදා සිට නැවත ආරම්භ කරන බව අධ්‍යාපන අමාත්‍යාංශයේ ලේකම් ගෝඨාභය ජයරත්න මහතා දන්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=n12090110</link>
    <topic>ශ්‍රී සර්වඥ ධාතුන් 5 වැනිදා සිටතිස්සමහාරාම රජමහ විහාරයේ</topic>
    <author>හම්බන්තොට දිස්ත්‍රික් සමූහ පී. ඩබ්ලිව්. කොඩිතුවක්කු</author>
    <content>මෙරටට වැඩම කොට තිබෙන කපිලවස්තුපුර ශ්‍රී සර්වඥ ධාතුන් වහන්සේලා 2012 සැප්තැම්බර් මස පස් වැනිදා පෙරවරු 9.30 සිට හත් වැනිදා පෙරවරු 6.00 දක්වා තිස්සමහාරාම රජමහා විහාරයේ දී මහජන පූජෝපහාරය සඳහා ප්‍රදර්ශනය කෙරේ.ධාතුන්වහන්සේ ප්‍රදර්ශනය කිරීම සංවිධානය කිරීමේ හා වැඳ පුදා ගැනීමට පැමිණෙන අති විශාල සැදැහැවතුන්ට පහසුකම් සැළසීමේ විශේෂ රැස්වීමක් විහාරස්ථ ශශ්‍රී කාවන්තිස්ස වෘත්තීය පුහුණු මධ්‍යස්ථානයේ ශ්‍රවණාගාරයේ දී පවත්වා අවශ්‍ය සියලුම විධි විධාන යෙදීම සිදුකෙරිණි.හම්බන්තොට දිස්ත්‍රික් ලේකම් ආර්. සී. ද සොයිසා මහතාගේ ප්‍රධානත්වයෙන් රැස්වීම පවත්වන ලදී.විහාරාධිපති මාතර කන්දබඩ පත්තුව ඇතුළු හම්බන්තොට දිසාවේ ප්‍රධාන සංඝනායක ආචාර්ය දේවාලේගම ධම්මසේන නාහිමියන්ගේ අනුශාසකත්වයෙන් පැවැති රැස්වීමට ජනාධිපති කාර්යාලයේ ආරක්‍ෂක අංශවල ප්‍රධානීන්, දිස්ත්‍රික්කයේ රාජ්‍ය ආයතනවල උසස් නිලධාරීන් ද මහා සඟරුවන ද විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=n12090111</link>
    <topic>බිරිය රට ගියා යැයි මවට දුවට කියාඅනියම් බිරිය හා එක්ව මරා දමලා</topic>
    <author>බන්දුල සෙනෙවිරත්න – වවුනියාව උතුර සමූහ</author>
    <content>වසර හතරක් දෝහා කටාර් රාජ්‍යයේ සේවය කරන්නේ යැයි ඥාතීන් සිතා සිටි වවුනියාව තාණ්ඩිකුලම, මරක්කරම්පලෙයි සෙල්වකුමාර් කමලේශ්වරි නමැති (වයස අවුරුදු 40) කාන්තාවගේ මළසිරුරේ ඇට කැබලි කොටස් පෙරේදා (30) වවුනියාව පොලිස් කොට්ඨාස බුද්ධි අංශ නිලධාරීන් සොයාගත් බැව් වවුනියාව පොලිසිය පවසයි.වවුනියාව පොලිසිය පැවසුවේ රාමයියා සෙල්වකුමාර් (වයස අවු: 47) නමැත්තෙකු හා ඔහුගේ අනියම් බිරිය විසින් එකතු වී 2008 වර්ෂයේදී පුළුස්සා මරා දමා තිබූ කමලේශ්වරිගේ මළසිරුරේ ඇට කැබලි කොටස් මෙලෙස සොයාගෙන ඇති බවයි.කමලේශ්වරි නමැත්තිය රට ගිය බැව් ඇයගේ මවට හා දියණියට පවසා අනියම් බිරිය සමඟ එක්ව බිරිය මරා දමා නිදැල්ලේ ජීවත්වූ වරදකරුවන් වවුනියාව ත්‍රස්ත විමර්ශන ඒකකයේ නිලධාරීන්ගේ සූක්ෂ්ම පරීක්‍ෂණ මත සොයා ගැනීමට හැකි වූ බැව් ද වවුනියාව පොලිසිය පැවසීය.වවුනියාව මහේස්ත්‍රාත් ඒ. ඇලෙක්ස්රාජා මහතා, අනුරාධපුර විශේෂ අධිකරණ වෛද්‍ය නිලධාරි වෛද්‍යරත්න මහතාගේ අධීක්‍ෂණයෙන් පෙරේදා (30) සවස පරීක්‍ෂණ සඳහා මියගිය කමලේශ්වරිගේ ඇට කැබලි ගොඩගනු ලැබීය.අපරාධයේ සුලමුල සොයා ගැනීම උතුරු පළාත භාර ජ්‍යෙෂ්ඨ නියෝජ්‍ය පොලිස්පති ගාමිණි සිල්වා මහතා හා වවුනියාව නියෝජ්‍ය පොලිස්පති කේ. එච්. ජයවීර මහතාගේ අධීක්‍ෂණයෙන් වවුනියාව ජ්‍යෙෂ්ඨ පොලිස් අධිකාරි හේමන්ත අධිකාරි මහතා, වවුනියාව පොලිස් අධිකාරි මහේන් ගුණසේකර, වවුනියාව අපරාධ හා මෙහෙයුම් භාර සහකාර පොලිස් අධිකාරි සුගතපාල මහතාගේ මෙහෙයවීමෙන් වවුනියාව කොට්ඨාස බුද්ධි ඒකකයේ ස්ථානාධිපති උප පොලිස් පරීක්‍ෂක අජිත් වීරරත්න, පො. කො. (56604) බණ්ඩාර, පො. කො. (59614) තිලකසිරි, පො. කො. (50253) රංජිත්, පො. කො. (46353) සමන්, පො. කො. (72219) රුවන්. පො. කො. (69779) රණසිංහ, පො. කො. (58098) රාජපක්‍ෂ මෙහෙයුමට සම්බන්ධ වූ බැව් ද වවුනියාව පොලිසිය වැඩිදුරටත් පැවසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=n12090112</link>
    <topic>ත්‍රිරෝද–ජීප් රථ ගැටුමෙන්තරුණිය මරුට: 3කට බරපතළයි</topic>
    <author>හිඟුරක්ගොඩ විශේෂ ගුණසිංහ සරත් කුමාර</author>
    <content>පොලොන්නරුව අරලගංවිල සිට අනුරාධපුරය ගලෙන්බිදුණු වැව ප්‍රදේශයට ධාවනය වෙමින් තිබූ ත්‍රිරෝද රථය හබරණ දෙස සිට පොලොන්නරුව බලා ධාවනය වෙමින් තිබූ ජීප් රථයක ඊයේ (31) උදේ 8.00ට පමණ මින්නේරිය රජඇළ මංසන්ධියේ දී මුහුණට මුහුණලා සිදුවූ ගැටුමෙන් ත්‍රිරෝද රථයේ ගමන් ගත් තරුණිය එතැනදීම මිය ගොස් ඇතැයි මින්නේරිය පොලිසිය කියයි.මේ අනතුර සිදුවෙද්දී එම ත්‍රිරෝද රථයේ සිටි සෙසු තිදෙනා ද බරපතළ තුවාල ලබා පොලොන්නරුව මහ රෝහලට ඇතුළත් කොට තිබේ.මියගිය තරුණිය මීට දින දෙකකට පෙර විදේශ රැකියාවක නිරතවී සිට පැමිණි තැනැත්තියක බව එම ත්‍රිරෝද රථයට පසුපසින් පැමිණි යතුරු පැදියක පැමිණි අයෙක් දිනමිණ ට කීය.එම අනතුර සිදු කළ ජීප් රථය මාර්ගයේ විරුද්ධ පැත්තට ගොස් තිබෙනු දක්නට ලැබිණි.මේ අනතුර පිළිබඳව වැඩිදුර පරීක්‍ෂණ කටයුතු මින්නේරිය පොලිස්ස්්ථානාධිපති ටී. පී. ඩබ්ලිව්. පල්ලියගුරුගේ මහතා ගේ ප්‍රධානත්වයෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=n12090113</link>
    <topic>අද හෙට විදුලිය කපා හැරීමක් නෑ</topic>
    <author>චමීර ඇල්ලදෙණිය</author>
    <content>අද (01) සහ හෙට (02) දිනය තුළ විදුලිය සිඳලීමක් කපා හැරීමක් නොකරන බව විදුලි බල හා බලශක්ති ඇමැති පාඨලී චම්පික රණවක මහතා පවසයි. දින තුනක නිවාඩුවක් ඇති නිසා මේ තීරණය ගත් බව ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=n12090114</link>
    <topic>කල්පිටියේ වැටලීම්වලින්වරෙන්තුකරුවන් 56ක් අත්අඩංගුවේ</topic>
    <author>ගල්කිස්ස සමූහ</author>
    <content>කල්පිටිය පොලිස් බල ප්‍රදේශයේ අගෝස්තු පළමුවෙනි දින සිට මේ දක්වා කරන ලද වැටලීම්වලින් දූෂණ හා අපරාධ නඩු සම්බන්ධයෙන් විවෘත උසාවිය මඟ හැර සිටි විවෘත වරෙන්තුකරුවන් දහනව දෙනකු, දින වරෙන්තුකරුවන් තිස් හත් දෙනකු වශයෙන් වරෙන්තුකරුවන් 56 දෙනකු කල්පිටිය පොලිසිය මගින් අත්අඩංගුවට ගෙන ඇත.අත්අඩංගුවට පත් වරෙන්තුකරුවන් අතර කාන්තාවන් එකොළොස්දෙනෙක් ද වෙති. මේ වැටලීම් කල්පිටිය පොලිස් ස්ථානාධිපති පොලිස් පරීක්‍ෂක ටී. එම්. උඩමලගලගේ මෙහෙයවීමෙන්, අපරාධ අංශයේ ස්ථානාධිපති උප පොලිස් පරීක්‍ෂක විදානගමගේ ඇතුළු කණ්ඩායමක් මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=r1209011</link>
    <topic>ගලේවෙල සම්ප්‍රේෂණ කුලුනක බැටරි ගලවා පරණ යකඩ වෙ‍ළෙඳසලකට අලෙවි කරලා</topic>
    <author>දේවහුව සමූහ - ඇම්. ඩී. මහින්දසිරි</author>
    <content>ගලේවෙල, අලුත්වැව ගම්මානයේ ඇති දුරකථන සම්ප්‍රේෂණ කුලුනක සවිකර තිබූ රුපියල් 650,000/- ක් වටිනා බැටරි 8 ක් ගලවා සොරාගෙන ගොස් විකිණීම සම්බන්ධයෙන් පරීක්‍ෂණ පැවැත්වූ ගලේවෙල පොලිසිය තරුණයින් තිදෙනෙක් අත්අඩංගුවට ගෙන ඇත.එම තරුණයින්ගෙන් වැඩිදුර ප්‍රශ්නකිරීමේදී එම බැටරි වව්නියාව ප්‍රදේශයේ පරණ යකඩ බඩු මිලදී ගන්නා වෙළෙන්දෙකුට අලෙවිකර ඇති බව අනාවරණය වී තිබේ. එම වෙළෙන්දා බැටරි කොළඹ ප්‍රදේශයේ වෙනත් වෙළෙන්දකුට අලෙවිකර තිබියදී අත්අඩංගුවට ගෙන ඇත.මෙම බැටරි සොරකම සම්බන්ධයෙන් අත්අඩංගුවට ගත් එක් තරුණයෙක් විශ්වවිද්‍යාල සිසුවෙකි. ඔහු පන්ති තහනමකට ලක්වූවකු බවද අනාවරණය වී තිබේ. අනෙක් දෙදෙනා පෞද්ගලික ආයතන දෙකක රැකියාවන්හි නියුතු පුද්ගලයින්ය.සැකකරුවන් දඹුල්ල මහේස්ත්‍රාත් අධිකරණය වෙත ඉදිරිපත් කිරීමෙන් පසු රක්‍ෂිත බන්ධනාගාර ගත කෙරිණි.ගලේවෙල පොලිස් ස්ථානාධිපති මහේෂ් පෙරේරා මහතාගේ මෙහෙයවීම මත අපරාධ විමර්ශන අංශයේ ස්ථානාධිපති පොලිස් පරීක්‍ෂක පි‍්‍රයශාන්ත බණ්ඩාර මහතා ඇතුළු නිලධාරීන් පිරිසක් මේ පිළිබඳ පරීක්‍ෂණ පවත්වා සැකකරුවන් හා භාණ්ඩ අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=r1209012</link>
    <topic>පූජ්‍ය පක්ෂයට හිමි ආසනය භික්ෂූන්ට ලබා නොදුන් පියකු සහ පුතකුට හිමිගෙන් දෙසුමක්</topic>
    <author>බද්දේගම මධ්‍යම විශේෂ ජස්ටින් පතිරගේ</author>
    <content>පසුගියදා භික්ෂුවක් තම ගෝල හිමිනම සමග කොළඹ කොටුව දුම්රිය ස්ථානයේ නවතා තිබූ ගාලු කුමාරි දුම්රියට ගොඩවූයේ ගාල්ල බලා යාමටය.තුන්වැනි පන්තියේ දුම්රිය මැදිරියකට ගොඩවූ මේ හිමිනම සහ ගෝලනම මදක් ඉදිරියට ගියේ පූජ්‍ය පක්ෂය සඳහා වෙන්වූ ආසන වෙතටයි.තමන්ට හිමි ආසන වෙත පැමිණි මේ භික්ෂූන් වහන්සේලාට දක්නට ලැබුණේ එම ආසනවල වාඩිවී සිටි පිය පුතු දෙපලකි.වයස අවුරුදු පනහක් පමණ වූ මේ පුද්ගලයා භික්ෂූන් වහන්සේ දුටු සැණින්ම මුහුණ නරක් කරගෙන කවුළුවෙන් ඉවත බලා ගත්තේ් තම ආසන වෙත පැමිණි හිමිවරු නොදුටු බව අන් අයට ඇඟවීමට මෙනි.පූජ්‍ය පක්ෂය සඳහා නාම පුවරුව සඳහන් ආසන අසල තවමත් මේ භික්ෂූන් වහන්සේ බොහෝ වේලාවක් සිටගෙන සිටිනු දුටු දුම්රිය මැදිරියේ සිටි අනෙක් මගීන් තම ආසන උන් වහන්සේට ලබාදීමට නැගී සිටියත් උන් වහන්සේ පැවසුවේ පූජ්‍ය පක්ෂයට හිමි ආසනය තිබියදී අනෙක් මගීන්ට කරදර කිරීම නොවටිනා ක්‍රියාවක් බවයි.මේ කිසිම කථාබහක් නොඇසුණාක් මෙන් පුජ්‍ය පක්ෂයට හිමි ආසනයේ වාඩිවී සිටින පුද්ගලයා වයස අවුරුදු දොළහක් පමණ වූ තම පුතුට දුම්රිය කවුළුවෙන් එහා යමක් පෙන්වමින් බොරු රඟපෑමක නිරත විය.ගාලු කුමාරි දුම්රිය පිටත්වීමටද ආසන්න වුවත් භික්ෂූන් වහන්සේ දෙනමට ආසන ලැබෙන සේයාවක් නම් නොපෙනුණි. දැන් දුම්රිය මැදිරියේ අනෙක් මගීන්ද තම ආසනවලින් නැගිට මේ අශෝභන ක්‍රියාව දෙස බලා සිටින්නේ මොවුනට කුමන දඬුවමක් දිය යුතුදැයි මුමුණමිනි.දුම්රිය පිටත්වන හැඟවෙන නළාවද ශබ්ද විය. දැන් දුම්රිය කොළඹ කොටුව දුම්රිය ස්ථානයෙන් සෙමෙන් ඉදිරියට ඇදෙයි. ඒත් තවම මේ හිමිවරු හිටගත් ගමන්ය.පිය පුතු දෙපලද ඒ පිළිබඳ නොදන්නාක් මෙන් මැදිරි කවුළුවෙන් ඉවත බලාගෙන කතා බහකය. මේ සිද්ධියෙන් කම්පාවට පත් නායක හිමි නම මෙසේ පැවසූහ. ‘මහත්තයො මහත්තයා සිංහල බෞද්ධාගම්කාරයෙක් බව මට පේනවා. මට ඉඳගන්න ආසනේ නොදුන්නාට කමක් නැහැ. තමන් ළඟ ඉඳගෙන ඉන්න ඔය පුංචි පුතාටත් තමාගේ නපුරු, දුර්ජන, අශීලාචාර ගතිගුණ උගන්වන්න එපා.ඔය මහත්තයා අකුරු දන්නවනේ පූජ්‍ය පක්ෂයට මේ ආසන වෙන් කරල තියෙන බවයි මේ අකුරු වලින් කියල තියෙන්නේ. බුද්ධාගමට බුද්ධ චීවරයට ගරු කරන්න දන්නැති තමුන් වගේ අය මුළු සමාජයටම කැළලක්’ යැයි උන් වහන්සේ හඬ නංවා දුම්රිය මැදිරියටම ඇසෙන සේ පැවසූහ.උන් වහන්සේගේ හඬින් පන්නරය ලැබූ දුම්රිය මගීහුද මේ පුද්ගලයාට උසුළු විසුළු කරමින් උපහාසාත්මක දෑ පවසද්දී පිය පුතු දෙපල එම ආසනයෙන් නැගිට හීන් සීරුවේ පසු පස මැදිරියක් කරා යනු පෙනිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=r1209013</link>
    <topic>කළුතරට කෝටි 1200ක වියදමින්දැවැන්ත ජලයෝජනා ක්‍රමයක්</topic>
    <author> වාද්දුව සමූහ එස්. ආර්. පියදාස</author>
    <content>ගාලුපාරේ වාද්දුව නගරයේ සිට බෙන්තර දක්වා නගර නවයක ගම්මාන වලට සහ කළුතර මතුගම පාරේ නගර පහක ගම්මාන රැසක ප්‍රතිලාභීන් 130000 පානීය ජලය සපයන සිවු අවුරුදු දැවැන්ත ජල යෝජනා ක්‍රමයක් රුපියල් මිලියන 11675 ක වියදමින් ලබන වසරේදී (2013) ක්‍රියාත්මක කිරීමට සැලසුම් කර තිබේ.කළුතර ජල සම්පාදන පියවර ධ්ධ්ධ් යටතේ අලුත්ගම මතුගම සහ අගලවත්ත ඒකාබද්ධ ජල සම්පාදන ව්‍යාපෘතිය යටතේ එම පානීය ජල යෝජනා ක්‍රමය ක්‍රියාත්මක කෙරේ.මේ පානීය ජල යෝ්ජනා ක්‍රමය 2013 වසරේ ආරම්භ කර 2016 දී නිම කර ජලය මුදා හැරීමට යෝජිත අතර එමගින් වාද්දුව, වස්කඩුව, කළුතර උතුර, කළුතර දකුණ, මග්ගොන, පයාගල, බේරුවල, අලුත්ගම සහ බෙන්තොට යන නගර ආශි‍්‍රත ගම්මානවල සහ කළුතර සිට දොඩම්ගොඩ, නෑබොඩ, මතුගම, අගලවත්ත සහ ධර්ගා නගරය යන නගර ආශ්‍රිත ගම්මානවල ජනතාවගේද පානීය ජල අවශ්‍යතා ඉටු කෙරේ.කළුතර වැඩබලන දිසා ලේකම් බී. ජී. එස්. ගුණතිලක මහත්මියගේ ප්‍රධානත්වයෙන් එම ලේකම් කාර්යාලීය රැස්වීම් ශාලාවේ සංවිධානය කර තිබූ කළුතර නගරය ආශ්‍රිත මාධ්‍යවේදීන් හා පැවැති ප්‍රවෘත්ති සාකච්ඡාවේදී මේ කරුණු අනාවරණය කෙරුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=r1209014</link>
    <topic>අලුත්ගම පොළට මුල් ගල</topic>
    <author/>
    <content>ධීවර හා ජලජ සම්පත් සංවර්ධන අමාත්‍යංශයේ පශ්චාත් සුනාමි වෙරළ පුනරුත්ථාපන හා සම්පත් කළමනාකරණ වැඩසටහනේ මූල්‍යාධාර යටතේ ලක්ෂ 98ක් වැයකරමින් ඉදිකිරීමට අපේක්ෂිත අළුත්ගම පොළට මුල් ගල් තැබීම පසුගියදා ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ ප්‍රධානත්වයෙන් අළුත්ගම දී පැවැත්විණි.මෙම පොළේ ස්ථීර කඩ කාමර 36කින් සමන්විත වන අතර මස් හා මාළු සදහා කඩකාමර 5ක් වෙන් කර තිබේ. ආපන ශාලා, වැසිකිළි, නාන කාමර, වාහන නතර කිරීමේ පහසුකම් හා විවෘත වෙළඳ කුටි 70 කින්ද සමන්විතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=r1209015</link>
    <topic>සීදූව දඬුගම් ඔය අසල හොර මත්පැන් ස්කාගාරයක් වටලයි</topic>
    <author>සීදුව සමූහ නිශ්ශංක පියරත්න</author>
    <content>කටුනායක ප්‍රදේශයේ පදිංචි පුද්ගලයකු සීදුව ප්‍රදේශයේ දඬුගම් ඔය අසල පවත්වාගෙන ගිය හොර මත්පැන් (කසිප්පු) පෙරන ස්ථානයක් පානදුර වලාන දූෂණ මර්දන ප්‍රහාරක ඒකකය මගින් වටලා එහි සැකකරුවකු සමග ගෝඩා පිරවූ බැරල් 22ක්ද (ගෝඩා ඩ්‍රෑම්ස් 44352) කසිප්පු පිරවූ බූලි හයක්ද (ඩ්‍රෑම්ස් 1920) අත්අඩංගුවට ගෙන තිබේ.මෙම වැටලීම කළේ පානදුර වලාන දූෂණ මර්දන ප්‍රහාරක ඒකකයේ උප පොලිස් පරීක්ෂක ආර්. ඒ. ජයන්ත කුමාර, පොලිස් සැරයන් කේ. බී. රුවන් කුමාර (32840), පොලිස් කොස්තාපල්වරුන් වන එස්. එච්. ආර්. කේ. විජයරත්න (709) කේ. රංගන (38664), එම්. ජී. අසංක (61659), එන්. එස්. සුවදරත්න (86327), පී. එස්. ප්‍ර‍්‍රබුද්ධ (77981) ඩබ්ලිව්. ඒ. සී. එම්. ගුණවර්ධන (85878) ආර්. එච්.සිල්වා (77553) පොලිස් රියැදුරු ජේ. එම්. තිලකරත්න (17014) යන නිලධාරීන් විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=r1209016</link>
    <topic>කුණු බෑගයක් නිසා වෙන්න ගිය මහ ආරවුලක් නූලෙන් වැළකෙයි</topic>
    <author>හෝමාගම විශේෂ ජිනදාස ගමගේ</author>
    <content>කුණු අදින ට්‍රැක්ටරයෙන් පාරට වැටුණු කුණු බෑගය අසල වැටක එල්ලා තැබීම නිසා සිදුවෙන්න ගිය ආරවුලක් වරිපනම් නිලධාරියා මැදිහත්වීමෙන් සමථයකට පත්වූ සිද්ධියක් හබරකඩින් වාර්තා වේ.ඉකුත් දිනක හෝමාගම ප්‍රාදේශීය සභාවේ කුණු එකතු කරන ට්‍රැක්ටරයෙන් එහි සේවකයෙක් හබරකඩ ප්‍රදේශයේ කුණු එකතු කරමින් සිට තිබේ. කුණු පිරුණු ට්‍රැක්ටරය ගමන් කරන අවස්ථාවේ වෑකන්ද පාරේදී ට්‍රැක්ටරයේ තිබුණු කුණු බෑගයක් පාරට වැටී ඇත. එය අහුලාගත් පාරේ ගමන් කරන අයෙක් ඒ අසල වැටක සද්භාවයෙන් එල්ලා ඇත.නොබෝ වේලාවකින් අසල නිවෙසක අයෙක් පැමිණ තමාගේ වැටේ කුණු බෑගයක් එල්ලා තිබීම ගැන කෝපයෙන් බැණ වැදී තමාට සමච්චලයක් කිරීමට මෙසේ එල්ලා තබන්නට ඇතැයි සිතීය.කුණු බෑගය එල්ලු තැනැත්තා ගැන කිසියම් හෝඩුවාවක් දැන ගැනීමට හැකිවෙතැයි සිතා එම කුªණු බෑගය බිම හලා විපරම් කර බැලීය.එම බෑගය තුළ සැතපුම් කාලක් දුරින් පිහිටි කුමාර මාවතේ ලිපිනයක් ලියා තිබූ කඩදාසි කැබැල්ලක් හමු විය. එම ලිපිනය සොයා ගැනීම සඳහා දෙතුªන් දෙනෙක් සමග එම ස්ථානයට ගෙහිමියා ගොස් ඇත.මේ ලිපිනය මෙහේ දැයි කියා එහි සිටි කාන්තාවගෙන් ප්‍රශ්න කළ විට ඈ ‘ඔව්’ යැයි ප්‍රකාශ කර සිටි පසු තමුසෙලාගේ කුණු අපේ වැටේ එල්ලන්නේ අහවල් දේකටයි කියා තවත් තද පරුෂ වචනයෙන් දොස් පවරා පී.එච්.අයි. මහතාට දන්වා උසාවියේ නඩුවක් පවරන බව පවසා ඇත.අනේ අපි අනුන්ගේ වැටේ කුණු එල්ලන්න ගියේ නෑ. උදේ කුණු ට්‍රැක්ටරයට දීපු කුණු බෑග් එක තමයි ඔය ගෙනත් තිබෙන්නේ කියා ගෙහිමි කාන්තාව පැවසුවත් පලක් නොවීය.මේ අවස්ථාවේ එම ස්ථානයට පැමිණි වරිපනම් නිලධාරියාට මෙම කතා බහ කනවැකුණු නිසා ඔවුන්ට කරුණු පැහැදිලි කරදීමට සිදුවී තිබේ. කුණු ට්‍රැක්ටරයේ කුණු කට පිරෙන්න දමා ගෙන යන විට ඔය කුණු බෑගය පාරේ වැටෙන්න ඇති.එය අහුලාගත් පාරේ යන අයෙක් කුණු හැම තැනම විසිරී යන නිසා අසල වැටේ එල්ලා තබන්නට ඇති. නැත්නම් සැතපුම් 1 / 4 ක් පමණ දුර ගොස් මේ ගෙදර අය කුණු එල්ලන්න මොලේ අමාරුවක්වත් හැදිලාද නෑ. එසේ පහදා දුන් පසු ඉහත කී පුද්ගලයා බැණ වැදීම ගැන කාන්තාවගෙන් සමාව අයැද සිටි අතර වරිපනම් නිලධාරියාටද ස්තුති කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=r1209017</link>
    <topic>මැල්සිරිපුර ප්‍රධාන බස් නැවතුම්පොළේ එකම මඟී ආවරණය අබලන්</topic>
    <author>මාතලේ දිස්ත්‍රික් සමූහ</author>
    <content>මැල්සිරිපුර ප්‍රධාන බස් නැවතුම්පළ ඒ 6 මාර්ගයේ කේන්ද්‍රිය ස්ථානයක පිහිටා ඇතත් ඒ සඳහා අවම මූලික පහසුකම් නොමැති බැවින් දිනපතා මෙහි පැමිණෙන දහස් ගණන් මගී ජනතාවට මහත් පීඩාවකට මුහුණපෑමට සිදුවී ඇත.දිනපතා මේ බස්නැවතුම්පොලේ සිට මගී බස්රථ 300කට අධික සංඛ්‍යාවක් ධාවනය කෙරේ. පිට පෙදෙස්වලින් පැමිණෙන බස් රථ දහසක් පමණ මේ ස්ථානය හරහා ධාවනය වේ.එබැවින් මෙහි විශාල මගී පිරිසක් දිනපතා ගැවසෙති.නමුත් මේ මගීන්ට රැඳී සිටීමට මගී ආවරණයක් මෙහි නොමැත. තිබූ ආවරණයද කැඩී ගොස් දැනට වසර ගණනකි.කෙසේ වෙතත් මෙය නැවත ඉදිකිරීමට කිසිවකු හෝ මෙතෙක් අවධානය යොමු කර නැත.එමෙන්ම මෙහි වෙනත් අත්‍යවශ්‍ය පහසුකම් කිසිවක් නොමැත.තවද වැසි දිනයන්හිදී මෙම බස් නැවතුම්පල සම්පූර්ණයෙන් මඩවගුරක් වන බව මගී ජනතාව පවසති.දඹුල්ල සහ කුරුණෑගල අතර ඇති එකම ප්‍රධාන බස් නැවතුම්පළ ද මෙය වේ. එබැවින් මැල්සිරිපුර බස් නැවතුම්පළ සඳහා අවම පහසුකම්වත් ලබාදෙන ලෙස මගී ජනතාව බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=slpl</link>
    <topic>ශ්‍රී ලංකා ප්‍රිමියර් ලීග් විස්සයි 20 ක්‍රිකට් තරගාවලිය</topic>
    <author/>
    <content>සජීවී දසුන්.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=s1209019</link>
    <topic>එස්.එල්.පී.එල්. තරඟාවලියේ ජය ඌවට</topic>
    <author>බුද්ධික ජයමහ</author>
    <content>කොළඹ ආර්. පේ‍්‍රමදාස ක‍්‍රීඩාංගණයේදී එස්.එල්.පී.එල්. තරගාවලියේ  අවසන් මහ තරඟයට සහභාගි වු ඇන්ජලෝ මැතිව්ස් මෙහෙයවන නැඟෙනහිර නාගාස් පිල සහ තිළිණ කණ්ඩම්බි මෙහෙයවන ඌව නෙක්ස්ට් පිල අතර පැවත්වු තරඟයෙන් සුරතාව හිමිකරගන්නට  තිළිණ කණ්ඩම්බි මෙහෙයවන ඌව නෙක්ස්ට් පිලට හැකි විය.මෙම අවසන් තරඟයට ඇද හැලනු වර්ෂාව නිසා එක් පිලකට පන්දුවාර 15කට සිමා විය. කාසිය වාසිය දිනු නැඟෙනහිර නාගාස් පිල මුලින්ම පන්දුවට පහරදෙන්නට තිරණය කලාය.නැගෙනහිර පිල ඕවර 15 කදී කඩුලූ 4 ට 134 ඇන්ජලෝ මැතිවිස් 73, අහමඩි ශේසාද් 18, මැක් ඩොනලඩි 24/2,ඌව නෙක්ස්ට් පිල ඕවර 15 කදී කඩුලූ 4 ට 134 ඩිල්ෂාන් මුණවීර.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=s1209011</link>
    <topic>ආසියානු නෙට්බෝල් ශූරතාවසිංගප්පූරුව දිනා ගනියි</topic>
    <author>ප්‍රින්ස් ගුණසේකර</author>
    <content>ආසියානු නෙට්බෝල් ශූරතාව ස්ථිරවම දිනා ගැනිමේ සැලසුම අනුව පිටියට පිවිසි සිංගප්පූරු ක්‍රීඩිකාවෝ ශ්‍රී ලංකාව ලකුණු 48-47කින් පරදවා තම අරමුණ ඉටු කර ගත්හ.කොළඹ සුගතදාස ක්‍රීඩාංගණයේද ඊයේ පැවැති අවසන් තරගයෙ ආරම්භයේ සිටම ප්‍රබල තර්ජනයක් එල්ල කළ සිංගප්පූරු ක්‍රීඩිකාවෝ කාර්තු හතරේදීම ශ්‍රී ලංකාවට පීඩනය වැඩි කළහ.පළපුරුදු ක්‍රීඩිකාවන්ගෙන් සිදුවු වැරදි ක්‍රීඩා විලාසය හේතුවෙන් මේ පරාජය ශ්‍රී ලංකාවට අත්වීමට ප්‍රධානතම හේතුව විය.අවසන් මහා තරගයකදී තිබිය යුතු උණුසුම් ක්‍රීඩා විලාශයෙන් පිරිපුන් වු මෙහි ලකුණු තත්ත්වය වුයේ 12-13,13-13,11-10 හා 11-12ක් ලෙසිනි.ශ්‍රී ලංකාවට ලකුණු කරා යා හැකි පහසු අවස්ථා 12ක් පමණ පා පිළිබද නීතිය, අසාර්ථක යොමු කිරීම වැනි හේතු මත අහිමි වී ගිය අතර ඒ සෑම අවස්ථාවකම වාසිය පෙරළා සිංගප්පුරුව හිමිකර ගත්තේය.පළමු කාර්තුවේදී ගෝල් ඇටෑක් ක්‍රීඩිකාව ලෙස ක්‍රීඩා කළ ශෂිකා සමරසිංහ දිගින් දිගටම අසාර්ථක වීම හේතුවෙන් දෙවැනි කාර්තුවේ සිට ළබාල ක්‍රීඩිකා සෙමිණි අල්විස් ආදේශ කළ අතර එය යම් දුරක සාර්ථක ආදේශයක් විය.තෙවැනි කාර්තුවේදී ගෝල් කීපර් චතුරංගනී ජයසුරිය වෙනුවට තිසාලා අල්ගම ආදේශ කිරීමද ශ්‍රී ලංකාවට යම් සහනයක් විය.අවසන් කාර්තුවේ අවසන් මිනිත්තු තුනේදී තරගයේ ලකුණු 46-46ක් ලෙස සම තත්ත්වයකට පැමිණියේය. අනතුරුව සිංගප්පුරුව ලකුණක් ලබාගත් අතර නැවත තර්ජනී සිවලිංගම් ලකුණක් ලබා 47-47ක් කළාය.අවසන් මිනිත්තුවේදී සිංගප්පූරුව තවත් ලකුණක් ලබාගත් අතර තවත් තප්පර 45ක් පමණ තිබියදී ඔවුන් ජයග්‍රහණය සැමරීමේ සුදානමින් බෝලය හුවමාරු කරගත්හ.තරගයෙන් අනතුරුව අදහස් දැක්වු ශ්‍රී ලංකා පුහුණුකාරිණී හයසින්ත් විජේසිංහ මහත්මිය පැවැසුවේ තම ක්‍රීඩිකාවන් හොදින් ක්‍රීඩා නොකළ බවයි. හොඳ තරගයක් දුන්නද අතපසුවීම් වලින් තරගයේ වාසිය සිංගප්පූරුව ලබාගත් බව ඇය සදහන් කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=s1209012</link>
    <topic>මහනුවර මහ නගර සභාවට ටේබල් ටෙනිස් ශූරතාවක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>දිප ව්‍යාප්ත රාජ්‍ය සේවා ටේබල් ටෙනිස් තරගාවලියේ සමස්ත කණ්ඩායම් ශූරතාව හිමිකර ගැනීමට මහනුවර මහ නගර සභා කණ්ඩායම සමත්විය. වාර්ෂිකව පැවැත්වෙන මේ තරගාවලියේ මහනුවර කණ්ඩායම ශූරතා‍ව හිමිකර ගත් 6වැනි අවස්ථාව විම විශේෂත්වයක් විය. තරගාවලියේ අනුශූරතාව රජයේ මුද්‍රණාල පිලට හිමිවිය.එක් එක් වයස් කාණ්ඩවල ශූරතාවන් මෙසේය.පිරිමි : අවුරුදු 30අඩු-එම්.නිලන්ත (රේගු දෙපා.), අවුරුදු 35අඩු-මනොජ් දිසානායක (මහනුවර ම.න.ස), අවුරුදු 40අඩු-දුමිඳු කරුණාරත්න (දිස්ත්‍රික් කාර්යාලය ගාල්ල), අවුරුදු 45අඩු-පී.බාලසුබ්‍රමනියම් (අධ්‍යාපන දෙපා.), අවුරුදු 50අඩු-එස්.ප්‍රනාන්දු (මහනුවර ම.න.ස), අවුරුදු 55අඩු-කේ.සිසිර බණ්ඩාර (මහනුවර ම.න.ස), අවුරුදු 60අඩු-ගාමිණී සිල්වා (මහනුවර ම.න.ස)කාන්තා : අවුරුදු 30අඩු-කේ.ප්‍රේමසිරි (රේගු දෙපා.), අවුරුදු 35අඩු-වී.පිරිස් (විගණන දෙපා.), අවුරුදු 40අඩු-නිර්මලා සිල්වා (දිස්ත්‍රික් කාර්යාල ගාල්ල), අවුරුදු 45අඩු-එන්.ස්වර්ණකාන්ති (විගණකාධිපති දෙපා.),අ වුරුදු 50අඩු-වෛද්‍ය එස්.මිහිඳුකුලසුරිය (සෞඛ්‍ය දෙපා.මහනුවර).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=s1209013</link>
    <topic>මොහොමඩ් අසිෆ්ගෙන් අභියාචනාවක්</topic>
    <author/>
    <content>ක්‍රිකට් තරග පාවාදීමේ වරදට වසර 7ක තහනමක් ලැබු පාකිස්තාන වේග පන්දු යවන ක්‍රීඩක මොහොමඩ් අසිෆ් අභියාචනාවක් ඉදිරිපත් කිරීමට බලාපොරොත්තු වේ.මේ අභියාචනාව ස්විස්ටර්ලන්තයේ පිහිටි ක්‍රීඩාව පිළිබද බේරුම්කාර මණ්ඩලය හමුවට ඉදිරිපත් කිරීමට කටයුතු යොදා ඇත.වසර 2010දී ලෝඩ්ස් හි පැවැති එංගලන්තයට එරෙහි ටෙස්ට් තරගයේදී නීති විරෝධී පන්දු යැවීමට මුදල් ලබාගත් බවට වරදකරු වු අසිෆ්, අමීර් හා සලමන් බට් වසර 5ක් තහනමකට යටත් කළ අතර අසිෆ්ට තවත් අමතර වසර දෙකක තහනමක් පැනවීය.ජගත් ක්‍රිකට් කවුන්සිලය චෝදනාව පිළිබද කරුණු විභාග කිරිමේදී ක්‍රීඩකයන් තිදෙනාට සිරගතවීමට ද සිදුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=s1209014</link>
    <topic>බෝල්ට්-බ්ලේක් ජය ගනිද්දීකේන්යාවේ රුඩිෂා පරදියි</topic>
    <author/>
    <content>ජැමෙයිකානු කෙටිදුර දිවීමේ ශූර උසේන් බෝල්ට් සහ යොහාන් බ්ලේක් මීටර් 100 හා 200 ජය වාර්තා කරද්දී ඔලිම්පික් රන් පදක්කම් දිනු මීටර් 800 ක්‍රීඩක ඩේවි‍ඩ් රුඩිෂා දෙවැනි තැනට පත්විය.ඩයමන් ලීග් මලල ක්‍රීඩා තරගාවලියේදී බෝල්‍ට් හා ‍බ්ලේක් නව තරග වාර්තා බිහි කිරීමට සමත් වූහ. කෙන්යාවේ ඩේවිඩ් රුඩිෂා (වි.1:42.81) දෙවැනි තැනට පත්වුයේ ඉතියෝපියාවේ මොහොමඩ් අමාන් (වි.1:42.53) දක්ෂතා දැක්වීම හේතුවෙනි.බෝල්ට් මීටර් 200 ඉසව්වේ තරගය තත්පර 19.66කින්ද බ්ලේක් මීටර් 100 ඉසව්වේ තරගය තත්පර 9.76කින්ද නිමා කළහ.“ඔලිම්පික් තරගාවලියෙන් පසුව සහභාගීවු මේ තරගය ඉතාම ආශ්වාද ජනකයි.මේ තරගවාරයේ තවත් මට ඇත්තේ එක් තරගයක් පමණයි” බෝල්ට් පැවැසීය. එම තරගය ලබන 7වැනිදා බ්‍රසල්ස් හිදී පැවැත්වේ.මීටර් 800 තරගය ජයගත් 18 හැවිරිදි අමාන් ලන්ඩන් ඔලිම්පික් තරගාවලියේ හයවැනි ස්ථානයට පත්වු ක්‍රීඩකයායි. රුඩිෂා වසර 2009ට පසු මේ ඉසව්වේ පරාජය වු පළමු අවස්ථාව මෙය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=s1209015</link>
    <topic>යුද හමුදා මේස පන්දු ශූරතා සංඥා සහ පොදු සේවා බලකායන් දිනාගනී</topic>
    <author>මංජුල හිරිපිටිය හෝමාගම සංචාරක</author>
    <content>යුද හමුදා අන්තර් රෙජිමේන්තු මේස පන්දු තරගාවලියේ පිරිමි ශූරතාව දිනා ගැනීමට සංඥා බළකාය සමත්වු අතර අනුශූරතාව ගජබා රෙජිමේන්තුවට හිමිවිය.කාන්තා ශූරතාව යුද හමුදා කාන්තා බළකාය විසින්ද අනුශූරතාව පොදු සේවා බළකායද හිමිකර ගත්තේය.තරගාවලියේ දක්ෂතම ක්‍රීඩකයා ලෙස එල්.එස්.කාවින්ද සහ දක්ෂතම ක්‍රීඩිකාව ලෙස ජේ.එම්.ඩී.ජේ.කටුවන්ගොඩ තේරී පත්විය.හෝමාගම පනාගොඩ යුද හමුදා ශාරීරික අභ්‍යාස පුහුණු මධ්‍යස්ථානයේදී තරගාවලිය පැවැති අතර ජය සංකේත ප්‍රදානය කිරීම ආරක්ෂක සේනා ආඥාපති මේජර් ජෙනරාල් සුමිත් මානවඩුගේ මහතාගේ ප්‍රධානත්වයෙන් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=s1209016</link>
    <topic>මොරොන්තුඩුව ධම්මානන්ද විදුහලටකඩුලු 5ක ජයක්</topic>
    <author>එච්.එල්.සුනිල් ශාන්ත‍ කළුතර ඩේලිනිවුස්</author>
    <content>අවුරුදු 15න් පහළ පාසල් ක්‍රිකට් තරගාවලියේ තුන්වැනි කොටසේ පළමු වටයේ දී පානදුර ශ්‍රී සුමංගල විදුහලට එරෙහිව කඩුලු 5ක ජයක් වාර්තා කිරීමට මොරොන්තුඩුව ධම්මානන්ද ම.විද්‍යාලය සමත්විය.ශ්‍රී සුමංගල – 242/8 (ඕවර 50) පසිඳු ඉන්දීවර 47, සසිඳු සහන් 40, සසන්ත ප්‍රියමන්ත නොදැවී 38 (ඉමල්ක ප්‍රභාෂ්වර 27/3, ළහිරු ලියනාරච්චි 45/2)ධම්මානන්ද ම.වි.- 243/5 (ඕවර 43.3) පසිඳු තත්සර 72, චමීර ධනුෂ්ක 35, රුක්ෂාන් එරන්ද 29 (මලිඳු කාවින්ද 20/2).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=s1209017</link>
    <topic>මුවර්ස්-ද්‍රවිඩ සංගම් අවසන් සටන හෙට</topic>
    <author>නිරෝෂාන් ප්‍රියංකර</author>
    <content>අන්තර් සමාජ අවුරුදු 23න් පහළ ක්‍රිකට් තරගාවලියේ පළමු කොටසේ අවසන් මහා තරගය සඳහා මුවර්ස් පිල හා පසුගිය වසරේ ශූරයන් වූ ද්‍රවිඩ සංගම් කණ්ඩායම හෙට(2) කෝල්ට්ස් පිටියේදී මුණ ගැසෙති. තෙදිනක් පුරා පැවැත්වෙන මේ අවසන් මහා තරගයට මුවර්ස් පිල සුදුසුකම් ලැබු පළමු අවස්ථාව මෙයවේ.එන්.සි.සි. පිටියේ පසුගියදා පැවැති අර්ධ අවසන් පුර්ව තරගයේදී කොල්ට්ස් පිලට එරෙහිව ලකුණු 86 ජයක් ලබා මුවර්ස් පිල අවසන් තරගයට පිවිසියේය. එම තරගයේදී මුවර්ස් පළමු ඉනිම වෙනුවෙන් ෂෙහාන් ජයසුරිය ලකුණු 162ක් ලබාගත් අතර පන්දු යැවීමෙන් කොල්ට්ස් දෙවන ඉනිමේ කඩුලු 5ක් ලකුණු 99 කට දවාලීමට ද සමත්විය.ද්‍රවිඩ සංගම් පිල අවසන් තරගයට පිවිසියේ කොල්ට්ස් පිටියේ පැවැති අර්ධ අවසන් පුර්ව තරගයේදී ගුවන් හමුදාවට එරෙහිව පළමු ඉනිමේ ජයක් අත්කර ගනිමින්ය. ද්‍රවිඩ සංගම් පිල වෙනුවෙන් දෙනුවන් රාජකරුණා පළමු ඉනිමේදී ලකුණු 165ක් හා දෙවන ඉනිමේදී ලකුණු 79ක් ලබා පිත්තෙන් දස්කම් දැක්විය.දෙවැනි කොටසේ ශූරතාව අම්බලන්ගොඩටමීගමුව ක්‍රීඩා සමාජය හා අම්බලන්ගොඩ සිංහ සමාජය අතර බ්ලුම්ෆීල්ඩ් පිටියේදී පැවැති අන්තර් සමාජ දෙවැනි පෙළ ක්‍රික‍ට් තරගාවලියේ අවසන් තරගයේ දී මීගමුව කණ්ඩායම ලකුණු 130කින් පරදවා ශූරතාව දිනා ගැනීමට සිංහ සමාජය සමත් විය. ශූරතාව හිමිකර ගැනීමත් සමග ලබන වසරේ 23න් පහළ ක්‍රිකට් තරගාවලියේ පළමු කොටස දක්වා උසස් වීම් ලැබීමට සිංහ සමාජයට හැකිවිය.‍අවසන් තරගයේ පළමු දිනයේදීම දෙපිලේ කඩුලු 22ක් බිද වැටීම කැපී පෙනෙන සිදුවීමක් විය. සිංහ සමාජයේ යොහාන් රශ්මික ද සිල්වා සමස්ත තරගයේදී ලකුණු 58කට කඩුලු 14ක් දවා ගැනිම සිංහ පිලේ ජයග්‍රහණයට විශාල දායකත්වයක් ලබා දුන්නේ.සිංහ ක්‍රීඩා සමාජය පළමු ඉනිම : 144 (ඕවර 49.2) නිමන්ද මධුසංක 59, උදේෂ් ප්‍රියංග 18 (සුපුන් මධුෂංක 32/4, රුක්ෂාන් බණ්ඩාර 23/3, මල්ෂාන් ගුණසිංහ 41/3) සහ දෙවන ඉනිම : 164 (ඕවර 56.5) නිමන්ද මධුසංක 56, උදේෂ් ප්‍රියංග 54 (සුපුන් මධුසංක 39/4, කල්හාන් සිනෙත් 36/3)මීගමුව පළමු ඉනිම : 79 (ඕවර 33.3) සුපුන් මධුසංක 21, කවින් බණ්ඩාර 17 (යොහාන් රශ්මික 22/8, දුමින්ද කන්නන්ගර 33/2) සහ දෙවන ඉනිම : 97 (40.5) ඉරංග ක්‍රිෂාන් 20, මලින්ද අමරසේන 18 (යොහාන් රශ්මික 36/6, රමේෂ් මෙන්ඩිස් 31/3).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=s1209018</link>
    <topic>තායිලන්තයේ චෙස් තරගාවලියට සමාලි</topic>
    <author>බණ්ඩාර ඒකනායක එප්පාවල සමූහ</author>
    <content>ඔක්තෝබර් මස තායිලන්තයේ පැවැත්වෙන ජාත්‍යන්තර චෙස් තරගාවලියට සහභාගි වීමේ අවස්ථාව උදා කර ගැනීමට සංයනා සමාලි සමත්විය. ශ්‍රී ලංකාව නියෝජනය කරමින් අවුරුදු 7 වයස් කාණ්ඩය යට‍තේ තරග කිරීමට පාසල් චෙස් සංගමය විසින් තෝරා ගෙන ඇති අතර මේ තරගාවලිය ඇය සහභාගීවන දෙවන ජාත්‍යන්තර තරගාවලියද ‍වේ.අනුරාධපුර ස්වර්ණපාලී බාලිකා මහා විද්‍යාලයේ දෙවන වසරේ ඉගෙනුම ලබන සමාලි පසුගිය අප්‍රේල් මස රුමේනියාවේ පැවැති ජාත්‍යන්තර චෙස් තරගාවලියේදී තෙවැනි ස්ථානය දිනා ගත්තාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=f1209011</link>
    <topic>පළාත දියුණු වෙන්නේ ආණ්ඩුව දිනුවොත් විතරයි</topic>
    <author>සාකච්ඡා කළේ ටී. චන්ද්‍රසේකර</author>
    <content>තිස් වසරකට අධික කාලයක් එක්සත් ජාතික පක්ෂයේ ප්‍රධානියෙකු ලෙස ඇමැති හා නියෝජ්‍ය ඇමැති ධුර ගණනාවක් හොබවා 2000 දී ශ්‍රී ලංකා නිදහස් පක්ෂයට බැඳී දැනට ඌව පළාත් ආණ්ඩුකාර ධුරය දරන සී. නන්ද මැතිව් සමඟ කරන ලද සාකච්ඡාවකි මේ.* පළාත් සභා තුනක මැතිවරණය ලබන 8 වැනිදා පැවැත්වෙනවා. මේ මැතිවරණයේ ජනතා මතය කුමක් වේවි ද?මේ පළාත් සභා මැතිවරණය පවත්වන්නේ ආණ්ඩුවක් පෙරළන්න නොවෙයි. ජනතාව හොඳට දන්නවා පළාත් සභාව තියෙන්නේ පළාතේ වැඩ ටික කරගන්න කියලා. ඒ නිසා ජනතාව දන්නවා මේ මැතිවරණයේදී ආණ්ඩුව ශක්තිමත් කළොත් පමණයි පළාත සංවර්ධනය වෙන්නේ කියලා.ජනතාව මැතිවරණ ගණනාවකටම මුහුණදීලා මේ ගැන හොඳ අවබෝධයක් ලබලා තිබෙනවා. අනෙක මේ රටේම ජනතාව විශ්වාස කරන්නේ ජනාධිපතිතුමා මිස වෙන කෙනෙක් නොවෙයි. ඒ නිසා මේ මැතිවරණයේ දී වෙනදට වඩා ජයග්‍රහණයක් ආණ්ඩුවට ලැබෙනවා. හැබැයි ප්‍රකාශිත ඡන්ද සංඛ්‍යාව අඩුවෙන්න පුළුවන්. මොකද ජනතාව වැඩි උනන්දුවක් දක්වන බවක් පෙනෙන්නට නැහැ.* මේ මැතිවරණයේදී ජනතා උනන්දුව අඩුවෙන්න විශේෂ හේතුවක් තිබෙනවාද?මේක ආණ්ඩු පෙරළන ලොකු මැතිවරණයක් නොවෙයි. ඒ නිසා ජනතාව තුළ එතරම් ලොකු උනන්දුවක් නැහැ.* සබරගමුව පළාත් සභාවේ මහ ඇමැති ධුරය, මෙවර රත්නපුර දිස්ත්‍රික්කයට ලබා දෙන්න කියලා ඉල්ලීමක් තිබෙනවා. ඔබත් සබරගමුවේ දේශපාලනඥයෙක් විදිහට මහ ඇමැති ධුරයේ වෙනසක් ඇති වෙයි කියලා හිතනවා ද?මමත් මේ ඡන්දයට ඒ පැත්තේ වැඩ කළ නිසා මම දැක්කා හැම අපේක්ෂකයා ම වගේ පෝස්ටර් ගහනවා මමයි මහ ඇමැති ධුර අපේක්ෂක කියලා. ඒක කියන්නේ මහ ඇමැතිකම ගන්න නොවෙයි; ඡන්දෙ ගන්නයි. සමහර රැස්වීම්වල දී කියන්නේ ජනාධිපතිතුමා මහ ඇමැතිකම දෙන්න පොරොන්දු වුණා කියලා. ජනාධිපතිතුමා එහෙම පොරොන්දු වෙන්නේ නැහැ. ඒක තීරණය කරන්නේ ඡන්දෙන් පස්සෙයි.* මෙවර පළාත් සභා මැතිවරණය සඳහා නාමයෝජනා භාරදෙන්න කලින් ආණ්ඩුව කිව්වා මැති ඇමැති ඥාතින්ට අවස්ථාවක් දෙන්නේ නැහැ කියලා. නමුත් සබරගමුවේ මැති ඇමැති ඥාතින් වැඩි පිරිසක් තරග කරනවා නේද?එහෙම කියන්න බැහැ. මොකද මම පාර්ලිමේන්තුවට තරග කරන කොට මගේ තාත්තා මන්ත්‍රි ධුරයේ හිටියා. මහජනතාව ඉල්ලන්නේ අවංක දේශපාලනඥයන්. ඒ වගේම අත්දැකීම් ඇති ඇය. මේ නිසා හැම පක්ෂයක් ම බලන්නේ හොඳ අයව ඉදිරිපත් කරන්නයි. ඉතිහාසය සලකා බලන විට දේශපාලනයේ ඉදිරියට ඇවිත් තිබෙන්නේ එවැනි ඥාතිත්වයන් තුළින්. ඩී.ඇස්. ගෙන් ඩඩ්ලි ආවා. බණ්ඩාරනායක මහතාගෙන් සිරිමාවෝ ආවා. සිරිමාවෝගෙන් චන්ද්‍රිකා, අනුර ආවා. ජනතාවට අවශ්‍ය කරන්නේ අවංක විශ්වාස දේශපාලනඥයන්. ඒ නිසා මේක ප්‍රශ්නයක් වන්නේ නැහැ. දැන් බලන්න 2000 දී මමත් සරත් අමුණුගම ඇමැතිතුමාත්, විජේපාල මන්ත්‍රීතුමාත් ආවා. නමුත් විජේපාල ආපහු ගියාට අපි ගියේ නැහැ. ඒ නිසා ජනතාවට අපි ගැන විශ්වාසයක් තියෙනවා.* උතුරු මැද පළාතේ ජනතා උද්ඝෝෂණ තිබුණා. මේක ඡන්දයට බලපානවද?මේක ස්වාභාවික ප්‍රශ්නයක්. වැසි නැති නිසා ජල හිඟයක් ඇති වුණා. ඒකට ආණ්ඩුවට දොස් කියන්න බැහැ. ජනතාව ඒ අවස්ථාවට විරෝධය පළ කළා මිසක් ඒවා ආණ්ඩුවට විරුද්ධව කළ උද්ඝෝෂණ නොවෙයි.* මේ මැතිවරණවල දී එක්සත් ජාතික පක්ෂයේ තත්ත්වය ඔබ දකින්නේ කොහොම ද?එක්සත් ජාතික පක්ෂය ගත්තාම නිහඬයි. ඒකයි මම කිව්වේ ජනතාව ඡන්දය දෙන්න යයි ද දන්නේ නැහැ කියලා. නමුත් මේක යටින් මොනවා වෙනවාද දන්නේ නැහැ. මට මතකයි ඔහොම අවස්ථාවල යටින් යන වැඩපිළිවෙළවල් තියෙනවා. කොබ්බෑකඩුව ජනාධිපතිවරණයට තරග කරන විට ශ්‍රී ලංකා නිදහස් පක්ෂයේ අය ඡන්ද කාඩ් විශාල ගණනක් බන්දේසිවල තියලා අපිට ගෙනවිත් දුන්නා. නමුත් ඡන්දය ගණන් කරන කොට බොහොම කිට්ටුවෙන් දිනලා තිබුණේ.* 1988 දී පළාත් සභා පිහිටුවීමෙන් පසු 1994 දක්වාම පළාත් සභා පාලනය කළේ එජාපය. ඉන්පසුවයි ශ්‍රීලනිප ප්‍රමුඛ සන්ධානය බලයට පත්වුණේ. ඒ පාලන දෙකෙහි වෙනස ඔබ දකින්නේ කොහොම ද?පළාත් සභාවල දී වැඩිම කාලයක් බලය තිබුණේ එක්සත් ජනතා නිදහස් සන්ධානයට. ශක්තිමත් නායකයන් ඒ ඒ පළාත් සභාවල හිටියා නම් ඒ සභාවන්හි හොඳට වැඩ කෙරිලා තියෙනවා. බලයට පත් ප්‍රධානියා එක ප්‍රදේශයකට පමණක් වැඩ කළා නම් ප්‍රශ්නයක් තියෙනවා. එසේ නැතිව පළාත තුළ පිහිටි හැම දිස්ත්‍රික්කයකට ම වැඩ කළා නම් ප්‍රශ්නයක් නැහැ.* මෙවර මැතිවරණයේ දී නැඟෙනහිර පළාත් සභාවට ජාත්‍යන්තර අවධානය යොමුවෙලා තියෙනවා නේද?නැඟෙනහිර පළාතේ අවුරුදු ගණනාවක් යුද්ධයක් පැවතුණා. ඉන්පසු පළමු පළාත් සභාව ජයගන්න ලැබුණා. මුස්ලිම් හා දෙමළ ජනතාව බහුතරයක් ඉන්නවා. ඒ අය බෙදිලා ඉන්නේ පක්ෂ අනුව නොවෙයි ජාතීන් අනුවයි. ඒකයි එතන තියෙන ප්‍රශ්නය. මේක ඒ ඒ දේශපාලනඥයන් කරන වරදක්. ඉස්සර මේ දේවල් සිදුවුණේ නැහැ. ඉස්සර සිංහල දෙමළ මුස්ලිම් හැමෝම පක්ෂයක් විදිහටයි ගියේ. ඒ අය එකමුතුව රට ගැනයි බැලුවේ. දැන් එහෙම නොවෙයි ජාතියක් අවුස්සලා ඡන්දෙ ගන්නයි බලන්නේ. ඒක රටට අවාසියක්.* නැඟෙනහිර පළාත් සභාව වසරකට කලින් විසුරුවා හැරියා කියලා චෝදනාවක් තිබුණා නේද?නැහැ. ඒක පනතේ ම තියෙනවා මේ පළාත් සභාව ආණ්ඩුකාරයාට හෝ ජනාධිපතිවරයාට විසුරුවා හරින්න බැහැ. ජනාධිපතිවරයාට බලය තියනවා ප්‍රශ්නයක් ඇතිවුණොත් විසුරුවන්න. විසුරුවා හරින්න කියලා ඉල්ලීමේ බලය තියෙන්නේ මහ ඇමැතිට. මහ ඇමැති ලිඛිත ඉල්ලීමක් කළොත් ඒ විසුරුවා හැරීම ගැන කාටවත් අභියෝග කරන්න බැහැ.* මේ මැතිවරණයේ දී එජාපය වගේ ම ජවිපෙත් පසුබෑමකට ලක්වෙලා නේද?ඇත්ත වශයෙන්ම එක්සත් ජාතික පක්ෂයේ වගේම ජනතා විමුක්ති පෙරමුණෙත් නායකත්වය පිළිබඳ ප්‍රශ්න තියනවා. අද ජනතා විමුක්ති පෙරමුණ තුනට කැඩිලා. ඒ වගේම එක්සත් ජාතික පක්ෂය ද නායකත්වයට කුලල් කා ගන්නවා. ප්‍රජාතන්ත්‍රවාදී රටක හොඳ ශක්තිමත් විපක්ෂයක් තියෙන්න ඕනෑ. ආණ්ඩුවක වැරදි පෙන්වන්න ප්‍රබල විපක්ෂයක් තියෙන්න ඕනෑ. දැන් එවැනි විපක්ෂයක් නැහැ.* රනිල් වික්‍රමසිංහ සිය නායකත්වය තවත් වසර හයකට දීර්ඝ කර ගත්තා. එජාපයේ හිටපු ප්‍රබල නායකයෙක් විදිහට ඔබ එය දකින්නේ කොහොම ද?ඉස්සරත් එවැනි ප්‍රශ්න තිබුණා. පක්ෂයක නායකත්වයට ආවාම ඒ නායකත්වය තවත් කෙනෙකුට දෙන්න කැමැති නැහැනේ. ඒ ප්‍රශ්න එජාපයේ තියෙනවා. ඒක අද ඊයෙක ආ දෙයක් නොවෙයි. එහෙත් අද එජාපයේ පේනතෙක් මානයක නායකත්වයක් දෙන්න පුළුවන් කෙනෙක් නැහැ. පිටින් ආවොත් මිසක්. පක්ෂයේ දෙවැනියා කථා කරනවා එයාගේ තාත්තා ගැන. තාත්තා අලියා පිට ගියා කියලා පුතාගේ පස්ස පැත්තේ කරගැට එන්නේ නැහැනේ.කරු ජයසූරිය මේකට කිසිසේත් ම ගැලපෙන්නේ නැහැ. බණ්ඩාරනායක මහත්මයාත් ජනාධිපතිතුමාගේ පියාත් එදා එක්සත් ජාතික පක්ෂයෙන් ඉවත්වෙලා ඇවිත් තමයි ශ්‍රී ලංකා නිදහස් පක්ෂය හැදුවේ. නමුත් ඒ අය ආපහු එජාපයට ගියේ නැහැනේ. කරු ජයසූරිය එහෙම නොවෙයි එහාටයි මෙහාටයි පැන පැන ඉන්නවා. ඒ නිසා මිනිසුන් විශ්වාස කරන්නේ නැහැ.* ජනාධිපතිතුමා මේ දිනවල දිස්ත්‍රික් සම්බන්ධීකරණ කමිටු රැස්වීම්වලට සහභාගි වෙනවා. එතුමන් ඌවටත් ආවා නේද?ඇත්තටම ඒක එතුමාගේ හොඳ වැඩපිළිවෙළක්. එතුමා ඌවට මීට කලිනුත් ආවා. පළමු වතාවේ ආවාම පෙන්වූ අඩුපාඩුකම් මගේ ප්‍රධානත්වයෙන් ප්‍රධාන ලේකම් හා නිලධාරින් සමඟ සාකච්ඡා කළා. ඒ හැම අඩුපාඩුවක්ම සම්පූර්ණ කරන්න අපි කටයුතු කළා. ජනාධිපතිතුමාගේ මේ වැඩපිළිවෙළ නිසා සංවර්ධන කටයුතු කඩිනම් වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=f1209012</link>
    <topic/>
    <author/>
    <content>“... අපේ පක්ෂය සමාජවාදී ප්‍රජාතන්ත්‍රීය පක්ෂයක් බව පළමුකොටම සඳහන් කළ යුතුය. සියල්ලන්ටම සාධාරණ වන අතර දුගීව වෙසෙන බහුතර මහ ජනකායට අපේ රටේ ජාතික ධනයෙන් දිය හැකි උසස්ම ජීවන තත්ත්වය සැලසීම අපේ පරමාර්ථය වන හෙයින් එය සමාජවාදී වන්නේය. අපේ පක්ෂය පුද්ගලයකුගේ හෝ කණ්ඩායමක ඒකාධිපති බලය නොඉවසන නියම මහජන පක්ෂයක් හෙයින් එය ප්‍රජාතන්ත්‍රීය වන්නේය.” (මලල්ගොඩ බන්ධුතිලක මහතාගේ එස්. ඩබ්ලිව්. ආර්. ඩී‍. බණ්ඩාරනායක කෘතියෙනි.)බණ්ඩාරනායකයන් මේ වදන් පැවසුවේ මීට වසර හැට එකකට පෙරය. එනම් 1951 සැප්තැම්බර් 02දා ය. කොළඹ නගර සභාවට රැස්වූ දස දහසක් මහජනයා වෙත සිය අදහස් ප්‍රකාශ කළ ඔහු ශ්‍රී ලංකා නිදහස් පක්ෂය අභිමතාර්ථය කුමක්දැයි ජනතාවට දන්වා සිටියේ එලෙසිනි. “කුරුඳු තැලෙනකොට, බුලත් වැල දළු දානකොට, බඩඉරිගු කරල් පීදෙන කොට, ගොයම් කිරි වැදෙන කොට ගොවියාට හිනාවෙන්න පුළුවන් රටක් අපි ගොඩ නගමින් සිටිනවා. තමන් අතින් පාර හැදෙනකොට, තමන්ගේ අතින් වැව් හැදෙනකොට, තමන්ගේ ගොවිතැනට මිලක් ලැබෙන කොට, අපේම බත බුලත පාවිච්චියට ගන්නකොට, අපි මේ රටේ බෝඩිංකාරයෝ නොවෙයි. දැන් මේක අපේම රට කියන හැඟීම ජනතාවට දැනෙනවා....”මෙම කොටස මා උපුටා ගත්තේ 60 වන ජාතික නිදහස් උත්සවය වෙනුවෙන් ජනාධිපති මහින්ද රාජපක්ෂ මහතා විසින් පවත්වන ලද දේශනය ඇසුරිනු යි.ශ්‍රී ලංකා නිදහස් පක්ෂය පිහිටුවා වසර 61ක් ගත වෙන මේ මොහොතේ 1951 ශ්‍රී ලංකා නිදහස් පක්ෂය ආරම්භ කළ අවස්ථාවේ එළඹ සිටි දේශීයත්වය හා ජාතිකත්වය පිළිබඳ මාහැඟි දර්ශනය ඉන් වසර 61කට පසුව පවා අඛණ්ඩව රැක ගෙන සිටීම මම දකින්නේ ශ්‍රී ලංකා නිදහස් පක්ෂයේ අනන්‍යතාව හා ශක්තිමත් භාවය පිළිබිඹු කරන්නක් ලෙසයි.ශ්‍රී ලංකා නිදහස් පක්ෂය මෙරට දේශපාලන පක්ෂ නැමැති මහා උද්‍යානයේ වනස්පතියක්ව, ශාඛා ප්‍රශාඛා මණ්ඩල විහිදුවමින්, දිනෙන් දින වැඩෙමින්, සෑම දෙනාටම සෙවණ සදමින් ශක්තිමත්ව තිබෙන්නේ අන් කිසිවක් නිසා නොව ශ්‍රී ලංකා නිදහස් පක්ෂය මුල් බැස භූමිගත ව තිබෙන ශක්තිමත් මූලමණ්ඩලය නිසා ය. දැනට දශක කිහිපයකට පෙර අප රටේ ශක්තිමත් ව පැවැති ඇතැම් දේශපාලන පක්ෂ වර්තමානයේ දී සිය පණ නල රැක ගැනීමට තරම්වත් ශක්තියක් නොමැතිව “තැළි වලේ පණ ගැහෙමින්” සිටින්නේ එම පක්ෂවල පණ නල රැකීමට තරම් ශක්තිමත් මූල මණ්ඩලයක් නොමැති වීම නිසා ය.1951 දී ශ්‍රී ලංකා නිදහස් පක්ෂය ආරම්භ වීමට බලපෑ ප්‍රධාන කරුණු රැසක් විය. එහිදී ප්‍රධාන වශයෙන් හේතු වූ කාරණාව වන්නේ එසමයෙහි මෙරට පැවැති අධිරාජ්‍යවාදී ගැති පක්ෂයක් වූ එක්සත් ජාතික පක්ෂයට විකල්පයක් වශයෙන් ක්‍රියාත්මක වීමට එවකට පැවැති වාමාංශික පක්ෂවල ශක්තිමත්භාවය ප්‍රමාණවත් නොවූ නිසා ය.එකල එක්සත් ජාතික පක්ෂයේ ක්‍රියාකාරි කමිටුවට දිවංගත එස්.ඩබ්.ආර්.ඩී.බණ්ඩාරනායක මහතා විසින් මාදම්පේ දී පැවැති සිංහල මහා සභාව විසින් ගන්නා ලද යෝජනා කිහිපයක් ඩඩ්ලි සේනානායක මහතාට ඉදිරිපත් කළ පසු සිංහල මහා සභාව විසින් සම්මත කර ගන්නා ලද එම යෝජනා පිළිගැනීමට හෙතෙම මැලිවිය. මේ ‍ෙහ්තුවෙන් එස්.ඩබ්.ආර්.ඩී. බණ්ඩාරනායක මහතා එක්සත් ජාතික පක්ෂයෙන් ඉවත් වූ අවස්ථාවේ ඒ මහතා සමඟම දිවංගත ඩී.ඒ.රාජපක්ෂ ශ්‍රීමතාණන් ද එක්සත් ජාතික පක්ෂයෙන් ඉවත් වී 1951 දී අභිනව පක්ෂයක් වශයෙන් ශ්‍රී ලංකා නිදහස් පක්ෂය පිහිටුවා ගනු ලැබීය.ශ්‍රී ලංකා නිදහස් පක්ෂය බිහිවීම වූ කලී මා දකින්නේ යුගයේ අවශ්‍යතාවක් වශයෙනි. දේශීයත්වය අගයමින්, රට සංවර්ධනය කළ හැක්කේ දේශීය ආර්ථිකයක් මතය යන සිද්ධාන්තය පෙරටු කොට ගෙන බිහි වූ ශ්‍රී ලංකා නිදහස් පක්ෂය වටා ජනතාව ඒකරාශි වූයේ සැබවින්ම එම පක්ෂය මහපොළවේ පය ගසා සිටින පුද්ගලයන්ගේ පක්ෂයක් වූ බැවිනි.1951 ආරම්භ කළ ශ්‍රී ලංකා නිදහස් පක්ෂ ළදරු වියේ පසුවුවද, 1952 පැවැති මහමැතිවරණයට නායකයන් කිහිප දෙනෙක් තරග කළ හ. ඒ අනුව අත්තනගල්ලට එස්.ඩබ්.ආර්.ඩී.බණ්ඩාරනායක මහතාත්, තංගල්ලට ඩී.ඒ. රාජපක්ෂ මහතාත්, ජෝර්ජ් ආර් ද සිල්වා මහතා කොළඹ උතුරටත්, උඩුගමට ඩී.එස්. ගුණසේකර මහතාත්. මහනුවරට තමරා කේ ඉලංගරත්නත්, හොරණට ඒ.පී. ජයසූරිය මහතාත්, බලංගොඩ ආසනය සඳහා ජයවීර කුරුප්පු මහතාත්, එච්.ශ්‍රී නිශ්ශංඛ මහතා කුරුණෑගල ආසනයටත් තරග කළ හ.මෙම මැතිවරණයේ දී එස්.ඩබ්.ආර්.ඩී. බණ්ඩාරනායක මහතා සහ ඩී.ඒ. රාජපක්ෂ යන මහත්වරු ජයග්‍රහණය කර පාර්ලිමේන්තුට තේරී පත් වූහ. එමෙන්ම 1956 දී පැවැති මහාමැතිවරණයෙන් මහජන එක්සත් පෙරමුණ සමඟ එක් වී ශ්‍රී ලංකා නිදහස් පක්ෂය තරග කිරීම නිසා එක්සත් ජාතික පක්ෂ රජය පරාජයට පත් කරමින් මේ රටේ දේශපාලන ඉතිහාසයේ සුවිශේෂී කඩඉමක් සලකුණු කරමින් ජයග්‍රහණය කරන ලදී. 1956 - 59 යුගයේ දී එස්.ඩබ්. ආර්.ඩී.බණ්ඩාරනායක මහතාගේ නායකත්වය යටතේ මෙරට ජනසතු ව්‍යාපාරය ආරම්භ කරනු ලැබීය.බැංකු, පාසල් හා වරාය වැනි පුද්ගලික අංශය යටතේ පාලනය කළ ආයතන එතුමා විසින් ජනසතු ව්‍යාපාරය යටතේ පොදු ජනතාවගේ දේපොළ බවට පත් කරනු ලැබී ය.ඉන්පසුව 1960 - 64 යුගය තුළ සිරිමාවෝ බණ්ඩාරනායක මැතිනියගේ නායකත්වය යටතේ ශ්‍රී ලංකා නිදහස් පක්ෂය ශක්තිමත් පක්ෂයක් ලෙසින් ප්‍රගතිශීලි ජනතා මෙහෙවරක නියැලිනි. ශ්‍රී ලංකා නිදහස් පක්ෂය වරින්වර ජයග්‍රහණය කරමින්, පරාජය වෙමින් හා නැවත නැවතත් වඩාත් තිබුණාටත් වඩා ශක්තිමත් වෙමින් අප රටේ ආණ්ඩු පිහිටුවනු ලැබුයේ මහජනතාව සැමදාම එම පක්ෂය කෙරේ තැබූ විශ්වාසය හා ලෙංගතුකම නිසා ය.ශ්‍රී‍ ලංකා නිදහස් පක්ෂයේ නායකත්වයට පත් වූ සෑම දෙනෙක්ම මහජනතාව අතර ගැවසී මහජනතාව ගේ සිතුවිලි සහ බලාපොරොත්තු හදාරා එම ජනතාවටම සේවය කිරීමට කැපවීම් කළ නායකයෝ වූහ.ශ්‍රී ලංකා නිදහස් පක්ෂයේ වත්මන් නායකත්වය දරන ජනාධිපති මහින්ද රාජපක්ෂ මහතා අප පක්ෂය නඟා සිටුවීම සඳහා ලබා දුන් දායකත්වය ඉතාමත් සුවිශේෂි වේ.මේ රට වසර ගණනාවක් තිස්සේ පීඩනයට ලක් කළ කොටි ත්‍රස්තවාදය සුනු විසුණු කළ එතුමාගේ නායකත්වය මුළු රටම එක්සේසත් කරමින් බියෙන් හා සැකයෙන් තොර රටක් අපට බිහිකර දී තිබේ. වසර 30ක් තිස්සේ පැවැති කොටි ත්‍රස්තවාදය පරාජය කිරීම සඳහා රජය ගෙන ගිය මහා සංග්‍රාමයේ දී මහින්ද රාජපක්ෂ මහතා තරම් විදේශ බලපෑම්වලට ලක් වූ නායකයෙක් මෙරට නැත.එහෙත් රටේ හා ජාතියේ උන්නතිය සඳහා අවශ්‍ය නම් තමන් විදුලි පුටුවේ වුවත් වාඩිවීමට පසුබට වන්නේ නැතැයි ප්‍රකාශ කළ එතුමා රටේ භෞමික අඛන්ඩතාව ආරක්ෂා කිරීම සඳහා කොටි ත්‍රස්තවාදය පරාජය කිරීමේ සටන අඛන්ඩව ඉදිරියට ම ක්‍රියාත්මක කළේ ය. විදේශ බලපෑම් හමුවේ දණ නොනැමූ එතුමාගේ නිර්භය හා උත්තුංග ක්‍රියා පිළිවෙත හේතුවෙන් වසර 30ක් තිස්සේ මෙරට භීෂණයට ලක් කළ කොටි ත්‍රස්තවාදය නන්දිකඩාල් කළපුවෙන් අවසන් කර දැමීමට පියවර ගත්තේ ය.පරාජය කළ නොහැකි යැයි ඇතැමුන් කී කොටි සංවිධානය පරාජය කිරීම, විදෙස් බලපෑම් හමුවේ තම මතය වෙනස් නොකිරීම හා රට සංවර්ධනය කිරීමේ ක්‍රමාණුකූල වැඩ පිළිවෙළත් නිසා කිසිඳු ජනාධිපතිවරයෙක් මෙරට ඉතිහාසයේ නොලැබූ ආකාරයේ ජයග්‍රහණ රැසක් එතුමා විසින් ශ්‍රී ලංකා නිදහස් පක්ෂයට උරුම කර දුන්නේ ය. ඒ නිසාම වර්තමානයේ අපේ රටේ තිබෙන දේශපාලන පක්ෂ අතර ශ්‍රී ලංකා නිදහස් පක්ෂය අසමසම පක්ෂයක් වී තිබෙන්නේ ය.මා මින් පෙර සඳහන් කළාක් මෙන් කොටි සංවිධානය මෙරට දියත් කළ ත්‍රස්ත ප්‍රහාර මැඩ පවත්වමින් එම ත්‍රස්තවාදය අවසන් කිරීමට හැකි වූයේ ප්‍රධාන කරුණු දෙකක් නිසා ය. පළමුවැන්න කොටි සංවිධානය පරාජය කළ නොහැකිය යන මිත්‍යාවට එරෙහිව උඩුගංබලා යමින් එම ත්‍රස්තවාදය විද්වංශනය කිරීමට ජනාධිපති මහින්ද රාජපක්ෂ මහතාගේ ශ්‍රේෂ්ඨ නායකත්වයට හැකිවීමයි. දෙවැන්න එම අතිශය වැදගත් තීරණය ගන්නා ලද්දේ ශ්‍රී ලංකා නිදහස් පක්ෂයේ නායකත්වය උසුලන්නා වූ හා ශ්‍රී‍ ලංකා නිදහස් පක්ෂය ප්‍රමුඛ සන්ධාන රජයකින් වීමයි.මෙවැනි කාරණාවන් දෙස බලන විට ශ්‍රී ලංකා නිදහස් පක්ෂයේ සෑම විටම නායකත්වය දැරූ ශ්‍රේෂ්ඨයන් බිහිව ඇත්තේ අප රටේ ඓතිහාසික අවශ්‍යතාවක් ඉටු කිරීම සඳහා පැමිණි නායකයන් වශයෙනි. ඔවුහු සෑමවිටම තමන්ට ඉතිහාසය විසින් පවරන ලද කාර්යය අතිශය සාර්ථකව නිම කළෝ වූහ.එවැනි අභිමානවත් දේශපාලන පක්ෂයක් වන ශ්‍රී ලංකා නිදහස් පක්ෂය වර්තමානයේ දී මේ රටේ පමණක් නොව අප ජීවත්වන ආසියානු කලාපයේම තිබෙන ශක්තිමත්ම පක්ෂය බව සනාථ කර අවසාන ය.ජනාධිපති මහින්ද රාජපක්ෂ මහතාගේ නායකත්වය යටතේ අප පක්ෂය නොසිතූ විරූ අයුරින් ශක්තිමත් පක්ෂයක් බවට පත්ව තිබේ. අද දින 61 විය සම්පූර්ණ වුවද ශ්‍රී ලංකා නිදහස් පක්ෂය තරුණයෙක් මෙන් සවිබලයෙන් යුක්තව තව තවත් ශක්තිමත් වෙමින් සිටීමේ රහස වූ කලී කාලානුරූපව හැඩ ගැසීමට එම පක්ෂයට ඇති හැකියාව හා ජනතාව පිළිගන්නා දේශපාලන දර්ශනයක් පදනම් කර ගනිමින් නිපන් පක්ෂයක් වන බැවිනි.ශ්‍රී ලංකා නිදහස් පක්ෂය 61 වන සංවත්සරය සමරන මෙම අවස්ථාවේ එවැනි මහා පක්ෂයක ලේකම්වරයා වශයෙන් වසර 12 ක් අඛන්ඩව කටයුතු කිරීමට ලැබීම ම මා ලද භාග්‍යයකි. ශ්‍රී ලංකා නිදහස් පක්ෂය තවත් සියක් කල් ආයු ලැබ, මේ රටේ දේශපාලන ධාරාවේ ඉන්ද්‍රඛීලයක් සේ නොසැලී සිටින්නට ශක්තිය ධෛර්යය ලැබේවායි මම ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=f1209013</link>
    <topic/>
    <author>සාකච්ඡා කළේ ජයසිරි මුණසිංහ</author>
    <content>ශ්‍රීලනිපය ශක්තිමත් කළ නායකත්වයසැප්තැම්බර් මස 02 වැනි දිනට යෙදෙන ශ්‍රී ලංකා නිදහස් පක්ෂයේ 61 වැනි සංවත්සරය නිමිත්තෙන් ආර්ථික සංවර්ධන අමාත්‍ය බැසිල් රාජපක්‍ෂ මහතා සමඟ කළ සාකච්ඡාවකි මේ.* ශ්‍රී ලංකා නිදහස් පක්‍ෂයේ බිහිවීම ඔබ දකින්නේ කොහොමද?අපේ රට වසර 500 කට අධික කාලයක් විදේශීකයෝ පාලනය කළා. ඔවුන් මේ රටට නාමමාත්‍රික නිදහසක් පිරිනමා රටින් බැහැර වුණා. ඒ සමඟ රටේ පාලන බලය ලැබුණේ සුදු ජාතිකයෝ වෙනුවට සුදු ජාතික හැඟීම් තිබූ කළු සුද්දන් පිරිසකටයි. මේ පිරිසගේ පාලනයේත් පොදුවේ රටටත්, මහජනතාවටත් විශාල සේවාවක් සිදු වුණේ නැහැ. මේ බරපතළ අඩුපාඩුව දුරුකිරීමටයි අපේ පක්‍ෂය බිහිවුණේ.* ශ්‍රී. ල. නි. පක්‍ෂය බිහි වී රට, ජනතාව ඉල්ලා සිටි දේශපාලනික, ආර්ථික ජයග්‍රහණ සපුරාලීම ඉටු කළාද?ඔව්. 1956 මහා මැතිවරණයෙන් අති විශිෂ්ට ජයග්‍රහණයක් ලැබූ අප පක්‍ෂය ප්‍රමුඛ පෙරමුණ රටේ විශාල ඉදිරි ගමනකට අදාළ වන දැවැන්ත පියවරයන් ගත්තා. අදටත් 56 න් බිහිවූ දරුවෝ අපි යැයි වැඩිහිටි පරම්පරාව බොහොම අභිමානයෙන් කියනවා. අපේ රටේ අධ්‍යාපනයේ, දේශීය කර්මාන්ත අංශයේ, සේවා අංශවල විශාල වෙනසක්, පරිවර්තනයක් මේ කාලයේ ඇති කළා.* ආරම්භක යුගයේ තිබූ අභියෝග මොනවාද?අද වාගේම එදත් දෙස් - විදෙස් අභියෝග තිබුණා. දේශීය වශයෙන් පරගැති අදහස්, හැඟුමන් තිබෙන පිරිසක් හිටියා. ජාත්‍යන්තර වශයෙන් රට ඉදිරිය එන එක ඉවසා ගන්න බැරි පිරිසක් සිටියා. මේ අය රටේ ඉදිරි ගමන වැළැක්වීමට නිතරම කුමන්ත්‍රණ සිදු කළා.* ජනාධිපතිතුමා ශ්‍රී ලංකා නිදහස් පක්‍ෂයේ සභාපතිවරයායි. අද රටේ තිබෙන දැවැන්ත දේශපාලන පක්‍ෂ සන්ධානයේ නායකයා ඔහුයි. ඒ යටතේ රටට, ජනතාවට ලැබුණු ජයග්‍රහණ ගැන කතා කළ හැකිද?අපේ රට තිස් අවුරුද්දක් තිස්සේ ම්ලේච්ඡ කුරිරු කොටි ත්‍රස්තවාදයෙන් බැට කෑවා. මේ ත්‍රස්තවාදය පරාජයට පත්කොට රටට සාමය උදාකළේ අතිගරු ජනාධිපතිතුමාගේ නායකත්වයෙන්. එය රටට කළ විශිෂ්ට සේවාවක්. ඒවාගේම මානුෂීය මෙහෙයුම්වලින් නිදහස ලැබුණේ සියලු ශ්‍රී ලාංකිකයින්ටයි.එදා කොටි යකඩ සපත්තු පාලනයෙන් මිරිකී සිටි දමිළ, මුස්ලිම් වැසියෝ මානුෂීය මෙහෙයුම්වලින් පසු නැවත පදිංචි කළා. ඉතාම කෙටි කාලයක් ඇතුළත මේ දේවල් සිදු කළා. එයත් ජයග්‍රහණයක්.ආර්ථික ජයග්‍රහණ ලබාගන්න නම් රටේ මහාමාර්ග, විදුලිබල, බලශක්ති, වරාය, ගුවන් සේවා, සන්නිවේදන, තොරතුරු තාක්ෂණ වගේම නිවාස, පානීය ජලය, සෞඛ්‍ය, අධ්‍යාපන වැනි යටිතල පහසුකම්, මහජන උපයෝගීතා පහසුකම් දියුණු කරන්න අවශ්‍යයි.මේ සඳහා ඉතිහාසයේ වැඩිම මුදලක් ආයෝජනය කළ ආණ්ඩුව, මහින්ද රාජපක්‍ෂ මැතිතුමාගේ ආණ්ඩුවයි. එතුමා රට භෞතික සම්පත් අතින් දියුණු කරන අතරම මානව සම්පත් කුසලතා දැනුම, නංවාලීමටත් කටයුතු කරනවා. ඒ වාගේම තවත් ඉතා ප්‍රබල කාර්යයක් ඉටු කරනවා. ඒ තමයි ගුණ දහමින් පිරි සමාජයක් බිහිකිරීමට ඉවහල් වන වැඩපිළිවෙළ ක්‍රියාත්මක කිරීම. මතට තිත එවැන්නක්. මහින්ද චින්තනයත්, මහින්ද චින්තන ඉදිරි දැක්මක් අනුව රට, ජනතාව දියුණු කිරීම, නගාසිටුවීම සිදු කරනවා.* ජාත්‍යන්තරයෙන් එල්ල වන අභියෝග මොනවාද?අපි ස්වාධීන රටක් නිසා කාගේවත් යටත්වැසියන් ලෙස සිටින්නට උවමනා නැහැ. අපි සෑම ප්‍රශ්නයකටම බටහිරින් විසඳුම් සෙවූ යුග තිබුණා. අද ඒ තත්ත්වය වෙනස්. ජනාධිපතිතුමා රටේ, ජනතාවගේ ප්‍රශ්නවලට තිරසාර විසඳුම් ගෙනෙන්නේ දේශීය චින්තනයට අනුවයි.අපේ රටේ ජනතා අපේක්‍ෂා ඉටුවන ආකාරයේ විසඳුම් තමයි ලබා දෙන්නේ. ඒකට ඇතැම් රටවල් අකැමැති වෙන්න පුළුවන්. ඒ වගේම අපි අද ශීඝ්‍රයෙන් ආර්ථික, සාමාජීය අංශ දියුණුවක් ලබමින් සිටිනවා. එයත් සමහරුන්ට ඉවසන්න බැරිව ඇති. ඒ අය අපිට ප්‍රශ්න, අභියෝග එල්ල කරනවා. අපිට ඒවාට නොබියව මුහුණ දීමට හැකියි.* ජාත්‍යන්තරව එල්ල වන අභියෝගවලට මුහුණ දීමේදී ආණ්ඩුවට තිබෙන ශක්තිය කුමක්ද?එකම ශක්තිය රටේ ජනතාව අපි සමඟ සිටීමයි. ශ්‍රී‍ ලංකා නිදහස් පක්‍ෂය ගම හා ගමේ ජනතාව අතුරින් බිහිවූ එකක්. ඒ නිසාමදෝ අපිට ජනතාව සිටිනවා. අද රටේ ජනතාව අපේ ආණ්ඩුවේ ආර්ථික, සමාජයීය, සංවර්ධන වැඩපිළිවෙළ පිළිගෙන තිබෙනවා. එය අපිට ජාත්‍යන්තර බලවේගවලට නොබියව මුහුණ දෙන්න පුළුවන් විශාලම ශක්තියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>01</day>
    </date>
    <link>http://www.dinamina.lk/2012/09/01/_art.asp?fn=f1209014</link>
    <topic/>
    <author>චතුරිකා ගමගේ ඡායාරූපය - සරත් පීරිස්</author>
    <content>* දැනට මෙරට ප්‍රධාන දේශපාලන පක්ෂයක් වන ශ්‍රී ලංකා නිදහස් පක්ෂයේ ආරම්භයත් සමඟ සමාජයේ ඇතිවූ වෙනස්කම් මොනවාද?ශ්‍රී ලංකා නිදහස් පක්ෂයේ ආරම්භය මේ රටේ විශාල වෙනසක් ඇති කළ වැදගත් අවස්ථාවක් ලෙස හඳුන්වන්න පුළුවන්. අධිරාජ්‍යවාදී බැඳීම්වලින් මිදුණු වඩාත් ස්වෛරී රාජ්‍ය සංස්ථාවක් මේ රටේ ඇති කරන්න හැකි වුණේ ශ්‍රී ලංකා නිදහස් පක්ෂය පිහිටුවීමෙන් පසුවයි. ශ්‍රී ලංකා නිදහස් පක්ෂය ආරම්භ වීමට පෙර පැවැති ආණ්ඩු අධිරාජ්‍යවාදී ගැතිකම් කළා මෙන්ම ඔවුන් අධිරාජ්‍යවාදී ගැතිබවින් මිදෙන්න උත්සහ කළේ නැහැ. ඒ නිසා එතෙක් අපේ රටේ පැවැතියේ නාමික නිදහසක් පමණයි.රටක් නිදහස ලබද්දී භාෂාවෙන් නිදහස් විය යුතුයි. නමුත් නිදහස ලැබීමෙන් පසුවත් අපේ රටේ රාජ්‍ය භාෂාව ලෙස තිබුණේ ඉංග්‍රීසි භාෂාව. භාෂා කිහිපයක් කතා කරන ඉන්දියාව පවා නිදහස ලබද්දී සියලු ගැති භාවයන්ගෙන් මිදී භාෂාව නිදහස් කර ගත්තා. එතරම් විශාල භාෂා ගණනක් නොතිබුණත් අපේ රටේ සිංහල භාෂාව රාජ්‍ය භාෂාව බවට පත් කරන්න හැකියාවක් ලැබුණේ නැහැ.නමුත් මේ තත්වය වෙනස් කරන්න බණ්ඩාරනායක මහතා ක්‍රියා කළා. මෙරට සංස්කෘතිය, සභ්‍යත්වය ආරක්ෂා කරන්න එතුමාට සඟ, වෙද, ගුරු, ගොවි, කම්කරු යන පංච මහා බලවේගයේ උදව් උපකාර ලැබුණා. ඔවුන්ගේ උපකාරය, මග පෙන්වීම යටතේ එතුමා ශ්‍රී ලංකා නිදහස් පක්ෂය ගොඩනැඟුවා.* පංචමහා බලවේගයේ එකමුතුවෙන් ගොඩනැගූ ශ්‍රී ලංකා නිදහස් පක්ෂයට එදා අනෙකුත් දේශපාලන පක්ෂවලින් ලැබුණු සහයෝගය කෙබඳුද?ශ්‍රී ලංකා නිදහස් පක්ෂය ඇරැඹීමෙන් පසුව මේ රට නව දේශපාලන සංස්කෘතියක් සමග ඉදිරියට ගියා. මේ පක්ෂය ගොඩනැගුවේ පංචමහා බලවේගයන්ගේ එකමුතුවෙන් නිසා ජනතාව මේ නව පක්ෂය පිළිබඳව විශ්වාසය තැබුවා. රටේ දේශීය සංස්කෘතිය ආරක්ෂා වන පරිදි දේශීය ආර්ථිකයක් ගොඩනැඟීමට අවශ්‍ය ආකාරයේ ව්‍යවස්ථාවක් ඇති කරන්න එදා බණ්ඩාරනායක මහතාට හැකි වුණා.එවකට රටේ තිබූ වාමාංශික දේශපාලන පක්ෂ මේ ප්‍රතිපත්තිය පිළිගත්තා. විදේශ ගැතිභාවයෙන් නිදහස්ව ස්වාධීන ශ්‍රී ලංකාවක් ගොඩනැඟීමේ උදාරතර කාර්යයට කැමැති පක්ෂපාතී වාමාංශික දේශපාලන පක්ෂ මේ අවස්ථාවේදී බණ්ඩාරනායක මහතාගේ ගමනට සහයෝගය ලබාදුන්නා. ඒ නිසා වාමාංශික සංවිධානවලත් සහයෝගය ලබාගෙන 1956 දී ප්‍රබල ආණ්ඩුවක් පිහිටුවන්න ශ්‍රී ලංකා නිදහස් පක්ෂයට හැකි වුණා.* ශ්‍රී ලංකා නිදහස් පක්ෂය පිහිටුවීමෙන් පසු ජනතාවට ලැබුණු ප්‍රතිලාභ පිළිබඳ පැහැදිලි කිරීමක් කළොත් ?ශ්‍රීලනිපය ශක්තිමත් කළ නායකත්වයශ්‍රී ලංකා නිදහස් පක්ෂය පිහිටුවීමෙන් පසු මෙරට ආර්ථික, සාමාජීය, දේශපාලන, සංස්කෘතික පරිවර්තනයක් ඇති කරන්න උත්සාහ කරද්දී ඊට එරෙහි වූ දේශීය, විදේශීය කුමන්ත්‍රණකරුවන්ගේ බලවේගවල ප්‍රතිඵලයක් ලෙස බණ්ඩාරනායක මහතාට ජීවිතය පවා අහිමි වුණා. නමුත් එතුමා බලයේ සිටි සුළු කාලය තුළ ජනතාවට ලබාදුන් පොරොන්දු ඒ ආකාරයෙන්ම ඉටුකරන්න එතුමා කටයුතු කළා.කුඹුරු පනත් ආදිය ඉදිරිපත් කරමින් දේශීය ආර්ථිකය නංවන්නට කටයුතු කරන අතරම විදේශීය කොම්පැනි ජනසතු කළා. ඒ වගේම ගමනාගමනය, වරාය ජනසතු කළා.මේ සියලුම දේවල් සිදු කළේ පොදු මහජනතාව වෙනුවෙන්. ඒ වගේම අධිරාජ්‍යවාදී පාලකයන්ගේ තාඩන පීඩනවලට ලක්ව සිටි මෙරට කම්කරුවන්ට ආත්ම ගරුත්වයක් ඇතිව නැගී සිටින්න අවශ්‍ය පසුබිම සකස් කර දුන්නා. එදා දේශීය වෛද්‍ය ක්‍රමයට මේ රටේ අවස්ථාවක් නොතිබුණ නිසා දේශීය වෛද්‍යවරුන්ට අවශ්‍ය ආර්ථික සම්පත් ආදී පහසුකම් ලබා දෙමින් ඔවුන්ට ගෞරවණීයව සිය වෘත්තියේ නිරත විය හැකි පසුබිමක් සකස් කර දුන්නා. ඒ වගේම එදා මේ රටේ රජ කරගෙන සිටියේ ඉංග්‍රීසි ගුරුවරුන්. සිංහල ගුරුවරයා කිසිම ඇගයීමකට ලක් වුණේ නැහැ.එවන් පසුබිමක් තුළ ඒ. ඩී. ජයසේකර මහතා වැනි සිංහල ගුරුවරුන් උත්තර මන්ත්‍රී මණ්ඩලයට පත් කරලා ඔවුන්ට නිසි ගෞරවය ලබාදුන්නා. අනාදිමත් කාලයක සිට මේ රටේ සංස්කෘතිය, භාෂා ශාස්ත්‍ර ආරක්ෂා කළ භික්ෂු පරපුරට එදා සමාජයේ කිසිදු පිළිගැනීමක් තිබුණේ නැහැ. අඩුම තරමින් සාමදාන විනිශ්චයකරුවෙකුට තිබෙන බලයවත් භික්ෂූන් වහන්සේලාට තිබුණේ නැහැ. සියලු බලතල තිබුණේ කතෝලික පල්ලියේ පූජකයන්ට.ඒ නිසා බණ්ඩාරනායක මහතා විද්‍යෝදය, විද්‍යාලංකාර පිරිවෙන් දෙක විශ්වවිද්‍යාල බවට පත් කර මේ රටේ භික්ෂූන්ට තමන්ගේ උසස් අධ්‍යාපන කටයුතු පවත්වාගෙන යන්න අවශ්‍ය පහසුකම් සලසා දුන්නා. ඒ වගේම උපාධි ලැබූ පිරිසට ගුරු පත්වීම් ලබාදී මේ රටේ මහා වෙනසක් ඇති කළා. එදා උසස් අධ්‍යාපනය ධනපති පවුල්වල දරුවන්ට පමණක් සීමා වෙලා තිබුණා. නමුත් ශ්‍රී ලංකා නිදහස් පක්ෂය ඇති කළ අධ්‍යාපන පරිවර්තනයේ ප්‍රතිඵලයක් ලෙස මහා විද්‍යාල හා මධ්‍ය විද්‍යාල ආරම්භ කර ගොවි කම්කරුවන්ගේ දරුවන්ටත් අධ්‍යාපන අවස්ථා විවර කර දුන්නා. මේ අධ්‍යාපන පරිවර්තනය හේතුවෙන් අද අපේ රටේ ගමක් ගතහොත් උපාධිධාරියෙක් නැති ගෙදරක් හොයාගන්න බැහැ.*  කම්කරු ප්‍ර‍ජාව වෙනුවෙන් පක්ෂය ක්‍රියා කළේ කුමන ආකාරයෙන්ද?එදා කම්කරුවා ආයතනවල සේවය කළේ වහලුන් හැටියටයි. කම්කරුවන්ට එදා නිදහසක් තිබුණේ නැහැ. නමුත් වෘත්තිය සමිති සංගම් පිහිටුවා කම්කරුවන්ගේ අයිතිවාසිකම් ලබාදී ගෞරවයක් ඇතිව වැඩ කරන්න අයිතිය ලබාදුන්නේ ශ්‍රී ලංකා නිදහස් පක්ෂ රජයයි. අද ඇතැම් අය වැඩවර්ජන කරනවා. ශ්‍රී ලංකා නිදහස් පක්ෂය, මේ රජය අද යන ඉදිරි ගමනට ඇතැම් පුද්ගලයන් දෙස් දෙවොල් දෙනවා.නමුත් මේ දෙපයෙන් නැගී සිටින්නේ වරප්‍රසාද භුක්ති විඳින්නේ එදා බණ්ඩාරනායක මහතා ඇති කළ බණ්ඩාරනායක චින්තනය ඔස්සේ රට සකස් කෙරුණු නිසා බව ගිහි පැවිදි කවුරුත් තේරුම් ගත යුතුයි. අද මේ රටේ සාමාන්‍ය පොදු ජනතාව යම්කිසි වරප්‍රසාදයක් භුක්ති විඳිනවා නම් ඒ සියල්ල ශ්‍රී ලංකා නිදහස් පක්ෂය ලබාදුන් දේවල් මිසක් අධිරාජ්‍ය ගැති ධනපති පක්ෂ මේ රටේ පාලකයන් වශයෙන් සිටිද්දී කරපු කිසි දෙයක් නොවෙයි.* ජාතීන් අතර සමගිය සමාදානය ගොඩනැඟීම උදෙසා ශ්‍රී ලංකා නිදහස් පක්ෂය එදා ගත් ක්‍රියාමාර්ග පිළිබඳ පැහැදිලි කළොත් ?මේ රට සංකීර්ණ සමාජයක් බව ශ්‍රී ලංකා නිදහස් පක්ෂය අවබෝධ කරගෙන සිටියා. ඒ නිසා මේ රටේ සියලු දෙනාගේ අයිතිවාසිකම් ආරක්ෂා කරමින් සාමය සමගිය වර්ධනය කර කාටත් සාධාරණ සමාජයක් ගොඩනැඟීම පක්ෂයේ මූලික අරමුණ අධිෂ්ඨානය බවට පත් කරගෙන තිබුණා. පක්ෂය මේ රටේ ගොවි කම්කරුවා වෙනුවෙන් සටන් කළ වාමාංශික කොටස් අමතක කළේ නැහැ. ඒ සෑම ජන කොටසක්ම නියෝජනය වන පරිදි ශ්‍රී ලංකා නිදහස් පක්ෂය ගොඩනැ¼ගුවා. එහිදී මුස්ලිම්, දෙමළ ජාතීන් නියෝජනය වන පරිදි දක්ෂ ඇමැතිවරු කැබිනට් මණ්ඩලයට පත් කර ගෙන ඒ ඒ ජාතීන් අතර සමගිය සමාදානය වර්ධනයට කටයුතු කළා.* එදා බණ්ඩාරනායක චින්තනයෙන් ආරම්භ වී අද මහින්ද චින්තනය දක්වා පැමිණි ශ්‍රී ලංකා නිදහස් පක්ෂයේ ගමන්මග පිළිබඳ ඔබ වහන්සේගේ අදහස කෙබඳුද?බණ්ඩාරනායක මහතාගෙන් පසු බලයට පැමිණි සිරිමාවෝ බණ්ඩාරනායක මැතිනිය ශ්‍රී ලංකා නිදහස් පක්ෂයට නායකත්වය ලබා දෙමින් රට නව මානයකට ගෙන ගියා. විශේෂයෙන් ඇය ලොව ප්‍රථම අගමැතිනිය වශයෙන් පත්වූ අතරම ඇයගේ පාලන කාලය තුළ විදේශ සම්බන්ධතා වඩාත් ශක්තිමත් කර ගනිමින් මෙරට විශාල වෙනසක් ඇති කළා. ආරම්භක අවධියේ වගේම අදත් ශ්‍රී ලංකා නිදහස් පක්ෂය මේ රටට විශාල මෙහෙවරක් සිදු කරනවා.අද මහින්ද චින්තන ප්‍රතිපත්තියට අනුව රටේ නව සංවර්ධන ක්‍රියාදාමයක් සිදු කෙරෙනවා. තිස් වසරක් පුරා රටේ තිබූ යුද්ධය අවසන් කර රටට සාමය උදා කර දුන්නා සේම අද සංවර්ධන සංග්‍රාමයත් ආරම්භ කර තිබෙනවා. වසර හැට එකක් සපිරෙන මේ මොහොත ශ්‍රී ලංකා නිදහස් පක්ෂයට අභිමානයෙන් ආපසු හැරී බැලිය හැකි අවස්ථාවක්. ඒ නිසා ශ්‍රී ලංකා නිදහස් පක්ෂය මේ රටට සිදු කළ සේවාව පිළිබඳ ජනතාව ඇස් ඇරලා බැලිය යුතුයි. ඒ වගේම සියලු අභියෝග ජය ගනිමින් තව තවත් ඉදිරියට යාමට ශ්‍රී ලංකා නිදහස් පක්ෂයට ශක්තිය ලැබේවා කියලා අපි ආශිර්වාද කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=n1209031</link>
    <topic>ශිෂ්‍යත්ව විභාගයේ ප්‍රශ්න පත්‍ර ප්‍රශ්නය:</topic>
    <author>සුභාෂීණී සේනානායක</author>
    <content>පසුගිය 26 දා පැවති පහ වසර ශිෂ්‍යත්ව විභාගයේ දුෂණ හා අක්‍රමිකතා සිදුවී ඇතැයි විවිධ මාධ්‍ය මගින් අදහස් ප්‍රකාශ කළ ලංකා ගුරු සංගමයේ ප්‍රධාන ලේකම් මහින්ද ජයසිංහ මහතා ඒ සම්බන්ධයෙන් ප්‍රකාශයක් ලබා දීමට මේවන තෙක් අපරාධ පරීක්ෂණ දෙපාර්තමේන්තුවට පැමිණ නැතැයි පොලිස් මාධ්‍ය ප්‍රකාශක ජේ්‍‍යෂ්ඨ පොලිස් අධිකාරි අජිත් රෝහණ මහතා පවසයි.මේ වන විට හතර වතාවක් අපරාධ පරීක්ෂන දෙපාර්ත­‍ෙම්න්තුවට පැමිණෙන ලෙසට මහින්ද ජයසිංහ මහතාට දන්වා ඇති අතර මේ වන තෙක් ප්‍රතාශයක් ලබා දී නැති නිසා අද (03) අධිකරණයට කරුණු ඉදිරිපත්කර ලංකා ගුරු සංගමයේ ලේකම්වරයා ගෙන්වා ගැනීමට නොතීසි ලබා ගැනීමට අපරාධ පරීක්ෂණ දෙපාර්තසම්න්තුව කටයුතු කරන බව පොලිස් මාධ්‍ය ප්‍රකාශකවරයා අවධාරණය කළේය.ශිෂ්‍යත්ව විභාගය සම්බන්ධයෙන් මේ වන තෙක් ලබාගත් කිසිදු ප්‍රකාශයකින් විභාග ප්‍රශ්න පත්‍රය පිටවී ඇතැයි හෝ විභාගයට පෙර යම් යම් කරුණු කියාදුන් බව මෙම කටඋත්තර මගින් තහවරු වී නැතැයිද මාධ්‍ය ප්‍රකාශකවරයා කියයි.මේ සම්බන්ධයෙන් විභාග කොමසාරිස් ජනරාල් ඩබ්ලිව් එම් එන් ජේ පුෂ්පකුමාර මහතා පරීක්ෂණයක් සිදුකරන ලෙසට අපරාධ පරීක්ෂණ දෙපාර්තමේන්තුවෙන් ඉල්ලීමක් කළ අතර විභාග කොමසාරිස් ජනරාල්වරයාද කටඋත්තරයක් ලබා දී ඇති අතර ඒ සම්බන්ධයෙන් ප්‍රකාශ 115ක් පමණ ලබාගෙන තිබේ.මේ අතර ශිෂ්‍යත්ව විභාගයේ යම් දුෂණයක් හෝ අක්‍රමිකතාවක් සිදුවූ බවට තොරතුරක් වෙතොත් දුරකථන අංක 0112320141, 0112320142, 0112320143දැනුම් දෙන ලෙසත් දුරකතන අංක 0112232693 ෆැක්ස් කරන ලෙසටද පොලිස් මාධ්‍ය ප්‍රකාශකවරයා දැනුම්දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=n1209032</link>
    <topic>ශ්‍රී ලාංකීය දේශපාලනයේ සැබෑ වෙනසකට මුල පිරූ ශ්‍රීලනිපයේ 61වැනි සංවත්සරය අභිමානනීයයි</topic>
    <author>ජයසිරි මුණසිංහ, ගලිගමුව සමූහ, කෑගල්ල දිස්ත්‍රික් සමූහ</author>
    <content>ශ්‍රී ලාංකීය දේශපාලන බිමේ සදානුස්මරණීය පරිවර්තනයකට මුල පිරූ ශ්‍රී ලංකා නිදහස් පක්ෂයේ 61වැනි ජාතික සංවත්සර මහෝත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (2) ජනතා හරසර මධ්‍යයේ කෑගල්ල නගර සභා පිටියේදී පැවැත්විණි. සඟ, වෙද, ගුරු, ගොවි, කම්කරු පංච මහා බලවේගයේ දායකත්වයෙන් 1951 සැප්තැම්බර් දෙවැනිදා එස්.ඩබිලිව්.ආර්.ඩී. බණ්ඩාරනායක මහතාගේ නායකත්වයෙන් ශ්‍රී ලංකා නිදහස් පක්ෂය බිහි විය. ලොව ප්‍රථම අගමැතිනි සිරිමාවෝ බණ්ඩාරනායක මැතිනිය සහ දිවංගත ඩී.ඒ. රාජපක්ෂ මහතාගේ කැපවීම මත ශ්‍රීී ලංකා නිදහස් පක්ෂය මේ රටේ අවස්ථා කිහිපයකදී බලයට පත් විය.දැදිගම, කෑගල්ල, ගලිගමුව, රුවන්වැල්ල, මාවනැල්ල, අරණායක, යටියන්තොට, දැරණියගල, රඹුක්කන ආසන නියෝජනය කරමින් ලක්ෂ සංඛ්‍යාත පිරිසක් මේ ජන රැලියට සහභාගී වී සිටියහ.වත්මන් රජයට සහ ජනාධිපති මහින්ද රාජපක්ෂ මහතාට සහාය පළ කරමින් රැස්ව සිටි පිරිස ප්‍රීති ඝෝෂා පැවැත්වූහ. ශ්‍රී ලංකා නිදහස් පක්ෂයේ ස්වර්ණමය යුගය වශයෙන් මේ කාලය අවිවාදයෙන් පිළිගැනෙන බවට මේ ජනකාය හොඳම සාධකයයි.සිරිමාවෝ බණ්ඩාරනායක මැතිනිය ලොව ප්‍රථම අගමැතිනිය බවට පත්වී ශ්‍රී ලංකා නිදහස් පක්ෂයේ නායිකාව වීමෙන් පසුව එම පක්ෂය ඉදිරියට ගෙන යමින් ශක්තිමත් කිරීම සඳහා පාර්ලිමේන්තු මන්ත්‍රීවරයෙකුව සිටියදී වත්මන් ජනාධිපති මහින්ද රාජපක්ෂ මහතා ඉටු කළ කාර්යභාරය සැබවින්ම ප්‍රශංසනීයයි.මහින්ද රාජපක්ෂ මහතාගේ නායකත්වය යටතේ් දිනෙන් දින ශක්තිමත් වන ශ්‍රී ලංකා නිදහස් පක්ෂය ලාංකීය දේශපාලන ඉතිහාසයේ නව පිටුවක් පෙරළමින් යුගයේ කීර්තිමත් නායකයකු බිහි කරන්නටද සමත්ව ඇත. මැති ඇමැතිවරු, පළාත් ඇමැතිවරු, ප්‍රාදේශීය දේශපාලනඥයෝ ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=n1209033</link>
    <topic>ශ්‍රී සර්වඥ ධාතූන් වැඳ පුදා ගැනීමට ජනතාව රාත්‍රියේ සිටම පෝලිම්වල</topic>
    <author>ජයසිරි පේදුරුආරච්චි – ගන්දර සමූහ</author>
    <content>කපිලවස්තු ශ්‍රී සර්වඥ ධාතූන් වහන්සේ ඊයේ (2) පෙරවරුවේ මාතර කොටිකාගොඩ රාජමහා විහාරයට වැඩමවීමත් සමඟ රුහුණේ නන්දෙසින් පැමිණි බැතිමතුන්ගෙන් මාතර නගරය පිරී ගියේය.පෙරවරු නවයයි තිහට (9.30) පමණ මාතර සනත් ජයසූරිය ක්‍රීඩාංගණයට ගුවන් මඟින් වැඩම කරවන ලද ශ්‍රී සර්වඥ ධාතූන් වහන්සේලා දහස් සංඛ්‍යාත ජනතාවගේ සාධු නාදය මැද්දේ අලංකාර රිය පෙරහරකින් ඓතිහාසික කොටිකාගොඩ රාජමහා විහාරස්ථානයට වැඩම කරවන ලදී.පෙරේදා (01) රාත්‍රියේ සිටම පෝලිම්වලට වී ධාතූන් වහන්සේලා වැඳ පුදා ගැනීමට රැස්කකා සිටි බැතිමතුන්ට එම අවස්ථාව උදාවූයේ පෙරවරු දහයයි තිහට (10.30) පමණ පාර්ලිමේන්තු මන්ත්‍රී, තාරුණ්‍යයට හෙටක් සංවිධානයේ සභාපති නාමල් රාජපක්ෂ මහතා විසින් ශ්‍රී සර්වඥ ධාතූන් වහන්සේලා රැගත් කරඬුව මහත් ගෞරවයෙන් යුතු හිසමතින් වැඩමවා අලංකාර ආකාරයෙන් තනා තිබූ ධාතු මන්දිරයේ තැන්පත් කිරීමෙන් අනතුරුවයි.එතෙක් නගරයේ හා ප්‍රවේශ මාර්ගයන්හි රැස්ව සිටි ජන ගඟ කොටිකාගොඩ රාජමහා විහාර පරිශ්‍රයට පැමිණෙද්දි සාධු නදින් ප්‍රදේශයම ගිගුම් දෙද්දි මුළු පරිසරයම බුද්ධාලම්භන ප්‍රීතියෙන් ඇළලී ගියේය.ධාතූන් වහන්සේලා මාතරට ගුවන් මඟින් වැඩම වු අවස්ථාවේ එය භාර ගැනීම සඳහා අමාත්‍යවරුන් වන ඩලස් අලහප්පෙරුම, මහින්ද යාපා අබේවර්ධන, චන්ද්‍රසිරි ගජධීර, නියෝජ්‍ය අමාත්‍ය ලක්ෂ්මන් යාපා අබේවර්ධන, දකුණු පළාත් අමාත්‍ය චන්දිමා රාසපූත්‍ර, පාර්ලිමේන්තු මන්ත්‍රී සනත් ජයසූරිය, පළාත් සභා මන්ත්‍රීවරුන් වන ඩී. ඩබ්ලිව්. ප්‍රතාපසිංහ, සරත් යාපා අබේවර්ධන, ජනාධිපති ලේකම් ලලිත් වීරතුංග, ජනාධිපති අතිරේක ලේකම් කාර්ය මණ්ඩල ප්‍රධානී ගාමිණී සේදර සෙනරත්, මාතර දිස්ත්‍රික් ලේකම් ඩබ්ලිව්. කේ. කේ. අතුකෝරාළ මහත්ම මහත්මීන් ප්‍රමුඛ සම්භාවනීය අමුත්තන් රැසක් එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=n12090315</link>
    <topic>ළදරු කිරි පිටි වැඩි මිලට වික්කොත් වැඩ වරදියි</topic>
    <author/>
    <content>ළදරු කිරි පිටි පාලන මිලට වඩා වැඩියෙන් අලෙවි කරන වෙළෙඳුන්ට හා කිරිපිටි සමාගම් වලට එරෙහිව වහාම නීතිය ක්‍රියාත්මක කරන ලෙස සමුපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු මහතා පාරිභෝගික අධිකාරියේ සභාපති රූම් මර්සුක් මහතාට නියෝග කර ඇත.සමහර ළදරු කිරිපිටි වර්ග පාලන මිලට වඩා වැඩියෙන් අලෙවි කරන බවට අමාත්‍යවරයාට ලැබුණු තොරතුරු මත මෙසේ ළදරු කිරි පිටි පාලන මිලට වඩා වැඩියෙන් අලෙවි කරන වෙළෙඳුන් සහ එම කිරිපිටි සමාගම්වලට එරෙහිව නීතිය ක්‍රියාත්මක කරන ලෙසට පාරිභෝගික අධිකාරියට දැනුම් දී ඇත.සුගිය සතියේ පාරිභෝගික අධිකාරිය මගින් සිදුකළ වැටලීම්වලදී මෙසේ පාලන මිලට වඩා වැඩියෙන් ළදරු කිරිපිටි අලෙවි කළ ස්ථාන දහයක් සොයා ගැනීමට හැකි විය.නීතිය පොදු බවත් නීතිය උල්ලංඝනය කළහොත් උපරිමයෙන් නීතිය ක්‍රියාත්මක කරන බවත් ඇමැති ජොන්ස්ටන් ප්‍රනාන්දු මහතා අවධාරණය කළේය. පාලන මිලට වඩා වැඩි මිලට කිරිපිටි අලෙවි කරන ස්ථාන වෙතොත් පහත සඳහන් දුරකථන අංකවලට දැනුම් දෙන ලෙස අමාත්‍යවරයා පැවසීය.011 7755481 / 011 7755482.</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=n12090316</link>
    <topic>ඉන්දුනීසියානු මුහුදේ අතරමංවූ ශ්‍රී ලාංකික 50ක් බේරා ගැනෙති</topic>
    <author>මහින්ද අලුත්ගෙදර</author>
    <content>ඉන්දුනීසියානු මුහුදේ අතරමංව සිටි ශ්‍රී ලාංකික සංක්‍රමණිකයන් පනස්දෙනකු එරට නාවික හමුදාව බේරාගෙන තිබේ.මේ පිරිස ගමන් ගත් බෝට්ටුව අබලන් තත්ත්වයට පත්වීම හේතුවෙන් දින නවයක කාලයක් මුහුදේ අතරමංව සිට ඇති අතර ඉන්දුනීසියානු ධීවරයන් පිරිසක් කළ දැනුම්දීමකට අනුව මොවුන්ව බේරාගෙන ඉන්දුනීසියානු පොලීසිය වෙත බාරදී ඇතැයි වාර්තා වෙයි.කුසගින්න සහ දැඩි ලෙස විජලනයට පත්ව සිටි පිරිස අතර කාන්තාවෝ සිව් දෙනෙක් හා කුඩා ළමයි තිදෙනෙක් වෙති.මොවුහු සුමාත්‍රා දූපත් ආසන්නයේ ඇති මෙන්ටාවෙයි දූපතට රැගෙනවිත් ඇති අතර වෛද්‍ය ප්‍රතිකාර ලබා දීමටද පියවර ගෙන තිබේ.අනතුරටපත් ශ්‍රී ලාංකික සංක්‍රමණිකයන් පිරිස ඕස්ට්‍රේලියාව බලා යාමේ අරමුණින් යාත්‍රා කරන්නට ඇතැයි විශ්වාස කෙරෙන අතර ඔවුන් සම්බන්ධයෙන් වැඩිදුර පරීක්ෂණ ආරම්භකර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=n1209034</link>
    <topic>මේධාලංකාර මහ නා හිමි ආදාහන පූජෝත්සවය අද</topic>
    <author>කොටදෙණියාව සමූහ</author>
    <content>අපවත්වී වදාළ වේවැල්දෙණියේ මේධාලංකාර මහනාහිමියන්ගේ දේහය පිළිබද ආදාහන පූජෝත්සවය පූර්ණ රාජ්‍ය ගෞරව හා රාජ්‍ය අනුග්‍රහය යටතේ මීරිගම ඩී.ඇස්.සේනානායක ජාතික පාසල් කි්‍රඩා පිටියේදී අද (3) පස්වරු 3.00 ට පැවැත්වේ.මීරිගම ශාසනවර්ධන පිරිවෙන් විහාරස්ථානයෙන් ආදාහන පෙරහර පස්වරු 2.00 ට ගමන් ආරම්භ කෙරෙන අතර ඊට ප්‍රථම ශිෂ්‍ය භික්ෂූන් වහන්සේලා ප්‍රමුඛ මහා සංඝරත්නය විසින් පාංශකූලය දී ආගමික වතාවත් පැවැතවේ. මහානාහිමියන්ගේ ආදාහනය සිදු කෙරෙන අද (3 )රජය මගින් ශෝක දිනයක් ලෙසද ප්‍රකාශයට පත් කර ඇත.ජනාධිපති මහින්ද රාජපක්ෂ මහතා පෙරේදා (1) දහවල් ශාසනවර්ධන පිරිවෙනට ගොස් මහනාහිමියන්ගේ දේහයට අවසන් ගෞරව දැක්වීය. ත්‍රෛයිනිකායික මහා සංඝරත්නය, අන්‍යආගමික නායකයන්, පක්ෂ විපක්ෂ මහජන නියෝජිතයන් , මෙන්ම දිවයිනේ සෑම පෙදෙසකින්ම දස දහස් ගණනින් ජනතාව මහනාහිමියන්ට අවසන් ගෞරව දක්වන්නට පසුගිය දින කිහිපය පුරා පැමිනෙනු දැකගත හැකිවිය.වේවැල්දෙණියේ මේධාලංකාර මහනාහිමියන් රෝහල්ගතව සිටියදී කළ ඉල්ලීම පරිදි මීරිගම මූලික රෝහලෙහි සියලූ අඩුපාඩු දුරලා අංග සම්පුර්ණ රෝහලක් බවට පත්කිරීමට අවශ්‍ය කටයුතු කරන ලෙස ඒ අවස්ථාවේදීම ජනාධිපතිතුමා අදාළ නිලධාරින්ට උපදෙස් දෙනු ලැබීය. හිටපු ජනාධිපතිනි චන්ද්‍රිකා කුමාරතුංග බණ්ඩාරනායක මහත්මිය ද මහානාිහිමියන්ට අවසන් ගෞරව දැක්වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=n1209035</link>
    <topic>මේධාලංකාර මහ නාහිමිපාණන් රට දැයට ඉටු කළේ මහඟු සේවයක්</topic>
    <author/>
    <content>ශ්‍රී ලංකා රාමඤ්ඤ මහා නිකායේ මහානායක, බෞද්ධ හා පාලි විශ්වවිද්‍යාලයේ මහෝපාධ්‍යාය අපවත් වී වදාළ රාජකීය පණ්ඩිත, අති ගෞරවනීය වේවැල්දෙණියේ මේධාලංකාර මහානායක මහා ස්වාමින්ද්‍රයාණන් වහන්සේ සිය නිකායට පමණක් නොව රටටත්, ජාතියටත් මහඟු සේවාවක් ඉටුකළ බව ජනාධිපතිතුමා පවසයි.ශෝක පණිවුඩයක් නිකුත් කරමින් ජනාධිපති මහින්ද රාජපක්ෂ මහතා වැඩිදුරටත් සඳහන් කරන්නේ ලොව්තුරු සදහම් මග අනුව යමින් සම්බුද්ධ ශාසනයේ උන්නතිය හා ජීවිතයේ නිවැරදි අවබෝධය මැනවින් අවබෝධ කොටගෙන බොදු බැති ජනතාවට උදාර සේවා රැසක් ඉටුකළ උන්වහන්සේ සුපේෂල ශික්ෂාකාමී පඩි රුවනක් බවයි.පුරා වසර 90 ක් යමෙකුට තම ජීවිතය සම්බුදු සසුන වෙනුවෙන් පූජා කිරීමට හැකිවේ නම්, එය ලැබෙන්නේ සසර පුරුද්ද හා පෙර පින නිසාම බවද පෙන්වා දෙන ජනාධිපතිතුමා මේධාලංකාර මහානායක මහා ස්වාමින් වහන්සේ එම දුර්ලභ අවස්ථාව හිමිකරගත් මහා තෙරුන් වහන්සේ නමක් බවද සඳහන් කරයි.වර්ෂ 1998 දී ශ්‍රී ලංකා රාමඤ්ඤ මහා නිකායේ 12 වන මහානායක ධුරයට පත් වූ උන් වහන්සේ අපවත් වනතුරු උපරිමානු විජ්ජක, සඤ්ඤා ලේඛකාධිකාරී, අධිකරණ සංඝනායක වැනි රාමඤ්ඤ නිකායේ ගෞරවනීය තනතුරු රැසක්ම හොබවමින් සුවිශාල මෙහෙයක් සම්බුදු සසුන වෙනුවෙන් ඉටුකළ බවද ජනාධිපතිතුමා වැඩිදුරටත් පෙන්වා දෙයි. නිදහස් ලංකාවේ පළමුවන අග්‍රාමාත්‍යවරයා වූ මහාමාන්‍ය ඩී. එස්. සේනානායක මහතා ප්‍රමුඛ මේ රටේ සියලු ජන නායකයන් සමීපව ඇසුරු කළ උන්වහන්සේ අද ජාතික පාසලක් ලෙස කීර්තියට පත් වී ඇති මීරිගම ඩී. එස්. සේනානායක විද්‍යාලය ආරම්භ කිරීමේ පුරෝගාමීව කටයුතු කළ බවද සිහිපත් කර සිටී.මේ රටේ පසුගිය කළ පැවැති යුද්ධය නිමා කොට රටට සාමය ඇති කරලීමට මහත් වෙහෙසක් ගෙන ක්‍රියා කළ උන්වහන්සේ ඒ සඳහා තමා වෙත දක්වන ලද සහයත්, ලබාදුන් අවවාද අනුශාසනාත් අප්‍රමාණ බව ජනාධිපතිතුමා සිය පණිවිඩය තුළින් වැඩිදුරටත් මහත් ගෞරවයෙන් යුතුව සිහිපත් කර සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=n1209036</link>
    <topic>තෙවැනි වාරයට පාසල් අද ඇරේ</topic>
    <author>සුභාෂිණි සේනානායක</author>
    <content>ශිෂ්‍යත්ව විභාගයේ ඇගයීම් කටයුතු සිදුකරන පාසල් 22ක් හැර රජයේ හා රජයේ අනුමත සියලු පෞද්ගලික පාසල් වල තෙවන පාසල් වාරය අද (03) ආරම්භ කෙරේ.අපවත්වී වදාළ අතිපූජ්‍ය වේවැල්දෙනියේ මේදාලංකාර මහ නාහිමියන්ගේ අදාහන පූජොත්සවය නිමිත්තෙන් ගම්පහ දිස්ත්‍රික්කයේ සියලු පිරවෙන් අද (03) නිවාඩු ලබාදී ඇති බවත් එම පිරිවෙන්වල අධ්‍යයන කටයුතු හෙට (04) ආරම්භ කෙරෙන බවත් අධ්‍යාපන අමාත්‍යාංශය නිවේදනය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=n1209037</link>
    <topic>යටවර ආදාහනාගාරයේ ගෑස් කාන්දුවක්</topic>
    <author>අසේල කුරුළුවංශ රක්ෂණ ශ්‍රියන්ත, වත්තේගම සමූහ, මහනුවර දිසා විශේෂ</author>
    <content>වත්තේගම නගර සභාවට අයත් යටවර පිහිටි ආදාහනාගාරයේ දී පෙරේදා (01) පස්වරුවේ මෘත ශරීරයක් ආදාහනය කිරීමට ගිය අවස්ථාවේ එහි ගෑස් කාන්දුවක් හේතුවෙන් ඇතිවූ පිපිරීමකින් වත්තේගම නගර සභාපතිවරයා ඇතුළු හය දෙනෙකු පිළිස්සුම් තුවාල ලැබ රෝහල් ගත කැර තිබේ. අදාළ ස්ථානයේ දී ආදාහනය කිරීමට මළ සිරුරු දෙකක් පෙරේදා (01) පස්වරුවේ රැගෙන විත් තිබෙන අතර පස්වරු 5.00 ට පමණ එක් මළ සිරුරක් ආදාහනාගාරය තුළට ඇතුළු කැර ගෑස් නළ විවෘත කිරීමත් සමඟ පිපුරුම සිදුව ඇත.සිද්ධියෙන් තුවාල ලත් නගර සභාවේ සභාපති ක්‍රිෂාන්ත ලියනගේ මහතා ඇතුළු ආදාහනාගාරයේ සේවකයින් දෙදෙනෙකු මහනුවර මහ රෝහලටත් මියගිය පුද්ගලයාගේ ඥාතීන් තිදෙනෙකු වත්තේගම රෝහලටත් ඇතුළු කැර තිබේ.පිපුරුමෙන් ආදාහනාගාරයට ද දැඩි අලාභ හානි සිදුව ඇත. මියගිය පුද්ගලයින් දෙදෙනාගේ ඥාතීන් හා සාකච්ඡා කැර එම මළ සිරුරු වත්තේගම සුසාන භූමියේ දී භූමදානය කිරීමට පොලිසිය පියවර ගෙන තිබේ. වත්තේගම පොලිසිය සිද්ධිය පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=n1209038</link>
    <topic>විජයපාල මෙන්ඩිස්අභාවප්‍රාප්ත වෙයි</topic>
    <author/>
    <content>හිටපු අමාත්‍යවරයකු මෙන්ම ජ්‍යෙෂ්ඨ දේශපාලනඥයකු වූ විජේපාල මෙන්ඩිස් මහතා පෙරේදා (01) දා කොළඹ පෞද්ගලික රෝහලක දී අභාවප්‍රාප්ත විය.මිය යන විට 84 වන වියේ පසු වූ ඒ මහතා 1959 වර්ෂයේ ලාබාලම නගරාධිපතිවරයා ලෙස මීගමුව නගර සභාවට තේරී පත් විය.වසර 1982 දී මීගමුව තිබිරිගස්කඩුව ග්‍රාමයේ ව්‍යාපාරිකයෙකු වූ ඩේවිඩ් මෙන්ඩිස් මහතා හා මැගිලින් සිල්වා මහත්මියගේ පුතණුවකු ලෙස විජයපාල මෙන්ඩිස් මහතා මෙලොව එළිය දුටුවේ ය.තම මවුපිය ඉඩම් පරිත්‍යාගයෙන් ඇරඹි තිබිරිගස්කටුව පාසලේ අධ්‍යාපනය ලැබූ විජයපාල මහතා වැඩිදුර අධ්‍යාපනය සඳහා මීගමු මාරිස්ටෙලා හා හරිස්චන්ද්‍ර විද්‍යාලයට ඇතුළත් විය. වෛද්‍යවරයෙකු වීමේ අභිලාෂයෙන් අධ්‍යාපනය ලැබූ හෙතෙම ලන්ඩන් මෙට්ට්‍රිකියුලේෂන් විභාගය ද සමත් විය.අනතුරුව තමන්ගේ ම ව්‍යාපාරයක් ඇරඹි ඒ මහතා ප්‍රවාහන ක්ෂේත්‍රයේ නමක් රැන්දු ව්‍යාපාරිකයකු විය.1959 වසරේ දී එ.ජා.ප යෙන් දේශපාලනයට පිවිසි විජයපාල මෙන්ඩිස් මහතා පුරා වසර 37 ක කාලයක් මන්ත්‍රී, නියෝජ්‍ය ඇමැති, සභානායක, විපක්ෂයේ ප්‍රධාන සංවිධායක යන තනතුරු දරමින් දේශයට විශාල සේවයක් කළේ ය.මනා ඉවසීමකින් හා සංයමයකින් මෙන්ම දේශපාලන අත්දැකීම් රැසකින් යුතු හෙතෙම එවකට ජනාධිපතිනිය වූ චන්ද්‍රිකා කුමාරණතුංග මහත්මිය ජාතික රජයක් පිහිටුවීමට කළ ආරාධනය පිළිගෙන ජ්‍යෙෂ්ඨ මන්ත්‍රී කණ්ඩායමක් සමඟ එක්ව එම ආණ්ඩුවට සහය දැක් විය.තම පක්ෂයේ ප්‍රජාතන්ත්‍රවාදය වෙනුවෙන් වසරින් වසර නායකයා පත්කර ගත හැකි ක්‍රමයක් සාමාජිකයාට ලබා දිය හැකි ක්‍රමයක් සඳහා ව්‍යවස්ථාව සංශෝධනය කළ යුතු යැයි පක්ෂය ඇතුළත විශාල හඬක් නැංවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=n1209039</link>
    <topic>මඩකළපුව ගුවන්තොටුපොළ නවීකරණය අද ජනපති අතින් ඇරැඹේ</topic>
    <author>සුභාෂිණී සේනානායක</author>
    <content>ශ්‍රි ලංකාවේ අභ්‍යන්තර ගුවන් ගමන් ප්‍රවර්ධනය කිරීමේ වැඩසටහන ඔස්සේ රුපියල් මිලියන 800ක වියදමින් සංවර්ධනය වන මඩකලපුව ගුවන්තොටුපළ නවීකරණය කිරීමේ කටයුතු ජනාධිපති මහින්ද රාජපක්ෂ මහතාගේ අතින් අද (03) සිදු කෙරේ.ශ්‍රි ලංකාවට පැමිණෙන සංචාරකයින්ගේ සංඛ්‍යාව වැඩිවීමත් ඔවුන්ට ඉක්මනින් රට තුළට ප්‍රවේශ වීමට අවශ්‍ය පහසුකම් සැපයීමේ අරමුණින් මේ ගුවන්තොටුපල සංවර්ධනය කරන බව සිවිල් ගුවන්සේවා ඇමති පියංකර ජයරත්න මහතා ප්‍රකාශ කළේය.මෙයට සමගාමීව අභයන්තර ගුවන්තොටුපල දහයක් සංවර්ධනය කෙරෙන බවත් මේ සඳහා ජනාධිපති මහින්ද රාජපක්ෂ මහතා 2012 අයවැය මගින් මුදල් වෙන්කොට ඇතැයිද ඇමැතිවරයා කියයි.එමෙන්ම වසර 30 ක් පැවති යුද්ධය නිමා වීමත් සමග ආර්ථික හා සමාජ ප්‍රතිලාභයන් මේ රටේ ජීවත්වන සියලු වැසියන්ට ලබාදෙමින් දකුණේ මෙන්ම උතුරැ නැගෙනහිරද ගුවන්සේවා කටයුතු මේ අනුව සංවර්ධනය ‍නිරිමට නියමිතය.මඩකලපුව අභ්‍යන්තර ගුවන්තොටුපලෙහි නවපර්යන්ත ගොඩනැගිල්ල්ක් ඉදිකිරිම ගුවන් ධාවන පථය දීර්ඝ කිරීම සහ ආස්තරණය කිරිම , ගවන් යානා අංගනය පිළිසකර කර ආස්තරණය කිරිම , දිවා රාත්‍රි ගුවන් මෙහෙයුම් සඳහා සුදුසු ලෙස ගුවන්තොටුපල සංවර්ධනය කිරිම , සහ ප්‍රවේශ මාර්ග පිළිසකර කිරමද අද ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=n12090310</link>
    <topic>මධ්‍යම පළාත් අධිකාරියේ සභාපති දැලේ</topic>
    <author>අසේල කුරුළුවංශ හා මහනුවර සමූහ, කටුගස්තොට සමූහ</author>
    <content>බස් හිමියකු සතු මාර්ගස්ථ මගී ප්‍රවාහන බලපත්‍රයක් වෙනත් අයකුට පැවරීම සඳහා අල්ලස් වශයෙන් රුපියල් 150,000/= ක මුදලක් ලබාගත් බව කියන සිද්්ධියක් සම්බන්ධයෙන් මධ්‍යම පළාත් මගී ප්‍රවාහන අධිකාරියේ සභාපති වරයා අල්ලස් හෝ දූෂණ විමර්ශන කොමිෂන් සභාවේ නිලධාරීන් කණ්ඩායමක් විසින් පෙරේදා (01) අත්අඩංගුවට ගනු ලැබ තිබේ.සභාපතිවරයා කටුගස්තොට පිහිටි ඔහුගේ නිවසේ දී මේ මුදල් ලබාගෙන තිබෙන බව පොලිසිය පවසයි.බස් හිමියෙකු විසින් ඔහු ගේ මාර්ගස්ථ මගී ප්‍රවාහන බලපත්‍රය වෙනත් අයෙකුට පැවරීම සඳහා ගිය අවස්ථාවේ අදාළ වැඩකටයුතු නිමකර දීමට සභාපතිවරයා ඔහුගෙන් රුපියල් ලක්ෂ 1 1/2ක මුදලක් ඉල්ලා තිබෙන බව පරීක්ෂණ මගින් අනාවරණය වී ඇත.අත්අඩංගුවට ගත් මධ්‍යම පළාත් මගී ප්‍රවාහන අධිකාරියේ සභාපති ඩබ්ලිව්. ජී. රණසිංහ නැමැති අය මහනුවර අතිරේක මහේස්ත්‍රාත් සම්පත් හේවාවසම් මහතා හමුවට ඉදිරිපත් කිරීමෙන් පසු මෙම මස 14 දා තෙක් රක්ෂිත බන්ධනාගාර ගතකර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=n12090311</link>
    <topic>ඓතිහාසික ගල්පොත්තාවෙල පුද බිමේ සාධු නද රැව්දෙයි</topic>
    <author>ගොඩකවෙල විශේෂ - කේ. එම්. ඒ. කේ. වීරසිංහ සහ උඩවලව සමූහ</author>
    <content>සබරගමුව සුමන සමන් මහා දේවාලයේ පැවැත්වෙන ඇසළ මහා පෙරහර පින්කමට සමගාමීව පැල්මඩුල්ල ඓතිහාසික ගල්පොත්තාවෙල රජමහා විහාර පුදබිමේදී අගෝස්තු 31 වැනි දිනට යෙදුණු අධි බිනර පුර පසළොස්වක පොහෝ දිනය පුරා පින්කම් රැසක් පැවැත්විණි. පුදබිමේ අභිනවයෙන් ඉදි කෙරුණු ශ්‍රීපාද අනුරුව ශ්‍රීපතුල පිහිටුවා සඝසතු කොට පූජා කර බැතිමතුන්ගේ නමස්කාරය සඳහා විවෘත කිරීම, දිනමිණ පුවත්පත හා ලංකා බැංකුව එක්ව ඉදිරිපත් කළ “ උත්තම සත්කාර පූජා සාර සංග්‍රහයේ ” පිළිගැන්වීම, පැල්මඩුල්ල පොත්ගුල් උභය විහාර වාසී මහා සංඝරත්නයේ සය නමක් වෙත ශිෂ්‍යත්ව පිළිගැන්වීම, ප්‍රදේශයේ දුවා දරුවන් පනස් දෙනෙකුට පාසල් උපකරණ බෙදා දීම සහ දාන සීල භාවනාමය පින්කම් රැසක් මෙදින විහාරස්ථ පුදබිමේදී පැවැත්විණි.රත්නපුර මහ දිසාවේ ප්‍රධාන සංඝනායක, පැල්මඩුල්ල - පොත්ගුල් උභය විහාරාධිපති හා ශ්‍රී පාදස්ථානාධිපති බෙංගමුවේ ශ්‍රී රතනපාල ධම්මදින්න නායක ස්වාමීන්ද්‍රයන් වහන්සේගේ අනුශාසකත්වයෙන් හා විහාරස්ථ දායක කාරකාධීන්ගේ සංවිධායකත්වයෙන් පැවැති මෙම පින්කම් සදහා බැතිබර මාධ්‍ය සත්කාරය ලේක්හවුස් ආයතනය හා ජාතික රූපවාහිනියෙනි. ලංකා බැංකුව, පැල්මඩුල්ල මැණික් ව්‍යාපාරිකයින්ගේ සංසදය හා විහාරස්ථ දායක කාරකාදීන් මෙම මහා පින්කම් සඳහා සමාදර අනුගාහකත්වය දරනු ලැබීය.පැල්මඩුල්ල - පොත්ගුල් උභය විහාරවල ප්‍රධාන දායක පින්වතුන් වන මලවිආරච්චි පවුලේ දූපුතුන් එකතුවී මෙම ශ්‍රීපාද අනුරුව විහාරස්ථ පුද බිමේ අභිනවයෙන් ඉදිකරන්නට යෙණිනි. ප්‍රදේශයේ දානපති දායක කාරකාදී පින්වතුන් විසින් විහාරවාසී භික්ෂූන් වහන්සේලා හය නමක් වෙත රුපියල් දස දහසක් බැගින් වූ ශිෂ්‍යත්ව පිළිගැන්වීමේ මහගු පින්කමද එහිදී සිදු කෙරුණි.පැල්මඩුල්ල මැණික් ව්‍යාපාරිකයින්ගේ සමගි සංසදය මගින් ප්‍රදේශයේ දුප්පත් දුවා දරුවන් පනස් දෙනෙකු වෙත පාසල් උපකරණ බෙදා දීමේ වැඩ සටහනක්ද මේ අතර සිදුවිය. කහවත්තෙ මැණික් ව්‍යාපාරික උපුල් රංජිත් වීරසූරිය මහතා විසින් විහාරස්ථානයේ බෝධිප්‍රාකාරය වටා බීරළු බැම්මක් ඉදි කර ජාතික වෘක්ෂය වන නා බෝධියේ මල් ආසනයක් ඉදි කර සඝ සතුකොට පූජා කිරීමද මෙහිදී සිදු කෙරුණි.විහාරස්ථානයේ පවතින අඩුපාඩු එකිනෙක සම්පූර්ණ කිරීමට වත්මන් ශ්‍රී පාදස්ථානාධිපති බෙංගමුවේ ශ්‍රී රතනපාල ධම්මදින්න නායක ස්වාමීන්ද්‍රයන් වහන්සේ විසින් කටයුතු කර ගෙන යන බවත්, උන්වහන්සේගේ අනුශාසනා පරිදි මෙම පිංකම් සිදු කෙරෙන බවත්, පෝදා උදෑසන බුද්ධ පූජාමය වැඩසටහන පවත්වමින් අනුශාසනාවක් සිදු කළ පැල්මඩුල්ල පුරාණ විහාරස්ථානයේ තලගස්කන්දේ වජිර හිමියෝ පැවසූහ.සුමන සමන් දිව්‍යරාජ උත්තමයන් උදෙසා ලේක්හවුස් ආයතනයේ රත්නපුර ප්‍රාදේශිය කාර්යාලය මගින් දෙවන වරටත් දිනමිණ සමග ඉදිරිපත් කරන “ උත්තම සත්කාර පූජා සාර සංග්‍රහය ” සඳහා බැති බර දායකත්වය ලබා දී ඇත්තේ ජාතියේ මහා මහන් ටැඹ වූ ලංකා බැංකුව විසිනි.එහි පළමු පිටපත දිනමිණ පුවත්පතේ ප්‍රධාන කතෘ ගාමිණි ජයලත් මහතා විසින් ලංකා බැංකුවේ සබරගමුව සහකාර මහා කළමනාකරු ජී. එම්. ප්‍රේමදාස මහතා වෙත ලබා දුන් අතර ඔහු විසින් එය ශ්‍රී පාදස්ථානාධිපති හිමිපානන් වහන්සේ වෙත පිළිගැන්වීම සිදු කෙරුණි. රත්නපුර ලේක්හවුස් ප්‍රාදේශිය කාර්යාලයේ වෙල්ලස්සේ බණ්ඩාර, ලේක්හවුස් ප්‍රධාන කාර්යාලයේ හා රත්නපුර දිස්ත්‍රික්කයේ ලංකා බැංකුවල නිලධාරීහු ඇතුළු බැතිමතුන් විශාල පිරිසක් මේ අවස්ථාවට එක්වුහ.එහිදී විහාරස්ථානයේ පෙහෙවස් සමාදන් වී සිටි උවැසි උවැසියන් හා පුදබිමට පැමිණ සිටි විශාල පිරිසකට දිනමිණ පුවත්පත සමග උත්තම සත්කාර පූජා සාර සංග්‍රහය නොමිලේ බෙදා දෙනු ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=n12090312</link>
    <topic>එකපාරටම ගල්පොත්තේ ලිස්සා පහළට ගසාගෙන ගියා</topic>
    <author>මතුගම සංචාරක</author>
    <content>අත්වැල්තොට ඇල්ල අසල මම පුතත් එක්ක ඇල්ල ගැන තොරතුරු පවසමින් සිටියා. මගේ අතේ එල්ලී ඉන්න අතරේ අතගසා දාල ටිකක් ඉදිරියට ගියා. දැන් මට ඇල්ල ගැන චිත්‍ර අඳීන්න පුළුවන් කියලා කීවා. ඒ මොහොතේදීම වාගේ පුතාව ගල්පොත්තේ ලිස්සුවා එක පාරටම වැටිලා පහළට ගසා ගෙන ගියා. මට කළ හැකි දෙයක් නැහැ. අනේ අම්මේ පුතාව ඇල්ලට වැටුනා ගොඩගන්න කවුරුවත් නැද්ද කියලා කෑ ගැසුවා.පාලින්දනුවර ප්‍රාදේශීය ලේකම් කොට්ඨාසයේ අත්වැල්තොට ඇල්ලට වැටී මිය ගිය කළුතර නාගොඩ හතරවැනි පටුමගේ පදිංචි තිසර මනෝජ් රාජපක්ෂ (අවු. 7) සිසුවාගේ මරණ පරීක්ෂණයේදී සාක්කි දෙමින් දරුවාගේ මව වන ඉනෝකා ප්‍රියදර්ශනී වාහලතන්ත්‍රි මහත්මිය එසේ කීවාය.බදුරලිය ප්‍රදේශයේ හදිසි මරණ පරීක්ෂක එම්. සී. ගුණසේකර මහතා විසින් අත්වැල්තොට ඇල්ල අසල මළ සිරුර හමුවූ ස්ථානයේදීම මරණ පරීක්ෂණය 31දා පවත්වන ලදී.මිය ගිය සිසුවා නාගොඩ ධර්මපාල විද්‍යාලයේ දෙවැනි වසරේ ඉගෙනුම ලබයි. දරුවාට චිත්‍ර ඇදීමේ සහජ දක්‍ෂතාවයක් ඇත.මරණ පරක්ෂණයේදී ප්‍රියදර්ශනී මහත්මිය මෙසේද කීවාය.‘මිය ගොස් ඇත්තේ මගේ පුතායි. අපි විවාහ වෙලා අවුරුදු දහහතරක් වෙනවා. මට තවත් දරුවන් දෙදෙනෙක් සිටිනවා. අපි විවාහ වෙලා නාගොඩ පදිංචි වී සිටිනවා. ටික කාලයක් යන විට ඇතිවූ පවුල් ආරවුලක් නිසා මගේ ස්වාමියාගෙන් 2008 වසරේදී නීත්‍යානුකූලව අයින් වුනා.අධිකරණ තීන්දුව අනුව ළමයින් තිදෙනා ස්වාමියාට බාර දුන්නා. මම මගේ අම්මත් එක්ක ජීවත් වුණා. අපි නීත්‍යානුකූලව වෙන්වුවත් අපි අතර මතභේද වෛරයක් තිබුණේ නැහැ. මට දරුවන් බලන්න අධිකරණයෙන් අවසර ලැබුණා.එයත් ළමයින් සමග නාගොඩම ජීවත් වෙනවා. මමත් අම්මාට විශ්‍රාම වැටුප් හිමිකම් තිබෙන නිසා අම්මත් සමග ජීවත් වුණා. මම ඇතැම් දිනවල දරුවන් පිළිබඳව සොයා බැලුවා. ඔවුන් හොඳින් ජීවත් වුණා.මම වෙනත් විවාහයක් කර ගත්තේ නැහැ. ඔහු දරුවන්ව නාගොඩ ධර්මපාල විදුහලට ඇතුලත් කරලා අධ්‍යාපනය ලබා දුන්නා. ළමයින් පිළිබඳව මට ගැටලුවක් තිබුණේ නැහැ. මගේ අම්මත් විශ්‍රාමික ගුරුවරියක් නිසා මේ ළමයින්ට අධ්‍යාපනය ලබාදෙන්න අවශ්‍යතාව තිබුණා. ස්වාමියා දරුවන්ට අධ්‍යාපනය දෙන්න නාගොඩ ධර්මපාල විදුහලට යැව්වා. මම අම්මත් එක්ක ජීවත්වන විට ස්වාමියා මගෙන් ඇහැව්වා දරුවට පාදයක ආබාධයක් තිබෙනවා ප්‍රතිකාර ලබා දෙන්න පුළුවන්ද කියලා. මම එයට එකඟ වෙලා දැනට මාස තුනකට කලින් අපේ ගෙදරට කැඳවාගෙන ඇවිත් රෝහල්ගතව ප්‍රතිකාර ලබා දුන්නා.මම සෑහෙන වියදම් කළා. දැන් දරුවාගේ පාදයේ ආබාධය හොඳයි. එයාගේ කැමැත්ත අනුව මෙයට සති තුනකට ඉහතදී අනෙක් ළමයිද මා කැඳවාගෙන ආවා. මේ දරුවන් රැක බලා ගැනීමේදී අම්මා මට සෑහෙන උදව් උපකාර කළා.මම අම්මත් එක්ක කාලයක් තිස්සේ නාගොඩ නිවසේ ජීවත් වුණා. දැන් දරුවොත් බලා ගෙන ඔවුන්ගේ අධ්‍යාපන කටයුතුත් කරගෙන සිටිනවා. මගේ දරුවාට මේ වගේ හදිසි විපතක් සිදුවේ කියලා මම කිසිසේත් සිතුවේ නැහැ. මම මේ දරුවන්ට පුදුම ආදරයක් දැක්වූවා. කිසිම ප්‍රශ්නයක් අපි අතරේ තිබුණේ නැහැ.30 වැනිදා උදේ 7.15 පමණ නාගොඩින් අත්වැල්තොට ඇල්ලට එන්න මගේ දරුවෝ දෙන්නයි අම්මයි නිවෙසින් පිටත් වුණා. අපි බස්වලින් 10.30 ට විතර අත්වැල්තොටට ආවා.අපි ඇල්ලට ආවා අම්මයි අනිත් පුතයි කලින්ම නාලා ගොඩට ඇවිත් හකුරු බලන්න අසල තිබෙන කඩේකට ගියා. මමත් පුතාත් ඇල්ල අයිනෙන් නාලා ඇඳුම් ඇඳගෙන ඉදිරියට ආවා. ඒ අවස්ථාවේ තමයි මේ අනතුරට මුහුණ පෑවේ.මගේ කෑ ගහන ශබ්දයට අසල සිටි අයෙක් ඇල්ලට පැනලා පුතාව බේරාගන්න උත්සාහ කළා. බේරා ගන්න බැරිවුණා. පහළට ගසාගෙන ගියා. කකුලෙන් ඇල්ලුවා ලිස්සා ගිය බවත් කීවා. අසල්වැසියෝ එකතු වුණා බදුරලිය පොලිසියට දැනුම් දුන්නා. ඔවුන් ඇවිත් පුතාව සොයා ගන්න උත්සාහ කළා. සවස් වෙනකම්ම සෙව්වා සොයා ගන්න බැරි වුණා. පසු දින උදෑසන නාවික හමුදාවේ කිමිදුම්කරුවන් ඇවිත් පුතාගේ මළ සිරුර සොයලා ගොඩට ගත්තා. ඒ බව ආරංචි වූ පසු මා එතැනට පැමිණියා.ප්‍රසන්න රාජපක්ෂ මහතාමේ මගේ විවාහක බිරිය. නීත්‍යානුකූලව වෙන් වෙලා ඉන්නේ නමුත් අපි දෙන්නා අතර වෛරයක් නැහැ. අධිකරණයෙන් දරුවෝ බාර දුන්නේ මටයි. නමුත් මට මෙයා කෙරෙහි අවිශ්වාසයක් නැහැ. මිය ගිය පුතාගේ පාදයක ආබාධයක් තිබුණා ප්‍රතිකාර ලබා දෙන්න කැමතිද ඇහුවා ඇය කැමති වුණා.මෙයට මාස තුනකට ඉහතදී මිය ගිය පුතාව බාර දුන්නා. ඇය රෝහලේ නේවාසික ප්‍රතිකාර ලබා දුන්නා. මම රාජකාරී කටයුතුවල නිරතව සිටින විට මගේ පුතාට කරදරයක් කියලා මට දුරකථන ඇමතුමක් ලැබුණා.මම වහාම අත්වැල්තොටට ආවා. ඒ එන විටත් පුතාව සොයා ගැනීමේ කටයුතුවල ප්‍රදේශවාසින් පොලිසිය නිරතව සිටියා. මම රාත්‍රි වෙනකම්ම සිටියා සොයා ගන්න බැරි වුණා. මම පසුදා උදෑසන ආවා. ඒ වන විට නාවික හමුදාවේ කිමිදුම්කරුවන් පුතාගේ මළ සිරුර අත්වැල්තොට ඇල්ලට මීටර් 300 විතර පහලින් හමුවුනා. දරුවාගේ මරණය ගැන මට කිසිම අවිශ්වාසයක් සැකයක් නැහැ.නාගොඩ රෝහලේ අධිකරණ වෛද්‍ය නිලධාරී එස්. එම්. එච්. ද සිල්වා පශ්චාත් මරණ පරීක්ෂණය පවත්වා දියේ ගිලී හුස්ම හිරවීමෙන් සිදුවූ මරණයක් ලෙස තීරණය කළේය. ඉදිරිපත් වූ සාක්කි හා වෛද්‍ය වාර්තාව සැලකිල්ලට ගත් මරණ පරීක්ෂකවරයා අනතුරුදායක ස්ථානවල දිය නෑමට ගොස් සිදුවූ හදිසි මරණයක් ලෙස ප්‍රකාශ කෙළේය.බදුරලිය පොලිස් ස්ථානාධිපති කේ. කේ. පී. උදය කුමාර පොලිස් සැරයන් සුමනවීර 27184 පො. කො. හේරත් (38524) මහත්වරු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=n12090313</link>
    <topic>මීගස්පිටියේ ව්‍යාපාරිකයකුගෙන් කම්පම් ඉල්ලූ සැක තරුණයෝ රක්ෂිත බන්ධනාගාරයට</topic>
    <author>ඉඳුරුව සමූහ ඇම්. පී. මුනිදාස</author>
    <content>ඌරගස්මන්හන්දිය, මීගස්පිටිය ප්‍රදේශයේ ව්‍යාපාරිකයකුට දුරකථන ඇමතුම් මඟින් මරණ තර්ජන කොට රුපියල් ලක්ෂ දහයක කප්පම් ඉල්ලුවේ යැයි සැකකරන තරුණයන් තිදෙනෙක් බෙන්තොට පොලිසිය මඟින් අත්අඩංගුවට ගෙන ඇල්පිටිය වැඩබලන මහේස්ත්‍රාත් විජේපාල මහගොඩගේ මහතා වෙත ඉදිරිපත් කිරීමෙන් පසු සැප්තැම්බර් 5 වැනිදා දක්වා රක්ෂිත බන්ධනාගාර ගත කර ඇත.මීගස්පිටියේම පදිංචිකරුවන් බව කියන වයස අවුරුදු 20, 22, 28 තරුණයන් තිදෙනෙක් මේ කප්පම් සිද්ධියේ සැකකරුවෝ වෙති. ඔවුන් ඒ සඳහා යොදාගත් බව කියන ජංගම දුරකථනයක්ද ඒ සමඟම පොලිසිය මඟින් අත්අඩංගුවට ගෙන ඇත.ව්‍යාපාරිකයාගේ නිවෙසට ආසන්න පදිංචිකරුවන් බව කියන මේ සැකකරුවන් වැඩිදුර පරික්ෂණ සඳහා ඌරගස්මන්හන්දිය පොලිසියට බාර දී ඇත. ඇල්පිටිය ජ්‍යෙෂ්ඨ පොලිස් අධිකාරි එස්. සී. විදානපතිරණ, අම්බලන්ගොඩ සහකාර පොලිස් අධිකාරි ඒ. ආර්. එම්. මිරැන්ඩෝ මහත්වරුන්ගේ උපදෙස් මත බෙන්තොට පොලිස් ස්ථානාධිපති පොලිස් පරීක්ෂක අශෝක කරුණාරත්න මහතාගේ මෙහෙයවීම යටතේ, අපරාධ අංශයේ ස්ථානාධිපති උප පොලිස් පරීක්ෂක රොෂාන් උදයංග මහතා ඇතුළු නිලධාරීහු පිරිසක් මේ මෙහෙයුම සිදුකළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=r1209031</link>
    <topic>වැලිඔය ජනපදයේ වැව් රැසක රොන්මඩ ඉවත් කිරීමේ වැඩසටහන්</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>වැලිඔය ජනපදයේ වැව් රැසක් රොන් මඩ පිරී ගොඩ වී ඇති අතර රජය මගින් තෝරාගත් වැව් කිහිපයක් ප්‍රතිසංස්කරණය කිරීම මේ වන විට අරඹා තිබේ.වැලිඔය ඇතාවැටුණු වැව, නිල්පොකුණ වැව එවැනි ප්‍රතිසංස්කරණයට ලක්වන එක් වැවකි. වැව් බැම්ම ප්‍රතිසංස්කරණය කොට බැම්මට රලපනාව ඇල්ලීම මේ යටතේ සිදු වෙයි. මේ සඳහා රුපියල් ලක්‍ෂ 35ක් පමණ වැය කෙරෙයි.මේ වැව ප්‍රතිසංස්කරණයට ලක් වන්නේ වසර 35කට පසුව බව ගම්වැසියෝ කියති.ගොවි සහ ධීවර සංගම් සභාපති සරත් කුමාර රොද්‍රිගු මහතා මෙසේ කීය. අපේ වැව් ගොඩවෙලා වතුර රැස්වන ප්‍රමාණය මදි. ඒ නිසා වගා කරන්න පුළුවන් කුඹුරු ප්‍රමාණය අඩුවෙලා. මේ වැව්වල රොන් මඩ ඉවත් කර ගැඹුරු කරලා දෙන්න. එතකොට යල මහ දෙකම වුණත් වගා කරන්න පුළුවන්.සත්ව පාලනය කරන අයටත් මේ නිසා ගැටලු ඇති වෙලා. ඒ වගේම අවුරුද්දේ හැම කාලෙම වතුර වැවේ තිබුණොත් ධීවරයන්ටත් හොඳයි.මේ වැව් පිළිසකර කර දෙනවානම් අපිට සහනාධාරවත් රස්සාවත් ඕනෙ නෑ. අපිට අපේ මහන්සියෙන් හම්බකර ගන්න පුළුවන්. වැව පිළිසකර කිරීම ගැන අප රජයට ස්තුතිය පළකර සිටිනවා.දැනට නිල් පොකුණ වැව යටතේ කුඹුරු අක්කර 80ක් පමණ වගා කරන්නේ මහ කන්නයේ පමණි. එහි ඇළ වේලි පද්ධතියක් නැත. ඇළවේලි පද්ධතිය සකසා දෙන ලෙස ගොවියෝ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=r1209032</link>
    <topic>මුත්‍රාශයේ ගල් හට ගැනීමේ රෝගය නිට්ටාවට සුව කරන මීරිගම වෙදැදුරු</topic>
    <author>කුලියාපිටිය විශේෂ – ඩබ්ලිව්. රණසිංහ</author>
    <content>මුත්‍රාශයේ ගල් හට ගැනීමේ රෝගයට ක්ෂණික ආයුර්වේද ප්‍රතිකාර ලබාදෙන දේශීය වෛද්‍යවරයකු මීරිගම ලෝලුවාගොඩ පදිංචිව සිටී. ඔහු හේරත් බණ්ඩා විජේරත්න ය.දරුවකු ප්‍රසූත කිරීමේ දී ගැබිනි මවක් අත්විඳින ප්‍රසව වේදනාව හා මුත්‍රාශයේ ගල් රෝගයෙන් පෙළෙන රෝගියකු විඳින වේදනාව සමවන බව දේශීය වෛද්‍ය ශාස්ත්‍රයේසඳහන් වන බව විජේරත්න මහතා කීවේය.ලෝක සෞඛ්‍ය සංවිධානයේ හා එක්සත් ජාතීන්ගේ සංවර්ධන වැඩසටහන යටතේ වූ ප්‍රාථමික සෞඛ්‍ය සේවා පුහුණු සහතිකලාභී වෛද්‍යවරයකු ද වන හේරත් බණ්ඩා මහතා, සර්ප විෂ පිළිබඳව රජයේ ලියාපදිංචි විශේෂ වෛද්‍යවරයකු ද වෙයි.මුත්‍රාශයේ ගල් දිය කිරීමේ ප්‍රතිකාරය සඳහා ඒ මහතා භාවිත වෛද්‍ය ක්‍රමයේ දේශීය බෙහෙත් වට්ටෝරු තුනක් වන අතර බොහෝ රෝගීන් සඳහා ඉන් පළමු බෙහෙත් වට්ටෝරුව පමණක් ප්‍රමාණවත් වෙයි.දින 3ක් නැත්නම් වේල් 6කින් යුතු එම බෙහෙත් වට්ටෝරුව එම රෝග නිවාරණය සලසයි. සියයට 90ක් පමණ රෝගීනට එය අත්දුටු ප්‍රත්‍යක්ෂ ප්‍රතිකාරයකි.විජේරත්න මහතා මෙසේ පැවැසීය.මුත්‍රාශයේ ගල් හට ගැනීමේ රෝගයෙන් පෙළී මා හමුවීමට පැමිණෙන රෝගීන් අතුරින් කලාතුරකින් ඇතැමකුට දෙවන බෙහෙත් වට්ටෝරු ප්‍රතිකාරය ද කළ යුතු වෙනවා.කෙම් ක්‍රමය උපයෝගී කර ගත් විශේෂ බෙහෙත් වට්ටෝරුවක් එය. රෝගීන් දහසකින් පමණ එක් අයකුට රෝග සුවය සඳහා 3 වන බෙහෙත් වට්ටෝරුව ද දිය යුතු අවස්ථා තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=r1209033</link>
    <topic>වෙන්නප්පුවේ දෙදරු මවට අතවර කළ තරුණයාට බරපතළ වැඩ සහිත වසර පහළවක සිරදඬුවම්</topic>
    <author>ආරච්චිකට්ටුව සමූහ - අතුකෝරළ යූ. ගුණපාල</author>
    <content>දෙදරු මවක වූ 49 හැවිරිදි කාන්තාවකගේ බෙල්ලට පිහියක් තබා තදකර ඇයව කාමරයකට රැගෙන ගොස් දූෂණය කරන ලදැයි චෝදනා ලබා සිටි චූදිතයකු එම චෝදනාවට වරදකරු කරන ලද හලාවත පළාත්බද මහාධිකරණයේ විනිසුරු ඩබ්ලිව්. එම්. එම්. මාලනී ගුණරත්න මෙනවිය එම චූදිතට බර වැඩ සහිත අවුරුදු 15ක සිරදඬුවමක් නියම කළාය. .</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=r1209034</link>
    <topic>උසාවි නියෝගයෙන් පොලිස් බිම සුද්ද කළ සූටින්ගෙන් සගයා හොඳ පැනයක් අහලා</topic>
    <author>බූස්ස සමූහ දේව දෙව්නිස් ද සිල්වා</author>
    <content>සූටින් අයියාගේ රැකියාව පොල් කැඩීමය. පොල් කැඩීමට ඈත ගම් නියම් ගම් ප්‍රදේශවලට ගොස් පොල් කැඩීම සිදු කර නිවෙස බලා එන්නේ ද හවස් ජාමයේය.මහන්සි වී එන ඔහු මත්පැන් බීම පුරුද්දක් විය.මෙසේ මත්පැන් බී සිටින අවස්ථාවක මහන්සියක් නැතිව සල්ලි හොයන ක්‍රමයක් ගැන ඔහු කල්පනා කළේය. මෙයට හොඳම ක්‍රමය බූරු පිටියක් පවත්වාගෙන යාම බව සිතුවේය.මිදුලෙ පුංචි කොටසක එලූ පැදුරක් මත මෙසේ බූරු පිටිය ආරම්භ කෙරිණි. මෙය ජයටම කරගෙන යන අතරතුර එක් දිනක පොලිසිය පැනීමෙන් අනතුරුව සූටින් සමග තවත් සිවු දෙනකු හසු විය. බූරුවා පිටිය අයිතිකරු වන සූටින් අයියා පොලිසියට ගෙන ගියේ පැදුරත් ඔලුව උඩ තියාගෙන.සූටින් අයියාට දවස් දහයකුත් අනිත් හතර දෙනාට දවස් පහ බැගිනුත් පොලිසියේ භූමිය සුද්ධ පවිත්‍ර කරන්න උසාවියෙන් නියම කෙරිණ. මෙසේ මෙම කාර්යයේ නිරත වන විට සූටින් අයියාගේ යහළුවෙක් පොලිසිය ළඟින් ගමන් කළේය. පොලිස් බිම උදලු ගාමින් සිටිනු දුටු ඔහු “ආ! සූටින් අයියේ උඹ දැන් පොලිසියේද වැඩ” යහළුවා ඇසුවේය.”ෂ් ... සද්ද කරන්න එපා” කියමින් ඔහු යහළුවා ළඟට පැමිණ “මං පොලිසියේ රස්සාවට ඇවිල්ලා සුමානයක් වෙනවා” යැයි යහලුවාට කනට කර පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=r1209035</link>
    <topic>මුල් කුණුවීමේ රෝගයෙන් ලොකු ලූනු වගාව අනතු‍ෙර්</topic>
    <author>වවුනියාව උතුර සමුහ – බන්දුල සෙනෙවිරත්න</author>
    <content>වැලිඔය පදිංචි එච්. එම්. රන්බණ්ඩා මහතා මෙන්ම ගොවි මහත්වරු රැසක් ලොකුලූණු වගාවේදී මෙවර ගැටලු රැසකට මුහුණ දී තිබේ.අවුරුදු ගණනාවක් ලොකුලූනු වගාව කර අත්දැකීම් රැසක් ඇති රම්බණ්ඩා මහතා වී වගාව මෙන්ම එළවළු වගාවටද දක්ෂයෙකි.කිසිම වතාවක නොවූ පරිදි මෙවර තමන් සිදුකළ අක්කරයක් පමණ වු ලූනු වගාව මුල් කුණුවීමේ රෝගයට ලක්වෙමින් විනාශවීමට පටන්ගෙන ඇති බව පවසයි. මේ තත්ත්වය වැලිඔය ජනපදයේ තවත් ගොවි මහත්වරුන් කිහිපදෙනෙකුටම බලපා ඇතැයිද දැන ගැනීමට ලැබිණ.රම්බණ්ඩා මහතා තම වගාව බේරා ගැනීමට දන්නා උපක්‍රම යෙදූ බව පවසයි. ලූනු කොළ සුදු වෙන්න ගත්තා කෘමිනාශක යෙදුවා. වතුර හැරෙව්වා. එතකොට දැක්කා මුල් කුණු වෙන බව. ජලය බැස යාමට සලසා වේලෙන්න හැරියා. ඒත් පලක් නැති පාටයි. තාමත් ලූනු ගස් මැරෙනවා. අලය කුණුවෙමින් වගාවෙන් දුගඳකුත් හමනවා.දැනට මේ වගාවට රුපියල් ලක්ෂයක් විතර වැයකර තියෙනවා. මහන්සියා ඇරලා මේ හැමදෙයක්ම නැතිවෙන ලකුණුයි පේන්නේ. මේ ගැන කියලා උපදෙසක් ගන්න කෘෂිකර්ම මහත්තයෙක් මේ පැත්ත පළාතක එන්නේ නෑ. එහෙම අය ඉන්නවද කියලවත් දන්නේ නෑ. කෘමිනාශක වෙළෙඳසල් කියන දේවල් කළත් වැඩක් වුණේ නැතැයි ඩබ්. එම්. රම්බණ්ඩා මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=s1209031</link>
    <topic>සිංගප්පූරුවට පරාදවූ නෙට්බෝල් අවසන් තරගයේදී පළපුරුදු ක්‍රීඩිකාවන් දෙදෙනකු සැඟවීම ගැන චෝදනාවක්</topic>
    <author>ප්‍රින්ස් ගුණසේකර</author>
    <content>ආසියා නෙට්බෝල් ශූරතාවලියේ අවසන් මහා තරගයේදී ශ්‍රී ලංකා පිලේ ජ්‍යෙෂ්ඨ ක්‍රීඩිකාවන් දෙදෙනකු තරගයට සහභාගී නොකිරීමට පුහුණුකාරිනිය හිතාමතා කටයුතු කළේ යැයි ක්‍රීඩා ඇමැති මහින්දානන්ද අලුත්ගමගේ මහතාට පැමිණිල්ලක් ලැබී ඇත. තරගාවලිය පුරා දක්ෂ ලෙස ක්‍රීඩා කළ ක්‍රීඩිකාවන් දෙදෙනකුට අවසන් තරගයේදී අවස්ථාව නොදීම පිළිබඳ අතුරු පාලක කමිටු නිලධාරිනියකගෙන්ද තරගය නිමාවු වහාම ක්‍රීඩා ඇමැතිවරයා කරුණු විමසා ඇත.මේ පිළිබඳ ඉදිරියේදී තව දුරටත් කරුණු සොයා බලන බව ක්‍රීඩා ඇමැති මහින්දානන්ද අලුත්ගමගේ මහතා 'දිනමිණ'‍ට පැවැසීය.සිංගප්පූරුවට එරෙහි අවසන් තරගයේදී පළපුරුදු ක්‍රීඩිකා මරීෂා ප්‍රනාන්දුට ක්‍රීඩා කිරී‍මේ අවස්ථාව නොලැබුණු අතර වසර 2009දී ආසියානු ශූරතාව දිනාගත් කණ්ඩායමේ නායිකා ශෂිකා සමරසිංහ මිනිත්තු 15ක් පමණක් ක්‍රීඩා කළාය.එයට අමතරව ශ්‍රී ලංකා නෙට්බෝල් ක්‍රීඩිකාවන්ගේ ස්ථානවල බරපතල වෙනස්කම් රැසක් කිරීමද ජරාජයට හේතුවක් බව විචාරක මතය වී තිබේ. තරගාවලිය පුරාම සෙන්ටර් ක්‍රීඩිකාව ලෙස සිටි ගයාත්‍රී ලංකාතිලක අවසන් තරගයේදී වින්ග් ඇටෑක් ක්‍රීඩිකාව කිරීම, ගෝල් ෂූටර් තර්ජනී සිවලිංගම් ක්‍රීඩිකාවට සහයෝගයක් දැක්විය හැකි ක්‍රීඩිකාවක් ලකුණු ලබාගැනීම සඳහා යොමු නොකිරීම දුර්වලතා බව පෙන්වා දෙති.මේ හේතුවෙන් තර්ජනීට හුදකලා සටනක නිරතවී වැඩි පීඩනයකින් ක්‍රීඩා කිරීමට සිදුවු බව තවත් මතයකි. ශ්‍රී ලංකා ක්‍රී‍ඩිකාවන් කළබලයට පත්වීමේ දුර්වලතාව මත සිංගප්පූරුව ලකුණු අතරට වේගයෙන් පිවිසෙද්දී කෙටි විවේකයක් ලබාගෙන ක්‍රීඩිකාවන්ට උපදෙස් දීම පැහැර හැරීමද ශ්‍රී ලංකා නෙට්බෝල් පුහුණුකාරිනියට එල්ලවන තවත් චෝදනාවකි.අවසන් තරග‍යේදී යොවුන් ක්‍රීඩිකාවන් දෙදෙනකු වු සෙමිනි අල්විස් හා තිසාලා අල්ගම ආදේශ කිරීම පමණක් තරගය පුරා ඇය ගත් නිවැරදි තීරණයක් බව පැවැසේ.තරගයෙන් අනතුරුව ශ්‍රී ලංකා පුහුණුකාරිනී හයසින්ත් විජේසිංහ මහත්මිය පැවැසුවේ පළපුරුදු ක්‍රීඩිකාවන්ගෙන් බලාපොරොත්තුවු සේවය ඉටු නොවු බවයි.“සෑම උපදෙසක්ම හරි වේලාවට දුන්නා. පිටිය තුළ පාලනය පළපුරුදු ක්‍රීඩිකාවන්ගෙන් ඉටුවිය යුතුයි.” හයසින්ත් විජේසිංහ මහත්මිය පැවැසුවාය.පිටියට එවූ කණ්ඩායම පිළිබද අදහස් දැක්වු විජේසිංහ මහත්මිය පැවැසුවේ “මගේ අත් දෙක බැඳලා තිබුණේ. මා සමග සිටි වෙනත් අයෙකුට ඒ වගකීම පවරලා තිබුණේ. තරගයේ තීන්දු ගත්තේ තවත් පුහුණුකාරිනියක්. පරාජය ගැන වගකීම සම්පූර්ණයෙන්ම මා භාරගන්නේ නැ” විජේසිංහ මහත්මිය පැවැසුවාය.ශ්‍රී ලංකාව හා සිංගප්පූරුව අතර තරගයේදී සිංගප්පූරුවට ලකුණු 48-47ක ජයක් හිමිවු අතර ඔවුන් ආසියා කුසලානය දිනාගත් දෙවැනි අවස්ථාව විය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=s1209032</link>
    <topic>බෝර්නියෝ රගර් බඳුන ශූරතාව ශ්‍රී ලංකාවට</topic>
    <author/>
    <content>ආසියානු සත් සාමාජික රගර් තරගමාලාවේ පළමු අදියර වන බෝර්නියෝ තරගාවලියේ බඳුන ශූරතාව අත්කර ගැනීමට ශ්‍රී ලංකාව ඊයේ සමත්විය. මලයාසියාවේ බෝර්නියෝ හී පැවැති මේ තරගාවලියේ බඳුන ශූරතා අවසන් මහා තරගයේ දී ශ්‍රී ලංකාව සත්කාරක මලයාසියාව ලකුණු 19-12කින් පරාජය කළේය. තරගයේ පළමු භාගයේ දී ලකුණු 10-7ක් ලෙස මලයාසියා‍ව ඉදිරියෙන් පසුවූවද දෙවැනි භාගයේ දී ශ්‍රී ලංකා ක්‍රීඩකයෝ සටන්කාමී ලෙස තරගයට අවතීරණ වෙමින් තරගයේ වාසිය අත්කර ගත්තේය.ශ්‍රී ලංකාව ලැබූ ලකුණු සංඛ්‍යාවට ගෝල් 2ක් සහ උත්සාහක දිනුමක් ඇතුලත් වූ අතර මලයාසියාව රැස් කළ ලකුණු සංඛ්‍යාවට ගෝලයක් සහ උත්සාහක දිනුමක් ඇතුලත් විය. ශ්‍රී ලංකාව වෙනුවෙන් දිනූෂ චතුරංග, විශ්වමිත්‍ර ජයසිංහ සහ නයිජල් රත්වත්තේ උත්සාහක දිනුම් වාර්තා කළ අතර සාලිය කුමාර ඉන් 2ක් ‍ගෝලයන් බවට හැරවිය. ශ්‍රී ලංකාව බඳුන ශූරතා අවසන් තරගයට සුදුසුකම් ලැබුවේ අවසන් පූර්ව තරගයේ දී තායිලන්තය ලකුණු 22-10කින් පරාජය කරමිනි.කෙසේවුවත් තරගාවලියේ පළමු දිනයේ දී ජපානය හමුවේ ලකුණු 7-34ක් ලෙසත්, චීන තායිපේ හමුවේ ලකුණු 14-17ක් ලෙසත් ශ්‍රි ලංකාව පරාජයට පත්විය.රටවල් 12ක සහභාගිත්වයෙන් පැවැති මේ තරගාවලියේ දී ශ්‍රීනාත් සූරියබණ්ඩාරගේ නායකත්වයෙන් යුතු ශ්‍රි ලංකාව 'සී' කාණ්ඩයෙන් තරග වැදුණි.සමස්ත තරගාවලිය පුරා විශිෂ්ට දස්කම් දැක්වීමට සාලිය කුමාර, විශ්වමිත්‍ර ජයසිංහ, චාමර දාබ‍‍රේ, දිනූෂ චතුරංග සහ නයිජල් රත්වත‍්තේ සමත්වූහ. පසුගිය වසරේ ‍බෝර්නියෝ සෙවන්ස් බඳුන ශූරතාව දිනාගනු ලැබුවේ ද ශ්‍රී ලංකාවය. එවර යෝෂිත රාජපක්ෂගේ නායකත්වයෙන් යුතු ශ්‍රී ලංකා පිල ලකුණු 26-17ක් ලෙස කසකස්තානය පරදවමින් බඳුන ශූරතාව අත්කර ගත්තේය.ආසියානු සෙවන්ස් සත් සාමාජික රගර් තරගමාලාවේ දෙවැනි අදියර වන ෂැංහායි සෙවන්ස් තරගාවලිය ලබන 22 සහ 23 දෙදින චීනයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=s1209033</link>
    <topic>ආසියා බීච් නෙට්බෝල් ශූරතා ශ්‍රී ලංකාවට හා ඉන්දියාවට</topic>
    <author/>
    <content>ආසියා බීච් නෙට්බෝල් තරගාවලියේ කාන්තා ශූරතාව ශ්‍රී ලංකාව දිනා ගනිද්දී පිරිමි ශූරතාව ඉන්දියාවට හිමිවිය.පළමුවරට පැවැති බීච් නෙට්බෝල් තරගාවලිය පෙරේදා මීගමුව වෙරළ තීරයේදී පැවැත්විණි. කාන්තා තරගාවලියට ශ්‍රී ලංකාව, පාකිස්තානය, මාලදිවයින හා ඉන්දියාව එක්වු අතර පිරිමි තරගාවලියට ශ්‍රී ලංකාව, පාකිස්තානය හා ඉන්දියාව එක්වූහ.කාන්තා අවසන් තරගය ශ්‍රී ලංකාව හා මාලදිවයින අතර පැවැත්වුණි. එහිදී ලකුණු 19-10ක ජයක් ශ්‍රී ලංකා ක්‍රීඩිකාවෝ හිමිකර ගත්හ‍. ශ්‍රී ලංකා කණ්ඩායමට විනුරි රණසිංහ, ජී.ඩී.උදානි, කංචනා ජයවීර, සුනාලි නදීෂා, මධුමාලී සිංහබාහු, තිළිණි වත්තේගෙදර, චාපා ගලප්පත්ති, රාධිකා ගයානි, නිමල්කා තුෂාන්ති, චතුරංගනී මල්කාන්ති ක්‍රීඩා කළහ.‍ ශ්‍රී ලංකා පිලේ පුහුණුකාරිනිය ලෙස යමුනා සඳමාලි මහත්මිය කටයුතු කළාය.පිරිමි අවසන් තරගයට ඉන්දියාව හා පාකිස්තානය සුදුසුකම් ලැබු අතර එහිදී 21-13ක ජයක් ඉන්දියාව හිමිකර ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=s1209034</link>
    <topic>එස්.එල්.පී.එල් කිරුළ ඌවට</topic>
    <author/>
    <content>අයහපත් කාලගුණය හරස් වූ මංගල එස්.එල්.පී.එල්. අවසන් මහා තරගයේ දී නැ‍ඟෙනහිර නාගාස් කණ්ඩායමට එරෙහිව ඩක්වර්ත් ලුවිස් ක්‍රම‍වේදය අනුව ලකුණු 19ක ජයක් ලැබූ ඌව නෙක්ස්ට් පිල ශූරතාව හිමිකර ගත්තේය. ආර්.ප්‍රේමදාස පිටියේ පසුගියදා පැවැති අවසන් මහා තරගයේ පළමුව පන්දුවට පහරදුන් නැ‍ඟෙනහිර පිල ඕවර 9.1කදී එක් කඩුල්ලකට ලකුණු 43ක් ලබා සිටියදී වර්ෂාව පතිත විය. ‍ඒ හේතුවෙන් තරගය ඕවර 15කට සීමා කිරීමට විනිසුරුවන් තීරණය කළහ. නායකත්වයේ ඉනිමක් ක්‍රීඩා කළ ඇන්ජෙලෝ මැතිව්ස්ගේ වේගවත් පිති හරඹය මත නැ‍ඟෙනහිර පිල සිය ඕවර 15 අවසානයේ කඩුලු 4කට ලකුණු 134ක් ලබා ගත්තේය. මැතිව්ස් නොදැවී රැස්කළ ලකුණු 73ට වැය වූයේ පන්දු 27ක් පමණි. ඊට හතරේ පහර 8ක් සහ හයේ පහර 4ක් ඇතුලත් විය.තරගයේ ලකුණු 135ක ජයග්‍රාහි ඉලක්කය හඹා යෑමට පිටියට පිවිසි ඌව පිල ඕවර 5.1ක අවසානයේ එක් කඩුල්ලකට ලකුණු 63ක් ලබා ගෙන සිටියදී නැවතත් වර්ෂාව පතිත විය. එක දිගටම ඇද වැටුණු වර්ෂාව හේතුවෙන් තරගය නිමාකරමින් ඩක්වර්ත් ලුවිස් ක්‍රමවේදයේ පිහිට පැතීමට විනිසුරුවන් තීරණය කළහ. ඩක්වර්ත් ලුවිස් න්‍යාය අනුව ඒ වනවිට ඌව පිල ලබාගත යුතුව තිබුණේ ලකුණු 45ක් පමණි. ඒ අනුව තරගයේ ජය ඌව පිල සතුවිය. ඌව වෙනුවෙන් ඩිල්ෂාන් මුණවීර පන්දු 23කදී නොදැවීලකුණු 44ක් රැස් කරමින් තරගයේ වීරයා සම්මානය දිනා ගත්තේය.තරගාවලියේ වීරයා සම්මානය සමගින් වටිනා මෝටර් රථයක් හිමිකර ගැනීමට නැ‍ඟෙනහිර නාගාස් කණ්ඩායමේ ශාමින්ද එරංග සමත්විය. තරගාවලියේ ශූරතාව හිමිකර ගැනීමත් සමග තිළිණ කණ්ඩම්බිගේ නායකත්වයෙන් යුත් ඌව නෙක්ස්ට් පිලට ලබන ඔක්තෝබර් මස දකුණු අප්‍රිකාවේදී පැවැත්වීමට නියමිත චැම්පියන්ස් ලීග් තරගාවලියට සහභාගී වීමේ අවස්ථාවද හිමිවිය.නැ‍ඟෙනහිර- 134/4 (ඕවර 15) ඇන්ජලෝ මැතිව්ස් නොදැවී 73, අහමඩ් ෂෙසාඩ් 18 (ඇන්ඩෲ මැක්ඩොනල්ඩ් 24/2)ඌව – 63/1 (ඕවර 5.1) ඩිල්ෂාන් මුණවීර නොදැවී 44,සීකුගේ ප්‍රසන්න නොදැවී 15 (අජන්ත මෙන්ඩිස් 25/1).</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=s1209035</link>
    <topic>සදර්න් මොන්සූන් රැලි 22-23 මාතරදී</topic>
    <author>ප්‍රියාන් ද සිල්වා -මාතර ක්‍රීඩා</author>
    <content>දකුණේ ප්‍රමුඛතම මෝටර් ක්‍රිඩා සංගමය වන සදර්න් මෝටර් ක්‍රීඩා සමාජය 14වැනි වරට සංවිධානය කරන ‘සදර්න් මොන්සූන් රැලි 2012’ මේ මස 22 වනදා මාතරින් ආරම්භ වී 23 වනදා නිමාවට පත්වේ.දකුණේ දුෂ්කර මාර්ග ඔස්සේ කිලෝ මීටර හත්සිය පනහක (750) දුරක් නිශ්චිත කාලයකට සහ වේගයකට ධාවනය කිරීමට තරග කරුවන්ට සිදුවෙයි. වැඩි විස්තර සදර්න් මෝටර් ක්‍රීඩා සමාජයේ අශ්ෂර් හමීම් 0777 225555 හෝ මහාචාර්ය ඔස්කාර් අමරසිංහ 0718 527327 ඇමතීමෙන් ලබා ගත හැකි බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=s1209036</link>
    <topic>උපාලි-ගාමිණි මුල් වටයෙන් පරදී</topic>
    <author/>
    <content>ලන්ඩන් නුවර මේ දිනවල පැවැත්වෙන පැරාලිම්පික් තරගාවලියේ රෝද පුටු ටෙනිස් ඒකළ තරගවලට සහභාගීවු උපාලි රාජකරුණා සහ ගාමිණී දිසානායක මුලික වටයේදී පරාජයට පත්වුණි.උපාලි රාජකරුණා ස්පාඤ්ඤයේ ඩැනියෙල් කවර්සෙච් වෙතින් තරගවට 2-0කින් හා ගාමිණී දිසානායක ප්‍රංශයේ ෆෙඩ්රික් කැට්නියෝ වෙතින් තරග වට2-0කින් පරාජයට පත්විය.උපාලි හා ගාමිණී මීලගට යුගල රෝද පුටු ටෙනිස් තරගාවලියට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=f1209031</link>
    <topic>ශ්‍රී.ල.නි.ප.යට ආපු හොඳම නායකයා මහින්ද</topic>
    <author>.සංවාදයධම්මික සෙනෙවිරත්න</author>
    <content>ශ්‍රී ලංකා නිදහස් පක්‍ෂය බිහි වී 61 වසරක් සපිරීම නිමිත්තෙන් එය බිහිවූ ඓතිහාසික, සමාජ, දේශපාලන පසුබිම පිළිබඳත්, එහි විකාශය හා පක්‍ෂය ඉදිරිපිට ඇති භූමිකාවට එය උරදෙමින් ඇති ආකාරය ගැනත් විශ්ව විද්‍යාල ප්‍රතිපාදන කොමිසමේ සභාපති මහාචාර්ය ගාමිණී සමරනායක සමඟ කළ සංවාදයකි.අපට වර්තමාන පාර්ලිමේන්තු ආණ්ඩු ක්‍රමය හඳුන්වාදුන්නේ නිදහස ලැබීමට ආසන්න වකවානුවේදී අපේ රටේ දේශපාලන පක්ෂ ක්‍රමයක් ගොඩනැඟෙන්නේ පාර්ලිමේන්තු ආණ්ඩුක්‍රමය හඳුන්වා දුන් පසුවයි. ඊට පෙර පක්ෂ කිහිපයක් තිබුණත් පක්ෂ ක්‍රමයක් රට තුළ ගොඩනැඟෙන්නේ එතැන් සිට යි. ශ්‍රී ලංකා නිදහස් පක්‍ෂය ගොඩ නැගෙන්නේ බණ්ඩාරනායක මහතා, ඩී. ඒ. රාජපක්‍ෂ මහතා ඇතුළු තවත් කිහිපදෙෙකු එවක එජාප ආණ්ඩුවෙන් ඉවත් වීමෙන් අනතුරුව යි.1952 දී බණ්ඩාරනායක මහතා එජාපයෙන් ඉවත්ව ශ්‍රීලනිපය පිහිටුවා ගැනීම මේ රටේ පක්‍ෂ ක්‍රමයේ වගේම ප්‍රජාතන්ත්‍රවාදී දේශපාලන­‍ෙයත් විශාල සන්ධිස්ථානයක්. මොකද, ශ්‍රීලනිපය ගොඩනැඟෙන්නේ සමාජවාදී, ප්‍රජාතන්ත්‍රවාදී පක්‍ෂයක් වශයෙන්. එජාපය ප්‍රභූ පංතිය නියෝජනය කළ පක්‍ෂයක්. මේ නිසා 1948 දී නිදහස ලැබීම කියන කාරණය මහජනතාවට එතරම් දැනු‍ෙණ් නෑ. සුදු හමක් ඇති අයගෙන් කළු හමක් ඇති අයට බලය පැවරීමක් ලෙසයි ඔවුන් එය දුටුවේ.වාමාංශික පක්‍ෂ තිබුණත් ඒවා විප්ලවකාරී පක්‍ෂ හැටියටයි තිබුණේ. අන්ත දක්‍ෂිණාංශික සහ අන්ත වාමාංශික බලවේග අතරින් මධ්‍යස්්ථ ප්‍රතිපත්තියක් අනුගමනය කරන ප්‍රජාතන්ත්‍රවාදී බලවේගයක් ලෙසයි ශ්‍රීලනිපය බිහි වුණේ. ඒ බිහිවීම අපේ රටේ ප්‍රජාතන්ත්‍රවාදී ආණ්ඩු ක්‍රමයට යම් ස්ථාවරයක් ලබා දුන්නා.1956 ජයග්‍රහණයෙන් පෙනෙන්නේ එජාප පාලනයට පැහැදිළිවම අභියෝග කළ හැකි දේ්ශපාලන බලවේගයක් නිර්මාණය වී තිබූ බවයි. එපමණක් නොවෙයි, පාර්ලිමේන්තු මැතිවරණයකින් ආණ්ඩු බලය ලබාගෙන සමාජ හා දේශපාලන ක්‍ෂේත්‍රයේ විශාල වෙනස්කම් කරන්න පුලුවන් කියන හැඟීමත් මේ නිසා ඇති වුණා. එය, සෙසු වාමාංශික පක්‍ෂවලටත් මේ සමාජවාදී ප්‍රජාතන්ත්‍රවාදී ප්‍රවාහය සමඟ එක්ව කටයුතු කිරීමටත් බලපෑවා. ශ්‍රීලනිපය සමාජ ප්‍රජාතන්ත්‍රවාදී බලවේගයක් හා ජනතාවාදී දේ්ශපාලන පක්‍ෂයක් හැටියට ගතානුගතික දේශපාලන පක්‍ෂයකට විකල්පව මේ රටේ ප්‍රජාතන්ත්‍රවාදී දේශපාලනය හා ආණ්ඩු ක්‍රමය ශක්තිමත් කිරීමට පෙරමුණ ගත්තා.යුද්ධය අවසන් වූ පසු ඇතමකු විග්‍රහ කරන්න උත්සාහ කළේ එ.ජ.නි.ස යේ ප්‍රධාන දේශපාලන පක්‍ෂය වූ ශ්‍රීලනිපය ප්‍රජාතන්ත්‍ර විරෝධී දේශපාලන ප්‍රවාහයක් හැටියටයි. අපි වර්තමානය දැකිය යුත්තේ එය අතීතයේ පටන් ම සිදුවූ විකාශනය ද සළකා ගනිමින්. අද වුණත් අපිට පැහැදිළිවම දකින්න පුළුවන් කාරණයක් තමයි, එජාපය ට විකල්ප දේශපාලන ප්‍රවාහයන්, එක තැනකට ගෙන ඒමේ හැකියාව ශ්‍රීලනිපය ට ලැබී ඇති බව.මට මතකයි, එක් අවස්ථාවක ආචාර්ය සරත් අමුණුගම ශ්‍රීලනිපයේ මේ හැකියාව ගැන සඳහන් කළේ දේදුනු ස්වරූපයක් වශයෙනුයි. එනම් සියලු වර්ණ, මතිමතාන්තර එක් ප්‍රධාන කාරණයක් හා සම්බන්ධ කරමින් එකතු කිරීමේ හැකියාව ශ්‍රීලනිපය ට තිබුණා.ආරම්භයේ පටන් ශ්‍රීලනිපය සමහරුන් හඳුන්වා දුන්නේ සිංහල - බෞද්ධ ග්‍රාමීය ජනයාගේ පක්‍ෂයක් හැටියට යි. හැබැයි අද ඉතා පැහැදිලිව පෙනෙන ආකාරයට ශ්‍රී.ල.නි.ප. ය කිසිසේත් එවැනි පක්‍ෂයක් ම නොවෙයි. මහින්ද රාජපක්‍ෂ ජනාධිපතිතුමා පසුගියදා නැගෙනහිර දී කියා සිටියේ තමා සියලු ජනයාගේ ජනාධිපති බවයි. මං හිතන හැටියට එතුමා තමයි, අපේ රටෙන් බිහිවූ එකම ජනනායකයා භාෂා 3 න් ම ජනතාව ආමන්ත්‍රණය කිරීමේ හැකියාව තියෙන. කවුරුන් හෝ යම් ජන කොටසක් ව්‍යවහාර කරන භාෂාව කතා කරනවා කියන්නේ එම ජනතාව ට කරන විශාල සැලකිල්ලක්, ගෞරවයක්.මැකියාවෙලී රචනා කළ ‘කුමාරයා’ කෘතියෙන් පාලකයාට දෙන එක උපදෙසක් තමයි, තමන් නියෝජනය කරන ප්‍රදේශයේ ජනතාවගේ භාෂාව දැන සිටීම කියන කාරණය. භාෂාව දන්නවා කියන්නේ එම සංස්කෘතිය දැනගන්නවා කියන එකට යි. එමෙන්ම එම ජනයා පිළිබඳ යම් සැලකිල්ලක් - ගෞරවයක් – ඇල්මක් ඇතිකර ගන්නවා කියන එකයි. මේ නිසා අද මේ පක්‍ෂය සිංහල - බෞද්ධ – ග්‍රාමීය පමණක් නෙවෙයි, මේ රටේ සෑම ජන කොටසක්ම නියෝජනය කරන පුළුල් දේශපාලන පක්‍ෂයක්.ශ්‍රී ලනිපයේ 60 වසරක ඉතිහාසය විමසා බැලීමේ දී පක්‍ෂයෙන් විශාල දායකත්වයක් ලැබී තිබෙන්නේ මේ රටේ දේශීයත්වය මූලික කරගත් සමාජ පරිවර්තනයන් සිදුකිරීමට යි. එමඟින් රට නවීකරණයන් දෙසට යොමුකර තිබීම දකින්න පුළුවන්. මෙය සාම්ප්‍රදායයික සමාජ තත්ත්වයක් නෙවෙයි. 56’ දී ආණ්ඩු බලය ලබාගැනීමෙන් පසු ශ්‍රී.ල.නි.ප.ය ගෙන ගිය ප්‍රතිසංස්කරණ ව්‍යාපාරයන් ගේ ප්‍රතිඵලයක් ලෙස සමාජයේ දේශපාලනිකව පමණක් නෙවෙයි, සමාජ – ආර්ථික වශයෙනුත් මුල්ලකට තල්ලුකර දමා සිටි ජන කොටස් සමාජයේ ඉදිරියටගැනීම සිදු වුණා.අධ්‍යාපනය සඳහා කරන ලද කාර්යභාරය හොඳ නිදසුනක්. 56 න් පසු සිංහලය රාජ්‍ය භාෂාව කිරීම නිසා ජාතිවාදී කෝලාහල හා ජනවාර්ගික ගැටුම් ඇතිවුණ බව ඇතමකුගේ මතයක්. මේ සිතුවිල්ල නිසා බණ්ඩාරනායක පවුලේ අය පවා බණ්ඩාරනායක අගමැතිතුමාට වෛර කරන්න පටන් ගත්තා. මේක විශාල අපරාධයක් ලෙස තමයි දැක්කේ. එහෙත්, මගේ අදහස නම් 56’ පෙරළියෙන් පසු සිංහල භාෂාව රාජ්‍ය භාෂාව කිරීම දේශපාලනයේ ප්‍රධාන කාරණයක්.මොකද, 1931 දී අපට සර්වජන ඡන්ද බලය ලැබුණත් අපේ රටේ ජනතාවට එහි වටිනාකම දැනුණේ නෑ. එය තේරුම් ගත්තේ 1956 සිදුවූ වෙනස්කම් සමඟ යි. විශේ්ෂයෙන් ඔවුන් එය අවබෝධ කර ගන්නේ භාෂාව හා ආගම ආශ්‍රයෙනුයි. දේශීයත්වය දෙසට ඇතිවූ නැඹුරුවමයි ඊට මුල් වුණේ. යටත් විජිත ක්‍රමය නිසා නැතිවූ භාෂා සංස්කෘතික ආදී අනන්‍යතාවන් මතුකොට ගැනීමේ වුවමනාව මේ ජනයාට තිබුණා.අනෙක බණ්ඩාරනායක මහතාගේ වුවමනාව වුණේ සිංහල පමණක් රාජ්‍ය භාෂාව කිරීම නෙවෙයි. බණ්ඩාරනායක අගමැතිතුමා බී.බී.සී. යට දුන් සම්මුඛ සාකච්ඡාවක් මා අන්තර්ජාලයෙන් දුටුවා. එය දකින්න ලැබීමත් මට විශාල ආඩම්බරයක් ඇති කළා. එතුමා පැහැදිළිවම කිව්වෙ සිංහල භාෂාව රාජ්‍ය භාෂාව කිරීම සහ උතුර – නැගෙනහිර පළාත්වල දෙමළ භාෂාවෙන් වැඩ කටයුතු කිරීමට ඉඩ සැලැස්වීම ගැනයි. ඒක තමයි මූලික අභිප්‍රාය වුණේ. නමුත් එය එපරිද්දෙන්ම කරන්න බැරි වුණා.භාෂා මඟින් අධ්‍යාපනයේ හා රැකියාවල විශාල අසමානතා මතු වී තිබුණා. සිංහල හා ඉංග්‍රීසි ගුරුවරුන් ගේ වැටුප් අතර පවා පරතරයක් තිබුණා. සිංහලයෙන් ජ්‍යෙෂ්ඨය සමත් අයට සහ ඉංග්‍රීසි භාෂාවෙන් ජ්‍යෙෂ්ඨය සමත් අයට දෙන රැකියාවල් පවා වෙනස්.ඒ නිසා මෙය නොවුණා නම් 71’ කැරැල්ල 61 දී වෙන්නත් ඉඩ තිබුණා. අද අපට එක් භාෂාවකට පමණක් සීමා වී සිටිය හැකි බවක් මෙයින් අදහස් වෙන්නෙ නෑ. ඒක තමයි ජනාධිපතිතුමා විශේෂයෙන් ‍ෛත්‍රභාෂා ප්‍රතිපත්තිය ගැන අවධාරණය භාෂාව ඉගෙන ගැනීමත් ඉතා යථාර්ථවාදී දෙයක්.අද වැඩිපුරම ඉංග්‍රීසි කතා කරන්නේ ඉංග්‍රීසිි මව් භාෂාව කරගත් රටවල නෙවෙයි. චීනයේ සහ ඉන්දියාවෙ මිලියන 350 ක් විතර ඉංග්‍රීසි කතා කරනවා. චීනයේ මිලියන 200 ක් විතර. කිසියම් රටක් තම රටේ අන් භාෂාවලට අමතරව ඉංග්‍රීසි හා පරිගණක දැනුම හොඳින් ලබා තිබේ නම් ඒ රටට ආර්ථික වශයෙන් ඉදිරියට යාමේ හැකියාව ඉතා වැඩියි.මේ වනවිට අපේ රටේ සාමය තහවුරු වී තිබෙනවා. ත්‍රස්තවාදය පරාජය කරනු ලැබුවා. රටේ ස්ථාවරත්වයක් ඇතිවීමට වත්මන් නායකත්වයත්, රණවිරුවන්ගේ දායකත්වයත් හේතු වුණා. සාමාන්‍යයෙන් අපේ ජනතාවට හරි ඉක්මනින් දේවල් අමතක වෙනවා.අද ජනාධිපතිතුමාගේ නායකත්වය හා ආරක්‍ෂක ලේකම් තුමාගේ මෙහෙයවීම යටතේ රණවිරුවන් සාමය ස්ථාපිත කිරීමේ කටයුතු වලට සම්බන්ධ කර තිබෙනවා. සාමයක් නැතිව සංවර්ධන කාර්යයන් සම්පූර්ණ කළ නොහැකියි. අද සංවර්ධන ක්‍රියාවලිය සඳහාත් රණවිරුවන්ගේ දායකත්වය ලබා ගනිමින් තිබෙනවා.අඩු ආදායම් ලබන රටක් ලෙස තිබූ ශ්‍රී ලංකාව අද ආදායම් ලබන රටක් ලෙස ඉදිරියට එමින් තිබෙනවා. ඉන්දියාවේ මානව සම්පත් සංවර්ධනය පිළිබඳ අමාත්‍යාංශයේ ලේකම්වරයා 2009 මාර්තු මස වැඩ මුලුවක් සඳහා මෙහි ආ අවස්්ථාවේ අපේ රටේ සංවර්ධනය ගැන විමතියකින් කතා කළේ.ලන්ඩන් විශ්වවිද්‍යාලයේ පශ්චාත් උපාධි පාඨමාලාවක, ‘යුද කාලීන ලංකාව’ (ලංකාවේ යුද්ධය පැවැති සමය ගැන), විශේෂ මොඩලයක් ලෙස අධ්‍යයනය කළා. යුද්ධයක් තිබියදී මේ රටේ සුබසාධනය, සංවර්ධනය වගේ කාරණාවල දියුණුව ගැන ඔවුන්ගේ අවධානය යොමු වුණා.අද වන විට යුද්ධය නිමා වී යටිතල පහසුකම් ආදිය විශාල ලෙස වර්ධනය වෙමින් තිබෙනවා. මහා පරිමාණ සංවර්ධන කාර්යයන් ද සිදුවෙනවා. හැබැයි අද ලබා දෙන්නේ මිලිටරි පුහුණුවක් නෙවෙයි. යම් විනයක් ඇතිව හැඩගැස්වීම අධ්‍යාපනයේ පරමාර්ථය අවසානයේ හොඳ පුරවැසියකු සමාජයට දායාද කිරීමයි මේ වැඩපිළිවෙළ මඟින් කෙරෙන්නේ.රටේ නැවත ත්‍රස්තවාදයක් ඇතිවීම වැළැක්වීම සඳහා කළ හැකි, කළ යුතු කාර්ය භාරය රජය ඉටු කරමින් සිටිනවා. සියලු ජන කොටස් අතර සමඟිය - සහෝදරත්වය තහවුරු කිරීම, රටේ සංවර්ධනය ආදී කාරණා ඊට අයත්. ප්‍රජාතන්ත්‍රවාදය තවදුරටත් ප්‍රසාරණය කරමින් රටේ ඉදිරි ගමන සඳහා ශ්‍රී.ලනි.ප.ය ප්‍රමුඛ වත්මන් රජයත්, රාජ්‍ය නායකත්වයත් විශාල කාර්යභාරයක් ඉටු කරමින් සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>03</day>
    </date>
    <link>http://www.dinamina.lk/2012/09/03/_art.asp?fn=f1209032</link>
    <topic>ශ්‍රී ලංකා නිදහස් පක්‍ෂ ගමන් මඟේ මහින්ද රාජපක්‍ෂ යුගය</topic>
    <author/>
    <content>දේශපාලන පක්‍ෂයක් බිහිවීම කෙරෙහි විෂයබද්ධ සාධක මෙන්ම පුද්ගල සාධක ද ඉවහල් වන බව පිළිගත් දේශපාලන සිද්ධාන්තමය කාරණයකි. අදට යෙදෙන (සැප්තැම්බර් 02 දාට) ශශ්‍රී ලංකා නිදහස් පක්‍ෂයේ 61 වෙනි සංවත්සරය හා මේ කාරණය සැසඳීමේදී පෙනී යන්නේ ශශ්‍රී ලංකා නිදහස් පක්‍ෂය බිහිවීමට මෙම සාධක දෙකින් පළමු සාධකය වැඩි වශයෙන් ඉවහල් වී තිබෙන බවයි. පශ්චාත් යටත්විජිත ශශ්‍රී ලංකාවේ නිදහස වඩා අර්ථපූර්ණය කරන දේශපාලන ව්‍යාපාරයක අවශ්‍යතාව, ශශ්‍රී ලංකා නිදහස් පක්‍ෂය බිහිවන අවදියේ වඩාත් ඉස්මතු වී තිබුණි.එක්සත් ජාතික පක්‍ෂයේ බටහිරගැති කොම්පදෝරු ධනේෂ්වර ප්‍රතිපත්තිය ජාතික අවශ්‍යතා උද්දීපනය නොකළ අතර තවදුරටත් යටත් විජිත දේශපාලනික අවශ්‍යතා ඉස්මතු කළේය. එම තත්ත්වයන් යටපත් කරමින් ජාතික අවශ්‍යතාව සපුරාලීමට ශශ්‍රී ලංකා නිදහස් පක්‍ෂය බිහිවීම දේශපාලන පක්‍ෂයක් ආරම්භ වීමට බලපාන විෂය මූලික සාධකය පරිපූර්ණ කළේය.එක්සත් ජාතික පක්‍ෂයේ නියෝජ්‍ය නායකයා ලෙස එවකට සභානායක හා සෞඛ්‍ය, පළාත් පාලන අමාත්‍යවරයා වූ එස්. ඩබ්ලිව්. ආර්. ඩී. බණ්ඩාරනායක මහතාට එක්සත් ජාතික පක්‍ෂය තුළ ප්‍රමාණාත්මක ඉඩකඩක් විවෘත නොවීම ප්‍රාථමික වශයෙන් වුවද පුද්ගලබද්ධ සාධකයක් ලෙස ශශ්‍රී ලංකා නිදහස් පක්‍ෂය බිහිවීමට බලපෑ සාධකයක් ලෙස (සුළුවෙන් හෝ) සැලකිය හැකිය.ශ්‍රී ලංකා නිදහස් පක්‍ෂයේ වසර 61 ක ගමන් මඟේ ජාතික අවශ්‍යතාව වෙනුවෙන් පක්‍ෂය ඉටු කරන ලද කාර්ය භාරයන් සහ ජාතික අවශ්‍යතා සපුරාලීමට කටයුතු කිරීමේදී පක්‍ෂය මුහුණ දුන් අභියෝග යනුවෙන් 61 වසරක ශ්‍රී ලංකා නිදහස් පක්‍ෂයේ ගමන් මඟ ප්‍රධාන කොටස් දෙකකට විච්ඡේදනය කළ හැකිය.මෙහි සඳහන් පළමු කාරණය සැලකීමේදී ශශ්‍රී ලංකා නිදහස් පක්‍ෂය ජාතික අවශ්‍යතාවන් සපුරාලීම සඳහා ගනු ලැබූ විශිෂ්ට පියවර ලෙස ඉතිහාසයේ පිටු අතරට එකතු කළ පළමු අවස්ථාව වන්නේ පනස් හයේ මහා පෙරළියයි. සඟ, වෙද, ගුරු, ගොවි, කම්කරු පංච මහා බලවේගය නියෝජනය කළ ප්‍රභූ®වරුන්ට ජාතික දේශපාලනයේ නියෝජනයක් හිමිවූ අතර 1948 නාමමාත්‍ර නිදහස අර්ථපූරණය කරන පළමු පියවර තැබීමට පනස් හයේ ජයග්‍රහණය ඉවහල් විය.පනස් හයේ ජයග්‍රහණයේ තිඹිරිගෙයින් උපන් විජයග්‍රහණය වනාහි එම ජයග්‍රහණයෙන් අඩසිය වසකට හෙවත් පනස් වසරකට පසු පනස් හයේ දරුවන්ට මෙරට ජාතික දේශපාලනයේ වගකීම උරුම වීමයි. එම ජයග්‍රහණය නම් 2005 ජනාධිපතිවරණයේදී මහින්ද චින්තන ප්‍රතිපත්තිය පෙරදැරිව ජාතික නායකත්වයට පත් ජනාධිපති මහින්ද රාජපක්‍ෂ මැතිතුමාගේ ජයග්‍රහණය ලෙස හැඳින්විය හැකිය. පනස් හයේ වැපිරූ සරු බීජවල අස්වැන්න පනස් වසරකට පසු නෙළා ගැනීමට හැකි වීම ශශ්‍රී ලංකා නිදහස් පක්‍ෂය වසර 61 ක ගමන් මඟේ ලද සුවිශේෂී ජයග්‍රහණයකි.පනස් හයේ පෙරළීයේ විශිෂ්ට ප්‍රතිඵලය වන 2005 ජයග්‍රහණය ආරම්භ වන්නේ ජාතික වශයෙන් මෙන්ම ජාත්‍යන්තර වශයෙන් ද ශ්‍රී ලංකා නිදහස් පක්‍ෂයේ දේශපාලන ගමන් මඟ අභියෝගකාරී මාවතකට ප්‍රවේශ කරවමිනි. බණ්ඩාරනායක අගමැතිතුමන් බිහිකළ බණ්ඩාරනායක මැතිනිය ශක්තිමත් කළ ශශ්‍රී ලංකා නිදහස් පක්‍ෂය වර්තමානයේ මහින්ද රාජපක්‍ෂ ජනාධිපතිතුමා පෝෂණය කරන්නේ අගමැති දෙපළ මුහුණ දුන් අභියෝග ද ඉක්මවූ ජාත්‍යන්තර මට්ටමේ නන්විධ අභියෝගයන්ට නොසැලී තිරසාර ලෙස මුහුණ දෙමිනි.ශ්‍රී ලංකා නිදහස් පක්‍ෂයේ ආරම්භයේ සිට විවිධ අවස්ථාවන්හිදී විවිධ කුමන්ත්‍රණයන්ට මුහුණ දී තිබේ. උදාහරණ ලෙස 1959 බණ්ඩාරනායක ඝාතනය, 1962 රාජ්‍ය විරෝධී කුමන්ත්‍රණය, 1964 රාජාසන කථාව පරාජය කිරීම, 1971 සහ 2001 ආණ්ඩු පෙරළිය ආදී සිද්ධීන් දැක්විය හැක. එම සියලු කුමන්ත්‍රණ සහ අභියෝග අභිබවා ගිය අතිශය බියකරු සහ ත්‍රාසජනක කුමන්ත්‍රණය වන්නේ 2005 මහින්ද චින්තන පුනර්ජීවන යුගය ආපසු හැරවීම සඳහා දියත් කරන ලද සහ මේ දක්වා ක්‍රියාත්මක වන බිහිසුණු කුමන්ත්‍රණයයි.2005 ජනාධිපතිවරණයට මුහුණ දුන් අවස්ථාවේ සිට එම ජනාධිපතිවරණයෙන් මහින්ද රාජපක්‍ෂ මැතිතුමා පරාජය කරවීමට පක්‍ෂයේම ඇතැම් නායක නායිකාවන් කරන ලද කුමන්ත්‍රණවල සිට මානුෂීය මෙහෙයුම ආපසු හැරවීම දක්වා වූ ක්‍රියාවලියත් 2010 ජනාධිපතිවරණයේදී විටෙක වාමාංශික සහ ප්‍රගතිශීලී යැයි කියාගන්නා බලවේගයන්ගේ සිට දෙමළ ඊළමක් වෙනුවෙන් පෙනී සිටි සියලු බලවේග ජනාධිපති මහින්ද රාජපක්‍ෂ මැතිතුමා පරාජය කිරීම සඳහා එකම වේදිකාවක එකම පෙළකට සිටගැනීම නිදහසින් පසු ලාංකේය දේශපාලන ගමන් මඟේ ජාතික නායකයෙකු සහ දේශපාලන පක්‍ෂයක් මුහුණ දුන් තියුණු සහ තීරණාත්මක අභියෝගයක් ලෙස සටහන් කළ හැකිය.නමුත් එම සියලු උත්සාහයන් පරාජය කරමින් 2005 සිට මේ දක්වා සෑම මැතිවරණයකදීම ශ්‍රී ලංකා නිදහස් පක්‍ෂය ජයග්‍රහණය කිරීමටත්, ශ්‍රී ලංකා නිදහස් පක්‍ෂය නායකත්වය දෙන ආණ්ඩුවේ සියලු ජනතාවාදී වැඩසටහන් සාර්ථක වීම පිටුපසත් ඇති එකම මනෝමූල හා විෂයමූල සාධකය වනාහි මහින්ද රාජපක්‍ෂ දේශපාලන ප්‍රපංචයයි.මහින්ද රාජපක්‍ෂ ජනාධිපතිතුමා අනුහස්ජනක නායකත්වයකට වඩා ජනමූල නායකත්වයක් ලෙස කැපී පෙනෙන සාධකය වන්නේ ඔහු සැබෑ ලෙසම ජනතාව මත පිහිටා කටයුතු කරන ජනතාව අතුරින් මතු වූ ජනතාවාදී නායකයෙකු වන බැවිනි. ජනාධිපති මහින්ද රාජපක්‍ෂ මැතිතුමාගේ දේශපාලන භාවිතාව සැම විටම ජනතාව විශ්වාස කිරීමට හේතුපාදක වී ඇත්තේ ද ඔහු ගන්නා සෑම තීන්දුවක්ම ජනතාවගේ පැත්තෙන් සිට ගන්නා තීන්දුවක් වන බැවිනි.මිනිසාගේ පරම යුතුකම මිනිසාට සේවය කිරීම යනු ශ්‍රී ලංකා නිදහස් පක්‍ෂයේ නිර්මාතෘ දිවංගත බණ්ඩාරනායක ශ්‍රීමතාණන්ගේ චින්තනයයි. එම චින්තනය යථාර්ථවාදී චින්තනයක් බව සටහන් කළේ වර්තමාන ජනාධිපති මහින්ද රාජපක්‍ෂ මැතිතුමායි. කලකට පෙර රාජ්‍ය නායකත්වය සහ ජනතාව අතර දුරස්ථ බවක් පැවතිනි. එම දුරස්ථ බව අවම කළේ ජනාධිපති මහින්ද රාජපක්‍ෂ මැතිතුමායි. එසේ වන්නේ එතුමා ජනතාව අතරින් මතු වූ ජනතාව අතර ජීවත් වන ජනමූල නායකයෙකු වන බැවිනි.ශ්‍රී ලංකා නිදහස් පක්‍ෂයේ වුවත් එහි නන්විධ දේශපාලන චරිත පිළිබඳව රටේ ජනතාවට ඇත්තේ විවිධ සහ විෂම නිර්වචනයන්ය. නමුත් ඒ සියලු තත්ත්වයන් යටපත් කොට ජනාධිපති මහින්ද රාජපක්‍ෂ මැතිතුමා පිළිබඳ ජනතාව තුළ ගෞරවයක් හා ලෙන්ගතුකමක් පවතින්නේ එතුමා තුළ ඇති ජනතාවාදී ගුණාංගය හේතුවෙනි. ඇතැම් විටෙක ජනාධිපති මහින්ද රාජපක්‍ෂ මැතිතුමාගේ දේශපාලන භාවිතය කවර දේශපාලන න්‍යායක් දැයි කෙනෙකුට ප්‍රශ්න කළ හැකිය. සන්ධාන ආණ්ඩුවේ දේශපාලන පක්‍ෂ කළමනාකරණය කරන තැන සිට ජාත්‍යන්තර දේශපාලන සාධක කළමනාකරණය දක්වා මහින්ද රාජපක්‍ෂ ජනාධිපතිතුමා දක්වන පරිණත බව වර්තමානය පිළිබඳ අනාගතයේ ලියවෙන ඉතිහාසයේදී විශේෂයෙන් සටහන් වනු ඇත.කලකට පෙර ලාංකේය දේශපාලනයේ උපාය මාර්ගික භාවිතයේ දක්‍ෂතම දේශපාලනඥයා ලෙස හිටපු ජනාධිපති ජේ. ආර්. ජයවර්ධන මහතා පිළිබඳව සඳහන් කළේය. නමුත් ඔහුගේ භාවිතය කෙටි කාලීන දේශපාලන පැවැත්මක් උදෙසා කරන ලද සැලසුම් ලෙස ඇතැම් දෙනා සලකයි. එහෙත් ජනාධිපති මහින්ද රාජපක්‍ෂ මැතිතුමාගේ දේශපාලන භාවිතය හුදු දේශපාලනඥයෙකු ඉක්මවා ගිය රාජ්‍යතාන්ත්‍රිකයෙකුගේ පරිණත බව ප්‍රදර්ශනය කරයි. මහින්ද රාජපක්‍ෂ ජනාධිපතිතුමාගේ දේශපාලන න්‍යාය සහ භාවිතය මීට පෙර ප්‍රකාශිත කවර නම් හෝ දේශපාලන න්‍යායකට ආදේශ කළ නොහැක. ලෝකයේ සිටි කවර නම් හෝ රාජ්‍ය තාන්ත්‍රිකයෙකුගේ දේශපාලන භාවිතයකට ඔහුගේ දේශපාලන භාවිතාවන් ආදේශ කළ නොහැක. ලෝකයේ පිළිගත් දේශපාලන මතය වන්නේ යම් න්‍යායක් භාවිතාවක් වන බවයි. නමුත් මහින්ද රාජපක්‍ෂ ජනාධිපතිතුමාගේ දේශපාලන භාවිතය අනාගතයේදී දේශපාලන විද්‍යාව පිළිබඳ ආචාර්යවරයෙකු හෝ මහාචාර්යවරයෙකු දේශපාලන න්‍යායක් බවට පත් කරනු ඇත.මහින්ද රාජපක්‍ෂ මැතිතුමාගේ දේශපාලන චින්තනයේ සුවිශේෂීතම ලක්ෂණය වනාහී ඒ තුළ ඇත්තා වූ උපාය මාර්ගික භාවිතයයි. අසල්වැසි ඉන්දීය දේශපාලන සාධකය කළමනාකරණයේදී මෙන්ම කලාපීය දේශපාලනයේ දී චීන සාධකය කළමනාකරණයේදී ද, එතුමා අනුගමනය කරන උපාය මාර්ගික භාවිතය මීට කදිම නිදසුනකි. වරක් ජනාධිපතිතුමා ප්‍රකාශ කළේ ඉන්දියාව අපගේ ඥාතියා බවයි. චීනය පිළිබඳව එතුමා සඳහන් කළේ චීනය යනු අපගේ සමීපතම මිත්‍රයා බවයි. මේ වනාහි ජාත්‍යන්තර දේශපාලන සාධකයේදී මහින්ද රාජපක්‍ෂ ජනාධිපතිතුමාගේ උපාය මාර්ගික භාවිතය පෙන්නුම් කරන එක් සරල උදාහරණයක් පමණි.හම්බන්තොට වරාය රාජ්‍ය මන්ත්‍රණ සභා යුගයේ සිට විටින් විට මහජන මන්ත්‍රී මණ්ඩලවල සාකච්ඡාවට ලක්වූ මාතෘකාවක් වුවත් එය යථාර්ථයක් කළේ ජනාධිපති මහින්ද රාජපක්‍ෂ මැතිතුමායි. එම වරාය සිහිනයක්ව තිබියදී එය යථාර්ථයක් වීම වැළැක්වීමට දශක ගණනාවක් මුළුල්ලේ ආසියානු කලාපයේ වානිජ වරායන් පවත්වාගෙන යන ඇතැම් රටවල් නන්විධ බාධා ඇති කළ බව රහසක් නොවේ. නමුත් ඒ සියලු බාධක පරාජය කොට හම්බන්තොට වරාය යථාර්ථයක් වන්නේ ජනාධිපතිතුමාගේ නිවැරදි උපායමාර්ගික භාවිතය නිසාවෙනි.ලොව දරුණුතම ත්‍රස්තවාදී සංවිධානය ලෙස අර්ථ නිරූපනය කළ කොටි සංවිධානය පරාජය කිරීම ද මේ උපායමාර්ගික භාවිතයේ අද්විතීය අවස්ථාවකි. ජේ. ආර්. ජයවර්ධන ජනාධිපතිවරයාගේ සිට චන්ද්‍රිකා බණ්ඩාරනායක කුමාරණතුංග ජනාධිපතිවරිය දක්වා සියලු රාජ්‍ය නායකයින්ට කොටි සංවිධානය පරාජය කිරීමට නොහැකි විය. නමුත් ජනාධිපති මහින්ද රාජපක්‍ෂ මැතිතුමාගේ උපායමාර්ගික භාවිතය ත්‍රස්තවාදය භූ®මියෙන් පරාජය කිරීමට තරම් ශක්තිමත් විය.කොටි ත්‍රස්තවාදයේ මතවාදී මුහුණුවර පරාජය කිරීම අද රට හමුවේ ඇති තවත් අභියෝගයකි. ජාතික වශයෙන් පමණක් නොව ජාත්‍යන්තර වශයෙන් ද කොටි මූලෝපායන් බලගැන්වී තිබේ. මානව හිමිකම් මුවාවෙන් රටට එරෙහිව එන අභියෝග වනාහි කොටි සංවිධානයේ සහ ඔවුනට හිතවත් ඇතැම් ජාත්‍යන්තර සංවිධානයන්හි අවශ්‍යතාවයන් ප්‍රකාශ කිරීමකි. එම සියලු කාරණා හමුවේ ජනාධිපති මහින්ද රාජපක්‍ෂ මැතිතුමාගේ උපාය මාර්ගික භාවිතය කොටි සංවිධානයේ මතවාදී මුහුණුවර යම් ප්‍රමාණයකට හෝ අඩපණ කිරීමට ඉවහල් වී ඇත. ජාත්‍යන්තර සාධක කළමනාකරණයේදී ජනාධිපතිතුමන් ප්‍රදර්ශනය කරන පරිපූර්ණ බව ජාත්‍යන්තර සබඳතා විෂයට ද අනාගතයේදී නව පිටුවක් එකතු කරනු ඇත.මේ සියලු සාධකත් සමඟ ලාංකේය දේශපාලන ගමන් මඟේ ශශ්‍රී ලංකා නිදහස් පක්‍ෂයේ ගමන් මඟ සහ මහින්ද රාජපක්‍ෂ ප්‍රපංචය සුවිශේෂී වනවාට කිසිදු සැකයක් නැත. වසර 61 ක ශශ්‍රී ලංකා නිදහස් පක්‍ෂ ගමන් මඟේ මහින්ද රාජපක්‍ෂ ජනාධිපතිතුමාගේ වසර හතක පරිණත දේශපාලන භාවිතය ශශ්‍රී ලංකා නිදහස් පක්‍ෂයට අලුත් පිටුවක් එකතු කර තිබේ. ශ්‍රී ලංකා නිදහස් පක්‍ෂය ජාතික දේශපාලන ගමන් මඟ ඉක්ම වූ ජාත්‍යන්තර දේශපාලනයේ සක්‍රීය දේශපාලන සාධකයක් ලෙස බලගැන්වීමට මහින්ද රාජපක්‍ෂ ජනාධිපතිතුමාගේ උපාය මාර්ගික භාවිතයෙන් පෝෂණය වූ ජනමූල නායකත්වය ඉවහල් වී තිබෙන බව සඳහන් කළ හැකිය.ඉන්දික ජයරත්නඅධ්‍යක්‍ෂ (ප්‍රවෘත්ති හා කාලීන වැඩසටහන්)ශ්‍රී ලංකා ගුවන් විදුලි සංස්ථාව.</content>
  </post></root>