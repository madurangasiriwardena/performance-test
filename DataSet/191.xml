<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=as1003286</link>
    <topic>තලෙයි මන්නාරමේ එකම පන්සල</topic>
    <author>නිහාල් පී. අබේසිංහ</author>
    <content>අපට ඕනෑ වුණේ මේ අය මරණයෙන් බේරා ගන්නයිඅම්මා මරණ මංචකයේදීත් අපට උගැන්නුවෙ තමන්ගෙ යුතුකම් හරියට කරන්නයිමතක සුවඳමෙහේ කාටවත් හොඳට ඉන්න බෑ ඒත් මං ඉන්න බලන්නම්රටක සම්පත් විනාශ කරන්නා පවට බිය නැත්තේයතලෙයි මන්නාරමේ එකම පන්සලනෙළුම් විලඋතුරු පළාතේ මන්නාරම දිස්ත්‍රික්කයේ වැඩි කොටසක් පිහිටා ඇත්තේ මන්නාරම දූපත ඇතුළත භූමි භාගයේය. එය මෙරට විශාලම දූපත ද වෙයි. මේ දූපතේ කෙළවර ප්‍රදේශය හඳුන්වන්නේ තලෙයි මන්නාරම ලෙසයි. මෙහි සිට ඇති ආදම්ගේ පාලම මඟින් ශ්‍රී ලංකාව - ඉන්දියාව නොගැඹුරු ජල තීරයක් සහිතව සම්බන්ධ වේ. මේ තලෙයි මන්නාරමේ ලංකාව කෙළවරේ පිහිටි එකම විහාරස්ථානය තලෙයි මන්නාරමේ සිරි වාලුකාරාමය ලෙස හැඳින්වේ.1948 දී ආරම්භ කළ මේ විහාරස්ථානයට වසර 60 කට අධික ඉතිහාසයක් තිබේ. පසුගිය වසර 30 ක කොටි ත්‍රස්තවාදී පීඩනයෙන් පසු අදත් ඒ විහාරස්ථානය නිරුපද්‍රිතව පැවතීම මෙරට සිංහල බෞද්ධ ජනතාවගේ සතුටට හේතුවකි.නොයෙක් දුක් ගැහැට මැද වසර 2000 සිටම සිරි වාලුකාරාමයේ විහාරාධිපති ලෙස කටයුතු කරන්නේ වලල්ලාවිට විමලසිරි හිමිපාණන්ය. උන් වහන්සේ පවසන පරිදි තලෙයි මන්නාරමේ ඇති එකම හා පැරැණිම පන්සල මෙය වේ.“අපි දැන් වසර 10 ක් මෙහි වැඩ වෙසෙනවා කොටි ත්‍රස්තවාදීන්ගේ නොයෙකුත් තර්ජන පීඩන පැමිණියා. එමෙන්ම මෝටාර් කාලතුවක්කු වෙඩි උණ්ඩ පවා අප පන්සල අසලට වැටුණා. ඒත් අපි මේක දාලා ගියේ නැහැ. නාවුක හමුදාව අපිට දානේ දෙනවා. දුක සැප බලනවා. අපිත් ඒ අයට පුළුවන් විධියට ආගමික කටයුතුවලට උදවු කරනවා. පසළොස්වක දිනට නාවික හමුදාව සියලු ආගමික වතාවත් කරනවා. සමහරු සිල් ගන්නවා.ඒක රටටම ආදර්ශයක්. කවුරු මේ ප්‍රදේශයේ නාවික හමුදා ආඥාපති වුණත් අපිත් සමඟ කිට්ටුවෙන් ආශ්‍රය කරනවා. අපේ අවවාද අනුශාසනා ලබා ගන්නවා. පසුගිය යුද්ධය දරුණු ලෙස තිබුණු කාලේ අපි හමුදාවට ආශිර්වාද කළා බෝධි පූජා තිබ්බා. සෙත් පැතුවා. පිරිත් කිව්වා. කඳවුරුවලට ගොස් පිරිත් නූල් බැන්දා.නාවුක හමුදාව අපේ බඩ ගින්දර නිව්වත් 2009 මැයි වන තුරු හිතේ ගින්දර තිබුණා. ජනාධිපතිතුමයි ආරක්ෂක ලේකම් තුමයි යුද්දෙ ඉවර කරපු නිසා දැන් නම් සිතට ලොකු සහනයක් තියෙනවා. හිතේ ගින්දර දැන් නැහැ.මෙතන පන්සල අක්කර එක හමාරක් තිබෙනවා. හරියට ආවාසයක් අපට නැහැ. ධර්ම ශාලාවක් නැහැ. මේ කාමරයයි සාලයයි විතරයි තිබෙන්නේ. බැසිල් රාජපක්ෂ මහත්තයා අපේ සංඝාවාසය හැදීමට රුපියල් 1377000 ක් දුන්නා. අපි දැන් සංඝාවාසය හදාගෙන යනවා.ඉදිරියටත් අපිට නාවුක හමුදාව උදව් කරනවා. දැන් ඉස්සර වගේ හිතේ ගින්දරක් නැහැ. දැන් මේ පැත්තට නිතර නිතර සිංහල අය එනවා. ඒ 9 විවෘත කළාට පස්සේ දැන් අපේ ජනතාවට රටේ හැම තැනම ඇවිදින්න පුළුවන්. ඉස්සර අපට දකින්න පුළුවන් වුණේ නාවික හමුදාවේ සිංහල අය පමණයි. දැන් දකුණේ සිංහල බෞද්ධ අය ඇවිල්ලා අපේ සුවදුක් අහලා යන එකත් ලොකු සතුටක්.” වලල්ලාවිට විමලසිරි හිමියෝ පැවසූහ.මෙවැනි විහාරස්ථානවලට මේ රටේ සිංහල බෞද්ධ ජනතාවගේ උදව් අවශ්‍යය. ඔබත් උතුරේ සංචාරයක යෙදෙන විට මේ පන්සල පිළිබඳව අවධානය යොමු කරන්න. මේ සුරැකීම අපේ යුතුකමකි. මන්නාරමේ පාලම බැස තලෙයි මන්නාරම පාරේ කිලෝමීටර් 25 ක් පමණ තලෙයි මන්නාරම දෙසට යන විට මන්නාරම - තලෙයි මන්නාරම පාර අසලම මේ සුවිශේෂ විහාරස්ථානය පිහිටා තිබේ. උතුරු වසන්තය වැඩ සටහනෙන් මන්නාරම දියුණු කිරීමට පියවර රැසක් ගෙන ඇති මේ වකවානුවේ මේ සිරි වාලුකාරාමය ද දියුණු කර මන්නාරමේ බෞද්ධ ප්‍රබෝධයක් ඇති කිරීම සදානුස්මරණීය සිදුවීමක් වනු ඇත.නිහාල් පී. අබේසිංහසේයාරූ - ඉන්ද්‍රජිත් පෙරේරා</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=as1003287</link>
    <topic>නෙළුම් විල</topic>
    <author/>
    <content>අපට ඕනෑ වුණේ මේ අය මරණයෙන් බේරා ගන්නයිඅම්මා මරණ මංචකයේදීත් අපට උගැන්නුවෙ තමන්ගෙ යුතුකම් හරියට කරන්නයිමතක සුවඳමෙහේ කාටවත් හොඳට ඉන්න බෑ ඒත් මං ඉන්න බලන්නම්රටක සම්පත් විනාශ කරන්නා පවට බිය නැත්තේයතලෙයි මන්නාරමේ එකම පන්සලනෙළුම් විලඇය යමක් - කමක් ඇති පවුලක එක ම දියණිය ය. එහෙයින් ම අන්තර්ජාතික තලයේ උසස් අධ්‍යාපන ආයතනයක ඉගෙන ගැනීමට ඇයට වාසනාව තිබිණ.ගුණසිංහ හෙට්ටිආරච්චිඑහිදී ඇගේ නෙත සිත දිනූ තරුණයෙක් විය. ඔහු ඉන්දීය ජාතිකයෙකි.ඔවුහු ආදරයෙන් බැඳී ගත්හ.එහෙත් තම සිහිනය කිසි දින සැබෑ නොවන බව ඇගේ යටිසිත දත්තේ ය.ඉන්දීය තරුණයකුට තමා ගේ අනාගතය බාර දීමට මාපියන් කිසිසේත් කැමැති නැති බව ඕ දත්තා ය.’අපි ඊළඟ ආත්මෙදි හරි එක්වෙමු’දෙදෙනා අවසන් සමුගැනීමේ දී ගිවිස ගත්තේ එබැවිනි.කාලය දිගින් දිගටම ගෙවී ගිය ද ඉන්දියාවේ සිට ඇයට ආ ලිපි නම් නැවතුණේ නැත. ඇය රහසින් ඒවා සිඹ සඟවා තැබුවාය.ඉහළ තලයේ රැකියා අවස්ථා ඈ වෙත ළඟා වෙමින් පැවතිණ. ඇගේ අත ගැනීමට ධනවත් තරුණයන් ගේ නම් ද යෝජනා විය.මේ සියල්ල හමුවේ ඇගෙන් පළ වූයේ ගොළුවත ය.ඇයට හිසරදයක් දැනිණ. අහර ගැනීම අරුචි විය. ක්ලාන්තය හැදිණ.මේ සියල්ල දරා ගනිමින් ඇය සයනයෙහි ම වැතිර සිටින්නට වූවාය.මාපියෝ කලබලයට පත්වූහ. ඔවුහු ඇය ඉහළ පෙළේ වෛද්‍යවරයකු වෙත ගෙන ගියහ.’මෙයාගෙ මොළයට සම්බන්ධ ස්නායු පද්ධතියේ ගැටලුවක් තියනවා’ වෛද්‍ය නිගමනය එසේ වූයේ ය.ප්‍රතිකාර ඇරඹිණි. එහෙත් රෝගය අවසන් නොවිණ. ඇය සිය දිවිය පිළිබඳ ඉරණම ස්වභාව ධර්මයාට බාර කළාය.අවසානයේ වෛද්‍යවරු නිගමනයකට ආහ. ඒ වූ කලි බරපතළ සැත්කමකි.සැත්කමට අදාළ වෛද්‍ය උපකරණ හා බෙහෙත් සොයා ගැනීම තවත් සටනක් බවට පත්විය. ඊට අදාළ දුර්ලභ බෙහෙත් ඉන්දියාවෙන් ගෙන්වා ගැනීමට ඔවුනට ක්‍රමවේදයක් නොවීය.දිනෙන් දින කෘශ වන තම දියණිය දෙස බලා මාපියෝ තැවෙන්නට වූහ.’නායිදු! නායිදු! අනේ නායිදු එන්න!’ ඇය ලෙඩ ඇඳේ සිට කොඳුරන්නට වූවා ය.තම දියණිය රෝගයෙන් දුබල වී දොඩවති’යි මාපියෝ සිතූහ.’තාත්තෙ, මට නායිදු බලන්න ආසයි! එයාට එන්න කියන්න!’ දියණිය බිඳුණු හඬින් ඇවිටිලි කළාය.දියණිය නිතර නිතර මුමුණන ‘නායිදු’ සොයා ගැනීම තවත් ගැටලුවක් විය.දියණිය දිනක් කොළ කැබැල්ලක් පියා වෙත දිගු කළාය. නායිදුගේ ලිපිනය එහි වූයේය.තමා කොළඹ රැකියාවක නිරතව සිටින බව අවසන් වරට නායිදු ඇයට ලිවූ ලිපියේ සඳහන් ව තිබිණ. දියණිය පියාට දිගු කළේ ඒ ලිපිනයය.මේ තත්ත්වයට පත්වූ පියකුට නොකළ හැකි දෙයක් නැත.පැය ගණනකට පසු නායිදු ඇය ඉදිරියට ආවේය.දෑස් යුග මොහොතකට එක් විය.වැළැඳගත් ඔවුනගේ දෑස් තෙත් විය.’ඔයාල බයවෙන්න එපා! මං බේත් ටික ගේනව! ඔයාලගෙ දුව මං බේරගන්නව!’තරුණයා ගේ හඬ නොසැලෙනසුලුය.දියණිය තමන්ට නොකී ලොකු රහසක් හිර කරගෙන කලක් තිස්සේ දුකට පත්ව සිටි බවත් රෝගයට එය ම හේතුවී ඇති බවත් මාපියනට වැටහුණේ මෙවිට ය.ඉන්දීය ඖෂධ ආයේ ඉන්දීය වෛද්‍යවරුන් ද සමඟ ය.දිගු සැත්කමක් කැරිණි.ඇයට නැවත ජීවිතය ලැබෙන ලකුණු පහළ විය.නායිදු කියන්නෙ බැංගලෝර් ප්‍රාන්තෙ ප්‍රධානියාගෙ පුතා. එයා ඉගෙන ගත්තෙ ඔයාගෙ දූත් එක්ක.නායිදු නිතර ම අපට ඔයාගෙ දූ ගැන කියනව.’ ඉන්දීය නිලධාරීහු රෝගී තරුණිය ගේ මාපියනට හෙළි කළහ.මෙතැන් සිට මේ කතාව ගලා යන්නේ ඉන්දීය චිත්‍රපටයක අවසානය සේ ය. එහෙයින් ඉදිරිය ප්‍රීතිදායකය.ආදරය දේශ සීමා පමණක් නොව මරණයේ සීමාව ද තරණය කළ හැකි බව මේ පෙම්වත්තු ඔප්පු කළහ.  කැලණියේ පුෂ්පනාත් ජයසිරි මල්ලිකාරච්චි මහතා විසින් යොමුකරන ලද ලිපියක් ඇසුරිනි.  මා විශ්‍රාම ගැනීමට පෙර සේවාව කළ පාසලේ ලිපිනයට ආ ලිපියක් කෙසේ හෝ මා අතට පත් විය.එය එවා තිබුණේ කලකට පෙර මගෙන් ඉගෙන ගත් ශිෂ්‍යාවකි. එහෙත් ඇය සිය නම-ගම සඳහන් කර නැති නිසා ඇය කවුරුන් දැයි සිතා ගැනීම අපහසු ය.ඇය අද වන විට පසුවන්නේ කිසියම් ව්‍යාකූල තත්ත්වයක බව ලිපියෙන් පෙනේ.ගුරුවරයකු වශයෙන් ඇයට කිසියම් අස්වැසිල්ලක් ලබා දීමට මට හැකි වුව ද ඇගේ අනන්‍යතාව සොයා ගැනීමට නොහැකි වීම මහත් ගැටලුවකි.මේ ලිපිය මගේ අනන්‍යතාව සමඟ නෙළුම්විලේ පළ කරන්නේ නම් ඇය මා නිසැක ව ම අමතන බව මම දනිමි. ඇය ද මා මෙන්ම නෙළුම්විල කියවන බව ඇය ලිපියෙහි සඳහන් කර ඇති බැවිනි.කරුණාකර ඇගේ ජීවිතයට සහනය සැලසීමට උපකාරී වන්න.  පිටබැද්දර, සියඹලාගොඩ, ගුණපාල ජයතිස්ස මහතා (දු: අංකය 041 – 5714665) විසින් යොමු කරන ලද ලිපියක් ඇසුරිනි.උක්ත ලිපිය ලියා ඇති ජයතිස්ස මහතා තමන් වෙත නිර්නාමිකව ලැබුණු ලිපියේ ඡායා පිටපතක් අමුණා තිබේ. ඒ මහතා ගේ ඉල්ලීම පරිදි, ඒ ඇසුරින් ලියන ලද කෙටි සටහනක් පහත දැක්වෙයි.මම විවාහක එක් දරු මවක්මි.අද මගේ දියණිය මෙන් එදා මම ද මගේ පවුලේ එක ම දියණිය වීමි.මගේ මව දරුවන් නොරිස්සූ කතකි. එක් දරුවකුට වඩා බිහි කළ හැම දරුවකු ම ඇගේ බලවත් දෝෂ දර්ශනයට ලක් විය.මා විවාහ වූයේ සිය කැමැත්තට ය. ඒ වූ කලි හදිසි තීරණයකි.”ආලය අන්ධ ය. නමුත් විවාහයෙන් පසු ඇස් ඇරෙයි.” යන කියමන අද මා හමුවේ සත්‍ය වී තිබේ.අද මගේ සැමියා එදා මා සිතා සිටි පෙම්වතා නොවේ.සැමියාත්, මමත් අද එක ම නිවසෙහි වෙන් ව වසමු. හිතේ ඇති පීඩාව ගැන කියන්නට කිසිවෙක් නැත.ගොළුවත ම රකිමි. එහෙත් එය මට ම හානිදායක බව වැටහෙයි. ‘ජීවිතයෙන් පලා යන්නැ’යි නිතර නිතර හිත කියයි.  හදිසියේ අසනීප වූ මා, බිරිය විසින් පවුලේ වෛද්‍යවරයා වෙත රැගෙන යන ලදී. වෛද්‍ය උපදේශය වූයේ මා රෝහල්ගත කළ යුතු බව ය.බිරිය වහා ම ත්‍රිරෝද රියක් ගෙන්වා මා එහි නංවා නැවත නිවෙසට ගොස් රෝහල් ගත කිරීමට ඇවැසි අඩුම – කුඩුම ද පටවා ගත්තා ය.අප නැගී ආ ත්‍රිරෝද රිය රෝහල් බිම නතර විය.’මහත්තයව නතර කරල එනකං ඔයා ඉන්න. මං එනවා’ රියැදුරාට එසේ කී මා බිරිය අනතුරු ව මා වත්තන් කර ගෙන රෝහල තුළට ගෙන ගියා ය.ඇය රෝහලේ පස් වැනි තට්ටුවෙන් බැස ගියේ මා රෝහල් ගත කර අවශ්‍ය අඩුපාඩු ද සොයා බැලීමෙන් පසුව ය. ඒ වන විට රෑ දහය ද පසු වී තිබිණි.රෝහල් මිදුලේ ත්‍රිරෝද රථ නැවතුම් පළ ගැන අවබෝධයක් නොවූ ඇයට අප ආ ත්‍රිරෝද රිය සොයා ගැනීමට බැරි විය. ඇය කළේ ගේට්ටුවෙන් පිටත වූ වෙනත් ත්‍රිරෝද රියක නැග ගෙදර යෑම ය.පසු දා උදයේ අර ත්‍රිරෝද රිය අප නිවෙසට පැමිණියේ ය.’නෝන, මහත්තයට කොහොම ද? ඊයෙ රෑ නතර කෙරුව ද? මං රෑ දොළහමාර විතර වෙනකං යාඩ් එකේ බලාගෙන ඉඳල මාව හොයා ගන්න බැරුව ගෙදර යන්න ඇති කියල හිතිල ගෙදර ගියා.’රියැදුරා එසේ කීවේ වරදක් කළ සේ ය.’අනේ මට ඔයාව හොයා ගන්න බැරි වෙලා රෑ වෙන හින්ද වෙන එකක ආවනේ’’කමක් නෑ නෝන. මොනව කරන්නද?’අනතුරුව, ගනු දෙනු බේරිණි. ඔහු ගත්තේ ද සුළු මුදලකි.අනුන් ගේ දුක වැටහෙන මෙවන් ත්‍රිරෝද රථ රියැදුරු මහතුන් වාසනාවන්!  නුගේගොඩ, උඩහමුල්ලේ, පරණ කොට්ටාව පාරේ, මුතුමානි රාජහෙට්ටි මහතා විසින් යොමු කරන ලද ලිපියක් ඇසුරිනි.  මව, පියා, සොයුරු සොයුරියන් කිසිවකු නැති, පවුලේ එක ම දැරිය ලෙස ජීවිතයට මුහුණ දෙමින් සිටියෙමි.මට හිමිවිය යුතු ගෙය ද, ඉඩම ද අහිමි වන ලකුණු පහළ විය.මම සාධාරණය පතා ප්‍රාදේශීය ලේකම් කාර්යාලයට ගියෙමි.ප්‍රාදේශීය ලේකම්වරයා මට සවන් දුන්නේ ය.මා මුහුණ දී සිටි බැරෑරුම් තත්ත්වය මෙන් ම මගේ අසරණකම ද ඔහු තේරුම් ගත්තා විය යුතු ය.වසර පනහක කාලය තුළ මුලු ගැන්වී තිබුණු අදාළ ලිපි ලේඛන සොයා දෙදිනක් වැනි කෙටි කාලයක් තුළ ගැටලුව නිරාකරණය කර දීමට ඔහු සමත් වූයේ ය.බඩල්කුඹුර ප්‍රාදේශීය ලේකම් අනුර හේමකුමාර මහතාණනි, රාජ්‍ය සේවාවට ඔබ බඳු නිලධාරීන් පහළ වී ඇත්තේ අප මවු බිමේ පිනට බව කියමි. ඔබ බඳු උතුමන් රටට තව තවත් ඇවැසි ය.මගේ ගැටලුව විසඳා දුන් ඔබට ද, ඔබට සහාය වූ කාර්යාලයයේ සියලු දෙනාට ද, ග්‍රාමසේවා නිලධාරි මහත්වරුන්ට ද හිස නමමි.ඔබේ දිවිය පහන් වේවා!  අනන්‍යතාව සඟවා සිටීමට කැමති, පෞද්ගලික රූපවාහිනි නාලිකාවක සේවාවේ නියුතු මාධ්‍යවේදිනියක විසින් යොමු කරන ලද ලිපියක් ඇසුරිනි.  දේහය ගෙයින් එළියට ගන්නා අවස්ථාව එළඹියේ ය.‘ඉස්සර වෙලාම එළියට ගන්ඩ ඕනැ ඔළුව පැත්ත ද? කකුල් පැත්ත ද?’ කටයුතු පිළියෙල කරමින් සිටි තැනැත්තා පිරිස ගෙන් විමසී ය.‘හිස පැත්ත’ කෙනෙක් කීහ.‘කකුල් පැත්ත’ තවත් කෙනෙක් කීහ.පාංශුකූලය පිණිස සංඝයා වැඩියහ.අර තැනැත්තා වහා ගොස් සංඝයා වහන්සේ නමකට පෙර ප්‍රශ්නය යොමු කළේ ය.‘ඉස්සරවෙලා එළියට ගන්ඩ ඕනැ හිස පැත්ත ද පය පැත්ත ද කියන එක ප්‍රශ්නයක් නෙමේ. පහසු විදිහට කරන්ඩ.’එය එසේ ම සිදු විය.ආගමික කටයුතු අවසන් විය. පිරිස දේහය රැගෙන කනත්තට ගියහ.දේහය මිනී වළ අසල තැබුණේ අවසන් සමු දීම මගහැරුණ කෙනකුට අවස්ථාව දෙනු පිණිස ය.අකාලයේ මිය ගිය සැමියා ගේ සිරුර පෙට්ටිය තුළ නිසොල්මනේ තිබිණ. වියොවින් දුකට පත් බිරිය දරු තිදෙනා ද තුරුලු කොට ගෙන නිසල සිරුර දෙස සසල ව බලා සිටියා ය.අවසානයේ පෙට්ටිය වළ තුළට බැස්සිණ.පස් මිටින් මිට වැටිණ. කෙමෙන් වළ පසින් පිරිණ.සමූහයා මරණයට සමු දී ජීවිතයට හැරෙන නිමේෂය ළඟා වූයේ ය.ඒ නිමේෂයේ කුඩා පුතකු ගේ සිහින් හඬ ඇසිණ.‘මට තාත්ත ඕනැ’පසින් වැසී ගිය සැමියා දෙස බලා සිටි බිරිය ගෙන් අත දරුවා පියා ඉල්ලා හඬන යාදින්නයි, ඒ.සියල්ල කැරකී යනු මට දැනිණ, මම අසල වූ ගසක් අල්ලා ගෙන වත්තන් වීමි. ටිකකින් මට පියවි සිහිය ආවේ ය.එසඳ මට මේ බුදු බණ මෙනෙහි විය.“අපි මවු කුසින් හඬා ගෙන එළියට එමු. ඒ මොහොතේ මාපියන් ඇතුළු ඥාතීහු සිනාසෙති. ඔවුන් සිනාසෙන්නේ ඔවුනට යමක් ලැබුණු බැවිනි.මවු කුසින් එළියට එන්නේ දෑත මිට මොළවා ගෙන ය. එහෙත් ඒ දෙමිටෙහි කිසිවක් නැත. එහෙත් ඒ දෙකෙහි සැඟවුණු යමක් ඇත. එකක ඇත්තේ කර්මය ය, අනෙකෙහි මරණය ය. ඥාතීන් හඬා වැටුණේ ඔවුනට ලැබුණු දෙය නොලැබී ගිය බැවිනි. උපත නතර කළ විට මරණය ද නතර වේ.”  නුගේගොඩ ගංගොඩවිල සුමනසිරි කොටුවේගෙදර මහතා විසින් යොමු කරන ලද ලිපියක් ඇසුරිනි.  මම මොකක් දෝ වැඩක යෙදී සිටියෙමි.සිඟිති දියණිය මවෙත දිව ආවා ය.’අම්මේ, අපේ නෑයො කවුද?’වෙලාවේ හැටියට මම සැමියා ගේත්, මගේත් නෑයන් ගැන කෙටි විස්තරයක් කළෙමි.’ඇයි අම්මෙ, ඉස්පිරිතාලවල ඉන්න මිසී නැන්දල සේරම අම්මගෙ නෑයො නේද?’ ඇය ඇසුවා ය.මට ලජ්ජා සිතිණ. මා ද යෙදී සිටියේ ඒ වෘත්තියේ ය.මගේ දෑස පෙඟුවේ ය.මම ඇය බදා ගතිමි.’අනේ ඔව් රත්තරං, මිසී නැන්දල සේරම මගෙ නෑයො’ මට කියැවිණ.ඉකුත් තිස් වසර පුරා ම මේ සිද්ධිය මට දුක ද, සතුට ද ගෙන ආවේ ය.මාණ්ඩලික හෙද නිලධාරිනියක ලෙස මම අද විශ්‍රාම ගෙන සිටිමි. මා දියණිය ද අද රජයේ උසස් රැකියාවක නිරත ව සිටින්නී ය.  වෙල්පල්ලේ, ගණන්කැටේ, එල්. විජේසිංහ මහත්මිය විසින් යොමුකරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=av1003281</link>
    <topic>නින්ද යන්නෙ නැහැ කෙල්ලෙ හිත හරිම නොසන්සුන්</topic>
    <author>ලියන්නේ නිව්ටන් ගුණසේකර</author>
    <content>නින්ද යන්නෙ නැහැ කෙල්ලෙ හිත හරිම නොසන්සුන් (රසදුන නව කථාව)අද විශේෂ - අන්නාසි පුඩිමඅපේ පැතුම ඒ අයුරින්ම ඉටුවුණාඋන්මාද සිතුවමකි, තවමත් ඔබ අපටකපුගේ වෙනුවෙන් මට කළ හැක්කේ පින් දහම් කිරීම විතරයිහැම ඉරිදාවකම උදේට ‘පැහැබර අහස’ බලන්නතාත්තා ගැන මට ආඩම්බරයිවැදි ජනතාව ඉල්ලන්නෙත් ජෝතිගේ සින්දුපිස්සු හැදෙන සඳතඹරවිල සංගීත අසපුවෙන් රසික ඔබට ඇරියුමක්තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්පික්චර් පිස්සාඅවුරුදු 50ක් ක්‍රිස්තු චරිතය රඟපෑසිංහල චිත්‍රපට 110ක් අපි DVD කරලා තියෙනවාදියවැඩියාව අධිරුධිර පීඩනය පාලනයට යෝගලොකු ගමනක් යන පුංචි විමුක්තික්‍රිකට් උණුසුමේ පී‍්‍රටි සින්ටාට භාරදූර වැඩක්තදින් දෑස් පියාගෙන අනෙක් ඇලයට හැරුණ තිසරානිට වැඩි වේලාවක් එසේ සිටින්නට නොහැකි විය.ඇගේ ජංගම දුරකථනය කාමරය පුරා රැඳි පාළුව දුරු කරමින් හඬ තැලුවේය. ඇය දුරකථනය අතට ගත්තේ කුහුලින් පිරුණ සිතින් යුතුවය.”හලෝ...””තිසරු... මම අනුපමා. ඔයා තාම නිදි නැහැ නේද?””නින්ද යන්නෙ නැහැ කෙල්ලෙ.. හිත හරිම නොසන්සුන්..””එහෙම වෙන්න ඕනැ...””ඒ කිව්වෙ?””අර හැන්ඩ්සම් ගැන හිතලා නේද හිත නොසන්සුන්? මට ඇත්ත කියපන්” අනුපමාගේ දඟකාර සිනාව තිසරුගේ හිතට සතුටක් ගෙනාවේය.”මන් දන්නෙ නැහැ...?””එයා වික්ටර්ගෙ හොඳ යාළුවෙක් නිසා... මෑන්ට ගර්ල් ප්‍රෙන්ඩ් කෙනෙක් නැහැලු.. විකී සේරම විස්තර මාත් එක්ක කිව්වා... හොඳ ගතිගුණ තියෙන කොල්ලෙක්ලු.. අඩුගානෙ සිගරැට් එකක්වත් බොන්නෙ නැහැලු... උඹට හෝප්ස් තියාගන්න පුළුවන් තිසරු” අනුපමා දිගටම කියාගෙන ගියාය.”මට කෝල් කරන්නත් හිතුණා.. අනූ.. ඒත් පස්සෙ බැහැයි කියලා හිතුණා””ඔච්චර ගණන් උස්සන්න එපා.. තිසරු..””ඒක ගණන් ඉස්සිල්ලක් නෙවෙයි... කෙල්ලෙ... ඒ මගෙ හැටි..””මන් උඹේ මොබයිල් නම්බර් එක එයාට දෙන්නද?”ඒ ප්‍රශ්නයට පිළිතුරක් සොයා ගන්නට තිසරු අසමත් වූවාය. ඇය මොහොතක් කල්පනා කළාය.”මොකද එකපාරට ගොළු වුණේ?””මට ඒ ගැන පොඩ්ඩක් කල්පනා කරන්න ඕනැ...””හරි... එහෙනම් මට හෙට වර්ඩ් එකක් දීපන්කො... මන් තියනවා... තිසරු.. ගුඩ් නයිට්... ස්විට් ඩ්‍්‍රරීම්ස්...””ගුඩ්නයිට්”නිසල කරගන්නට වෙර දැරූ සිත යළිත් සසල වී ගිය අයුරක් ඇයට දැනෙන්නට විය.අනපේක්ෂිතව මුණ ගැසුණ නාඳුනන තරුණයකු ගැන තම සිත මේතරම් සසල වූයේ මන්දැයි ඇයට වටහාගත නොහැකිය. එය සසර බැඳීමක් නිසා උපන් සිතුවිල්ලක්ද? මේ කිසිවක් පැහැදිලි නැත. නින්ද තව බොහෝ දුර ඈත බව ඇයට හැඟෙන්නට විය. මතක ඇති කාලයකට මේ තරම් තදින් හිත සසල වී නැත.යහනින් බැස උස් වීදුරු සහිත ජනේලය වෙතට තිසරානි පිය නැඟුවේ හිතට දැනුණු කාන්සිය මඟ හරවා ගනු පිණිසය.එක් ජනෙල් පියන් පතක් විවෘත කළ ඇය සඳ එළිය කාමරය තුළට ගලා ඒමට ඉඩ හැරියාය.කාමරය අසලම වවා තිබුණ සමන් පිච්ච වැලේ පිපුණ මල්වල ඉමිහිරි සුවඳ නාස්පුඩු අතරින් ඇගේ හද ගැබට ගලා ආවේය.තුරු වැල් සිප හමා ආ සීතල මදනල දුහුල් නයිටිය අතරින් ඇගේ සිරුර වැළඳ ගත්තේ සියුම් කිතියක් ඇති කරවමිනි.ඇයට වැඩි වෙලාවක් අවට පරිසරයේ සුන්දරත්වය විඳින්නට අපහසු වූයේ හෝන්හඬ නංවමින් ගෙඋයන දිගේ වේගයෙන් ඇදී ආ පියාගේ “ප්‍රාඩෝ” රියේ හඬ ඇසුණ බැවිනි. විවෘත කළ ජනෙල් පියන් විගස වසා දැමූ තිසරානි නිදන කාමරයෙන් පිටතට ආවාය.’පෝටිකෝව‘ යට නතර වුණ මොටෝරියෙන් බට දෙමහල්ලෝ දෙස තිසරානි බැලුවේ දෑස් පුංචි කරමිනි.පියා, අළු පැහැති සෆාරි සූට් එකකින් සැරසී සිටි අතර, පුංචි අම්මා රතු පැහැති බෝඩරයකින් යුතු බෙනාරිස් සාරියකින් හැඩ වී සිටියාය.හතළිස් පස් හැවිරිදි වියේ පසුවූ ඇය තරුණියක වීමට දරා තිබූ අසාර්ථක උත්සාහය දුටු තිසරානිගේ මුවගට නැඟුනේ සෝපහාස සිනාවකි.”දුව තාම නිදි නැද්ද..?””නිදිමතක් නැහැ අප්පච්චි...””පාටිය නම් ජයට තිබුණා දුව... ඔයත් ආවා නම් හොඳට එන්ජෝයි කරන්න තිබුණා.””අප්පච්චි දන්නවනෙ මං ඔය බොරු පාටීස්වලට කැමති නැති විත්තිය”පාටියකටත් යන්න ළමයො වාසනාවක් තියෙන්න ඕනැ... තේරුණාද?”නොරිස්සුම් හඬින් කී ඇය තිසරානිට ගස්සාගෙන පියගැට පෙළ ඉහළට නැග්ගාය.”කෙහෙල්මල් වාසනාව...?””... එන්න එපා මාත් එක්ක එකට එක කියාගෙන... තේරුණාද?””ඔයා මගෙ පුංචි අම්මා වෙන්න ඇති.. ඒත් මාව බයකරගන්න හදන්න එපා””මොකක්ද කිව්වෙ..? ගහනවා කට කැඩෙන්න...” තිසරානි දෙසට කඩා පැන්න ඇය අතින් අල්ලා නැවැත්තුවේ ඩග්ලස්ය. සේරා තරහින් පුපුරමින් තිසරානි දෙස බලා සිටියාය.”මොකක්ද මේ අම්මාගෙයි... දුවගෙයි ගෝරනාඩුව...? දෙන්නම ඕක නවත්ත ගන්නවාලා” ඩග්ලස් තරහින් කෑ ගැසුවේය.”මෙයා මගෙ අම්මා නෙමෙයි... මගෙ අම්මා නැතිවෙලා දැන් හුඟක් කල්””.. කිව්වාම අහලා ඕක නවත්ත ගන්නවා... මේ ඔයාගෙ පුංචි අම්මා. එයාට ගරු සරු ඇතිව කතා කරන්ඩ ඔයා ඉගෙන ගන්න ඕනෑ...””අප්පච්චි තමා පාටීස්වලට එක්කාගෙන ගිහින් එයාව නරක් කරන්නෙ? ඒ මදිවට තව කට ගොන්නක් බීලා.. මේවා රට්ටු හිනස්සන වැඩ...””මාව මෙතන යකා අවුස්සන්නෙ නැතුව කාමරේට ගිහින් නිදාගන්නවා” කෝපාවිෂ්ඨ වූ පියාගේ වචන බෝතල් කටු මෙන් තිසරානිගේ පපුවට කිඳා බැස්සේය. දෑසේ පිරුණ කඳුළින් යුතුව ඇය කාමරයට වැදී තදින් දොර වසා ගත්තේ වෙන කළ හැකි දෙයක් නොවූ බැවිනි.යහනේ දිග ඇදුණු ඇයට පියා ගැනද සියුම් කෝපයක් දැනෙන්නට විය. ඔහුගේ වෙරිමත.. ඒ වනවිටත් සහමුලින්ම පහව ගොස් නොතිබිණ. ඔහු කටහඬ බින්දේ බිරියට පක්‍ෂපාතී වන බවක් පෙන්නුම් කරමිනි. අවම වශයෙන් ඇයට පුංචි තරවටුවක් කරන්නවත් ඔහු උත්සාහ ගත්තේ නැත. මෙය හරිම අසාධාරණයක් යැයි ඇය සිහි කළාය.නිහැඬියාව බිඳිමින් ඔරලෝසුවේ රාත්‍රි දහයේ කණිසම නාද වනු ඇසුණේය.තිසරානිට නින්ද ගියේ තවත් සෑහෙන වෙලාවක් නිදිවර්ජිතව සිටීමෙන් අනතුරුවය.***********ප්‍රමාද වී නින්දට ගිය නිසාදෝ තිසරානි පසුදින උදේ අවදිවෙන විට උදෑසන හතට ආසන්න වෙමින් තිබිණ. කව්දෝ දොරට ගසන හඬින් තිගැස්සුන ඇය නිදිගැට පිසදා යහනින් නැගිට්ටාය.”.. කව්ද...?””සුදු බේබි.. මේ මම..”මැගිහාමිගේ කටහඬ ඇය එකවරම හඳුනා ගත්තාය.”ඇතුළට එන්න... දොර ලොක් කරලා නැහැ.. මැගි අම්මා”සෙමින් දොර විවෘත කරගත් මැගිහාමි තේ බන්දේසියක් අතැ’තිව තිසරානි ඉදිරියට පිය නැඟුවාය. මැදවයස පසුකරමින් සිටි ඇගේ මුහුණේ මඳ සිනාවක් ඇදී තිබිණ.”සුදු බේබිව කලින් ඇහැරවන්න මට ලෝභ හිතුණා””ඊයෙ රෑ මගෙ ඇහැ පියවෙන කොට හුඟක් රෑ වුණා””මට හිතුණා... ලොකු සර්ලා රෑ එනකොටත් සුදු බේබි ඇහැරලා නේද හිටියෙ?””ඔව්... ඊයෙ රෑ මට නින්ද ගියේම නැහැ...””හිත ගැස්සුනාමත් එහෙම වෙනවා සුදු බේබි... මන් නම් හැමදාම දෙවියො... බුදුන් සිහි කරලයි ඇස්දෙක පියා ගන්නෙ.. තුණුරුවන් සිහි කළාම අගේට නින්ද යනවා..””අප්පච්චි ඇහැරලාද...?””ඔව්.. නාන කාමරේ නානවද කොහෙද? අද උදේ පන්සලේ දායක සභා රැස්වීමට යන්න තියෙනවා කියලා කිව්වා... මැඩම් නම් තාම නිදි මගෙ හිතේ””එයා ඉතින් හැමදාමත් පිටි පස්සට එළිය වැටෙන කන් නිදියනවනෙ...”ඇය එය කියූ තාලයට මැගිහාමිට බකස් ගා සිනා ගියාය.”මට නම් දැන් මේ ගෙදර ඉන්නත් එපාවෙලා මැගි අම්මා...””ඇයි සුදු බේබි එහෙම කියන්නෙ? මේ සේරම වස්තු කන්දරාව කවදා හරි සුදු බේබිටනෙ...””මගෙ මේවට ඇති ආශාවක් නැහැ මැගි අම්මෙ... කොච්චර වස්තුව තිබුණත් මොකටද හිතේ සතුට නැත්නම්...””ඒක නම් බුදු බණෙත් කියවෙනවා.. සුදු බේබි...””මැගි අම්මාටත් පේනවා ඇතිනෙ අපේ අප්පච්චිලා කරන බොරුව? පන්සලේ දායක සභාවෙ ප්‍රධාන සභාපති... අමද්‍යප සංගමයේ භාණ්ඩාගාරික... එතකොට කාන්තා සුබ සාධක සංගමයේ අනුශාසක..””එහෙම නැතුව කොහොමද සුදු බේබි... ලොකු සර් ලබන පාර මහ ඡන්දෙටත් ඉදිරිපත් වෙනවා කියලනෙ ඔය කියන්නෙ...””මේ රටේ මෝඩයෝ ඉන්නකන් හොඳයි...” හිස් කළ කිරි තේ කෝප්පය ට්‍රේ එක මත තබමින් තිසරානි උපහාසාත්මක හඬින් සිනාසුණාය.උදෑසනින්ම දිය නා පිරිසුදු වූ ඩග්ලස් දැරණියගල උදෑසන ආහාරය ගත්තේ තනිවමය. ඒ වනවිටත් සේරා අවදිව නොසිටියාය. උදේ ආහාරය සඳහා ආප්ප හා කිරිබත් පිළියෙල කර තිබිණ.සුදු ‘මන්ත්‍රි සූට්’ එකෙන් සැරසී සිටි ඩග්ලස් පෝටිකෝව යට නතර කර තිබූ සැප වාහනයට ගොඩවෙන විට අට හමාරට ආසන්න වෙමින් තිබිණ.ලබන සතියටලියන්නේ නිව්ටන් ගුණසේකරඅඳින්නේ හර්ෂ ගුණවර්ධන</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=av1003282</link>
    <topic>අද විශේෂ - අන්නාසි පුඩිම</topic>
    <author>සටහන : හර්ෂනී රුද්‍රිගු</author>
    <content>නින්ද යන්නෙ නැහැ කෙල්ලෙ හිත හරිම නොසන්සුන් (රසදුන නව කථාව)අද විශේෂ - අන්නාසි පුඩිමඅපේ පැතුම ඒ අයුරින්ම ඉටුවුණාඋන්මාද සිතුවමකි, තවමත් ඔබ අපටකපුගේ වෙනුවෙන් මට කළ හැක්කේ පින් දහම් කිරීම විතරයිහැම ඉරිදාවකම උදේට ‘පැහැබර අහස’ බලන්නතාත්තා ගැන මට ආඩම්බරයිවැදි ජනතාව ඉල්ලන්නෙත් ජෝතිගේ සින්දුපිස්සු හැදෙන සඳතඹරවිල සංගීත අසපුවෙන් රසික ඔබට ඇරියුමක්තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්පික්චර් පිස්සාඅවුරුදු 50ක් ක්‍රිස්තු චරිතය රඟපෑසිංහල චිත්‍රපට 110ක් අපි DVD කරලා තියෙනවාදියවැඩියාව අධිරුධිර පීඩනය පාලනයට යෝගලොකු ගමනක් යන පුංචි විමුක්තික්‍රිකට් උණුසුමේ පී‍්‍රටි සින්ටාට භාරදූර වැඩක්පුඩිමක රස බලන්න කවුද අකැමැති? ඒ අතරිනුත් ඔබ වඩාත් පි‍්‍රය කරන අන්නාසි හා චෙරීස් වැනි පලතුරු යොදා ඒ පුඩිම පිළියෙල කර ඇත්නම් කෙතරම් අගනේ ද? ඉතින් මේ ගෙන එන්නේ එවන් රසැති අන්නාසි පුඩිමක් පිළියෙල කරගන්නා ආකාරයයි. එයට ඔබේ දූ දරුවනුත් බොහෝ පි‍්‍රය කරාවි.පිළියෙල කරගන්නා අන්දමටින්කිරි ටින් එකකට වතුර ටින් 2 ක් දමා සීනි ග්‍රෑම් 100 ද එකතු කර හොඳින් උතුරවා ගන්න. පසුව මේ මිශ්‍රණය නිවෙන්නට හරින්න. දැන් අන්නාසි ගෙඩියෙන් පෙති 5 ක් අයින් කර ඉතිරි අන්නාසි කැබැල්ල කුඩා කොටු ආකාරයට කපාගෙන එයට සීනි ග්‍රෑම් 200 ක් එකතු කරගෙන ස්ටු කරගන්න. අන්නාසි තැම්බී මදක් ඝන වූවාට පසු එයත් හොඳින් නිවා ගන්න.අනතුරුව කෝප්පයකට ජෙලටින් දමා උණු වතුරෙන් දිය කර ගන්න. පසුව කිරි මිශ්‍රණය ගෙන බීට් කරමින් එයට ජෙලටින් ටික ටික එකතු කරගන්න.පසුව මේ මිශ්‍රණයට අන්නාසි මිශ්‍රණය ද එකතු කරගන්න. ඊට ප්ලම්ස්, කජු සහ වැනිලා එකතු කරගෙන බෝල්වලට දමා ශීතකරණයේ තබන්න. සෙට් වූ පසු ස්ටු කරගත් අන්නාසි පෙතිවල මැද, රවුම් කටර් එකකින් කපා ඉවත්කර චෙරීස් තබා අලංකාර කරගන්න.දැන් ඔබට මේ රසවත් පුඩිමේ රස බැලිය හැකියි.සටහන : හර්ෂනී රුද්‍රිගුඋපදෙස් : ප්‍රවීණ සූපවේදිනී හෙලන් මදනායක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=av1003283</link>
    <topic>අපේ පැතුම ඒ අයුරින්ම ඉටුවුණා</topic>
    <author>තුෂාරි වික්‍රමසිංහ</author>
    <content>නින්ද යන්නෙ නැහැ කෙල්ලෙ හිත හරිම නොසන්සුන් (රසදුන නව කථාව)අද විශේෂ - අන්නාසි පුඩිමඅපේ පැතුම ඒ අයුරින්ම ඉටුවුණාඋන්මාද සිතුවමකි, තවමත් ඔබ අපටකපුගේ වෙනුවෙන් මට කළ හැක්කේ පින් දහම් කිරීම විතරයිහැම ඉරිදාවකම උදේට ‘පැහැබර අහස’ බලන්නතාත්තා ගැන මට ආඩම්බරයිවැදි ජනතාව ඉල්ලන්නෙත් ජෝතිගේ සින්දුපිස්සු හැදෙන සඳතඹරවිල සංගීත අසපුවෙන් රසික ඔබට ඇරියුමක්තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්පික්චර් පිස්සාඅවුරුදු 50ක් ක්‍රිස්තු චරිතය රඟපෑසිංහල චිත්‍රපට 110ක් අපි DVD කරලා තියෙනවාදියවැඩියාව අධිරුධිර පීඩනය පාලනයට යෝගලොකු ගමනක් යන පුංචි විමුක්තික්‍රිකට් උණුසුමේ පී‍්‍රටි සින්ටාට භාරදූර වැඩක්තනූජා දිල්හානිඇය මෙරට සුවහසක් රසික රසිකාවියන්ගේ ආදරය දිනූ රුවැත්තියකි. රංගන ශිල්පිනියක, වෙළෙඳ දැන්වීම් නිරූපිකාවක සහ නර්තන ශිල්පිනියක ලෙස කලා ක්ෂේත්‍රයේ දිගු ගමනක යෙදෙන, කලා හැකියාවන් රැසකින් පිරිපුන් මේ යොවුන් තාරකාව කවුරුත් හඳුනන්නේ තනූජා දිල්හානි ලෙසයි. මේ දිනවලරූපවාහිනිය ඔස්සේ දිග හැරෙන ටෙලිනාට්‍ය සහ වෙළෙඳ දැන්වීම් රැසක් සමඟ ඇය අපේ ආලින්දයට ගොඩවදින්නීය. කලා කටයුතු සමඟ කාර්ය බහුල දිවියක් ගත කළ ද තනූජා පසුගිය දිනෙක ඇයගේ නවතම කලා තොරතුරු පිළිබඳ අප සමඟ කතා බහ කරන්නට එක්වුණා. තනූජා ‘රසඳුන’ සතුටු සාමීචිය සමඟ එක්වුණු සොඳුරු මොහොතයි මේ.ටෙලිනාට්‍ය කීපයක් සමඟ ඔබ ආයෙමත් කාර්යබහුල වෙලා වගේ?ඇත්තටම ඔව්. මේ දවස් ටිකේ ම නවතම ටෙලිනාට්‍ය දෙකක රූපගත කිරීම් සඳහා මම සහභාගි වෙනවා. මේ දෙකම රූ ගැන්වෙන්නේ කොළඹින් පිට. ඒ නිසා තරමක් කාර්ය බහුලයි. ඒ වගේ ම වී. සිවදාසන් අධ්‍යක්ෂණය කරන ‘අළුපාට හීන’ ටෙලිනාට්‍යයත් මේ දිනවල විකාශනය වෙනවා. එය ස්වර්ණවාහිනිය ඔස්සේ මගේ රසික රසිකාවියන්ට දැක බලා ගන්න පුළුවන්.‘අළුපාට හීන’ ටෙලිනාට්‍යයේ ඔබ නිරූපණය කරන්නේ සංකීර්ණ චරිතයක් ?මේ ටෙලිනාට්‍යයේ මම නිරූපණය කරන්නේ විශ්වවිද්‍ය්‍යාල මහාචාර්යවරයෙක් සමඟ විවාහ වී සිටින තරුණ කාන්තාවක ගේ චරිතයක්. ඔවුන් අතර පවතින වයස් පරතරය, මත ගැටුම් රැසක් ඔස්සේ නවතම කතා තේමාවකින් යුතුව මේ ටෙලිනාට්‍යය දිග හැරෙනවා. කුතුහලය, සානුකම්පිත බව ඉස්මතු වෙන චරිතයක් එය. එය ප්‍රේක්ෂකයන්ට රසවත් කතාවක් වෙයි කියා මම හිතනවා.ඔබ මීට පෙර ‘සක්විත්තෝ’ ටෙලිනාට්‍යයට රංගනයෙන් දායක වුණා. එහි රඟපෑ චරිතය ගැන ඔබ තෘප්තිමත් ද?මට ලැබුණු චරිතය ගැන මම ඉතාම තෘප්තිමත් වෙනවා. මොකද ‘සක්විත්තෝ’ ටෙලිනාට්‍යයේ ‘චාරුණිකා’ කියන චරිතය තමයි මට රඟපාන්න ලැබුණේ. මේ චරිතයේ විශේෂත්වය තමයි තමන් විසින් ම දියුණු වෙන්න බලාගෙන වැඩ කරන තරුණියකගේ චරිතය. මේ චරිතයට හුඟාක් හොඳීන් ප්‍රේක්ෂක ප්‍රතිචාර ලැබුණා. ඒ නිසා මම හිතනවා ඒ චරිතයට මම සාධාරණය ඉෂ්ට කළා කියලා.මේ දිනවල රූපවාහිනී නාලිකා ඔස්සේ ‘සුපිරි තරු’ බිහිකරන රියැලිටි වැඩසටහන්වලට දායක වෙන්නට ඔබට ආරාධනා ලැබුණේ නැත් ද?මම මීට පෙර ‘සිරස’ රූපවාහිනිය ඔස්සේ ඉදිරිපත් කරපු ‘සිරස ඩාන්සින් ස්ටාර්ස්’ වැඩසටහනට සහභාගි වුණා. නමුත් ඒ වැඩසටහන ගැන මට යම් කල කිරීමක් ඇතිවුණා. ඒ තුළ විනිවිද භාවයක් මම දුටුවෙ නැහැ. ඒ තුළ කිසිම රියැලිටි බවක් මම දැක්කෙ නැහැ. ඒ හින්ද පසු කාලෙක විවිධ රූපවාහිනි නාලිකා හරහා විවිධ ගායන හා නර්තන වැඩසටහන්වලට සහභාගිවෙන්න කියලා මට ආරාධනා ලැබුණත් ඒවා සියල්ල ප්‍රතික්ෂේප කරන්නට මට සිදුවුණා.ඔබේ සිනමා අත්දැකීම් පිළිබඳව කතාකළොත්?මෙහෙමයි. මේ වෙනකොට ‘රෝස කැලේ’, ‘එකමත් එක රටෙක’ කියන චිත්‍රපට දෙකට මම දායක වෙලා තිබෙනවා. ඊට අමතරව ‘වියපත් බඹරා’ කියන චිත්‍රපටයටත් දායක වෙන්න ලැබුණා. සමහරක් චිත්‍රපටවලට මට ආරාධනා ලැබුණත් ආර්ථික සහ නිර්මාණාත්මක අතින් සතුටු වෙන්න බැරි නිසා ඒවා මට අත්හැර දමන්න සිදුවුණා.ඔබ පසුගිය දිනෙක විවාහ දිවියට ඇතුළත් වුණා. ඒ ගැනත් කතාබහ කරමු.මම විවාහ වුණේ පණ්ඩුක දයානන්ද සමඟ. ඔහු ජනප්‍රිය කැමරා ශිල්පි කීර්ති දයානන්ද මහත්මයාගේ පුතණුවන්. පණ්ඩුක ව්‍යාපාරිකයකු ලෙස කටයුතු කරනවා. අපි විවාහ වුණේ ආදර සම්බන්ධතාවයකින්. ඇත්තටම අපේ මංගල උත්සවය ලස්සනට සිදු කරන්නට අපි දෙන්නගෙම හිත් තුළ ලොකු බලාපොරොත්තුවක් තිබුණා. එය ඒ අයුරින් ම ඉෂ්ට කර ගන්නට අපට හැකි වුණා. ඉතා හොඳ විවාහ ජීවිතයක් ගත කරන්නට අපි දෙදෙනාම බලාපොරොත්තු වෙනවා.ඔබේ පෞද්ගලික ජීවිතයට වගේ ම කලා ජීවිතයට පණ්ඩුක ගෙන් ලැබෙන්නේ මොනවගේ සහයෝගයක් ද?පණ්ඩුකගෙන් විවාහ වන්නට පෙර සිටම මට ලැබුණු සහයෝගය අතිවිශාලයි. පණ්ඩුකගෙන් වගේ ම පණ්ඩුකගේ පියා ගෙනුත් නිතරම අවවාද උපදෙස් අරගෙන තමයි මම කලා කටයුතුවල නිරත වෙන්නේ.ඔබේ කැදැල්ලට තුන් වැන්නෙක් එක්කර ගැනීමේ බලාපොරොත්තුවක් තවම නැද්ද?ඇත්තටම එහෙම ලොකු බලාපොරොත්තුවක් තිබෙනවා. ඒත් තවම ඒ ලකුණු නම් නැහැ.ඔබේ අනාගත බලාපොරොත්තු මොනවාද? අපි ඒ ගැනත් කතා කරමු.අපි පටන් ගත්ත විවාහ ජීවිතේ බාධාවකින් තොරව ගෙන යන්නත් මගේ කලා කටයුතු, ව්‍යාපාර කටයුතු දියුණු කරගන්නත් පුංචි බලාපොරොත්තුවක් තියෙනවා.තුෂාරි වික්‍රමසිංහඡායාරූප - ටෙනිසන් එදිරිසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=av1003284</link>
    <topic>උන්මාද සිතුවමකි, තවමත් ඔබ අපට</topic>
    <author>සුනිල් මිහිඳුකුල</author>
    <content>නින්ද යන්නෙ නැහැ කෙල්ලෙ හිත හරිම නොසන්සුන් (රසදුන නව කථාව)අද විශේෂ - අන්නාසි පුඩිමඅපේ පැතුම ඒ අයුරින්ම ඉටුවුණාඋන්මාද සිතුවමකි, තවමත් ඔබ අපටකපුගේ වෙනුවෙන් මට කළ හැක්කේ පින් දහම් කිරීම විතරයිහැම ඉරිදාවකම උදේට ‘පැහැබර අහස’ බලන්නතාත්තා ගැන මට ආඩම්බරයිවැදි ජනතාව ඉල්ලන්නෙත් ජෝතිගේ සින්දුපිස්සු හැදෙන සඳතඹරවිල සංගීත අසපුවෙන් රසික ඔබට ඇරියුමක්තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්පික්චර් පිස්සාඅවුරුදු 50ක් ක්‍රිස්තු චරිතය රඟපෑසිංහල චිත්‍රපට 110ක් අපි DVD කරලා තියෙනවාදියවැඩියාව අධිරුධිර පීඩනය පාලනයට යෝගලොකු ගමනක් යන පුංචි විමුක්තික්‍රිකට් උණුසුමේ පී‍්‍රටි සින්ටාට භාරදූර වැඩක්අපේ‍්‍රල් මස 03 වැනි දිනට යෙදෙන ගුණදාස කපුගේ අනුස්මරණය නිමිත්තෙනිඅපේ රටේ මානව හිතවාදී යන නාමයෙන් හැඳින්වෙන කලාකරුවන් සිටින්නේ ස්වල්ප දෙනෙකි. ඉන් එක් කලාකරුවකු වන්නේ ජනකාන්ත නළු විජය කුමාරතුංගයන්ය. අනිත් කලාකරුවා විශාරද ගුණදාස කපුගේ ය.මානව භක්තිපූර්වකයකු වුවත් කපුගේ ලිබරල්වාදියකු වුවා යැයි මම නොසිතමි. ඔහු වචනයේ පරිසමාප්ත අර්ථයෙන්ම මාක්ස්වාදියෙකි. එය ඔහුගේ දේශපාලන දර්ශනය වූයේය.මා අසා කියවා ඇති පරිද්දෙන් කපුගේ වතු කම්කරුවකුගේ පුතෙකි. වතු කම්කරුවකු වශයෙන් තම පියා සූරා කෑමට ගොදුරු වූ ආකාරය කුඩා කල සිටම කපුගේ අත්දුටුවා විය හැකිය. එහෙයින් නිර්ධන පන්තිය කෙරෙහි - පීඩිත පන්තිය කෙරෙහි දැඩි මානව දයාවක් ඔහු තුළ පිහිටා තිබීම යථාර්ථවාදීය. කපුගේ ගේ ගීතවලත් ඔහුගේ සමාජ දේශපාලන භාවිතාව තුළත් ප්‍රධානම සංරචකය බවට පත් වූයේ මේ ජීවිත දැක්මයි.ආර්ථික පරිපීඩනය හේතුවෙන් කපුගේට සංගීතය පිළිබඳ වැඩි දුර අධ්‍යාපනය සඳහා ඉන්දියාවේ භාත්ඛණ්ඩේ සංගීත විද්‍යාලයට යෑමට ඉඩප්‍රස්ථා නොසැලසිණි. එහිදී ඔහුගේ පිහිටට ආවේ පවුලේ සමීපතම ඥාතිවරයෙකි. ඔහු තම ගේ දොර ඉඩකඩම් උගස් තබා කපුගේට මුදල් පරිත්‍යාග කළේ ය. කපුගේ භාත්ඛණ්ඩේ සංගීත විද්‍යාලයයෙන් සංගීත විශාරද උපාධිය ලබන්නේ ඉනික්බිතිවය.1969 දී විශාරද උපාධිය ලැබ ලංකාවට එන කපුගේට ගුවන්විදුලියේ ලැබෙන්නේ ‘ක්‍රියාකාරී සහායක’ තනතුරකි. ඔහු ශබ්ද පරිපාලකයකු ලෙස වෘත්තිය ජීවිතය අරඹයි. සංගීතය පිළිබඳ විශාරද උපාධියක් ලද්දකුට හිමිවිය යුත්තේ මෙබඳු කාර්මික අංශයේ රැකියාවක් දැයි සිතා බැලීම පාඨක ඔබට භාරය.කපුගේ ගායන ක්ෂේත්‍රයට ප්‍රවිෂ්ට වන්නේ ගුවන්විදුලියේ සිටියදීය. ‘දෑස නිලුපුල් තෙමා’ නම් වූ ගීතයෙන් ඔහු ගායකයකු ලෙස දොරට වඩී. එම ගීතය අදටත් අප හදවත අළලන වින්දනයක් ගෙන එන නිර්මාණයක් නොවන්නේ ද? සිංහල සුභාවිත ගීතය පෝෂණය කිරීම උදෙසා තවත් ගායකයකු සංගීත ක්ෂේත්‍රයට බිහිවූ සංඥාව මේ ගීතය අපට ගෙන ආවේය. පසුව කපුගේ ගුවන්විදුලියේ ‘ඒ’ ශ්‍රේණියේ ගායකයකු ලෙස උසස්වීමක් ලබයි.කපුගේට ගායකයකු වශයෙන් හා වෘත්තිකයකු වශයෙන් නොයෙක් අතෝරයන්ට මුහුණ දෙන්ට සිදුවන්නේ 1977 න් පසුව ඇරැඹුණු ධනපති ආණ්ඩුව යටතේය. ඔහුගේ ගීත වාරණයට ලක්වන අතරේ ඔහුගේ එතෙර සංචාරයන්ට ලැබුණු ඉඩ ප්‍රස්ථා වැළැක්වෙයි. ඉන් එක් අවස්ථාවක් වන්නේ 1977 දී සෝවියට් දේශයේ පැවැති අන්තර් ජාතික ගායන තරගයකට ලද ඇරියුම් පිළිගන්ට ඉහළින් අවසර නොලැබීමයි.ඊළඟ වසරේදී කියුබාවේ හවානා නුවර අන්තර්ජාතික තරුණ සමුළුවකට සහභාගිවීමට ආරාධනා ලැබුණු අවස්ථාවේ කපුගේට නිවාඩු අනුමත කෙරුණේ නැත. රැකියාවට වඩා ස්වාධිනත්වය බෙහෙවින් අගය කළ කපුගේ රස්සාව යකාට ගියාදෙන් යැයි සිතා කියුබානු සමුළුවට සහභාගි වුණේය. ඔහු ආපසු එන විට සේවය හැර ගියා සේ සැලකෙන ලිපිය ඔහුට ගුවන් තොටුපළටම ලැබෙන්ට සලස්වා තිබිණි. එදා ධනපති ආණ්ඩුව ඔහුට අරියාදු කළේ එලෙසය.පසුව ඔහුට යළිත් රැකියාව ලැබුණ ද එවක සිටි අගමැතිවරයාට අපහාස කරන ලදැයි යන චෝදනාව මත පොලිස් අත්අඩංගුවට පත්වන කපුගේ ගේ වැඩ යළිත් තහනම් වූයේය.තමාගේ සංගීත ජීවිතයේ විශාල පරිවර්තනයක් සිදු වූයේ හවානාවලදී බව කපුගේ පුවත්පතකට දුන් සම්මුඛ සාකච්ඡාවකදි කියා සිටියේය. එය ‘දිවයින’ ‘මීවිත’ අතිරේකයට මාධ්‍යවේදි බුලිත ප්‍රදීප් කුමාර සමඟ කළ සාකච්ඡාවකි. එහි මෙසේ දක්වා තිබිණි.“මෙතැනදි මට හමුවුණා ඔස්ටෝරිකාවේ ගායකයෙක්ව. ඔහු මගේ සින්දු අහලා තියෙනවා. ඇයි නුඹලගේ මිනිස්සුන්ට ඔය තැනින් මුදවගන්න, මිනිස්සුන්ව ඥානනය කරන්න සින්දු නොකියන්නේ. උඹලට උඹලගේ මිනිස්සුන්ව ඉදිරියට ගෙනියන්න වුවමනාවක් නැද්ද කියලා ඔහු ඇහැව්වා. මේක මගේ හිතට තදින් කා වැදුණා. මගේ ගායන ජීවිතය, නිර්මාණ ජිවිතය පුදුමාකාර විදියට මේ සිද්ධියෙන් පස්සේ වෙනස් වුණා.මම ඊට පස්සේ බොහෝදුරට මිනිස්සුන්ව ඥානනය කරන්න පුළුවන් විදියේ ගීත කිව්වා.” (1995 ඔක්තෝබර් 15) කපුගේ සමාජ යථාර්ථය පාදක කරගත් ගීත ගායනා කරන්ට සක්‍රීයව දායක වූයේ ඉන් අනතුරුවය. කෙසේ වෙතත් කපුගේ කවදත් හරවත් ගී පදමාලා කෙරෙහි සැලකිලිමත් වූ ගායකයකු ලෙස මම දකිමි. මෙහිදී මට මගේ පෞද්ගලික අත්දැකීමක් ද සිහිපත් වෙයි. හැත්තෑව දශකය අගභාගයේදී පමණ මම මා ලියූ ගී පද කීපයක් රැගෙන කපුගේ හමුවන්ට ගියෙමි. ඔහු නැවතී සිටියේ මරදානේ පිහිටි සංගීතඥ සේන වීරසේකරයන්ගේ නිවෙසේය. මම ඔහුට මගේ ගී පද රචනා දුනිමි. එය කියවූ කපුගේ ඉන් පසු මෙසේ විචාලේය.“මල්ලි ‘කෝමළ රේඛා’ කියවලා තියෙනව ද?”මා ඒ වන විට එබඳු පොතක් ගැන අසාවත් තිබුණේ නැත. මා සිතුවේ එය නවකතාවක් විය හැකි බවයි.“මල්ලි හොයාගෙන කියවන්න ‘කෝමළ රේඛා’. ඒක ශ්‍රී චන්ද්‍රරත්න මානවසිංහයන්ගේ පොතක්.”කපුගේ කීවේය. ටික දිනකට පසු මම ‘කෝමළ රේඛා’ පොත සොයාගෙන එහි මානවසිංහ ගීත රචනා කලාව ගැන ලියා තිබු දීර්ඝ ප්‍රස්තාවනාව කියවිමි. එය කියවා මා හොඳ ගීත ලිවීමට පෙලඹෙතැයි කපුගේ කල්පනා කළා විය හැකිය. එහෙත් සිදුවූයේ අනිකකි. එය කියවූ පසු මට මගේ කුදුබව පසක් විය. ගීත රචකයකු වන්ට නම් කවි ශක්තියක් තිබිය යුතු බව මට හැඟි ගියේය. එබඳු නිර්මාණ ප්‍රතිභාවක්, මහරු කවීත්වයක්, ගීත ලිවීමට සුදුසු අනුභූතියක් මට ඒ වන විට නොමැති බව මට ඒත්තු ගියේය. මම වහාම ගීත ලිවීම නවතා දැමිමි. ‘කෝමළ රේඛා’ නොකියවා මා පණ්ඩිතකමට ගීත රචකයකු වූවා නම් මට සිදුවන්නේ කාඩ් එක කුඩුකර ගන්ටය.කපුගේ මොන ගී ගැයුවත් මා පෞද්ගලිකව ඔහුගේ හොඳම ගී ලෙස දකින්නේ පේ‍්‍රමයේ ලාලසාව හා එහි විරහව වස්තු විෂයය කරගත් සෞන්දර්යාත්මක ගීතය. ඔහුගේ හොඳම ගීතය ලෙස මා සලකන්නේ ‘එක්ටැම් ගේ’ චිත්‍රපටයට ඔහු ගැයු ‘උන්මාද සිතුවම්’ ය. භාවමය ශුන්‍යත්වයකින් පෙළි සිටින සංකාකූල මොහොතක මේ ගීතය අප තුළ ඇති කරන සතතානන්දය වචනයට නැඟිය නොහැකි තරමේ වේදයිතයකි.ඒ හැරුණු කොට ඔහු ගැයු ‘දුක හාදු දෙන රැයේ’, ‘දම්පාටින් ලා සඳ බැස යනවා’, ‘මං හින්දා ඔබ නෙතඟින් කඳුළක් හෙළන්නෙපා’, ‘නින්ද නැති රැයේ’, ‘බිංදු බිංදු තාරකා’, ‘සීත පිනිබිඳු කඳුළු සලනා’, ‘තරු රෑන රිදී පාට පාට’ වැනි ගී මගේ රසාස්වාදයට හේතු වෙයි. ඒවා මොන තරම් රම්‍යතර නිර්මාණ ද? ඒවායින් අප තුළ ඇතිවන්නා වූ රසෝද්දීපනය මා වර්ණිතව විස්තර කළ යුතු ද? එසේ වුවත් ඔහු සෞන්දර්යය සීමාවෙන් ඔබ්බට ගොස් ගායනා කළ ගීත ද අපේ ප්‍රශංසාවට ලක්වුව මනාය.විශේෂයෙන් වෙල්ලස්සේ ඉඩම් අක්කර පනස් හතර දහසක් බහුජාතික සමාගම්වලට විකිණිම එරෙහිව ගැයුණු ‘බිම්බරක් සෙනඟ’ (වෙල්ලස්සේ ගීතය) වැනි ගීත, වාර්ගික සහජීවනය පාදක කරගෙන ගැයුණු ‘උතුරු කොනේ නුඹ හිනැහෙන්’ වැනි ගීත අපේ බුහුමනට ලක්වු මනාය. එපමණක් ද නොවේ. මානව ජීවිතයේ අතිශය සංවේදනා පූර්වක අත්දැකීම් වස්තු කරගෙත් ‘දවසක් පැල නැති හේනේ’ ‘අයියන්ඩියේ නුඹ ඇවිදින්’ වැනි ගීත ද කපුගේ විශිෂ්ට ගී නිර්මාණ අතර සුවිශේෂ ස්ථානයක් ගනී. මේ ගී මඟින් සහෘදයා තුළ ඇති කරවන්නේ ජීවිතය හා සමාජය විනිවිද දක්නා නුවණකි. මහාචාර්ය සුචරිත ගම්ලත්ගේ වචනයකින් කිව හොත් අපේ ජීවිත වඩාත් සුසංවාදි, වඩා සුපුෂ්පිත කරගැනීමට මේ ගී වලින් සැලසෙන්නාවූ මෙහෙවර අතිමහත්ය.කපුගේට රජරට ගුවන්විදුලියට මාරුවක් ලැබීම දේශපාලන පළිගැනීමක් වුවත් එය වෙස්වළාගත් ආශිර්වාදයක් වූ බව පසුව සලකා බැලීමේදී පෙනී යයි. ඒ ඔස්සේ ඔහු අලුත් ගීත රචකයන් පිරිසක් (පූජ්‍ය පල්ලෙගම හේමරතන හිමි, මහින්ද දිසානායක, මහින්ද චන්ද්‍රසේකර වැනි) ගායකයන් පිරිසක් (කරුණාරත්න දිවුල්ගනේ, ජානක වික්‍රමසිංහ, ජයතිලක බණ්ඩාර වැනි) බිහි කිරීමට සමත් වූ අතර රජරට රසිකයන්ගේ කලා රසඥතාව ඉහළට නංවාලන්ට පුරෝගාමි කාර්යභාරයක් ද ඉටු කළේය.1984 දී කපුගේ ‘කාලයේ රාවය’ නමින් සංගීත ප්‍රසංගයක් ඉදිරිපත් කළේය. ‘කම්පන (1990) ඒක පුද්ගල ගී ප්‍රසංගය එහිම දැවැන්ත වර්ධනීය අවස්ථාවකි.‘කම්පන’ ප්‍රසංගය පිළිබඳ විචාරයක් ‘පෙරමඟ’ සඟරාවට ලිවීම හේතු කොටගෙන මට මහත් අකරතැබ්බකට මුහුණ දෙන්ට සිදු වූයේය. ඒ එම විචාර ලිපියෙන් උදහස් වූ ‘පෙරමඟ’ සංස්කාරක ඇන්ටන් අල්විස් මගේ ලිපි පළ කිරීම නවතා දැමීමයි. එම සිද්ධිය එකල පුවත්පත්වල පවා වාර්තා වූ ආකාරය මට මතකය.කපුගේ ගේ මා අගය කරන එක් විශේෂත්වයක් වන්නේ කලාකරුවකු වශයෙන් ඔහු සතුව තිබු අදීනත්වයයි. වරක් කපුගේ සහභාගි වූ විවාහ මංගල උත්සවයකට එවක සිටි ජනාධිපතිනිය ද පැමිණ සිටියාය.තමා හමුවන්ට එන ලෙස ඇගෙන් කපුගේට පණිවුඩයක් ලැබිණි. එවිට කපුගේ ගේ පිළිතුර වී ඇත්තේ මෙවැන්නකි.“එයාට ඕනැනම් මාව හම්බු වෙන්න මගේ ළඟට එන්න කියන්න. මම මොකටද එයා ළඟට යන්නේ.”එයින් කපුගේ සතුව තිබු පෞරුෂ සම්පන්නභාවය ප්‍රකට කෙරේ.කපුගේ ‘සන්ෆ්ලවර්ස්’ සංගීත කණ්ඩායම සමඟ ගීත ගායනා කිරීම බොහෝදෙනකුගේ තදබල දෝෂාරෝපණයට ලක්වූවත් ඔහු එලෙස ඔවුන් සමඟ ගී ගායනා කළේ එකල බලවත් සේ රෝගාතුර ව සිටි සුගතපාල ද සිල්වාගේ ප්‍රතිකාර සඳහා මුදල් සොයා දීමට බව පසුව හෙළිදරව් වූයේ ය. එම කරුණ පසු කලෙක සුගතපාලම ප්‍රසිද්ධියේ ප්‍රකාශ කර සිටියේය.කපුගේ ගේ ඇතැම් ගීත වේග රිද්ම නාද රටාවකට අනුචිත වුවත් ‘සන්ෆ්ලවර්ස්’ සමඟ ගීත ගායනා කිරීම නිසා ඔහුට අලුත් රසික පිරිසක් ඇති වූ බව නම් අවිවාදයෙන්ම පිළිගත යුත්තකි. ජෝතිපාලලගේ, එම්. එස්ලගේ, නිහාල් නෙල්සන්ලගේ ගීත ඇසු එම රසිකයෝ එතැන් සිට කපුගේ ගේ ගීත ද මහත් ආශාවෙන් අසන්ට පෙලඹුණාහ.පොදුජන අරගලවලදි (ශිෂ්‍ය සටන් - වැඩ වර්ජන වැනි) කපුගේ නොමිලේ ගීත ගයා එම අරගලයන්ට ස්වකීය සහෝදරාත්මක දිරිගැන්වීම දුන්නේය. එහෙත් පෙරළා ඔහුට සමාජයෙන් ලැබුණේ කුමක්දැයි යන්න ප්‍රශ්න කිරීම වටී. මට අත්දැකීම් තුනක් සිහිපත් වෙයි.(1) වරක් කපුගේ ගේ නිවෙසේ විදුලි බිල් පතේ හිඟ මුදලක් තිබිණි. එබැවින් අදාළ විදුලිබල ආයතනයේ පිරිසක් පැමිණ ඔහුගේ නිවෙසේ විදුලිය විසන්ධි කරන්ට සූදානම් වූහ. ඒ අවස්ථාවේ ගීත රචකයෙක්ද කපුගේ ගේ නිවෙසේ සිටියේය. “ඔයාලා දන්නවනේ මේක ගුණදාස කපුගේ ගේ ගේ කියලා. ඔයාලත් කපුගේ ගේ සින්දු අහලා රස විඳින අය වෙන්න ඇතිනේ. ඉතින් ඒ ගැනවත් හිතලා මේ වෙලාවේ ලයිට් කපන්නේ නැතුව යන්න. කපුගේ හෙට උදේ ඔය හිඟ මුදල ගෙවල දමාවි.එහෙත් සේවක පිරිස ඊට කන් නොදුන්හ.“අපිට කරන්න දෙයක් නැහැ මහත්තයා. අපිට කවුරු වුණත් එකයි; අපි කරන්නේ අපේ රාජකාරිය.”එසේ කියූ ඔවුහු නිවෙසේ විදුලිය විසන්ධි කළහ. කපුගේ සහ පවුලේ අය කුප්පි ලාම්පුවක් දල්වාගෙන රැය පහන් කළහ.(2) දිනක් ප්‍රසංගයක් නිම වී කපුගේ මැදියම් රැයේ වාහනයකින් නිවෙසට එමින් සිටියේය. පොලිස් මුර බාධක පොළකින් රිය නැවැත්විණි. රථයේ සිටින අයට බසින්නැයි අණ ලැබිණි. කපුගේ සිටියේ වෙහෙසත් මධුවිතත් නිසා අඩනින්දකය. රථයේ සිටි ප්‍රවීණ සංගීතඥයෙක් පොලිස් භටයා ඇමතුවේය.“මල්ලි මේකේ ඉන්නේ ගුණදාස කපුගේ. අපේ වාහනේ ඔයාලට පරික්ෂා කරන්න දෙයක් නැහැ.”එහෙත් එය ගණනකටත් නොගත් පොලිස් භටයා මෙසේ කීවේය.මං දන්න කපුගේ කෙනෙක් නැහැ. තමුසේලා වාහනයෙන් බිමට බහිනවා.”එම විධානයෙන් සංගීතඥයා උදහස් වූයේය.“මල්ලි ඔයාගේ පඩිය කීයද?”අන්දුන්කුන්දුන් වූ පොලිස් භටයා තම පඩිය කීවේය. ඉන්පසු සංගීතඥයා ඔහුට මෙසේ කීය.“මල්ලි ඊළඟ පඩියෙන් රේඩියෝ එකක් සල්ලි දීල ගන්න. අරගෙන එකේ සින්දු අහන්න. එතකොට මල්ලිට දැනගන්න පුළුවන් ගුණදාස කපුගේ කියන්නේ කවුද කියලා.”එසේ කියූ සංගීතඥයා පොලිස් අණ ද නොතකා රිය පණගන්වා ඇත.තුන්වැනි අත්දැකීම මේ දෙකටම වඩා ජුගුප්සාජනකය. එය කපුගේ ගේ මරණය හා සම්බන්ධ සිදුවීම්වලියකි. කපුගේ මිය ගියේ එතෙර සංගීත සංචාරයක් සඳහා ගොස් යළි මෙරටට එන අතරවාරයේ ඔහු ගමන් ගත් ගුවන් බසයෙන් බිමට වැටීමෙනි. එහෙත් කපුගේට ප්‍රතිකාර දීම සඳහා ගුවන් තොටේ වෛද්‍යවරයකු සිටියේ නැත. එහෙයින් ඔහු ගිලන් රියකින් කොළඹ මහ රෝහලට යවන ලදි. ඒ සඳහා රුපියල් දෙදහක මුදලක් කපුගේ ගෙන් අයකර ඇත. කපුගේ ගුවන් බසයෙන් ඇද වැටුණේ පාන්දර 4.20 ට පමණය. එහෙත් උදේ 8.00 වන තෙක් ඔහු රෝහලට ගෙන යෑමට කිසිදු බලධාරියකු ඉදිරිපත්ව නැත.නිසි වෙලාවට කපුගේට ප්‍රතිකාර ලැබිණි නම් ඔහු තවමත් ජීවතුන් අතරය. රෝහලට යන විට කපුගේ ගේ පවුලේ අයට දැනගන්ට ලැබුණේ ඔහුගේ මුදල් පසුම්බිය පමණක් නොව සපත්තු දෙක ද සොරාගෙන ඇති බවකි. එම සොරා අඩියක් ගැසු විට මේසයට තට්ටු කර ‘බිම්බරක් සෙනඟ’ ගීතය ගැයු කපුගේ ගේම රසිකයකු විය නොහැකි ද?කපුගේ එකම ගඟකට වැටුණු සුනිල දිය දහරක් වුවත් සමාජය එසේ නොවූ බව ඉහත අත්දැකීම් තුනෙන්ම අපට පසක් වන සදා සත්‍යයයි. ඉතිං කපුගේට ආයෙත් මේ ස්වර්ණ භූමියේම ඉපදෙන්නැයි කියා අපට කටක් ඇර කිව හැක්කේ කෙසේ ද?සුනිල් මිහිඳුකුලඡායාරූපය - මාලන් කරුණාරත්නකපුගේ ගැයූ මියුරු ගීඋතුරු කොනේ නුඹ හිනැහෙන් නඩරාජා මල්ලියේ දකුණු කොනේ නුඹ හිනැහෙන් සුමනසිරි මල්ලියේ උතුරු කොනේ නුඹ හිනැහෙන් සෙල්ලම්මා නංගියේ දකුණු කොනේ නුඹ හිනැහෙන් සෙනෙහෙලතා නංගියේ... කොතැනක සිටියත් ඉපදෙන - මියයන බිම එකනේදෝ ඒ බිම එක් වී සුරකින යුතුකම අප සතු නේදෝ... එක මවකගෙ දරු කැල සේ එක්වී ඉන්නයි සැමදා නෙතු හමුවට කඳුලැල්ලක් ළං නොමවන්නයි කිසිදා...ගී පද රචනය - චන්ද්‍ර වාකිස්ට තනුව හා සංගීතය - ගුණදාස කපුගේ දවසක් පැල නැති හේනේ අකාල මහ වැසි වැස්සා තුරුලේ හංගාගෙන මා ඔබ තෙමුණා අම්මේ... පායන තුරු හිටි පියවර - හිටියා ඔබ අම්මේ නුවර වීදි යට කරගෙන නින්දා වැහි වැගිරෙන දා බිරිඳකගේ සෙනෙහෙ ගියා යෝධ ඇලේ නැම්මේ ඔබෙ සෙනෙහස සුවඳ දිදී දැනුණා මට අම්මේ... කොළඹ අහස කළුකර ගෙන මූදු හුළඟ හඬලන කොට ඔටුන්න බිම දා දුවගෙන එන්නද එක පිම්මේ මං එනතුරු ඉඳිකඩ ළඟ ඉන්නවාද අම්මේ...ගී පද රචනය - රන්බණ්ඩා සෙනෙවිරත්න සංගීතය - ගුණදාස කපුගේ මං මුලාවී පාර සොයාගෙන හසරක් අසමින් යන ගමනේ මං මුළා වූ සමනලියකගෙනි පාර අසා තිබුණේ... ඇයත් නොදන්නීය ඇය යන මානය උන්හිටි තැන් මතකයෙ අඩමානය පාර කියන්නේ කෙලෙසද මා හට ඇයට ද පාරක් ඇති නැති ගානය... අප හමුවූයේ මන්දැයි නොදනිමි පාර ඇසූයේ ඇයිදැයි නොකියමි අපේ ගමන අද නවතනු හැකිනම් අප යන ගමන ද අද මෙතනින් නිමි...ගී පද රචනය - මහාචාර්ය සුනිල් ආරියරත්න තනුව හා සංගීතය - ගුණදාස කපුගේ සිංහල සින්දු කියන නළලේ තිලක තියන කිරිල්ලී තුඩින් හදවතක් අරගෙන ගිනිගත් තල් අරඹට ආවාදෝ ඉගිල්ලී දිව නුහුරු බසින් පෙම් කවි කී කුරුල්ලාට වශී වී ගිනි මලින් තනා මල් පොකුරක් අතට ගත්ත මනාලී මධු සමේ මධුර කටු අතරේ පිපී වැනුණ සුරූපී ගිනි අවිත් එක්ක පෙමින් බැඳුණ විහඟ සෙනඟ අඬාවි ඒ කඳුළු සිංහලට නගන්න නුඹට හැකිය පි‍්‍රයාවී ආදරය නුඹට බාරයි රැකගනින් දේවතාවිගායනය සහ සංගීතය - ගුණදාස කපුගේ ගී පද රචනය - රත්න ශ්‍රී විජේසිංහසැකසුම - හේමමාලා රන්දුනු අනුග්‍රහය - ‘නිල්වලා’ එන්ටර්ටේන්මන්ට්ස්</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=av1003285</link>
    <topic>කපුගේ වෙනුවෙන් මට කළ හැක්කේ පින් දහම් කිරීම විතරයි</topic>
    <author>හේමාලි විජේරත්න</author>
    <content>නින්ද යන්නෙ නැහැ කෙල්ලෙ හිත හරිම නොසන්සුන් (රසදුන නව කථාව)අද විශේෂ - අන්නාසි පුඩිමඅපේ පැතුම ඒ අයුරින්ම ඉටුවුණාඋන්මාද සිතුවමකි, තවමත් ඔබ අපටකපුගේ වෙනුවෙන් මට කළ හැක්කේ පින් දහම් කිරීම විතරයිහැම ඉරිදාවකම උදේට ‘පැහැබර අහස’ බලන්නතාත්තා ගැන මට ආඩම්බරයිවැදි ජනතාව ඉල්ලන්නෙත් ජෝතිගේ සින්දුපිස්සු හැදෙන සඳතඹරවිල සංගීත අසපුවෙන් රසික ඔබට ඇරියුමක්තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්පික්චර් පිස්සාඅවුරුදු 50ක් ක්‍රිස්තු චරිතය රඟපෑසිංහල චිත්‍රපට 110ක් අපි DVD කරලා තියෙනවාදියවැඩියාව අධිරුධිර පීඩනය පාලනයට යෝගලොකු ගමනක් යන පුංචි විමුක්තික්‍රිකට් උණුසුමේ පී‍්‍රටි සින්ටාට භාරදූර වැඩක්ඔහු නික්ම ගොස් පුරා හත් අවුරුද්දක් ගතවෙලා. ඒ තරම් කාලයක් ඔහු අප අතර නොසිටියා කියලා හිතාගන්නත් බැරි තරම්. මේ රටේ ජනතාව ඔහුගේ හඬට පෙම් බැන්දෙ නිකම්ම නිකම් නොවෙයි. හඬේ විතරක් නොවෙයි ඔහුගේ සංගීතයෙත් ගීතයේ අදහසෙත් රැඳිලා තිබුණේ මානව හිතවාදී මිනිසෙකුගේ ගුණ සුවඳ. මේ ගුණ සුවඳ හත් අවුරුද්දක් ගියත් ජනතාවගේ හදවතින් ඉවත් වෙන්න විදියක් නෑ. එහෙම අමතක කරන්න පුළුවන් විදියට ඔහු ජීවත්වුණෙත් නෑ.ඔහු ගුණදාස කපුගේ. සත් වසක් ගෙවුණත් ඔබේ මතක සමරන්නට අපට අවසරයි. ඔහු පිළිබඳ සියලු සිහිවටන මතක සැමරුම් දරාගෙන ඔහු වෙනුවෙන් අදටත් ජීවත්වෙන ඔහුගේ බිරිය ප්‍රේමා කපුගේ පසුගිය දිනක අපේ පිළිසඳරට එක්වුණා. කපුගේ නම් වූ මානව හිතවාදී කලාකරුවාගේ සැබෑ ජීවිතය දන්නේ ඔහුත් සමඟ එක්ව දුක සැප වැළඳූ ඔහුගේ දරුවන් කුසදරා ආදරයෙන් ඇති දැඩි කරන ඇයමය.’මේ රටේ හැම දෙනාම ආදරය කරපු මගේ මහත්තයා වියෝවෙලා එළඹෙන අප්‍රේල් 03 වැනිදාට වසර 07ක් සපිරෙනවා. දැන් අපිට මහත්තයා වෙනුවෙන් කරන්න පුළුවන් පින්දහම් කරන එක විතරයි. ඒ නිසා එදිනට අපේ නිවසට මහා සංඝරත්නය වැඩමවලා සාංඝික දානයක් පිරිනමන්න බලාපොරොත්තු වෙනවා.ප්‍රේමා කපුගේ මහත්මිය කියූ පරිදි දැනට ඔවුන් ජීවත්වන මෙම නව නිවෙසේ වැඩ නිමකොට මාස 04ක් වැනි කාලයක් තමයි කපුගේට ජීවත්වීමට හැකිවී තිබෙන්නේ. කපුගේගේ කාර්ය බහුල ජීවිතයත්, නෑ නොකියාම අනුන් දෙසට නිතරම හැරුණු ඔහුගේ මුදල් පසුම්බියත් අතර ධෛර්යවත් ගමනක් රැගෙන ඇය පැමිණ ඇත්තේ පෙරදා සිය ප්‍රේමය පුදකළ මේ අපූරු මිනිසාට යහපත් අනාගතයක්, සැපවත් අනාගතයක් ලබා දෙමි යන ස්ථිර අධිෂ්ඨානයෙනි. මේ ප්‍රේමණීය බැඳීමේ අග්‍රඵලය ලෙස ඇය දියණියන් දෙදෙනෙකු ද, පුතණු කෙනෙකු ද කපුගේට තිළිණ කළාය.ප්‍රේමා - කපුගේ යුවළගේ වැඩිමල් දියණිය අද ශ්‍රී ජයවර්ධනපුර විශ්වවිද්‍යාලයේ හින්දි විශේෂවේදී උපාධිය හදාරන්නීය. බාල දියණිය ඉතාලි ජාතිකයකු හා විවාහ වී දරු සුරතල් බලමින් ඉතාලියේ පදිංචිව සිටින්නීය. කපුගේ යළි ජීවමාන කළ ‘මිත්‍ර කපුගේ පුත් මේ වන විට එංගලන්තයේ විශ්වවිද්‍යාලයක විශ්ව සංගීතය පිළිබඳ උපාධිය සම්පූර්ණ කරමින් සිටියි.ගුණදාස කපුගේ මියයන මොහොත වන විටත් මිත්‍ර සිය සිවු වසරක උපාධියේ දෙවර්ෂයක් පමණක් සම්පූර්ණ කර තිබුණි. දරුවන්ගේ ප්‍රශ්නත් ගෙදරදොරේ ප්‍රශ්නත් එක්ක මේ සියලු බර දරාගත්තී කපුගේ ගේ ‘ප්‍රේමය’ ප්‍රේමා වූවාය.’ඇත්තටම මහත්තයා නැතිවෙනකොට එක රුපියල් පනහක් හැටක් හැරුණකොට ඉතිරි කරපු කිසිම මුදලක් තිබුණේ නෑ. මට ශක්තියකට තිබුණේ මාස් පතා මට ලැබුණු ගුරු පඩිය විතරයි. මම බොහොම අමාරුවෙන් මේ කටයුතු ඔක්කොම කර ගත්තේ. පුතාට අවුරුදු දෙකට වාරික 06ක් මුදල් ගෙවන්න තිබුණා.මහත්තයා නැතිවුණු අලුත පළවැනි වාරිකය ජනාධිපතිතුමා ලබල දුන්නා. ඊට පස්සෙ වාරික 05 ම මම අමාරුවෙන් ගෙවා ගත්තා. කොටින්ම කිව්වොත් මගේ රත්තරන් බඩුත් උකස් කළා. දැන් පුතා පසුගිය පෙබරවාරියේ විශ්ව සංගීතය පිළිබඳ උපාධිය දිනාගත්තා. ඒකට සහභාගිවෙන්න ආසාව තිබුණත් මට සල්ලි තිබුණේ නෑ. පුතාට ලංකාවට එන්න උවමනාව තිබුණත් මේ අවුරුද්දෙ ඉඳලා එයාට එහේ රැකියාවක් කරන්න අවසර ලැබෙනවා.ඒ නිසා සල්ලි ටිකක් හොයාගෙනම එන්න කියලා මම කිව්වා. ”චූටි දුව ඉතාලි මහත්මයෙක් බැඳලා එහේ් පදිංචි වුණා. එයාට දැන් පුතෙක් ඉන්නවා. ළඟදි දුව මාව එහෙට ගෙන්නා ගත්තා පුතාව බලන්න. දැනට කැම්පස් යන ලොකු දුව විතරයි ගෙදර ඉන්නේ. දරුවන්ගේ අනාගතේ ඔය විදියට විසඳගත්ත එකට මට සතුටුයි.මට ඕන වුණේ මහත්තයා වෙනුවෙන් ඔහුගේ දරුවන්ට හොඳට උගන්වන්න. මේ හැම දෙයක්ම දුක් විඳගෙන කරත් ඒ ගැන අද මට හරි සතුටුයි. මට හිතෙනව කීයක්වත් ඉතුරු කරල ගියේ නැතුවට මහත්තයගේ ආශිර්වාදය මේ හැම දෙයක්ම කරගන්න මට ලැබුණා කියලා. ඔහු හැමදාමත් කළේ දකුණෙන් සල්ලි අරන් දකුණෙන්ම දීලා ආපු එක. මට මතකයි සමහර ප්‍රසංගවලින් එක සත පහක්වත් ගත්තේ නෑ. ඒ වුණාට අදටත් මට කියන්න සතුටුයි ඔහුගේ ඒ මානව හිතවාදී ගුණය නිසා අපට කවදත් වැරදුණේ නෑ කියලා.ඒ දවස්වල රට පුරාම පැතිර ගියේ කපුගේ ‘සන්ෆ්ලවර්’ සමඟ ගීත ගයලා ලොකු ගණනක් ගත්තා කියලයි. එහි සත්‍ය සිද්ධිය ප්‍රේමා කපුගේ මහත්මිය අපට කිව්වෙ මෙහෙමයි.”රටේ හැමතැනම ප්‍රචලිත වුණා තමයි සන්ෆ්ලවර් සමඟ ගීත ගයලා ලොකු ගණනක් ගත්තා කියලා. නමුත් ඇත්තම සිද්ධිය නම් දවසක් දවල් දහයට විතර ඒ කැසට් ආයතනයේ හිමිකරු ඇවිත් ‘අයියේ අයියගේ සින්දු අහන්න මිනිස්සු හරිම ආසයි. අපි ඒ සින්දු ටික සන්ෆ්ලවර් සමඟ කරගන්නද කියලා ඇහුවා. මහත්තයා ගත්කටටම ‘අනේ හා මල්ලි’ කියලා කිව්වා. ඒ ගීත ටිකට ලක්ෂ 6ක් ලැබුණා. ඒක ලැබුණෙත් පනස්දාහේ චෙක් දොළහකින්.පස්සෙ අපට ආරංචි වුණා ගීත කරපු අය නම් කෝටි ගණනක් හම්බ කළා කියලා. ඒ කාලේ අපි ගේ හදනවා. මහත්තයා ඒ චෙක් දොළහම මගේ අතට දුන්නා ගෙට වියදම් කරන්න කියලා. ඒ වෙනකොට මම මගේ ගුරු පඩියෙන් ලක්ෂ 08ක ණය මුදලක් අරගෙන තිබුණේ. අදටත් ඒ ණය මම ගෙවනවා.” ’කම්පන’ ප්‍රසංගයෙන් කවදාවත් ගෙදරට සල්ලි ගේන්න එයාට බැරිවුණා. හැම විශ්වවිද්‍යාලයටම එයා ආදායමෙන් ලක්ෂ 03-04ක් දුන්නා. ‘කම්පන’ හැම ගමකටම ගියේ නොමිලේ. ඒකෙන් මුළු සමාජයටම කළා මිසක් ගෙදරට යමක් කරන්න බැරි වුණා.මට මතකයි මහත්තයා එක එක ආණ්ඩුවලින් බැටකාලා වේදනා විඳිනකොට රඹුකන සිද්ධාර්ථ හාමුදුරුවෝ තමයි ‘කම්පන’ වේදිකාවට ගෙනාවේ. ගෞරවයෙන් කියන්න ඕන හැමදාම උදේට මිනිස්සු ඇවිත් සල්ලි ඉල්ලගෙන යද්දි සිද්ධාර්ථ හාමුදුරුවෝ දවසක් කිව්වා මෙතන රු. 50,000ක් තියෙනවා.මේකෙන් ප්‍රේමක්කා ගේ හදාගන්න කියලා. ඒ පිනෙන් තමයි මම අනුරාධපුරේ ගේ හදන්න පටන්ගත්තේ. මහත්තය දන්නෙත් නෑ මම කොහොමද ගේ හැදුවෙ කියන්න.පස්සෙ කාලෙක ඒ ගේ විකුණල තමයි දැන් මේ ඉන්න ඉඩම් කෑල්ල ගත්තේ. කොහොම වුණත් ‘කම්පන’ හරහාත් මහත්තයා කළේ සමාජ මෙහෙවරක්. ඒ මෙහෙවර නිසා වෙන්න ඇති අදටත් මට මොනවහරි ඕන කියලා දැනුණොත් කොහොම හරි ඒක කරගන්න මුදල් කොහෙන් හරි ලැබෙනවා. ප්‍රේමා - කපුගේ මුණගැසීම සිදුවී ඇත්තේ ශ්‍රී චන්ද්‍රරත්න මානවසිංහයන්ගේ් නිවසේදීය. එදත් කපුගේ අනුන් වෙනුවෙන්ම හැරුණු මනසක් ඇති අයෙක් බව ඇය පවසයි.’ඒ කාලේ ඉඳලම මහත්තයා හම්බකළාට ඉතුරු කරපු දෙයක් තිබුණේ නෑ. අපි කසාද බැඳලා මුලින්ම පදිංචි වුණේ වරකාපොළ ප්‍රඥානන්ද විද්‍යාලය ළඟ. අපේ ගෙදර එළියවුණේ කුප්පි ලාම්පුවෙන්. ඉව්වේ දර වලින්. වතුර ගත්තේ ළිඳෙන් ඇදලා. අපි ඉස්සරලම පදිංචියට ගියේ අම්ම දුන්න පුටු 04ක් අරගෙන. මොන අඩුපාඩුකම් තිබුණත් මහත්තයා තුළ තිබුණු මිනිසත්කමට මම එයාට ගෞරව කළා. ඒ මනුස්සකම වෙනුවෙන් එයාට ලස්සන ලෝකයක්, ගෙයක් දොරක්, දරුවෝ හොඳට හදන්න ඕන කියලා හිතුවා. ඒ ධෛර්යයෙන් තමයි මම ජීවත්වුණේ. ඒවා මම කළේ හරිම සතුටින්. කවදාවත් මට ඒවා හිසරදයක් වුණේ නෑ.අපේ පුතා උසස් පෙළ සමත්වෙලා කැලණිය විශ්වවිද්‍යාලයට තේරිලා ඉන්නකොට මහත්තයා කිය කිය හිටියා පිටරට ගිහින් විශ්ව සංගීතය වගේ ඉගෙන ගන්න තියනව නම් හොඳයි කියලා. ඒ බලාපොරොත්තුව ඉෂ්ට කරන්න පුතාට මුලින්ම සල්ලි හොයලා දුන්නේ මමයි. පුතා එතකොට ඇහුවා අම්මට දිගටම වියදම් කරන්න පුළුවන් වෙයිද කියලා. එතකොට මම කිව්වේ තාත්තා කරන සමාජ මෙහෙවරට කොහෙන් හරි ඔයාට ලැබෙයි බය නැතුව යන්න කියලා. අද ඔහුගේ ඒ බලාපොරොත්තුවත් මම ඉෂ්ට කරලා තිබෙනවා.ඈ යළි යළිත් මතක් කළේ පුරා වසර ගණනාවක් දුක් සැප වැළඳු සිය ස්වාමියාගේ ගුණ සුවඳ. සත් වසක් නොව සත් සිය වසක් ගියද කපුගේ ගේ ලෝකය ගොඩ නැඟූ ප්‍රිය බිරිය ප්‍රේමාට මේ සුවඳ කිසිදිනකත් අමතක නොවේවි. අදටත් ඔහුගේ ආදරණීය මතක සමරමින් ඔහුගේ සිහිවටන සමඟ ජීවත්වන ඇය අවසන් හුස්ම හෙළන තුරුම ඔහුගේ අභිප්‍රායන් මුදුන්පත් කිරීමට වෙහෙස දරන්නීය. කපුගේ මතකය ඇගේ ඇසට කඳුළක් නැංවුවද, ඒ නැඟුණු කඳුළ තුළ අප දුටුවේ සිය සැමියා වෙනුවෙන් උපන් අප්‍රමාණ ආදරය, භක්තිය සහ ගෞරවයය.හේමාලි විජේරත්නඡායාරූප – විමල් කරුණාතිලකකපුගේ ගැයූ මියුරු ගීනින්ද නැති රැයේ - සඳ කඳුළු මීදුමේ හැංගිලා අඬන්නෙ ඇයි ද ප්‍රථම පේ‍්‍රමයේ තාරකා දියේ ගිලී නිල් එළිය නිවේ වැහි බිංදු වැටේවි - රෝස පෙති කඩා හැලේ... කිළිපොලා සැලී යමින් නොහිම් සීතලේ තුරුළු වෙමි දෙනෙත් පියා ඔබගෙ උණුසුමේ ජීවිතය ඉතින් අපේ සිහිනයක් නොවේ හෙට උදේම අවදි වී යා යුතුව තිබේ... රැය ගෙවේ සඳත් නිවේ දුරයි ජීවිතේ ඉතින් අවසරයි මගේ පුංචි කුමරියේ කටුවලට දෙතොල් තියා මලක් නැති ගසේ සිඹිමි එකම හාදුවයි සොඳුර එය මගේගී පද රචනය - රත්න ශ්‍රී විජේසිංහ තනුව හා සංගීතය - ගුණදාස කපුගේ උන්මාද සිතුවම් මැවේ බිඳේ මිදුම් වලා මැද අතීතයේ බිඳුණු පෙමින් ගිනිගත් හදවත් තනිවේවි එක්ටැම් ගේ... අනන්ත සයුරේ බියකරු දිවි දියඹේ පාළු හුදකලා සුළඟ පමණි උරුමේ හඬා වැටෙන සිත - සදා සරණ මට තනිවේ එක්ටැම් ගේ... දහසක් මල් මැද එකම මලයි පැතුවේ එමල කිමද සරදම් කර සැඟව ගියේ දැනේ තවම මට - මලේ සුවඳ පොද තනිවේවි එක්ටැම් ගේ...ගී පද රචනය - මහාචාර්ය සුනිල් ආරියරත්න තනුව හා සංගීතය - සරත් දසනායක බිම්බරක් සෙනඟ ගැවසුණ චන්ද්‍ර සූර්යයා ඉපදුණ ස්වර්ණ භූමියේ මනරම් මාලිගාව කෝ යුද්දෙකට ඇවිත් රුපුසෙන් සත් මුහුදු මතින් ගුවනින් කම්බි වට කළේ මනරම් මාලිගාව දෝ ට්‍රැක්ටරේ යකඩ ගජසෙන් කුංච නාදයෙන් ඇලළුණු වෘක්ෂ දේවතාවන් බිම වැටී පණ ගසයි මිනීමල් පිපුණු සීතල නිම්න භූමියේ ඇටකටු සතර රියන් කඩ අහිමිව විලාපය නඟයි කැලෑ මල් පිපී රතු තොල් වලින් කෑගසා ඉල්ලන ජාතියේ නිධානයෙ - රන් රුවන් කරඬු කොයි වෑකන්ද කඩා - බිම කටු කම්බියෙන් බෙදා මේ රණ බිමේ හිස ගසා දමනා කඩුව බිම දමව්...ගී පද රචනය - රත්න ශ්‍රී විජේසිංහ තනුව හා සංගීතය - ගුණදාස කපුගේ බිංදු බිංදු තාරකා කඳුළු මල් විලේ උමතුවෙන් සඳයි ඔබයි හිනැහුණා රැයේ සුබ පැතුම් අගාධයේ ගීතිකා ඇසේ අහිමි වූ ආදරේ රත් පියුම් පිපේ විෂ මධු පුරවා විතේ ගෙන දේ දෝතින් ඔබේ මා හද සෑය දවා දෑස නිවා නංවනු මන්දහාස මියෙන මා නෙතේ තනිවී ගිම්හානයේ වැලපේ කොවුලා වනේ සඳ මත ආදරයේ සෑය දවා වියැකි බඹර ගීත මලක රොන් සැලේගායනය සහ සංගීත නිර්මාණය - ගුණදාස කපුගේ ගී පද රචනය - ලූෂන් බුලත්සිංහල සැකසුම - හේමමාලා රන්දුනු අනුග්‍රහය - ‘නිල්වලා’ එන්ටර්ටේන්මන්ට්ස්</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=av1003286</link>
    <topic>හැම ඉරිදාවකම උදේට ‘පැහැබර අහස’ බලන්න</topic>
    <author>හේමාලි</author>
    <content>නින්ද යන්නෙ නැහැ කෙල්ලෙ හිත හරිම නොසන්සුන් (රසදුන නව කථාව)අද විශේෂ - අන්නාසි පුඩිමඅපේ පැතුම ඒ අයුරින්ම ඉටුවුණාඋන්මාද සිතුවමකි, තවමත් ඔබ අපටකපුගේ වෙනුවෙන් මට කළ හැක්කේ පින් දහම් කිරීම විතරයිහැම ඉරිදාවකම උදේට ‘පැහැබර අහස’ බලන්නතාත්තා ගැන මට ආඩම්බරයිවැදි ජනතාව ඉල්ලන්නෙත් ජෝතිගේ සින්දුපිස්සු හැදෙන සඳතඹරවිල සංගීත අසපුවෙන් රසික ඔබට ඇරියුමක්තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්පික්චර් පිස්සාඅවුරුදු 50ක් ක්‍රිස්තු චරිතය රඟපෑසිංහල චිත්‍රපට 110ක් අපි DVD කරලා තියෙනවාදියවැඩියාව අධිරුධිර පීඩනය පාලනයට යෝගලොකු ගමනක් යන පුංචි විමුක්තික්‍රිකට් උණුසුමේ පී‍්‍රටි සින්ටාට භාරදූර වැඩක්පැහැබර අහස’ මේ දිනවල ජාතික රූපවාහිනිය ඔස්සේ ඔබේ ආලින්දයට පැමිණෙනවා. මෙතෙක් කල් තිබුණු සම්මත ආකෘතියෙන් මඳක් ඔබ්බට ගොස් නව ආරක වැඩසටහනක් ලෙසින් ඉදිරිපත් වෙන ‘පැහැබර අහස’ ඔබේ ආලින්දයට පැමිණෙන ආකාරය දැක බලා ගැනීමේ අවස්ථාව පසුගිය දිනක අපට ලැබුණා.සෑම ඉරුදිනකම උදෑසන 9.30 සිට 10.30 දක්වා වන හෝරාවක කාලයක් මේ රටේ ජනපි‍්‍රය ප්‍රවීණ චරිතයක් සමඟ අත්දැකීම් බෙදා හදා ගනිමින් ඒ සමඟම නැවුම් රසාස්වාදයක් විඳීමේ හැකියාවද ‘පැහැබර අහස’ තුළින් අපේ ප්‍රේක්ෂකයන්ට ඉඩ හසර සලසා දෙනවා.‘පැහැබර අහස’ ගැන වැඩිදුර තොරතුරු කියන්නට අපිත් එක්ක එකතු වුණේ මේ වැඩසටහනේ නිෂ්පාදිකා සිරිමලී අලහකෝන්.’පැහැබර අහස’ වැඩසටහනේ සංකල්පය අප වෙත රැගෙන ආවේ අපේ සභාපති ආරියරත්න ඇතුගල මහතායි. ඔහුට අවශ්‍ය වුණා මෙතෙක් ඉරිදා උදේ වරුවේ තිබුණු සම්මත සාකච්ඡාමය වැඩසටහනින් බැහැරට ගොස් අලුත් විදියේ අදහසක් ගෙනෙන වැඩ සටහනක් කරන්න. ඒ අනුව තමයිඛ්තඥචප ඵඬරහෙවත් ‘පැහැබර අහස’ නිර්මාණය වුණේ.මේ වෙනවිට ‘පැහැබර අහස’ වැඩසටහන් තුනක් අපේ ප්‍රේක්ෂකයන් හමුවට ඔවුන් රැගෙන විත් තිබෙනවා. මෙම වැඩසටහන ආරම්භ වුණේ පසුගිය යුදමය සමයේ මේ රටේ ජනතාව අතර අතිශයින්ම ජනපි‍්‍රය චරිතයක් වුණු මේජර් ජනරාල් ශවේන්ද්‍ර සිල්වා සමඟ කළ සාකච්ඡාවෙන්.දෙවැනි වැඩ සටහන සඳහා ආරාධනා ලැබූයේ මහ බැංකුවේ අධිපති අජිත් නිවාඩ් කබ්රාල්ය. තෙවැනි සතියේ සහභාගි වූයේ ජ්‍යෙෂ්ඨ මාධ්‍යවේදී ලේක්හවුස් සභාපති බන්දුල පද්මකුමාර මහතාය. එළඹෙණ ඉරිදා සතියේදී ඔබ හමුවට පැමිණෙනුයේ ප්‍රවීණ සිනමාවේදියකු වන ආචාර්ය ඩී.බී. නිහාල්සිංහයි.”අපි මේ වැඩසටහනට කැඳවා ගන්නේ ප්‍රධාන ආරාධිත අමුත්තා වශයෙන් ආරාධනා ලබන පුද්ගලයා පමණක් නොවෙයි. ඔහුගේ හෝ ඇයගේ් සමීපතම මිතුරු මිතුරියන් පස්දෙනෙකුත් මේ වැඩසටහනට කැඳවා ගන්නවා.අපේ ප්‍රධාන අමුත්තාගේ ජීවිතයේ විවිධ කාලවලදී හමුවූ සමීපතම මිතුරු මිතුරියන් කැඳවා ගැනීමෙන් ජීවිතේ ඒ ඒ කාලවල රසවත් සිද්ධීන් හා තොරතුරු, අත්දැකීම් වැඩි වැඩියෙන් අනාවරණය කර ගත හැකියි. එහෙම වුණොත් තමයි මේ වැඩසටහන වඩාත් සුන්දර වන්නේ සහ අර්ථ පූර්ණ වන්නේ.උදාහරණයක් විදියට මේජර් ජනරාල් ශවේන්ද්‍ර සිල්වා ගත්තොත් අපි ඔහුගේ වැඩ සටහනට කැඳවා ගත්තා ඔහු පාසල් යන කාලයේ සිටි කැඩෙට් ගුරුවරයා. එදා වැඩසටහනේදී ඔහු අනාවරණය කළා මේජර් ශවේන්ද්‍ර පාසල් යන කාලයේ දක්වපු දක්ෂතා හා ඔහුගේ ක්‍රියාකාරකම් කෙසේද කියලා. ඒත් එක්කම ඔහු පැවසුවා මේජර් ශවේන්ද්‍ර කවදහරි දවසක ලොකු තැනකට යනවා කියලා එදා කැඩෙට් ගුරුතුමාට දැනුණා කියලා.මේජර් ජනරාල් ශවේන්ද්‍ර සිල්වා සමඟ අනර්කලීතවමත් වැඩසටහන් තුන හතරකට වඩා විකාශය නොවුණු ‘පැහැබර අහස’ වෙනුවෙන් මේ වන විටත් ඉතාම හොඳ ප්‍රේක්ෂක ප්‍රතිචාර ලැබෙමින් පවතින බව සිරිමලි පැවසුවා. මෙහි ඇති අනිත් ප්‍රධානම කාරණාව වන්නේ මෙම වැඩසටහන සාකච්ඡා මට්ටමින් පවත්වාගෙන යන්නේ ජනපි‍්‍රය නිළි අනර්කලි ආකර්ෂාය. ඒ පිළිබඳ අපි අනර්කලීගෙනුත් ඇසුවා.”ඇත්තටම ඉස්සර ඉඳලම මගේ ආසාවක් තිබුණා ගෙදර ඉන්න බොහෝ පිරිසක් දැනුම්වත් කරන්න ආදර්ශවත් චරිත රැසක් රැගෙන ඇවිත් මෙවැනි දෙයක් කරන්න. ඒ ආසාව තියාගෙන ඉන්නකොට තමයි ජාතික රූපවාහිනි සංස්ථාවෙන් ‘පැහැබර අහස’ සඳහා ආරාධනාව ලැබුණේ. ඒක මම ඉතාම කැමැත්තෙන් බාර ගත්තා. මෙතන්ට පැමිණෙන බොහෝ දෙනා ගැන මම හොඳට දන්න නිසා මට ඔවුන් සමඟ සාකච්ඡා කරන්න හරි පහසුයි.අනිත් ප්‍රධානම කාරණාව තමයි මම මේ වැඩසටහන ඉදිරිපත් කරන්නේ නිවේදිකාවක් හැටියට නොවෙයි. මම සාම්ප්‍රදායික නිවේදිකාවකුත් නොවෙයි. මම අනර්කලි හැටියට තමයි මේ වැඩසටහනට සම්බන්ධ වෙන්නේ. මේ වෙනකොටත් ඉතාම සාර්ථක ප්‍රතිචාර ලැබෙමින් පවතිනවා. ඒ අත්දැකීම් සියල්ලම සමඟ සාර්ථකව ඉදිරියට කරගෙන යන එක තමයි බලාපොරොත්තුව.විවිධ ක්ෂේත්‍රවල දැන උගත් ප්‍රවීණයන්ගේ ජීවිතවල රසවත් තොරතුරු අත්දැකීම් බෙදාහදා ගන්නට ‘පැහැබර අහස’ හරහා ජාතික රූපවාහිනිය බලාපොරොත්තු වෙයි. ඔවුන්ගේ අත්දැකීම් සහ නැණ නුවණ එය නරඹන ප්‍රේක්ෂක ඔබගේත් නැණ නුවණ වඩවන්නට හා ජීවිතේට අලුත් අත්දැකීම් එකතු කරන්නට සමත් වෙයි. ඒ නිසාම ඒ අත්දැකීම් බෙදා හදා ගන්නට තවදුරටත් ‘පැහැබර අහස’ සමඟ රැඳෙන්නැයි ජාතික නාළිකාවෙන් ප්‍රේක්ෂක ඔබ සැමට ආදරණීය ආරාධනයක් වෙයි.හේමාලිඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=av1003287</link>
    <topic>තාත්තා ගැන මට ආඩම්බරයි</topic>
    <author>තාරක වික්‍රමසේකර</author>
    <content>නින්ද යන්නෙ නැහැ කෙල්ලෙ හිත හරිම නොසන්සුන් (රසදුන නව කථාව)අද විශේෂ - අන්නාසි පුඩිමඅපේ පැතුම ඒ අයුරින්ම ඉටුවුණාඋන්මාද සිතුවමකි, තවමත් ඔබ අපටකපුගේ වෙනුවෙන් මට කළ හැක්කේ පින් දහම් කිරීම විතරයිහැම ඉරිදාවකම උදේට ‘පැහැබර අහස’ බලන්නතාත්තා ගැන මට ආඩම්බරයිවැදි ජනතාව ඉල්ලන්නෙත් ජෝතිගේ සින්දුපිස්සු හැදෙන සඳතඹරවිල සංගීත අසපුවෙන් රසික ඔබට ඇරියුමක්තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්පික්චර් පිස්සාඅවුරුදු 50ක් ක්‍රිස්තු චරිතය රඟපෑසිංහල චිත්‍රපට 110ක් අපි DVD කරලා තියෙනවාදියවැඩියාව අධිරුධිර පීඩනය පාලනයට යෝගලොකු ගමනක් යන පුංචි විමුක්තික්‍රිකට් උණුසුමේ පී‍්‍රටි සින්ටාට භාරදූර වැඩක්‘සිළුමිණ’ට අවුරුදු 80 පිරීම නිමිත්තෙනිසත දහයේ විශ්ව විද්‍යාලය නමින් ප්‍රචලිත වූ ‘සිළුමිණ’ පුවත් පත ආරම්භ වූයේ 1930 මාර්තු මස 30 වැනිදා ය. එහි ආරම්භක කර්තෘ ධුරය දැරුවේ පියසේන නිශ්ශංක සූරින් ය. ‘සිළුමිණ’ට පමණක් නොව ලේක්හවුස් ආයතනයටම ජ්‍යෙෂ්ඨ මාධ්‍යවේදියකු වශයෙන් උපරීම දායකත්වය සැපයූ නිශ්ශංක සූරින්ගේ නම අදත් අප අතර රැව් පිළිරැව් දෙයි. පියසේන නිශ්ශංකයන්ගේ මාධ්‍ය ජීවිතය ගැන කරුණු දැනගැනීමට අපි ඔහුගේ නිවසට ගියෙමු. ඒ කැන්දලියැද්දපාළුව ‘සුයාම’ නිවාසයයි. පියසේන නිශ්ශංකයන්ගේ එකම පුත් චන්ද්‍රා පී. නිශ්ශංකයන් සිය පියා ගැන අප හා කතා කෙළේ මෙපරිද්දෙනි.පියසේන නිශ්ශංකයන් නැත්නම් ඔබගේ පියා ගැන ඔබ තරම් දන්න කෙනෙක් තවත් නැතුව ඇති. ඔබ දන්න ඔබ අසා ඇති ඔබේ පියාගේ ජීවන තොරතුරු ගැන ඔබට මොනවද කියන්න පුළුවන්?තාත්ත ඉපදිලා තියෙන්නෙ 1890 සැප්තැම්බර් 25 වැනිදා කොස්කඳවල ගමේ. තාත්ත මුලින්ම පාසල් ගිහින් තියෙන්නේ උඩතුත්තිරිපිටියේ පිරිමි පාසලටයි. පස්සෙ උඩුගම්පොළ ද්වි භාෂා පාසලෙනුත් උසස් අධ්‍යාපනය කොළඹ ආනන්ද විද්‍යාලයෙනුත් ලබා ගෙන තියෙනවා. තාත්තගෙ බලාපොරොත්තුව වුණේ වෛද්‍යවරයෙක් වෙන එකයි.පාසල් කාලයෙන් පසු මොනවද තාත්ත ගැන අහල තියෙන්නෙ. විශේෂයෙන්ම මාධ්‍යයට සම්බන්ධ වෙන්න කලින්.තාත්ත කොළඹ වෛද්‍ය විද්‍යාලයේ ඉගෙන ගෙන තියෙනව. පස්සෙ ඉන්දියාවෙ කල්කටා නගරයේ බල්ගේෂියා වෛද්‍ය විද්‍යාලයට ගිහින් තියෙනව. ඒත් අපේ සීයා ඒ කියන්නේ තාත්තගෙ තාත්තා මියගිය නිසා ආපහු ලංකාවට එන්න සිද්ධ වෙලා තියෙනව.වෛද්‍ය විද්‍යාව ඉගෙන ගැනීම නතර වුණේ පියාගෙ අභාවය නිසා ද ?නැහැ. 1915 ඇතිවුණා කියන සිංහල - මරක්කල කෝලහලය නිසා පනවපු යුද නීතිය තමයි ඒකට ප්‍රධාන වශයෙන් බලපාල තියෙන්නෙ. කොහොමත් තාත්ත නිතරම කියපු දෙයක් තමයි සමඟිය තියෙන්න ඕන කොයි දේටත් කියල. රටේ සමඟිය නැතිවීමත් තාත්තගෙ ඉන්දියා ගමන වළකින්න තව හේතුවක් වෙන්න ඇති.ඉන්දියාවෙ කොපමණ කාලයක් ගත කළා ද? එහිදී ලද අත්දැකීම් ගැන ඔබ දන්නේ මොනවා ද?තාත්තා කියල තියෙන විදිහට අවුරුද්දකට වැඩිය ඉන්දියාවෙ ඉඳල නැහැ. ඒත් අනගාරික ධර්මපාල තුමා වගේ අය තාත්තට වරින් වර ඇසුරු කරන්න ලැබිල තියෙනව. ඒ ගැන තාත්ත නිතරම කියනව.අනගාරික ධර්මපාල තුමා වගේ අය ඇසුරු කළා නම් තාත්තට හොඳ බෞද්ධ ආභාසයක් ලැබෙන්න ඇති.ඔව්... ඔව්... තාත්ත කියපු කතාවක් තමයි ධර්මපාල තුමාත් එක්ක ජාතික සමඟිය ඇති කරන්න නිතරම උනන්දු වුණා කියල. ධර්මපාල තුමාත් තමාගේ හොඳ මිතුරෙක් බව තාත්ත කියල තියනව. ධර්මපාල තුමා තාත්ත මෙහෙන් අරගෙන ගිය ‘පොලොස් මාළුවට’ හරිම කැමැති වුණාලු.හොඳයි, අපි තාත්තගෙ මාධ්‍ය ජීවිතයට හැරෙමු. ඔබට දැනගන්නට තියෙන විදිහට කොයි කාලයෙ වගේ ද තාත්ත මාධ්‍ය කලාවට සම්බන්ධ වෙලා තියෙන්නේ?ඊට කලින් කියන්න ඕන තාත්ත රස්සාවක් කරන්න අකැමැති පුද්ගලයෙක්ව සිටි බව. ගොඩ-මඩ ඉඩම් කරගෙන හිටිය මිසක් රස්සාවකට ගිහින් පඩියක් ගන්න ඕනකමක් තාත්තට තිබිල නැහැ.මාධ්‍යයට නැත්නම් ලේක්හවුස් ආයතනයට සම්බන්ධ වූ හැටි ඔබ දන්නවා ද?1918 අවුරුද්දෙ ‘ලේක්හවුස්’ ආයතනයට භාෂා පරිවර්තකයෙක් ඉල්ලල දැන්වීමක් පත්තරේ දාල තියෙනව. තාත්තගෙ හොඳම මිතුරෙක් වෙච්ච ජේ. ඩී. ඒ. පෙරේරා මහත්තය තාත්තටත් හොරෙන් තාත්තගෙ නමින් ඉල්ලුම් පත්‍රයක් යවල තියෙනව. තාත්ත සම්මුඛ පරීක්ෂණයට ගිහින් තියෙන්නේ අකැමැත්තෙන්. ඇත්තටම ජේ. ඩී. ඒ. පෙරේරා මහත්තයගෙ බලවත් පෙරෙත්තයට, ඇවටිල්ලටයි තමයි ගිහිල්ල තියෙන්නෙ. සම්මුඛ පරීක්ෂණයෙන් දෙන්නෙක් සමත් වෙලා තියෙනව. එක් කෙනෙක් අපේ තාත්ත, අනෙක් තැනැත්තා මාර්ටින් වික්‍රමසිංහ මහත්තය. තිබුනෙ එක තනතුරක් නිසා විජේවර්ධන මහත්තය තාත්තව තෝර ගෙන තියෙනව. ඔහොම තමයි තාත්ත මාධ්‍යයට සම්බන්ධ වුණේ.තාත්ත මුලින්ම වැඩ කරල තියෙන්නෙ දිනමිණේ නේද?ඔව්, 1918 ඉඳල 1930 දක්වාම තාත්ත ‘දිනමිණ’ පත්තරේ වැඩ කරල තියෙනව. හැබැයි තාත්ත නිතරම කියපු කතාවක් තමයි කවදාවත් පඩි බලාගෙන වැඩ නොකරපු බව.සිළුමිණේ ආරම්භය හා ඔබේ පියා ගැන යමක් කිව්වොත්...ඒකත් හරි රසවත් කතාවක්. 1930 දී ඩී. ආර්. විජේවර්ධන මහත්තයට සතිපතා පුවත්පතක් පටන් ගන්න ඕන වෙලා තියෙනව. ඒකට සුදුසුම පුද්ගලයා හැටියට තාත්තව තෝරගෙන තියෙනව. ඒ විතරක් නෙමෙයි. පත්තරේට දාන්න නමකුත් හොයන වැඩේ තාත්තටමයි පවරල තියෙන්නෙ. තාත්ත බෙන්තර වළල්ලාවිට කෝරලේ සංඝනායක හාමුදුරුවන් හමුවෙලා පත්තරේ පටන් ගන්න හොඳ නැකතකුත් හදවගෙන තියෙනව. නායක හාමුදුරුවො නැකත හදල දීල තාත්තට කිව්වලු, ඉර හඳ පවතින තුරු ‘සිළුමිණ’ පත්තරේ පවතින බව.චිත්‍ර ශිල්පී ඇස්. ඇස්. සිල්වා එක රැයින් සිතුවම් කළ පියසේන නිශ්ශංක මහතාගේ සේයාරුවකොහොම ද තාත්ත පත්තරේ කළ සංස්කරණ කටයුතු ?අපොයි ඔව්, පත්තරේ ශාස්ත්‍රීය ලිපි වෙනම, කවි වෙනම මේ වගේ සාරගර්භ පත්තරයක් හැටියටයි පත්තරේ තිබිල තියෙන්නෙ. සත දහයෙ විශ්ව විද්‍යාලය කියලනෙ ‘සිළුමිණ’ට කියල තියෙන්නෙ.පත්තරේ කරන්න තාත්තට උපකාර කරපු අය ගැන දන්නව ද?මාර්ටින් වික්‍රමසිංහ, ජේ. ඩී. ඒ. පෙරේරා, පණි භාරත වගේ අය තාත්තට උදවු කළා කියල ආරංචියි. හුඟක් ප්‍රවෘත්ති, විශේෂාංග පත්තරේට පිටින් ලියල එවන ඒවලු. ඒව ‘ලියා එවන ලදි’ කියල ඒ අයගෙ නම්වලින්ම පළ කරල තියෙනව.ඒක නවකයන්ට හොඳ අත දීමක්...තාත්ත කොහොමත් නවක අයට අත දීපු කෙනෙක්. නවක ලේඛකයන්ගේ නිර්මාණ සම්පූර්ණයෙන්ම තාත්ත ආපහු ලියල ලේඛකයන්ගෙ නම්වලින්ම පළ කරා. මීමන පේ‍්‍රමතිලක වැනි අය බිහිවුණේ ආධුනිකයන්ට අත දීමේ ප්‍රතිඵලයක් හැටියටයි. මීමන පසු කලෙක ‘සිළුමිණේ’ කර්තෘ ධුරයත් ඉසුලුවා. ඒ අතින් මගේ තාත්ත ගැන මට ආඩම්බරයි.ඒත් 1935 දී විතර තාත්ත ‘සිළුමිණෙන්’ ‘දිනමිණ’ කර්තෘකමට ගිය බවයි අපි දන්නෙ.ඔව් ‘දිනමිණ’ කර්තෘකම කරපු ඇලෙක්සැන්ඩර් වැලිවිට මහත්තය විශ්‍රාම ගියාට පස්සෙ විජේවර්ධන මහත්තය තාත්තට ‘දිනමිණ’ බාර කළාලු.දිනමිණ බාර ගත්තයින් පස්සෙනං තාත්තට හුඟක් වැඩ වැඩිවෙන්න ඇති.මට මතක කාලය අවධි කරන්න පුළුවන් වෙන්නෙ තාත්ත ‘දිනමිණ’ කර්තෘ ධුරය දරන කාලෙ ඉඳල තමයි. වැඩ අධික වුණත් තාත්ත පිළිවෙළට වැඩ කරපු කෙනෙක්.හොඳයි, ඔබගේ මතකය තිබෙන තැන් සිටන් කතාව ආරම්භ කළොත්...තාත්ත උදේ 5.00 ට විතර නැගිටල කර්තෘ වාක්‍යය ලියනව. පස්සෙ උදෙන්ම ගම වටේ ඇවිදිනව. හම්බ වෙන හැම කෙනෙක් එක්කම කතා කරනව. කාගෙ හරි ගෙදරකින් උදේට තේ එක බොනව. ආනමාලු ගෙඩියකුත් කොහෙන් හරි කනව. උදේ 8.00 ට විතර තමයි ආපහු එන්නෙ ඒ ඇවිත් රැවුල කපන්න පටන් ගන්නවා.රැවුල කපන්නෙත් එක තැනක ඉඳගෙන නෙමෙයි. වත්ත වටේටම යනව රැවුල කප කපා. තාත්ත කවදාවත් රැවුල කපන්න කණ්ණාඩි පාවිච්චි කරල නැහැ.පියසේන නිශ්ශංක සූරීන් විවේකය ගත කළ දිග වේවැල් පුටුව අදත් නිවෙසේ ඉස්තෝප්පුවේ තබා ඇති අයුරු.හරි අපූරු චරිතයක්...ඔව්... තාත්ත කවදාවත් කාටවත් හිංසාවක් වෙනවට කැමැති අයෙක් නෙමෙයි. ලක ලැහැස්ති වෙලා උදේ 9.00 ට 10.00 ට විතර තමයි ලේක්හවුස් යන්න පිටත්වෙන්නෙ. ඉස්සර අපි රාගම කුරුකුලාවෙ හිටියේ. ඒ දවස්වල තාත්ත රාගමට ගිහින් එතැන ඉඳල කෝච්චියෙ වැඩට ගියා. දැන් ඉන්න කැන්දලියැද්දපාලුවෙ ගෙදරට ආවට පස්සෙ ගණේමුල්ලට ගිහින් තාත්ත කෝච්චියෙ වැඩට ගියා.‘දිනමිණ’ ප්‍රාදේශීය මුද්‍රණයෙ පිටපතකුත් අරගෙන තමයි තාත්ත ආපහු ගෙදර එන්නෙ. අතරමඟදි පත්තරේ කියව කියව එනවා. ඉතිරිය කියවන්නෙ ගෙදර ඇවිත් චිමිනි ලාම්පුවෙන්. එක අකුරක් වැරදුණත් තාත්තට ඇති. මට කතා කරනව ‘ළමයො වලව්වට ගිහිල්ල එන්න’ කියල. තාත්ත වලව්ව කියන්නෙ ජයකොඩි වලව්වට, එහෙ විතරයි පළාතෙන්ම ඉස්සර ටෙලිෆෝන් තිබුණේ. අංකයත් මට මතකයි අංක 24. එහෙන් ලේක්හවුස් එකට කතා කරල වැරැද්ද හදන්න කියල ගෙදර ඇවිත් තමයි රෑට කන්නෙ. ඕක තමයි තාත්තගෙ දින චරියාව.සෑහෙන අවිවේකී ජීවිතයක්. මේ වගේ ජීවිතයක් ගත කරද්දි තාත්තගෙන් ගෙදරට අවශ්‍ය යුතුකම් ඉටුවුණා ද?අම්ම ගුරුවරියක් නිසා ගෙදර කවදාවත් අඩුපාඩුවක් වුණේ නැහැ. ඒ වගේම තාත්තත් ගෙදර අඩුපාඩු හොයල බැලුව තාත්ත කවදාවත් මට ගහල බැනල නෑ. හොඳට හැදෙන්න උපදෙස් දුන්න.ඔබ පියාගෙ අඩි පාරේ ගියේ නැත්තෙ ඇයි?මං කලින් කිව්ව වගේ තාත්ත කවදාවත් මට කිසි දෙයක් බලෙන් කරන්න කියල නැහැ. මමත් පාසල් ගියේ කොළඹ ආනන්ද විදුහලට. පාසල් ඇරිල මමත් යනව ලේක්හවුස් ආයතනයට. සමහර දවස්වල ආපහු එන්නෙ තාත්තත් එක්ක. කොහොමත් තාත්ත හැකි හැම විටම මට උපදෙස් දුන්නෙ හොඳ මිනිහෙක් වෙන්නයි.රාජකාරිය දේවකාරියටත් වඩා ඉහළින් තමයි සලකල තියෙන්නෙ.විශ්වාස කරනව ද? තාත්ත කවදාවත් නිවාඩු අරගෙන නැහැ. ඒකට ප්‍රධාන හේතුවක් වෙන්න ඇත්තෙ තාත්තලට තිබ්බ මාධ්‍ය නිදහස වෙන්න ඇති. විජේවර්ධන මහත්තයවත් කිසි දේකට ඇඟිලි ගැහුවෙ නැහැ. කර්තෘ පදවිය බාර දුන්න, වගකීම පැවරුව එච්චරයි.අද බොහෝ දෙනා තමන්ගෙ නම දාගන්නයි පොරකන්නෙ. පියසේන නිශ්ශංකයන් ඒ මාර්ගයේ ගිය කෙනෙක් නෙමෙයි නේද?තාත්ත කවදාවත් ලිපියකට නම දැම්මෙ නැහැ ‘බාසුරු’ කියන ආරූඩ නම තමයි පාවිච්චි කළේ. ඉඳල හිටල වෙනත් නම් පාවිච්චි කළා.විවේක වෙලාවට තාත්ත මොනවද කළේ...පිළිතුර : තාත්තට මහ ලොකු විවේකයක් තිබුණේ නැහැ. ඒත් ලැබෙන බොහෝ වෙලාවල් නිර්මාණ වලට ගත කළා. ‘වදුල’ ‘ගිනි සිසිල’ ‘හීන් හාමිනේ’ වගේ පොත් තාත්ත ලිව්වෙ ඔය විවේක වෙලාවල්වල තමයි. මඳ විවේකයක් ගත කරන්න තාත්ත තෝර ගත්තෙ ඉස්තෝප්පුවෙ තියෙන දිග හාන්සි පුටුව. ඒ දිග වේවැල් හාන්සි පුටුවෙ දිග ඇදිල ඉන්න තාත්ත හරි ආසයි. තාත්ත නැතත් තාම ඒ පුටුව ඉස්තොප්පුවෙ තියෙනව.ඔබට දැන් වයස 79 ක්. ඒත් ඔබගේ පියාට දැඩි ගෞරවයක් තිබෙන බවයි පෙනෙන්නෙ.අපිට යම් පිළිගැනීමක් තියෙනවනම් ඒ තාත්ත නිසයි. ඒ දවස්වලත් තාත්තට පුදුම ගෞරවයක් තිබ්බ. මළ ගෙවල්වල බූරුව ගහල අහුවෙන අය පොලිසියෙන් අල්ලගෙන ගියහම කට්ටිය දුවල එන්නෙ තාත්ත ළඟට. තාත්තට පොලිසියත් හරියට ගරු කළා. මෙහෙ ඉඳල කතරගම ගියොත් තියෙන හැම පන්සලකටම ගොඩ වෙලා රෑ වෙනකොට තමයි කතරගම යන්නෙ.මේ තරම් ගරු බුහුමන් ලැබෙන්න හේතුව මොකක් වෙන්න ඇද්ද?තාත්ත කවදාවත් ලාභ ප්‍රයෝජන අපේක්ෂා කළ අයෙක් නෙමෙයි. ඩී. එෆ්. කාරියකරවන මහත්තය එයාගෙ පොතකත් කියල තියෙනව පියසේන නිශ්ශංකගෙ ප්‍රතිපත්ති නිසා අපිටත් හරියට වැටුප් හදාගන්න බැරිවුණා කියල. තාත්ත කර්තෘ ධුරය දරද්දි තාත්තට වැඩිය වැටුප් ගත්ත අය තාත්ත යටතෙම වැඩ කළා. මගේ විවාහ මංගල්‍යය පින්තූරෙවත් තාත්ත කර්තෘ ධුරය දරපු පත්තරේ දැම්මෙ නැහැ. වෙන පත්තරවල මගේ පින්තුරෙ දාල මට සාධාරණයක් ඉටු කරා කියලයි මට හිතෙන්නෙ. අනිත් කාරණය තාත්ත හැම අවුරුද්දකම මිතුරු මාධ්‍යවේදින් ගෙදරට ගෙන්වල හොඳ භෝජන සංග්‍රහයක් දුන්නා. ඒ මිතුරුකම වැඩි කරගන්න මිසක් කිසිදු පටු අරමුණකින් නෙමෙයි. තාත්ත ටයිකෝට් දාල සම්පූර්ණ ඇඳුමින් තමයි ගෙදරින් එළියට යන්නෙ.බුදුසරණ’, ‘සුබසෙත’ පත්තරත් ඔබේ පියාගෙ කර්තෘත්වයෙන් ආරම්භ වූ ඒවා නේද?ඔව් 1965 දී ‘බුදුසරණ’ පත්තරෙත් 1969 දී ‘සුබසෙත’ පත්තරෙත් පටන් ගත්ත. තාත්තට අනෙක් අය හොඳින් සහාය දීපු නිසා ගැටලුවක් වුණේ නැහැ. මාධ්‍ය කලාවට කළ සේවය සලකා තාත්තට විශේෂ උපාධියක් ලබා දෙන්න විද්‍යෝදය විශ්ව විද්‍යාලය කටයුතු කළා. මේකට හුඟක් මහන්සි වෙලා කටයුතු කළේ කළුකොඳයායේ ප්‍රඥාසේකර නායක හාමුදුරුවෝ. 1965 පටන් ගත්ත ශ්‍රී ලංකා පත්‍රකලා සංගමයෙ ආරම්භක සභාපතිවරයා වුණේ තාත්තා. තාත්ත නැතිවෙනකල්ම එහි සභාපති ධුරය දැරුවා. අනෙක් අය තාත්තට කොච්චර ගරු කළා ද කියනවනම් කිසි කෙනෙක් තාත්තත් එක්ක තරග කරන්න ගියේ නැහැ. විශ්‍රාම ගියත් තාත්තට පත්තරේ ලියන්න කියල ඇරියුම් ලැබුණා. ඒ වගේම ලේක්හවුස් ආයතනයෙ උපදේශක කර්තෘ පදවියත් තාත්තට ලැබුණෙ තාත්තගෙ මඟ පෙන්වීම අවශ්‍ය නිසයි.විජයවර්ධන මහත්තය තාත්තට සෑහෙන්න සලකල තියෙනව වගේ...ඔව්... තාත්ත රාජකාරිය සැලකුවෙ මොන තරම් ඉහළින් ද? ඒක නිසා විජයවර්ධන මහත්තය තාත්තට උපරිම සැලකිල්ල දැක්වුවා. ‘සිළුමිණ’ පත්තරේට නැකත හදන්න යන්න විජයවර්ධන මහත්තයගෙ කාර් එක තාත්තට දීල තිබුණේ ඒ හින්ද වෙන්න ඇති. තාත්ත 1929 දි විවාහ වෙලා තියෙන්නෙ. 1930 දි ‘සිළුමිණ’ පටන් ගත්ත. 1931 දී මම ඉපදිලා තියෙන්නෙ. මේ මොන දේ වුණත් තාත්ත හිත සතුටින් ජීවත්වුණු කෙනෙක්. යුතුකම් හරියට ඉටු කරපු කෙනෙක්.සාලයේ තියෙන නිශ්ශංක මහත්තයගෙ පින්තුරේ හරි ගම්භීර පෙනුමක් තියෙනවා කවුද ඇන්දෙ?බුදු සරණ’ පත්තරේ චිත්‍ර ශිල්පී එස්. එස්. සිල්වා මහත්තයට තාත්තගෙ චිත්‍රයක් ඇඳල දෙන්න කියල තියෙනව. හැමදාම වැඩේ ප්‍රමාද වෙන කොට සිල්වා මහත්තයට තාත්ත කියල තියෙනව උඹ ‘ඔය චිත්‍රෙ අඳින්නෙ මං මැරුණ දාට’ කියල ඒක ඒ විදිහටම සිද්ධ වුණා. තාත්ත 1970 ඔක්තෝබර් 11 වැනිදා නැතිවුණා. සිල්වා මහත්තය තාත්ත නැතිවුණ දවසෙ රෑ එළිවෙනකල් චිත්‍රය ඇඳල තියෙන්නෙ ඇස්වල කඳුළු පුරවගෙන. පාන්දර පාන් පිටි ගාල පෝරණුවෙ දාල රත්කරල තමයි පින්තූරේ අවමංගල්‍යයට ගෙනාවෙ.තාත්ත වෙනුවෙන් මාධ්‍යවේදින් වන අපට දෙන පණිවුඩය මොකක් ද?තාත්ත අවුරුදු 80 දී කියපු දෙයක් තමයි පුවත්පත් කලාවට එන ආධුනිකයෝ තමන්ගෙ ස්වාධීනත්වය ඇතිකර ගත යුතු බව. ඒ වගේම අනුන්ගෙ වැඩවලට ඇඟිලි නොගහන්නත් අපහාස කරන්නත් චරිත ඝාතන කිරීමත් මාධ්‍යවේදියා නොකළ යුතුයි කියල තාත්ත කියපු දේ මතක් කරන්න මම කැමැතියි.තාරක වික්‍රමසේකරසේයාරූ : සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=av1003288</link>
    <topic>වැදි ජනතාව ඉල්ලන්නෙත් ජෝතිගේ සින්දු</topic>
    <author>ඉනෝකා පෙරේරා බණ්ඩාර</author>
    <content>නින්ද යන්නෙ නැහැ කෙල්ලෙ හිත හරිම නොසන්සුන් (රසදුන නව කථාව)අද විශේෂ - අන්නාසි පුඩිමඅපේ පැතුම ඒ අයුරින්ම ඉටුවුණාඋන්මාද සිතුවමකි, තවමත් ඔබ අපටකපුගේ වෙනුවෙන් මට කළ හැක්කේ පින් දහම් කිරීම විතරයිහැම ඉරිදාවකම උදේට ‘පැහැබර අහස’ බලන්නතාත්තා ගැන මට ආඩම්බරයිවැදි ජනතාව ඉල්ලන්නෙත් ජෝතිගේ සින්දුපිස්සු හැදෙන සඳතඹරවිල සංගීත අසපුවෙන් රසික ඔබට ඇරියුමක්තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්පික්චර් පිස්සාඅවුරුදු 50ක් ක්‍රිස්තු චරිතය රඟපෑසිංහල චිත්‍රපට 110ක් අපි DVD කරලා තියෙනවාදියවැඩියාව අධිරුධිර පීඩනය පාලනයට යෝගලොකු ගමනක් යන පුංචි විමුක්තික්‍රිකට් උණුසුමේ පී‍්‍රටි සින්ටාට භාරදූර වැඩක්පාන්දර යාමෙ කොළඹින් පිටත් වෙච්චි අපි ගමනාන්තයට ආවෙ තවත් පැය හත අටක්ම ගෙවා දමල.ගිරාඳුරුකෝට්ටේ මහවැලි පරිශ්‍රයේ පිහිටි ‘රේඩියෝ දඹාන’යි, අපේ ගමනාන්තය. විකාශය ඇරැඹෙන්නට සුළු වෙලාවක් ඉතිරිව තිබියදී හෝ එන්නට ලැබීම මොන තරම් දෙයක් ද? හිතට දැනෙන්නෙ සතුටක්.වෙලාව හවස තුනයි. අපිට යන්න වෙනව මැදිරියට.පිරිත් සජ්ජායනාවෙන් පසු ඇහෙන ආදිවාසී උරුමයේ ගීතය නම් තරමක් හුරුයි වගේ. ‘තෙන් තෙදිනානේ... තෙදි නානේ...’ සමූහයක්ව ගයන මේ ගීය ඇත්තටම ඔවුන්ගෙ ජාතික ගීය.“අනූපහමයි දසම හතර මෙන් තොපන්නෙ කන් රුකුලට මන්දො වෙන්නෙ දඹානෙ කතා දමන යමකෙ හද්ද පොජ්ජ. තොපං හොඳ වාගේ ඉඳ තබන්ඩ පෑ තුනමක් මේ ඇත්තොත් එක්ක. තැනෙකින් වෙලා පොජ්ජ තුනමයි විනාඩි දහයමයි...”නායක වන්නිලැත්තන්ගේ සාකච්ඡාවක් පටිගත කරන සමිතනිවේදකගෙ ආරාධනය ඔබට තේරුණ ද මන්ද...“හිතවතුනි, එෆ්. එම්. 95.4 න් ඔබේ දෙසවනට මේ ඇසෙන්නේ ‘රේඩියෝ දඹාන ’ හඬයි. හොඳින් සවන් යොමා මේ පැය තුන මා හා රැඳී ඉන්න. ඔබටත් ආරාධනා කරනව. වෙලාව දැන් හවස තුන පසු වී විනාඩි දහයයි...”ආදි වාසි බසින් අමතන නිවේදකමයි තේරෙන සිංහලෙනුත් ඒ ටික කියන්නෙ. කතා දමන යමෙක යනු රේඩියෝව. ගී - කවි කොයිකත් ආදිවාසින්ට කවිතැනවල්.මෙපමණ වෙලා ටීී. ඒ. හෙවත් තාක්ෂණික සහය වැඩේ නියැලී හුන් සමිතමයි දැන් නිවේදක. ඔහුගෙ සහයට උදේනි අයිරාංගනී නිවේදිකාව. ඈ තවමත් උසස් පෙළ සිසුවියක්.තාක්ෂණික මැදිරියත් නිවේදක මැදිරියත් වෙන් වන ලොකු වීදුරුවක්. මැදිරි දෙකෙහිම අය මුහුණට මුහුණලා අසුන්ගෙන. හැරෙන්නවත් ඉඩ නැති මේ හුණ්ඩු මැදිරියට අද අපිත් රිංගාගෙන.නිවේදක මැදිරියෙ වහලෙ වේයන්ගෙ රජ දහනක් බව දැක්කෙ අහම්බයකින්. බොහෝ ගැහැට මැද පවත්වාගෙන යන ලකුණුයි, හැම තැනෙම.අරුණසිරි ජයවික්‍රම රේඩියෝ දඹානෙ පාලක විතරක් නෙවෙයි, විටෙක නිවේදක. විටෙක උපදේශක. ඒ කාමරේට - මේ කාමරේට එමින් - යමින් ඔහු නිවේදකට තාක්ෂණ ශිල්පී දරුවන්ට උපදෙස් දෙනව. අඩුපාඩු කියා දෙනව. ළමා වැඩසටහනකට ආ දරුවන් මෙහෙයවනව. අපි එක්ක කතාවත් ඒ අතරෙමයි.තොරතෝංචියක් නැතිව නන් දොඩවන එක බාසාවක්වත් හරියට බැරි, අර එෆ්එම්-මේ එෆ්එම් ගිරා පෝතක නිවේදක - නිවේදිකාවන් කොයි කවුරුත් දඹාන රේඩියෝවට ගෙනැවිත් පුහුණුවක් දුන්න නම් හොඳයි කියල දහස්වර මට හිතුණා.ඒ, ආදි වාසි සම්භවයක් ඇති සමිත මෙහි නිවේදන කටයුතු කරන අපූරුව දැකල. ආදි වාසි බසටත් වඩා ඔහු සිංහල බස වහරන අපූරුව...ජවයෙන් - ජීවයෙන් - ආකර්ෂණයෙන් පිරුණු ඔහුගෙ හඬ නිවේදකයකුටම ගැළපෙන්නක්.“බොහොම දක්ෂයෙක් කියල දඹානෙ ගුණවර්ධන තමයි සමිත මෙහාට එක්ක ආවෙ. ඇත්තටම සමිත දඹානෙන් මෙහෙ එනකොට කම්පියුටරයක් - මවුස් එකක් අල්ලලාවත් තිබුණෙ නැහැ.අවුරුදු දෙකක් තිස්සෙ, හිටපු අයගෙන් මගෙන් අහගෙන ඉගෙන ගෙන අද එඩිටින් - රෙකෝඩින් විතරක් නෙවෙයි, ටෙක්නිකල් ඇසිස්ටන්ට් කෙනෙකුගෙ කාරියත් බොහොම හොඳට ඉටු කරනව. එකම දුක මේ ළමයින්ට පඩියක් තබා බස් වියදමවත් දීගන්න බැරි එක...”යමින් - එමින් ගමන් පාලක තුමා කියන්නෙ අගක් මුලක් හිතා ගන්න බැරි කතාවක්. ඒ කතාව විමසන එක මොහොතකට පමා කරන්න වුණේ අපූරු බමර ගීයක් වාදනය වෙච්චි නිසා.සමිත - ප්‍රියන්ති වැඩසටහනක් මෙහෙයවමින්. උදේනි සහ ප්‍රියදර්ශනීත් වැඩසටහනට සූදානමින්‘වෙල ඉස්මත්තේ වෙද බමරුන් ඇත්තේ... හෝ ගානා සද්දේ - අහපන් උඩ බැද්දේ...’“තොපන්නෙ කං රුකුලට මන්දො කරගත්තෙ මේ ඇත්තන්ගේ ගං පොජ්ජේ කවි තැනක්. මේ වාගේ කවි තැනවල් හිත්ලාගන්ඩ හිඳින්ඩ. තොපන් ඇත්තොත් මේ තැනට කතා දමන්න. මේ තොපන් ඇත්තන්ගෙ කතා දමන යමකේ...”“ඔබට ඇහුණු ඒ ගීතය මේ බිංතැන්නේ ජීවිතය ගැන. ඔබටත් පුළුවනි අපිට කතා කරන්න. ඒ තැපැල් පතකින් හෝ දුරකතනයෙන්. රැඳී ඉන්න. මේ ඔබේ රේඩියෝවයි...” සමිත යළි පැහැදුවෙ මහවැලි ජනපදයෙ සිංහල ශ්‍රාවකයන් වෙනුවෙන්.“හොඳයි පුංචි දුවේ පුතේ මේ ආරම්භ වන්නේ ළමා ඔබේ අඩපැයයි...”උදේනි අයිරාංගනී ළමා වැඩසටහන අරඹලා. ආදිවාසි යුවතියන් දෙදෙනෙකුත් අද ළමා වැඩසටහනේ සහායට. ඒ පි‍්‍රයන්ති සෙනෙවිරත්න නෑනි සහ ඌරුවරිගේ සබීතා පි‍්‍රයදර්ශනී නෑනි. දෙහිගොල්ල මහ විදුහලේ 13 වැනි වසරෙ ඉගෙන ගන්න පි‍්‍රයන්තිගෙ අම්මා ඌරුවරිගෙ මුතු මැණිකා. තාත්තා නම් සිංහල ඇත්තෙක්. යූ. ඩබ්ලිව්. සෙනෙවිරත්න. අයියල තිදෙනෙකුත් අක්කෙකුත් ඉන්න පවුලෙ ඈ බඩපිස්සී.ඌරුවරිගෙ සබීතා පි‍්‍රයදර්ශනී, දඹානෙ සහ දෙහිගොල්ල පාසලේ උගෙන පේරාදෙණිය සරසවියේ බාහිර උපාධි හදාරන්නී, ගුවන් විදුලි සන්නිවේදනයට මහත් ඇල්මක් දක්වමින්. ඈ සරසවි අවසන් වසරේ.හොඳින් උගෙන ආදි වාසි සමාජයෙන් ඈත්වෙන්නද දෙන්නම හිතන්නෙ... මට අහන්නම හිතුණා.“අපෝ නැහැ. අපේ දේ රැකගෙන ලෝකෙත් එක්ක ඉස්සරහට යන්නයි අපිට ඕනෙ. කොළඹට අපි කොහෙත්ම කැමැති නැහැ. ඔය මෝස්තර අපිට හරි අපහසුවක්. විවාහ වෙන්නෙ සිංහල අය එක්කද අපේ අය එක්කද කියන එකත් ප්‍රශ්නයක් නෙවෙයි. මොකද අපේ අම්මල - තාත්තල පවා මිශ්‍ර අය. ආණ්ඩුවෙ රස්සාවක් කරන්නයි අපි ඉගෙන ගන්නෙ. අපේ ගුණවර්ධන සර් වගේ...”ඒ ඔවුන්ගේ පැතුම.අපූරු ළමා ගීයක් ඇහුණෙත් ඔය ඇල්ල - පනල්ලෙමයි.‘අම්මිලැත්තෝ - අම්මිලැත්තෝ - අම්මිලැත්තෝ... අල්ලා... දියන් මල් බැත්තෝ උඩින් උඩින් මංගච්චන්නං බුච්ච බුච්ච මංගච්චන්නං...’මං පි‍්‍රයන්තිගෙන් මේ ගීයෙ තේරුම ඇහුවා.“අම්මේ අම්මේ මට අල්ලා දෙන්න අර උඩින් උඩින් පියඹලා යන සමනල්ලු රංචුන්ගෙන් එකෙක්...”බුච්ච බුච්ච කිව්වේ රංචු රංචු කියන එක...ළමා ගීයෙන් පස්සෙ පාසල් ළමයින් එවූ ගීත ඉල්ලීම් කියවනව.මැදිරිය තුළ උපදෙස් දෙන පාලක ජයවික්‍රම සහ නිවේදිකා යසෝ මැණිකේ“කවි තැනක් මන්දො කරගන්න මේ තැනට කරුකුරු ගව්වන රුකුල් පොජ්ජෙන් ඉල්ලුම් පොජ්ජ මන්ද කර තිබෙනව. ‘කැකුලි නඟා’ කවි තැනට උල්හිටිය කරු කුරු ගව්වන රුකුල් පොජ්ජේ කැකුලු - කැකුලියෝ - මං පි‍්‍රයන්ති නෑනි...”“පාසල් යන නංගිලා - මල්ලිලා ගීත ඉල්ලීම් කිහිපයක් එවල තියෙනවා. විශේෂයෙන් උල්හිටියාව පාසලේ (කරු කුරු යනු පාසලයි) නංගිලා මල්ලිලා ඉල්ලා එවූ කැකුලි නඟා ගීතයයි මේ... මම පි‍්‍රයන්ති අක්කා...”මාරුවෙන් මාරුවට කතා දමන පි‍්‍රයන්තිලගෙ - සබීතලගෙ අපූරුව බලා ඉන්න ආස හිතෙන තරම්. සමිත්ගෙ වගේම පාලක තුමාගෙ උපදෙසුත් මේ අයට නිබඳ ලැබෙන්නෙ නිවේදන කලාවට - භාෂාවට අදාළ යම් යම් තැන්වලදි.මහවැලි ඇසුරේ අපේ රටේ පිබිදුණු ගොවි ජීවිතවල ස්වර්ණමය යුගයකයි, ගිරාඳුරු කෝට්ටේ ප්‍රජා ගුවන් විදුලි සේවය ඇරැඹුණේ. ඒ මහවැලි ගොවි ජනතාව වෙනුවෙන්.1985 මැයි 31 වැනිදා ප්‍රජා ගුවන් විදුලිය ගමට ආවෙ අත්හදා බැලීමේ විකාශයක් විදියට. ඒ අවුරුද්දෙම සැප්තැම්බරයෙ, විසි හැවිරිදි මහවැලි ගොවි දුවක් ගුවන් විදුලියෙ සේවයට බැඳෙනව. ස්වේච්ඡා නිලධාරිනියක් ලෙස. ඈ යසෝ මැණිකේ හේරත්.“ඒ කාලෙ පැයයි විකාශන කාලය තිබුණෙ. ආදිවාසින් වෙනුවෙන් පැය කාලක් තිබුණා. ඒ කාලෙ උදේ අටට ආවම අපි ගෙදර යන්නෙ රෑ අටට. කට්ට කරුවලේ. ඒ තරමට වැඩ. ගොවින්ටත් මහා සෙතක් සැලසුණා. ගුවන් විදුලි සන්නිවේදනයට තිබුණු ආසාව නිසාමයි තවමත් මේ ස්වේච්ඡාවෙන් එන්නෙ...”වාර ගණනාවකදී සේවය ස්ථිර කරන්න හෝ සහන නිවේදක පදනම මත බඳවා ගන්න ඉල්ලීම් කළත් ගෙවී ගිය විසි පස් අවුරුද්දටම ඇයට නෙවෙයි, ඒ වාසනාව ලැබුණෙ.විටෙක යසෝ නිවේදිකාව. විටෙක තාක්ෂණික සහයිකාව. ලියකියවිලිවල වැඩ විතරක් නෙවෙයි, විටෙක ප්‍රවෘත්ති - සිදුවීම් වාර්තා කාරිණියත් ඈ. ගුවන් විදුලි ජීවිතයෙන් ලද තෘප්තිය - පන්නරය හැරෙන්නට විවාහයත් - ස්ථිර රස්සාවක් කියන මනුෂ්‍ය ජීවිතයෙ අත්‍යවශ්‍ය කාරණා තවමත් ඇයට ඉටු නොවුණු හීන.ආදි වාසී තරුණයකුගේ අදහස් පටිගත කරමින්වර්ජන - පඩි වැඩිවීම් කිසිවක් වෙනුවෙන් කෑ නොගසන ඈ, අදත් ගුවන් විදුලියට පා තබන්නෙ හිතේ සතුටෙන්. ප්‍රජා ගුවන් විදුලිය ‘රේඩියෝ දඹාන’ වෙද්දිත් ඈ මෙහි සේවය කරන්නෙ ඒ නිසා.පළපුරුදු ප්‍රවීණයකු විසි පස් වසරක්ම ස්වේච්ඡා තනතුරක හිදීමේ වරද කොතැනකද කියල මං ආයෙ ආයෙ හිතුවා.“ඇත්තටම මේ ප්‍රජා ගුවන්විදුලිය මෙතෙක් කාලෙකට ලාබයක් නොඉපයූ - සේවයක් පමණක් සැලසූ ආයතනයක්. ඒ නිසාම හැම වෙලාවෙම ලැබුණෙ අඩු තක්සේරුවක්. සේවකයන් 14 දෙනකු හිටි තැනක් මේක. අද මං විතරයි ස්ථිර සේවකයකුට ඉතිරිවෙලා ඉන්නෙ. නායක හාමුදුරුවො, එම්. එම්. ජැක්සන් මහත්මයා, රුවන් ප්‍රසන්න, චන්දන, කමල්, ආදිවාසි නායක තුමා වගේම යසෝලා - සමිතලා වගේ අවංකවම ගුවන්විදුලියට ආදරේ කරන පිරිසක් ඉන්න හින්දා ලාබයක් උපයන ආයතනයක් කරන්න අපිට පුළුවන් වුණා. ඒ මහවැලි ප්‍රජා ගුවන් විදුලිය ‘රේඩියෝ දඹාන’ ලෙස ප්‍රතිසංවිධානය කරල මාසයක් යන්නත් ඉස්සර... මේ හැමදේම කරන්න පුළුවන් වුණේ ගරු සභාපති තුමාත් ප්‍රාදේශීය සේවා බාර නියෝජ්‍ය අධ්‍යක්ෂ තුමාත් දීපු අත්වැල නිසා.”මොන තරම් හොඳද...ජයවික්‍රම පාලක තුමා කියන ඔය කාරණාවට තවත් යමකු එකතු කළේ, ගිරාඳුරුකෝට්ටේ බෞද්ධ මධ්‍යස්ථානයෙ අධිපති ධර්මෝදය පිරිවෙණේ පරිවේණාධිපති ශාසන කීර්ති ශ්‍රී රාජකීය පණ්ඩිත මතුරට නාපිටවල ධම්මානන්ද හාමුදුරුවෝ.“මහවැලි පටන් ගත්තු කාලෙ ඇරැඹුණු හුඟක් සම්පත් මෙහෙන් යන්න ගියා. ලක්සලක් තිබුණා. සළුසලක් තිබුණා. ට්‍රැක්ටර් සංස්ථාවක් තිබුණා. අද ඒ කිසි දෙයක් නෑ. ඒ කාලෙ පටන් පණ ඇද ඇද වගේ තිබුණෙ ප්‍රජා ගුවන් විදුලිය විතරයි. ඒකත් වැහෙන තැනට කටයුතු වෙනකොට තමයි ජයවික්‍රම මහත්තයා මගෙන් ඉල්ලීමක් කළේ.‘පන්සල් වත්තෙ තියෙන සන්ටෙල් කුලුනේ අපි රේඩියෝ ඇන්ටනාව ගහමු හාමුදුරුවනේ, මට උදව් කරන්න කියල.පෞද්ගලික ආයතනයක් වුණත් මේ කටයුත්ත කරන්න සන්ටෙල් සමාගම ඉදිරිපත් වුණා. ඒකෙන් වැහෙන්න ගිය ගුවන් විදුලිය රැකුණා. ගමට සෙතක් වුණා. දැන් අපූරුවට අහල ගං හතකට එහා ඇහෙනව. පෝය වැඩසටහනත් කරගන්න බැරුවා වගේ අඩුපාඩුකම් තියෙනවා. ඒවත් හදාගෙන ඉදිරි මාස දෙක තුනේදී ගුවන්විදුලිය ලොකු දියුණුවක් ලබන බව නම් සහතිකයි. යසෝල - ජයවික්‍රම මහත්තයල වගේ රස්සාවට ආදරේ කරන උදවිය ඉන්නකල් මේ වගේ තැන් වැටෙන්නෑ...”දඹාන රේඩියෝවත් හරියට ගල් කුළුවල හැපි, හැපී, හැඩවෙවී ගලන මහවැලිය වගේ, ගැහැට විඳ විඳ ඉදිරියටම යනව. වටිනාකමත් ඒකමයි කියලයි ජයවික්‍රම කියන්නෙ.“ඒ කාලෙ මේ ප්‍රජා ගුවන්විදුලිය පටන් ගත්තෙ හවස පහට. හේනට කුඹුරට ගිය ගොවීන් නා - කියාගෙන ගෙදර පිල්කඩ උඩ වාඩිවෙලා ඉන්න වෙලාව. බැටරි කෑලි දෙකක් දමාගෙන රේඩියෝව හවස හේනට ගෙනියන්නත් මිනිස්සු අමතක කළේ නෑ. ප්‍රජා ගුවන්විදුලිය ගමේ අයගෙ හිතවතෙක් වගේ. හරකා නැතිවුණත් දුවගෙන ආවෙ මෙතැනට. හරකගෙ හණ නිවරණය කරපු අංකෙත් කියනව. පාටත් කියනව. හැඳුනුම්පත නැති වුණත් ගම්මු දුවගෙන ආවෙ මෙතැනට.බිරිඳ තරහ වෙලා ගියත් එහෙමයි. ‘අනේ මගේ අතින් වරදක් වුණේ සමාවෙලා ගෙදර වරෙල්ලා...’ කියල එයාලම කියනව. පහුවැනිදට පවුල ගෙදර ඇවිත්. මැලේරියා බේත් ටික, ත්‍රිපෝෂ ටික දෙන දිනේ කියන්නෙත් ගුවන් විදුලියෙන්. යම් තැනෙකදි ආයතනයකදී අසාධාරණයක් වුණත් කවි කොළයක් ගහල අරගෙන ඇවිත් ඒ අසාධාරණේ කවියෙන් කියනව.බෞද්ධ මධ්‍යස්ථානයේ අධිපති, මතුරට නාපිටවල ධම්මානන්ද හාමුදුරුවෝඇත්තටම මේවා මහජන සේවා ගුවන් විදුලියක ලක්ෂණ. පත්තරයක් කියවගන්න බැරි, රූපවාහිනියක් නැති ගොවියාට හේන් ගොවියාට ගමේ ගුවන්විදුලිය ප්‍රබල මාධ්‍යයක්. ලංකාවෙන් මධ්‍යම තරංග ඉවත් වෙනවත් එක්ක ශ්‍රවණ තත්ත්වය දුර්වල වුණා.එහෙම නම් වැඩි ධාරිතාවක් තියෙන විකාශන යන්ත්‍රයක් ගේන්න ඕනෙ. එහෙමත් නොවුණු තැන ගුවන් විදුලිය මිනිසුන්ගෙන් ඈත් වුණා. ඒත් දැන් සන්ටෙල් කුලුනට පින් සිද්ධ වෙන්න, නිල්ගල, රතුගල, හෙනානිගල, පොල්ලෙබැද්ද. දලුකාන, කියන හැම ආදිවාසි ගමකටමත් උතුරු මැද, අම්පාර, ඌව සහ මධ්‍යම පළාත් වල කොටසකටත් මුළු මහවැලි සී කලාපයටත් රේඩියෝ දඹාන ඇහෙනව.දඹාන හැර සෙසු ආදිවාසී ගම්මානවල අයව තවම අපිට වැඩසටහන්වලට සම්බන්ධ කරගන්න බැරි එකම වාහනයක්වත් අපිට නැති හින්ද.කොහොම වුණත් ආදිවාසී නායකයගෙ කැමැත්ත පරිදියි ඔවුන්ගෙ මේ වැඩසටහන් සකසන්නෙ. ගම්වල රැස්වීමක් තබන්න අවශ්‍ය හැම දවසකම ආදිවාසී නායකයා පණිවුඩයක් රෙකෝඩ් කරල එවනව. අහන්න මේ පණිවුඩේ...”අපි මේ අහන්නෙ නිල්ගල ගම්වාසීන්ට නායක වන්නිලැත්තො රැස්වීමකට එන්න කියාපු විදිය.“මේ ඇත්තො කතා දමන්නෙ මේ ඇත්තන්ගෙ වරිග පොජ්ජෙ මිනිග්ගජ්ජුන්ඩ. ලබන හඳුදා දවස් පොජ්ජේ උදේ කාල මැච්චෙ නමයමට නිල්ගල පෝරුවෙ ඇත්තො, මේ ඇත්තන්ගෙ රුකුල් පොජ්ජෙ කතා පොජ්ජ මන්දො කරල තිබෙනව. මේ පණිවුඩ පොජ්ජ තම රුකුලට මන්දො කරන හැම වන්නිලැත්තෙකුටම මේ තැනට ගාටන්ට කියල කතා දමනව...”ආදිවාසී ජනයාගෙ යහපත හැම වැඩසටහනකදිම ප්‍රමුඛ වෙනව කියලයි ජයවික්‍රම තවදුරටත් කියන්නෙ.කැලණිය විශ්වවිද්‍යාලයෙ ජනසන්නිවේදන විශේෂවේදී උපාධිධාරියකු වන අරුණසිරි ජයවික්‍රම, සිය බිරිය වූ ගිරාඳුරුකෝට්ටේ මහ විදුහලේ ඉංග්‍රීසි ගුරුවරියක වන චිත්‍රා රමණී සහ නිර්මාණි, ජනනී, නර්මදා දූලා තිදෙනත් එක්කමයි මෙහි පදිංචිව සිටින්නෙ.වැහෙන්න ගිය ගුවන් විදුලිය ගොඩ ගැනීමේ නිරාමිස සතුට ඔහු නිබඳ අත්විඳිනව.“ගුවන් විදුලි මාධ්‍යයේ තියෙන සුවිශේෂී බව හඳුනාගත් මාධ්‍යවේදීන් ඉන්න කල් මේක කඩා වැටෙන්නෑ...”එය ඔහු ජීවිතේට තේමාවක් කරගෙන.කොහොම වුණත් හිතට ගත්තු ළපැටි ගිරි නිවේදකයො කැඩිච්චි ඉංගිරිසි - සිංහල කළවම් කරපු අපබ්‍රංස බාසාවකින් ශ්‍රාවකයො මුළා කරද්දී, සමිතල වගේ සැඟව හිඳින දක්ෂ තරුණයො ඒ රාජකාරියට නිවැරැදිව ඉටු කරන්නෙ දුක් මහන්සියෙන් උගෙන. අව් කූටකේ පයින් ගාටල සත පහකවත් දීමනාවක් නොලබාම. නොලැබෙන එක දුකක් වුණත් ලැබුණු දේ ගැන කෘතවේදී වෙන්න තරම් ඔවුන් ගුණ යහපත්.“උසස් පෙළත් ඉවරවෙලා නිකම්ම වැඩ කරන එක හිතට දුකක් තමයි. ඇත්තටම දඹානෙ ඉඳන් මෙහෙ ඇවිත් යන්න දවසකට රුපියල් 110 ක් යනව. නොකා නොබී හරි සිකුරාදාට අම්මයි තාත්තයි බස් ගාස්තුව දෙනව. කිලෝ මීටර් 70 ක් ගෙවා ගෙන මේ එන ගමන හරිම දුෂ්කරයි. ඒත් මං හුඟක් දේ ඉගෙන ගත්තා.කොළඹ ගිහින් ගුවන් විදුලි පාඨමාලාවක් හැදෑරුව නම් විසි තිස් දහසක්වත් ඕනෙ. දැන් මට පුළුවනි තනියම ජින්ගල් හදන්න. එඩිට් කරන්න. කොටින් ම මැදිරිය ඇතුළේ වෙන හැම රාජකාරියක් ම සර්ල අපිට උගැන්නුවා. මාත් එක්ක අපේ කණ්ඩායමේ තරුණ ළමයි අට දෙනෙක් ඉන්නව. තව හුඟක් දක්ෂ අය දඹානෙ ඉන්නව. ඒත් හැමෝගෙම ප්‍රශ්නෙ මෙච්චර දුරක් ගෙවාගෙන ගිරාඳුරුකෝට්ටේ එන්න බස් වියදම හොයා ගන්න එක... මොන දුක විඳල හරි මේ රටේ දක්ෂ නිවේදකයෙක් වෙන එකයි මගෙ හීනෙ...”ඇත්තටම සමිත වගේ කෙනෙක්, ගුවන් විදුලි - රූපවාහිනි නාලිකාවකට සම්පතක්.දඹානේ ජීවිතමෙතැනින් ඉදිරියට යන්න කවුරු හරි අත දෙනව නම් සමිත දවසක අපේ රටේ දක්ෂ නිවේදකයෙක් වේවි. සුලෝචන, දුෂාන්, ඉෂාර, හසිත සහ කශ්‍යපත් නිවේදනයෙන් තාක්ෂණික සහයෙන් රේඩියෝ දඹාන හැඩ කරන සෙසු පිරිස.මේ හුඟ දෙනෙක් පාසල් යන අය. ගුවන් විදුලි සන්නිවේදනයට ඇති ආසාවටම ආවට - වැඩ කළාට බස් වියදමටවත් ප්‍රතිපාදනයක් නොමැති කමයි හුඟ දෙනෙකුගෙ ගැටලුව. රේඩියෝ දඹාන ලාබ ලබන ආයතනයක් කරගන්න මේ හැමෝම වෙහෙසෙන්නෙත් ඒ නිසා.හැමදාමත් සිකුරාදා හවස තුනේ හිටන් හය දක්වා ආදි වාසීන් වෙනුවෙන් වෙන් වන පැය තුනේදී ජෝතිපාල - මිල්ටන් - ලතා - ඇන්ජලීන්ලගෙ ගීත ඉල්ලීම් අනන්තවත් ලැබෙනව. ආදි වාසි ළමා ගී, පේ‍්‍රම ගී, විරහ ගී වගේ ම වන්නිලැත්තන්ගෙ පණිවුඩ, සාකච්ඡා ඇතුළත්. මේ දේවල් පටිගත කරගන්න දඹානෙ සමිතගෙ ගේ ළඟ ඉඳන් කිලෝමීටර් දෙකක් විතර එහායින් පිහිටි කොටබකිණිය ගමට යන්නෝ නෙ ආදිවාසි නායක වන්නිලැත්තො මුණගැහෙන්න.ගිරාඳුරුකෝට්ටේ ඉඳන් පහුවදා අපිත් මේ යන්නෙ කොටබකිණියට. සමිත කිලෝමීටර් දෙකක් පයින් ම ඇවිත් වැඩ පටන් ගෙන. ලබන සිකුරාදාට අවශ්‍ය ආදි වාසී වැඩසටහන වෙනුවෙන් නායක වන්නිලැත්තන් එක්ක සාකච්ඡාවක්.ආදි වාසීන් වෙනුවෙන් ම නම් වුණු ගුවන්විදුලිය ගැන නායක වන්නිලැත්තො කීවෙ මෙහෙම දෙයක්.“සභාපති හූරා යක් පොජ්ජෙකුටවත් බය නැති කොමට කතා දමන යමකෙ මේ ඇත්තොලගෙ ගං පොජ්ජෙ නම් පොජ්ජට මන්දො කෙරුව්ව. ඒක හොඳක්.හැබැයි දුන්න දුනු ගමුවේ - රාලෙ කිතලගමුවේ කීවැගේ ආයතන පොජ්ජ ගිරාදුරුකෝට්ටේ. කුලුනු පොජ්ජ කිලෝමීටර එකමක් එහායින් පන්සල් වත්තේ. නම් පොජ්ජ දඹානේ. මේ කැකුලා මං හොයා එන්නෙ රෑ බෝවිලා. කොයිම වෙලාවක හෝ බොට කඳාල ඇත්තො මන්දො කරනව. මේ ඇත්තන්නෙ මිනිග්ගජ්ජුන්ගෙ ඉග්ගෙච්චට පරම්පරා පොජ්ජෙ, ඇදහුම් පොජ්ජ මන්දො කොරන්නයි කතා දමන යමකෙ ප්‍රයෝජං පොජ්ජ. පාසුකම් පොජ්ජ කැකුලට මන්දො කොරනව නම් තමා හොඳ...”කෑලි කපන අඳුරේ සමිත වැඩසටහන් පටිගත කරන්න කොටබකිණියට එද්දී කොයිම වෙලාවක හරි අලියා ගහයි කියන අවදානමත් නැතුව නෙවෙයි.කොහොම වුණත් ලැබුණු දේ ඔවුන්ට සතුටක්. එය ජීවිතයත් සමඟ ප්‍රයෝගික වන තරමටයි ඔවුන් කැමැති.ජයවික්‍රමල යසෝල වගේම සමිතලගෙ පරම්පරාවත් මේ වෙහෙසෙන්නෙ ඒ දිනය උදාකරගන්න. රේඩියෝ දඹානට සුබ ගමන්! පතන්නෙ ඔවුන් හැමෝම වෙනුවෙන්.ඉනෝකා පෙරේරා බණ්ඩාරඡායාරූප - සුසන්ත විජේගුණසේකර</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=av1003289</link>
    <topic>පිස්සු හැදෙන සඳ</topic>
    <author>- එඩ්වඩ් චන්ද්‍රසිරි</author>
    <content>නින්ද යන්නෙ නැහැ කෙල්ලෙ හිත හරිම නොසන්සුන් (රසදුන නව කථාව)අද විශේෂ - අන්නාසි පුඩිමඅපේ පැතුම ඒ අයුරින්ම ඉටුවුණාඋන්මාද සිතුවමකි, තවමත් ඔබ අපටකපුගේ වෙනුවෙන් මට කළ හැක්කේ පින් දහම් කිරීම විතරයිහැම ඉරිදාවකම උදේට ‘පැහැබර අහස’ බලන්නතාත්තා ගැන මට ආඩම්බරයිවැදි ජනතාව ඉල්ලන්නෙත් ජෝතිගේ සින්දුපිස්සු හැදෙන සඳතඹරවිල සංගීත අසපුවෙන් රසික ඔබට ඇරියුමක්තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්පික්චර් පිස්සාඅවුරුදු 50ක් ක්‍රිස්තු චරිතය රඟපෑසිංහල චිත්‍රපට 110ක් අපි DVD කරලා තියෙනවාදියවැඩියාව අධිරුධිර පීඩනය පාලනයට යෝගලොකු ගමනක් යන පුංචි විමුක්තික්‍රිකට් උණුසුමේ පී‍්‍රටි සින්ටාට භාරදූර වැඩක්අජිත් සේවය කළේ පිඟන් භාණ්ඩ නිපදවන කම්හලක ය. ඔහු දිනක් උදෑසන තම කම්හලේ ප්‍රධානියා හමු වී මෙසේ කීය.“සර් මං ගිය සුමානෙ කසාද බැන්දා. මගේ පඩියෙන් දෙන්නෙකුට ජීවත් වෙන්න අමාරුයි සර්. මගෙ පඩිය ටිකක් වැඩි කරල දෙන්න බැරිද?”“බොහොම කනගාටුයි. වැඩ පොළෙන් පිට දී වෙන අනතුරු ගැන අපිට වග කියන්ඩ බැහැ.” ප්‍රධානියා පිළිතුරු දුන්නේ ය.තම බිරිඳ මිය ගොස් ටික දිනකට පසු ඇය රක්ෂණය වී සිටි සමාගමට බණ්ඩාර ගියේ එම රක්ෂණ මුදල ලබා ගැනීම පිණිස ය.“ඔබේ බිරිඳ ගෙ හදිසි මරණය ගැන අහලා අපේ සමාගම බොහෝ ම කනගාටු වුණා” පිළිගැනීමේ නිලධාරිනිය ඔහු පිළිගනිමින් හැඟීම්බරව කීවාය.“කනගාටු නැද්ද? රක්ෂණය වෙලා මාස දෙකෙන් ලක්ෂයක් ගෙවන්ඩ වුණාම? බණ්ඩාර පිළිතුරු දුන්නේ ය.නිලූකාට අලුතින් ලැබුණු දරුවා බැලීමට වසන්තා ගියේ තෑග්ගකුත් තුරුළු කර ගෙන ය.“රෑට ඔය ගොල්ලන්ගෙ බබා නැගිටලා අඬන කොට කලින් නැගිටින්නේ ඔයාද එහෙම නැත්නම් ඔයාගෙ මහත්තයද?” වසන්තා ඇසුවේ නින්දේ සිටින කුඩා දරුවා දෙස බලමිනි.“අපි දෙන්නම නෙමෙයි අනේ. අල්ලපු ගෙදර කට්ටිය” නිලූකා කීවේ සිනාසෙමිනි.“ඔයාට හිතෙන්නේ නැද්ද අරුණ. මම නවකතා පොතක් වුණා නම් හොඳයි කියල? නිශාන්ති අරුණගේ මුහුණට එබෙමින් ඇසුවේ ප්‍රේමණීය බැල්මක් ඔහු වෙත හෙළමිනි.“ඒ ඇයි” අරුණ ඇසුවේ ගිණුම් ලේඛනයෙන් තම දෑස් ඉවතට ගනිමිනි.“ඇයි අනේ එතකොට ඔයාට හැම වෙලාවකම මාව ළඟ තියාගෙන ඉන්න පුළුවන්නෙ.” නිශාන්ති කීවේ ඔහුගේ උරහිසට තට්ටුවක් දමමින් තොදොල් වෙමිනි.“ඒකනම් ඇත්ත තමයි... ඒ වුණාට මං කැමැතියි ඔයා දින පොතක් වුණා නං...” අරුණ කීවේ චෙක් පොතේ පිටු පෙරළමිනි.“ඒ මොකද අනේ...?” නිශාන්ති එවර ඇසුවේ කුතුහලයෙන් තොදොල් වෙමිනි.“නෑ එතකොට මට අවුරුද්දක් ගානෙ මාරු කරන්ඩ පුළුවන් නෙ...” අරුණ කීවේ චෙක්පොතත් ගිණුම් ලේඛනයත් අතට ගෙන නැගිටමිනි.“අනුලා එයාගෙ මහත්තයටයි ගෙදර හදන හුරතල් බල්ලටයි, දෙන්නටම කතා කරන්නෙ ඩාලිං කියලලු, අනේ” තරංගා කීවේ දිනක් කාර්යාලයේ දී දිවා ආහාර ගනිමින් සිටියදී ය.“ඉතින් අනේ ඒකෙන් අවුලක් ඇති වෙන්නෙ නැද්ද?” චම්පා ඇසුවේ පුදුමයෙනි.“නෑ අනේ. බල්ලට කතා කරන්නේ බොහොම ආදරෙන්ලු නෙ.” චම්පා පෙරළා පිළිතුරු දුන්නීය.- එඩ්වඩ් චන්ද්‍රසිරි</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=av10032816</link>
    <topic>තඹරවිල සංගීත අසපුවෙන් රසික ඔබට ඇරියුමක්</topic>
    <author>සු. මි.</author>
    <content>නින්ද යන්නෙ නැහැ කෙල්ලෙ හිත හරිම නොසන්සුන් (රසදුන නව කථාව)අද විශේෂ - අන්නාසි පුඩිමඅපේ පැතුම ඒ අයුරින්ම ඉටුවුණාඋන්මාද සිතුවමකි, තවමත් ඔබ අපටකපුගේ වෙනුවෙන් මට කළ හැක්කේ පින් දහම් කිරීම විතරයිහැම ඉරිදාවකම උදේට ‘පැහැබර අහස’ බලන්නතාත්තා ගැන මට ආඩම්බරයිවැදි ජනතාව ඉල්ලන්නෙත් ජෝතිගේ සින්දුපිස්සු හැදෙන සඳතඹරවිල සංගීත අසපුවෙන් රසික ඔබට ඇරියුමක්තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්පික්චර් පිස්සාඅවුරුදු 50ක් ක්‍රිස්තු චරිතය රඟපෑසිංහල චිත්‍රපට 110ක් අපි DVD කරලා තියෙනවාදියවැඩියාව අධිරුධිර පීඩනය පාලනයට යෝගලොකු ගමනක් යන පුංචි විමුක්තික්‍රිකට් උණුසුමේ පී‍්‍රටි සින්ටාට භාරදූර වැඩක්සම්භාව්‍ය සංගීතය රසාස්වාදය කිරීමට අද අප රටේ ඇති අවස්ථා අති විරලය. දසතින් ඇසෙන්නේ අප ඉන්ද්‍රියන් කුපිත කරවන්නා වූ ඝෝෂාකාරි නාද රටාවකි. එවන් පසුබිමකට සම්භාව්‍ය සංගීතයට ලොල් වඩන සහෘදයන්ගේ භාවමය උත්කෘෂ්ඨභාවය උදෙසා සංගීතමය විචිත්‍රාංග ඉදිරිපත් කිරීමට උත්සුක වන සංගීතඥයන් තුන්දෙනකු ගැන මම දනිමි.දෙදෙනකු ආචාර්ය අනිල් මිහිරිපැන්න හා ජයන්ත අරවින්දයන්ය. අනිත් සංගීතවේදියා නිහාල් සී. ජයවර්ධනය. එම නමින් බොහෝ දෙනකු ඔහු නොහඳුනනවා විය හැකිය. කවුරුත් ඔහු හඳුනන්නේ ‘විසිලින් නිහාල්’ යන අන්වර්ථ නාමයෙනි. ඔවුන් තිදෙනාගේම සුවිශේෂත්වය වන්නේ ඉහත කාර්ය සාධනය වාණිජ අභිලාෂයන්ගෙන් තොරව පවත්වාගෙන යෑමයි.නිහාල් දැන් කාලාන්තරයක් තිස්සේ නාවල පස්වැනි පටුමඟේ පිහිටි තම නිවෙසට අයත් රමණීය බිම්කඩෙක ‘තඹරවිල’ නමින් සංගීත අසපුවක් පවත්වාගෙන යයි. එය වන අරණක් වන් සොඳුරු පෙදෙසකි. මා සහෝදර මාධ්‍යවේදී ගාමිණි සුමනසේකර එය වරක් හඳුන්වා සිටියේ ‘නිහාල් ගේ සෞන්දර්යය විජිතය’ යනුවෙනි. අඹ, කොහොඹ, නා, පලු, මිල්ල, තේක්ක, මහෝගනි, මාදං මෙන්ම මී ගස්වලින් ද වටවුණු මේ මනෝරම්‍ය බිම්කඩේ හිඳගෙන සඳපහන් රැයක අප හද සතපාලන සංගීතමය අනුභූතියක් ලැබීමට ඇත්නම් කෙතරම් අපූරු ද?නිහාල් සැම මසකම සිකුරාදා දිනෙක සංගීතවේදින් ගෙන්වා සංගීතමය විචිත්‍රාංගයක් සම්පාදනය කරයි. එහි තවත් පියවරක් ලෙස අපේ‍්‍රල් මස 2 වැනිදා (රාත්‍රි 7 ට) ප්‍රවීණ වාද්‍ය ශිල්පී ඩී. ඩී. ගුණසේනයන්ගේ මියුරු සංගීතමය අත්දැකීමක් විඳ ගැන්මට සහෘදයන්ට ඇරියුම් කෙරේ. වී. හේමපාල පෙරේරා, හේමපාල ගාල්ලගේ මෙහිදි බටනළා හා තබ්ලා වාදනයෙන් ගුණසේනයන්ට එක්වෙති.ඝෝෂාකාරි වූත් කලහකාරී වූත් මඩවගුරු සමාජයක වෙසෙන ඔබට මඳකට හෝ ආධ්‍යත්මික සුවයක් - චිත්ත සමාධියක් අත්පත් කරගන්ට අනඟි අවස්ථාවක් මේ සංගීත අසපුවට ගොඩ වැඳි සංගීතාස්වාදය විඳීමෙන් ලබා ගත හැකි ය. ඔබටත් නිහාල් අමතන්න අවශ්‍ය නම් මේ දුරකථන අංකයට කතා කර බලන්න. 0779020272.සු. මි.මේ දිනවල ජාතික රූපවාහිනියෙන් විකාශය වන ‘යස ඉසුරු’ ටෙලිනාට්‍යයට හොඳ රසික ප්‍රතිචාර ලැබෙමින් පවතිනවා. කාලීන තේමාවක් ඔස්සේ හරවත් දෙයක් විනෝදාස්වාදය සමඟ කැටි කොට ලියා ඇති කතා පිටපත එහි සාර්ථකත්වයට බොහෝ සෙයින් බලපා තිබෙනවා.එහෙයින් අපි ‘යස ඉසුරු’ පිටපත් රචකයා සමඟ කෙටි අදහස් හුවමාරුවකට ඉඩ ප්‍රස්තාවක් ලබාගත්තේ මේ ගැන තවත් විස්තර දැන ගැනීමේ අටියෙන්.මේ අතුල නිශාන්ත කුමාර.“මම මාවනැල්ල මයුරපාද මැදි විදුහලෙන් කලා අංශයෙන් තමයි අධ්‍යාපනය හැදෑරුවේ. අලුත් දෙයක් සමාජයට ලියන්න ආසාව තිබුණු නිසා ම මම ජාතික තරුණ සේවා සභාවේ ජනසන්නිවේදන පාඨමාලාව හැදෑරුවා. එහි දේශනයකට පැමිණි සෝමවීර සේනානායක මහතා හඳුනාගැනීම මගේ ජීවිතයේ වැදගත් සන්ධිස්ථානයක් වුණා.නිර්මාණකරණයට මගේ තිබූ ආසාව වටහාගත් ඔහු අපේ ගම් ප්‍රදේශයේ (මාවනැල්ල) රූගත කළ ඔහුගේ රචනයක් වූ සිටුවරයෝ ටෙලි රූගත කිරීම් වලට මාව සම්බන්ධ කරගත්තා. එහිදී මට නිෂ්පාදන සහකරු ලෙස ප්‍රවීණ ටෙලිනාට්‍ය අධ්‍යක්ෂ නාලන් මෙන්ඩිස් සමඟ කටයුතු කිරීමට අවස්ථාවක් ලැබුණා.මගේ සාර්ථකත්වය නිසා ම සුසිල නිෂ්පාදනයන් ලෙස ඊළඟට ‘අම්මයි තාත්තයි’ ‘නෑදෑයෝ’ වැනි ටෙලිනාට්‍යවල සහාය අධ්‍යක්ෂවරයා ලෙස කටයුතු කරන්න අවස්ථාව ලැබුණා. ඉන්පසුව මම ස්වර්ණවාහිනියට ඇවිත් එහි වැඩසටහන් නිෂ්පාදකවරයකු ලෙස ‘ස්වර්ණෝදය’ වැඩසටහන අවුරුදු දෙකක් පුරාම කළා.ඒත් මගේ ආසාව තිබුණේ ම පිටපත් රචනයට. ටෙලිනාට්‍යවල කටයුතු කරද්දී ඒවායේ නාට්‍ය පිටපත් හොයා ගෙන තනිව අධ්‍යයනය කරමින් එම ලොකු වෙහෙසක් ගත්තා. ඒ අතර සෝමවීර සේනානායක නමැති විශිෂ්ට පිටපත් රචකයාණන් මට පවුලේ කෙනෙකු මෙන් සලකා සියලු ගුරු හරුකම් උදව් පදව් ලබා දුන්නා.ඉන් ලැබූ පන්නරයෙන් මම හා හාපුරා කියා කතා පිටපතක් ලිව්වා ‘ඉසුරු මහිම’ කියලා. මෙය රූපවාහිනියේ නාට්‍ය තේරීම් කමිටුවට ඉදිරිපත් කළා. එයට උසස් ශ්‍රේණියක් ලැබුණා. එය මම ඉන්පසු සන්තුස් ලියනගේ මහතාට බලන්න දී තිබුණා. ඔහු ගේ් මේසය මත තිබුණු මේ පිටපත මොහාන් ජී. රංගනාත් අධ්‍යක්ෂකවරයා දැකලා ඒක කියවලා මට කතා කරලා කිව්වා එයින් ටෙලිනාට්‍යයක් කරන්න කැමැතියි කියලා. ඒ විදිහට තමයි ‘ඉසුරු මහිම’, ‘යස ඉසුරු’ නමින් ටෙලිනාට්‍යයක් බවට පත් වුණේ.එසේ පිටපත් රචකයකු වූ අතුල මේ දිනවල රජයේ ප්‍රවෘත්ති දෙපාර්තමේන්තුවේ ‘සැලසිනෙ’ ආයතනයේ පිටපත් රචකයකු ලෙස කටයුතු කරමින් සිටී. ඒ අතරම ඔහු තවත් අලුත් රචනයකට අත ගසා සිටී.“කොච්චර අපහසුකම් තිබුණත් වාණිජ රැල්ලට හසුවෙන හරසුන් බොළඳ දේ නම් ලියන්නේ නෑ. ‘යස ඉසුරු’ කතාව ලියාගෙන මම අවුරුදු තුනක් බලන් හිටියා. ඒ වගේ හොඳ කතාවක් ලියාගෙන අවුරුදු පහක් හරි බලන් ඉන්න මට පුළුවන්. මොකද හොඳ දෙයක් සමාජයට දෙන්න ඕනකම නිසා. ඒක මගේ ගුරුතුමා සෝමවීර මහත්තයා ගෙන් ලැබුණු හුරුවක් වෙන්න ඇති.අරුත් බර නිර්මාණකරණයෙන් දුෂ්කර ගමනකට මුල පුරන අතුල නිශාන්ත කුමාර වැනි තරුණයන් කෙරේ ටෙලි නිෂ්පාදක ඇස යොමු විය යුතු කාලය එළඹ ඇතැයි අපට සිතේ.අතුල ගේලිපිනය - 43 බී, කළල්ගොඩ, පන්නිපිටිය.තිස්ස කරුණාසේකර</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=av10032817</link>
    <topic>තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්</topic>
    <author>ඉඳුනිල් වීරරත්න</author>
    <content>නින්ද යන්නෙ නැහැ කෙල්ලෙ හිත හරිම නොසන්සුන් (රසදුන නව කථාව)අද විශේෂ - අන්නාසි පුඩිමඅපේ පැතුම ඒ අයුරින්ම ඉටුවුණාඋන්මාද සිතුවමකි, තවමත් ඔබ අපටකපුගේ වෙනුවෙන් මට කළ හැක්කේ පින් දහම් කිරීම විතරයිහැම ඉරිදාවකම උදේට ‘පැහැබර අහස’ බලන්නතාත්තා ගැන මට ආඩම්බරයිවැදි ජනතාව ඉල්ලන්නෙත් ජෝතිගේ සින්දුපිස්සු හැදෙන සඳතඹරවිල සංගීත අසපුවෙන් රසික ඔබට ඇරියුමක්තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්පික්චර් පිස්සාඅවුරුදු 50ක් ක්‍රිස්තු චරිතය රඟපෑසිංහල චිත්‍රපට 110ක් අපි DVD කරලා තියෙනවාදියවැඩියාව අධිරුධිර පීඩනය පාලනයට යෝගලොකු ගමනක් යන පුංචි විමුක්තික්‍රිකට් උණුසුමේ පී‍්‍රටි සින්ටාට භාරදූර වැඩක්දර්ශනී චන්ද්‍රසේනඅපේ රටේ ගීත ක්ෂේත්‍රයේ නොමැකෙන නාමයක් තැබූ ප්‍රවීණ සංගීත වේදියකු සමුගෙන වසර තිහක් ඉක්ම ගොස් තිබේ. කලා ක්ෂේත්‍රයට මහඟු සේවාවක් කළ, ආධුනික කලා කරුවන් රැසකට පෙරට යාමට අත හිතදී නිර්ලෝභීව ගුරු හරුකම් දුන් මුළු ජීවිතයම සංගීතය වෙනුවෙන් කැප කළ ඒ උදාර සංගීත වේදියා පිළිබඳව සිහිකිරීමක් හෝ සිදු නොවීම සැබැවින් ම කනගාටු විය යුතු කරුණකි.ඔහු ආර්.ඒ. චන්ද්‍රසේන.සංගීතයට ළැදි සිය පියා වූ ජීරිස් පෙරේරා වෙසක්, පොහෝ දින දළදා මැදුර අභියස ගායනා කරවන ‘සෑසි සුගත ලෝකනාථ’ ගීතය ගැයූ කණ්ඩායමේ සාමාජිකයෙක් වීය.එච්.එම්.වී. තැටිවල ගී ගැයූ ගායිකාවක් ලෙස එකල ජනප්‍රියත්වයට පත්ව සිටි ශ්‍රියාවතී පෙරේරා සමඟ 1946 දී විවාහ වූ ඔහු 1947 ප්‍රථම සංගීත මුද්‍රා නාට්‍යයට සංගීතය සැපයීය. ඒ නාට්‍යාචාර්ය ශ්‍රී වසන්ත කුමා අධ්‍යක්ෂණය කළ නාට්‍යයකට ය.එකල ගුවන් විදුලියේ ගී ගැයූ සෑම ශිල්පියකුටම ඔවුන්ගේ සරල ගී වැඩසටහන් සඳහා ද සංගීතය සැපයූ ආර්.ඒ. චන්ද්‍රසේන, සංගීත ශිල්පීන් පුහුණු කරන ලද්දේ සිය නිවෙසේ දීමය.අද මෙන් ගුවන් විදුලි වාදක මණ්ඩලයක් නොතිබූ එදා ආර්.ඒ. චන්ද්‍රසේනයන් සිය මඟ පෙන්වීම ලබාදෙමින් ශිල්පීන් ගුවන් විදුලි වැඩසටහන් වලට සම්බන්ධ කර ගත්තේ ය. 1948 වර්ෂයේ ජූනි 25 දින ‘සඳ කිඳුරු’ මුද්‍රා නාට්‍යය ගුවන් විදුලි නාට්‍යයක් ලෙස විකාශය විය. ඉන්පසු ඔහුගේ දෙවැනි මුද්‍රා නාට්‍යය වූ ‘සාවිත්‍රි’ සහ තෙවැන්න වූ වෙස්සන්තර ජාතකය ගුවන් ගත විය.1949 වසරේ ගුවන් විදුලි ශිල්පීන් වර්ගීකරණයේදී මහාචාර්ය රත්න ජංකර් තුමා යටතේ පැවැති පරීක්ෂණයෙන් අතිවිශිෂ්ට ලෙස සමත්වුණු ඔහු ගුවන් විදුලියේ ඒ ශ්‍රේණියේ ගායකයකු ලෙස වර්ග කෙරිණි.තමන් තුළ ඇති දැනුම අන් අයට බෙදාහදා දෙන්නට කිසිදු ලෝබකමක් නොදැක්වූ චන්ද්‍රසේනයන් 1951 වර්ෂයේ දෙසැම්බර් 17 වැනි දින පළමු වන මරදානේ කේ.ඩී. ඩේවිඩ් මාවතේ චන්ද්‍රසේන සංගීතායතනය ඇරැඹීය.ඒ තුළින් ක්ෂේත්‍රයට පිවිසි වර්තමානයේ අතිශයින් ජනප්‍රියත්වයට පත්වූ ගායකයින් අතර, ධර්මදාස වල්පොල, වික්ටර් රත්නායක, එච්.ආර්. ජෝතිපාල, නිහාල් නෙල්සන්, ධනපාල උඩවත්ත, පුන්සිරි සොයිසා ප්‍රධාන තැනක් ගනී.චන්ද්‍රසේන සංගීතායතනයෙන් බිහිවූ විශිෂ්ට සංගීතඥයින් සඳහා හොඳම උදාහරණය වන්නේ ආචාර්ය ප්‍රේමසිරි කේමදාසයන් ය. 1953 වර්ෂයේදී පෙබරවාරි 14 වැනි දින ඇතුළත්වීමේ ගාස්තු ලෙස රු. 7.50 ක මුදලක් ගෙවූ කේමදාසට බටනළා වාදනය පමණක් නොව සියලුම සංගීත භාණ්ඩ වැයීම ඉගෙනීමට වරම් ලැබිණි.පසුව කිසිදු ගාස්තුවක් අය නොකර තම ශිල්ප ලබාදුන් චන්ද්‍රසේනයන් ගුවන් විදුලියේ වෙළෙඳ අංශයේ ආධුනික පැය මෙහෙයවීමේ කාර්යයේදී සහායකයකු ලෙස කේමදාස මහතා සහභාගි කරවා ගත්තේ ය. වර්තමානයේ සව්සිරිපාය පිහිටුවා ඇත්තේ චන්ද්‍රසේන සංගීතායතනය පවත්වා ගෙන ගිය ඒ බිම් කොටසේ ය.1953 දී බී.ඒ.ඩබ්ලිව්. ජයමාන්න මහතා නිෂ්පාදනය කළ ‘අයිරාංගනී’ චිත්‍රපටයේ එස්.එස්. වේදා සමඟ සංගීත අංශය භාරව කටයුතු කළ චන්ද්‍රසේන, චිත්‍රපට සංගීතය සඳහා පිවිසියේ ය. එහිදී රුක්මණී දේවිය ගැයූ තරු පායන ආකාසේ සහ මොහිදින් බෙග් ගැයූ ‘ප්‍රීති වෙන්නේ ජීවිතේමයි’ සහ ‘රාණි එන්කෝ’ යන ගීත නිර්මාණය කෙළේ ය.ඉන්පසු 1955 අප්‍රේල් බී.ඒ.ඩබ්ලිව්. ජයමාන්න මහතා අධ්‍යක්ෂණය කළ ‘මත බේදය’ චිත්‍රපටයේ සංගීත අධ්‍යක්ෂකවරයා ලෙසින් පෙම් මල් මාලා, දෙවියන්කො සමන් දෙවියන් ඇතුළු අතිශයින් ජනප්‍රිය ගීත 10 ක් නිර්මාණය කළේ ය. 1956 වසරේ ‘දෛව විපාකය’ චිත්‍රපටය සඳහා සරාගොයියා, සුරතලියේ, නීල අහසේ, සාගර හිමිය සොයා සහ සුදෝ සුදුරන් ගීත නිර්මාණය කළ අතර එසේ ඇරැඹි නිර්මාණ ගමනේ දී වනලිය, වැදිබිම, දුගී නාදය, කොළඹ හාදයෝ, මිරිඟුව වැනි චිත්‍රපට තුළින් සදා මතකයේ රැදෙන ගීත රැසක් ම අපට තිළිණ කළේ ය.1963 දී චතුරංගී සහ පංචාංගනී සංගීත සංදර්ශන දිවයින පුරා පවත්වමින් ඉන්දීය අනුකරණ සංගීත නිර්මාණ රැල්ලෙන් මිදී අපේ කමට ගැළපෙන සංගීතයක් ලංකාව පුරා ප්‍රචලිත කළේ ය.උසස් තත්ත්වයේ නිර්මාණ බිහිකිරීම යන උපාංගයන් වලින් පිරිපුන් මේ අසාමාන්‍ය සංගීතඥයා ප්‍රථම වරට තැටි සමාගමක් පිහිට වූ ප්‍රථම සිංහලයා වීමේ භාග්‍යය හිමිකර ගනිමින් ආර්.ඒ.සී. නමින් තමාගේ ම තැටි ව්‍යාපාරය ඇරැඹීය. එහිදී 10/ CDLC/1 නමින් ඔහුගේ ප්‍රථම ආර්.ඒ.සී. තැටිය එළි දැක්විණි.එහි පළමු ගීතය සිරිල් ඒ සීලවිමල රචනා කළ ‘රත්තරන් කෙණ්ඩියේ සිංහ තෙල් වගේ’ ගීතය වික්ටර් රත්නායක ගේ හඬින් ද, දෙවැනි ගීතය තිලංගනී චන්ද්‍රසේන (දියණිය) සහ චම්පා අතපත්තු ගයන ‘කැවුම් කොකිස්’ ගීතය ද තෙවැන්න ලෙස සමනළයෝ සංගීත කණ්ඩායම ගයන ‘තේ රබර් පොල්’ ගීතය ද සිව්වැන්න ලෙස නිහාල් නෙල්සන් ගැයූ සිරි ලංකාවේ කොළඹ හතේ පැත්තේ’ ගීතය ද ඇතුත් විය.ශ්‍රී ලාංකේය සංගීත ක්ෂේත්‍රයට අනුපමේය සේවයක් කළ ද කිසිදාක සම්මාන බුහුමනට පාත්‍ර නොවූ මේ අසහාය නිර්මාණ ශිල්පියා 1980 මාර්තු 1 වැනිදා හෘදයාබාධයක් නිසාවෙන් දැයට අහිමි විය. එහෙත් කලාවටත් රටටත් වැඩදායි වන දරුවන් තිදෙනකු දායාද කළ චන්ද්‍රසේනයන් තිලංගනී සහ දර්ශනී දියණියන්ට සංගීත ඥානය ලබා දීමට ක්‍රියා කළේ ය.මේ අතුරින් බාල දියණිය වූ දර්ශනී පියාගේ අඩිපාරේ යමින් සංගීතයේ නියැලී සිටී. “මට මතක තියෙන පුංචි කාලෙ ගෙදර තිබුණේ තනිකරම සංගීතමය පරිසරයක්. අම්මා සංගීත ගාන්ධර්ව විභාගය අවසානය දක්වා ඉගෙන ගත්තු කෙනෙක්. නළු නිළියන් ගායක ගායිකාවන් වැනි කලාකරුවන් ගෙන් නිතර ම ගේ පිරිල තිබුණා. පුංචි මමත් ඔවුන්ට ඉගැන්වීම් කරනවා බලා ඉන්නවා. තාත්තා මට එපා කියල නෑ. මම මුලින් ම එක එක සංගීත භාණ්ඩ වාදනය කරන්න ඉගෙන ගත්තා. ඕගන්, ගිටාර්, හාමෝනියම් වාදනය වගේ ම විශේෂයෙන් මම පියානෝවට ගොඩක් දක්ෂ වුණා.දර්ශනීඅපොස සාමාන්‍ය පෙළ විභාගය කරන්නට පෙර සංගීත විශාරද විභාගය සමත් වුණා. මේ සඳහා තාත්තා මාව ධෛර්යමත් කළා. ඔහුට සංගීතයේ සහතික නැති අඩුව පුරවන්න මට ,උපරිම දේ ලබාදෙන්න උත්සාහ ගත්තා. ඒ අනුව මම බටහිර සංගීතයේ ලිඛිත සහ ප්‍රායෝගික අධ්‍යාපනය උපරිම ලෙස ලබාගෙන තිබෙනවා.1970 ‘මම මල් කිනිත්ත වාගෙ චූටි නංගි ලස්සනයි’ ගීතය සහ අක්කේ බලන්නකෝ අහසින් පළාතක් මේ මාලිගාවෙන් වැසිලා’ කියන ගීත තැටිගත කළා. මේ ගීත ලිව්වේ අමරකුමාර රත්න කියන තාත්තාගේ යාළුවෙක්. මේ ගී වල හැම අදහසක් ම තාත්තගේ.තාත්තා මුලින් ම මෙලඩිය හදනවා. ඊට පස්සෙ තමයි වචන ලියවන්නෙ. මම සෞන්දර්ය අංශයෙන් විශ්ව විද්‍යාලයට ඇතුළත් වෙලා සංගීත උපාධිය ලබාගත්තා. එතැනදී මම Batch Top ලෙස සමත් වුණා. මේ නිසා ප්‍රතිඵල ලබාගත් දිනයට පහුවදාම මට සංගීත අංශයේ පත්වීමක් ලැබුණා.වසර 3 කට පස්සෙ අසාධාරණ ලෙස සේවය අහිමි වුණා.තාත්තා කිසිම දාක වචන වලට තනු දැම්මේ නෑ. එයා නිර්මාණය කරල තියෙන හැම ගීතයක්ම මෙලඩිය ඉස්සෙල්ල දාල ඒකට තමයි වචන දැම්මේ.තාත්තාගේ සංගීත නිර්මාණවල හෙවනැල්ල තමයි අම්මා. (ශ්‍රියාණි චන්ද්‍රසේන) තාත්තා හම් කරත් දී අම්මාගේ අතින් තමයි එදා ස්වර ප්‍රස්ථාර ලියලා තියෙන්නේ. වාදක මණ්ඩලයේ කොච්චර හිටියත් ඒ හැම දෙනාටම අවශ්‍ය ප්‍රස්ථාර අම්මා ලියනවා. ඒ වගේ ම තමයි සංගීත පංතියට ආව අයට සැලකුවේ තමන්ගේ දරුවන්ට වගේ.ඔවුන් සිටියේ තමන්ගේ ගෙදර වගේ. ඒත් පස්සෙ තාත්තාට ගොඩක් අසාධාරණකම් වුණා. ගොඩක් ම දුක හිතෙන දෙය තමයි තාත්තාගෙන් ඉගෙන ගත් සමහර අය එය හෙළිදරව් නොකිරීම. මෙයට හොඳම උදාහරණය තමයි ප්‍රේමසිරි කේමදාස. ඔහු තාත්තාගේ සංගීතායතනයට බැඳිලා තියෙන්නෙ අපි ඉපදෙන්නත් කලින්. අම්මයි තාත්තයි ඔහුට සලකලා තියෙන්නෙ දරුවෙකුට වගේ. ඒත් අවසානයේ ඔහු තාත්තාගෙන් ඉගෙන ගත්තා කියලා කියන්නවත් නිහතමානී වුණේ නෑ. ඒත් තාත්තා කිසිදාක ප්‍රසිද්ධියේ ඔහු විවේචනය කළේ නෑ.ඔහුත් තාත්තා පිළිබඳව ප්‍රසිද්ධියේ විවේචනය කළේ නෑ. මේ මෑතක එක්තරා පුවත්පතක මම දැක්කා මගේ පියා කේමදාස මාස්ටර් වගේ සිම්පනි කරලා නෑ කියලා සංගීත ශිල්පියෙක් කියලා තිබුණා. මේවා දකින විට මගේ පියා අපේ රටේ සංගීතය වෙනුවෙන් දිවා රෑ නැතිව වෙහෙසවුණු හැටි මතකයට එනවා. එතකොට අපේ රට ගැන පුදුම කනගාටුවක් ඇතිවන්නෙ.මගේ පියාට ගුවන් විදුලියට යන්නට අත දුන්නේ එවකට ගුවන්විදුලියේ ‘ළමා තීරය’ මෙහෙයවූ යූ.ඒ.එස්.පෙරේරා නොහොත් සිරි අයියා. එතුමා තමයි තාත්තාව ආනන්ද සමරකෝන් මහතාගේ උදව්වෙන් කොටහේනේ කුමාර විද්‍යාලයට ඇතුළත් කරලා අධ්‍යාපනය ලබාදුන්නේ.පාසල් ශිෂ්‍යයකු වුවත් තාත්තා තුළ තිබුණු සංගීත හැකියාව ගැන පැහැදුණු එතුමා, ඔහු සතිපතා මෙහෙයවූ ගුවන් විදුලි ළමා තීරයේ සංගීත අංශය භාරදී තිබීම ම තාත්තාගේ සංගීත දැනුම කෙතෙක් ද යන්නට උදාහරණයක්.මෙසෙ ඇරැඹි ගුවන්විදුලි ගමනේ ඔහුගේ හැකියාව ජනප්‍රිය වුණු අතර, ඒකල වාදන, සමූහ වාදන, සරල ගී වැඩසටහන් ඔස්සේ ඔහු වඩාත් ජනප්‍රිය වී තිබුණා. කෙසේ වෙතත් ‘සම්භාව්‍ය’ සංගීතඥයින් අභිබවා ඉදිරියට පැමිණි තාත්තා ගුවන්විදුලි වැඩසටහන් භාරව සිටි සම්භාව්‍ය සංගීතඥයින්ට මහත් හිසරදයක් වී තිබෙනවා. මේ නිසා සිදුකළ කුමන්ත්‍රණවල ප්‍රතිඵලයක් ලෙස ඔහුගේ වැඩ තහනම් කෙරුණා.’වනලිය’ චිත්‍රපටයේ ගීත පටිගත කරද්දී දකුණේ සිට බී.ඒ.ඩබ්ලිව්.ජයමාන්න, ඒ.ජේ.ද සොයිසා, මේබල් බ්ලයිත් සහ ප්‍රේමසිරි කේමදාසමෙය පියාට සිදුකළ තවත් අසාධාරණකම්වලින් එකක්. 1967 වසරේ සරසවි සම්මාන උළෙලේ හොඳම ගීතය වශයෙන් ‘ආලෝකෙ දීලා අපේ ගම නගාලා’ ගීතය නිර්දේශ වී තිබිලා. පියාගේ තනුව අනුව එය රචනා කර ඇත්තේ සිරිල් ඒ සීලවිමලයන්. එහෙත් ඊට හිමි සම්මානය ඔහුට ඉතා කෲර ලෙස අහිමි කරලා.පෙර භවයේ සිට ගෙනා හැකියාවන් නිසා වයස 12දී පමණ ගුරුවරයකුගේ ඇසුර නොලබාම සෑම සංගීත භාණ්ඩයක්ම පාහේ වැයීමේ දක්ෂතාව තිබූ, කිසිදා විශ්වවිද්‍යාලයක අධ්‍යාපනය නොලැබුව ද ශාස්ත්‍රීය සංගීතය පිළිබඳව අසීමිත දැනුම් සම්භාරයක් තිබූ මගේ පියාගේ උදාර සේවයට කිසිදාක සම්මානයක් ලැබී නොතිබීම ඇත්තටම කනගාටුවට කරුණක්.තාත්තාගේ සෙවණැල්ල සේ ළඟ සිටිමින්, ඔහුගේ නිර්මාණවලට දායක වූ අම්මා, ඔහුගෙන් සංගීතය ඉගෙන ගන්නට පැමිණි බොහෝ දෙනකුට සලකා තිබුණේ තමන්ගේම දරුවන්ට වගේ. මේ හැම දෙයක් ගැනම 2001 මාර්තු මාසයේදී අම්මා අතින් ලියා එළිදැක්වුණු ‘ආර්.ඒ.චන්ද්‍රසේන සංගීතවේදියාණන්ගේ උදාර මෙහෙවර’ කියන පොතේ සවිස්තරව සඳහන් කරලා තිබෙනවා.තාත්තාට වුණු අසාධාරණය අපි කරාත් එනවා. ඒත් මට තාත්තා වෙනුවෙන් කරන්න පුළුවන් හොඳම දේ තමයි මම ගත්තු ශිල්පීය දැනුම සහ තාත්තා ඇසුරින් ලබාගත් දේ මගේ දරුවන්ට ලබාදීම.මගේ මහත්තයාත් (ඩබ්ලිව්.ඩී. ආරියසිංහ) පුතාලා දෙන්නා (පුලස්ති සහ හර්ෂදේව) ඒ මඟ යවන්නට මම උදව් කරනවා. මෙයින් ලොකු පුතා හර්ෂ දේව තුළ සුවිශේෂී හැකියාවක් පිහිටලා තියෙනවා. ඔහු මගේ පියාගේ නම ඉදිරියට ගෙනියාවි කියලා ලොකු ආසාවක් විශ්වාසයක් මගේ හිතේ තියෙනවා. එයට තාත්තා මට දුන්නු දැනුම ගුරුහරුකම් මම ඔහුට ලබා දෙනවා. මගේ පියාගේ ආශිර්වාදය ඒ සඳහා ලැබෙන බව මට විශ්වාසයි.”ඉඳුනිල් වීරරත්න‘අපේ බුදුහාමුදුරුවෝ’ ග්‍රන්ථය ඇතුළු බෞද්ධ ග්‍රන්ථ රචනා කළ දමයන්ති ජයකොඩි මහත්මිය ලියූ ‘අපේ බෝසතාණන් වහන්සේ ආශ්චර්යවත්මයි! අද්භූතමයි! සහ ‘ගෞතම බුද්ධ චරිතය 1 - බෝසතාණන් වහන්සේ’ අලුත්ම බෞද්ධ ග්‍රන්ථ දෙක අතිපූජ්‍ය කිරිබත්ගොඩ ඤාණානන්ද ස්වාමීන් වහන්සේට පිළිගැන්වීමේ උත්සවය සහ ඒ නිමිත්තෙන් උන් වහන්සේ විසින් පවත්වනු ලබන විශේෂ ධර්ම දේශනය මේ මස 31 වැනිදා සවස 4.00 ට කොළඹ 07, බෞද්ධාලෝක මාවතේ, සමස්ත ලංකා බෞද්ධ මහා සම්මේලන ශාලාවේදී පැවැත්වේ.සපුගස්කන්ද විශාඛා විද්‍යාලයේ විසිවන වසර සැමරීම වෙනුවෙන් විදුහලේ ඡායාරූප සංගමය මෙහෙයවන ‘තිනෙ රූ ප්‍රභා 2010’ අන්තර් පාඨශාලීය ඡායාරූප දැක්ම සහ ත්‍යාග ප්‍රදානය, බස්නාහිර පළාත් අධ්‍යාපන අධ්‍යක්‍ෂ ජේ.ඒ.එල්.සී හේමචන්ද්‍ර මහතාගේ ප්‍රධානත්වයෙන් කලාප අධ්‍යාපන අධ්‍යක්‍ෂගේ සහභාගිත්වයෙන් කැලණිය විශ්ව විද්‍යාලයේ මානව ශාස්ත්‍ර පීඨයේ ජ්‍යෙෂ්ඨ කථිකාචාර්ය පැට්රික් රත්නායක මහතාගේ සහභාගිත්වයෙන් ලබන 30 වැනි දින පෙ.ව. 10.00 ට සපුගස්කන්ද විශාඛා බාලිකා විද්‍යාලයේදී පැවැත්වේ.නුගේගොඩ අනුලා විද්‍යාලයීය සිසුවියන් ප්‍රථම වරට ඉදිරිපත් කරන ‘රිදම් ඔෆ් අනුලා 2010’ ප්‍රසංගය අප්‍රේල් 02 දා සවස 6.00 ට කොළඹ බණ්ඩාරනායක සම්මන්ත්‍රණ ශාලාවේදී පැවැත්වේ.විදුහල්පතිනී සන්ධ්‍යා නිලමණී මලවිආරච්චි මහත්මියගේ සංකල්පනාවකට අනුව දීපා ගුණවර්ධන හා ඉන්ද්‍රානි මාගෙදර සංගීත ආචාරිනියන් දායකත්වයෙන් සංගීත ශිල්පී ආනන්ද පෙරේරා මෙම වාදන වෘන්දය පුහුණු කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=av10032811</link>
    <topic>අවුරුදු 50ක් ක්‍රිස්තු චරිතය රඟපෑ</topic>
    <author>බර්නාඩ් ශ්‍රී කාන්ත</author>
    <content>නින්ද යන්නෙ නැහැ කෙල්ලෙ හිත හරිම නොසන්සුන් (රසදුන නව කථාව)අද විශේෂ - අන්නාසි පුඩිමඅපේ පැතුම ඒ අයුරින්ම ඉටුවුණාඋන්මාද සිතුවමකි, තවමත් ඔබ අපටකපුගේ වෙනුවෙන් මට කළ හැක්කේ පින් දහම් කිරීම විතරයිහැම ඉරිදාවකම උදේට ‘පැහැබර අහස’ බලන්නතාත්තා ගැන මට ආඩම්බරයිවැදි ජනතාව ඉල්ලන්නෙත් ජෝතිගේ සින්දුපිස්සු හැදෙන සඳතඹරවිල සංගීත අසපුවෙන් රසික ඔබට ඇරියුමක්තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්පික්චර් පිස්සාඅවුරුදු 50ක් ක්‍රිස්තු චරිතය රඟපෑසිංහල චිත්‍රපට 110ක් අපි DVD කරලා තියෙනවාදියවැඩියාව අධිරුධිර පීඩනය පාලනයට යෝගලොකු ගමනක් යන පුංචි විමුක්තික්‍රිකට් උණුසුමේ පී‍්‍රටි සින්ටාට භාරදූර වැඩක්මෙරට පාස්කු නාට්‍ය කලාව ගැන කතා කරන විට මීගමු දූවේ ඓතිහාසික පාස්කු නාට්‍ය කිසිදා අමතක කළ නොහැකිය. ඈත අතීතයේ සුරුවම් ආශ්‍රයෙන් රඟ දැක්වූ පාස්කු දර්ශනයට ජීවමාන නළුවන් උපයෝගී කරගැනීම පාස්කු නාට්‍ය ඉතිහාසයේ තවත් එක් කඩඉමකි. දූවේ පාස්කු නාට්‍යයේ ක්‍රිස්තු චරිතයට පණ දුන් ප්‍රථම නළුවා ලෙස ඓතිහාසිකව වැදගත් තැනක් හිමිකරගන්නේ එම්. ක්‍රිස්ටි ප්‍රනාන්දු ය. ඔහු වසර පනහකට ආසන්න කාලයක් ක්‍රිස්තු චරිතය රඟ දක්වා ඇත.* මුලින්ම ඔබ පිළිබඳව කෙටි හැඳින්වීමක් කළොත්?1939 මාර්තු 25 වැනිදා මා මෙලොව එළිය දුටුවා. මීගමු පුරවරයේ දූව නම් ධීවර ගම්මානයෙ මා ඉපදී හැදී වැඩුණා. දූව රෝමානු කතෝලික පිරිමි විද්‍යාලයෙන් හා අලව්ව මහා විද්‍යාලයෙන් අධ්‍යාපනය ලැබුවා. සිමියොන් ප්‍රනාන්දු සහ රෝසමේරි මැල් මගේ ආදරණීය මව්පියන් දෙදෙනායි.* දූව වගේ ගමක ඉපදීමට ලැබීම පිළිබඳ මොකද හිතෙන්නෙ?ඇත්තටම සතුටක්. දූවේ උපදින්ට ලැබීමත් වාසනාවක් කියා මා හිතනවා.* සමස්තයක් වශයෙන් ගත් කල දූවේ ගම්වැසියන් තුළ විවිධාකාර හැකියාවන් දක්නට තිබෙනවා. ගායනය, රංගනය, සංගීතය වඩාත් කැපී පෙනෙන හැකියාවන්. මෙය දූවේ පුතකු ලෙස ඔබට දැනෙන්නේ මොනාකාරයකට ද?දූව ඉතා කුඩා ගමක්. අපේ රටේ බොහෝ තැන්වල දකින්න නැති සුවිශේෂත්වයක් මේ ගම්වැසියන් තුළ තිබෙනවා. කලාව පිළිබඳ හැකියාවන් මොවුන්ට උපතින්ම දායාද වෙලා තියෙනවා. පාස්කු වේදිකාවේ මේ දක්ෂතා එක්තැන්ව දකින්න පුළුවන්.* හොඳයි, පාස්කු රංගනයට එක්වූ ඔබේ ඒ අතීතය මතක ද?වයස අවුරුදු දහයේ දී පමණ මා මුල් වතාවට දූවේ පාස්කුවට රංගනයෙන් දායක වුණා. ඒක ස්ත්‍රී චරිතයක්. “ඔබ ජේසු නසරේනු සමඟ සිටි ගෝලයක් නේද?” කියා පේදුරු ගෝලයාගෙන් විමසන දෙබස් ඛණ්ඩය පමණක් මට ලැබී තිබුණා. ඉන්පසු කාලෙක එම චරිතෙන් මිදිලා රෝම සොල්දාදුවකුගේ චරිතය රඟපෑවා. ක්‍රිස්තු තුමාගේ චරිතය රඟපෑමට මට අවස්ථාව ලැබුණේ 1962 වසරේදියි.* ඒ වන විට දූවේ පාස්කුවෙ ක්‍රිස්තු චරිතය රඟපෑවේ කවුද?දූවේ පාස්කුවේ ප්‍රථම වරට ක්‍රිස්තු තුමන්ගේ චරිතයට පණ දුන් ජීවමාන නළුවා මම. ඉන් ඉහත එම චරිතය සුරුවමකට (ප්‍රතිමාවකට) හිමිවී තිබුණා.කොහොමද මේ අවස්ථාව උදාවුණේ?මෙතෙක් සුරුවමකට තිබු තැන ජීවමාන නළුවකු සඳහා වෙන් කිරීමට පාස්කු සංවිධානයට අවශ්‍ය වී තිබුණා.මේ චරිතය සඳහා සුදුස්සකු බවට මගේ නම ලෙවින් පීරිස් මහතා සභාවට යෝජනා කළා. සභාව ඒකමතිකව එය ස්ථිර කළා. මගේ බාහිර පෙනුම හා රංගන කුසලතාව සභාව එක් හඬින් ස්ථිර කරන්න ඉවහල් වුණා.* එහිදී ඔබ හමුවේ වූ අභියෝග මොනවා ද?සුරුවමකින් ක්‍රිස්තු චරිතය නිරූපණය කෙරෙද්දී දෙබස් උච්චාරණය කළේ වේදිකාව පිටුපස සිටින තවත් ශිල්පයකු මඟින්. ඇදෙන සුලු අප්‍රාණික ශෛලියකින්. මා එම ශෛලිය වෙනස් කළා. මා තුළ තිබු අධිෂ්ඨානය නිසා එය ලොකු අභියෝගයක් වුණේ නෑ.* ක්‍රිස්තු තුමන් වැනි උත්තමයකුගේ චරිතය රඟපා අති බොහෝ නළුවන් වස් වැදී අකාලෙ මිය ගිය බව අප අසා තිබෙනවා. මේ නිසා සිත් තුළ කිසියම් වූ බියක් හට ගත්තේ නැද්ද?මුල් දවසේ මගේ පවුලේ අයගේ විරෝධය මතුවුණා. එහෙත් මා ඒ වන විට රඟපෑමට කැමැත්ත දී අවසන්. ක්‍රිස්තු චරිතය රඟපෑමේ ආශාව බොහෝ කලක් සිට මගේ හිතේ දළුලා වැඩුණා. වස්වදින කතාව පිළිබඳව තරුණ මගේ හිතේ ලොකු පිළිගැනීමක් තිබුණේ නෑ.කොතැනක, කවදා, කෙලෙස මරණය සිදුවේ ද යන්න අපට හිතා ගන්න බැහැ. දෙවියන් වහන්සෙ කෙරෙහි දැඩි විශ්වාසයක් තබා ජීවත්වන මා දෙවියන් වහන්සේගේ නියමය පරිදි මගේ මරණයට අවස්ථාව වෙන් වී ඇතැයි මා විශ්වාස කළා.* රංගන කාර්යයට උපතින් ලද හැකියාව ප්‍රමාණවත් වුණා ද?ඒ වන විට පාස්කු වේදිකාවේ විවිධ චරිත රඟපා තිබුණා. චිත්‍රසේනයන් ගේ නැටුම් කලාව හැදැරුවා, රසාංජලි කලා කවයේ සාමාජිකයකු ලෙස කටයුතු කරමින් ලෙස්ලි බෝතේජුගේ ‘සින්නක්කරය’ ඇතුළු වේදිකා නාට්‍ය කීපයක් මා රඟපෑවා.* පාස්කුවට අමතරව ඔබ සම්බන්ධ වූ කලා අංශ මොනවා ද?ස්ටීවන් ලියනගේ ගේ ‘කැකිල්ලේ’ නාඩගමේ නළු නිළියන්ට ගමන් තාල පුහුණු කළා. පුණ්‍යසේන ගුණසිංහයන්ගේ ‘දික්තල සහ කාලගෝල’ නාට්‍යයේ දික්පිටියා ගේ චරිතය රඟපෑවා. 1974 වේදිකා ගත කළ ක්ලෙමන්ට් ප්‍රනාන්දුගේ ‘කටු ඔටුන්න’ පර්යේෂණාත්මක පාස්කු නාට්‍යයේ ක්‍රිස්තු තුමාගේ භූමිකාව නිරූපණය කළා. විශ්ව විද්‍යාල විද්‍යාර්ථියකු වූ ක්ලෙමන්ට් හමුවීමෙන් පසු ක්‍රිස්තු චරිතය තවත් ඔපමට්ටම් කරගනිමින් රඟපාන්න හැකියාව මට ලැබුණා.* ඔබ වයසින් මුහුකුරා ගියත් තවමත් ක්‍රිස්තු චරිතය රඟපාන්න කැමැත්තෙන් සිටිනවා ද?මේ වන විට මගේ වයස අවුරුදු හැත්තෑ තුනයි. සිතින් මා පසුබැස නැහැ. එහෙත් දැන් මගේ බාහිර පෙනුම ක්‍රිස්තු චරිතයට සුදුසු නැහැ කියා මට බොහෝවිට හැඟෙනවා. එහෙත් පසුගිය වසරේ දූවේ පාස්කුවේ ක්‍රිස්තු තුමාගේ චරිතය මා රඟපෑවා.* අවසන් වශයෙන් ඔබේ පවුලේ තොරතුරු ?මගේ ආදරණීය බිරිඳ හෙලන් ප්‍රනාන්දු. ඇයත් පාස්කු නාට්‍යයේ ගායනා කණ්ඩායමේ සාමාජිකාවක්. ‘කටු ඔටුන්න’ පාස්කු නාට්‍යයේ මරිය තුමියගේ චරිතය රඟපෑවා. දමයන්ති දුව ක්ලෝඩියාගේ චරිතයත් ශෙරෝන් හා සඳමාලි යන දියණියන් පාස්කුවේ පූර්ණ විරිදුවේ අත්වැල් ගායනයට සම්බන්ධ වෙමින් පවුලක් ලෙස අප සියලු දෙනා පාස්කුවට දායක වුණා.බර්නාඩ් ශ්‍රී කාන්ත</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=av10032812</link>
    <topic>සිංහල චිත්‍රපට 110ක් අපි DVD කරලා තියෙනවා</topic>
    <author>හේමාලි විජේරත්න</author>
    <content>නින්ද යන්නෙ නැහැ කෙල්ලෙ හිත හරිම නොසන්සුන් (රසදුන නව කථාව)අද විශේෂ - අන්නාසි පුඩිමඅපේ පැතුම ඒ අයුරින්ම ඉටුවුණාඋන්මාද සිතුවමකි, තවමත් ඔබ අපටකපුගේ වෙනුවෙන් මට කළ හැක්කේ පින් දහම් කිරීම විතරයිහැම ඉරිදාවකම උදේට ‘පැහැබර අහස’ බලන්නතාත්තා ගැන මට ආඩම්බරයිවැදි ජනතාව ඉල්ලන්නෙත් ජෝතිගේ සින්දුපිස්සු හැදෙන සඳතඹරවිල සංගීත අසපුවෙන් රසික ඔබට ඇරියුමක්තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්පික්චර් පිස්සාඅවුරුදු 50ක් ක්‍රිස්තු චරිතය රඟපෑසිංහල චිත්‍රපට 110ක් අපි DVD කරලා තියෙනවාදියවැඩියාව අධිරුධිර පීඩනය පාලනයට යෝගලොකු ගමනක් යන පුංචි විමුක්තික්‍රිකට් උණුසුමේ පී‍්‍රටි සින්ටාට භාරදූර වැඩක්ටොරානා අධිපති සරත් කොතලාවලටොරානා ආයතනය මුලින්ම මම පටන් ගත්තේ 1976 අවුරුද්දේ. මුලින්ම මේක රෙකෝඩ්බාර් එකක් විදියට බොහොම පොඩිවට තමයි පටන් ගත්තේ. අපේ අම්මා ටි‍්‍රක්සි කොතලාවල තමයි මුලින්ම මේකට ධෛර්යය දුන්නේ. ක්‍රම ක්‍රමයෙන් විවිධ අංග එකතු කරමින් තමයි මේ තත්ත්වයට අරගෙන ආවේ. ඉස් ඉස්සරලම සංයුක්ත තැටියක් එළි දක්වන්න අපි පටන් ගත්තේ 1994 දී. ඒ ක්ලැරන්ස් විජේවර්ධනගේ සංයුක්ත තැටිය. එතැනින් පස්සෙ දිගින් දිගටම ජනප්‍රිය ප්‍රවීණ ගායක ගායිකාවන්ගේ නිර්මාණ එළිදක්වන්න අපි පටන් ගත්තා.ඔහු කලාවට පෙම් බැන්දෙ පුංචිකාලේ ඉඳලමයි. 70 දශකයේ මෙරට තිබුණු කලාවේ ප්‍රබෝධය අඩු වැඩි වශයෙන් අපේ කතාවේ කතා නායකයාට ද බලපෑවා. සංගීත ක්ෂේත්‍රයේ අපූරු නිර්මාණ බිහිකළ අමරදේවයන්ගේ, ජෝතිපාල, ක්ලැරන්ස්, මිල්ටන්, ගීත එකල පටන් ම ඔහුගේ සිත ඇද බැඳ තබා ගන්නට සමත්වුණා.අපූර්ව නිර්මාණ විඳීමේ හැකියාව පසක් කරගත් ඔහුට පසුකලෙකත් කලාව සමඟම ජීවත්වෙමින්, කලාවට මිල කළ නොහැකි සේවයක් කිරීමට අවස්ථාව ලැබුණා. අද වන විට මෙරට ප්‍රවීණ, ආධුනික ජනප්‍රිය කලාකරුවන් රැසකට අත හිත දෙමින් ව්‍යාපාර ලෝකයේ ද බැබළෙන නමක් ඇතිව වැජඹෙන්නට ඔහුට හැකියාව ලැබී තිබෙනවා.ඔහු ටොරානා අධිපති සරත් කොතලාවලය.හොරණ ප්‍රදේශයේ ඉඩම් හිමි වැවිලිකරුවකු වූ දොන් සයිමන් කොතලාවල සහ ටි‍්‍රක්සි කොතලාවල යුවළට දාව එම පවුලේ බඩපිස්සා ලෙසින් උපන් සරත්ට වැඩිමල් සහෝදරයන්ම දෙදෙනෙකි. කොළඹ රාජකීය විද්‍යාලයෙන් සිප් සතර හැදෑරූ සරත්ට පාසල් අධ්‍යාපනය හමාර කිරීමෙන් පසු වෙනත් වෘත්තිකයෙකු වීමේ උවමනාවක් නොවීය. ඔහුට අවශ්‍ය වූයේ ඔහුගේම ව්‍යාපාරයක් හරහා ගොඩනැඟීමටයි.”ඇත්තටම ටොරානා ආයතනය මුලින්ම මම පටන් ගත්තේ 1976 අවුරුද්දේ. මුලින්ම මේක රෙකෝඩ්බාර් එකක් විදියට බොහොම පොඩිවට තමයි පටන් ගත්තේ. අපේ අම්මා ටි‍්‍රක්සි කොතලාවල තමයි මුලින්ම මේකට ධෛර්යය දුන්නේ.ක්‍රම ක්‍රමයෙන් විවිධ අංග එකතු කරමින් තමයි මේ තත්ත්වයට අරගෙන ආවේ. ඉස් ඉස්සරලම සංයුක්ත තැටියක් එළි දක්වන්න අපි පටන් ගත්තේ 1994 දී. ඒ ක්ලැරන්ස් විජේවර්ධනගේ සංයුක්ත තැටිය. එතැනින් පස්සෙ දිගින් දිගටම ජනප්‍රිය ප්‍රවීණ ගායක ගායිකාවන්ගේ නිර්මාණ එළිදක්වන්න අපි පටන් ගත්තා. මේ වෙනකොට ටොරානා ලේබලය යටතේ නිෂ්පාදන 290ක් පමණ එළිදක්වලා තිබෙනවා.අද වන විට ටොරානා ආයතනය කියන්නේ VCD, CD, DVD ක්ෂේත්‍රයේ ඉහළ ප්‍රමිතියක් හිමිකරගත් ආයතනයක්. ගීතයක් ගත් විට මේ ලේබලය යටතේ බොහෝ දෙනෙකු විශ්වාස කරනවා එහි ඉහළ ප්‍රමිතියකින් පටිගත කර තිබෙන බව. විශේෂයෙන්ම මේ ප්‍රමිතියට හේතුව මෙහි අධිපතිතුමාගේ රසඥතාවයයි.”අපි 70 දශකයේ ඉතාම හොඳ නිර්මාණ රසවිඳිමින් හැදුණු වැඩුණු අය. එදා ඉඳල අද වෙනකම්ම ඒ ගුණාත්මක රසඥතාව තමයි අපේ හිතේ නිතර රැව් පිළිරැව් දෙන්නේ. ඒ නිසා අපි යමක් කළත් ඉතාම හොඳ නිෂ්පාදනයක් එළියට දාන්න තමයි හැම විටම උත්සාහ කරන්නේ. ‘ටොරානා’ කියන නම රසිකයන් අතරට යන්න හේතුවෙන්න ඇත්තෙත් එවැනි හොඳ නිෂ්පාදන බිහිකරපු නිසා වෙන්න ඇති.එදා අපි රසවිඳපු ගීත ගැන කතාකරත්දි තවමත් අපට ඒ ගී අමතක කරන්න බැරිවෙලා තිබෙනවා. අදටත් අපේ තරුණ පරපුර ආධුනික ගීත තරගයකදි හරි ගායනා කරන්නේ ඒ ගීත. එදා අපේ හිත් සැනසුව ඒ අපූරු ගීත නිර්මාණ බොහොම ආදරයෙන් රැකගෙන අපේ අනාගත පරපුර වෙත හිමිකර දීමේ මෙහෙවරේ නියමුවකු වශයෙන් සරත් කොතලාවල හැඳින්වුවද වරදක් නැතැයි විටෙක සිතේ.ඒ පසුගියදා ඔහු ඉදිරිපත් කළ ’legends’  නම් වූ අනර්ඝ නිර්මාණ එකතුව දැකීමෙන් පසුවය. ක්ලැරන්ස් විජේවර්ධන, මිල්ටන් මල්ලවාරච්චි, එච්.ආර්.ජෝතිපාල, රූකාන්ත – චන්ද්‍රලේඛා , ඇනස්ලි මාලේවන, ඩෙස්මන් ද සිල්වා , ජිප්සීස් සුනිල් සහ චන්දිමාල් පෙරේරා ගේ සංයුක්ත තැටි 05ක් ඇතුළත් අලුත්ම ආකාරයේ pack  එකක් ඔහු හඳුන්වා දුනි.”ඇත්තටම අපේ සංගීතය අද හැරිලා තියෙන්නේ වෙනත් පැත්තකට. අපේ තරුණ පරපුර විවිධ ආකාරයේ නිර්මාණ කරනවා. නමුත් ඒවට කිසිම ප්‍රමිතියක් නෑ. රූපවාහිනී තිරයකින් වුණත් පැරැණි ප්‍රවීණ ගායකයෙක් හෝ ගායිකාවක් දකින්නේ කලාතුරකින්. ඒක නිසා මම තීරණය කළා අපේ පැරණි ගායක ගායිකාවන්ගේ ගීත එකතුකරල මෙවැනි නිර්මාණ එකතුවක් කරන්න.මේ තඥඨඥදඤඵ කියන අදහස මට ආවේ මම ඉන්දියාවේ ගිය වෙලාවක දැකපු දෙයක් නිසාවෙන්. එහේ මොහමඩ් රාෆි, ආශා බෝස්ලේ, ලතා මංගේෂ්කාර්, කිෂෝර් කුමාර් වැනි ගායක ගායිකාවන්ගේ ගීත මේ විදියට කරලා තිබෙනවා. ඒක දැක්කම මට හිතුණා ඒක අපේ රටටත් ආදේශ කළොත් හොඳයි කියලා. මේ legends’  එකකට ගීත 16 තැටි 05ක් අඩංගු වෙනවා. පළමුවැනි වතාවට මම legends’  12ක් ඉදිරිපත් කරලා තිබෙනවා. ඉදිරියේදී මේක කැරොකේ නිර්මාණ වශයෙන් එළිදක්වන්නත් බලාපොරොත්තු වෙනවා.අනිත් සුවිශේෂීම කාරණාව තමයි ගායක ගායිකාවන් සඳහා නිර්මාණය කළ මේ legends’  අනාගතයේදී අපේ සිංහල චිත්‍රපට සඳහා ආදේශ කරන්න මම බලාපොරොත්තු වෙනවා. ඒ අනුව දැනට ගාමිණී ෆොන්සේකා, මාලිනී ෆොන්සේකා, විජය කුමාරතුංග, ජෝ අබේවික්‍රම, ගීතා කුමාරසිංහ යන අයගේ චිත්‍රපට කරන්න බලාපොරොත්තු වෙනවා. දැනටත් ඒ නිර්මාණ සඳහා DVD  කවර පවා නිර්මාණය කරල ඉවරයි.පසුගියදා ප්‍රසන්න විතානගේ ගේ ‘ආකාස කුසුම්’DVD එක එළිදැක්වූවා. මෙවර සුවිශේෂී සිද්ධියක් වූයේ එම ච්ඍච් එක සමඟ ‘ආකාස කුසුම්’ තිර පිටපතත් එළිදැක්වීමයි. දැනට චිත්‍රපට විදියට අපි පැරණි අලුත් චිත්‍රපට 110ක් එළිදක්වලා තිබෙනවා. ච්ඍච් පටයක් එක්ක තිර පිටපතක් එළිදුටු ප්‍රථම අවස්ථාව තමයි මේ.අපි නිර්මාණ ඉදිරිපත් කරත්දි දේශීය විදේශීය වෙළෙඳ පොළ ගැන හිතලා තමයි කරන්නේ. අන්තර්ජාතිකව මේ නිර්මාණ ගෙන යා හැකි ආකාරයට තමයි කරන්නේ. නමුත් තියෙන එකම ප්‍රශ්නේ අපි කොයිතරම් හොඳට කරත් පහුවදාට මේ නිර්මාණ පේමන්ට් එකේ අඩු ගාණට ගන්න තිබෙනවා. මේ ප්‍රශ්නෙට නම් තවම විසඳුමක් නෑ. අදාළ තැන්වලට අපි දැනුම් දීලා තිබෙනවා. නඩු ගණනාවක් තිබෙනවා. ඒ කොයි දේ වුණත් එහෙම කියලා අපිට නිර්මාණ නොකර ඉන්නත් බෑ.ප්‍රවීණ ආධුනික බේදයක් නැතිව සරත් කොතලාවල අපේ රටේ යමක් කළ හැකි දක්ෂතා ඇති අයට අත දෙන එක සැබැවින්ම අපි අගය කළ යුතුයි. ඔහු පණ්ඩිත් අමරදේවයන්ට සේම සුපර් ස්ටාර් ගායක තීක්ෂණ අනුරාධටත් අත හිත දෙනවා. පසුගියදා ඔහු ඉන්දිකා උපමාලිගේ ප්‍රථම සංයුක්ත තැටියත් කිසිදා සංයුක්ත තැටියක් ඉදිරිපත් නොකළ ප්‍රවීණ ගායිකාවක වන නන්දා පතිරණගේ සංයුක්ත තැටියත් ටොරානා ලේබලයෙන් නිකුත් කළා.වසර 30කට අධික කාලයක් තිස්සේ මගේ ජීවිතේ දිහා ආපහු හැරිලා බලත්දි මේ රටේ ගායක ගායිකාවන්ට සංගීත අධ්‍යක්ෂවරුන්ට, ඔකෙස්ට්‍රාවලට, කවර නිර්මාණ ශිල්පීන්ට යම් කිසි දෙයක් කළා කියන තෘප්තිය මට තිබෙනවා.’සරත් කොතලාවල පවසනවා.ඔහු ව්‍යාපාරික ජීවිතේ සේම පවුල් ජීවිතේද සාමකාමීව සමබරව ගෙනයන්නෙක්. බිරිඳ ප්‍රියන්ති සේම දියණිය හා පුතු ද මේ ගමන් මඟට ඔහුට ලොකු ශක්තියක්. දියණිය මේ වන විට විදේශගතවී සිටින අතර පුතා ගේට්වේ ජාත්‍යන්තර පාසලේ අධ්‍යාපනය ලබනවා.හේමාලි විජේරත්නඡායාරූප -දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=av10032813</link>
    <topic>දියවැඩියාව අධිරුධිර පීඩනය පාලනයට යෝග</topic>
    <author>ගාමිණී සුසන්ත</author>
    <content>නින්ද යන්නෙ නැහැ කෙල්ලෙ හිත හරිම නොසන්සුන් (රසදුන නව කථාව)අද විශේෂ - අන්නාසි පුඩිමඅපේ පැතුම ඒ අයුරින්ම ඉටුවුණාඋන්මාද සිතුවමකි, තවමත් ඔබ අපටකපුගේ වෙනුවෙන් මට කළ හැක්කේ පින් දහම් කිරීම විතරයිහැම ඉරිදාවකම උදේට ‘පැහැබර අහස’ බලන්නතාත්තා ගැන මට ආඩම්බරයිවැදි ජනතාව ඉල්ලන්නෙත් ජෝතිගේ සින්දුපිස්සු හැදෙන සඳතඹරවිල සංගීත අසපුවෙන් රසික ඔබට ඇරියුමක්තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්පික්චර් පිස්සාඅවුරුදු 50ක් ක්‍රිස්තු චරිතය රඟපෑසිංහල චිත්‍රපට 110ක් අපි DVD කරලා තියෙනවාදියවැඩියාව අධිරුධිර පීඩනය පාලනයට යෝගලොකු ගමනක් යන පුංචි විමුක්තික්‍රිකට් උණුසුමේ පී‍්‍රටි සින්ටාට භාරදූර වැඩක්යෝග යනු ව්‍යායාම ක්‍රමයක් පමණක්ද? ඇත්තෙන්ම නැහැ. යෝග යනු ලෝකයේ පවතින ගැඹුරු දර්ශනයක්. එමෙන්ම මිනිසුන්ට සුවපත්බව ලබාගත හැකි මාර්ගයක්. අද ‘සුවමඟෙන්’ සාකච්ඡා කරන්නේ යෝග මඟින් සුවපත් බව ලබාගන්නා ආකාරය පිළිබඳව. ඒ වෙනුවෙන් අදහස් දක්වන්නේ ප්‍රවීණ යෝග උපදේශක චාමින් වර්ණකුල මහතායි.නිරෝගිමත් ජීවිතයක් ගත කිරීමට යෝග උපයෝගී කරගන්නේ කෙසේද?වර්තමානයේදී යෝග පිළිබඳව සමාජයේ බොහෝ දෙනෙක් අතර තිබෙන්නේ නිවැරැදි මතයක් නොවේ. ”යෝග“ නිර්වචනය කිරීමේදී කායික, මානසික, ආධ්‍යාත්මික යන සුවයන් තුනම පිළිබඳව සලකා බැලෙනවා. අද බොහෝ දෙනෙක් කතා කරන්නේ යෝග ආසන පිළිබඳව පමණයි.යෝග ආසනවලදී ශරීරය නැමීමක් සිදුවෙනවා. නුපුහුණු අයකුට යෝග ආසන සඳහා ශරීරය නැවීම අපහසුයි.ශරීරය නැවීම අපහසු වූ විට ඔවුන් පවසන්නේ යෝග ඉතා අපහසු ව්‍යායාම ක්‍රමයක් බවයි. මෙය ඉතා වැරැදි සහගත මතයක්. දීර්ඝ කාලයක් පුහුණු වූ අයකුට යෝග ආසනවල යෙදීම ඉතාම පහසු කටයුත්තක්.යෝග ආසන, ඇඟ නැවීම වැනිදේ අයත් වන්නේ යෝගවල බාහිර අංග යෝගවලට. බාහිර අංග යෝග අතරට යම, නියම, ආසන, ප්‍රාණයාම, සත්‍යහාර යන කොටස් ඇතුළත් වෙනවා.බාහිර අංග යෝග වලට අමතරව අභ්‍යන්තර අංග යෝග නම් කොටසක් තිබෙනවා. ඒ යටතට ධාරණ, ධ්‍යාන සමාධි අයත්. මෙම කොටස යෝගවල ඉතා වැදගත් කොටසක්. ශරීරය නැවීම යෝග ලෙස සැලකුවහොත් ජිම්නාස්ටික් ක්‍රීඩකයෙක් යනු ඉතා හොඳ යෝගී වරයෙක්.මෙය ඉතා වැරැදි මතයක්. වයස අවුරුදු 5 ක ළදරුවාගේ් සිට වයස්ගත මහල්ලා දක්වා යෝග අභ්‍යාස කළ හැකි බව යෝග දර්ශනයේ සඳහන් වෙනවා.ඒ සඳහා හඳුන්වා දෙන ක්‍රමවේද, නිසි පුහුණුව, චිත්ත ඒකාග්‍රතාව, සිරුර හසුරුවන ආකාරය, ආශ්වාස ප්‍රශ්වාසය පාලනය යන සියල්ලම යෝගවල අන්තර්ගතයි. යෝග යනු කායික මානසික ආධ්‍යාත්මික බැඳීමක්. මෙය සංස්කෘතිත භාෂාවෙන් යූජී ලෙස හඳුන්වනු ලබනවා.බටහිර වෛද්‍ය විද්‍යාවේ ද අද ප්‍රකාශ කරන්නේ නිවැරැදි නිරෝගී භාවය යනු කායික මානසික සහ ආධ්‍යාත්මික නිරෝගී භාවය බවයි. මනෝ විද්‍යාව තවත් ඉදිරියට ගොස් කායික, මානසික ආධ්‍යාත්මික සහ සමාජීය වශයෙන් සුවපත් පුද්ගලයා සත්‍ය වශයෙන්ම නිරෝගී පුද්ගලයා බව සඳහන් කරනවා.නිවැරැදි ලෙස යෝග අභ්‍යාස කිරීම මඟින් ඉහත සඳහන් සියලු ගුණාංග වලින් සම්පූර්ණ පුද්ගලයකු බවට පත්වී සුවපත් මිනිසකු වීමේ හැකියාව ලැබෙනවා. යෝග අභ්‍යාස කිරීමෙන් නිරෝගී සම්පත ළඟා වනවා මෙන්ම තාරුණ්‍යය ආරක්ෂා වෙනවා; භෞතික සැප සම්පත් වැඩි වර්ධනය වෙනවා; මානසික ගැටලුවලින් තොර සරල ජීවිතයකට හුරු වෙනවා; සිතන පතන කරන කියන දේ ඉටු වෙනවා. නිවැරැදි යෝග ලෙස හැඳින්වෙන්නේ මෙයයි.යෝග උපදේශකචාමින් වර්ණකුලදියවැඩියාව සහ අධිරුධිර පීඩනය පාලනයට ‘යෝග‘ යොදා ගන්නේ කෙසේද?දියවැඩියාව සහ අධිරුධිර පීඩනය ඇති වීමට හේතු ගණනාවක්ම තිබෙනවා. ඉන් එකක් ජානමය බලපෑම. මවට හෝ පියාට මෙම රෝගාබාධ දෙක ඇත්නම්, දරුවනට ඒවා වැළඳීමේ හැකියාව වැඩියි. මෙම රෝගාබාධ දෙකට මුල්වන අනෙක් ප්‍රධානම සාධකය වන්නේ අධික තරබාරු බවයි.මානසික ආතතිය, වැරැදි ආහාර විහරණ රටාව, වැරැදි ඖෂධ භාවිතය, කර්මය වැනි හේතූ ද දියවැඩියාව, අධිරුධිර පීඩනය වැළඳීමට හේතු වනවා. කර්මය නම් සාධකය හැර අනෙක් සාධක අපට පාලනය කළ හැකියි. ඒ නිසා මෙම රෝග දෙකෙන් මිදීමට කුඩා කල පටන්ම පෙරහුරුවක් අවශ්‍යයි. වර්තමානයේදී අප ගන්නා විෂ සහිත ආහාර, ආශ්වාස කරන විෂ සහිත දුම මෙම රෝග ඇතිවීමට හේතුවී තිබෙනවා.දියවැඩියාව අධිරුධිර පීඩනය යන රෝග ජීවිත කාලයටම පාලනය කළ හැකි අභ්‍යාස ”යෝග“වල දැක්වෙනවා.සූර්ය නමස්කාර, ප්‍රාණයාම, සවාසන, ඕම්කාර භාවනාව ආදිය මෙම රෝගාබාධ දෙකෙන් මිදීමට උපකාර කරනවා.අධිරුධිර පීඩනය, දියවැඩියාව යන රෝග දෙක ඇතිවීමට සහ වර්ධනය වීමට මානසික ආතතිය ප්‍රබල ලෙස බලපානවා. ඇතැමුන් පැය 24 න් පැය 12 කට වඩා වැඩ කරනවා. එය මානසික ආතතිය වැඩිවීමට හේතුවක්. මාධ්‍ය මඟින් ද අපට අසන්නට දකින්නට ලැබෙන්නේ මානසික ආතතිය වර්ධනය කරන සිදුවීම්. නිතර මානසික ආතතියට ගොදුරුවීමේ ප්‍රතිඵලය වන්නේ දියවැඩියාව සහ අධිරුධිර පීඩනය යන රෝගවලට ගොදුරු වීමයි. යෝග වලින් මූලික වශයෙන්ම සුවපත් කරන්නේ මනසයි. සිරුරේ සියලුම අවයව පාලනය කරන්නේ මනසින්. ඒ නිසා පළමුව මනස සුවපත් කරගත යුතුයි.දියවැඩියාවෙන් සහ අධිරුධිර පීඩනයෙන් පෙළෙන පුද්ගලයින් යෝග අභ්‍යාස ආරම්භ කළ විට ඖෂධ ගැනීම අත්හල යුතුද?කොහෙත්ම නෑ. මෙම රෝග දෙක ඉතාම අවදානම් සහගත රෝග දෙකක්. ඒ නිසා වෛද්‍ය උපදෙස් අනුව ලැබෙන ඖෂධීය ප්‍රතිකාර නිවැරැදි ලෙස ගත යුතුයි. මේ අතරතුර යෝග අභ්‍යාස කිරීම ආරම්භ කර සති කීපයක් ගතවන විට ශරීරයට දැනෙන්නට පටන් ගන්නව, යෝග වලින් කිසියම් ප්‍රගතියක් ඇති බව. එවිට වෛද්‍යවරයා හමුවී ඒ බව පැවසූ විට වෛද්‍යවරයාට දෙනු ලබන ඖෂධ ප්‍රමාණය අඩු කළ හැකියි.ඒ මඟින් සාර්ථකව සුළු ඖෂධ ප්‍රමාණයකින් රෝගය පාලනය කළ හැකි වෙනවා. සති කීපයක් මාස කීපයක් යෝග අභ්‍යාසවල යෙදීමෙන් හොඳ ප්‍රතිඵල ගත හැකි වන්නේ නැහැ. ඒ සඳහා යෝග ජීවිතයේ කොටසක් කරගත යුතුයි. ඔබ තවමත් මෙම රෝග දෙකට ගොදුරු වී නැතිනම් යෝග අභ්‍යාස මගින් කිසිදා මෙම රෝග වලට ගොදුරු නොවී සිටීමේ හැකියාව ලබාගත හැකියි.යෝග අභ්‍යාස කරන අතරතුර ආහාර පාලනයක් තිබිය යුතුද?මෙම රෝගවලින් මිදීමට යෝග අභ්‍යාස කරන අතරේම නිර්මාංශ ආහාරවලට හුරුවීම ඉතා සුදුසුයි. එමෙන්ම කෘෂි රසායනවලින් තොර ආහාර ගැනීමත්, පිරිසුදු එළවළු, පලතුරු වැඩියෙන් ආහාරයට ගැනීමත් මෙම රෝගවලින් මිදීමට මඟක්. යොදය සහිත කිරි, පලතුරු යුෂ, එළවළු යුෂ දිනපතා ආහාරයට එක්කර ගැනීම යෝග්‍යයි. අධිරුධිර පීඩනයෙන් පෙළෙන්නන්ට දෙළුම් ඉතා ගුණ දෙන ආහාරයක්.සතියකට දින දෙකක් පමණ දෙළුම් ගෙඩිය බැගින් ආහාරයට ගැනීම හදවත් රෝගවලින් වැළකී සිටීමටත් හදවත් රෝග පාලනයටත් උපකාරී වෙනවා. එමෙන්ම අවශ්‍ය පමණට ජලය පානය ඉතාම වැදගත්. අද බොහෝ දෙනෙක් ජලය පානය කරන්නේ ඉතා ස්වල්පයයි. එය ලෙඩ රෝග ගණනාවකට හේතුවක්.නිර්මාංශවීම යෝගවල කොටසක්ද?”කටට දමා ගන්නා දෙයට වඩා කටින් පිටවන දේ පිළිබඳව අවධානය යොමු කිරීම වැදගත්” බවයි, යෝගවල සඳහන් වන්නේ. නිර්මාංශී වීම නිරෝගී භාවයට ඉතාම සුදුසුයි.නමුත් නිර්මාංශී වීම මගින් පමණක් පුද්ගලයා නිරෝගී පුද්ගලයකු වන්නේ නෑ. නියම සුවපත් මනුෂ්‍යයකු වීමට චිත්ත ඒකාග්‍රතාව, ආධ්‍යාත්මික දියුණුව, මානව දයාව ළඟා කරගත යුතුයි. මස් මාංශ අනුභව කරන ඇතැම් පුද්ගලයින් සිටිනවා සමාජයට ඉතා හිතකාමී. ඇතැම් නිර්මාංශී පුද්ගලයින්ගෙන් විශාල සමාජ විරෝධී වැඩ සිදුවෙනවා. “හිට්ලර්” එවැනි පුද්ගලයෙක්. යෝග, ජීවිතයේ අංගයක් කරගත් පුද්ගලයින් නිර්මාංශීවීම ඉතාම සුදුසු වූවත් නිර්මාංශී වීම යෝගවලට අත්‍යවශ්‍ය අංගයක් නොවේ.දිනකට කොපමණ වේලාවක් යෝග ව්‍යායාමවල යෙදිය යුතුද?දිනකට පැයක් පමණ යෝග ව්‍යායාමවල යෙදිය යුතුයි. මෙහිදී සඳහන් කළ යුතු විශේෂ කරුණක් තිබෙනවා. ඒ; ප්‍රාණායාම (ආශ්වාස ප්‍රශ්වාස කිරීම) මඟින් පමණක් අපට වැළදෙන රෝගාබාධ ගණනාවකින් මිදීමේ හැකියාව ලැබෙන බවයි. ඒ නිසා බ්‍රහ්ම මුර්තියෙන් (උදෑසන 4-5 අතර) ප්‍රාණායාම අභ්‍යාසවල යෙදීම, සුවපත් ජීවිතයකට ඉතා යෝග්‍යයි.ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=av10032814</link>
    <topic>ලොකු ගමනක් යන පුංචි විමුක්ති</topic>
    <author> තුෂාරි වික්‍රමසිංහ</author>
    <content>නින්ද යන්නෙ නැහැ කෙල්ලෙ හිත හරිම නොසන්සුන් (රසදුන නව කථාව)අද විශේෂ - අන්නාසි පුඩිමඅපේ පැතුම ඒ අයුරින්ම ඉටුවුණාඋන්මාද සිතුවමකි, තවමත් ඔබ අපටකපුගේ වෙනුවෙන් මට කළ හැක්කේ පින් දහම් කිරීම විතරයිහැම ඉරිදාවකම උදේට ‘පැහැබර අහස’ බලන්නතාත්තා ගැන මට ආඩම්බරයිවැදි ජනතාව ඉල්ලන්නෙත් ජෝතිගේ සින්දුපිස්සු හැදෙන සඳතඹරවිල සංගීත අසපුවෙන් රසික ඔබට ඇරියුමක්තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්පික්චර් පිස්සාඅවුරුදු 50ක් ක්‍රිස්තු චරිතය රඟපෑසිංහල චිත්‍රපට 110ක් අපි DVD කරලා තියෙනවාදියවැඩියාව අධිරුධිර පීඩනය පාලනයට යෝගලොකු ගමනක් යන පුංචි විමුක්තික්‍රිකට් උණුසුමේ පී‍්‍රටි සින්ටාට භාරදූර වැඩක්කලා ලොව ජයගත් ළමා හපනුන් අතරට එක් වූ නවතම තරුව ඔහුයි. ‘සිරි රජ සිරි’ චිත්‍රපටයේ ‘මලිත්’ ගේ චරිතය රසික නෙත් සිත් එකවරම පැහැර ගන්නට සමත් වූවා.අද වනවිට කලා ලොවේ දිගු ගමනකට පියවර ඔසොවමින් සිටින කාගේත් නෙත් සිත් පැහැරගත් මේ පුංචි තරුව නමින් විමුක්ති සිල්වායි.තවමත් දොළොස් හැවිරිදි වියේ පසුවන විමුක්ති මේ දිනවල විකාශය වන ටෙලිනාට්‍ය කීපයක සහ චිත්‍රපට කිහිපයකම තම රංගන දක්ෂතා විදහා පාමින් සිටියි.පසුගිය දිනෙක විමුක්ති ඔහුගේ කලා දිවිය පිළිබඳව අප සමඟ කතා බහට එක් වුණා.“මම ඉගෙන ගන්නේ නුගේගොඩ රෝයල් ජාත්‍යන්තර පාසලේ අට වන ශ්‍රේණියේ. ඉංග්‍රීසි මාධ්‍යයෙන් තමයි මගේ සියලු විෂයන් හදාරන්නේ.”“කොහොමද? පුංචි පුතා චිත්‍රපටවලට සම්බන්ධධ වුණේ?” මම විමුක්තිගෙන් ඇසුවා.“සෝමරත්න මාමාගේ (සෝමරත්න දිසානායක) ‘සිරි රජ සිරි’ චිත්‍රපටයට ළමා නළුවන් අවශ්‍යයි කියලා දැන්වීමක් පුවත්පතක පළවෙලා තියෙනවා මම දැක්කා. ඒ අනුව මගේ ජීව දත්ත සටහනක් මම යොමු කළා.මට ඉන්ටර්වීව් එකට පෙනී ඉන්න කියලා දැනුම් දුන්නා. පසුව ‘පුතේ ඔයා තේරුණා’ කියලා සෝමේ මාමා මට කෝල් කරලා කිව්වා. ඒ අනුව අපිට රංගනය ගැන ‘වර්ක් ෂොප්’ කීපයක් ම පැවැත්වූවා.මම ‘රජ සිරි රජ’ චිත්‍රපටයේ මලිත් ගේ චරිතය රඟපෑවා. ඇත්තටම සෝමේ මාමා ගේ චිත්‍රපටයක් හරහා කලා ක්ෂේත්‍රයට සම්බන්ධ වෙන්න ලැබීම ගැන මම හුඟාක් සතුටු වෙනවා. විමුක්ති පැවසුවේ නිහතමානී සිනහවකින් මුව සරසාගෙන.පුතාගෙ පවුලේ තොරතුරු ගැනත් කතා කරමු ද?“මම පදිංචි වෙලා ඉන්නේ හෝකන්දර. මගේ පියා බැසිල් සිල්වා, අම්මා වින්ධ්‍යා ගලප්පත්ති. මට සහෝදරියක් ඉන්නවා. ඔවුන් ගෙන් මට ලැබෙන සහයෝගය ඉතා විශාලයි. මම පුංචි කාලෙ ඉඳලම සංගීතය, ගායනය, නර්තනය හැදෑරුවා.ශාන් පෙරේරා, එඩ්වඩ් ජයකොඩි වැනි ගුරුවරුන් යටතේ මම මේ විෂයන් හැදෑරුවා. ඒ වගේ ම මගේ පාසලේ ගුරුවරුත්, මිතුරු මිතුරියන් මගේ රංගනය ගැන සතුටු වෙනවා. ඔවුන් නිතරම මාව දිරිමත් කරනවා. මේ දවස්වල ‘හිරුමලී’, ‘දෙවන මව්’ කියන ටෙලිනාට්‍යවලට රංගනයෙන් දායක වෙනවා. ඒ වගේ ම ‘රෝස කැලේ’ චිත්‍රපටයේත්, ‘යර්ස් බොස්’ ‘රෝස කටු’ වැනි ටෙලිනාට්‍යවලත් මම රඟපෑවා. මේවාට හුඟාක් හොඳ ප්‍රේක්ෂක ප්‍රතිචාර ලැබුණා.පුංචි පුතාගෙ අනාගත බලාපොරොත්තු මොනවාද? මම ඇසූ ප්‍රශ්නයටත් විමුක්ති පිළිතුරු දුන්නා.“මුලින් ම මගේ අධ්‍යාපන කටයුතුවලට මුල්තැන දෙනවා. දෙවනුව කලා කටයුතුවලට දායක වෙනවා. මගේ මව්පියන්ගෙන් ගුරුවරුන්ගෙන් සහ ක්ෂේත්‍රයේ ප්‍රවීණයන්ගෙන් ලැබෙන ගුරුහරුකම් උපදෙස් මත කටයුතු කරන්න බලාපොරොත්තු වෙනවා.”විමුක්ති එසේ පැවසුවේ අහිංසක සිනාවෙන් යළිත් මුව පුරෝගෙන. කලා ලොවේ දිගු ගමනක් යාමට පෙරුම් පුරණ විමුක්ති පුතුට අපි සුබපතමු.විමුක්තිගේ ලිපිනය - නො. 266/11, රත්නාරාම පාර, හෝකන්දර උතුර තුෂාරි වික්‍රමසිංහඡායාරූපය - සුසන්ත විජේගුණසේකරරවි සිරිවර්ධනවත්මන් තරුණ පරපුර අතර ගීත රචනයේ විශිෂ්ටයකු ලෙසයි රවී සිරිවර්ධන අපට මුණ ගැහෙන්නේ. තුරුණු කවියකු ලෙස සිය නිර්මාණකරණයේ නියැළෙන 99 වසරේ විශිෂ්ටතම යොවුන් ගේය පද රචකයා ලෙස සම්මානයට ද පාත්‍ර විය. පසුගිය දිනෙක පාඨක ඔබ අතට පත්වූ රවීගේ නවතම ගී පද සරණියයි ‘වසත් කාලය’.අද මාධ්‍ය ඔස්සේ අපට ඇසෙන නොයෙකුත් ගීත පිළිබඳ බොහෝ දෙනෙක් කතා කරන්නේ චෝදනා මුඛයෙන්. අපේ කාලයේ ගී පද රචකයකු විදිහට මේ පිළිබඳ දැක්මක් ඔබට ඇති.මගේ ගීත භාවිතාවත් එක්ක මං ඒ චෝදනාවෙන් එළියේ ඉන්න කෙනෙක් විදිහට කතා කරන්නම්. පසුගිය දශකයේ රචනා කළ ගීත බැලුවොත් මාව මේ චෝදනා සඳහා සම්බන්ධ කරගන්න බැහැ කියන දේ රසික රසිකාවියන් දන්නවා. අපේ රටේ විශිෂ්ට ගීත රචකයින් දෙස බලමිනුයි අපි එළියට එන්නේ. නමුත් ඔය අද ඇසෙන ගීත සඳහා නැෙඟන චෝදනාව මම පිළිගන්නවා.කිසිදු හරයක් ගැඹුරක් නැති වචන ටිකක් විතරක් ඇති ගීත නේ අද ඇහෙන්නේ. මේකට වැඩි ආයුෂක් නැහැ. දැන් දැන් අපේ රටේ රසිකයින් එවැනි ගීත බැහැර කරමින් හරවත් ගීත අහන්න පෙලඹෙමින් ඉන්න තත්ත්වයක් තියෙන්නේ.ගී පද රචකයකු විදිහට මෙතෙක් මම අර්ථ ශුන්‍ය ගීතයක් රචනා කරලා නැහැ. අනෙක් දේ මා ලියූ ගීත ගායනා කළේ මේ රටේ යහපත් ප්‍රමිතියක් ඇතුව ගීත ගායනා කළ අයයි. ඒ නිසා ඒ අයට ගෝචර වෙන විදිහටයි ගීත ලියන්නේ.නිර්මාණකරුවා කවුද ඔහුගේ කාර්ය කුමක්ද කියන දේ අද නිර්මාණ කරුවාවත් නොදන්නා තැනකයි බොහෝ දෙනෙක්ගේ නිර්මාණ දකින විට අපට හිතන්නේ.ඔව් ඒක ඇත්ත. නිර්මාණකරුවා මේ සමාජයේ ඉදිරියේ ඉන්න ගමන් සමාජයට මඟ කියන්නෙක් විය යුතුයි. රසිකයා ආනන්දයෙන් ප්‍රඥාවට රැගෙන යන්න ඕන.එවැනි නිර්මාණවලින් පුළුවන් යහපත් සමාජයක් නිර්මාණය කරන්න. ඔහුට හෝ ඇයට පුළුවන් සමාජයට ආදරය කරන යහපත් සමාජයක් තිළිණ කරන්න. උදාහරණයක් විදිහට වසර කිහිපයක් මම ඕස්ට්‍රේලියාවේ ඉන්දෙද්දී දැක්කා ඔවුන්ගේ සමාජය ඉතාම ඉහළ තැනක තියෙන බව. සංස්කෘතික හරපද්ධතිය ඉතාම ඉහළින් ඔවුන් විශ්වාස කරනවා.ඇත්තටම කිව්වොත් කලාව රස විඳින්න පුළුවන් පරිසරයක් ඕස්ට්‍රේලියාවේ තියෙනව කියන එක මම කියන්න ඕන. මේ සඳහා නිර්මාණ කරුවාගෙන් ලැබී තියෙන දායකත්වය ඉතාම ප්‍රබලයි.ගී පද රචකයාට අද නිසි තැනක් ලැබී තියෙනවද?අපේ පරම්පරාවේ ප්‍රතිභා සම්පන්න නිර්මාණකරුවන් ඉන්නවා. නමුත් ඔවුන් එතරම් එළියට එන්නේ නැහැ. ඒකේ වැරැද්ද ඔවුන් ගේ නෙවෙයි. මුල් කාලේ අපිට නිතරම ගීතයක් ප්‍රචාරය වෙනකොට ගී පද රචකයාගේ නම ඇහෙනවා. නිතර නිතර ඇහෙන කොට ඔහු සමාජගත වෙලා ඉවරයි.නමුත් අපේ පරම්පරාවට ඒ අවස්ථාව නොලැබී ගිහින් තියෙන්නේ. දැන් හැම මාධ්‍යයකම හිතූ® මනාපෙට ගීත ප්‍රචාරය වෙන්නේ. මේක ලිව්වේ කවුද ඒ කිසිම දෙයක් දන්නේ නැහැ. මේ නිසා ගී පද රචකයා හුදකලා වෙලා ඉන්නේ. මෙය ගායක ගායිකාවන්ට වුණත් එහෙමයි. අද සජීවී ගීතයක් ඇහෙන්නේ නැහැ. පටිගත කළ ගීත ඇහෙන්නේ. ඔය බිහිවෙන තරු අතරමඟ අතහරින්නේ නැතුව ඔසවා තැබීම සියලු මාධ්‍ය සතු වගකීමක් කියන එකත් කියන්න ඕන.ඉතිං අද ගීත රචකයාට නිසි තැනක් නැහැ. මුල් කාලයේ අය හරිම වාසනාවන්තයි. මේ නිසා සමාජයේ ගීත රචකයා කෙරෙහි තියෙන අවධානය අඩුවෙලා තියෙන්නේ.පහුගිය කාලයේ කර්තෘ භාගය ගෙවන බවට යම් කතිකාවක් ගොඩනැඟුණනේ.ඔව් එහෙම රාවයක් ඇහුණා. යම් සැලැස්මක් තියෙනවා කියලා දැනුණා. දැන්නම් ආරංචියක් නැහැ. නමුත් එහෙම නීති රාමුවක් හෝ ශක්තිමත් වුණොත් හොඳයි කියලා හිතෙනවා.කෙනෙකුට තර්ක කරන්න පුළුවන්නේ අද වෙළෙඳ සමාජයට ඕන දේවල් නේ අපි නිර්මාණය කරන්නේ කියලා.නමුත් වෙළෙඳ සමාජයේ විකුණන්න ඕන ඒවා නෙමෙයිනේ අපි විකුණන්නේ. අද වෙළෙඳ සමාජය නේ තීරණය කරන්නේ මොනවද විකුණන්නේ කියලා. ඒ වෙළෙඳ ක්‍රියාවලියක් එක්ක ඒ අය නිෂ්පාදනය කරනවා. හැබැයි හැඩයක් නැති හරසුන් දේවල් සමාජ ගත වෙන්නේ. ඒ වගේ පැවැත්ම අඩුයි.හොඳයි මෑතකදී ඔබ එළිදැක්වූවා ඔබගේ නවතම කෘතිය ‘වසත් කාලය’.ඔව් ගීත රචනා එකතුවක් විදිහටයි මම මෙය එළිදැක්වූවේ.ඇත්තටම මම ගීත රචනා ක්ෂේත්‍රයේ පිළිගැනීමට ලක්වුණේ 99 වසරේ ලැබූ සම්මානයත් එක්ක. තරුණ ගීත රචකයෙක් විදිහට විචාර ඇගයීම් මම ලැබුවා.ලංකාවේ ප්‍රවීණ ගායන ශිල්පීන් මාව සම්බන්ධ කර ගත්තා. විශාල පිරිසක් මගේ ගීත ලබා ගත්තා. ඒ අතර මගේ ජනප්‍රිය ගීතයක් ‘ඔබේ සුසුම් පවන් සලයි’ දයාන් විතාරණ ගායනා කරන ගීතයෙන් මාව බොහෝ රසිකයන් අඳුනා ගත්තා.ඒ අතරම ‘වසත් කාලය මනරම්’ ගීතයත් සෝම හාමුදුරුවන්ගේ අපවත්වීමත් සමඟම ‘දැයම පුබුදුවාලූ’ ගීතයත් හරහා මාව මතුවෙන්න ගත්තා. මම විශ්වාස කළා, මෙතෙක් මම රචනා කළ එවැනි හරවත් ගීත පොත් පිංචකට ගොනු කරන්න.වසර දොළහක් තිස්සේ මා ලියූ ගීත මම මේ කෘතියට ඇතුළත් කළේ අංකුර ගේය පද රචකයකුට එය වැදගත් වේවි කියන අරමුණින්. ඒ සියලු බලාපොරොත්තු මැද සුභාවිත ගීතයට නව අරුතක් එක් කරන්නයි මට දැන් අවශ්‍යව ඇත්තේ.වසන්ත ජයසිංහ ආරච්චිගේනිමේෂ් වික්‍රමසිංහගේ ඒකපුද්ගල ගී ප්‍රසංගය හෙට (29) පස්වරු 2.00 ට දිඹුල්ගමුව විදුහලේ දී පැවැත්වෙයි.ගාමිණි සමරකෝන් ලියූ ’ත්‍රස්තවාදියා’නම් වූ නවකතාවත් අනුලා ජේ. ලියනආරච්චි ලියූ ’රසගුණ පිරි ආහාර’ (දේශීය හා විදේශීය කෑම වට්ටෝරු 550 ක්) නම් වූ පොත් දෙක දංකොටුව වාසනා ප්‍රකාශන වශයෙන් පළවී ඇත.සුනිල් එදිරිසිංහයන්ගේ සඳකඩපහණ ප්‍රසංගය අද (28) ගාල්ල කරාපිටිය වෛද්‍ය පීඨ ශ්‍රවණාගාරයේ දී පැවැත්වෙයි.1997 වසරේ ජනපි‍්‍රය ටෙලි නාට්‍යයක් ලෙස විකාශය වූ බර්මින් ලයිලි ප්‍රනාන්දුගේ ‘මල් කැකුළක්’ යළිත් සතියේ දින පහේම රාත්‍රී 7.00 ට මැක්ස් නාලිකාවේ විකාශය වේ. මෙහි ජයන්ත කැටගොඩ, වසන්ති චතුරාණි, ඇන්ජලා සෙනවිරත්න, ලයනල් දැරණියගල, මැණිකේ අත්තනායක, දයානන්ද ජයවර්ධන, පුෂ්පලතා පෙරේරා රංගනයෙන් දායක වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=av10032815</link>
    <topic>ක්‍රිකට් උණුසුමේ පී‍්‍රටි සින්ටාට භාරදූර වැඩක්</topic>
    <author>සුජීව තේවහෙට්ටිගේ</author>
    <content>නින්ද යන්නෙ නැහැ කෙල්ලෙ හිත හරිම නොසන්සුන් (රසදුන නව කථාව)අද විශේෂ - අන්නාසි පුඩිමඅපේ පැතුම ඒ අයුරින්ම ඉටුවුණාඋන්මාද සිතුවමකි, තවමත් ඔබ අපටකපුගේ වෙනුවෙන් මට කළ හැක්කේ පින් දහම් කිරීම විතරයිහැම ඉරිදාවකම උදේට ‘පැහැබර අහස’ බලන්නතාත්තා ගැන මට ආඩම්බරයිවැදි ජනතාව ඉල්ලන්නෙත් ජෝතිගේ සින්දුපිස්සු හැදෙන සඳතඹරවිල සංගීත අසපුවෙන් රසික ඔබට ඇරියුමක්තාත්තාගේ උදාර සේවයට කිසිදා සම්මානයක් නොලැබීම කනගාටුවට කරුණක්පික්චර් පිස්සාඅවුරුදු 50ක් ක්‍රිස්තු චරිතය රඟපෑසිංහල චිත්‍රපට 110ක් අපි DVD කරලා තියෙනවාදියවැඩියාව අධිරුධිර පීඩනය පාලනයට යෝගලොකු ගමනක් යන පුංචි විමුක්තික්‍රිකට් උණුසුමේ පී‍්‍රටි සින්ටාට භාරදූර වැඩක්කාන්තිමත් බොලිවුඩ් තරු රැසක ආලෝකයෙන් ප්‍රභාවත් වන ලෝක ප්‍රකට ඉන්ඩියන් පි‍්‍රමියර් ලීග් හෙවත් අයි.පී.එල්. ක්‍රිකට් තරගාවලිය පසුගිය 12 වැනිදා ආරම්භ වුණා. මීට පෙර පැවැත්වුණු තරගවලදී මෙන්ම මෙවර තරග වැදෙන ක්‍රිකට් කණ්ඩායම් කිහිපයක අයිතිය ද ජනපි‍්‍රය බොලිවුඩ් තරුවලට හිමිවී තිබෙනවා.එවැනි එක් කණ්ඩායමක් වන ‘කිංග්ස් ලෙවන් පන්ජාබ් කණ්ඩායමේ අයිතිය සුපිරි නිළි පී‍්‍රටි සින්ටා සතුයි. ඇය පසුගිය වසරේදීත් දැඩි උනන්දුවකින් යුතුව අයි.පී.එල්. තරගාවලියට දායක වුණා.කෝටි ගණනින් මුදල් හුවමාරු වන මෙවැනි දැවැන්ත කටයුත්තකට යොමුවී සිටින පී‍්‍රටිට තවත් වගකීමක් ද පසුගියදා පැවරුණා. ඇයට එක්සත් ජාතීන්ගේ සංවිධානයෙන් ගරු තනතුරක් ලැබිලා. ඒ, සම්මානිත නියෝජිත ධුරයක්.එ. ජා. සංවිධානයේ  US AIDS  නම්වූ ඒඩ්ස් රෝගීන්ගේ යහපත වෙනුවෙන් ක්‍රියාත්මක වන වැඩ සටහනේ සම්මානිත නියෝජිත ධුරයක (Goodwill Ambassador) තමයි ඇයට හිමිවුණේ. නව තනතුර ලැබුණු හැටියේම එය අයි.පී.එල්. ක්‍රිකට් තරගාවලියත් සමඟ සම්බන්ධ කර වැඩ සටහනක් ක්‍රියාත්මක කරන්න පී‍්‍රටි තීරණය කළා. අපි ඒ ගැන පී‍්‍රටිගෙන්ම වැඩි විස්තර දැන ගනිමු.“ඉන්දියාවෙ මේ වෙන කොට ඒඩ්ස් රෝගීන් මිලියන 2.3 ක් ඉන්නවා. මේ පිරිස ගැන රටේ අවධානය යොමු කරන්න ඕනෙ නිසා වැඩ සටහන් කිහිපයක් ක්‍රියාත්මක කරන්නයි මම හිතාගෙන ඉන්නෙ. මගේ ‘කිංස් ලෙවන් කණ්ඩායම’, ‘දිල්ලි ඩෙයාඩෙවිල්ස්’ කණ්ඩායම එක්ක තරග වැදුණු මුල්ම දවසෙදි මගේ කණ්ඩායමේ ක්‍රීඩකයන්ගේ අත්වල රතු පාට රිබන් පටි ගැට ගැහුවා.ඒඩ්ස් රෝග නිවාරණ වැඩ සටහන්වලට පාවිච්චි කෙරෙන ලාංඡනයටත් රතු පාට රිබන් පටියක් යොදාගෙන තිබෙන නිසයි, මම ඒ රතුපාට රිබන් පටි වලින් ජනතාවගේ අවධානය යොමු කරන්න උත්සාහ කළේ.ඒ විතරක් නෙමෙයි. තරගය ආරම්භ කරන්න කලින් කාසියේ වාසිය උරගා බලන්න යොදා ගත්තෙ ඒඩ්ස් රෝගියෙක්. ඔහු තමයි කාසියක් උඩ දාලා මුලින්ම පන්දුවට පහර දෙන කණ්ඩායම තේරුවේ.අද හුඟ දෙනෙක් ඒඩ්ස් රෝගීන්ව පිළිකුල් කරනවා. ඒත වැරදියි කියන පණිවුඩය සමාජයට දෙන්න ඕනෙ නිසයි ඒඩ්ස් රෝගියෙකුත් සහභාගි කරවා ගත්තේ.”පී‍්‍රටිගේ ‘කිංස් ලෙවන් පන්ජාබ්’ කණ්ඩායමේ නායකත්වය දරන්නේ ශ්‍රී ලංකාවේ ක්‍රිකට් නායක කුමාර් සංගක්කාරයි. පී‍්‍රටි ඔහු ගැනත් කතා කළා... “මමයි, මගේ ක්‍රිකට් කණ්ඩායමයි ඒඩ්ස් රෝගය ගැන කෙටි රූපවාහිනී දැන්වීමකුත් නිර්මාණය කළා. මේ දැන්වීමට මගේ ක්‍රිකට් පිලේ නායක කුමාර් සංගක්කාර ඇතුළු හැම ක්‍රීඩකයෙක්ම සහභාගිවුණා.”‘කිංස් ලෙවන් පන්ජාබ්’ කණ්ඩායමට මේ තරගාවලියෙන් ලැබෙන ආදායමින් 25% ක මුදලක් ඉන්දියාවේ සිටින ඒඩ්ස් රෝගීන් වෙනුවෙන් වැය කරන්නටත් තීරණය කර තිබෙනවා.පසුගියදා පැවැති 55 වැනි ෆිල්ම් ෆෙයාර් සම්මාන උළෙලේදී බොහෝ දෙනෙකු නොසිතූ දේ සිදුවුණා. 2009 වසරේ හොඳම නළුවාට හිමිවන සම්මානය අමිතාබ් භච්චන්ට පුද කෙරුණත් ඔහු එය ලබා ගැනීමට නොපැමිණිම විශේෂ සිද්ධියක්. ඔහු ෆිල්ම් ෆෙයාර් සම්මාන උළෙලට සහභාගි වුණේත් නැහැ.මෙම සම්මාන රාත්‍රියේදී දක්නට ලැබුණු තවත් සිදුවීමක් මේ වන විට බොලිවුඩ් සිනමාව තුළ බොහෝ දෙනෙකුගේ කතාබහට ලක්වී තිබෙනවා. මෙය එක්තරා අන්දමක අප්‍රසන්න සිදුවීමක් හැටියට නම් කළාට වරදක් නැහැ. මේ සිද්ධිය ෆිල්ම් ෆෙයාර් සම්මාන රාත්‍රියේදී ‘සජීවීව වේදිකා ගතවූවක් ලෙස සටහන් කරන්නත් පුළුවන්.මෙම ‘රංගනයේ’ ප්‍රධාන චරිත තමයි, නීල් නිතින් මුකේෂ්, ශාරුක් ඛාන් සහ සායිෆ් අලි ඛාන්’ මේ තුන්දෙනා අතර ෆිල්ම් ෆෙයාර් වේදිකාව මතදී උණුසුම් කතාබහක් ඇතිවෙලා. සාමාන්‍යයෙන් සිනමා සම්මාන ප්‍රදානයන් සිදුවන අවස්ථාවලදී වේදිකාවට පැමිණ නිවේදන කටයුතු සිදුකරන නළු නිළියන් නොයෙකුත් හාස්‍යෝත්පාදක කාරණා පවසනු ඔබ දැක ඇති. සමහර අවස්ථාවලදී ඔවුන් අතර බොරු රණ්ඩු පවා ඇති වෙනවා. මෙහි අරමුණ පේ‍්‍රක්ෂකාගාරය ප්‍රබෝධවත් කිරීමයි.නමුත් 55 වැනි ෆිල්ම් ෆෙයාර් සම්මාන රාත්‍රියේදී සිදුවුණේ එවැනි ආකාරයක හාස්‍යොත්පාදක රංගනයක් නොවන බවයි එයට සහභාගිවූ බොහෝ දෙනෙකු ප්‍රකාශ කර තිබුණේ. මේ සිද්ධියට මුල පිරුණේ ශාරුක් ඛාන් නීල් ගෙන් අසන ලද අනවශ්‍ය ප්‍රශ්නයක්. ඔහු නීල්ගෙන් මෙන්න මෙහෙම ඇහුවාලු... “නීල්, ඔයාගෙ වාසගම පාවිච්චි කරන්නෙ නැත්තෙ ඇයි? ඔයා හැම තිස්සෙම පාවිච්චි කරන්නෙ නම් තුනක් . නීල් නිතින් මුකේෂ්. මේ මොකද? දැන් බලන්න මගේ වාසගම ඛාන්.සායිෆ්ගෙ වාසගමත් ඛාන්. ඉතින් ඔයාටත් පුළුවන් නේද වාසගම පාවිච්චි කරන්න?” ශාරුක් මේ ප්‍රශ්නය නීල් ගෙන් ඇසුවේ අතුරු සිදුරු නැතිව පිරි තිබුණු පේ‍්‍රක්ෂකාගාරය ඉදිරිපිටවූ වේදිකාවේ සිටගෙනයි. ඔහු ඒ ප්‍රශ්නය අසද්දී නීල් ගේ පියා වන නිතින් මුකේෂ් ද ඉදිරිපෙළ අසුනකට බරදී සිටියා. ශාරුක්ගේ ප්‍රශ්නයෙන් නීල් මහත් අපහසුතාවකට පත්වුණා. නීල් තමන්ගේ නමට වාසගම පාවිච්චි කරන්නේ නැහැ.ඒ වෙනුවට ඔහු පාවිච්චි කරන්නේ තම පියා සහ සීයාගේ නම් පමණයි. නීල් ගේ සීයා, ඔබ අප කවුරුත් දන්නා ජනපි‍්‍රය ගායක මුකේෂ්. පියා, නිතින්. පියාගේ නම අගට සීයා ගේ නම ඈඳී තිබෙනවා. නීල් ගේ නමට අගින් ඈඳී තියෙන්නේ් පියා ගේ නම සහ සීයා ගේ නමයි.දෙනෝදාහක් මැද්දේ ශාරුක් විසින් නගන ලද ප්‍රශ්නයෙන් අන්දුන් කුන්දුන් වූ නීල්, නිශ්ශබ්දව සිටියා. නමුත් ශාරුක් ගේ ප්‍රශ්නය නිහඬ වුණේ නැහැ. ඔහු නැවත නැවතත් ඒ ප්‍රශ්නය නීල් ගෙන් විමසුවා. මෙයින් කෝපයට පත් නීල්, ‘කට පියාගෙන ඉන්නැ’යි දැඩි ආවේගයකින් යුතුව පැවසුවා. නීල් ගෙන් මෙවැනි ප්‍රතිචාරයක් තමන් වෙත ලැබෙනු ඇතැයි ශාරුක් මොහොතකටවත් සිතුවේ නැහැ.ඔහු ගල් ගැසී නිල් දෙස බලා සිටියා. ශාරුක් විතරක් නොවෙයි, මුළු පේ‍්‍රක්ෂකාගාරයම ගල් ගැසී වේදිකාව දෙස බලා සිටියා. සිද්ධිය එතැනින් නිමාවට පත්වුණා. නමුත් ‘ෆිල්ම් ෆෙයාර්’ උළෙල අවසන් වීමෙන් පසුවද නීල් සහ ශාරුක් අතර උණුසුම් බහින් බස්වීමක් සිදුවුණු බවයි ආරංචි.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=ay1003281</link>
    <topic>හෝඩියවත් දන්නේ නැති කාලේ මං හින්දි සින්දු තාලෙට ගැයුවා</topic>
    <author>සාගරිකා දිසානායක ජයසිංහ</author>
    <content>හෝඩියවත් දන්නේ නැති කාලේ මං හින්දි සින්දු තාලෙට ගැයුවාවියපත් වේලි සුවපත් කරන වේලි ව්‍යාපෘතියප්‍රවීණ සංගීතවේදී වික්ටර් රත්නායකඅඩසිය වසකට අධික කාලයක් මුළුල්ලේ මෙරට සංගීත ක්‍ෂෙත්‍රයට වික්ටර් රත්නායක සංගීතවේදියාණන් විසින් ඉටු කරන ලද මහඟු මෙහෙවරට ආසිරි සහ උපහාර පිදීමේ උලෙළක් මේ 31 වැනි බදාදා ප.ව. 6.00 ට ශ්‍රී ලංකා ගුවන් විදුලි සංස්ථාවේ ආනන්ද සමරකෝන් මැදිරියේදී පැවැත්වේ.මගේ මවුපියන්ට බුදු බව අත්වෙන්න කියලා තමයි මම හැම මොහොතකම ප්‍රාර්ථනා කරන්නේ. මොන තරම් ආර්ථික ප්‍රශ්න, දුක් ගැහැට මැද්දෙ වුණත් මගේ හැකියාව තේරුම් අරන් පුංචි කාලේදිම යා යුතු මාර්ගය නිවැරැදිව පාදා දුන්නා. අද වෙනකොට ජීවිතේ හැට අට අවුරුද්දක් ගෙවා දාලා තිබෙන මට ජීවිතෙන් ඉල්ලා සිටින්නට අවශ්‍ය තවත් දෙයක් නැති තරම්. පුංචි කාලෙ එදා වේල පිරිමහගන්න එකත් තරමක් දුෂ්කර ව්‍යායාමයක්වූ අපිට අද මම ඉන්න තත්ත්වයට ළඟාවෙන්න මූලික පදනම සකස් කළේ මගේ දුප්පත් මවුපියෝ.පුංචි කාලෙ මතකය අවදි කරමින් මෙවර අප හා පිළිසඳරට එක් වුණේ යුග යුග ගණනක් දෙස් විදෙස් රසික දෙසවන් මෙන්ම හදවත් ද පිනවන අපේ කාලයේ මහා ගාන්ධර්වයකු වන වික්ටර් රත්නායක සංගීතවේදියාණෝ.ඔහුගේ පවුලේ දරුවන් එකොළොස් දෙනෙක්. ඒ අතරින් එක මල්ලියෙක් පුංචි කාලේම අසනීප වෙලා අන්තරා වූ නිසා වික්ටර්ලගේ පවුලෙ දරුවෝ දහදෙනෙක් කියලයි අද කියන්න සිදු වෙන්නෙ. වික්ටර් පවුලේ තෙවැනි දරුවා.නවසිය හතළිස් දෙකේ පෙබරවාරි මාසෙ දහනව වැනිදා ඔහු උපන්නේ මහනුවර මහ රෝහලේදි. ඔහුගේ පියා එවකට කඩුගන්නාවේ රජයේ රෝහලේ ඖෂධ සංයෝජකයා ලෙස සේවය කළ රත්නායක ආරච්චිලාගේ දොන් ජේම්ස්. සියනෑකෝරළේ පිළිකුත්තුව ගමේ උපන් ජේම්ස් කඩුගන්නාවේ පදිංචියට ආවේ කඩුගන්නාව රෝහලේ සේවය කළ නිසා. ඔහු රෝහලේ බෙහෙත් කළවම් කළ නිසා ගමේ කවුරුත් ඔහුට කීවෙ “රත්නායක වෙද මහත්තයා” කියලා.රත්නායක වෙදමහත්තයගේ බිරිය සියනෑ කෝරළේම උඩතුත්තිරිපිටියේ උපන් අබේකෝන් මායාදුන්නෙලාගේ සුමනාවතී. ජේමිස් - සුමනාවතී යුවළට දාව උපන් කුළුදුල් පුතා විල්ප්‍රඩ්. දෙවැන්නී දියණී ලීලාවතී. තෙවැන්නාට ඔවුන් නම තිව්වේ රත්නායක ආරච්චිලාගේ දොන් වික්ටර් යනුවෙන්. පුංචි පුතා උපන් වේලාව අරන් මිතුරෙකු වූ විලියොං නැකැත් මහත්තයා ළඟට ගිය රත්නායක වෙදමහත්තයට නැකැත් මහත්තයා කිව්වෙ “බොහෝම වාසනාවන්ත දරුවෙක්. කවදහරි පවුලේ නම ගෙනියන ප්‍රසිද්ධ පුද්ගලයෙක් ;වනවා.” කියලා.ඒ වෙනකොට රත්නායක පවුල පදිංචි වෙලා හිටියෙ කඩුගන්නාව නගරසභා පිට්ටනිය පිහිටි පුංචි කුලී නිවෙසක. නගරසභා පිට්ටනියේ ඉරිදට පොළ පැවැත්වෙනවා. සතියේ දවසට ගෙවල් පේළියෙ ළමයි, කඩපිල්වල තරුණයො බෝල ගහනවා. ඒ නිසා වික්ටර්ල හැදුණෙ වැඩුණේ තරමක් කලබලකාරී නාගරික පරිසරයක. නගරසභා පිට්ටනියේ බොහෝ දිනවලට කූඩාරම් අටවලා බයිස්කෝප් පෙන්වනවා.ඒ කාලේ එහෙම මාස ගාණක් යනකල් එකදිගට චිත්‍රපටි පෙන්වනවා. ඉම්පීරියල්, ටෝකීස්, සිනමාස් වැනි සමාගම් මගින් ගෙන්වා ප්‍රදර්ශනය කරනු ලබන මේ චිත්‍රපට සියල්ල හින්දි හෝ ද්‍රවිඩ චිත්‍රපට. වික්ටර්ලගේ ගෙදර මේ චිත්‍රපට කූඩාරම්වලට ළඟින්ම පිහිටි නිසා චිත්‍රපටි බැලුවත් නැතත් චිත්‍රපට ගීත විතරක් නොවෙයි දෙබස් පවා කනේ තිව්වා වගේ හොඳට ඇහෙනවා.චිත්‍රපටියක් ගමට එන බව ලව්ඩ්ස්පීකරෙන් කියනකොට ඒක බලන්න යන්න ඇත්නම්” කියන සිතුවිල්ලෙන් විල්ප්‍රඩ් අයියයි වික්ටර් මල්ලියි නලියනවා. තොරතෝංචියක් නැතිව රෑ දාවල් ඇහෙන මේ චිත්‍රපටි කංකරච්චලේ හන්දා පොඩිඋන්ගේ පාසල් වැඩටත් බාධා වේය කියලා අම්මා පසුතැවෙනවා. ඒත් ටවර්හෝල් කාලේ නාට්‍යවල පුංචි පුංචි කොටස් රඟපාලා, ටීටර්වල සින්දු කියලා හුරු පුරුද්ද තියෙන රත්නායක වෙදමහත්තයාට නම් ඒකෙ ඒ හැටි වගක් නෑ.චිත්‍රපටි මඩුවේ මැනේජර් මාමා තාත්තගෙත් හොඳ යාළුවෙක් හින්දා ඉඳලා හිටලා නොමිලේම චිත්‍රපටියක් දෙකක් නරඹන්න ඔවුන්ටත් අවස්ථාව ලැබෙනවා. චිත්‍රපටිය බැලුවත් නැතත්, පුංචි වික්ටර්ට මුළු චිත්‍රපටියෙම සින්දු කට පාඩම්. ඩීීඩාර්, අනුකියනදා, බර්ෂාද්, බාබුල් වැනි හින්දි චිත්‍රපට වගේම අනාරි, නීල මලේ තිරුඬම්, පාලුම් පලවූට් වගේ ද්‍රවිඩ චිත්‍රපටවල ගීත පවා ඔහුට නියම තාලයට ගයන්නට හැකි වුණේ සංගීතයේ සප්තස්වරය තබා හෝඩි පොතේ මුලකුරුවත් හරියට කියාගන්න කලින්.වික්ටර් මුලින්ම අකුරු කරන්නට ගියේ කඩුගන්නාවේ ළදරු පාසලට. ඒ වෙනකොට ලීලක්කා තුනේ පන්තියේ දැරියක්. අක්කගේ අතේ එල්ලිලා ළදරු පාසලට ගිය හැටි වික්ටර්ට තවම මතකයි. පුංචිම කාලෙත් පාසලේදි දරුවන්ට කවියක් ගීතයක් කතාවක් කියන්න කීවාම වික්ටර් නිතරම කිව්වේ ඔහුට සුපුරුදු හින්දි හෝ ද්‍රවිඩ ගීතයක්. “අකිය මිලාකේ” වික්ටර් නිතරම ගැයූ හින්දි ගීතයක්.පොතපතේ අකුරු සාස්තරේට වඩා ඔහුගේ සිත හැම වෙලේම ඇදී ගියේ සංගීතයට. ගීතයට. සංසාරගත පුරුද්දකට වගේ පුංචිම සන්දියේ ඉඳලම ඇසුවන් මන්මත් කරවන ස්වර මාධූර්යකුත් නිවැරැදි තාල ඥානයකුත් ඔහු තුළ සැඟව තිබුණා. වික්ටර්ලගේ නිවාස පේළියට ඉදිරියෙන් තිබුණේ දුම්රිය දෙපාර්තමේන්තුවේ නිවාස පේළිය. මේ නිවාසවාසින් උපන් දිනයක්, ඉඳුල් කටගෑවිල්ලක්, කොටහළු මඟුලක් වුණත් හැකි තරම් ඉහළින් සමරන්නට හුරු වූ පිරිසක්.දවසක් මේ ගෙවල් පේළියේ නිවෙසක බොහෝම ජයට සාජ්ජයක් ඇහුණා. ගෙදර ඉඳන් මේ සාජ්ජෙට කන් දුන්නු වික්ටර්ට ඒක ළඟට ගිහින් ඇහින් බලලා කනින් රස විඳිනකල් ඉවසුම් නෑ. අම්මට හොරෙන්ම සාද පොළට ගිය පුංචි වික්ටරුත් ලැටිස් පේළියේ එල්ලිලා සාජ්ජේ නරඹන කොලු කුරුට්ටන් ගොඩට එක් වුණා.ටික වේලාවක් සින්දු කියපු බජව් කට්ටිය ‘පොඩි වැඩකට’ එළියට ගියෙ වාද්‍ය භාණ්ඩ ටික තිබූ තැන්වලම තියලා. හිතු හිතු යතුරු එබුවම මිහිරි නාද නිකුත් වෙන අපූරු සංගීත පෙට්ටිය නිකන් තියෙනවා. දැක්කම පුංචි වික්ටර්ට ඒක පොඩ්ඩක් අතගාල බලනකල් ඉවසිල්ලක් තිබුණේ නෑ. වටපිට බලල කාමරේට රිංගලා යතුරු පෙට්ටියට ඇඟිල්ල තිබ්බා. කලින් වාදකයා කළා වගේම කකුල් දෙකෙන් පාගන කොටස පෑගුවා. මිහිරි හඬක් නිකුත් වුණා. පුංචි එකාට අහිංසකව ඒ රසය විඳගන්න මොහොතක්වත් ඉඩ නොතියා කවුදෝ වික්ටර්ගේ කණ මිරිකුවා. “මේව සෙල්ලම් බඩු නොවෙයි” කියල. ඇනපු ටොක්කේ රිදිල්ල වැඩියෙම දැනුනේ වික්ටර්ගේ හිතට.ඊට වැඩිය මේක ආරංචි වුණොත් තාත්තගෙන් වාඩුව හම්බුවේය යන බය. හීන් සීරුවේ ගෙදර ඇවිත් සද්ද නොකර හැසිරුණේ තාත්ත ඇවිත් මොනවා කරාවිද කියලා බයේ. රත්නායක වෙද මහත්තය හිත හොඳ පුද්ගලයා වුණාට ගෙදරට මහ නීතිකාරයා. දරුවෝ වගේම බිරියත් ඔහුගේ බහට ඉහළිං යන්න හිතුවේවත් නෑ. තාත්තගේ හැටි දන්න වික්ටර් එදා දවස ගත කළේ ලොකු දෙගිඩියාවකින්.ඒත් පුදුමෙකට වගේ තාත්තා කිසිම වෙනසක් පෙන්නුවේ නෑ. ඒත් තාත්තාගේ සෙනෙහසක මහිමය වික්ටර් හඳුනා ගත්තේ ඊට දවස් දෙක තුනකට පස්සෙ ටොකු පාර කාපු තැන තිබූ වර්ගයේම සර්පිනාවක් ගෙනත් “තැන් තැන්වල ගිහින් ටොකු කන්නැතුව මෙන්න මේක ඉගෙනගනින්” කියමින් වික්ටර්ට දුන්නු මොහොතේ.”අපේ තාත්තා මහ පුදුම චරිතයක්. ඔහු බුදු වෙන්න ඕනෑ කියලා මම පතන්නෙ මට සර්පිනාවක් ගෙනත් දුන්නු නිසාම නොවෙයි. අග හිඟකමේ පතුළටම එරිල හිටියත් තමංගෙ දරුව පුංචිකමට ආසාවට අතපත ගෑ පළියට අනුගෙන් ගුටිකාපු එකේ වේදනාව කොයිතරම් තදින් ඔහුට දැනෙන්න ඇද්ද කියලා හිතන කොටයි. එදා ඒ සර්පිනාව රුපියල් 250 ක් විතර ඇති. 1951 දි රුපියල් 250 ක් කියන්නේ මහ ලොකු ගාණක්.ඒ කාලේ අපේ තාත්තගේ පඩිය ඊට වඩා හුඟක් අඩු මුදලක්. කඩුගන්නාව ඉස්පිරිතාලෙ වැඩ කරපු වික්‍රමසූරිය ලොකු දොස්තර මහත්තයගෙන් ටික ටික ගෙවන පොරොන්දුව පිට තාත්ත ඒ සර්පිනාව අරන් ඇවිත්.නංගිලා මල්ලිලා එකා දෙන්න පවුලට එකතු වෙනකොට අම්ම උදේ රැයින් නැගිටලා ගින්දර කාගෙන කඩයප්පන් හදන්න පටන් ගත්තා. ආප්ප, ඉඳිආප්ප, පිට්ටු, රොටී විතරක් නොවේ හැලප, ලැවරිය වගේ රස කැවිලිත් හැදුවම ඒවයින්ම කොටහක් උදේට සප්පායං වෙලා මමයි ලීලක්කයි පාසලට යන්නේ ඒ කඩයප්පන් ටිකත් කඩවල්වලට දී ගෙනයි.” වික්ටර් සිය මතකය අවදි කරනවා.”කොයි තරම් අගහිඟකම් තිබුණත් තාත්ත ණය වෙලා හරි අපිට බඩකට පුරා කන්න දුන්නා. ඔහු හොඳට කන බොන පුද්ගලයෙක්. හැම වේලටම මස් මාංශ ඕනෑ. දරුවන්ටත් මස් මාංශ ඇතුව බත් පත දෙන්න ඔහු හැම විටම වෙහෙසුණා. මට සර්පිනාව ගෙනත් දීලා ඒකට අත හුරු කරවන්න තාත්තාගේ යාළුවෙක් වූ ධර්‍මසිරි අයියාට බාර දුන්නා. නමින් ඩී.ඒ.ඩී. ධර්‍මදාස වූ ඔහු සංගීත ගුරුවරයෙක් නොවෙයි. දුම්රිය සේවකයෙක්. ඔහු ශිල්පීය ලෙස සංගීත ඥානය ලත් තැනැත්තෙක් නොවුණත් ඇසෙන ස්වරයට අනුව භාණ්ඩ වැයීමේ හැකියාව තිබුණා. ඔහුගේ උදව්වෙන් යතුරු පුවරුවට අත හුරු කරගත් මගේ ව්‍යායාමය වුණෙත් කනේ හුරුවට වාදනය කිරීමයි.”පහේ පන්තියෙන් පසුව වික්ටර් කඩුගන්නාව මහා විද්‍යාලෙට ඇතුල් වුණා. නිතර දෙවේලේ ගීත ගායනා කරන වාදනයටත් එකසේ හපන් පුංචි වික්ටර් ගැන ඒ වන විටත් අවට හැම දෙනාම දැනගෙන හිටියා. ගීත ගායනයට වාදනයට උදව් දුන්න වගේම පොතපත පාඩම් ගැනත් තාත්තා හොයා බැලුවා. උදේ පාන්දර හතරට ළමයින් අවදි කරන තාත්තා හිටි ගමන්ම ඔවුන් ගේ දැනුම මැන බලනවා.”විල්ෆ‍්‍රඩ් කියහන් සුභාෂිතේ හයවැනි කවිය?””පොඩි පුතේ ලංකාවෙ උසම දුම්රියපොළ කොහෙද කියහං!””කියාපං බලන්න මානාභරණාගෙන් පස්සෙ ලංකාවෙ රජ වුණේ කවුද කියලා?”තාත්තගෙන් එල්ල වන මේ අනපේක්‍ෂිත ප්‍රශ්නාවලියට මූණ දෙන්න දරුවන් හරි බයයි. උදේට නැගිටල ශීතලේ ගැහි ගැහි කුප්පි ලාම්පුවේ එළියෙන් පොතටම දෑස් එල්ල කරගෙන කිරා වැටිවැටි පාඩම් කළේ තාත්තට බයේමයි. නවසිය පනස් අටේදි කඩුගන්නාව මහා විද්‍යාලෙන් වික්ටර් ඉදිරිපත් කළා සමස්ත ලංකා අන්තර් පාඨශාලීය සංගීත තරගයට. ඒ තරගයේ “ඒකල ගායනා” අංශයෙන් ප්‍රථම ස්ථානය දිනා ගත්තෙ වික්ටර්. ඒ කාලෙ ඔහුව හැඳින්වූයේ ඩී.වී. රත්නායක කියලා. දොන් වික්ටර් යන්න කෙටි කරලා ඩී.වී. කියන නමයි වැඩිපුර භාවිතා කෙරුණේ.පවුලේ සාමාජිකයන් වැඩි වෙන කොට ඔවුන් කඩුගන්නාවෙන් මාලිගාතැන්නේ වඩා ඉඩකඩ සහිත නිවෙසක පදිංචියට ආවා. වරින් වර ගෙවල් මාරු කළත් ජීවිතයේ වැඩි කාලයක් ඔවුන් ගත කළේ කුලී නිවාසවල.අක්කාගේ විවාහය වික්ටර්ගේ ජීවිතේ ලොකු වෙනසකට මුල් වුණා. ඇගේ මඟුල් දවසේ සර්පිනාව වයමින් අපූරුවට ගීත ගායනා කළ පුංචි කොලුවා දෙස එක් විමසිලිමත් දෑසක් යොමු වී තිබුණා. ඒ ලීලක්කාගේ මස්සිනා වූ සිරිල් පෙරේරා සංගීත ගුරුතුමාගේ. ඔහු මහනුවර එම්.ජී.පී කලායතනයේ අධිපති. ඒ හැඳුනුම්කම අනුව සංගීතය පිළිබඳ ශාස්ත්‍රීය දැනුම ලබන්නට කුඩා වික්ටර් මහනුවර ඇම්.ජී.පී කලායතනයට කැටුව ගියෙත් තාත්තා.කලායතනයෙන් සංගීතය ඉගෙන ගන්න ගියාමයි ගුරුතුමා ඒ කාලෙ “සර්පිනාව ගහලා නම් විභාග සමත් වෙන්න බෑ” කියලා කීවේ. තාත්තා ඔහුගේ උපදෙස් අනුව නැතිබැරිකම් දරාගෙන හොඳම වයලීනයක් අරන් දුන්නා. එතැනින් සංගීතය උගත් වික්ටර් ප්‍රාරම්භ හා මධ්‍යම විභාගවලට පෙනී සිට ඉහළින් සමත් වුණා. වික්ටර්ගේ අයියටත් තාත්ත තබ්ලා කුට්ටමක් අරන් දුන්නා. වික්ටර් සර්පිනාවත් අයියා තබ්ලාවත් වයමින් ගීත ගයනවා. ඊළඟ මල්ලි සෝමපාලත් පුළුවන් හැටියට සහභාගි වෙනවා. රාජකාරිය ඉවරවලො ගෙට ගොඩවැදෙන තාත්තාගේ වෙහෙස දුරුවන තුරුම පුතුන්ගේ සංගීතය සාජ්ජය පැවැත්වෙනවා.විල්ෆ‍්‍රඩ් අයියාත්, වික්ටරුත් උපජීව නම් මිතුරාත් එකතුවෙලා හදාගත් තුන් ඈඳුතු සංගීත කණ්ඩායම නැති සාදයක් මඟුලක් හෝ උත්සවයක් ඒ කාලෙ තිබුණේ නෑ. එම්.ජී.පී කලායතනයේ ඉගෙන ගන්නා කාලෙදි ඔහුට එවකට ලංකාවෙ හිටපු ප්‍රවීණතම ශිල්පීන් රැසක් හඳුනා ගන්නට ලැබුණා. එසේ හමුවුණු ආර්.ඒ. චÁද්‍රසේන ප්‍රවීණ සංගීතවේදියා වික්ටර්ගේ ප්‍රතිභාව ප්‍රසිද්ධ වේදිකාවටත්, ගුවන් විදුලිය මඟින් ශ්‍රී ලංකාවේ සිව්දිග පතුරුවන්නටත් පුරෝගාමීව කටයුතු කළා. එවකට මහනුවර ලේක් ක්ලබ් සමාජ ශාලාවේ නිත්‍ය වාද්‍ය ශිල්පියාව සිටි ආර් ඒ චන්ද්‍රසේන ගුරුතුමා වික්ටර් සිය වාද්‍ය වෘන්දයට එක් කර ගත්තා. වික්ටර් ගේ සංගීත දිවිය ශිල්පීය මාර්ගයකට අවතීර්ණ කළ සැබෑ නියමුවා ඔහු බව වික්ටර් පවසනවා.එකල ගුවන් විදුලියෙන් ප්‍රචාරය වූ “එයාර්ෂිප්” ආධුනික සංගීත ප්‍රසංගයට අයැදුම් පතක් යොමු කළ වික්ටර්ට කැඳවීම ලත් දිනයේ භාරගත් වැඩක් නිසා දිනය වෙනස්් කර ගන්නට ගුවන් විදුලි සංස්ථාවට ගියේ උදයරත්න බ්‍රාහ්මණනායක නම් අසල්වැසි මිතුරා සමඟ. ඒ වනවිට වික්ටර් එම මිතුරා රචනා කොට නිෂ්පාදනය කළ “සහෝදරයෝ” නම් වේදිකා නාට්‍යයේ යාචකයකුගේ චරිතයක් රඟපාන අතරම සංගීතය අධ්‍යක්‍ෂණයත් කළා. එදා ගුවන් ෂජලි තරගයේ වැඩසටහන් නිෂ්පාදනය කළ කේ.ඒ. ඩබ්ලියු පෙරේරා මහතා වික්ටර්ට එදිනම ගීතයක් ගයන්නට කීවා. කිසිදු පෙර සූදානමක් නැතිව සිටි වික්ටර් සහෝදරයෝ නාට්‍යයේ ගැයූ“යන්නට සිදුවේ මරණය ආ දාමරුවා හට නෑ කිසි විට බාධා” ගීතය ගැයුවා.ඒ තරගයෙන් වික්ටර් දෙවැනි තැන දිනුවා. ප්‍රථම ස්ථානය දිනුවේ ප්‍රවීණ ගායිකා නÁදා මාලිනියයි. ඒ වික්ටර් ගුවන් විදුලියට ගැයූ මුල්ම ගීතය.1963 දි වික්ටර් කොළඹ රජයේ ලලිත කලායතනයට ඇතුළත් වුණා. ඔහුගේ අධ්‍යාපනයට අවශ්‍ය මිල මුදල් සපයා දුන්නේ ඒ වන විට රජයේ ඖෂධවේදියකු ලෙස සේවය කළ අයියා. ඔහු නවාතැන් ගත්තේ රාජගිරියේ ඔබේසේකරපුර අංක 49 දරණ තැන පිහිටි චමරියක. එහි ඔහුගේ සමකාලීනයන් වූ මර්වින් පෙරේර, සේන වීරසේකර, සරත් දසනායක, සුජාතා පෙරේරා (අත්තනායක) පුණ්‍යසිරි මහවත්ත, අමරසිරි පීරිස්, අමිතා වැදිසිංහ සහ බර්ටි රණසිංහ යන මිතුරු මිතුරියන් ද සිටියා. කොළඹට පැමිණීමෙන් පසු චන්ද්‍රසේන මාස්ටර්ගේ උපකාරයෙන් වයලීන වාදකයකු ලෙස නිතරම වැඩසටහන්වලට සහභාගී වෙන්නට අවස්ථාව ලැබුණා.ප්‍රථමවරට ගුවන් විදුලියේ ගීතයක් පටිගතර කරන්නට වික්ටර්ට අවස්ථාව ලැබුණා. 1963 ජූලි හය වැනිදා ප්‍රවීණ ගීත රචක පියසේන කොස්තා ශිල්පියා රචනා කළ මනිචෝර නම් වූ ගුවන් විදුලි නාට්‍යයේ “දෙවඟන පරදන කොමළ කතා” නම් වූ එම ගීතය ඔහුගේ පටිගත කළ මුල්ම ගුවන්විදුලි ගීතයයි. දක්‍ෂතාව තුළින්ම එවකට සංගීත ක්‍ෂෙත්‍රයේ සිටි සෑම ප්‍රවීණ සංගීත අධ්‍යක්‍ෂකවරයකු යටතේම නිත්‍ය වයලීන වාදකයකු ලෙස කටයුතු කළ වික්ටර්ගේ අතමිට තරමක් සරු වුණා. ඔහු අයියා තම බරින් නිදහස් කොට බාල සහෝදර සහෝදරියන්ගේ අධ්‍යාපනයටත් හැකි තරමින් දායක වුණා.කලායතනයේ අවසාන පරීක්‍ෂණයට පෙනී සිටියදීම මධ්‍යම විභාගයේ ප්‍රතිඵල මත වික්ටර්ට සංගීත ගුරුපත්වීමක් ලැබුණා. ඒ 1966 සැප්තැම්බරයේදි. බණ්ඩාරවෙල ඇත්තලපිටිය මහා විද්‍යාලයට. එයින් දස වසරකට පමණ පෙරාතුව දැන හැඳිනගත් කඩුවෙල නවගමුවේ චිත්‍රා රත්නලතා ජයසිංහ මෙනෙවිය හා සමඟ වික්ටර් විවාහ වුණේ 1966 නොවැම්බර් පළවැනිදා.විවාහයෙන් පසුව පියඹ සිය වැඩිහිටියන් සමඟ නවත්වා ඔහු යළිත් බණ්ඩාරවෙල ගියේ රාජකාරියට. 1968 දි ඔවුන් ගේ කුළුඳුල් පුත්‍රයා ජයන්තත් 1969 දී දියණිය චාන්දනීත් පවුලට එක් වුණා. 1970 දි දූ මංජුලා සහ 1972 දි බාල පුතු ලෙලුම් පවුලට එකතු වුණා.ප්‍රතිභාවත්, නිපුණත්වයත් කොතෙක් ඉහළින් පැවතුණත් වික්ටර් රත්නායක ගායන ශිල්පියා රසිකයන් අතරට ශීඝ්‍රයෙන් ඇදී ගියේ “සිහිල් සුළං රැල්ලේ” ගීතයත් සමඟයි. දේශීය සංගීත රිද්මය මුසුකොට තමන්ටම අනන්‍යවූ සංගීත නිර්මාණ ඉදිරිපත් කරමින් මෙරට සරල ගීතය නව ඉසව්වක් කරා යොමු කළ වික්ටර් රත්නායකයන්ගේ සංගීත දිවියේ කූඨප්‍රාප්තිය සනිටුහන් වන්නේ ඔහුගේ ඒක පුද්ගල සංගීත ප්‍රසංගය වූ “ස” ප්‍රසංගය 1973 දි ඇරැඹීමත් සමඟ.’ස’ ප්‍රසංගයත් සමඟ අතිශය කාර්යබහුල වූ වික්ටර් ගුරු සේවයෙන් සමුගත්තේ “රාජකාරිය හරියට කරන්නට නොහැකි වූ නිසයි. සතිස්චÁද්‍ර එදිරිසිංහගේ “මාතර ආච්චි” චිත්‍රපටයෙන් චිත්‍රපට පසුබිම් සංගීත අධ්‍යක්‍ෂණයට යොමු වූ වික්ටර් අද දක්වාම එම කාරියේ නියැළෙනවා.1969 දි “ආදරවන්තයෝ” චිත්‍රපටයේදී හොඳම ගායකයා ලෙස සරසවි සම්මානය දිනූ වික්ටර්ට 1981 දී “සිරිබෝ අයියා” චිත්‍රපටය සඳහා හොඳම සංගීත අධ්‍යක්‍ෂක ලෙසත් 1987 දි “අතුරු මිතුරු” චිත්‍රපටය සඳහාත් හොඳම සංගීත අධ්‍යක්‍ෂකට හිමි ජනාධිපති සම්මාන හිමිවුණා.ස්වකීය නිසඟ දක්‍ෂතාවටත්, උතුම් සංගීත ශාස්ත්‍රයටත් නිගරු වන පරිද්දෙන් මුදලට කීර්තියට හෝ වෙනයම් ත්‍යාගයකට තම නිර්මාණ පාවා නොදෙන මේ අදීනකලාකරුවා තුළ වත්මන් සංගීත ක්‍ෂෙත්‍රය පිළිබඳ ඇත්තේ නොපහන් හැඟීමක්. එහෙත් බොහෝ දුක් කම්කටොලු මැද දිරියෙන් ජීවිතය ජයගෙන තමා ආ ගමන යළිත් ආවර්ජනය කරන කළ නැඟෙන පහන් සිතුවිල්ලෙන් ඔහුගේ හදවතත්, ආත්මයත් සුවපත්වෙන්නේ නිරායාසයෙන්මයි.සාගරිකා දිසානායක ජයසිංහඡායාරූපය – විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=ay1003282</link>
    <topic>වියපත් වේලි සුවපත් කරන වේලි ව්‍යාපෘතිය</topic>
    <author>නිහාල් පී. අබේසිංහ</author>
    <content>හෝඩියවත් දන්නේ නැති කාලේ මං හින්දි සින්දු තාලෙට ගැයුවාවියපත් වේලි සුවපත් කරන වේලි ව්‍යාපෘතියඅභය රජු (ක්‍රි. පූ. 474 - 445) විසින් මෙරට මුල්ම වැව අභය වැව ඉදිකිරීමෙන් ඇරැඹුණු අපේ වාරි කර්මාන්තය අද ඉහළම ස්ථානයක තිබේ.අනුරපුර පොලොන්නරු යුගවලදී පමණක් මෙරට කුඩා වැව් 12000 ක් හා මහා වැව් 320 ක් ඉදිකර තිබේ.අද වන විට මධ්‍යම හා මහා පරිමාණයේ ජලාශ 350 ක් අපේ රටේ ඇත. ඉන් 80 ක් පමණ මහා පරිමාණයේ ජලාශ ලෙස හඳුනාගෙන තිබේ. ඉන් 72 ක්ම සියවස් 13 සිට 24 දක්වා පැරැණි ඒවාය. මෑත කාලීනව ඉදිකළ මහා ජලාශයන් ද දශක 3 ඉක්මවා ඇත.දඹුලු ඔය ජලාශයේ වේල්ලේ වැවී තිබුණු ගස්වැල් පදුරු ඉවත් කරන අයුරු.වියපත් වීම හේතුවෙන් ඉහත ජලාශවලින්, වේලිවලින් බොහෝමයක් පිළිසකර කිරිමට අවශ්‍ය තත්ත්වයක තිබේ.සුනාමි ව්‍යසනයත් රට අවට නිතර නිතර සිදුවන භූ කම්පණත් රට ඇතුළත සිදුවන ක්ෂුද්‍ර භූ කම්පණත් පිළිබඳව පරීක්ෂාකාරිව බලන විට මේ වියපත් වේලි සුරැකීමට නව ක්‍රම වේදයක් අවශ්‍යව තිබේ.නවීන තාක්ෂණයට නොදෙවෙනි වූද විදේශ ඉංජිනේරුවන්ගේ විස්මයට ලක්වූද, කෘෂිකාර්මික සංවර්ධනයේ අනභිභවනීය මෙහෙවරක් ඉටු කළා වූද, එම ඉපැරැණි වේලි සුරැකීම ජාතික වගකීමකි. හිටි හැටියේ ඇතිවන භූමි කම්පා පිළිබඳව සලකා බලන විට මේ ඉපැරැණි වේලි සුරැකීම අපේ යුතුකමක් ද වේ.ඒ පිළිබඳව අවධානය යොමු කළ මහවැලි අධිකාරිය, ආපදා කළමනාකරණ අංශ හා රජය ඒකාබද්ධව වේලි ආරක්ෂාව පිළිබඳව සංකල්ප වාර්තාවක් 2005 දී ඉදිරිපත් කළේය.ඒ අනුව 2008 අගෝස්තු 14 වැනිදා වේලි ආරක්ෂණ හා ජල සම්පත් සැලසුම්කරණ ව්‍යාපෘතිය නමින් නව ව්‍යපෘතියක් මහින්ද රාජපක්ෂ ජනාධිපතිතුමා අතින් ආරම්භ විය.කෘෂිකර්ම සංවර්ධන හා ගොවිජන සේවා ඇමැති මෛත්‍රීපාල සිරිසේන මහතාගේ පූර්ණ උපදෙස් ඇතිව ක්‍රියාත්මක මේ ව්‍යාපෘතිය ක්‍රියාවට නංවා ඇත්තේ ශ්‍රී ලංකා මහවැලි අධිකාරිය ඇතුළු මෙරට ජලයට සම්බන්ධ ප්‍රධාන ආයතන 7 ක ඒකාබද්ධවය.වේලි ආරක්ෂණ හා ජල සම්පත් කළමනාකරණ ව්‍යාපෘතියේ අධ්‍යක්ෂ වාරි ඉංජිනේරු සුධර්ම ඇලකන්ද මහතා පවසන පරිදි මහවැලි අධිකාරිය, වාරිමාර්ග දෙපාර්තමේන්තුව විදුලි බල මණ්ඩලය, ජල සම්පත් මණ්ඩලය ජාතික ජල සම්පත් හා ජලාප්‍රවාහන මණ්ඩලය හා කාලගුණ විද්‍යා දෙපාර්තමේන්තුව හා ආපදා කළමනාකරණ මධ්‍යස්ථානය මෙම නව ව්‍යාපෘතිය ක්‍රියාවට නැංවීම සඳහා එකට එක්වී තිබේ.දඹුලු ඔය ජලාශයේ වේල්ලේ ආරක්ෂණ කටයුතු“මේ ආයතනවල ඉංජිනේරුවන් විද්වතුන් එක්වී මෙම ව්‍යාපෘතියේ සැලැසුම් සකස් කළා. මෙය අපේ ඉංජිනේරුවරුන්ගේ අදහස් අනුව මෙරටට උචිත පරිදි සකස් කළ ව්‍යාපෘතියක්.” ඇලකන්ද මහතා පවසයි.මෙම ව්‍යාපෘතියේ ප්‍රධාන අරමුණු 3 කි. ඉන් පළමුවැන්න වේලි ආරක්ෂණය හා එම වේලිවල මෙහෙයුම් කාර්යක්ෂමතාව වැඩි දියුණු කිරීමයි. දෙවැන්න ජල මිණුම් දත්ත පද්ධතිය යාවත්කාලීන කොට නවීකරණය කිරීමයි. බහු ආංශික ජල සම්පත් කළමනාකරණ ක්‍රියාවලියක් සකස් කිරීම ද මේ ව්‍යාපෘතියේ අරමුණු අතරට ගැනේ.ප්‍රජාවට හා දේපළවලට හානි ඇතිවිය හැකි වැඩි අවදානමක් ඇති ඒ විශාල වේලි 32 ක් පුනරුත්ථාපනය කිරීම ව්‍යාපෘතියේ ප්‍රධාන තැනක් ගනී.ව්‍යාපෘතියේ අධ්‍යක්ෂ සුධර්ම ඇලකන්දඉහත වේලි 32 කද ඇතුළත්ව ප්‍රධාන වේලි 80 ක් සඳහා මූලික ආරක්ෂණ පහසුකම් සැපයීම, දැනට භාවිත වන ජල මිණුම් පද්ධතිය නවීකරණය හා වැඩි දියුණු කිරීම මඟින් ජල සම්පත් සැලසුම් වඩාත් නිරවද්‍යතාව සිදුකිරීමට අවකාශ සැලසීම මහවැලි මහ සැලැස්ම අධ්‍යයනය කරමින් ඉතිරිව ඇති විභවයන් සහිත ජල සම්පත් සංවර්ධනය කිරීම සඳහා නිර්දේශ සැපයීම හා ජල සම්පත් ක්ෂේත්‍රයේ කාර්ය මණ්ඩලයන්හි හැකියාවන් වර්ධනය කිරීම ද මේ යෝජිත ක්‍රියාකාරකම් අතර වේ.මීට අමතරව සේනානායක සමුද්‍රය, සමනළ වැව, පොල්ගොල්ල උමග, මිණිපේ අන්තර් නිම්න ඇළ සහ වික්ටෝරියා වේල්ල සම්බන්ධව තත්ත්වය අධ්‍යයනය කොට අවශ්‍ය ප්‍රතිසංස්කරණ පිළිබඳ නිර්දේශ ඉදිරිපත් කිරීම ද සිදු කරනු ලැබේ.ලෝක බැංකු ආධාර යටතේ ක්‍රියාත්මක මේ ව්‍යාපෘතිය සඳහා සම්පූර්ණ වියදම රුපියල් කෝටි 765 ක් පමණ වේ. 2013 වසරේදී මෙම ව්‍යාපෘතිය අවසන් කිරීමට යෝජිතය.ඉහත වේලි 32 අතරින් මහවැලි අධිකාරියට අයත් දඹුළු ඔය, මාදුරු ඔය, චන්ද්‍රිකා වැව, කණ්ඩලම, කලා වැව, කොත්මලේ, රන්ටැඹේ, රන්දෙනිගල, වික්ටෝරියා, පොල්ගොල්ල, බෝවතැන්න යන ජලාශවල වේලි පුනරුත්ථාපනය මුලින්ම සිදු කරනු ලැබේ.ඒ අයුරින්ම වාරිමාර්ග දෙපාර්තමේන්තුවේ පරාක්‍රම සමුද්‍රය, ගිරිතලේ වැව, මින්නේරිය වැව, කවුඩුල්ල වැව, වෙන්ඩ්‍රාසන් වැව, කන්තලේ වැව, නච්චදූව වැව, තිස්ස වැව, රාජාංගනය වැව, උස්ගල සියඹලාන්ගමුව, හුරුළු වැව, ඉගිනිමිටිය, රිදියගම තබ්බෝව, නාලන්දාව යන ජලාශවල වේලි වැව් බැමි ඇළවල් ආදිය ප්‍රතිසංස්කරණය කරනු ලැබේ.විදුලි බල මණ්ඩලය යටතේ ඇති කැනියොන් කාසල් රි ජලාශය, ලක්ෂපාන, නෝටන් බ්‍රිජ් යන ජලාශ මෙන්ම ජාතික ජල සම්පාදන හා ජලාපවාහන මණ්ඩලයට අයත් කලටුවාව ජලාශය ද මේ ව්‍යාපෘතිය යටතේ පුනරුත්ථාපනයට ලක්වෙනු ඇත.අනෙක් වේලි 48 පිළිබඳව අධ්‍යයනය කර ඒවායේ මූලික ආරක්ෂණ පහසුකම් සැපයීමටත් කටයුතු යොදා තිබේ. ඒ අනුව දැනටමත් ඒ වේලි සහ විශාල ජලාශ සඳහා නව බෝට්ටු 26 ක් ලබාදී තිබේ. මූලික ආරක්ෂණ පහසුකම් වැව්වලට ලබාදීම මෙහි අරමුණ වී තිබේ. මීට අමතරව බැකෝ යන්ත්‍ර හා ජෙනරේටර් ද මේ වැව් හා වේලි ආරක්ෂාව සඳහා ලබා දී ඇත.වේලි ආරක්ෂණ ව්‍යාපෘතිය පිළිබඳව සිළුමිණට අදහස් දැක්වූ කෘෂිකර්ම සංවර්ධන හා ගොවිජන සේවා ඇමැති මෛත්‍රීපාල සිරිසේන මහතා පවසන්නේ, මේ ව්‍යාපෘතිය ජල භාවිතය පිළිබඳ සෑම ක්ෂේත්‍රයක් පිළිබඳව ඒකාබද්ධව විහිදී ගිය මෙරට ප්‍රථම ජල සම්පත් සංවර්ධන ව්‍යාපෘතිය ලෙස හැඳින්වීම නිවැරැදි බවය.වාරිමාර්ග හා මහවැලි වේලිවලට අමතරව පානීය ජල සම්පාදනය අරමුණු කොට ඉදිකළ ජලාශයක් ද ජල විදුලි ජනනය සඳහා ඉදිකොට ඇති ජලාශ කිහිපයක් ද පුනරුත්ථාපනය කිරීම මේ ව්‍යාපෘතියේ විශේෂත්වයක්.”වේලි ආරක්ෂණ ව්‍යාපෘතියේ නිලධාරින් දඹුලු ඔය වේල්ලේ ආරක්ෂණ කටයුතු පරීක්ෂා කළ අවස්ථාව මහවැලි අධිකාරියේ අධ්‍යක්ෂ (ගංගා දෝණි හා ජලාශ) එච්. එච්. පද්මසිරි වේලි ආරක්ෂණ ව්‍යාපෘතියේ ජ්‍යෙෂ්ඨ වැඩ සටහන් නිලධාරී බන්දුල සිරිමල් දඹුලු ඔය ව්‍යාපෘති ඉංජිනේරු චින්තක ජයනාත් දිසානායක ඇතුළු නිළධාරීහු මෙහි වෙති.වාරි ජලයෙන් ගොඩ මඩ ගොවිතැනේ යෙදෙන ගොවි ජනතාවට මේ ව්‍යාපෘතිය ඉමහත් සෙතක් සැලසෙනවා යැයි ද ඇමැතිවරයා කීය.මේ වියපත් වූ වේලි අතරින් අඩුම මුදලකින් ඉක්මනින් කාර්යක්ෂම ලෙස පුනරුත්ථාපනය කළ හැකි වේල්ලක් වූයේ දඹුලු ඔය වේල්ලයි. ඒ වේල්ලේ ප්‍රතිසංස්කරණ කටයුතු වේගවත්ව සිදු කරගෙන යන අයුරු එහි සංචාරයක යෙදුණු අපට දැකගත හැකි විය.දඹුලු ඔය වේල්ල අසලදී අපට හමුවුණු වේලි ආරක්ෂණ ව්‍යාපෘතියේ ජ්‍යෙෂ්ඨ වැඩ සටහන් නිලධාරී බන්දුල සිරිමල් මහතා පැවසුවේ මේ වසර අවසන් වීමට පෙර දඹුලු ඔය සංරක්ෂණ කටයුතු අවසන් කිරීමට හැකි වන බවයි.මුලින්ම අපි ජලාශයේ වතුර අඩු කරලා වේල්ලේ දෙපැත්තම ශුද්ධ කරනවා. වේල්ලේ උස මීටර් 12 ක් ගැඹුරට පරීක්ෂා කිරිමට කටයුතු යොදා තිබෙනවා. ඒ සඳහා ඉංජිනේරුමය කාර්යයන් පිළිබඳව මධ්‍යම උපදේශක කාර්යාංශය සහාය දෙනවා යැයි ද ඒ මහතා කීය. මේ ව්‍යාපෘතියේදී වැඩිපුරම රජයේ ආයතන සතු සම්පත් යොදා ගැනීමට තීරණය කර තිබේ.දඹුල්ල නගරය අසල පිහිටා ඇති දඹුලු ඔය ජලාශය මහවැලි මහ සැලැස්ම යටතේ ඉදිකළ ජලාශයකි. දඹුලු ඔය හරස්කර ඉදිකරන ලද වේල්ලකින් නිර්මාණය කරන ලද මෙය වර්තමානයේදී මහවැලි ජලයෙන් ද පෝෂණය වේ.දඹුලු ඔය වේල්ලේ පිළිසකර කටයුතු යන්ත්‍රානුසාරයෙන් සිදු කරන අයුරුජලාශයේ පෝෂක ප්‍රදේශය වර්ග කිලෝමීටර් 169 කි. ජලාශයේ රඳවා ගත හැකි ජල ධාරිතාව අක්කර අඩි 9500 කි. වේල්ලේ මුළු දිග මීටර් 1680 ක් වන අතර මින් කුඹුරු හෙක්ටයාර 6000 ක් පමණ අස්වද්දන බව මහවැලි අධිකාරියේ අධ්‍යක්ෂ (ගංගා දෝණි හා ජලාශ) එච්. එච්. පද්මසිරි මහතා සිළුමිණට කීය.1976 දී ඉදිකරන ලද මේ වේල්ලේ දෙපස වේල්ලට තර්ජනයක් වන පරිදි ගහ කොළ පඳුරු ආදිය බහුල ලෙස වර්ධනය වී තිබිණි. වේල්ලේ පිටත පැත්තේ තිබුණු ජල පෙරණය සම්පූර්ණයෙන් පස්වලින් යටවී තිබේ. ජල පෙරණයෙන් පිටවන ජලය බැස යාමට තිබුණු කාණුව ද ගොඩ වී තිබිණි. ඒ සියල්ල පුනරුත්ථාපනය කිරීම මේ නව ව්‍යාපෘතියෙන් සිදුවේ.“මුලින්ම අපි වේල්ලේ ඇතුළත රළපනාව යළි සකස් කිරීම කරනවා. ඒ අනුව වේල්ලේ ඇති පදුරු මහ ගස් ආරක්ෂිතව ඉවත් කරන්නේ වේල්ල ඇතුළත රළපනාව යළි සකස් කරන්නයි. බුරුල් පස තිබෙන තැන් ඉවත් කරනවා. ඊට පසු අවිධිමත් ලෙස වැව් බැම්ම පුරා විසිරී ඇති ගල් බැම්මේ යට කෙළවරටම එකතු කරනවා. පසුව රතු පස්වලින් මුළු වේල්ලම පුරවනවා.ඊට පසු මට්ටම් කර තළනවා පසුව ඒ මත බොරළු අතුරනවා. ඊළඟට තමයි යළි රළ පනාව සකස් කිරීම පිණිස වේල්ලට කළුගල් අල්ලන්නේ. මේ අතර වේල්ලේ වැව ඇතුළත පැත්තේ ඇති අධික බෑවුම ද අඩු කිරීමට පියවර ගන්නවා.” යැයි පද්මසිරි මහතා කියයි.වැව් බැම්මේ පුනරුත්ථාපන කටයුතුවලට රුපියල් ලක්ෂ 260 ක් වෙන්කර තිබෙනවා. මින් සොරොව්වේ හා වේල්ලේ ගේට්ටු අලුත් වැඩියා කිරීමට රුපියල් ලක්ෂ 366 ක් වැය කරනවා.” දඹුලු ඔය ව්‍යාපෘති ඉංජිනේරු චින්තක ජයනාත් දිසානායක පැවසීය.මීට අමතරව වේල්ලේ ජල පෙරණයේ ජලය එකතු වෙන කාණුව ද ගැඹුරු කිරීම දැනටම අවසන් කර තිබේ. එය මීටර් 1550 ක් දිගට ගැඹුරු කර ඇත. ඊට අනුබද්ධව අඩි 8 ක් පළල නව මාර්ගයක් ඉදිකිරීමට ද කටයුතු කරන බව චින්තක ජයනාත් මහතා පවසයි.ප්‍රධාන වේලි ආරක්ෂණ ව්‍යාපෘතිය මඟින් මෙරට වාරි ක්ෂේත්‍රයට ඉතා වැදගත් කටයුතු රැසක් ද ඉටු කෙරේ. ඉන් පළමුවැන්න වනුයේ මෙරට ඇති භූගත ජලය පිළිබඳ අධ්‍යයනය කිරීමයි. ඊට අමතරව ජාතික ජල පරිභෝජන රටාව පිළිබඳව සැලැස්මක් ද ඉදිරිපත් කරනු ලැබේ. මහවැලි මහා සැලැස්ම යාවත්කාලීන කිරීම නව ජල සම්පත් සංවර්ධනය පිළිබඳ ශක්‍යතා අධ්‍යයනයක් කිරීම ද මේ යටතේ සිදු කෙරේ.පස්වලින් සකස් කරනු ලැබු වේලිවල විස්තරාත්මක සැලැසුම් වහාම සකස් කරනු ලැබේ. ඒ අනුව මෙම වේලිවල ඇති දිය කාන්දු වීම්, ගේට්ටුවල දොරවල් අබලන් වීම් වේලිවල පිපිරීම්, ගිලා බැසීම් පිළිබඳ සොයා බලනු ලැබේ. ඉන් නොනැවතී ඒවාට නියම හේතුව සොයා බැලීම ද මෙහිදී කරනු ලැබේ.මීළඟට ආරක්ෂණ කටයුතු කරන කණ්ඩලම වේල්ල හා ජලාශයදැනටමත් පරාක්‍රම සමුද්‍රය, කන්තලේ, ඉගිනිමිටිය, කණ්ඩලම වේලිවල විමර්ශන කටයුතු ආරම්භ කර ඇත.ව්‍යාපෘතියේ මුල් වැඩ සටහනට උතුරු නැඟෙනහිර වේලි පිළිබඳව හා ඒවා ප්‍රතිසංස්කරණය කිරීම පිළිබඳව අවධානය යොමු වී නොතිබුණත් ඉදිරියේදී මේ ව්‍යාපෘතිය යටතේ කල්මඩු යෝධ වැව ඉරණමඩු යන ජලාශ හා වේලි ආරක්ෂණය පිළිබඳව ද අවධානය යොමු වී තිබේ.මේ සියලු වේලි ආරක්ෂණ කටයුතු සිදුකිරීමට පෙර පාරිසරික ඇගැයිම් වාර්තාවක් ද ලබා ගනී.මේ නව ව්‍යාපෘතිය කෘෂිකර්ම පලදායිත්වය හා ජලය පිරිමැසීම පිළිබඳවද අවධානය යොමු කර තිබේ.මෙරට ප්‍රධාන ගංගාවල ජල ප්‍රමාණය ජල මට්ටම පිළිබඳව දත්ත ඉදිරිපත් කිරීමට ඒවායේ ඉහළ පහළ ප්‍රදේශවල ‘ජල මීටර්’ සවි කිරීම ද මේ ව්‍යාපෘතිය යටතේ සිදු කෙරේ. ඒ සමඟ ජලය සම්බන්ධ දත්ත ඊට සම්බන්ධ අමාත්‍යාංශ අතර යම් මට්ටමකට හුවමාරු වැඩ සටහනක් ද ක්‍රියාවට නැංවෙනු ඇත. මුලින්ම වැඩි ආපදා ඇතිවීමේ අවදානමක් ඇති වේලි ප්‍රතිසංස්කරණය කිරීමෙන් පසු ඒ සෑම එකක් අසල පූර්ව අනතුරු ආපදා සන්නිවේදන පද්ධතියක් ද සවි කෙරේ.ව්‍යාපෘතියේ වැඩ කෙරී යන විට ප්‍රධාන වැව්වල ජලාශවල ජලය අඩු කිරීමට සිදුවේ. ඒ ගැන ගොවි සංවිධාන දැනුම්වත් කිරීම් සිදු කරනු ඇත. අදාළ ප්‍රදේශවල දිසාපතිවරු සමඟ සාකච්ඡා කොට මේ පිළිබඳ ගැටලුවලට විසඳුම් සොයනු ලැබේ. විකල්ප ජල සැපයුම් හඳුනා ගැනීම ද මේ සාකච්ඡාවලදී සිදු කෙරේ.මේ අනුව ගත්කළ මේ වේලි ව්‍යාපෘතිය රටේම ජල සම්පත සුරකින සෑම ආයතනයකම සහාය ලැබිය යුතු රටටම සෙත සදන සුවිශේෂි ව්‍යාපෘතියකි.නිහාල් පී. අබේසිංහසේයාරු - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aj1003281</link>
    <topic>ශ්‍රී ලංකා රක්ෂණ සංස්ථාවට විශිෂ්ටත්ව සම්මානය</topic>
    <author/>
    <content>ශ්‍රී ලංකා රක්ෂණ සංස්ථාවට විශිෂ්ටත්ව සම්මානයශ්‍රී ලංකාවේ සෙරොක්ස් හවුල්කරු සොෆ්ට්ලොජික්මිනි ඉන්ෆොටෙල් යාපනය පාපැදි ජයග්‍රහකයාට ත්‍යාගයුරෝපයේ අධ්‍යාපනය ලැබීමට මඟපෙන්වන ටියාරා ඉන්ටර්නැෂනල්ෆ්මාක්ලිනික්ස් සම සුරැකුම් නිෂ්පාදන දැන් ශ්‍රී ලංකාවේඅයි සිස්ටම්ස් සමාගමෙන් නිවාස - වාහන ආරක්ෂණ පද්ධතිඩයලොග් සේවා-තොරතුරු සිංහලෙන් ලබාගන්නා මෙනුව හඳුන්වා දෙයිද්වීතියික වෙළෙඳපොළෙන් කොටස් මිලදී ගැනීමශ්‍රී ලංකා අලෙවිකරණ ආයතනය සහ අන්තර්ජාතික අලෙවි පර්යේෂණ ආයතනයක් වන ඒ. සී. නීල්සන් සමාගම් එකතුව, සිදුකරන ලද මහජන සමීක්ෂණ වාර්තා ප්‍රතිඵල අනුව “වසරේ විශිෂ්ටතම රක්ෂණ සමාගම” ලෙස ශ්‍රී ලංකා රක්ෂණ සංස්ථාව ජනතා සම්මානයට පාත්‍ර විය.වසර 4 කට අධික කාලයක් පෞද්ගලික අංශය යටතේ පැවැති ශ්‍රී ලංකා රක්ෂණ සංස්ථාව පසුගිය වසරේ නැවතත් රාජ්‍ය ආයතනයක් ලෙස ස්ථාපනය කිරීමෙන් පසු ලැබූ ස්ථාවරත්වය සහ අද්විතීය මූල්‍යමය ශක්තිය මත සංස්ථාව කෙරෙහි ගොඩනැගුනු මහජන විශ්වාසය මෙයින් මනාව පැහැදිලි වේ. ශ්‍රී ලංකා රක්ෂණ සංස්ථාව සෑම විටම තම පාරිභෝගික ජනතාවගේ විශ්වාසය දිනා ගැනීමට නිරන්තර උත්සාහයක යෙදී සිටී.එම උත්සාහය සාර්ථක වූ බව පසුගියදා ශ්‍රී ලංකා අලෙවිකරණ ආයතනය සහ ඒ. සී. නීල්සන් සමාගම පැවැත්වූ මහජන මත විමසීමේදී තහවුරු විය. මෙම විශ්වාසය ගොඩනැගී ඇත්තේ, ශ්‍රී ලංකා රක්ෂණ සංස්ථාව තම පාරිභෝගික ජනතාව වෙත ලබා දුන් පොරොන්දු අභිභවා යමින් අති විශිෂ්ට සේවාවක් සැපයීමට හැකි වූ නිසයි.මෙරට රක්ෂණ ඉතිහාසය තුළ ප්‍රථම වරට ජීවිත රක්ෂිතයින් වෙනුවෙන් ගෙවන ලද විශාලතම අන්තර් ප්‍රසාද දීමනාව වෙනුවෙන් රක්ෂණ සංස්ථා අධ්‍යක්ෂ මණ්ඩලය රු. කෝටි 300 ක් වෙන් කිරීම තුළ ගොඩනැගුනු ජනතා ප්‍රසාදයත් ශ්‍රී ලංකා රක්ෂණ සංස්ථාව නැවත රජයට එකතු වීම මඟින් පූර්ණ රාජ්‍ය අනුග්‍රහය ලබන රක්ෂණ ආයතනයක් ලෙස ලැබූ ස්ථාවරත්වයත් මෙම ජනතා සම්මානය ශ්‍රී ලංකා රක්ෂණ සංස්ථාව සතු වීමට හේතු වන්නට ඇතැයි සංස්ථාව විශ්වාසය පළ කරයි.එමෙන්ම තරගකාරී රක්ෂණ ආයතන අභිභවා ශ්‍රී ලංකා රක්ෂණ සංස්ථාව වර්ධනය කරගෙන ඇති රුපියල් බිලියන 43 ක අති විශාල ජීවිත රක්ෂණ අරමුදලත් ඒ මඟින් රක්ෂිත ජනතාවට හිමිවන අද්විතීය ප්‍රතිලාභත්, “පියෙකු මෙන් මවක මෙන්” යන නව තේමාව යටතේ ජනතාවගේ හදවතට සමීප වන ප්‍රචාරක ජාලයත් තුළින් ශ්‍රී ලංකා රක්ෂණ සංස්ථාව මෙසේ ජනතා ප්‍රසාදයට ලක්වීමට හේතු වී ඇති බව මෙරට රක්ෂණ විචාරකයින්ගේ අදහසයි.බ්‍රැන්ඩික්ස් ලංකා සමාගම ශ්‍රී ලංකාවේ විශාලතම ව්‍යාපාරික ආයතන 66 අතුරින් ආයතනික වගකීම් උදෙසා හයවන ස්ථානය ලබා ගනිමින් රන් ශ්‍රේණියට නම් කර ඇත.ආයතනික වගකීම් සඳහා මෙම මිනුම් දණ්ඩ සම්පාදනය කරන ලද්දේ ස්ටින්ග් කන්සල්ටන්ස් සමාගම ලංකා මන්ත්ලි ඩයිජස්ට් සඟරාව හා එක්වෙයි. පරිසර හිතකාමී නිෂ්පාදන ක්‍රියාවලීන් සඳහා ජාත්‍යන්තර සම්මානයට පාත්‍ර වී ඇති බ්‍රැන්ඩික්ස් සමූහය මෙම දර්ශකය සඳහා වූ තක්සේරුවේදී ලකුණු 73.4 ක් ලබා ගත් අතර, එම දර්ශකයේ සාමාන්‍ය අගය වූයේ ලකුණු 44.1 කි. සලකා බැලූ සමාගම් 66 අතුරින් ශ්‍රේණිගත කිරීමට ඇතුළු වූ එකම ඇඟලුම් අපනයන සමාගම බ්‍රැන්ඩික්ස් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aj1003282</link>
    <topic>ශ්‍රී ලංකාවේ සෙරොක්ස් හවුල්කරු සොෆ්ට්ලොජික්</topic>
    <author/>
    <content>ශ්‍රී ලංකා රක්ෂණ සංස්ථාවට විශිෂ්ටත්ව සම්මානයශ්‍රී ලංකාවේ සෙරොක්ස් හවුල්කරු සොෆ්ට්ලොජික්මිනි ඉන්ෆොටෙල් යාපනය පාපැදි ජයග්‍රහකයාට ත්‍යාගයුරෝපයේ අධ්‍යාපනය ලැබීමට මඟපෙන්වන ටියාරා ඉන්ටර්නැෂනල්ෆ්මාක්ලිනික්ස් සම සුරැකුම් නිෂ්පාදන දැන් ශ්‍රී ලංකාවේඅයි සිස්ටම්ස් සමාගමෙන් නිවාස - වාහන ආරක්ෂණ පද්ධතිඩයලොග් සේවා-තොරතුරු සිංහලෙන් ලබාගන්නා මෙනුව හඳුන්වා දෙයිද්වීතියික වෙළෙඳපොළෙන් කොටස් මිලදී ගැනීමසෙරොක්ස් පි‍්‍රන්ටර හඳුන්වා දීමේ අවස්ථාවට සහභාගි වූ සොෆ්ට්ලොජි ඔෆිස් ඔටෝමේෂන් අධ්‍යක්‍ෂ චමින්ද ද සිල්වා, සෙරොක්ස් ඉන්ඩියා විධායක අධ්‍යක්‍ෂ විපින් ටුටේජා, සොෆ්ට්ලොජික් සභාපති අශෝක් පතිරගේ, සෙරොක්ස් ඉන්දියා අන්තර්ජාතික ව්‍යාපාර ප්‍රධානි චන්ද්‍රකාන්ත් සිං, සොෆ්ට්ලොජික් අධ්‍යක්‍ෂ සමන්ත රාජපක්‍ෂ මහත්වරු.ශ්‍රී ලංකාවේ ප්‍රධාන පෙළේ ව්‍යාපාරික සහ තාක්ෂණ විසඳුම් සමාගමක් වන සොෆ්ට්ලොජික් ශ්‍රී ලංකාවේ වෙළෙඳපොළේ ස්වකීය ජාතික හවුල්කරු ලෙස පත් කළ බව සෙරොක්ස් ඉන්ඩියා ලිමිටඩ් සමාගම නිවේදනය කරයි.හවුල්කාරිත්වය යටතේ සොෆ්ට්ලොජික් සමාගමට මෙතැන් සිට සෙරොක්ස් සියලු නිපැයුම් අලෙවියේ, බෙදා හැරීමේ වෙළෙඳාමේ සහ සහාය වීම සහ ඩිජිටල් නිෂ්පාදන උපකරණ, කාර්යාල ස්වයංක්‍රීයකරණ නිපැයුම්, ලේඛන කළමනාකරණ සේවා ඇතුළු තාක්ෂණ විසඳුම් පිළිබඳ වගකීම පැවරේ.මෙහි ප්‍රථම පියවර වශයෙන් සෙරොක්ස් සහ සොෆ්ට්ලොජික්, සෙරොක්ස් ඝන තීන්ත පි‍්‍රන්ටර සහ මොනෝ සහ වර්ණ ලේසර් පි‍්‍රන්ටර සහ ඡායා පිටපත් යන්ත්‍ර ශ්‍රී ලංකාවේ අලෙවිය අරඹයි.ඝන තීන්ත සෙරොක්ස් සමාගම පමණක් විශේෂයෙන් පිරිනමන ප්‍රත්‍යක්ෂ වර්ණ මුද්‍රණ තාක්ෂණයක් වන අතර ටෝනර් හෝ තීන්ත කාඩිරිජ් වෙනුවට එයට විෂ රහිත තීන්ත යොදා ගැනේ. භාවිතය පහසු කරන අංග, අසමසම වර්ණ මුද්‍රණ තත්ත්වය සහ වියදම අඩුවීම නිසා මෙම තාක්ෂණය ලොව පුරා මහත් සේ ඇගයීමට ලක්ව ඇත.සෙරොක්ස් ඉන්ඩියා සමාගමේ විධායක අධ්‍යක්ෂ විපින් ටුටේජා මහතා කියා සිටියේ සොෆ්ට්ලොජික් ආයතනය සතු විශාල වෙළෙඳ ජාලය නිසා සෙරොක්ස් නිෂ්පාදන ශ්‍රී ලංකාවේ ව්‍යාප්ත කිරීම සඳහා ඉතා සුදුසුම ආයතනය බවට එය පත් වේ.එබැවින් මේ හවුල්කාරිත්වය තුළින් අපගේ සෙරොක්ස් නිෂ්පාදන ශ්‍රී ලංකාවේ වෙළෙඳපොළට වැඩි වශයෙන් හඳුන්වා දීමට අපි අපේක්ෂා කරමු.” සොෆ්ට්ලොජික් හෝල්ඩින්ස් සමාගමේ සභාපති අශෝක් පතිරගේ මහතා පවසන්නේ “ව්‍යාපාරික ක්ෂේත්‍රය තුළ සමාගමට ඇති ස්ථානය තවදුරටත් ශක්තිමත් කිරීමට සෙරොක්ස් සමාගමේ පුළුල් පරාසයක් තුළ දිවෙන නිෂ්පාදන හා විසඳුම් හේතු වන බවය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aj1003283</link>
    <topic>මිනි ඉන්ෆොටෙල් යාපනය පාපැදි ජයග්‍රහකයාට ත්‍යාග</topic>
    <author/>
    <content>ශ්‍රී ලංකා රක්ෂණ සංස්ථාවට විශිෂ්ටත්ව සම්මානයශ්‍රී ලංකාවේ සෙරොක්ස් හවුල්කරු සොෆ්ට්ලොජික්මිනි ඉන්ෆොටෙල් යාපනය පාපැදි ජයග්‍රහකයාට ත්‍යාගයුරෝපයේ අධ්‍යාපනය ලැබීමට මඟපෙන්වන ටියාරා ඉන්ටර්නැෂනල්ෆ්මාක්ලිනික්ස් සම සුරැකුම් නිෂ්පාදන දැන් ශ්‍රී ලංකාවේඅයි සිස්ටම්ස් සමාගමෙන් නිවාස - වාහන ආරක්ෂණ පද්ධතිඩයලොග් සේවා-තොරතුරු සිංහලෙන් ලබාගන්නා මෙනුව හඳුන්වා දෙයිද්වීතියික වෙළෙඳපොළෙන් කොටස් මිලදී ගැනීමතොරතුරු තාක්ෂණ කර්මාන්ත මණ්ඩලය විසින් සංවිධානය කරන ලද ‘මිනි ඉන්ෆොටෙල් යාපනය’ තොරතුරු තාක්ෂණ ප්‍රදර්ශනය යාපනයේ වෙම්බඩි උසස් බාලිකා විද්‍යාලයේදී පසුගියදා පැවැත්විණි. ප්‍රදර්ශනයේ එක් අංගයක් වශයෙන් පාපැදි සවාරියක් පැවැති අතර එහි ප්‍රධාන අනුග්‍රාහකයා වූයේ එටිසලාට් සමාගමයි.තොරතුරු තාක්ෂණ කර්මාන්ත මණ්ඩලයේ ප්‍රධාන විධායක නිලධාරි දමිත් හෙට්ටිහේවා, එටිසලාට්හි උතුරු සහ උතුරු මැද පළාතේ ව්‍යාපාර සංවර්ධන කළමනාකරු සුරේශ් මොහොමඩ් මහත්වරු ජයග්‍රාහකයාට ත්‍යාග ප්‍රධානය කළ අවස්ථාව.ජාතික අක්ෂි රෝහලේ අධ්‍යක්ෂ වෛද්‍ය සිසිර ලියනගේ මහතාගේ ඉල්ලීම පරිදි පසුගියදා ජනශක්ති ඉන්ෂූරන්ස් විසින් රෝහලේ මූලික අවශ්‍යතාවක් වූ දිශා නාම පුවරු 100 කට අධික සංඛ්‍යාවක් සවි කිරීමට පියවර ගන්නා ලදී.දිනපතා 3000 ත් 4000 ත් අතර රෝගීන් හා අමුත්තන් සංඛ්‍යාවක් නයනා රෝහල වෙත පැමිණෙන අතර මෙහි ඇතැම් ස්ථානවල සුදුසු නාම පුවරු රහිත වීම නිසා එසේ පැමිණෙන අමුත්තන් මෙන්ම රෝගීහු ද මහත් ගැටලුවලට සහ අපහසුකාරී තත්ත්වයන්ට මූණ පාති.රෝහලේ ප්‍රධාන නාම පුවරුව සමඟින් අලුතින් සවි කෙරුණු නාම පුවරු, එහි පැමිණෙන ජනතාව ඉතා ක්‍රමානුකූලව සහ පහසුවෙන් විමසීම් කවුළු, ඔසු සපයන කවුළු, වාට්ටු, සායන ඇතුළු සියලු ස්ථාන වෙත යොමු කිරීම සඳහා මහත් සේ උපකාරී වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aj1003284</link>
    <topic>යුරෝපයේ අධ්‍යාපනය ලැබීමට මඟපෙන්වන ටියාරා ඉන්ටර්නැෂනල්</topic>
    <author/>
    <content>ශ්‍රී ලංකා රක්ෂණ සංස්ථාවට විශිෂ්ටත්ව සම්මානයශ්‍රී ලංකාවේ සෙරොක්ස් හවුල්කරු සොෆ්ට්ලොජික්මිනි ඉන්ෆොටෙල් යාපනය පාපැදි ජයග්‍රහකයාට ත්‍යාගයුරෝපයේ අධ්‍යාපනය ලැබීමට මඟපෙන්වන ටියාරා ඉන්ටර්නැෂනල්ෆ්මාක්ලිනික්ස් සම සුරැකුම් නිෂ්පාදන දැන් ශ්‍රී ලංකාවේඅයි සිස්ටම්ස් සමාගමෙන් නිවාස - වාහන ආරක්ෂණ පද්ධතිඩයලොග් සේවා-තොරතුරු සිංහලෙන් ලබාගන්නා මෙනුව හඳුන්වා දෙයිද්වීතියික වෙළෙඳපොළෙන් කොටස් මිලදී ගැනීමයුරෝපීය රටවලට ශ්‍රී ලාංකීය දරුවන්හට අධ්‍යාපනය සඳහා ඇතුළත් වීම අපහසු වී ඇත්තේ IELTS, TOFEL වැනි විභාග අනිවාර්ය වීමත් අනුග්‍රාහකයන් හා මුදල් පෙන්වීමේදී සිදුවන අපහසුතාවන් හා පාඨමාලා ගාස්තු වැඩිවීමත් නිසාය.එහෙත් අධ්‍යාපන කටයුතු යුරෝපීය රටවල්වල හැදෑරීමට ටියාරා ඉන්ටර්නැෂනල් ආයතනය නිවැරැදි මඟපෙන්වීමක් ඔස්සේ තොරතුරු ලබා දෙයි.සිංගප්පූරුවේ ප්‍රධානතම උසස් අධ්‍යාපන ආයතන මඟින් එම මහඟු අවස්ථාව අප රටේ දරුවන්ට ලබා ගත හැකියි. ලෝකයේ කොහේ හෝ සිටියත් තමන් ලබා ඇති සුදුසුකම් අනුව Hotel Management, Tourism Management, Food &amp; Beverage Service, Business Management, IT, Interior Designing, HR Management, LAW, MBA යන පාඨමාලා මාස කිහිපයක් සිංගප්පූරුවේ හදාරා පසුව වැඩි දුර අධ්‍යාපනය ලබාගැනීමටUK, Australia, Switzerland වැනි රටවලට යාමට ශ්‍රී ලාංකික සිසුනට අවස්ථාව ලැබී ඇත. ඉතා සහනදායී පාඨමාලා ගාස්තුª යටතේ සිංගප්පූරුවේ ඔබට අධ්‍යාපනය ලබාගැනීමට හැකි අතර මේ සඳහා අවම සුදුසුකම අ.පො.ස. සා/පෙළ වන අතර සමහර ක්‍ෂේත්‍රයන්හි අධ්‍යාපනය ලබන්නන් හට පුහුණු කාලය තුළ ආදායමක් ලැබීමට හැකියාව ලැබේ.ටියාරා ඉන්ටර්නැෂනල්, නො.01, සුනන්දාරාම පාර, කළුබෝවිල ලිපිනයෙන් වැඩි විස්තර ලබාගත හැකියි.එටිසලාට් සමාගම ලොව ප්‍රධාන පෙළේ අන්තර්ජාල පහසුකම් සැපයුම් සමාගමක් වන ග්ලෝබල් ක්රොසින් හා අත්වැල් බැඳ ගනිමින් පාරිභෝගිකයන් හට ඔවුන්ගේ සබඳතා එක්සත් ජනපදය, කැනඩාව, සහ ලතින් ඇමරිකානු රටවලට ද ව්‍යාප්ත කිරීමේ පහසුකම් ලබා දෙයි.හචිසන් ටෙලිකොමියුනිකේෂන් ලංකා සමාගම යාපනය වෙත සිය සේවා සැපයුම් ව්‍යාප්ත කරයි. පාරිභෝගිකයින්ගේ විවිධ වූ අවශ්‍යතා සපුරාලීමෙහි සිය නිරන්තර ප්‍රයත්නය තවදුරටත් ඉදිරියට ගෙන යමින් චාවකච්චේරි, පුලෝලි, මනිපායි සහ උඩුප්පිඩි යන ප්‍රදේශයන්හි කුළුණු පිහිටුවමින් යාපනය වෙත ජංගම සන්නිවේදන සේවා සලසන ලද ප්‍රථම විදුලි සංදේශ සේවා සම්පාදකයා බවට පත්වීමට හච් සමත් විය. ]මේ අතර අයිඩීඩී කාඩ්පත් ඔස්සේ ඇමරිකා එක්සත් ජනපදය, කැනඩාව, ඉන්දියාව, සිංගප්පූරුව, චීනය සහ තායිලන්තයට අමතරව තවත් රටවල් 12 ක් වෙත සේවාවන් හඳුන්වා දීමට ද හච් කටයුතු කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aj1003285</link>
    <topic>ෆ්මාක්ලිනික්ස් සම සුරැකුම් නිෂ්පාදන දැන් ශ්‍රී ලංකාවේ</topic>
    <author/>
    <content>ශ්‍රී ලංකා රක්ෂණ සංස්ථාවට විශිෂ්ටත්ව සම්මානයශ්‍රී ලංකාවේ සෙරොක්ස් හවුල්කරු සොෆ්ට්ලොජික්මිනි ඉන්ෆොටෙල් යාපනය පාපැදි ජයග්‍රහකයාට ත්‍යාගයුරෝපයේ අධ්‍යාපනය ලැබීමට මඟපෙන්වන ටියාරා ඉන්ටර්නැෂනල්ෆ්මාක්ලිනික්ස් සම සුරැකුම් නිෂ්පාදන දැන් ශ්‍රී ලංකාවේඅයි සිස්ටම්ස් සමාගමෙන් නිවාස - වාහන ආරක්ෂණ පද්ධතිඩයලොග් සේවා-තොරතුරු සිංහලෙන් ලබාගන්නා මෙනුව හඳුන්වා දෙයිද්වීතියික වෙළෙඳපොළෙන් කොටස් මිලදී ගැනීමෆාමාක්ලිනික්ස් කළමනාකාර අධ්‍යක්ෂ ශෂී ගොසේන් සහ හේමාස් ෆාමසූටිකල්ස් විකුණුම් ප්‍රධානී රොමේරෝ ලින්ඩන් ෆාමාක්ලිනික්ස් නිෂ්පාදන හඳුන්වා දුන් අවස්ථාව.එක්සත් රාජධානියේ සම සුරැකුම් නිෂ්පාදනයක් වන ෆාමාක්ලිනික්ස් විසින් ආසියානු සමට ගැළපෙන ලෙස නිෂ්පාදනය කළ සම සුරැකුම් නිෂ්පාදන පෙළක් හේමාස් ෆාමසූටිකල් ඔස්සේ මෙරට වෙළෙඳ පොළට හඳුන්වාදෙයි.එම ෆාමාක්ලිනික්ස් සම සුරැකුම් නිෂ්පාදන, ආසියානු සම්භවයක් සහිත පුද්ගලයන්ගේ සම මත ඇතිවන ගැටලු නිරාකරණයට විද්‍යානුකූලව දියුණු කර ඇත.ආසියානු සම ප්‍රාණවත් සහ දිදුලන ස්වභාවයකින් යුතුය. කෙසේ වුවත් හිරු සහ කාලගුණික තත්ත්වයන් නිසා එල්ල කරන බලපෑමෙන් ඇති කරන හානි නිසා සමේ දීප්තිමත් බවට හා නිරෝගී ස්වභාවය පවත්වාගෙන යාම අසීරු කරුණකි. මින් අදහස් වන්නේ ආසියානුවන්ගේ මුහුණේ සහ සිරුරේ අඳුරු පැහැ කැලලි ඇති වීමේ සම්භාවිතාවයක් පවතින නිසා ආසියානු සමට විශේෂ සැලකිල්ලක් හා සත්කාරයක් නිරන්තරයෙන් අවශ්‍ය වන බවයි. ෆාමාක්ලිනික්ස් ගෙනෙන ලයිට්නෙක්ස් එවැනි අඳුරු පැහැ කැලලි පැහැපත් කර දීප්තිමත් හා පැහැපත් සමක් ඔබට ලබාදෙයි. විස්මිත කැලැල් මකා දමන ස්කාර් රෙපයාරෙක්ස් මෙන්ම රින්ක්ලෙක්ස් හෙවත් වියපත්වීමේ වේගය අවම කරන පොලිපෙප්ටයිඩ ක්‍රීම් ආදියද ෆාමාක්ලිනික්ස් නිවසින් ගෙනෙන අනෙකුත් නිෂ්පාදන අතර වෙයි.”ෆාමාක්ලිනික්ස් නිෂ්පාදනාවලියට නිෂ්පාදන 19 ක් ඇතුළත් වෙනවා. මේ සියලුම නිෂ්පාදන කැලැල්, තරබාරු වීමේදි හා ගර්භණී තත්ත්වයේදී සම මත ඇති වන කැලැල්, ඇස් යට ඇතිවන කළු පැහැය, සමේ රැලි වැටීම් මෙන්ම හයිපර්පිග්මෙන්ටේෂන් හෙවත් මෙලනින් වර්ණකය ඉහළ යාම නිසා සමේ ඇති වන අඳුරු පැහැය ආදී සමේ ඇති වන විවිධ ගැටලු සඳහා විසඳුම් සපයමින් මෘදු සහ දිදුලන සමක් හිමිකර දීමට විශේෂයෙන් නිෂ්පාදනය කළ ඒවා වෙයි.” යැයි හේමාස් ෆාමසූටිකල්ස් කළමනාකාර අධ්‍යක්‍ෂ සංජීව සමරනායක මහතා කියයි. </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aj1003286</link>
    <topic>අයි සිස්ටම්ස් සමාගමෙන් නිවාස - වාහන ආරක්ෂණ පද්ධති</topic>
    <author/>
    <content>ශ්‍රී ලංකා රක්ෂණ සංස්ථාවට විශිෂ්ටත්ව සම්මානයශ්‍රී ලංකාවේ සෙරොක්ස් හවුල්කරු සොෆ්ට්ලොජික්මිනි ඉන්ෆොටෙල් යාපනය පාපැදි ජයග්‍රහකයාට ත්‍යාගයුරෝපයේ අධ්‍යාපනය ලැබීමට මඟපෙන්වන ටියාරා ඉන්ටර්නැෂනල්ෆ්මාක්ලිනික්ස් සම සුරැකුම් නිෂ්පාදන දැන් ශ්‍රී ලංකාවේඅයි සිස්ටම්ස් සමාගමෙන් නිවාස - වාහන ආරක්ෂණ පද්ධතිඩයලොග් සේවා-තොරතුරු සිංහලෙන් ලබාගන්නා මෙනුව හඳුන්වා දෙයිද්වීතියික වෙළෙඳපොළෙන් කොටස් මිලදී ගැනීමසොර සතුරු කරදරවලින් ආරක්ෂා වීමට අයි සිස්ටම්ස්් පෞද්ගලික සමාගම ආරක්ෂක පද්ධති තුනක් වෙළෙඳපොළට හඳුන්වා දෙයි.ජංගම දුරකතන සඳහා ආරක්ෂණ පද්ධතියක් නිවාස සඳහා ආරක්ෂණ පද්ධතියක් රථවාහන සඳහා ආරක්ෂණ පද්ධතියක් ඊට ඇතුළත්ය.අයි සිස්ටම්ස් සමාගම ලාංකීය වෙළෙඳපොළට මෙම ඉලෙක්ට්‍රොනික නිෂ්පාදන හඳුන්වා දී ඇත්තේ ලොව ප්‍රධාන පෙළේ ආරක්ෂණ පද්ධති නිෂ්පාදන සමාගමක් වන ඉන්දියාවේ ර්ඪජපධ ඊඥජඩදධතධඨඪඥඵ සමාගම සමඟ ව්‍යාපාරික හවුල්කරුවකු ලෙස ශ්‍රී ලංකාව නියෝජනය කරමිනි.සේවාදායකයාගේ අවශ්‍යතාවය පරිදි සකසා ගැනීමට හැකි මෙම ආරක්ෂණ පද්ධති ශ්‍රී ලංකා විදුලි සංදේශ නියාමන කොමිෂන් සභාවේ සහ ආරක්ෂක අමාත්‍යාංශයේ පූර්ණ අනුමැතිය ලබා ඇත.අයි සිස්ටම්ස් පුද්ගලික සමාගමේ මෙහෙයුම් අධ්‍යක්ෂ ඩන්කන් බෙරෙන්ජර් මහතා ප්‍රකාශ කළේ, මෙම ආරක්ෂණ පද්ධතිවල විශේෂත්වය වන්නේ් සෑම විටම පාරිභෝගිකයාගේ අවශ්‍යතාවය පරිදි සකස් කර ගැනීමට හැකිවන ලෙස නිෂ්පාදනය කර තිබීමයි මෙය සියයට සියයක්ම හිමිකරුගේ සිතට නිදහසක් ලබාදෙන ආරක්ෂණ පද්ධතියක් බවත්ය.ඇසෝසියේටඩ් මෝටර්වේස් සමාගමේ “පියාජියෝ” ත්‍රිරෝද රථ අංශය වාර්ෂිකව සංවිධානය කරන ත්‍රිරෝද රථ පෙරහර මෙවරත් “කතරගම චාරිකා 2010” නමින් මාතර සිට කතරගම දක්වා පසුගියදා පැවැත්විණි.ඊට ත්‍රිරෝද රථ සීයක් පමණ සහභාගි වූ අතර ඒ හැම ත්‍රිරෝද රථ රියැදුරෙකුට ම ඇසෝසියේටඩ් මෝටර්වේස් සමාගම, නොමිලේ ටයරය බැගින් ලබාදුන්නේය. ඊට අමතරව තෝරා ගත් ත්‍රිරෝද රථ හිමියන් දෙදෙනකුට අමතර කොටස් කට්ටලය බැගින් නොමිලේ ලබාදුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aj1003287</link>
    <topic>ඩයලොග් සේවා-තොරතුරු සිංහලෙන් ලබාගන්නා මෙනුව හඳුන්වා දෙයි</topic>
    <author/>
    <content>ශ්‍රී ලංකා රක්ෂණ සංස්ථාවට විශිෂ්ටත්ව සම්මානයශ්‍රී ලංකාවේ සෙරොක්ස් හවුල්කරු සොෆ්ට්ලොජික්මිනි ඉන්ෆොටෙල් යාපනය පාපැදි ජයග්‍රහකයාට ත්‍යාගයුරෝපයේ අධ්‍යාපනය ලැබීමට මඟපෙන්වන ටියාරා ඉන්ටර්නැෂනල්ෆ්මාක්ලිනික්ස් සම සුරැකුම් නිෂ්පාදන දැන් ශ්‍රී ලංකාවේඅයි සිස්ටම්ස් සමාගමෙන් නිවාස - වාහන ආරක්ෂණ පද්ධතිඩයලොග් සේවා-තොරතුරු සිංහලෙන් ලබාගන්නා මෙනුව හඳුන්වා දෙයිද්වීතියික වෙළෙඳපොළෙන් කොටස් මිලදී ගැනීමතම පැකේජයට අදාළ තොරතුරු හා සේවා සිංහල බසින් ලබාගත හැකි මෙනුව, ඩයලොග් ටෙලිකොම්, සිය පාරිභෝගිකයින්ට හඳුන්වා දෙයි.ශ්‍රී ලංකාවේ දුරකථන සමාගමක් මෙවැනි සේවාවක් හඳුන්වා දුන් පළමු අවස්ථාව මෙය වන අතර සිය සේවාදායකයින් හට ලබාදෙන ජංගම දුරකථන සේවාව, වඩාත් පහසු හා පි‍්‍රයමනාප අත්දැකීමක් බවට පත් කිරීමේ තවත් පියවරක් ලෙස ඩයලොග් මෙම සේවාව හඳුන්වා දී ඇත. ඒ අනුව ඩයලොග් ක්‍රෙඩිට් සේවා, බිල්පත් තොරතුරු, පෙරගෙවුම් ගිණුම් ශේෂය, ක්‍රිකට් විස්තර සහ රින්ග්ඉන් ටෝන්ස් පිළිබඳ ඕනෑම තොරතුරක් සිංහල බසින් ලබාගත හැකි අතර #108# යන අංකය ඇමතීම මගින් එම සිංහල මෙනුවට පිවිසිය හැකිය.යුනිකෝඩ් පහසුව සහිත ඕනෑම ජංගම දුරකථනයක් භාවිතා කරන්නන් හට මෙම සේවාව නොමිලේ ලබාගත හැකිය.මොඩර්න් හෝම්ස් ලෙස ජනපි‍්‍රය ගෘහ භාණ්ඩ නිවස, දැන් සිංගර් හෝම්ස් ලෙසින් සිය වෙළෙඳ නාමය වෙනස් කරමින් දිවයින පුරා ශාඛාවන්හී විසිත්ත මාදිලි රැසක් සහ සුවිශේෂි සේවාවන් ද හඳුන්වා දී ඇත. සිංගර් ‘මෙගා’, සිංගර් ‘ප්ලස්’ යන සුපිරි සල්වලට ආවේණික වූ විශිෂ්ටත්වය හා උසස් සේවාව සිංගර් හෝම්ස් තුළින් ද පාරිභෝගික ජනතාවට දැන් ලබාගත හැකියි.පසුගිය මාස තුන තුළදී නව පන්නයේ සෝෆා කට්ටල ත්‍රිත්වයක් වෙළෙඳපළට හඳුන්වා දී ඇත. අරලිය, වීනස් හා කෙලී ලෙස නම් කොට ඇති මෙම සෝෆා කට්ටල මිල කොට ඇත්තේ පාරිභෝගිකයින්ගේ මුදල් පසුම්බියට ගැලපෙන අයුරින්ය. විලාසිතාවෙන්ද, භාවිතයෙන්ද, කල් පැවැත්මෙන්ද ඉහළ විශිෂ්ටත්වයක් පෙන්වන බැවින් ජනතාව අතර මෙම ගෘහභාණ්ඩ ඉතා ජනපි‍්‍රය වී ඇත.මීට අමතරව සිංගර් හෝම්ස් වෙතින් අල්මාරි, නිදන කාමර හා කෑම කාමර මෙවලම්ද කාර්යාලයීය ගෘහ භාණ්ඩ ද කුඩා ළමයින් වෙනුවෙන් සැකසුණු ගෘහ භාණ්ඩ ද මේ ආකාරයට ආකර්ෂණීය මිලට අලෙවි වීම මෙම සුපිරි ගෘහ භාණ්ඩ ප්‍රදර්ශනාගාරයේ දැකිය හැකි සුවිශේෂත්වයකි.තත්ත්ව ප්‍රමිතිය ගැන දැඩි සැලකිල්ලක් දක්වන සිංගර්, භාණ්ඩ අලෙවියට තබා ඇත්තේ ඔවුනගේ තත්ත්ව පරීක්ෂණ අංශ විසින් සිදුකරනු ලබන ක්‍රමවත් හා දැඩි පරීක්ෂාවෙන් අනතුරුවය. මේ අනුව පාරිභෝගිකයන් මිලදී ගන්නා සෑම සියලු භාණ්ඩයක්ම ඉහළ ප්‍රමිතියෙන් යුක්ත වන්නක් වග සිංගර් හෝම්ස් ලබා දෙන සහතිකයයි.ඔරිෆ්ලේම් සමාගම ජනතාව ගේ දරිද්‍රතාවය දුරු කොට ඔවුන් සමාජයේ වැඩදායි පුද්ගලයන් බවට පත් කිරීමේ වැඩ සටහනකට අනුග්‍රහය දක්වයි. ගාලු මුවදොර හෝටලයේදී පැවැති මාධ්‍ය හමුවේදී ඔරිෆ්ලේම් ශ්‍රී ලංකා ආයතනයේ කළමනාකාර අධ්‍යක්ෂ පියරේ මාටෙන්සන් මහතා අදහස් දක්වයි. ඔරිෆ්ලේම් මුල්‍ය අංශයේ අධිපතිනි ලසන්ති ප්‍රනාන්දු, පුණ්‍යායතනයේ නිර්මාතෘ කුෂිල් ගුණසේකර හා ඔරිෆ්ලේම් අලෙවි කළමනාකාරිනි කැනී ගෝඩන් මහත්ම මහත්මීහුද මෙහි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aj1003288</link>
    <topic>ද්වීතියික වෙළෙඳපොළෙන් කොටස් මිලදී ගැනීම</topic>
    <author/>
    <content>ශ්‍රී ලංකා රක්ෂණ සංස්ථාවට විශිෂ්ටත්ව සම්මානයශ්‍රී ලංකාවේ සෙරොක්ස් හවුල්කරු සොෆ්ට්ලොජික්මිනි ඉන්ෆොටෙල් යාපනය පාපැදි ජයග්‍රහකයාට ත්‍යාගයුරෝපයේ අධ්‍යාපනය ලැබීමට මඟපෙන්වන ටියාරා ඉන්ටර්නැෂනල්ෆ්මාක්ලිනික්ස් සම සුරැකුම් නිෂ්පාදන දැන් ශ්‍රී ලංකාවේඅයි සිස්ටම්ස් සමාගමෙන් නිවාස - වාහන ආරක්ෂණ පද්ධතිඩයලොග් සේවා-තොරතුරු සිංහලෙන් ලබාගන්නා මෙනුව හඳුන්වා දෙයිද්වීතියික වෙළෙඳපොළෙන් කොටස් මිලදී ගැනීමද්විතීයික වෙළෙඳ පොළින් කොටස් මිලදී ගැනීමේදී මූලිකම කාර්යය තැරැව්කාර සමාගමක් හා සම්බන්ධ වී මධ්‍යම තැන්පතු ගිණුමක් විවෘත කිරීමයි. මින් පසුව නවක ආයෝජකයකු කොටස් මිලදී ගැනීමට යොමු වීමේදී ආකාර 02 කින් තම ප්‍රවේශය සලසා ගත හැකිය.1. තම කොටස් තැරැව්කරුගේ උපදෙස් මත රැඳී සිටිමින් කොටස් මිලදී ගැනීමට යොමුවීමනවක ආයෝජකයකුට කොටස් මිලදී ගැනීම සඳහා ආයෝජක උපදේශකගේ නිවැරැදි මඟ පෙන්වීමක් ලැබෙන බැවින් වඩා කාර්යබහුල ආයෝජකයන්, කොටස් වෙළෙඳපොළ පිළිබඳ මූලික අවබෝධයක් ලබාගැනීමට නොහැකි ආයෝජකයන් බොහෝ විට මෙම ක්‍රමය අනුගමනය කරයි.2. ආයෝජකයා විසින්ම වෙළෙඳ පොළ හැසිරීම නිරීක්ෂණය කර කොටස් මිල ගණන් හා සමාගම් පිළිබඳ අවබෝධයක් ලබාගෙන අනතුරුව කොටස් මිලදී ගැනීමමෙම ක්‍රම 2 න් කුමන ක්‍රමය තෝරා ගත්ත ද කොටස් මිලදී ගැනීම සම්බන්ධයෙන් අවසන් තීරකයා වන්නේ ආයෝජකයා බව ඔබ වටහා ගත යුතුය. කොටස් මිලදී ගැනීමේදී ආයෝජකයා විසින් සමාගමේ නම, කොටස් ප්‍රමාණය, කොටස් මිල යන තොරතුරු නිවැරැදිව තම ආයෝජක උපදේශකයාට දැන්විය යුතුය.මිලදී ගන්නා කොටස් වෙනුවෙන් මුදල් ආයෝජකයා විසින් තැරැව්කාර සමාගමට ගෙවිය යුතු අතර ඒ සඳහා රිසිට් පතක් තැරැව්කාර සමාගම විසින් ගනුදෙනුකරුට නිකුත් කරනු ලැබේ. ගනුදෙනුවක් සිදුකර පැය 24 ක් ඇතුළත ඔබගේ තැරැව්කරු විසින් පරිගණකය මඟින් මුද්‍රණය කරන ලද ගිවිසුම් සටහනක් (කොන්ත්‍රාත් නෝට්ටුවක්) ඔබට ලැබෙන්නට සලස්වයි.මෙම ගිවිසුම් සටහන ගනුදෙනුව සිදුවූ බව සනාථ කරන ලියවිල්ලයි. ගැනුම් ඇණවුමක් සඳහා ගැනුම් සටහනක් ද මේ අනුව සකස් කෙරේ. අදාළ ගිවිසුම් සටහනෙහි ගනුදෙනුකරුගේ නම සහ ලිපිනය, ගනුදෙනුව සිදුකළ දිනය, මිලදී ගත් කොටස් ප්‍රමාණය, කොටස් හුවමාරු වූ සමාගමේ නම, ගනුදෙනුවේ සම්පූර්ණ වටිනාකම, ගනුදෙනුවේ සමථ කිරීමේ දින ආදිය ඇතුළත් වේ. මෙම ක්‍රියාවලියෙන් පසුව කොටස් මිලදී ගත් දින සිට වැඩ කරන දින 03 ක් (ඊ+3) ඇතුළත කොටස් සඳහා මුළු මුදල ගෙවිය යුතුය.මීට අමතරව මාසය මුළුල්ලේ සිදුකළ ගනුදෙනු පිළිබඳ වාර්තාවක් මධ්‍යම තැන්පතු ක්‍රමය මඟින් ඔබට ලැබීමට සලස්වනු ඇත. ජංගම ගිණුම් හිමියකුට තම ගිණුම් පිළිබඳව ලැබෙන මාසික වාර්තාව මෙන් මධ්‍යම තැන්පතු ගිණුම් හිමියන්ට තමා කළ ගනුදෙනු පිළිබඳ සවිස්තරාත්මක වාර්තාවක් ලැබෙනු ඇත. කෙසේ වුවද මෙම වාර්තාව ලැබෙනුයේ මාසයක් ඇතුළත එක් ගනුදෙනුවක්වත් සිදුකළහොත් පමණි. ගනුදෙනු සිදුනොකළහොත් මෙම වාර්තාව ලැබෙනුයේ මාස 06 කට වරකි. තැරැව්කාර සමාගම් කිහිපයක් හරහා මධ්‍යම තැන්පතු ගිණුම් කිහිපයක් විවෘත කර ඇත්නම් එක් එක් ගිණුමට වෙන වෙනම වාර්තාවන් ලැබෙනු ඇත.මධ්‍යම තැන්පතු ගිණුම ලබන සතියේ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>28</day>
    </date>
    <link>http://www.silumina.lk/2010/03/28/_art.asp?fn=aw1003281</link>
    <topic>‘ඊළ’ යකා පන්නා ඇදුම සුව කළ හැටි</topic>
    <author>මතුගම මහින්ද විජේතිලක</author>
    <content>‘ඊළ’ යකා පන්නා ඇදුම සුව කළ හැටිඇදීම වනාහි බර ඇදීම, කඹ ඇදීම, කඳු ඇදීම, දර දිය ඇදීම ආදී වූ අදින එකා ගේ හොඳ පණ යන කරුමක්කාර ක්‍රියාවකි. බූරුවා කොයි තරම් ඇද්දත් ඇදගන්නා එකාට මිස අදින ඌට ඇති කිසිම ප්‍රයෝජනයක් නැත. ඌට කැරට් අලයක රස විඳින්නට තබා කිට්ටු වෙන්නටවත් ලැබෙන්නේ නැත. ගොනා කොයි තරම් ඇද්දත් උගේ කර හම යනවා මිසක ඌට තඹ දොයිතුවක වාසියක් නැත.උගේ පිටේ කොයි තරම් හකුරු පටවා ඇද්දත් ඒ ඇදිල්ලෙනුත් ඌට වැඩක් නැත. හකුරුවල රස බලන්නට ලැබෙන්නේ ම නැත. කුර ගෙවෙනවා මිසක කඳු මිටි වන්නේ ද නැත. දර දිය ඇදිල්ලත් එසේ ම ය. කවදාවත් අවසානයක් දැකිය නොහැකි කරුමක්කාර ඇදිල්ලකි. මේ දවස්වල ඇදිල්ලේ තරම හොඳින් ම දැක ගන්නට පුළුවන.”සිළුමිණ” පත්‍රයට “ගුරුසේවයේ රස කතා” ලියන විශ්‍රාමික පාසල් ගුරුවරයකු වන බිංගිරියේ ඩී.එන්. දිසානායක මහතාද මෙවැනි ඇදිල්ලක් ඇද්දේය. ඇද්දේය. ඇද්දේය. දිගට ම පුදුමාකාර ඇදිල්ලක් ඇද්දේය. “අහෝ! දෙය්යනේ මෙහෙමත් ඇදිල්ලක්. මේ මනුස්සයා විඳින දුකක්” යැයි කම්මුලට අත තබාගෙන විස්සෝපයෙන් බලා සිටි දිසානායක නෝනා බැරි ම තැන කපුරු තෙල් ටිකක් මහත්තයා ගේ පපුවේ ඉලුවා ය.බොහෝ ම කාලෙකින් නෝනා ගේ සිතේ කරුණා සිතුවිලි පහළ වී ඇතැයි සියුම් සහනයක් දැනුණත් ඇදිල්ලේ අමාරුව නම් අඩුවක් වූයේ නැත. අවුරුදු පහළොවක් ම ඉහළට ඇද්දේ ය. මේ ඇදිල්ලෙන් ම කොයි මොහොතේ පපුව පැලී යාවි දැයි බය හිතුන වාර අනන්තය.ඒ ඇදුම රෝගයේ හැටිය. ඉංගිරිසි සිංහල ප්‍රතිකාර කොයි තරම් ගත්තත් අඩුවක් වූයේ ද නැත. හඳ මෝරන්නට මෝරන්නට ඇදිල්ල වේගවත් විය. දොස්තර මහත්තයා ගේ අවසාන තීන්දුව අනුව ඉන්හෙලරයක(Inhaler)ද පාවිච්චි කළේ ය. අන්තිමට එයත් ඔරොත්තු නොදෙන තත්ත්වයට පත්විය.මේ අතර පරණ පිනක් මතුවීමෙන් දෝ දන්නා හඳුනන කෙනෙකුගෙන් “නාරම්මල වටවන වෙද ගෙදර” කෙම් ක්‍රමයකින් ඇඳුම රෝගය නිට්ටාවට සුවකැරවන බවට තොරතුරක් ලැබුණේ්ය.මෙච්චර කාලයක් තිස්සේ වෙදකම්, ;හදකම්, ගුරුකම් ආදී “කම්” වලින් කිසිදු සහනයක් නොලැබ කළකිරීමෙන් පසු වූ දිසානායක මහත්මයා “කෙම්” වලින්වත් පිහිටක් බලාපොරොත්තුව නාරම්මල බලා ගියේය. අවුරුදු පහළොවක් තිස්සේ ඉහළට අදිමින් වින්ද දුක ඒ කෙම් ක්‍රමයෙන් අවසන් විය.මේ අරුම පුදුම කෙම් ක්‍රමයෙන් ඇදුම රෝගය අවසන් කැර ගත් දිසානායක මහතා ඇදිල්ලේ අමාරුව දන්නා නිසාම තවත් සුවහසක් දුක් විඳින ඇදුම රෝගීන් පිළිබඳ හුදු කරුණාවෙන් මේ කෙම් ක්‍රමයේ වටිනාකම රටට හඬගා කියන්නට “සිළුමිණ” කර්තෘ මණ්ඩලයෙන් ඉල්ලා සිටියේය.එය මා වෙත පැවරුණි. මම නාරම්මල වටවන වෙද ගෙදර සොයා ගියෙමි. නාරම්මල පේරගස් ඇල්ලේ හතළිස් හත් හැවිරිදි පී.ඇම්. අනුර පතිරාජ මහතා හමුවූයෙමි.කෙම් ක්‍රමය යනු රහස් පිළියම් ක්‍රමයකි. උපචාර විධි මගින් කරන ආරක්ෂාවකි. රහස් ප්‍රතිකාර ක්‍රමයක් නිසා ඒ කුමක් දැයි අසා වැඩක් නැත. මඤ්ඤොක්කා රාත්තල මිසක ඉඩමේ හතර මායිම් අසා වැඩක් නැත. ඒ නිසා පතිරාජ මහතාගෙන් දැන ගත හැකි විස්තර ටික පමණක් දැන ගන්නට සාකච්ඡා කළෙමි.”මහත්මයා! මම වෙද මහත්තයෙක් නොවෙයි. ඒත් මගේ පරම්පරාවේ තාත්තා සහ සීයලා පාරම්පරික වෛද්‍යවරු. ඒ නිසා අපේ ගෙදරට කියන්නේ “වටවන වෙද ගෙදර” කියා. ඇදුම රෝගය නිට්ටාවට සුව කරන මේ ප්‍රතිකාර ක්‍රමය පිළිබඳ මීට කලින් පත්‍ර කීපයක පළවුණා. ඒකෙන් මට කරදරයක්මයි වුණේ. වෛද්‍ය ආයතනවලින් මට ලියුම් එන්නට හිටියා “ඔබ ලියාපදිංචි වෛද්‍යවරයෙක් නොවෙයි, ඕවා නීති විරෝධියි.දිව්රුම් සහතික එවන්න” කියා. සමහරු මිනිස්සු මට වෙද මහත්තයා ය කියනවා. ඒත් මම වෛද්‍යවරයෙක් - වෙදකමක් කියන වචනවත් පාවිච්චි කරන්නේ නෑ. අවුරුදු ගණනාවක සිට අපේ ගෙදර “වටවන වෙද ගෙදර” කියා හඳුන්වන නිසා ලිපිනයේ සඳහන් වෙනවා. වෙන නම් මම කරන වෙදකමක් නෑ. ඉතින් මේ රටේ වෛද්‍යතිලක, වෛද්‍යසේකර, වෙදආරච්චි ආදී නම් භාවිතා කරන වෛද්‍යවරු නොවන අයත් ඉන්නවා. ඒ අයටත් විරුද්ධව මෙහෙම පියවර ගන්නවාද දන්නේ නෑ” යි පතිරාජ මහතා පළමුවම අවනඩුවක් කීවේය.”පතිරාජ මහත්තයා, ඒ අපේ රටේ හැටි. මීට වඩා නීති විරෝධී, සමාජ විරෝධී, පරිසර විරෝධී දේවල් කොයි තරම් සිද්ධ වෙනවාද? ඒවා ගැන අන්ධයෝ වගේ බීරෝ වගේ ඉන්නා උදවිය මේ වගේ දේවල්වලට කස්තිරම් අල්ලනවා.අද ගුප්ත විද්‍යාවන්ගෙන් විශ්මිත වැඩ කරන අය කොයිතරම් ඉන්නවාද? මේ අතරේ හොරුන් නැතුවා නොවෙයි. ඒත් අද මේ රටේ නිට්ටාවට සුව කළ නොහැකි රෝග යම් ප්‍රතිශතයක් හෝ මෙවැනි ගුප්ත විද්‍යාවන්ගෙන් සුවපත් වේ නම් ඒවා විවේචනය කරනවාට වඩා ඒවායේ සත්‍යතාව ගවේෂණය කොට දිරි ගැන්වීම යුතුකමක්. නොඑසේ නම් එයින් කිසිවකුට අයහපතක් නොවේ නම් බාධා නොකොට නිහඬවීමත් වැදගත්ය.”ඉතින්! පතිරාජ මහත්මයා ඔබේ ප්‍රතිකාර ක්‍රමය ටිකක් විස්තර කරන්නැ” මම ඔහු අවදි කළෙමි.”කලින් කීවා වගේ ම මේක වෙදකමක් නොවෙයි. බොන්න බෙහෙත් දෙන්නෙත් නෑ. ඇඟේ තවරන්න දෙන්නෙත් නෑ.”ඇදුම රෝගය සෙම නිසා ඇතිවන රෝගයක්. සෙම සහ ඇදුමට බලපාන ඊළ නම් යක්ෂයෙක් ඉන්නවා. ඒ යක්ෂයා ගේ බලපෑම නිසා ඇදුම රෝගය බෙහෙත්වලින් සුවපත් කරන්න අමාරුයි. අප කරන කෙම් ක්‍රමයෙන් උපචාර විධි ක්‍රමයක් මගින් ඒ යක්ෂ බලවේගයෙන් ආරක්ෂා කිරීමයි කරන්නේ. මේ ප්‍රතිකාරයට දිය ගොඩ දෙකේ ම වැඩෙන ගස් වැල් කීපයක කොළ නියමිත ආකාරයකින් කඩා ගෙන ඇවිත් මාලයක් හදනවා.ඇදුම රෝගියා ලවා ඒ මාලයට උඩින් පන්නනවා. ඊට පසු රෝගියා ආපසු ගෙදර යනවා. මම අර මාලය මගේ ගෙදර තියාගෙන දිනපතා මාසයක් උදේ සවස ඊළ නම් යක්ෂයා වෙනුවෙන් උපචාර විධි පවත්වනවා.යළිත් රෝගියා ඊළඟ මාසයේත් ඇවිත් අලුත් කොළ මාලයක් උඩින් පැන යනවා. මේ ආකාරයෙන් මාස තුනක් ඇතුළත දින තුනක් පමණක් රෝගියා ඇවිත් යන්න ඕනෑ. ඒකයි ප්‍රතිකාරය. මා ඊට අර ගන්නේ සොබාවිකව කැලේ වැවෙන ඖෂධ වර්ග. ඖෂධ කීවාට බොන බෙහෙත්වලට නොගන්න ගස් වැල් සහ පැළෑටිවල කොළ. කිසිම බෙහෙතක් බොන්න දෙන්නේ නැහැ.මම මේ ප්‍රතිකාරය පටන් ගත්තේ 1987 අවුරුද්දේ. දැනට රෝගීන් 12000 ක් පමණ මේ ක්‍රමයෙන් සුවපත් වී සිටිනවා. දිසාපතිවරු, වෛද්‍යවරු පවා සුවපත් වී ඉන්නවා. බිංගිරියේ දිසානායක මහත්මයාත් එයින් එක්කෙනෙක්.”මේ ක්‍රමයෙන් සුවපත් නොවන අය නැද්ද?” මම ඇසීමි.”ඉන්නවා. සියයට දහයක් පහළොවක් පමණ මේ ප්‍රතිකාර ක්‍රමයේ නියමිත පිළිවෙත් නොරැකීම නිසා සුව නොවුණු අය ඉන්නවා. ඊළ නම් යක්ෂයාගේ බලය පාලනය කිරීමට අප නියම කරන ආකාරයේ පිළිවෙත් රකින්න ඕනෑ. පන්සිල් රකින්න ඕනෑ.මත්පැන්, මස් මාළු, කරවල, බිත්තර අනුභවයෙන් වළකින්න ඕනෑ. මළ ගෙවල්වල යෑමෙන් වළකින්න ඕනෑ. ඕවායෙන් ආරක්‍ෂා නොවන අයට සුවය ලැබෙන්නේ නෑ. ඇදුම රෝගය කියන්නේ මහා ජරා ලෙඩක්. හුස්ම ගන්න තියෙන අමාරුව ඇදුම රෝගියෙක් දැක්කා ම ඕනෑම කෙනෙකුට පෙනෙනවා. ඒ නිසා නියමිත පිළිවෙත් රකින්න ඕනෑ.එක්තරා හෙදියක් ඇදුම රෝගය දරුණුවට හැදිලා බෙහෙත් – ඉන්හෙලර් අහන්නේ නැති තරමට දරුණු වෙලා මා ළඟට ගෙනාවා. පළමු දවසේම “කෙම” කරලා අපේ ගෙයින් එළියට බහින කොටම සනීප වුණා.ඒත් ලෙඩේ දරුණුකම අමාරුව දන්නා නිසා මේ රෝගී කාන්තාව මාස තුනේ දවස් තුනම ඇවිත් සම්පූර්ණ සුවය ලැබුවා. ඒ වුණාට මාස හතරකින් නැවත රෝගය වැළදී ආපසු ආවා. නැවත එක් දින ප්‍රතිකාරකින් සුවපත් වී ගියා. මොකක්ද? ඇයට සිද්ධ වී තිබුණේ? ගෙදර වෙනත් කෙනෙකුගේ අමාරුවකට ඇදුරෙක් මතුරා දුන් තෙල් ටිකක් මෙයාත් ඔලුවේ ගාගෙන. ඒකෙන් නැවත ඇදුම හැදුණා. ඇය එවරත් සනීප වී ගියා.නැවතත් මාස කීපයකින් ලෙඩේ හැදිලා ආවා. ඒ වතාවේ ඇගේ ගෙදර කිරිඅම්මාවරුන්ගේ දානයක් දීමේ දී කරපු වතාවත්වලට මේ හෙදියත් සහභාගි වෙලා. ඒකෙන් නැවතත් ලෙඩේ මතුවුණා.ඒ සැරෙත් එක දවසකින් සුවපත් වී ගියා. මම ඇයට උපදෙස් දුන්නා මෙහෙම වෙන්නේ මොකද කියා හොයා බලන්න කියා. ඇය අඳුනක් බලන තැනකින් ඒ ගැන ඇහුවාම කියා තියෙනවා ඇයට හූනියමක් කැර තිබෙන බව. ඒ හූනියම ඇදුරන් ලවා කපා ඉවත් කළාම ඇයට නැවතත් ඇදුම වැළඳී නැහැ. ඇයට තරහකාරයෙක් කළ හූනියමේදී බැඳී සිට තියෙන්නේ ඊළ නම් යක්ෂයා.”ඇදුම” රෝගය තදබල පාපකර්ම විපකයකට වැළදෙන පාපී ලෙඩක්. තදබල ග්‍රහ අපල තියෙන අය ඒවාට නියමිත පිළිවෙත් කැර ගන්න ඕනෑ. ඌරු මස් හොඳම නෑ. මේ ප්‍රතිකාර ක්‍රමයේදී ඊළ නම් යක්ෂ දෝෂය පුදුම ආකාරයෙන් කි‍්‍රයාත්මක වෙනවා. ඊළ යක්ෂයාට කේන්ති ගියාම ලෙඩාව සුවපත් කළ පුද්ගලයාගේ ඇඟට එනවා. එතකොට මටත් රෝග ලක්‍ෂණ පහළ වෙනවා. මේක භූත දෝෂයක් නිසා ඒ අවස්ථාවල තමන්ගේ ආරක්ෂාවටත් අවශ්‍ය කටයුතු කර ගන්න ඕනෑ. සමහර රෝගීන් සුවපත් වී ගොස් පින් දී ලියුම් එවනවා. සමහරු නම් එහෙම නෑ. ඒ අපේ මිනිස්සුන්ගේ හැටි. ඔන්න ඔය ටික තමයි මහත්තයෝ මට කියන්න තියෙන්නේ.සමහරුන්ට ඇදුම සමඟ පීනසත් හැදෙනවා. මුල් අවස්ථාවේ නම් “කෙම්” ක්‍රමයෙන් ඒ දෙකම සුවපත් වෙනවා. මේ ප්‍රතිකාරය කළ අවස්ථාවේ සිට අවුරුදු පහළොවක් ඉදිරියටත් ආරක්ෂා වෙනවා. මෙයින් සුවපත් වී අවුරුදු දහය පහළොව ගතවූ අය ඉන්නවා. ඉදිරිපත් කරන්නත් පුළුවන්.මේ ප්‍රතිකාරය කරන්නේ නොමිලයේ. සෙනසුරාදා දිනවල පමණයි. කලින් දැනුම් දී එනවා නම් අවශ්‍ය කොළ වර්ග සොයා ගෙන සූදානම් වෙන්න පුළුවන්. එහෙම නම් එක දවසකට විසි පහකට තිහකට ප්‍රතිකාර කරන්න පුළුවන්. ළදරු ළමා වැඩිහිටි අයටත්, අලුත් හා කල්ගිය රෝගීන්ටත් ප්‍රතිකාරය පිහිටනවා. මගේ දුරකතන අංකය 037 – 2249577 යැයි පතිරාජ මහතා කතාව අවසන් කළේය.මෙවැනිම ප්‍රතිකාරයක් මතුගම, යටදොලවත්තේ විශ්‍රාමික ගුරුතුමියක් විසින් ද ඇදුම රෝගීන් වෙනුවෙන් පවත්වා ගෙන යනු ලබයි. එයට නම් දින ලබා ගැනීම ඉතා අපහසුය. ඒ ප්‍රතිකාරය කරන්නේ ඉරිදා දිනයත්, පසළොස්වක ;පාහොයත්, පාන්දරත් යන අවස්ථා තුනම ගැලපෙන දිනයක දී ය. මේ 2010 වර්ෂයට ම එවැනි දින ඇත්තේ එකම එක දවසකි. එය ඒ ගුරුතුමියට සිහිනෙන් කී ප්‍රතිකාරයකි. බොන බෙහෙතකි. එය ද දැනට අවුරුදු 15 – 20 පමණ කාලයක සිට පවත්වාගෙන යන අතර එයින් ද සුවපත් වූවෝ බොහෝය.මේ ඇදුම රෝගයට සමහර අය නම්බුවට කියන්නේ “පපුවේ මහන්සිය” කියාය. ඇදුම ස්වසන පද්ධතියට සම්බන්ධ රෝගයකි. සෙම විකෘතිවීමෙන් වැළදේ. එයට භූතයෙකුගේ බලපෑමක් නැතැයි කියන්නට කාට පුළුවන්ද?අපේ කාර්යය රටේ සැඟ වී තියෙන පියවි ඇසට සාමාන්‍යයෙන් නොපෙනෙන දේ පාඨකයාට සොයා දීමය. ඒවා ගවේෂණය කිරීම අපේ පුරුද්දයි. ඒවා පිළිබඳව පරීක්ෂා කැර බැලීම වගකිවයුත්තන්ගේ කාර්යයයි. ඒවා ගැන නුවණින් සොයා බලා ප්‍රයෝජන ගැනීම ඔබේ කාර්යයකි.මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aa1004041</link>
    <topic>බුලත් කොළයේ ජයග්‍රහණය උපන් බිමේ විජයග්‍රහණයයි</topic>
    <author>සුනිල් දයා අල්විස්</author>
    <content>බුලත් කොළයේ ජයග්‍රහණය උපන් බිමේ විජයග්‍රහණයයිමේ මැතිවරණයෙන් පසු ස්ථිරවම මනාප ක්‍රමය අහෝසි වෙනවාඩී.ඒ. රාජපක්ෂ සමරුව 06 දාසාමය රජයන පාස්කු මංගල්‍යයක් වේවා!වාරිමාර්ග සංවර්ධනයෙන් පහළොස් ලක්ෂයකට සෙතඅසමත් නායකයන් ලෙස රනිල් - සෝමවංශ වාර්තා පොතටලක්ෂ 31ක් ගත් ‘මාධ්‍යවේදියා’ කවුද?අවසන් ප්‍රචාරක රැලි සඳුදාලිංගික අතවර කළැයි සැකපිට එජාප අපේක්ෂකයා අත්අඩංගුවටවිප්ලවීය සංවර්ධනය වේගවන් කිරීමට මැතිවරණය ඉහළින් දිනවමුජනපතිගේ වැඩ පිළිවෙළ ශක්තිමත් කිරීමට මෙවර තුනෙන් දෙකක බලයක් ලබාදෙමුමවුබිමේ විජයග්‍රහණය අර්ථවත් කිරීමට සන්ධානයට මෙවර ප්‍රබල ජනවරමක් ලැබේවිජවිපෙට අනුරාධපුරයෙන් එකම ආසනයක්වත් ලැබෙන්නේ නැහැ- ජනපතිසුනිල් දයා අල්විස්බුලත් කොළයට ලබා දෙන ඡන්දය උපන් මවුබිම වෙනුවෙන් කරන යුතුකම් ඉටු කිරීමක් බවත් පරාජිත දේශපාලන පක්ෂවලට ඡන්දය දීම මවුබිම වෙනුවෙන් ඉටු විය යුතු යුතුකම් පැහැර හැරීමක් වන බවත් මහින්ද රාජපක්ෂ ජනාධිපතිතුමා පෙන්වා දෙයි.මාතෘභූ®මියේ ඒකීයත්වය ආරක්ෂා කැර ගනිමින් අභිමානවත් මෙන් ම සමෘද්ධිමත් රටක් ගොඩනැංවීමේ වගකීම නිසි ලෙස ක්‍රියාවට නැංවූ එකම ආණ්ඩුව එක්සත් ජනතා නිදහස් සන්ධාන ආණ්ඩුව බවද, මාතෘභූ®මියට ආදරය කරන කිසිවකුට එම වැඩපිළිවෙළ ප්‍රතික්ෂේප කළ නොහැකි බවද ජනාධිපතිතුමා වැඩිදුරටත් පෙන්වා දුන්නේය.ජනාධිපතිතුමා මේ අදහස් පළ කෙළේ කැකිරාව මහජන ක්‍රීඩාංගණයේ දී ඉකුත් සිකුරාදා පැවැති මහජන රැලිය අමතමිනි.පෞද්ගලික අරමුණු පසෙකලා පොදුවේ එක්වී එක්සත් ජනතා නිදහස් සන්ධානය දිනවා මාතෘභූ®මිය දිනවීමට සියලු දෙනා අත්වැල් බැඳගත යුතු බවත් ජනාධිපතිතුමා මෙහිදී පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aa1004045</link>
    <topic>මේ මැතිවරණයෙන් පසු ස්ථිරවම මනාප ක්‍රමය අහෝසි වෙනවා</topic>
    <author/>
    <content>බුලත් කොළයේ ජයග්‍රහණය උපන් බිමේ විජයග්‍රහණයයිමේ මැතිවරණයෙන් පසු ස්ථිරවම මනාප ක්‍රමය අහෝසි වෙනවාඩී.ඒ. රාජපක්ෂ සමරුව 06 දාසාමය රජයන පාස්කු මංගල්‍යයක් වේවා!වාරිමාර්ග සංවර්ධනයෙන් පහළොස් ලක්ෂයකට සෙතඅසමත් නායකයන් ලෙස රනිල් - සෝමවංශ වාර්තා පොතටලක්ෂ 31ක් ගත් ‘මාධ්‍යවේදියා’ කවුද?අවසන් ප්‍රචාරක රැලි සඳුදාලිංගික අතවර කළැයි සැකපිට එජාප අපේක්ෂකයා අත්අඩංගුවටවිප්ලවීය සංවර්ධනය වේගවන් කිරීමට මැතිවරණය ඉහළින් දිනවමුජනපතිගේ වැඩ පිළිවෙළ ශක්තිමත් කිරීමට මෙවර තුනෙන් දෙකක බලයක් ලබාදෙමුමවුබිමේ විජයග්‍රහණය අර්ථවත් කිරීමට සන්ධානයට මෙවර ප්‍රබල ජනවරමක් ලැබේවිජවිපෙට අනුරාධපුරයෙන් එකම ආසනයක්වත් ලැබෙන්නේ නැහැ-ඇමැති මෛත්‍රීමේ මහ මැතිවරණයෙන් පසුව මනාප ඡන්ද ක්‍රමය මුළුමණින් අහෝසි කොට වඩාත් සාධාරණ මැතිවරණ ක්‍රමයක් ස්ථිර වශයෙන් ම හඳුන්වා දෙන බව රජය අවධාරණය කරයි.ඒ සඳහා එක්සත් ජනතා නිදහස් සන්ධානයට 2/3කට අධික පාර්ලිමේන්තු මන්ත්‍රී ආසන ගණනක් ලැබෙනු ඇති බවත් විශ්වාස කෙරේ.ශ්‍රී ලංකා නිදහස් පක්ෂයේ මහලේකම් ඇමැති මෛත්‍රීපාල සිරිසේන මහතා මේ සම්බන්ධයෙන් පැවසුවේ රටට පිළිලයක් වී තිබෙන සමානුපාතික ඡන්ද ක්‍රමය හා 1978 ආණ්ඩුක්‍රම ව්‍යවස්ථාව වෙනස් කිරීමට මේ මැතිවරණයෙන් ලබන ජනවරම භාවිතයට ගන්නා බවයි. ඇමැති ඩලස් අලහප්පෙරුම මහතා ද මේ සම්බන්ධයෙන් අදහස් පළ කරමින් අවධාරණය  කෙළේ ශිෂ්ට සම්පන්න මැතිවරණ ක්‍රමයක් හඳුන්වා දීමට රජයේ පූර්ණ අවධානය යොමු වී තිබෙන බවයි.මේ අනුව සමානුපාතික මැතිවරණ ක්‍රමය අනුව පවත්වනු ලබන අවසන් මහමැතිවරණය මෙය වනු ඇති බවත් සඳහන් වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aa1004042</link>
    <topic>ඩී.ඒ. රාජපක්ෂ සමරුව 06 දා</topic>
    <author/>
    <content>බුලත් කොළයේ ජයග්‍රහණය උපන් බිමේ විජයග්‍රහණයයිමේ මැතිවරණයෙන් පසු ස්ථිරවම මනාප ක්‍රමය අහෝසි වෙනවාඩී.ඒ. රාජපක්ෂ සමරුව 06 දාසාමය රජයන පාස්කු මංගල්‍යයක් වේවා!වාරිමාර්ග සංවර්ධනයෙන් පහළොස් ලක්ෂයකට සෙතඅසමත් නායකයන් ලෙස රනිල් - සෝමවංශ වාර්තා පොතටලක්ෂ 31ක් ගත් ‘මාධ්‍යවේදියා’ කවුද?අවසන් ප්‍රචාරක රැලි සඳුදාලිංගික අතවර කළැයි සැකපිට එජාප අපේක්ෂකයා අත්අඩංගුවටවිප්ලවීය සංවර්ධනය වේගවන් කිරීමට මැතිවරණය ඉහළින් දිනවමුජනපතිගේ වැඩ පිළිවෙළ ශක්තිමත් කිරීමට මෙවර තුනෙන් දෙකක බලයක් ලබාදෙමුමවුබිමේ විජයග්‍රහණය අර්ථවත් කිරීමට සන්ධානයට මෙවර ප්‍රබල ජනවරමක් ලැබේවිජවිපෙට අනුරාධපුරයෙන් එකම ආසනයක්වත් ලැබෙන්නේ නැහැදිවංගත ඩී.ඒ. රාජපක්ෂ මැතිඳුන් ගේ 105 වැනි ජන්ම දින සංවත්සරය ලබන අඟහරුවාදා (6) දිනට යෙදී ඇත.මේ නිමිත්තෙන් හම්බන්තොට සිරිබෝපුර සිංගප්පූරු ශාලාවේදී විශේෂ සමරු දේශනයක් පැවැත්වේ.මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වෙන මේ සමරු උත්සවයේ විශේෂ දේශනය ‘ශක්තිමත් ජාතික රාජ්‍යයක් සඳහා වූ දේශපාලන දැක්මක්’ යන මැයෙන් කොළඹ විශ්වවිද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය ධම්ම දිසානායක මහතා විසින් පවත්වනු ලබයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aa1004043</link>
    <topic>සාමය රජයන පාස්කු මංගල්‍යයක් වේවා!</topic>
    <author/>
    <content>බුලත් කොළයේ ජයග්‍රහණය උපන් බිමේ විජයග්‍රහණයයිමේ මැතිවරණයෙන් පසු ස්ථිරවම මනාප ක්‍රමය අහෝසි වෙනවාඩී.ඒ. රාජපක්ෂ සමරුව 06 දාසාමය රජයන පාස්කු මංගල්‍යයක් වේවා!වාරිමාර්ග සංවර්ධනයෙන් පහළොස් ලක්ෂයකට සෙතඅසමත් නායකයන් ලෙස රනිල් - සෝමවංශ වාර්තා පොතටලක්ෂ 31ක් ගත් ‘මාධ්‍යවේදියා’ කවුද?අවසන් ප්‍රචාරක රැලි සඳුදාලිංගික අතවර කළැයි සැකපිට එජාප අපේක්ෂකයා අත්අඩංගුවටවිප්ලවීය සංවර්ධනය වේගවන් කිරීමට මැතිවරණය ඉහළින් දිනවමුජනපතිගේ වැඩ පිළිවෙළ ශක්තිමත් කිරීමට මෙවර තුනෙන් දෙකක බලයක් ලබාදෙමුමවුබිමේ විජයග්‍රහණය අර්ථවත් කිරීමට සන්ධානයට මෙවර ප්‍රබල ජනවරමක් ලැබේවිජවිපෙට අනුරාධපුරයෙන් එකම ආසනයක්වත් ලැබෙන්නේ නැහැඅදට යෙදෙන පාස්කු මංගල්‍යය නිමිත්තෙන් පණිවුඩයක් නිකුත් කරන මහින්ද රාජපක්ෂ ජනාධිපතිතුමා පාස්කු උලෙළ කිතු දහමේ සුවිශේෂිම ස්ථානය ගන්නේ ජේසුස් ක්‍රිස්තුස් වහන්සේ කුරුසියේ ඇණ ගසා මරණයට පත්වීමෙන් දින තුනකට පසු උට්ඨානයට පත්වීම අදට යෙදී තිබීම නිසා බවත් උන් වහන්සේ මරණය ජය ගැනීමෙන් සංකේතවත් වන්නේ කිතු දහමෙහි අඩංගු පරිත්‍යාගයේ සහ පුනර්ජීවයේ ශක්තිය සහ මිනිසාට බලාපොරොත්තුව ගෙන දීම බවත් සඳහන් කරයි.ලොව පුරා වෙසෙන කිතුනු බැතිමත්හු අද කිතු දහමේ ගැඹුරු හරය වන අවබෝධය, ඉවසීම සහ කරුණා දයාව පිළිබිඹු වන අසීමිත දයාව මෙනෙහි කරති. දශක ගණනක් පුරා අපේ ජනතාව වෙන් කොට තැබූ ත්‍රස්තවාදයේ භීතියේ පරාජයෙන් ඉක්බිති පුනරුදයේ සහ සංහිඳියාවේ නවෝදයක පෙරනිමිති දකින මේ වසරේ පාස්කු උත්සවය ශ්‍රී ලංකාවේ කිතුනුවනට විශේෂයෙන් වැදගත් වෙයි. පාස්කු උත්සවය අද පවත්වනු ලබන්නේ ශ්‍රී ලංකාවේ වාසය කරන සියලුම ජන කොටස් අතර සාමය හා අවබෝධය රජයන වකවානුවක ය.එසේ ම ත්‍රස්තවාදී බලවේග විසින් වන්දනාමානවලට අවහිර කරන ලද බොහෝ ක්‍රිස්තියානි පූජනීය ස්ථාන මෙම වැදගත් උත්සව දිනයේ දී පුද පූජා සහ ස්තුති දේව මෙහෙයන් පවත්වනු ලබන ස්ථාන බවට පත්ව ඇත. පාස්කු උත්සවය ක්‍රිස්තුස් වහන්සේ විසින් උගන්වන ලද දයාවේ පණිවුඩය මිනිසුන් අතර පමණක් නොව මේ මිහිතලය පොදුවේ පරිහරණය කරන අනිකුත් සියලු සත්ත්වයන් කෙරෙහි මෙන් ම සොබාදහම විසින් අපට දායාද කර ඇති සම්පත් වෙත ද පැතිරවිය යුතු බව සිහිපත් කරවයි.මරණයෙන් උට්ඨාන වූ කිස්තුස් වහන්සේගේ දේවත්වය පිළිබඳ විශ්වාසයෙන් ශක්තිමත් වූ දයාවෙන් හා අවබෝධයෙන් සපිරි ශ්‍රී ලංකාවේ සියලු කිතුනු බැතිමතුනට ප්‍රීතිමත් හා සාමකාමී පාස්කු උත්සවයක් ජනාධිපතිතුමා ප්‍රාර්ථනා කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aa1004048</link>
    <topic>වාරිමාර්ග සංවර්ධනයෙන් පහළොස් ලක්ෂයකට සෙත</topic>
    <author>නිහාල් පී. අබේසිංහ</author>
    <content>බුලත් කොළයේ ජයග්‍රහණය උපන් බිමේ විජයග්‍රහණයයිමේ මැතිවරණයෙන් පසු ස්ථිරවම මනාප ක්‍රමය අහෝසි වෙනවාඩී.ඒ. රාජපක්ෂ සමරුව 06 දාසාමය රජයන පාස්කු මංගල්‍යයක් වේවා!වාරිමාර්ග සංවර්ධනයෙන් පහළොස් ලක්ෂයකට සෙතඅසමත් නායකයන් ලෙස රනිල් - සෝමවංශ වාර්තා පොතටලක්ෂ 31ක් ගත් ‘මාධ්‍යවේදියා’ කවුද?අවසන් ප්‍රචාරක රැලි සඳුදාලිංගික අතවර කළැයි සැකපිට එජාප අපේක්ෂකයා අත්අඩංගුවටවිප්ලවීය සංවර්ධනය වේගවන් කිරීමට මැතිවරණය ඉහළින් දිනවමුජනපතිගේ වැඩ පිළිවෙළ ශක්තිමත් කිරීමට මෙවර තුනෙන් දෙකක බලයක් ලබාදෙමුමවුබිමේ විජයග්‍රහණය අර්ථවත් කිරීමට සන්ධානයට මෙවර ප්‍රබල ජනවරමක් ලැබේවිජවිපෙට අනුරාධපුරයෙන් එකම ආසනයක්වත් ලැබෙන්නේ නැහැනිහාල් පී. අබේසිංහපසුගිය වසර 5 ඇතුළත මෙරට ක්‍රියාත්මක කරන ලද බහුකාර්ය වාරිමාර්ග සංවර්ධන යෝජනා ක්‍රම මඟින් පුද්ගලයන් ලක්ෂ 15 කට සෙත සැලසී ඇති බවත් ඉන් අලුත් ඉඩම් අක්කර ලක්ෂ 5 ක් යල මහ අස්වැද්දීමට ජලය ලැබී ඇති බවත් ලක්ෂ 7 පමණ දෙනකුගේ පානීය ජල ප්‍රශ්නය විසඳී ඇති බවත් කෘෂිකර්ම හා වාරිමාර්ග අමාත්‍යාංශ කළ අධ්‍යයනයක් මඟින් හෙළිවී තිබේ.මේ අනුව ප්‍රධාන වශයෙන් මොරගහකන්ද, යාන් ඔය, දැදුරු ඔය, අම්පාරේ රඹකැන් ඔය, වේලි ඔය, වෙහෙරගල, කැකිරිඕබඩ, උමා ඔය, මන්නාරමේ යෝධ වැව, වලව වම් ඉවුර හා සිලාවතුර, අකත්තිමුරුප්පු වැව යන ප්‍රධාන ජලාශ යටතේ මෙම පුද්ගලයන්ට මෙම සහන ලැබී ඇති බවත් අනාවරණය වේ.මෙරට දැනට ක්‍රියාත්මක විශාලතම බහුකාර්ය යෝජනා ක්‍රමය වන මොරගහකන්ද ව්‍යාපෘතිය මඟින් උතුරුමැද මධ්‍යම හා නැඟෙනහිර පළාත්වල කුඹුරු අක්කර ලක්ෂ 2.5 ක් පමණ යලමහ අස්වැද්දීමට මෙන්ම එම පළාත්වල පානීය ජල ප්‍රශ්නය විසඳීමට අවස්ථාව ලබා දෙයි. උතුරුමැද සියලු වැව් මෙන්ම උතුරේ මල්වතු ඔය නැඟෙනහිර කන්තලේ ඇතුළු මහ වැව් ද මෙමඟින් පුරවනු ලැබේ.මෙමඟින් මෙගා වොට් 31 ක විදුලි බලාගාරයක් ද ඉදි කෙරේ. එය 2014 ජනතා අයිතියට පත්කිරීමට නියමිතය. වැලිමඩ ප්‍රදේශයේ උමා ඔය හරහා ඉදිවන වේල්ලකින් හදන ජලාශයකින් ඇරැඹෙන උමා ඔය ව්‍යාපෘතිය මඟින් වැව් 35 ක් පුරවා අක්කර 40000 ක් අස්වද්දා පුද්ගලයන් ලක්ෂ 3 කට සෙත සලසනු ලැබේ. ඉන් හම්බන්තොට ප්‍රදේශයේ ක්‍රියාත්මක සියලු බහුකාර්ය සංවර්ධන යෝජනා ක්‍රමවලට අවශ්‍ය ජලය ලබා දෙනු ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aa1004046</link>
    <topic>අසමත් නායකයන් ලෙස රනිල් - සෝමවංශ වාර්තා පොතට</topic>
    <author/>
    <content>බුලත් කොළයේ ජයග්‍රහණය උපන් බිමේ විජයග්‍රහණයයිමේ මැතිවරණයෙන් පසු ස්ථිරවම මනාප ක්‍රමය අහෝසි වෙනවාඩී.ඒ. රාජපක්ෂ සමරුව 06 දාසාමය රජයන පාස්කු මංගල්‍යයක් වේවා!වාරිමාර්ග සංවර්ධනයෙන් පහළොස් ලක්ෂයකට සෙතඅසමත් නායකයන් ලෙස රනිල් - සෝමවංශ වාර්තා පොතටලක්ෂ 31ක් ගත් ‘මාධ්‍යවේදියා’ කවුද?අවසන් ප්‍රචාරක රැලි සඳුදාලිංගික අතවර කළැයි සැකපිට එජාප අපේක්ෂකයා අත්අඩංගුවටවිප්ලවීය සංවර්ධනය වේගවන් කිරීමට මැතිවරණය ඉහළින් දිනවමුජනපතිගේ වැඩ පිළිවෙළ ශක්තිමත් කිරීමට මෙවර තුනෙන් දෙකක බලයක් ලබාදෙමුමවුබිමේ විජයග්‍රහණය අර්ථවත් කිරීමට සන්ධානයට මෙවර ප්‍රබල ජනවරමක් ලැබේවිජවිපෙට අනුරාධපුරයෙන් එකම ආසනයක්වත් ලැබෙන්නේ නැහැ- ඇමැති ජනකමෙවර මහ මැතිවරණයේදී එක්සත් ජාතික පක්ෂය හා ජනතා විමුක්ති පෙරමුණ දේශපාලන ඉතිහාසයේ කටු ගෙට යන බවත් එම පක්ෂ දෙකේ නායකයන් අසමත් නායකයන් ලෙස වාර්තා ගත වන බවත් ඇමැති ජනක බණ්ඩාර තෙන්නකෝන් මහතා පෙන්වා දෙයි.එක දිගටම ලැබූ පරාජයන් හමුවේ එජාපය හා ජ.වි.පෙ ට මේ වනවිට පරාජය සාමාන්‍ය දෙයක් වී ඇති මුත් 2010 මහ මැතිවරණයේදී ලබන පරාජය තදින් දැනෙනු ඇති බවටත් හෙතෙම පෙන්වා දුන්නේ ය.රටේ සෑම තැනෙකම පාහේ සිදු කෙරෙන අතිදැවැන්ත සංවර්ධනය හමුවේ ඊර්ෂ්‍යාවෙන් වියරු වැටී සිටින රනිල් වික්‍රමසිංහ මහතා ගුවන් පාලම් කුමකට දැයි ප්‍රශ්න නඟන මුත් මහජනතාව ඔහුගේ නොහැකියාව පිළිබඳව හාස්‍යය පළ කරන බවට ඇමැතිවරයා සඳහන් කෙළේ ය. ඇමැති තෙන්නකෝන් මහතා තවදුරටත් සඳහන් කෙළේ කර කියා ගත දෙයක් නැති තැන කුසලානය කර තබා ගෙන යන සෝමවංශ අමරසිංහ මහතා ජනතා විමුක්ති පෙරමුණ විනාශයෙන් විනාශයට පත් කැර ඇති බවය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aa1004049</link>
    <topic>ලක්ෂ 31ක් ගත් ‘මාධ්‍යවේදියා’ කවුද?</topic>
    <author/>
    <content>බුලත් කොළයේ ජයග්‍රහණය උපන් බිමේ විජයග්‍රහණයයිමේ මැතිවරණයෙන් පසු ස්ථිරවම මනාප ක්‍රමය අහෝසි වෙනවාඩී.ඒ. රාජපක්ෂ සමරුව 06 දාසාමය රජයන පාස්කු මංගල්‍යයක් වේවා!වාරිමාර්ග සංවර්ධනයෙන් පහළොස් ලක්ෂයකට සෙතඅසමත් නායකයන් ලෙස රනිල් - සෝමවංශ වාර්තා පොතටලක්ෂ 31ක් ගත් ‘මාධ්‍යවේදියා’ කවුද?අවසන් ප්‍රචාරක රැලි සඳුදාලිංගික අතවර කළැයි සැකපිට එජාප අපේක්ෂකයා අත්අඩංගුවටවිප්ලවීය සංවර්ධනය වේගවන් කිරීමට මැතිවරණය ඉහළින් දිනවමුජනපතිගේ වැඩ පිළිවෙළ ශක්තිමත් කිරීමට මෙවර තුනෙන් දෙකක බලයක් ලබාදෙමුමවුබිමේ විජයග්‍රහණය අර්ථවත් කිරීමට සන්ධානයට මෙවර ප්‍රබල ජනවරමක් ලැබේවිජවිපෙට අනුරාධපුරයෙන් එකම ආසනයක්වත් ලැබෙන්නේ නැහැවිශ්‍රාමික ජෙනරාල් සරත් ෆොන්සේකා සතුව තිබූ බැව් පැවසෙන විශාල මුදල් සම්භාරයක් සහ ඒවා ලබාගත් පුද්ගලයන් පිළිබඳ තොරතුරු රැසක් අනාවරණය වෙමින් තිබේ.ෆොන්සේකා මහතාගේ සමීපතම ආධාරකරුවකුගේ පෞද්ගලික පරිගණකය රහස් පොලීසිය විසින් ඉකුත්දා පරීක්ෂා කොට ඇති බවත් එහි සඳහන්ව ඇති ආකාරයට රුපියල් මිලියන ගණනක මුදලක් ඇතැම් මාධ්‍යවේදීන් හා තවත් පුද්ගලයන් අතර බෙදා හැර ඇති බවත් දැනගන්නට ඇත.තවදුරටත් වාර්තාවන පරිදි; එක්තරා මාධ්‍යවේදියකුට රුපියල් ලක්ෂ 31ක් ලබාදී ඇත. මෙපමණ විශාල මුදලක් අදාළ මාධ්‍යවේදියාට ලබාදුන්නේ ඇයි? ඔහු විසින් එවැනි මුදලක් ලබාගැනීම සඳහා කළ කාර්යය කුමක්ද යනුවෙන් බරපතළ සැක මතු වී තිබේ.යුද හමුදාවේ කටයුතු සම්බන්ධයෙන් මතභේදාත්මක සිදුවීම් ගණනාවකට ගෑවී සිටින මොහු විශ්‍රාමික ජනරාල් සරත් ෆොන්සේකාගේ සමීපතම මාධ්‍යවේදීන් කිහිප දෙනා ගෙන් එක් අයෙකි.මාධ්‍ය මෙහෙවර මුවාවෙන් ඇතැම් පුද්ගලයන් අයථා මාර්ගයන්ගෙන් ලක්ෂ ගණන් මුදල් උපයා ඇති අතර ඒ පිළිබඳව පරීක්ෂණ පැවැත්වෙන විට ශ්‍රීී ලංකාවේ දරුණු මාධ්‍ය මර්දනයක් පවතින බවට ලොව පුරා ප්‍රචාර දියත් කරමින් සිටින්නේ මේ ජාවාරම්වලට සම්බන්ධ තවත් පුද්ගලයන් කණ්ඩායමක් බවත් තොරතුරු අනාවරණය වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aa1004044</link>
    <topic>අවසන් ප්‍රචාරක රැලි සඳුදා</topic>
    <author/>
    <content>බුලත් කොළයේ ජයග්‍රහණය උපන් බිමේ විජයග්‍රහණයයිමේ මැතිවරණයෙන් පසු ස්ථිරවම මනාප ක්‍රමය අහෝසි වෙනවාඩී.ඒ. රාජපක්ෂ සමරුව 06 දාසාමය රජයන පාස්කු මංගල්‍යයක් වේවා!වාරිමාර්ග සංවර්ධනයෙන් පහළොස් ලක්ෂයකට සෙතඅසමත් නායකයන් ලෙස රනිල් - සෝමවංශ වාර්තා පොතටලක්ෂ 31ක් ගත් ‘මාධ්‍යවේදියා’ කවුද?අවසන් ප්‍රචාරක රැලි සඳුදාලිංගික අතවර කළැයි සැකපිට එජාප අපේක්ෂකයා අත්අඩංගුවටවිප්ලවීය සංවර්ධනය වේගවන් කිරීමට මැතිවරණය ඉහළින් දිනවමුජනපතිගේ වැඩ පිළිවෙළ ශක්තිමත් කිරීමට මෙවර තුනෙන් දෙකක බලයක් ලබාදෙමුමවුබිමේ විජයග්‍රහණය අර්ථවත් කිරීමට සන්ධානයට මෙවර ප්‍රබල ජනවරමක් ලැබේවිජවිපෙට අනුරාධපුරයෙන් එකම ආසනයක්වත් ලැබෙන්නේ නැහැසන්ධානය මිද්දෙණියේඑජාපය පංචිකාවත්තේමහ මැතිවරණය වෙනුවෙන් දේශපාලන පක්ෂවල මෙහෙයවීමෙන් පැවැත්වෙන අවසන් ප්‍රචාරක රැලි හෙට (5) මධ්‍යම රාත්‍රියෙන් පසු නිමාවට පත්වේ.මහින්ද රාජපක්ෂ ජනාධිපතිතුමගේ ප්‍රධානත්වයෙන් එක්සත් ජනතා නිදහස් සන්ධානයේ අවසන් ප්‍රචාරක රැලිය 5 වැනිදා සවස මිද්දෙණියේ දී පැවැත්වේ. එක්සත් ජාතික පෙරමුණේ අවසන් ප්‍රචාරක රැලිය එක්සත් ජාතික පක්ෂයේ නායක රනිල් වික්‍රමසිංහ මහතාගේ ප්‍රධානත්වයෙන් මරදානේ පංචිකාවත්තේ දී ද ප්‍රජාතන්ත්‍රවාදී ජාතික සන්ධානයේ අවසාන ප්‍රචාරක රැලිය ගම්පහ දී ද පැවැත්වීමට නියමිතය.5 දා මධ්‍යම රාත්‍රියෙන් පසුව දේශපාලන පක්ෂවල හා අපේක්ෂකයන් ස්වකීය ඡන්ද බල ප්‍රදේශවල ප්‍රදර්ශනය කරන ලද බැනර් කටවුට් පෝස්ටර් සහ සැරසිලි සියල්ල ඉවත් කිරීමට පොලීසිය විසින් පියවර ගැනීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aa1004047</link>
    <topic>ලිංගික අතවර කළැයි සැකපිට එජාප අපේක්ෂකයා අත්අඩංගුවට</topic>
    <author>කීර්ති මෙන්ඩිස්</author>
    <content>බුලත් කොළයේ ජයග්‍රහණය උපන් බිමේ විජයග්‍රහණයයිමේ මැතිවරණයෙන් පසු ස්ථිරවම මනාප ක්‍රමය අහෝසි වෙනවාඩී.ඒ. රාජපක්ෂ සමරුව 06 දාසාමය රජයන පාස්කු මංගල්‍යයක් වේවා!වාරිමාර්ග සංවර්ධනයෙන් පහළොස් ලක්ෂයකට සෙතඅසමත් නායකයන් ලෙස රනිල් - සෝමවංශ වාර්තා පොතටලක්ෂ 31ක් ගත් ‘මාධ්‍යවේදියා’ කවුද?අවසන් ප්‍රචාරක රැලි සඳුදාලිංගික අතවර කළැයි සැකපිට එජාප අපේක්ෂකයා අත්අඩංගුවටවිප්ලවීය සංවර්ධනය වේගවන් කිරීමට මැතිවරණය ඉහළින් දිනවමුජනපතිගේ වැඩ පිළිවෙළ ශක්තිමත් කිරීමට මෙවර තුනෙන් දෙකක බලයක් ලබාදෙමුමවුබිමේ විජයග්‍රහණය අර්ථවත් කිරීමට සන්ධානයට මෙවර ප්‍රබල ජනවරමක් ලැබේවිජවිපෙට අනුරාධපුරයෙන් එකම ආසනයක්වත් ලැබෙන්නේ නැහැකීර්ති මෙන්ඩිස්තරුණියන් රවටා ලිංගික අතවර කිරීම හා මරණීය තර්ජන එල්ල කිරීම් පිළිබඳ ලැබුණු පැමිණිල්ලක් මත කොළඹ දිස්ත්‍රික් එක්සත් ජාතික පෙරමුණේ අපේක්ෂකයකු වූ සුසිල් කිඳෙල්පිටිය මහතා මිරිහාන පොලිසිය විසින් අත්අඩංගුවට ගෙන ඇත.එක්තරා කාන්තාවක් විසින් මිරිහාන පොලිසියට කරන ලද පැමිණිල්ලක් මත සැකකරු අත්අඩංගුවට ගත් බවත් ඇගේ ප්‍රකාශය  අනුව ඔහුගෙන් මේ වනවිට පොලිසිය ප්‍රශ්න කරගෙන යන බවත් පොලිස් මාධ්‍ය ප්‍රකාශක පොලිස් අධිකාරි ප්‍රශාන්ත ජයකොඩි මහතා ‘සිළුමිණ’ ට කීය.තවත් අවිවාහක කාන්තාවක් සමඟ සිය මෝටර් රථයෙන් ගමන් කරමින් සිටියදී සැකකරු අත්අඩංගුවට ගත් බව නුගේගොඩ කොට්ඨාස බාර පොලිස් අධිකාරි දේශබන්දු තෙන්නකෝන් මහතා ‘සිළුමිණ’ ට පැවසීය.නාවික හමුදාවෙන් පැන ගිය සෙබළෙකු ද සැකකරු සමඟ සිට ඇත. වාහනයේ රියදුරා ද පොලිස් අත්අඩංගුවට පත් විය. වාහනය සෝදිසි කිරීමේදී සෙවන් පොයින්ට් සික්ස් ටූ වර්ගයේ පිස්තෝලයක් ද තිබූ බව පොලිස් අධිකාරිවරයා සඳහන් කෙළේ ය. සැකකරු සමඟ ගමන් ගත් කාන්තාව ද මීට කලින් ඔහුට විරුද්ධව පොලිසියට පැමිණිල්ලක් ඉදිරිපත් කර තිබූ බව ද පොලිස් අධිකාරිවරයා අවධාරණය කළේ ය. අවි ආයුධ ළඟ තබාගැනීම පිළිබඳව මේ වනවිටත් පොලිසිය පරීක්ෂණ අරඹා ඇතැයි ද හෙතෙම කියා සිටියේ ය.සුසිල් කිඳෙල්පිටිය මහතා සිරස හා එම්.බී.සී. ආයතනයේ ප්‍රවෘත්ති අධ්‍යක්ෂවරයා ලෙස ද ක්‍රියා කෙළේ ය. මොහුට එරෙහිව ලිංගික අතවර පිළිබඳ චෝදනා රැසක් පොලිසියට වාර්තා වී ඇති බවත් දැනගන්නට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aa10040410</link>
    <topic>විප්ලවීය සංවර්ධනය වේගවන් කිරීමට මැතිවරණය ඉහළින් දිනවමු</topic>
    <author/>
    <content>බුලත් කොළයේ ජයග්‍රහණය උපන් බිමේ විජයග්‍රහණයයිමේ මැතිවරණයෙන් පසු ස්ථිරවම මනාප ක්‍රමය අහෝසි වෙනවාඩී.ඒ. රාජපක්ෂ සමරුව 06 දාසාමය රජයන පාස්කු මංගල්‍යයක් වේවා!වාරිමාර්ග සංවර්ධනයෙන් පහළොස් ලක්ෂයකට සෙතඅසමත් නායකයන් ලෙස රනිල් - සෝමවංශ වාර්තා පොතටලක්ෂ 31ක් ගත් ‘මාධ්‍යවේදියා’ කවුද?අවසන් ප්‍රචාරක රැලි සඳුදාලිංගික අතවර කළැයි සැකපිට එජාප අපේක්ෂකයා අත්අඩංගුවටවිප්ලවීය සංවර්ධනය වේගවන් කිරීමට මැතිවරණය ඉහළින් දිනවමුජනපතිගේ වැඩ පිළිවෙළ ශක්තිමත් කිරීමට මෙවර තුනෙන් දෙකක බලයක් ලබාදෙමුමවුබිමේ විජයග්‍රහණය අර්ථවත් කිරීමට සන්ධානයට මෙවර ප්‍රබල ජනවරමක් ලැබේවිජවිපෙට අනුරාධපුරයෙන් එකම ආසනයක්වත් ලැබෙන්නේ නැහැ- දිනේෂ් ගුණවර්ධනඑක්සත් ජනතා නිදහස් සන්ධානය ලබන විශිෂ්ට ජයෙන් අනතුරුව ජනාධිපතිතුමාගේ නායකත්වය යටතේ ශ්‍රී ලංකාව විප්ලවීය සමාජ ආර්ථික සංවර්ධනයක් කරා යොමු කරන බවත් ඒ තුළින් රටේ සියලු ජාතීන්ට උසස් ජීවන මට්ටමක් ලබා දෙන බවත් ඒ සඳහා ජනාධිපතිතුමා නිවැරැදි සැලැස්මක් ඔස්සේ ක්‍රියා කරමින් සිටින බවත් නාගරික සංවර්ධන හා පූජා භූ®මි සංවර්ධන අමාත්‍ය, එක්සත් ජනතා නිදහස් සන්ධානයේ උප සභාපති, මහජන එක්සත් පෙරමුණේ නායක දිනේෂ් ගුණවර්ධන මහතා කොට්ටාවේ පැවැති ජනහමුවකට සහභාගි වෙමින් ප්‍රකාශ කළේය.ඒ මහතා මෙසේද කීය.ලෝකයේ ඇති කුරිරුතම, භයංකරතම, කිසිම දිනක පරාජය කළ නොහැකි යැයි ලොවම කියූ කොටි ත්‍රස්ත කල්ලිය මුළුමනින්ම විනාශ කර දමන්නට අපේ ජනාධිපතිතුමාගේ් එඩිතර දුරදක්නා දේශපාලන නායකත්වය තුළින් අපේ ත්‍රිවිධ හමුදාවන්ට හැකි විය. ඒ තුළින් දශක 3ක් තිස්සේ පැවැති යුද්ධය නිමා කොට සාමය ඇති කිරීමට අපේ රජයට හැකිවිය. මේ නිසා අද ලංකාව ලෝකයේම ඇති සාමකාමී රාජ්‍යයක් බවට පෙරළී තිබේ.ලොව සංචාරයට හා ආයෝජනයට සුදුසුම රට ශ්‍රී ලංකාව බවට පත් කරන්න අපිට හැකිවී ඇත. මේ නොබෝදා රුසියාවේ මරාගෙන මැරෙන ත්‍රස්ත ප්‍රහාරයකින් 36ක් මරු මුවට පත් වූ බව අප අමතක නොකළ යුතුය. එබඳු බලවත් රටවල පවා මරාගෙන මැරෙන ත්‍රස්තයන් ක්‍රියාත්මක වන විට ලංකාවේ අද කුමන තැනකවත් කිසිම අබ මල් රේණුවක ත්‍රස්තවාදයක් දැකිය නොහැකි බව ප්‍රකාශ කළ හැකි බවද ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aa10040411</link>
    <topic>ජනපතිගේ වැඩ පිළිවෙළ ශක්තිමත් කිරීමට මෙවර තුනෙන් දෙකක බලයක් ලබාදෙමු</topic>
    <author>නිහාල් පී.අබේසිංහ</author>
    <content>බුලත් කොළයේ ජයග්‍රහණය උපන් බිමේ විජයග්‍රහණයයිමේ මැතිවරණයෙන් පසු ස්ථිරවම මනාප ක්‍රමය අහෝසි වෙනවාඩී.ඒ. රාජපක්ෂ සමරුව 06 දාසාමය රජයන පාස්කු මංගල්‍යයක් වේවා!වාරිමාර්ග සංවර්ධනයෙන් පහළොස් ලක්ෂයකට සෙතඅසමත් නායකයන් ලෙස රනිල් - සෝමවංශ වාර්තා පොතටලක්ෂ 31ක් ගත් ‘මාධ්‍යවේදියා’ කවුද?අවසන් ප්‍රචාරක රැලි සඳුදාලිංගික අතවර කළැයි සැකපිට එජාප අපේක්ෂකයා අත්අඩංගුවටවිප්ලවීය සංවර්ධනය වේගවන් කිරීමට මැතිවරණය ඉහළින් දිනවමුජනපතිගේ වැඩ පිළිවෙළ ශක්තිමත් කිරීමට මෙවර තුනෙන් දෙකක බලයක් ලබාදෙමුමවුබිමේ විජයග්‍රහණය අර්ථවත් කිරීමට සන්ධානයට මෙවර ප්‍රබල ජනවරමක් ලැබේවිජවිපෙට අනුරාධපුරයෙන් එකම ආසනයක්වත් ලැබෙන්නේ නැහැ-ගාමිණී ලොකුගේනිහාල් පී.අබේසිංහමහින්ද රාජපක්ෂ ජනාධිපතිතුමා මේ රටේ සිදුකරන යෝධ සංවර්ධන ක්‍රියාදාමය තවදුරටත් ශක්තිමත් කිරීමට හා එතුමාගේ වැඩපිළිවෙළ ඉදිරියට ගෙන යාමට එක්සත් ජනතා නිදහස් සන්ධානයට 2/3ක බලයක් ලබාදිය යුතු බව කොළඹ දිස්ත්‍රික් එ.ජ.නි.ස. අපේක්ෂක හා ක්‍රීඩා හා පොදු විනෝදාංශ කටයුතු පිළිබඳ ඇමැති ගාමිණී ලොකුගේ මහතා පැවැසීය.රජය අපහසුතාවට පත්වූ පසුගිය අවස්ථාවලදී රජය සුරැකීමට අයවැය දිනවීමට තමන් ඇතුළු එදා එ.ජා.ප.යේ සිටි මන්ත්‍රීවරුන් 17 දෙනෙක් පක්ෂ බේදයෙන් තොරව රජයට උදව් කළ බවත්, ඒ අනුව මෙවර මැතිවරණයේදී අද රජයට හිතවත් අය තමන්ට කලගුණ සලකනු ඇති බවත් ඇමැති ගාමිණී ලොකුගේ මහතා පවසයි. අද කැස්බෑවට මෙන්ම හෝමාගමටත් තමා ජනතා සුවසෙන අනුව සේවය කර ඇති බවත් පිළියන්දල මැදි විදුහල මෙරට ප්‍රථම ක්‍රීඩා පාසල ලෙස විවෘත කළ බවත්, තවත් විදුහල් රැසකට ක්‍රීඩා පිටි ලබාදුන් බවත් ඇමැතිවරයා කීය.හෝමාගමට ආසන්නයේ දියගම ප්‍රදේශයට මහින්ද රාජපක්ෂ ජනාධිපතිතුමාගේ උපදේශකත්වය ඇතිව අන්තර්ජාතික ක්‍රීඩාංගනයක් ඉදිකර විවෘත කළ බවත් මේවායේ ප්‍රතිලාභ රටටම ලැබෙන බවත් ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aa10040412</link>
    <topic>මවුබිමේ විජයග්‍රහණය අර්ථවත් කිරීමට සන්ධානයට මෙවර ප්‍රබල ජනවරමක් ලැබේවි</topic>
    <author/>
    <content>බුලත් කොළයේ ජයග්‍රහණය උපන් බිමේ විජයග්‍රහණයයිමේ මැතිවරණයෙන් පසු ස්ථිරවම මනාප ක්‍රමය අහෝසි වෙනවාඩී.ඒ. රාජපක්ෂ සමරුව 06 දාසාමය රජයන පාස්කු මංගල්‍යයක් වේවා!වාරිමාර්ග සංවර්ධනයෙන් පහළොස් ලක්ෂයකට සෙතඅසමත් නායකයන් ලෙස රනිල් - සෝමවංශ වාර්තා පොතටලක්ෂ 31ක් ගත් ‘මාධ්‍යවේදියා’ කවුද?අවසන් ප්‍රචාරක රැලි සඳුදාලිංගික අතවර කළැයි සැකපිට එජාප අපේක්ෂකයා අත්අඩංගුවටවිප්ලවීය සංවර්ධනය වේගවන් කිරීමට මැතිවරණය ඉහළින් දිනවමුජනපතිගේ වැඩ පිළිවෙළ ශක්තිමත් කිරීමට මෙවර තුනෙන් දෙකක බලයක් ලබාදෙමුමවුබිමේ විජයග්‍රහණය අර්ථවත් කිරීමට සන්ධානයට මෙවර ප්‍රබල ජනවරමක් ලැබේවිජවිපෙට අනුරාධපුරයෙන් එකම ආසනයක්වත් ලැබෙන්නේ නැහැ- කරු පරණවිතානමහජනතාව වැඩි ඡන්ද 18 ලක්ෂයකින් මහින්ද රාජපක්ෂ ජනාධිපතිතුමාට ලබාදුන් ජයග්‍රහණය මවුබිමේ විජයග්‍රහණයක් බවත් ඒ විජයග්‍රහණය අර්ථවත් කැර ගැනීම සඳහා එක්සත් ජනතා නිදහස් සන්ධානයට ප්‍රබල ජනවරමක් ලැබෙනු ඇති බව නියත යැයි රත්නපුර දිස්ත්‍රික්කයේ එජනිස අපේක්ෂක කරු පරණවිතාන මහතා සඳහන් කරයි.තරුණයන් - බුද්ධිමතුන් හා විවිධ කුසලතාවන් ට මෙවර සන්ධානය දොරටුව විවර කෙළේ මතු අනාගතය පිළිබඳ ව දුර දර්ශී කල්පනාවකින් බව පැවසූ කරු පරණවිතාන මහතා; ඒ අවස්ථාව නිසි ලෙස යොදා ගනිමින් උගතුන් - බුද්ධිමතුන් හා දක්ෂයන් පාර්ලිමේන්තුවට යැවීමට මහජනතාව තීන්දු ගන්නා බව විශ්වාස යැයි ද පැවසීය.මේ මහමැතිවරණයෙන් එක්සත් ජනතා නිදහස් සන්ධානය ඉතිහාසයේ සුවිශේෂිතම හා ප්‍රබල ම වාර්තාගත විජයග්‍රහණය හිමිකැර ගැනීම නිසැක යැයි ද ඒ අවස්ථාවේදී තමා උපන් රත්නපුර දිස්ත්‍රික්කයට එක්සත් ජනතා නිදහස් සන්ධානයෙන් තරග වැදීමට ලැබීම භාග්‍යයක් බවත් හෙතෙම තවදුරටත් පැවසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aa10040413</link>
    <topic>ජවිපෙට අනුරාධපුරයෙන් එකම ආසනයක්වත් ලැබෙන්නේ නැහැ</topic>
    <author/>
    <content>බුලත් කොළයේ ජයග්‍රහණය උපන් බිමේ විජයග්‍රහණයයිමේ මැතිවරණයෙන් පසු ස්ථිරවම මනාප ක්‍රමය අහෝසි වෙනවාඩී.ඒ. රාජපක්ෂ සමරුව 06 දාසාමය රජයන පාස්කු මංගල්‍යයක් වේවා!වාරිමාර්ග සංවර්ධනයෙන් පහළොස් ලක්ෂයකට සෙතඅසමත් නායකයන් ලෙස රනිල් - සෝමවංශ වාර්තා පොතටලක්ෂ 31ක් ගත් ‘මාධ්‍යවේදියා’ කවුද?අවසන් ප්‍රචාරක රැලි සඳුදාලිංගික අතවර කළැයි සැකපිට එජාප අපේක්ෂකයා අත්අඩංගුවටවිප්ලවීය සංවර්ධනය වේගවන් කිරීමට මැතිවරණය ඉහළින් දිනවමුජනපතිගේ වැඩ පිළිවෙළ ශක්තිමත් කිරීමට මෙවර තුනෙන් දෙකක බලයක් ලබාදෙමුමවුබිමේ විජයග්‍රහණය අර්ථවත් කිරීමට සන්ධානයට මෙවර ප්‍රබල ජනවරමක් ලැබේවිජවිපෙට අනුරාධපුරයෙන් එකම ආසනයක්වත් ලැබෙන්නේ නැහැ- ජයලත් බණ්ඩාර සෙනෙවිරත්නජනතා විමුක්ති පෙරමුණට අනුරාධපුර දිස්ත්‍රික්කයෙන් එකම මන්ත්‍රී ධුරයක් හෝ ලැබෙන්නේ නැති බවත් අනුරාධපුර දිස්ත්‍රික්කයේ මැතිවරණ කටයුතු ඉතා සාමකාමීව සිදුවන බවත් එක්සත් ජනතා නිදහස් සන්ධානයේ අනුරාධපුර දිස්ත්‍රික් අපේක්ෂක ජයලත් බණ්ඩාර සෙනෙවිරත්න මහතා පවසයි.සිළුමිණ සමඟ සංවාදයකට එක්වෙමින් ඒ මහතා මෙසේ ද පැවසීය.මේ රටේ දශක තුනක් තිස්සේ සියලු සංවර්ධන කටයුතු අඩාල කරමින් රට අරාජික කළ ත්‍රස්තවාදය නිමා කිරීම සඳහා දැඩි වූ උදාර වූ තීරණය ගත්තේ ජනාධිපති මහින්ද රාජපක්ෂ මැතිතුමා පමණයි. එතුමා පමණයි මේ රට සංවර්ධනය කිරීමට ලියවිල්ලකින් ප්‍රතිඥා දුන්නේ. මහින්ද චින්තනයේ ප්‍රතිලාභ ජනතාවට අත්විඳීමට හැකියාව ලැබී තිබෙනවා.ජනාධිපතිතුමා නිසා මේ රටේ ජනතාව පාරට බැහැලා දේශපාලනය කරනවා. හොර මැරකම්, දූෂණ වංචා නොකරන ජනාධිපතිතුමා වෙනුවෙන් බුලත් කොළයට කතිරය ගසනවා. එතුමා කෙරේ අපිරිමිත විශ්වාසයක් ජනතාව තුළ ගොඩනැගී තිබෙනවා.මේ සියල්ල එකතු වූ විට මෙවර මහ මැතිවරණයෙන් 2/3 බලයක් එක්සත් ජනතා නිදහස් සන්ධානයට ලැබීම වළක්වාලිය නොහැකි යැයි එක්සත් ජනතා නිදහස් සන්ධානයේ අනුරාධපුර දිස්ත්‍රික් අපේක්ෂක ජයලත් බණ්ඩාර සෙනෙවිරත්න මහතා කියා සිටී.මම ඓතිහාසික රජරට පුරවරයේ කහඉලපත්ගම ගමේ ඉපදුණු කෙනෙක් යැයිද ඒ මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=ab1004048</link>
    <topic>ගිරුවායේ හද ගැස්ම චමල්</topic>
    <author>සටහන සහ සේයාරූ විචිත්‍ර චින්තක ගුණසේකර</author>
    <content>ගිරුවායේ හද ගැස්ම චමල්හිරු ඔබේ දොරකඩටම ඇවිත්...! දොර කවුළු විවර කරන්නතරුණයො වැඩිහිටියන්ට සලකන්ඩ ඕනෑ වැඩිහිටියො තරුණයන්ට අවස්ථාව දෙන්න ඕනෑමෙය රුවන්පුරයේ අභිමානය පෙන්වන මැතිවරණයක්මට ඕනෑ හොඳම, අවංක දේශපාලනඥවරියක් වෙන්නයිතුනෙන් දෙකේ බලයක් ඉල්ලන්නෙ රට සංවර්ධනය කරන්නයිවැඩට හපන්, නැණවතුන් පමණක් පාර්ලිමේන්තුවට යවමුඅනුරාධපුරේ ජය නිලටයි මෙදා කිරුළ අපටයිගිරුවායට පෑයූ රන් ඉරු කිරණින් ගිරුවා ගම් දොලොස් දහසකින් සුසැදි හම්බන්තොට පුරවරයේ වැසියෝ ප්‍රමුදිත වෙති. වසර විසිපහකට පෙර ගිරුවා වැසියෝ අලුත් ඉරක් දුටහ.පළමු ඉරෙන් ගහකොළ, ගංගා, ඇළදොළ, කෙත්වතු, වැව් පොකුණු වලින් සපිරි සොබාදම් මාතාවගේ රූ අසිරි සිරි මැවුණි.දෙවැනි ඉරෙන් කරුණාව, දයාව, නිහතමානීත්වය අභිබවන මානව හිතවාදී මිනිසකුගේ දයාබරිත හදවතක මිනිසත්කමේ ප්‍රභාතය විහිදුණි.හම්බන්තොටට පෑයූ දෙවැනි ඉර කුමක් ද?එදා මෙදා තුර ශ්‍රී ලාංකේය දේශපාලන වංශකතාව අර්ථවත් කළ දේශපාලන සරසවියක් බඳු හම්බන්තොට වීරකැටිය, මැදමූලන සිය උපන් බිම කොට පෑයූ ඒ ඉර දේශපාලන දිවියේ විසිපස්වැනි විය සපුරන චමල් ජයන්ත රාජපක්ෂ නම් මිනිසුන් වෙනුවෙන් උපන් මිනිසා වන්නේ ය.ශ්‍රී ලාංකේය දේශපාලනයේ අපට හමුවන චරිත බොහෝය. ඉන් අපට මුණගැසෙන මිනිසුන් දෙවර්ගයකි. පළමු වර්ගයේ අය දේශපාලනය නිසා බැබළෙති.දෙවැනි ගණයේ උදවිය දේශපාලනය බබළවති. චමල් රාජපක්ෂ නම් පරිණත, මානව හිතවාදී නායකයා අයත් වනුයේ මින් දෙවැනි වර්ගයටය. ඔහු දකුණු ලක රෝහණ පුරවරයේ ගිරුවායට පමණක් නොව සමස්ත ශ්‍රී ලංකාවේම දේශපාලන ගමන් මඟ බැබළවූ අපේ කාලයේ වීරවරයෙකි.ඔහු සිය දේශපාලන දිවි සැරියෙන් අසිරිමත් ආලෝක ධාරාවක් විහිදුවමින් අදටත් ඈත ගම් දනව්වල දිවිගෙවන දුගී ජනතාවගේ දෙනෙත් පහන් කරවන්නේ ය.මානව දයාවයමකුගේ තරාතිරම වතගොත ඔහුට අවැසි නොවේ. මානව දයාවෙන් පිරි මනුස්සකම ඊට ගව් ගණනක් ඉහළින් තැබු නායකයකු ලෙස චමල් රාජපක්ෂයන් හඳුන්වාදීම නිවැරැදි ය.ලියද්දට නොවැටී නියර දිගේ ඇවිද යා හැකි, ඒදණ්ඩෙන් අපූරුවට එගොඩ විය හැකි, මඩ කුඹුරට බැස අම්බරුවන් දක්කමින් නඟුල අල්ලා හීයක් හාන්නට හැකියාව ඇති නායකයකු සිටීම ගිරුවායේ ගොවි රජවරුනට අස්වැසිල්ලක් වනු ඇත.චමල් රාජපක්ෂ යනු මෙරට දේශපාලනයේ නිහතමානීත්වයේ සලකුණයි. මෙතුමාගේ දේශපාලන භූමිකාවේ ආරම්භයේ සිට මේ දක්වා පමණක් නොව මතුවටත්, නිහතමානීත්වයේ සලකුණ සුරැකිව රැකෙන්නේය.ඔහු වාමාංශික දේශපාලනඥයෙකි. දකුණට, රුහුණට, දේශපාලන වාමාංශයක් හැමදාම අවශ්‍ය වන්නේය. ඒ උදෙසා රුහුණු ඉතිහාසයේ විවිධ වාමාංශික නායකයෝ පහළ වූහ.එහෙත් රුහුණේ හද ගැස්මට ගැලපෙන වාමාංශය සොයා ගත හැකි වූයේ වමේ කඳවුරේ කිහිප දෙනකුට පමණි.රුහුණේ සිංහයාඑදා රුහුණේ සිංහයා නමින් විරුදාවලිය ලද ඩී. එම්. රාජපක්ෂ මැතිඳුන් ඇවෑමෙන් හම්බන්තොට වීරකැටිය මැදමූලන වලව්ව සිය දේශපාලන මහගෙදර කොටගත් ඩී. ඒ. රාජපක්ෂ මැතිතුමාගේ ජ්‍යෙෂ්ඨ පුත්‍ර චමල් රාජපක්ෂ නම් නායකයා ද ඒ අතර වෙයි.අම්මා සහ තාත්තා සමඟ චමල් කුඩා අවදියේතරුණ වියේදීම ශ්‍රී ලංකා පොලිස් සේවයට පිවිස 1985 වසරේදී නොගැලපෙන්නන් ආක්‍රමණය කොට තිබූ ජනතාවට අජීරණය වී තිබූ මෙරට දේශපාලනය නව මාවතකට යොමු කරලීමේ අරමුණින් ක්‍රියාකාරී දේශපාලනයට අවතීර්ණ වූයේ රුහුණේ වමේ හදගැස්ම මැනවින් හඳුනා ගනිමිනි.එතැන් සිට ඔහුගේ දේශපාලන ජීවිතය කැපවූයේත් ශ්‍රී ලංකා නිදහස් පක්ෂය ප්‍රමුඛ හම්බන්තොට වමේ කඳවුර බලගන්වා එහි දේශපාලන ජයග්‍රහණ සිය සහෝදර ජනතාවට උරුම කරදීම වෙනුවෙනි.ශ්‍රී ලංකා නිදහස් පක්ෂයට මේ නිල්පාට වාමාංශිකයා බොහෝ දේ තිළිණ කර දුන්නා සේම පක්ෂය දුර්වල වූ හැම විටෙකම ඔහුගේ ශක්තිය හා ජවය මැනවින් ඉස්මතුව පෙනුණි.ජනතා බලයඑජාප ආණ්ඩුව විසින් පැහැර ගත් ජනතා බලය නැවත ලබාදීමේ සටනේ සෙන්පතියකු වෙමින් ඔහු 1987 දී පැවැති දුෂ්කර අතුරු මැතිවරණය ජයගනිමින් මුල්ගිරිගල අසුනේ මන්ත්‍රීවරයා ලෙස පාර්ලිමේන්තුවට පිවිසියේ ජන ගරුත්වයේ දේශපාලනයට නැවතත් ඉඩකඩ අත්කරදීමේ උදෙසා පියවර ඉදිරියට තබමිනි.එසමයේ චමල් රාජපක්ෂ මැතිඳුන්ගෙන් ප්‍රතිරාව නැංවුණේ හඬක් අහිමි වූ රුහුණේ ජනතාව වෙනුවෙන් පමණක් නොව මුළු රටේම පීඩිතවූ ජනතාව ද වෙනුවෙනි.1977 සිටම ක්‍රියාත්මක වූ මර්දනකාරී, දේශපාලන මාවත වෙනුවට වෙනත් මඟක් තැනීම ඇරැඹුණේ රුහුණු පුරවරයෙනි. එකල චමල් රාජපක්ෂයන්ගේත්, ඔහුගේ ගමන් සගයන්ගේත් පොදු සටන් පාඨය වූයේ ‘දකුණෙන් පටන් ගනිමු’ යන්නය.1994 වසරේදී නැවත වරක් පාර්ලිමේන්තුවට පිවිසි ඔහුට පැවරුණු ප්‍රධානතම අභියෝගය වූයේ ප්‍රගතිශීලී දේශපාලනය පිළිගැනීම නිසා 17 ත් වසරක් දඬුවම් විඳි හම්බන්තොට ජනතාවගේ ජීවිත යළි නඟා සිටුවීමය.චමල් රාජපක්ෂයන් එම අභියෝගය නිර්භයවම භාර ගත්තේ ඔහු වටා රොද බැඳගත් හම්බන්තොට ජනතාව කෙරෙහි අචල විශ්වාසය තබා ගනිමිනි.මේ මානව දයාව පෙරදැරි කරගෙන ඔහු දේශපාලන මුල් ගුරුවරයකු ලෙස රුහුණේ ගමින් ගම ඇවිද්දේය.බොහෝ සංකීර්ණ ප්‍රතිපත්ති ඉතා සරල බසින් පැහැදිලි කොට ජන මනසේ තහවුරු කිරීමට කටයුතු යෙදුවේය.එතුමා පාර්ලිමේන්තුව ද ජනතාව ද ඇමතූ භාෂාව දේශපාලන සුභාෂිතයකි. ඔහුගේ අල්පේච්ඡ ජීවිතයෙන් පෙන්වා දෙන්නේ දුර්ලභ ජන නායකයකුගේ චාම් ගති ලක්ෂණයන් ය. චමල් රාජපක්ෂයන් හා ඔහුගේ ගමන් සගයන්ට වැඩිකල් නොගොස් ජන ගෞරවය සුරකින රජයක් බිහිකිරීමට හැකි විය.පොදු මහජනතාව බලවත් කරන ජනහිතකාමී පිළිවෙත වෙනස් නොවන රාජ්‍ය ප්‍රතිපත්තියක් බවට ශ්‍රී ලංකා නිදහස් පක්ෂය පෙරටු කොට ගත් පෙරමුණු හා සන්ධාන ආණ්ඩුවල ප්‍රතිපත්ති හැඩවූයේ චමල් රාජපක්ෂ මැතිඳුන් වැනි අතලොස්සක් දේශපේ‍්‍රමී නායකයන් නිසාය.තිස් වසරක යුද්ධය නිමාවට පත් කරමින්, දිනූ දේශය නැවත ගොඩනඟන්නට සැකසූ ව්‍යාපෘතියක් බවට පත්ව තිබෙන මහින්ද චින්තන ප්‍රතිපත්තිය නිර්මාණය කිරීමෙහිලා චමල් රාජපක්ෂයන් පුරෝගාමී මෙහෙවරක් ඉටු කළේය.සැබෑ ප්‍රතිලාභයුද ජයග්‍රහණයෙන් ලද අග්‍රඵල හම්බන්තොට ජනතාවට අත්කර දීමේ ක්‍රියාන්විතය ඔහු දැනටමත් අරඹා තිබේ.එතුමා ආරම්භ කළ ඇතැම් ව්‍යාපෘතිවල සැබෑ ප්‍රතිලාභ හම්බන්තොට ජනතාවට ලැබෙනුයේ ඉදිරි කාලයේදීය.ඩොලර් මිලියන 5000 කටත් අධික මුදලක් වැය කරමින් හම්බන්තොට මිරිජ්ජවිල ඉදිවන සුවිසල් වරාය එතුමාගේ දුර දක්නා නුවණ ප්‍රකට කරවන්නකි.මේ වරාය පිහිටි ස්ථානයට නාවික සැතපුම් 10 ක් ඔබ්බෙන් ඇත්තේ කාර්යබහුල අන්තර්ජාතික මුහුදු වෙළෙඳ මාර්ගයයි.වසරකට ප්‍රධාන වෙළෙඳ නැව් හැත්දෑදහසක් අසූදහසක් අතර ප්‍රමාණයක්, නැතහොත් දිනකට නැව් 200 ක් පමණ අපේ මුහුදු තීරය පසුකර යන බව හිටපු රාජ්‍ය නායකයන්ට අවබෝධ නොවීම අවාසනාවකි. හම්බන්තොට වරායේ ඉදිකිරීම් 2008 වසරේ ඇරැඹෙනුයේ එබඳු පසුබිමක් යටතේය.මේ වසරේ අගෝස්තුවේ වරායට ජලය පුරවා නොවැම්බරයේ පළමු නෞකාව ආසියාවේ දැවැන්තම වරාය වෙත සේන්දු වනු ඇත.හම්බන්තොට වරාය ඉදිවීමත් සමඟම නැව් 10,000 ක් පමණ පහසුවෙන් ශ්‍රී ලංකාවට පැමිණෙනු ඇත. එමඟින් වසරකට අපේ රටේ ආර්ථිකයට රුපියල් කෝටි 5000 ක විදේශ විනිමයක් ඉපයිය හැකි වනු ඇත.ජනපතිතුමා ත්‍රස්තවාදය නිමා කළාක් මෙන්ම හම්බන්තොට වරාය සංවර්ධනයෙන් පමණක් බිහිවන තුන් ලක්ෂයකටත් අධික සෘජු හා වක්‍ර රැකියාවන්ගෙන් ගිරුවායේ ජනතාවගේ දුප්පත්කමට නැවතීමේ තිත තබන දිනය වැඩි ඈතක නොවන බව ඔවුන් දැන ගත යුතු ප්‍රධානම කරුණකි.මේ උදාවී ඇත්තේ අහස පමණක් නොව අභ්‍යවකාශය ද දිනිය යුතු හෝරාවකි. එහි උරුමය හම්බන්තොට ජනතාවට උදාකරදීමට චමල් රාජපක්ෂයන් පියවර ගත්තේය.මත්තල ගුවන් තොට ලංකාවේ දෙවන අන්තර්ජාතික ගුවන් තොටුපොළ වනවා සේම ලංකාවේ එවැනි ගුවන් කේන්ද්‍රස්ථානයක් ඉදිවන්නේ යටත් විජිත යුගයෙන් පසුව වීම විශේෂත්වයකි.සංචාරක කර්මාන්තයමත්තල ගුවන් තොටුපොළ ඉදිවීමත් සමඟම, දකුණේ සංචාරක කර්මාන්තයේ දියුණුව, ආයෝජන හා සංවර්ධන කලාප සංවර්ධනය මෙන්ම විවිධ වූ අපනයන නිෂ්පාදන ඇති කිරීම මඟින් හම්බන්තොට ආර්ථිකය විජයග්‍රහණය කරවීම ද අපේක්ෂා කැරේ. මේ දූරදර්ශී නායකයාගේ සේවය වරායට, ගුවන් තොටට පමණක් සීමාවූවක් නොවේ.කෘෂිකාර්මික නවෝදය මඟින් හම්බන්තොට දිසාව ස්වයංපෝෂිත කිරීමට කෙතට දියවර සැපයීමේ අටියෙන් එතුමන්ගේ දායකත්වය සහ මඟපෙන්වීම පසක් කරන සිහිවටන අතර රුපියල් මිලියන 6000 කට අධික මුදලක් වැය කොට හම්බන්තොට ඉදිකළ වෙහෙරගල ජලාශය මඟින් ගොවි පවුල් 5000 කට පමණ ප්‍රතිලාභ හිමිකර දෙමින් ඉඩම් අක්කර 12000 කට යල මහ දෙකන්නයේ ජලය සැපයේ.කුඹුරු අක්කර දහස් ගණනක් අස්වැද්දීමට හැකි පරිද්දෙන් මවුආර ජල යෝජනා ක්‍රමය ඇරැඹීමත්, වලස්මුල්ල ප්‍රාදේශීය ලේකම් කොට්ඨාසයට අයත් කැකිරිඕබඩ ජල ව්‍යාපෘතිය ක්‍රියාත්මක කිරීමත්, හුංගම කච්චිගල්ආර අමුණ, ආඳුපැලෑන අමුණ, උඩුකිරිවල වැව, අට්ටික්කාව අමුණ මෙන්ම උමා ඔය යෝජනා ක්‍රමය ද කැපී පෙනේ.හම්බන්තොට ගොවි රජවරුන්ගේ කෘෂිකාර්මික දැනුම ඉහළ නැංවීමට ද එතුමන් පියවර ගත්තේය.අලෙවි පහසුකම්මිද්දෙණිය පොල් පර්යේෂණ උපපොළ, මිරිජ්ජවිල සූරියවැව මාර්ගයේ නව මයුරපුර ප්‍රදේශයේ ස්ථාපිත කළ, පසු අස්වනු තාක්ෂණ මධ්‍යස්ථානය, වැලිගත්ත මාගම්පුර කෘෂි තාක්ෂණික හා ග්‍රාමීය විද්‍යා ආයතනය මෙන්ම ශ්‍රී ලංකා ඉතිහාසයේ ප්‍රථම වතාවට ගොවීන්ට කෘෂි තාක්ෂණික දැනුම ලබාදී සහතික පත්‍ර ඩිප්ලෝමාවක් පිරිනැමීම දක්වා සංවර්ධනය කොට හම්බන්තොටට කෘෂි විශ්ව විද්‍යාලයක පහසුකම් ලබා දුන්නේ ද එතුමන්ය.නියරක යන්න පුළුවන් ගිරුවායේ ගැමියාමේ මධ්‍යස්ථාන මඟින් සේවා හා පුහුණුව ලැබූ සූරියවැව ප්‍රදේශයේ ගොවි මහතකු හෙක්ටයාර 02 ක වගාවකින් වසර 1 1/2 ක කාලයකදී රුපියල් ලක්ෂ 16 ක සුවිසල් ආදායමක් ලබා ඇත.කෘෂිකර්මාන්තයෙන් ලැබෙන අස්වනු සහ අනෙකුත් නිෂ්පාදන අලෙවියට අවැසි පහසුකම් සැපයීම ද කැපී පෙනේ.පන්නෙගමුව, සූරියවැව, ගොන්නෝරුව, කිරින්ද, හා අම්බලන්තොට යන ප්‍රදේශයන්හි සති පොළ අංග සම්පූර්ණව සංවර්ධනය කිරීමත්, තිස්සමහාරාම අපනයන සමාගම මඟින් ප්‍රදේශවාසී ජනතාවගේ නිෂ්පාදන අලෙවියට අවශ්‍ය මාර්ග විවර කර දීමත්, මීගහජඳුර දිමුතුගම කෘෂි අපනයන ගම්මානයක් ඇති කොට පර්යේෂණ ව්‍යාපෘතියක් ලෙස ක්‍රියාත්මක කොට ලද සාර්ථකත්වය මත එම නිපැයුම් ජපානය වැනි රටවලට අපනයනය කිරීමට සැලසුම් කිරීම මෙන්ම එතුමන් විසින් බිහිකළ ‘අපනයන ගම්මාන’ සංකල්පය ක්‍රියාවට නංවමින් කටයුතු කළේ හම්බන්තොට වරාය හා මත්තල ගුවන් තොටුපොළ ඉදිවීමෙන් ඇතිවන අපනයන අවස්ථා කලකට පෙර හඳුනාගත් බැවිනි.ස්වාභාවික සම්පත් හා පරිසර අලංකරණය යටතේ පේරාදෙණිය උද්භිද උද්‍යානය වැනි සෞන්දර්යාත්මක, ජෛව විද්‍යාත්මක මෙන්ම අධ්‍යාපනික වටිනාකමකින් යුත් උද්‍යානයක් මිරිජ්ජවිල ස්ථාපිත කිරීම බටඅත කෘෂි තාක්ෂණික උද්‍යානයක් ඇති කිරිම, වෙරලාශි‍්‍රත කඩොලාන සංවර්ධන ව්‍යාපෘතීන් දියත් කිරීම මෙන්ම හම්බන්තොට ජනතාවට සොබාදහමින් ලද අසිරිමත් දායාදයක් වන සූරියවැව - මදුනාගල උණුදිය පොකුණු සංවර්ධනය කොට වඩාත් දැකුම්කළු ප්‍රදේශයක් බවට පත්කිරීම මෙන්ම එය අනාගත පරපුරට උරුම කර දීම ද එතුමන් කළ තවත් අනාගත ආයෝජනයකි.සූරියවැව ඉදිවන අන්තර්ජාතික ක්‍රීඩාංගණය ද මේ දෑහිතකාමී මිනිසාගේ තවත් සංකල්පයකි.එළැඹෙන ලෝක කුසලාන තරගාවලියේ තරග රැසක්ම මෙහි පැවැත්වීමට චනටමත් කටයුතු යොදා ඇත.එදා ප්‍රවීණ ක්‍රිකට් විස්තර විචාරකයකු වන පේ‍්‍රමසර ඈපාසිංහ කීවේ සනත් ජයසූරිය ලෝක කුසලානය වෙනුවෙන් ලෝඩ්ස් ක්‍රීඩා පිටියට ඉහළින් හයේ පහරක් එල්ල කළ ආකාරය ගැනය.හම්බන්තොට සූරියවැව අන්තර්ජාතික ක්‍රීඩාංගණයට ඉහළින් තිලකරත්න ඩිල්ෂාන් හයේ පහරක් එල්ල කරන පුවත ඔහු ක්‍රීඩා ලෝලීන්ට අනාගතයේ දිනෙක අභිමානයෙන් පවසනු ඇත. ඒ අභිමානය ගිරුවායට උරුම කර දුන්නේ ද චමල් රාජපක්ෂයන්මය.ධීවර ආම්පන්නඑසේම හම්බන්තොට ධීවර ජනතාවට සහනදායි පදනම මත විශාල බෝට්ටු, දැල් හා ආම්පන්න ලබාදීමෙන් නොනැවතුණු ඔහු හම්බන්තොටට තොග සහ සිල්ලර මාළු වෙළෙඳපොළක් සහ විවේකාගාරයක් මෙන්ම අයිස් නිෂ්පාදනාගාරයක් ද හිමි කර දුන්නේය.වැලිපටන්විල හා ගොඩවාය ධීවර නැංගුරම් පොළ දෙකක් ඉදි කිරීම ද, සුනාමියෙන් විනාශයට පත් කිරින්ද ධීවර වරාය යළි සාර්ථකව පවත්වාගෙන යා හැකි පරිදි කඩිනමින් සංවර්ධනය කිරීමද, කුඩාවැල්ල ධීවර වරාය ඉදිකිරීම, කළමැටිය ධීවර වරාය ආරම්භ කිරීම, මිරිදිය ධීවරයින්ට අවශ්‍ය පහසුකම් ලබාදීම මෙන්ම ධීවර කර්මාන්තයේ නිරත වන්නන්ගේ පවුල්වල දරුවන් වෘත්තිය පුහුණුවට යොමු කිරීම සඳහා ධීවර ගම්මාන ආශි‍්‍රතව බඳගිරිය වෘත්තීය පුහුණු මධ්‍යස්ථානය ඇරැඹීමට කටයුතු කළේ ජනතා ඉල්ලීම් වලට මුල් තැන දෙන නායකයකු බව හම්බන්තොට පුරවැසියනට පසක් කරවමිනි. හම්බන්තොට දිස්ත්‍රික් සංවර්ධන කමිටුවේ සභාපතිවරයා වශයෙන් තිස්සමහාරාමය, හම්බන්තොට නව නගරය, වීරකැටිය අඟුණුකොලපැලැස්ස, අම්බලන්තොට, සූරියවැව මෙන්ම වලස්මුල්ල, ලුණුගම්වෙහෙර, බෙලිඅත්ත, තංගල්ල හා කිරින්ද ඇතුළු නගර රාශියක් සංවර්ධනය කිරීමට ද එතුමා පියවර ගත්තේය.එමෙන්ම දිස්ත්‍රික්කයේ නිවාස වලින් 92% කට දැනටමත් රන් එළිවැට විදුලි යෝජනා ක්‍රමය යටතේ රුපියල් ලක්ෂ 1600 ක වියදමින් විදුලිය සපයාදී ඇති අතර 2010 අවසන් වන විට දිස්ත්‍රික්කයේ සෑම නිවෙසක්ම විදුලිය එළියෙන් ආලෝකමත් වනු ඇත.දිසාවේ සියලුම ප්‍රධාන මාර්ග කාපට් ඇතිරීම ද ග්‍රාමීය මාර්ග වලින් 90% කට පමණ කොන්ක්‍රීට් අතුරා ඉතිරි මාර්ග මේ වසරේදී සංවර්ධනය කිරීමට ද කටයුතු යොදා ඇත.කෙතට දියවර සැපයීම මෙන්ම හම්බන්තොට පානීය ජල අවශ්‍යතාවෙන් 85% ක්ම දැනටමත් සපුරා ඇති අතර ඉතිරිය සම්පූර්ණ කිරීමේ කඩිනම් වැඩසටහනක් දැන් ක්‍රියාත්මක වෙයි.ගිරුවායේ ජනතාවගේ දිය පිපාසය සංසිඳුවන්නට කටයුතු කරන අතර පොල් අතු සෙවිලි කළ පැල්පත් වෙනුවට ස්ථිර නිවාස ලබාදීමේ අරමුණින් දියත් කළ ‘ජන උදාන ගම්මාන’ නිවාස ව්‍යාපෘතිය මඟින් සෙත සැලසුණු හම්බන්තොට ජනතාව මෙපමණෙකැයි කිව නොහැක.වෘත්තීය පුහුණුවසිය 67 වැනි ජන්ම දිනය වෙනුවෙන් අරඹන ලද නිවාස 67 ක් ඉදිකිරීමේ ‘කුසුම් නිවාස ව්‍යාපෘතිය’ මඟින් දැනටමත් රුපියල් ලක්ෂ 4.5 ක වටිනාකමින් යුතු නිවෙස් 15 ක් ජනතා අයිතියට පවරා තිබේ.හම්බන්තොට අධ්‍යාපන හා වෘත්තීය පුහුණු ක්ෂේත්‍රයට ද ඔහු කළ මෙහෙය මහත් ය.සුචි ජාතික පාසල, බෙලිඅත්ත රුහුණු විජයබා පාසල යන විදුහල් අලුතින්ම ඉදිකිරීම මෙන්ම ඒවාට අවශ්‍ය භෞතික හා මානව සම්පත් ලබාදීම ද නාකුළුගමුව ගාමිණී මහ විදුහල, කිරින්ද මුස්ලිම් විදුහල, ලුනම මහා විද්‍යාලය, හම්බන්තොට සහිරා විදුහල ඇතුළු පාසල් රැසක් නවීකරණය කිරීම මෙන්ම, උග්‍ර ගොඩනැගිලි හිඟය හේතු කොට දෙවරු ක්‍රමයට පන්ති පැවැත්වූ සූරියවැව ජාතික පාසලට අවැසි අංග සම්පූර්ණ ගොඩනැගිලි පහසුකම් ලබාදී සාමාන්‍ය ක්‍රමයට පන්ති පැවැත්වෙන පාසලක් බවට පත් කිරීමේ පූර්ණ ගෞරවය හිමි වනුයේ ද චමල් රාජපක්ෂයන්ටය.සැමට අධ්‍යාපනය‘සැමට අධ්‍යාපනය’ යන්න යථාර්ථයක් බවට පත් කෙරෙමින් ඈත ගම් දනව්වල හෙට පිපෙන දරුවන්ගේ අනාගත සිහින මල්ඵල ගන්වන්නට එතුමන් ශක්තියක් විය.සාමාන්‍ය පෙළ සමත්ව, උසස් පෙළ විභාගයෙන් ජය ලැබ විශ්ව විද්‍යාලයට යාමේ බලාපොරොත්තුව සැබෑවක් කරවන්නට සිය පියාණන් වූ ඩී. ඒ. රාජපක්ෂ මැතිතුමාගේ අනුස්මරණ පදනම හරහා ඇරැඹි ‘සිසුර අධ්‍යාපන ශිෂ්‍යත්ව‘ වැඩසටහනෙහි මහිමයෙන් දහස් ගණනක් හම්බන්තොට දරුවන්ට විශ්ව විද්‍යාල වරම් ලබාදීමට එතුමා සමත් ව ඇත.පාසල් හැර යන තරුණ තරුණියන් රටට දැයට වැඩදායි පිරිසක් ලෙස ඵලදායි කටයුත්තකට යෙදවීම මෙන්ම ඔවුන්ගේ වෘත්තීය දැනුම ඉහළ නංවමින් කුසලතා වර්ධනය කිරීම සඳහා දෙබරවැව පරිගණක මධ්‍යස්ථානය, වීරවිල ඇරැඹි චමල් රාජපක්ෂ කාර්මික විද්‍යාලය වැනි පරිගණක මෙන්ම වෘත්තිය පුහුණු නිකේතන මඟින් අවස්ථාව උදා වී ඇත.දිසා රෝහලක්ව පැවැති හම්බන්තොට රෝහල මූලික රෝහලක් බවට පත් කරමින් ඊට අවශ්‍ය සියලු අවශ්‍යතා සපුරාලමින් වෛද්‍යවරු සිව්දෙනකුගෙන් පමණක් සේවාව සැපයූ හම්බන්තොට රෝහලේ අද වන විට වෛද්‍යවරු 170 ද ඉක්මවමින් සේවය ඉහළ නැංවීමත් ඔවුනට අවශ්‍ය නේවාසික පහසුකම් සපුරාලීම ද සෞඛ්‍ය අංශය වෙනුවෙන් කළ සේවාවන්ගෙන් සමහරකි.මේ හැරුණු විට කිරින්ද නව ග්‍රාමීය රෝහල ඉදිකිරීම, දෙබරවැව, අම්බලන්තොට, ලුණුගම්වෙහෙර, සූරියවැව, බැරගම යන රෝහල් නවීකරණය කිරීම මෙන්ම හම්බන්තොට අංගසම්පූර්ණ නව හෙද විදුහලක් අරඹමින් වසරකට හෙද හෙදියන් 200 කට අධික පිරිසකට පුහුණුව ලබාදීමට කටයුතු යෙදීම ද සඳහන් කළ හැක.සාධාරණත්වයහම්බන්තොට ජනතාවට නීතිය ඉදිරියේ සාධාරණත්වය, යුක්තිය ඉටුකරදීමේ අභිලාෂයෙන් ඉදිකළ අධිකරණ සංකීර්ණය ද, තිස්සමහාරාම මහේස්ත්‍රාත් අධිකරණය සඳහා නව ගොඩනැගිලි සංකීර්ණය ද එතුමාගේ සේවාවන්ගේ මංසලකුණු වෙයි.හම්බන්තොට කාර්මික ක්ෂේත්‍රයට ද ඔහු ලබා දුන් දේ බොහෝය. දැනට ඉදිවෙමින් පවතින තෙල් පිරිපහදු මධ්‍යස්ථානය මඟින් ප්‍රදේශයට විශාල ලෙස රැකියා අවස්ථා මෙන්ම ආර්ථික වාසි ද සැලසෙනු ඇත.වීරවිල අරඹන ලද ඇඟළුම් කර්මාන්ත ශාලාවේ හා හම්බන්තොට කාර්මික උද්‍යානවල ප්‍රතිඵල ජනතාවට ලැබෙනුයේ ඉදිරි වසෙර්ය.කුරිරු යුද්ධයෙන් ආතුරව තිබූ දේශයේ ආර්ථිකය සමෘද්ධිමත් කිරීමේ ශාන්තිකර්මය දකුණේ හම්බන්තොටින් අරඹන්නට පුරෝගාමී මෙහෙවරක යෙදෙන්නට චමල් රාජපක්ෂ මහතා සමත් වී ඇත. ඒ ගුණවත්, නැණවත්, ඔදවත්, තෙදවත්, බවින් මෙන්ම ජවසම්පන්න පරිණත නායකයා ඔබ අතරය.සටහන සහ සේයාරූ විචිත්‍ර චින්තක ගුණසේකර</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=ab1004042</link>
    <topic>හිරු ඔබේ දොරකඩටම ඇවිත්...! දොර කවුළු විවර කරන්න</topic>
    <author>ගම්පහ පුරවැසියෙක් කසුරි</author>
    <content>ගිරුවායේ හද ගැස්ම චමල්හිරු ඔබේ දොරකඩටම ඇවිත්...! දොර කවුළු විවර කරන්නතරුණයො වැඩිහිටියන්ට සලකන්ඩ ඕනෑ වැඩිහිටියො තරුණයන්ට අවස්ථාව දෙන්න ඕනෑමෙය රුවන්පුරයේ අභිමානය පෙන්වන මැතිවරණයක්මට ඕනෑ හොඳම, අවංක දේශපාලනඥවරියක් වෙන්නයිතුනෙන් දෙකේ බලයක් ඉල්ලන්නෙ රට සංවර්ධනය කරන්නයිවැඩට හපන්, නැණවතුන් පමණක් පාර්ලිමේන්තුවට යවමුඅනුරාධපුරේ ජය නිලටයි මෙදා කිරුළ අපටයිඉතින් දොර කවුළු විවර කරන්න. හිරු ඔබේ දොරකඩටම ඇවිත්. බලන්න හිමිදිරි හිරු කිරණ දොර කවුළුවලින් ගලා එන අසිරිය. මොනතරම් ආශ්වාදජනකද!ගම්පහ අන්ධකාරයේ නොතිබුණු බව ඇත්තයි. ඒත් හිරු පායා තිබුණේ නැහැ. හිරු පායන්න හොඳම ප්‍රදේශයයි. එහෙත් හිරු නොසිටි ප්‍රදේශයේ දොර කවුළු වැසී ගිහින් තිබුණා.මිතුරනේ දැන් ඉතින් දොර කවුළු විවර කරන්න... බැසිල් ඔබේ දොරකඩටම ඇවිත්. මේ කවුළු පියන්පත් විවර කරන්න සුදුසුම කාලයයි.ඔබ බලා සිටියේ හිරු පායන තුරු... ඔබේ නිවෙසට යන එන පාර බලා සිටියේ බැසිල් එනතුරු.. මෙන්න බැසිල් ඇවිල්ලා හිරුත් සමඟ.. පාර කාපට් වෙලා. හිරුට ස්තුති වේවා බැසිල් කැන්දාගෙන ආවාට.කාපට් පාරවල් උඩින් පොඩි උන් ඉස්කෝලෙ යනවා. හෙල්ලෙන්නෙ නැති බස්වල... වෑන්වල.. මෝටර් සයිකල්වල “ආඩම්බර වෙලා”... පුංචි බට්ටිච්චො පුංචි ළමයින්ට කිව්වා..”ඔව්.. අපි ආඩම්බරයි... බැසිල් අංකල් ලංකාවෙ කොහේවත් නොගිහින් ගම්පහට ඇවිල්ලා...””බැසිල් අංකල් ඇවිල්ලා නෙමෙයි.. හිරු පායලා.. පේන්නෙ නැද්ද තුරු මුදුන්වල මල් පිපිලා... මෙච්චර කල් පිපෙන්න බලාගෙන හිටපු මල් මෙන්න පිපිලා...”ඉතින් ඇයි මෙච්චර කල් පිපෙන්න බලාගෙන හිටපු මල් පොහොට්ටු පිපුණේ නැත්තේ..?””හිරු නැතුව කොහොමද මල් පිපෙන්නේ..? හිරු එබිකම් කරන කොට තමයි මල් පිපුණේ... බැසිල් ගම්පහට එබිකම් කරන කොට තමයි ගම්පහ ගුවන් පාලම ඉවර වුණේ. හිරු පායන කොට කොච්චර දේ වෙන්ඩ පුළුවන්ද... මල් කැකුළු දිග හැරෙනවා... පිනිකැට දිලිසෙනවා... කුරුල්ලො ගීත ගායනා කරනවා.. නිල්පාට ආකාසෙ පෙනෙන්ඩ පටන් ගන්නවා.. ලිපේ ගිනි මෙලවෙනවා... ගොවියො කුඹුරට යනවා... කොච්චර දේවල් වෙන්ඩ පුළුවන්ද... මුළු ලෝකෙම හිනැහෙන්ඩ පටන් ගන්නවා... එක රිද්මයකට...හිරු පායන කොට එච්චර දේවල් වුණාද? බැසිල් ආවට පස්සෙත් හුඟාක් දේවල් වුණා...පාරවල් කාපට් වුණා.. පාරවල් පළල් වුණා.. මිනිස්සු ඇත්තටම නින්දෙන් අවදිවෙලා වාගෙ වැඩකරන්ඩ පටන් ගත්තා... හරියට හදිස්සියෙන් මල් පිපෙනවා වාගෙමයි හදිස්සියෙන් ගම්පහ දිස්ත්‍රික්කයම පිපෙන්ඩ පටන් අරගෙන... ආකහේ නියං පාට නැතිවෙලා ගිහින් පොද වැස්ස වගේම මොර සූරන වැසි වැටෙන්ඩ පටන් ගත්තා. අනික් පළාත්වල මිනිස්සු කිව්වා ගම්පහට වසන්තය ඇවිල්ලා කියලා.. අපි කිව්වෙ ගම්පහට වාසනාව ඇවිල්ලා කියලා.. නෑ.. අපි කිව්වෙ ගම්පහට හිරු පායලා කියලා..ගම්පහ මිනිස්සුන්ගෙ ප්‍රාර්ථනා නොතිබුණා නෙමෙයි.. තිබුණා.. ඒත් ඒවා අහුමුළුවලට වෙලා හැංගිලා හිටියේ.. අත දෙන්න.. උණුසුම දෙන්න හිරු රශ්මිය නැති හෙයින්.. ප්‍රාර්ථනා නොපිපී තිබුණා... පිපෙන්න බැරි පොහොට්ටුවකින් ඇති වැඩේ මොකක්ද.. පුස් කකා ඔහේ තිබුණා.පුස්කාපු මුහුණුවල සිනාවක් තිබුණේ් නැහැ.. හරියට නොපිපී පුස්කකා තිබුණු මල් පොහොට්ටු වගේම තමයි.පැණි කුරුල්ලො එහෙ මෙහෙ ගියේ පැණි ටිකක් හොට අග්ගිස්සෙ ගාගන්ඩ.. කෝ ඒකටත් ඉඩක් ලබුණේ් නැහැ..ඒත් හදිස්සියෙම මල් පිපුණා.. පැණි පිරුණා.. “බැසිල් ගම්පහට ඇවිත්” පැණි කුරුල්ලෝ කිව්වා.”දැන් ඉතින් වැඩ පටන් ගනිල්ලා අපි වගේ”කඩි ගුලක් පැත්තෙන් ඇහුණා.. පාරවල් වැහුණා.. පස්ගොඩවල්.. ගල් ගොඩවල් පිරුණා.. පාරවල් හැදුණා.. කාපට් වැටුණා.. කම්මැලිකමින් හිටපු පාරවල් ඇඟමැලි කඩා අවදිවුණා.. ඇත්ත තමයි.. ළමයි මිනිස්සු පාරවල් දිගේ නොසෙල්වී යන්ඩ පටන් ගත්තා.. බස්වල හිටගෙන ගියත් ගැස්සුණේ නැහැ. ගැබිණි මවුවරු දෙවියන්ට ස්තුති කළා.. ඇකයේ නිදා සිටි දරුවන් ගැස්සිලා අවදි වී කෑ ගැසුවේ නැහැ..මොකක්ද මේ ආශ්චර්යය..?සියනෑවේ දොරකඩට බැසිල් ඇවිත්.. අත්තනගලු ඔය නැවතී බලා සිටිනවා..”මගෙන් වැඩක් අර ගනිව් ගනිව්කිය කියා ඔහේ යනවා”දන්න දා ඉඳලා ඒක තමයි වුණේ.. සියනෑවේ ගම්මාන මැද්දෙන් අත්තනගලු ඔය මුහුදට ගලාගෙන ගියා. දැන් අත්තනගලු ඔයත් නැවතිලා බලාගෙන ඉන්නවා...”බැසිල් ඇවිත්.. මගෙනුත් වැඩක් ගනීවි”අත්තනගලු ඔය වැටකෙයා පඳුරු අස්සේ සිටි කොරවක්කන්ට කිව්වා.. කොරවක්කො උස් හඬින් කෑගහලා මේ පණිවිඩය ගමට අරගෙන ගියා.”බැසිල් ඇවිත්.. අන්න ගිහින් බලාපල්ලා දැනටමත් වැඩ පටන් අරගෙන.. කියලා වැඩක් නෑ.. නියමයි”මයින් ජෝඩු ජෝඩු නගරය පැත්තට පියාඹාගෙන ගියා. මයින්නු පස්සෙ කොක්කු රෑන් රෑන් ගියා.. බිමින් මිනිස්සු ගියා.. උඩින් කුරුල්ලො ගියා..”විශ්වකර්මයා ඇවිල්ලා.. කුරුල්ලො කුරුල්ලන්ට කිව්වා.. මිනිස්සු මිනිස්සුන්ට කිව්වා..”මෙන්න මෙහෙම තමයි යාළුවනේ වැඩක් කරන්නේ..”කඩියෙක් කූඹියකුට කිව්වා.මේක පළාත් සභාවට.. මේක නගර සභාවට.. මේක මහාමාර්ග දෙපාර්තමේන්තුවට.. මේක ගම්පහට.. මේක මීරිගමට.. මේක කටානට.. මේක ප්‍රාදේශීය සභාවට. මේක නගර සභාවට..”මෙච්චර කල් තණකොළ පෙත්තෝ එක එකා පිට වගකීම් පවරමින් නිකම්ම හිටියා.. අඩුම තරමින් සිංදු කිය කියා නැටුවෙවත් නෑ. . එක එකාට බෝලෙ පාස් කෙරුවා.”ඔන්න බැසිල් ඇවිත් හිරුත් පායලා”තණ කොළ පෙත්තො රස්නයට ගැහෙන්ඩ පටන් ගත්තා.. කූඹි රෑන් රෑන් ගුල්වලින් ඇවිල්ලා.. කඩි පේළි පේළි පෙරහැරේ එනවා.. උදලු සවල්, මිටි, බැකෝ, ට්‍රැක්ටර් ඔක්කෝම අරගෙන.නගර නිර්මාණය වෙනවා... ගම් හැදෙනවා.. ගම් නියම්ගම් නගර හැදෙනවා කියන්නේ ජීවිතය නිර්මාණය වෙනවා කියන එක.. එහෙම බලපුවාම ගම්පහ දිස්ත්‍රික්කයට ජීවිතයක් ලැබිලා. මෙතෙක් කල් ජීවිතයක් තිබුණේ නැහැ. පණ විතරක් තිබුණා. දැන් ජීවිතයක් නිර්මාණය වෙනවා.. ජීවිතයේ පොපියන චමත්කාරය පොද වැස්සක් වගේ හැම තැනින්ම වැටෙන්ඩ පටන් අරගෙන.. බියගම, කැලණිය, දොම්පේ, කටාන, මීගමුව, ජාඇල, වත්තල මේ හැම තැනකටම හිරු පායලා.. හිරුත් එක්ක බැසිල් ඇවිල්ලා...”බැසිල් අංකල්.. ස්තුතියි.. අපි දැන් හෙල්ලෙන්නෙ නැතුව ඉස්කෝලෙ යනවා”ඉස්කෝලෙ ළමයි කිව්වා..”නියමයි.. දැන් මිනිස්සු බැණ බැණ ඉන්නේ නැහැ.. හිනාවෙනවා.. ගම්පහ දිස්ත්‍රික්කයම එකම හිනාවකින් පිරිලා ඉතිරිලා ගිහින්.. නියමයි බැසිල් මහත්තයා”වැඩ කරන ගමන්ම කූඹි රෑනක් කිව්වා..”තණකොළ පෙත්තනේ දැන්වත් වැඩකරපල්ලා.. අඩුපාඩුම දැක දැක ඉන්නෙ නැතුව“මීමැස්සෝ, තණකොළ පෙත්තන්ට කිව්වා. එහෙම කිව්වත් සමහර තණකොල පෙත්තෝ තාමත් එකා දෙන්නා කුටු කුටු ගගා විවේචනය කර කර ඉන්නවා.. “ඒක ඉතින් තණකොල පෙත්තන්ගේ ජන්ම පුරුද්ද” රන් කුඹල්ලු කිව්වා. උන් ගිනිරාමෙට ගෙවල් හදනවා.”බැසිල් මහත්තයා නියමයි””බැසිල් අංකල්.. ඔන්න අපේ ඉස්කෝලෙටත් පංති කාමරයක් ඕනෑ..”පුංචි එවුන් හිනාවෙවී කිව්වා.. හිරු පායලා.. මල් පිපිලා.. කවුරුත් වැඩ පටන් අරගෙන.. ඉල්ලීම් එක පිට එක පෝළිම් ගැහෙනවා.. වැඩක් කෙරෙන කොට එහෙම තමයි..”අනේ වාසනාවන්”ආච්චි කෙනෙක් සීයා කෙනකුට කිව්වා.”බේතක් හේතක් ගන්ඩවත් දැන් කරදරයක් නැතුව යන්ඩ පුළුවන්””බොලං.. ගම්පහට හදිස්සියෙන් ඉර පායලා””නෑ අත්තම්මේ වෙන කොහේවත් නොගිහින් බැසිල් අංකල් ගම්පහට ඇවිල්ලා”පුංචි මිනිපිරියක් කිව්වා.ගම්පහ පුරවැසියෙක් කසුරි</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=ab1004041</link>
    <topic>තරුණයො වැඩිහිටියන්ට සලකන්ඩ ඕනෑ වැඩිහිටියො තරුණයන්ට අවස්ථාව දෙන්න ඕනෑ</topic>
    <author>සාකච්ඡා කළේ චන්දන බණ්ඩාර</author>
    <content>ගිරුවායේ හද ගැස්ම චමල්හිරු ඔබේ දොරකඩටම ඇවිත්...! දොර කවුළු විවර කරන්නතරුණයො වැඩිහිටියන්ට සලකන්ඩ ඕනෑ වැඩිහිටියො තරුණයන්ට අවස්ථාව දෙන්න ඕනෑමෙය රුවන්පුරයේ අභිමානය පෙන්වන මැතිවරණයක්මට ඕනෑ හොඳම, අවංක දේශපාලනඥවරියක් වෙන්නයිතුනෙන් දෙකේ බලයක් ඉල්ලන්නෙ රට සංවර්ධනය කරන්නයිවැඩට හපන්, නැණවතුන් පමණක් පාර්ලිමේන්තුවට යවමුඅනුරාධපුරේ ජය නිලටයි මෙදා කිරුළ අපටයිතාරුණ්‍යයට හෙටක් සංවිධානයේ සභාපති හම්බන්තොට එජනිස අපේක්ෂක නාමල් රාජපක්ෂ* ඔබ දේශපාලනයට පිවිසීමට තීරණය කළේ ඇයි?ඇත්තටම එකක් එය මගේ කුඩා කාලයේ සිට තිබු බලාපොරොත්තුවක්. ඊළඟට හම්බන්තොට දිසාවේ ජනතාවගේ ආදරණිය නායකයා වන මගේ පියා, ජනාධිපතිතුමා ලෙසින් පත් වීමත් සම¼ඟ නිතර දෙවේලේ ජනතාව මුණ ගැසීමට නොලැබීමේ තත්ත්වයක් ඇති වුණා. එයට විකල්පයක් අවශ්‍ය වුණා. මගේ පියා මේ දිස්ත්‍රික්කයේ ජනතාව සමඟ හැදිලා වැඩිලා නොයෙක් ප්‍රශ්නවලින් තැලිලා පොඩිවෙලා මේ පළාතේ ජනතාව සමඟ ජීවත් වුණේ.ජනාධිපතිතුමා පාර්ලිමේන්තු මන්ත්‍රීවරයෙක්, ඇමැතිවරයෙක්, අගමැතිවරයෙක් විදියට මේ පළාතේ ජනතාව සමඟ හරිම බැඳීමකින් ජීවත් වුණේ. එතුමා අගමැතිවරයාගේ සිට ජනාධිපතිතුමා වීම සමඟම රාජකාරි අධික වීම නිසා මේ පළාතේ ජනතාවට එතුමා නිතර මුණගැසීමේ අවස්ථාව අවම වුණා. ඒ තත්ත්වය මත ජනතාවගේ ගැටලු කියන්න කෙනෙක් අවශ්‍යයි. අදටත් හම්බන්තොට ජනතාවට ජනාධිපතිතුමා පෙනෙන්නේ ජනාධිපතිවරයෙක් විදියට නෙමෙයි. පරණ මහින්ද මහත්තයා විදියටයි. එතුමාට හම්බන්තොට ජනතාව දක්වන සුහදතාව දිගටම එක ලෙස තබා ගත යුතුයි. ඒ මගේ උත්සාහය ගොඩක් දුරට සාර්ථක වෙලා තිබෙනවා.ඒ වගේම මම පෙර පාසල් ගියේ හම්බන්තොට. ඊළඟට හැම පාසල් නිවාඩුවක්ම ගත කළේ මේ පළාතේ. ඒ නිසා අදටත් මම මේ හැම තැනම ඇවිදිනවා. ඒ නිසා මගේ පළාතට සේවයක් කරන්නයි මම දේශපාලනයට ආවේ.* ඔබ දේශපාලනයට එන්නට පෙර ඒ ගැන කී වාරයක් සිතා බැලුවා ද?මම ඔබට කිව්වා මගේ කුඩා කාලයේ පටන්ම දේශපාලනය කරනවා කියන මතයේ සිටියා. නමුත් දේශපාලනය කරන කාලය තමයි ප්‍රශ්නය බවට පත් වෙලා තිබුණේ. උසස් අධ්‍යාපනය නිම කිරීමට පෙර දේශපාලනය කරනවා ද අධ්‍යාපනය අතරතුර දේශපාලනය කරනවා ද කියන දෙය ගැනයි මම හිතමින් සිටියේ. මම දැනට ලන්ඩන් එල්එල්බී උපාධිය අවසන් කැර තිබෙනවා. නීති විද්‍යාලයේ පළමු වසර අවසන්. ඉතින් දේශපාලනයට පිවිසීමට හොඳම කාලය මෙය බව මම තේරුම් ගත්තා.* දේශපාලන ක්ෂේත්‍රයට තරුණයන්ගේ හිඟයක් තිබෙනවා කියා ඔබ හිතනවා ද?අපේ රටේ මීට කලකට පෙර නම් තරුණයන්ගේ හිඟය දේශපාලන ක්ෂේත්‍රයේ තිබුණා. නමුත් මෙවර මහ මැතිවරණයට රටේ හැම දිස්ත්‍රික්කයකින්ම තරුණයන් ඉදිරිපත්ව සිටිනවා. ඔවුන් බොහෝ දෙනෙක් තරුණ ජවය සමඟ පාර්ලිමේන්තුවට ඒවි. ඒ නිසා අනාගතයේදී මේ රටේ තරුණ දේශපාලනඥයන් බිහි වේවි.ඒ නිසා තරුණයන්ගේ දේශපාලන ක්ෂේත්‍රයේ හිඟය නැති වේවි.* ඔබ තාරුණ්‍යයට හෙටක් සංවිධානය බිහි කළේ ඔබට දේශපාලනයට ඒමට පාලමක් ලෙස යොදා ගැනීමට ද?මට ඒ සංවිධානය හරහා දේශපාලනයට ඒමට අවශ්‍යතාවක් තිබුණේ නැහැ. මට එය දේශපාලනයට ඒමට පාලමක් ලෙස යොදා ගැනීමට අවශ්‍ය වුණා නම් මේ සංවිධානය බිහි කරන්නේ හම්බන්තොට දිසාව කේන්ද්‍ර කරගෙනයි.මගේ පියා ජනාධිපතිවරයෙක් ඒ නිසා මට දේශපාලනයට ඒමට එවැනි සංවිධාන අවශ්‍ය නැති බව ඕනෑම කෙනකුට තේරෙනවා. නමුත් මට අවශ්‍ය වුණේ තාරුණ්‍යයට හෙටක් සංවිධානය හරහා පළපුරුද්දක් ලබා ගැනීමට පමණයි. ඒ හරහා ලැබු අත්දැකීම් නිසා මගේ දේශපාලන ගමන ශක්තිමත් වී තිබෙනවා. මේ රටේ හෝ ආසියාවේ නැහැ තරුණ සංවිධාන හදාගෙන සමාජ අත්දැකීම් ලබා ගෙන දේශපාලනයට පැමිණි පුතුන්. නමුත් මට ඒ පන්නරය ලැබී තිබෙනවා.* එතකොට ඔබ නිල් බළකාය බිහි කළේ ඇයි?නිල් බළකාය ඇත්තටම දේශපාලන අරමුණකින් බිහි කළේ. මේ රටේ පක්ෂ දේශපාලනය එපා වී සිටි තරුණයන්ට දේශපාලන නවාතැනක් බවට නිල් බළකාය පත් වුණා. මේ රටේ තරුණයන් දේශපාලනීකරණය විය යුතුයි. එහෙම නොවෙනවානම් එය තරුණයන්ට වන අසාධාරණයක්. වර්තමානයේ අප දකින්නේ සමහරුන්ගේ පටු අරමුණු වෙනුවෙන් තරුණයන්ගේ ජවය ශක්තිය යොදා ගන්නා ආකාරයයි. නමුත් අපිට අවශ්‍ය රටේ සංවර්ධනය උදෙසා පැහැදිලි අරමුණක් ඇතිව තරුණයා දේශපාලනීකරණය කිරීමයි. ඒ වෙනුවෙන් තමයි නිල් බළකාය බිහි කළේ.* ඔබ තරුණයකු හැටියට පවතින දේශපාලන ක්‍රමය ගැන හිතන්නේ කොහොම ද?පවතින දේශපාලන ක්‍රමයේ වෙනස් විය යුතු බොහෝ දේ තිබෙනවා. දේශපාලනය දූෂණ, වංචා සහ භීෂණකාරී තත්ත්වයන්ගෙන් මිදිය යුතුයි. ඒ වෙනුවෙන් සිදු කළ යුතු දේවල් වහාම සිදු කළ යුතුයි.* අවංක චේතනාවෙන් දේශපාලනයට එන බොහෝ දෙනා දේශපාලනයට පැමිණීම සමඟ ජරාජීර්ණ වෙන බවට මතයක් තිබෙනවා. ඔබට එය දැනෙන්නේ කොහොමද?ඔබ කියන විදියේ මතයක් සමාජයේ තිබෙනවා ය කියන දෙය එක්තරා සත්‍යයක් තමයි. හැබැයි දේශපාලනඥයා ජරාජීර්ණ වීමට හේතුව සොයා බැලිය යුතුයි. මම හිතන විදියට අමාත්‍යාංශ ලේකම්වරු මීට වඩා ශක්තිමත් කළ යුතුයි. ඊළඟට දේශපාලනයට පැමිණෙන අය තුළ මේ රට ගැන හැඟීමක් තිබිය යුතුයි. රාජ්‍ය ආයතන ගැන හැඟීමක් තිබිය යුතුයි.විශේෂයෙන්ම දේශපාලනඥයන්ගේ සහ ඔවුන් වටා සිටින පිරිස්වල ආකල්පමය වෙනසක් සිදු වුවහොත් අවංකව දේශපාලනය කිරීමට හැකියාව තිබෙන පිරිසක් බිහි වේවි. අවංක දේශපාලන චරිත හැමදාම ජනතාව අතර බැබලෙනවා. එය දේශපාලනඥයන් වටහා ගත යුතුයි.* ඔබ හිතන විදියට ඊළඟ කැබිනට් මණ්ඩලයේදී තරුණ අදහස්වලට නියෝජනය වීමට ඉඩක් ලැබේවි ද?පැහැදිලිවම ඉඩක් ලැබේවි කියා මා විශ්වාස කරනවා. ඒ විතරක් නෙමෙයි මේ රටේ රාජ්‍ය ආයතනවල පවා දැනට වඩා තරුණයන්ට වැඩ කොටසක් කිරීමට ඉඩකඩ ලැබේවි.* ඔබ දේශපාලනය කිරීම ඔබේ තරුණ පෞද්ගලික ජීවිතයට බාධාවක් කියා හිතෙන්නේ නැද්ද?නැහැ මට එහෙම හිතෙන්නේ නැහැ. පෞද්ගලික ජීවිතයයි දේශපාලන ජීවිතයයි පටලවා ගත්තොත් තමයි ප්‍රශ්නයක් වෙන්නේ. පෞද්ගලික ජීවිතයේදී සහ දේශපාලන ජීවිතයේදී රඟපෑමක් නොකරනවානම් ඕනෑම කෙනෙකුට ප්‍රශ්නයක් වෙන්නේ නැහැ. පෞද්ගලික ජීවිතයේ සිටින නාමල් රාජපක්ෂ තමයි දේශපාලන ජීවිතයේදී ඉන්නෙත්.මම සාමාන්‍යයෙන් සරලව ජීවත්වෙන කෙනෙක්. සාමාන්‍ය වෙලාවට ඩෙනිමක් ඇඳලා ටී ෂර්ට් එකක් දාගෙන මම ඉන්නේ. නමුත් මම ජාතික උත්සවයකට යනකොට ජාතික ඇඳුම අඳිනවා. හැබැයි සමහරු දේශපාලනඥයාගේ නිල ඇඳුම බවට ජාතික ඇඳුම පත් කරගෙන. එය රටේ නායකයාට ප්‍රශ්නයක් නැහැ. එතුමා රටේ ප්‍රධානියා නිසා. හැබැයි ජාතික ඇඳුම දේශපාලනඥයන් නිල ඇඳුම කර ගන්නවාට මම නම් විරුද්ධයි.* තරුණ දේශපාලනඥයන් සහ ජ්‍යෙෂ්ඨ දේශපාලනඥයන් අතර මත ගැටුම් ඇතිවීමට ඉඩ තිබෙනවා නේද?අපි තරුණයන් විදියට දේශපාලනයට පැමිණියාට පසුව ජ්‍යෙෂ්ඨ දේශපාලනඥයන්ට සැලකීම අපේ යුතුකමක් කියා මා විශ්වාස කරනවා. ජ්‍යෙෂ්ඨයන්ට නිසි තැන ලබා දිය යුතුයි. ඒ වගේම ජ්‍යෙෂ්ඨ දේශපාලනඥයන්ගේ අඩුපාඩු තිබෙනවානම් ඒවා පෙන්වා දීමට අපට හැකියාව තිබිය යුතුයි. එය අනිවාර්යයෙන්ම පාර්ලිමේන්තුව තුළ සහ සමාජයේදී අප කළ යුතුයි.* ඔබේ බලාපොරොත්තුව පූර්ණකාලීනව දේශපාලනය කිරීමට ද නැතිනම් කෙටිකාලීනව දේශපාලන කටයුතු කිරීමට ද?එය තීරණය වෙන්නේ ඉදිරි වසර හය තුළදී මා කරන වැඩ කොටස අනුව තමයි. දේශපාලනය කරන අතරතුර මම නීතිඥයකු ලෙස කටයුතු කරන්න බලාපොරොත්තු වෙනවා. නමුත් හම්බන්තොට දිස්ත්‍රික්කයේ සිට පූර්ණකාලීනව දේශපාලනය කරනවා. නීති වෘත්තිය මම කොහොමටත් අත්හරින්නේ නැහැ. ඇත්තටම පූර්ණකාලීන දේශපාලනය කරනවා කියන්නේ ජාතික මට්ටමේ දේශපාලනයක නිරත විය යුතුයි. නමුත් මම තවම දේශපාලනයට පැමිණියා පමණයි. ඒ නිසා මට දේශපාලනයේ තවත් ඉගෙන ගැනීමට බොහෝ දේ තිබෙනවා.* ඔබට ජනතාව ආකර්ෂණය වෙන්නේ ජනාධිපතිතුමාගේ පුතා වීම නිසා කියලා යම් කෙනෙක් කිව්වොත්?ඔව් ඉතින් එහි සත්‍යයක් තිබෙනවා. එක් පැත්තකින් කොළඹ සහ නුවර පළාත්වල ජනතාව රගර් ක්‍රීඩාව නිසා නාමල් රාජපක්ෂව දැනගෙන තිබුණා. රටේ අනෙක් ජනතාව මා හඳුනාගෙන තියෙන්නේ මාගේ පියා ජනාධිපති වීම නිසා තමයි. නාමල් රාජපක්ෂගේ පියා මහින්ද රාජපක්ෂ ජනාධිපතිතුමා කියන තැනට යාමයි මගේ බලාපොරොත්තුව. ඒ කියන්නේ නාමල් රාජපක්ෂ වෙනමම කෙනෙක් විය යුතුයි.හැබැයි මට ජනාධිපතිතුමාගේ පුතා වීම නිසා දේශපාලනය ඒ සමඟම ආරම්භ කිරීමට හැකියාව ලැබීම මගේ වාසනාවක්. මගේ දක්ෂතාව මතයි මගේ දේශපාලන අනාගතය තීරණය වෙන්නේ.* ඔබ ජනාධිපතිතුමාගේ පුත්‍රයා වීම නිසා ඔබට තිබෙන වාසි සහ අවාසි මොනවා ද?මට වැඩිපුරම තිබෙන්නේ අවාසි තමයි. වාසිත් තිබෙනවා. වාසි තමයි තාරුණ්‍යයට හෙටක් වැනි සංවිධානයක් ගමට ගෙන යාම මට පහසුයි. අවාසි තමයි මගේ නිදහස තරමක් නැති වෙනවා. අනෙක් අතට මගේ වයස හැටියට නෙමෙයි ජනතාව මගෙන් බලාපොරොත්තු වෙන දේවල් වැඩියි. මගේ පියා ජනාධිපතිතුමා රටේ ජනාධිපති වෙලා ඉන්න අවස්ථාවේ ජනතාවගේ අපේක්ෂා වෙනස්. ඊළඟට මම ජනාධිපතිතුමාගේ සහ රටේ පළමු ආර්යාවගේ නම රැකගන්න ඕන. ඒ වගේම ජනාධිපතිතුමා සහ අනෙක් දේශපාලනඥයන් අතර ගැටුම් ඇති නොවන ආකාරයට මා කටයුතු කළ යුතුයි. ඒ නිසා මට ලොකු වගකීම් රැසක් තිබෙනවා.* ඔබට එක් අතකට සුපිරි බලයක් තිබෙනවා. ඔබ බලය පාවිච්චි කරන්නේ කොහොම ද?බලය කියන දෙය මගේ බලය නෙමෙයි. එය ජනාධිපතිතුමාට ජනතාව ලබා දී තිබෙන දෙයක්. එය ජනාධිපතිතුමාගෙන් මට එන්න විදියක් නැහැ. ජනතාව තීරණය කරයි නාමල් රාජපක්ෂ පාර්ලිමේන්තු යැවිය යුතු ද නැද්ද කියලා. හැබැයි සමහරු බලය කියන දෙය පටලවාගෙන සිටිනවා. සමහර දේශපාලනඥයන් හිතන්නේ ජනතාව ඉන්නේ දේශපාලනඥයන් නිසා කියලයි. ජනතාවට සේවය කිරීම දේශපාලනඥයාගේ යුතුකමක් නෙමෙයි වගකීමක්. බලය කියන දෙය වගකීමක් පමණයි එය ආභරණයක් නෙමෙයි.* දැනට සිටින දේශපාලනඥයන්ට නොපෙනෙන යම් දෙයක් ඔබට පෙනෙනවා ද?දේශපාලනය කරනවාට වඩා දේශපාලනය නොකරන අයට සමාජයේ ප්‍රශ්න සහ ඒවා විසඳිය යුතු ආකාරය හොඳින් පෙනෙනවා. ඒ නිසා මටත් එලෙස දේශපාලනඥයන්ට නොපෙනන සමහර දේවල් පෙනෙනවා.දේශපාලනඥයන් කළ යුත්තේ විවිධ අදහස් මත දරන උදවියගේ මතවලට ඇහුම්කන් දීමයි. ජනාධිපතිතුමාගේ සාර්ථකත්වයට එක් හේතුවක් තමයි එය.* ඔබ දේශපාලනයේදී වැඩි වශයෙන්ම ආමන්ත්‍රණය කරන්නේ තරුණයන්ටද තරුණියන්ටද?දේශපාලනයේදී මම වැඩි වශයෙන්ම ආමන්ත්‍රණය කරන්නේ මවුපියන්ට. මවුපියන්ගේ බලාපොරොත්තුව තමයි තරුණයන්ගේ හෙට දවස. තාරුණ්‍යයේ හෙට දවස කියන්නේ දෙමාපියන්ගේ අපේක්ෂාව. අපේ අම්මාගෙයි තාත්තාගෙයි දෙමවුපියන් වශයෙන් අපේක්ෂාව මගේ සහ මල්ලිලා දෙන්නාගේ හෙට දවස සාර්ථක වෙනවා දැකීමයි. හැම මවුපියන්ගේම බලාපොරොත්තුව එයයි. ඒ නිසයි මම මවුපියන්ට දේශපාලනයේදී වැඩි වශයෙන්ම ආමන්ත්‍රණය කරන්නේ.* ඔබේ දේශපාලන ගමන් මඟේ ඉලක්කයක් අවසානයක් ගැන සිතා තිබෙනවාද?මගේ දේශපාලන ඉලක්කය තමයි නාමල් රාජපක්ෂගේ පියා මහින්ද රාජපක්ෂ කියන තැනට පත්වීමයි. අද ඩී.ඒ.රාජපක්ෂ මැතිතුමා ජනතාවට හඳුන්වා දෙන්නේ මහින්ද රාජපක්ෂ මැතිතුමාගේ පියා විදියටයි. මටත් අවශ්‍ය ඒතැනට යාමටයි. මට අවශ්‍ය නාමල් රාජපක්ෂ කෙනෙක් වෙන්නයි. ජනාධිපතිතුමා කියන්නේ වෙනම දේශපාලන චරිතයක්. ඒ නිසා නාමල් රාජපක්ෂ වෙනම දේශපාලන චරිතයක් විය යුතුයි.* ඔබට ඊළඟ රජයේ නියෝජ්‍ය ඇමැති ධූරයක් හෝ ඇමැති ධූරයක් බාර දුන්නොත් බාර ගන්නවාද?මට මන්ත්‍රීවරයෙක් වෙන්නයි අවශ්‍ය වෙලා තියෙන්නේ. මට තව දේශපාලනය ඉගෙන ගන්න ඕන. අපේ ගමේ ජනාධිපතිතුමා සමඟ දේශපාලනය කරපු අයගෙන් සහ ශ්‍රී.ල.නි.ප.යේ ජ්‍යෙෂ්ඨයන්ගෙන් දේශපාලනය මා ඉගෙන ගත යුතුයි. තරුණයෙක් මුලින්ම පාර්ලිමේන්තුවට ඇවිත් තනතුරක් බලාපොරොත්තු වෙනවා නම් එය හරිම අසාධාරණයි.* මේ ඡන්දයේ අවසාන ප්‍රතිඵලය ගැන ඔබට මොනවාද හිතෙන්නේ?අනිවාර්යයෙන්ම එ.ජ.නි.ස.ය ජය ගන්නවා කියන දෙය අමුතුවෙන් කිව යුතු නැහැ. අපට තුනෙන් දෙකේ බලය ලබා ගන්නත් පුළුවන්. මම එහෙම කියනකොට තවත් කෙනෙක් අහන්න පුළුවන් නාමල් රාජපක්ෂගේ ඉලක්කය යම් දවසක මේ රටේ විධායක ජනාධිපති වීමද කියලා.තුනෙන් දෙකේ බලය ගත්තොත් විධායක ජනපති ක්‍රමය අහෝසි කරනවා කියලා ජනාධිපතිතුමා ප්‍රකාශ කර තිබෙනවා. එතකොට ඒ ඉලක්කය කොහොමත් මා ළඟ නැහැ. මේ මැතිවරණයේදී ප්‍රධානතම ඉලක්කය තමයි මැතිවරණ ක්‍රමය වෙනස් කරන්න පුළුවන් පාර්ලිමේන්තුවක් නිර්මාණය කර ගැනීම.* මෙවර මැතිවරණයට ඉදිරිපත්ව සිටින වාසනාවන්තම අපේක්ෂකයා ඔබ කියලා හිතෙන්නේ් නැද්ද?එක අතකට වාසනාවන්තයි තමයි. ඒත් තව අතකට මට මේ මැතිවරණයට පසුව හම්බන්තොට ජනතාවගේ ප්‍රශ්න විතරක් නෙමෙයි මුළු රටේම තරුණ තරුණියන්ගේ ප්‍රශ්න විසඳන්න මැදිහත් වෙන්න වේවි. ඒ වගකීම මම සතුටින් බාර ගන්නවා. අනික් අතට ජනාධිපතිතුමා කාර්යබහුල නිසා ඕනෑම කෙනකුට හමුවන්න පහසුම කෙනා මමයි. ඒ නිසා මට කරන්න තිබෙන වැඩ කොටස සාමාන්‍ය මන්ත්‍රීවරයකුට වඩා වැඩියි. එතකොට මට වඩා සාමාන්‍ය මන්ත්‍රීවරයෙක් වාසනාවන්තයි කියලා ඔබට කියන්න පුළුවන්.* ඔබට එ.ජා.ප.යට පක්ෂපාතී තරුණයකු හමුවුණොත් ඔහුට දෙන පණිවුඩය කුමක්ද?ඔවුන්ට මුලින්ම කියන්න තියෙන්නේ රට ගැන දෙවරක් හිතන්න කියලයි. ඒ වගේම මේ රටේ අනාගතය ගැන හිතන්න කියලා මම කියනවා. අපේ තරුණ තරුණියන්ගේ ලොකුම අඩුපාඩුව තමයි පක්ෂවල ප්‍රතිපත්ති කියවන්නේ නැහැ. ඔවුන් සාමාන්‍යයෙන් තාත්තා හෝ අම්මා ඉන්න දේශපාලන පක්ෂයට වෙලා දේශපාලනය කරනවා. නමුත් මම කියන්නේ දේශපාලන පක්ෂවල ගැඹුරට ගිහින් පක්ෂ ප්‍රතිපත්ති සන්සන්දනාත්මකව බලා නිවැරැදි තීරණ ගැනීමට තරුණ තරුණියන් කටයුතු කළ යුතුයි යන්නයි.* හම්බන්තොට දිසාවේ ජනතාවගේ ප්‍රශ්න විදියට ඔබ දකින්නේ මොනවාද?ප්‍රධානම ගැටලුව තමයි විරැකියාව. එය මුළු රටටම පොදු ප්‍රශ්නයක්. නමුත් එ.ජ.නි.ස. රජය තරම් රැකියා ලබාදුන් රජයක් මෙරට නැහැ. රාජ්‍ය අංශයේ රැකියා පමණක් නෙවෙයි පෞද්ගලික අංශයේ රැකියා අවස්ථා ගැන ජනතාව දැනුම්වත් වියුතුයි. ඊළඟට විදුලිය නම් මේ දිස්ත්‍රික්කයේ සියයට 96ක් පමණ ලබා දී තිබෙනවා. තවත් යම් යම් යටිතල පහසුකම් දියුණු කිරීමට තිබෙනවා. ජනතාවගේ ගැටලු සාමාන්‍යයෙන් ඕනෑම සමාජයක වැඩි වෙනවා. ඊළඟට ගොවියන්, ධීවරයන්, රන්, පිත්තල, මැටි කර්මාන්ත දියුණු කර ඔවුන්ගේ වෙළෙඳපොළ ශක්තිමත් කළ යුතුයි.* මේ රටේ ආර්ථිකය ශක්තිමත් කරන්න පුළුවන් එ.ජා.ප.යට පමණක් බව ඔවුන් කියනවා. උගත් බුද්ධිමත් තරුණයකු ලෙස ඔබ ඒ ගැන දරන මතය කුමක්ද?එ.ජා.ප.යට ආර්ථිකය ශක්තිමත් කරනවා කියන්නේ සංවර්ධන කටයුතුවලට ආයෝජනය නොකරන වැඩ පිළිවෙළකටයි. එ.ජා.ප. ආණ්ඩුවක් ආවොත් ගමට ජලය, විදුලිය, පාර සංවර්ධනය වෙන්නේ නැහැ. හොඳම උදාහරණය 2001 එ.ජා.ප. ආණ්ඩුව කොළඹ ප්‍රදේශය සංවර්ධනය කිරීම පමණයි කළේ.හැබැයි ඇත්තටම රටේ ආර්ථික වර්ධනයක් වෙන්නේ නැහැ. ඇත්තටම මේ රටේ ආර්ථිකය නිවැරැදිව සංවර්ධනය කළ හැක්කේ එ.ජ.නි.ස.යට පමණයි.* මේ රටේ ජනවර්ග අතර සහයෝගය වැඩි කිරීමට ඔබ හිතන විදියට කළ යුත්තේ කුමක්ද?මුලින්ම ජනවර්ග අතර විශ්වාසය ඇති කළ යුතුයි. රජය දැන් එය සිදු කරනවා. ඊළඟට උතුරු නැැඟෙනහිර විශේෂයෙන්ම සංවර්ධනය සහ අධ්‍යාපනය ඉහළ නැංවීම අත්‍යවශ්‍යයි. එදා ආසියාවේ ප්‍රධාන විශ්වවිද්‍යාලය වුණේ යාපනය සරසවියයි.අප එතැනට ගමන් කළ යුතුයි. ත්‍රස්තවාදයෙන් තොර ලෝකය ඔවුන්ට ගොඩනඟා දිය යුතුයි. ඒ වගකීම රජයට තිබෙනවා.* හිටපු ජනාධිපති ප්‍රේමදාස මහතාගේ පුතා සහ ඔබ මෙවර හම්බන්තොටින් මහා මැතිවරණයට ඉදිරිපත් ව සිටිනවා. ජනතාව ඔබ දෙදෙනා දෙස බලන්නේ මොන විදියටද?පෞද්ගලිකව මම සජිත් ප්‍රේමදාස මහතා ගැන දන්නේ නැහැ. හැබැයි අවශ්‍ය වෙලාවට මම ඔහු සමඟ කථාබහ කර තිබෙනවා. හේමා ප්‍රේමදාස මැතිනිය සමඟත් මම කථා බහ කරනවා. සජිත් අයියා කියන්නේ වෙනම චරිතයක්. ඒ නිසා ජනාධිපතිවරු දෙදෙනකුගේ් පුතුන් ඡන්දය ඉල්ලීම ගැන අපේ දිස්ත්‍රික්කයේ ලොකු මතයක් නැහැ.* රැකියා විරහිත තරුණ තරුණියන්ට රැකියා ලබා දීම සඳහා ඔබ යෝජනා කරන වැඩපිළිවෙළ කුමක්ද?මුලින්ම රැකියා විරහිත තරුණ තරුණියන් එකතු කරලා ඒ අයට නිසි මඟපෙන්වීමක් කළ යුතුයි. රාජ්‍ය අංශයේ සහ පෞද්ගලික අංශයේ පවතින රැකියා අවස්ථා ගැන ඔවුන් දැනුම්වත් කළ යුතුයි. ඉදිරියේදී හම්බන්තොට දිස්ත්‍රික්කයේ පමණක් කර්මාන්තශාලා 27ක් ඇරැඹීමට නියමිතයි. ගිය සතියේ වලස්මුල්ල ප්‍රදේශයේ කර්මාන්තශාලාවක් ආරම්භ කෙරුණා. මේ වසර නිම වෙන විට එහි රැකියා අවස්ථා 1000ක් බිහි වෙනවා.ඊළඟට හම්බන්තොට වරාය ආශ්‍රිතව රැකියා බිහි වෙනවා. ඊළගට හම්බන්තොට ඉදිවෙන අන්තර්ජාතික ක්‍රිකට් ක්‍රීඩාංගණය ආශ්‍රිතව සංචාරක ගම්මානයක් ඇතිකිරීමට නියමිතයි. ජනවාරි මාසය වෙනවිට ඒවායේ වැඩ ඇරැඹෙනවා.තරුණ දේශපාලනඥයන් විදියට අප කළ යුත්තේ තරුණයන් එම රැකියා සඳහා යොමු කිරීමයි.අද දේශපාලන රටාව අනුව රැකියාවක් ලබා ගැනීමට හොඳම සුදුසුකම පෝස්ටර් ගහලා ගුටි කන එකයි. මේ දේශපාලන සංස්කෘතිය අප වහාම වෙනස් කළ යුතුයි.සාකච්ඡා කළේ චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=ab1004044</link>
    <topic>මෙය රුවන්පුරයේ අභිමානය පෙන්වන මැතිවරණයක්</topic>
    <author>සංවාද සටහන හර්ෂ බී අබේකෝන්</author>
    <content>ගිරුවායේ හද ගැස්ම චමල්හිරු ඔබේ දොරකඩටම ඇවිත්...! දොර කවුළු විවර කරන්නතරුණයො වැඩිහිටියන්ට සලකන්ඩ ඕනෑ වැඩිහිටියො තරුණයන්ට අවස්ථාව දෙන්න ඕනෑමෙය රුවන්පුරයේ අභිමානය පෙන්වන මැතිවරණයක්මට ඕනෑ හොඳම, අවංක දේශපාලනඥවරියක් වෙන්නයිතුනෙන් දෙකේ බලයක් ඉල්ලන්නෙ රට සංවර්ධනය කරන්නයිවැඩට හපන්, නැණවතුන් පමණක් පාර්ලිමේන්තුවට යවමුඅනුරාධපුරේ ජය නිලටයි මෙදා කිරුළ අපටයිරත්නපුර දිස්ත්‍රික් එජනිස අපේක්ෂකඩබ්ලිව්. ඩී. ජේ. සෙනෙවිරත්න* තීරණාත්මක මහ මැතිවරණයක් වශයෙන් සැලකිය හැකි මෙවර මැතිවරණයේදී රජය 2/3 ක ජනවරමක් අපේක්ෂා කරන්නේ කුමන පදනමකින් ද?නිදහසින් පසු ශ්‍රී ලංකාවේ දශක ගණනාවක් අප මුහුණදුන් ත්‍රස්තවාදය අවසන් කර නිදහස් ඒකීය ශ්‍රී ලංකාවක් තුළ සියලු ජාතීන්ට උතුරේත්, දකුණේත් නිදහසේ තම ඡන්දය ප්‍රකාශ කිරීමට අවස්ථාවක් උදාවීමෙන් අනතුරුව පැවැත්වෙන මහ මැතිවරණය ඉතාම වැදගත් තීරණාත්මක මැතිවරණයක් වශයෙන් සලකනවා. අපි පසුගිය ජනාධිපති මැතිවරණයේදී ජනාධිපතිතුමා වැඩි ඡන්ද 18 ලක්ෂයක ඓතිහාසික ජනවරමක් ලැබුවා.ජනාධිපතිතුමන් කෙරෙහි මේ රටේ ජනතාව තැබූ විශ්වාසය තුළ අලුත් බලාපොරොත්තුවක් සමඟ ශ්‍රී ලංකාව ආසියාවේ ආශ්චර්යමත් රටක් බවට පරිවර්තනය කිරීමට යන ගමනේ අපට මුහුණ දීමට සිදුවන්නේ ආර්ථික අභියෝගයකටයි. ඒ ආර්ථික සංවර්ධන ඉලක්ක සපුරාලීම සඳහා දේශපාලන ස්ථාවරය පාර්ලිමේන්තු ශක්තිමත්භාවය ඉතා වැදගත් වෙනවා. ඒ සඳහා රටේ ජනතාවගෙන් අපි මෙවර ඉල්ලා සිටින්නේ 2/3 ක ශක්තිමත් පාර්ලිමේන්තුවක් ලබාදීමෙන් අපිට පසුගිය අවුරුදු 30 ක කාලයේ අහිමිවූ සංවර්ධන ඉලක්ක ජනතාවට ලබාදීමට අවස්ථාව ලබාදෙන ලෙසයි.* මෙසේ 2/3 ක පාලන බලයක් අපේක්ෂා කරන්නේ ආර්ථික ඉලක්ක සපුරා ගැනීමට පමණක් ද?නැහැ. 2004 දී ශ්‍රී‍්‍ර ලංකා නිදහස් පක්ෂය ප්‍රමුඛ සන්ධාන රජය බලයට පත්වූ අවස්ථාවේදී කථානායකවරයෙක් පත්කර ගන්න අපට බැරිව ගියා. සන්ධානයක් වශයෙන් බහුතර මන්ත්‍රී සංඛ්‍යාවක් අපට ලබන්න බැරිවුණා. ත්‍රස්තවාදයට මුහුණ දෙන ගමන් රජය ශක්තිමත් කරන්න අපි ප්‍රතිපක්ෂවල මහජන නියෝජිතයින්ට ආරාධනා කළා. හතළිහකට අධික පිරිසක් අපේ රජයට සම්බන්ධ වුණා.නමුත් උතුරු නැඟෙනහිර ජනතාවගේ ප්‍රශ්නයට අපිට විසඳුමක් ලබා දෙන්න ප්‍රමාද වුණා. අද අපි නිදහස් රටක් වශයෙන් ඒකීය ශ්‍රී ලංකාවක සියලු ජාතීන්ට සමානව සමඟියෙන් හා සාමයෙන් ජීවත්වීමට සුදුසු පරිසරයක් නව ආණ්ඩුක්‍රම ව්‍යවස්ථා සංශෝධනයකින් ඇති කරන්න බලාපොරොත්තු වෙනවා. මෙවර මැතිවරණයේදී ඒ සඳහා ආණ්ඩුවේ වෙනසක් ඇති කරන්න රජය ලබන 2/3 ක ජනවරම ඓතිහාසික වෙනවා.* අමාත්‍යතුමනි, ඔබ වසර 40 කට ආසන්න කාලයක් දේශපාලනයේ යෙදී සිටින වසර 20 ක් පාර්ලිමේන්තු මන්ත්‍රීවරයකු, අමාත්‍යවරයකු වශයෙන් කටයුතු කරන පරිණත දේශපාලන නායකයෙක්. මෙවර මහ මැතිවරණයේදී රත්නපුර දිස්ත්‍රික්කයේ ඔබගේ ජයග්‍රහණය කෙබඳු ද?මෙවර මහ මැතිවරණය රත්නපුර දිස්ත්‍රික්කයට අභිමානයක් එක් කරනවා. රත්නපුර දිස්ත්‍රික්කයේ එදා මෙදා තුර ක්‍රියා කළ දේශපාලනඥයින්ට ජාතික දේශපාලනයේ හිමි නොවූ විශේෂ භූමිකාවක් රත්නපුර දිස්ත්‍රික්කයේ ජනතාවගේ වාසනාවකට මට හිමිවී තිබෙනවා. එහි ගෞරවය රත්නපුර ජනතාවට හිමිවිය යුතුයි. පසුගිය වසර 20 ක කාලයේ මහජන නියෝජිතයකු වශයෙන් රත්නපුර දිස්ත්‍රික්කයට සුවිශාල මෙහෙවරක් මා ඉටු කළා.අධ්‍යාපන, කම්කරු, සෞඛ්‍ය, අධිකරණ හා බලශක්ති යන ක්ෂේත්‍රවල අමාත්‍ය ධුර දරමින් මේ සේවය ඉටු කරන ගමන් රත්නපුර දිස්ත්‍රික්කය ඉදිරියෙන් ඔසවා තැබීමට මම කටයුතු කළා. රත්නපුරයේ මා ඉටුකළ සංවර්ධන මෙහෙවරට කෘතගුණ දක්වන්න අද ලක්ෂ ගණනාවක ජනතාවක් මෙවර මැතිවරණයෙන් මට ඡන්ද ලබා දෙන්න බලාගෙන සිටිනවා.මේ ඡන්දයෙන් දිස්ත්‍රික්කයේ පළමු තැනට පමණක් නොවෙයි, ඔවුන් මා ඔසවා තබන්නේ ජාතික තලයේ ඉතාම වගකිය යුතු ස්ථානයකටයි. ඒ ගෞරවය රත්නපුර දිස්ත්‍රික්කයේ වෙනත් කිසිම අපේක්ෂකයකුට ලැබෙන්නේ නැති බව ජනතාව අද තේරුම් ගෙන රත්නපුර අභිමානය වෙනුවෙන් මා ඉහළින් ජයග්‍රහණය කරවන්න ඔවුන් කැප වෙනවා.* රත්නපුර දිස්ත්‍රික්කයෙන් මැතිවරණ උණුසුම පක්ෂයේ අපේක්ෂක අපේක්ෂිකාවන් අතර තරගයක් බවට පත්වී ඇති බවට පසුගිය දිනවල මාධ්‍ය වාර්තා කර තිබුණා. මොකක්ද මෙහි සත්‍යතාවය?රත්නපුර දිස්ත්‍රික්කයේ ආසන 08 ක් තිබෙනවා. රත්නපුර, බලංගොඩ, රක්වාන, ඇහැළියගොඩ, පැල්මඩුල්ල, නිවිතිගල, කළවාන, කොළොන්න යන මේ මැතිවරණ කොට්ඨාස 08 සඳහාම විදුලිබල අමාත්‍යවරයා වශයෙන් රුපියල් මිලියන 5900 ක වියදමකින් විදුලිය නොමැති සෑම ගම්මානයකටම විදුලිය ලබා දී තිබෙනවා. මම අධ්‍යාපන නියෝජ්‍ය අමාත්‍යවරයා වශයෙන් රත්නපුර දිස්ත්‍රික්කයට පාසල්, විද්‍යාගාර, පරිගණක ගොඩනැගිලි ලබා දෙමින් භෞතික හා මානව සම්පත් සංවර්ධනය කිරීමට විශාල දායකත්වයක් ලබා දුන්නා.සබරගමු විශ්ව විද්‍යාලය, වැල්අඳුර ගුරු විද්‍යාලය, රත්නපුර මහ රෝහල, ග්‍රාමීය ;රීහල්, වතු රෝහල්, සෞඛ්‍ය අමාත්‍යවරයා වශයෙන් දියුණු කළා. කම්කරු අමාත්‍යවරයා වශයෙන් විදේශ රැකියා දහස් ගණනක් රත්නපුරයට ලබා දුන්නා. කම්කරු කාර්යාල දියුණු කළා. අධිකරණ අමාත්‍යවරයා වශයෙන් අධිකරණ ශාලා, උසාවි සංවර්ධනය කළා. දිස්ත්‍රික්කයේ දස දහසකට පමණ රජයේ රැකියා ලබා දුන්නා.මුළු දිස්ත්‍රික්කයේම ජනතාවට දැනෙන සංවර්ධනයක් කළ එකම නායකයා මමයි. අද මේ සෑම ආසනයකින්ම මට මනාප හතළිස් දහසක්, පනස් දහසක් ලබා දෙන්න ජනතාව බලාගෙන සිටිනවා. ඒ ජනතාව දන්නවා කවුද වැඩ කළ නායකයා කියලා. මනාප ගන්න දඟලන කීප දෙනෙක් අද මගේ ජයග්‍රහණය දැක වියරු වැටී සිටිනවා. නමුත් රත්නපුර මැතිවරණ ඉතිහාසයේ ලක්ෂ දෙකකට ආසන්න ජනතාවක් මෙවර ඉහළ මනාපයක් මට ලබාදී මා කළ මෙහෙවරට කෘතඥතාව දක්වන්න අපේ‍්‍රල් 08 වෙනිදා වන තෙක් ජනතාව නොඉවසිල්ලෙන් බලා සිටිනවා.* ඔබගේ දේශපාලන ගමන්මගේ මෙවර මහ මැතිවරණය තීරණාත්මක මැතිවරණයක් ද?සත්තකින්ම ඔව්. මම පසුගිය කාල පරිච්ඡේදයේදී රටට ඉටුකළ මෙහෙවර නිසා මේ රටේ ජනතාව තුළ ලොකු විශ්වාසයක් ගොඩ නැගී තිබෙනවා. මේ රටේ බලශක්ති අර්බුදයක් තිබුණා. ජනාධිපතිතුමාගේ උපදෙස් පරිදි වසර හතරක් වැනි කෙටි කාලයකදී මහා පරිමාණ විදුලි බලාගාර ඉදිකර රට බලශක්තියෙන් ස්වයංපෝෂිත කළා. එහි ගෞරවය රුවන්පුරට හිමිවිය යුතුයි. මේ මැතිවරණය රුවන්පුර ජනතාවට අභිමානයක් ජාතික දේශපාලනයේ එක්කිරීමට ලැබෙන අවස්ථාවක් බව මේ වන විට රුවන්පුර ජනතාව අවබෝධ කර ගෙන සිටිනවා.රුවන්පුරට හිමි ඒ අභිමානය දිනා දෙන්න ලක්ෂ සංඛ්‍යාත ජනතාවක් අද මා වෙනුවෙන් කැපවී ක්‍රියා කිරීම ගැන අවංකවම සතුටු වෙනවා. ජනාධිපතිතුමන් මා කෙරෙහි තබන විශ්වාසයටත් අපේ කණ්ඩායමේ අනෙක් දේශපානන අපේක්ෂකයන් මට ලබා දෙන සහයෝගයටත් මම ස්තුති වෙනවා. ජාතික දේශපාලනයේ රුවන්පුර අභිමානය ජෝන් සෙනෙවිරත්න කියන එක අද රත්නපුර ජනතාව අවබෝධ කරගෙන සිටිනවා.සංවාද සටහන හර්ෂ බී අබේකෝන්</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=ab1004045</link>
    <topic>මට ඕනෑ හොඳම, අවංක දේශපාලනඥවරියක් වෙන්නයි</topic>
    <author>සංවාද සටහන උපාලි සමරසිංහ</author>
    <content>ගිරුවායේ හද ගැස්ම චමල්හිරු ඔබේ දොරකඩටම ඇවිත්...! දොර කවුළු විවර කරන්නතරුණයො වැඩිහිටියන්ට සලකන්ඩ ඕනෑ වැඩිහිටියො තරුණයන්ට අවස්ථාව දෙන්න ඕනෑමෙය රුවන්පුරයේ අභිමානය පෙන්වන මැතිවරණයක්මට ඕනෑ හොඳම, අවංක දේශපාලනඥවරියක් වෙන්නයිතුනෙන් දෙකේ බලයක් ඉල්ලන්නෙ රට සංවර්ධනය කරන්නයිවැඩට හපන්, නැණවතුන් පමණක් පාර්ලිමේන්තුවට යවමුඅනුරාධපුරේ ජය නිලටයි මෙදා කිරුළ අපටයිගාලු දිස්ත්‍රික් එජනිස අපේක්‍ෂිකාගීතා කුමාරසිංහ* ධනවත් ඉසුරින් පිරි දිවියක් ගත කරන ඔබ හිටිහැටියේ දේශපාලනයට ආවේ ඇයි?මගෙ අම්මටත් මා දේශපාලනයට යනවා කියලා කියපු වෙලාවෙ ඇයි, පුතේ දේශපාලනයට යන්නෙ. උඹ ඒකට ගිහින් මොනවා හම්බ කර ගන්නද? කියලා තමයි ඇහුවෙ. මා ඒ වෙලාවෙ අම්මගෙන් ඇහුවෙ ඇයි, අම්මෙ මිනිස්සු දේශපාලනයට යන්නෙ යමක් හම්බ කරන්නද? කියලයි. ඇත්තටම මං නම් දේශපාලනයට ආවෙ රටට අවංක සේවයක් කරන්න. මහින්ද රාජපක්‍ෂ ජනාධිපතිතුමාගේ නිවැරැදි දේශපාලන – නායකත්වය මගේ සිත මුල්වරට දේශපාලනයට ඇද ගත්තා.ඇත්තටම එතුමා මට අවස්ථාවක් දුන්නා අපේ රටේ ජනතාවට සේවය කරන්න. මා එතුමාට ඒ ගැන තුති පුදනවා. ඊළඟට බෙන්තර – ඇල්පිටිය අපේ ආසනය. මගේ ගම් පළාත. ඒ පළාත දියුණු කරන්න මට අවශ්‍යයි. මෙහෙ මිනිස්සුන්ට බොන්න වතුර නෑ. පාරවල් අබලන්. හිටපු එජාප මන්ත්‍රිතුමා කිසිම වැඩක් කරලා නෑ. පාරවල් අබලන්. මෙහෙ අපේ හිටපු සංවිධායකතුමා නොයෙල් පද්මසිරි කාරියවසම්. මනාපවලින් දිනුවට ආසනය පරාදයි. එතුමා ඉතා හොඳ මහත්මයෙක්.ඒ නිසා බෙන්තර ඇල්පිටිය දිනවන්න ජනපි‍්‍රය චරිතයක් දාන්න ඕන බව නායකත්වය කල්පනා කරන්න ඇති. ඇත්තෙන්ම මං දකුණේ ඉපදුණ බෙන්තර ඇල්පිටියේ කෙනෙක්. අනෙක් සියලු දෙනාට වඩා මගේ ගම රට වටිනවා. ගම දියුණු කරන්න මට ඕනෑකමක් තියෙනවා. අනෙක රුක්මණි දේවියගේ ඉඳලා අද ඉන්න පරම්පරාව දක්වා දකුණෙන් බිහිවූ එකම නිළිය මමයි. මා හොඳම නිළිය ලෙස 7 වරක් සම්මාන දිනලා තියෙනවා. මට ඕනෑ හොඳම දේශපාලනඥවරිය වෙන්නයි.* දකුණු පළාත දියුණු කිරීමට ඔබගේ වැඩ පිළිවෙළ කුමක්ද?මා ඉතාම ස්වාධීනයි. බැඳීම් නෑ. මගෙ දුව දැන් විදේශයක උසස් අධ්‍යාපනය ලබනවා. අනෙක මා මවක් වශයෙන් දරුවන් ගැන හැඟීමක් ඇති කෙනෙක්. මට ඇඟලුම් ව්‍යාපාර පිළිබඳ මනා පුහුණුවක් හා පරිචයක් තියෙනවා. ඒ හරහා රැකියාවන් උපදවන්න ඉන් ජාතික ධනය උපදන්න ප්‍රදේශයේ තරුණ තරුණියන්ගේ රැකියා වියුක්තියට පිළිසරණක් වෙන්න මට පුළුවන්. දැනටමත් දකුණු පළාතේ ආසන දහයට ඇඟලුම් කර්මාන්තශාලා 10 ක් හදන්න මා පියවර ගෙන ඉවරයි.හිනිඳුම ආසනයෙන් මට ඒ සඳහා ඉඩමක් ලැබුණා. බෙන්තර ඇල්පිටියටත් තැනක් ලැබිලා තියෙන්නෙ. මේ පළාතේ රස්සා ප්‍රශ්නයට විතරක් නොවේ. විදුලිය නැති තැන්වලට විදුලි බලය ලබා දෙන්නත් මා කි‍්‍රයා කරනවා. ඔබේ ඡන්දය අරගෙන පැනලා යන ජාතියෙ කෙනෙක් නොවේ ගීතා කියන්නේ. ආසනයේ මිනිසුන් එක්ක ඒ අයගෙ අවශ්‍යතා හඳුනාගෙන කටයුතු කිරීමයි මගේ අරමුණ.* දකුණු පළාතේ මේ ඡන්ද ව්‍යාපාරයේදි ලැබුණු අපූරු අත්දැකීම් තිබෙනවාද?මොකෝ නැත්තෙ. සමහර තැන්වලදි කෙනෙක් දෙන්නෙක් කීවා කලින් ඡන්දය ඉල්ලූ නිළියක් හිටියා ඡන්දෙ ගත්තා. ඊට පස්සෙ දැක්කෙ නෑ කියලා. මට එහෙම කියන්න බෑ. මේක මගේ ගම. මගේ ඉඩම් ගේ දොර එහි තිබෙනවා. මෙහි වැඩි හරියක් මා දන්නා මිනිස්සු. අවුරුදු 20 කට වඩා රඟපාපු මගේ චිත්‍රපට බලා සතුටු නොවුණ සිතක් මේ දකුණු ලක නැති තරම්. මිනිසුන්ගේ සිත් සතුටු කිරීම පිනක්.මා ඒ ගැන හොඳින් දන්නා කෙනෙක්. කරුමක්කාරයෝ, සිරිබෝ අයියා, පාලම යට, රන්දිය දිය දහර මේ චිත්‍රපට ගැන කතා කරන රසික පිරිස මට හමුවුණා. හිනිඳුම ආසනයට ටිකක් පල්ලෙහා බද්දේගමදී රාත්‍රියක අපූරු වැඩක් වුණා. මැරයො කට්ටියක් බැහැලා ඇවිත් කීවා මෙහෙ ඡන්ද කරන්න පුළුවන් අපේ මන්ත්‍රිතුමාට විතරයි කියලා. මාත් බය වුණේ නෑ. ඒ ‘පාට්’ වලට ආවොත් මාත් අරින්නෙ නෑ කියල මාත් අභියෝග කළා. ඊට පස්සේ මේ මැරයො කුක්කන් ගානට වැටිලා යන්න ගියා. මට ජනතාවගේ ශක්තිය, ආකර්ෂණය හොඳින්ම තිබෙන බව වැටහුණෙ ඒ වෙලාවෙ. හැමදාම මට ශක්තිය දුන්නෙ මගේ ජනතාව හා රටේ නායකයායි.* ඒ වුණාට ඔබේ කටවුට් පුළුස්සා මැතිවරණ කාර්යාල කඩා දමා තිබුණා.ඒව කරන්නෙ ප්‍රතිවාදී මැරයො සුළු පිරිසක්. බහුතර ජනතාව මා සමඟයි. මගේ කටවුට් ගාල්ලෙ, මාතර, බෙන්තර විතරක් නොවේ යාපනේ කන්කසන්තුරේ වගේ ම ඉන්දියාවෙත් ගහලා තියෙනවා. ඒ නිළියක් වශයෙන්. මේ කටවුට් එකට එහෙම කළා. එතැන අඬ අඬා හිටියෙ ආච්චිලා කට්ටියක්. තරුණ පරපුරත් ඉන් කම්පනය වුණා. මට බාල, මහලු කාගේත් ආකර්ෂණය තිබෙන බවට ඒක සාක්කියක්. මේ ජනතාව කළ ගුණ දන්නා ජනතාවක්. තමන්ගේ කෙනෙක් පාර්ලිමේන්තු යැව්වොත් එයා අනිවාර්යෙන් ම ගමට සෙත සලසන බව ඒ අය දන්නවා. ඒ නිසා මට අංශු මාත්‍රයක බියක් නෑ. මා මේ ඡන්දයෙන් අනිවාර්යයෙන්ම ජය ගන්නවා.* ඒ කියන්නේ බෙන්තර ඇල්පිටියට පළමුවරට මන්ත්‍රිවරියක්.ඒක එහෙමම සිද්ධ වේවි. මා තමයි බෙන්තර ඇල්පිටියෙන් බිහිවන පළමුවැනි මන්ත්‍රිවරිය. ඒ විතරක් නොවෙයි. ගාලු දිස්ත්‍රික්කයෙන්ම පළමු වරට මන්ත්‍රිවරියක් පාර්ලිමේන්තු ගිහින් තිබෙන්නෙ මාස දෙකකට. ඒත් එතුමියගෙ මහත්මයා හදිසියේ වියෝවූ නිසයි. මට ජනතාවගේ දේ කොල්ල කන්න අවශ්‍ය නෑ. මට අවශ්‍ය සල්ලි මා උපයා තිබෙනවා. දැනටමත් විශාල වියදමක් මේ වෙනුවෙන් කැප කරලා ඉවරයි. ඡන්දෙ සල්ලිවලට ගන්න මට අවශ්‍ය නෑ, මා වටා ඡන්ද තියෙනවා. දකුණු පළාතෙ අය තමන්ගෙ පළාතට ගෞරවයක් ගෙනත් දුන්නු නිළියට මනාපයක් නොදී සිටීද? අපේ මිනිස්සු ගමේ කම අපේකම නොසලකා හරීවිද?* ඔබට සිනමාවෙන් ඉවත් වී දේශපාලනය කරන්න වේවිද දන්නේ නෑ.කොහොමටත් මා චරිත තෝරා බේරාගෙන රඟපාන්නෙ. “සුදු හංසි” ගේ ඉඳලා රුක්මණි දේවිගේ් චරිතෙ තියෙන චිත්‍රපටයක් හා තවත් චිත්‍රපට ගණනාවක් මා අත්හැරියා. ඒ කියන්නේ චිත්‍රපට 8 ක් අත්හැරියා. මට දැන් අවශ්‍ය තෝරා බේරාගෙන යමක් කරන්නයි. ලොකු දුව, පාලමයට, සිරිබෝ අයියා, කරුමක්කාරයො, රන්දිය දහර මේ විදියට හොඳ චිත්‍රපට අතර මා හිටියා මිසක් වාණිජ සිනමාවේ මා ටික කලක් හිටියෙ. මට දැන් අවශ්‍ය හොඳම නිළිය වෙන්න නොවේ.ඒක මා හත් වරක් ලැබූ සම්මානයක්. හොඳම දේශපාලනඥවරියත් අවංක දේශපාලනඥවරියත් වෙන්නයි. අප්‍රේල් 8 දා මේ දකුණේ ජනතාව මා එතැනට පත් කරනවා. මාත් ඔවුන් හා හැමදා අත්වැල් බැඳගෙන ජනාධිපතිතුමාගේ වැඩ පිළිවෙළට උදව් කරනවා. මේ මගේ දරුවන් මවුන්, පියවරුන්, සහෝදරයන්, සහෝදරියන්. ඒ අයට සේවය කරන්න මට ලැබුණු මේ අවස්ථාව මා අගය කරනවා. ජනතාවගෙන් මා ඉල්ලන්නේ මේ විධායක ජනාධිපති ක්‍රමය අහෝසි කරන්න අපට තුනෙන් දෙකේ බලයක් දෙන්න කියලයි. මේ ටික වඩාත් හොඳින් තේරුම් ගත්තේ මේ දේශපාලන සටනට පිවිසියාට පස්සෙ කියා කිව්වොත් වැරැදි නෑ.සංවාද සටහන උපාලි සමරසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=ab1004046</link>
    <topic>තුනෙන් දෙකේ බලයක් ඉල්ලන්නෙ රට සංවර්ධනය කරන්නයි</topic>
    <author>සංවාද සටහන රසික සේනානායක</author>
    <content>ගිරුවායේ හද ගැස්ම චමල්හිරු ඔබේ දොරකඩටම ඇවිත්...! දොර කවුළු විවර කරන්නතරුණයො වැඩිහිටියන්ට සලකන්ඩ ඕනෑ වැඩිහිටියො තරුණයන්ට අවස්ථාව දෙන්න ඕනෑමෙය රුවන්පුරයේ අභිමානය පෙන්වන මැතිවරණයක්මට ඕනෑ හොඳම, අවංක දේශපාලනඥවරියක් වෙන්නයිතුනෙන් දෙකේ බලයක් ඉල්ලන්නෙ රට සංවර්ධනය කරන්නයිවැඩට හපන්, නැණවතුන් පමණක් පාර්ලිමේන්තුවට යවමුඅනුරාධපුරේ ජය නිලටයි මෙදා කිරුළ අපටයිගාල්ල දිස්ත්‍රික්ක එජනිස අපේක්ෂකඅධිනීතිඥ චන්දිම වීරක්කොඩි* ගාලු දිස්ත්‍රික්කයේ සංවර්ධනය සඳහා ඔබේ දායකත්වය.දකුණු පළාත් සභා මන්ත්‍රීවරයකු ලෙසත්, දක්ෂිණ සංවර්ධන අධිකාරියේ සභාපති ලෙසත් මම ගාලු දිස්ත්‍රික්කය ඇතුළු දකුණු පළාතෙ ම සංවර්ධන වැඩ රාශියකට ම මැදිහත් වුණා. දක්ෂිණ සංවර්ධන අධිකාරියේ සංවර්ධන වැඩ නිසා මට ලැබුණු ඉහළ ප්‍රතිචාර. ඒ කාලෙ දකුණෙ මිනිස්සු ‘අපේඉච් එක’ කියල ඒකට කිව්වෙ. ඒ තරම් ඒක ජනතාවට කිට්ටු වුණා. මම පාර්ලිමේන්තුවේ හිටිය මාස අටෙත් ඊට පෙරත් දකුණු පළාතේ සංවර්ධන වැඩවලට කෝටි ගණනක ප්‍රතිපාදන වෙන් කළා.ඉමදුව, හබරාදුව ප්‍රාදේශීය ලේකම් කාර්යාල සඳහා අලුත් ගොඩනැඟිලි ඉදි කළා. පාසල්, දහම් පාසල්, ප්‍රජා ශාලා, අදාහනාගාර, ක්‍රීඩා පිටි යනාදිය ඉදිකිරීම සඳහා ප්‍රතිපාදන යෙදෙව්වා. මහා මාර්ග, ගම්බද පාරවල් සංවර්ධනය කළා. ඒ වගේ ම හබරාදූවට 99.9% ක් ම විදුලිය ලබා දුන්නා. ජල ප්‍රශ්නය විසඳන්න මැදිහත් වුණා. හෝටල් පාසල් දෙකක් හැදුවා. වෘත්තීය පුහුණු, ඇඟලුම් පුහුණු ආයතන හැදුවා. බස් නැවතුම් පොළ හැදුවා. ලංකාවේ පළමු වෙරළ උද්‍යානය හැදුවා. පාසල්වලට, දහම් පාසල්වලට, තරුණ සංවිධානවලට දසලක්ෂ ගණනක ප්‍රතිපාදන ලබා දුන්නා. රැකියා විරහිතයන්ට වෘත්තිය පුහුණුව ලබා දෙන්න කටයුතු කළා. මේ වගේ විශාල සංවර්ධන ක්‍රියාවලියකට මම දායක වුණා.* නමුත් සුනාමියෙන් විනාශ වුණ ගාලු නගරයේ බස් නැවතුම් පොළ තවමත් ටකරන් මඩුවක් වගේ නේද?ඒකට වග කියන්න ඕනෙ ජනතා විමුක්ති පෙරමුණයි. සුනාමියෙන් පස්සෙ ඒ අයගෙ මොකක්දෝ බලකායකින් ඒක කළේ. ස්වේච්ඡාවෙන් කළා කියල කිව්වට, කොම්පැණිවලින් සල්ලි එකතු කරල තිබුණා. ඒ සල්ලි කීයක් එකතු කළා ද කියල කවුරුවත් දන්නෙ නැහැ. මම අභියෝග කරනවා ඒවා හෙළි කරන්න කියලා. එදා ආණ්ඩුවත් එක්ක හිටිය ජනතා විමුක්ති පෙරමුණේ මේ වැඩේ නිසා අපිට ඒකට මැදිහත් වෙන්න එදා බැරිවුණා. අපි ඉදිරියේ දී ගාලු සංවර්ධන වැඩපිළිවෙළ යටතේ නවීන බස් නැවතුම් පොළක් ඉදි කරනවා.* ඡන්දෙන් දිනුවොත් ඔබ ඉටුකරන්නෙ මොනවද කියා වැඩපිළිවෙළක් ඉදිරිපත් කර තිබෙනව ද?අපේ වැඩපිළිවෙළ ‘මහින්ද චින්තන - ඉදිරි දැක්ම’ වැඩපිළිවෙළයි. ඒක රට පුරා ම වගේ ම ගම් මට්ටමින් ක්‍රියාත්මක කරන්න අවශ්‍ය බලවේගය තෝරගන්න තමයි අපි මේ මැතිවරණයට ඉදිරිපත් වෙලා ඉන්නෙ. එම වැඩපිළිවෙළේ සඳහන් වෙනවා පංච බල කේන්ද්‍රයක් ලෙස මේ රට දියුණු කරන ආකාරය. ඒ අනුව වැඩ කරන්න අපි සූදානම් වෙනවා.* දකුණ සංවර්ධනය කරන්න ඔබ හඳුනාගත් විශේෂ වැඩපිළිවෙළක් නැද්ද?‘මහින්ද චින්තන - ඉදිරි දැක්ම’ තමයි අපි රට සංවර්ධනය කරන ආකාරය ගැන සඳහන් කරල තිබෙන ප්‍රධාන ලියවිල්ල. . එය නගරයේ සිට ගමටත්, ගමේ සිට නගරයටත් ක්‍රියාත්මක වෙන සංවර්ධන වැඩපිළිවෙළක්. ඒක ක්‍රියාත්මක කරන්න මැදිහත් වෙනව කියන්නේ, ගමත් නගරයත් සංවර්ධනය වෙනවා.ඒ සඳහා මේ ප්‍රදේශයේ යටිතල පහසුකම් සංවර්ධනයට, ජනතාවගේ අත්‍යවශ්‍ය සේවා සංවර්ධනයට මැදිහත් වීම තමයි මගේ කාර්යභාරය. ඒ අනුව, ගාලු දිස්ත්‍රික්කයේ සෑම ආසනයක් ම එක ලෙස සංවර්ධනය කිරීම ඉලක්ක කරගත් වැඩපිළිවෙළක් මම ඉදිරියේ දී ක්‍රියාත්මක කරනවා. එහි දී සංචාරක කර්මාන්ත ඉලක්ක කරගත් විශේෂ වැඩපිළිවෙළකටත් මගේ අවධානය යොමු වී තිබෙනවා. ඒ වගේ ම ගාලු දිසාවේ තිබෙන ඉඩම් ප්‍රශ්නය විසඳීමටත් මගේ විශේෂ අවධානය යොමු වෙලා තිබෙනවා.* දැන් සංචාරක කර්මාන්තයට හොඳ අවස්ථාවක් උදා වෙලා තිබෙන බව පෙනෙනවා. ඒ අවස්ථාවෙන් ප්‍රයෝජන ගන්න ඔබ සූදානම් ද?දැන් විදේශ සංචාරකයෝ ලංකාව ගැන වැඩි අවධානයක් යොමු කරනවා. ලංකාවට සාමය උදාවීමත් සමඟ, මේ රටේ අසිරිය බලන්න ඒ අය කැමැතියි. පසුගිය පෙබරවාරියේ පමණක් සංචාරකයන් 57,300 ක් පමණ අපේ රටට ඇවිල්ලා. ඒක ගිය වසරේ පෙබරවාරි මාසයට සාපේක්ෂව 67% ක වර්ධනයක්. මේ විදිහට ඔවුන්ගේ පැමිණීම වැඩිවීමත් සමඟ අපේ ආර්ථිකයට ලොකු විදේශ විනිමයක් එකතු වෙනවා. සංචාරක කර්මාන්තය දියුණු කිරීම තුළින් ඒක අපිට තවත් වැඩි කර ගන්න පුළුවන්.කොග්ගල ගුවන් තොටුපොළ අඩු වියදම් ගුවන් තොටුපොළක් ලෙස දියුණු කරන්න පුළුවන්. ගාලු වරාය පදනම් කරගෙන සංචාරක නැව් සේවයක් ආරම්භ කරන්න පුළුවන්.මේ දිනවල සිදුවන ගාලු වරාය සංවර්ධන වැඩ සටහන තුළ ඒ පිළිබඳ ව අවධානය යොමු කරල තිබෙනවා.සිංහරාජය ආශි‍්‍රත ප්‍රදේශ තවදුරටත් සංරක්ෂණය කිරීමෙන්, විධිමත් හා අවිධිමත් වෙරලාශි‍්‍රත හෝටල් සංවර්ධනය කිරීමෙන් අපිට සංචාරක කර්මාන්තයට නව ආයෝජන අවස්ථා ඇති කරන්න පුළුවන්. ඒ මඟින් විශාල රැකියා ප්‍රමාණයක් ඇති වෙනවා.ඒ මාර්ගයෙන් සෘජු හා වක්‍ර ලෙස සාමාන්‍ය ජනතාවට ඩොලර්වලින් මුදල් උපයා ගන්න පුළුවන්. අපේ‍්‍රල් මාසෙන් පස්සෙ ඇති කරන අපේ ආණ්ඩුවෙන් මේව ක්‍රියාත්මක කරන්න අපිට විශේෂ අවධානයක් තිබෙනවා. ඒ වගේ ම වැඩපිළිවෙළකුත් තිබෙනවා.* ඔය වගේ සංවර්ධන වැඩ කරන්න ද සන්ධානය 2/3 ක බලයක් ඉල්ලන්නෙ?සංවර්ධන වැඩ විතරක් කරන්න අපිට පාර්ලිමේන්තුවේ තුනෙන් දෙකක් අවශ්‍ය නැහැ. එහෙම තත්ත්වයක් නැතිව අටවගෙන තිබුණ පාර්ලිමේන්තු බලයක් තියෙද්දිත්, ත්‍රස්තවාදීන් සමඟ බිහිසුණු යුද්ධයක් තියෙද්දිත් අපි මේ රට සංවර්ධනය කළා. අපි සංවර්ධන වැඩ නතර කරල තිබුණෙ නැහැ.මහා මාර්ග, පාලම්, ගුවන් පාලම්, විදුලි බලාගාර කීයක් ඉදිවුණා ද? සමහර ඒවා අපිට සිහිනයක් විතරක් වෙලා තිබුණෙ. අද ඒවා සැබෑ වෙලා. වරාය ඉදිකිරීම හා සංවර්ධනය, කෘෂිකර්මාන්තය, සන්නිවේදන ක්ෂේත්‍රය මේ හැම පැත්තක් ම අපි සංවර්ධනය කරන්න, අලුතින් ඉදිකරන්න මැදිහත් වෙලා තිබෙනවා. දැන් යුද්දෙ අවසන් කරල තිබෙන තත්ත්වයක් තුළ මේ කටයුතු වේගයෙන් සිදුවේවි. බහුතර බලයක් සහිත පාර්ලිමේන්තුවක් අපිට තිබුණොත් කකුළෙන් අදින අයට බලයක් නැති වෙනවා. ඒක අපේ සංවර්ධන වැඩවලට පහසුවක්.අනික් කාරණය, අපේ රටට ගැළපෙන ව්‍යවස්ථාවක් හදා ගන්න ව්‍යවස්ථානුකූල ව ම අපිට 2/3 ක බලයක් අවශ්‍යයි. ඒ සඳහායි අපි 2/3 ක් ඉල්ලන්නෙ. මේ ව්‍යවස්ථාව අපේ රටට සුදුසු ව්‍යවස්ථාවක් නෙවෙයි. විපක්ෂයේ සටන් පාඨය වුණෙත් මේ ව්‍යවස්ථාව යටතේ තිබෙන මැතිවරණ ක්‍රමය හා විධායක ජනාධිපති ක්‍රමය වෙනස් කරන්න ඕන කියන එකයි.* සන්ධානයට තුනෙන් දෙකක බලයක් ලැබෙයි කියල ඔබට විශ්වාසයක් තිබෙනව ද?අනිවාර්යයෙන්ම තුනෙන් දෙකක බලයක් ලැබෙයි කියලා මම හිතනවා. ඒක ජනතාවගෙන් අපිට ලැබෙන ප්‍රතිචාරවලින් පෙනෙනවා. ජනාධිපතිවරණයේ ප්‍රතිඵල අනුවත් අපිට ආසන 133 ක් විතර ලැබෙනවා. එදා විශ්‍රාමික ජෙනරාල්වරයා දිනනවමයි කියල සමහරු අභියෝග කළා. නමුත් අද එහෙම තත්ත්වයක් නැහැ. විපක්ෂය දැනටමත් පරාජය භාර අරන්. ඔවුන් කොටස්වලට කැඩිල ගිහිල්ල. ඒකේ වාසිය නිසාත්, දිනන පැත්තෙ රැල්ලට ම ජනතාව එකතු වීමේ ප්‍රවණතාවේ වාසිය නිසත් අපිට තවත් ආසන 15 - 16 ක් විතර ලැබෙනවා. ඒ වැඩි වන ප්‍රමාණයට බෝනස් ආසනත් 4 ක් වත් ලැබෙනවා. එතකොට අපිට ආසන 152 - 153 ක් විතර ගන්න පුළුවන්.* එස්. බී. දිසානායක මහතා උසාවියට අපහාස කළා යැයි පැනවූ නඩුවේ පෙත්සම්කරුවන් වෙනුවෙන් පෙනී සිටි නීතිඥයා ඔබයි. දැන් ඔහු ඔබේ පැත්තෙ. එකට වැඩ කරන්න පුළුවන් ද?එය පක්ෂයෙන් ගත්ත තීරණයක්. මම ඒ තීරණය වෙනුවෙන් ජීවිතය පරදුවට තියල වුණත් ඉදිරිපත් වෙනවා. අපි ඒ වෙලාවෙ විපක්ෂයෙ හිටියෙ. අපිට ආණ්ඩුවක් හදන්න පුළුවන් වෙයි කියල හිතාගන්නවත් බැරි වෙලාවක්. පක්ෂෙ ගත්ත තීරණය වෙනුවෙන් හා නීතියට ගරු කරන පුරවැසියෙක් හැටියටයි මම ඒකට ඉදිරිපත් වුණේ.ඒ වගේ ම ඒ දවස්වල එක්සත් ජාතික පක්ෂ ආණ්ඩුවෙන් අසාධාරණකම් සිදුවුණ දහස් ගණනක් වෙනුවෙනුත්, බොරු චෝදනා කරල රිමාන්ඩ් කරපු සිය ගණනක් වෙනුවෙනුත් මම උසාවියේ පෙනී හිටියා.මට ඒ නිසා ජීවිත තර්ජනත් තිබුණා. එදා එස්. බී. මහත්තයත් එක්ක මට පෞද්ගලික තරහක් තිබුණෙ නැහැ. ඒ නිසා අපි එකට වැඩ කිරීමේ දී ප්‍රශ්නයක් ඇති වේවි කියලා මම හිතන්නෙ නැහැ.සංවාද සටහන රසික සේනානායක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=ab1004047</link>
    <topic>වැඩට හපන්, නැණවතුන් පමණක් පාර්ලිමේන්තුවට යවමු</topic>
    <author>ශ්‍යාමෝපාලි මහා නිකායේශ්‍රී රෝහණ පාර්ශ්වයේ මහානායක, රුහුණු විශ්වවිද්‍යාලයේ කුලපති අත්තුඩාවේ රාහුල නා හිමි</author>
    <content>ගිරුවායේ හද ගැස්ම චමල්හිරු ඔබේ දොරකඩටම ඇවිත්...! දොර කවුළු විවර කරන්නතරුණයො වැඩිහිටියන්ට සලකන්ඩ ඕනෑ වැඩිහිටියො තරුණයන්ට අවස්ථාව දෙන්න ඕනෑමෙය රුවන්පුරයේ අභිමානය පෙන්වන මැතිවරණයක්මට ඕනෑ හොඳම, අවංක දේශපාලනඥවරියක් වෙන්නයිතුනෙන් දෙකේ බලයක් ඉල්ලන්නෙ රට සංවර්ධනය කරන්නයිවැඩට හපන්, නැණවතුන් පමණක් පාර්ලිමේන්තුවට යවමුඅනුරාධපුරේ ජය නිලටයි මෙදා කිරුළ අපටයියහගුණ පිරුණු, අලස නොවන, කටයුතු නොකටයුතු පිරිසිඳ දැනීමේ සමත්, වැඩෙහි හපන්, නායකයන් සිටින රටක ජනතාව අනාථවන්නේ නැත. වැඩ අතපසු කරන, වල්පල් දොඩවමින් මධුවිත හා බැඳුණු, යටි මඩි ගැසීමට මිස රටට ජනතාවට වැඩක් කිරීමට නොසිතන නායකයන්ගෙන් ම අපේ රට පසුගිය යුගයේ පිරී තිබිණ. බියෙන් තොරව ජීවත්වීමට අපහසු බලවත් රටවලට ගැතිකම් කිරීමට සිදුවන පරිසරයක් රටේ ගොඩනැගුණේ ඒ කාලකන්නි නායකයන් නිසාය.එබඳු නායකයන් පලවා හැර අති දක්‍ෂ කණ්ඩයමක් මේ මහ මැතිවරණයේ දී මට ලබා දෙන්නැයි මහින්ද රාජපක්ෂ ජනාධිපතිතුමා පසුගියදා ඉල්ලීමක් කළේ ද මේ නිසා විය යුතුයි.මේ ඉල්ලීමට රට ම කන්දිය යුතුය. පොදු වැඩක දී වුවද “මට ලැබෙන කුට්ටිය කොතරම් විශාල දැ”යි සිතාබලා වැඩ අරඹන කොමිස් කාක්කන්, ඉතා සුළු කලකින් කෝටිපතියන් බවට පත් වූ හැටි ප්‍රකටය.තමාට බලය ලබාදීමට කැපවූ ජනතාව අමතක කොට යටි මඩි ගැසීමට උදව් දෙන අය පිරිවරාගත් එබඳු දේශපාලන අඥයන් පිටු දැක සැබෑ දේශප්‍රේමීන් සැබෑ ජනතා ප්‍රේමීන් බලයට පත් කිරීමට ජනතාවට දැන් අවස්ථාව ලැබී තිබේ.අති විශාල පොරොන්දු දෙමින් ජනතාව රවටා බලයට එන්නට වලිකෑ බොරුකාරයන්ට කදිම පිළිතුරක් දෙමින් පසුගිය ජනාධිපතිවරණයේ දී අපේ ජනතාව සිය බුද්ධියෙන් උපරිම ප්‍රයෝජන ගත්හ. ඒ නිසාය මහින්ද රාජක්ෂ මැතිතුමාට අති විශාල විශිෂ්ට ජයග්‍රහණයක් ලබා ගත හැකි වූයේ. එතුමා ජනාධිපතිවරණයට පෙර දා බෙලිඅත්තේ දි කීවේ තමාට ලැබෙන වැඩි ඡන්ද ප්‍රමාණය අට ලක්‍ෂයක් බවය. එහෙත් ජනතාව තවත් දස ලක්‍ෂයක් වැඩිකොට දී එතුමාට කෘතගුණ සැලකූහ.මේ මහ මැතිවරණයේ දී අපේ ජනතාව වඩාත් කල්පනාකාරීව ජනාධිපතිතුමා ඉල්ලා සිටි පරිදි අති දක්‍ෂ අවංක කණ්ඩායමක් පාර්ලිමේන්තුවට යැවීමට වගබලා ගත යුතුය. අච්චාරු ආණ්ඩුවක්, එහෙන් මෙහෙන් කෑලි එල්ලා ගත් පැළැස්තර ආණ්ඩුවක්, වෙනුවට ශක්තිමත් ප්‍රබල ආණ්ඩුවක්, තුනෙන් දෙකට වැඩි බලයක් සහිත ආණ්ඩුවක් පිහිටුවීමට එතුමාට ශක්තිය ලබාදිය යුතුය.මෙවර මහ මැතිවරණයට ඉදිරිපත් වන එක් අපේක්‍ෂකයකු ගැන මම දැන් කතා කරමි.එසේ කතා කරන්නේ එතුමා ආදර්ශයට ගෙන, පාර්ලිමේන්තුවට යාමට අද තරගවැදී සිටින අපේක්‍ෂකන් අතුරෙන් තෝරාගත යුත්තේ කෙබඳු අය දැයි අවබෝධ කර ගැනීම සඳහාය.ඒ අන් අයකු නොව ගම්පහ දිස්ත්‍රික්කයේ එක්සත් ජනතා නිදහස් සන්ධානයේ අපේක්‍ෂක කණ්ඩායමේ නායක බැසිල් රාජපක්ෂ මහතාය.එතුමාගේ වැඩකිරීමේ හැකියාවට, දේශප්‍රේමයට ළංවිය හැකි නොවූව ද තරමකින් හෝ එතුමාට ළංවිය හැකි අපේක්‍ෂකයන් මෙවර පාර්ලිමේන්තුවට යැවිය හැකි වුවහොත් එය අපේ ජාතියේ, දේශයේ, ජනතාව ගේ භාග්‍යයකි.බැසිල් මහතා ඒ හැකියාවන් ලැබූයේ, දේශප්‍රේමය උරුමකර ගනු ලැබූවන් ළමා කාලයේ සිටය. එතුමාගේ පියා මා ඉතා මැනවින් දන්නා හඳුනන ශ්‍රේෂ්ඨ දේශපාලනඥයකු සහ ජනතා ප්‍රේමියකු වූ ඩී.ඒ. රාජපක්ෂ මහතාය. ගොවින්ගෙන්, ධීවරයන්ගෙන්, එඬේරුන්ගෙන් පිරුණු ඒ රාජපක්ෂ නිවෙස ජනතා ප්‍රශ්න පිළිබඳව හැදෑරීමට කදිම පාසලක් විය. ඒ පාසලෙන් මතුවූ දක්‍ෂම ශිෂ්‍යයා පසු කලෙක රටේ ජනාධිපතිවරයා වූ මහින්ද රාජපක්ෂ මහතාය. චමල්, බැසිල්, ගෝඨාභය යන අනෙක් පුත්තු ද, ඒ පාසලෙන්ම උගත්හ. රටේ නායකයෝ් බවට පත්වූහ.ලංකා ඉතිහාසයේ වැඩිම කාලයක් පැවති මහා යුද්ධය ජය ගැනීම සඳහා මේ රට රකිනා දෙවිවරු සැබෑ සෙන්පතියන් බිහි කළේ ඒ මැදමුලන රාජපක්ෂ පවුලෙනි. එක පුතෙක් රටේ සේනාධිනායක විය. ඒ ජනාධිපති මහින්ද රාජපක්ෂ මහතාය. යුද්ධෝපක්‍රම මැනවින් දත් මහා රණ ශූරයකු වූ ගෝඨාභය රාජපක්ෂ නමැති තවත් පුතෙක් ආරක්‍ෂක ලේකම්වරයා වී තිස් අවුරුදු යුද්ධය හමාර කිරීමේ බර කරට ගත්තේය.දුටුගැමුණු රජුට එළාර පැරදවිම සඳහා යටිතල පහසුකම් සැලසු සද්ධාතිස්ස කුමරු මෙන් තවත් පුතෙක් යුද්ධයෙන් දිනාගත් ප්‍රදේශවල යළි සතුරු බල මතුනොවන සේ ජනතාව දිනා ගනිමින් ඒ ප්‍රදේශ සශ්‍රීක කළේය. ඒ නූතන සද්ධාතිස්ස නමින් හැඳින්විය හැකි බැසිල් රාජපක්ෂ මහතාය.හම්බන්තොට ප්‍රදේශයේ සංවර්ධන කටයුතු මෙහෙයවමින් සිටි බැසිල් රාජපක්ෂ මහතාට කොටි ත්‍රස්තවාදයෙන් මිදුණු නැඟෙනහිර පළාත සංවර්ධනය කරන්නැයි ජනාධිපතිතුමා කීය. එය මහා දුෂ්කර කටයුතුතක් බව කවුරුත් දනිති. ත්‍රස්තවාදීන් සිත්පිත් නැතිව, අතිවිශාල මිනිස් ජීවිත ප්‍රමාණයක් වැනසු අයුරින්ම නැගෙනහිර පළාතේ නිවාස, පාසල්, රෝහල්, වාරිමාර්ග ද වැනසූහ. එළු, ගවපට්ටි විසුරුවා ගොවි, එඬේරු ඇතුළු ජනතාවගෙන් විශාල පිරිසක් අතරමං කළහ. ඔවුන්ට අනාථ කඳවුරුවලට යාමට මං පෑදූහ. යකුන් නැටූ සොහොන්පිටියක් බඳු නැඟෙනහිර යළි නැඟිටුවීම පුනරුත්ථාපනය කිරීම ලෙහෙසි පහසු කටයුත්තක් නොවීය.බැසිල් රාජපක්ෂ මහතා ඒ අභියෝගයට මුහුණ දුන්නේය. මා දන්නා ඛ්ැටියට අඩුවෙන් නිඳන, වැඩක් පටන්ගත් පසු එය අවසන් කරන තුරු නින්ද, කෑම බීම, පවුල් ජීවිතය ගැන නොසිතන කෙනෙකි. අලුයම පිබිද වැඩපටන් ගන්නා කෙනෙකි. සෑම වැඩක්ම වේලාසනින් හොඳින් සැලසුම් කරන කෙනෙකි. වැඩ පැවරිය යුත්තේ කවුරුන්ට දැයි බුද්ධිමත්ව සිතා බලා තීරණ ගන්නා කෙනෙකි. මේ නිසාම එතුමාට දක්‍ෂ කාර්ය මණ්ඩලයක් සපයා ගත හැකිවිය.”බැසිල් සර් සමග වැඩකිරීම ලෙහෙසි නෑ. අපට එතුමා ගේ වේගයෙන් දුවන්න බැහැ. ඒත් අපි පණ කඩාගෙන දුවනවා. හැබැයි එතුමා පවරන හැම වැඩක්ම කරන්නේ සතුටින්” එතුමාගේ කාර්ය මණ්ඩලයේ අය මා සමඟ කියා තිබේ. මාසයකට සැලසුම් කරන කටයුත්තක් සතියකින් අවසාන කිරීමට එතුමාට හැකිවූයේ මේ නිසාය.ගත වූයේ කොයිතරම් සුළු කාලයක් ද, නැඟෙනහිර හැම ගමකම, හැම තැනකම අලුත් ඉදිකිරීමක් දක්නට ලැබිණ. නිවෙස් තැනිණි, පාරවල් කැපිණි, ඇළ මාර්ග වැටිණි, විදුලිය, ජලය සැපයිණි, පාසල් රෝහල් ගොඩනැගිණි, කඳවුරුවල සිටි අනාථයෝ සනාථයෝ වූහ. ඔවුන්ට සුළු කලකින් ඔවුන් කලින් පදිංචිව සිටි තැන්වලට යාමට මං පෑදිණි.”පරණ නැඟෙනහිරට වඩා අලුත් නැඟෙනහිර හොඳයි”ඔවුහු බැසිල් රාජපක්ෂ මහතාට තුති පුදමින්, තුටු කඳුළු වගුරුවමින් කීහ.එතුමා විශ්වකර්ම දිව්‍ය පුත්‍රයා බව නැඟෙනහිර සංවර්ධන කටයුතු දකින නැඟෙනහිර තමන්කඩුව දෙපළාතේ ප්‍රධාන සංඝනායක සේරුවාවිල සරණකිත්ති හිමියෝ ද වදාළහ. ඉන්පසු උතුරු පළාත ද කොටියාගෙන් නිදහස් විය. බැසිල් මහතා උතුරට ද අවශ්‍ය විය. නැඟෙනහිර මෙන්ම, උතුර ද වහා සංවර්ධනය විය.”එතුමා නැඟෙනහිර පළාතෙන් පාර්ලිමේන්තුවට එනු ඇත” යන මතය ඒ යුගයේ අප තුළ තිබිණ.”ඔය තරම් වැඩකරන්නේ පාර්ලිමේන්තු යන්න” සමහරු කීහ. එය ඊර්ෂ්‍යා බරිත කියමනක් විය. සත්තකින්ම එතුමා වැඩ කළේ ජාතික යුතුකමක් ඉටුකිරීමටය. එය හොඳින්ම පෙනෙන්නේ එතුමා ඒ පළාතෙන් දේශපාලන වාසි බලාපොරොත්තු නොවීමෙනි.එතුමා පාර්ලිමේන්තු යාමට බලාපොරොත්තු වන්නේ අප කවදාවත් නොසිතූ පරිදි ගම්පහ දිස්ත්‍රික්කයෙනි.මට මෙහිදී මහා කවි කාලිදාසයන් ගේ ශ්ලෝකයක් සිහිවෙයි.”උදාර චරිතානාංතු - වශු දෛව කුටුම්භකං”(උදාර චරිත ඇති අයට මුළු ලොවම තමාගේ ගෙදරය)බැසිල් මහතාට ශ්‍රී ලංකාව ම තමාගේ ම ගෙදර බව මම දනිමි. එතුමාට උතුරු නැඟෙනහිර මෙන්ම ගම්පහ ද මැදමුලනකි.ගතවූයේ කෙතරම් සුළු කාලයක් ද?මුළු ගම්පහම දැන් එතුමා වටා රොක්වන බව මට ලැබෙන ආරංචි මඟින් කියැවේ.ජනතාව අද බුද්ධිමත්ය. රැවටීමට අපහසුය. සැබෑ නායකයා හඳුනාගැනීමේ ඉව ඔවුන්ට තිබේ. බැසිල් රාජපක්ෂ මහතා වටේ ජනතාව එක්වන ආකාරයෙන් එය පෙනේ.පසුගිය දා එතුමා කළ ප්‍රකාශයක් ඉතා තදින් මගේ සිත් ගත්තේය.”මම නැඟෙනහිර යනකොට ඒ පළාත ගැන හරියට දැනගෙන හිටියේ නැහැ. නමුත් එහි ගිහින් ටික දවසකින් සෑම ගමක්ම, පාරක් ඇනිකට් එකක් වාගේම සෑම කෙනෙක්ම හඳුනාගත්තා. නැෙඟනහිර මහ ඇමැතිවරයා ගේ පටන් ප්‍රාදේශීය සභා මන්ත්‍රීවරයා දක්වාත්, මහ දිසාපතිතුමා ගේ පටන් කෘෂිකර්ම පර්යේෂණ සහකාර දක්වාත්, සෑම නිලධාරියෙක්ම නම කියා හඳුනාගැනීමට තරම් සමත් වුණා. නැඟෙනහිර පළාතේ අවුරුදු හතළිහක් පමණ සිටි දේශපාලනය කරන සම්බන්ධන් මන්ත්‍රිතුමා නොගිය ගම්මානවලටත්, මම මේ ටික කාලය තුළ ගියා.නැඟෙනහිර වාගේම උතුරු පළාතේ ප්‍රශ්න විසඳන්නටත් මට සිදුවුණා. මුලතිව් අන්තිම සටනින් පස්සේ ලක්‍ෂ තුනකට අධික පිරිසක් අවතැන් වුණා. ඒ අය නැවත පදිංචි කිරීම විශාල ප්‍රශ්නයක් වුණා. මෝසම් වැසි එනවා. අවශ්‍ය තරම් සම්පත් හොයාගන්නත් බැහැ. අන්තර්ජාතික සංවිධාන පවා අපට ප්‍රශ්නය විසඳන්න බැහැ කියා සිතුවා. නමුත් කියන්න සතුටුයි, මහවැසි ආවත්, කොයිතරම් ප්‍රශ්න බාධක ආවත් අපි සුබසාධක මධ්‍යස්ථාන හදලා ඒ ජනතාව රැක ගත්තා.කෙටි කාලයකින් උතුරු නැෙඟනහිර ජනතාව හඳුනාගත් මට මේ ගම්පහ දිස්ත්‍රික්කයේ හැම කෙනෙක්ම හැම පාරක් තොටක්ම, හැම ඇනිකට් එකක්ම හඳුනාගන්න වැඩිකාලයක් ගත වන්නේ නැහැ. අපි මේ රට ආසියාවේ ආශ්චර්යය බවටත්, ගම්පහ ලංකාවේ දියුණුම දිස්ත්‍රික්කය බවටත් පත්කරනවා.”(2010 මාර්තු 06 දිනමිණ)මේ ප්‍රකාශය එතුමා කළේ දැඩි ආත්ම විශ්වාසයකිනුයි, ඍජු අධිෂ්ඨානයකිනුයි. එය ප්‍රායෝගික වශයෙන් සත්‍යයක් බවට පත්වනවා නොඅනුමානයි.ජනතාවට සමීපවන, දුර දක්නා නුවණින් හෙබි වැඩෙහි හපන් අපේක්‍ෂකයන් තෝරා ගැනීමට අපේ ඡන්දදායකයන් සමත් වෙතොත් ආසියාවේ ආශ්චර්යය බවට ශ්‍රී ලංකාව පත්කළ හැකියි. එසේ නැතිව දූෂණයට පෙළඹෙන මත්පැන් සහ පාප මිත්‍රයන්ට ලොල් වූ අයට මනාපය පළකළහොත් ජනාධිපතිතුමාත් අපත් දකින ආශ්චර්යයේ සිහින සැබෑ නොවනු ඇත.අපේ ජනතාවගෙන් මා ඉල්ලන්නේ නෑකම් මිතුරුකම්, කුල මල, ආගම් භේද, ජාති භේද නොසලකන යහගුණ පිරි නැණවත් සැබෑ නායකයන් පාර්ලිමේන්තුවට යවා රට ගොඩනැගීමට හවුල් වන මෙන්ය.බැසිල් රාජපක්ෂ මහතා දෙස නැවත බලන්න. ඔහු සතු විශිෂ්ට ගුණාංගවලින් කිහිපයක් හෝ ඇති අපේක්‍ෂකයන් තෝරා ගන්න.සුබ අනාගතයකට අපේ මවුබිම යොමු වේවා! තෙරුවන් සරණයි!ශ්‍යාමෝපාලි මහා නිකායේශ්‍රී රෝහණ පාර්ශ්වයේ මහානායක, රුහුණු විශ්වවිද්‍යාලයේ කුලපති අත්තුඩාවේ රාහුල නා හිමි</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=ab1004049</link>
    <topic>හම්බන්තොට විස්කම් තොටක්</topic>
    <author/>
    <content>ගිරුවායේ හද ගැස්ම චමල්හිරු ඔබේ දොරකඩටම ඇවිත්...! දොර කවුළු විවර කරන්නතරුණයො වැඩිහිටියන්ට සලකන්ඩ ඕනෑ වැඩිහිටියො තරුණයන්ට අවස්ථාව දෙන්න ඕනෑමෙය රුවන්පුරයේ අභිමානය පෙන්වන මැතිවරණයක්මට ඕනෑ හොඳම, අවංක දේශපාලනඥවරියක් වෙන්නයිතුනෙන් දෙකේ බලයක් ඉල්ලන්නෙ රට සංවර්ධනය කරන්නයිවැඩට හපන්, නැණවතුන් පමණක් පාර්ලිමේන්තුවට යවමුඅනුරාධපුරේ ජය නිලටයි මෙදා කිරුළ අපටයිඅනුරාධපුර දිස්ත්‍රික් එජනිස අපේක්ෂකඑස්. එම්. චන්ද්‍රසේනඇත්තටම මේක අමුතුවෙන් කියන්න දෙයක් නෙමෙයි. මේ දවස් වල මුළු අහසම නිල් පාටට හැරිලා. පොළවත් නිල... අහසත් නිල... වටපිට බැලුවත් නිල... මේ සැරේ වාර්තා ගත අන්දමින් “නිල” ජය ගන්නවා. හරියටම අනුරාධපුර දිසාවේ ජනතාව අත්ත නැමුවා වගේ නිලට නැමිලා.අනුරාධපුරයට මෙවර ආසන නවයක් තියෙනවා. අඩුම වශයෙන් අපි හයක් ගන්නවාමයි. සමහර විට හතක් වෙන්නත් පුළුවන්. දෙකක් විතර එජාපය ගනීවි. ඒ ගන්නෙත් මේ අනුපාත ක්‍රමය නිසා පෙරදා මෙන් ආසනයෙන් ආසනයට ජය පරාජය බැලුවානම් එජාපයට එකක්වත් ලැබෙන්නේ නෑ. “කැපුවත් කොළ” කියාගෙන වෙනස් වන ලෝකයත් එක්ක වෙනස් නොවී ඇටුවන් බැහැපු එජාපයේ අය අතළොස්සක් ඉන්නවා. ඒ ටික දෙනාගේ ඡන්දයෙන් එකක් දෙකක් ආසන යාවී. අනික් ඔක්කොම අපට.පොතේ විදිහට බැලුවොත් නම් එහෙම වෙන්න පුළුවන්. නමුත් අනුරාධපුරයේ රජයට ඇති නම්‍යතාව වෙනත් දිස්ත්‍රික්කවලට වඩා වෙනස්. ඊට හේතු ගණනාවක් තියෙනවා.උතුරු නැඟෙනහිර ඇරුණාම තිස් අවුරුදු යුද්ධයෙන් වැඩියෙන්ම පීඩනයට පත් වූ ජනතාවක් ඉන්නේ අනුරාධපුර. අනුරාධපුරයේ ප්‍රත්‍යන්ත ගම්මාන වල. දියතිත්තවැව, දෙමටෑව, කපුගොල්ලෑව, අඹගස්වැව, පරංගියා වාඩිය, පදවිය, ඇතාවැටුණුවැව, කෙත් බැඳි යාය, වැලි ඔය, සිංහපුර, වගේ ප්‍රදේශවල ජනතාව මේ අවුරුදු තිහට මොනතරම් දුක් කන්දරාවක් වින්දද? බඩට බත් ටික නෑ. ඇහැට නින්ද නෑ, රෑ තිස්සේ මහ කැලේ හැංගිලා. ළමයින්ට අධ්‍යාපනයක් නෑ.ගැබිණි මව්වරුන්ට කිසි හව්හරණක් නෑ. පාසල් නෑ, රෝහල් නෑ. හරකාබාන නැති වුණා. කුඹුරු යායවල් පිටින් නැති වුණා. ගෙවල් දොරවල් විනාශ කළා. අන්තිමට මිනිස් ජීවිත පවා කපා ;කාටා මරා දැමුවා. මොනතරම් භීෂණයක්ද තිබුණේ. කොයි කවුරුත් ජීවිතයේ නොවිඳිනා දුක් වින්දා. ජනාධිපතිතුමා යුද්ධය මුළුමනින්ම ඉවර කරලා ත්‍රස්තවාදීන් පළවා හැරියට පස්සේ මේ ගම්මානවල මිනිසුන්ට හරියට ජීවිත දානය දුන්නා වගේ. අද කොයි කවුරුත් බිය සැක නැතිව ගොවිතැනක් බතක් කරගෙන නිවී සැනසිල්ලේ ජීවත් වෙනවා.මේ රජරට මිනිසුන්ට මොනතරම් සැනසිල්ලක්ද? සහනයක්ද? කොළඹ පැත්තේ සමහර අය බඩට අඩු වෙනකොට කෑ ගැහුවා. නමුත් මේ පැත්තේ මිනිස්සු කෑ ගැහුවේ බඩට නෙමෙයි. පණ බේරා ගන්න. අද අනුරාධපුරයේ ජනතාව ත්‍රස්තවාදීන්ගෙන් පණ බේරා දීලා තියෙනවා.ඒ නිසා ඔවුන් පාට බලන්නේ නැතිව ඒකාන්තයෙන්ම ආණ්ඩුවට ඡන්දේ දෙනවා. ආණ්ඩුව රජරට ජනතාවට ජීවිත සුරක්ෂිත කරලා දීලා තියෙනවා. කෘතවේදීව රජරට ජනතාව දැන් ආණ්ඩුවට ඡන්දෙ දෙනවා. මෙන්න මේ යථාර්ථය අනුරාධපුරයේ ජනතාව අවබෝධ කරගෙන තියෙනවා. අපි ජනතාවට ජීවිත දානය ලබා දුන්නා. ජනතාව අපට ඡන්දේ දෙනවා.ඒක ඇත්ත. එක විදිහකට මිනිස්සු විවිධයි. අනිත් අතින් මං මුලදී විස්තර කළ විදිහට “කැපුවත් කොළ” කියන ටික දෙනෙකුත් ඉන්නවනෙ. ඒ අය එකතු වුණාම එක පිලක් හැදෙනවා. හැබැයි බොහොම ටිකයි ඒ පිරිස. ඒ අයට ආණ්ඩුවේ කෙස් ගහක් තරම්වත් හොලවන්න බෑ.රජරටට බලපාන්නේ යුද්ධයේ වාසිය විතරක්ම නෙමෙයි. රජරට ජනතාව පන්ලක්ෂයකට වැඩියි. මෙයින් 92% ක් තරම ඉන්නේ ගොවියෝ. අපේ ආණ්ඩුව එන්න කලින් අපි කාටත් මතකයි ගොවීන් ගොවිතැනින් පරාද වෙලා වහ බීපු හැටි. අද එහෙම ගොවීන් වහ බොනවා ය කියලා කලාතුරකින්වත් අහන්න ලැබෙන්නේ නෑ.මොකද ගොවීන් වහ බීමට බලපෑ හේතු සියල්ලම ජනාධිපතිතුමා විසින් ඉවත් කරලා රුපියල් හත්දහසකට විතර පිටරටින් ගන්න රසායනික පොහොර මිටිය ගොවීන්ට දුන්නේ රුපියල් 350 ට. දැන් වසර පහක් මේ විදිහට දිගටම පොහොර සහනාධාරය දීලා තියෙනවා.අපි මහවැලි ගොවියකු ගැන හිතමු. ඔහුට රජයෙන් අක්කර 2 1/2 ක කුඹුරු පංගුවක් දීලා තියෙනවා. මේ අකර 2 1/2 ට කන්නකට රසායනික පොහොර මිටි 10 ක් දෙනවා. කන්න දෙකට 20 යි.මේ අවුරුදු පහට පොහොර මිටි 100 ක් ඒ ඛ්යන්නේ මහවැලි එක් ගොවියකුට රසායනික පොහොර මෙට්රික් ටොන් පහක් මේ අවුරුදු පහට දීලා තියෙනවා. මේ පොහොර මිටි සීයේ සැබෑ මිල රුපියල් ලක්ෂ හයක් විතර වෙනවා.ගොවීන්ගෙන් අය කරලා තියෙන්නේ රුපියල් තිස්පන්දාහක් පමණයි. මේ විදිහට ගොවීන්ට 96% ක පොහොර සහනාධාරයක් ලැබුණ නිසා... විශේෂයෙන් ගොවීන්ගේ අස්වැන්න සරු වුණා. වී අස්වැන්න සරු වීමත් එක්කම රජය වී වල සහතික මිල වැඩි කළා. සම්බා වී කිලෝවක මිල රුපියල් 30 ටත්, නාඩු වී කිලෝවක මිල රුපියල් 28 ටත් රජය වැඩි කළා. ඒ නිසා ගොවීන්ගේ අතමිට සරු වුණා. රජය වී මිල වැඩි කිරීමත් සමඟ පෞද්ගලික වෙළෙදුන් වී මිල රු. 35 ට 40 ට වැඩි කළා. ඒ නිසා ගොවීන්ගේ ආදායම තවත් වැඩි වුණා. වහ බීමේ රටාව සමස්ත ගොවි සමාජයෙන්ම ඉවත් වී ගියා.ඒක සම්පූර්ණ බොරු කතාවක්. අතිරේක බෝග වගා කරන ගොවීන්ගේ අත මිට ඊට වඩා සරු වුණා. සෝයා කිලෝව රු. 100 යි. මුං ඇට කිලෝව රු. 120 යි. කව්පි කිලෝව රු. 150 යි. උඳු කිලෝව රු. 200 යි. කුරහන් කිලෝව රු. 60 යි. මිරිස් කිලෝව රු. 200 යි. ලොකු ලූණු කිලෝව රු. 50 යි. බඩඉරිඟු කිලෝව රු. 28 යි. පලතුරු ගත්තොත් පැපොල් කිලෝව රු. 40 යි. කෙසෙල් කිලෝව රු. 35 යි. අඹ කිලෝව රු. 100 යි. පේර කිලෝව රු. 50 යි. එළවළුත් එහෙමයි. මොනවද දැන් ගණන් නැත්තේ...? හරියටම වැව්වොත් සල්ලි එන්නේ පොදි පිටින්. හොඳට වට පිට බලන්න.බොහෝ ගොවීන්ගේ ගෙවල් දොරවල් ලස්සනට හදලා. යතුරු පැදි එකක්වත් නැති ගෙවල් ඇත්තෙම නෑ. සමහර ගෙවල් වල දරුවන්ට එක ගානේ යතුරු පැදි, අත් ට්‍රැක්ටරයක්, ලොකු ට්‍රැක්ටරයක්, ලොරියක් බොහෝ ගෙවල් වල තියෙනවා. ගොයම් කපන යන්ත්‍ර, කොළ පාගන යන්ත්‍ර වගේ, මිල වැඩි සමහර යන්ත්‍ර ගෙවල් වල තියෙනවා. මෙයින් වසර තුන හතරකට උඩදී අත්ට්‍රැක්ටරයක් වත් නොතිබුණ ගමක දැන් ලොකු ට්‍රැක්ටර විසිහතරක් පමණ තියෙනවා. බොහෝ ගම්වල තත්ත්වය මෙහෙමයි. ගොවියන් වේගයෙන් නැගිටිනවා. ගොවි ගම්මාන ඉක්මනින් දියුණු වෙනවා. ගොවි ජනතාවට මේ රජයෙන් තරම් සහන සැලසුණු තවත් රජයක් මේ රටේ තිබුණෙම නෑ.ඉතිං මෙහෙව් ගොවි ජනතාවට ආණ්ඩුව ගැන නොහිතා අහක බලාගන්න පුළුවන් ද? එහෙම බැරි හින්දා තමයි ජනාධිපතිවරණයේදී අනුරාධපුර ඡන්ද දායකයින් 70% කට වැඩි ප්‍රමාණයක් ජනාධිපතිතුමාට ඡන්දය දුන්නේ. ඒ ඡන්ද පදනම මහ මැතිවරණෙදිත් වෙනස් වෙන්නේ නෑ. අනුරාධපුරයේ ඉන්න අති බහුතරය දේශීය සංස්කෘතියෙන් පෝෂණය වූ කළ ගුණ දන්නා ජනතාවක්.මෙවැනි ආපදා වලට මුහුණ දුන් ගම්මාන විශාල සංඛ්‍යාවක් නෑ. එවැනි ගම්මාන කීපයයි තියෙන්නේ. ඒවා දැනටමත් පුනරුත්ථාපනය කිරීමට පියවර අරන් තියෙනවා. මේවායේ සියලු පවුල් වලට ජීවනාධාර සපයමින් ඔවුන් යථා තත්ත්වයට පත්කරන්නට කටයුතු කරනවා. මේ ගම්මාන දියුණු කරන අතරම අනෙක් ගම්මානවලත් පවත්නා අඩුපාඩු ඒ කියන්නේ විදුලිය, පානීය ජලය, මාර්ග, මේ වගේ අත්‍යවශ්‍ය ප්‍රශ්න විසඳීමට කටයුතු කර තිබෙනවා. මුලදී අපි බාර ගන්නකොට තිබිච්ච අනුරාධපුරය නෙමෙයි දැන්. බොහෝ අඩුපාඩු මේ වන විට සම්පූර්ණ වෙලා තියෙනවා. අපේ ගමට මොකුත්ම කරලා නෑ කියලා කටක් ඇරලා කාටවත් කියන්න බෑ. හැම ගමකටම අපේ ආණ්ඩුවෙන් මොනව හරි යමක් කරලා තියෙනවා. ජනතාවට මම බොහොම සමීපයි. ජනතාවත් මට සමීපයි.ඔව් අපේ පක්ෂයේ දොළොස් දෙනාම මැතිවරණය පටන් ගත්තේ ජනාධිපතිතුමා සම¼ඟ සිරිමා බෝ සමිඳු ඉදිරියේ දිවුරුම් දීලා සාමයෙන්, සහෝදරත්වයෙන්, සහජීවනයෙන් දේශපාලනය කරනවා ය කියලා. නමුත් දැන් සමහර අය මනාප පොරයට පිස්සු වැටිලා. මේ ගැන එච්චර දඟලන්න දෙයක් නෑ. අපි බහුතරය දිනනවා. සාමයෙන් සහෝදරත්වයෙන් ඉතිරි දවස් ටිකත් ගත කරමු කියලා මම හැම දෙනාගෙන්ම ඉල්ලා සිටිනවා.සංවාද සටහනබණ්ඩාර ඒකනායකඑප්පාවල සමූහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=af1004046</link>
    <topic>මම ඔබ එනතෙක් බලා සිටිමි</topic>
    <author>දියවන්නාවේ පාර්ලිමේන්තුව සමඟසාකච්ඡා කොට සකස් කෙළේ කසුරි</author>
    <content>මම ඔබ එනතෙක් බලා සිටිමිපාස්කු මංගල්‍යය සමරනුයේ සමඟියේ නව බලාපොරොත්තු ඇතිවයිආසියාවේ ශක්තිමත්ම රජය ශ්‍රී ලංකාවේ බිහිවෙනවාගරු කතානායක තුමනි ඇත්තයි... සත්තයි...මට ඕනෑ වුණේ සල්ලි සොයා ගන්නයිඔබ එනතෙක් මා බලා සිටින බව ඔබ නොදන්නවා නොවේ. සැබැවින්ම මම ඔබ එනතෙක් දෑස් දල්වාගෙන බලා සිටිමි.”වැඩ කරන්ඩ පුළුවන් පාර්ලිමේන්තුවක් මට දෙන්න”ජනාධිපතිතුමා කිහිපවරක්ම ප්‍රකාශ කරනු මම අසාගෙන සිටියෙමි. මෑත කාලයේදී මා දුටු විශිෂ්ට නායකත්වය මම එතුමා තුළින් දුටුවෙමි.ඉතින් මම දියවන්නා ඔය අසබඩට වී ඔබ එනතෙක් බලාසිටිමි. මේ දවස්වල පරිසරය ම පාළු ස්වභාවයක් ගනී. ඔබ නැති පරිසරය ඇත්තටම පාළු ය. පාළුව, තනිකම, සාංකාව යනු කුමන ආකාරයේ හැඟීම් දැයි මේ දිනවල අත්විඳිමින් සිටින්නෙමි.පාළුවේ තනිපංගලමේ සිටින විට මට බොහෝ දේවල් සිහිපත් වෙයි. ඇන්.ඇම්. සහෝදරයා සිහිපත් වන විට මා තුළ කිසියම් අභිමානයක් ඇතිවෙයි. ඔහුගේ වාග් විලාශයට මෙන්ම දැනුම් සම්භාරයට මම ඇළුම් කරමි.ඔහු මගේ ගර්භයේ සිට නැඟිටින විට මට මහත් අභිමානයක් දැණුනි. ඔහු කොල්වින් සහෝදරයා තරම් වේගයෙන් කතා නොකරයි. එහෙත් විචක්ෂණ බව අතින් කිසිවකුට හෝ සමීප විය නොහැකි තරමට ඒ කතා සරුසාරය.බණ්ඩාරනායක මහත්තයාගේ පෞරුෂය මට අදටත් සිහිපත් වෙයි. ඉංග්‍රීසිය සහ සිංහලය එකසේ භාවිතා කළ හැකි චතුර බවට මම අදත් පෙම් බඳිමි.එහෙත් එකල මා බලාසිටියේ මුහුද දෙසය. දැන් මම දියවන්නාව දෙස බලා සිටිමි.ඉතින් දියවන්නාවේ සිහිල් සුළං රැළි බඳ වටා ඔතාගනිමින් මම ඔබ එනතෙක් බලා සිටිමි.”මට ඕනෑ කයිවාරු කාරයො නෙමෙයි. වැඩකරන්ඩ පුළුවන් මිනිස්සු”ජනාධිපතිතුමාගේ වචන දියවන්නාව පරිසරය පුරා නින්නාද වනු මට ඇසේ.ඔබ කයිවාරුකාරයකු නොව ඇත්තටම වැඩකාරයකු බව මම දනිමි. ඔබ මහා පෞරුෂයක් ඇති එහෙත් නිරහංකාර කෙනෙකු බව මා දැනගෙන බොහෝ කල්ය.මට සරත් මුත්තෙට්ටුවේගම සහෝදරයා සිහිපත් වෙයි. ඔහුට මහා පෞරුෂයක් තිබිණි. එහෙත් ඔහු නිරහංකාර මිනිසෙකි. සඳළුතලාවේ සිට මහමඟට පැමිණි අප්පො කෙනෙකි. ඇත්තටම ඔහු අප්පො කෙනකු නොවේ. සහෝදරයෙකි.ඔබ ඔහු වැන්නකු බව මම දනිමි. එහෙත් ඔබ පිලිප් ගුණවර්ධන වැනි යැයි මම සිතමි. මන්ද යත් ඔබට සාමාන්‍ය ජනතාව ගැන හැඟීමක් ඇති බව මා හොඳින්ම දන්නා නිසාය. කුඹුරු පනත සකස් කොට අඳ ගොවියා බේරාගත් පිලිප් ගුණවර්ධන මගේ ඇකයෙහි සිටි බව සිහිපත් වන විට ද මට ආඩම්බරයක් නොව සාඩම්බරයක් ඇතිවෙයි.ඔබ ස්ත්‍රී දූෂකයකු නොවන බවත් කුඩුකාරයන් හෝ පාතාල මැරයන් ඇසුරු කරන්නකු නොවන බවත් මම දියවන්නාව ඉස්මත්තේ අතුපතර අතර වසා සිටින කුරුල්ලන්ට කීවෙමි. ඔවුහු ගී ගයා මගේ ආරංචියට සුබ පැතූ®හ. ඔබ එනතුරු මා පමණක් නොව සතා සීපාවා පමණක් නොව ගහකොළ ද බලා සිටින බව මම දනිමි.එහෙත් මා ඔබට වඩාත් ආදරය කරන්නේ මේ කිසිවක් නිසා නොවේ. ඔබ පණ මෙන් රටට ආදරය කරන්නකු බව මා හොඳින්ම දන්නා නිසාය. රටට ආදරය කරන්නන්ට මුළු රටම ආදරය කරන බව මම අත්දැකීමෙන් දනිමි.ඔබ පැමිණෙන්නේ මා ගණිකා වෘත්තියේ යොදවා හත්මුතු පරම්පරාවකට සල්ලි හම්බකරන්නට නොවන බව බට්ටිච්චෙකුට කීවෙමි. ඌ ගීයක් ගැයුවේය. ඒ ගී හඬ දියවන්නාවේ දිය රැළි උඩින් බොරැල්ල දෙසට පාවී යන්නට ඇතැයි මට සිතිණි.එහෙත් මා තුරුළට වී මගේ රට විකුණන්නට උත්සාහ කළ අධමයින් ගැන මම දනිමි. ඔවුහු සැබැවින්ම සල්ලාලයෝය. ඔවුන්ගේ පිළිකුල් පහස දැනෙන විට මට දැනුදු ඔක්කාරයට එයි.මා රවටා ගෙන ගොස් සුද්දන් රැළකට පාවාදෙන්නට උත්සාහ කළ මිනීකාක්කන් මට හොඳින් මතකය. ඔවුන්ගේ් හැඩරුව පමණක් නොව දුර්ගන්ධය ද මම දනිමි. ඔවුන් වැන්නන් දියවන්නාවේ පැත්ත පළාතේවත් නොපැමිණේවායි මම හැම තත්පරයකටම වරක් ප්‍රාර්ථනා කරමි. ඔවුන් කතාකරන විට වීසිවෙන කෙළ බින්දු කට දෙකොණෙහි පෙණ කැදලි සේ එකතුවෙනු මම දැක ඇත්තෙමි. පිළිකුල හත් අට ගුණයකින් වැඩිවී ඔක්කාරයට එනු වළක්වාගත නොහැකිව මම දියවන්නාවෙන් පිටවී බොරැල්ල හරහා උස්වැටකෙයියාවේ මුහුදු තීරය දක්වා ඇවිදගොස් ඇත්තෙමි.ඔබ එවැනි පිළිකුල්සහගත කෙළතොල්ලකු නොවන බව මම දනිමි. මා දියවන්නාව අසබඩට වී ඔබ එනතුරු බලා සිටින්නේ ඒ නිසාමය.”මට වැඩ කරන්ඩ පුළුවන් අය දෙන්ඩ”මහින්ද රාජපක්ෂ ජනාධිපතිතුමාගේ හඬ යළි යළිත් දෝංකාර දෙමින් ඇසේ. ඔබ ගැන ජනාධිපතිතුමාට කියන්නට මට සිතේ. එහෙත් ඊට පළමු ඔබ මා දකින්නට ආ යුතුය. රට වැස්සන් ඔබ වැන්නන්ට බොහෝ සෙනෙහස දක්වන එක ගැන මට සැකක් නැත.ගෙවී ගිය වසර කිහිපය ගැන මම සතුටු නොවෙමි. එහෙත් හෙට දවස එසේ නොවන බව මම දනිමි.ඔබ පෝස්ටර්වලට කටවුට්වලට එතරම් මුදල් නාස්ති නොකළ බව මම දනිමි. මිනිසුන්ගේ හදවතෙහි ඔබේ රූපය ඇඳී ඇත්නම් පෝස්ටර්වලින් ඔබේ හැඩරුව නොපෙන්වූවාට කමක් නැත. එහෙත් ඔබේ අංකය පැවසීම නම් වැදගත් බව මමද පිළිගනිමි.මෙසේ ඔබ වෙනුවෙන් සුළු වියදමක් හෝ දරන්නට අශ්ලීල හෙවත් “ජරා පප්පලා” ඔබ ළඟට නොගත් බව මම දනිමි. ඔබ එනතුරු මා නොඉවසිල්ලෙන් බලා සිටින්නේ ඒ නිසාය.ඔබ මා වෙතට එන්නේ මිනීකාක්කකු බවට පත්වී මා එකිනෙකාට අලෙවිකරන්නට නොවන බව මම දනිමි.මම ඔබ දෙස බලා සිටිමි.ඔබ කෙතරම් යහපත් ගුණගරුක මිනිසෙක් ද! ඔබ ඇඟපුරා තවරාගත් වසුරු වැසෙන්නට සුදු ඇඳුමක් ඇඟලාගත් පුද්ගලයකු නොවේ.ඇත්තටම ඔබ වතුසුදු යායක් සේ පවිත්‍ර බව මම දනිමි.ඔබ එන්න...! අප්‍රේල් අටවැනිදාට එන්න. මම ඔබ සිප වැළඳ ගැනීමට බලා සිටිමි.”මට වැඩකරන්ඩ පුළුවන් කණ්ඩායමක් දෙන්න”ඔව්.. ඔබ ජනාධිපතිතුමාට උපරිම සහයෝගය දක්වන බව මම දනිමි.”අපි සංවර සමාජයක් හදන්ඩ ඕනෑ”එවැනි සමාජයක් හදන්ඩ නියම සුදුස්සා ඔබ බව මම දනිමි.”අපේ රට ආසියාවේ ඓශ්චර්යය බවට පත්කළ යුතුයි. පත්කළ හැකියි. ඒක මම කරනවා.. මට දක්ෂ කණ්ඩායමක් දෙන්න”ජනාධිපතිතුමාගේ හඬ දියවන්නාවට ද පැහැදිලිව ඇසේ.ඔව්.. ඔබ ඒ සඳහා හොඳම සුදුස්සා බව මම දනිමි.එන්න... එතුමාගේ අත්වැල් අල්ලාගන්න එන්න. මම ඔබ එනතෙක් දියවන්නාව අසබඩට වී බලා සිටිමි.කඩිසර, බුද්ධිමත්, පෙරටම යන, දේශයට ප්‍රේම කරන මහජන නියෝජිතයාණනි එන්න... අප්‍රේල් අටවැනිදා මා තුරුළට...අපි ජනාධිපතිතුමා සමඟ එක්වී අපේ රට හදමු. බාල පරපුරට උතුම් රටක් භාරකරමි. ආසියාවේ ඓශ්චර්ය ඔවුන්ට තෑගි කරමි.එන්න... අප්‍රේල් 8 වැනිදා දැන් හොඳටම ළඟයි...යහපත්,ගුණවත්, නැණවත් මිනිසුනේ මන්ත්‍රීවරයකු වී එන්න.දියවන්නාවේ පාර්ලිමේන්තුව සමඟසාකච්ඡා කොට සකස් කෙළේ කසුරි</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=af1004041</link>
    <topic>පාස්කු මංගල්‍යය සමරනුයේ සමඟියේ නව බලාපොරොත්තු ඇතිවයි</topic>
    <author>ජාතික හා ආගමික සමගිය සඳහා වන ළමා පදනමේ සභාපති, සරත් හෙට්ටිආරච්චි පියතුමා</author>
    <content>මම ඔබ එනතෙක් බලා සිටිමිපාස්කු මංගල්‍යය සමරනුයේ සමඟියේ නව බලාපොරොත්තු ඇතිවයිආසියාවේ ශක්තිමත්ම රජය ශ්‍රී ලංකාවේ බිහිවෙනවාගරු කතානායක තුමනි ඇත්තයි... සත්තයි...මට ඕනෑ වුණේ සල්ලි සොයා ගන්නයියේසුස් ක්‍රිස්තුන් වහන්සේගේ උත්ථානය සිදුවීම සමරනුයේ පාස්කු මංගල්‍යය යෙදෙන අපේ‍්‍රල් 04 වැනි දිනය. කිතු දහමේ ප්‍රධාන උත්සවයක් හැටියට පාස්කු මංගල්‍යය සැලැකේ. ලෝකයේ කිතුණු ජනතාව පාස්කුව සමරනුයේ ජේසු සමිඳාණන් සිය ජීවිත පූජාවෙන් ලෝකය ගළවා ගැනීම සිහිපත් කරනු පිණිසය. මේ ලිපිය පාස්කු මංගල්‍ය සමරනු පිණිසය.2010 වසරේ නව බලාපොරොත්තු රැසක් සමඟ කිතුනුවෝ පාස්කුව සමරති. පාස්කුව (ජුදා පාස්කුව) යනු පසුකර යෑමේ මංගල්ලයයි. නැතහොත් එතෙර වීමේ මංගල්ලයයි. හෙබ්‍රෙව් ජනතාව ඊජිප්තු දේශයේ බොහෝ කලක් වහලුන් මෙන් ජීවත් වූහ. ඔවුහු පාරාවෝ රජුගේ දහසක් පීඩා මැද වහල්කම් කළහ. ඔවුන්ට අමුද්‍රව්‍ය සපයා නොදී භාණ්ඩ නිෂ්පාදනය කිරීමට වැඩ කිරීමට බල කළහ. රම්සෙස් වැනි මහා නගර ඉදිකිරීම සඳහා ගඩොල් නිෂ්පාදනය කිරීමට නිසි පරිදි ඔවුන්ට අමුද්‍රව්‍ය නොදෙන ලදී.නමුත් ඔවුහු නිසි ලෙස ගඩොල් නිපදවිය යුතු විය. විවිධ අන්දමේ හිරිහැර පීඩා ඔවුනට විඳින්නට සිදුවිය. සත්‍යයේ දෙවිඳාණෝ ඔවුන්ගේ දුක් ගැනවිල්ල ඇසුහ. මොසෙස් නම් නායකයකු මඟින් දෙවිඳුන් මෙම ජනතාව ඊජිප්තු දේශයේ සිට විමුක්තියේ දේශය වෙත ගෙන ආහ. රතු මුහුද තරණය කොට ඔවුන් ගමන් ගත්තේ දේව අනුග්‍රහය නිසාය. රතු මුහුද තරණය කිරීම එතෙර වීම ලෙස හඳුන්වනු ලබයි. ඔවුහු වහල්කමේ ඊජිප්තු දේශයේ සිට නිදහසේ පලස්තීනය වෙත පැමිණිම පසුකර යෑමේ මංගල්ලයයි. නැතහොත් ජුදා පාස්කුවයි.ක්‍රිස්තියානි පාස්කුව යනු කිතුනුවන්ගේ මුල්ම මංගල්ලයයි. මුල් ශතවර්ෂවල නත්තල සැමරීම නොතිබුණු අතර කිතුනුවෝ සැමරුවේ ජේසු තුමාණන්ගේ උත්ථානයයි. එනම් බලලෝභීත්වයට, කුමන්ත්‍රණවලට, අසත්‍යයට පරාජය කළ නොහැකි උත්ථානය වූ ජේසුතුමාගේ මහා මංගල්ලයයි. එය එදා මෙදා තුර කිතුනුවෝ හරසරින් සමරති. ක්‍රිස්තුස් වහන්සේගේ උත්ථානය සමරන්නේ නැතිව කිතු දහම ඉදිරියට ගෙන යා නොහැක. එනම් ක්‍රිස්තුන්ගේ උත්ථානය තුළ ඇති බලාපොරොත්තුවය.උන්වහන්සේ බලලෝභී පූජක පැලැන්තිය, පරිසිවරු, සද්දුසිවරු, ඇතුළු රාජ්‍ය තන්ත්‍රය විසින් කුරුසියේ ඇන ගසා මරා දමනු ලැබුවේ අමානුෂික ලෙසය. කුරුසියේ මරණය සැබෑ ලෙසම දේශපාලනික නැතහොත් කැරලිකරුවකුට දෙන්නාවූ අති භයානක දඬුවමකි. එය ආගමික වත් පිළිවෙත් කැඩීම නිසා ලැබුවා වූ දඬුවමක් නොවේ. එවැනි ආගමික වත් පිළිවෙත් වලට එරෙහිවීම නිසා දුන් දඬුවම ගල් ගසා මරා දැමීමයි. ජේසුතුමා මියගියේ කැරලිකරුවකු ලෙසය. එය මුළු මහත් සකල ලෝක වැසියන්ගේ විමුක්තිය පතා ගියාවූ ගමනකි. කළාවූ පූජාවීමකි.ජේසු තුමා අනුගාමී වන්නකුට ආත්මාර්ථකාමී දිවි පෙවතක් ගත කළ නොහැකිය. අභියෝගයට අවදානමට මුහුණදිය යුතු අතර, ඉන් බේරී පැන යාමට ක්‍රිස්තු භක්තිකයාට අයිතියක් නැත. ඝාතනයට ලක්වූ ඩියට්‍රිච් බොන්හොයර් පියතුමා සඳහන් කරන්නේ් ජේසුතුමා ක්‍රිස්තු භක්තිකයකු කැඳවන්නේ මරණයට කැපවීම සඳහා වන බවයි.මේ අනුව කිතුනුවන් වූ අපි සත්‍යය වෙනුවෙන් දිවි පිදීමට වුව සූදානම් විය යුතුය. නමුත් වර්තමානයේ සත්‍යය කථා කරනවා වෙනුවට, සත්‍යය උදෙසා මෙහෙකරනවා වෙනුවට, ආත්මාර්ථකාමී ජීවිත ගත කිරීමට අපි පෙළඹී සිටිමු. එයට හේතුව වන්නේ ගෝලීයකරණයට ලක්වූ ධනේෂ්වර ක්‍රමයකින් එලෙස කරන ලෙස අපට බලකර සිටීමයි. මේ නිසා ගුණාත්මක සහ අධ්‍යාත්මික වටිනාකම් යටගොස් ආත්මාර්ථය ඉස්මතු වී ඇත. සාමූහිකත්වය දෙදරා ගොස් පෞද්ගලිකත්වය ඉස්මතු වී ඇත.මෙවැනි ක්‍රමයක අපි ජීවත්වෙන කළ අයුක්ති සහගත දේ පිළිබඳව වැටහීමක් අපට නොමැතිය. අපගේ ගමේ නගරයේ මත්ද්‍රව්‍ය ජාවාරම් පවතිද්දී අපේ පවුලේ කෙනෙක් එයට ගොදුරු වී නැත්නම් අපි මුණිවත රකිමු. එය අපට අදාළ නැත. බස් රථයේ, දුම්රියේ යන තරුණියකට කෙනෙකුගෙන් අකටයුත්තක් සිදුවේ නම් අපි නිශ්චලව සිටින්නේ ඇය අප පවුලේ කෙනකු නොවන බැවිනි. සමාජයේ දේශපාලනික වශයෙන් විවිධ අකටයුතුකම් සිදුවෙද්දී අප නිසලව සිටින්නේ ඒවා සම්බන්ධයෙන් කතා කළහොත් අපට හිරිහැරයක් වීමට ඉඩ ඇති බැවිනි.ජර්මනියේ හිට්ලර්ගේ නාසිවාදීන් අතින් ඝාතනයට ලක්වූ මාටින් නිමොලර් පියතුමා ලිව් පදවැලක මෙලෙස සඳහන් වේ.අයුක්තිය අසාධාරණය රජ වූවත් අපි කිසිවක් නොදොඩන්නේ එය අපට අදාළ නැති හෙයිනි. ශ්‍රී ලාංකේය දේශයට එරෙහිව රට රටවල් පුරා මුසා බස් දොඩමින් දේශයේ කීර්ති නාමය නැති කරන අය පිළිබඳව අපට අදාළ නැත. ශ්‍රී ලංකාවට දෙපයින් නැගි සිටීමට ඉඩක් දෙන්නට ඇතැම් බටහිර බලවේග අකැමැතිය. නව යටත් විජිතවාදය පවත්වාගෙන යෑම ඔවුන්ගේ අරමුණය. අපි මේවා ගැන නොසලකා සිටිමු. ඒ වෙනුවට සැවොම හොඳින් තබාගෙන කාටත් “එහෙයි” කියමින් අපි “එහෙයියන්” බවට පත්වෙමු.මෙම න්‍යාය අප හඳුන්වන්නේ “ෂේප් න්‍යාය” වශයෙනි. ජේසු තුමා ෂේප් න්‍යායට අනුගතවූ අයකු නොවේ. උන්වහන්සේ පූජකවරුන්ට හෝ පරිසිවරුන්ට හෝ හෙරොද් රජ හෝ හොඳින් තබාගෙන නිවැරැදි දේ කතා නොකොට ෂේප් න්‍යාය අනුගමනය කළේ නැත. නිවැරැදි දේ නිර්භයව ප්‍රකාශ කළ සේක. විටෙක හෙරොද් පිළිබඳව උන්වහන්සේ කතා කළේ ඔහු හිවලකු ලෙස හඳුන්වා දෙමිනි.වර්තමානයේ ඇතැම් කිතුනුවන් පවසන්නේ දේශපාලනය අපට අවශ්‍ය නැති බවය.හැමදෙන ෂේප් කර ගනිමින් වාසි ලබා ගැනීම වඩාත් උචිත බවය. නමුත් නිවැරැදි දේශපාලනය කථා කිරීමටත්, නිවැරැදි දේශපාලනයකට සම්බන්ධ වීමටත් කිතුනුවාට අයිතියක් ඇත. මුළු මහත් ලෝකයේ සියලු වහල් බැමි වලින් නිදහස් වීම සඳහා දෙවිඳුන් කටයුතු කරන සේක. එම නිසා එම විමුක්තියේ දෙවිඳුන් අදහන්නා වූ අයට, උත්ථාන වූ ක්‍රිස්තුන් අනුගමනය කරන අයට ෂේප් න්‍යාය අනුගමනය කරමින්, අයුක්තියට අයුක්තිය බව නොකියා සත්‍ය දැක දැකත් අසත්‍යයට සේවා කරමින් ෂේප් න්‍යාය අනුගමනය කළ නොහැක. තමන්ට වාසි සිදුවුව, අවාසි සිදුවුව තමන් සත්‍යය ප්‍රකාශ කළ යුතුය. සත්‍යයට සේවා කළ යුතුය.ශ්‍රී ලංකාව සුන්දර දිවයිනකි. එහි සුන්දරත්වය වඩාත් තිව්ර වන්නේ එහි ජීවත්වන ජනතාව තුළ ඇති බහුභාවය නිසාය. අපි එකම භූගෝලීය ප්‍රදේශයක ජීවත්වුවද බහු භාෂා කථා කරමු. බහු ආගම් අදහමු. බහු සංස්කෘතියකට උරුමකම් කියමු.බහු දේශපාලන මත දරමු. එය අප තුළ ඇත්තා වූ විවිධත්වයයි. එම විවිධත්වය තුළ ඇත්තාවූ ඒකත්වය නිසා අප දේශය අන් රටවලට ද ආදර්ශයක් සපයයි. ඇතැම් බටහිර අර්ථ ශාස්ත්‍රඥයන් ශ්‍රී ලංකාව දියුණු වෙමින් පවතින රටක් යැයි කීමට උත්සාහ කළද, අප රට තුළ ඇත්තාවූ බහු ආගම්වලින් ගෙන එන්නාවූ ගැඹුරු හර පද්ධතිය වටිනාකම් ගැන කල්පනා කරන කෙනකුට ආර්ථික කරුණු දෙස පමණක් සලකා බලා ශ්‍රී ලංකාව තවදුරටත් දියුණු වෙමින් පවතින රටක් ලෙසට හඳුන්වා දිය නොහැකිය.ලෝකයේ විවිධ රටවලට ගොස් ශ්‍රී ලංකාව අවතක්සේරුවකට ලක්කරමින් අප රට ජාතිවාදී, ආගම්වාදී රටක් ලෙස හඳුන්වා දෙන්නෝ ද නැත්තේ නොවේ. නමුත් අප රට තුළ සියලු ජනවර්ග, සියලු ආගම් සමගියෙන් සහයෝගයෙන්, සහජීවනයෙන් කටයුතු කරන බව අපි කවුරුත් දනිමු. අප ඉතිහාසය තුළ සුළු සුළු ගැටුම් ඇති වුවද, අපි නැවත නැවතත් සමගි වීමු. සහජීවනයෙන් සහෝදරත්වයෙන් කටයුතු කරමු. පාස්කුවේ අනාගතය ගැන බලාපොරොත්තුවෙන් කටයුතු කරන අයවලුන් වෙමු.උත්ථාන වූ දෙව් සමිදුනි නිවැරැදි පැත්ත ගෙන කටයුතු කරන්නට ශ්‍රී ලාංකේය ජාතියට ආශිර්වාද කරන සේක්වා!ජාතික හා ආගමික සමගිය සඳහා වන ළමා පදනමේ සභාපති, සරත් හෙට්ටිආරච්චි පියතුමා</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=af1004043</link>
    <topic>ආසියාවේ ශක්තිමත්ම රජය ශ්‍රී ලංකාවේ බිහිවෙනවා</topic>
    <author>සාකච්ඡා කෙළේ කේ.සී.ජේ.රත්නායක</author>
    <content>මම ඔබ එනතෙක් බලා සිටිමිපාස්කු මංගල්‍යය සමරනුයේ සමඟියේ නව බලාපොරොත්තු ඇතිවයිආසියාවේ ශක්තිමත්ම රජය ශ්‍රී ලංකාවේ බිහිවෙනවාගරු කතානායක තුමනි ඇත්තයි... සත්තයි...මට ඕනෑ වුණේ සල්ලි සොයා ගන්නයිප්‍රවීණ ඡ්‍යොතිෂවේදීසුමනදාස අබේගුණවර්ධන* මේ අලුත් අවුරුද්ද කොහොමද?අලුත් අවුරුද්ද කියන්නේ ඡ්‍යොතිෂමය මංගල්‍යයක්. හැමෝටම සිතේ සතුට හා දෛවයේ වාසනාව පෑදෙන යහපත් කාලයක්. ඒ වගේම මේක ඡ්‍යොතිෂය පදනම් කරගත් සංස්කෘතික මංගල්‍යයක්.* හැබැයි හැම අලුත් අවුරුද්දක්ම සුබ අලුත් අවුරුද්දක් කියලා තමයි කියන්නේ?එහෙම ප්‍රාර්ථනා කරනවා. ඒ වගේම මේ අලුත් අවුරුද්ද උදා වෙන්නේ රටට මහා ධන උල්පත් මතුකරන වාසනාවන්ත කාල පරිච්ඡේදයක බවත් කියන්න ඕනේ.* මොකක්ද විශේෂත්වය?ශ්‍රී ලංකා කුම්භ ලග්න කේන්ද්‍රයේ ධනස්ථානයක් වූ මීන රාශිය අධිපති වන සියලුම ලැබීම් පෙන්වන, සියලුම ග්‍රහයන්ට සුබ 11 වැන්න වූ ධනු රාශියේත් අධිපති ගුරු ග්‍රහයා ලබන මැයි 02 දා තම ධනස්ථානය වන මීන රාශියට පැමිණ ස්වක්‍ෂේත්‍ර බලයට පත්වෙනවා.මෙය මහා බලගතු ධන යෝගයක්. මෙයින් රටේ ආර්ථිකය දැවැන්ත වර්ධනයකට ලක්වෙනවා. ජනතාවගේ බලාපොරොත්තු ඉටු වෙන කාලපරිච්ඡේදයක්. සංචාරක, අපනයන, කෘෂි යන ක්‍ෂේත්‍ර ප්‍රධාන වශයෙන් හා සමස්තයක් වශයන් රටේ ආර්ථිකයේ විශාල පරිවර්තනයකට මුල පුරනවා. රජයත් ඉතා බලවත් ශක්තිමත් තැනකට පත් වෙනවා. ඒ වගේම රාජ්‍ය පාලනයේත් කැපී පෙනෙන වෙනසක් දකින්න ලැබෙයි. රැකීරක්ෂා සුලබ වන ආර්ථික අංශයෙන් ශ්‍රී ලංකාව පිබිදෙන යුගයක් තමා අලුත් අවුරුද්දත් සමඟම උදාවන්නේ.* අත මිට සරුවෙන කාලයක්ද?ඔව්. රටේ හා ජනතාවගේ අත මිට සරුවෙන කාලයක්. වගාවට හා අස්වැන්නටත් හොඳයි. රජය ඉතා බලවත් තත්ත්වයකට පත්වෙනවා. වෙනදාට වඩා කැපී පෙනෙන විදිහට විදේශ රටවල සහයෝගය හා ආධාර උපකාර ලැබෙන්න ගන්නවා.* රජය බලවත් වන අතරම පාලන රටාවේත් වෙනසක් වන බව ඔබ කීවා?ඔව්. රාජ්‍ය සේවයේත් පිබිදීමක් දකින්න ලැබෙයි. කුසීත නිලධාරිවාදය වෙනුවට රජයේ සේවකයා මහජන සේවයක් සලසන මහජන ප්‍රසාදය ලබන තත්ත්වයකට පත්වීමත් දකින්න ලැබෙයි.* මේ කියන්නේ ව්‍යවස්ථා වෙනසක් ගැනද?නිසැකයෙන්ම ඔව්! මා මීට වසර ගණනාවකට පෙර කී පරිදිම ආණ්ඩුක්‍රම ව්‍යවස්ථා වෙනසක් ඇතිවීම ඒකාන්තයි. මේ වෙනස 2010 වසරේ සිදුවන බව මා කීවේ මීට වසර දෙකකට පමණ පෙර බව ඔබට මතක ඇති.* ඔබ එවැනි අනාවැකියක් පළ කළ බව ඇත්ත. එහෙත් ව්‍යවස්ථා වෙනසකට 2/3ක බලයක් අත්‍යවශ්‍යයි.මහ මැතිවරණයකදී හෝ පාර්ලිමේන්තුවේදී හෝ 2/3ක බලයක් ගැනීම දේශපාලනඥයින්ට අයත් කාර්යයක්. මේ වන විට බලයේ සිටින එක්සත් ජනතා නිදහස් සන්ධානය ඉතිහාසයේ සුවිශේෂිතම ජයග්‍රහණය ලබන බවත් මහින්ද රාජපක්ෂ ජනාධිපතිතුමා ශ්‍රී ලංකාවට අලුත් ආණ්ඩු ක්‍රමයක් හඳුන්වා දෙන බවත් මම නැවත ස්ථිර වශයෙන් ම කියනවා.1977 දී බලයට පත් ජේ.ආර්.ජයවර්ධන මහතා හඳුන්වා දුන් පාලන ක්‍රමය වෙනස් කළ හැක්කේ එතුමාට වඩා මහා ප්‍රබල ග්‍රහචාරයක් ඇති රාජ්‍ය නායකයකුට පමණයි. කන්‍යා ලග්නයේ උපන් ජේ.ආර්.ගෙන් පසුව ජනාධිපති ධූරයට පත්වූ ප්‍රේමදාස, ඩී.බී. විජේතුංග යන ජනාධිපතිවරුන්ට හිටපු ජනාධිපතිනිය චන්ද්‍රිකාට කළ නොහැකි වූ දේ කිරීමේ මහා පින් බලයක් – උත්පත්ති වාසනා ගුණයක් හා ඉතා ප්‍රබල ග්‍රහචාරයක් තිබෙන්නේ කන්‍යා ලග්නයෙන්ම උපන් මහින්ද රාජපක්ෂ ජනාධිපතිතුමාට පමණයි. මම මේ බවත් කලින් කියා ඇති.* ඔබ කියන ව්‍යවස්ථා වෙනස මොන වගේද?ශක්තිමත් හා ජනතාවට හිතවත් ආණ්ඩු ක්‍රමයක් දකින්න ලැබෙයි. ජාතික සමඟිය තහවුරු කරන සහ රටේ දියුණුවට ඇති බාධා ඉවත් කරන අලුත් වෙනසකට මුලපුරන අණ පනත් දකින්න ලැබෙයි. එය ශ්‍රී ලංකාව ලෝකයේ ප්‍රබල ජාතියක් බවට පත් කරවන ගමනකට මුල පුරන සුබ හෝරාවක් වශයෙනුයි ඡ්‍යොතිෂය පෙන්නුම් කරන්නේ.* මහ මැතිවරණය කොහොම වෙයිද?මම කලින් කීවා වගේම බක් මාසය වසන්තයේ මංගල්‍යය කියලයි කියන්නේ. මේ ප්‍රීතිමත් කාලය තවත් සතුටෙන් - සාමයෙන් රජයන ප්‍රවෘත්තියක් මහ මැතිවරණයෙන් රටට ලැබෙයි.* ප්‍රතිඵලය?ආසියාවේ රටවල් අතර බලවත් හා ශක්තිමත් රජයක් බිහිවෙනවා. ඒ වගේම ප්‍රචණ්ඩ ක්‍රියා ඉතා අවමව දකින්න ලැබෙයි. විශේෂත්වය වෙන්නේ මැතිවරණ ප්‍රතිඵලය අනුව විපක්ෂය ඉතා දුර්වල තත්ත්වයකට පත් වුණත් රටේ දියුණුව අතින් විපක්ෂයට පවා සතුටු විය හැකි ආකාරයේ වේගවත් වෙනසකට මුල පුරන කාලයක්.* මහ මැතිවරණයෙන් විපක්ෂය දුර්වල වන බව කියන්නේ ප්‍රමාණාත්මක පැත්තෙන්ද?දෙපැත්තෙන්ම. එක්සත් ජාතික පක්ෂය 1988න් පසුව ලබා ගන්නා අඩුම ඡන්ද ප්‍රතිශතය මෙවර දකින්න ලැබෙයි. රනිල් වික්‍රමසිංහ මහතාගේ ජන්ම පත්‍රය හා එ.ජා.ප.යේ නැකත අනුව ඔවුන් ඉතා බෙලහීන අඩියකටයි ඇද වැටෙන්නේ. අනිත් පැත්තෙන් විපක්ෂයේ පක්ෂ අතර පමණක් නෙවෙයි, ඒ ඒ පක්ෂ අභ්‍යන්තරයේත් මාරාන්තික ගැටුම් හටගැනීම් පෙන්නුම් කරනවා.* ජ.වි.පෙ.ට මොකක් වෙයිද?ගියවර පාර්ලිමේන්තුවේ දී ජ.වි.පෙ. මන්ත්‍රීවරුන් 40ක් පමණ හිටියා මට මතකයි. නමුත් පත්වන අලුත් පාර්ලිමේන්තුවේ ජ.වි.පෙ. පෙනෙන නොපෙනෙන තරම්. ජනතා විමුක්ති පෙරමුණේ කාලය අවසන් බවයි පෙනෙන්නේ.* අලුත් පාර්ලිමේන්තුවේ සංයුතිය ගැන යමක් කිව හැකිද?මම දේශපාලනඥයෙක් නෙවෙයි. ඒත් දේශපාලනය කරන කවුරුත් මට එකයි. ආණ්ඩුවේ හා විපක්ෂයේ බොහෝ දෙනාගේ ජන්ම පත්‍ර මම දැකලා තියෙනවා. නම් වශයෙන් අහන්න එපා. සමහර අයගේ දේශපාලන කාලය අවසන්. ඔවුන්ට නැවත මන්ත්‍රී ධූර, ඇමැති ධූර දරන්න වරම් නෑ. සමහර අයගේ ග්‍රහචාරයන් වෙනදාටත් වඩා ප්‍රබලයි. තවත් කාරණයක් තමා කිසිවකුත් නොසිතන ආකාරයට අලුත්ම අලුත් මුහුණු පාර්ලිමේන්තුවේ දකින්න ලැබෙයි. ඒ අයගෙන් කිහිප දෙනෙක් දිගු ගමනකට මුල පුරන බවත් කියනවා. මේ රටට අලුත් නායකයෝ බිහිවන කාලයක්.* කාලය අවසන් වූ දේශපාලනඥයින්ගේ නම් නොකියන්නේ ඇයි? ඒ බව කීම ඔවුන්ට කරන මඟපෙන්වීමක් වෙන්න බැරිද?ඔබට එහෙම තර්ක කරන්න පුළුවන්. මම ඡ්‍යොතිෂය පැත්තෙන් දකින දේ අවදානමක් දරාගෙන කෙලින්ම කිව්ව මිනිහෙක්. මෙතෙක් මම අනාවැකි කිව්වෙත් අද හා හෙට අනාවැකි කියන්නෙත් එහෙමයි. නමුත් පෞද්ගලිකව කෙනෙකුගේ හිත රිදවන්නේ ඇයි? මීට කලින් මම එහෙම නම් වශයෙන් ප්‍රසිද්ධියේ කී පුද්ගලයන් පිළිබඳ අනාවැකි හරි ගියා. ඒත් ඒ පුද්ගලයන් දුකට පත්වුණා. කෙනෙකු දුකට පත් කරවන්න මම ඡ්‍යොතිෂය යොදා ගන්නේ නෑ.* හොඳයි එහෙම නම් අලුත් මුහුණු ගැන කතා කරමු?ඇයි හදිසි වෙන්නේ..? තව දවස් හතරකින් ඔබටම පුළුවන් ඒ අලුත් මුහුණු දකින්න.* එහෙම නෙවෙයි. මම අනාවැකි ගැනයි ප්‍රශ්න කරන්නේ?හොඳයි. රුහුණෙන් පින්බර තරුණයෙක් ජාතික දේශපාලනයට එනවා. ඔහු මෙරට දේශපාලනයේ බැබලෙන – ජනතාව ආදරය කරන හා ජනතාව සුවපත් කරන දිගු ගමනකට මුල පුරනවා. මම එතුමාගේ ජන්ම පත්‍රය දැක්කා. ඒක පුදුමාකාර ග්‍රහ බලයක්. ජනකාන්ත දේශපාලනඥයකුට – ජන නායකයකුට නිසර්ගයෙන්ම පිහිටන ග්‍රහයෝගයක්. තමා මුහුණ දෙන පළමු මැතිවරණ සටනේදීම වාර්තාගත විජයග්‍රහණයක් ලබන මේ පින්බර කුමරු දේශපාලනයේ ඉහළම තැනට යන්න උත්පත්ති වාසනා ගුණයෙන් යුතු තැනැත්තෙක්. මම ජීවතුන් අතර නොසිටින්න පුළුවන්. නමුත් මේ කියන අනාවැකිය ලියලා තියන්න. ඡ්‍යොතිෂයට බොරු කරන්න බෑ.ඔන්න මම කෙළින්ම කියන්නම්. ඒ තමා මහින්ද රාජපක්ෂ ජනාධිපතිතුමා ගේ වැඩිමහල් පුතු නාමල් රාජපක්ෂ. පියා දේශපාලනයට ආවේ වයස 25 දී. ඒත් මෙතුමා දේශපාලනය පටන් ගත්තේ වයස 23 දී. ඔහු තම පියා වගේම ජනතාවගේ ගෞරවයට බුහුමානයට පාත්‍ර වෙන ජන නායකයෙක් බවට පත්වෙනවා.ඔහු දෙපැත්තකින් වාසනාවන්තයි. රටේ රාජ්‍ය පාලනයට උරුමකම් කියන පෙළපතකින් පැවත ඒම එකක්. අනිත් වාසනා ගුණය තමා රාජ්‍යත්වය පිළිබඳව තියෙන උත්පත්ති උරුම වාසනාව. මේ අතින් ගත්තම 2010 මහ මැතිවරණය මෙරට දේශපාලනයේ ඉතිහාසගත අවස්ථාවක් බවට ඒකාන්තයෙන්ම පත්වෙනවා.* ආසියාව හා ලෝකයේ තවත් රටවල් ගණනාවක දේශපාලන පරම්පරා දකින්න ලැබෙනවා. මෙහෙම වෙන්නේ ඇයි. ග්‍රහ බලය නිසාද? වෙනත් බාහිර හේතු නිසාද?හොඳ ප්‍රශ්නයක්. අපේ තරුණ ඡ්‍යොතිෂවේදීන් මේවා ගැන ගැඹුරින් අධ්‍යයනය කළ යුතුයි. ඒ එක්කම ඡ්‍යොතිෂවේදියා ඇසූ පිරූ තැන් ඇති පුද්ගලයෙක් බවටත් පත් වෙන්නෙ ඕනේ. ඔළුව කෙළින් තියාගෙන අනාවැකි කියන්න හැකියාව ලැබෙන්නේ එවිටයි. දැන් ඔබේ ප්‍රශ්නයට එමු. දේශපාලන පරම්පරා ආසියාවට විතරක් නෙවෙයි ලෝකයේ බොහෝ රටවල දකින්න ලැබෙන දෙයක්. ඉන්දියාව ගත්තොත් ගාන්ධිවරු, පාකිස්ථානය බූතෝවරු, බංග්ලාදේශයේත් දේශපාලන පරම්පරාවක් දකින්න පුළුවන්.නේපාලය මෑතක් වෙන තුරුම රාජාණ්ඩු ක්‍රමය තිබුණ රටක්. භූතානයේ ඉන්නෙත් රජවරු. ඇමෙරිකාවේ කෙනඩි පවුල හා බුෂ් පවුල. කියුබාවේ කැස්ත්‍රෝගෙන් පසුව රාවුල් කැස්ත්‍රෝ, ඇමෙරිකාවේ ක්ලින්ටන් පරම්පරාවක් ගොඩනැඟෙන්න ගියා. නමුත් සාර්ථක වුණේ නෑ. මේ වගේ උදාහරණ එමට තියෙනවා. ලංකාව ගත්තොත් සේනානායක හා බණ්ඩාරනායක පරම්පරා හොඳ උදාහරණයක්. අද දකින්න ලැබෙන්නේ රාජපක්ෂවරුන්.නමුත් පෙළපත නිසාම රාජ්‍යත්වයට උරුමකම් කියන්න බෑ. බලන්න එස්.ඩබ්ලිව්.ආර්.ඩී.බණ්ඩාරනායක මැතිතුමාගෙන් පසුව ඒ පවුලේ තුන්දෙනෙක් රටේ රාජ්‍ය නායකත්වය දැරුවා. නමුත් අනුර බණ්ඩාරනායක මැතිතුමාට අගමැති ධූරය දරන්නවත් උත්පත්ති වාසනාව තිබුණේ නෑ. ජේ.ආර්.ජයවර්ධන මෙරට පළමු විධායක ජනාධිපති. ඒත් එතුමාගේ පුත්‍රයාට දේශපාලනය කැපවුණේ නෑ. කොතලාවල පරම්පරාවත් ඒ වගේමයි. මේ වගේ අවස්ථා ගණනාවක් දකින්න පුළුවන්.එහෙම වුණේ ඇයි. දේශපාලන පරම්පරාවක හිටියත් උත්පත්ති ග්‍රහ බලය නැතිනම් රාජ්‍ය පාලනයට උරුමකම් කියන්න බෑ. රාජපක්ෂවරුන් ශ්‍රී ලංකාවේ දිගුකාලීන රාජ්‍ය පාලනයට උරුමකම් කියනවා. නාමල් රාජපක්ෂ තරුණයාට පවුල් පසුබිම වගේම රාජ්‍යත්වයට උරුම කීමේ උත්පත්ති ග්‍රහ බලයත් වාසනාවත් අනුහස් සහිත නායක ගුණාංගත් නිසර්ගයෙන්ම ලැබී තියෙනවා. ඔහු දෙපැත්තකින් වාසනාවන්ත බව කීවේ ඒ නිසයි. නිසි කාලය උදා වුණාම ඒ ප්‍රතිඵල දකින්න ලැබෙයි.* හොඳයි ඔබ සඳහන් කළා මේ මැතිවරණයේදී දිගුකාලීන දේශපාලන ගමනකට මුල පුරන ප්‍රබල චරිත රාශියක් ඉස්මතු වෙන බව. දැන් ඒ ගැන කතා කරමුද?සියනෑ කෝරළය මෙරට දේශපාලනයේ කවදත් තීරණාත්මක තැනක්. ඉතිහාසයේ කිසිම දේශපාලනඥයකු සියනෑ කෝරළයට තරග කරලා ලබා නොගත් ඉහළම ජන වරම බැසිල් රාජපක්ෂ මහතා ලබා ගන්නවා. එතුමාගේ ග්‍රහ බලයත් අති ප්‍රබලයි. දේශපාලනයේ ප්‍රබල හා දිගු ගමනකට මුල පුරන නායකයෙක්. දේශපාලනය මෙන්ම කළමනාකරණය පැත්තෙන් ඔහු ලෝකයේ කැපී පෙනෙන විශේෂඥයෙක්. බැසිල් රාජපක්ෂ මහතා තමන් මුහුණ දෙන පළමු ඡන්දයේදීම නොබිඳිය හැකි වාර්තාවක් පිහිටුවීම ඒකාන්තයි. කොළඹ දිස්ත්‍රික්කයෙන් තරග වදින විමල් වීරවංශ තවත් ප්‍රබල චරිතයක්. රජරටින් තරග වදින මෛත්‍රීපාල සිරිසේන මැතිතුමා තවත් ප්‍රබල චරිතයක් වගේම වාර්තාගත ජනවරමක් ලබන දේශපාලනඥයෙක්. මේ සියලු දෙනා දේශපාලනයේ කැපී පෙනෙන දිගුª ගමනකට මුල පුරනවා. උපන් රටට ආදරය කරන හා පෙරළා රටේ හා ජනතාවගේ ගෞරවය දිනාගන්නා පුද්ගලයන් හැටියටයි මේ අය වාර්තාගත වෙන්නේ. මෙවැනි තවත් චරිත ගණනාවක් දකින්න ලැබෙනවා.* 2010 මහ මැතිවරණය ඉතිහාසගත වන බව ඔබ පුන පුනා කියනවා. ඒත් මට නම් පෙනෙන්නේ මෙය උදාසීන තරගයක් නැති ඡන්දයක් හැටියටයි?ඔය ප්‍රශ්නයට මම මීට අවුරුදු දෙකකට කලින් උත්තර දුන්නා. මහින්ද රාජපක්ෂ ජනාධිපතිතුමාට අභියෝග කරන්න පුළුවන් ග්‍රහ බලයක් ඇති කෙනෙක් තාම ඉපදිලා නෑ. මංගල සමරවීරලාට මොකද වුණේ? ප්‍රභාකරන්ට මොකද වුණේ? රනිල් වික්‍රමසිංහ මහතාට මොකද වුණේ? සරත් ෆොන්සේකාට මොකද වුණේ? අනුහස් පැතිරෙන දෙවියන්ගේ ආශිර්වාදය ලැබූ ශ්‍රී ලංකාවේ රාජ්‍ය නායකත්වයට උත්පත්තියෙන් මහා ග්‍රහයෝගයකින් වරම් ලැබූ, ඉතිහාසයෙන් උරුම වුණු නායකයෙක් සමඟ අභියෝග කරන්න එන්නෙත් නරක ග්‍රහචාරය ඇති ඇයයි. මේ ඡ්‍යොතිෂයේ සත්‍යය හා බලය පෙන්වන හොඳ අවස්ථාවක්. මහින්ද රාජපක්ෂ ජනාධිපතිතුමාගේ බලය ඉදිරියේ විපක්ෂය කිසිදාක ඉස්මතු වෙන්නේ නෑ.අභියෝග කරන්න විරුද්ධවාදීන් තව තවත් දුර්වල වෙනවා. සාමාන්‍යයෙන් අපි කියනවා අපල කාලයකදී සිහිනුවණින් කටයුතු කරන්න කියලා. ඒත් විපක්ෂයේ නායකයන්ට ඒ සිහිනුවණ නැති නිසා තව තවත් පිරිහෙනවා.2010 මහ මැතිවරණය ඉතිහාසගත වෙන්නේ ශ්‍රී ලංකා නිදහස් පක්ෂයේ නායකත්වයෙන් අතිවිශාල ජනවරමක් ලබන නිසයි. ඒ ජනවරම මඟින් ලෝකයේ ප්‍රබල ආණ්ඩුවක් ශ්‍රී ලංකාවට ලැබෙනවා. පෙර පින් ලබා දෙන යෝගයක් ලංකා කේන්ද්‍රයට උදාවන බව මම කීවා. අපට අතීතයේදී අහිමි වූ අවස්ථාවන් නැවත ලබාගනිමින් ඉතා වේගයෙන් ශ්‍රී ලංකාව අනාගතය ජය ගන්නවා.ලෝකය මේ රට දිහා විස්මයෙන් බලා හිඳීවි. මේ සමඟම විශාල චින්තන පෙරළියක් දකින්න ලැබෙයි. මහින්ද රාජපක්ෂ ජනාධිපතිතුමා ගේ ක්‍රියාකලාපය හා මහින්ද චින්තනය ලෝකයේ අනිත් රටවල් විසින් හදාරන විශ්ලේෂණය කරන යමක් ඉගෙන ගන්න අවස්ථාවක් බවට පත්වෙනවා. මේ අනාවැකි ඒකාන්තයි. ශ්‍රී ලංකාව ලෝකයට පාඩමක් වෙයි. රාජපක්ෂවරුන් තවත් දශක ගණනාවක් මෙරට රාජ්‍යත්වයට උරුමකම් කියනවා.* ඔබේ සියලු අනාවැකි රජයට පක්ෂපාතීවයි කියවෙන්නේ?මුහුණ බලා නෙවෙයි මම අනාවැකි කියන්නේ කේන්දර කොපිය බලලයි. වෙලාව හරි නම් කේන්දරය හරි නම් මගේ අනාවැකියත් හරි. මෙතෙක් මගේ එකම අනාවැකියක් වත් වැරදුණේ නැත්තෙත් ඒ නිසයි. එහෙම නැත්නම් විශාල අවදානමක් දරාගෙන ප්‍රසිද්ධියේ මෙහෙම කතා කරන්න බෑ. ඡ්‍යොතිෂයේ නිවරදි බව පෙන්වීම මිස මුහුණු සතුටු කිරීම මගේ රස්සාව නෙවෙයි. මම බලන්නේ මුහුණ නෙවෙයි කේන්දරයයි.* හොඳයි දැනට අත්අඩංගුවේ සිටින සරත් ෆොන්සේකා මහතාට මොකද වෙන්නේ?මීට පෙර ඔහු සම්බන්ධයෙන් අප සඳහන් කළ සියල්ල ඒ ලෙසම සිදුවුණා. නමුත් මෙතැනින් එහාට සදාචාරාත්මක හේතූ®න් නිසා සරත් ෆොන්සේකා මහතා ගැන මම කතා කරන්නේ් නෑ. ඔහු ඉතාම නරක ග්‍රහචාරයක් ගත කරන පුද්ගලයෙක්. එච්චරයි.* හොඳයි අවසන් වශයෙන් 2010 වසර ගැන ඔබ තවත් මොනවද සඳහන් කරන්නේ?අවසන් වශයෙන් නෙවෙයි අපි තව තවත් හමුවෙන්න ප්‍රාර්ථනා කරමු. ඒත් මේ මහ මැතිවරණයෙන් පසුව තවත් දේශපාලන අනාවැකි කියන්න වෙන්නේ නෑ.දේශපාලනය නෙවෙයි රටේ ආර්ථිකය, සමාජ සංවර්ධනය ගැනයි ඊළඟ පරිච්ඡේදය උදාවෙන්නේ. විරුද්ධ මතයේම ඉන්න පක්ෂවලට පවා වැටහෙන්න ගනී සටන් පාඨවලට වඩා මඤ්ඤොක්කා හේනක් හිටවගන්න එක හොඳයි කියලා. දේශපාලන ස්ථාවරභාවය, ආර්ථික සමෘද්ධිය අතින් පමණක් නෙවෙයි නොයෙකුත් බුද්ධිමය හා ක්‍රීඩා කෞශල්‍යයන් අතින් මේ රටේ දූ-පුතුන් ලෝකයේ ප්‍රබල තත්ත්වයකට පත්වෙනවා. ජනතාව අතර ලොකු සමඟියක් – විශ්වාසයක් හටගනීවි. රටේ ඉදිරි ග්‍රහචාරය අනුව තවත් වසර 100ක් වත් යනතුරු ලේ වැගිරීම් දකින්න වෙන්නෙත් නෑ. සාමකාමී සමෘද්ධිමත් රටක් ගොඩනැඟෙනවා.සාකච්ඡා කෙළේ කේ.සී.ජේ.රත්නායක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=af1004044</link>
    <topic>ගරු කතානායක තුමනි ඇත්තයි... සත්තයි...</topic>
    <author>කසුරි</author>
    <content>මම ඔබ එනතෙක් බලා සිටිමිපාස්කු මංගල්‍යය සමරනුයේ සමඟියේ නව බලාපොරොත්තු ඇතිවයිආසියාවේ ශක්තිමත්ම රජය ශ්‍රී ලංකාවේ බිහිවෙනවාගරු කතානායක තුමනි ඇත්තයි... සත්තයි...මට ඕනෑ වුණේ සල්ලි සොයා ගන්නයිපහුගිය දවස්වල පොත් දෙකක් පිටවුණා. පොත් දෙකක් නෙමෙයි ඊටත් වඩා පිටවුණා. ඒත් පොත් දෙකක් සුවිශේෂයි.එක පොතක් හොයාගෙන මම පොළොන්නරුවෙ පරාක්‍රම සමුද්‍රයේ වෑකන්ද දිගේ ඇවිදගෙන ගියා. ඒ වෙලාවෙ ඉර බැහැගෙන යමින් තිබුණා. බටහිර අහස හරිම ලස්සනයි. ගින්දර පාට හිරුගේ ඡායාව පරාක්‍රම සමුද්‍රයටත් වැටිලා.මම බලාගෙන හිටියා... වැව් දිය පිසගෙන එන හුළඟට කවුද ආසා නැත්තෙ... මං දැහැනකට සම වැදිලා වගේ බලාගෙන හිටියා. ඔන්න එතකොට තමයි අංගමැඩිල්ල පැත්තෙ ඉඳල කවුදෝ එනව දැක්කෙ.“මං එනකල් බලාගෙන හිටියෙ. මම හුඟාක් ඈත ඉඳල ආපු මගියෙක්...”“කොහෙ යන ගමන් ද?”“මම පොතක් කියෙව්ව. ඊට පස්සෙ මට හිතුණ ඔහු හමුවෙන්න.”“කාවද?”“පොතේ කතානායක චරිතය”“කවුද ඒ?”“මෛත්‍රිපාල සිරිසේන... කවුරුත් ආදරේට කියන්නෙ මෛත්‍රී කියලයි ආරංචිය.”“වෙන මොනවද ආරංචි?”“බොහොම චාම් චරිතයක් කියලත් ආරංචියි”“කවුද එහෙම කිව්වෙ?”“මිනිස්සු කිව්වෙ... මැදිරිගිරියෙ පැත්තෙ කුඹුරු වපුරමින් සිටි මිනිස්සු කිව්වා. මින්නේරිය පැත්තෙ ගොවියො කිව්වා. ගොවීන්ට හරි ආදරේ කෙනෙක් කියල... පුලතිසි දරවො කිව්වා. බොහොම සෙනෙහෙබර වැඩිහිටියෙක් කියලා.”මං බලාගෙන හිටියා... වෑකන්ද මත හිඳගත් ඔහු හඬනඟා සිනාසුණා.“ඒ ඔක්කොම මගෙ නෑදැයො... මැදිරිගිරියෙ, මින්නේරියෙ, පොළොන්නරුවෙ ඉන්නෙ මගෙ කිට්ටුවර ඥාතියො... අපි එක අව්රශ්මියට පිච්චෙන අය... අපි එක වැස්සට තෙමෙන අය... අපි එක හුළඟට සිසිල් වෙන අය... අපි එක අඬහැරයට එක්රොක් වෙන අය...”“ඇත්තටම ඔබ කවුද? ඔබේ කටහඬ මට හොඳට හුරුපුරුදුයි... හොඳටම සමීප කටහඬක්... යාළු මිත්‍රයෙක් නෑදැයෙක් වගේ... කොටින්ම සහෝදරයෙක් වගේ...”“මම මෛත්‍රිපාල සිරිසේන... වැඩි දෙනෙක් මට කියන්නෙ මෛත්‍රී කියල.”“ඇත්තමයි... මෛත්‍රී මම දුරකතර ගෙවාගෙන ආවෙ ඔබ දකින්න... ඔබත් එක්ක කතාබහ කරන්න... මට සමාවෙන්න ළෙන්ගතුකමක් ඇතිවුණු හින්දයි මෛත්‍රී කියල කිව්වෙ““නෑ... මං ඒකට ආසයි”“මං ඔබේ පොත කියෙව්ව... ‘ඇත්තයි සත්තයි’ කියන පොත. ඒක මම එක දිගට කියෙව්ව. මට ආස හිතුණා කතාබහ කරන්ඩ... පොත ගැනම නෙමෙයි ඔබ ගැන... ඒ පොතේ හරිම අපූරු චරිතයක් මැවිල තිබුණා. අජන්ත කුමාර අගලකඩ ඒක හරි අපූරුවට ලියල තිබුණා. ඒක හින්ද එක හුස්මට කියවගෙන යන්ඩ පුළුවන්. අර දීපානි හෝල් එකේ එම්.ජී.ආර්.ගෙ චිත්‍රපටය බලන්න ආපු කට්ටිය හරවල ඇරපු කතාව මරේ මරු.”මම එහෙම කියන කොට අපේ කතානායකයා මහහඬින් සිනාසුණා. ඒ හිනාවේ දෝංකාරය පැරකුම් සමුදුර ඉස්මත්තේ තිබෙන අංගමැඩිල්ල පැත්තටත් ඇහෙන්ඩ ඇති.“ඔව්... ඒ සිද්ධිය මට තාම මතකයි. ඒ කාලෙ නෙල්සන් මහත්තය පොළොන්නරුවෙ නගරාධිපති...”“එතුමා හිතන්ඩ නැතුව ඇති එදා එම්.ජී.ආර්. ගෙ චිත්‍රපටය බලන්ඩ එපා කියල කියාපු තරුණයා තමන්ගෙ දීර්ඝකාලීන දේශපාලන ප්‍රතිවාදියා වෙයි කියල.”“හහ්... හහ්... හහ්...”එකම සිනාවක් පුපුරා ගියා...“ඒත් මං ආසයි ඒ සිද්ධියටත් වඩා අර පාන් කාලක් කන්ඩ හෝටලේ වතුර ඇද්ද සිද්ධියට. ඒක මානුෂිකත්වය පිළිබඳ කතාවක් නෙමෙයි ආත්ම ශක්තිය පිළිබඳ කතාවක්... ඒක තුළ තිබෙන දේශපාලනය හරිම යථාර්ථවාදීයි. හැබැයි හරිම සංවේදීයි. සමහරු හිතන්නෙ යථාර්ථවාදී දේශපාලන කතිකාවන් සංවේදී නැහැයි කියල... ඒත් ඒ තරම් සංවේදී කතා වෙන කොතැනකවත් නැහැ... ඇත්තටම අජන්ත කුමාර අගලකඩ ඒක හරි අපූරුවට ප්‍රතිනිර්මාණය කරල තියෙනවා... මේ තියෙන්නෙ... 44 වැනි පිටුවේ...වැඩි ආරක්ෂාවහැත්තෑ තුනේ මැයි දිනය ද මෛත්‍රීට කවදාවත් අමතක නොවන දිනයකි. ශ්‍රී ලංකා නිදහස් පක්ෂය ප්‍රමුඛ සමගි පෙරමුණු ආණ්ඩුව කොළඹ පැවැත්වූ මැයි රැලියට මෛත්‍රී ඇතුළු පොළොන්නරුවේ ශ්‍රීලනිප සාමාජිකයෝ පිරිසක් ද සහභාගි වූහ. ඔවුන් කොළඹට පැමිණියේ දුම්රියෙනි. සමගි පෙරමුණේ මැයි පෙළපාළිය ඇරැඹුණේ බොරැල්ල කැම්බල් පිටියෙනි. පොළොන්නරුවෙන් පැමිණි මෛත්‍රී ඇතුළු පිරිස පෙළපාළි යන්නට පෙර ඔවුන් අතේ තිබූ මුදල් ආදිය එකතු කර, පෙළපාළියට ආ එක් අයකුට දුන්නේ වැඩි ආරක්ෂාව වෙනුවෙනි.පෙළපාළියේ කෑ ගහගෙන යන අතරතුරේ මුදල් නැති වේදෝ යන සැකය නිසා ඔවුන් ඒ පුද්ගලයාගේ අතට මුදල් දී කීවේ “පෙළපාළිය ඉවර වෙන කොට කොටුව බෝගහ හන්දියේ ඉන්න. අපි ඔක්කෝම එතැනට එනවා” කියාය. මැයි රැලියේ අති විශාල ජනකායක් සහභාගි වූ නිසා පෙළපාළිය ගාලු මුවදොර පිටියට ළඟා වන්නට පැය ගණනාවක් ගත විය. රැලියේ කටයුතු අවසන් වන විට රෑ 9.00 ත් පසු වී තිබිණි.පෙළපාළිය අවසන් වී බලන විට තමා සමඟ ආ කිසිවකුත් සොයා ගන්නට නැත. මෛත්‍රී ගාලු මුවදොර පිටියේ සිට පයින්ම කොටුව බෝගහ හන්දියට ආවේය. එහෙත් පොළොන්නරුවෙන් ආ කිසිවකුත් බෝගහ හන්දියේවත් නැත. වෙනකක් තබා ඔවුන්ගේ මුදල් හා අනෙකුත් දෑ ආරක්ෂාවට භාර දුන් පුද්ගලයා ද එතැන නැත. මේ මහ රෑ මෛත්‍රී දන්නා හඳුනන කෙනකු කොළඹ නැත. ඔහු කුමක් කරන්නේ දැයි දස අතේ කල්පනා කළේය. යකෙක් කන්ට තරම් බඩගිනිය.පෙළපාළිය යන අතරතුරේ හදිසියේම බීම බෝතලයක්වත් බොන්නට ඕනෑ වුණොත් කියා මෛත්‍රී කලිසම පිටුපස සාක්කුවේ රුපියල් දහයේ නෝට්ටුවක් දමාගෙන තිබිණි. ඔහු ඒ නෝට්ටුවත් අරගෙන පිටකොටුව පස්වන හරස් වීදියේ තේ කඩයකට ගොඩ වී පරිප්පු පීරිසියක් සමඟ පාන් කාලක් මිලට ගත්තේය. එය කටට දෙකට ගිල දැමූ ඔහු පිටකොටුව බස් නැවතුම් පොළට ගියේ පොළොන්නරුවට යන බස් රථයක් අපේක්ෂාවෙනි. ඒත් ඒ වෙලාවේ හැටියට පොළොන්නරුවට යන බසයක් නැත. තිබුණේ ත්‍රිකුණාමලයට යන බස් රථය පමණි. ත්‍රිකුණාමලයට යන රථය යන්නේ හබරණ හරහාය.ත්‍රිකුණාමලය බලා යන බස් රථයට ගොඩ වූ මෛත්‍රී හබරණට ටිකට් පතක් ලබා ගත්තේය. හබරණට ටිකට් ගත් විට ඔහු අත ඉතිරි වූයේ ශත 50 ක් පමණි. ගමන් මහන්සියත් තෙහෙට්ටුවත් නිසා මෛත්‍රීට බස් රථයේදී හොඳටම නින්ද ගියේය. හබරණ ආසන්නයට බස් රථය ළංවෙන විට අලුයම තුනට වන්නට ඇත. “ආ හබරණ බහින්න.”කොන්දොස්තර කෑ මොර දීමෙන් මෛත්‍රීට ඇහැරුණේය. ඔහු කඩිනමින් බසයෙන් බැස ගත්තේය. හබරණ සිට පොළොන්නරුවට යන්නට ඒ වෙලාවේ බසයක් නැත. ඔහු කළේ හන්දියේ කඩයක පේමන්ට් එකේ ඇඳ සිටි කමිසය එලාගෙන නිදා ගැනීමය. ඔහුට හොඳටම නින්ද ගිහින්ය. වෙළෙඳ සලේ අයිතිකාරයා පාන්දරම පැමිණ “නැගිටිනවා නැගිටිනවා කඩේ අරින්න.” යැයි කෑ ගැසීමෙන් ඔහු අවදි විය.දූවිලි ගෑවීලා ඇඳුම් හොඳටම කිළුටු වෙලාය. ඒත් කරන්නට දෙයක් නැත. එදා හබරණ සිට පොළොන්නරුවට බස් ගාස්තුව රුපියල් එකයි පනහකි. ඒත් මෛත්‍රී අතේ තිබුණේ ශත පනහකි. ඔහු හන්දියේ තේ කඩයට ගියේය. “මුදලාලි මම කොළඹ ඉඳලා ආවේ මට පොළොන්නරුවට යන්න මුදලක් අඩුයි. පුළුවන්නම් මට රුපියලක් දෙන්න.” මෛත්‍රී කඩේ මුදලාලිට කීවේය. “තමුසෙලා ඕයි උදේ පාන්දර කාලකණ්ණිකමට මෙතැනට එනවා. දැන් මේ කඩේ ඇරියා විතරයි.තමුසෙලා වගේ යක්කු කී දෙනෙක් එනවද ඕයි මේක ඇතුළට. යනවා යනවා.” යැයි කියමින් මුදලාලි ඔහුගේ ඇඟට කඩා පැන්නේය. මෛත්‍රී කල්පනා කළේ දැන් මම මොකද කරන්නේ කියාය. ඔහු නැවතත් මුදලාලි ළඟට ගියේය. “මුදලාලි මට රුපියල නිකන් එපා. මගෙන් මොනවා හරි වැඩක් අරගෙන රුපියලක් දෙන්න.” ඔහු මුදලාලි ඉදිරියේ බැගෑපත් විය. ටික වේලාවක් ඔහු දෙස බලා කල්පනා කළ මුදලාලි “මෙන්න මේ හාදයා අරගෙන යනවා, ගෙනිහින් වතුර අදින්න දෙනවා” යැයි එතැන හිටපු සේවකයකුට මෛත්‍රී පෙන්නමින් කීවේය.මෛත්‍රීට පැවරුණේ ගැලුම් හතරේ බැරල් දෙකක් කදේ බැඳගෙන ළිඳ ළඟට සිට වතුර ගෙන ඒමටය. ඔහු ළිඳෙන් වතුර ඇද බැරල් දෙක පිරවූයේය. කද කරට ගත්තද ඔහුට එය අරගෙන එන්නට අපහසුය. බැරල් දෙකෙන්ම වතුර ටික ටික අඩු කළ ඔහු බොහොම අමාරුවෙන් කර ගහගෙන වතුර ඇද්දේය.මෙලෙස වැඩ කළ මෛත්‍රී දුටු මුදලාලි ඔහුට කීවේ “තමුසේ කාලත් නැහැනේ” කියාය. “මෙන්න මේ හාදයාට පාන් කාලක් දෙනවා.” මුදලාලි වැඩ කරන කොලුවාට කීවේ මෛත්‍රී පෙන්වමිනි. කලින් දවසේ හැන්දෑවේ පරිප්පු සමඟ පාන් කෑල්ලක් කෑවට පසුව මෛත්‍රීට කන්නට දෙයක් ලැබුණේ නැත. එතැනදී ලැබුණේත් කලින් දවසේ මෙන්ම පාන් කාලක් සමඟ පරිප්පු පීරිසියකි. එහෙත් වෙලාවේ හැටියට එයත් ඇතිය. මෛත්‍රී පාන් කෑල්ලත් කා තව පිඟන් කීපයක් ද සේදුවේය.“ඔය කතාව තව දිගට දිගට තියෙනවා... හැබැයි ඉතින් එහෙම තමයි මම දේශපාලනය පටන් ගත්තෙ... පාන් කාලකට පිඟන් හෝදපු මට... වතුර ඇදපු මට... මිනිස්සුන්ගෙ දුක වේදනාව හොඳට තේරෙනවා... බඩ ගින්න හොඳට ම තේරෙනවා... ඒක තමයි පොහොර සහනාධාරය දිගටම දෙන්ඩ මම මෙච්චර මහන්සි වෙන්නෙ...”“අපි ටිකක් වෙනස් දෙයක් ගැන කතා කරමුද? ටිකක් සුන්දර දෙයක් ගැන...”“වැව් ඉස්මත්තේ සිට පියාඹා ගෙන එන කුරුලු රෑන ගැන...”“නෑ... ඒකත් සුන්දර තමයි... අපි ලී මෝලක් ගැන කතා කරමුද?”මං එහෙම කියපුවාම අපේ කතානායකයාගේ මුහුණ රතු වුණා... ඊට පස්සෙ පැහැපත් වුණා...“ඔව් ඒකත් හොඳයි තමයි... බොහොම සුන්දර තැනකනෙ ඔබ පොතේ නැවතිලා ඉන්නෙ... ඇත්තටම ඒක ඇත්තයි... සත්තයි...”ඒ ජයන්තිගේත් මෛත්‍රිගේත් පේ‍්‍රම වෘතාන්තය පටන්ගත් සිද්ධිය... “ජීවිතේ සුන්දර ද මෙතරම්...” කියල ගායනා කරන්ඩ හිතුණා...“පොත හරි ලස්සනයි... සරලයි... සුන්දරයි... චරිත කතාවක් ලස්සනට ලියන්ඩ පුළුවන් ඒ චරිතය තුළ ලස්සන දේවල් තිබුණොත් විතරයි... බොරුවක් ලියන්ඩ බැහැ... බොරුවක් ලියපු ගමන් පාඨකයන්ට අහුවෙනවා. නැති සුන්දරත්වයක් මවා පෙන්වන්ඩ ගියොත් පරාක්‍රම සමුද්‍රයේ දිය රැළි පවා සිනාසේවි. දිය බුබුළු පුපුරා යාවි ලජ්ජාවෙන්... ඒ නිසා කාට කාට බොරු කළත් යථාර්ථයට බොරු කරන්ඩ බැහැ...දැන් අපි සමුගෙන යා යුතුයි... මොකද බිං කළුවර වැටෙන්ඩ පටන් අරගෙන.ඔබේ පොත පිටවෙන වෙලාවෙ මහාචාර්ය කාලෝ ෆොන්සේකා කියපු වචන තුන හතරකින් මගේ කතාබහ අවසන් කරන්නම්.“මෛත්‍රිගේ ජීවිතය පරාක්‍රම සමුද්‍රයේ දිය දෝතක් වගේමයි.”දියවන්නාව අසබඩඒ සද්දෙ එන කොට මම හිටියෙ දියවන්නාව අසබඩමයි. එය බොහොම ප්‍රාණවත් ගැඹුරු හඬක්. ඒ හඬත් සමඟ දියඇල්ලක් වැටෙනවා වාගේ වචන සමුදායක් ගලා හැලෙන්ඩ පටන්ගත්තා. ඒ හැම වචනයක්ම අර්ථවත්... දුව දුවා හිටවපු වැට ඉණි පේළියක් වගේ නෙමෙයි, සීරුවට.. කලාවට තැබූ පහන් වැටක් වගේ... පහන් වැටකින් ලැබෙන ආලෝකය ඇසට වැටී ප්‍රඥාව දක්වා යන එකක්. විදුලි බල්බයක එළියට වඩා එය වෙනස් වන්නෙ ඒ නිසා..මට හිතුණා දියවන්නාවෙ දිය රැළි දිහා බලාගෙන ඉන්නවට වඩා ඒ ගැඹුරු හඬට සවන් දෙන්න.. ඉස්සෙල්ලාම හිත පිරිල ගිහින් ඊට පස්සෙ හිස පිරෙනව වගේ මට දැනෙන්ඩ පටන්ගත්තා.“ගරු කථානායකතුමනි......”කාලීන වශයෙන් වැදගත් වන මෙම විශේෂ ප්‍රකාශය සිදුකිරීමට අවසර ලබා දීම පිළිබඳව මම ඔබතුමන්ට ස්තුතිවන්ත වෙමි. බෙදුම්වාදී කොටි ත්‍රස්තවාදීන් විසින් මහවැලි ඔය හෙවත් මාවිල්ආරු සොරොව්ව වසා දැමීමත් සමඟ බරපතළ ගැටුම්කාරී තත්ත්වයක් උද්ගත වූ බව පැහැදිලිය.මෙම සොරොව්ව වසා දැමීම මඟින් කොටි ත්‍රස්තවාදීන් කේවල් කළේ, සිංහල, දෙමළ හා මුස්ලිම් වැසියන් දසදහස් සංඛ්‍යාත ප්‍රමාණයකගේ ජීවත්වීමේ අයිතිය සමඟය. පීදෙන කරලින් බර වූ කුඹුරු අක්කර තිස්දහසක් සහ එම කෘෂි කාර්මික භූ®මි ප්‍රදේශය අවට වාසය කළ දසදහස් සංඛ්‍යාත ජනතාව ප්‍රාණ ඇපකරුවන් බවට පත් කර ගත් කොටි ත්‍රස්තවාදීහු සොරොව්ව විවෘත කිරීම සඳහා තම කොන්දේසි ඉදිරිපත් කිරීමට වූහ. ඊනියා සටන් විරාම ගිවිසුම අස්සන් කිරීමෙන් පසුවද මහවැලි ඔය හෙවත් මාවිල්ආරු ප්‍රදේශය මුදා නොගත් ප්‍රදේශයට අයත් නොවිණි.2004 බිහි වූ සන්ධාන ආණ්ඩුව පැවැති කාල පරිච්ඡේදය තුළ අප පක්ෂයේ පාර්ලිමේන්තු මන්ත්‍රී ජයන්ත විජේසේකර සහෝදරයා සහ වාරිමාර්ග දෙපාර්තමේන්තුවේ ඉංජිනේරුවන් මේ සොරොව්ව අවට ප්‍රදේශයට කිහිප වතාවකදීම ගොස් තිබුණි. එම සොරොව්ව පරීක්ෂා කර බලා, එය අලුත්වැඩියා කිරීමට ද පියවර ගෙන තිබුණි. ඒ අනුව කොටි ත්‍රස්තවාදීන් ඊනියා සටන් විරාම ගිවිසුම නමැති කඩමාල්ල තවදුරටත් උල්ලංඝනය කරමින් මෙම සොරොව්ව වසා දමන ලද බව ඉතා පැහැදිලිය.එමෙන් ම, ඔවුන් මෙම රුදුරු ත්‍රස්ත ක්‍රියාව සිදු කළේ, දසදහස් සංඛ්‍යාත ජනතාවකගේත්, පීදෙන කරලින් බර වූ කුඹුරු අක්කර දහස් ගණනාවකත් ඉරණම සියතට ගනිමින් ඒ මත පිහිටා කේවල් කරමිනි. මෙවන් තත්ත්වයක් තුළ ඕනෑම වගකිව යුතු පාලනයකට නිහඬව සිටිය හැකි නොවේ. එක්කෝ බෙදුම්වාදී කොටි ත්‍රස්තවාදයට යට වී ඔවුන්ගේ දෙපතුළ ලෙවකා සොරොව්ව විවෘත කර ගැනීමට උත්සාහ දැරිය යුතුය.එය එසේ වන්නේ සොරොව්ව හා ඒ ආශ්‍රිත ප්‍රදේශය කොටි ත්‍රස්තවාදීන් සතු වන බව රජය පිළිගැනීමෙනි. එසේ නොවන්නේ නම්, තම නීත්‍යානුකූ®ල සන්නද්ධ බලය යොදවා මෙම දුෂ්ට හා සාහසික ත්‍රස්ත ක්‍රියාව මැඬලීමට ආණ්ඩුව පියවර ගත යුතුවේ. මෙහිලා ආණ්ඩුව ඉතා නිවැරැදිව තෝරා ගනු ලැබුවේ ත්‍රස්තවාදයට යට නොවී, තම නීතිය හා විධානය පතුරුවා හැරීම පිණිස සිය නීත්‍යනුකූල සන්නද්ධ හමුදාවන්ට බලය පැවරීමයි.එහෙත් කනගාටුවට කරුණ වන්නේ, ඇතැම් දේශපාලන පක්ෂත්, නෝර්වේ ජාත්‍යන්තර සංවර්ධන ඇමැති එරික් සොල්හයිම් මෙන්ම ඇතැම් ජාත්‍යන්තර සංවිධානත්, රාජ්‍ය නොවන සංවිධාන මාෆියාවේ කොටි රූකඩ ඒජන්සියනුත් මේ තත්ත්වය නොසලකා හැර, එතැන් සිට ඇති වූ තත්ත්වයට දෙපාර්ශ්වයම වගකිව යුතුය යනුවෙන් නියමින් හෝ අනියමින් චෝදනා කිරීමය. ඔවුන් එසේ කරන්නේ ත්‍රස්තවාදී සංවිධානයකුත් නීත්‍යානුකූල ස්වෛරී රාජ්‍යයකුත් එක හා සමාන තත්ත්වයේ ලා සලකමින් බව ඉතා පැහැදිලිය.මහජනතාවට ජලය ලැබීම නවතාලීම පිණිස බෙදුම්වාදී ත්‍රස්තවාදීන් විසින් සොරොව්ව වසා දැමීමත්, එම ත්‍රස්ත ක්‍රියාව මැඬ මහ ජනතාවට ජලය ලබා දීමට නීත්‍යානුකූල ආරක්ෂක හමුදා යෙදවීමත් එක හා සමාන ක්‍රියාවන් වේද? කොටි ත්‍රස්තවාදීන් සොරොව්ව වසා දැමීමත්, එය මුදා ගැනීමට ආණ්ඩුව අවශ්‍ය පියවර ගැනීමත් එක හා සමාන ක්‍රියාවන්ද?ශ්‍රී ලංකාවේ පවත්නේ නීත්‍යානුකූල ජන වරමින් පත් වූ ආණ්ඩුවකි. ශ්‍රී ලංකා රාජ්‍යයේ නීතිය හා විධානය ක්‍රියාවට නැංවීමට එම නීත්‍යානුකූ®ල ආණ්ඩුවට අනිවාර්ය වගකීමක් තිබේ. මෙහිලා ආණ්ඩුව ඉටු කර ඇත්තේ එම තමන් සතු අනිවාර්ය වගකීමයි. කොටි ත්‍රස්තවාදීන් ඉදිරිපත් කරන ලද කොන්දේසි හමුවේ දණ නොගසා, රටේ ගෞරවය ත්‍රස්තවාදය හමුවේ පාවා නොදීමේ අයුරින් ක්‍රියා කිරීම පිළිබඳව බෙදුම්වාදී ත්‍රස්තවාදයට එරෙහි සියලු ජනතාව, ආණ්ඩුව මෙන්ම වීරෝදාර ආරක්ෂක හමුදාවන් සිය පැසසුමට ලක් කළ යුතුව ඇතැයි අපි විශ්වාස කරමු.ආරක්ෂක හමුදාවන්හි අවධානය මාවිල්ආරු සොරොව්ව කෙරෙහි යොමු කර ඒ අවසරයෙන් ත්‍රිකුණාමලය වරාය හා ඒ අවට ප්‍රදේශය සිය ග්‍රහණයට නතුªකර ගැනීමේ අසාර්ථක මෙහෙයුමක් ද කොටි ත්‍රස්තවාදීහු ඒ සමඟම දියත් කළහ. ත්‍රි’මලය වරායට හා මුතූර් ආදී ප්‍රදේශවලට බර අවි ප්‍රහාර එල්ල කරමින්, කොටි ත්‍රස්තවාදීන් විසින් මේ මෙහෙයුම දියත් කර තිබුණි.කෙසේ වෙතත් එම ත්‍රස්ත මෙහෙයුම සාර්ථක ලෙස මැඬ පැවැත්වීමට වීරෝදාර ආරක්ෂක හමුදාවෝ සමත් වූහ. කොටි ත්‍රස්තවාදීන් මේ ප්‍රහාර සිදුකළේ ජනතාව දසදහස් ගණනින් අවතැන් කරවමිනි. මුතූර්හි වෙසෙන ජනතාව ඝාතනය කරමිනි. මේ සියල්ල ම ඔවුන් සිදුකළේ ඊනියා සටන් විරාම ගිවිසුමෙන් පසුව සිය ග්‍රහණයට නතු කර ගන්නා ලද සාම්පූර් ප්‍රදේශයේ වූ බර අවි බලය උපයෝගී කර ගනිමිනි.ඊනියා සටන් විරාම ගිවිසුමට පෙර කොටි ත්‍රස්තවාදීන් සාම්පූර් ප්‍රදේශයේ ස්ථාන ගත වී සිටියේ නැත. එම ප්‍රදේශය එකල පැවැතියේ රජයේ පූර්ණ පාලනයට යටත්වය. එහෙත් ඊනියා සටන් විරාම ගිවිසුමෙන් පසුව සාම්පූර් ප්‍රදේශය තම ග්‍රහණය යටතට ගත් කොටි එමඟින් ත්‍රිකුණාමලය වරායේ හා මුතූර් ආදී ප්‍රදේශවල වෙසෙන ජනතාවගේ ඉරණම ඕනෑම අවස්ථාවකදී තීරණය කිරීමේ බලය සියතට ගත්හ.සාම්පූර් ප්‍රදේශයේ කොටි බලය ස්ථාපිතව පවතින තුරු ත්‍රිකුණාමලය වරායේ ආරක්ෂාව සහතික කළ නොහැකි බව ඇමෙරිකා එක්සත් ජනපදයේ ර්‍ථචජඪටඪජ ඛ්ධථථචදඤ යනුවෙන් හඳුන්වන ඒකකය ද 2002 දී සිය වාර්තාවක් මඟින් පෙන්වා දී තිබුණි.ඒ අනුව ත්‍රිකුණාමලය වැසියන්ගේ ආරක්ෂාව වෙනුවෙන් ද, මුතූර් ජනතාවගේ ආරක්ෂාව වෙනුවෙන් ද, ත්‍රිකුණාමලය වරායේ ආරක්ෂාව වෙනුවෙන් ද, සාම්පූර් ප්‍රදේශයේ පවතින, ඊනියා සටන් විරාම ගිවිසුමෙන් පසුව ඇති වූ කොටි ත්‍රස්ත බලය මැඬපැවැත්වීම අත්‍යවශ්‍ය වී තිබෙන බව වටහා ගත හැකිය. කොටින්ගේ ත්‍රස්ත මෙහෙයුම ව්‍යර්ථ කර, ඔවුන් පරාජය කර පලවා හැරි පරිදිම සාම්පූර්හි පවතින කොටි බලය අතුගා දැමීමට ද ආණ්ඩුව ක්‍රියාත්මක විය යුතු යැයි අප අවධාරණය කරන්නේ මේ සියලු කරුණු සැලකිල්ලට ගෙනය.පසුගියදා ප්‍රකාශයක් නිකුත් කර ඇති එරික් සෝල්හයිම් නමැති නිවට නෝර්වීජියානුවා පවසා ඇත්තේ දෙපාර්ශ්වයම සටන් විරාම ගිවිසුමට අස්සන් තබන ලද අවස්ථාවේදී සිටි ස්ථානයන්හිම නැවතත් ස්ථානගත විය යුතුය යනුවෙනි. මෙම නිවට නෝර්වීජියානුවාට අනුව මාවිල්ආරු ප්‍රදේශය අයිති ඊනියා කොටි පාලනයටය. සාම්පූර් අයිති ඊනියා කොටි පාලනයටය. ඒ අනුව මේ නිවට නෝර්වීජියානුවා නොකියා කියන්නේ ශ්‍රී ලංකා රජය මාවිල්ආරු වෙතින් ඉවත් විය යුතු බවය. සාම්පූර්හි කොටි බලය මැඬලීමට ක්‍රියා නොකළ යුතු බවය.දැන් කොල්ලුපිටිය අවට පිහිටි තානාපති කාර්යාලවල නෝනා මහත්වරුන් ආණ්ඩුවට මේ බලපෑම එල්ල කරනු ඇතැයි සිතිය හැක.අප පවසන්නේ ආණ්ඩුව වගකිව යුත්තේ මේ නිවට නෝර්වීජියානුවන්ට හෝ ඊනියා ජාත්‍යන්තර ප්‍රජාවට නොවන බවයි. ආණ්ඩුව වගකිව යුත්තේ රටේ ආණ්ඩුක්‍රම ව්‍යවස්ථාවටය. තමන් ලද ජනවරමටය. ආණ්ඩුවේ ඒ වගකීම දිය කර හැරීමට කිසිදු විජාතිකයකුටවත් අයිතියක් නැත. තමන් වැඩ කරන්නේ ජාත්‍යන්තර ප්‍රජාවගේ මතයට අනුව යැයි එළිපිට පවසන විපක්ෂ නායකවරයකු ඹ්වත් වන රටක් පවතින ආණ්ඩුවකට ස්වදේශික ජනතාව වෙතින් ලද ජන වරමට අනුව ක්‍රියාත්මක වීමට හැකි විය යුතුය. ඒ සඳහා ආණ්ඩුව මෙහෙයවීම, දිරි ගැන්වීම මෙරට දේශමාමක පොදු ජනතාවගේ ප්‍රමුඛ කාර්යය බවට අද පත්ව ඇත.ගරු කථානායකතුමනි, මෙම විශේෂ ප්‍රකාශය කිරීමට අවසර දීම පිළිබඳව මා ඔබතුමාට ස්තුතිවන්ත වෙනවා...නිහඩතාවඉන්පසු නිහඬතාවක් පැතිර ගියා. දියවන්නා ඔයේ දිය බිඳෙන හඬ ඇහෙන්ඩ පටන්ගත්තා.එතකොටම තමයි ඒ අඩි සද්දයත් ඇහෙන්ඩ පටන් ගත්තෙ.”මං හිතුව ඔබ මෙතන ඇති කියල””මං හිතුව ඔබ මා සොයාගෙන එයි කියල””කොහොමද එහෙම හිතුවෙ“”මං ජනතාව නිසා... ජනතාව හොයාගෙන යන හැම කෙනෙක් මාව හොයාගෙන එනවා.””එහෙම නම් මම ඔබට මේ පොත ප්‍රදානය කරනවා. මොකද මම මේ පොත සකස් කළේ ජනතාව වෙනුවෙන්””ගරු කථානායකතුමනි,.... ඔව් මං අහගෙන හිටියා.. පාර්ලිමේන්තුව පේනතෙක් මානයට වෙලා. මම ඇත්තටම ඉන්නෙ පාර්ලිමේන්තුව දිහා බලාගෙන... අවදියෙන්... ඒ මම ජනතාව නිසා.. ජනතාව හැමතිස්සෙම ඉන්නෙ අවදියෙන්..එහෙම අවදියෙන් හිටපු හින්දනෙ මහින්ද රාජපක්ෂ මහත්තයට දහඅට ලක්ෂයක වැඩි ඡන්ද ගණනක් ලැබුණෙ... හරි ඉතින් ඔබ කවුද?””මම විමල් වීරවංශ””මං හිතුව... ගරු කථානායකතුමනි කියල ඇහෙනකොටම මං හිතුව මාව හොයාගෙන එයි කියල..”මං ආවෙ මේ පොත දෙන්ඩ””ගරු කථානායකතුමනි... ඒක අපූරු නම් කිරීමක්.මම දියවන්නාවෙ ඉවුරු අසබඩ ඉඳගෙන පොත පෙරලන්ඩ පටන් ගත්තා. ඇත්තටම අපූරු පොතක්. පාර්ලිමේන්තුවේ ඉදිරිපත් කළ විශේෂ ප්‍රකාශවල එකතුවක්. වි.ජ.මු. ලොකුබණ්ඩාර ගරු කථානායකතුමා හරි අපූරු වාක්‍ය කිහිපයක් ලියල තිබුණා.”පාර්ලිමේන්තුව ජය භූ®මියක් කර ගත් විමල් වීරවංශ මන්ත්‍රීතුමා ජනතා විමුක්ති පෙරමුණේ පාර්ලිමේන්තු කණ්ඩායම් නායකයා වශයෙන් “ප්‍රශ්න” ඉදිරිපත් කරන ලද්දේ සාමාන්‍යයෙන් අප දුටු ඇල්මැරුණු ස්වභාවයෙන් නොවේ. ඔදවත්, තෙදවත් බස් වහරින් පණ ගන්වා, සීමා සහිත වචන සංඛ්‍යාවකට කොටු කර ඇති රීතියේ අභියෝගය ම අවස්ථාවක් කොට ගෙන අතිශය සංක්ෂිප්ත ආකාරයෙන් සිය අත් අකුරින් ම ලියා උණු උණුවේ දින දින මා අත් පත් කෙරුණු ඒ අවස්ථාව කථානායක භූ®මිකාවේ දී මා ලත් නවමු අත්දැකීමකි.ඊයේට වඩා හොඳින් අද, අදට වඩා, රසවත් ව හෙට, යන ලෙස ඔහු සුගම බස් වහරින් ජාතික ප්‍රශ්න කෙරේ ජනතා අවධානය පාර්ලිම්න්තුව තුළින් යොමු කළේ ප්‍රඥාවන්තයකු ගේ තීක්ෂණ විචාර බුද්ධියෙනි.කිසියම් නිලධරයකු හෝ උපදේශකයකු සති ගණන් ගෙවා ලියා ඉදිරිපත් කරන ලද කාර්යාලයීය බස් වහරින් ඇතැම් නීරස වූ ප්‍රකාශවලට වඩා විමල් වීරවංශ සූරීන් ඉදිරිපත් කළ ප්‍රශ්න සභාව ආරම්භයේ දී ම සභාවේ සිත් පැහැර ගත්තේ ජනතා නියෝජිතයකු ගේ අවදි වූ මනස රට ජාතිය පිළිබඳ ප්‍රශ්නවල දී සසල වූ අයුරු සනාථ කෙරෙමිනි. විමල් වීරවංශ මැතිතුමා ගේ ප්‍රශ්නයක් නැති දවස ඈලි මෑලි ස්වභාවයකින් පටන් ගන්නා අයුරු දැනෙන තරමට ප්‍රශ්න අවස්ථාව මඟින් මුළු මහත් පාර්ලිමේන්තුව ම වසඟයට ගැනීමට මේ ජනතා පුත්‍රයා කෙටි කලකින් සමත් විය.පාර්ලිමේන්තුවේ පක්ෂ නායකයකුට හිමි මේ වරප්‍රසාද පොදු ජනතාව ගේ විඥානය පුබුදුවා ලීමට මේ තරමට වැඩට ගත් තවත් පක්ෂ නායකයෙක් සිටියේ ද? දේශානුරාගයෙන් ඔද ගැන්වුණු ජාතිකාභිමානයෙන් ඔප් නැංවුණු ඒ අර්ථවත් ප්‍රකාශන අප රටේ සමකාලීන දේශපාලන ඉතිහාසයේ අවියෝජනීය අංගයක් විය. ගෙවුණු යටගියාවේ දේශපාලන චලනය නියෝජනය කළ එකී ප්‍රකාශන ඉදිරිපත් කිරීමේ දී ගරු මන්ත්‍රීතුමා දැක්වූ වාග් චාතුර්යය, වැඩි හිටි ජනතා නියෝජිතයකු වශයෙන් මා රස වින්දේ අපරිමිත සෙනෙහසකිනි; ඉමහත් සතුටකිනි.”ඒක බොහොම වැදගත් වටිනා සහතිකයක්. එහෙම සහතිකයක් ලබන්නට පුළුවන් ඉතිහාසයේ කීයෙන් කී දෙනාටද.. ඉතිහාසය විසින් තමන්ට නියම කර තිබෙන ඓතිහාසික කාර්යභාරය ඉතා මැනවින් ඉටු කළ අයට විතරයි එහෙම සහතිකයක් ලැබෙන්නේ.. මං පොත කියවන්නට පටන් ගත්තා. දියවන්නාව අසබඩ දීම මම පිටු ගණනාවක් කියෙව්වා..ඉන්පසු කලාවැව් වෑකන්දේ සිට තවත් පිටු ගණනාවක් කියෙව්වා... ඊට පස්සෙ අනුරාධපුර මහමෙවුනාවේ තුරු සෙවනක සිට... පොළොන්නරුවේ පැරකුම් සමුදුරු වෑකන්දේ සිට.. මන්නාරම් සහල් නැලියේ නියරක් මත සිට.. සීගිරි ගල පෙනෙන තෙක් මානයක තුරු සෙවනක හිඳ.... මහනුවර වැව වටා ඇති බංකුවක් මත හිඳ... හක්ගල මල් උයනේ රෝසමල් සුවඳ විඳිමින්.. මං පොත කියෙව්වා.. පිටුවෙන් පිටුව ඡේදයෙන් ඡේදය... අපේ උරුමයන්.. අපේ දේශය පිළිබඳ සිතිවිලි එක් රොක් වී එකට පෙළගැසෙන්නට පටන් ගත්තා...ඇත්තටම වි.ජ.මු. ලොකු බණ්ඩාර ගරු කථානායකතුමා, ‘ගරු කථානායකතුමනි’ කෘතියෙහි තබා ඇති සටහන මොන තරම් උචිත ද කියලා මට හිතුණා.ඉතිහාසය අපට බොහෝ දේ ඉතිරි කරනවා. ඒ හෙට දවසේ පරම්පරාව වෙනුවෙන්. ”ගරු කථානායකතුමනි” කෘතියත් හෙට දවස වෙනුවෙන් ඉතිරි කළ ඓතිහාසික කෘතියක්. එය කෘතියකටත් වඩා තත්කාලීන සමාජ කැඩපතක් සහ පැතිකඩක් බවට පත්වූ සාර සංග්‍රහයක්.කසුරි</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=af1004045</link>
    <topic>මට ඕනෑ වුණේ සල්ලි සොයා ගන්නයි</topic>
    <author/>
    <content>මම ඔබ එනතෙක් බලා සිටිමිපාස්කු මංගල්‍යය සමරනුයේ සමඟියේ නව බලාපොරොත්තු ඇතිවයිආසියාවේ ශක්තිමත්ම රජය ශ්‍රී ලංකාවේ බිහිවෙනවාගරු කතානායක තුමනි ඇත්තයි... සත්තයි...මට ඕනෑ වුණේ සල්ලි සොයා ගන්නයිදිනය ඉකුත් විසිහත්වනදා උදෑසනය. වේලාව උදෑසන නවයට ආසන්න වී තිබුණේය. ප්‍රභූවරයකු ගේ ගමන් ගැනීමක් සිදුව තිබූ හෙයින් පොලිස් නිලධාරීහු මාර්ග රාජකාරියේ යෙදී සිටිනු දක්නට ලැබිණි. පොලිස් පරීක්ෂක අනිල් ජයන්ත ද සිටියේ නුගේගොඩට නුදුරු ස්ථානයක ප්‍රභූ® ආරක්ෂක රාජකාරියේ ය.පොලිස් හදිසි අංශය 119 ට ලැබුණු ඇමතුමකින් කියැවුණේ කිසියම් තරුණියක් නිව් සිටි සංකීර්ණය කෙළවර පාළු නිවෙසක මරා දමා ඇති බවක් ය. අතුරුගිරිය පොලිසිය වහා මේ බව ප්‍රභූ ආරක්ෂක රාජකාරියේ යෙදී සිටි සිය ස්ථානාධිපතිවරයාට දැන්වූයේ ය.“මට දැන්ම එතනට එන්න බැහැ... පුළුවන් ඉක්මනට අයි.පී. වසන්ත එතැනට යවන්න... මේක ඉවර වුණු ගමන් මම එතනට එන්නම්...”පොලිස් පරීක්ෂක වසන්ත අපරාධ විමර්ශන අංශය බාර ස්ථානාධිපතිවරයා ය. සැරයන් පියල් ද සමඟ පොලිස් පරීක්ෂකවරයා එතැනට ගියේ ය.මිය ගිය කාන්තාවගේ සිරුර ඇතැයි කියන ස්ථානයට යාබදව අධිවේගී මාර්ගය ඉදිවෙමින් පවතී. ඒ නිසාදෝ නිවෙසින් කොටසක් මාර්ගය නිසා ඉවත් කොට අවසන් ය. ඇත්තේ තවත් කොටසක් පමණි. නිවෙස ද පාළුවට ගොසිනි. නිවසේ වහළයේ සෙවිලි තහඩු ද උළුවහු ජනේල ද සොරුන් විසින් ගලවාගෙන ගොස් ඇත. එක් කොටසකින් නිවෙස තුළට කාටත් ඇතුළු විය හැකි සේ ය. කුස්සිය යැයි සිතිය හැකි කොටසට නුදුරු නාන කාමරයේ කාන්තාවකගේ කුණු වී ගිය සිරුරකි. දුර්ගන්ධය තදින් ම පැතිරීමත් සිරුර නරක් වී තිබීම නිසාත් සිරුර පැහැදිලිව හඳුනා ගැනීමට නොහැකිව තිබුණි.කැඩී ගිය නිවෙස තුළම ඉදිරියේ පැදුරක සරමක් එලා දමා තිබිණ. එහි කව්රු හෝ නිදන්නට සූදානම් වූ බවක් පෙනෙන්නට ඇත. නිවෙස අවට හිස් මත්පැන් බෝතල් ද තිබේ. තැන තැන බාගයට පුළුස්සා දමන ලද උපත්පාලන කොපු ද පෙනෙන්නට තිබුණි.“මෙතැන රෑට රෑට හොඳ සෙල්ලම් තිබිලා තියෙනවා වගේ...”“ඔව් සර්. මේ ත්‍රීවිලර් එහෙම ආව ගිය ටයර් පාරවල් තියෙන්නේ...” නිලධාරීහු අවට සෝදිසි කළහ.සිද්ධිය වූ පාළු නිවෙස වැඩ බලන මහේස්ත්‍රාත්වරයාගේ නිරික්ෂණයට ලක්වූ අන්දමස්ථානාධිපතිවරයා සිය රාජකාරි ස්ථානයේ සිට නිලධාරින්ට උපදෙස් දෙන්නට විය. අපරාධ විමර්ශනයේ දක්ෂයෙකු වූ අනිල් ජයන්ත වහා සිද්ධිය වූ තැනට සොකෝ නිලධාරීන් මෙන් ම අධිකරණ වෛද්‍ය නිලධාරියා ගෙන ඒමටත් සෙස්සන්ට දැනුම් දුන්නේ ය. මහේස්ත්‍රාත්වරයා කැඳවන ලෙස ද දැන්වූයේ ය.ඒ අතරතුර කිසියම් හෝඩුවාවක් සොයාගන්නට එතැන සිටි නිලධාරීහු වෙහෙසුනහ. මරා දමන ලද කාන්තාවගේ සිරුරේ උඩ කොටසේ කිසිදු ඇඳුමක් නොවීය. ඇගේ යැයි සිතිය හැකි රතු සුදු ඉරි සහිත ටීෂර්ට් එකක් කාමරයේ බිත්තියක එල්ලා තිබියදී සොයා ගැනිණ. සිරුර අව්වට වැස්සට හසු වීම නිසා දැඩි ලෙස නරක් වී තිබිණි. කඩුවෙල වැඩ බලන මහේස්ත්‍රාත් ඥානසිරි කඳුරුවාන මහතාගේ පැමිණීමෙන් පසු මහේස්ත්‍රාත් පරීක්ෂණය පැවැත්විණ.“ඇය මරා දමා ඇත්තේ ගෙල සිරකිරීමෙන් බව පශ්චාත් මරණ පරීක්ෂණයේදී නිගමනය විය. ඇගේ ම තිසර පටයෙන් හා ඇය හැඳ සිටි යට සායෙන් ගෙල සිර කර තිබිණ. මැය මීට දින කිහිපයකට කලින් මරා දමා තිබූ බව පරීක්ෂණ වලදී අනාවරණය කෙරිණ. ඇය හඳුනා ගැනීමට තරම් කිසිදු හෝඩුවාවක් එහි නොවීය. තිබුණේ ඇය පැළඳ සිටි සෙරෙප්පු කුට්ටම පමණකි.ප්‍රභූ රාජකාරිය නිම වූ ස්ථානාධිපති අනිල් ජයන්ත මහතා එතැනට ආවේ ඉන් පසුවය.“සර්... ඇඟිලි සළකුණක් වත් නැහැ...” අපරාධය සිදු වූ ස්ථානයෙන් එපිට කිසිදු තොරතුරක් නොවීම නිසා පරීක්ෂණවලට එය මහත් අපහසුතාවයක් ගෙන දුන්නේ ය. එහෙත් පොලිස් පරීක්ෂක ජයන්ත පසුබෑවේ නැත.“අපි අහල පහළ ගෙවල්වලින් හොයලා බැලුවා කව්රු හරි ඊට දින දෙක තුනකට කලින් නැතිවෙලා ඉන්නව ද කියලා... ඉන් පස්සේ අවට පොලිසි දැනුවත් කළා එහෙම පැමිණිල්ලක්වත් ආවොත් අපිට දැනුම් දෙන්න කියලා...”පොලිස් පරීක්ෂකවරයා පරීක්ෂණයේ මුල් පියවර මෙසේ පැහැදිලි කළේ ය.“ඔය අතරතුර තමයි කව්දෝ තලංගම පොලිසියට ඇවිත් තියෙන්නේ... එයාගේ අම්මා දවස් දෙක තුනක් තිස්සේ ආගිය අතක් නැහැ කියලා... ඒ අය අපිට මේ පුද්ගලයා යොමු කළා.... ගිහින් අතුරුගිරිය පොලිසියේ බලන්න කියලා...” පස්සේ ඒ පුද්ගලයාට අපි සිරුර තැන්පත් කරලා තිබුණ පොලිස් මෘත ශරීරාගාරයට එක්කගෙන ගියා... එතනදී කකුලේ ඇඟිල්ලක තිබුණු තුවාලයකින් වගේ ම සෙරෙප්පු දෙකිනුත් මෙයා හඳුනාගත්තා ඒ එයාගේ අම්මා කියලා...” පොලිස් පරීක්ෂකවරයා කීවේය.පරික්ෂණවලට සියුම් සහනයක් ලැබිණ. පොලිසිය මිය ගිය කාන්තාවගේ පුතාගෙන් ප්‍රශ්න කරමින් ප්‍රකාශයක් සටහන් කර ගත්තේ ය.“අම්මා එදා කෑම කාලා ගෙදරින් ගියා... ඉන් එහාට අපිට කිසිම තොරතුරක් තිබුණේ නැහැ...”මිය ගිය කාන්තාව වයස අවුරුදු හතළින් නවයකි. ඇගේ ස්වාමියා කිසියම් වරදකට සිරගතව සිටී.. මිය ගිය කාන්තාව නිවෙස්වල මෙහෙකාර සේවයේ යෙදෙන බව ද පොලිස් පරීක්ෂකවරයා කියයි.මරා දමන ලද කාන්තාවගේ ගෙල බැඳි මාලය දෙකන් වල තිබූ කරාබු දෙක මෙන් ම ඇය සතුව තිබූ ජංගම දුරකථනය ද අතුරුදන්ව ඇති බව පරීක්ෂණවලදී අනාවරණය විය. පොලිසියට මෙය කිසියම් හෝඩුවාවක් ගෙන දුන්නේය. ජංගම දුරකථනයට ලැබුණු හා ගත් ඇමතුම් ගැන පරික්ෂණ ඇරඹුවේ ඉන් පසුව ය.ඒ අතර අපි එම කැඩුණු නිවෙසේ හිමිකරුට එන්න කියලා පණිවිඩයක් යැව්වා. ඔවුන් ඒ වන විට හිටියේ ගලේවෙල ප්‍රදේශයේ... නිවෙස අධිවේගී මාර්ගයට යටවීමෙන් පසු හිමිකරුගේ පුතකු ඉඳහිට මෙම නිවෙසට ආගිය බවත් ප්‍රශ්න කිරීම් වලදී හෙළි වුණා... අපි තාත්තාගෙනුයි පුතාගෙනුයි ප්‍රශ්න කළා. කිසිදු හෝඩුවාවක් සොයාගන්නට හැකි වුණේ නැහැ... අපි ඔවුන් දෙදෙනා ප්‍රශ්න කරලා මුදා හැරියා...”මේ අතර කෙරුණු සෙසු පරීක්ෂණවල ප්‍රගතිය ද පොලිසිය වෙත ලැබිණ. ජංගම දුරකථන වල තොරතුරු ද පරීක්ෂණවලට ඉවහල් විණි. මියගිය කාන්තාවගෙන් ජංගම දුරකථනයට ලැබුණු ඇමතුමක් අනුව ඊට අදාළ දුරකථනය හිමි තරුණයකු පොලිසිය ගෙනාවේ ඔහු මෙම ඝාතනයට සම්බන්ධ වූවකු බවට තදින් ම විශ්වාස කළ නිසා ය.“නැහැ සර්... ඒක මගේ ෆෝන් එක තමයි...ඒ කෝල් එක ගත්තේ මම නෙමෙයි”“සර්...”ඔහු දන්න කියන දේ කියන්නට විය. පොලිසියට ඔහු හොඳ සාක්කි කරුවකු විය. ඒ අනුව ගලේවලට නැවත පොලිස් පණිවිඩයක් ලැබිණි. ඒ සිද්ධිය වූ දින හතරකට පසුව ය. පණිවිඩය ලැබුණේ කැඩුණු නිවෙසේ හිමිකරුගේ පුතාට ය.රාජකාරි කටයුත්තක් සඳහා වහා පොලිසියට පැමිණෙන ලෙස පණිවිඩයෙන් කියැවිණි. පණිවිඩය ඔහු අතට ලැබිණි. ඒත් ඒ ගැන ඔහුට සැකයක් නොවීය. පොලිසිය කලින් ඔහුගෙන් ප්‍රශ්න කොට මුදා හැරීම ඊට හේතුව විය.ඔහු පොලිසියට ගියේ සැහැල්ලු සිතකින් ය. ඒ වනවිට මරා දැමුණු කාන්තාව පිළිබඳ පරීක්ෂණයේ තොරතුරු බොහොමයක් පොලිසිය වෙත ලැබී ඇති බව ඔහු නොදත්තේය. පොලිස් පරීක්ෂකවරයා ඔහු සාදරයෙන් පිළිගත්තේ ය. ඉන් පසුව ඔහුගෙන් ප්‍රශ්න කෙරිණ.“මම දන්නේ නැහැ සර්...” ඔහු මුලින් කීවේ එවන් කතාවකි. පොලිස් පරීක්ෂක ජයන්ත ඔහුට වඩා කාර්යශූරයකු විය...”“ඇත්ත කියනවද... නැද්ද...”නැත්නම් ඇත්ත ගන්න හැටි පෙන්වන්නද”අවසානයේ දී ඔහු නිරුත්තර විය.“මම තලවතුගොඩ ත්‍රිවිලර් එකක් දිව්වා සර්...”මේ ගෑනු කෙනාගේ මහත්තයා හිටියේ හිරේ... එයා මාත් එක්ක තමයි මහත්තයා බලන්න ගියේ...”“සර්... මට එයා ගොඩක් උදව් කළා... මට රස්සාවල් හොයලා දෙන්න හැදුවා... හෑන්ඩ් ෆෝන් එකකුත් අරන් දුන්නා සර්...”අතුරුගිරියපොලිස් ස්ථානාධිපති අනිල් ජයන්ත“එහෙම කරපු ගෑණියක් ද තමුසේ මැරුවේ...”බලපන් මේ ෆොටෝ එක දිහා... මෙයා හඳුනනවද...”“ඔව් සර්”“එහෙම නම් මේක දිහා බලාගෙන ඇත්ත කියනවා. දැන් තමුසෙට සේරම මතක් වෙනවා ඇතිනේ...”පොලිස් පරීක්ෂකවරයා ප්‍රශ්න කිරීම වේගවත් කෙළේය. විසිහත් වනදා සිදුවූ දේ ඔහු ස්ථානාධිපතිවරයා ඉදිරියේ දිග හැරියේ ඉන්පසුව ය. සැකකරු කළ කී දේ පොලිස් පරීක්ෂකවරයා කීවේ මෙලෙස ය.“ඔය කියන දවස්වල මිනිහා හැම අතින් ම වැටිලා හිටියේ... සත පහ අතේ තිබිලා නැහැ... සල්ලි කීයක් හරි කොහොම හරි හොයාගන්න ඕන කියලා තමයි මිනිහා ගලේවෙල ඉඳන් මෙහෙ ආවේ...“ඇවිත් යාළුවෙක් හම්බ වෙලා... යාළුවාගේ ෆෝන් එකෙන් ඒ ගෑණු කෙනාට කෝල් කරලා පාරට ගෙන්න ගෙන ත්‍රිවිලර් එකක දාගෙන ඔය කැඩුණු නිවෙසට ගිහින් තියෙනවා...”සැකකරු පොලිසියට පවසන අන්දමට ඇයට අවශ්‍යව තිබුණේ වෙනත් දෙයකි. මොහුට අවශ්‍ය ඇත්තේ මුදල් සොයා ගැනීම ය.කෙසේ වෙතත් මිය ගිය ඇගේ ඇඳුමේ ඉවත් කර තිබුණි.“ඉන් පස්සේ තමයි මේකා කට වහලා තියෙන්නේ... එතකොටම ගෑණු කෙනා වැටිලා තියෙනවා... ඉන් පස්සේ තිසර පටයෙන් ගෙල හිරකරලා තියෙන්නේ...” ඒකත් හරියට විශ්වාසයක් නැති තැන යට සායෙනුත් බෙල්ල හිරකරල තියෙනවා. පොලිස් පරීක්ෂකවරයා කීවේය.මියගිය කාන්තාව සතු රන්මාලය කරාබු දෙක මෙන් ම ජංගම දුරකථනය ද ගත් ඔහු පැයකට පමණ පසු යහළුවන් වෙත ආවේ ය.‘යමු”“ඇයි කෝ... අරයා”“එයා ඔහොම හිටපුදෙන්... මම පස්සේ ඇවිත් එක්කගෙන යනවා...”ත්‍රිරෝද රිය පණ ගැන්විණි... එක් මිතුරකු අතරමගදී බැස ගියේ ය... “යමු මරදානට...”ත්‍රිරෝදය රන් බඩු උකස් තැබීමේ කඩයක් අසළ නතර විය. ඔහු ඇගේ රන්මාලය උගස් කොට රුපියල් පහළොස් දහසක් ගත්තේ ය.“ඉඳා මෙතන හත්සියයක් තියෙනවා...”උඹ ගණින්...”මේකෙන් තෙල් ටිකක් ගහගනින්...”ඔහු ත්‍රිරෝද රිය පිටත් කර යැවීය. ඉතිරි මුදල ද රැගෙන ඔහු ගියේ හෝමාගම පිහිටි ඥාතියෙකුගේ නිවෙසකට ය.. උදෑසන වන තුරු එහි රැඳුණු ඔහු පෙරදා මරා දැමුණු කාන්තාවගේ කරාබු ජෝඩුව තවත් තැනකට උගස් කොට රුපියල් දෙදහස් හත් සිය පනහක් ගත්තේ ය. මුදල් ද රැගෙන ඔහු ගලේවෙල බලා ගියේ අනතුරුව ය.එහෙත් සියල්ල හෙළිවේ යැයි ඔහු නොසිතුවේ ය.“තමුසෙ හිතුවේ එක පාරක් අපි යැව්වම වැඩේ ෂේප් වුණා කියල නේද... හිතුවේ නැහැනේ පොලිසියට මෙහෙම මාට්ටු වෙයි කියලා....”“නැහැ සර්” ඔහු බිම බලාගත්තේ ය.සැකකරු ගේ ප්‍රකාශය මත මිතුරන් දෙදෙනා ද පොලිසිය කොටු කරගත්තේ ත්‍රිරෝද රිය ද සමඟ ය. රන් මාලය පොලිසිය සොයා ගත්තේ ය. ඉතිරි දෑ සොයා ගන්නට තවත් කණ්ඩායමක් ගලේවෙල යවන්නට ද පොලිස් ස්ථානාධිපතිවරයා කටයුතු කළේ ය. දින දෙකක් ඇතුළත අභිරහස් ඝාතනයේ සුලමුල සොයාගෙන ඊට හවුල් වුණු සැකකරුවන් අත්අඩංගුවට ගැනීම ගැන පොලිස් පරීක්ෂක අනිල් ජයන්ත මහතාට පොලිස් අධිකාරි දේශබන්දු තෙන්නකොන් මහතාගේ ප්‍රශංසාව හිමි විය.නුගේගොඩ කොට්ඨාස බාර පොලිස් අධිකාරි දේශබන්දු තෙන්නකෝන් මහතාගේ අධීක්ෂණය මත අතුරුගිරිය පොලිස් ස්ථානාධිපති අනිල් ජයන්ත අපරාධ විමර්ශන අංශය බාර පොලිස් පරීක්ෂක වසන්ත කුමාර සැරයන් පියල් (56750) කොස්තාපල් රංගන (40951) ගමගේ (40947) හා කාන්තා කොස්තාපල්වරිය අංජානී (2647) යන පිරිස පරීක්ෂණවලට එක්වූහ.පොලිසියට සැකකරු ලබා දුන් ප්‍රකාශ මෙන් ම මෙතෙක් කරන ලද පරීක්ෂණ අනුව ලිපිය සැකැසිණි.කීර්ති මෙන්ඩිස්</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=as1004041</link>
    <topic>මේ සතුටු මල් සුවඳේ හිමිකරුවෝ පාඨක ඔබය</topic>
    <author>ඉනෝකා සමරවික්‍රම</author>
    <content>මේ සතුටු මල් සුවඳේ හිමිකරුවෝ පාඨක ඔබයඅම්මා හැමදාමත් මා ළඟින්ම හිටියාමටත් අම්මෙක් හිටියා නම් මාත් අම්මා ළඟටම වෙලා ඉන්නවානෙළුම් විලගෙයක් දොරක් නැතිව මැසි මදුරු උවදුරින් පීඩා විඳිමින් ගෙවූ ජීවිතය ඉතින් අවසන්ය. හුඹසට පිටුපා සඳඑළියේත්, අමාවක රැයෙත් ගල්ගෙයි ගෙවූ දුෂ්කර ජීවිතය ඉතින් අවසන්ය...පුංචි දෝණිගේ දෙකන් පෙති අලුත් අරුංගල් ජෝඩුවකින් එළිය වැටී හමාරය. ඇඳ පුටු මේස ඇතිව නිදහසේ සිටින්නට ඔවුන්ට ම කියා අද නිවහනක් ලැබී ඇත. ඔවුන්ගේ බොහෝ අවශ්‍යතාදැන් පිරිමැසී ඇත. ඒ ආදරණීය ඔබ සැමගේ සිත් මල් යායක් තරම් පැහැබරව සුවඳවත්ව පිපුණු බැවිණි. ඔබ හැමට බොහොම පිං.ජනේලයෙන් ඈත පෙනෙන පාළුකඩවල වැව වැහි අඳුරට වැසීගොසින්. වැස්ස මහ හඩින් හඬා වැටෙයි. වහලයට වැටෙන වැහි බිඳු පුපුරා විසිරී යයි. මීට මාසයකට පෙර මේ බිම කැලෑවකි. එහෙත් අද එහි කාමර දෙකකින් කුස්සියකින් සාලයකින් සමන්විත නිවසක් කඩිනමින් ගොඩනඟා ඇත. ප්‍රසන්න මාකුඹුර, ශාන්ත ඇතුළු කණ්ඩායම මහ වැස්ස නොතකා නිවස තුළ යම් යම් නිමැවුම් කටයුතුවල යෙදෙයි. දවස ඉකුත් විසිහත් වැනි සෙනසුරාදාය. සීදුවේ සිට පැමිණි සාගරිකා සමන් කුමාරි යුවළ හා ඔවුන්ගේ ඥාතීහු තමන් ගෙන ආ බඩුබාහිරාදිය නව නිවසෙහි තැනින් තැන තැන්පත් කරති. සිතට දැනෙන්නේ මහ සතුටකි. ගෙතුළ හා පිටත ඇත්තේ සිරියාවකි. ඒ සිරියාව වැඩි කරන්නී නිමේෂා දියණියයි.නව නිවසේ කිරි ඉතිරේවැස්ස නොනවත්වා ඇද හැළෙයි.”මේ වගේ වැස්සකට කොහොමද ගල්ගුහාවක මිනිස්සු ඉන්නේ? “හිත ප්‍රශ්න කරයි.”ඒත් අවුරුද්දකට දෙකකට වැඩි කාලයක් හිටියේ...” හිත පිළිතුරු දෙයි.හැමදාම එහෙම ඉන්න පුළුවන්ද? ඊටත් හෙට අනිද්දා ලොකු මහත්වෙන්න ඉන්න ගෑනු දරුවෙකුත් එක්ක..? ඊටත් ඇස් නොපෙනෙන තාත්තෙකුටයි හෘද රෝගී මවකටයි...?ඔවුන් වෙනුවෙන් හිත නැඟි දුක ඇස මතුවූ කඳුළ සිත් මල් යායේ අකුරු කෙරුවෙමු. ඡායාරූප ශිල්පී සුදම් ගුණසිංහ ඒ දුක්බර ජීවිත තම කැමරා කාචයේ සටහන් කර ඔබට පෙන්නුවේය. එම අවස්ථාවේ අපට ඔවුන් වෙනුවෙන් කළ හැකිව තිබුණේ එපමණකි. ඔවුන්ට නිවසක් සාදා දෙන්නේ යැයි අපි පොරොන්දු නොවූවෙමු.ඔබට මතකද සිළුමිණට වැටුණු ඒ කඳුළු කතාව. ඉකුත් දෙසැම්බර් 13 වැනිදා සිත්මල් යාය අතිරේකයේ පළවූ නාකොලගනේ ගල්ගුහාවක දිවිගෙවන දරු පවුල “ගල්ගෙයි ගෙවන දුෂ්කර ජීවිතේ” වයස අවුරුදු අටක් පමණ වයසැති නිමේෂා දියණිය, දෑස් අන්ධ පොල්ගස් නැඟ ජීවිත දෙකක් රකින පී.ගුණතිලක හා ඔහුගේ හෘද රෝගයෙන් පෙළෙන බිරිය. ඔවුන්ගේ දුක්බර කතාව අපි ඔබට කීවෙමු. එතැන් පටන් ඔබ අප හා එක්වූයේය.සිළුමිණ සිත්මල්යායට වැටුණු කඳුළු කතාව දුටුදා ඔබ නෙතින් කඳුළක් වැටුණා නොඅනුමානය. දුකට වැටුණු ඒ කඳුළ අද සතුටු කඳුළක් වී හමාරය. ඔබ ඇස මෙන්ම ගුණතිලක යුවළගේ හා නිමේෂා දියණියගේ ඇස සතුටු කඳුළු දිලිසෙනු අපි දුටුවෙමු. එය සැබැවින්ම හැඟීම්බර මොහොතක්. දිනය පසුගිය 29දා බක් පොහෝදා. අඹන්පොල නාකොලගනේ ඉදිවූ නිමේෂා නිවහනට රටේ විවිධ පළාත්වලින් බොහෝ දෙනෙක් එක්ව සිටියහ. රාජ්‍ය නිලධාරීහු ද මේ අතර වූහ.සභාපතිනි චන්ද්‍රානි පේ‍්‍රමසිලි දැඩිගම මහත්මිය සමරු ඵලකය විවෘත කරමින්තමන්ගේම කියා බිම් අඟලක් නැතිව අව් වැසි පිනිවලට යාන්තම් හිස මුවාකර ගනිමින් අන්ධකාරයේ ගල්ගුහාවක දිවි ගෙවූ ඔවුහු අද අංගසම්පූර්ණ නිවසක හිමිකරුවෝය.දෑස් නොපෙනෙන ගුණතිලක කාටත් දෑත් එක්කර ආචාර කරන්නේය. විටෙක සුදු සැරයටිය ඇඟට හේත්තු කර ගෙන ඔහු ඇස නැඟි කඳුළු පිසින්නේය.”ඇයි අඬන්නේ.. අඬන්න එපා සතුටු වෙන්න.””සතුටට ඇඬෙන්නේ.. මට මේවා පේන්නේ නෑනේ. හැමෝටම පිං අත්වෙනවා. අපිට මේ කළ උදව්වට.”දෙසැම්බර් 13 දායින් පසුව සිළුමිණට ආ දුරකතන ඇමතුම් එකින් එක මතකයට නැඟෙයි.”අපිට පුළුවන් නිවසක් සාදවා දෙන්න””මමත් කැමතියි උදව් කරන්න.. මම රුපියල් ලක්ෂයක් දෙන්නම්””ගෙදරට බඩු අපි දෙන්නම්”ලේක්හවුස් ආයතනයේ සාමාන්‍යාධිකාරි අභය අමරදාස මහතා සිළුමිණ කර්තෘ මණ්ඩලය වෙනුවෙන් පරිත්‍යාගයක් කරද්දී”දරුවට ඉස්කෝලේ පොත් ටික අරගෙන දෙන්නම්””අපි එයාලට මුදලක් බැංකුවේ තැනපත් කර දෙන්නම්.”දුරකතනයෙන් යම් යම් දේ දෙන්නම් යැයි කියූ ඔවුහු ඉන් නොනැවතී අප සමඟ යළිත් එහි ගියෝය. මහරගම දැඩිගම ආයතනයේ සේනානායක ඇම්.පොඩිනිලමේ මහතා නිවස සෑදීමේ කටයුතුවලදී පෙරමුණ ගත්තේය.”අපේ සභාපතිතුමිය චන්ද්‍රානි පේ‍්‍රමසීලි දැඩිගම මහත්මිය මුළු ගේම හදලා දෙනවා”සේනානායක මහතා කීවේය.”අපේ පුතා කිව්වා ලයිට්, වතුර අරගෙන දෙන්නම් කියලා. යන වියදම අපට කියන්න.”කොට්ටාවේ ලෝචන පේ‍්‍රමතුංග මහතාගේ මව ඉන්ද්‍රානි ප්‍රේමතුංග මහත්මිය පැවැසුවාය.”ඕන දෙයක් තියේනම් කියන්න. කුස්සියට අවශ්‍ය බඩු අපි දෙන්නම්. පිඟන්, කෝප්ප, හැඳි, වීදුරු තව මොනවා හරි ඕන නම් කියන්න” උඩහමුල්ලේ සිබිල් පෙරේරා මහත්මිය නිතර නිතර සිළුමිණට කතාකර පැවැසුවාය.නිවසක් තැනීමට මූලික අඩිතාලම එසේ වැටුණ ද ඒ සඳහා ඉඩමක් ලැබුණේ සිළුමිණ කළ ඉල්ලීමකින් පසුවය. ඇහැටුවැව හිටපු ප්‍රාදේශීය ලේකම් ඩබ්ලිව්.එම්.විජේසිංහ මහතාගේ මැදිහත්වීමෙන් නිවස සඳහා ඉඩමක් ලැබිණි. ඇහැටුවැව වත්මන් ප්‍රාදේශීය ලේකම් ඩබ්ලිව්.ජී.ඩබ්ලිව්.වනසිංහ, සමාජ සේවා නිලධාරි ඊ.එම්.වික්‍රමසිංහ සහ ජනපද නිලධාරි උපාලි හේරත් ආදී ප්‍රාදේශීය ලේකම් කාර්යාලයේ නිලධාරීන්ගේ උනන්දුව කැපවීම නොතිබෙන්නට මේ සද්කාර්යය තවත් ප්‍රමාද වනවා නියතය.සිළුමිණ ප්‍රධාන කර්තෘ කරුණාදාස සූරියාරච්චි මහතා පිළිගන්නා ගුණතිලක යුවළලැබුණු ඉඩම කඩිනමින් මැන දීම හා ඊට අදාළ රාජකාරි කටයුතු කරදීමට ඉදිරිපත්වූ කුරුණෑගල දිස්ත්‍රික් මිනුම්දෝරු අධිකාරි කේ.පී.ජී.කරුණානායක මහතා හා ඔහුගේ නිලධාරීන් ද ඇහැටුවැව හිටපු ජනපද නිලධාරි එච්.එම්.හේරත් මහතාගෙන් ලද සහාය ද අපමණය. මැනුම් කටයුතු පිළිබඳ රාජකාරියේදි ආයතන සම්බන්ධ කරමින් ඊට අදාළ කටයුතු කඩිනම් කිරීමට නාරා ආයතනයේ ප්‍රධාන භූමි මිනුම්දෝරු චතුර කේ. අමරසිංහ මහතාගෙන් ලද සහාය සුවිශාලය.ගලෙන් ගල නැඟෙමින් ගොඩනැඟුණු නිවසට නාකොලගනේ ශාන්ත කරුණාතිලක මහතා, තම කාලය ශ්‍රමය කැප කරමින් ස්වේච්ඡාවෙන්ම මේ කටයුත්ත සඳහා දායක වූයේය. නසූර් මුදලාලි ද බොහෝ උදව් කළේය.කිසිවකු නොසිතූ ඉක්මනින් නිවෙස ගොඩනැඟුණේය. නිවස බාරදීමේ පුණ්‍ය කටයුත්තට සහභාගි වන ලෙස අපට සහාය දැක්වූ රාජ්‍ය නිලධාරීන්ට මෙන්ම සිළුමිණ පාඨක ඔබ සැමට අපි ආරාධනය කළෙමු. දුරබැහැර ගමන් මහන්සිය, කාලය, නොතකා ඔබ අප හා අත්වැල් බැඳගන්නට පැමිණියේය. පුංචි දියණියගේ මෙන්ම ගුණතිලක යුවළගේ වාසනාවට ඉදිවූ නව නිවස ඔවුන්ට බාරදීම දැඩිගම සමූහ ව්‍යාපාරයේ සභාපතිනි චන්ද්‍රානි පේ‍්‍රමසීලි මහත්මියගේ අතින් සිදුවූවාය.නිවස බාරදීම වෙනුවෙන් පැවැති පුංචි උත්සවයේදී සභාව ඇමතූ දැඩිගම සමූහ ව්‍යාපාරයේ උපදේශක සේනානායක ඇම්.පොඩිනිලමේ මහතා,”අපේ සභාපතිතුමිය හැම ඉරිදාම සිළුමිණ පුවත්පත බලනවා. ඇය මේ ලිපිය දුටුව දවසේ මට පෙන්නලා කිව්වා අපි මේ අයට ගෙයක් හදාගන්න උදව් කරමු කියලා. කොහොමහරි අවසානයට ඇගේ තීරණය වුණේ දැඩිගම සමූහ ව්‍යාපාරයේ නිර්මාතෘ අභාවප්‍රාප්ත ධර්මදාස දැඩිගම මහතා සිහිපත් කරලා, මේ අයට නිවසක් සාදාදෙමු කියලා. මේ නිවසට ලක්ෂ පහකට වඩා වැඩි මුදලක් වැයවුණා.”මේ පිංචි උත්සවයේදී කතාවක් පැවැත්වූ සිළුමිණ ප්‍රධාන කර්තෘ කරුණාදාස සූරියආරච්චි මහතා,”සිළුමිණ පුවත්පතට අසූ වසරක් පිරෙන මේ වගේ දවසක මෙවැනි පුණ්‍ය කටයුත්තකට දායක වෙන්න ලැබීම භාග්‍යයක්. මෙවැනි පුණ්‍යකර්ම කරන්න පුණ්‍යවන්ත සිතක් තියෙන්න ඕන. පව්කාර සිත්වලට මෙවැනි දේ කරන්න බැහැ. හත්දවසක් මඟුල් කනවට වැඩිය ඇහැටුවැව මේ නිවසට ඇවිල්ලා බත් කටකුත් කාලා යන මේ ගමන වටිනවා. මේ ගමන මගේ ජීවිතයේ අමතක නොවන දවසක්.පුංචි දෝණිට අරුංගල් ජෝඩුවක්මේ සිදුවීම ගැන මම ආඩම්බර වෙනවා. ඒවගේම සිළුමිණ පාඨකයෝ කළ මේ සත්කාරයට හෘදයාංගම ස්තුතිය පුදකරනවා. මේ අම්මටයි තාත්තටයි අදින් පස්සේ වගකීමක් තියෙනවා. ඒ තමයි මේ දියණියට උගන්නලා සමාජයට යහපත් කාන්තාවක් හැටියට ඉදිරිපත් කිරීම. මට කියන්න තවත් දෙයක් තියෙනවා. සිළුමිණ පත්තරයේ පාඨකයෝ අපමණ සංවේදියි... එතරම්ම පරිත්‍යාගශීලියි. සංවේදී පාඨක ඔබෙන් ලැබූ හෘදයංගම පරිත්‍යාග ගල්ගෙයි විසූ ගුණතිලක පවුලට හිසට සෙවණක් ලබාදීමට තරම් වූයේය.”සිළුමිණ පාඨකයන් වෙනුවෙන් අදහස් දැක්වූ නුවරඑළිය කම්කරු කොමසාරිස් සරත්චන්ද්‍ර බණ්ඩාර මහතා,”අද මම මේ සභාව අමතන්නේ රාජ්‍ය සේවකයෙක් හැටියට නෙමෙයි. සිළුමිණ පුවත්පතේ පාඨකයෙක් හැටියට. සිළුමිණ පුවත්පත හැමදාම ජාතික මෙහෙවරක් කළ පුවත්පතක්. මේ ලිපිය දුටුවාම අපි අපේ මිත්‍රයෝ තීරණයකට ආවා මේ වෙනුවෙන් මොනවා හෝ කළ යුතුයි කියලා. අපි ඒ වෙනුවෙන් යම් යම් දේ කළා. අද මෙතැනට පැමිණියෙත් පාඨකයන් ලෙස සිළුමිණ පුවත්පත වෙනුවෙන් යුතුකම ඉටුකරන්න. ඒ වගේම රටේ විසිරී සිටින පාඨකයන් මේ සඳහා කළ දායකත්වය වෙනුවෙන්. සිළුමිණ පුවත්පතට දැඩිගම සමූහ ව්‍යාපාරයට ඇහැටුවැව ප්‍රාදේශීය ලේකම් කාර්යාලයට හා මීට දායක වූ සැමට ස්තුතියි.”සියලු රාජකාරි මෙන්ම පෞද්ගලික අවශ්‍යතා කල්තබා පැමිණ සිටි අය අතර අඹන්පොල පොලිසියේ ස්ථානාධිපති සමන් ගුණතිලක සහ අපරාධ අංශයේ ස්ථානාධිපති හේමචන්ද්‍ර යන මහත්වරු ද වූහ. දැඩිගම සමූහ ව්‍යාපාරයේ කළමනාකාර අධ්‍යක්ෂ රංජන් මලිත් දැඩිගම මහතා ඇතුළු දැඩිගම පවුලේ දූදරුවෝ ද මේ අවස්ථාවට සහභාගි වූහ.ගුණතිලක පවුල නව නිවෙස ඉදිරිපිටලේක්හවුස් ආයතනය වෙනුවෙන් මෙම මහඟු අවස්ථාවට ආයතනයේ සාමාන්‍යාධිකාරි අභය අමරදාස මහතා හා සිළුමිණ සම කර්තෘ පාලිත ධර්මරත්න මහතා ද සහභාගි වූහ.අතරගල්ල විහාරාධිපති රාහුල හිමි ඇතුළු සංඝරත්නය මෙහිදී ආගමික වතාවත් ඉටු කළහ. මේ සද්කාර්ය ආරම්භයේ සිටම පැමිණි බාධක වළකා ගනිමින් කළ යුතු දේ නිවැරැදිව කිරීමටත් අදාළ රාජ්‍ය ආයතන හා නිලධාරීන් සම්බන්ධ කර දෙමින් නොමඳ සහායක් දැක්වූ සහෘද සේන බෝකන්ද මහතා ඇතුළු නම් සඳහන් කළ නොකළ සියලුම පාඨකයින්ට ස්තුතියි. එමෙන්ම මෙම දරු පවුල වෙනුවෙන් මුල සිටම විවිධ අන්දමින් පරිත්‍යාග කළ රටපුරා විසිර සිටින පාඨකයන්ට හා මුදල් පරිත්‍යාග කළ සිළුමිණ කර්තෘ මණ්ඩලයට ද බෙහෙවින් පිං.නිවෙස සාදා ඉවර වූ විට කියන්න යැයි කියූ සීදූවේ සාගරිකා 29දා නිවස බාරදීමට පෙර 27දා අවශ්‍ය සියලු දේ රැගෙන නාකොලගනේට ආවාය. ඈ ගෙනා බඩුමුට්ටු අතර රූපවාහිනියක් හා ගුවන්විදුලි යන්ත්‍රයක් ද විය.”අපිට බැරිද මෙයාලා හිටපු ගල්ලෙන බලන්න?” සාගරිකාගේ සැමියා රෝහිත විමසුවේය.තෙතබරිත ගහකොළ අතරින් පටුමඟ දිගේ අපි ගල්ලෙනට ගියෙමු.”මේකේ කොහොමද මිනිස්සු ඉන්නේ?”අම්මයි දුවයි තෑගි බලමින්රෝහිත උපැස් යුවළ ගලවා දෑසේ නැඟි කඳුළු පිස්සේය.”මේ අය ගැන තොරතුරු ලියලා සිළුමිණ පත්තරේ ලොකු දෙයක් කළේ. මට නම් හිතාගන්නවත් බැහැ මේ ගොල්ලෝ හිටියේ කොහොමද කියලා?”ඔහු ඇතුළු කණ්ඩායම කම්පා වූහ.නිමේෂලා වෙනුවෙන් නෙතින් නෙත නැඟි දුක් කඳුළ ඔවුන්ගේ ජීවිත සුඛිත මුදිත කිරීමට දායක වූයේය. පාඨකයිනි එදා ඔබ නෙත නැඟි දුක් කඳුළ මෙන්ම අද නැඟෙන සතුටු කඳුළ ද බොහෝ වටින්නේය.ඒ ඔබ හැම එක්ව නිමේෂලාගේ දුක් කඳුළ පිසදැමූ බැවිනි. ඉදින් නියඟය හමාර කරමින් රටපුරා වැසි වැටෙන්නට පටන් ගෙන ඇත. නාකොලගනේට ද වහිනු ඇත. පාළුකඩවල වැව පිරෙනු ඇත.ඒ වැස්සෙන් පණ ලබන නිමේෂලාගේ වත්තේ ද නව දළු කොළ දමා ගහකොළ පැළවෙනු ඇත. ඒවායේ මල් පිපෙනු ඇත. ඒ පිපෙන මල්වල සුවඳේ හිමිකරුවෝ සිත්මල් යායේ හැමදා රැඳී සිටින ආදරණීය පාඨක ඔබය.ඉනෝකා සමරවික්‍රමඡායාරූප - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=as1004042</link>
    <topic>අම්මා හැමදාමත් මා ළඟින්ම හිටියා</topic>
    <author>සටහන -උපාලි සමරසිංහ</author>
    <content>මේ සතුටු මල් සුවඳේ හිමිකරුවෝ පාඨක ඔබයඅම්මා හැමදාමත් මා ළඟින්ම හිටියාමටත් අම්මෙක් හිටියා නම් මාත් අම්මා ළඟටම වෙලා ඉන්නවානෙළුම් විල“ජීවිතය හරිම පුදුමාකාරයි. ඒක හරියට දිග වන්දනා ගමනක් වගෙයි. සමහර විට නොයෙක් හැලහැප්පුම් මැදත් රසවත් සිදුවීම් මැදත්, අපේ ජීවිත ගලා යනවා. ඒත් ඒ හැම විටම අපට සෙනෙහස දීගෙන අප වැළඳගෙන සිටින්නේ අම්මා විතරයි. මගේ අම්මයි තාත්තයි වෙන්වුණේ මට යම්තම් අවුරුදු පහ පිරෙන විටයි. ඒත් මිය යන තුරු අම්මා භූ විෂමතාවෙන් අප හැර ගියත් හදවතින්නම් ඇය අප කවරදාවත් වෙන් කළේ නෑ.”ප්‍රවීණ නිළි නදීකා ගුණසේකර මට මෙවදන් පැවසූයේ කොළඹ චිත්‍රපට සංස්ථාවේ ඇගේ නිල කාමරය තුළදීය. පැරැණි කෘතහස්ත නිළියක වන තලතා ගුණසේකරගේ දියණියක වන නදීකා අද චිත්‍රපට සංස්ථාවේ වැඩ බලන සාමාන්‍යධිකාරිණියයි. පුරා වසර 25 කට නොඅඩු කාලයක් රංගනයෙන් රසික හදවත් ඔකඳ කළ නදීකා තම මෑණියන් ගැන මෙසේ අදහස් ගොනු කළාය.“මගේ අම්මාගේ නම අබයකෝන් මුදියන්සේලාගේ තලතා අබයකෝන්. විවාහයට පස්සෙ තමයි තලතා ගුණසේකර වුණේ. පියා දිසානායක විජේසූරියගේ ස්ටැන්ලි ගුණසේකර. එතුමා උඩහීන්තැන්න පළාතෙ. අම්මා නානුඔය අබයකෝන් වලව්වෙ කෙනෙක්. ඒ කාලෙ පුස්සැල්ලාව තැපැල් ස්ථානාධිපති හැටියට තාත්තා ඉඳලා තියෙන්නෙ. අම්මා ගුරුවරියක්. පාසලේ උගන්වලා මුද්දරයක් ගන්න තැපැල් කන්තෝරුවට ගිහින්. එතැනදි ඇතිවූ දැනහැඳුනුකම තමයි තාත්තයි අම්මයි විවාහය දක්වා ගෙන ගියෙ. එතකොට අම්මට අවුරුදු 19 ක් පිරුණා විතරලු. තාත්තගෙ පවුලෙ කට්ටියත් උගත් වැදගත් වුණාට අම්මගෙ නෑදැයො වලව් කාරයො.කොටින්ම අම්මා පාසල් යද්දිත් තුන් මසකට වරක් ඇඳුම් වෙනස් කළ ගැහැනියක්. නුවරට බක්කි කරත්තෙන් ඇවිත් තමාට අවශ්‍ය රෙදි කච්චි තෝරා දුන්නාම අත්තා ඒවයින් ඇඳුම් මහලා දුන්නලු. තුන් මසක් ඇඳපු අර මුල් ඇඳුම් දුප්පතුන්ට දුන්නලු. මේ වලව්ව මාත් පුංචි කාලෙ දැක්කනෙ. කාමර ගොඩයි. ඕනෑම කෙනෙකුට කාටවත් නොපෙනෙන්න හැංගිලා ඉන්න තරම් තැන් තිබෙනවා. අතිවිශාලයි. සීයා එක්කනම් මා කිට්ටු නෑ. එයාගෙ සපත්තු සද්දෙ ඇහෙනකොටම අප හැංගෙනවා. මහා තේජසක් සහිත පුද්ගලයෝ. අපෙ අත්තම්මා (අම්මගෙ අම්මාගෙ නම...) විතරක් බලන්න.තලතා තරුණ වියේදීඒ පරම්පරාව ඔබට තේරුම් ගන්න පුළුවන්. අක්කඩු මුක්කඩු වීර රඹුක්කඩු රඹුකෙත් ජයගත් වාසල මුදියන්සේලාගේ ලීලාවති අබේකෝන්. ඉතින් සීයා එහෙම මේ සම්බන්ධයට විරුද්ධ වෙලා. අම්මා තාත්තත් එක්ක පැනලා ගිහින්. නාවලපිටියෙ කුලී ගෙයක් අරගෙන නැවතුණා. පියා උඳුගොඩ තැපැල් ස්ථානාධිපති ලෙස මාරුවීමක් ගත්තා. මායි නංගියි මල්ලියි ඉපදෙනකම් මේ සතුටු කැදැල්ල හොඳින්ම තිබුණා. මට යම්තම් අවුරුදු පහ වෙද්දි උඳුගොඩ ස්කෝලෙට මං ගියා. බණ්ඩා සර් කියලා කෙනෙක් පි‍්‍රන්සිපල් හැටියට හිටියෙ. අම්මා ගුරුවරියක් හැටියට ඉන්නා ගමන් ආසාව නිසාම චිත්‍රපටියකට නළු නිළියන් බඳවා ගන්න එකකටත් දාලා ඒකෙන් සමත් වෙලා.දැන් තාත්තයි අම්මයි අතර අසමගිකම්. චිත්‍රපටි කර්මාන්තෙට ගියොත් පවුල් ජීවිතය අත් හැරලා යන්න අම්මට තාත්තා තර්ජනාත්මකව කියලා. කොහොමහරි අම්මා කොළඹ ආවා රඟපාන්න. මායි නංගියි මල්ලියි බලාගන්න තාත්තා අපේ ඥාති සහෝදරියක් ගෙනාවා. අම්මට චිත්‍රපටිවල රඟපාන්න තිබෙන ආසාවට වඩා දරුවන් නිතර බලන එක වටිනවා. ඒ නිසා හැම පාසල් නිවාඩුවටම ඇය අපව රැගෙන කොළඹ යන්න එනවා. කොළඹ ආවම අපි හරිම සතුටින් ඉන්නෙ. අම්මටත් අවශ්‍ය වුණේ අපේ සතුට රැකදෙන්නයි.ටික කලෙකින් අම්මගෙ කොළඹ විවාහයෙන් දරුවන් දෙන්නෙක් ලැබුණා. ඒත් අපි අතර කිසිම අසමගියක් නෑ. ඒ නංගිලා දෙන්නත් මගේ ම නංගිලා. මට ඇත්ත වශයෙන්ම නංගිලා තුන් දෙනෙක්ම දැන් ඉන්නවා කියලා මං හරියට සතුටු වුණා. අපි අතර පුංචි රණ්ඩුවක් හරි ඇතිවුණොත් හෙට උදේ අරුණැල්ල වැටෙන්න ඉස්සරින් අපේ අසමඟිය දුරලන්න අම්මා පරෙස්සම් වුණා. අපේ තාත්තත් පුදුමාකාර ඉවසීමක් ඇති උතුම් චරිතයක්. අපට කරදර වේවි කියලා එයා තවත් විවාහයක් ගැන හිතුවේ නෑ. ගමේදී ඉස්කෝලෙදි අප රැකබලාගත්තේ තාත්තා. කොළඹදි අප රැකබලාගත්තේ අම්මා. මෙහෙම වතාවක් කොළඹ ගෙනිහින් ආවට පස්සෙ මට හොඳටම උණ ගැනිලා. ඒ උණ බැහැලාම නෑ. වෛද්‍යවරයා කියා තිබෙනවා මේ ‘සාංකාව‘ නිසයි කියලා.උඳුගොඩ ගෙදරට අම්මා ගෙනැල්ලා දරුවන් බලාගන්න තාත්තා අවසර දුන්නෙ බැරිම තැන. මට උණ සනීප වුණාට අම්මා නැවත කොළඹ ගියා. ආයිත් අපව කොළඹ එක්ක යන්න එන බව කියමින්. ඒ කාලෙ වන විට ‘දෙයියන්ගේ රටේ’ ප්‍රධාන නිළිය හැටියට අම්මා ජනපි‍්‍රයයි. මේ විදියට කාලයක් යනකොට මටත් යම්තම් අවුරුදු 15 ක් විතර වුණා. අම්මා අපව රැගෙන යන්න එනකම් අප පුදුමාකාර ආසාවකින් ඉන්නෙ. ඉතින්! අම්මා එනවයි කියු දවසක දින කීපයකට පෙර පියා අපවත් රැගෙන එයාගෙ බණ්ඩාරවෙල යාළුවෙකුගෙ ගෙදර ගියා. මා හිතන්නෙ ඒ වන විට කවුරුන් හරි විසබීජයක් එයාට දමලා තිබුණා.දැන් මේ දරුවො ලොකුයි. අම්මට දෙන්න එපා කියලා. ඒ නිසාම තාත්තා ගම්පොළ ගෙදරට එදා අපව එක්කගෙන එන්න වුවමනාවෙන්ම පරක්කු කළා වෙන්න ඇති. ගම්පළ දොළොස් බාගේ පාරේ සමර්සෙට් ස්ටේට් එක ළඟයි ඒ ගේ තිබුණෙ. අනේ! අපි එනකොට අම්මා බස් නැවතුමේ තනිවම ඉන්නවා. අම්මට ඉස්සෙල්ලා බස් එකට නඟින්න බැරිවෙලා තියෙන්නෙ දෛවෝපගතව. බොහෝ වෙලාවක් අම්මා අපව බලාගෙන ගෙදර ළඟත් ඉඳලා තියෙනවා.දරුවො හැටියට අපත් කොළඹ යන්න ඉල්ලා සිටිද්දි තාත්තා අම්මට කීවා දරුවන් එක්ක යන්න එපා කියලා. අම්මා එදා තමයි හුඟාක් අසරණ වෙලා දරුවන් ගෙන යන්න ඉල්ලුවෙ කියලා හිතෙනවා. අපේත් අම්මගේත් හැඬුම තාත්තගෙ හිත සංවේදී කළා. ඔහු අන්තිමට බස් එකේ යන්නත් සල්ලි දිලායි අපි පිටත් කළේ අම්මා එක්ක. අපව නුවර ඉස්කෝලවලට දාන්න යද්දිත් අම්මගෙ විතරක් නොවේ තාත්තගේ සමහර නෑයො විරුද්ධ වුණා. ඒත් අම්මා උත්සාහය අත්හැරියෙ නෑ.බද්උද්දීන් මොහොමඩ් මැතිතුමාට කියලා අපව නුවර මහාමායා විදුහලට ඇතුළු කළා. මල්ලි සිල්වෙස්ටර් කොලිජියට ඇතුළු කළා. තාත්තා තැපැල් පරීක්ෂක හැටියට උසස් වුණාමත් අපිට පදිංචි ස්ථාන මාරු කරන්න වුණා. ඒ අනුව බණ්ඩාරවෙල විශාඛා හොස්ටල් එකෙත් මා කාලයක් හිටියා.අම්මගෙ චිත්‍රපට ලෝකෙ ඇයට ලැබුණු කීර්තිය ගෞරවය දැකලා මටත් හිතුණා නිළියක් වෙන්න. මට ඒ සඳහා මුල්ම අවස්ථාව ලැබුණේ ‘කාංචනා’ චිත්‍රපටියෙන්. අම්මත් මුල් කාලේ රඟපාපු චාල්ස් සිල්වා, ස්ටුඩියෝ අයිතිකාර මහතාගේ පුතා නිපැයූ චිත්‍රපටයෙ මේ අවස්ථාව මට ලැබුණේ අම්මා නිසයි.මේ වදන් පෙළගස්වන නදීකාගේ දෙකපොල වරින්වර රත් පැහැගැන්වෙයි. ඒ ඇස් කඳුළින් පිරෙයි. අම්මා පිළිබඳ ගැඹුරු සෙනෙහස අප තවත් සංවේදී කරයි.මට ඔබේම අතීත කතාව නොකියා අම්මාගේ ගුණාංග කියන්න මම ඇයට කීමි.මා දකින කාලෙ ඉඳලාම අම්මා හරිම ආඩම්බරකාරියක්. හැබැයි මනුස්සකම ඉදිරියේ වෙඬරු වගේ දියවෙන හදවතක් ඇයට තිබුණා. මා දකින කාලෙ ඉඳන්ම ඇය කට්ලට් පවා හැදුවෙ කෝන් බීෆ් වලින්. තාත්තාත් එපා කීවේ නෑෑ. අම්මා හැමදාම තමාගේ ස්වාධීනතාවත් දරුවන්ගේ ස්වාධීනතාවත් අගය කළා. ඒ නිසා තමයි ඇය තනිවම මාලිගාවත්තේ මහල් නිවාසයක උඩ තට්ටුවෙ හිටියෙ. පහළ ඉඳන් උඩට යනකම් පඩි පෙළ තමන් විසින්ම සෝදා දමන එක ඇය නොවරදවා කළ වැඩක්.පිරිසුදුකම හරියට අගය කළා. ආහාරවලට වැඩිය එළවළු පලතුරු කන්න පි‍්‍රය කළා. අපේ ගෙවල්වලට ඇවිත් ජීවත්වෙන්න කීවට ඇහුවෙ නෑ. නැත්නම් කොළඹ නාගරිකයේ මහල් නිවාසයෙන් ඉවත්වන්න කීවත් ඇය මට කීවේ, සුදු, මේ මහල් නිවාසෙ හිටියට මේ පහළ ඉන්න මිනිසුන්ගේ මනුස්සකම හරිම ඉහළයි.ලොකු ගෙවල්වල ඒක නෑ. මං ආසයි ඒ මිනිස්සු එක්කම ජීවත්වෙලා මැරෙන්න කියලයි. අම්මගෙ සත්ත්ව කරුණාවත් පුදුමාකාරයි. තමන් එළවළුයි බතුයි කකා තමා ඇති කළ මැලේසියන් වර්ගයේ පූසියට ඇය ගෙනැත් දුන්නේ රෝස්ට් චිකන්. ගෙදරට හිඟන්නෙක් ආවොත් තේ දීලා නවත්වාගෙන බතුත් උයලා දීලා ඇඳුම් පැළඳුම් පවා දීලා යවන්නෙ. ඒ නිසා ඒවා නොලැබුණු දවසට අම්මත් එක්ක හිඟන්නො තරහා වෙලා කෑගහගා යනවලු. මේ වගේ කෙනකුගේ දුකේදි උණුවන හදවතක් ඇයට තිබුණා. එල්ටීටීඊ ත්‍රස්තවාදය කාලෙ අපේ මායිම් ගම්වල මිනිසුන්ගේ ජීවිත ගැන ඇය හරියට හඬා වැටුණා.ගම්වලට පැනල කොටි අහිංසක මිනිසුන් ඝාතනය කළ වෙලාවෙ අම්මා නොකා නොබී ඉඳලා දුක්වුණු අවස්ථා තියෙනවා. ඇය ගුරුවරියක් හැටියට ගත කළ ජීවිතය හරිම විශිෂ්ටයි. ඒක මට හොඳටම දැනුණෙ රටේ නොයෙක් පළාත්වලට අම්මත් සමඟ ගිය විටදි හා ඉන්දියාවේ සමහර තැන්වලදි. හිටි ගමන් තරුණයෝ ඇවිත් තලතා ටීචර්... තලතා චීටර් කිය කියා ඇයට පුදුමාකාර ගෞරවයක් සැලකුමක් දක්වනවා. අම්මත් හඳුනන්නේ නෑ. බලනකොට අම්මාගෙ ගෝලයො. ඇයි චීටර් මාව මතක නැද්ද චක්කරේ පාඩම් නැතුව ඒ දවස්වල නිතර දණ ගහපු කෙනා... වැනි වචන කියමින් ඔවුන් තමන් මතක් කැර දෙනවා. අම්මා කොහොමත් දරුවන් ඉගෙන ගන්නවාට හරිම කැමැතියි. මාත් කැලණි සරසවියෙ උපාධිධාරිණියක් දක්වා යන ගමනට කොහේ හිටියත් ප්‍රධාන අත්වැලක් අම්මත් දුන්නා. තාත්තත් එහෙමයි. දෙන්නා කුටුම්භ ජීවිතයේ වෙන්ව සිටියත් දරුවන් නිසා එක ගෙදරක නිතර හමුවූ අවස්ථා තියෙනවා.එබඳු අවස්ථාවක තාත්තා අසනීපව පෞද්ගලික රෝහලකට ගෙන ගියෙත් අම්මා. අපත් සමඟ නිදිවරාගෙන එළිවනතුරු රෝහලේ පහළ තට්ටුවේ වාඩිවෙලා තාත්තගෙ දුක සැපදි අම්මා බැලුවා. මං වත්සලා අක්කා, චංචල රේඛා ආදි චිත්‍රපටවලින් ඉහළට ඇවිත් බැද්දේගම ආදිය කරද්දි වැඩියෙන්ම සතුටු වුණේ අම්මා. ඇය කීවෙ මට ඉගිලෙන්නට බැරි දුරකට ඉගිලියන් සුදු කියලයි. මට අම්මා නිතර කතා කළේ සුදු කියලයි. පුංචිම නංගිට ‘පැටියො’ කීවා. හරිම ආදර සුරතල් වචනයෙන් අප අමතනවා. කොහේ හිටියත් දුරකථනයෙන් හරි අපේ දුක සැප හොයා බලනවා.සමහර විට ඇය අපේ වරදකට කේන්ති ගිහින් හිටියොත් දුරකථනයෙන් අපට බනින දේවල් අහගෙන ඉන්න ඕනැ. රිසීවරය තියන්න තහනම්. හැබැයි! ඒ හැම ඇමතුමක්ම අවසන් වන්නේ ඇගේ දෝරේ ගලන සෙනෙහෙ අතරින්මයි. මා නවක නිළිය, නැඟී එන නිළිය, ආදි වශයෙන් සම්මාන ගන්න කොට ඇය පුදුමාකාර සතුටක් වින්දා. අපේ අම්මා අඩි 5 අඟල් 6 ක් උසයි. ඒ නිසාදෝ ඇය සමඟ රඟපාන්න තරම් උස නළුවන් හිටියෙත් නෑ. ඒක ඇගේ නිළි ජීවිතයට බලපෑවා කියලා ඇය වරක් මට කීවා මතකයි. ‘අභිරහස’ චිත්‍රපටයේ විජය කුමාරතුංග සමඟ කළ රංගනයට ඇය ආසා කළා. අද මගේ දුව තෙනුකි. අවුරුදු 5 1/2 ක්. එයා අහන්නෙ 70 දශකයේ ජෝතිගේ ගීත. බලන්න කැමැති පැරැණි සිංහල චිත්‍රපට. ඒක අම්මගෙත් තිබුණු ලක්ෂණයක්. වෙලාවකට ඇය මා ළඟට යළිත් ආවාදැයි හිතෙනවා.අම්මා මිය ගියේ දුව ලැබෙන්නට වසර දෙකකට ඉස්සරින්. මං බැංකොක්වල ඉන්න අතරදියි අම්මා නැතිවුණු බව දැනගන්න ලැබුණෙ. ප්‍රවීණ නිළි ගීතා කුමාරසිංහ අම්මා කොච්චර අපට ආදරය කළා ද? අප වෙනුවෙන් කැපවීම් කළාද කියලා හොඳටම දන්නවා. තිස්ස අබේසේකර මහත්මයත් ඇගේ දාරක සෙනෙහස ගැන පුදුම වෙනවා. නොගැලපීම් නිසා විවාහයෙන් ඈත් වුණත් ඇය දරුවන් දික්කසාද කළේ නෑ. ‘සිංහබාහු’ ‘වජිරා’ ‘රිදි නිම්නය’ ඇය ආසා කළ මා රඟපෑ චිත්‍රපට. ‘යසෝමා’ ‘බැද්දෙගම’ චිත්‍රපට ගැන ඈ ඉහළ බලාපොරොත්තු තැබුවා. අම්මා චිත්‍රපට ලෝකෙ ඕනෑම උත්සවයකට ගියේ මාත් එක්ක. මට මතකයි අන්තිමට ඇය සහභාගි වුණේ මාත් එක්ක ‘සක්මන් මළුව‘ පි‍්‍රමියර් එකටයි. අපේ අත්තම්මා (අම්මගෙ අම්මා) පොඩි කාලෙ ඒ වලව්වට අපව ගෙන්වා ගන්නවා.අම්මත් එක්ක ආතා කතා කරන්නෙ නෑ. ඒ නිසා අපි එයාට බයයි. ඒ ආත්තම්මා අපේ තාත්තට හරිම ආදරෙයි. බෑනා විදියට නොවෙයි පුතෙකුට වගේ සැලකුවෙ. අපේ අම්මා අපට වඩා තරුණ කාලේ හරිම ලස්සනයි. ඇය ඇත්තටම ජීවිතේ පුදුමාකාර දුකක් ඉවසූ ගැහැනියක්. තාත්තත් බොහොම සංවේදී උතුම් කෙනෙක් වුණාට තාත්තා අම්මගෙ චිත්‍රපට නිළියක් වීමේ ගමනට කැමැති වුණේම නෑ. ඒ නිසාම ඒ විවාහය දෙදරා ගියා. ඒත් ඒ හදවත් මනුස්සකමින් බැඳුණා. අම්මගෙ ලෙඩ දුක තාත්තා බැලුවා. තාත්තගෙ ලෙඩ දුක අම්මා බැලුවා. දරුවන්ට අඩුපාඩු කළේ නෑ. දෙන්නගෙම සෙනෙහස ලබා දුන්නා. අද මට නංගිලා තුන්දෙනයි, මල්ලියයි. ඒ සියලු දෙනාට ජීවිතය ජයගන්න උදව් කළේ අම්මා. අද විදේශවල මේ අය ඉන්නෙ අම්මා නිසයි.මේ චිත්‍රපට සංස්ථාවෙ රස්සාවට පවා ඉල්ලුම්පත්‍රය බලහත්කාරයෙන් ලියවාගෙන ඇවිත් බාර දුන්නේ අම්මා. ඇයගේ ලස්සන ඇයට සරදම් කළා වගෙයි.මගේ නිළි පෞරුෂය සම්පූර්ණයෙන් වැඩුණෙ අම්මා නිසයි. ඇත්තටම මගේ රංගනය පිළිබඳව සැබෑ විචාරිකාව අම්මායි. මගෙ ලෝකෙ මා දුටු එකම දෙයියො අම්මා කියලා කිව්වත් වැරැදි නෑ.සටහන -උපාලි සමරසිංහඡායා -විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=as1004043</link>
    <topic>මටත් අම්මෙක් හිටියා නම් මාත් අම්මා ළඟටම වෙලා ඉන්නවා</topic>
    <author>ටෙක්ලා පද්මිණී කාරියවසම්</author>
    <content>මේ සතුටු මල් සුවඳේ හිමිකරුවෝ පාඨක ඔබයඅම්මා හැමදාමත් මා ළඟින්ම හිටියාමටත් අම්මෙක් හිටියා නම් මාත් අම්මා ළඟටම වෙලා ඉන්නවානෙළුම් විලළමා නිවාස කියන්නේ දැන් වැහීගෙන යන එකක්. ළමයින්ට අම්මලා ඉන්නවා. එහෙනං ළමයි ඉන්න ඕනෑ අම්මලා ළඟ. අම්මලා නැත්නම් නෑයෝ ළඟ. නෑයෝ බාර ගන්නෙ නැත්නම් බාර ගන්න කෙනෙක් ළඟ, ළමා නිවාස එපා. ඒවා වැහිලා යන්න ඕන ඒවා...”මේ දේශපාලනඥයකු ගේ ආවේගශීලී කතාවක් නොවේ. අනුමාන උප්පැන්නයේ හැටියට වයස අවුරුදු 16 ක යෞවනයකු ප්‍රකාශ කළ ස්වාධීන අදහසකි. ඇත්තටම මෙසේ සිතීමට තරම් නිරවුල් නිදහස් මනසක් මේ දරුවාට තිබීම ගැන මම අතිශයින් සතුටට පත්වීමි.“ළමා නිවාස කියන්නේ වැහිලා යන එකක්” මම නැවත ඔහුගේ පළමු වැකිය උච්චාරණය කළෙමි.“ඔව්”ඔහු දුන් කෙටි පිළිතුර එයයි.“ඔයා හිතන්නේ එහෙම.”“එහෙම තමයි වෙන්න ඕනෑ...”ඔහුගේ ඒ සිතිවිල්ල සැබෑවනවා නම්... අම්මා ගේ තුරුලෙ තුටින් සැනහෙන දරුවන්ගේත් මේ රට ලස්සන වෙනවා නම්... ඒ අහිංසක සොඳුරු සිතිවිල්ල සැබෑවේවා!“පුතා මෙහේ ඉන්නේ. මොකක්ද කළ වැරැද්ද?”“අනේ මිස් මම වැරැදි කරලා නෙමෙයි. මම හිටියේ ළමා නිවාසේ. මම හිටිය ළමා නිවාසෙට දෙමළ නෝනා කෙනෙක් පත්වෙලා ආවා. මගේ වයස වැඩියි කියල ඒ නෝනා මාව පොලිසියට බාර දුන්නා. පොලිසියෙන් මෙහෙට දැම්මා.”ඇත්තටම ඔහු මෙතැන සිටිය යුතු දරුවකු නොවේ. මෙතැන සිටින දරුවන් කරන සාමාන්‍ය වැරැදි කිසිවක් නොකළ ද ඔහුට ද යොවුන් වියේ තරුණයකුට උරුම දඟකාරකම් උරුමය.“මම ඉස්කෝලේ අටට වෙනකම්ම ගියා. මෙහේ ආවට පස්සේ වයස වැඩියි කියලා ඉස්කෝලෙ යන්න බැරි වුණා, මම මෙහෙට ආවේ 2008 දී මට හොඳට ලියන්න කියවන්න පුළුවන්. මගේ උප්පැන්නේ හැදුවේ ළමා නිවාසෙ මිස්. ඒකට කියන්නේ අනුමාන උප්පැන්නේ කියලා. මගේ ගම විදිහට උප්පැන්නේ තියෙන්නේ රාජගිරිය.”බොහෝ දෙනෙකුට අහිමි ඔහුට හිමි අනුමාන උප්පැන්නය පිළිබඳ විස්තර සියල්ල ඔහු දනී.“මටත් හිතෙනවා අනුමාන උප්පැන්නයක් හඳාගන්න...”“මිස්ට මොකටද අනුමාන උප්පැන්නයක්. ඒවා හදන්නේ අම්මා දාලා ගිය ළමයින්ට මාව අම්මා දාලා ගියේ අවුරුදු 5 දී. මට මතකයි තාත්තා බලන්න යමු කියලා අම්මා අපිව ගමනක් එක්ක ගියා. හැම තැනම ඇවිදලා, ඇවිදලා මාව පාරෙ තියෙන පොඩි කණුවක් උඩ වාඩි කරලා අම්මා ගියා තාත්තා බලලා එන්නං කියලා අම්මා ආවේ නැහැ. ඊට පස්සේ වීදුරු කළු කරපු වාහනයක් ඇවිත් නවත්තලා මාව ඒකෙ දාගෙන ගියා. ඒ පොලිසියෙන්. ඊට පස්සෙ මාව ළමා නිවාසෙට යැව්වා.”වත්මනෙහි ද මව්වරු දරුවෝ දමා යති. කුණු ගොඩට ද, කැලෑ රොදකට ද, ගලා යන දියට ද දරුවෝ දමා යති. උපන්හැටියේ බිලින්දෝ ද බහ තෝරන දරුවෝ ද දමා යති. දමා යන දරුවෝ මිය ගිය කල රට වැසියෝ සුසුම් හෙළති.“ඉතිං ඔයා ගේ අම්මා ඔයාව පාරේ දාලා ගියා. පුතා පත්තර බලනවනේ. ළමයි දාල ගිය ඒවා බලනවද?“ඔව්... මම මේ ළඟදි ළමයෙක් ගඟට දාපු එකකුයි හේනේ දාලා ගිය එකකුයි බැලුවා. අනේ පවු මිස් මරන්න හොඳ නෑ. දාලා යන්නේ හදන්න බැරි නිසා වෙන්න ඇති. අපේ අම්මා වගේ පාරේ දාලා ගියානං කව්රු හරි අරන් හදා ගන්නවනේ. බලන්න මං, මම ළමා නිවසේදී ඉස්කෝලේ ගියා. අකුරු ඉගෙන ගත්තා. මෙහෙදි හොඳ අත්තිවාරමක් වැටුණා ජීවිතේට. හොඳ නරක ඉගෙන ගත්තා ජීවිතේ ඉහළට නැඟලා යන්න පඩි පෙළක් හම්බවුණා. එළියට ගිහින් කරන්න රස්සාවක් ඉගෙන ගත්තා.ඉතිං අපේ අම්මා මට හොඳක් කරලා තියෙන්නේ. මට මතකයි අම්මයි තාත්තයි සිගරට් කොළයක් යටට ගින්දර අල්ලලා දුම් උරනවා. ඒ මොකක් කළා ද කියලා මම දන්නේ නැහැ. හැබැයි දැන් මං දන්නවා එයාලා මොකද කරලා තියෙන්නේ කියලා. ඉතිං ගෙදර හිටියා නම් මම අයාලේ ගිහින් මොනවා වෙයි ද කියන්න බැහැ. ගෙදර හිටියා වගේ නෙමෙයි මෙහේ හිටිය එක හොඳයි අම්මලගේ නැති බැරිකමට දාලා යන්න ඇති. ඒක හිතට අරගෙන අපි හැදෙන්න ඕනැ.”රසික ගේ අම්මා ඔහු දමා ගියේ නැති බැරිකමට වන්නට ඇත. සෑම මවකටම දරුවන් දමා යන්නට කුමක් හෝ හේතුවක් තිබේ.දරුවන් මඟ දමා යන අම්මලාට අම්මා මුත්තා නැතිව සමාජයේ වෙසෙන යහගුණ ඇති සියල්ලෝ බෑණ අඬ ගසති. ඒත් ඒ දරුවන් ඔවුන්ට ලැබෙන්නේ ඉබේ ද? ඒ දරුවන් ඔවුන්ට බරක් වන්නේ කෙසේද? යන්න පිළිබඳ කවුරුත් නොවිමසති. ඒ පිළිබඳ රසිකගෙන් අසන්නට බැරි ය. ඔහු මහා සමාජයෙන් සම්පූර්ණයෙන් ම වෙන්ව තම ජීවිතය ගෙවා දැමූ අසරණයෙකි. මම රසිකට රැකවරණය සලසන රැඳවුම් බාරකරුවන් දෙදෙනෙකු හා විදුහල්පතිවරයා ගෙන් ඒ පිළිබඳව විමසුවෙමි.“අපේ රටේ නම් දරුවන්ට හා කාන්තාවන්ට විශේෂ ආරක්ෂාවක් තියෙනවා. ස්ත්‍රී දූෂණයක් නිසා ලැබෙන දරුවකුගේ භාරකාරත්වය හිමිවන්නේත් මවට. අනවශ්‍ය පිළිසිඳ ගැනීම් නිසා බිහිවන දරුවන් මවට බරක්, ඒ විතරක් නොවෙයි රැකියාවන් සඳහා විදේශගතවන කාන්තාවන් අතවරයට ලක්වීමෙන් ලැබෙන දරුවන් ඔවුන්ට බරක්. ඇතැම් විට දරුවෝ මවට බරක් පමණක් නොවෙයි අවමානයක් ද ගෙනෙනවා.ලාබාල තරුණියන් අනවශ්‍ය පිළිසිඳ ගැනීම් නිසා බිහි කරන දරුවන් ඔවුනගේ ජීවිතයම අඳුරු කරනවා. ලංකාවේ නීතියේදී මේ මව්වරුන්ට හෝ අනවශ්‍ය ලෙස උපත ලබන දරුවන්ට ආරක්ෂාවත් රැකවරණයත් සැලැසෙන ක්‍රමයක් නැහැ.ළමා නිවාස රට තැන තැන තියෙනවා. ඒවාට ළමයින් යොමු කළ යුත්තේ පොලිසිය හරහා අධිකරණ ක්‍රියාකාරකම් මගින්. ආර්ථික දුෂ්කරතා මැඩගෙන සමාජ හා සංස්කෘතික සාරධර්ම රැකගෙන ඒ දරුවන් ඇති දැඩි කරන්න මව්වරු අපමණ වෙහෙසක් දැරිය යුතුයි. ඊට සහාය වන වට පිටාවක් රටේ නිර්මාණය වී නැහැ.එසේ තිබියදී උසාවි යන්නත් එසේ ගොස් තවදුරටත් අවමානයට ලක් වන්නත් කාන්තාවන් අකැමැතියි. ඉතින් ඔවුන් තමන්ගේ නිදහස වෙනුවෙන් කරන දේ නීති විරෝධී වෙන්න පුළුවන්. අපි හිතනවා කොහොමද කාන්තාවන් මවුවරුන් විදිහට මේවා කරන්නේ කියලා. ඇත්තටම මවුවරු මෙසේ දරුවන් පීඩාවට පත් කරමින් කරන්නේ පවත්නා සමාජ රටාවට විරෝධය පෑමක්. ඉතින් ඒ විරෝධයට හේතු සාධක විමසලා විසැඳුම් ලබාදීමට වගකිව යුත්තන් ඉදිරිපත් වෙන්න ඕනෑ. අනවශ්‍ය පිළිසිඳ ගැනීම් වළක්වාලීමටත්, දරුවන් පීඩාවට පත්වීම අවම කරවීමට ඉතා ඉහළ මට්ටමේ සමාජ දැනුම්වත් කිරීමක් අවශ්‍යයි.”රසිකගෙන් ලැබෙන්නේ කෙටි පිළිතුරු ඒවා නිශ්චිතයි. නිලධාරීන්ගේ පැහැදැලි කිරීම ඉතා දීර්ඝය. ඒත් මට හිතෙන්නේ රසිකට කියන්න ඕන වෙච්චි කියන්න ඉඩ නොලැබුණු (මම නොඇසූ හේතුවෙන්) දේ මේ නිලධාරීන් කීවේ.“උසාවියේ ඉන්න පරිවාස මිස් මගේ අම්මවයි තාත්තවයි දන්නවා. මගේ අයියා කෙනෙකුත් එක්ක මම එකම ළමා නිවාසේ ඉඳලා තියෙනවා. ඒත් මම අයියව අඳුනන්නේ නැහැ. මට මතකයි අපි හදලා ඉවර නැති සැටලිමක් ගහලා තිබුණු ගෙදරක හිටියා. අපේ තාත්තා පාරේ වතුර බාල්දි තියාගෙන කාර් සේදුවා. ඒත් මට අම්ම ගෙයි තාත්තගෙයි මූණු මතක නැහැ. නංගිලා හිටියා වගේ මතකයි. ඒත් එයාලට දැන් මොනවා වෙලා ද දන්නෑ.මම නම් ලොකු වුණහම මෙහෙන් සොයලා දෙන රස්සාවකට යනවා. ඒ දෑසේ කඳුළු නැඟී නොතිබිණි. මුහුණ රතු වී වේදනාවෙන් බරව තිබිණ. එක් දිනක් හෝ අම්මා තාත්තාගෙන් ඈත්ව හිඳින්නට දරුවන් අකමැති ය. එහෙත් මේ දරුවෝ ජීවිත කාලයට ම මවු පියන් ගේ සෙනෙහස නොවිඳිති.“ කා එක්ක හරි කතා කරනව නම් හිතට ලොකු සතුටක් දැනෙනවා. ඇඟට සහනයක් දැනෙනවා. මගේ ප්‍රශ්න කියන්න පුළුවන්නේ.මට චිත්‍ර අඳින්න හොඳට පුළුවන්. මම චිත්‍ර තරගවලින් දිනලා තියෙනවා. මෙහිදී චිත්‍ර අඳින්න විදිහක් නැහැ. පාට නැහැ. මම ළමා නිවාසෙට යන්න ඕනැ මගේ බැංකු පොත් ගන්න. ක්‍රීඩා සහතික ගන්නයි.අම්මා කෙනෙක් හිටිය නම් අම්මා ගාවට වෙලා ඉන්න තිබුණා මිස්. අපිව අම්මා දාලා ගියාට ඉස්සරහට ඉපදෙන ළමයින්ට එහෙම වෙන්න හොඳ නෑ. අපි විඳපු දුක් ආයේ උපදින ළමයින්ට දැනෙන්න හොඳ නෑ මිස්...” යැයි කී රසික දෑසේ කඳුළු පුරවා ගෙන මදෙස බලා සිටින්නේ එසේ වීම වළක්වන්නට මට හැකියාව ඇත්දැයි විමසීමට මෙනි.“අනේ පුතේ ඔය කියන දේ නම් ඇත්ත. දරුවන්ට දුක දැනෙන්න හොඳ නැහැ. දරුවෝ අම්මලා ගාවම ඉන්න ඕන... ඒත් ඔයා කොච්චර මා දිහා බලාන හිටියත් සිද්ධ වෙන දේවල් වළක්වන්න මට බැහැ.”සිතින් කියූ මම ඔහු කැඳවාගෙන ගොස් අලුත් සර්ට බාරදුන්නෙමි.ටෙක්ලා පද්මිණී කාරියවසම්</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=as1004044</link>
    <topic>නෙළුම් විල</topic>
    <author/>
    <content>මේ සතුටු මල් සුවඳේ හිමිකරුවෝ පාඨක ඔබයඅම්මා හැමදාමත් මා ළඟින්ම හිටියාමටත් අම්මෙක් හිටියා නම් මාත් අම්මා ළඟටම වෙලා ඉන්නවානෙළුම් විලමා මහවිලච්චිය රාහුල විදුහලට පත්වීම ලබා පැමිණෙන විට කාමර දෙකකින් යුතු කුඩා ගුරු නිවෙස තුළ දුර බැහැරින් පැමිණි ගුරු පවුල් තුනක් පදිංචි වී සිටියහ. අලුත පත්වීම් ලබා ආ විද්‍යා ගුරුවරියටත්, මටත් මේ නිසා අලුතින් නවාතැනක් සොයාගත යුතු විය.ගුණසිංහ හෙට්ටිආරච්චිවිදුහල්පතිවරයා පාසලේ කාමරයක් පිළියෙළ කර දෙන තුරු අපට ගොවි ගෙදරක සෙවණ ලැබිණ. ඒ කළුමාමාගේත් කළු නැන්දා ගේත් ගෙදර ය.අප කළු මාමාලාගේ නිවෙසෙහි ගත කළේ නැවුම් ජීවිතයකි. අප ඔවුනට මුදල් ගෙවූ බව සැබෑ ය. එහෙත් ඔවුන් එය අතට ගත්තේ පැකිළෙමිනි. කොළඹ නවාතැන්වල දී මුදලට ඇස ගසාගෙනෙ සිටි බෝඩිං ඇන්ටිලාත් කළු මාමලාත් අතර වෙනස අහසට පොළොව සේ ය.අප ගේ අහර වේල සකසා ගත්තේ ද අප ය. එහෙත් අපේ වළංවල පිසුණේ ඔවුන් ගේ හේනේ වැවුණු වට්ටක්කා, බණ්ඩක්කා, මුරුංගා ආදිය ය. සිකුරාදා අප ගෙදර යෑමට සැරසෙන විට ඇසෙන වදන් කිහිපයක් තිබේ.“මිස් වට්ටක්ක ගෙඩියක් ගෙනියන්ඩකො. අර පිළිකන්නෙ ගස්වලින් මිස්ලට දෙහි ටිකක් කඩා දෙන්ඩ ද? මේ තල මල්ල මිස්ගෙ අම්මට ගිහින් දෙන්ඩ! මිස්ලට මිරිස් ඕනෑ නං බස් එක එන්ඩ කලින් ඉස්කෝලෙට එවන්නං.”කළු මාමලා ගේ විශාල වගා ළිඳෙන් දිය ඇදීම අපට නුහුරු කාරියක් විය. ඔවුන් අපට අත දුන්නේ අප පාසල ඇරී එන විට ළිඳ ළඟ ටැංකිය ජලයෙන් පුරවා තැබීමෙනි.පාසලේ අබලි භාණ්ඩ ඉවත්කර කාමරයක් අප වෙනුවෙන් පිළියෙළ කිරීමට ටික කලක් ගත විය. ඒ වන විට මගේ සහෝදර ගුරුවරිය ගැබිණියකුව සිටියා ය. කළු මාමා ගේ පුත්‍රයා සිය අත්ට්‍රැක්ටරයේ පටවා අපගේ කළමනා පාසලට ඇද දීම අප ලද විශාල සහනයක් විය.අපට ලැබී තිබුණේ ඉටි රෙද්දකින් වෙන් කරන ලද කෘෂිකර්ම කාමරයේ කොටසකි. එතුළ උයා - පිහා ගැනීමට තැනක් නො වී ය. එහෙයින් අපට එතැන එළියේ ලිග්ගල තුනක් ළංකර ලිපක් සාදා ගැනීමට සිදු විය.ජූනි මාසයේ එළිමහනේ ඉවීම අසීරු ය. හුළං තද ය. ටකරමකින් ලිප ආවරණය කර ගැනීමට දරන ලද උත්සාහය ද අපතේ ගියේ ය. බත ඇට්ටකුණා විය.දිනක් රෑ අහර පිස ගැනීමට අපි සුළඟ සමඟ සටනක යෙදී සිටියෙමු. මගේ පන්තියේ දරුවකු ගේ පියෙක් පාසල් වත්ත උඩින් යෑමට ආවේ ය.“මිස්ල උයාගෙන කන්නෙ මෙහෙද? ළමයින්වත් මට කිව්වෙ නෑනේ” ඔහු දුක් වූයේ ය. අපි රෑට බනිස් ගෙඩියක් කන්නට පුරුදු වීමු.සති අග දිනෙක ගුරු දෙගුරු රැස්වීමෙහි දී නැඟී සිටි අර පියා නැඟී සිටියේ ය.“අපේ ඉංග්‍රීසි මිසුයි, විද්‍යාව මිසුයි උයාගෙන කන්නෙ මිදුලෙ. හුළං නිසා උයනවා තියා ලිප පත්තු කර ගන්නවත් බෑ.”අපේ දරුවන්ට උගන්නන්න අපේ ගමට ආපු මේ අයට මෙහෙම උයාගෙන කන්න සලස්වන එක අපට ලැජ්ජාවක්. මම යෝජනා කරනවා, තාවකාලික කුස්සියක් හදල දෙමු කියලා.”ඒ යෝජනාව වහාම ස්ථිර විය.“මම ලී දඬු දෙනවා.”“මම උළු දෙනවා.”“මම වට කරගන්න ටකරන් දෙකක් දෙනවා.”“අපි ඇවිත් හදල දෙන්නං.”දින කිහිපයකට සිය හේනේ වැඩ පසෙක තැබූ ඔවුහු තෙදිනක දී අප ගේ කුස්සිය තනා දුන්හ. අපූරු හුරුබුහුටි කුස්සියක් අපට ලැබිණි.මා සොයුරු ගුරුතුමිය ප්‍රශූත නිවාඩු ලබා ගියෙන් රාත්‍රියේ පාළු පාසලේ පාසල් ගොඩනැගිල්ලේ මා තනි වන ලකුණු පහළ විය. එහෙත් මේ ගැමියෝ ඔවුන් ගේ දියණිවරුන් මගේ තනියට එවූහ.ඉර අවරට යත්ම මේ අහිංසකාවියෝ පාසල් ඇඳුම ද පොත් ටික ද ඔසවා ගෙන මගේ කුටියට ආවේ සිනාසෙමිනි. මම ඔවුන් සමඟ රෑ අහර පිළියෙල කළෙමි. ඔවුහු ඇතැම් විට කොච්චි සම්බෝල, අඹ අච්චාරු, දිවුල් මල්ලක් හෝ වට්ටක්කා ගෙඩියක් වැනි දේ ගෙන ඒමට පුරුදු ව සිටියහ.පාසල් වත්තට යාබද නිවෙසෙහි පුංචි දරුවෝ දෙදෙනෙක් වූහ. ඔවුන් මගේ සෙවණැල්ල සේ ළිඳ ළඟටත්, කඩයටත්, පළා සොයන්ටත් මා පසුපස ආ චතුරිකා හා රුවන් ය. මගේ පුංචි අසනීපයකදී පවා දුව ආවේ ඔවුන් ගේ මාපියන් වන රංජිත් බාස් උන්නැහේත් බිරියත් ය. ගමට කොටි තර්ජන ආ දිනවල ඇය (බිරිය) කොට්ට පැදුරු ඔසවා ගෙන මගේ නවාතැනට පැමිණ මගෙ ඇඳ අසල බිම වැතිරී මදුරුවන් තලමින් මගේ බිය පහ කළා ය.මහ විලච්චියේ දී මට ජීවිතයට මුහුණ දීමට දිරි ගැන්වූ තරුණ ගුරුතුමිය මට හමුවූ වන්දනීය චරිතයකි.රාහුලේ දරුවෝ සමාජ වටපිටාව හේතු කොටගෙන ඇතැම් දුර්වලතා පෙන්නුව ද ඉතා ගුණ ගරුක, ත්‍යාග ශීලී, නිර්ව්‍යාජ, අහිංසකයෝ ය. ඉන් බොහෝ දෙනා අනුරාධපුරයෙන් එහාට ලෝකයක් දැක නොතිබිණ. ඔවුන්ගේ මාපියෝ අව්‍යාජ ගැමියෝ ය.මේ සොඳුරු මිනිසුන් සමඟ මා ගෙවූ පස් අවුරුදු සේවා කාලයෙන් සමුගෙන දෙවසරකි. දැන් මම ඩුබායි නුවර සුපිරිතලයේ දරු පිරිසකට ශිල්ප දෙන ප්‍රාථමික පාසලක උගන්වමි.විලච්චියේ අහිංසක ගැමි දරුවන් තුළ ඇති වටිනාකම් මේ දරුවන් තුළ නැත. විලච්චියේ මාපියෝ ද මා කඩයේ දී මුණ ගැසුණු විට ‘ආ මිස් කඩේ ආව දැ’යි ඇසුයේ සුහද සිතිනි. එහෙත් මෙහි සුපිරි මාපියෝ උදෑසන තම දරුවා පාසලට ඇරලද්දී මුහුණට හමුවන ගුරුවරියට ‘ආයිබෝං’ කීමටවත් වගා කරගත් ගුණයක් නැත්තෝ වෙති. ‘අපි මුදල් ගෙවනවා.’ ඔබ උගන්වන්න.’ එය ඔවුන් ගේ දහමයි. දරුවන්ට කවන්නේ ද එයයි. එහෙයින් බිහිවන්නේ උගතුන් මිස මිනිසුන් නොවේ.විලච්චියේ ආදරණීය මාපියනි, දරුවනි, ඔබ සැම ගේ මිනිස්කම අධ්‍යාපනය අලෙවි කරන කඩයක් බඳු වූ මේ පාසලේ දී තදින් දැනෙයි. විලච්චියේ දී අපට පිහිට වූ ඔබ සැමටත් විදුහල්පති ඇතුළු ආචාර්ය මණ්ඩලයටත් යහපත සැලසේවා!  ඩුබායි නුවර සර්වෝදී රත්නසූරිය මහත්මිය විසින් යොමු කරන ලද ලිපියක් ඇසුරිනි.  රත්නපුරා මාර්ගයේ ගල්පඩි පෙළ ඔස්සේ සිරිපා වන්දනාවේ ගියෙමු.කලකින් නඩත්තු නොවූ ඇතැම් ගල්පඩි බිඳී විසිරී ගොසිනි.ඇතැම් වන්දනාකරුවන් ඒ මත පය පැකිළී වැටෙනු අපි දුටුවෙමු. විශේෂයෙන් රෑ කාලයේ කරදර වැඩිය. ඇතැම් තැන්වල විදුලි එළිය ද නැත.හිත රිදුණ තවත් දෙයක් ඇත. ඒ අහර මිල ගණන් ය. පහළ මළුවේ රුපියල් 20 ක් වූ රොටිය ඉහළ මළුවේ හතළිහටත් වැඩි ය. ඉහළ මළුවේ දී සෝඩ බෝතලය රු. 80 කි. තේ කෝප්පය රු. 25 කි. වැසිකිළි පහසුකම් ගාස්තු ද ඒ සමානවම ඉහළ ගොස් තිබේ.මේ තත්ත්වය හේතු කොටගෙන ඇතිවූ කායික හා මානසික පීඩාව නිසා අප නඩයේ ඇතැම් වැඩිහිටියෝ මග නැවතුණහ. ඉහළ නැංගේ තරුණ පිරිස පමණි.ඉහළ මළුවට භාණ්ඩ ගෙන යෑම අමාරු බව අපි දනිමු. ඒ සඳහා පෞද්ගලික වෙළෙන්දන් දක්වන උනන්දුවත් ඔවුන් ඒ වෙනුවෙන් ගන්නා මහන්සියත් අගය කරමු. එහෙත් මේ අහිංසක වන්දනාකරුවන් ඉදිරියේ ලාභය ගැන පමණක් සිතීම හිත පාරන්නකි.සිරිපා වන්දනා සමය එළැඹෙන්නේ වසරකට වතාවකි. එහෙයින් වන්දනාවේ යෙදෙන සැඳැහැවතුනට අවශ්‍ය පහසුකම් සැලසීම බලධාරිත්වයේ වගකීමකි. ඒ සඳහා රාජ්‍ය හා පෞද්ගලික දෙඅංශයේ ම මැදිහත්වීම සිදු විය යුත්තකි.  කැලණියේ පුෂ්පනාත් ජයසිරි මල්ලිකාරච්චි මහතා විසින් යොමු කරන ලද ලිපියක් ඇසුරිනි.  ඔහු බසයට නැඟුණේ අසාමාන්‍ය ආකාරයෙනි. බසයේ බඳට ගසමින් එය අතගාගෙන ආ ඔහු සෙනඟ අතර තෙරපෙමින් ඊට ගොඩ වූයේ ය.බසය යන්නේ කොහිදැයි අසා දැනගත් ඔහු සැරයටිය නවා ගනු මා දුටුවේ එවෙලේ ය. උපැස් සඟළක් පැළඳ සිටිය ද ඔහු ගේ දෑස නොපෙනෙන බව මට පසක් විය.මම ඔහුට මා ළඟ වාඩි වීමට ඉඩ සලසා දීමි. ඔහු මට තුති පුදමින් හිඳ ගත්තේ ය.‘මොකද ඇස් දෙකට වුණේ?’ මම විමසීමි.‘පොඩි කාලෙ මගෙ ඇස් දෙක පෙනුණා මහත්තයො. ඒ කාලෙ වැටිල ඔළුව කොහෙහරි ඇනිල තමයි මෙහෙම වුණේ. බේත් කළාට හරි ගියේ නෑ.’‘මොනවද කරන්නෙ?’‘මම අන්ධ විද්‍යාලෙ ඉගෙන ගන්න කෙනෙක්.’‘ඉගෙන ගන්ඩ සල්ලිත් එපායැ නේද?’‘අපේ තාත්ත ඉස්සර පොළේ බිස්නස් කෙරුව. ඒ පුරුද්දට මාත් පොඩි පොඩි බිස්නස් වැඩ කරනව‘‘හරියට ඇස් පෙන්නෙ නැතුව බිස්නස් වැඩ කරන්ඩ පුළුවන් ද?’වික්ටෝරියා ජලාසෙට ඉඩම් යටවුණාට පස්සෙ දෙහිඅත්තකණ්ඩියෙන් කුඹුරු ඉඩං ලැබුණු සමහරුන්ව මං අඳුරනව.එහෙ වී මෙහාට ගේන දවස්වලට මාත් ලොරියක් හයර් කරගෙන, මටත් සුළු ලාබයක් තියාගෙන, පටවන මලු ගාණට මිලක් නියම කරගෙන මෙහෙ මිනිස්සුන්ට වී ගෙනත් දෙනව. ඒත් වී ගෙනත් දුන්නට පස්සෙ සමහරු සල්ලි දෙන්නෙ අඩුවෙන්. දන්න අඳුනන අය හින්ද කරන්න දේකුත් නෑ. වැඩේ කරගත්තට පස්සෙ සමහරුන්ගෙ ඇස් පේන්නැතුව යනව මහත්තයො’‘ගනුදෙනු වරදින් නැද්ද? නෝට්ටු කොළ එහෙම මාරුවෙන්නෙ නැද්ද?’ඔහු ඊට පිළිතුරු දුන්නේ මුදල් නෝට්ටු කිහිපයක් සාක්කුවෙන් ගෙන සිය ඇඟිලිතුඩින් දාර හා ලාංඡන පිරිමැද ඒවා හඳුනා ගන්නා හැටි මට තේරුම් කර දෙමිනි.බ්‍රේල් ක්‍රමයට ඉගෙන ගන්නා හැටි ද ඔහු සිය ලියවිලි ඇද මට පෙන්වීය. බ්‍රේල් අකුරු ගැන ද ඔහු විස්තර කර දුන්නේ ය.අපේ කතාබහ එතැනින් නිම වූයේ නැත.අපූරු කතාවක් ද ඔහු මට කීවේය.වරක් ඔහු අවුරුදු උත්සවයක් විඳීමට ගියේ ය.‘අන්න තමුසෙටත් තියනව තරගයක්.’ කිසිවෙක් කීහ.‘ඒ මොකක්ද? ඔහු ඇසුවේ ය.‘අන්ධයට කිරි කවන්න’ ඔවුහු ඔච්චමට සිනා සුණහ.ඔහු ඒ අවස්ථාවේ දී ම අභියෝගය බාර ගත්තේ ය.හිතවතකු ඇමතූ ඔහු අදාළ තරගයට සහභාගි වනු පිණිස සුදුසු සහායිකාවක සොයා දෙන ලෙස ඉල්ලී ය.නික්මී ගිය හිතවතා ටිකකින් ගොළු තරුණියක කැඳවා ගෙන ආවේ ය. අපේ අන්ධ තරුණයා ගොළු තරුණිය සමඟ අන්ධයාට කිරි කවන තරගයට ඉදිරිපත් වූවා පමණක් නොව තරගයට සාර්ථකව මුහුණ දී ඉන් ප්‍රථම ස්ථානය ද හිමි කර ගත්තේ ය.ජය ගත් අවස්ථාවේ ඔහු තරග සංවිධායකයන් අමතා වචන කිහිපයක් කතා කළේ ය.‘මේ තරගෙට ඉදිරිපත් වෙන්න මගෙ කිසිම අදහසක් තිබුණෙ නෑ. නමුත් මං මෙතෙන්ට එන කොට කවුරු හරි මට ඔච්චම් කෙරුව ‘අන්ධයට කිරි කවන තරගෙට තමුසෙත් ඉදිරිපත් වෙනව‘ කියල. ‘මං ඒ කට්ටියට තමයි මේ දිනල පෙන්නුවෙ.’ඔහු ගේ කතාවෙන් පේ‍්‍රක්ෂක ජනයා කෙතරම් සසල වී ද යත් සමච්චල් කළ වුණට සමාජයට මුහුණ දී ගත නොහැකි ව පිටියෙන් ඉවත් ව යෑමට සිදු විය.ඊළඟ වසරේ සිදුවූයේ තවත් ඓතිහාසික වැඩකි.එවර අලුත් අවුරුදු උත්සවය අදාළ පිට්ටනියෙ පැවැත්වුණේ අපේ අන්ධ සහෝදරයා ගේ පූර්ණ අනුග්‍රහයෙනි.උත්සවයේ එක්තරා විශේෂත්වයක් වූයේ අඳ ගොළු බිහිරි ආබාධිත අය වෙනුවෙන් ද තරග පවත්වා ඔවුන් ගේ ශක්තිය පෙන්වීම ය.දෑස නොපෙනෙන තරුණයකු ගේ සැඟවුණු ආත්ම ශක්තිය පිළිබඳව මට මතක හිටින කතාවක් කියා දුන් ඔහු තෙල්දෙණියේ දී මගෙන් සමු ගත්තේ ය.කොළඹ තුම්මුල්ලේ අන්ධ විද්‍යාලයයේ ඉගෙනුම ලබන නන්දන බණ්ඩාරනායකයනි, සමාජයට මග පෙන්වීමට ඔබට ශක්තිය ලැබේවා! ඔබේ පෞරුෂය බැබලේවා!  උඩිස්පත්තුවේ, සුමනසිංහ වෙලගෙදර මහතා විසින් යොමු කරන ලද ලිපියක් ඇසුරිනි.  මගේ වියපත් මව ගේ පාළුව, තනිකම දුරු කළේ පුංචි මුනුබුරන් දෙදෙනා ය.මා වැඩ ඇරී ගෙදර යන සෑම දිනක ම ඔවුහු අප නිවෙසට පැමිණ සිය මිත්තනිය හා සුරතල් බස් දොඩමින් සිටියහ.ඔවුන් ගේ මිණි කිකිණි සිනා හඬින් අපි සැනසුණෙමු. ඒ හුරතලය, සෙනෙහස කොපමණ මිහිරි ද?එහෙත් ඒ ලෝකය දැන් අපට අහිමි ය.ඒ පුංචි උන් අපෙන් දුරස් කළේ ඔවුන් ගේ මව හෝ පියා නොව දරුවන් බලා ගන්නා සහායිකාව හිත් වඩාත් රිදවයි.අහෝ මල් කැකුළු බඳු ඒ පුංචි සිත් අපෙන් දුරස් කළේ ඇයි?මුනුබුරන් දුරස් වීමෙන් මිත්තණිය දුකට පත්ව සිටින්නීය. ඒ බව මිත්තණිය ගේ දරුවන් වන මාපියනට තේරුම් ගැනීමට වේලාවක් නැත. ඔවුන් ද පුංචි වුන් සේ ම සහායිකාව ගේ පාලනයට නතු වූ සේ ය.මින් පෙර ලොකු මුනුබුරා රාත්‍රි අහර ගත්තේ මිත්තනිය සමඟ ය. ඔහු කෑවේ ලොකු ආසාවකිනි.අද මිත්තනිය රෑ අහර ගන්නේ ශෝකයෙනි. දරුවනට අපත්, අපට දරුවනුත් අහිමි කළේ ඇයි?පුංචි හිත්වලට කුරුරිකම් රිංගාවීම පාපයකි. යම් දිනෙක ඒවායේ ආදිනව විඳින්නට සිදුවන්නේ ද වැඩිහිටියන්ටම ය. එබැවින් මාපියන් තම දරුවන් බලා ගන්නා අය ගැන සැලකිලිමත් විය යුතු ය.ඔවුන් තීක්ෂණ වනවා නම් මිත්තණිය හා මුනුබුරන් අතර සෙනෙහස යළි දළු ලා වැඩෙනු ඇත.දරුවන් ගේ ලෝකය සෙනෙහසින් පුරවන්නට බැරි නම් මාපියන් රටක් - රාජ්‍යයක් ලදත් ඵල කිම?පුංචි දරුවනි නුඹලාට සැබෑ සෙනෙහස උරුම වේවා!  අනන්‍යතාව සඟවා සිටීමට කැමති කෝට්ටේ ප්‍රදේශයේ සිළුමිණ පාඨකයකු විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=av1004041</link>
    <topic>අපි ඔය කතාව නවත්තමුද ආන්ටි</topic>
    <author/>
    <content>අපි ඔය කතාව නවත්තමුද ආන්ටිසරාගී බව ඕනෑනම් ඒ විදියට රඟපානවාසිතුම් පුතාට දිවි දුන් උතුම් මිනිසුනි ඔබට පින්!උද්‍යාන පාරේ යුවතියන්ගේ පෙරළියඑදා සිනමා තතු අදට පෙන්වන සෙලෝලයිඩ් කටුගෙයපිස්සු හැදෙන සඳදේශපාලන පිටියේ වාර්තාවකට සැරසෙන වමත් කසකාරයාපිච්චර් පිස්සායුද මෙහෙවර නිම කළ මහ සයුරේ පාවෙන මාලිගාවමම බොක්සිං ගහනවාට අම්මා කැමැති නෑහද පුදසුනචිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්ඔබ අප අතැර ගිය සඳ සොඳුරු මතකය පාරවයි හදබුදු දහමේ සත්‍යය ඔප්පු කර පෙන්වීම මගේ එකම වෑයමයිකටු වෙදකමින් විස්මිත සුවය දෙන අසිරිමත් වෙදදුරාණෝගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝකාජල් නැවතත් මව් පදවියටඉන්ටර්නෙට් ජෝක්ස්ලියන්නේ නිව්ටන් ගුණසේකරඅඳින්නේ හර්ෂ ගුණවර්ධනසුව පහසු යහනේ හාන්සි වී සිටි තිසරානි අලුත්ම නවකතාපොත කියවන්නට කීප වතාවක්ම උත්සාහ ගත්තාය. එහෙත් පිටුවක් දෙකක් කියවන විට ඇගේ හිත වෙනත් ලොවක් කරා ඇදී යන්නේ ඇයටත් හොරාය. හිතට මහා නොසන්සුන්කමක් දැනෙයි. කුමක්දෝ දයාබර මිහිරි හැඟුමක් හෙමිහිට හද පතුලේ අත්තටු සලයි.ඇය නැවත පොත අතට ගෙන පිටු පෙරලුවාය. එහෙත් හිත ඇදී යන්නේ වෙන අතකටමය. තරහින් පොත ඉවත දැමූ ඇය යහනින් නැගිට විත් ජනෙල් කවුළුවෙන් පිටත බැලුවාය. පාරේ දිවෙන වාහන කන්දරාවේ නිමක් නැත. එළියේ පිපී ඇති රෝසමල් මත හිරු කිරණ වැටී ඇත්තේ පියකරු ලෙසය. මල්වැල් සිප හමා එන මදනල ජනේලයෙන් කාමරයට එබෙයි.මැද සාලය දෙසින් ඇසෙන කතාබහ හා සිනා හඬ... තිසරානිගේ හිත තව තවත් නොසන්සුන් කරවයි. වටිනා ඇඳුම් ආයිත්තම් වලින් සැරසුණු ඉහළ මධ්‍යම පන්තියේ කාන්තාවන් දෙදෙනකු සමඟ සේරා දොමළු වෙමින් සිටින්නේ දැන් බොහෝ වේලාවක සිටය. ඔවුන් කතාබහ කරමින් සිටින්නේ මෙවර මහිලා සමිතිය මගින් පවත්වන්නට යන ‘සැණකෙළිය’ ගැනය. ඒ අතරතුර කෙරෙන ඕපාදූප වලද අඩුවක් නැත.”සේරා ඔයා දන්නවද.. මෙන්න මිසිස් ගලගෙදරගෙ හස්බන්ඩ්ටත් තානාපති කමක් හම්බවෙන්න යනවලු...””.. එහෙනම් ගෑනි තවත් උඩයයි..””ඒක නෙමේ වයලට්.. මිසිස් ජයසේකරගෙ පුතත් ඔන්න ඩිවෝස් වෙන්න යනවා කියල ආරංචියි.””මොනවා? හිල්ටන් එකේ වෙඩින් එක අරන් අවුරුද්දක්වත් ගියේ නැහැනේ?..””.. ඒවා එහෙම තමයි අනේ. ඒ ලේඩි එයාගෙ ඔෆිස් එකේ බොස් එක්ක යාළුවෙලාලු.. මළ කෝලං..””බලාගෙන ගියාම මිනිස්සුන්ට වඩා හපන් ගැහැනුනෙ?”නැවතත් ගැහැනු ටික කොක් හඬලා සිනාසෙන්නේ උස් හඩිනි. එම සිනාහඬ මුළු ගේ පුරාම පැතිර යන්නේ එකවරය. තිසරානි කාමරයෙන් එළියට ආවේ හිතට නැඟුණ තරහ මැඩගෙනය.”හලෝ ඩාලිං.. අපි හිතුවෙ දුව ගෙදර නැතෙයි කියලා. මොනවද රූම් එකට වෙලා කළේ?” උසට වරලස බැඳ දෙතොල්වල ලිප්ස්ටික් ආලේප කර සිටි වයලට් කිවේ තිසරානි දෙස ඇස් පුංචිකොට බලමිනි.”නවල් එකක් කියවමින් හිටියා ආන්ටි..””ලව් ස්ටෝරි එකක් වෙන්න ඇති..” ටෙක්ලා ඇස්දෙක නටවමින් සිනාසුණාය.”මළගිය ඇත්තො.. ඩොක්ටර් සරච්චන්ද්‍රගෙ නවල් එකක්..””ඩොක්ටර්ස්ලත් අනේ නවල්ස් ලියනවද.. මන් අදමයි ඇහැව්වෙ..”වයලට් දෑස් ලොකු කරමින් විස්මය පෑවාය.”එයාට තියෙන්නෙ යුනිවර්සිටියෙ ඩොක්ටර්රේට් එකක්..” මේ මෝඩ ගැහැනියට යටි සිතින් සිනාසෙමින් තිසරානි කීවාය.”මං නම් ඔය කසිකබල් නවල්ස් කියවන්නෙම නැහැ..”තිසරානිට ඇනුම් පදයක් එල්ල කරමින් සේරා අහක බලාගත්තාය.”ඒක නෙමේ බියුටි ගර්ල්? දැන් ඉතින් ඔයා ඉන්නෙ මැරි කරන වයසෙනෙ. ඩැඩීට කියන්න හොඳ රිච් ෆැමිලි එහෙකින්.. ඩොක්ටර් කෙනෙක් හරි ඉන්ජිනියර් කෙනෙක් හරි හොයන්න කියලා” ටෙක්ලා කතාව වෙන අතකට යොමු කරවමින් තිසරානිගේ මුහුණට එබුණාය.”මං දැන්ම මැරි කරන්නෙ නැහැ.. අනිත් එක ඔය ලොකු ලොකු අතුවල එල්ලෙන්නත් මන් කැමැති නැහැ ආන්ටි””මොන පිස්සු කතාවක්ද ඒ? දුව හිතන් ඉන්නෙ දිරච්ච අන්තක එල්ලෙන්නද? බලන්නකෝ සේරා ඔයාගෙ දූ පොඩ්ඩ කියන කතාව“”එයාට ඕනැ දේවල් කරන්න ඩගී ඉඩ දෙන්නෙ නැහැ වයලට්.. දැන් මෙයාගෙ අදහස් හරි අමුතුයි.. මං එක්කත් කටගහගෙන එනවා...””ඔයාගෙ “ස්ටෙප් මදර්ට” ඔයා ගරු කරන්න ඕනැ දුව.. සේරා ඔයාට කොයිතරම් ආදරේද කියලා අපි දන්නවා.””අපි ඔය කතාව නවත්තමුද ආන්ටි...”ඇය කෝපවත් වී ඇති බව වටහාගත් ටෙක්ලා මුහුණ වකුටු කරගෙන කට පියා ගත්තාය.”.. මෙයා දැන් හරිම හිතුවක්කාරයි. ඩගී තමයි මෙයාව හුරතල් කරලා නරක් කරලා තියෙන්නෙ... වයලට්”තිසරානි පුටුව පසෙකෙට කොට ඇද නැගිට්ටේ කෝපයෙනි. තමන්ට පිටු පා නිතඹ සලමින් කාමරය දෙසට පිය නඟන තිසරු දෙස ගැහැනුුන් බලා සිටියේ මුහුණු බෙරි කරගෙනය.*******දින දෙක තුනක්ම ගෙවී ගියේ කිසිදු හැල හොල්මනක් නැතිවය. ඒ දින දෙක.. තුන තිසරානි කාලය ගෙවා දැම්මේ මහත් අසීරුවෙනි. ඇයට දස දහස්වරක් සඳුන්ව සිහියට නැඟිණ. ඒ වනවිට ඇය ඇතුළු හදින් ඔහුගෙන් දුරකථන ඇමතුමක් අපේක්‍ෂාවෙන් සිටියාය. අනුපමාගේ බලවත් ඇවටිල්ල නිසාම තම ජංගම දුරකථන අංකය ඔහුට ලබාදීමට තමා එකඟ වූ අයුරු තිසරානිට හොඳින් මතකය.එහෙත් මේ වනතුරුම ඔහුගෙන් ඇමතුමක් ලැබුණේ නැත. ඔහු මහා ආඩම්බරකාරයෙන් විය හැකියැයි ඇයට වරෙක සිතුණාය. තවත් වරෙක සිතුණේ ඔහුට තමා ගැන කිසිදු උනන්දුවක් නැතිව ඇත කියාය. කිප වරක්ම ඔහුට ඇමතුමක් ගන්නට දුරකථනය අතට ගෙනද ඇය බලවත් ආයාසයකින් යුතුව එම හැඟුම යටත් කර ගත්තාය.අනුපමා ඇයට ටෙලිෆෝනයෙන් කතා කළේ මෙවන් සිතුවිලි දහරාවක ඇය පැටලී සිටි මොහොතකය.”තිසරු ඔයා මොකද කරන්නෙ?””මොකුත් නැහැ අනූ හිතට හරිම පාළුවක් දැනෙනවා... කිසිම වැඩක් කරන්න හිතේ එකලාසියක් නැහැ...””ඇයි සඳුන් කෝල් කළේ නැද්ද?... මං එදාම ඔයාගෙ නම්බර් එක එයාට දුන්නා..””එයාට මං ගැන ඉන්ටර්රස්ට් එකක් නැතුව ඇති අනූ...””නැහැ.. නැහැ ඒක කොහොමටත් වෙන්න බැහැ... ඔයා ගැන හරි පැහැදීමකින් මාත් එක්ක කතා කළේ... තිසරු...””බොරුකාරයෙක් වෙන්න ඇති...””ඉතින් ඔයාට රින්ග් එකක් දෙන්න තිබුණනෙ ළමයො...””මං මොකටද එයාට පාච්චල් වෙන්නෙ? මටත් ආත්ම ගෞරවයක් කියලා එකක් තියෙනවනෙ අනූ.. මන් කාටවත් සෙකන්ඩ් වෙන්නෙ නැති විත්තිය ඔයා දන්නවනෙ..””මොකද මං නොදන්නෙ.. ඒක නෙමේ අද හවසටත් බීච් එක පැත්තෙ ඇවිදින්න යමුද..?” ”යමු.. යමු.. බීච් එකට ගියාමවත් මගෙ හිත ටිකක් රිලැක්ස් වේවි..”යෙහෙළියන් දෙදෙනාගේ එම දුරකථන සංවාදය නිමාවට පත්වූයේ එදින සැඳෑවේ මුහුදු වෙරළේ දී හමුවීමට එකඟවීමෙනි.අනුපමාගේ වදන් තිසරානි හද පතුලේ දෝංකාර දෙන්නට විය. ඇය ඇඳ විට්ටමට හිස දී ගෙන අනුපමා කී දේවල් යළි යළිත් ආවර්ජනා කරන්ට උත්සාහ කළාය.”සඳුන් ඔයා ගැන හරි පැහැදීමකින් මාත් එක්ක කතා කළේ..” අනුපමා ගේ එම වදන් හදවත තුළ ගල්වන්නේ අමුතුම මිහිරකි. ඇයට බොරු කියන්නට අවශ්‍යතාවක් නැත. ඇය තමාට බෙහෙවින් ළැදි අවංක මිතුරියක් බව තිසරානි දනී. එසේ නම් ඔහු තමාට ඇමතුමක් නොගන්නේ මන්ද? ඒ ප්‍රශ්නයට පිළිතුරක් සොයාගත නොහැකිය.තමා අනවශ්‍ය ලෙස බොරු මායා දැලක පැටලී හිත අසහනයකට පත්කර ගෙන ඇතැයි යන හැඟීමෙන් ඇගේ හිත වද දෙන්නට විය. ජීවිතයේදී එකම එක වාරයක් අනපේක්ෂිත ලෙස මුහුදු වෙරළකදී හමුවූ තරුණයකු ගැන මෙසේ සිතමින් අපේක්‍ෂා භංගත්වයට පත්වීම මොනතරම් විහිළුවක් දැයි ඇගේ යටිහිත මොරගාන අයුරු ඇයට දැනිණි.සැඳැ හිරු රැස් තුරු හිස් මුදුන්වල තැවරෙද්දී තිසරානි මුහුදු වෙරළට යාම පිණිස සැරසුණාය. බොහෝ වේලාවක සිට දුරකථනයේ එල්ලී සිටි සේරා පුංචි අම්මාගේ කට හඬත්... සිනා හඬත් වරින්වර උස්.. පහත් වෙමින් නැඟී ආවේය. ඇය කතා කරමින් සිටියේ “කුලඟන සමිතියේ” ලේකම්වරිය සමඟ බව එම කතාබහෙන් තිසරානිට තේරුම් ගියේය. කොළඹ තරුපහේ හෝටලයක ළඟදී පැවැත්වෙන “කේක් ප්‍රදර්ශනයක්” ඔවුන්ගේ කතාවට ප්‍රධාන මාතෘකාව වී තිබිණ.තිසරානි කාමරයෙන් පිටතට එමින්ම මැද සාලයේ වූ දැවැන්ත ඔරලෝසුව දෙස බැලුවාය. පහ පසුවී විනාඩි දහයක් ගෙවී තිබිණ. රතු ටී ෂර්ටයකින් හා නිල් පැහැති ඩෙනිම් කලිසමකින් ඇය සැරසී සිටියාය. දිගු වරලස පිට දිගට කඩා හෙළා තිබූ නිසා ඇය කෙරෙන් දිස් වූයේ පි‍්‍රයමනාප පෙනුමකි.දුරකථන සංවාදය නිමා කළ සේරු දෑස් ලොකු කොට තිසරානි දෙස බැලුවේ කුහුලින් යුතුවය.”ඔයා මේ කොහෙ යන්නද?””බීච් එකට...””තනියම?””නැහැ.. අනුපමාත් එක්ක... එයා දැන් මට ෆෝන් කළා...””පෙරේදත් ඔයා බීච් එක පැත්තෙ ගියා නේද? මට මැගිහාමි කිව්වා..””ඉතින් මොකක්ද ඒකෙ ඇති වැරැද්ද? අනුපමා ඉන්නෙ බබෙක් ලැබෙන්න. එයාට ටිකක් හවස්වරුවට ඇවිදින්න කියලා ඩොක්ටර් කියලා තියෙනවා.. එයාගෙ තනියට මාත් බීච් එකට ගියා.””ඇයි එයාගෙ හස්බන්ඩ්ට මක්වෙලාද? ඔයා මොකටද එක එක ගෑනුන්ට තනි රකින්න යන්නෙ? මං අප්පච්චිට කියනවා ඔන්න..””ඉතින් කියන එකයි ඇත්තෙ.. අනුපමා මට ඉන්න හොඳම යාළුවා.. එයාගෙ හස්බන්ඩ්ට මේ දවස්වල විවේකයක් නැතිලු.. මට ඕනැ විදියට ජීවත්වෙන්න මේ ගෙදර නිදහසක් නැද්ද? දෙයියනේ?”කෝපයෙන් වචන පිට කරන තිසරානි දෙස සේරා බලා සිටියේ තරහින් පුපුරා යමිනි. තමා කෙරෙහි කිසිම ගරු සරුවක් නැතිව කතා කරන ඩග්ලස්ගේ පළමු කසාදයේ දියණියව පාලනය කිරීම ලේසි පහසු නැතැයි ඇයට හැඟෙන්නට විය.”වැදගත්.. නම්බුකාර පවුලක තරුණ ගැහැනු ළමයෙක් ඔය විදියට බීච් ගානේ රස්තියාදු ගහන්නෙ නැහැ..” ඔහොම නඩලන් ගැහුවම මොකක්ද අප්පච්චිගෙ රෙස්පෙක්ට් එකට වෙන්නෙ?”එයට ප්‍රති උත්තර දීමට නොගිය තිසරානි, සේරා දෙස නොබලාම නිවෙසින් පිටතට පිය නැඟුවාය.ලබන සතියට</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=av1004042</link>
    <topic>සරාගී බව ඕනෑනම් ඒ විදියට රඟපානවා</topic>
    <author>තුෂාරි වික්‍රමසිංහ</author>
    <content>අපි ඔය කතාව නවත්තමුද ආන්ටිසරාගී බව ඕනෑනම් ඒ විදියට රඟපානවාසිතුම් පුතාට දිවි දුන් උතුම් මිනිසුනි ඔබට පින්!උද්‍යාන පාරේ යුවතියන්ගේ පෙරළියඑදා සිනමා තතු අදට පෙන්වන සෙලෝලයිඩ් කටුගෙයපිස්සු හැදෙන සඳදේශපාලන පිටියේ වාර්තාවකට සැරසෙන වමත් කසකාරයාපිච්චර් පිස්සායුද මෙහෙවර නිම කළ මහ සයුරේ පාවෙන මාලිගාවමම බොක්සිං ගහනවාට අම්මා කැමැති නෑහද පුදසුනචිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්ඔබ අප අතැර ගිය සඳ සොඳුරු මතකය පාරවයි හදබුදු දහමේ සත්‍යය ඔප්පු කර පෙන්වීම මගේ එකම වෑයමයිකටු වෙදකමින් විස්මිත සුවය දෙන අසිරිමත් වෙදදුරාණෝගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝකාජල් නැවතත් මව් පදවියටඉන්ටර්නෙට් ජෝක්ස්- සේමිණි ඉද්දමල්ගොඩඇය සිනමාවේත් පුංචි තිරයේත් වේදිකාවේත් කැපී පෙනෙන රංගන ශිල්පිනියකි. ‘ඉරබටු තරුව‘ හරහා කලා අඹරට දිදුලන තාරකාවක ලෙසින් පායා ආ ඇය වේදිකා නාට්‍ය, ටෙලිනාට්‍ය, චිත්‍රපට හරහා සිය රංගන කුසලතා එක සේ ජයගත්තියකි. අන් කවරදාටත් වඩා අද කලා ක්‍ෂේත්‍රයටනැතිවම බැරි සේමිණිගේ රංගන හැකියාව පිළිබඳව ප්‍රේක්ෂක ජනතාව අතර කතාබහට ලක්වන්නේ මේ දිනවල තිරගත වූ සහ තිරගත වෙමින් පවතින ඇගේ නවතම රඟපෑම් ඇතුළත් ‘සුදු හංසි’, ‘දකින දකින මල්’ සිනමා නිර්මාණ සහ ‘ස්වයංජාත’, ‘දමයන්ති’ වැනි ටෙලි නිර්මාණ ඔස්සේයි.සුන්දරත්වයත් දක්ෂතාවයත් රංගන ප්‍රතිභාවත් මනාව එක්තැන් වුණු සේමිණි ඉද්දමල්ගොඩ නම්මේ රුවැති රංගන ශිල්පිනිය රසඳුන සතුටු සාමීචිය හැඩ කළ මොහොතයි මේ.සේමිණි මේ දවස්වල විවේකීව ඉන්නවා කියන්නේ ඇත්තද?”ඔව්. මේ දවස්වල වැඩි හරියක්ම විවේකයෙන් තමයි ඉන්නේ. ‘ස්වයංජාත’ ටෙලිනාට්‍යයේ රූගත කිරීම්වලට සහභාගි වුණා. ඒ ඇරෙන්නට වෙන කිසිම වැඩක් බාරගත්තේ නැහැ.ඇයි ඒ? වෙනත් ආරාධනා ලැබුණේ නැද්ද?”ටෙලිනාට්‍ය, චිත්‍රපටවලට ආරාධනා ලැබුණා. නමුත් ඒ ලැබෙන නිර්මාණවල කිසිම වටිනාකමක් මම දැක්කෙ නැහැ. එක්කෝ පිටපතේ ප්‍රශ්න, කතාව වැඩකට නැහැ. මේ නිසා මම ඒවා ප්‍රතික්ෂේප කළා.’සුදු හංසි’ චිත්‍රපටයේ ‘රන්සිරි’ මහත්මිය ගේ චරිතය ප්‍රේක්ෂකයන් අතර කතාබහට ලක්වුණා කියලා ඔබට හිතෙනවද?ඒ චරිතය සාර්ථකව මම රඟපාපු නිසයි ඇත්තටම ප්‍රේක්ෂකයන් අතර කතාබහට ලක්වුණේ. මගේ රඟපෑම් හුඟාක් අය අගය කළා. එහි සමහර දර්ශනවල ‘රන්සිරි’ මහත්මියට අත්‍යවශ්‍යයෙන්ම ලැබිය යුතු දේවල් අඩංගු වුණා. මම චිත්‍රපටය පුරාම එකම රංගන රටාවක්, රිද්මයක් පවත්වාගෙන ගිය එක ගැනත් හුඟාක් දෙනා අගය කළා.”’සෆ්රාස්’ නවක අධ්‍යක්ෂවරයෙක්. ඔහුගේ අධ්‍යක්ෂණය ගැන ඔබට කියන්ට තිබෙන්නේ් කුමක්ද?”ඇත්තටම, සෆ්රාස් ඉතාම හොඳ අධ්‍යක්ෂවරයෙක්. චිත්‍රපටය පුරාම ඔහුගේ මෙහෙයවීම, නළු නිළියන් හැසිරවීම, ඔවුන්ගෙන් වැඩ ගැනීම, සහයෝගය ලබාදීම ඉහළින්ම පැවතුණා. ඔහු දක්ෂ අධ්‍යක්ෂවරයෙක් කියල මම හිතනවා. අපේ හැංගිලා තිබෙන රංගන හැකියාවන් ඉතාම හොඳින් හඳුනාගෙන ඒවා චිත්‍රපටයට අවශ්‍ය ආකාරයට හසුරුවා ගත හැකි අධ්‍යක්ෂවරයෙක්.තිරගතවීමට නියමිත ’දකින දකින මල්’ චිත්‍රපටයේ ඔබේ භූමිකාව මොන වගේද?’දකින දකින මල්’ චිත්‍රපටයේ මම නිරූපණය කරන්නේ ‘චමත්කා’ කියන චරිතය. ඇය ගොඩාක් හොඳ පවුල් ජීවිතයක් ගතකරන අවිහිංසක ගැහැනු කෙනෙක්. මම විශ්වාස කරනවා මෙයටත් හොඳ ප්‍රේක්ෂක ප්‍රතිචාර ලැබේවි කියලා.චිත්‍රපටවල ‘සරාගී’ දර්ශන නිරූපණය ගැන රංගන ශිල්පිනියක ලෙස ඔබ හිතන්නේ කොහොමද?”මෙහෙමයි. මම නිරූපණය කරන චරිතයට සරාගී බව අවශ්‍ය නම්, අදාළ නම් මම මගේ සීමාවන් තුළ හිඳගෙන ඒ චරිතය නිරූපණය කරනවා. ඇත්තටම මම රඟපෑ චිත්‍රපටවල පොඩ්ඩක්වත් මම හිතන්නෙ නැහැ මම නරක විදිහට රඟපෑවා කියලා. විචාරකයන් කිසිකෙනෙක් ඒවා නරක ඇහැකින් බලලා විචාරය කරලා නැහැ.ඔබ ටෙලිනාට්‍ය නිෂ්පාදිකාවක ලෙසත් කලා ක්‍ෂේත්‍රයට පිවිසුණා. ඔබ නිෂ්පාදනය කරපු ‘හංස ගීතය’ ටෙලි නාට්‍යයට මොකද වුණේ?”දැන් අවුරුදු 3ක් තිස්සේ තවමත් එය රූපවාහිනියේ තිබෙනවා. තවමත් විකාශය වුණේ් නැහැ. ඇත්තටම ඒක මගේ සිතට ලොකු කනගාටුවක්. ආයෙත් නම් නිෂ්පාදනයට අතගහන්නේ නැහැ කියලයි මම හිතාගෙන ඉන්නේ. ‘හංස ගීතය’ ටෙලිනාට්‍ය තමයි මගේ ප්‍රථම සහ අවසාන ටෙලිනාට්‍ය නිෂ්පාදනය.ඔබ වේදිකාවේ සම්මානනීය වේදිකා නාට්‍ය නිළියක්. වේදිකා නාට්‍යයකින් ඔබව යළිත් දැකගන්න ලැබෙයිද?”වේදිකාවට සම්බන්ධ වෙන්න මම හුඟාක් කැමැතියි. මට තිබෙන එකම දුක සහ කනගාටුව තමයි වේදිකා නාට්‍ය අධ්‍යක්ෂවරු වේදිකා නාට්‍යයක් නිර්මාණය කරලා, මාස තුන හතරක් අපිත් එක්ක රියහසල් කරලා රාජ්‍ය නාට්‍ය උළෙලට එය ඉදිරිපත් කරනවා.එච්චරයි. එතනින් එහාට වේදිකා නාට්‍යය පවත්වාගෙන යන්න ඔවුන්ට වුවමනාවක් නැහැ. ඒ තත්ත්වය නිසා නළු නිළියන් වශයෙන් අපටත් ප්‍රේක්ෂක ජනතාවටත් අසාධාරණයක් සිද්ධ වෙනවා කියලයි මම හිතන්නේ. වේදිකා නාට්‍යයක් හැමවිටම රසිකයින් අතරට යා යුතුයි කියලයි මම හිතන්නේ”ඔබේ ගෙදර දොර ජීවිතය ගැනත් කතා කරමුද?”ඇත්තටම, මගේ සැමියා ධම්මික ගෙන් මගෙ කලා කටයුතුවලට වගේම පෞද්ගලික ජීවිතයටත් ලැබෙන සහයෝගය මෙතැකැයි කියන්න බැහැ. මේ තරම් ලොකු දුරක් එන්න මට පුළුවන්කම ලැබුණේ ඔහුගේ සහයෝගය නිසා. ඔහුට හොඳ බුද්ධියක් තියෙන කෙනෙක්. මම කාන්තාවන්ට කියනවා හොඳ බුද්ධියක් තිබෙන පිරිමියෙක් මිසක් ඔළුවක් නැති මෝඩ පිරිමි බඳින්න එපා කියලා.”ඔබේ දියණිය ‘කුමලී’ කොහොමද?දැන් ඇයට අවුරුදු 9ක්. ඇය පාසල් යනවා.ඔබේ අනාගත බලාපොරොත්තු ගැනත් දැනගන්න කැමතියි.”මම වේදිකාවේ හොඳම නිළිය ලෙස සම්මානයට පාත්‍ර වුණා. ඒත් තවමත් ටෙලිනාට්‍ය සහ සිනමා නිර්මාණ තුළින් ඒ වගේ ජයග්‍රහණයක් ලබන්න ලැබුණේ නැහැ. ඒ නිසා මගේ හිත තුළ පවතින බලාපොරොත්තුවක් තමයි කවදා හෝ මේ ක්‍ෂේත්‍ර දෙකේම හොඳම නිළිය බවට පත්වීම. ඒ වගේම මගේ දියණිය ‘කුමලී’ යහපත් පුරවැසියෙක් කරන එක.සේමිණිගේ ලිපිනය:221/14, මාදින්නාගොඩ පාර,රාජගිරිය.තුෂාරි වික්‍රමසිංහඡායාරූපය - ටෙනිසන් එදිරිසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=av1004043</link>
    <topic>සිතුම් පුතාට දිවි දුන් උතුම් මිනිසුනි ඔබට පින්!</topic>
    <author>වසන්ත ජයසිංහ ආරච්චිගේ</author>
    <content>අපි ඔය කතාව නවත්තමුද ආන්ටිසරාගී බව ඕනෑනම් ඒ විදියට රඟපානවාසිතුම් පුතාට දිවි දුන් උතුම් මිනිසුනි ඔබට පින්!උද්‍යාන පාරේ යුවතියන්ගේ පෙරළියඑදා සිනමා තතු අදට පෙන්වන සෙලෝලයිඩ් කටුගෙයපිස්සු හැදෙන සඳදේශපාලන පිටියේ වාර්තාවකට සැරසෙන වමත් කසකාරයාපිච්චර් පිස්සායුද මෙහෙවර නිම කළ මහ සයුරේ පාවෙන මාලිගාවමම බොක්සිං ගහනවාට අම්මා කැමැති නෑහද පුදසුනචිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්ඔබ අප අතැර ගිය සඳ සොඳුරු මතකය පාරවයි හදබුදු දහමේ සත්‍යය ඔප්පු කර පෙන්වීම මගේ එකම වෑයමයිකටු වෙදකමින් විස්මිත සුවය දෙන අසිරිමත් වෙදදුරාණෝගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝකාජල් නැවතත් මව් පදවියටඉන්ටර්නෙට් ජෝක්ස්දිනය මේ අවුරුද්දෙම පෙබරවාරි මාසේ 14 දා. අපි හදවතක වේදනා තීරුව ඔස්සේ රටටම කිව්වේ මේ පුංචි පුතාගේ හෙට දවස තීරණය වීමට ඇත්තේ් තව සති දෙකයි කියලයි. සිදු වෙන්නට ගිය සිද්ධියත් සිදුවී තියෙන දේත් එදා අපි පුන පුනා කියද්දි දෙනෝ දහක් දෙනා ඒ ලිපියට සංවේදී වෙමින් අපට මෙන්ම ඉන්දිකලටද කතා කළා.ඒ සැබෑ මිනිසත්කමින් වගේම දෙවි දේවතාවුන් වැනි මිනිසුන් මේ ධර්මද්වීපයේ සිටින වග පසක් කරමින්. අද අපි මේ කතාවේ සතුට ඔබට භුක්ති විඳින්න සලස්වන්නේ මෙවන් කතා ගණනාවක් අපේ ගිණුමේ ද තවත් තිබෙන බවත් මතක් කරමින්.එදා ‘හදවතක වේදනා’ තීරුව ඔස්සේ ඒ ලියමන ගෙතුණ විදිහ ඔබට මතක් කරන එක අපේ යුතුකමක් කියා අපි හිතනවා.”සිතුම් දෙනයන නම් පුංචි පුතා මේ පවුලේ හදවත් තුළට ආදරය කැන්දාගෙන මෙලොව එළිය දකිනකොටම අවාසනාවකට සිතුම් පුතාගේ හදවත අකාරුණික විදියට ලෙඩ වෙන්නට පටන් අරගෙන තිබුණා.අද අපි ‘හදවතක වේදනාවේ’ හෙළිදරව්ව වෙන් කරන්නේ මේ පවුලේ පුංචි පුතා සිතුම් ජීවිතය පටන් ගන්න ඔන්න මෙන්න කියා තිබියදී මුහුණ දී සිටින අවාසනාවන්ත සිදුවීමක් ගැන ඔබට කියන්නයි.ඔය විදිහට සිතුම් පුතා ගැන කියන්න පටන් ගත්ත කතාව අතිශය තීරණාත්මක මොහොතක් කරා අපි ඔබව අරගෙන ගියා.දෙමටලන්ද වතුරුගම ඉන්න මේ පුංචි පුතා ඒ වනවිටත් හිටියේ ජීවිතේ තීරණාත්මක මොහොතක් ගෙවමිනුයි. මේ පුංචි පුතාගේ හදවත වැඩ කරමින් තිබුණේ් ඇඟ තුළට සවිකරන ලද මැෂිමක් ආධාරයෙනුයි.ඒ මැෂිම මේ පුංචි පුතාට සවිකරන්න මේ අම්මයි තාත්තයි නොවිඳිනා දුක් වින්දා.කොහොම වුණත් රුපියල් අනූ දෙදහසක මුදලක් අව්කාස්ටකේ ගෙයක් දොරක් පාසා ඇවිද යමින් ඒ මුදලෙන් මේ පුංචි පුතාට හදවත වැඩ කරන්න මැෂිමක් ලබා ගත්තා. ඒත් එය සඳහා වෛද්‍ය නිගමනය වුණේ අවුරුදු පහක් පමණමයි.ඉන්පසු නැවතත් හදවතට මැෂිමක් සවිකළ යුතුම කරුණක් වුණා. ඒත් හිටි හැටියෙම අවුරුදු හතරක් ගතවෙන්න ඔන්න මෙන්න කියා තිබියදියි සිතුම් පුතාගේ හදවතට සවිකරන ලද මැෂිමේ බැටරිය අක්‍රිය වෙන්නට පටන් ගෙන තිබුණේ.එයින් සිදුවුණේ කලක් වෙලාවක් නොමැතිව විටින් විට සිතුම් පුතා සිහිසුන්ව ඇද වැටෙන්න ගත්ත එකයි. ඔය හේතුව නිසාම සිතුම්ගේ අම්මා පි‍්‍රයංකාත් තාත්තා ඉන්දිකත් බරපතළම අර්බුදයකට මුහුණ දුන්නා.ඒ අනුවයි මේ අම්මයි තාත්තයි පුතාවත් රැගෙන නැවතත් රෝහල් කරා පියමැන්නේ. රෝහලේදී නිගමනය වුණේ ඉතාම ඉක්මනින් පුතාට නැවත වතාවක් හදවතට මැෂිමක් සවිකර යුතුම බවයි. රෝහලෙන් ලැබුණු අවසන් නිගමනය සමඟ නැවත වතාවක් පුතාට බද්ධ කරන ඒ උපකරණය වෙනුවෙන් මේ අසරණ අම්මයි තාත්තයි සොයාගත යුතු මුදල් වුණේ රුපියල් දෙලක්‍ෂ හැත්තෑපන් දහසක්.ඒත් හරිහමන් රැකියාවක් නොමැතිව ජීවිතය ගෙවන ඉන්දිකත් පි‍්‍රයංකාත් කරකියා ගත හැකි දෙයක් නොමැතිව අන්ත අසරණ තත්ත්වයට ඇද වැටෙද්දි ඔවුන්ගේ එක පිහිට වුණේ සිතුම් පුතා වෙනුවෙන් හෙලන කඳුල විතරමයි. ඒත් පුළුවන් හැමදේම කරමින් මේ පවුලේ හැමෝම නැවත වතාවක් පාරට බැස්සේ ගෙයක් දොරක් පාසා ඇවිදයාමේ අරමුණින්.සිතුම්ගේ පියා අලුතින් ඇරඹූ කුඩා වෙළෙද සල ඉදිරියේඒ විදිහට පාරට බැස්ස ඔවුන්ට සොයාගත හැකි මුදල වුණේ රුපියල් විසිදහසක පමණ මුදලක් විතරමයි. අවසන් මොහොතෙයි ඔවුන්ගේ අසරකම පිළිබඳ හෝඩුවාවක් අපට ලැබුණේ.ඒ හෝඩුවාවටයි අපි එදා හදවතක වේදනා තීරුව සිතුම් පුතාගේ ජීවිතය වෙනුවෙන් වෙන් කළේ.”අපි ගොඩක් දුක්වින්දා මහත්තයෝ. ඒ වෙනකොට සති දෙකක් විතරයි පුතාට දීලා තිබුණේ. එහෙම නැත්නම් ලොකු අවධානමක් ගන්න වෙනවා කියලා කිව්වා. මහත්තයලා ලොකු පිනක් කරගත්තේ අපේ පුතා ගැන මේ විදිහට රටටම කිව්වට.”එදා අපි හදවතක වේදනාවෙන් හෙළිකළ මේ හෙළිදරව්වට සංවේදී සිත් ගණනාවකගේ දුරකතන ඇමතුම් රැසක් ලබා දුන්නා වගේම හැකි පමණින් සිතුම් පුතාගේ ජීවිතය ගොඩගන්නත් මුදලින් දායකත් වුණා.අද මේ ඔබ දකින පුංචි පුතාට නැවතත් ජීවත් වෙන්නට වාසනාව උදාකර දෙමින් එදා ඔබ දිගු කළ ඒ දෑත්වල ශක්තියේ පිහිටෙන් බව අපි ඔබට කියනවා. දෙස් විදෙස් දුරකතන ඇමතුම් ඔස්සේ ලැබුණු ප්‍රතිචාර ගැන මේ අම්මයි තාත්තයි දහස්වාරයක් පින් දෙනවා.”අද අපිට වෙන කරන්න දෙයක් නැහැ මහත්තයෝ. ඒ උදව් කළ හැමෝටම හැම ආත්මෙකම මේ පින් අත්වෙන්න ඕන.”ඔව් හදවතින්ම පින් දෙනවා ඇරෙන්න ඔවුන් වෙන කුමක් නම් ඔබ වෙනුවෙන් කරන්නද? අද සිතුම් පුතාගේ සාර්ථක සැත්කමින් පසු කෙළිදෙලෙන් එහෙ මෙහේ දුවන අයුරු අපි ඇස්පනා පිටම දැක ගත්තා.ඒ වගේම මෙතුවක් කල් රෝගීව හිටපු නිසාදෝ ඒ සියල්ලේ වාඩුවට කරන දඟකාරකම්වලනම් කෙළවරක් නැහැ. මේ පුංචි හිත් මල් වගේ. ඒ මලට අදලේක්හවුස් පිරිස්පාලන අංශයෙන් සිතුම්ට අත හිතප්‍රාණය දුන්නේ ඔබයි. ඒ කළ පිනත් අප්‍රමාණයි. සිතුම් ගේ් තාත්තට රැකියාවක් නැතිව එහෙ මෙහේ කුලී වැඩ කරත් අපේ මඟපෙන්වීම නිසාම කුඩාවට කඩපිලකුත් දමාගෙන කාටත් අතනොපා ජීවත්වෙන්න උත්සාහ කරන එකත් ලොකු වාසනාවක් නේද?ඒත් තවත් අවුරුදු පහකින් මේ පුංචි පුතා මෙවැනිම සැත්කමකට භාජනය කළ යුතුම වෙනවා. ඒ වෙනුවෙන් අද ඉඳන්ම ශක්තියක් වෙන්න කියලයි අපි ඉන්දිකලගේ පවුලේ හැමෝටම කිව්වේ. තවත් දෙයක් අපි ඔබට මතක් කරන්නම්.මේ සමාජයේ ඔබ මෙන් බෝධිසත්ව ඇති මිනිසුන් ඉන්නවා වගේම දේවදත්ත පරපුරේ මිනිසුන් ද ඉන්න වගත් අපට මේ කතාව ඇතුළේ මුණ ගැහුණා. කොහොම වුණත් අපි ඒ ගැන කතාකරන්න සූදානම් නැත්තේ දැන් සිතුම් පුතා යහමින් ජීවත් වෙන්න වාසනාව ලැබූ නිසයි. ඒ වාසනාව මේ පවුලටත් සිතුම් පුතාටත් අපේ තීරුව ඔස්සේ උදාකර දුන් දයාබර පින්වත් සිත් ඇති මිනිසුනි ඔබට අපේ උත්තමාචාරය.වසන්ත ජයසිංහ ආරච්චිගේඡායාරූප – විමල් කරුණාතිලක,ඉරේෂා වඩුගේකෝට්ටේ මධ්‍යම සමූහ නන්ද ඒකනායකශ්‍රී ලංකා ජනමාධ්‍ය පදනම මගින් දෙවන වරටත් සංවිධානය කර ඇති ආසියානු මාධ්‍ය සම්මාන උලෙළ ලබන මැයි මස මැද සතියේ දී කොළඹ බණ්ඩාරනායක සම්මන්ත්‍රණ ශාලාවේදී පැවැත්වේ.මෙම සම්මාන උලෙළේ දී ගුවන් විදුලි - රූපවාහිනී හා මුද්‍රිත මාධ්‍යයේ නියුතු මාධ්‍යවේදීන් 38 දෙනෙකුට සම්මාන පිරිනැමේ.ඒ හැර ආසියානු කලාපයේ මාධ්‍යවේදීන් 6 දෙනෙකුට ගෞරව සම්මාන පිරිනැමේ.එක්සත් රාජධානිය හා යුරෝපා කලාපයේ සම්බන්ධිකාරක වශයෙන් ආචාර්ය දොන් සම්පත් මහතා ද රුසියාව හා ආසියානු කලාපයේ සම්බන්ධීකාරක වශයෙන් තුසිත රත්නායක යන මහත්වරුන් ද පත්කර ඇති බව ශ්‍රී ලංකා ජනමාධ්‍ය පදනමේ සභාපති මහින්ද කේ. ප්‍රේමසිරි මහතා කියා සිටී.ප්‍රවීණ සිනමා ඡායාරූප ශිල්පි එම්. ඩී. මහින්දපාල ලියු අලුත්ම ග්‍රන්ථය ‘සිනමා රූප’ පසුගියදා එළිදුටුවේය. සිනමාකරණය අළලා ලියැවුණු වටිනා ලිපි රැසක් මෙයට ඇතුළත්ය. ‘සිනමා රූප’ නුගේගොඩ සරසවි ප්‍රකාශනයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=av1004044</link>
    <topic>උද්‍යාන පාරේ යුවතියන්ගේ පෙරළිය</topic>
    <author>රෝහණ වෙත්තසිංහ</author>
    <content>අපි ඔය කතාව නවත්තමුද ආන්ටිසරාගී බව ඕනෑනම් ඒ විදියට රඟපානවාසිතුම් පුතාට දිවි දුන් උතුම් මිනිසුනි ඔබට පින්!උද්‍යාන පාරේ යුවතියන්ගේ පෙරළියඑදා සිනමා තතු අදට පෙන්වන සෙලෝලයිඩ් කටුගෙයපිස්සු හැදෙන සඳදේශපාලන පිටියේ වාර්තාවකට සැරසෙන වමත් කසකාරයාපිච්චර් පිස්සායුද මෙහෙවර නිම කළ මහ සයුරේ පාවෙන මාලිගාවමම බොක්සිං ගහනවාට අම්මා කැමැති නෑහද පුදසුනචිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්ඔබ අප අතැර ගිය සඳ සොඳුරු මතකය පාරවයි හදබුදු දහමේ සත්‍යය ඔප්පු කර පෙන්වීම මගේ එකම වෑයමයිකටු වෙදකමින් විස්මිත සුවය දෙන අසිරිමත් වෙදදුරාණෝගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝකාජල් නැවතත් මව් පදවියටඉන්ටර්නෙට් ජෝක්ස්1970දසකයට මසිත එක්පැහැර ඇදී යයි. හැව්ලොක් ටවුමේ උද්‍යාන පාර හෙවත් පාක් රෝඩ් එකල මා පාද චාරිකාවේ යෙදුණු එක් සුවිශේෂ ඉසව්වකි. හේතුව සතිස්චන්ද්‍ර එදිරිසිංහයන් ‘ශාලිකා’ ශාලාවේ රැකියාව කිරීමයි.කෝඩුකාරයන්ට ‘වරදාන’ ලබාදීමට සැදී පැහැදුණු ‘මනුෂ්‍ය පුත්‍රයකු’ වූ සතිස් අයියා මට ද පාලමක් සාදා දී තිබිණි. ඒ තිරනාටක රචකයකු වීමේ මනෝමය අභිලාෂය තරණය කරන්නටය.ඔහු එවක ලංගම ශාලිකා ශාලාවේ කළමනාකරු විය. මඟුල් තුලා නැති දවසට එතැන එකම කලා මඟුලකි. නළු-නිළියන්, ගායකයන්, සංගීතඥයන්, නැටුම් ශිල්පීන් රැසක් සැඳෑ බාගයේ දී එක්රොක් වන සංවාද මණ්ඩපයකි. කෝඩුකාරයකු වූ මා ද එවන් සැඳෑවක ඔවුන් අතරට මැදිවූයේ ‘සතර දිගන්තය’ දර්ශන කීපයක් ලියාගෙන සතිස් අයියා සමඟ සාකච්ඡා කරන්නට ගිය නිමේෂයකදී ය.උද්‍යාන පාරේ මතකය තවත් විචිත්‍ර වන්නේ ලංකාවේ සුප්‍රකට නිළියන් දෙදෙනකු නිසාය. ඉන් එක් අයකු මාලිනී ෆොන්සේකාය. අනෙක් තැනැත්තිය ගීතා කුමාරසිංහය.මා සතිස් අයියා හමුවෙන්නට යන දවස්වල ගීතා පදිංචිව සිටියේ උද්‍යාන පාර පටන් ගන්නා තැනම වගේය. මා ලියූ ‘සතර දිගන්තය’ ප්‍රධාන නිළි චරිතය සඳහා තෝරාගත් ගීතා සමඟ කතාබහට සතිස් අයියාත් මාත් මුලින්ම ගියේ එම නිවෙසටය. මාලනී තැන් දෙකක පදිංචිව සිටියාය.ඉන් එක් තැනක් වූයේ මහල් නිවෙසක පොලිස් අධිකාරිවරයකුට අයත් තුන්වැනි මහලයි. දෙවනුව ‘ශාලිකාව‘ට නුදුරු යූ.ඩබ්ලිව්.සුමතිපාලයන්ගේ නිවෙසකයි.’චිත්‍රපට වින්දන’ නම් මවිසින් සංස්කරණය ලද සඟරාවට සම්මුඛ සාකච්ඡාවක් ලබාගැනීම සඳහා මාලනී හමුවීමට මට කිහිපවිටක් යෑමට සිදුවිය. එකල මගේ ‘අඹ යාළුවා’ සරත් විජේවර්ධන (ගෘහ නිර්මාණ ශිල්පී)මා සමඟ හෙවණැල්ලක් මෙන් සිටියේය. අප ‘මෙතඩ් ඇක්ටින් (Method Acting) පර්සනැලිටි ඇක්ටින් (Personality Acting) කැරැක්ටර් ඇක්ටින් (Character Acting) වැනි බරසාර දේ ගැන ඇයත් සමඟ හෝරා කීපයක් කතාකළා මතකයි. ඈ තුළ වූයේ උපන් හපන්කමක් බව මේ කතාබහේදී අපට වැටහිණි.ඒ මාලනී ෆොන්සේකා ‘එයා දැන් ලොකු ළමයෙක්’ හී සුසිලාවතී ගේ භූ®මිකාව වෙනුවෙන් විශේෂ කුසලතා ඩිප්ලෝමාවක් දිනා සිටි වකවානුවයි. 1975 සෝවියට් චිත්‍රපට උලෙළකදී මාලනී ලැබූ මේ අගැයුම සිංහල චිත්‍රපට නිළියක් විදේශයකදී ලද මුල්ම ‘ගරු නම්බුව‘ බව මගේ හැඟීමයි.මේ නොබෝදා මාලනී ෆොන්සේකා හෙවත් හෙළ සිනමාවේ නිළි රැජන ආසියාවේ විශිෂ්ටතම නළු - නිළියන් විසිපස් දෙනා අතරට එක්වීමත් සමඟ ඇගේ මුල්ම ජයග්‍රහණය ද මතකයට නැඟිණි.මාලනී අද මෙන්ම එදාත් මේ සියලු විජයග්‍රහණයක්ම විඳගත්තේ නිහතමානී ආඩම්බරයකිනි.’එයා දැන් ලොකු ළමයෙක්’ හී - සුසිලාවතීත් ‘නිධානයේ’ අයිරිනුත් රංගන පරාසයේ ඉහළම තැනකට ගෙනා මාලනීගේ වික්‍රමය අසමසමය.“රඟපෑමෙන් තොර ජීවිතයක් ගැන මට හිතන්නවත් බෑ” එදා ඈ කියූ වදන් තවමත් නින්නාද දෙයි.මාලනීලාගේම යුගයේ සිංහල සිනමාව වර්ණවත් කළ තවත් එක් නිළියකි ගීතා කුමාරසිංහ. අවු. 35ක් පමණ පුරා දන්නා හඳුනන ගීතා ගැන සටහනක් තබන්නට සිත් වූයේ ඇගේ ජීවිතයේ අලුත්ම පෙරළිය නිසාය. ඇය දේශපාලන පොරපිටියේ මේ දවස්වල කතාබහට ලක්වෙන චරිතයකි.උද්‍යාන පාරේ ගතකළ කාලයේ සිටම ඇය දෙස හැරී බලන විට ඇය එක් අතකින් ‘රැඩිකල්’ චරිතයක් නොවේ දැයි සිතේ. ඇය සමාජ සම්මත හා ගැටුණු අවස්ථා බොහෝය. තුරුණු වියේදීම අභියෝගාත්මක තීරණ ගැනීමට නොපසුබට වූවාය. ‘පෙම්බර මධු’ චරිතය වුව ඊට හොඳ උදාහරණයකි.යොවුන් වියේ දී දඟකාර නිළියක් ලෙසින් ඈ ගැන ක්ෂේත්‍රයේ අය සිතුවද ඈ තුළ ‘සීරියස්’ චරිතයක් ජීවත්වූ බව මම දනිමි. බොහෝදෙනා නොදන්නා කරුණකි ඇගේ පියා පත්‍ර උපකර්තෘවරයකු ව සිටි බව. ඒ ‘සිංහල බෞද්ධයා’ පත්‍රයේය. පියා පොත්පත් අතර සිටි නිසාදෝ තුරුණු වියේ සිටම ඈ පොතපත කියවන්නට පුරුදුව සිටියාය.ගීතා ඒ කාලේ බොහෝ ප්‍රිය කළ කතා රචකයකු වූයේ ඇරැව්වල නන්දිමිත්‍ර ය. ඔහුගේ ‘පද්මාවතී’ නවකතාව ගැන ඈ ආශාවෙන් කතා කළ හැටි මතකය. පසුකලෙක ඈ ‘පාලම යට’ කරන විට මගේ මතකයට නැඟුණේ ඈ හොඳ කතා සෙවීමේ පිපාසයෙන් පෙළුණේ තුරුණු වියේදී සිට බවයි.ඇගේ මේ දේශපාලන ආ-ගමනය සමහර විට කෙනකුට පුදුමයක් විය හැකිය. එහෙත් ලෝකය පුරා සැරිසරන ඈ අපේ රට ගැන, මිනිසුන් ගැන දුක්වෙමින් කතාකළ වාර අප්‍රමාණය.ඇය විටෙක යම් දෙයක් ගැන අන් අය නොහිතන මොහොතක කේන්ති ගත්ත ද තවත් නිමේෂයකින් එය නිවීයයි. ඒ ඇගේ චරිත ස්වභාවයයි. පීඩාවට පත් අය ගැන ඈ සැබැවින් ම සංවේදීය. මා දන්නා අයුරින් කලා ලෝකයේ බොහෝ දෙනකු අසීරුවට පත්වූ අවස්ථාවල ඈ මුදලින් පවා ආධාර – උපකාර කැර ඇත.කලාව වෙනුවෙන් දිවි කැප කළ ද අසරණ වූ හා අවධානයට ලක් නොවූ කලාකරුවන්ට උපහාර දැක්වීමේ අදහසින් ‘රසඳුන’ මඟින් පිට පිට දෙවසරක් උත්සව පැවැත්විණි. ඉන් 2007 පැවැති උත්සවයට ගීතා පැමිණියේ අනපේක්ෂිත අයුරිනි.”විශ්වාස කරන්න රෝහණ මා මේ ලේක්හවුස් එකට පය තිබ්බේ පළවැනි වතාවට” ඈ ලේක්හවුස් පියගැට පෙළ නැග්ගේ එසේ කියාගෙනය.”හොඳ වැඩක් නිසා මගෙ හිත කිව්වා එන්නම ඕනෑ කියලා” ඈ තවදුරටත් කීවාය. එදා මුදල් ත්‍යාග හා සමරු තිළිණ ලද කලාකරුවන් දැක ඈ පැවසුවේ ඊළඟ වාරයේ අපි මෙය මීට වඩා පුළුල් ලෙස කරමු යන්නයි. අසරණ කලාකරුවන් වෙනුවෙන් අරමුදලක් පිහිටුවීමේ ඕනෑකමක් ද ඈ තුළ තිබිණි. හබුරුගල උපන් ඈ කොන්ක්‍රීට් පුරවරයක කල් ගෙවූව ද ගැමිකම පලාගියේ නැත. ගැමියන්ට ආවේණික ඇදහිලි, විශ්වාස ඈ තුළ නොඅඩුව විය.අද යාන-වාහනවල ගියද කොළඹට ආ මුල් අවධියේ ගීතා ඇතැම් විටක චිත්‍රාගාරයකට ගියේ බසයෙනි. ඈ වත් පොහොසත්කම් ඇති කාන්තාවක් බවට පත්වූයේ ස්වෝත්සාහයෙන් බව ඇගේ ජීවිතය දෙස ආපසු හැරී බලන විට පෙනේ.ඇල්පිටියේ ආනන්දයේ මුලින්ම අකුරු කළ ඈ අධ්‍යාපනය නිමකළේ ද ගමේදීය. නන්නාඳුනන සමාජයකට ඈ ආවේ ‘කඩුව‘ අතට අරන් ඉංග්‍රීසි තාලයට නොවේ. ඈ පසුකලෙක ඒ සියලු සමාජ අවශ්‍යතා සපුරා ගත්තේ උත්සාහයෙන් හා අධිෂ්ඨානයෙනි.ඇය චිත්‍රපට රංගන පෞරුෂය ගොඩනඟා ගැනීමට අවශ්‍ය පසුබිම සකස් කරගත්තේ හොඳ විදේශ චිත්‍රපට බැලීමෙන් හා පොතපත කියවීමෙනි. මෙවන් කරුණු සලකා බලද්දී බෙන්තර – පුරවරයේ අභිමානයට හේතුවන කාන්තාවකි අද දේශපාලන පොරපිටියට පිවිස ඇත්තේ. ගීතාම පවසන අන්දමට දකුණෙන් ඇවිත් ඉහළම තලයට නැඟි එකම නිළිය ඇයයි. ඔබේම දියණියක, සොයුරියක මෙවන් ජයග්‍රාහී පෙරළිකාර ගමනක් ආවේ නම් ඔබ කෙතරම් සතුටු වේවිද?දේශපාලන ලෝකයේ ස්ත්‍රී නියෝජනය ඉතා අඩු යුගයක ගීතා කුමාරසිංහ නම් ප්‍රවීණ ජනප්‍රිය නිළිය තරග බිමට පිවිස ඇත්තේ අභියෝගාත්මක ලෙසය. එය එක් අතකින් පෙරළියකි. අනෙක් අතට ඌණ පූරණයකි.රෝහණ වෙත්තසිංහස්වාධීන රූපවාහිනිය ඔස්සේ මේ දිනවල විකාශය වන ‘ඉතිං ඊට පස්සේ’ ටෙලිනාට්‍යයේ රංගන ශිල්පීන් මෙන්ම කාර්මික ශිල්පීන් හමුවක් පසුගිය දවසක බත්තරමුල්ල සනෝරා උත්සව ශාලාවේදී පැවැත්වුණා.මෙම හමුව සංවිධානය වුණේ මෙවර මහමැතිවරණය වෙනුවෙන් කොළඹ දිස්ත්‍රික්කයෙන් එක්සත් ජනතා නිදහස් සන්ධානය යටතේ තරග වදින ස්වාධීන රූපවාහිනී සේවයේ සිටි ප්‍රවීණ මාධ්‍යවේදී සුදර්මන් රදලියගොඩ මහතාට සහය දැක්වීමේ අරමුණින්.නිල්වලා සමූහ ව්‍යාපාරයේ අධිපති උපුල් ජයසිංහ මහතා ප්‍රමුඛ අධ්‍යක්ෂ මණ්ඩලය මෙය සංවිධානය කළ අතර කොළඹ දිස්ත්‍රික් අපේක්ෂක විමල් වීරවංශ මහතා, ස්වාධීන රූපවාහිනී සේවයේ සභාපති අනුර සිරිවර්ධන හා අධ්‍යක්ෂ මණ්ඩලයේ සියලු දෙනාත් සහභාගි වුණ මෙම හමුවේ අරමුණ පිළිබඳ නිල්වලා සමූහ ව්‍යාපාරයේ අධ්‍යක්ෂ ලලිත් වසන්ත මහතා දැරුවේ මෙවන් අදහසක්.”ඇත්තටම අපි මේ මොහොතේ සුදර්මන්ට ශක්තියක් වෙන්න හිතුවේ ඔහු අපේ රට වෙනුවෙන් මාධ්‍යවේදියෙකු විදියට ඉටුකළ කාර්යභාරය නිසා. ඒවගේම ඔහු යුද්ධය වෙනුවෙන් මාධ්‍යවේදියෙකු විදිහට විශාල මෙහෙවරක් කළා.නමුත් අපි ස්වාධීන රූපවාහිනී සේවයට කරන කෘතගුණ සැලකීමක් විදිහට වගේම සුදර්මන් රදලියගොඩ මහතා කළ මෙහෙයට මේ මොහොතේ ශක්තියක් වෙන්න ඕන කියන අරමුණින් ‘ඉතිං ඊට පස්සේ’ නාට්‍ය කණ්ඩායමේ අපි හැමෝම සංවිධානය වුණේ.වසන්තඡායාරූපය – ගාමිණී සරත් ගුණවර්ධන</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=av1004045</link>
    <topic>එදා සිනමා තතු අදට පෙන්වන සෙලෝලයිඩ් කටුගෙය</topic>
    <author>රූපසේන සිල්වා</author>
    <content>අපි ඔය කතාව නවත්තමුද ආන්ටිසරාගී බව ඕනෑනම් ඒ විදියට රඟපානවාසිතුම් පුතාට දිවි දුන් උතුම් මිනිසුනි ඔබට පින්!උද්‍යාන පාරේ යුවතියන්ගේ පෙරළියඑදා සිනමා තතු අදට පෙන්වන සෙලෝලයිඩ් කටුගෙයපිස්සු හැදෙන සඳදේශපාලන පිටියේ වාර්තාවකට සැරසෙන වමත් කසකාරයාපිච්චර් පිස්සායුද මෙහෙවර නිම කළ මහ සයුරේ පාවෙන මාලිගාවමම බොක්සිං ගහනවාට අම්මා කැමැති නෑහද පුදසුනචිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්ඔබ අප අතැර ගිය සඳ සොඳුරු මතකය පාරවයි හදබුදු දහමේ සත්‍යය ඔප්පු කර පෙන්වීම මගේ එකම වෑයමයිකටු වෙදකමින් විස්මිත සුවය දෙන අසිරිමත් වෙදදුරාණෝගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝකාජල් නැවතත් මව් පදවියටඉන්ටර්නෙට් ජෝක්ස්මේ රටේ ප්‍රථම සිනමා කෞතුකාගාරය සෙලෝලයිඩ් කටුගෙදරTHE MUSEOUM CINEMA නිල වශයෙන් ඉකුත් වසරේ නොවැම්බර් 20 වැනිදා හෝමාගම මාලපල්ල නුගගහලන්දේ අංක 61/2 සී දරන ස්ථානයේ විවෘත විය.මෙය ගෝර්ඩන් ද සිල්වාගේ දිගු කාලීන සිහිනයක ජීවමාන ඵලයකි. ගෝර්ඩන් යනු දැනට ජාතික රූපවාහිනි සංස්ථාවේ සේවය කරන ශ්‍රී ලංකාවේ ප්‍රථම ත්‍රිමාන සජීවීකරණ ශිල්පියායි. ඔහු ගිවන්ත අර්ථසාද් රටට හඳුන්වා දුන් විශිෂ්ටතම සජීවිකරණ ශිල්පීන් දෙතුන් දෙනාගෙන් කෙනකු යැයි පැවසිය හැකිය.ජෝන් රයිස් සහ මේරි අර්වින් දෙපලගේ හාදුව1998 වසරේ ප්‍රවීණ කැමරා ශිල්පී පී. යූ. ඩී. පෙරේරා පරිත්‍යාග කළ මිලිමීටර් 16 ප්‍රක්ෂේපණ යන්ත්‍රයත් සමඟ ඇරැඹෙන සෙලෝලයිඩ් කටුගෙදරට එතැන් පටන් පැරැණි භාණ්ඩ රැසක් ලැබිණ.හෝඩුවාවල් ඔස්සේ හඹා ගොස් සොයා ගත් භාණ්ඩ ද බොහෝමයකි.එම භාණ්ඩ අතර රංගන ශිල්පී රොජර් සෙනෙවිරත්න පරිහරණය කළ 1920 නිෂ්පාදිත අතින් ක්‍රියා කරවන මිලිමීටර් 9.5 ප්‍රක්ෂේපණ යන්ත්‍රය, ගිවන්ත අර්ථසාද් තැනූ සජීවිකරණ කැමරාව, ඇන්ඩෲ ජයමාන්න ආනයනය කළ පළමු ඩිජිටල් වීඩියෝ කැමරාව, තාක්ෂණ ශිල්පී ශිල්පී වික්ටර් පෙරේරා සතුව පැවති අතින් රසායනික පිරියෙදුම් කිරීමේ උපකරණ කට්ටලය විශේෂිතය.ගෝර්ඩන් ද සිල්වාදැනට අභාවයට යමින් පවතින ලෙටර් ප්‍රෙස් LETTER PRESS) නම් හස්ත මුද්‍රණ ශිල්පයට අයත් සියලුම භාණ්ඩ ද සෙලෝලයිඩ් කටුගෙදර දී දැක ගත හැකිය.‘සිංහල ජාතිය’ පත්‍රය මුද්‍රණය කළ කොළඹ ස්වදේශීය මුද්‍රණාලයෙන් මුද්‍රණ ශිල්පය ප්‍රගුණ කොට කොළඹ ඕල්කොට් මාවතේ ග්ලෝරි පි‍්‍රන්ටර්ස් කාලයක් පාලනය කළ ගෝර්ඩන් ද සිල්වා තම කටුගෙය තුළ එම ක්ෂේත්‍රය පිළිබඳවත් හැදැරීමක් කිරීමට හැකි තත්ත්වයක් සකසා ඇත.ඒ අනුව සිංහල මුද්‍රණ ශිල්පයේ හා මුද්‍රණක්ෂරයේ පරිණාමය ගැන දිගු විස්තරයක් කරයි.ඉතාමත් පැරණි පුවත්පත් හා ග්‍රන්ථ රාශියක් පරිශීලනය කළ හැකි එහි මුද්‍රණ ශිල්පය සම්බන්ධව 1973 සිංහලෙන් ලියන ලද එකම ග්‍රන්ථය වන “මුද්‍රණ ශිල්පය - මුල් පොත” සොයා ගෙන තිබීම ප්‍රශංසනීය ක්‍රියාවකි. අතින් සැකසූ පොත් පිටකවර කිහිපයක් දැකීමත් දුර්ලභ දසුනකි.සෙලෝලයිඩ් කටුගෙයිහි තිබෙන සිනමා උපකරණවලට අමතරව තවත් සුවිශේෂීත භාණ්ඩ රැසක් ද නැතුවා නොවේ.‘අශෝකමාලා’ සිල්ස්ක්‍රීන් පෝස්ටරයක්දේශීය චිත්‍රපට තිර පිටපත්, ගී තැටි, ප්‍රචාරක දැන්වීම්, පෝස්ටර්, සිනමා ශාලා රූප පත්(SHOW CARDS) වගේම “සරුංගලේ” චිත්‍රපට රංගනය සඳහා ගාමිණි ෆොන්සේකා පැලැඳි උපැස් යුවළ, ‘ජුරාසික් පාර්ක්’ චිත්‍රපටයේ ලේසර් තැටිය මෙහිදී දැක බලා ගැනීමට පුළුවන.වත්මන භාවිතයට ගැනෙන, හරස් අතට ධාවනය වන මිලිමීටර් 70 රූප රාමු චලන පටලයක් ශ්‍රී ලංකාවේ දැක ගත හැකි එකම නිවහන සෙලෝලයිඩ් කටුගෙදර පමණි. තෝමස් අල්වා එඩිසන් විසින් මුලින්ම නිෂ්පාදිත ගීතයක් වාදනය වන ෆොනෝග්‍රාප් (PHONOGRAPH)සිලින්ඩරයක් මෙරටේදී දැක ගැනීමටත් යා යුත්තේ සෙලෝලයිඩ් කටුගෙදර වෙතටය.එහි පේටන්ට් බලපත්‍ර අංකය පවා කොටා ඇත්තේය. නොයෙකුත් අමුද්‍රව්‍ය යොදා ගනිමින් ලෝකයේ නිපදවා තිබෙන ග්‍රැමෆෝන් තැටි රැසක් දැකිය හැකි මෙහිදී සිනමාව, රූපවාහිනිය, මුද්‍රණ ශිල්පය හා නිශ්චල ඡායාරූපකරණයේ ක්‍රියාකාරිත්වය, සිද්ධාන්ත, ඉතිහාසය අඩංගු දත්ත බැංකු සේවාවෙන් දැනුම සොයා ගැනීමටත් පුළුල් ඉඩකඩක් සලසා තිබේ.රක්ෂණය වෙමින් පවතින සිංහල චිත්‍රපට පිටපත් අතළොස්ස අතරේ ප්‍රථම කාටුන් වෘත්තාන්තය ‘දුටුගැමුණු’ හා 1000 වැනි සිංහල චිත්‍රපටය ‘ආදරණීය වස්සානය’ ප්‍රධාන වෙයි.මෙවන් චිත්‍රපට පුංචි තිරයේ නොමිලේ ප්‍රදර්ශනය කිරීම සම්බන්ධයෙන් ගෝර්ඩන් ද සිල්වා එතරම් පැහැදීමක් නැත. ඔහු පවසන පරිදි එය වලංගු වන්නේ සුවිශාල චිත්‍රපට කන්දරාවක් ඇති බටහිර රටවලටය.ඊට වඩා පැරැණි චිත්‍රපට ඩිජිටල් සංයුක්ත තැටි වශයෙන් නිකුත් කිරීම එම නිර්මාණ කාර්යට වටිනාකමක් ලැබෙන ක්‍රියා පටිපාටියකි.‘බණ්ඩා නගරයට පැමිණීම’ චිත්‍රපටයේ ෂෝ කාඩ් එකක්අප බොහෝ දෙනකු දැක නැති ලෝක සිනමාවේ ආරම්භක චලන චිත්‍රපට 10 පමණ නැරැඹීමට හැකිවීම විශේෂ වරප්‍රසාදයකි.ලුමියෙර් කර්මාන්ත ශාලාවෙන් සේවක සේවිකාවන් පිටව යෑම, කුඩා බිළිඳකුට ආහාර කැවීම, සියොටැට් දුම්රිය පොළට දුම්රියක් සේන්දුවීම, කාඩ් ක්‍රීඩාවේ යෙදීම, මල් පාන්තියකට වතුර දැමීම, පෝන්රයිස් හා මේරි අර්වින් දෙපළගේ හාදුව, ප්‍රෙඩ් ඕට්ගේ කිවිසුම වැනි ඒකීය සිනමා දර්ශන හා ‘ද ග්‍රේට් ට්‍රේන් රොබරි’ නම් ලොව ප්‍රථම වෘත්තාන්තයත් ඒවා අතර වෙයි.දැනට මෙම සිනමා දර්ශන පුංචි තිරයෙන් දැකිය හැකි නමුදු සාමාන්‍ය මිලිමීටර් 35 ප්‍රක්ෂේපණ ප්‍රමාණයෙන් නැරැඹීමේ අවස්ථාව ළඟදීම ගෝර්ඩන් ද සිල්වා සපයා දෙනු ඇත. ඒ නිවස ආශි‍්‍රතව පවත්වාගෙන යන සෙලෝලයිඩ් කටුගෙදර වෙනුවෙන්ම එම භූමියේම ඉදි කරන නව ගොඩනැගිල්ල ආසන 20 යුත් කුඩා සිනමා හලකින් ද යුක්ත වීමෙන් පසුවය.සිනමා විෂය හදාරන සරසවි සිසුන් හා අවශ්‍ය ඕනෑම කෙනෙකුට නිදහස් සිනමා රස වින්දනයක් ලැබීමට දොරටු විවර කරන මෙහිදී ලුමියෙර් සහෝදරයන්, තෝමස් අල්වා එඩිසන්, එඩ්වඩ් මයිබ්‍රිජ්, එඩ්වින් එස්. පෝටර්, මරේ වැනි ලෝක සිනමාවේ දැවැන්තයන්ගේ ජීව දත්ත අන්තර් ජාලය ඔස්සේ ග්‍රහණය කර ගැනීමේ පහසුකම් ද අවැසියනට ලබා ගත හැකිය. එබැවින් සෙලෝලයිඩ් කටුගෙදර නරඹා දැනුම ලබන්නට 0714064647 යන දුරකථන අංකයෙන් වැඩි විස්තර සපයා ගන්න.රූපසේන සිල්වා</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=av1004046</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>අපි ඔය කතාව නවත්තමුද ආන්ටිසරාගී බව ඕනෑනම් ඒ විදියට රඟපානවාසිතුම් පුතාට දිවි දුන් උතුම් මිනිසුනි ඔබට පින්!උද්‍යාන පාරේ යුවතියන්ගේ පෙරළියඑදා සිනමා තතු අදට පෙන්වන සෙලෝලයිඩ් කටුගෙයපිස්සු හැදෙන සඳදේශපාලන පිටියේ වාර්තාවකට සැරසෙන වමත් කසකාරයාපිච්චර් පිස්සායුද මෙහෙවර නිම කළ මහ සයුරේ පාවෙන මාලිගාවමම බොක්සිං ගහනවාට අම්මා කැමැති නෑහද පුදසුනචිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්ඔබ අප අතැර ගිය සඳ සොඳුරු මතකය පාරවයි හදබුදු දහමේ සත්‍යය ඔප්පු කර පෙන්වීම මගේ එකම වෑයමයිකටු වෙදකමින් විස්මිත සුවය දෙන අසිරිමත් වෙදදුරාණෝගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝකාජල් නැවතත් මව් පදවියටඉන්ටර්නෙට් ජෝක්ස්වසන්තා උදේ නැගිටින කොට සාජන් මහත්තයා වැඩට යන්න යුනිෆෝම් එක ඇද ගෙනත් ඉවරයි. වසන්තා, සාජන් මහත්තයා ළඟට කිට්ටු කරලා කාකි කබායේ නැමී තිබුණු කොලර් එක හදන ගමන් මෙහෙම කිව්වා.’ඊයේ රෑ ඔයා මට හීනෙන් රුපියල් දාහක් දුන්නා. ඒකෙන් මං ලබපු සන්තෝසෙ ඔයා නැති කරන්නෙ නෑ නේද වස්තුවේ.’’පිස්සුද නෝනෙ, ඔයා ඒ රුපියල් දාහෙන් ඔයාට ඕනෙ එකක් ගන්ඩ.’ සාජන් මහත්තයා එහෙම කියල තොප්පියත් දාගෙන මාරු වුණා.තරමක් දුරට සුව වී ඇති රෝගීන් කණ්ඩායමක් තෝරාගෙන, ඔවුන් වෙත රෝහලේ ඇතැම් සරල ක්‍රියාකාරකම් පැවරීමට අංගොඩ මානසික රෝහලේ ප්‍රධාන වෛද්‍යවරයා අදහස් කළේ, එය ඔවුන් ඉක්මනින් සුවපත් කිරීමට ආධාරකයක් කර ගැනීමේ අරමුණිනි.එවැනි කණ්ඩායමක් තෝරාගත් වෛද්‍යවරයා ඒ කණ්ඩායමට අයත් වූ පැරණිතම රෝගියා දෙස බලා මෙසේ කීය.’ගුණපාල තමුසෙ තමයි මේ පිස්සන් කොටුවේ වැඩිම කාලයක් හිටපු ලෙඩා.’ගුණපාල වෛද්‍යවරයා දෙස බැලුවේ ඔහුගේ කීම නොපිළිගන්නා බව අඟවමිනි.’මම වෙන්නෙ කොහොමද? මම එනකොටත් සර් මෙහෙ හිටියනෙ.’ හේ කීවේය.’සර් මෙච්චර වයසට ගිහිල්ලත් කසාදයක් බැන්දේ නැත්තෙ මොකද?’ චතුරංග දවසක් දා තම අංශ ප්‍රධානියා වූ අමරසේකර මහතාගෙන් ඇසුවේ හන්දියෙන් ගෙනා බත් පාර්සලය ඔහුට භාර දෙමිනි.’මම බඳින්ඩ හිටිය හැම කෙල්ලටම අපෙ අම්මා විරුද්ධ වුණා බං.’ අමරසේකර කීවේ සිනාසෙමිනි.’ඉතින් අම්මා වගෙ කෙනෙක්ව තෝරා ගත්තා නං ඉවරනෙ.’ චතුරංග පැවසුවේ මේසය මත වතුර වීදුරුවක් තබමිනි.’ඒකත් මං කළා බං. ඒ සැරේ ඒ කෙල්ල බඳිනවට අපේ තාත්තා තදින්ම විරුද්ධ වුණා.’අමරසේකර කීවේ මදක් ඉස්සී තිබූ තම බොරු කොණ්ඩය දෑතින්ම සකස් කරමිනි.’මොකද ඔයා ඊයෙ රෑ හීනෙන් මගෙ පිට හීරුවෙ?’ රංජනී කට බෙරි කරගෙන, පියදාසගෙන් ඇහැව්වේ පිට අත ගාමින්.’මොන පිටක් ද?’ මම හවස ගත්ත සංවර්ධන ලොතරැයි පහක් නෙ ඒ හීරුවේ. පහේම කිසිම දිනුමක් තිබුණෙ නැහැ.’ පියදාස පිළිතුරු දුන්නේ් කේන්තියෙනි.එඩ්වඩ් චන්ද්‍රසිරි</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=av1004047</link>
    <topic>දේශපාලන පිටියේ වාර්තාවකට සැරසෙන වමත් කසකාරයා</topic>
    <author>සටහන -ඉඳුනිල් වීරරත්න</author>
    <content>අපි ඔය කතාව නවත්තමුද ආන්ටිසරාගී බව ඕනෑනම් ඒ විදියට රඟපානවාසිතුම් පුතාට දිවි දුන් උතුම් මිනිසුනි ඔබට පින්!උද්‍යාන පාරේ යුවතියන්ගේ පෙරළියඑදා සිනමා තතු අදට පෙන්වන සෙලෝලයිඩ් කටුගෙයපිස්සු හැදෙන සඳදේශපාලන පිටියේ වාර්තාවකට සැරසෙන වමත් කසකාරයාපිච්චර් පිස්සායුද මෙහෙවර නිම කළ මහ සයුරේ පාවෙන මාලිගාවමම බොක්සිං ගහනවාට අම්මා කැමැති නෑහද පුදසුනචිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්ඔබ අප අතැර ගිය සඳ සොඳුරු මතකය පාරවයි හදබුදු දහමේ සත්‍යය ඔප්පු කර පෙන්වීම මගේ එකම වෑයමයිකටු වෙදකමින් විස්මිත සුවය දෙන අසිරිමත් වෙදදුරාණෝගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝකාජල් නැවතත් මව් පදවියටඉන්ටර්නෙට් ජෝක්ස්මේ දිනවල වැඩිපුරම කතාබහට ලක්වන ජනපි‍්‍රයම වරිතය ඔහුයි. 1996 වසරේ විල්ස් ලෝක කුසලානය ශ්‍රී ලංකාවට දිනාදීමේදී පිත්තෙන්, පන්දුවෙන් පන්දු රැකීමෙන් සුවිශේෂී දායකත්වයක් දැක්වූ නිසාවෙන් ලොව වටිනාම ක්‍රීඩකයා ලෙස සම්මානයට පාත්‍ර විය.එසේම දැනට ටෙස්ට් තරග 110 කට ක්‍රීඩා කරමින් ලකුණු 6973 ක් රැස්කරගෙන ඇති සනත් ශතක 14 ක් සහ අර්ධ ශතක 31 ක් ලබා ගනිමින් අපේ රටේ වැඩිම ටෙස්ට් ලකුණු රැස්කරගත් පිතිකරුවා බවට පත්ව තිබේ.විශේෂයෙන් එක්දින තරග රටාවේ සුවිශේෂී පෙරැළියක් ඇතිකර, පන්දුවට වැරෙන් පහර දෙමින් වමත් කසකාරයා ලෙස ඉතිහාසයට එක් වුණු සනත් මේ වන විට එක්දින තරග 444 කට ක්‍රීඩා කරමින්, ලකුණු 13428 රැස්කර ගෙන වැඩිම එක්දින තරග සංඛ්‍යාවට සහභාගිවුණු ශ්‍රී ලාංකේය ක්‍රීඩකයා ද වෙයි.1969 ජුනි 30 දා මාතර දී උපන් සනත් මේ වන විට 40 විය ඉක්මවා ඇතත්, ක්‍රීඩා පිටියේදී යොවුන් ක්‍රීඩකයින්ට අභියෝගාත්මක ක්‍රියාශීලී ක්‍රීඩකයෙක් වෙයි.ක්‍රීඩා දිවියේ ලෝක වාර්තා රැසකට හිමිකම් කියමින් අපේ ශ්‍රී ලංකා මාතාවගේ නම ලොව පුරා වඩ වඩාත් ප්‍රචලිත කිරීමට දායකත්වය දුන් සනත් පිළිබඳව මේ සුවිශේෂී සටහන තැබෙන්නේ ඔහු තව දින 4 කින් එළඹෙන 2010 පාර්ලිමේන්තු මහ මැතිවරණයේදී මාතර දිස්ත්‍රික්කයෙන් තරග වදිමින් තවත් ලෝක වාර්තාවක් තැබීමට සූදානම් වන හෙයිනි.අප්‍රේ‍්‍රල් 09 වැනිදා පාර්ලිමේන්තුවට තේරී පත්වුවහොත් ඔහු මෙතෙක් ලෝකයේ සිටි ජාත්‍යන්තර ක්‍රිකට් ක්‍රීඩාවේ නියැලෙමින් පාර්ලිමේන්තු මන්ත්‍රීවරයකු වුණු පළමු පුද්ගලයා බවට ඉතිහාසයට එක්වීම එම ලෝක වාර්තාවයි. සනත් එක්දින ක්‍රීඩා පිටියේදී අතිශයින් ප්‍රවේගකාරී පිතිකරුවෙකි. එහෙත් ඔහු ටෙස්ට් තරගයකදී ඉතාමත්ම ඉවසිලිවන්තව ඉනිම ගොඩනගා ගනිමින් තරග වැදීමට සමත් දක්‍ෂයෙකි. ටෙස්ට් තරගවලදී ඔහුගේ හොඳම ටෙස්ට් ඉනිම ලකුණු 340 කි. එහිදී බ්‍රයන් ලාරා තබා තිබූ ලෝක වාර්තාව අභිබවා යන්නට ඔහුට තිබූ අවස්ථාව මඟ හැරී ගියේ අවාසනාවන්ත ලෙසිනි.එසේම ක්‍රිකට් කණ්ඩායමේ නායකත්වය දැරූ සමයේ ටෙස්ට් සහ එක්දින තරගාවලි ගණනාවක් ජයග්‍රහණය කරමින් නායකත්වයේ විශිෂ්ට දක්‍ෂතා පෙන්වූ ඔහු අතිශයින් කාර්ය බහුල මොහොතක රසඳුන සමඟ කතා බහක නියැලෙන්නට තරම් නිහතමානී වුණා.ඒ කෙටි පිළිසඳරයි මේ.පුරා විසි වරසක් පමණ වූ කාලයක් ක්‍රීඩා පිටියෙන් ලොව ජයගත් ඔබ දේශපාලන පිටියට නවකයෙක්. දේශපාලන පිටියේ ඔබේ ඉලක්කය.”ක්‍රිකට් පිටියෙන් මා ලොව දිනුවේ එදා මගේ අරමුණ කෙරෙහි මා දැක්වූ උපරිම කැපවීම හා උද්යෝගය මතයි.එමෙන්ම මගේ මීළඟ අරමුණෙහි සාර්ථකත්වය රඳා පවතින්නේත් අප තුළ පවත්නා අධිෂ්ඨානය, උනන්දුව හා කැපවීම මතය යන්න මගේ විශ්වාසයයි.ඒ අනුව අපි නිවැරැදි අවබෝධයකින් හා පැහැදිලි අරමුණකින් යමක් කළොත් එහි ප්‍රතිඵලය සාර්ථකත්වයයි. මගේ දේශපාලන පිටියේ අරමුණ ජනතා ආශීර්වාදය මත ජයටැඹ කරා සමීප විය හැකි බවයි.”ක්‍රීඩා පිටියේදී ඔබ යුතුකම් දන්නා හඳුනන, රට දැය සමයට අපේකමට ආදරය කරන ඉතා නිහතමානී ක්‍රීඩකයෙක්. දේශපාලන පිටියේදීත් ඒ අයුරින්ම ක්‍රියාත්මක වීමට ඉඩකඩ ලැබේවිද?”මම මගේම උත්සාහය හා අධිෂ්ඨානය තුළින් දීර්ඝ ගමනක් ආ ක්‍රීඩකයෙක්.එම ගමනේදී මට එරෙහිව නැගී සිට කොතෙකුත් බලවේග බුද්ධිය මෙහෙයවා මැඬ පවත්වාගෙන සියලු අභියෝගයන්ට මුහුණ දෙමින් මගේ ස්ථාවරය ගොඩ නංවාගෙනයි මා ඉදිරියට ආවේ.මා මේ සියල්ල කළේ මා තුළ උපතින්ම උරුම වූවා සේ හැඟෙන මා සතුවූ නායකත්වයේ හැඩරුව තුළින් යයි මට හිතෙනවා. දස්කම් හා ජයග්‍රහණ තුළින් දවසින් දවස ඉහළට යාමේදී වැඩි වැඩියෙන් නිහතමානී වීමේ ගුණය අප සතු විය යුත්තක් සේ සලකා ඒ අනුවයි මම ක්‍රියාත්මක වෙන්නේ. ඒ සමඟම යුතුකම් ඉටු කිරීම හා අව්‍යාජ බවත්, සදාචාරාත්මක භාවය හා අනුනට උදව් උපකාර කිරීමත්, ඉවසීම හා නිර්ලෝභී භාවයත්, සත්‍යවාදී බව අවංකකම කළ ගුණ සැලකීම හා නිහතමානී බවත් මා ඉහළින්ම ගරු කරන එමෙන්ම අනුගමනය කරන ගුණාංග අතර වෙනවා.මා සිතන අයුරින් අප පෙරකී ගුණාංග පෙරදැරි කොට ගෙන කටයුතු කරනවා නම් ක්‍රීඩා පිටිය මෙන්ම දේශපාලන පිටිය ද ජය ගැනීමට අපට පක්‍ෂ පාට භේදයක් නොමැතිව ජනතාවගේ පූර්ණ ආශීර්වාදය ලැබෙන බව මට හොඳින්ම විශ්වාසයි.”ක්‍රීඩාවේ නියැලෙන ගමන් දේශපාලනයට එන්නට අදහස් කළේ ඇයි?”අපේ රටේ අවුරුදු තිහක් තිස්සේ පැවැති කුරිරු යුද්ධය අවසන් කිරීම සඳහා නායකත්වය ලබා දුන් ජනාධිපතිතුමා කළ මෙහෙවරට එතුමාට ඉටුවිය යුතුකමක් හැටියට පසුගිය ජනාධිපති මැතිවරණයේදී සහයෝගය දැක්වූවා. ඉන්පසු එතුමා කළ විශේෂ ඉල්ලීමක් නිසා මෙවර මහමැතිවරණයට ඉදිරිපත් වීමට තීරණය කළා. ජනාධිපතිතුමාගේ නායකත්වයෙන් යුතුව ප්‍රබල රජයක් පිහිටුවීම සඳහා එතුමාගේ දෑත් ශක්තිමත් කිරීමට මා උපන් ගම වන මාතර දිස්ත්‍රික්කයෙන් තරග කිරීමට තීරණය කළා.”දේශපාලනය තුළින් ක්‍රීඩා ක්‍ෂෙත්‍රයට කිසියම් කාර්ය භාරයක් ඉටුකළ හැකිදැයි සිතනවාද?”ඇත්තෙන්ම ඔව්. අද ගම්බද ක්‍රීඩා ක්‍ෂෙත්‍රය ඉතා අඩු පහසුකම් වලින් යුක්ත බව මා ඉතා හොඳින් දන්නවා. ඒවා නංවාලීමට මා හට ඇති ජාත්‍යන්තර ක්‍රීඩා සම්බන්ධතා උපයෝගී කොටගෙන ඉදිරියේදී කටයුතු කරනවා.”දේශපාලනඥයකු හැටියට ඉදිරියේදී ඔබේ සේවය ක්‍රිකට් ක්‍රීඩාවට පමණක් සීමා වේද?නැහැ.ක්‍රිකට් ක්‍රීඩාව මෙන්ම අනෙකුත් වලටද මා ඇලුම්කරනවා. ඒ නිසා මලල ක්‍රීඩාව, අත්පන්දු දැල්පන්දු, එල්ලේ ඇතුළු සියලු ක්‍රීඩා දියුණු කිරීමටත් ක්‍රීඩා පිටි ඉදිකිරීමටත්, අභාවයට ගොස් ඇති ක්‍රීඩාපිටි ප්‍රතිසංස්කරණය කිරීමටත් මා ඉදිරියේදී කටයුතු කරනවා.”ඔබ ලෝක පූජිත ක්‍රිකට් ක්‍රීඩකයෙක්. ඔබගේ හැකියාවන්ගෙන් ලක්මාතාවට ලැබුණේ් ගෞරවයක්. ජනපි‍්‍රය ක්‍රීඩකයකු විදියට දේශපාලනය තුළින් ජාත්‍යන්තරයට කළ හැකි බලපෑම කුමක්ද?”මම හිතනවා ක්‍රීඩා ක්‍ෂෙත්‍රයේ ජාත්‍යන්තර සම්බන්ධතා තුළින් ක්‍රීඩාව නංවාලීමටත්, කර්මාන්ත ශාලා ආරම්භ කිරීමටත්, මංමාවත් දියුණු කිරීමටත් ජාත්‍යන්තරයේ සහයෝගය ලබාගැනීමට හැකිවේවි කියලා.”මීළඟ 2011 ලෝක කුසලානය දිනා ගැනීම සඳහා ඔබගේ ඉලක්කය කුමක්ද?”ලෝක කුසලානය ශ්‍රී ලංකාවට ගෙන ඒම සඳහා මා උපරිමයෙන් කැප වෙනවා.”I.P.L තරගාවලියේ සුපුරුදු දස්කම් දකින්නේ නෑ? එයට හේතුව කවරේද?”මා ඉතා කැපවීමෙන් සෙල්ලම් කළා. ක්‍රීඩාවේදී ජය හා පරාජය දෙකම මා හොඳින් අවබෝධ කරගත් කෙනෙක් ඉදිරියේදී පැවැත්වෙන තරගවලදී හොඳ තරගයක් ලබාදීමට බලාපොරොත්තු වෙනවා. තවද කොටිහිතවාදීන්ගේ බලපෑම් නැතුවාද නොවේ.”සටහන -ඉඳුනිල් වීරරත්නසම්බන්ධීකරණය ආනන්ද සුදසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=av1004049</link>
    <topic>යුද මෙහෙවර නිම කළ මහ සයුරේ පාවෙන මාලිගාව</topic>
    <author>සටහන – ඉඳුනිල් වීරරත්න</author>
    <content>අපි ඔය කතාව නවත්තමුද ආන්ටිසරාගී බව ඕනෑනම් ඒ විදියට රඟපානවාසිතුම් පුතාට දිවි දුන් උතුම් මිනිසුනි ඔබට පින්!උද්‍යාන පාරේ යුවතියන්ගේ පෙරළියඑදා සිනමා තතු අදට පෙන්වන සෙලෝලයිඩ් කටුගෙයපිස්සු හැදෙන සඳදේශපාලන පිටියේ වාර්තාවකට සැරසෙන වමත් කසකාරයාපිච්චර් පිස්සායුද මෙහෙවර නිම කළ මහ සයුරේ පාවෙන මාලිගාවමම බොක්සිං ගහනවාට අම්මා කැමැති නෑහද පුදසුනචිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්ඔබ අප අතැර ගිය සඳ සොඳුරු මතකය පාරවයි හදබුදු දහමේ සත්‍යය ඔප්පු කර පෙන්වීම මගේ එකම වෑයමයිකටු වෙදකමින් විස්මිත සුවය දෙන අසිරිමත් වෙදදුරාණෝගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝකාජල් නැවතත් මව් පදවියටඉන්ටර්නෙට් ජෝක්ස්තරු පහේ හෝටලයක සුපිරි ශාලාවක් පරදවන තරමේ සුන්දරත්වයකින් යුතු මහ මුහුද මැද පාවෙන මාලිගාවක සිට ඔබේ මංගල උත්සවය පවත්වන්නට ඇත්නම්.එසේත් නැතිනම් හාත්පස දිස්වන නිල් මහ සයුර මැද පාවෙන නගරයක හිඳ පවුලේ අය සමඟ කාබී විනෝද විය හැකි උත්සවයක්, සාදයක් නැතිනම් වෘත්තීය මට්ටමේ පිරිසක් සමඟ සම්මන්ත්‍රණයකට සහභාගි විය හැකිනම්.කිසිදා සැබෑ නොවේ යැයි සිතිය හැකි මෙවැනි සිහින ඔබේ සිතේ කොතෙකුත් නම් මැවී ඇතිද?එහෙත්, එවැනි සිතිවිල්ලක් තවදුරටත් හුදෙක් සිහිනයක් බවට නොව යථාර්ථයක් බවට පත් කරගත හැකි යැයි පැවසුවහොත් ඔබ මවිතයට පත්වේවි.පුදුම නොවන්න. ඔබේ සිහින සැබෑ කරන පාවෙන නගරයක්, පාවෙන සුපිරි හෝටලයක් බඳු නැවක් දැන් ශ්‍රී ලංකාවේ පළමු වරට සූදානමින්.කොළඹ වරායේ මගී ජැටියේ නැංගුරම්ලා ඔබ එනතුරු මෙලෙස බලා සිටින්නේ සුපිරි සුඛෝපභෝගී ජෙට් ලයිනර් නෞකාවයි.ජෙට් ලයිනර් නෞකාවේ මේ දෙවැනි ඉපැදීමෙන් පසු ඊට ගොඩවැදී එහි අසිරිය විඳින්නට තරම් අපි වාසනාවන්ත වීමු. මටත් ඡායාරූප ශිල්පී සුදම් ගුණසිංහටත් මෙම නැවට ගොඩවීමට ලැබුණේ එහි ප්‍රධාන ඉංජිනේරු කමාන්ඩර් කපිල ද සිල්වා මහතාගේ ආරාධනයෙන්.අභිමානවත්ව නැඟී සිටින ජෙට්ලයිනර් නෞකාවේ බඳේ පින්තාරු කර ඇත්තේ ’Visit Sri Lanka 2011’ ලෙසින්. ජනාධිපතිතුමාගේ සංකල්පයකට අනුව 2011 වසර අපේ රටට වැඩිපුර සංචාරකයින් ගෙන්වා ගැනීම සඳහා සංචාරක මණ්ඩලය කටයුතු කරන අතර, නැවේ පින්තාරු කිරීම එහි ප්‍රචාරක අවස්ථාවක්.නැව පිළිබඳව දැනගන්නට බොහෝ කරුණු ඇතත් අප පළමුව නැවේ අසිරිය බලන්නට තීරණය කළේ කුතුහලයත් ආසාවත් නිසාවෙන්.ජෙට් ලයිනර් නැව ප්‍රධාන ලෙස තට්ටු 4කින් සමන්විතයි. නැවට ඇතුළු වන්නේ පිටුපස කොටසේ සිට ජැටියට සම්බන්ධ කළ යකඩ පඩි පෙළකින්. නැවට ගොඩවුණු පසු මුලින්ම අපේ නෙත ගැටෙන්නේ විශාල ශාලාවක්. එය මේ නැවේ වාහන නැවැත්වීම සඳහා ඇති තට්ටු දෙකින් එකක්. එහි සිට ඇති පඩිපෙළක් නැඟ ඉහළ තට්ටුවට යා හැකියි. නැවේ මඟීන් ගෙනයන තට්ටුව නැතිනම් දෙවැනි තට්ටුව මෙයයි. සම්පූර්ණයෙන්ම වායුසමනය කර ඇති මෙහි මඟීන් 350කට පමණ ආසන පහසුකම් තිබෙනවා.මෙහි ආසන ඇත්තේ මේසයකට පුටු 4ක් වනසේ සැකසූ පේළි වශයෙන්. මේ සෑම පුටුවක්ම සුදු පැහැ රෙදි කවරයකින් වැසී ඇති අතර, ඒ සැම පුටු කවරයක්ම නේවි කොලරයේ හැඩයට තද නිල්පැහැ කොලරයකින් අලංකාර කර ඇත්තේ නාවික හමුදාවේ අනන්‍යතාව රැකීමට.Cairncastle, River bar, Ailsa lounge, Arran lounge  ලෙසින් නැවේ මෙම තට්ටුව කොටස්වලට බෙදා හඳුන්වනවා. මේවා නෝර්වීජියානු නම් .Cairncastle  (ඒරන්කාසල්) කොටස නැවේ පිටුපසම පිහිටා තිබෙන කොටස වෙයි. මෙහි පනහක පමණ පිරිසකට ආසන පහසුකම් ඇත. නැව ඉදිරියට ගමන් කරන විට මෙහි කවුළු තුළින් ඉතාමත් අලංකාර දර්ශනයක් දැකගත හැකියි.නැවේ දකුණු පස ඇති රිව බාර් (River bar)  කොටසෙහි 100 පමණ පිරිසකට අසුන්ගත හැකියි. මෙය පසුකර ඉදිරියට යන විට පිවිසෙන්නේ එල්සා ලෝන්ජ්(Alisa lounge) කොටසට. මෙහි 120ක පමණ පිරිසකට අසුන්ගත හැකි අතර මෙහි නැවේ මැදට වන්නට ආහාර පිළිගන්වන බුෆේ කොටස පිහිටා තිබෙනවා. ඉන් ඉදිරියෙන් ඇත්තේ බීම පිළිගන්වන කොටස (Bar) සහ සාදයකදී නටා ගයා විනෝදවීමට සකසා ඇති පෙදෙසයි.මෙම කොටස අර්ධ කවාකාර ආකාරයට පිහිටා ඇත්තේ නැවේ ඉදිරිපස නිසාවෙන්. මෙම තට්ටුව ආරම්භ වන තැන මුල සිට නැවේ පිටුපස වම්පසින් ඇත්තේ ලොබි පෙදෙස  (Lobby Area) කොටසයි. මෙහි ආසන 250ක්. මෙම කොටසින් ඉදිරියට පැමිණ බුෆේ කොටසට පිවිසිය හැකි අතර ඉන් ඉදිරියට විත් ඩාන්සින් කොටසට පැමිණිය හැකියි.සාදයක් වර්ණවත් කරන Dancing Area .සුවපහසු ආසනනැවේ මඟීන් සඳහා වෙන්කර ඇති මෙම දෙවැනි තට්ටුව නවීන බුමුතුරුණු එළා අලංකාර කර ඇති අතර මෙහි ඇති කවුළු සියල්ලම නාවික හමුදාවේ අනන්‍යතාව සුරැකෙන ලෙස නිල් පැහැති තිර රෙදි යොදා තිබීමෙන් මැවෙන්නේ අපූර්ව චමත්කාරයක්.අත ඔසවා ස්පර්ශ කළ හැකි මට්ටමේ ඇති සිවිලිමේ සවිකර ඇති විදුලි බුබුළුවල ලා එළිය මෙය තුළ මවන්නේ සුරංගනා ලොවක බඳු අසිරියක්.හමුදාවල හෝ වෙනත් ඕනෑම සාමාන්‍ය අයකුගේ විවාහ උත්සවයක්, ආයතනවල සාද, සුහද හමු, ප්‍රිය සම්භාෂණ, වැනි ඕනෑම අවස්ථාවක් සඳහා මෙම දෙවැනි තට්ටුවේ ඇති විවිධ කොටස්වල පැවැත්විය හැකියි. අප මීළඟට යා යුත්තේ නැවේ පළමු තට්ටුවට.ඒ සඳහා ඇත්තේ තරප්පු පෙළක්, විදුලි සෝපාන දෙකත් ඇතත් ඒවා දැනට අලුත්වැඩියා කරමින් පවතී. නැවේ ඇති නෙත් සිත් පැහැරගන්නා සුන්දරම තට්ටුව එයයි. වායුසමනය කර අලංකාර නිල්පැහැ බුමුතුරුණු එළා, නිල් පැහැ පුටුකවර, නිල්පැහැ තිර රෙදි යොදා සකස් කර ඇති මෙය හැඳින්වෙන්නේ ක්ලබ් ක්ලාස්(Club Class) නමින්.මෙහි ආසන ඇත්තේ 60ක පමණ පිරිසකට. අප නැරඹූ මෙම පළමුවැනි සහ දෙවැනි තට්ටුව සම්පූර්ණයෙන්ම වායුසමනය කර ඇති අතර මෙම තට්ටු දෙකෙහි දුම්බීම සපුරා තහනම්. එමනිසා කිසිම තැනක ගිනි දැල්වීම සිදුකිරීමට අවසර නැහැ.ක්ලබ් ක්ලාස් කොටසේ ඇති දොරෙන් පිවිසිය හැක්කේ නැවේ පසුපස ඇති විවෘත තට්ටුවට. (Open Deck). එහෙත් නැවේ සමහර ස්ථානවල දුම්පානය කිරීමට හෝ බාබකිව් එකක් වැනි දෙයක් කිරීමට අවසර තිබෙනවා.තරු පිරි අහසින් සෙවණ වුණු මහ සයුර මැද නැවේ පවත්වන සාදයකදී බාබකිව් (BBQ) එකක් සඳහා මේ තට්ටුව අපූර්ව තැනක්. මෙහි සංගීත කණ්ඩායමක් සඳහා ඉඩකඩක් ද තිබෙනවා. මෙහි සියයක දෙසියයක පමණ පිරිසකට වුව නැටුම් ගැයුම් වැයුම් වැනි දෙයක් සඳහා හොඳටම ප්‍රමාණවත්.ආරක්ෂක කබාය පළඳින්නේ මෙහෙමයි.පාවෙන මාලිගාවක් බඳු ජෙට්ලයිනර් නෞකාව පිළිබඳව මෙලෙස ඔබට ලියන්නට හේතු වූයේ සුවිශේෂී කරුණු කිහිපයක්ම නිසාවෙන්. අපි මේ කියන්නට යන්නේ එම කතාවයි.ජෙට් ලයිනර් නම කියූ සැණින් අපේ මතකයට එන්නේ දශක තුනකට අධික කාලයක් පුරා අපේ රටේ භීෂණය වපුරවමින් පැවැති එල්ටීටීඊ යුද්ධයයි. දහස් ගණන් ජීවිත බිලිගත් කුරිරු එල්ටීටීඊ ත්‍රස්තවාදීන්ට අවසානය ළඟාකර දුන් සිවුවැනි ඊළාම් යුද්ධය නැතිනම් මානුෂීය මෙහෙයුම සමයේදී ජෙට් ලයිනර් නෞකාව සිදුකළ අනූපමේය සේවයයි.2006 ජූලි මාසයේ සිට මානුෂීය මෙහෙයුම අවසාන වන තෙක් ත්‍රිවිධ හමුදාවේ සහ පොලීසියේ ලක්ෂ පහකට ආසන්න පිරිසක් ත්‍රිකුණාමලයේ සිට කන්කසන්තුරය අතර රැගෙන යමින් රට වෙනුවෙන් කළ එම සේවය අති විශිෂ්ටය.මෙහිදී එක් වරකට නිලධාරීන් ඇතුළු රණවිරුවන් තුන්දහසක පමණ පිරිසක් රැගෙන ගිය බැවින් ජෙට්ලයිනර් නැව ත්‍රස්තවාදීන්ගේ ප්‍රධානතම ඉලක්කයක් බවට පත්විණි.මේ නිසාම බොහෝ අවස්ථාවලදී කොටි මෝටාර් සහ කාලතුවක්කු ප්‍රහාර නැවට එල්ල කළේ වර්ෂාවක් ලෙසින්. එහෙත් ත්‍රස්තවාදීන්ට ඉලක්ක නොවෙමින් විනාඩි 30 ක් වැනි සුළු කාලයකදි තුන් දහසක පමණ පිරිසක් ගොඩ බස්වා එවැනිම ප්‍රමාණයක් ගොඩ නංවාගෙන (බඩු බාහිරාදිය සමඟ) පිටත් වන්නට තරම් නැවේ කාර්ය මණ්ඩලය දක්ෂ වුණා.සාමාන්‍යයෙන් මඟීන් (හමුදා සෙබළුන්) මෙතරම් විශාල සංඛ්‍යාවක් නැංගවීමට සහ බැස්සවීමට අවම වශයෙන් වරුවක පමණ කාලයක් ගතවෙන අතර, විනාඩි 30 කින් එය සිදුකිරීම ලෝකයේ වේගවත්ම අවස්ථාව ලෙස ඉතිහාසයට එක්වී අවසන්. ලොවම විස්මයට පත්කරවමින් නිමාවුණු සිව්වැනි ඊළාම් යුද්ධයේදී ලෝක වාර්තාවක් තැබූ ජෙට්ලයිනර් නෞකාව ශ්‍රී ලාංකේය ජනතාවට මහ සයුරේ විනෝදාස්වාදය ලබාදීමේ පළමු අත්දැකීම බවට පත්වෙමින් ඉතිහාසයට එක්වී ඇත.මේ පිළිබඳව විස්තර දැනගන්න හොඳම පුද්ගලයා දැන් අප ඉදිරියේ. ඔහු නැවේ සම්බන්ධීකරණ ව්‍යාපෘති කළමනාකාරවරයා මෙන් ම නෞකාවේ අණදෙන නිලධාරි වශයෙන් කටයුතු කරන කපිතාන් නිලන්ත හීනටිගල මහතා. නැවේ දිග මීටර් 95ක්. පළල මීටර් 174ක්. මෙය තනිකරම ඇළුමිනියම්වලින් හදලා තියෙන්නේ. උපරිම ලෙස සැහැල්ලු කිරීම අවශ්‍ය නිසා.නැවේ බර ටොන් 4563ක්. නැව නිෂ්පාදනය කරලා තියෙන්නේ 1996 වසරේ නෝර්වේ රටේ Mjellem karlsen  සමාගම විසින්. ලෝක ප්‍රසිද්ධ  PNO නැව් සමාගම මුලින්ම මෙය පරිහරණය කර තිබෙනවා. 2002 වසරේදී ඉන්දුනීසියාවේ Pelarayan Nasional Indonesia (Pelni) යන සමාගම මෙය මිලයට ගෙන ඇත්තේ ඉන්දුනීසියාවේ සංචාරකයින් ප්‍රවාහනය සඳහා.ඉන්දුනීසියාව ලෝකයේ වැඩිම දූපත් ප්‍රමාණයක් ඇති රාජ්‍යයි. එහි දූපත් 17,000ක් තිබෙන අතරඑහි වැසියෝ විනෝදය සඳහා ඈත දූපත් වෙත යනවා. තමන්ගේ වාහනයෙන් නැව ඇතුළටම පැමිණ යළිත් ගමනාන්තයේදී වාහනයේ නැඟී නැවෙන් එළියට යා හැකියි.එවැනි වාහන ගාල් කිරීම සඳහා නැවේ තට්ටු 2ක්ම තිබෙනවා. මෙය ශ්‍රී ලංකා නාවික හමුදාවට 2006 වසරේ එක්වන විට මෙම තට්ටු දෙකේ මෝටර් රථ 162 ක් ගාල් කිරීමේ පහසුකම තිබුණු අතර, මගීන් 600 කට පමණ ඉතාමත් සුවපහසු ලෙස වාඩි වී ගමන් කළ හැකි ලෙස දෙවැනි තට්ටුවේ ආසන සකස් කර තිබුණි.නැවේ ඇතුළුවීමේ සහ පිටවීමේ දොරටු ඇත්තේ පිටුපස සහ ඉදිරිපස. ඒ නිසා නැවට වාහන ඇතුළු කරන්නේ Raw in Raw out  ක්‍රමයට. පිටුපසින් වාහන ඇතුළට ආවොත් යළි ගොඩ බසින්නේ ඉදිරිපසින්. මෙය වෙලාව වැඩිපුර ගතවෙන ක්‍රියාවක්. පසුකාලීනව පැත්තෙන් දොරටු සහිත අලුත් නැව් තැනුණා. මේ නිසා මෙයට සංචාරකයින්ගේ පැමිණීම ඉතාමත් අඩු වුණා.අඩු මගීන් සංඛ්‍යාවක් රැගෙන නැව පැදවීම අධික පාඩු ලබන්නට හේතුවක්. ඒ ඉන්ධන සඳහා අධික වියදමක් දැරීමට සිදුවීම. මේ නිසා මේ නැව භාවිතයෙන් ඉවත් කරලා තිබුණා. එල්ටීටීඊ යුද්ධයේදී ඒ9 මාර්ගය වැසීයාමත් සමඟ හමුදාවේ, පොලීසියේ සාමාජිකයින් සහ සාමාන්‍ය ජනතාව උතුරට ප්‍රවාහනය කිරීමට මෙවැනි නැවක අවශ්‍යතාව තදින්ම තිබුණා.පාලක මැදිරියවිදුලි පහන් මැද සුන්දරත්වයඒ අනුව විශාල ප්‍රමාණයක් එකවර ගෙන යාමට මෙවැනි විශාල නැවක් අත්‍යවශ්‍ය වුණා. ජෙනරාල් ජානක පෙරේරා මහතා ඉන්දුනීසියාවේ මහ කොමසාරිස්තුමා ලෙස කටයුතු කළ අවදියේ, නාවික හමුදාවේ ඉල්ලීම මත ලංකාවේ රජය වෙනුවෙන් මැදහත් වුණා.ඔහුගේ මැදිහත්වීම මත නාවික හමුදාව මේ නැව කුලී පදනම මත ලබාගත්තා. මෙහි දවසක කුලිය රුපියල් ලක්ෂයක්. මාසයකට ලක්ෂ 30ක්. මෙය ඉතාමත් සාධාරණ මිලක්. මෙලෙස අපේ නාවික හමුදාවේ පරිහරණයට ලැබුණු ජෙට්ලයිනර් නැව 2006 ජූලි මාසයේ සිට, සිය සේවාව ඇරැඹූ අතර මානුෂීය මෙහෙයුම අවසන් වන තුරුම ඉටුකළේ අති විශිෂ්ට සේවාවක්.යුද්ධය අවසන් වී ඒ9 මාර්ගයේ ගමනාගමනය යථා තත්ත්වයට පත්වුණු වහාම නැවේ ගමන නවතා දැමුණි. ඊට හේතුව මෙය ධාවනය කිරීම සඳහා අතිවිශාල වියදමක් දැරිය යුතු වීමයි.”ඒ තරම් අධික විදමක් යන්නේ මොනවටද? ඒ පිළිබඳව පැහැදිලි කළේ ප්‍රධාන එන්ජින් කාර්මික ශිල්පී ඩබ්ලිව්.එම්.පී.වීරසිංහ.”නැවේ මේ කොටස හඳුන්වන්නේ එන්ජින් රූම් (Engine Room)නමින්. සාමාන්‍යයෙන් නැවක් ගමන් කරන්නේ පොප්ලර් මඟින්. ඒත් ජෙට්ලයිනර් නැව ගමන් කරන්නේ ‘බකට් වෝට ජෙට් සිස්ටම්’(Water Jet) ක්‍රමයට. මෙහි ජර්මනියේ නිෂ්පාදනය කළ ප්‍රධාන එන්ජින් 4ක් තිබෙනවා. මේ එක එන්ජිමක් සිලින්ඩර් 20කින් යුක්තයි. දැනට ශ්‍රී ලංකා නාවික හමුදාව සතුව ඇති බලවත්ම එන්ජින් මේවා.එන්ජිම ක්‍රියාත්මක වන විට විශාල පොම්ප මඟින් ජලය උරාගෙන එම ජලය සිසිල් කර අධි පීඩනයක් එන ආකාරයට ජෙට් එකකින් විදිනවා. එම වේගයට තමයි නැව ඉදිරියට යන්නේ. ඒ අනුව  පැයකට නාවික සැතපුම් 25 – 30 වේගයකින් ජෙට්ලයිනර් නැවට ගමන් කළ හැකියි. එය ගොඩබිමේදී නම් පැයට කිලෝමීටර් 45 – 55 අතර වේගයක්.මෙලෙස නැව උපරිම වේගයෙන් පැයක් ගමන් කරන්න ඩීසල් ටොන් 4කට ආසන්න ප්‍රමාණයක් (ලීටර් 4,000ක්) දැවෙනවා. මෙය අතිවිශාල ප්‍රමාණයක්. නැවේ ඉන්ධන ටැංකියේ ඩීසල් ලීටර් එක් ලක්ෂ අනූපන් දහසක් එක්වරකට ගබඩා කරන්න පුළුවන්. එන්ජින් රූම් එකේ කටයුතු පාලනය කෙරෙන්නෙ ප්‍රධාන පාලක මැදිරියේ සිටයි. (Control Room) මේ සියල්ල පරිගණක ගතකර ඇති නිසා ඇඟිලි තුඩු අගින් (පරිගණක ක්‍රීඩාවක නියැලෙන ලෙසින්) මුළු නැවම පහසුවෙන් පාලනය කළ හැකියි. එසේම නැවට ආලෝකය, නැවේ වායුසමනය ඇතුළු අවශ්‍යතා සඳහා විදුලි බලය ලබාදීමට කිලෝ වොට් 420ක ජෙනරේටර් 3ක් තිබෙන අතර මේවා විශාල නගරයක් ආලෝකවත් කිරීමට වුවද ප්‍රමාණවත්.”මේ තරම් විශාල පිරිසක් මහ මුහුද මැද ගමන් කරද්දී හදිසි අනතුරක් වුණොත්. ඒ පැනයට පිළිතුරු ලබාදුන්නේ ප්‍රධාන ඉංජිනේරු නිලධාරී කමාන්ඩර් කපිල සිල්වා මහතා.”මඟීන් නැවට ගොඩකරගත් වහාම අප ආරක්ෂාව පිළිබඳව විස්තරයක් ලබා දෙනවා. මේ නැවේ පිටුපස ඇති විවෘත ඩෙක් එක හැරුණු විට පාලක මැදිරිය ඇතුළු මඟීන් ගමන් කරන තට්ටුවල දුම්බීම සම්පූර්ණයෙන්ම තහනම්.හදිසියේ හෝ කිසියම් ගින්නක් හේ දුමක් ඇති වුණොත් ඒ බව දැන්වීම සඳහා හදිසි අනතුරු එලාම් එක වදිනවා. එසේම නැවේ ගින්න ඇතිවුණු කොටස නිවැරැදිව හඳුනාගන්න අවශ්‍ය උපකරණ නැවේ තට්ටුවල සිවිලිමේ සෑම තැනකම සවිකර තිබෙනවා. ඒ වගේම සිවිලිමේ සෑම තැනකම සවිතර ඇති’’Hi fog’ යන උපකරණය ක්‍රියාත්මක වෙලා ගින්න ඇති ස්ථානයේ මීදුමක් වගේ ජල බිංදු විසිරවා හරිනවා. මේ සඳහා ගන්නේ පිරිසුදු ජලය.එසේම  Fire Hydrant57ක් නැව පුරාම සවිකරලා. ගින්න විශාලව පැතිරෙනවා නම් මේ මඟින් මුහුදු වතුර රැගෙන වේගයෙන් විදලා ගින්න නිවා දමන්න පුළුවන්.Club Classහදිසියේ හෝ නැවේ මඟීන් ඉවත් කිරීමට සිදුවුවහොත් ඒ සඳහා ක්ෂණිකව ක්‍රියාත්මක කළ හැකි ක්‍රමවේදයක් තිබෙනවා. නැවේ මඟීන් සිටින තට්ටුව කොටස් 4කට වෙන් කරනවා. එසේ වෙන්කළ එක් එක් කොටසට නිල්, කොළ, කහ සහ රතු ලෙස වර්ණයන් ලබා දී තිබෙන අතර අදාළ කොටසට හිමි වර්ණය මේසයේ සටහන් කර තිබෙනවා. නැවේ තැන් තැන්වල හදිසි දොරටු පිහිටුවා තිබෙන අතර, ඒ සෑම තැනකම පෙර කී වර්ණ පෙන්වා දී තිබෙනවා.හදිසි අවස්ථාවකදී මඟීන් තමන් සිටින කොටසට හිමි වර්ණය අනුව හදිසි දොරටුව අසලට යා යුතුයි. එතැන සිටින නිලධාරීන්ගේ උදව්වෙන් ජීවිතාරක්ෂක ඇඳුම (Life Jacket) ඇඳගත යුතුයි. මෙම ජීවිතාරක්ෂක ඇඳුම කිසිම අවස්ථාවක ජලයේ ගිලෙන්නේ නැහැ. එහි නළාවක් සහ රාත්‍රී අඳුර නැඟ ඒමත් සමඟ දැල්වෙන විදුලි බුබුළක් ඇතුළත්.ඉන්පසුව හදිසි දොරටුවේ සිට මුහුදට විවෘත වුණු සුළං පිරවූ රබර් සෝපානයක් දිගේ පහළට ලිස්සා යා යුතුයි. එසේ පහළට එන මඟීන්ට ගොඩවීම සඳහා Life Raft නම් ඩිංගි විශේෂයක් තිබෙනවා. මේ එක් ඩිංගියක 50කට පමණ ඉඩකඩ තිබෙනවා. ඔවුනට පැය 72කට සෑහෙන ආහාර පාන, ජලය සහ හදිසියකදී ප්‍රතිකාර කිරීමට අවශ්‍ය ඖෂධ ගබඩා කර තිබෙනවා.මීළඟට අප දැනුම්වත් වන්නේ මෙහි වැදගත්ම කොටස ගැන. ඒ මේ සුවිසල් පාවෙන මාලිගාවේ උත්සවයක් පවත්වන්නට වැය වන මිල ගණන් පිළිබඳව.”මේ නැවේ උත්සවයක් පවත්වන්න අප අයකරන්නේ සුපිරි තරු පහේ හෝටලයක මිල ගණන්වලට වඩා අඩුවෙන්. මේ සඳහා අප විවිධ පැකේජයන් හඳුන්වා දී තිබෙනවා. මේ මිල ගණන් මුහුදේ යාත්‍රා කරන සහ යාත්‍රා නොකරන ලෙස ප්‍රධාන ලෙසින්ම වෙන්වෙනවා. සාමාන්‍යයෙන් නැවේ උත්සවයකට ලබාදෙන්නේ පැය 5ක කාලයක්. ඊට වැඩිවන පැයගණන අනුව අමතර මුදලක් අය කරනවා. මංගල උත්සවයක් හෝ සාදයක් සඳහා අප මේ මුදල් අයකරන්නේ නෞකාවේ කුලිය ලෙස පමණයි. ආහාර සඳහා වෙනම මුදල් අයකරන අතර, එය තමන්ට කැමැති තැනකින් ඇනවුම් කළ හැකියි.මේ කටයුතු අපට පවත්වාගෙන යාමට සංචාරක අමාත්‍යාංශයේ සහයෝගය ලැබෙනවා. තමන්ගේ උත්සවයකට නැව වෙන් කරවා ගැනීමට නම් මූලික සාකච්ඡාවලින් පසුව බදාදා සහ සෙනසුරාදා දිනයක නැවට පැමිණ නරඹා අදාළ වෙන්කිරීමේ කටයුතු කළ හැකියි. මංගල උත්සවයකදී මනාලිය හැඩගැන්වීම ඇතුළු කටයුතු සඳහා වෙනමම කාමරයක් (Changing Room) තිබෙන අතර මෙහි එන පිරිස කිසිදු අපහසුතාවයකට පත් නොවන ලෙස නවීන වැසිකිළි පද්ධතියක් ද තිබෙනවා”. සිල්වා මහතා ඉතා දිගු විස්තරය අවසන් කළා.ජෙට් ලයිනර් නෞකාව ක්‍රියාන්විතයේ සිටි කාලයේ 150කට අධික කාර්ය මණ්ඩලයකින් සමන්විතව සිට ඇති අතර, මේ වන විට නිලධාරීන් 8 දෙනකු සහ නැවියන් 40ක් ලෙස එය සීමා කරලා.මහ මුහුද මැදට ගොස් ලබාගත හැකි ආස්වාදය විඳීන්න, සිත් සේ සතුටු වන්න මෙතෙක් අපේ රටේ නොතිබුණු අවස්ථාව දැන් උදාවෙලා.එහි වටිනාකම වඩ වඩාත් දැනෙන්නේ අපේ රටේ තීරණාත්මක යුද්ධය අවසන් කර සාමය උදාකරන්නට මෙහෙවර කළ ජෙට්ලයිනර් නෞකාවම අප රැගෙන ඈත දියඹට යන්නට සූදානමින් සිටීමයි.විශේෂ ස්තුතිය -කමාන්ඩර් කපිල ද සිල්වා මහතාට සහ අනිල් රන්ජන් සකලසූරිය මහතාටසටහන – ඉඳුනිල් වීරරත්නඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=av10040410</link>
    <topic>මම බොක්සිං ගහනවාට අම්මා කැමැති නෑ</topic>
    <author>ඉඳුනිල් වීරරත්න</author>
    <content>අපි ඔය කතාව නවත්තමුද ආන්ටිසරාගී බව ඕනෑනම් ඒ විදියට රඟපානවාසිතුම් පුතාට දිවි දුන් උතුම් මිනිසුනි ඔබට පින්!උද්‍යාන පාරේ යුවතියන්ගේ පෙරළියඑදා සිනමා තතු අදට පෙන්වන සෙලෝලයිඩ් කටුගෙයපිස්සු හැදෙන සඳදේශපාලන පිටියේ වාර්තාවකට සැරසෙන වමත් කසකාරයාපිච්චර් පිස්සායුද මෙහෙවර නිම කළ මහ සයුරේ පාවෙන මාලිගාවමම බොක්සිං ගහනවාට අම්මා කැමැති නෑහද පුදසුනචිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්ඔබ අප අතැර ගිය සඳ සොඳුරු මතකය පාරවයි හදබුදු දහමේ සත්‍යය ඔප්පු කර පෙන්වීම මගේ එකම වෑයමයිකටු වෙදකමින් විස්මිත සුවය දෙන අසිරිමත් වෙදදුරාණෝගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝකාජල් නැවතත් මව් පදවියටඉන්ටර්නෙට් ජෝක්ස්පොදු රාජ්‍ය මණ්ඩල රිදී පදක්කම ගෙනාමංජු වන්නිආරච්චි“මං පොඩි කාලෙ ගොඩක් දඟයි. ගහගන්න පොරකන්න ආසයි. ඒ නිසාම 3 වසරේ ඉන්නැද්දි පාසලේ තිබුණු විකට ඇඳුම් තරගයකට බොක්සිං ක්‍රීඩකයෙක් වගේ ඇඳලා දෙවැනියා වුණා.ඒත් කිසිම දාක මේ වගේ ජනපි‍්‍රය බොක්සිං ක්‍රීඩකයෙක් වෙන්න නං හිතකවත් තිබුණෙ නෑ.”ඉන්දියාවේ නවදිල්ලි නුවර පැවැති පොදු රාජ්‍ය මණ්ඩලීය බොක්සිං ශූරතා තරගාවලියේ ශ්‍රී ලංකාව නියෝජනය කරමින් බැන්ටම් බර පන්තියේ (කිලෝග්‍රෑම් 56) රිදී පදක්කම අපට දිනා දුන්, අපේ මීළඟ ඔලිම්පික් බලාපොරොත්තුව මංජු වන්නිආරච්චි රසඳුන සමඟ කතාබහ ඇරැඹුවේ අතීත සොඳුරු මතකයට යමින්.“මගේ තාත්තා ඩී. ටී. වන්නිආරච්චි. ඒකට හේතුව මගේ පියා මෝටර් සයිකල් රේස් වලට කාර් රේස් වලට කැමැති ක්‍රීඩාශීලී කෙනෙක්. ඔහු මාරක ළිඳේ පවා මෝටර් සයිකල් රේස් පැදල තියෙනවා. මාව හම්බවෙන්න ඉන්න විට තාත්තා කියල තියෙනවා කවදාහරි මගේ පුතා කාර් රේස් පැදල, බයිසිකල් රේස් පැදල පත්තරේ නම දාන විදිහට පුරුදු කරන්න ඕන කියලා.”මම බොක්සිං ක්‍රීඩාව පටන් ගත්තෙ මගෙ පාසල වූ මහනුවර විද්‍යාර්ථ විද්‍යාලයෙන් 1990 වසරෙදි. මගේ පුහුණුකරු වුණේ ලාල් අනුරුද්ධ අමුණුගම අයියා.එලෙස ඇරැඹි ගමන්මගේ 1991 වසරේදstubb, shield inter school Boxing meet’ තරගාවලියේදී රන් පදක්කම් ලබා මංජු ජයග්‍රහණය කළේ ශ්‍රී ලංකා වාර්තා ලාභියා වෙමින්. එතැන් සිට 1998 දක්වාම මේ වාර්තාව නොබිඳී රැකගන්නට ඔහු සමත් වුණේ ඔහුට කිසිදු අභියෝගයක් නොතිබුණ නිසාවෙන්. ඒ අනුව 1998 වසරේ කනිෂ්ඨ බොක්සිං ශූරයා බවට පත්වන්නට තරම් මංජු වාසනාවන්ත වුණා.“පාසල් කාලයේ ඒ විදිහට දස්කම් දැක්වුවත් මම බොක්සිං ගහනවට අම්මා පොඩ්ඩක් වත් කැමැති වුණේ නෑ. මේ හින්දා මට ඕන වුණේ උසස් පෙළින් පස්සෙ බොක්සිං වලින් ඉවත් වෙලා පොලීසියේ එස්අයි කෙනෙක් වෙන්න හරි කොතලාවල විද්‍යා පීඨයට බැඳෙන්න හරි. ඒත් ඩයන් ගෝමස් මහත්මයාගේ ආරාධනයෙන් ස්ලිම් ලයින් ආයතනයට සම්බන්ධ වුණා.1999 දෙසැ. 06 දා අනුරුද්ධ රත්නායක, වසන්ත කුමාර, හර්ෂ කුමාර, බන්ධුල වික්‍රමසිංහ, උපාලි බණ්ඩාර, නිලන්ත වලිසුන්දර සහ ලාල් අනුරුද්ධ අමුණුගම මා සමඟ එකට ස්ලිම් ලයින් ආයතනයට බැඳුණා. එයින් මා සමඟ එකට බොක්සිං ගහපු අයගෙන් තවමත් ක්‍රීඩකයෙක් විදිහට ඉන්නෙ මම විතරයි.”සැබැවින්ම ඔහු මේ වන විට අපේ රටට ඉහළම ගෞරවයක් ගෙනා ක්‍රීඩකයෙක්.“මට මේ ජයග්‍රහණ සඳහා ඉවහල් වුණු ප්‍රධානතම හේතුව තමයි ඩයන් ගෝමස් මහතා. ඔහු පියෙක් වගේ තමයි අපිව බලාගන්නෙ. ඒ වගේම ක්‍රීඩකයින් විදිහට අපට අවශ්‍ය පෝෂණය දැනුම සහ අපේ මානසික ශක්තිය වැඩිදියුණු කරන්න ආර්ථික අතින් අපිව ඉහළ තැනක තියන්න ඔහු කටයුතු යොදා තිබෙනවා.ඊළඟ දේ තමයි පුහුණුව. පාසලේ මගේ පුහුණු කරු වුණු අනුරුද්ධ අයියා තමයි ස්ලිම් ලයින් එකට බැඳුණාම මගේ පුහුණුකරු වුණේ. දැන් මගේ පුහුණුකරු හර්ෂ කුමාර අයියා. මේ අයගෙන් වගේම පුහුණුකරු කියුබන් ජාතික ජූලියෝ සන්තානා මහතාගෙන් ලැබෙන ගුරුහරුකම්, ස්ලිම් ලයින් කණ්ඩායම් නායක රුවන් කෑරගල අයියා ගෙන් ලැබෙන ගුරුහරුකම් මේ ජයග්‍රහණයන්වලට ප්‍රබල හේතුවක්.බොක්සිං ක්‍රීඩාවට ශාරීරික ශක්තිය වගේම මානසික ශක්තියත් හුඟක් වැදගත්. ඊට අවශ්‍ය මානසික ශක්තිය මට මේ ආයතනයෙන් උපරීමයෙන් ලැබෙනවා.”එලෙස සිය දක්ෂතා දියුණු කරගත් මංජු ඉන්දියාවේදී පසුගියදා නිමාවුණු පොදු රාජ්‍ය මණ්ඩලීය බොක්සිං ශූරතා තරගාවලියේ බැන්ටම් බර පන්තියේ රිදී පදක්කම දිනාගත්තේ, පොදු රාජ්‍ය මණ්ඩලීය ක්‍රීඩා උලෙළක මෙතෙක් ශ්‍රී ලාංකික ක්‍රීඩකයකු වාර්තා කර ඇති උපරීමය සිය නම ඉදිරියේ සනිටුහන් කරමිනි.එංගලන්තයේ ඉයන් වීවර් වෙතින් 7 - 1 ලෙස මංජු පරාජය වුවද තරගාවලිය පුරාම ඔහු දැක්වූයේ විශිෂ්ට දක්ෂතාවකි.ඒ අනුව මංජු පළමු මූලික තරගයේදී ප්‍රතිවාදී නවසීලන්ත ක්‍රීඩකයා 14 - 1 ලෙස ද, දෙවැනි තරගයේදී ස්කොට්ලන්ත ක්‍රීඩකයා 8 - 4 ලෙසද පරාජය කළේය. අවසන් පූර්ව තරගයේදී බොට්ස්වානා ක්‍රීඩක ටිරෆාලෝ සියෙකෝ දෙවැනි වටයේදීම තරගයෙන් ඉවත් කරමින් 6 - 2 ලෙසින් ජය ගැනීමට සමත් වුණා.“අවසන් තරගයේදී මම පරාජය වෙයි කියල හිතුණෙ නෑ. මම හොඳ විශ්වාසයකින් හිටියෙ රන් පදක්කම මට දිනාගන්න පුළුවන් කියලා. ඒත් එංගලන්ත ක්‍රීඩකයා දක්ෂයෙක්. ඔහුගේ දක්ෂතා හා වේගවත් බව නිසා මට ඔහු හරියට අධ්‍යයනය කරගන්න බැරිවුණා. ඒත් දෙවැනි වටයේ ලකුණු 7 -1 වෙන්න විදිහක් නෑ. කොහොම නමුත් ඔහු විශිෂ්ට ගණයේ ක්‍රීඩකයෙක්.”මංජු විදෙස් රටවල පවා පුහුණු වුණු අයෙක්.“මම ඇමරිකාවේ මාස 6 ක් පුහුණු වුණා. ඒ අවස්ථාව මට ලබා දුන්නෙත් ඩයන් ගෝමස් මහත්මයා. මාස 6 අවසානයේ මට දිගටම පුහුණුවීම් කරන්න ශිෂ්‍යත්වයක් පවා ලැබුණා. ඒත් මම ලංකාවට එන්න තීරණය කළා. ඒකට හේතුව මට පුහුණුවීම් කරන්න ලැබුණෙ ‘ප්‍රොපෙෂනල් බොක්සර්ලා’ එක්ක. ඔවුන් වෘත්තියක් ලෙස ක්‍රීඩා කරන නිසා හැම තිස්සේම බලන්නෙ රිං එකේ මැද ඉඳල පොර කාලා පහර දෙන්න.ඒත් අපි වෘත්තීය මට්ටමේ නෙමෙයි. ඇමචර් මීට් වලදී ක්‍රීඩකයින් බලන්නෙ පහරක් එල්ල කරලා ඈතට ගිහින් හෙමින් සැරේ පහරවල් කරා යන්නයි. ඉතින් මම ලංකාවට ආවා. දැන් මම සුපුරුදු විදිහට පුහුණුවීම්වල යෙදෙනවා.”ස්ලිම් ලයින් ආයතනයේම සේවය කරන අනුරුද්ධ රත්නායක ඔලිම්පික් තරගාවලියට ගිය කෙනෙක්. මංජුගේ බලාපොරොත්තුවත් එයම විය හැකියි.“මම 1995 ඉන්දු ශ්‍රී ලංකා ද්විත්ව තරගාවලියේ රන් පදක්කම දිනුවා. 2004 වසරේ ඉස්ලාමාබාද් වල පැවැත්වුණු සාෆ් ගේම්ස් වල රිදී පදක්කම දිනුවා. 2004 වසරේම ඉන්දු ශ්‍රී ලංකා ආරාධිත බොක්සිං තරගාවලියේ රන් පදක්කම දිනාගත්තා. 2005 දී පිලිපීන් ශ්‍රී ලංකා ද්විත්ව බොක්සිං තරගාවලියේ රන් පදක්කම දිනාගත්තා.ආසියාතික රන් පදක්කම සහ පොදු රාජ්‍ය මණ්ඩලීය තරගාවලියේ රන් පදක්කම දිනාගෙන 2012 ඔලිම්පික් පදක්කමත් ශ්‍රී ලංකාවට දිනා දීම මගේ සිහිනයක්. ඒ සඳහා අවශ්‍ය මඟ පෙන්වීම, පුහුණුව සියල්ලම මට ලැබෙනවා. 2012 ඔලිම්පික් ක්‍රීඩා කරල ක්‍රීඩාවෙන් විශ්‍රාම ගිහින් විනිසුරුවරයෙක් ලෙසින් හෝ මොන යම් ආකාරයෙන් දායකත්වය දීල ක්‍රීඩාව ඉදිරියට ගෙනයාමයි මගේ මීළඟ බලාපොරොත්තුව.”මංජු දැන් අතිශයින් ජනපි‍්‍රය පදක්කම්ලාභී ක්‍රීඩකයෙක්. ඒත් ඔහු තාමත් පවුලේ හුරතලා. “මුලදී අම්මා අකැමැති වුණත් දැන් අකැමැත්තක් පෙන්වන්නෙ නෑ. ඒත් තරගයක් අවසන් වෙලා පුංචි හෝ තුවාලයක් හෝ කරගෙන ගෙදර ගියොත් අම්මා මගේ කොල්ලාට තුවාල වෙනව මට බලන්න බෑ කියල අඬනවා.එදා මෙදා තුර බොක්සිං ක්‍රීඩාවේ දියුණුව ගැන බලන විට මංජු වන්නිආරච්චි අපේ හෙට දින ඔලිම්පික් බලාපොරොත්තුවයි. ඒ සඳහා ඔහුට ශක්තිය ධෛර්යය ප්‍රාර්ථනා කරමු.ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=av10040412</link>
    <topic>චිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්</topic>
    <author>සුනිල් මිහිඳුකුල</author>
    <content>අපි ඔය කතාව නවත්තමුද ආන්ටිසරාගී බව ඕනෑනම් ඒ විදියට රඟපානවාසිතුම් පුතාට දිවි දුන් උතුම් මිනිසුනි ඔබට පින්!උද්‍යාන පාරේ යුවතියන්ගේ පෙරළියඑදා සිනමා තතු අදට පෙන්වන සෙලෝලයිඩ් කටුගෙයපිස්සු හැදෙන සඳදේශපාලන පිටියේ වාර්තාවකට සැරසෙන වමත් කසකාරයාපිච්චර් පිස්සායුද මෙහෙවර නිම කළ මහ සයුරේ පාවෙන මාලිගාවමම බොක්සිං ගහනවාට අම්මා කැමැති නෑහද පුදසුනචිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්ඔබ අප අතැර ගිය සඳ සොඳුරු මතකය පාරවයි හදබුදු දහමේ සත්‍යය ඔප්පු කර පෙන්වීම මගේ එකම වෑයමයිකටු වෙදකමින් විස්මිත සුවය දෙන අසිරිමත් වෙදදුරාණෝගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝකාජල් නැවතත් මව් පදවියටඉන්ටර්නෙට් ජෝක්ස්ආචාර්ය ලෙස්ටර් ජේම්ස් පීරිස් ඇසුරේ අත්දැකීම් කීපයක්මට ආචාර්ය ලෙස්ටර් ජේම්ස් පීරිස් නම් වූ මහා සිනමා කලාකරුවා හඳුනාගැනීමේ භාග්‍යය උදාවූයේ අසූව දශකය මුල් භාගයේ දී පමණය. එවක කොළඹ කොටුවේ ටයිම්ස් ආයතනය විසින් පළකරන ලද්දා වූ ‘ලංකාදීප’ පුවත්පතේ සිනමා කලා පිටුව සංස්කරණය කළේ ප්‍රවීණ පුවත්පත්කලාවේදියකු වන රෝහණ වෙත්තසිංහයන් ය.ඔහු මට එහි විශේෂාංග ලිපි ලිවීමට මං පාදා දුන්නේය. ඒ අනුව මම වරක් ආචාර්ය ලෙස්ටර් ජේම්ස් පීරිස් හමුවී සම්මුඛ සාකච්ඡා කොට ලිපියක් සකස් කළෙමි. එය මා ඔහු හමුවූ පළමු අවස්ථාව වූ බැවින් එය මට සුවිශේෂ දිනයක් වූයේය.අපේ සාකච්ඡාව නිමවීමෙන් ඉනික්බිතිව ආචාර්ය පීරිස් මගේ ගම කොහේදැයි ඇසුවේය. මම ‘මීගමුව‘ යැයි කීමි.”ඇත්තට.මමත් මීගමුවේ තමයි. දෙහිවල උපන්නට මගේ පියාගේ් ගම මීගමුව. අපේ මහ ගෙවල් තිබුණේ මීගමුව කෙළින් වීදියේ.”ආචාර්ය පීරිස් එසේ කියූ විට මට මහත් උද්දාමයක් ඇතිවිය. “එහෙම නම් ඔබතුමත් අපේ ගමේ” යැයි මට කියන්ට සිතුණත් මම නිහඬව සිනාසුණෙමි. ඉන්පසු “මොකක්ද නම කිව්වේ” යැයි ආචාර්ය පීරිස් ඇසුවේය.”මිහිඳුකුල”මම පිළිතුරු දුනිමි.ඒ කියන්නේ මිහිඳුකුලසූරිය.”ඔබ දන්නවද මම කුරුකුලසූරිය. නමුත් මම ඒ වාසගම පාවිච්චි කරන්නේ නැහැ. ඔය ජීවරාණි කුරුකුලසූරිය දුරින් මගේ ඥාතියෙක් වෙනවා. එයාගේ තාත්තා එයාව මං ළඟට ‘සංදේශය’ චිත්‍රපටය කරද්දි එක්කගෙන ආවේ ඒ නෑකම මතක් කරමින්. ඔය මිහිඳුකුලසූරිය, කුරුකුලසූරිය, වර්ණකුලසූරිය එකම කට්ටියනේ.”ආචාර්ය පීරිස් එතෙක් කිසිදු පුවත්පතකට ප්‍රකාශ නොකර තිබූ ඒ අගනා විස්තරය මා සමඟ කියා පෑවේය.ආචාර්ය පීරිස් සමඟ පසුගිය කාලාන්තරය තුළ මම සම්මුඛ සාකච්ඡා ගණනාවක්ම කර ඇත්තෙමි. හමුවන හැම අවස්ථාවකදීම ඔහුගෙන් අලුත් යමක් දැනගන්ට, ඉගෙනගන්ට ලැබීම විශේෂයෙන්ම සඳහන් කළ යුතු කරුණකි. මම වරක් චිත්‍රපට අධ්‍යක්ෂණය ගැන ඔහුගෙන් විමසීමි.”චිත්‍රපට අධ්‍යක්ෂණය කියන දේ සුමාන දෙකකින් ඉගෙනගන්න පුළුවන්. එයින් මම අදහස් කළේ සිනමාවේ කාර්මික අංශය. එහෙත් සිනමා කලාව කියන දේ එහෙම සුමානයකින්, දෙකකින් ඉගෙනගන්න බැහැ.”සම්මුඛ සාකච්ඡා අතරවාරයේදී ආචාර්ය පීරිස් තමා නැරඹූ සිනමාපට ගැන මහත් අභිරුචියෙන් කතාකරයි. අවස්ථාවක් ලැබුණොත් එම චිත්‍රපට අපට ද බලන ලෙස කියා සිටී.”සුනිල් බලලා තියෙනවද ‘ඩයරි ඔෆ් අ කන්ට්‍රි පීස්ට්’ ඒක බ්‍රෙසෝංගේ ෆිල්ම් එකක්.”ඔහු අසයි.මම ‘නැතැයි’ කියමි. මා බ්‍රෙසෝංගේ දැක ඇත්තේ ‘පික්පොකට්’ නමැති චිත්‍රපටය පමණයි. ඉන්පසු ඔහු එම චිත්‍රපටය ගැන මා හා දීර්ඝ වර්ණනාවක් කරයි. එය අසන විට කෙසේ හෝ එම චිත්‍රපටය නැරඹීමේ උද්යෝගයක් පික්චර් පිස්සකු වන මා තුළ ඇතිවෙයි.ආචාර්ය පීරිස්ගේ මා දුටු තවත් වටිනා ගුණයක් වන්නේ තරුණ සිනමාභිලාෂීන් මුණගැසුණු කල්හි ඔවුන්ට කියවීම සඳහා නොයෙක් සිනමා පත පොත තිළිණ කිරීමයි. ඔහුට ඉතාම දුර්ලභ පොත් සහිත පෞද්ගලික පුස්තකාලයක් තිබෙන බව අපි දැන සිටියෙමු.1997 දී මම ’ලෙස්ටර් ජේම්ස් පීරිස් සහ සිංහල සිනමාව‘ නමින් පොතක් ලීවෙමි.මගේ මතකය ආචාර්ය පීරිස්ගේ 80 වැනි ජන්ම දිනය කරා දිවයයි. ඒ නිමිත්තෙන් ශ්‍රී ලංකා සිනමා බලමණ්ඩලය මෙහෙයවූ ප්‍රණාම උත්සවයක් කොළඹ ටාජ් සමුද්‍රා හෝටලයේදී පැවැත්විණි. ඒ සඳහා මූලිකත්වය ගෙන කටයුතු කළේ ප්‍රවීණ සිනමා නළු සනත් ගුණතිලකය. ඒ වන විට ඔහු ජනාධිපති මාධ්‍ය උපදේශකවරයාව සිටියේය.මීවිතෙන් මත්වී සිටි මම අපේ දක්ෂතම තරුණ සිනමාකරුවා වන ප්‍රසන්න විතානගේට අභියෝගයක් කළෙමි.”ප්‍රසන්න පුළුවන් නම් ‘නිධානය’ ඉක්මවා යන චිත්‍රපටයක් කරලා පෙන්වන්න”ප්‍රසන්න ඊට දුන් පිළිතුර මට තවමත් මතකය. ”ඒක නම් මේ ආත්මයේ කරන්න පුළුවන් දෙයක් නෙමෙයි මචං” ’නිධානය’ ආචාර්ය පීරිස්ගේ ශ්‍රේෂ්ඨතම සිනමා කෘතිය බව කවදත් අපේ හැඟීම වූයේය. ‘නිධානය’ තිරගත වූ අවදියේ පියල් සෝමරත්න වැනි මාක්ස්වාදී විචාරකයන් එය නිර්දය ලෙස විවේචනය කළ ආකාරය ද මෙහිදී අපට අමතක කළ නොහැකිය. පියල් තම විචාරයේදී ‘නිධානය’ හැඳින්වූයේ සමාජ යථාර්ථයෙන් ඈත් වූ කල්පිතවාදී චිත්‍රපටයක් ලෙසිනි. එහෙත් ඔහු පසුකලෙක තම අදහස් වෙනස් කර ගත්තේය.කාලයාගේ ඇවෑමෙන් ඔහුට ‘නිධානයේ’ ශ්‍රේෂ්ඨත්වය පසක් වූවා සේය. ආචාර්ය පීරිස්ගේ 80 වැනි ජන්මෝත්සවය නිමිත්තෙන් ‘සරසවිය’ පුවත්පත විශේෂ කලාපයක් සකස් කළේය. එකල එහි කර්තෘත්වය දැරුවේ ප්‍රවීණ මාධ්‍යවේදී තිලකරත්න කුරුවිට බණ්ඩාරයන්ය. මම ද එකල ‘සරසවියේ’ උප කර්තෘවරයකු වශයෙන් කටයුතු කළෙමි.මම එම විශේෂ කලාපයට ‘නිධානය’ ගැන තම අලුත් මතවාද දක්වමින් ලිපියක් ලියන්නැයි පියල්ට ඇරියුම් කළෙමි. පියල් ඒ ඇරියුම සතුටින් පිළිගත්තේය. ඔහු ලියූ ලිපියේ මාතෘකාව (‘නිධානය’ යළි කියවීමක්) යෙදුවේද මාය. එයින් පියල් කියා සිටියේ ‘නිධානය’ ලෙස්ටර්ගේ උත්කෘෂ්ට නිර්මාණය මෙන්ම පශ්චාත් විජිත කලාපයට අයත් මෙරට සිනමාවේ සුවිශේෂ නියෝජනාත්මක සිනමා කෘතියක් ද වන බවයි.1999 දී මම ප්‍රවීණ සිනමා විචාරක ජයවිලාල් විලේගොඩගේ නොපළ ලිපි කීපයක් පොතකට එක්කර පළකළමි. එහි ‘රේඛාව හා ලෙස්ටර් ජේම්ස් පීරිස්ගේ සිනමාව’ නමින් ද ලිපියක් ඇතුළත් වූයේය.ඒ පොත කියවූ ආචාර්ය පීරිස් මට දුරකථනයෙන් කතාකළේය.”පුදුමයි ජයවිලාල් කවදාවත් මගේ ‘රේඛාව‘යි ‘ගම්පෙරළිය’යි ගැන විචාර ලිව්වෙ නැහැ. මේ ලිපියේ එයා ‘රේඛාවත්’, ‘ගම්පෙරළියත්’ මම බලාපොරොත්තු නොවුණු ආකාරයට වර්ණනා කරලා තියෙනවා. කොහින්ද ඔය ලිපි ටික හොයාගත්තේ?.ඉන්පසු මම ඔහුට ඒ පිළිබඳ විස්තරයක් කළෙමි.පහත එන්නේ මා ලද තවත් අත්දැකීමකි. සිංහල සිනමාවේ ස්වර්ණ ජයන්තිය නිමිත්තෙන් මුද්දරයක් සකස් කළ සනත් රෝහණ වික්‍රමසිංහ ආචාර්ය පීරිස් වෙනුවෙන් ද සමරු මුද්දරයක් නිකුත් කිරීමට බලාපොරොත්තුව සිටියේය. එහෙත් එවක තැපැල් දෙපාර්තමේන්තුව ඒ සඳහා කිසිදු උනන්දුවක් දක්වා නොතිබිණි. දිනක් සනත් ලෙස්ටර් සමරු මුද්දරයේ දළ සටහනක් රැගෙන මා සොයා පැමිණියේය. එවක ‘සරසවිය’ පුවත්පතේ කර්තෘ ධූරය දැරූ අනුර බණ්ඩාර රාජගුරු එය දුටුවේය.’මොකද ලෙස්ටර් ගැන පොතක් කරනවද?’ඔහු අපෙන් විමසීය. මම කාරණය පැහැදිලි කළෙමි.”ඉතිං අපි ‘සරසවිය’ පත්තරේ මූලික කරගෙන ඔය මුද්දරේ ගහමු”රාජගුරු ස්ථිර අධිෂ්ඨානයෙන් යුක්තව කියා සිටියේය. රාජගුරු එතැන් පටන්ම ක්‍රියාත්මක වූයේය. අවසානයේ ඔහුගේ උත්සාහය සාර්ථක වූයේය. 2002 අප්‍රේල් මස 05 වැනි දිනට යෙදුණු ආචාර්ය පීරිස්ගේ 83 වැනි ජන්ම දිනය නිමිත්තෙන් කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා සිනමාහලේ පැවැති උත්සවයේදී මේ සමරු මුද්දරයත් – මුල් දින කවරයත් නිකුත් කෙරිණි. උත්සව සභාවේ න්‍යාය පත්‍රය ආක්‍රමණය කළ තරුණ සිනමා විචාරකයකු වන අජිත් ගලප්පත්ති තවත් වික්‍රමයක් පෑවේය.ඒ ආචාර්ය පීරිස්ගේ THE CATHEDRAL AND A STAR’ නම් වූ කවි පොතේ පිටපතක් කොහෙන්දෝ සොයාගෙන විත් එකී පිටපත ආචාර්ය පීරිස්ට පිළිගැන්වීමයි. ආචාර්ය පීරිස් විස්මයෙන් යුතුව එය පිළිගත්තේය. ඔහු තුළ විස්මයක් ඇතිවූයේ තමා 1937 දී (වයස අවුරුදු 18 දී) ලියූ එම කවි පොතේ මුද්‍රිත පිටපත් සියල්ල පුළුස්සා දැමූ වග ඔහුට සහතික නිසාය. එහෙත් එම පොත මුද්‍රණය කළ කොළඹ ඇපෝතිකරිස් මුද්‍රණාලයේ සේවකයකු විසින් (ඔහු කාව්‍ය රසිකයකු වූවා විය හැකිය) එම පොතේ පිටපතක් සොරකම් කරනු ලැබීමේ භාග්‍යයට එහි පිටපතක් ඉතිරිව තිබිණි.මම පසුගිය දිනෙක ලෙස්ටර් මුල් දින කවරය පෙරළා බැලීමි. එහි පිටුපස මුද්දර නිර්මාතෘ සනත් රෝහණ වික්‍රමසිංහ මෙසේ ලියා තිබෙනු මම දුටිමි.”මෙම උපහාර මඟුලට කපුකම කළ සුනිල් මිහිඳුකුල සොහොයුරාණන්ට හද පිරි බැතියෙනි.”මා කපුකම කළාට මඟුල සිද්ධ වුණේ රාජගුරු නිසාය. ඔහුගේ මැදිහත්වීම නොවන්ට ලෙස්ටර් සමරු මුද්දරය තවමත් සනත් රෝහණගේ ලිපි ගොනු අස්සේය.සුනිල් මිහිඳුකුල</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=av10040418</link>
    <topic>ඔබ අප අතැර ගිය සඳ සොඳුරු මතකය පාරවයි හද</topic>
    <author>හේමාලි</author>
    <content>අපි ඔය කතාව නවත්තමුද ආන්ටිසරාගී බව ඕනෑනම් ඒ විදියට රඟපානවාසිතුම් පුතාට දිවි දුන් උතුම් මිනිසුනි ඔබට පින්!උද්‍යාන පාරේ යුවතියන්ගේ පෙරළියඑදා සිනමා තතු අදට පෙන්වන සෙලෝලයිඩ් කටුගෙයපිස්සු හැදෙන සඳදේශපාලන පිටියේ වාර්තාවකට සැරසෙන වමත් කසකාරයාපිච්චර් පිස්සායුද මෙහෙවර නිම කළ මහ සයුරේ පාවෙන මාලිගාවමම බොක්සිං ගහනවාට අම්මා කැමැති නෑහද පුදසුනචිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්ඔබ අප අතැර ගිය සඳ සොඳුරු මතකය පාරවයි හදබුදු දහමේ සත්‍යය ඔප්පු කර පෙන්වීම මගේ එකම වෑයමයිකටු වෙදකමින් විස්මිත සුවය දෙන අසිරිමත් වෙදදුරාණෝගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝකාජල් නැවතත් මව් පදවියටඉන්ටර්නෙට් ජෝක්ස්ප්‍රවීණ ගායන ශිල්පී අබේවර්ධන බාලසූරිය පසුගියදා අප අතරින් සදහටම නික්ම ගියේය. තමාටම අනන්‍ය වූ අපූරු හඬකින් ගී ගයමින් සහෘද රසික රසිකාවියන්ගේ හදවතේ සදා නොමැකෙන අයුරින් සටහන් තැබූ ඔහුගේ ගී හඬ ඔහු මිය ගියත් සදාකාලිකව රැව් පිළිරැව් දෙනු ඇත. දක්ෂ ගායන ශිල්පියකු මෙන්ම ඔහු අපේ රටේ විසල් නුග තුරක් මෙන් සංගීත ක්ෂේත්‍රයම සෙවණ සදන පරම්පරාවක එක් පුරුකක් ද වන්නේය.ඒ සනත් නන්දසිරි, මල්කාන්ති නන්දසිරි, නිර්මලා නන්දසිරි, සකුන්තලා පීරිස්, මනෝජ් පීරිස්, නිරංජලා සරෝජිනි අයත් වන කලා පවුලේ සාමාජිකයෙක් වීමයි. පවුලේ සියලු දෙනාම ඔහුගේ වියෝව වෙනුවෙන් ශෝක වෙන මේ මොහොතේ ඒ ශෝකය බෙදා හදාගන්නට අපද එක්වුණා.අපේ පවුලේ සාමාජික සාමාජිකාවන් හය දෙනයි. මම තමයි වැඩිමලා. ඊළඟට කුමාර මල්ලි, ඊළඟට නිර්මලා, නිරංජලා, සකුන්තලා නංගිලා තුන්දෙනා. ඊළඟට තමයි මනෝජ් මල්ලි. අපි හයදෙනා එක කුරුලු කූඩුවක හිටියේ බොහෝම ආදරෙන්. අපේ තාත්තා ප්‍රවීණ පුවත්පත් කලාවේදියෙක්. ඔහු ‘ද මැසේන්ජර්’ පුවත්පතේ හිටපු කර්තෘ. කතෝලික පසුබිමක අපි බොහෝම ගුණ ගරුක, සාරධර්ම ඇති පිරිසක් විදියට හැදුණා.එවැනි පවුලක ප්‍රධාන පුරුක විදියට මම තමයි ඉස්සරලම කලා ක්ෂේත්‍රයට ආවේ. මම අවුරුදු 10 දි ගුවන් විදුලි වැඩ සටහනකට ඇවිත්, ඊට පස්සෙ ළමා මණ්ඩපයට ඇවිත්, විශේෂ ශ්‍රේණියේ ගුවන් විදුලි ශිල්පිනියක් වුණා. ඊට පස්සෙ තමයි මගේ පස්සෙන් නිර්මලා, නිරංජලා, සකුන්තලා නංගිලා තුන්දෙනත් මේ ක්ෂේත්‍රයට ආවේ. කලාවේදි අපි තුන්දෙනාට අනන්‍ය වූ දක්ෂතා ගුවන් විදුලිය හරහා එළිදක්වන්න පුළුවන් වුණා.අපේ පවුලට ඉස්සරලම සම්බන්ධ වුණු කලා පුරුක වුණේ මහාචාර්ය සනත් නන්දසිරි. ඊට පස්සෙ නිර්මලා නංගි විජේරත්න රණතුංග එකතුව සිද්ධ වුණා. ඔය අතරෙදි තමයි සනත් නන්දසිරි ළඟට හලාවත මුගුණඅටවන ගමේ ඉඳල ශ්‍රී ලංකා ගුවන් හමුදාවේ සේවය කරපු කඩවසම් තරුණයෙක් ආවේ. ඔහුගේ නම බාලසූරිය මුදියන්සේලාගේ අබේවර්ධන. ඔහුට ඉතාම හොඳ හඬක් තිබුණා. මට මතකයි ඔහු ඉස්සරලම ‘කවුරුදෝ කවුරුදෝ, කියන ගීතය ගායනා කළා. ඊට පස්සෙ දිගින් දිගටම ගීත ගායනා කරලා යොවුන් හදවත් දිනාගත්ත ගායකයෙක් වුණා. ඔය කාලෙදි තමයි අබේවර්ධන මල්ලිට අපේ නිරංජලා නංගි ගැන පැහැදිලා දෙන්නා විවාහ වුණේ.සනත් ගේ හොඳම ගෝලයෙක් වුණා වගේම ඔහු පසු කලෙක අපේ පවුලේ හිතවතකු, ඥාතියෙකු වුණා. පවුලට බොහෝම ළැදි කෙනෙක්. ඔහු අවුරුදු 1 1/2 ක් වගේ කාලයක් රෝගාතුරව හිටියා. මේ කාලය ඇතුළත අපි හැම දෙනෙක්ම උත්සාහ කළේ අපේ නංගි තනි නොකරන්න, ඔහුගේ ජීවිතය බේරාගන්න. නමුත් ඒක අසාර්ථක වුණා. අද ඔහු අපි සියලු දෙනාම දාලා යනවා. ඇත්තටම හොඳ ගායන ශිල්පියෙක් අද මේ රටට අහිමි වෙනවා වගේම අපේ පවුලෙ ළඟම ඥාතියෙක් හිතවතෙක් ඒ අහිමිවීම අපට දරාගන්න අමාරුයි.අබේවර්ධන ඉස්සරලම මාව මුණගැහෙන්න ආවේ 1970 දී විතර. එතකොට මම මල්කාන්ති සමඟ විවාහ වෙන්න යෝජිතව හිටියේ. ඔහු ඒ වෙනකොට ගුවන් හමුදාවේ සේවය කරමින් හිටියේ. මා ගාවට ආවේ ගායනයට ලොකු ඇල්මක් දක්වනවා ය කියලයි. ඇත්තටම ඔහුට හොඳ හඬක් තිබුණා. ඔහුට මුලින්ම ගායනා කරන්න ගීතයක් හදල දුන්නේ මම. ඒ ‘කවුරුදෝ - කවුරුදෝ’ ගීතය. ඒක පද රචනය කළේ කරුණාරත්න අබේසේකර. ඊට පස්සෙ ඔහු විවිධ ගීත ගායනා කරල ජනපි‍්‍රය වුණා. ඒත් එක්කම ඔහු මල්කාන්තිගේ දෙවැනි නංගි නිරංජලා විවාහ කරගෙන අපේ පවුලට සම්බන්ධ වුණා.පස්සෙ කාලෙකදි ඔහු ගුවන් හමුදාවෙන් අයින්වෙලා වෘත්තීය ගායකයෙක් බවට පත් වුණා. පසු කලෙක වී අලෙවි මණ්ඩලයේ රැකියාවකටත් යොමු වුණා. එතනින් පස්සෙ තමයි ඔහු රූපවාහිනී සංස්ථාවට සම්බන්ධ වුණේ. ‘නන්දන වින්දන’ ‘අඳුන’ වගේ විශේෂ වැඩ සටහන් රැසක් ඔහු හඳුන්වා දුන්නා. ‘නන්දන වින්දන’ වගේ වැඩ සටහනකින් ඔහු ප්‍රවීණ සහ ආධුනික ගායක ගායිකාවන් රැසකට ඔහු අතහිත දුන්නා. පසු කලෙක එයිනුත් අයින්වෙලා ප්‍රසංග සංවිධායකයෙක් බවටත් පත්වෙලා හිටියා. ඔහුගේ වියෝව අපේ පවුලට වගේම කලා ක්ෂේත්‍රයටත් දැඩි ලෙස බලපානවා.පසුගිය කාලේ පුරාම අපි උත්සාහ ගත්තේ අබේ අයියාගේ ජීවිතේ බේරගන්න. ඔහු අපේ පවුලට සම්බන්ධවුණු දවසේ ඉඳන්ම අපිත් එක්ක බොහොම සුහදව කටයුතු කරපු කෙනෙක්. ඔහුගේ වියෝවීම ඇත්තටම අපේ පවුලට ලොකු පාඩුවක් පාලුවක්. අනිත් පැත්තෙන් ඔහු අපේ ඥාති සහෝදරයා වූවා සේම අපේ රටේ කලා ක්ෂේත්‍රයට අගනා ගී නිර්මාණ රැසක් දායාද කරපු ගායකයෙක්. ඒ පාඩුවත් ඇත්තටම අපේ කලා ක්ෂේත්‍රයට දැඩි ලෙසම දැනේවි.අපේ පවුලේ සහෝදර සහෝදරියන් සියලු දෙනාම හරිම එකමුතුව ජීවත්වුණු අය. ඒ වගේම තමයි අපේ පවුලට සම්බන්ධ වුණු අයත්. කලාවත් එක්ක අපි හැමදෙනාම එකමුතුව බොහොම දිගු ගමනක් ආවා. මගේ අක්කා නිරංජලා ගේ සැමියා වු අබේවර්ධන බාලසූරියගේ වියෝව ඇත්තටම අපි කම්පනයට පත් කළා.’අබේ’ අපේ පවුලට සම්බන්ධ වුණු දවසේ ඉඳන්ම අපි සියලු දෙනාටම බොහොම කිට්ටුවෙන් ඉඳගෙන කටයුතු කරපු කෙනෙක්. අපි හැමෝගෙම දියුණුව දැකලා ඔහු නිහතමානීව සතුටු වුණු කෙනෙක්. ඒ වගේම හැමදාමත් දක්ෂතාවයන් අගය කරපු කෙනෙක්. අනිත් පැත්තෙන් හැමෝගෙම දුකට පිහිට වුණු කෙනෙක්. ඉතින් ඔහුගේ වියෝව අපේ පවුලේ සාමාජික සාමාජිකාවන්ට කොහෙත්ම දරාගන්න බැරි අපහසු කරුණක්. ඔහු අපේ පවුලට ළැදි වුණා වගේම, කලාවටත් බොහොම ළැදිව කටයුතු කරපු කෙනෙක්.ගායකයෙක් විදියට අපූරු ගීත රැසක් ගායනා කළා වගේම, දක්ෂ සංවිධායකවරයෙක් විදියටත් ඔහු කටයුතු කළා. රූපවාහිනියේ ‘නන්දන වින්දන’ වගේ අපූරු වැඩසටහන් හඳුන්වා දීමට පුරෝගාමීව කටයුතු කරපු කෙනෙක්. පවුලේ ඥාතීන් විදියට දැන් අපිට කරන්න තිබෙන්නේ ඔහුට මොක්සුව ප්‍රාර්ථනා කරන එක විතරයි.පුරා අවුරුදු 25කට අධික කාලයක් බොහොම ආදරෙන් ගෙවුණු ආදර්ශවත් පවුල් ජීවිතයක් අබේත් මමත් ගතකළේ. අපි දෙන්නා හමුවුණෙත් කලා කටයුතුවලට සම්බන්ධ වෙන්න ගිහින් කලාවෙදිමයි. ගායන ලෝකයේ අපි දෙන්නා අබේ – නිරංජලා යුගයක් බිහිකරමින් ගීත නිර්මාණ රැසක් කලා ක්‍ෂේත්‍රයට දායාද කළා. ගෙවුණු වසර ගණනාව ඇතුළත අපි දෙන්නා අතර කිසිදිනක හිත් අමනාපකම්, නොහොඳ නෝක්කාඩු තිබුණේ නෑ.මිය යන තුරුම දෙන්නට දෙන්නා අතර තිබුණු බැඳීම හැමදාම එක වගේ තිබුණා. අවුරුදු 1 1/2ක් වගේ බොහොම කෙටි කාලයක් තමයි අබේ අසනීපයෙන් ගතකළේ. ඒ කාලය ඇතුළත මගේ උපරිම උත්සාහය වුණේ කොහොම හරි ඔහුව සනීප කර ගැනීමය. කාලයක් ඔහු නවලෝක රෝහලේත් පසුව කොළඹ මහ රෝහලේත් නේවාසික ප්‍රතිකාර ගත්තා. ඒත් පසුගිය සිකුරාදා ඔහු මාවත් මේ රටේ සහෘද රසික රසිකාවියනුත් හැරදමා සදහටම නොඑන්න යන්න ගියා.ජීවිතේ මෙච්චර කාලයක් එකට දුක් සැප වළඳපු ඔහුගේ වියෝව ඇත්තෙන්ම මට දරාගන්න අමාරුයි. සංසාරේ සැමදාමත් මේ වගේ ආදරෙන් හමුවෙලා ආදර්ශවත් ජීවිතයක් ගතකරන්න ලැබෙන්න ඕන කියලා ප්‍රාර්ථනා කරනවා.”ඇත්තටම මේ ආරංචිය ලැබුණාම මට හිතාගන්න බැරිවුණා මේ කියන්නේ ඇත්තක්ද කියලා. මම පුංචි කාලේ ඉඳන්ම අපේ පවුලට සම්බන්ධ වුණු මස්සිනාලා තුන්දෙනාම මට මගේම අයියලා තුන්දෙනෙක් වගේ. අපි ඔක්කොම කලාකරුවන් විදියට සියුම් සංවේදනයක් පවා හදවතට දැනෙන අය. මට නම් හිතෙන්නේ අබේ අයියා මිය ගියේ නෑ. තවමත් අපි අතර ජීවත් වෙනවා කියලයි.ඥාති සහෝදරයෙක් විදියට එයා අපේ පවුලේ හැමෝටම සුහද වුණා. හැමෝම ගැන හොයලා බැලුවා. ඒ වගේම කලාකරුවෙක් විදියට එයාට ඉතාම ලස්සන කටහඬක් තිබුණා. ගීත වශයෙන් ගත්තොත් ඉතා සීමිත ගණනක් වුණත් ඒ හැම ගීතයක්ම රසිකයින්ගේ හදවතට කතා කළා. මම වෙරිටාස් ගුවන් විදුලියේ වැඩ කරත්දි ඔහුගේ ගීත ඉල්ලීම් රැසක් ලැබෙනවා. ඇත්තටම එතකොට මට දැනෙනවා මගේ මස්සිනා කොයි තරම් කලාවට සේවයක් කරපු කෙනෙක්ද කියලා. අපේ ආගමේ හැටියට එයා දෙව්ලොව ගියා කියලා හිතලා ඒ වෙනුවෙන් යාඥා කරන්න තමයි දැන් අපිට තියෙන්නේ.හේමාලි</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=av10040413</link>
    <topic>බුදු දහමේ සත්‍යය ඔප්පු කර පෙන්වීම මගේ එකම වෑයමයි</topic>
    <author>ඉනෝකා පෙරේරා බණ්ඩාර</author>
    <content>අපි ඔය කතාව නවත්තමුද ආන්ටිසරාගී බව ඕනෑනම් ඒ විදියට රඟපානවාසිතුම් පුතාට දිවි දුන් උතුම් මිනිසුනි ඔබට පින්!උද්‍යාන පාරේ යුවතියන්ගේ පෙරළියඑදා සිනමා තතු අදට පෙන්වන සෙලෝලයිඩ් කටුගෙයපිස්සු හැදෙන සඳදේශපාලන පිටියේ වාර්තාවකට සැරසෙන වමත් කසකාරයාපිච්චර් පිස්සායුද මෙහෙවර නිම කළ මහ සයුරේ පාවෙන මාලිගාවමම බොක්සිං ගහනවාට අම්මා කැමැති නෑහද පුදසුනචිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්ඔබ අප අතැර ගිය සඳ සොඳුරු මතකය පාරවයි හදබුදු දහමේ සත්‍යය ඔප්පු කර පෙන්වීම මගේ එකම වෑයමයිකටු වෙදකමින් විස්මිත සුවය දෙන අසිරිමත් වෙදදුරාණෝගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝකාජල් නැවතත් මව් පදවියටඉන්ටර්නෙට් ජෝක්ස්බෝසත් චරිතය පිළිබඳ ඇල්ම හිත තුළ තැන්පත් වෙද්දි ඈ ළදැරියක්. විශාඛාවේ උගත් ඒ ළදැරියත් සමඟම බෝසත් චරිතය පිළිබඳ ඇල්ම දළු ලා වැඩුණු හැටි! අද ඈ මවක්. මිත්තණියක්. සියල්ල අතරේ බෞද්ධ පත පොත සරල ළගන්නා බසින් රචනා කරන ග්‍රන්ථ කතුවරියක්. ඈ වෙරෝනිකා දමයන්ති ජයකොඩි. දයාවංශ ජයකොඩි නම් පොත් ලොව දැවැන්තයාගේ පි‍්‍රය බිරිය. ‘අපේ බෝසතාණන් වහන්සේ ආශ්චර්යවත්මයි! අද්භූතමයි!’ සහ ‘ගෞතම බුද්ධ චරිතය – 1 බෝසතාණන් වහන්සේ’ පසුගියදා එළි දැක්වුණු ඇගේ නවතම බෞද්ධ ග්‍රන්ථ ද්වය. මේ කතාබහ ඒ වෙනුවෙන්.ඔබේ නවතම ග්‍රන්ථ යුගළයත් බුද්ධ චරිතය ඇසුරේමයි...ජයකොඩි යුවළ”බුද්ධ ධර්මය විතරක් නෙවෙයි බුද්ධ චරිතයත් මහ මුහුද වගේ. පුංචි පුංචි ගති ලක්‍ෂණවල පවා මහා ගැඹුරක් තියෙනවා. ඒ පතපොත කියවන්න කියවන්න හිතේ උපදින්නෙ පී‍්‍රතියක්. දැනෙන්නෙ ආශ්චර්යයක්. මට ඕනෙ මං විඳින ඒ පුදුම සහගත බුද්ධාලම්බන පී‍්‍රතිය අනෙක් අය එක්ක බෙදා ගන්න. කියා දෙන්න. තව කල්පයක් පොත් ලීවත් බුද්ධ චරිතය ගැන ලියන්න දේ තියෙනව. මේක මං දරන පුංචි උත්සාහයක්.ඔබේ බස සරලයි. සුගමයි. පාඨක ඉලක්කය ළමා පරපුරද කියල හිතෙන භාෂා ශෛලියක් ඔබ අනුගමනය කරන්නෙ.”ඇත්තටම ළමා පරපුරට ලියන්න මං කැමතියි. වැඩිහිටියන්ට ලියනවට වඩා පරිස්සමින් බස හසුරුවන්න ඕනෙ. ආගමික පුවතක් වුණත් කතන්දර ශෛලියකින් ලිවීමේදි ළමා පරපුර හොඳින් ග්‍රහණය කර ගන්නවා. නමුත් කියන්න සතුටුයි මගේ මේ බෞද්ධ පත පොතට මේ දෙපාර්ශවයෙන්ම ප්‍රතිචාර ලැබෙනව. මං ඒ සතුට විඳීමින් යළි යළිත් ලියනවා. ‘අපේ බුදු හාමුදුරුවො’ මගේ පළමු පොතේ මේ යන්නෙ අටවැනි මුද්‍රණය. හිතුවෙ නැති පොත් ප්‍රමාණයක්. තවමත් තියෙන්නෙ ඉහළ ඉල්ලුමක්.””අපි ඉපදෙනවාය. මැරෙනවාය – අපේ බුදු හාමුදුරුවො මේ සසර දුක අවබෝධ කර ගත්තාය. බුදු වුණාය කියන මේ කාරණා ළමයකුට රසවත්ව අවබෝධ කර දෙන එක ලේසි දෙයක් නොවුණත්, මං ඒ දේ කරානෙ කියන සතුට දැනෙන්නෙ මේ පොත්වලට තියෙන ඉල්ලුමෙන්.මේ තාක් ඔබ ලියූ පොත් පෙළ...”මහා ප්‍රමාණයක් මං ලියල නැහැ. අපේ බුදු හාමුදුරුවෝ සහ එහි ඉංගශ්‍රීසි පරිවර්තනය. ‘The Jewel of The universe’අපේ ජාතික කොඩියේ සිංහ නාදය, නලාකාරයා, බුදු දහමයි මහ මුහුදයි කැලණිතිස්ස රජ්ජුරුවොයි, දෙවියෝ එහි වැඩියහ (සමුද්ද වාණිජ ජාතකය), උතුම් තුණුරුවන අපේ එකම පිහිටයි (අපණ්ණක ජාතකය), හරිම පුදුම සැත්කම් කළ බුද්ධදාස රජ්ජුරුවෝ සහ පසුගියදා දොරට වැඩි අපේ බෝසතාණන් වහන්සේ ආශ්චර්යවත්මයි! අද්භූතමයි!, බෝසත් චරිතය – 1 යන පොත් පෙළ තමයි මා අතින් ලියැවුණේ. මේ හැම පොතක්ම ඉංගී‍්‍රසි බසින් ලියන එක මගේ ඊළඟ කාර්යය. මේ දිනවල මා වැඩිපුර හිතන්නෙ ඒ ගැන.ඔබ වෘත්තීය ජීවිතය අරඹන්නෙ ඉංගි‍්‍රසි ගුරුවරියක ලෙස...”ඔව්. ඒ 1970 අම්පාර රජගල තැන්න මහ විදුහලේ ඉංගී‍්‍රසි ගුරුවරිය ලෙස. නමුත් මගේ ගුරුකම පැවතුණේ මාසයයි. ඊළඟ මාසෙ මං විවාහ වුණා. දරුවො ඉපදුණා. ඒ අය හැදුවා වැඩුවා, ඉගැන්නුවා. පුතා ඇමරිකාවෙ ඉගෙන ගෙන ඉලෙක්ට්‍රොනික් ඉංජිනේරුවෙක් වුණා. දූත් ඒ රටේම ඉගෙන ගෙන කම්පියුටර් ඉංජිනේරුවරියක් වුණා.මේ රටේ පළමු වතාවට ගී‍්‍රන් කාඩ් ලොතරැයිය ඇදිල ඇමරිකානු පුරවැසිභාවය ලබපු පවුලක් අපි. ඒ නිසා දරුවන්ට ලේසියෙන් එහෙ ඉගෙන ගන්න ලැබුණා.අදටත් අපිට දෙරටේම පුරවැසිභාවය තියෙනවා. දැන් අපිට මුණුපුරු මිණිපිරියන් පස් දෙනෙක් ඉන්නවා.ඒ අය එහෙ හැදුණ – වැඩුනට මගේ මේ පොත් බොහොම ආසාවෙන් කියවනව. අපි යනකොට එයාලට ගැළපෙන බෞද්ධ - සිංහල පතපොත අරන් යනව. ගුරුකම අත ඇරුණට හිතේ දුකක්නෑ. අද ඊට වඩා ළමා - වැඩිහිටි පාඨක පිරිසක් මං වටේ ඉන්නවා.දැවැන්ත පොත් ප්‍රකාශකයකු බිරිඳක් විදියට, ලාබයෙන් තොර අල්පේච්ඡ ජීවිතයක රඳන්න ඔබට පුළුවන්ද?”මං අපේ ව්‍යාපාරය ගැන මහත්තය එක්ක කතාබහ කරනව. යෝජනා කරනව. මේ දියුණුවෙ රහස අපි දෙන්නගෙම කැපවීම. ඒත් ඔබ විශ්වාස කරන්න අදත් මං දන්නෑ දවසේ ලාභය කොයිතරම්ද කියල. මං මුදල් පැත්ත ගැන බලන්නෙ නැහැ. මට ලියන්න ලේසි ඒ නිසා. පුංචි කාලෙ ඉඳන් බෞද්ධ පතපොත කියවන්න ගෙදරින් තිබුණු නැඹුරුව, බණ භාවනාවෙ යෙදීම, ධර්මය ඇසීම, එහි හැසීරිම, වියත් ස්වාමීන් වහන්සේලගෙ ඇසුර දිනෙන් දින මා පෝෂණය කරනවා. මගේ මහත්තයාගෙන් මේ තරම් සහායක් නොවන්නට මගේ මේ ආසාව ඉටු කරගන්න ලැබෙන්නෑ. ඒ ගුණයට නම් ඔහුට පින්!ඔබේ මේ හැම පොතක්ම රචනා කොට තියෙන්නෙ බෝසත් චරිතයත්, ඒ දහමත් සත්‍යමයි කියන තැන ඉඳන්. ඇතැම්විට බෞද්ධයන් පවා සංකල්ප යැයි හිතන ඇතැම් දේ ඔබ පවසන්නෙ සත්‍යයක්ම බවයි...”ඒක එහෙමම තමයි. බෝසත් පිළිසිඳ ගැනීමේදි මේ ලෝක ධාතුවම මහා ආලෝකයකින් වැසී ගියා. කවදාවත් ඉර – හඳ එළියක් නොවැටෙන මහා නරකාදියටත් ඒ ආලෝකය විහිදුණා. ඒ ආලෝකය ආශ්චර්යයවත්. නිරයේ සිටි දුක් විඳී මහා කැත පෙරේතයන් වැනි ආත්ම ඔවුනොවුන් දැක ගත්තෙත් මේ අසිරිමත් ආලෝකයෙන්. සිදුහත් උපතේදී, කුමරු පියවර හතක් තැබුවා. ඒ පියවර මත නෙළුම් මල් හතක් පිපුණා. මේවා සංකේත නෙවෙයි. බුදු කෙනෙකුන්ගෙ උපතෙදි මෙහෙම ආශ්චර්යවත් දේ වෙනවා . මේ පොත පුරා අපූූරු චිත්‍රවලින් පිටුවෙන් පිටුව මං පෙළ ගැස්සුවේ ඒ ආශ්චර්යය.මහ මුහුද ගොඩගලල සුනාමියක් එනකල් අපි විහාරමහ දේවිය ගැන කැලණිතිස්ස රජ්ජුරුවො ගැන හිතුවෙ කොහාමද. අතීතය වටා ගෙතුණු අදහාගත නොහැකි සිදුවීම් විදියට. නමුත් ‘බුදු දහමයි – මහ මුහුදයි, කැලණිතිස්ස රජ්ජුරුවොයි’ පොතේ ඒ සත්‍ය මං පෙළ ගැස්සුවෙ දරුවන්ට – වැඩිහිටියන්ට දැනෙන කතාවක් විදියට. මේ සත්‍ය කියපානා චිත්‍ර, බිතු සිතුවම් පැරැණි පන්සල්වලින්ම හොයා යොදා ගත් ඒවා”අදත් මං ගමනක් යද්දි පුරුද්දට වගේ කැමරාව ගෙනියනව. මගේ පතපොතට ඕනවෙයි කියල හිතන චිත්‍ර - සිතුවම් මංම ඡායාරූප ගත කරගන්නව. හැම පිටුවක් අතරම කතාව ගලා යන්නෙ චිත්‍රයකුත් එක්ක. පාඨකයාගේ විශ්වාසනීයත්වය ඉන් ගොඩනැඟෙනවා. මට ඕනෙ මේ සියලු දේ සමග බුදු දහමෙ සත්‍යය ඔප්පු කරල පෙන්වන්න.ඉනෝකා පෙරේරා බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=av10040414</link>
    <topic>කටු වෙදකමින් විස්මිත සුවය දෙන අසිරිමත් වෙදදුරාණෝ</topic>
    <author>ගාමිණි සුසන්ත</author>
    <content>අපි ඔය කතාව නවත්තමුද ආන්ටිසරාගී බව ඕනෑනම් ඒ විදියට රඟපානවාසිතුම් පුතාට දිවි දුන් උතුම් මිනිසුනි ඔබට පින්!උද්‍යාන පාරේ යුවතියන්ගේ පෙරළියඑදා සිනමා තතු අදට පෙන්වන සෙලෝලයිඩ් කටුගෙයපිස්සු හැදෙන සඳදේශපාලන පිටියේ වාර්තාවකට සැරසෙන වමත් කසකාරයාපිච්චර් පිස්සායුද මෙහෙවර නිම කළ මහ සයුරේ පාවෙන මාලිගාවමම බොක්සිං ගහනවාට අම්මා කැමැති නෑහද පුදසුනචිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්ඔබ අප අතැර ගිය සඳ සොඳුරු මතකය පාරවයි හදබුදු දහමේ සත්‍යය ඔප්පු කර පෙන්වීම මගේ එකම වෑයමයිකටු වෙදකමින් විස්මිත සුවය දෙන අසිරිමත් වෙදදුරාණෝගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝකාජල් නැවතත් මව් පදවියටඉන්ටර්නෙට් ජෝක්ස්ඔහු අපූරු වෛද්‍යවරයෙකි. ලෝකයේ දැනට පවතින ඉතා සාර්ථක වෛද්‍ය ක්‍රමයක් වන කටු චිකිත්සාව, නවීන තාක්ෂණය සමඟ මුසු කොට රෝගීනට සුවය ලබා දීමට වෙහෙසෙන දක්ෂ වෛද්‍යවරයෙකි. ඔහු මහාචාර්ය වෛද්‍ය සෙල්වා සෙල්වකුමාර්ය. වෛද්‍ය සෙල්වකුමාර් කටු චිකිත්සාවේ ආශ්චර්ය මුළු ලොවටම පෙන්වා දීමට සමත්වූ අයෙකි. කොළඹ විශ්ව විද්‍යාලයෙන් විද්‍යාවේදී උපාධිය (Bsc)) සමත් වීමෙන් අනතුරුව කටු චිකිත්සාව, චීන සාම්ප්‍රදායික වෛද්‍ය ක්‍රම, දර්ශනය වැනි විෂයයන් ගණනාවක්ම හදාරා උපාධි සහ ඩිප්ලෝමා රැසක්ම හිමි කර ගැනීමට වෛද්‍ය සෙල්වකුමාර්ට හැකි වී ඇත.ඔහු කටු චිකිත්සාව හදාරනු ලැබුවේ, එය ශ්‍රී ලංකාවට හඳුන්වා දීමට මුල්වූ වෛද්‍ය ඇන්ටන් ජයසූරිය වෙතිනි. පසුව කටු චිකිත්සාව පිළිබඳව වැඩිදුරටත් අධ්‍යයනය කළ වෛද්‍ය සෙල්වකුමාර් නවීන තාක්ෂණික උපක්‍රම සම්ප්‍රදායික කටු චිකිත්සාවට යොදා ගනිමින් රෝගීන් සුවපත් කිරීමට ගන්නා වෙහෙස ප්‍රසංසනීයය. කටු චිකිත්සාව පිළිබඳව රසඳුන පාඨක ඔබ වෙත තොරතුරු ගෙන ඒමේ අරමුණින් පසුගිය දිනෙක බම්බලපිටියේ පිහිටි ඔහුගේ වෛද්‍ය සායනයේදී අපි වෛද්‍ය සෙල්වකුමාර් මුණ ගැසුණෙමු.“බොහෝ දෙනෙක් මේ වෛද්‍ය ක්‍රමය හඳුන්වන්නේ චීන කටු චිකිත්සාව යනුවෙන්. ඒ; මේ වෛද්‍ය ක්‍රමය චීනයේ උපත ලැබූ නිසයි. ඇරැඹුණු දිනයක් නිශ්චිතවම කිව නොහැකි වුවත් මෙම වෛද්‍ය ක්‍රමයේ ආරම්භය ක්‍රි. පූ. තුන්වැනි ශතවර්ෂය දක්වා දිවයන බව සඳහන්. එසේ වුවත් මීට වසර තිස්හත්දහසකට පමණ පෙර ලංකාවේ ජීවත් වූ බලංගොඩ මානවයා ද කටු චිකිත්සාවට සමාන සුවපත් කිරීමේ ක්‍රම භාවිත කර ඇති බව පෙනී යනවා. මෙම වෛද්‍ය ක්‍රමයට එතරම් පැරණි ඉතිහාසයක් තිබෙනවා. අප නැවතත් චීනයේ සම්ප්‍රදායික වෛද්‍ය ක්‍රමවල උපත සිදුවූ කාලය පිළිබඳව සැලකුවහොත්, චීන අධිරාජ්‍යයින් තිදෙනෙක් එම සාම්ප්‍රදායික වෛද්‍ය ක්‍රම බිහි කිරීමට මුල්ව ක්‍රියා කළ බව දැක්වෙනවා.මහාචාර්ය වෛද්‍ය සෙල්වා සෙල්වකුමාර්එසේම එම යුගයේ ජීවත්වූ කොන්පියුසියස් නම් දර්ශනවාදියා මිනිස් ශරීරය කෝවිලක් වැනි පූජනීය ස්ථානයක් බව සඳහන් කළා. එසේම ඔහු මිනිස් සිරුරේ අභ්‍යන්තරය පිළිබඳව සොයා බැලීම තහනම් කළා. එම හේතුව නිසා එම යුගයේ වෛද්‍යවරුන්ට මිනිස් සිරුර පිළිබඳව තොරතුරු සෙවීම සීමා වුණා. එසේ වුවත් ඔවුන් බාහිරින් මිනිස් සිරුර පිළිබඳව පර්යේෂණ කළා. එහිදී, ශරීරයට යම් කිසි ක්‍රියාවක් කළ විට ශරීරය එයට ප්‍රතික්‍රියාවක් දක්වන බව පැහැදිලි වුණා. උදාහරණයක් ලෙස ශරීරයට පහරක් ගැසූ විට එයින් රිදීමක් ඇතිවන බව පැහැදිලි වුණා. එසේම ඔවුන්ට පැහැදිලි වුණා, ශරීර අභ්‍යන්තරයේ ඇති අවයවවලට අදාළ නිලස්ථාන ශරීරයේ (Acupuncture) බාහිරින් පිහිටා ඇති බව. කටු චිකිත්සාව (Acupuncture) වෛද්‍ය ක්‍රමයේ ආරම්භය එයයි.පසුකාලීනව ලොව පුරා මෙම වෛද්‍ය ක්‍රමය ප්‍රචලිත වුණා. මෙම වෛද්‍ය ක්‍රමයේ දී රෝග නිර්ණය සඳහා රුධිර පරීක්ෂාවක්, මුත්‍රා පරීක්ෂාවක් හෝ එක්ස් කිරණ පරීක්ෂාවක් සිදුවන්නේ නෑ. ප්‍රධාන වශයෙන්ම මෙහිදී සිදුවන්නේ නාඩි පරීක්ෂාවක්. එසේම මෙහිදී ප්‍රතිකාර කෙරෙන්නේ ශරීරයේ නිල ස්ථාන වලට කටු ගැසීමෙන්. මෙහිදී ප්‍රධාන වශශයෙන් ශරීරයේ ප්‍රධාන අවයව 12 කට සම්බන්ධ නිල ස්ථාන 24 ක් පිළිබඳව සඳහන් වෙනවා. ඒ; ශරීරයේ ඉදිරිපස නිල ස්ථාන 12 ක් සහ පසුපස නිල ස්ථාන 12 ක් ලෙස. එම නිල ස්ථාන 24 යොදාගන්නේ රෝග විනිශ්චය සඳහා ශරීරයේ ප්‍රධාන අවයව 12 න් සෑම එකකටම සම්බන්ධ නිල ස්ථාන 2 ක් ශරීරයේ ඉදිරිපස සහ පසුපස පිහිටා තිබෙනවා. උදාහරණයක් ලෙස හෘදයට සම්බන්ධ නිල ස්ථාන 2 ක් ශරීරයේ ඉදිරිපස සහ පසුපස පිහිටනවා.හෘදයට සම්බන්ධ කිසියම් ආබාධයක් හඳුනාගන්නේ එම නිල ස්ථාන දෙකෙන්. එසේම ප්‍රධාන අවයවයක කිසියම් ආබාධයක් ඇතිවූ විට එයට අදාළ නිල ස්ථාන දෙකේ කිසියම් වෙනසක් සිදු වෙනවා. එහිදී නිල ස්ථාන රත් පැහැ ගැන්වීමක් හෝ එම නිල ස්ථානයේ රිදීමක් හෝ විය හැකියි. උදාහරණයක් ලෙස පෙනහැල්ලේ කිසියම් ආබාධයක් සිදුවූ විට එයට අදාළ නිල ස්ථානයේ වෙනසක් සිදුවෙනවා. මිනිසුන්ගේ මෙන්ම සතුන්ගේ ශරීරවල ද මෙම නිල ස්ථාන පිහිටා තිබෙනවා. අතීතයේ මිනිසුන් සතුන්ට ප්‍රතිකාර කිරීමට ද මෙම නිල ප්‍රතිකාර ක්‍රමය යොදා ගෙන තිබෙනවා. අලියකු මෙල්ල කිරීමට හෙණ්ඩුවෙන් ඇනිය යුත්තේ අදාළ නිල ස්ථාන වලටයි.වෛද්‍ය සෙල්වකුමාර් රෝගියකුට ප්‍රතිකාර කරන අයුරු“කටු චිකිත්සාවේදී නාඩි පරීක්ෂාවක් සිදු කෙරෙනවා. මෙහිදී නාඩි 12 ක් පිළිබඳව සඳහන් වෙනවා. ඒ වම්පස නාඩි 6 ක් සහ දකුණුපස නාඩි 6 ක් ලෙස.” කටු චිකිත්සාවේ ඉතිහාසය සහ එහි මූලික කරුණු පිළිබඳව වෛද්‍ය සෙල්වකුමාර් කරුණු දැක්වූයේ ඒ ආකාරයෙනි.කටු චිකිත්සාවේ එන සාම්ප්‍රදායික වෛද්‍ය ක්‍රම මෙන්ම නවීන තාක්ෂණය උපයෝගී කරගැනීමට මෙම වෛද්‍යවරයා සමත් වී සිටී. අපි ඒ පිළිබඳවත් ඔහුගේ විමසා සිටියෙමු.“මම යම් කිසි පුද්ගලයකුගේ රෝග පරීක්ෂා කරන්නේ කනේ ඇති නාඩි පරීක්ෂා කිරීමෙන්. මෙහිදී නවීන තාක්ෂණික උපකරණයක් භාවිත කරනවා. එසේම රෝගියාගෙන් රෝගය පිළිබඳව විමසා සිටින්නේ නෑ. කනේ නාඩි පරීක්ෂා කළ විට ඔහුට ඇති රෝගාබාධ පිළිබඳව අවබෝධයක් ලබාගත හැකියි. කටු චිකිත්සාවේදී විවිධ දිගින් සහ ප්‍රමාණයෙන් යුතු කටු භාවිත වෙනවා. කටුවල ප්‍රමාණය තීරණය කරන්නේ රෝගියාගේ ශරීර ප්‍රමාණය, වැළඳී ඇති රෝගය සහ නිල ස්ථාන පිළිබඳව සොයා බැලීමෙන් පසුවයි. මෙහිදී එක් අයකුට භාවිත කළ කටු තවත් අයකුට භාවිත කරන්නේ නෑ. විශේෂ ලෝහවලින් නිමවා ඇති මේ සියුම් කටු ශරීරයට ගැසූ විට කිසිඳු වේදනාවක් ඇති වන්නේ නෑ. කටු චිකිත්සාවේදී රෝගයෙන් රෝගයට ප්‍රතිකාර කළ යුතු කාලය වෙනස් වෙනවා. වෛද්‍ය උපදෙස් අනුව අදාළ දින ගණන එක දිගට ප්‍රතිකාර ගත යුතුයි.”“වෙනත් වෛද්‍ය ක්‍රම සමඟ කිසිදු ගැටීමක් මෙහිදී ඇත්තේ නෑ. හදිසි අනතුරකට ලක්වී ශරීරයේ අවයව වලට හානි වී අධික රුධිර වහනයක් වී ඇති අයකු ශල්‍ය කර්මයකට ලක් කළ යුතුයි. එවැනි අවස්ථාවක කටු චිකිත්සක ප්‍රතිකාර භාවිත කිරීම ප්‍රයෝජනවත් නෑ. එහෙත් ශල්‍යකර්ම කර සුව කළ යුතු යැයි නිර්දේශ වූ ඇතැම් රෝග ඉතා පහසුවෙන් කටු චිකිත්සාවෙන් සුව කළ අවස්ථා තිබෙනවා. මෙහිදී කිසිදු ගිලින ඖෂධයක් භාවිත නොවන නිසා ඖෂධ වලින් සිදුවිය හැකි හානි සිදුවන්නේ නෑ. සිඟිති දරුවන්ට සහ ගර්භනි මව්වරුන්ට කටු චිකිත්සක ප්‍රතිකාර ක්‍රම යෝග්‍ය වන්නේ නෑ.”මහේෂ්වරී නඩරාජාමොහොමඩ්රේණුකා පි‍්‍රයන්තිධර්මසිරි ද සිල්වා“කටු චිකිත්සක ප්‍රතිකාර ක්‍රම මඟින් රෝග ගණනාවකින් සම්පූර්ණ සුවය ලබා ගැනීමේ හැකියාව තිබෙනවා. විශේෂයෙන්ම ඇදුම රෝගයට මෙහිදී ප්‍රත්‍යක්ෂ ලෙස ප්‍රතිකාර කළ හැකියි. එමෙන්ම පීනස, සමේ රෝග, අකලට හිසකෙස් වැටීම සහ පැසීම, ඉරුවාරදය, ගැස්ට්‍රයිටිස්, අර්ශස්, අත් පා හිරි වැටීම, දියවැඩියාව, ආතරයිටිස්, අංශභාගය, නහර ගැට ගැසීම, අධික රුධිර පීඩනය, ස්නායු දුර්වලතා, ඇසීමේ දුර්වලතා, මීමැස් මොරය, නින්ද නොයාම, ගොත ගැසීම, විවිධ කාන්තා රෝග, අධික ස්ථුලභාවය, පිළිකා තත්ත්වයන් වැනි රෝගාබාධ රැසකටම සුවය ලබාගැනීමේ හැකියාව කටු චිකිත්සක වෛද්‍ය ක්‍රමයේ තිබෙනවා.එසේම ලෝකයේ රටවල් ගණනාවකම රූපලාවණ්‍ය ක්ෂේත්‍රයේ මෙම වෛද්‍ය ක්‍රමය භාවිත වෙනවා. විශේෂයෙන්ම ඖෂධ භාවිතයෙන් තොරව අධික තරබාරු බවෙන් මිදී හැඩැති සිරුරක් ලබාගැනීමට මුහුණේ පෙනුම වැඩි කර ගැනීමට මෙම වෛද්‍ය ක්‍රමය උපයෝගී කරගත හැකියි.” ඒ කටු චිකිත්සක ප්‍රතිකාර පිළිබඳව වෛද්‍ය සෙල්වකුමාර් පළ කළ අදහස්ය.වෛද්‍ය සේලවකුමාර් සතියේ සඳුදා සිට සිකුරාදා දක්වා සෑම දිනකම පෙරවරු 8 සිට පෙරවරු 10.00 දක්වා තම සායනයේ නොමිලයේ ප්‍රතිකාර කරයි. ඔහුගෙන් ප්‍රතිකාර ගැනීම සඳහා දිවයිනේ විවිධ ප්‍රදේශවලින් රෝගීහු පැමිණෙති. එවන් රෝගීන් කීප දෙනකු සමඟ කතා කිරීමේ අවස්ථාව අපට ලැබිණි. ඒ අතර සිටි 37 හැවිරිදි හික්කඩුවේ පදිංචි ධර්මසිරි ද සිල්වා සුවිශේෂී අයෙකි. ඒ; ඔහු ජීවිතය පිළිබඳ සියලු බලාපොරොත්තු අතහැර සිටි අයෙක් නිසාය.“මම කරන්නේ වඩු වැඩ. මීට අවුරුදු 3 කට පමණ පෙර මගේ උදරයේ වේදනාවක් ආවා. කරාපිටිය රෝහලෙනුත් කොළඹ ජාතික රෝහලෙනුත් විවිධ ප්‍රතිකාර ගත්තා. ශල්‍යකර්ම කීපයක්ම කළා. ඒත් සුව කරන්න අපහසු වුණා. මේක දසලක්ෂයකගෙන් එක් අයකුට පමණ හැදෙන ලෙඩක් කියලයි වෛද්‍යවරුන් කිව්වේ. වෛද්‍යවරු මෙය හැඳින්වූවේ ‘කැරොලිස්’ නමින්. අක්මාවේ සිඳුරු හැදී ඉදිමීමයි මෙම රෝගය. මිය යන්න තිබුණු මගේ ජීවිතේ ගොඩගත්තේ ඩොක්ටර් සෙල්වකුමාර්. ඒක හරියට හීනයක් වගේ. දැන් මම හොඳටම සුවයි.” මීළඟට අප කතා කළේ 65 හැවිරිදි මහේෂ්වරී නඩරාජා මහත්මිය සමඟය. “මම ආතරයිටිස් රෝගයෙන් අවුරුදු ගණනාවක් දුක් වින්දා. ඩොක්ටර් සෙල්වාගෙන් ප්‍රතිකාර ගන්න ඇවිත් දැන් සති 3 ක් විතර ඇති. දැන් මට ගොඩක් සුවයි.”78 හැවිරිදි මොහොමඩ් මහතා ආතරයිටිස්, දියවැඩියාව වැනි රෝග කීපයකින් පෙළෙන අයෙක්. “මට ලෙඩ කීපයක්ම තියෙනවා. මම වෛද්‍යවරුන් කීප දෙනෙක්ගෙන්ම බෙහෙත් ගත්තා. ඒත් වැඩක් වුණේ නෑ. ඩොක්ටර් සෙල්වගෙන් ප්‍රතිකාර ගන්න පටන් අරගෙන දින කීපයක් වෙනවා. මට හොඳ සුවයක් දැනෙනවා.”හතළිස් හතර හැවිරිදි රේණුකා පි‍්‍රයන්ති වෘත්තියෙන් පාසල් ගුරුවරියකි. ඇය අංශභාග රෝගයට ගොදුරු වුණේ මීට වසර කීපයකට පෙරදීය. “අංශභාගය හැදුණට පස්සේ මට ඇවිදින්නත් කතා කරන්නත් බැරිවුණා. දැන් සති කීපයක් වෙනව මෙතැනට ප්‍රතිකාර ගන්න ඇවිත්. දැන් මට ගොඩක් සුවයි.” රේණුකා අප සමඟ පැවසුවාය.මුදලට වඩා රෝගීන්ගේ සුවය පිළිබඳව වෙහෙසෙන වෛද්‍ය සෙල්වකුමාර් වැන්න වුන්ගෙන් සමාජයට සිදුවන සේවය මිල කළ නොහැකිය. ජීවිතය පිළිබඳ බලාපොරොත්තු අතහැර සිටින, විවිධ රෝගාබාධවලින් පීඩා විඳින රෝගීන්ට ජීවිතය ලබාදී ඔවුන් සුවමඟට ගැනීම කෙතරම් නම් පුණ්‍ය කටයුත්තක් ද?ගාමිණි සුසන්තඡායාරූප - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=av10040415</link>
    <topic>ගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝ</topic>
    <author>සු.මි.</author>
    <content>අපි ඔය කතාව නවත්තමුද ආන්ටිසරාගී බව ඕනෑනම් ඒ විදියට රඟපානවාසිතුම් පුතාට දිවි දුන් උතුම් මිනිසුනි ඔබට පින්!උද්‍යාන පාරේ යුවතියන්ගේ පෙරළියඑදා සිනමා තතු අදට පෙන්වන සෙලෝලයිඩ් කටුගෙයපිස්සු හැදෙන සඳදේශපාලන පිටියේ වාර්තාවකට සැරසෙන වමත් කසකාරයාපිච්චර් පිස්සායුද මෙහෙවර නිම කළ මහ සයුරේ පාවෙන මාලිගාවමම බොක්සිං ගහනවාට අම්මා කැමැති නෑහද පුදසුනචිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්ඔබ අප අතැර ගිය සඳ සොඳුරු මතකය පාරවයි හදබුදු දහමේ සත්‍යය ඔප්පු කර පෙන්වීම මගේ එකම වෑයමයිකටු වෙදකමින් විස්මිත සුවය දෙන අසිරිමත් වෙදදුරාණෝගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝකාජල් නැවතත් මව් පදවියටඉන්ටර්නෙට් ජෝක්ස්විසිවැනි සියවසේ ලෝකයේ ලලිත කලා කෙරෙහි ප්‍රබලම අනුභාවක් පෑ චිත්‍ර ශිල්පියා පැබ්ලෝ පිකාසෝ (1881 - 1973) යැයි කිව හැකි ය. පිකාසෝ චිත්‍ර ශිල්පියෙක් පමණක් නොවේ ඔහු මූර්ති ශිල්පියෙක් මැටි භාණ්ඩ ශිල්පියෙක් (CERAMICIST) වේදිකා නාට්‍ය නිර්මාණ සැලසුම් ශිල්පියෙක් ද වූයේ ය.පැබ්ලෝ පිකාසෝ 1881 ඔක්තෝබර් මස 25 වැනි දින උතුරු ස්පාඤ්ඤයේ මධ්‍යධරණි වෙරළ අසල පිහිටි නගරයක් වන මලගා හි උපන්නේ ය. ඔහුගේ පියා ද චිත්‍ර ශිල්පියෙකි.1895 පිකාසෝ බාර්සිලෝනාවේ පදිංචියට පැමිණියේ ය. එහිදී ඔහු ‘ලා ලොන්ජා’ ලලිත කලා පාසලට ද (LONJA SCHOOL OF FINE ART) ඉනික්බිති සෙන්ට් ෆර්නැන්ඩෝ රාජකීය ලලිත කලා පාසලට ද බැඳී චිත්‍ර ශිල්පය වැඩිදුරටත් හදාළේ ය. පිකාසෝ විසින් මුලදී අඳින ලද්දේ දහනව වැනි සියවසේ යථාර්ථවාදී සම්ප්‍රදායයට අයත් චිත්‍ර ය. එම නිර්මාණයන්හි රෙම්බ්‍රාන්ට් ගේ ආභාසය දක්නට ලැබිණි.1900 දී පිකාසෝ ඔහුගේ මිතුරකු වූ කාර්ලෝස් කැසගෙමා සමඟ ප්‍රසංගයට පැමිණියේ ය. පැරිසියේ දී බොහිමියන් ජීවිතයක් ගත කළ පිකාසෝ මුහුණ දුන් ඛේදවාචී අත්දැකීමක් වූයේ ඔහුගේ සන්මිත්‍ර කැසගෙමා දිවි තොර කර ගැනීම ය. පිකාසෝ එය ‘ඩෙත් ඔෆ් ගෙමා’ නමින් සිතුවමට නඟා ඇත. පැරිසියේ දී පිකාසෝට ජෝර්ජස් බ්‍රාක්, හෙන්රි මතීස්, ෂොන් රෙනුවා, ගර්ට්රූඩ් ස්ටේසින්, ජුලියෝ ගොන්සාලේස්, ෂොන් කොක්තෝ, ආන්ද්‍රේ බ්‍රෙටන්, මැක්ස් ජෙකොබ් වැනි කලාකරුවන් ඇසුරු කිරීමේ අවස්ථාව ලැබිණි.පිකාසෝ චිත්‍ර එක් එක් යුග අනුව විවිධ ශෛලීන්වලට අයත් වන්නේ ය. 1901 - 4 යුගයේ ඔහුගේ ‘චිත්‍ර නිල් යුගය’ (BLUE PERIOD)) යනුවෙන් හැඳින්වෙයි. එම යුගයට අයත් චිත්‍රවලට වැඩි වශයෙන් ම තේමා වී ඇත්තේ සුරා සොඬුන්, ගණිකාවන්, අන්ධ යාචකයන්, දිළිඳු මව්වරුන් යන අය ය.1904 දී පිකාසෝට ෆර්නැන්ඩේ ඔලිවියර් නමැති කාන්තාව මුණ ගැසීමත් සමඟම ඔහුගේ චිත්‍ර ශෛලියේ බරපතළ වෙනසක් සිදුවන ආකාරය පෙනී යයි. 1905 - 6 යුගය ‘රෝස යුගය’ (ROSE PERIOD) යනුවෙන් හැඳින්වෙයි. එම යුගයට අයත් චිත්‍රවලින් වඩාත් ම පිළිබිඹු වූයේ සර්කස්කරුවන්, නාට්‍යාංගනාවන්, වෙස් මුහුණුකරුවන් වැනි චරිත රටා ය. පිකාසෝ එම වකවානුවේ සර්කස්කරුවන් සමඟ සමීප සබඳතා පවත්වා ඇත.පිකාසෝ තම සමකාලීන චිත්‍ර ශිල්පී ජෝර්ජස් බ්‍රාක් සමඟ එක්ව ඝනකවාදය (KUBISM) නම් වූ නවතම වූත් පෙරළිකාර වූත් චිත්‍ර කලා සම්ප්‍රදායය ආරම්භ කරන්නේ 1907 දී පමණ ය. ‘යන්ග් ලේඩිස් ඔෆ් ඇවිග්නන්’ (1907) එම චිත්‍ර කලා ආරේ ආරම්භය සනිටුහන් කරන ඉතාම වැදගත් චිත්‍රයකි. එම චිත්‍රයේ අප්‍රිකානු වෙස් මුහුණුවල බලපෑම දැක්ක හැකි බව විචාරක මතයයි. අප්‍රිකානු ප්‍රාථමික කලා කෘතීන්වල ආභාසය පිකාසෝ ගේ නිර්මාණවල බෙහෙවින් දක්නා ලැබෙන්නකි. මෙම චිත්‍රය දැනට ඇමෙරිකාවේ නව කලා කෞතුකාගාරයේ සුරක්ෂිතව පවතී.මාර්සෙල් හම්බර්ට් (ඊවා) නම් වූ කාන්තාව සමඟ පිකාසෝ ගේ ඇසුර ගොඩනැඟෙන්නේ මෙකල ය.1917 36 ලෝක යුද්ධ දෙකක් අතරමැදි වූ යුගයක් ලෙස සැලකෙයි. 1917 දී පිකාසෝ ගේ ෂොන් කොක්තෝ ගේ ආරාධනයෙන් ‘පැරේඩ්’ නම් වූ මුද්‍රා නාටකයට වේදිකා නිර්මාණ සැලසුම් කරන්නට ඉදිරිපත් වූයේ ය. ඒ සඳහා ඔහු එම වසරේ දී රෝමයට ද ගියේ ය. ඔල්ගා කොක්ලෝවා නමැති නළඟන පිකාසෝට මුණ ගැසෙන්නේ මෙම මුද්‍රා නාටකය හරහා ය. 1918 දී පිකාසෝ ඔල්ගා විවාහ කර ගත්තේ ය. ‘පෝට්රේට් ඔන් ඔල්ගා ඉන් ඇන් ආම්වෙයාර්’ (1917) පිකාසෝ එකල ඇඳී සිතුවමකි.ලෝක යුද්ධ දෙකක් අතර වූ යුගයේ දී පිකාසෝ ගේ චිත්‍ර ඝනිකවාදයේ සිට සම්භාව්‍ය වාදය (CLASSICISM) හා අධි යථාර්ථවාදය (SURREALISM) දක්වා තවදුරටත් විහිද යයි.පිකාසෝ, මාරි තෙරේසා වෝල්ටර් නම් වූ කාන්තාව සමඟ සබඳතා ගොඩනඟා ගන්නෙත් ඔල්ගා ගෙන් වෙන්වන්නෙත් එම වකවානුවේදී ය.1936 දී ස්පාඤ්ඤ සිවිල් යුද්ධය ඇරඹෙයි. 1937 අප්‍රේල් මස 26 වැනි දින ජෙනරාල් ෆ‍්‍රැන්කෝගේ නායකත්වයෙන් යුත් ජර්මන් ගුවන් හමුදාව උතුරු ස්පාඤ්ඤයේ පැරණි නගරයක් වන ගුවෙර්නිකාවට බෝම්බ හෙළූහ. එම බෝම්බ ප්‍රහාරයෙන් දෙදහසක් පමණ මිය ගිය අතර තවත් රැසක් තුවාල ලැබූහ. එම ප්‍රහාරය පිකාසෝ කෙරෙහි ප්‍රබල ලෙස බලපෑ ආකාරය පෙනෙන්නේ ඔහු ‘ගුවෙර්නිකා’ නමින් ඇඳි ලෝක ප්‍රකට යුද විරෝධී සිතුවම හේතු කොට ගෙන ය.පැරිස් ලෝක ප්‍රදර්ශනය වෙනුවෙන් චිත්‍රයක් නිර්මාණය කරන ලෙස ස්පාඤ්ඤ රජය පිකාසෝ ගෙන් ඉල්ලා සිටියදී ඔහු ඔවුන් වෙනුවෙන් නිර්මාණය කළේ මෙම ‘ගුවර්නිකා’ චිත්‍රයයි. එම චිත්‍රය දෙස පරික්ෂිතව බලන විට අහස උසට දෑත් ඔසවා විලාප නගන මිනිසෙක්, පහනක් අතින් ගෙන කවුළුවක් වෙතින් එබී බලන ගැහැනියක්, වේගයෙන් ඉදිරියට දිවයන ගැහැනියක්, බිම ඇද වැටී සිටින යුද සෙබළෙක්, මළ දරුවකු රැගෙන අදෝනා දෙමින් දිවයන ගැහැනියක්, කෑ මොර නඟන අශ්වයෙක් මෙන් ම දැල්වෙන බල්බයක් දක්නා ලැබේ. එම චිත්‍රය කොලාර්ජ් ක්‍රමයට නිමවා ඇත.1940 දී පමණ ‘ගුවෙර්නිකා’ චිත්‍රය දුටු එක් නාසි හමුදා නිලධාරියෙක් පිකාසෝගෙන් මෙසේ ඇසුවේ ය.DID YOU DO THIS?ඊට පිකාසෝ මෙසේ පිළිතුරු දී ඇත.NO YOU DIDමේ ප්‍රකාශය ද පිකාසෝ ගේ යුද විරෝධී චින්තනය ප්‍රකට කරවන්නකි.පිකාසෝ ප්‍රබල යුද විරෝධියෙක් වූයේ ය. ඔහු ඇමෙරිකාවේ කොරියන් ආක්‍රමණයත් සෝවියට් දේශය හංගේරියාව අත්පත් කර ගැනීමත් යන දෙකම දැඩිව හෙළා දුටුවේ ය.1937 දී පිකාසෝට ස්පාඤ්ඤයේ ප්‍රාඩෝ කෞතුකාගාර යේ අධ්‍යක්ෂ ධූරය පිරිනැමිණි. ඩෝරා මාර් නම් වූ කාන්තාව පිකාසෝ ගේ ජීවිතයට ඇතුළු වන්නේ එම සමයේදී ය. 1943 වනවිට එම සබඳතාව බිඳ වැටී තවත් කාන්තාවක් පිකාසෝ ගේ ජීවිතයට එක්වෙයි. ඇය ෆ‍්‍රැන්කොයිස් ගිලොට් ය. ‘පෝට්රේට් ඔෆ් අ යන්ග් ගර්ල්’ (1937). ‘ ද මෑන් විත් ලැම්බ් (1942) ‘චානල් හවුස්’ (1944) එම කාල පරිච්ඡේදයේ පිකාසෝ ඇඳි සිතුවම් ය.1944 දී පිකාසෝ කොමියුනිස්ට් පක්ෂයට බැඳුණේ ය. එය ඔහුගේ මානව චින්තනය ප්‍රකට කළ එක් වැදගත් අවස්ථාවක් ලෙස හැඳින්විය හැකි ය.1946 සිට පිකාසෝ මිය ගිය 1973 දක්වා වූ යුගය පශ්චාත් යුද සමය ලෙස අපට හැඳින්විය හැකි ය. 1950 දී පිකාසෝට ස්ටාලින් සාම ත්‍යාගය හිමි වූයේ ය. 1961 දී නැවතත් ඔහුට මෙම ත්‍යාගය ලැබිණි. 1961 දී ඔහු තවත් විවාහයක් කරගති. එවර ඔහුගේ මනාලිය වන්නේ ජැකොලයින් රොක් ය.1971 දී පිකාසෝට අවුරුදු 90 පිරුණු අවස්ථාවේ පිකාසෝගේ චිත්‍ර ප්‍රදර්ශනයක් ප්‍රංශයේ ලුවර් කෞතුකාගාරයේ දී පවත්වන ලදී.1972 දී පිකාසෝ තමාගේ ම ආලේඛ්‍ය චිත්‍රයක් නිර්මාණය කෙළේ ය. එහි ඔහුගේ මුහුණ මුළුමනින් ම විකෘති වී ඇති බවත් පෙනෙන්නට තිබිණි.1973 අප්‍රේල් මස 8 වැනි දින ප්‍රංශයේ මෝනින්ස් නම් වූ නගරයේ දී පිකාසෝ මිය ගියේ ය.සු.මි. The Lightning Thiefමේ 21 වැනි සියවසයි. එහෙත් අදත් පුරාණ ග්‍රීක මිථ්‍යා කතාවන්හි එන චරිත ග්‍රීසියේ ඔලිම්පියා කඳුමුදුනේ ජීවමානව සිටිති. වර්තමානයේ මෙම ග්‍රීක මිථ්‍යා චරිත හා ගැටෙන්නට සිදුවන්නේ ඇමෙරිකාවේ උසස් විද්‍යාලයක ඉගෙනුම ලබන පර්සි ජැක්සන් නමැති ශිෂ්‍යයාටය.ඔලිම්පියා කඳු මුදුන වාසස්ථානය කරගෙන සිටින දෙවියන්ගේ රජ සීයස් ගේ අකුණු යන්ත්‍රය කිසිවකු විසින් සොරාගනු ලබයි. මේ සොරකම පිළිබඳ සැකය එල්ල වන්නේ පර්සි ජැක්සන් වෙතය. හදිසියේම පර්සි ගේ මව ද අතුරුදන් වෙයි. පර්සි ඉක්මනින්ම වටහාගන්නේ තමා මිථ්‍යා චරිතයන්ට මැදිව ඔවුන්ගේ තර්ජනයන්ට මුහුණ දී සිටින බවයි.වහා තම මිතුරන් සමඟ එක්වන පර්සි මිථ්‍යා චරිත හා සටන් වදිමින් අකුණු යන්ත්‍රය සොරා ගත් පුද්ගලයා සොයා යයි. නියම සොරා දෙව් රජ සීයස් හට අල්ලා දෙන අතරතුරම ඔහු අතුරුදන්වූ තම මව ද සොයා ගනියි.’ද ලයිට්නින්ග් තීෆ්’ චිත්‍රපටයේ කතා පුවත සැකෙවින් එසේය. ‘හැරී පොටර්’ චිත්‍රපට මාලාවට සමාන අද්භූත සිද්ධීන්ගෙන් හා චරිතයන්ගෙන් යුක්ත වික්‍රමාන්විත චිත්‍රපටයක් වන ’ද ලයිට්නින්ග් තීෆ්’ ක්‍රිස් කොලොම්බස් ගේ අධ්‍යක්ෂණයකි. ලෝගන් ලර්මන් පර්සි ජැක්සන් ලෙස ද, ජේම්ස් බොන්ඩ් චරිතය රඟමින් ඉමහත් ජනප්‍රියත්වයට පත් පියර්ස් බ්‍රොස්නන් චිරොන් මෙන් ද, ෂෝන් බීන් දෙව් රජ සීයස් ලෙස ද රඟන මෙම චිත්‍රපටය ප්‍රේක්ෂකයන් වෙත අමුතුම ආකාරයක වින්දනයක් ලබා දෙන්නකි.කුමාර සිරිවර්ධන</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=av10040416</link>
    <topic>කාජල් නැවතත් මව් පදවියට</topic>
    <author>සුජීවතේවහෙට්ටිගේ</author>
    <content>අපි ඔය කතාව නවත්තමුද ආන්ටිසරාගී බව ඕනෑනම් ඒ විදියට රඟපානවාසිතුම් පුතාට දිවි දුන් උතුම් මිනිසුනි ඔබට පින්!උද්‍යාන පාරේ යුවතියන්ගේ පෙරළියඑදා සිනමා තතු අදට පෙන්වන සෙලෝලයිඩ් කටුගෙයපිස්සු හැදෙන සඳදේශපාලන පිටියේ වාර්තාවකට සැරසෙන වමත් කසකාරයාපිච්චර් පිස්සායුද මෙහෙවර නිම කළ මහ සයුරේ පාවෙන මාලිගාවමම බොක්සිං ගහනවාට අම්මා කැමැති නෑහද පුදසුනචිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්ඔබ අප අතැර ගිය සඳ සොඳුරු මතකය පාරවයි හදබුදු දහමේ සත්‍යය ඔප්පු කර පෙන්වීම මගේ එකම වෑයමයිකටු වෙදකමින් විස්මිත සුවය දෙන අසිරිමත් වෙදදුරාණෝගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝකාජල් නැවතත් මව් පදවියටඉන්ටර්නෙට් ජෝක්ස්අජේ දෙව්ගන් සහ කාජල් යුවළට ආයෙමත් දරු සම්පතක් හිමිවෙන්න යනවලු. මේ ආරංචිය පසුගිය සතියේ බොලිවුඩ් පුරයෙන් දැනගන්නට ලැබුණා. අජේටත් කාජල්ටත් දැන් සිටින්නේ පුංචි දියණියක්. ඇයගේ නම නීසා. මේ පුංචි දියණියගේ වයස අවුරුදු 6 යි. අපේ‍්‍රල් 20 දාට ඇගේ වයස අවුරුදු 7 ක් වේවි.කාජල් දෙවැනි වතාවටත් මව් පදවිය ලබන්නට සූදානම් වනවා ය කියන ආරංචිය දැන ගත්ත බොහෝ දෙනෙකු ඒ ගැන අජේගෙන් විමසුවා. ඔහු කියා සිටියේ තවත් පුංචි සිඟිත්තෙකු හෝ සිඟිත්තියක තම පවුලට එකතුවීම ගැන ගොඩක් සතුටු වෙනවා කියලයි.කාජල් මේ වන විට තමන්ට ලැබී තිබුණු චිත්‍රපට කිහිපයකම රඟපෑමේ කටයුතු නිම කර සිටින නිසා ඉදිරියේදී ඇයට විවේකව කල් ගත කරන්නට හැකි වේවි. පසුගිය මාස තුනක කාලයක් තිස්සේ අජේ නිවසේ සිටියේ නැහැ. ඔහු දුර බැහැර ප්‍රදේශයක චිත්‍රපට කිහිපයක් වෙනුවෙන් රඟපාන්නට ගොස් සිටියා. කාජල් දැන් සිටින තත්ත්වය නිසා අජේ තීරණය කර ඇත්තේ වැඩි කාලයක් නිවසෙහිම ගත කරන්නටයි.නිවසින් බැහැරව තුන් මාසයක්ම දුර බැහැර ප්‍රදේශයක ගත කළ නිසා අජේට මෙවර ෆිල්ම් ෆෙයාර් සම්මාන උළෙලට ද සහභාගි වීමට හැකිවුණේ නැහැ. ඔහු, තමන් වෙනුවට ඊට සහභාගි කළේ බිරිඳ කාජල්වයි. ඇය එම උළෙලට ගියේ ඇයගේ නැගණිය ටනිෂා අජේ ගේ ඥාති සොහොයුරකු වන විකී එක්කයි. කොහොම වෙතත් අජේ, කාජල්ට දැන්වූයේ උළෙලට සහභාගිවී වැඩි වේලාවක් එහි නොරැඳී නිවසට පැමිණෙන ලෙසයි.කාජල් රත් පැහැති අලංකාර සාරියකින් සැරසී සිටියා. ෆිල්ම් ෆෙයාර් උළෙලේදී ඇය වඩාත් කැමැත්තකින් නැරැඹුවේ ශාරුක් ඛාන් සහ සායිෆ් අලි ඛාන් ඉදිරිපත් කළ හාස්‍යොත්පාදක රංගනයයි. අජේ, ඇයට උපදෙස් දී තිබුණේ පැය එකහමාරකට වඩා රැඳී නොසිටින ලෙසයි. ඒ නිසා කොයිතරම් මනරම් රැඟුම් ‘ෆිල්ම් ෆෙයාර්’ වේදිකාව මත දිගහැරුණත් කාජල් ඉක්මනින්ම එම උළෙලින් නික්ම ගියේ එහි රැඳී සිටීමෙන් සිරුරට අපහසු ගතියක් දැනෙන්නට වූ නිසයි.  සියුමැලි පෙම්වතියක වන්නටත්, ඊට හාත්පසින්ම වෙනස් වූ සටන්කාමී යුවතියක වන්නටත් ඇයට හොඳ හැකියාවක් තිබෙනවා. සිනමාවට අවතීර්ණ වී වසර දහයක් ගත වන්නටත් පෙර ඇයට විශිෂ්ට ගණයේ නිළියක වන්නට වාසනාව ලැබුණේ ඇය සතු ඒ කුසලතා පිරිපුන් රංගන හැකියාව නිසයි. රූ රැජනක ලෙස 2001 දී කිරුළු දරා බොලිවුඩ් පුරයට පිවිස 2010 වෙද්දී ඉන්දීය ජාතික සිනමා සම්මානය ලබා 2009 වසරේ හොඳම නිළිය ලෙස අබිසෙස් ලද මේ රුවැත්තිය,පි‍්‍රයංකා චොප්රායි.පි‍්‍රයංකාට ඉන්දීය ජාතික සිනමා සම්මානය පසුගියදා පිරිනැමුණේ විශේෂ උත්සවයකදී, ඉන්දීය ජනාධිපතිනිය ප්‍රතිභා පටේල් මැතිනියගේ සුරතින්. ‘ෆැෂන්’ චිත්‍රපටයේ නිරූපණය කළ චරිතය වෙනුවෙන් තමයි, පි‍්‍රයංකාට මේ අනගි සම්මානය හිමිවුණේ. මේ අවස්ථාවට පි‍්‍රයංකාගේ දෙමව්පියන්, ඥාතින්, සහ මිතුරු මිතුරියන් රැසක්ම සහභාගිවී සිටියා. ඒ පි‍්‍රයජනක මොහොතේ තතු අපි පි‍්‍රයංකාගෙන් ම අහගනිමු...“මට නම් ඒ අවස්ථාව කවදාවත් අමතක වෙන එකක් නැහැ. අපේ ජනාධිපතිතුමිය අතින් සම්මානය ගන්න මම වේදිකාවට නැග්ගෙ ටිකක් බයෙන්. මොකද, මම ඒ වෙලාවෙ සාරියක් ඇඳල හිටිය නිසා. මට හිතුණා, බය වැඩි කමට සාරිය පැටලිලා මාව ඇදගෙන වැටේවිද කියලා. එහෙම දෙයක් නම් වුණේ නැහැ. සම්මානය ගනිද්දි මගේ පවුලේ උදවියයි යාළුවොයි අත්පුඩි ගහලා සතුටින් කෑ ගැහුවා. මගේ අම්මයි තාත්තයි එක්ක තිස් දෙනෙක් මේ උත්සවයට සහභාගි වුණා. ඒ හැමෝම වෙනුවෙන් පේ‍්‍රක්ෂකාගාරයේ පේලි තුනක ආසන වෙන් කරන්නත් සංවිධායකවරුන්ට සිද්ධ වුණා.” පි‍්‍රයංකා මෙහෙම කිව්වේ වෙනදාටත් වඩා ලස්සන සිනහවක් පාමින්.එදා උත්සවයට සහභාගි වුණු මිතුරු මිතුරියන් ගැනත් ඇය කතා කළේ තමන්ගේ කුඩා කාලය ද සිහිපත් කරමින්...“මේ යාළුවන්ගෙන් කිහිප දෙනෙක් ගැන විස්තර ටිකක් කියන්නම්. එක් කෙනෙක් තමයි, කුනාල්. එයා මගේ ඥාති සහෝදරයෙක්. මම එයාට ගොඩක්ම කිට්ටුයි. තවත් කෙනෙක්, රිධිමා. ඉස්කෝලෙ යන කාලෙ හතරවැනි ශ්‍රේණියේ ඉඳල මම එයාව දන්නවා. රිධිමා මගේ සමීප මිතුරියක්. තමන්නාත් මගේ හොඳම මිතුරියක්. ඒත් එයාට එදා එන්න බැරිවුණා. මම රඟපාපු ‘කාමිනෙ’ චිත්‍රපටයේ සම නිෂ්පාදිකාවක් වුණ මුබිනාත් මගේ හොඳ මිතුරියක්.”මේ මිතුරියන් අතරින් රිධිමා, පි‍්‍රයංකා ගැන කතා කළා. “මම පි‍්‍රයංකාව හඳුනාගත්තෙ පුංචි කාලෙදි. මට මතකයි අපි දෙන්නා බයිසිකල් පැද්ද හැටි. ඒ දවස්වල පි‍්‍රයංකාගෙ තාත්තා හමුදා සේවයේ නිලධාරියෙක්. ඒ නිසා පි‍්‍රයංකල හිටියේ යුද හමුදා ජනපදයක තිබුණු නිල නිවාසයකයි. එතනදී තමයි අපි දෙන්නා බයිසිකල් පැද්දේ. පි‍්‍රයංකා රූ රැජනක් වෙලා සිනමාවට පය තබද්දී මටත් හිතුණා පි‍්‍රයංකාව අනුගමනය කරන්න. නමුත් ඒක ලේසි වැඩක් නෙමෙයි කියල මට තේරුණා. පි‍්‍රයංකා ඕනැම වෙලාවක ඉන්නේ හිනා වෙලා.” ඒ සිනහවත් පි‍්‍රයංකාගේ සාර්ථකත්වයට හේතු වුණ බවයි රිධිමා නොකියා කියා සිටියේ.“මේ හැම යාළුවෙක්ම මගේ පවුලේ සාමාජිකයො වගෙයි සිනමා ලෝකයේ නම් මට මෙච්චර හිතවත් අය නැහැ. ඕනෙ නම් දෙන්නෙක් තුන් දෙනෙක් ඉඳිවි. සිනමා ලෝකයට සම්බන්ධ නැති අය තමයි මාත් එක්ක ගොඩක්ම හිතවත් වෙලා ඉන්නේ.” පි‍්‍රයංකා තමන්ගේ යාළු මිත්‍රකම්වල ස්වරූපය හෙළි කළා.ඇය මේ දිනවල චිත්‍රපට 2 ක රූපගත කිරීම්වලට සහභාගි වෙමින් සිටිනවා. ඒ; ප්‍රවීණ චිත්‍රපට අධ්‍යක්ෂ විශාල් භාරද්වාජ්ගේ තවමත් නමක් යොදා නොමැති චිත්‍රපටයක සහ ‘ඩොන්’ චිත්‍රපටයේ දෙවැනි කොටසේයි. පි‍්‍රයංකාට ජනපි‍්‍රය රූපවාහිනී වැඩ සටහනකට සහභාගි වෙන්නටත් ඇරයුම් ලැබිලා. මේ වැඩ සටහනේදී ඇයට කඳු නැඟීම, පැරෂුට්වල ගමන් කිරීම වැනි අවදානම් සහගත ක්‍රීඩාවල නියැලීමටත් සිදුවෙනවා. එවැනි ත්‍රාසජනක අත්දැකීම් ලබන්නට පි‍්‍රයංකා හරි කැමතියිලු.සුජීවතේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=av10040417</link>
    <topic>ඉන්ටර්නෙට් ජෝක්ස්</topic>
    <author>බාසුර</author>
    <content>අපි ඔය කතාව නවත්තමුද ආන්ටිසරාගී බව ඕනෑනම් ඒ විදියට රඟපානවාසිතුම් පුතාට දිවි දුන් උතුම් මිනිසුනි ඔබට පින්!උද්‍යාන පාරේ යුවතියන්ගේ පෙරළියඑදා සිනමා තතු අදට පෙන්වන සෙලෝලයිඩ් කටුගෙයපිස්සු හැදෙන සඳදේශපාලන පිටියේ වාර්තාවකට සැරසෙන වමත් කසකාරයාපිච්චර් පිස්සායුද මෙහෙවර නිම කළ මහ සයුරේ පාවෙන මාලිගාවමම බොක්සිං ගහනවාට අම්මා කැමැති නෑහද පුදසුනචිත්‍රපට අධ්‍යක්ෂණය සුමාන දෙකෙන් ඉගෙන ගන්න පුළුවන්ඔබ අප අතැර ගිය සඳ සොඳුරු මතකය පාරවයි හදබුදු දහමේ සත්‍යය ඔප්පු කර පෙන්වීම මගේ එකම වෑයමයිකටු වෙදකමින් විස්මිත සුවය දෙන අසිරිමත් වෙදදුරාණෝගැහැනුන් ඇතුවත් බැරි - නැතුවත් බැරි වූ ලෝකයේ ශ්‍රේෂ්ඨතම සිත්තරා පැබ්ලෝ පිකාසෝකාජල් නැවතත් මව් පදවියටඉන්ටර්නෙට් ජෝක්ස්ඉතා ධනවත් මහලු පුද්ගලයෙක් රෝගාතුර වී ඇඳට වැටුණේය. ඔහු තවත් ජීවත් වන්නේ පැය කිහිපයක් බැව් වෛද්‍යවරුන් ගේ නිගමනය විය. හෙතෙම වහාම තම පෞද්ගලික වෛද්‍යවරයා සහ නීතිඥවරයා කාමරයට කැඳවා ගත්තේය.මහලු පුද්ගලයා ගේ කීම මත වෛද්‍යවරයා සහ නීතිඥවරයා ඔහු මැදි කොට ඇඳේ දෙපස වාඩි වූහ.නීතිඥයා - ඇයි මට එන්න කිව්වේ?මහලු පුද්ගලයා - ඔහොම ටිකක් මගේ පැත්තකින් වාඩිවෙලා ඉන්නකෝ.වෛද්‍යවරයා - එතකොට මට එන්න කිව්වේ ඇයි?මහලු පුද්ගලයා - ඔයත් ඔහොම මගේ පැත්තකින් වාඩි වෙලා ඉන්නකෝ.මෙසේ පැයක් පමණ කාලය ගතවිය. මහලු පුද්ගලයාගේ මුහුණ, අත, පය සුදුමැලි වෙමින් ඔහු මිය යෑමට ආසන්න බව පෙන්නුම් කෙළේය.වෛද්‍යවරයා සහ නීතිඥයා යළිත් කලබල වී මහලු පුද්ගලයාට කතා කළහ.”ඇයි අපිට එන්න කිව්වේ..? ඉක්මනට කාරණය කියන්න” යැයි ඔවුහු කීවෝය.මහලු පුද්ගලයා - මටත් ඕනේ ජේසුතුමා වගේම ස්වර්ගයට යන්න.නීතිඥයා සහ වෛද්‍යවරයා - ඉතිං අපි මොනවද කරන්න ඕනේ?මහලු පුද්ගලයා - ඔය දෙන්නා ඔහොමම දෙපැත්තේ වාඩිවෙලා ඉන්න. මොකද ජේසුතුමා මැරෙන වෙලාවේත් දෙපැත්තෙන් හිටියේ හොරු දෙන්නෙක් නේ.  නත්තල් සමයේදී සුපිරි සාප්පුවල නත්තල් සීයා දකින්නට ලැබෙයි. සාමාන්‍යයෙන් නත්තල් සීයා සිටින ස්ථානයට රොක් වන්නේ කුඩා ළමයින්ය. වැඩිහිටියන් නත්තල් සීයාගෙන් තෑගි බලාපොරොත්තු වන්නේ නැත. එහෙත් 35 හැවිරිදි එමිලි නම් කාන්තාව සාප්පුවකට ගොස් කෙළින්ම නත්තල් සීයා ළඟට ගියාය. වැඩිහිටි කාන්තාවක් තමා වෙතට තෑගි බලාපොරොත්තුවෙන් පැමිණ සිටිනු දැකීමෙන් නත්තල් සීයා ද පුදුමයට පත්විණ.නත්තල් සීයා - ඔබටත් නත්තලට මගෙන් යමක් වුවමනාද?කාන්තාව - අනේ මට නෙවෙයි. මගේ අම්මටයි ඕන කරන්නේ.නත්තල් සීයා - ඔබ අම්මාට බොහෝම ආදරය කරන කාන්තාවක් බව පෙනෙනවා.කාන්තාව - ඔව් අම්මට ඉන්න එකම ළමයා මං විතරයි.නත්තල් සීයා - එහෙමද? ඉතිං මොන වගේ දෙයක් ද ඔබේ අම්මට මගෙන් වුවමනා වෙලා තියෙන්නේ?කාන්තාව - ඔව් එයාට ඕන කරලා තියෙනවා ඔයා වගේ හොඳ බෑනා කෙනෙක්.  ඇමෙරිකානුවෙක් එංගලන්තයට ගොස් හෝටල් කාමරයක් වෙන්කරවා ගත්තේය.ඇමෙරිකානුවා - කොහෙද එලිවේටරය තියෙන්නේ? (ඇමෙරිකාවේ විදුලි සෝපානය හඳුන්වන්නේ ‘එලිවේටර්’ යනුවෙනි)කළමනාකරු - එලිවේටර්..? එහෙම එකක් මෙහේ නෑනේ.ඇමෙරිකානුවා - මොනවා..? එතකොට මම කොහොමද 11 වැනි තට්ටුවට නඟින්නේ?කළමනාකරු - ආ.. අර තියෙන්නේ ලිෆ්ට් එක. ඒකෙන් උඩට නඟින්න.ඇමෙරිකානුවා - ඒකට කියන්නේ ලිෆ්ට් නෙවෙයි එලිවේටර්.කළමනාකරු - නෑ.. නෑ.. ඒකට කියන්නේ ලිෆ්ට් එක කියලයි.(මේ සම්බන්ධයෙන් හෝටල් කළමනාකරු සහ ඇමෙරිකන් ජාතිකයා අතර උණුසුම් වාදයක් හට ගත්තේය. අවසානයේදී තදින් කෝප වී සිටි ඇමෙරිකානුවා මෙසේ කීය.ඇමෙරිකානුවා - හුහ්.. තමුසේ දැනගන්නවා ඔය එලිවේටරය නිර්මාණය කළේත් අපියි. ඒ නිසා ඒකට කියන්නේ එලිවේටර් එක කියලයි.කළමනාකරු - වෙන්න ඇති.. ඔය ඕන බඩකඩුත්තුවක් හදන්න කාටද බැරි? නමුත් මතක තියාගන්නවා ඉංග්‍රීසි භාෂාව හැදුවේ අපියි. ඒ නිසා ඒකට කියන්නේ ලිෆ්ට් එක කියලයි.බාසුර</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=ay1004041</link>
    <topic>හම්බන්තොට විස්කම් තොටක්</topic>
    <author>නිහාල් පී. අබේසිංහ</author>
    <content>හම්බන්තොට විස්කම් තොටක්ගමින් ගමට යන අලුත් සංවර්ධනයහම්බන්තොට නියගය” මේ මීට වසර දහයකට දොළහකට පෙර ජනමාධ්‍ය වලින් නිතරම ඇසූ දුටු සිරස්තලයකි. එදා හම්බන්තොට මෙරට ශුෂ්කතම දිස්ත්‍රික්කය විය. මොනරාගල දිස්ත්‍රික්කය ඇරුණු විට මෙරට දුප්පත්කමින් ඉහළම ස්ථානයේ තිබුණේ ද හම්බන්තොටය.එහෙත් අද ඒ තත්ත්වය උඩුයටිකුරු වී තිබේ.අද හම්බන්තොට මෙරට දෙවැනි අග නගරයක තත්ත්වයට ගෙන ඒමට අවශ්‍ය සියලු වැඩ සටහන් ක්‍රියාවට නංවමින් තිබේ. දුප්පත්කම අඩුවී ඇත. ජල හිඟයක් අද නැත.වර්ග කිලෝමීටර් 2609 ක ප්‍රදේශයක් පුරා පැතිර යන මේ දිස්ත්‍රික්කයේ ජනගහනය 576268 කි.පසුගිය වසර 5 ඇතුළත මහින්ද රාජපක්ෂ ජනාධිපතිතුමාගේ උපදෙස් පරිදි ක්‍රියාත්මක වැඩ පිළිවෙළ නිසා අද හම්බන්තොට ජල ප්‍රශ්නය සම්පූර්ණයෙන් විසඳී තිබේ. සියයට 95 කටම විදුලිය ලැබී තිබේ. හම්බන්තොට අද රටේ දියුණුම දිස්ත්‍රික්ක අතරට පැමිණෙමින් තිබේ.ගුවන් සේවා හා වරාය කටයුතු ඇමැති හිටපු වාරිමාර්ග ඇමැති චමල් රාජපක්ෂ මහතා හම්බන්තොට ජල ප්‍රශ්නය විසඳීමට කළ ව්‍යාපෘති පිළිබඳව කතා නොකරම බැරිය.මව්ආර, වෙහෙරගල, වලවේ වම් ඉවුර, වේලි ඔය යන ව්‍යාපෘති මඟින් හම්බන්තොටට ලැබුණු ජල ප්‍රමාණය අද මෙහි සියයට 95% කුඹුරු යල මහ අස්වැද්දීමට අවශ්‍ය තරම් ජලය ලබා දෙයි.ඊට අමතරව වෙහෙරගල ව්‍යාපෘතියෙන් පිරිසුදු පානිය ජලය ද ලැබේ. උමා ඔය ව්‍යාපෘතිය ක්‍රියාත්මක වූ විට රුහුණේ ම සියලු ජල ප්‍රශ්න විසඳෙන බවත් අලුත් සංවර්ධන වැඩ සටහන් වලට ඉන් ජලය දෙන බවත් ඇමැති චමල් රාජපක්ෂ මහතා පවසයි.මේ අනුව පසුගිය වසර 5 දී හම්බන්තොට අලුතින් ඉදිවුණ හා ඉදිවෙන වැව් ගණන 120 කට අධිකය.හම්බන්තොට නව පරිපාලන සංකීර්ණයමත්තල ගුවන් තොටුපළේ පිවිසුම් දොරටුවයි මේහම්බන්තොට දිසාවේ අද ඉදිවන විශාලතම සංවර්ධන යෝජනා ක්‍රමය හම්බන්තොට ඉදිවන මෙරට ගැඹුරුම විශාලතම අභ්‍යන්තර වරායයි.මෙම වරාය ඉදිකරන සම්පූර්ණ ප්‍රදේශය හෙක්ටයාර 4000 ක් වෙයි. ඉදිකිරීම් සිදුවන්නේ අදියර තුනකිනි. වරාය අධිකාරියේ සභාපති ආචාර්ය පි‍්‍රයත් බී. වික්‍රම මහතා පවසන පරිදි හම්බන්තොට වනාහි ඉදියන් සාගරයේ ජාත්‍යන්තර ප්‍රධාන නැව් මාර්ගයට මේ කලාපයේ කිට්ටුවෙන්ම පිහිටි නගරයයි. හම්බන්තොට සිට මේ නැව් මාර්ගයට දුර කිලෝමීටර් 11 කි.මේ අනුව මෙහි ජාත්‍යන්තර වරායක් ඉදිකිරීම දිගුකාලීන ආදායම් උත්පාදන කටයුත්තක් බව අධ්‍යයනවලින් හෙළි විය.මේ වරායේ විශේෂත්වය ලංකාවේ ඉදිකරන විශාලතම සේවා හා කාර්මික වරාය වීමයි. එමෙන්ම මේ වරාය කලාපයේ ඉදිවන නාවික කටයුතු සම්බන්ධ ප්‍රධාන සේවා මධ්‍යස්ථානය බවට ද පරිවර්තනය කරනු ලැබේ.මේ සමස්ත ව්‍යාපෘතියේ පිරිවැය රුපියල් කෝටි 5500 ක් පමණ වේ. මෙය තනිකරම අභ්‍යන්තර වරායකි. එනම් මෙය රට ඇතුළත පිහිටා ඇත.මුලින්ම හම්බන්තොටට සේන්දු වන මහ නැව් හම්බන්තොට වරායේ ප්‍රවිෂ්ඨ ඇළ මාර්ගය ඔස්සේ මීටර් 210 ක් දුර ගෙවා වරාය ජැටිය වෙත සේන්දු විය යුතුය. මේ මුළු ඇළ මාර්ගයම මීටර 17 කට වඩා ගැඹුරුය.මේ වරායේ නැව් හැරවුම් වටය මීටර් 640 ක විෂ්කම්භයකින් හා මීටර් 17 ක ගැඹුරකින් යුක්තය. මෙහි මීටර් 600 ක් දිග මීටර් 17 ක් ගැඹුරැති තෙල් පර්යන්ත නැංගුරම් පොළක් ඉදිවේ. ඒ මඟින් විශාල නැව්වලට තෙල් සැපයීම ද සිදු කෙරේ.ගුවන් පථය සකස් කරන අයුරුඊට අමතරව සාමාන්‍ය බහාලු මෙහෙයුම් සඳහා මීටර් 600 ක දිගින් ද මීටර් 17 ක ගැඹුරක් ඇති ජැටියක් ඉදිවේ.ඊට අමතරව කුඩා යාත්‍රා හා සේවා කටයුතු සඳහා අවශ්‍ය වන යාත්‍රා නවත්වා තැබීමට මීටර් 105 කින් යුත් සේවා නෞකා නැංගුරම් පොළක් ද මෙහි ඉදිවේ. මෙහි බටහිර හා නැගෙනහිර දියකඩන පිළිවෙළින් මීටර් 988 ක් හා 312 ක් වේ.මේ සියලු කටයුතු 2010 අගෝස්තු අවසන් කරන බව ද වරාය සභාපතිවරයා කීය.මේ වන විට හම්බන්තොට වරායේ දියකඩනයේ ඉදිකිරීම් සියයට 95 ක ප්‍රගතියක් ලබා ඇති අතර දිය ඇවුරුම් වේල්ලේ සම්පූර්ණ ඉදිකිරීම් කටයුතු අවසන් කර තිබේ.ඊට අමතරව ව්‍යාපෘති වැඩබිමේ මූලික කටයුතු සියල්ල අවසන් කර තිබෙන අතර වරායේ ද්‍රෝණියේ ජලය ඉවත්කර මඩ සම්පූර්ණයෙන්ම ඉවත්කර ගැඹුරට හාරා ඇත. වරාය ද්‍රෝණිය හැරීම ද ප්‍රවිෂ්ඨ මාර්ගය හැරීමේ වැඩ ද අඩක් පමණ අවසන් කර තිබේ.සේවා ජැටි ඉදිකිරීම් කටයුතු අවසන් වෙමින් පවතින අතර සාමාන්‍ය බහාලු නැංගුරම් තොටුපළේ ඉදිකිරීම් වැඩ ද අවසන් වෙමින් තිබේ. යටිතල පහසුකම් සියල්ලම පාහේ අවසන් කර තිබේ. මේ සියලු ව්‍යාපෘතිවල ප්‍රගතිය සියයට 80 කට වඩා වැඩිය.රුපියල් කෝටි 760 කින් තෙල් ටැංකි 16 කින් යුත් තෙල් ගබඩා සංකීර්ණයක් ද මෙහි ඉදිවේ. මෙහි සමස්ත ටැංකි පද්ධතියේ ධාරිතාව ඝන මීටර් 80000 කි. මුල් අදියරේ දී නැව් 3 ක් වරායට ගෙන ඒමට තීරණය කර තිබේ.වරායේ මුල් අදියරේ ඉදිකිරීම් කටයුතු 2010 අගෝස්තු මාසය වන විට අවසන් කෙරෙන බව ද සභාපති ආචාර්ය වික්‍රම පවසයි. “වරායට අපි තව මාස 4 කින් අගෝස්තුවේ සිට ජලය පුරවනවා... අපි මුල්ම නැව තව මාස 7 කින් නොවැම්බර් මස මුලදි මේ වරායට ගෙන්වනවා. අපි මූලික සැලසුම් අනුව මෙය විවෘත කළ යුතුව තිබුණේ 2011 මාර්තු වල. අපේ අයගේ කැපවීම නිසාම මේ වරාය මාස 4 කට පෙර විවෘත කරනවා.” යැයි ද ඒ මහතා කීය.මේ වරායේ ගැඹුර මීටර් 17.5 කි. අවශ්‍ය නම් එය මීටර් 22 ක් දක්වා ගැඹුරු කළ හැකිය. නමුත් ලොකේ ඇති ලොකුම නැවටත් යාත්‍රා කිරීමට අවශ්‍ය වන්නේ මීටර් 16.5 ක් ගැඹුරක් ඇති වරායකි. මේ අනුව මේ වරායට ලොව විශාලතම නැව් පවා ගෙන්වීමට පුළුවන. කොළඹ වරායේ ඇත්තේ මීටර් 15.5 ක් ගැඹුරකි.හම්බන්තොට වරායේ ජැටියේ හා පර්යන්තවල වැඩ අවසන් අදිරයටමේ වරාය මේ කලාපයේ තිබෙන නෞකා සේවා හා සැපයුම් මධ්‍යස්ථානය ලෙස ද පරිවර්තනය කරනු ලැබේ. මේ සඳහා ගුවන් තොටුපළක් ඒ ආසන්නයේ ඉදිකිරීම ද වැදගත්ය. මේ අනුව මේ ස්ථානය නැව් හා ගුවන් බඩු ප්‍රවාහන ගබඩා සංකීර්ණයක් කිරීමට ද අපේක්ෂිතයි.කොළඹ නැව් තටාකාංගනය මෙන් පස් ගුණයක් තරම් විශාල නැව් තටාකාංගනයක් හම්බන්තොට වරාය ආශි‍්‍රතව සෑදීමට කටයුතු කරනු ලැබේ.සම්පූර්ණ වරාය ඉදිවූ විට එකවර නැව් 22 ක් මේ වරායට ගෙන්වීමට පුළුවන. මේ වරාය මඟින් වසරකට බහාළු ලක්ෂ 22 ක් ගෙන්වීමට හැකියාව ලැබේ. මේ වරාය මඟින් සෘජු රැකියා 28000 ක් හා වක්‍ර රැකියා ලක්ෂ 2 ක් ඉදිරි වසර 5 ඇතුළත උත්පාදනය වන බව ද වරාය සභාපතිවරයා පවසයි.හම්බන්තොට ඉදිවන තවත් මහා පරිමාණ සංවර්ධන ව්‍යාපෘතියකි මත්තල ගුවන් තොටුපළ. මෙය අපේ දෙවැනි ජාත්‍යන්තර ගුවන් තොටුපළ වන අතර ලංකාවේ විශාලම ගුවන් තොටුපළ ද වේ. ගුවන් තොටුපළේ මුළු වර්ග ප්‍රමාණය හෙක්ටයාර 2000 කි. ඉන් මුල් අදියරේ කටයුතු වලට හෙක්ටයාර 800 ක් අවශ්‍ය වේ.මත්තල ගුවන් තොටුපළේ ගුවන් පථය කිලෝ මීටර් 3.5 ක් මීටර 3500 ක් දිගය. එය කටුනායකට වඩා මීටර 150 ක් වැඩිය. නව මත්තල ගුවන් පථය මීටර් 75 ක් පළල අතර එයාර් බස් 380 වැනි අති විශාල ගුවන් යානා පවා නව ගුවන් තොටුපළට බැස්සවීමට පහසුකම් සැලැසේ. කටුනායක ගුවන් පථයේ පළල මීටර් 60 ක් පමණි.ගුවන් පථයේ මධ්‍ය රේඛාවේ සිට ගුවන් යානා අංගනයේ කෙළවර දක්වා මීටර් 360 ක දිගින් හා මීටර් 60 ක පළලින් යුත් ගුවන් යානා පිවිසුම් පථයක් ද මෙහි ඉදි කෙරෙන බව ගුවන් සේවා හා වරාය අමාත්‍යාංශයේ ලේකම් රංජිත් ද සිල්වා මහතා පැවසීය.මත්තල ගුවන් තොටුපළ ව්‍යාපෘතියේ අධ්‍යක්ෂ ඥානසිරි විතානගේ මහතා පවසන පරිදි මුල් අදියරේ මෙම ගුවන් තොටුපළේ විශාල ගුවන් යානා 10 ක් නවතා තැබීමට ඉඩකඩ ලැබේ.කෙටි කාලීන සැලසුම් අනුව වාර්ෂිකව ගුවන් ගමන් වාර 30000 ක්ද දීර්ඝ කාලීන සැලසුම් අනුව වාර්ෂිකව ගුවන් ගමන් වාර 60000 ක්ද හැසිරවීමට මේ ගුවන් තොට උපයෝගී කර ගැනීමට අපේක්ෂා කරයි.කාර්යබහුල වේලාවන්හිදී විදේශීය මගින් 800 කට සහ දේශීය මගින් 100 කට පහසුකම් සපයන වර්ග මීටර් 10000 ක පර්යන්ත ගොඩනැගිල්ලක් ද මෙයට අනුබද්ධව ඉදිවේ.මේ නව ගුවන් තොටුපළ මඟින් වසරකට ලක්ෂ 10 ක ගුවන් මගී හුවමාරුවක් ඇති කරනවා. කටුනායක දැනට සිදුවෙන්නේ ලක්ෂ 6 ක විතර මගී හුවමාරුවක් පමණයි. ඊට අමතරව ගුවන් බඩු මෙට්‍රික් ටොන් 45000 ක් හුවමාරුවට වාර්ෂිකව පහසුකම් සැපයීමට අපේක්ෂා කරනවා.” යැයි ද විතානගේ මහතා පැවසීය.තීරු බදු රහිත වෙළෙඳ සංකීර්ණ, ජගත් මූල්‍ය කටයුතු මධ්‍යස්ථාන, කාර්මික කලාප, තොරතුරු තාක්ෂණ සේවා කලාප, ආයෝජන සඳහා යටිතල පහසුකම් සහිත නිදහස් වෙළෙඳ කලාප ද මීට අනුබද්ධව ඉදිවීම විශේෂත්වයකි.මේ අතර රන්මිහිතැන්න ටෙලි ගම්මානය ද, හම්බන්තොට වලස්මුල්ල ප්‍රදේශයේ ඉදිකළ කැකිරිඔබඩ ජලාශ ව්‍යාපෘතිය ද පසුගිය සතියේ මහින්ද රාජපක්ෂ ජනාධිපතිතුමා අතින් විවෘත විය.කැකිරිඔබඩ ජලාශය මඟින් වීරකැටිය තංගල්ල ප්‍රදේශවල පානීය ජල හිඟයෙන් පීඩා විඳි ජනතාවට පානීය ජලය ලැබේ.කුඹුරු ඉඩම් අක්කර 10000 ක් පමණ යල මහ අස්වැද්දීමට ද ජලය ලැබේ. තනිකරම අපේ වාරි ඉංජිනේරුවන් අපේ රටේ සල්ලි රුපියල් ලක්ෂ 4480 කින් ඉදිකළ මේ ව්‍යාපෘතියෙන් පුද්ගලයන් 60000 කට සෙත සැදෙනු ඇතැයි වාරිමාර්ග අධ්‍යක්ෂ ජනරාල් එච්. පී. එස්. සෝමසිරි මහතා පවසයි.මේ අතර හම්බන්තොට ප්‍රදේශයේ නිදහස් වෙළෙඳ කලාපයක් ද ඉදිකෙරේ. ඒ සඳහා දැනටම ලොව මහා පරිමාණ ව්‍යාපාරික ආයතන 35 ක් ඉල්ලුම් කර ඇතැයි ඇමැති චමල් රාජපක්ෂ මහතා පවසයි.මීට අමතරව හම්බන්තොට ප්‍රදේශයේ ඉදිකරන පරිපාලන ගොඩනැගිල්ල දැන් සියයට 90 කට වඩා අවසන් වෙමින් තිබේ.රජයේ කාර්යාල 42 ක් අන්තර්ගත කර අක්කර 72 ක භූමියක ඉදිකරන මේ පරිපාලන සංකීර්ණය සඳහා රුපියල් කෝටි 290 ක් වැයකර තිබේ. තට්ටු ගණනාවක නව ගොඩනැගිලි 5 කින් යුත් මේ පරිපාලන සංකීර්ණය මඟින් දිස්ත්‍රික්කයේ සියලුම රාජකාරි කටයුතු එකම වහලයක් යටතේ කරගැනීමට ජනතාවට අවස්ථාව ලැබේ.දැන් හම්බන්තොට සිරිබෝපුර ප්‍රදේශයේ ජාත්‍යන්තර මට්ටමේ සම්මන්ත්‍රණ ශාලාවක් ද ඉදිවෙමින් පවතී. කොළඹ බණ්ඩාරනායක සම්මන්ත්‍රණ ශාලාවටත් වඩා විශාල ආසන 1500 කින් යුත් මේ සම්මන්ත්‍රණ ශාලාව ඉදිකිරීමේ සම්පූර්ණ වියදම රුපියල් කෝටි 200 කි.ප්‍රථම වියළි කලාපීය උද්භිද උද්‍යානය හම්බන්තොට දැන් ඉදිවේ. එය අක්කර 300 ක භූමි ප්‍රදේශයක ඉදිවෙන අතර මෙරට වඳ වෙමින් පවතින ශුෂ්ක කලාපීය ශාක මෙහි බහුලව සංරක්ෂණය කරනු ලැබේ. එය වසර 132 කට පසු මෙරට ඉදිවන ප්‍රථම උද්භිද උද්‍යානය ද වේ.මීට අමතරව හම්බන්තොට සෆාරි සත්ත්ව උද්‍යානය, හම්බන්තොට රෝහල ජාතික රෝහලක් මට්ටමට දියුණු කිරීම, හම්බන්තොට වෙරළ උද්‍යානය, හම්බන්තොට ධීවර වරාය, හම්බන්තොට නව ජාත්‍යන්තර ක්‍රීඩාංගණය මෙන්ම වලව වම් ඉවුර ව්‍යාපෘතිය ද හම්බන්තොට නව ඉදිරි ගමනට අත්වැලක් වී ඇත.ඊට අමතරව මාතර සිට කතරගම දුම්රිය මාර්ගය ද හම්බන්තොට හරහා යාමේදී මේ හම්බන්තොට සංවර්ධනයට තවත් පිටුබලයක් වෙයි.හම්බන්තොට සංචාරයකින් පසුනිහාල් පී. අබේසිංහසේයාරූ - දුෂ්මන්ත මායාදුන්නේ, සුදත් නිශාන්ත</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=ay1004042</link>
    <topic>ගමින් ගමට යන අලුත් සංවර්ධනය</topic>
    <author>සාගරිකා දිසානායක ජයසිංහ</author>
    <content>හම්බන්තොට විස්කම් තොටක්ගමින් ගමට යන අලුත් සංවර්ධනයසංවර්ධනය ගමට ගෙන යෑමේ සංකල්පය යථාර්ථයක් බවට පත් කරන්නට දැඩි ප්‍රයත්නයක් දරන මෙකල සැබෑ ලෙසම නගරයෙන් බැහැරට සංවර්ධනය පිය නැගූ ස්ථානයක් දැක බලාගන්නට පසුගියදා අපට අවස්ථාව උදා විය.ඒ ශ්‍රී ලංකා ආයෝජන මණ්ඩලය මඟින් පවත්වාගෙන යනු ලබන සීතාවක කර්මාන්ත උද්‍යානයෙහි කරන ලද සංචාරයේදීය.ශ්‍රී ලංකා ආයෝජනය මණ්ඩලය මගින් ක්‍රියාත්මක කෙරෙන සීතාවක ආයෝජන කලාපය මෙරට ආයෝජන කලාප අතරින් ඉතා කෙටි කාලයක් තුළ සාර්ථකත්වයට පත් වූ ලාභ ලබන, වඩාත් සුවදායී පරිසරයක පිහිටි ආයෝජන කලාපය වෙයි.”ගමට කර්මාන්ත මෙන්ම ගමේ තරුණ තරුණියන්ට රැකියා - රටට ආයෝජන” යන තේමාව සැබැවින්ම අර්ථවත් කොට ඇති සීතාවක කර්මාන්ත උද්‍යානය ආරම්භ කරන ලද්දේ 1996 කර්මාන්ත සංවර්ධන ඇමැතිව සිටි සී.වී. ගුණරත්න මහතාගේ ප්‍රධානත්වයෙනි.රටෙහි සංවර්ධනය අගනගරය වටා කේÁද්‍රගත වෙමින් පැවැති යුගයෙක ශ්‍රී ලංකා ආයෝජන මණ්ඩලය මගින් අගනුවරින් බැහැර විවිධ පළාත්වල මෙවැනි කර්මාන්ත උද්‍යාන පිහිටුවනු ලැබිණි. කලාප අතරින් සීතාවක කර්මාන්ත උද්‍යානයට මුල් තැනක් හිමිවෙයි.අවිස්සාවේල්ල නගර මධ්‍යයේ පිහිටි ආතර් ෆීල්ඩ් වතු යායෙන් වෙන් කොට ගත් අක්කර 415 ක භූමි භාගයක මෙම කර්මාන්ත උද්‍යානය පිහිටුවා තිබේ. ආයෝජන කලාපයකට අවැසි මූලික පහසුකම් ලෙස සැලකෙන කොළඹ වරායට සහ කටුනායක ගුවන් තොටුපොළට පැය 1 1/2 ක් හෝ 2 ක් වැනි කෙටි කාලයකින් ළඟාවීමට හැකිවීම මෙහි විශේෂත්වයයි.දූෂිත පරිසරයක් වෙනුවට මෙහි ඇත්තේ අතිශය රමණීය සුවදායී පරිසරයකි. පසෙකින් ගලා බසින සුන්දර කැලණි ගං කොමළියත්, හාත්පස කඳුකරය වසා ගත් තේ යායත් රබර් වතු යායත් මැදි කොට ගෙන, සොබා සොඳුරු බව රැකගෙන ඉදිකොට ඇති කම්හල්භූමිය සැබැවින්ම සුන්දරය.පරිසරයේ සෞන්දර්ය රැක ගනිමින් එහි අසිරිය විඳගනිමින්ම සේවයෙහි නියැලෙන්නට සේවකයන්ට අවස්ථාව උදාකරදීම කලාපය ඇරැඹුමේ පටන්ම මුඛ්‍ය පර්මාර්ථයක් වූ බව සීතාවක ආයෝජන කලාප අධ්‍යක්‍ෂවරයා පවසයි.කර්මාන්ත උද්‍යානයෙහි අක්කර 415 ක් වූ සමස්ත භූමි ප්‍රමාණයෙන් කර්මාන්ත සඳහා සංවර්ධනය කොට ඇති බිම් ප්‍රමාණය අක්කර 180 කි. එහි කර්මාන්තශාලා සඳහා ඉඩම් කැබලි 72 ක් වෙන්කොට තිබේ.ජපන් රජයේ විදේශීය ආර්ථික සහයෝගීතා මුල්‍ය ආයතනයේ රුපියල් බිලියන 3.6 ක මුල්‍යාධාර ඇතිව කර්මාන්ත සංවර්ධන අමාත්‍යාංශයේ අධීක්‍ෂණය යටතේ මෙහි ඉදිකිරීම් සිදු කරන ලද අතර ශ්‍රී ලංකා ආයෝජන මණ්ඩලය මගින් එහි පරිපාලන කටයුතු සිදු කැරේ.සම්මත ප්‍රමිතීන්ට අනුව රජයේ වියදමින් ඉදිකළ කර්මාන්තශාලා දහයකි. දැනට වාණිජ කටයුතුවල යෙදෙන කර්මාන්තශාලා සංඛ්‍යාව තිහකි. මේ දැනට උද්‍යානයෙහි සංවර්ධනය කරන ලද මුළු බිම් ප්‍රමාණයෙන් සියයට 92 ක් ආයෝජන කටයුතු සඳහා උපයෝගී කොට ගෙන ඇතැයිද කලාප අධ්‍යක්‍ෂකවරයා පවසයි.වෙනත් ආයෝජන කලාපයන්හි කම්හල් වැඩි ප්‍රමාණයක් ඇඟලුම් හා රෙදිපිළි නිෂ්පාදන ක්‍ෂෙත්‍රයෙහි වුවද සීතාවක කලාපයෙහි සුවිශේෂත්වය වන්නේ එහි කර්මාන්ත සංයුතිය විවිධත්වයක් ගැනීමය.ඇගලුම්, රබර් හා ආශි‍්‍රත නිපැයුම්, රෙදි හා නූල් නිෂ්පාදන, රෙදි මුද්‍රණ, ඇගලුම් නිෂ්පාදන උපාංග, කාර්මික අමු ද්‍රව්‍ය, ආහාර නිෂ්පාදන, දැව නිෂ්පාදන මෙන්ම සේවා යන ක්‍ෂෙත්‍ර සඳහා දෙස් විදෙස් ආයෝජකයන් රැසක් මේ කලාපයෙහි ආයෝජන කොට තිබේ.අවිස්සාවේල්ල නගරයට ආසන්නව පිහිටා ඇති කලාපයෙහි කම්හල්වල සේවය සඳහා අවට ගම්මාන රාශියකින් බඳවා ගන්නා ලද සේවක සංඛ්‍යාව 17587 ක් වේ.මෙම සංඛ්‍යාවෙන් පිරිමි 7637 ක් සහ කාන්තා සේවා නියුක්තිකයෝ 9950 ක් වෙති. මෙයට අමතරව කර්මාන්ත උද්‍යානය ආශි‍්‍රතව සපයා ඇති වක්‍ර රැකියා අවස්ථා ප්‍රමාණය 15,000 ඉක්මවයි. තවත් ඍජු රැකියා අවස්ථා 2000 කට අධික සංඛ්‍යාවක් පුරප්පාඩුව පවතින බව කලාප කළමනාකාරිත්වය පවසයි.මැෂින් ක්‍රියාකරුවන්, මැසීමේ ශිල්පිනියන්, නිෂ්පාදන සහයකයන්, කම්හල් සේවකයන් ඇසුරුම්කරුවන් වැනි රැකියා රැසක් පුරප්පාඩුව පවතී. මෙම කලාපයෙහි ක්‍රියාත්මක වන කම්හල්වල සේවක සේවිකාවන් හට ඉහළ වැටුප්, ප්‍රසාද දීමනා, නිල ඇඳුම්, සපත්තු, ආරක්‍ෂක පලඳනා, නොමිලේ ආහාර පාන, ප්‍රවාහන පහසුකම්, රෝගී වූ අවස්ථාවල බේත් හේත්, හදිසි අනතුරු සඳහා රක්‍ෂණ ආවරණ, ක්‍රීඩා පහසුකම් මෙන්ම සුබසාධක සේවාද ප්‍රශස්ථ මට්ටමෙන් සැපයෙන බව කලාප කළමනාකාරීත්වය පවසයි.ශ්‍රී ලංකා ආයෝජන මණ්ඩලය කලාපයෙහි සමස්ත පරිපාලන කටයුතු මෙහෙය වන අතර මණ්ඩලය මගින් කලාපයෙහි කම්හල් සඳහා අවශ්‍ය යටිතල පහසුකම් සියල්ල සපුරා තිබේ.එම විශේෂ පහසුකම් අතර දෙපස වේදිකා සහිත මීටර් අටක් පළලැති මහා මාර්ග පද්ධතිය, දිනකට ජලය ඝන මීටර 9450 ක් පිරිසුදු කරන ජල පිරිපහදු යන්ත්‍රාගාරය, දිනකට අපවිත්‍ර ජලය යන ඝනමීටර් 9900 ක් පිරිසුදු කරන අප ජල පවිත්‍රාගාරය, මෙගවොට් හැට තුනක විදුලි ධාරිතාව සහ කිලෝ වොට් 33 විදුලිය බෙදා හැරීමේ රැහැන් පද්ධතිය, අයි.එස්.ඩී.එන් සහ ඒ.ඩී.එස්.එල්. පහසුකම් සහිත දුරකථන මාර්ග 400 ක් ද වේ.කර්මාන්ත කලාපය සඳහා පැය 24 පුරා විශේෂ ආරක්ෂක සේවාව, 24 පැය මුළුල්ලේ ක්‍රියාත්මක කැරෙන ගිනි නිවාරණ සේවාව, 24 පැය ක්‍රියාත්මක ගිලන් රථ සේවය, 24 පැය පුරා ක්‍රියාත්මක කැරෙන රේගු කටයුතු පිළිබඳ සත්‍යෙක්‍ෂණ සේවාව, සියලු පහසුකම්වලින් සමන්විත ශ්‍රවණාගාරය, වෘත්තීය පුහුණු මධ්‍යස්ථානය, රැකියා සඳහා යොමු කැරෙන රැකියා බැංකුව, බැංකු සහ රක්ෂණ සේවා පහසුකම් ද ආයෝජන මණ්ඩලය මගින් සපයනු ලැබේ.කම්හල් සේවක සේවිකාවන්ගේ රැකියා සුරක්ෂිතභාවය තහවුරු කිරීමේ වගකීම ද ශ්‍රී ලංකා ආයෝජන මණ්ඩලය මැදිහත් වෙයි. නිසි කලට සේවක වැටුප් ගෙවීම් නිසි කලට රක්ෂණ හෝ අර්ථසාධක දීමනා වැනි ගෙවීම් පිළිබඳ ගැටළු ඇතොත් ඒවා නිරාකරණය කර ගැනීමට කම්කරු අමාත්‍යාංශය ඇතුළු රාජ්‍ය ආයතන හා එක්ව මැදහත්කරුවකු ලෙස කටයුතු කිරීම, සේවක සුබසාධක හා සෙසු අවශ්‍යතා ඉටු කිරීමට කර්මාන්තකරුවන්ට අවශ්‍ය උපදේශන සේවා සැපැයීම ද මණ්ඩලයේ ඍජු වගකීම් වේ.සේවක සුබසාධනය උදෙසා කර්මාන්ත ශාලා සේවක සභා පිහිටුවීම, ක්‍රීඩා සහ අනෙකුත් කටයුතු සංවිධානය හා පහසුකම් සැපයීම, සේවක සේවිකාවන් ගේ දැනුම සහ පෞරුෂ වර්ධනය සඳහා පාඨමාලා සංවිධානය, සේවකයන් සඳහා උපදේශන සේවා පැවැත්වීම ද මණ්ඩලයෙන් ඉටු කැරෙන කාර්යයන් අතරවෙයි.සීතාවක කර්මාන්ත උද්‍යානයෙහි ක්‍රියාත්මක කැරෙන කම්හල් අතර නූල් ආනයනය කොට ප්‍රධාන වශයෙන් දේශීය රෙදිපිළි කර්මාන්තය සඳහා රෙදි පිළි නිෂ්පාදනය කැරෙන ටෙක්ස්ටර්ඩ් ජර්සි සමාගම මුල් තැනක් ගනී.හොංකොං පැසිෆික් සමාගමෙහි 60% ක සහ බ්‍රැන්ඩික්ස් සමාගම 40% බැගින් ආයෝජනය කොට ක්‍රියාත්මක කැරෙන ටෙක්ස්ටර්ඩ් ජර්සි සමාගම කලාපයෙහි සාර්ථකම ආයතනයක් බවට පත්වීමට මූලික හේතුව එහි සේවකයන් තුළ පවත්නා සාමූහික කැපවීම සහ රැකියා තෘප්තිය බව සමාගමෙහි මානව සම්පත් සහ පරිපාලන කළමනාකරු සජිත් වික්‍රමආරච්චි මහතා පවසයි.ඒ මහතා පවසන පරිදි සමාගමේ සමස්ත සේවක සංඛ්‍යාව 1200කි. නිෂ්පාදන අංශයේ විධායක ශ්‍රේණියේ සේවකයන් අතරින් සියයට තිහක් ම පහළ ශ්‍රේණිවල සිට ක්‍රමයෙන් ඉහළ ශ්‍රේණිවලට උසස් වූ සේවකයෝ ය.සමාගමෙහි ඉහළ කළමනාකාරීත්වයෙහි සිට පහළ මට්ටම දක්වා වූ සෑම සේවක සේවිකාවක් ම සහෝදරත්වයෙන් යුතුව සාමූහිකව කටයුතු කිරීම එහි සාර්ථකත්වයට හේතු වූ බව ඔහු පවසයි. සේවක වර්ජන, අර්බුදවලින් තොර සිය සමාගමෙහි සේවයට නොපැමිණීමේ ප්‍රතිශය සියයට තුනකටත් වඩා අඩු බව ද කළමනාකාරවරයා පවසයි.කැනඩාවේ ටොරෙන්ටෝ මූලස්ථානය කොටගත් මයිඩාස් සමාගමේ ශාඛාවක් වන රබර් ආශ්‍රිත ආරක්ෂිත අත්වැසුම් හා සෞඛ්‍යාරක්ෂිත අත්වැසුම් නිපැයුම් කම්හලක් වන ප්‍රයිම් පොලිමර්ස් ආයතනය ද සීතාවක කලාපයේ කම්හල් අතර මුල් තැනෙක වැජඹෙයි. එහි සේවක සේවිකාවන් සඳහා ආකර්ෂණීය වැටුප් හා දීමනා රැසක් ද සුබසාධන සේවා සපයන බව සමාගමේ මානව සම්පත් කළමනාකරු හෙන්රි ප්‍රනාන්දු මහතා පවසයි.සේවකයන් සඳහා පොදු සේවා රැසක් සමාගම මගින් සපයා ඇති අතර සමස්ත කාර්ය මණ්ඩලය උපරිම ශ්‍රම දායකත්වයෙන් සාමූහිකව කටයුතු කිරීම ආයතනයේ ප්‍රගතියට හේතු වී ඇතැයි හෙතෙම පවසයි. නිෂ්පාදනයෙන් 100% ක් ම අපනයනය ඉලක්ක කරගත් කම්හලෙහි සේවක සංඛ්‍යාව 850 කි.ප්‍රයිම් පොලමර්ස් සමාගමෙහි විශේෂත්වය වන්නේ මෙතෙක් එහි නිෂ්පාදන කටයුතු සඳහා භාවිතා කළ දැවි තෙල් වෙනුවට මෑතක සිට ඉන්ධන වශයෙන් ගිනිසිරියා දර යොදා ගැනීමයි. දිනකට දැවි තෙල් ලීටර් 18000 ක් දහනය කළ කම්හලෙහි මේ වනවිට නිපැයුම් ක්‍රියාවලිය සඳහා 60% ක් ම ගිනිසීරියා දර භාවිතා කෙරේ.අවිස්සාවේල්ල අවට ගම්වාසීන්ට අමතර ආදායම් මාර්ගයක් ලෙස ගිනිසීරියා දර සැපැයීමට මෙමගින් අවස්ථාව උදා වී තිබේ. ගිනිසීරියා දර කිලෝ ග්‍රෑම් එකක් රුපියල් තුනයි ශත පනහ ගණනේ වවන්නන් ගෙන් මිලදී ගනු ලැබේ. සොනැක් ලංකා සහ පෙන්ගුවින් යන අතරමැදි සමාගම්වලින් ප්‍රයිම් පොලිමර්ස් ආයතනය දර මිලදී ගනියි.සීතාවක කර්මාන්ත උද්‍යානය හේතු කොටගෙන අවිස්සාවේල්ල හා ඒ අවට ගම්මානවල ජනතාව තුළ විශාල පිබිදීමක් ඇති වී තිබේ. කලාපය අවට ජනතාවට ඒ ආශ්‍රිතව වක්‍ර රැකියා රැසක් ලැබීම, මං මාවත් ජල, විදුලිය හා සන්නිවේදන පහසුකම් වර්ධනය වීම, අමතර ආදායම් මාර්ග මෙන් ම කම්හල්වල පොදුජන සත්කාරක වැඩපිළිවෙළ හරහා ප්‍රදේශයේ පොදු අවශ්‍යතා බොහොමයක් ඉටු කිරීම ද ඊට හේතු වී ඇත.ප්‍රදේශයේ සෑම ආගමික සිද්ධස්ථානයකම අඩු පාඩු සකස්කර දීම, අවිස්සාවේල්ල රෝහල හා අවට පාසල් ඇතුළු ආයතනවල අවශ්‍යතා ඉටුකර දීම සඳහා මෙම සමාගම් මගින් නොපැකිල ඉදිරිපත්වීම කලාපය තුළින් ප්‍රදේශයට ඉටු වූ මහත් සේවයකි. රැකියා අවස්ථා සැපිරීමේදී කලාපය අවට අයැදුම්කරුවන්ට ප්‍රමුඛස්ථානයක් හිමි වන අතර රැකියා බැංකුවේ ලියාපදිංචි වූ විට සුදුසුකම් මත රැකියා සඳහා කැඳවනු ලබන බව ද කළමනාකාරිත්වය පවසයි.සීතාවක කලාපයෙහි ආයෝජනය කරන දෙස් විදෙස් ආයෝජකයන් සඳහා මණ්ඩලය ආකර්ෂණීය දිරිගැන්වීම් හා වට්ටම් සපයයි.ඒ අතර සුවිශේෂී බදු විරාම, වරණීය බදු අනුප්‍රමාණය, රේගු බදු තීරු බදු හා විදේශ විනිමය පාලනයෙන් නිදහස් කිරීම ද ප්‍රධාන වේ. ප්‍රධාන වශයෙන් දෙවර්ගයක ආයෝජන සඳහා පහසුකම් සැපැයේ.එයින් පළමු වර්ගය වන්නේ දේශීය ආදායම් නීති, තීරු බදු විනිමය පාලන හා ආනයන පාලන නියෝග වෙනස් කිරීම, නිදහස් කිරීම හෝ අතහැර දැමීමට අදාළ ආයෝජන වේ. දෙවැනි වර්ගය වන්නේ රටේ සාමාන්‍ය නීතියට යටත් වූ ආයෝජනවේ.දකුණු ආසියා කලාපයේ රටවල් අතර ඉතා අඩු මුදලකට ශ්‍රම දායකත්වය ලැබිය හැකි තාක්ෂණික හා බුද්ධිමය වශයෙන් ප්‍රශස්ථ මට්ටමක මානව සම්පතින් හෙබි ආකර්ශණීය දිරිගැන්වීම් සහිත ආයෝජන කලාප රැසක් ශ්‍රී ලංකා ආයෝජන මණ්ඩලය යටතේ පිහිටුවා තිබේ. දසක ගණනාවක් මුළුල්ලේ පැවති යුදමය වාතාවරණය මධ්‍යයේ ද දෙස් විදෙස් ආයෝජකයෝ නොබියව මෙරට ආයෝජනය කළහ.යුද්ධ බිය නිම වී සාමයේ අරුණලු නැඟීමත් සමඟ මෙරට කරා ඇදී එන ආයෝජකයන්ගේ සංඛ්‍යාව ක්‍රමයෙන් ඉහළ යමින් පවතින බව ශ්‍රී ලංකා ආයෝජන මණ්ඩලයේ සභාපති ධම්මික පෙරේරා මහතා පවසයි.ඉදිරියේදී ත්‍රිකුණාමලය සහ යාපන අර්ධද්වීපයෙහි බිහි කිරීමට නියමිත ආයෝජන කලාපවල මූලික කටයුතු දැනටමත් ඇරඹී ඇතැයි ද ඒ මහතා පවසයි. “සංවර්ධනය නගරයෙන් ගමට” යන ජනාධිපතිතුමාගේ උදාර සංකල්පය යථාර්ථයක් බවට පත් කිරීමේ මහඟු මෙහෙවරට ශ්‍රී ලංකා ආයෝජන මණ්ඩලය සිය අපනයන සැකැසුම් කලාප හරහා ඍජුවම දායකත්වය සපයන බව ද සභාපතිවරයා පවසයි.සාගරිකා දිසානායක ජයසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aj1004041</link>
    <topic>බිස්නස් ටුඩේ ටොප් ටෙන් ශ්‍රී ලංකා ටෙලිකොම් ප්‍රථම ස්ථානය දිනාගනී</topic>
    <author/>
    <content>බිස්නස් ටුඩේ ටොප් ටෙන් ශ්‍රී ලංකා ටෙලිකොම් ප්‍රථම ස්ථානය දිනාගනීහොඳම ගමනාන්ත 14ට ශ්‍රී ලංකාවත්මානව සම්පත් සංවර්ධනයට NIIT/MMBL පුහුණු වැඩසටහන්එන්.එස්.බී. කටුගස්තොට ශාඛාව‘පෙයාර්ස් සුරැකි දෑත්’ රැකවරණය වව්නියාව හා චෙට්ටිකුලම් රෝහල්වලටත්සෙලින්කෝ ඉන්ෂුවරන්ස් ලාභාංශ බෙදයියාපනයේ දියවැඩියා වැඩසටහනට එලිෆන්ට් හවුස් අනුග්‍රහයකොළඹ කොටස් වෙළෙඳපොළ මධ්‍යම තැන්පතු ගිණුමමිහිතලයේ උණුසුම බෑම් දින දසුනේබිස්නස් ටුඩේ ටොප් ටෙන් සම්මාන ප්‍රදානෝත්සවය ජනාධිපති ජ්‍යෙෂ්ඨ උපදේශක බැසිල් රාජපක්ෂ මැතිතුමාගේ ප්‍රධානත්වයෙන් පසුගියදා පැවැත්විණි.2008 – 2009 මුල්‍ය වර්ෂයේදී අනෙකුත් ව්‍යාපාරයන් අතුරින් ශක්තිමත් කාර්ය සාධනයක් ප්‍රදර්ශනය කරමින් එම විශිෂ්ටත්වයේ පවත්වා ගැනීමට සමත් වූ ශ්‍රී ලාංකේය සමාගම් මේ සම්මාන උළෙලේදී ඇගයීමට පාත්‍ර විය.එම මුල්‍ය වර්ෂයේදී කැපී පෙනෙන ව්‍යාපාරික විශිෂ්ටත්වයක් ප්‍රදර්ශනය කළ සමාගම් අතරින් ප්‍රථම ස්ථානය හිමිකර ගත්තේ ශ්‍රී ලංකා ටෙලිකොම් සමාගමයි.මෙරට දුරකථන යටිතල පහසුකම් සංවර්ධනය වෙනුවෙන් සුවිශේසී දායකත්වයක් දැක්වූ ශ්‍රී ලංකා ටෙලිකොම් සමූහය, එම වසරේදී පිරිවැටුම රුපියල් බිලියන 47 ක් සහ බදු ගෙවීමෙන් පසු ලාභය රුපියල් බිලියන 7.4 ක් උපයා ගැනීමට සමත් විය.බිස්නස් ටුඩේ ටොප් ටෙන්හි දෙවැනි ස්ථානය දිනාගෙන ඇත්තේ කොමර්ෂල් බැංකුවයි. ශ්‍රී ලංකාවේ සහ බංගලාදේශයේ මෙහෙයුම් කටයුතුවලදී දක්වන ලද සමස්ත ශක්තිමත් කාර්ය සාධනය මෙම ස්ථානය හිමි කර ගැනීමට ඔවුනට පිටිවහලක් විය. ජෝන් කීල්ස් හෝල්ඩින්ග්ස් තෙවැනි ස්ථානය හිමිකර ගන්නා ලදී.යළිත් වරක් විශිෂ්ට ව්‍යාපාරික කාර්ය සාධනයක් ප්‍රදර්ශය කරමින් බිස්නස් ටුඩේ ටොප් ටෙන් සමාගම් අතරට එක්වූ ලංකා දුම්කොළ සමාගම විසින් සිව්වැනි ස්ථානය හිමිකරගන්නා ලදී.පිළිවෙළින් පස්වන ස්ථානයේ සිට නවවන ස්ථානය දක්වා හිමිකර ගන්නා ලද්දේ ඇසෝසියේටඩ් ඉලෙක්ට්‍රිකල් කෝපරේෂන්, ඩිස්ටිලරීස් කොම්පැනි ඔෆ් ශ්‍රී ලංකා, හැටන් නැෂනල් බැංකුව, එයිට්කන් ස්පෙන්ස් ඇන්ඩ් කම්පනි සහ කාගීල්ස් (ලංකා) යන සමාගම්ය. දසවැනි ස්ථානය සඳහා සම හිමිකරුවන් වන්නේ කාසන් කම්බර්බැච් සහ සම්පත් බැංකුවයි.ව්‍යාපාරික ලෝකයේ කීර්තිමත් සඟරාවක් වන බිස්නස් ටුඩේ සඟරාව, 1998 වසරේ සිට මෙරට සමාගම් කාර්ය සාධනයන් පිළිබඳව සමීක්ෂණයට ලක් කරමින් විශිෂ්ටයන් අතුරින් විශිෂ්ටයන් තෝරා ඇගයීමට පාත්‍ර කරනු ලබයි.මෙම සමීක්ෂණ මුළුමනින්ම වාගේ කොළඹ කොටස් හුවමාරුවේ ලැයිස්තුගත සමාගම්වල ප්‍රකාශිත මුල්‍ය තොරතුරු මත පදනම් වෙයි.විකුණුම් පිරිවැටුම, අලෙවි පිරිවැටුමේ වර්ධනය, ලාභය ලාභයේ වර්ධනය, සමකොටස් ප්‍රතිලාභය, කොටසක් මත උපයාගැනීම සහ එහි වර්ධනය, වෙළඳපොළ ප්‍රාග්ධනීකරණය, කොටස් හුවමාරුවේ අගය සහ එකතු කළ අගය යනාදිය බිස්නස් ටුඩේ ටොප් ටෙන්හිදී සැලකිල්ලට ගන්නා මුල්‍ය තොරතුරුය.ඉහළ හා වර්ධිත කාර්ය සාධනයන් පැවති පමණින් බිස්නස් ටුඩේ ටොප් ටෙන්හි විශිෂ්ට ව්‍යාපාරිකයන් දස දෙනා අතරට එක්වීමට සුදුසුකම් නොලබන බවයි. ව්‍යාපාරික කාර්ය සාධනයේදී සැලකිල්ලට ගන්නා ප්‍රධාන සාධකය සහ වැදගත්ම මිනුම්දණ්ඩ බවට පත්වන්නේ ලාභදායිත්වයයි.බිස්නස් ටුඩේ ටොප් ටෙන් සමාගම් තෝරාගනු ලබන්නේ කේ.එම්.පී.ජී. ෆෝඩ් රොහ්ඩ්ස්, ත්‍රෝන්ටන් ඇන්ඩ් කම්පැනි සමඟ අත්වැල් බැඳගනිමින් බිස්නස් ටුඩේ සහ කීත් බර්නාඩ් විසිනි.බී ටී ඔප්ෂන්ස් සභාපති / කළමනාකාර අධ්‍යක්ෂ මනී කේ. පාර්තිපන්, කාසන් කම්බර්බැච් සමාගමේ නියෝජ්‍ය සභාපති හරි සෙල්වනාදන්, සම්පත් බැංකුවේ ප්‍රධාන විධායක නිලධාරි හැරිස් ප්‍රේමරත්න, හැටන් නැෂනල් බැංකුවේ ප්‍රධාන විධායක නිලධාරි රාජේන්ද්‍ර ත්‍යාගරාජා, එයිට්කන් ස්පෙන්ස් ඇන්ඩ් කම්පනිහි අධ්‍යක්ෂ ජී.සී. වික්‍රමසිංහ, කොමර්ෂල් බැංකුවේ ප්‍රධාන විධායක නිලධාරි අමිත ගුණරත්න, ඩිස්ටිලරිස් කොම්පැනි ඔෆ් ශ්‍රී ලංකා සමාගමේ සභාපති හැරී ජයවර්ධන, ප්‍රධාන ආරාධිතයා වූ ජනාධිපති ජ්‍යෙෂ්ඨ උපදේශක බැසිල් රාජපක්ෂ, ඇසෝසියේටඩ් ඉලෙක්ට්‍රිකල්ස් කෝපරේෂන්හි සභාපති අජිත ඩී සොයිසා, ශ්‍රී‍්‍ර ලංකා ටෙලිකොම් සමාගමේ සභාපතිනි ලේෂා ද සිල්වා චන්ද්‍රසේන, ලංකා දුම්කොළ සමාගමේ සභාපති ජයම්පති බණ්ඩාරනායක, ජෝන් කීල්ස් හෝල්ඩින්ග්ස් සමාගමේ සමූහ මුල්‍ය අධ්‍යක්ෂ රොනී පීරිස්, සම්පත් බැංකුවේ සභාපති ආතර් සේනානායක, බිස්නස් ටුඩේ ටොප් ටෙන් විශ්ලේෂක කීත් බර්නාඩ් සහ කාගීල්ස් (ලංකා) හි ප්‍රධාන මෙහෙයුම් නිලධාරි සිදත් කොඩිකාර මහත්ම මහත්මීහු. </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aj1004042</link>
    <topic>හොඳම ගමනාන්ත 14ට ශ්‍රී ලංකාවත්</topic>
    <author/>
    <content>බිස්නස් ටුඩේ ටොප් ටෙන් ශ්‍රී ලංකා ටෙලිකොම් ප්‍රථම ස්ථානය දිනාගනීහොඳම ගමනාන්ත 14ට ශ්‍රී ලංකාවත්මානව සම්පත් සංවර්ධනයට NIIT/MMBL පුහුණු වැඩසටහන්එන්.එස්.බී. කටුගස්තොට ශාඛාව‘පෙයාර්ස් සුරැකි දෑත්’ රැකවරණය වව්නියාව හා චෙට්ටිකුලම් රෝහල්වලටත්සෙලින්කෝ ඉන්ෂුවරන්ස් ලාභාංශ බෙදයියාපනයේ දියවැඩියා වැඩසටහනට එලිෆන්ට් හවුස් අනුග්‍රහයකොළඹ කොටස් වෙළෙඳපොළ මධ්‍යම තැන්පතු ගිණුමමිහිතලයේ උණුසුම බෑම් දින දසුනේඑමිරේට්ස් බ්‍රිතාන්‍ය සංචාරකයන් දිරිගන්වයි:එමිරේට්ස් ගුවන් සේවය බ්‍රිතාන්‍ය සංචාරකයන් සඳහා සුඛෝපභෝගී නිවාඩු ගත කිරීමට හොඳම ජාත්‍යන්තර ගමනාන්ත 14ක් ප්‍රකාශයට පත්කර ඇති අතර ශ්‍රී ලංකාව ද ඊට ඇතුළත් කර ඇත.එමිරේට්ස් ගුවන් සේවයේ බ්‍රිතාන්‍යයේ පිහිටි සංචාර සංවිධානය කරන අංශය විසින් ප්‍රකාශයට පත්කර ඇති එම ග්‍රන්ථයේ ශ්‍රී ලංකාව සඳහා පිටු 8ක් වෙන් කර ඇති එය ශ්‍රී ලංකාව වර්ණයෙන්, ශක්තියෙන් සහ ඉතිහාසයෙන් පිරුණු දේශයක් ලෙස හඳුන්වයි.ශ්‍රී ලංකාවේ ඓතිහාසික ස්ථාන, සංස්කෘතික උරුමයන්, වනසත්ව උරුමය, කන්ද උඩ රට සහ වෙරළ තීරය ඇතුළු බොහෝ ආකර්ෂණීය ස්ථානයන් මෙන්ම සංස්කෘතික ත්‍රිකෝණයේ, උඩරට සහ බටහිර සහ දකුණු වෙරළ තීරවල පිහිටි සංචාරක හෝටල් 10ක් පිළිබඳව තොරතුරු මෙම ග්‍රන්ථය සපයයි.ශ්‍රී ලංකාව සහ මාලදිවයින සඳහා එමිරේට්ස් කලාප කළමනාකාර චන්දන ද සිල්වා මහතා පැවසුවේ මෙම ලැයිස්තුගත කිරීම එමිරේට්ස් සේවය ධනවත් සංචාරකයන්ට ශ්‍රී ලංකාවේ සංචාරය කිරීමට කරන අනුබල දීම පිළිබඳව හොඳ නිදසුනක් සපයන බවයි.එමිරේට්ස් සේවය 1986 සිට ශ්‍රී ලංකාවට ගුවන් සේවා ක්‍රියාත්මක කරන බව පෙන්වා දුන් ඔහු වර්තමානයේ කොළඹ නගරය එමිරේට්ස් ජාලයේ ගමනාන්ත 101ක් සමඟ සම්බන්ධ කරමින් කොළඹට සතියකට ගුවන් සේවා 26ක් ක්‍රියාත්මක කරන බවද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aj1004043</link>
    <topic>මානව සම්පත් සංවර්ධනයට NIIT/MMBL පුහුණු වැඩසටහන්</topic>
    <author/>
    <content>බිස්නස් ටුඩේ ටොප් ටෙන් ශ්‍රී ලංකා ටෙලිකොම් ප්‍රථම ස්ථානය දිනාගනීහොඳම ගමනාන්ත 14ට ශ්‍රී ලංකාවත්මානව සම්පත් සංවර්ධනයට NIIT/MMBL පුහුණු වැඩසටහන්එන්.එස්.බී. කටුගස්තොට ශාඛාව‘පෙයාර්ස් සුරැකි දෑත්’ රැකවරණය වව්නියාව හා චෙට්ටිකුලම් රෝහල්වලටත්සෙලින්කෝ ඉන්ෂුවරන්ස් ලාභාංශ බෙදයියාපනයේ දියවැඩියා වැඩසටහනට එලිෆන්ට් හවුස් අනුග්‍රහයකොළඹ කොටස් වෙළෙඳපොළ මධ්‍යම තැන්පතු ගිණුමමිහිතලයේ උණුසුම බෑම් දින දසුනේ මාධ්‍ය සාකච්ඡාවට එක්වූ එම්එම්බීඑල් සයිබර් ස්කිල්ස් ප්‍රධාන විධායක කේ. කේ. එස්. මුරලිදරන්, අධ්‍යක්ෂ කේ. බාලසුන්දරම්, සහකාර සාමාන්‍යාධිකාරි ඉනෝකා තිලකරත්න, එන්අයිඅයිටී ඉන්දියා අලෙවි සහ නිෂ්පාදන අංශ ප්‍රධානි රජීව් තන්ඩන්, එම විකුණුම් අංශ ප්‍රධානි පී‍්‍රති ප්‍රභාත් එම කාර්මික අංශ කළමනාකරු රිබූ බර්ත්චාර්යා මහත්ම මහත්මිහුශ්‍රී ලංකාවේ මානව සම්පත් සංවර්ධනය සඳහා NIIT සහMMBL සයිබර් ස්කිල් ආයතනය පුහුණු වැඩසටහන් හඳුන්වා දෙයි.සිස්කෝ සහ මයික්‍රොසොෆ්ට් ආයතන හා සහයෝගිත්වයෙන් පැවැත්වෙන මේ වැඩසටහන් මඟින් සිසුනට තොරතුරු තාක්ෂණ ක්ෂේත්‍රයේ අන්තර්ජාතික රැකියා අවස්ථා ලබාගැනීමට අවස්ථාව සැලසෙයි.NIIT ආයතනය අන්තර්ජාතික කුසලතා සංවර්ධන ආයතන අතර ඉදිරියෙන්ම සිටින අතර ආසියාවේ තොරතුරු තාක්ෂණ පුහණුව ලබාදෙන විශාලම ආයතනය වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aj1004044</link>
    <topic>එන්.එස්.බී. කටුගස්තොට ශාඛාව</topic>
    <author/>
    <content>බිස්නස් ටුඩේ ටොප් ටෙන් ශ්‍රී ලංකා ටෙලිකොම් ප්‍රථම ස්ථානය දිනාගනීහොඳම ගමනාන්ත 14ට ශ්‍රී ලංකාවත්මානව සම්පත් සංවර්ධනයට NIIT/MMBL පුහුණු වැඩසටහන්එන්.එස්.බී. කටුගස්තොට ශාඛාව‘පෙයාර්ස් සුරැකි දෑත්’ රැකවරණය වව්නියාව හා චෙට්ටිකුලම් රෝහල්වලටත්සෙලින්කෝ ඉන්ෂුවරන්ස් ලාභාංශ බෙදයියාපනයේ දියවැඩියා වැඩසටහනට එලිෆන්ට් හවුස් අනුග්‍රහයකොළඹ කොටස් වෙළෙඳපොළ මධ්‍යම තැන්පතු ගිණුමමිහිතලයේ උණුසුම බෑම් දින දසුනේමහනුවර කටුගස්තොට නගරයේ ජාතික ඉතිරි කිරීමේ බැංකුවේ නව ශාඛාවක් රාජ්‍ය පරිපාලන සහ ස්වදේශ කටයුතු ඇමැති සහ මුදල් නියෝජ්‍ය ඇමැති ආචාර්ය සරත් අමුණුගම මහතා අතින් නොබෝදා විවෘත විය. එම බැංකුවේ සභාපති සජිත් ආටිගල මහතා ප්‍රමුඛ ඉහළ නිලධාරීහු ද එම අවස්ථාවට එක් වූහ. ඇමැතිවරයා එහිදී මුල්ම ගනුදෙනුකරු වූ සුජීව දිසානායක මහතාගේ මුදල් තැන්පතුව බාරගත් අවස්ථාව.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aj1004045</link>
    <topic>‘පෙයාර්ස් සුරැකි දෑත්’ රැකවරණය වව්නියාව හා චෙට්ටිකුලම් රෝහල්වලටත්</topic>
    <author/>
    <content>බිස්නස් ටුඩේ ටොප් ටෙන් ශ්‍රී ලංකා ටෙලිකොම් ප්‍රථම ස්ථානය දිනාගනීහොඳම ගමනාන්ත 14ට ශ්‍රී ලංකාවත්මානව සම්පත් සංවර්ධනයට NIIT/MMBL පුහුණු වැඩසටහන්එන්.එස්.බී. කටුගස්තොට ශාඛාව‘පෙයාර්ස් සුරැකි දෑත්’ රැකවරණය වව්නියාව හා චෙට්ටිකුලම් රෝහල්වලටත්සෙලින්කෝ ඉන්ෂුවරන්ස් ලාභාංශ බෙදයියාපනයේ දියවැඩියා වැඩසටහනට එලිෆන්ට් හවුස් අනුග්‍රහයකොළඹ කොටස් වෙළෙඳපොළ මධ්‍යම තැන්පතු ගිණුමමිහිතලයේ උණුසුම බෑම් දින දසුනේළදරු සෞඛ්‍ය නංවාලීමේ අරමුණින් ආරම්භ කෙරුණු “පෙයාර්ස් සුරැකී දෑත්” අරමුදල යටතේ ක්‍රියාවට නැංවූ චෙට්ටිකුලම් හා වවුනියා රෝහල්වල ළදරු වාට්ටු නවීකරණය කර නැවත රෝහල් අධිකාරියට භාරදීම පසුගියදා සිදු කෙරිණ.වවුනියාව හා වෙට්ටිකුලම් රෝහල්වල ප්‍රධාන වෛද්‍ය නිලධාරිවරුන් වන වෛද්‍ය සමීර පනාගොඩ සහ වෛද්‍ය කනගයියන් අකිලන් යන මහත්වරුන් එහිදී පැවසුවේ “යුද්ධයෙන් පීඩාවට පත් ප්‍රදේශයන්වල වෙසෙන ජනතාවගේ සෞඛ්‍යාරක්ෂණය නවත්වාලීම සඳහා පෙයාර්ස් විසින් සිදුකරන මෙම සත්ක්‍රියාව පැසසිය යුතු සමාජ සත්කාරයක් බවය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aj1004046</link>
    <topic>සෙලින්කෝ ඉන්ෂුවරන්ස් ලාභාංශ බෙදයි</topic>
    <author/>
    <content>බිස්නස් ටුඩේ ටොප් ටෙන් ශ්‍රී ලංකා ටෙලිකොම් ප්‍රථම ස්ථානය දිනාගනීහොඳම ගමනාන්ත 14ට ශ්‍රී ලංකාවත්මානව සම්පත් සංවර්ධනයට NIIT/MMBL පුහුණු වැඩසටහන්එන්.එස්.බී. කටුගස්තොට ශාඛාව‘පෙයාර්ස් සුරැකි දෑත්’ රැකවරණය වව්නියාව හා චෙට්ටිකුලම් රෝහල්වලටත්සෙලින්කෝ ඉන්ෂුවරන්ස් ලාභාංශ බෙදයියාපනයේ දියවැඩියා වැඩසටහනට එලිෆන්ට් හවුස් අනුග්‍රහයකොළඹ කොටස් වෙළෙඳපොළ මධ්‍යම තැන්පතු ගිණුමමිහිතලයේ උණුසුම බෑම් දින දසුනේසෙලින්කෝ ඉන්ෂුවරන්ස් සමාගම සියයට 50 ක් පමණ ආකර්ෂණීය ලාභාංශ සිය කොටස්කරුවන්ට ලබා දෙන බව පවසයි.මේ සම්බන්ධයෙන් පැවැති මාධ්‍ය හමුවේදී අදහස් පළ කළ සෙලින්කෝ රක්ෂණ සමාගමේ සාමාන්‍ය රක්‍ෂණ අංශයේ උපසභාපති ප්‍රධාන විධායක නිලධාරි අජිත් ගුණවර්ධන මහතා සෙලින්කෝ රක්‍ෂණ සමාගමට 2004 සුනාමි ව්‍යසනයට සමාන පසුබෑමකට ලක්වීමට සිදු වුවත් යළි සෙලින්කෝ රක්ෂණ සමාගම ස්ථාවර තත්ත්වයකට ගෙන ඒමට හැකි වූ බවත් සමාගම එම තත්ත්වයට යළි ඔසොවා තැබීමට සහාය වූ මාධ්‍ය, කොටස් හිමියන් මෙන්ම සේවක මණ්ඩලයට ද සිය ස්තූතිය හිමිවන බව කීය.සෙලින්කෝ රක්ෂණ සමාගමේ උපසභාපති ප්‍රධාන විධායක නිලධාරි අජිත් ගුණවර්ධන, උපසභාපති ආර්. රෙන්ගනාදන් මහත්වරුන් ඇතුළු නිලධාරීහු මාධ්‍ය හමුවට සහභාගි වෙමින්.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aj1004047</link>
    <topic>යාපනයේ දියවැඩියා වැඩසටහනට එලිෆන්ට් හවුස් අනුග්‍රහය</topic>
    <author/>
    <content>බිස්නස් ටුඩේ ටොප් ටෙන් ශ්‍රී ලංකා ටෙලිකොම් ප්‍රථම ස්ථානය දිනාගනීහොඳම ගමනාන්ත 14ට ශ්‍රී ලංකාවත්මානව සම්පත් සංවර්ධනයට NIIT/MMBL පුහුණු වැඩසටහන්එන්.එස්.බී. කටුගස්තොට ශාඛාව‘පෙයාර්ස් සුරැකි දෑත්’ රැකවරණය වව්නියාව හා චෙට්ටිකුලම් රෝහල්වලටත්සෙලින්කෝ ඉන්ෂුවරන්ස් ලාභාංශ බෙදයියාපනයේ දියවැඩියා වැඩසටහනට එලිෆන්ට් හවුස් අනුග්‍රහයකොළඹ කොටස් වෙළෙඳපොළ මධ්‍යම තැන්පතු ගිණුමමිහිතලයේ උණුසුම බෑම් දින දසුනේයාපනය මූලික රෝහලේ ප්‍රජා දැනුවත් කිරීමේ වැඩසටහනට අනුග්‍රහය දැක්වූයේ එලිෆන්ට් හවුස් ආයතනයයි. දියවැඩියාව පිළිබඳ පැවැති එම වැඩසටහනට ආයතනය විසින් පෝෂණවේදියකුගේ සහාය ලබාදීමට පියවර ගනු ලැබීය. එලිෆන්ට් හවුස් වෙළෙඳ කළමනාකාරිනී සුරනි සහබන්ධු මහත්මිය අනුග්‍රහක චෙක්පත විශේෂඥ වෛද්‍ය සිවන්සුදන් මහතාට ලබාදුන් අවස්ථාව. ක්‍ෂේත්‍ර වෙළෙඳ කළමනාකරු රසල් පෙරේරා සහකාර වෙළෙඳ පරිපාලන කළමනාකරු වෙස්ලි සුරේන්ද්‍රන් මහත්වරු ද මෙහි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aj1004048</link>
    <topic>කොළඹ කොටස් වෙළෙඳපොළ මධ්‍යම තැන්පතු ගිණුම</topic>
    <author/>
    <content>බිස්නස් ටුඩේ ටොප් ටෙන් ශ්‍රී ලංකා ටෙලිකොම් ප්‍රථම ස්ථානය දිනාගනීහොඳම ගමනාන්ත 14ට ශ්‍රී ලංකාවත්මානව සම්පත් සංවර්ධනයට NIIT/MMBL පුහුණු වැඩසටහන්එන්.එස්.බී. කටුගස්තොට ශාඛාව‘පෙයාර්ස් සුරැකි දෑත්’ රැකවරණය වව්නියාව හා චෙට්ටිකුලම් රෝහල්වලටත්සෙලින්කෝ ඉන්ෂුවරන්ස් ලාභාංශ බෙදයියාපනයේ දියවැඩියා වැඩසටහනට එලිෆන්ට් හවුස් අනුග්‍රහයකොළඹ කොටස් වෙළෙඳපොළ මධ්‍යම තැන්පතු ගිණුමමිහිතලයේ උණුසුම බෑම් දින දසුනේකොටස් වෙළෙඳ පොළ ආයෝජනයේදී වඩාත් අත්‍යාවශ්‍ය හා වැදගත් සාධකයක් ලෙස මධ්‍යම තැන්පතු ගිණුම (CDS) සැලකේ. මෙම ගිණුම විවෘත කිරීම සඳහා තැරැව්කාර සමාගමක් හා සම්බන්ධ විය යුතුය.තැරැව්කාර සමාගමෙන් ලබාගන්නා CDS ගිණුම් ආරම්භ කිරීමේ පත්‍ර පුරවා නැවත තැරැව්කාර සමාගමට බාරදීමෙන් පහසුවෙන් මෙම ගිණුම විවෘත කරවා ගත හැකිය. සාමාන්‍යයෙන් වැඩකරන දිනයක් ඇතුළත CDS ගිණුමක් විවෘත කරවා ගැනීමේ පහසුකම් පවතී.සාමාන්‍ය බැංකු ගිණුමක් ආරම්භ කිරීමේදී ඒ සඳහා මුදල් තැන්පත් කිරීමක් අවශ්‍ය වන බව ඔබ දනී. නමුත් CDS ගිණුම් ආරම්භ කිරීම සම්පූර්ණයෙන්ම නොමිලේ සිදුකර ගතහැක.CDS ගිණුමක් ආරම්භ කිරීමට අවුරුදු 18 ට වඩා වැඩිවිය යුතුවන අතර ජාතික හැඳුනුම්පත හෝ විදේශ ගමන් බලපත්‍රය, ස්ථිර ලිපිනය සහතික කිරීමට ලිවිල්ලක් අවශ්‍ය වේ.කොටස් ආයෝජනය කා සඳහාද?කොටස් වෙළෙඳ පොළ ආයෝජනයට විශාල මුදල් ප්‍රමාණයක් අවශ්‍ය බවට පිළිගැනීමක් බොහෝ මිනිසුන් අතර පවතින මතයක් බවට පත්වී ඇත. මෙය තවත් අයුරකින් කිවහොත් පොහොසත් මිනිසුන්ට පමණක් කොටස් වෙළෙඳ පොළෙහි ආයෝජනය කළ හැකි බවක් කියවේ.එමෙන්ම කොටස් ආයෝජනයෙහි නියුක්ත වන්නේ නම් එහි පූර්ණ කාලීනව යෙදිය යුතු බවට ද, ආයෝජකයාට විශේෂිත දැනුමක් අවශ්‍ය බවට ද අදහසක් ආයෝජන ප්‍රජාව තුළ පවතී.නමුත් ඉහත සඳහන් කරුණුවල කිසිදු සත්‍යතාවක් නොමැති බව තරයේ අවබෝධ කරගත යුතුය. සමාජයේ ඕනෑම තරාතිරමක පුද්ගලයකුට කොටස් ආයෝජනය විවෘතව පවතී.කොටස් ආයෝජනයට අවම ආයෝජන මුදලක් නැති අතර ආයෝජන මුදල තීරණය වනුයේ එක් එක් ආයෝජකයාගේ මුල්‍ය හැකියාව මතය.එමෙන්ම කොටස් ආයෝජනයේදී තම මුදල් ආයෝජකයාට දිගුකාලීනව මෙන්ම කෙටිකාලීනව ද යෙදවිය හැකිය. අවශ්‍ය ඕනෑම වේලාවක තම කොටස් විකුණා මුදල් බවට පත්කර ගත හැකි නිසා මෙම ආයෝජනය ඉහළ ද්‍රවශීලතාවකින් යුක්තය.කොටස් වෙළෙඳපළේ ආයෝජනයෙන් ලබන ප්‍රතිලාභලබන සතියේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aj1004049</link>
    <topic>මිහිතලයේ උණුසුම බෑම් දින දසුනේ</topic>
    <author/>
    <content>බිස්නස් ටුඩේ ටොප් ටෙන් ශ්‍රී ලංකා ටෙලිකොම් ප්‍රථම ස්ථානය දිනාගනීහොඳම ගමනාන්ත 14ට ශ්‍රී ලංකාවත්මානව සම්පත් සංවර්ධනයට NIIT/MMBL පුහුණු වැඩසටහන්එන්.එස්.බී. කටුගස්තොට ශාඛාව‘පෙයාර්ස් සුරැකි දෑත්’ රැකවරණය වව්නියාව හා චෙට්ටිකුලම් රෝහල්වලටත්සෙලින්කෝ ඉන්ෂුවරන්ස් ලාභාංශ බෙදයියාපනයේ දියවැඩියා වැඩසටහනට එලිෆන්ට් හවුස් අනුග්‍රහයකොළඹ කොටස් වෙළෙඳපොළ මධ්‍යම තැන්පතු ගිණුමමිහිතලයේ උණුසුම බෑම් දින දසුනේබෑම් සමූහ ව්‍යාපාරයේ මේ වසරේ දින දසුන “මිහිතලය උණුසුම් වීම අවම කිරීමට අපට උදව් වෙන්න” තේමාව යටතේ නිර්මාණය වී ඇත.මිහිතලය උණුසුම් වීම කෙරෙහි කර්මාන්ත බලපෑම හා එහි අනිටු ඵල ද ගැන දැනුවත් කරන එම දින දසුනේ ඡායාරූප ගනු ලැබුවේ බෑම් සභාපති බී.ඒ. මහීපාල මහතා විසින් කැනඩා සංචාරයේදීය.මහනුවර කොටුගොඩැල්ල වීදියේ නබීෂා ගොඩනැඟිල්ලේ හසජ අධ්‍යාපන ආයතනය සයිප්‍රසයේ හා සිංගප්පූරුවේ අධ්‍යාපනය සඳහා මේ දිනවල අයැදුම් පත් භාර ගනී.සාමාන්‍ය පෙළ පමණක් වුවද සමත් සිසුනට සිංගප්පූරුවේ අධ්‍යාපනය සඳහා ඉල්ලුම් කළ හැකිය. ඉංගී‍්‍රසි භාෂා දැනුම නැති හෝ අඩු සිසුන්ට මුලදී සිංගප්පූරුවේදීම මාස 6 ක ඉංගී‍්‍රසි පාඨමාලාවක් හැදෑරිය හැකිය.යළි ලංකාවට නොපැමිණ තමන් කැමැති ප්‍රධාන පාඨමාලා සිංගප්පූරුවේදිම තෝරා ගෙන වීසා දීර්ඝ කර ගත හැකිය. අධ්‍යාපනය සඳහා ඕනෑම රටකට පිටත් වන සිසුවෙකුට මුල්‍යමය හැකියාව පෙන්වීමට අවස්ථාව නොමැති නම් ඒ සඳහා විශ්වාසනීය ලෙස මඟ පෙන්වීම ද හසජ ආයතනය විසින් සිදු කරයි.සෙලින්කෝ ලයිෆ් සිය සේවා නව ප්‍රධාන කාර්යාලයේ නොබෝදා ආරම්භ කළේය. කොළඹ 05, හැව්ලොක් වීදියේ, අංක 106 දරන ස්ථානයේ පිහිටා ඇති නව කාර්යාලය නව තාක්ෂණයෙන් සහ සියලු පහසුකම්වලින් සමන්විත වෙයි.එහි ඇති තට්ටු 10 තුළම කාර්යාල සේවය සඳහා ඉඩ පහසුකම් සලසා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>04</day>
    </date>
    <link>http://www.silumina.lk/2010/04/04/_art.asp?fn=aw1004041</link>
    <topic>දුගඳක් රැගෙන රැයේ දී කාමරයට එන ගැහැනිය</topic>
    <author>මතුගම මහින්ද විජේතිලක</author>
    <content>දුගඳක් රැගෙන රැයේ දී කාමරයට එන ගැහැනියමිනිසා මරණයට පත්වන විට සම්මුති වශයෙන් “ආත්මය” යැයි පිළිගෙන තිබුණු ධර්මතාවය සිරුරෙන් නික්ම යයි, අග්ගමහා පණ්ඩිත බෙල්ලන ශ්‍රී ඤාණවිමල මහා නාහිමිපාණන් වහන්සේ සවිස්තරව පැහැදිලි කරන පරිදි මිනිසා තුළ ආත්මය යැයි ස්ථිරව පවතින දෙයක් නොමැති බවත් මෙසේ ශරීරයෙන් නික්ම යන්නේ උපදානස්කන්ධ සංයුතිය බවත්, එය සරලව හඳුන්වනවා නම් එයට “පුද්ගල අනන්‍යතාවය” යැයි නම් කළ හැකි බවත් වදාරති.මේ පුද්ගල අනන්‍යතාවය තුළ තමන් විසින් මේ ලොව ජීවත්වීමේ දී දැඩිව සිතින් අල්ලා ගෙන සිටිනු ලැබූ මම ය මාගේ යැයි ඇති කැරගත් සංයුතියක් ඒ පුද්ගල භාවය සමඟ නික්ම යයි.කාම ලෝකයක් වන මේ මනුෂ්‍ය ලෝකයේ අධර්ම රාගී වූ මිනිසා විෂම ලෝකය හා මිත්‍යා දෘෂ්ටිය හේතු කොට ගෙන මෙසේ දැඩිව සිතින් අල්ලා ගෙන සිටින තණ්හාව, ද්වේෂය හා මෝහය මිශ්‍ර වූ පාපී සංකල්පයන් නිසා පුද්ගලයා ඊළඟට උපදින්නේ දුගතියකමය.ඒ දුගතිගාමී සත්ත්වයා තමන්ගේ පාපී සිතුවිලි සංයුතිය නිසා එසේ දැඩිව සිතින් අල්ලා ගත් ඉඩකඩම් දේපළ නිවාස හා පුද්ගලයන් අසුරු කොට ගෙන ප්‍රේතාදි භවයන්හි උපත ලබයි. මේත් එවැනි කතාවකි.පියදාස මුදලාලි ඉතා වෙහෙස මහන්සිව වෙළෙඳ ව්‍යාපාරයක් පවත්වා ගෙන ගියේය. බිරිය, පුතෙකු සහ දියණියකගෙන් යුතු කුඩා පවුල සැපවත්ව පෝෂණය කළේය. තමන්ගෙන් පසු මේ ව්‍යාපාරය හා දේපළ ආරක්ෂා කිරීමට සිටින පුතණුවන් කෙරෙහි විශේෂ අවධානයක් යොමු කොට ඔහු යහමඟ යැවීමට අවශ්‍ය සෑම උත්සාහයක් ම ගත්තෝ ය.එකාකාරී කාර්ය බහුල විවේකයෙන් තොර ජීවිතයක් ගෙවූ පියදාස මුදලාලිට එය හේතුකොට ගෙන දියවැඩියා රෝගය වැළඳුණි. දියවැඩියා රෝගියෙකුට අවශ්‍ය මානසික නිස්කලංක භාවය මේ ව්‍යාපාර කටයුතු නිසා කොහෙත්ම ඔහුට ලබාගත නොහැකි විය.ව්‍යාපාරයෙන් තොර ජීවිතයක් නොතිබුණු බැවින් දියවැඩියාවත් සමඟ අත්වැල් බැඳගෙන එන හෘදයාබාධයක් ද ඔහු කරා පැමිණියේ හිටි හැටියේ පරලොව යන්නට සිදුවිය.පියදාස මුදලාලිගේ මරණයෙන් පසු වෙළඳසල ඔහුගේ එක ම පුතණුවන් වූ නිමල්ට පවත්වා ගෙන යෑමට සිදු විය. වෙළඳ සලේ සිට කිලෝමීටර බාගයක් තරම් වූ දුරින් පිහිටි නිවසේ සිටි මෑණියන් හෝ නැගණිය විසින් ඔහුට අවශ්‍ය ආහාර ටික හෝ වතුර ටික සපයන්නට යෙදුණි. රාත්‍රියට වෙළඳසල වසා නිවසට ගොස් ආහාර ගෙන ආපසු පැමිණ වෙළඳ සලෙහි ම නිදා ගත්තේය.ගමේ ඥාති මිත්‍රාදීන්ගේ යුතුකම් අවශ්‍යතා සපුරාලීම ද ඔහුටම පැවරුණි. නිමල්ගේ සමීප මිතුරෙකු ද ඔහුගේ ඇසුරෙහි සිටි අතර කාටත් හොරා ඉඳහිට මත්පැන් ටිකක් පානය කරන අවස්ථා ද පැවති නමුත් මෑණියන්ට හා නැගණියට ආරංචි වේ යැයි බියෙන් නිමල් බොහෝ දුරට ප්‍රවේශම් විය.මේ ගම නිමල්ගේ මවගේ උපන් ගම වූ අතර පියා පිටගමකින් පැමිණ විවාහ වී මේ ගමේම පදිංචි වූවෙකි. පියාගේ ගම් ප්‍රදේශයේ ඔහුට දුරින් ඥාතියෙකු වූ ගුණසේකර මාමා ද නිමල්ගේ දියුණුවට අත හිත දුන් අයෙකි.මේ වැඩිහිටියාගේ හිතවත්කම නිමල්ට මෙන් ම මවට හා නැගණියට ද ශක්තියක් විය. ගුණසේකරට සහ ඔහුට වඩා තරුණ වූ බිරියට දරුවන් නොසිටි බැවින් ඔවුහු නිමල්ගේ පවුලේ අය සමඟ සමීපව ඇසුරු කළහ.ගුණසේකර තමන්ගේ අවශ්‍යතාවයක් සඳහා ගමනක් ගොස් පැමිණෙමින් සිටියදී සුනාමියට හසුවී මිය ගියේය. ඔහුගේ අවමඟුල් කටයුතු නිමල් සහ පවුලේ අයගේ මැදිහත්වීමෙන් සිදු කැරිණි.ගුණසේකරගේ බිරියගේ තනි නොතනියට ඇගේ මව පැමිණ ඇය සමඟ ජීවත් වූවාය. ගුණසේකර නැන්දා ද සිය නිවසේ හදන විශේෂ කෑම බීමවලින් කොටසක් පියදාස මුදලාලිගේ නිවසට ගෙන ගොස් දුන්නාය. නැතහොත් කඩේට ගොස් නිමල් පුතාට දුන්නාය.මෙසේ පවුල් දෙකේ ඇයි හොඳයිකම් වැඩි වෙමින් කාලය ඉක්ම ගියේය. දිනක් රාත්‍රි ආහාරය සඳහා නිවසට ගොස් ආපසු පැමිණෙමින් සිටි නිමල් හදිසියේ කඩා වැටුණු වැස්සක් නිසා ගුණසේකර නැන්දාගේ නිවසට ගොඩ වැදුණේය.සතුටු සාමීචියේ යෙදී කාලය ගෙවුණත් වැස්ස පෑයුවේ නැත. ගොරව ගොරවා වහින්නට විය. “මට නිදිමතයි දරුවනේ, මම නිදා ගන්න යනවා” යි ගුණසේකර නැන්දාගේමව නින්දට ගියාය. වර්ෂාව නම් පායන ලකුණක් පවා නැත. එන්න එන්න ම වැඩිය. විදුලිය කෙටීම් අකුණු පිපිරීම් සමඟ වැස්ස දිගට අල්ලන ලකුණු පහළ විය.”මේ වැස්සේ යන්න බැහැ. මෙන්න මෙහේ නිදා ගෙන පාන්දරින් යන්න” නැන්දා යෝජනා කළාය. වෙන කරන්නට දෙයක් නැත. ඉදිරිපස කාමරයේ යහන නිමල් සඳහා සකස් විය. නිමල් කාමරයට ගොස් නින්දට සැරසුණේය.නැන්දා ඇගේ කාමරයේ අල්මාරියෙන් නිමල්ට පොරවන්නට රෙද්දක් රැගෙන ආවාය. විදුලි කෙටීමත් සමඟ විදුලිය විසන්ධි වී කළුවර රජ වෙනවාත් සමඟම නුදුරින්ම අකුණක් පිපිරී ගියේය.නිමල් අවදි කොට කිරි කෝප්පයක් සාදා බොන්නට දී පාන්දරින්ම කඩේට යවන්නට නැන්දා වග බලා ගත්තාය. දැන් සතියට කීප වරක් රාත්‍රි කෑම කා කඩේට එන අතරමඟ නතර වන්නට නිමල්ට සිදු වී ඇත.මේ අතර නංගීගෙන් නිදහස්වීමේ අවශ්‍යතාව ඉටු කිරීම සඳහා ප්‍රමුඛතාවය දෙමින්, අම්මා සහ නිමල් අවශ්‍ය පියවර ගෙන මංගල යෝජනාවක් අනුව ඇය විවාහ කැර දුන්නාය. දැන් නිමල් කඩේ වැඩට වෙන් වූ පසු අම්මා තනියමය.මේ අතර නිමල්ගේ රාත්‍රි අතරමඟ නවාතැන් පොළ ගැනද අම්මාගේ කණට රහස් තොරතුරු පැමිණෙමින් තිබුණි. මේ වන විට ගුණසේකර නැන්දාගේ සිත දැඩි සේ නිමල් කෙරෙහි බැඳී තිබිණි. ගුණසේකර නැන්දාගේ දුක් ගැනවිලි ආයාචනා සැලකිලි බොහෝය.ඒ අතරම අම්මාත් නංගීත් මස්සිනාත් නිමල්ගේ අනාගතය හා අම්මාගේ තනි නොතනිය පිළිබඳ ක්‍රියාත්මක කරන සැලසුම් ඉදිරියේ නිමල්ට අවනත නොවී සිටින්නට නොහැකි විය. නිමල් සඳහා සොයා බලා සුදුසු යැයි තීරණය කළ මනාලියක් බලන්නට පවුලේ සාමාජිකයන් සමඟ යන්නට නිමල් සිදු විය.මනාලිය ගැන කියන්නට වරදක් නැත. ප්‍රසන්නය. පියකරුය. දෙපාර්ශවය ගැලපෙයි. මනාලිය බලන්නට ගොස් පැමිණි දින හැන්දෑවේ කඩේට ආ ගුණසේකර නැන්දා කිසිවෙකු නැති අවස්ථාවක් බලා නිමල්ගේ පාමුල හඬා වැටුණාය.කෙසේ වුවද මව, නැගණිය හා මස්සිනාගේ සැලසුම් ඉදිරිපිට නිමල්ට ගත හැකි පියවරක් නොවීය. එසේම මනාලියගේ ප්‍රසන්නතාව හා පවුල් ශක්තිය පිළිබඳ නිමල්ටත් හොරෙන් නිමල්ගේ යටිසිත ක්‍රියාත්මකව පවතී.ගුණසේකර නැන්දාගේ සිත කොයිතරම් දැඩිසේ නිමල් කෙරෙහි බැඳී ඇත්දැයි කිව නොහැකි තරම් වූයේ නිමල් දකිත් දකිත් ම එය දරුණු වූයේ කිසිවෙකුට නොදන්වා ගෙය සහ ඉඩම විකුණා දමා මෑණියන් සමඟ තමන්ගේ ගමේ පදිංචියට ගියාය.ඇගේ මානසික පීඩනය ශාරීරිකව බලපෑවේ ආහාර අරුචියෙනි. ආහාරපාන අපි‍්‍රය වූ ඇය බලාගත් අතේ බලාගෙන සිනහ වෙන්නටත් හඬන්නටත් වූවාය. වෛද්‍ය ප්‍රතිකාර කළ ද සුවයක් නොලද ඇය දිනක් රාත්‍රියේ ගෙල වැළලා ගෙන මිය ගොස් සිටියාය.එයින් ද මාස තුනකට පමණ පසු නිමල් ජයට මඟුල් කා මනාලිය පි‍්‍රයංකා කැන්දාගෙන ආවේය. මේ තරුණ යුවල සතුටින් ජීවත් වූයේ මාස තුනක් වැනි කෙටි කාලයක් පමණි.හැන්දෑවට වෙළෙඳ සල වසා පා පැදියෙන් නිවසට ගොස් රාත්‍රි ආහාරය ගෙන රූපවාහිනිය නරඹා නින්දට යෑම ඔවුන්ගේ සිරිතය. දිනක් හැන්දෑ වී වෙළෙඳ සල වසා නිමල් නිවස බලා ගමන් කරද්දී ගුණසේකරලා පදිංචිව සිටි නිවස අසල දී ඔහු ගේ පාපැදියට බරක් පැටවෙනවා සේ ඔහුට දැනිණි.එය ගණනකට නොගත් ඔහු වෙනදා මෙන් ගෙදර ගොස් රාත්‍රි කෑම කා රූපවාහිනිය නරඹා නිදා ගන්නට සැරසුණි. පි‍්‍රයංකා ද යහන්ගත වීමට පෙර විදුලි පහන නිවා දැම්මාය. කාමරය අඳුරෙන් වසා ගන්නවාත් සමඟ ම කෙනෙකුට ඉවසා ගත නොහැකි තරම් දුර්ගන්ධයක් පි‍්‍රයංකාට දැනුණි.පි‍්‍රයංකා ඒ දුර්ගන්ධය ගැන පරීක්ෂා කරන විට එය නිමල් අසලින් ම වහනය වන බව දැනුණි. ඒ වන විටත් නිමල් තද නින්දේය. ඇඳට වැටුණු සැනින් නිදා ගැනීම නිමල්ගේ පුරුද්ද නූනත් අද නිමල් තද නින්දේය. පි‍්‍රයංකා ඔහුගේ සිරුරට අත තබා සොලවා අවදි කරන්නට උත්සාහ කළත් ඔහු අවදි කළ නොහැකි විය.පි‍්‍රයංකා ඇඳෙන් නැගිට මෑණියන් (නැන්දණිය) සිටි කාමරයට ගියාය. ඇය ඒ වනවිටත් නින්දට ගොස් සිටියේ ද නැත.”අම්මේ! හරි පුදුමයක්නෙ. නිමල් ළඟින් හරිම ජරා ගඳක් දැනෙනවා. මට නම් වමනය යන තරමට ජරා ගඳක්. එන්නකො අම්මේ! අපේ කාමරයට ඇවිත් ටිකක් බලන්නැ” යි කීවාය. නැන්දණිය ද ලේලිය සමඟ නිමල් නිදා සිටි කාමරයට පැමිණියාය.”ඇයි... මේ මොකද? මහ ජරා ගඳක් නෙ”යි ඇය ද නාසය වසා ගෙන කතා කළාය. නැන්දා ලේලි දෙදෙනාම වෙහෙසී නිමල් අවදි කරවා මේ ගැන පැහැදිලි කළ අතර නිමල්ට ද ඒ ගඳ දැනෙන්නට වූයෙන් ඔහු නාන කාමරයට ගොස් ඇඳ සිටි ඇඳුම් උනා දමා සුවඳ සබන් ගා ඇඟ සෝදා වෙනත් පිරිසුදු ඇඳුම් ඇඳගෙන නින්දට ගියේය.විදුලි පහන නිවනවාත් සමඟ නැවතත් දුර්ගන්ධය නික්මෙන්නට විය. පසු දින ද රාත්‍රි මේ දුර්ගන්ධය හමන්නට වූයෙන් එය ඉවසා සිටිය නොහැකි වූයෙන් පි‍්‍රයංකා නැන්දනියගේ කාමරයට ගොස් නිදා ගන්නට වූවාය. මේ තත්ත්වය දිනපතා ම සිදු වූයෙන් පවුලේ විශේෂ අවධානයටත් සාකච්ඡාවටත් භාජනය විය.”මට නම් කවදාවත් නැති තරම් සනීපදායක නින්දක් යනවා. පාන්දර ඇහැ ඇරෙනකම්ම සනීපෙට තනි නින්දට නින්ද යනවා”යි නිමල් තමන්ගේ නින්ද ගැන පැහැදිලි කළේය.”ලයිට් නිවන කොට ම කවුදෝ ලස්සන ගෑනියක් මගේ ළඟට එනවා. ඒ එක්කම මට හැම දෙයක් ම අමතක වෙනවා. ඊට පස්සේ හරිම සනීපට නින්ද යනවා”යි බිරිය සමඟ කීවේය. ඇත්තට නිමල් කරා ආවේ ගුණසේකර නැන්දාය. ඔහු ඒ බවක් කීවේ නැත.මෙයින් මාස ගණනකට පෙර මිය ගිය ඇය මෙසේ එන්නේ කෙසේ දැයි විමසා බලන්නට පවා ඔහු උනන්දු වූයේ නැත. ඔහු ඒ සුවදායක නින්දටම වහල් වී සිටියේය. මෙය පි‍්‍රයංකාට නම් බරපතළ ප්‍රශ්නයකි. ඇය තම සැමියා ළඟට රාත්‍රිය රූමත් කාන්තාවක් පැමිණෙන කතාව නිමල්ට හොරෙන් නැද්දම්මාගේ කනේ තැබුවාය.මේ තරුණ අඹුසැමි යුවළ කාමර දෙකක නින්දට වී මාසයක් පමණ ඉක්ම ගියේය. සෑම දිනකම නින්දට සැරසී කාමරයට ගොස් විදුලි පහන නිවූ සැණින් නිමල් ගේ ළඟින් වහනය වන දුර්ගන්ධය ඉවසා ගත නොහැකිව පි‍්‍රයංකා නැන්දණියගේ කාමරයට ගොස් නිදා ගත්තාය.ඇදුරන් ගෙන්වා යන්ත්‍ර මන්ත්‍ර ගුරුකම් කරන්නටද සිදු විය. එහෙත් එසේ පිළිවෙත් සිදු කළත් එය දින කීපයකට වඩා ඔරොත්තු දුන්නේ නැත. නිවසේ මස් මාලු කරවල බිත්තර වැනි දෙයක් සකස් කළොත් එදාට සියලු ආරක්ෂාවන් අවසන්ය. නිමල් ළඟින් මේ මළ පෙරේත ගඳ වහනය වෙන්නට විය. දැන් දැන් නිමල්ගේ සිරුර ද වැහැරෙන්නට පටන් ගෙන ඇත.තමන්ට ආදරයෙන් සැලකූ ගුණසේකර නැන්දා තමාගේ විවාහය නිසා දුකට පත්ව ගම අතහැර ගිය බව නිමල් දනී. ඒ වියෝවෙන්ම ඇය මානසික රෝගිණියක් වී සිය දිවි හානි කැර ගත්තේ ද තමන් කෙරෙහි පැවති දැඩි ඇලීම නිසා බව ද ඔහු දනී.ගුණසේකර නැන්දා එදා සිටි අයුරින් ම රාත්‍රියට තමන් කරා පැමිණෙන ගමන ඒ තරම් ගුණදායක නොවන බව ද ඔහු දනී. තමන්ට ද ජීවත්වීමේ අයිතිය ඇතැයි ද අහිංසක බිරිඳ පි‍්‍රයංකාට ද මෙහෙම ගියොත් ජීවිතය එපා විය හැකියැයි ද නිමල් දනී.ගුණසේකර නැන්දාගේ ආත්මය තමන් කරා පැමිණෙන කතාව බිරියට හෝ මෑණියන්ට නොකියා විශ්වාසී මිතුරෙකු සමඟ නිමල් ඇදුරකු සොයා ගියේය.සිතින් දැඩිව අල්ලා ගැනීම උපාදානයයි. එය සංසාර ගමන දිගු කරයි. එසේම දුගතිගාමීව තමන් දුක් විඳින අතර අනුන්ට ද බලපෑම් කරයි.මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aa1004111</link>
    <topic>දරුවන් වෙනුවෙන් ඔබ දුන් ශ්‍රේෂ්ඨ තීන්දුවක්!</topic>
    <author>සුනිල් දයා අල්විස්</author>
    <content>දරුවන් වෙනුවෙන් ඔබ දුන් ශ්‍රේෂ්ඨ තීන්දුවක්!ඉතිහාසයේ දැවැන්තම ජය සන්ධානයට: පාර්ලිමේන්තුවේ 2/3 පහසු ඉලක්කයක්එක්සේසත් කළ මවුබිමේ එක්සිත්ව සොම්නසින් අලුත් අවුරුද්ද සමරමු!ලක් දෙරණ පුරාම අලුත් ආරම්භයක් සනිටුහන් කරන දිනයක්සන්ධානයේ ඉහළම ජය ගම්පහින්..ගම්පහ ජනතාවට මගේ ප්‍රණාමය!අලුත් මුහුණු සමඟ තවත් පෙරැළි රැසක්විමල් කොළඹින් මුල් තැනටනාවලපිටියට ත්‍රිකුණාමලයට තවත් ඡන්දයක්අලුත් අවුරුදු චාරිත්‍රඅලුත් අවුරුදු උදාවේදී ලක්මව සුරැකීමට අදිටන් කරමු!නාගදීපයට සතියකට ලක්ෂ 3 ක් ඇවිත්මේ විශිෂ්ට මැතිවරණ ප්‍රතිඵලය..ජනපති ජනතාවට ප්‍රණාමය පුද කරයිසුනිල් දයා අල්විස්දශක තුනක කාලයක සිට පැවැති සමානුපාතික මැතිවරණ ක්‍රමය යටතේ ඉතිහාසයේ විශිෂ්ටතම ජයග්‍රහණය එක්සත් ජනතා නිදහස් සන්ධානය වෙත ලබාදීමෙන් මහජනතාව මවුබිම වෙනුවෙන් පූජනීය යුතුකමක් ඉටු කොට ඇතැයි මහින්ද රාජපක්ෂ ජනාධිපතිතුමා සඳහන් කරයි.ජනාධිපතිතුමා මේ බව සඳහන් කෙළේ 2010 මහමැතිවරණ ප්‍රතිඵලය සම්බන්ධයෙන් විශේෂ පණිවුඩයක් නිකුත් කරමිනි.“ශ්‍රී ලාංකේය දරු පරම්පරාවක් වෙනුවෙන් විශිෂ්ට දේශයක් නිර්මාණය කිරීම මේ ජයග්‍රහණයෙන් පත්වන පාර්ලිමේන්තු මන්ත්‍රීවරුන් ගේ ප්‍රමුඛ වගකීම විය යුතුය. ශ්‍රී ලංකාවාසී ඔබෙන් මා ඉල්ලා සිටියේ මවු බිමට එරෙහි ඕනෑම බලවේගයකට මුහුණ දී එය පරාජය කළ හැකි ශක්තිමත් පාර්ලිමේන්තුවක්. ඒ බව අනුමත කරමින් මහජනතාව අතිවිශිෂ්ට ජනවරමක් ලබා දී ඇත.එය මහින්ද චින්තන වැඩපිළිවෙළ නැවත නැවතත් අනුමත කිරීමක් ලෙස ද සලකමි” යැයි සඳහන් කරන ජනාධිපතිතුමා, තවදුරටත් පෙන්වා දෙන්නේ, මහජනතාව එක්සත් ජනතා නිදහස් සන්ධානය වෙත පළ කළ විශ්වාසය ගෞරවයෙන් ආරක්ෂා කරන අතර ලැබූ ඓතිහාසික ජනවරම ශ්‍රී ලංකාව ලෝකයේ පරමාදර්ශී රාජ්‍යයක් බවට පරිවර්තනය කිරීමට නැඟෙන ආශ්චර්යමත් මාර්ගයේ වැදගත්ම පියවරක් ලෙස සලකන බවයි.පරාජිත මතවාද වලට අවමන් නොකරමින් ලැබූ විශිෂ්ට ජයග්‍රහණය සාමකාමීව ගෞරවනීයව මෙන් ම විනීතව භුක්ති විඳින ලෙස ද ජනාධිපතිතුමා ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aa1004118</link>
    <topic>ඉතිහාසයේ දැවැන්තම ජය සන්ධානයට: පාර්ලිමේන්තුවේ 2/3 පහසු ඉලක්කයක්</topic>
    <author>කේ.සී.ජේ රත්නායක |නිහාල් පී අබේසිංහ</author>
    <content>දරුවන් වෙනුවෙන් ඔබ දුන් ශ්‍රේෂ්ඨ තීන්දුවක්!ඉතිහාසයේ දැවැන්තම ජය සන්ධානයට: පාර්ලිමේන්තුවේ 2/3 පහසු ඉලක්කයක්එක්සේසත් කළ මවුබිමේ එක්සිත්ව සොම්නසින් අලුත් අවුරුද්ද සමරමු!ලක් දෙරණ පුරාම අලුත් ආරම්භයක් සනිටුහන් කරන දිනයක්සන්ධානයේ ඉහළම ජය ගම්පහින්..ගම්පහ ජනතාවට මගේ ප්‍රණාමය!අලුත් මුහුණු සමඟ තවත් පෙරැළි රැසක්විමල් කොළඹින් මුල් තැනටනාවලපිටියට ත්‍රිකුණාමලයට තවත් ඡන්දයක්අලුත් අවුරුදු චාරිත්‍රඅලුත් අවුරුදු උදාවේදී ලක්මව සුරැකීමට අදිටන් කරමු!නාගදීපයට සතියකට ලක්ෂ 3 ක් ඇවිත්වැඩි ඡන්ද විසිපන් ලක්ෂය ඉක්මවයිකේ.සී.ජේ රත්නායක |නිහාල් පී අබේසිංහඑක්සත් ජනතා නිදහස් සන්ධානයට 2010 මහ මැතිවරණයෙන් අතිවිශිෂ්ට හා ඓතිහාසික ජයග්‍රහණයක් ලැබී තිබේ. මෙතෙක් නිකුත් කළ ඡන්ද ප්‍රතිඵල අනුව සන්ධානය 60% ඉක්මවන ඡන්ද ප්‍රතිශතයක් ලබාගෙන ඇත. එය සංඛ්‍යාත්මකව ඡන්ද 47 ලක්ෂය ඉක්මවනු ලබයි. එක්සත් ජාතික පක්ෂය හා ප්‍රජාතන්ත්‍රවාදී ජාතික සංධානය මහජනතාව අතින් ප්‍රතික්ෂේප වී ඇති අතර දේශපාලන විශ්ලේෂකයින් පෙන්වා දෙන්නේ සමානුපාතික මැතිවරණ ක්‍රමය යටතේ ලබා ගත හැකි විශිෂ්ටතම ජයග්‍රහණය එ.ජ.නි.ස ලබාගෙන ඇති බවයි.වලංගු මුළු ඡන්ද සංඛ්‍යාවෙන් එ.ජ.නි.ස සියයට 60 ඉක්මවන ඡන්ද ප්‍රතිශතයක් ලබාගෙන ඇති අතර පාර්ලිමේන්තුවේදී පහසුවෙන් ම 2/3 ක බහුතර බලයක් ගොඩනඟා ගැනීමේ අවස්ථාව ද එක්සත් ජනතා නිදහස් සන්ධානයට හැකිවනු ඇත.එක්සත් ජනතා නිදහස් සන්ධානය ලබාගෙන තිබෙන දැවැන්ත ඡන්ද ප්‍රමාණය හා අසලකට ඒමට වත් එජාපයට නොහැකි වී ඇති අතර ඒ මඟින් විපක්ෂය යළිත් වරක් මහජනතාව විසින් ප්‍රතික්ෂේප කොට ඇති බවත් තහවුරු වෙයි.එක්සත් ජනතා නිදහස් සන්ධානය දකුණු, මධ්‍යම, වයඹ, උතුරු මැද, බස්නාහිර, සබරගමුව, ඌව, යන පළාත්වලින් අති විශිෂ්ට ජයග්‍රහණයක් ලබා ඇති අතර උතුරු - නැඟෙනහිර ඇතුළු සෙසු පළාත්වලින් ද කැපී පෙනෙන ජයග්‍රහණයක් ලබා ඇත.මේ මඟින් මහජනතාව මහින්ද රාජපක්ෂ ජනාධිපතිතුමා ගේ නායකත්වයෙන් යුත් එක්සත් ජනතා නිදහස් සන්ධානය කෙරෙහි දැඩි විශ්වාසය තබා ඇති බවත් එය ජාතික හා අන්තර්ජාතික වශයෙන් ශ්‍රී ලංකාව ලබාගත් අද්විතීය ජයග්‍රහණයක් ලෙස ද සැලකේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aa1004112</link>
    <topic>එක්සේසත් කළ මවුබිමේ එක්සිත්ව සොම්නසින් අලුත් අවුරුද්ද සමරමු!</topic>
    <author/>
    <content>දරුවන් වෙනුවෙන් ඔබ දුන් ශ්‍රේෂ්ඨ තීන්දුවක්!ඉතිහාසයේ දැවැන්තම ජය සන්ධානයට: පාර්ලිමේන්තුවේ 2/3 පහසු ඉලක්කයක්එක්සේසත් කළ මවුබිමේ එක්සිත්ව සොම්නසින් අලුත් අවුරුද්ද සමරමු!ලක් දෙරණ පුරාම අලුත් ආරම්භයක් සනිටුහන් කරන දිනයක්සන්ධානයේ ඉහළම ජය ගම්පහින්..ගම්පහ ජනතාවට මගේ ප්‍රණාමය!අලුත් මුහුණු සමඟ තවත් පෙරැළි රැසක්විමල් කොළඹින් මුල් තැනටනාවලපිටියට ත්‍රිකුණාමලයට තවත් ඡන්දයක්අලුත් අවුරුදු චාරිත්‍රඅලුත් අවුරුදු උදාවේදී ලක්මව සුරැකීමට අදිටන් කරමු!නාගදීපයට සතියකට ලක්ෂ 3 ක් ඇවිත්නව අවුරුද්දේ සතුට හා එහි සමාජ හා සංස්කෘතික හරයන් කෙරෙහි ජනතාව ළඟා කිරීමට අවශ්‍ය කටයුතු රජය ඉටුකැර ඇති බවත් කෘෂිකර්මාන්තයෙන් දේශය සශ්‍රීක කිරීම මෙන්ම සදාචාර සම්පන්න ජීවිතයකට අවශ්‍ය අනුබලය ද ලබාදී ඇති බැවින් එය නව අවුරුද්දේ හරයන් හා සතුට වෙත ජනතාව ළඟා කරන බවත් මහින්ද රාජපක්ෂ ජනාධිපතිතුමා අලුත් අවුරුද්ද වෙනුවෙන් පණිවුඩයක් නිකුත් කරමින් කියයි.එම පණිවුඩය සම්පූර්ණයෙන් මෙසේය.එක්සේසත් කළ අප මාතෘ භූ®මියේ එක්සිත්ව සතුටින් සොම්නසින් ගත කෙරෙන පළමු අලුත් අවුරුද්ද උදාවී තිබේ. එක්සේසත් කළ මවුබිමේ හදවත් යා කිරීමට එළඹුණා වූ මේ නව වසර යොදා ගත යුතු බව මාගේ අදහසයි. සිංහල සහ දෙමළ ජනතාව එක්ව පවත්වන මේ අලුත් අවුරුදු උළෙල අප අතර පවතින සංස්කෘතික සබැඳියාව වටහා ගැනීමට තිබෙන හොඳම ජාතික උළෙලකි. එය අප දේශයේ ජනතා හදවත් යා කිරීමට තිබෙන අනඟි අවස්ථාවක් ලෙස අප භාරගත යුතුය.අප වසර දහස් ගණනක් තිස්සේ රැගෙන ආ සිරිත් විරිත් කෙරෙහි ඔවුන් යොමු කරවා එම වටිනා සංස්කෘතික දායාදයන් ඔවුන් වෙත පැවරීම ද ජාතිය සතු වගකීමකි. ඒ සඳහා සියලු නිවෙස්හි නව අවුරුදු චාරිත්‍ර වාරිත්‍ර නොපිරිහෙලා ඉටු කරනු ඇතැයි මම බලාපොරොත්තු වෙමි. සිංහල, දෙමළ අලුත් අවුරුද්දෙන් පිළිබිඹු වන්නේ අප සතු එක්සත් බවත් උදාරත්වයත් ය.අපගේ උදාරත්වය පෙනෙන පරිදි නව වසර සතුටින් සොම්නසින් ගත කිරීමට හැකි වේවා!යි ප්‍රාර්ථනා කරන ජනාධිපතිතුමා සැමට සුබ නව වසරක් ප්‍රාර්ථනා කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aa10041110</link>
    <topic>ලක් දෙරණ පුරාම අලුත් ආරම්භයක් සනිටුහන් කරන දිනයක්</topic>
    <author/>
    <content>දරුවන් වෙනුවෙන් ඔබ දුන් ශ්‍රේෂ්ඨ තීන්දුවක්!ඉතිහාසයේ දැවැන්තම ජය සන්ධානයට: පාර්ලිමේන්තුවේ 2/3 පහසු ඉලක්කයක්එක්සේසත් කළ මවුබිමේ එක්සිත්ව සොම්නසින් අලුත් අවුරුද්ද සමරමු!ලක් දෙරණ පුරාම අලුත් ආරම්භයක් සනිටුහන් කරන දිනයක්සන්ධානයේ ඉහළම ජය ගම්පහින්..ගම්පහ ජනතාවට මගේ ප්‍රණාමය!අලුත් මුහුණු සමඟ තවත් පෙරැළි රැසක්විමල් කොළඹින් මුල් තැනටනාවලපිටියට ත්‍රිකුණාමලයට තවත් ඡන්දයක්අලුත් අවුරුදු චාරිත්‍රඅලුත් අවුරුදු උදාවේදී ලක්මව සුරැකීමට අදිටන් කරමු!නාගදීපයට සතියකට ලක්ෂ 3 ක් ඇවිත්අගමැති තුමාගේ අලුත් අවුරුදු පණිවුඩයතිස් වසරකට පසු සමස්ත ශ්‍රී ලංකාවේ සිංහල හා දෙමළ ජනතාව එකමුතුව ලක් දෙරණ පුරාම නිදහසේ පවත්වන මේ අවුරුද්ද සෑම අතින් ම අලුත් ආරම්භයක් සනිටුහන් කරන දිනයක් වන්නේ යයි අග්‍රාමාත්‍ය රත්නසිරි වික්‍රමනායක මහතා සිංහල හා හින්දු අලුත් අවුරුදු උත්සවය නිමිත්තෙන් නිකුත් කරන ලද පණිවුඩයේ සඳහන් කරයි.අග්‍රාමාත්‍ය තුමා විසින් නිකුත් කර ඇති සිංහල හා හින්දු අලුත් අවුරුදු පණිවුඩය මෙසේ ය.සිංහල හා හින්දු අලුත් අවුරුදු දිනය වසරක් පාසා එළඹෙන්නක් වුව ද ලක්වාසීන් එම දිනය සමරන්නේ අලුතින් ම පැමිණෙන අවුරුද්දක් හා නව ආරම්භයක් සනිටුහන් කරන දිනයක් ලෙස ය.චිරාත් කාලයක සිට මේ අසිරිමත් දිනය හා බැඳුණු චාරිත්‍ර වාරිත්‍ර අපේ සංස්කෘතිකාංග බවට පත්වීම තුළින් කියාපාන්නේ අවුරුදු උදාවත් සමඟ අපේ ජන සමාජය බද්ධ වූ ගරුත්වයේ මහිමයයි.හෙළ සිරිත් සුරකිමින් පරණ තරහ අමතක කරමින් නවමු හැඟීමෙන් කටයුතු කරන්නට පෙළැඹෙන මේ දිනය එළැඹෙන තෙක් බාල මහලු කාටත් දින 365 ක් ම බලා සිටින්නට සිදුවේ. අලුත් ඇඳුම් ඇදගෙන නැකතට මුල්තැන දෙමින් මුළු රටම එකම වේලාවකට එකම කාර්යයක නියැළෙන අලුත් අවුරුද්ද ශ්‍රී ලාංකීය සංස්කෘතියේ එකමුතු බව කියාපාන කදිම සාධකයකි.මේ හෙළ සිරිත් විරිත් සැමරීම් වස් ජනතාවට නිදහස නැති වූ යුගයක් අපි පසු කළෙමු.සාපලත් ත්‍රස්තවාදී උවදුර තුරන්කර නිදහස් කරගත් මව්බිමේ පවත්වන මේ සිංහල හා හින්දු අලුත් අවුරුද්ද අන් කවරදාකටත් වඩා උත්සවශ්‍රීයක් ගනු ඇත. නිදහස් කරගත් මවුබිමේ මීළඟට අපි ජයගත යුත්තේ සශ්‍රීකත්වයෙන් පිරි රටක් ගොඩනැඟීමේ වගකීමයි.මේ අලුත් අවුරුදු දිනයේ පටන් එම ජාතික කාර්ය සාක්ෂාත් කරගැනීම සඳහා ලක්වාසීන් සැවොම එකමුතුව, අවංකව, තම යුතුකම් ඉටුකරනු ඇතැයි මම බලාපොරොත්තු වෙමි.එවිට එළැඹෙන අවුරුද්ද මීට වඩා සශ්‍රීක වනු ඇතැයි මාගේ විශ්වාසයයි. ඔබ සැමට සුබ අලුත් අවුරුද්දක් වේවා! පතමි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aa1004113</link>
    <topic>සන්ධානයේ ඉහළම ජය ගම්පහින්..</topic>
    <author>සුභාෂිණී ජයරත්න</author>
    <content>දරුවන් වෙනුවෙන් ඔබ දුන් ශ්‍රේෂ්ඨ තීන්දුවක්!ඉතිහාසයේ දැවැන්තම ජය සන්ධානයට: පාර්ලිමේන්තුවේ 2/3 පහසු ඉලක්කයක්එක්සේසත් කළ මවුබිමේ එක්සිත්ව සොම්නසින් අලුත් අවුරුද්ද සමරමු!ලක් දෙරණ පුරාම අලුත් ආරම්භයක් සනිටුහන් කරන දිනයක්සන්ධානයේ ඉහළම ජය ගම්පහින්..ගම්පහ ජනතාවට මගේ ප්‍රණාමය!අලුත් මුහුණු සමඟ තවත් පෙරැළි රැසක්විමල් කොළඹින් මුල් තැනටනාවලපිටියට ත්‍රිකුණාමලයට තවත් ඡන්දයක්අලුත් අවුරුදු චාරිත්‍රඅලුත් අවුරුදු උදාවේදී ලක්මව සුරැකීමට අදිටන් කරමු!නාගදීපයට සතියකට ලක්ෂ 3 ක් ඇවිත්සුභාෂිණී ජයරත්නඑක්සත් ජනතා නිදහස් සන්ධානය ලැබූ අති විශිෂ්ට විජයග්‍රහණයේදී ඉහළම හා වාර්තාගත ජයග්‍රහණය වාර්තා වන්නේ ගම්පහ දිස්ත්‍රික්කයෙනි. ගම්පහ දිස්ත්‍රික්කයෙන් එ.ජ.නි.ස.ට මන්ත්‍රී ආසන 12ක් හිමි වූ අතර එය සන්ධානයට දිස්ත්‍රික්කයකින් ලැබුණු වැඩිම මන්ත්‍රී ධූර සංඛ්‍යාව වෙයි.ඒ සමඟම ගම්පහ දිස්ත්‍රික්කයෙන් සන්ධානයට ඡන්ද 5,89,476ක් ලැබුණු අතර එයද දිස්ත්‍රික්කයකින් ලැබුණු ඉහළම ඡන්ද ප්‍රමාණය ලෙස වාර්තාගත වෙයි. ගම්පහ දිස්ත්‍රික්කයෙන් එක්සත් ජනතා නිදහස් සන්ධානයට වැඩි ඡන්ද 3,22,000ක් ලැබී ඇති අතර එයද සන්ධානයට දිස්ත්‍රික්කයකින් ලැබුණු ඉහළම වැඩි ඡන්ද ප්‍රමාණය ලෙස වාර්තාගත වෙයි. මීටත් අමතරව දිවයිනේ් සියලු මැතිවරණ කොට්ඨාස අතරින් ඉහළම වැඩි ඡන්ද ප්‍රමාණය ලැබී තිබෙන්නේ ද ගම්පහ දිස්ත්‍රික්කයේ ගම්පහ ආසනයෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aa1004114</link>
    <topic>ගම්පහ ජනතාවට මගේ ප්‍රණාමය!</topic>
    <author/>
    <content>දරුවන් වෙනුවෙන් ඔබ දුන් ශ්‍රේෂ්ඨ තීන්දුවක්!ඉතිහාසයේ දැවැන්තම ජය සන්ධානයට: පාර්ලිමේන්තුවේ 2/3 පහසු ඉලක්කයක්එක්සේසත් කළ මවුබිමේ එක්සිත්ව සොම්නසින් අලුත් අවුරුද්ද සමරමු!ලක් දෙරණ පුරාම අලුත් ආරම්භයක් සනිටුහන් කරන දිනයක්සන්ධානයේ ඉහළම ජය ගම්පහින්..ගම්පහ ජනතාවට මගේ ප්‍රණාමය!අලුත් මුහුණු සමඟ තවත් පෙරැළි රැසක්විමල් කොළඹින් මුල් තැනටනාවලපිටියට ත්‍රිකුණාමලයට තවත් ඡන්දයක්අලුත් අවුරුදු චාරිත්‍රඅලුත් අවුරුදු උදාවේදී ලක්මව සුරැකීමට අදිටන් කරමු!නාගදීපයට සතියකට ලක්ෂ 3 ක් ඇවිත්- බැසිල් රාජපක්ෂදින 45 කට පෙර ගම්පහ දිස්ත්‍රික්කයට පා තැබූ මා කෙරෙහි අප්‍රමාණ විශ්වාසයක් තබා මෙවර මැතිවරණයේදී මනාප ඡන්ද 4, 25,000 ටත් වඩා ප්‍රමාණයක් ලබාදෙමින් ශ්‍රී ලංකාවේ වැඩිම මනාප සංඛ්‍යාව මාහට ලබාදුන් ගම්පහ දිස්ත්‍රික් ජනතාවට මගේ ප්‍රණාමය පුද කරනවා.එම විශ්වාසය කඩ නොකර ගම්පහ දිස්ත්‍රික්කය ශ්‍රී ලංකාවේ ආශ්චර්යමත් නගරය බවට පත් කිරීමට මම කැප වෙනවා”යි මැතිවරණ ප්‍රතිඵලවලින් පසු ගම්පහ දිස්ත්‍රික් කණ්ඩායම් නායක බැසිල් රාජපක්ෂ මහතා ‘සිළුමිණ’ ට පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aa1004115</link>
    <topic>අලුත් මුහුණු සමඟ තවත් පෙරැළි රැසක්</topic>
    <author>උපාලි සමරසිංහ</author>
    <content>දරුවන් වෙනුවෙන් ඔබ දුන් ශ්‍රේෂ්ඨ තීන්දුවක්!ඉතිහාසයේ දැවැන්තම ජය සන්ධානයට: පාර්ලිමේන්තුවේ 2/3 පහසු ඉලක්කයක්එක්සේසත් කළ මවුබිමේ එක්සිත්ව සොම්නසින් අලුත් අවුරුද්ද සමරමු!ලක් දෙරණ පුරාම අලුත් ආරම්භයක් සනිටුහන් කරන දිනයක්සන්ධානයේ ඉහළම ජය ගම්පහින්..ගම්පහ ජනතාවට මගේ ප්‍රණාමය!අලුත් මුහුණු සමඟ තවත් පෙරැළි රැසක්විමල් කොළඹින් මුල් තැනටනාවලපිටියට ත්‍රිකුණාමලයට තවත් ඡන්දයක්අලුත් අවුරුදු චාරිත්‍රඅලුත් අවුරුදු උදාවේදී ලක්මව සුරැකීමට අදිටන් කරමු!නාගදීපයට සතියකට ලක්ෂ 3 ක් ඇවිත්උපාලි සමරසිංහමෙවර පාර්ලිමේන්තු මැතිවරණයේ දී විශාල මනාප ඡන්ද ලබා ගනිමින් අලුත් මුහුණු රැසක් පාර්ලිමේන්තු මන්ත්‍රීවරුන් බවට පත්වීමට වරම් ලබා ඇත. ගම්පහ දිස්ත්‍රික්කය නියෝජනය කරමින් පළමු වරට මහ මැතිවරණයට තරග කළ බැසිල් රාජපක්ෂ මහතා මනාප ඡන්ද 4,25,000කට වඩා ලබාගෙන ඇති අතර එය මේ මැතිවරණයේ දී අපේක්ෂකයකු විසින් ලබාගන්නා ලද ඉහළම ඡන්ද ගණන ලෙස වාර්තාගත වෙයි.මේ සමඟම හම්බන්තොට දිස්ත්‍රික්කයෙන් තරග කළ නාමල් රාජපක්ෂ මහතා මනාප ඡන්ද 1,47,566ක් ලබා ගත් අතර එය අපේක්ෂකයකු විසින් ලබාගත් වැඩිම මනාප ඡන්ද ප්‍රතිශතය වනු ඇතැයි සැලැකේ. මීට අමතරව මාතර දිස්ත්‍රික්කයෙන් සනත් ජයසූරිය මහතා ද 74,352 බදුල්ල දිස්ත්‍රික්කයෙන් නිමල් සිරිපාල ද සිල්වා මහතා 141,990 ක් ද වශයෙන් මනාප ඡන්ද ලබා එම දිස්ත්‍රික්කවල ඉහළ මනාප ලැබූවෝ වෙති.එක්සත් ජාතික පක්ෂයේ ප්‍රබල චරිත ගණනාවක් මෙවර මහ මැතිවරණයේදී විශාල පසුබැස්මක් පෙන්වා ඇති අතර ගාල්ල දිස්ත්‍රික්කයේ වජිර අබේවර්ධන මහතා පරාජයට පත්වී ඇති අතර ගයන්ත කරුණාතිලක මහතා දෙවැනි තැනට පත් කරවමින් මනූෂ නානායක්කාර මහතා මුල් තැනට පැමිණීමට සමත් විය. ගාල්ල දිස්ත්‍රික්කයෙන් එ.ජ.නි.ස.ඉහළම මනාප සංඛ්‍යාව 1,24,368 ලබා ගත්තේ නිශාන්ත මුතුහෙට්ටිගම මහතාය.දේශපාලනයේ තවත් පෙරළියක් ඇති කරවමින් මංගල සමරවීර මහතා මාතර දිස්ත්‍රික්කයේ දෙවැනි තැනට පත්ව ඇති අතර 62,499 ක් ලබා ගනිමින් බුද්ධික පතිරණ මහතා එ.ජා.ප.යේ මාතර දිස්ත්‍රික්කයේ මුල්තැනට පැමිණ ඇත. මීටත් අමතරව, ගම්පහ දිස්ත්‍රික්කයෙන් තරග වැදුණු එ.ජා.ප. නියෝජ්‍ය නායක කරු ජයසූරිය මහතා අත්කැර ගෙන ඇත්තේ ද කැපී පෙනෙන පසුබෑමකි. එ.ජා.ප.යෙන් ගම්පහ දිස්ත්‍රික්කයේ මුල්තැනට පැමිණ සිටින්නේ රුවන් විජයවර්ධන මහතාය.මීර අමතරව සෑම දිස්ත්‍රික්කයකම විශාල මනාප ඡන්ද ලබා ගනිමින් අලුත් මුහුණු ගණනාවක් ජයග්‍රහණය කැර ඇති අතර මෙය ශ්‍රී ලංකා දේශපාලනයේ කැපී පෙනෙන අවස්ථාවක් ලෙස සැලකෙයි.එ.ජා.ප. නායක රනිල් වික්‍රමසිංහ මහතා මේ මහමැතිවරණයෙන් අති දැවැන්ත පරාජයක් ලබා ඇති අතර ඔහු ගේ සමීපතමයින් ලෙස පෙනී සිටි බොහෝ දෙනෙක් දැඩි පසුබෑමකට ලක්වූහ.මොනරාගල දිස්ත්‍රික්කයේදී රංජිත් මද්දුමබණ්ඩාර මහතාට ඡන්දය නොදෙන ලෙසට රනිල් වික්‍රමසිංහ මහතා ප්‍රසිද්ධියේ කියා සිටිය ද ඒ මහතා මොනරාගල දිස්ත්‍රික්කයේ එකම එ.ජා.ප. මන්ත්‍රීවරයා ලෙස පාර්ලිමේන්තුවට තේරී පත්ව සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aa1004116</link>
    <topic>විමල් කොළඹින් මුල් තැනට</topic>
    <author/>
    <content>දරුවන් වෙනුවෙන් ඔබ දුන් ශ්‍රේෂ්ඨ තීන්දුවක්!ඉතිහාසයේ දැවැන්තම ජය සන්ධානයට: පාර්ලිමේන්තුවේ 2/3 පහසු ඉලක්කයක්එක්සේසත් කළ මවුබිමේ එක්සිත්ව සොම්නසින් අලුත් අවුරුද්ද සමරමු!ලක් දෙරණ පුරාම අලුත් ආරම්භයක් සනිටුහන් කරන දිනයක්සන්ධානයේ ඉහළම ජය ගම්පහින්..ගම්පහ ජනතාවට මගේ ප්‍රණාමය!අලුත් මුහුණු සමඟ තවත් පෙරැළි රැසක්විමල් කොළඹින් මුල් තැනටනාවලපිටියට ත්‍රිකුණාමලයට තවත් ඡන්දයක්අලුත් අවුරුදු චාරිත්‍රඅලුත් අවුරුදු උදාවේදී ලක්මව සුරැකීමට අදිටන් කරමු!නාගදීපයට සතියකට ලක්ෂ 3 ක් ඇවිත්කොළඹ දිස්ත්‍රික්කයේ වැඩිම මනාප ඡන්ද සංඛ්‍යාව ලබා ගැනීමට විමල් වීරවංශ මහතා සමත්ව සිටී. ජාතික නිදහස් පෙරමුණේ නායකත්වය දරණ විමල් වීරවංශ මහතා මෙවර එක්සත් ජනතා නිදහස් සන්ධානයේ කොළඹ දිස්ත්‍රික්කයේ ප්‍රථම ස්ථානයට පත්ව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aa1004117</link>
    <topic>නාවලපිටියට ත්‍රිකුණාමලයට තවත් ඡන්දයක්</topic>
    <author>දයා ඩී ෆොන්සේකා</author>
    <content>දරුවන් වෙනුවෙන් ඔබ දුන් ශ්‍රේෂ්ඨ තීන්දුවක්!ඉතිහාසයේ දැවැන්තම ජය සන්ධානයට: පාර්ලිමේන්තුවේ 2/3 පහසු ඉලක්කයක්එක්සේසත් කළ මවුබිමේ එක්සිත්ව සොම්නසින් අලුත් අවුරුද්ද සමරමු!ලක් දෙරණ පුරාම අලුත් ආරම්භයක් සනිටුහන් කරන දිනයක්සන්ධානයේ ඉහළම ජය ගම්පහින්..ගම්පහ ජනතාවට මගේ ප්‍රණාමය!අලුත් මුහුණු සමඟ තවත් පෙරැළි රැසක්විමල් කොළඹින් මුල් තැනටනාවලපිටියට ත්‍රිකුණාමලයට තවත් ඡන්දයක්අලුත් අවුරුදු චාරිත්‍රඅලුත් අවුරුදු උදාවේදී ලක්මව සුරැකීමට අදිටන් කරමු!නාගදීපයට සතියකට ලක්ෂ 3 ක් ඇවිත්දයා ඩී ෆොන්සේකානාවලපිටිය ඡන්ද මධ්‍යස්ථාන 34 හා ත්‍රිකුණාමලය ඡන්ද මධ්‍යස්ථාන 01 සිදුවී ඇති අක්‍රමිකතා හේතු කොට ගෙන එම මධ්‍යස්ථානවල නැවත ඡන්ද විමසීමක් නුදුරු දිනයෙක පැවැත්වීමට මැතිවරණ කොමසාරිස්වරයා විසින් පියවර ගනු ඇත.මෙකී ඡන්ද මධ්‍යස්ථානවල මැතිවරණ දිනයේදී සිදුවී ඇතැයි කියන අක්‍රමිකතා පිළිබඳව ලැබුණු පැමිණිලි නිසා මේවායේ ඡන්ද අවලංගු කොට නැවත ඡන්දය විමසීම මෙලෙස සිදු කිරීමට මැතිවරණ කොමසාරිස්වරයා තීරණය කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aa1004119</link>
    <topic>අලුත් අවුරුදු චාරිත්‍ර</topic>
    <author/>
    <content>දරුවන් වෙනුවෙන් ඔබ දුන් ශ්‍රේෂ්ඨ තීන්දුවක්!ඉතිහාසයේ දැවැන්තම ජය සන්ධානයට: පාර්ලිමේන්තුවේ 2/3 පහසු ඉලක්කයක්එක්සේසත් කළ මවුබිමේ එක්සිත්ව සොම්නසින් අලුත් අවුරුද්ද සමරමු!ලක් දෙරණ පුරාම අලුත් ආරම්භයක් සනිටුහන් කරන දිනයක්සන්ධානයේ ඉහළම ජය ගම්පහින්..ගම්පහ ජනතාවට මගේ ප්‍රණාමය!අලුත් මුහුණු සමඟ තවත් පෙරැළි රැසක්විමල් කොළඹින් මුල් තැනටනාවලපිටියට ත්‍රිකුණාමලයට තවත් ඡන්දයක්අලුත් අවුරුදු චාරිත්‍රඅලුත් අවුරුදු උදාවේදී ලක්මව සුරැකීමට අදිටන් කරමු!නාගදීපයට සතියකට ලක්ෂ 3 ක් ඇවිත්අප්‍රේල් 12 වෙනි සඳුදා (හෙට) දිවුල්පත් යුෂ මිශ්‍ර නානු ගා ස්නානය කළ යුතු ය.අප්‍රේල් 14 බදාදා පෙරවරු 6.58 ට අලුත් අවුරුද්ද උදාවෙයි.අපේ‍්‍රල් 13 අඟහරුවාදා මධ්‍යම රාත්‍රි 12.34 සිට 14 බදාදා පස්වරු 1.22 දක්වා පුණ්‍ය කාලයයි. 13 වැනි අඟහරුවාදා මධ්‍යම රාත්‍රි 12.34 ට පෙර ආහාරපාන ගෙන සියලු වැඩ අත්හැර ආගමික වතාවත්වල යෙදීම ද පුණ්‍ය කාලයේ අපර කොටස එනම් 14 අඟහරුවාදා පෙරවරු 6.58 සිට එදින පස්වරු 1.22 දක්වා වැඩ ඇල්ලීම, ගනුදෙනු කිරීම හා ආහාර අනුභවය ආදී අවුරුදු චාරිත්‍ර විධි ඉටු කිරීම ද සුදුසු ය.අප්‍රේල් 14 බදාදා පෙරවරු 7.01 පලාවන් පැහැති වස්ත්‍රාභරණයෙන් සැරසී උතුරු දිසාව බලා ලිප් බැඳ ගිනි මොළවා කිරිබතක් ද උදු මිශ්‍ර කැවිලි වර්ගයක් ද පිළියෙළ කර ගැනීම.අප්‍රේල් 14 බදාදා පෙරවරු 9.07 පලාවන් පැහැති වස්ත්‍රාභරණයෙන් සැරසී උතුරු දිසාව බලා සියලු වැඩ අල්ලා ගනුදෙනු කොට ආහාර අනුභවය මැනවි.අප්‍රේල් 15 බ්‍රහස්පතින්දා පෙරවරු 10.06 රන්වන් පැහැති වස්ත්‍රාභරණයෙන් සැරසී උතුරු දිසාව බලා හිසට බෝපත් ද පයට කොහොඹ පත් ද තබා තෙල් සහ බෝ යුෂ මිශ්‍ර නානු ද ගා ස්නානයට සුදුසු ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aa10041111</link>
    <topic>අලුත් අවුරුදු උදාවේදී ලක්මව සුරැකීමට අදිටන් කරමු!</topic>
    <author>තාරකා විද්‍යාඥ අනුර සී. පෙරේරා</author>
    <content>දරුවන් වෙනුවෙන් ඔබ දුන් ශ්‍රේෂ්ඨ තීන්දුවක්!ඉතිහාසයේ දැවැන්තම ජය සන්ධානයට: පාර්ලිමේන්තුවේ 2/3 පහසු ඉලක්කයක්එක්සේසත් කළ මවුබිමේ එක්සිත්ව සොම්නසින් අලුත් අවුරුද්ද සමරමු!ලක් දෙරණ පුරාම අලුත් ආරම්භයක් සනිටුහන් කරන දිනයක්සන්ධානයේ ඉහළම ජය ගම්පහින්..ගම්පහ ජනතාවට මගේ ප්‍රණාමය!අලුත් මුහුණු සමඟ තවත් පෙරැළි රැසක්විමල් කොළඹින් මුල් තැනටනාවලපිටියට ත්‍රිකුණාමලයට තවත් ඡන්දයක්අලුත් අවුරුදු චාරිත්‍රඅලුත් අවුරුදු උදාවේදී ලක්මව සුරැකීමට අදිටන් කරමු!නාගදීපයට සතියකට ලක්ෂ 3 ක් ඇවිත්තාරකා විද්‍යාඥ අනුර සී. පෙරේරාඅලුත් අවුරුදු උදාවේ දී අප සැවොම ඉතා ඉහළින් සමරන, එසේත් නොමැති නම් ‘සූර්ය මංගල්‍යයේ’ දී ප්‍රධාන තැන දෙනු ලබන සූර්යයා වටා මා මේ වනවිට 63 වාරයක් ගොස් ඇත්තෙමි. අපගේ මෙම අලුත් අවුරුදු උදාවේ දී සෞරග්‍රහ මණ්ඩලයේ අසහාය පාලකයා වන සූර්යයා රාශි දොළසකින් සමන්විත ‘රාශි චක්‍රය’ තුළ මසකට එක් රාශිය බැගින් පන්නා යමින්, වසරක් තුළදී රාශි දොළස ගෙවා නැවතත් අවසන් රාශිය ලෙසට ඡ්‍යොතිෂඥයින් සලකන ‘මීන’ රාශියෙන් ‘මේෂ’ රාශිය වෙත පිවිසීම, මෙම ‘අලුත් අවුරුදු උදාව‘ හෙවත් ‘සූය¸ මංගල්‍යයට’ හේතු පාදක වී ඇත.දෘෂ්ඨි මායාවක් වන සූර්යයා ගේ මෙම ගමන හෙවත් ‘සූය¸ සංක්‍රමණය’ කෙසේ වෙතත්, අස්වනු නෙලාගැනීමේ ප්‍රීතිය සමරනු වස් පැවැත්වෙන්නා වූ මෙම ‘සූය¸ මංගල්‍යයේ’ දී, අප රටේ සියලු දෙනාම එක් පවුලක් ලෙසට සළකා, අපගේ මව්බිම සුරැකීම සඳහා මෙම ‘සුබ දිනය’ යොදා ගැනීමට අදිටන් කරන්නේ නම්, එය අපගේ යහපතට හේතුවනු නොඅනුමාන ය.එබැවින්, සිංහල අවුරුද්ද ලබන්නා වූ අප්‍රේල් 13 වෙනි දින ‘පුණ්‍ය කටයුතු’ සඳහා යොදා ගෙන තිබෙන කාලය ගෙවී යෑමට මත්තෙන්, සූර්යයා අප රටට මුදුන්ව ගමන් ගන්නා මධ්‍යහ්නයේ දී එනම්, එදින දහවල් 12.12 ට තමන් සිටිනා ස්ථානයේ සිට අහස දෙස බලා, “අපගේ ලක්මාතාවටත්, එමෙන් ම මුළු පොළෝ තලයටත් කොයියම් ආකාරයකින් වත් විනාශයක් සිදු නොවේවා!” යයි යනුවෙන් 7 වරක් පවසන්න.මෙලෙස ඔබ සැම සිදුකරන්නා වූ මෙම සත්‍ය ක්‍රියාවේ බලයෙන් අප මවු බිමත්, එමෙන් ම මුළු පොළෝ තලයත් සුරැකේවා! යනු මාගේ විශ්වාසයයි.අප සැම සිදුකරන්නා වූ මෙම සත්‍ය ක්‍රියාවේ බලයෙනුත්, පරිසරයට හානි වන කිසිවක් නො කිරීමේ ක්‍රියාවලියනුත් අප දූ දරුවන් සඳහා සුරක්ෂිත හෙටක් ළඟා කර දීමට වැඩිහිටියන් වන අපට හැකිවනවා නොඅනුමාන ය.අප රටේ වෙසෙන සියලු දෙනා ම ජාති, ආගම් භේදයකින් තොරව එක පවුලක් ලෙසට එකට එක් වී ශ්‍රී ලංකාව ලොවේ සෞභාග්‍යයෙන් පිරි රටක් ලෙසට පත්කර ගැනීමට අධිෂ්ඨානය කළ යුතු වෙයි. අප රට වැසියන්ගේ පොදු ‘ජාතික උලෙළක්’ ලෙසට රජය මගින් ‘සූර්ය මංගල්‍යය’ ප්‍රකාශයට පත් කළයුතු අතර මෙමගින් ඔබ සැමට ‘සුබ අලුත් අවුරුද්දක් වේවා’ යනු මාගේ අවංක ප්‍රාර්ථනයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aa10041112</link>
    <topic>නාගදීපයට සතියකට ලක්ෂ 3 ක් ඇවිත්</topic>
    <author>නිහාල් පී. අබේසිංහ නාගදීප සංචාරයකින් පසු</author>
    <content>දරුවන් වෙනුවෙන් ඔබ දුන් ශ්‍රේෂ්ඨ තීන්දුවක්!ඉතිහාසයේ දැවැන්තම ජය සන්ධානයට: පාර්ලිමේන්තුවේ 2/3 පහසු ඉලක්කයක්එක්සේසත් කළ මවුබිමේ එක්සිත්ව සොම්නසින් අලුත් අවුරුද්ද සමරමු!ලක් දෙරණ පුරාම අලුත් ආරම්භයක් සනිටුහන් කරන දිනයක්සන්ධානයේ ඉහළම ජය ගම්පහින්..ගම්පහ ජනතාවට මගේ ප්‍රණාමය!අලුත් මුහුණු සමඟ තවත් පෙරැළි රැසක්විමල් කොළඹින් මුල් තැනටනාවලපිටියට ත්‍රිකුණාමලයට තවත් ඡන්දයක්අලුත් අවුරුදු චාරිත්‍රඅලුත් අවුරුදු උදාවේදී ලක්මව සුරැකීමට අදිටන් කරමු!නාගදීපයට සතියකට ලක්ෂ 3 ක් ඇවිත්නිහාල් පී. අබේසිංහ නාගදීප සංචාරයකින් පසුඋතුර ත්‍රස්තවාදයෙන් නිදහස් කරගෙන ඒ 9 මාර්ගය සම්පූර්ණයෙන් පැය 24 පුරාම විවෘත කිරීමේ ප්‍රතිඵලයක් ලෙස යාපනය නාගදීප විහාරය, යාපනය නාග විහාරය ප්‍රමුඛ යාපනයේ බෞද්ධ සිද්ධස්ථාන දකුණේ සිංහල බෞද්ධ බැතිමතුන්ගෙන් පිරී ඇතැයි උත්තර ලංකාවේ ප්‍රධාන සංඝනායක නාගදීප පුරාණ රජමහා විහාරාධිපති නවදගල පදුම කිත්ති නාහිමියෝ ‘සිළුමිණ’ ට පැවසූහ.අප මහ බුදු රජාණන් වහන්සේ දෙවෙනි වරට මෙරටට වැඩම කළේ නාගදීපයටයි දැන් නාගදීප විහාරය වැද පුදා ගැනීමට සතියකට වන්දනාකරුවන් ලක්ෂ 3 කට ආසන්න පිරිසක් පැමිණෙන බවත් නවදගල පදුම කිත්ති නාහිමියෝ පැවසූහ.උතුර - දකුණ යා කරන පාලමක් ලෙස තම විහාරස්ථානය පවත්වාගෙන යන බව පැවසූ උන්වහන්සේ රට ත්‍රස්තවාදයෙන් මුදාගෙන මේ දකුණේ ජනතාවට නාගදීපය වන්දනා කිරීමට අවස්ථාව සැලසීමේ පින වැඩිපුරම අයිතිවන්නේ මහින්ද රාජපක්ෂ ජනාධිපතිතුමාට බව ද කීහ. මීට පෙර තමන් ජීවත් වූයේ නාවික හමුදාවේ ආධාරයෙන් දෙමළ ජනතා සහාය ඇතිව බව ද දැන් සිංහල ජනතාව මෙහි පැමිණීම ඉතා සතුටුදායක බව ද උන්වහන්සේ පැවසූහ.යාපන අර්ධද්වීපයේ සිට නාගදීපය පිහිටි නයිනතිව් දූපතට නාවික හමුදා අධීක්ෂණය යටතේ බෝට්ටු සේවයක් අරඹා ඇතත් මේ දිනවල සෙනසුරාදා ඉරිදා දිනවල නාගදීපයට එන ජනකායට ඒ බෝට්ටු ප්‍රමාණවත් නැති බව එහි ගිය අපට පැහැදිලිව දක්නට ලැබිණි. මේ අතර මෙතරම් ජනකායක් ගමන් කරවීමට තරම් සුදුසු ජැටියක් නාගදීප විහාරයට නොමැති අතර තිබෙන තාවකාලික ජැටිය ස්ථිරව සාදා දීමට ආධාර කරන ලෙස ද නවදගල පදුම කිත්ත නාහිමියෝ ඉල්ලීමක් කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=ab1004112</link>
    <topic>රට හදන්න ජනතාව දුන් තීරණයක්</topic>
    <author/>
    <content>රට හදන්න ජනතාව දුන් තීරණයක්අලුත් මුහුණු අතර- පූජ්‍ය ඇල්ලේ ගුණවංශ හිමිපසුගිය ජනාධිපතිවරණයේදී ජනතාව මහින්ද රාජපක්ෂ ජනාධිපතිතුමා කෙරෙහි විශ්වාසය තැබුවා වගේ ම මෙවර මහා මැතිවරණයේදීත් ජනතාව විශ්වාසය තැබුවේ ජනාධිපතිතුමා ය. ඒ නිසා මේ ලැබූ ජයග්‍රහණයත් එතුමා ලැබූ ජයග්‍රහණයක්. මේකත් සමඟම ජනතාව තමන්ගේ යුතුකම් කොටස ඉෂ්ට කර ඉවරයි. දැන් තිබෙන්නේ ජනාධිපතිතුමාට සහ මෙවර ඡන්දයෙන් පත්වෙන මන්ත්‍රීවරුන්ට තම තමන්ගේ යුතුකම් කොටස ඉෂ්ට කිරීමේ කාර්ය භාරයයි.දශක කිහිපයක් තිස්සේ ඉතාම දරුණු ත්‍රස්තවාදී යුද්ධයකින් හෙම්බත් වුණු ජනතාවක් සිටි රටක් මේක. ඒ දුක් කඳුළුවලින් නිදහස ලබපු ජනතාවට දැන් අපේක්ෂා රාශියක් තිබෙනවා. නිදහස ලබා දුන්නා වගේ ම මේ දේශය සංවර්ධනය කරා රැගෙන යාමේ ව්‍යාපෘති රැසක් ක්‍රියාත්මක කරමින් මේ රට සංවර්ධිත රටක් හැටියට ස්ථාපිත කරන්නට මේ රජය ක්‍රියාකරාවි කියන බලාපොරොත්තුව දැඩි ලෙසම ජනතාව අතර තිබෙනවා.මේ සංවර්ධන කාර්යය අතිවිශිෂ්ට අන්දමින් ඉටු කිරීම සඳහා වන විශිෂ්ට ජනවරමක් තමයි මේ වෙනකොට ජනතාව මේ රජයට ලබාදී තිබෙන්නේ. ජනතාව විශිෂ්ට අන්දමින් ඒ යුතුකම ඉටු කළා වගේ ම, බලයට පත්වෙන පිරිසත් ඔවුන්ගෙන් මේ රටට, ජනතාවට ඉටුවිය යුතු යුතුකම් කොටස ඉටු කරාවි කියලා අපි දැඩි ලෙස විශ්වාස කරනවා.විවිධ බටහිර බලවේග මේ රට ආර්ථික ප්‍රපාතයකට ගිය රටක් ලෙස හඳුන්වන්න උත්සාහ කරනවා. මේ බලවේග කුමන්ත්‍රණවලින් ආපස්සට නොගොස් අධෛර්යමත් නොවී ඒවා මැඩ පවත්වා ගනිමින් විවිධ ආර්ථික ක්‍රමෝපාය සලසා ගෙන ඉදිරියට යන්න මේ රජය කටයුතු කළ යුතුයි. ඒ ගමන යන්නට මහජනතාවගේ කැපවීම සහ ආශිර්වාදය ද අත්‍යවශ්‍යය. ඒ නිසා මට හිතෙන්නේ දැන් ඉලක්කයක් තබාගෙන කටයුතු කරමින් සාර්ථක ඉදිරි ගමනක ආරම්භය සනිටුහන් කළ යුතුය යන්නයි.- ජැක්සන් ඇන්තනිමේ ජයග්‍රහණය පුදුම වන්නට තරම් අහඹු ජයග්‍රහණයක් නොවෙයි. මෙය දේශපාලන ඉතිහාසයේ සුවිශේෂ ජයග්‍රහණයක් ලෙස වාර්තා වෙනවා. මෙය නියත ජයග්‍රහණයක්. මේ සම්බන්ධ ගෞරවය හිමි වන්නේ මේ රටේ පොදු මහ ජනතාවටයි. අපේ පොදු මහ ජනතාව බුද්ධිමත් කියන සතුටුදායක කාරණය තමා මේ ජයග්‍රහණයේදී අපට දැනෙන්නේ.අපේ රටේ ජනතාව බුද්ධියෙන් හීනයි. අවස්ථාවාදියි කියලා දැඩි විවේචන මතවාද මේ මොහොතේ පළවෙනවා. විශේෂයෙන් ම නගරයේ ඉන්න අය විතරයි බුද්ධිමත් කියලත් විවිධ කටකතා පතුරවන්නන් ඉන්නවා. විශේෂයෙන් ලංකාවේ වර්තමාන මාධ්‍ය කලාව බොහෝ විට ජනතාවට වරද්දවන්න තමයි සකස්වෙලා තියෙන්නේ. එහෙම සැදී පැහැදී ඉන්න ජනකාන්ත මාධ්‍ය රැල්ල පසුකරමින් එයට එරෙහි වෙමින් ජනතාව තම බුද්ධිමත් තීන්දුව ප්‍රකාශයට පත් කර තිබෙනවා. මේ ජයග්‍රහණය ඉතිහාසයේ පෙනෙන සහ නොපෙනෙන ලෙස ප්‍රකාශ දෙකකින් මම දකිනවා. පෙනෙන ප්‍රකාශය තමයි අපේ ජනාධිපතිතුමාගේ දේශපාලන චින්තනයට සහ ක්‍රියාන්විතයට ඇති එකඟතාවය. නොපෙනෙන දේ තමයි මේ ඡන්ද ව්‍යාපෘතියට ඇති නොකැමැත්ත.මෙවර මේ ජයග්‍රහණය වාර්තා දෙකකින් යුක්ත වෙනවා. එකක් ඓතිහාසික ජයග්‍රාහී ඡන්ද ප්‍රතිශතය දෙවැන්න ඓතිහාසික ලෙස ඡන්ද වර්ජනය. ජනතාව මෙසේ ඡන්ද ප්‍රතික්ෂේප කළේ කම්මැලිකමට හෝ අමතක වීමකින් හෝ නොවෙයි.මීට පෙර පැවති මැතිවරණයකදී එක්තරා පක්ෂයක් ඡන්ද වර්ජනය කරන්න යැයි ඉල්ලා සිටි අවස්ථාවක් තිබුණා. නමුත් මෙවර පක්ෂ, විපක්ෂ බේදයක් නැතුව මධ්‍යස්ථ මතධාරීන්, විකල්ප මතධාරීන් සියලු දෙනාම ඡන්දය වර්ජනය කරන්න යැයි ඉල්ලා සිටියේ නෑ. එහෙම ඉල්ලීමක් නොමැතිවත් ඡන්දය ප්‍රකාශ කිරීම ප්‍රතික්ෂේප කිරීමෙන් අර්ථ නිරූපණය වෙන්නේ අනුපාත ඡන්ද ක්‍රමයට ජනතාවගේ ඇති ඍජු අකමැත්තයි.මේ ප්‍රකාශ කරලා තිබෙන්නේ අප්‍රකාශිත වර්ජනයක්. ඒ නිසා මේ ඡන්ද ප්‍රතිඵලය වනාහි පරිපූර්ණ ජයග්‍රහණයක්. අනෙක් පැත්තෙන් ජනාධිපතිතුමාගේ අරමුණ ක්‍රියාන්විත දර්ශනය ඔස්සේ සමෘද්ධිමත් බවක් පැහැදිලිව අපේක්ෂා කරනවා ජනතාව. ඒ නිසා මට කියන්න තිබෙන්නේ මහින්ද චින්තනයේ ඇවතුම් පැවතුම් වලට එල්ල කරන ලද ජයග්‍රහණයක් කියලයි.- පාඨලී චම්පික රණවකබෙදුම්වාදයට, ත්‍රස්තවාදයට එරෙහිව කළ මෙහෙයුමෙන් සුවිශාල ජයග්‍රහණයක් ලැබුවා. ඒ ජයග්‍රහණයට ජනතාව කෘතගුණ දැක්වූ හැටි අපි පසුගිය ජනාධිපතිවරණයේදී අත්දුටුවා සහ එය තහවුරු කළා. මෙවර පැවැත්වුණු මහා මැතිවරණයෙන් තවදුරටත් අපි අත්දුටුවේ බෙදුම්වාදයෙන්, ත්‍රස්තවාදයෙන් අපේ රට මුදාගත්ත ඒ අභිමානවත් ජයග්‍රහණය මහජනතාව තවදුරටත් තහවුරු කර තිබෙන ආකාරයයි.මේ ජයග්‍රහණයේ සතුට සමඟ ඉදිරියේදී අපිට කළ යුතු වැඩ රාශියක් තිබෙනවා.රටේ ඉදිරි අනාගතය සමෘද්ධිමත් කිරීම වෙනුවෙන් රට පුරාම හොඳ ජයක් තහවුරු කරන්නට ජනතාව සමත් වුණා. මේ ජයග්‍රහණය ඉදිරි ගමනට ඉතාම සුබදායි විදියට බලපායි කියලා මම විශ්වාස කරනවා.-ලක්ෂ්මන් යාපා අබේවර්ධනමෙවර මහා මැතිවරණයෙන් මාතර දිස්ත්‍රික්කයෙන් එක්සත් ජනතා නිදහස් සන්ධානයට තුනෙන් දෙකේ බලයක් ජනතාව විසින් ලබාදී තිබෙනවා. ඉදිරියේදී බිහිවෙන එ.ජ.නි.ස. රජය ඉතාම ප්‍රබල රජයක් බවට පත්වෙනවා.මේ මැතිවරණයෙන් එක්සත් ජාතික පක්ෂයට සහ ජ.වි.පෙ. ප්‍රමුඛ විපක්ෂයට ලැබී තිබෙන අන්ත පරාජය සමඟ තවත් වසර ගණනාවකට ඔවුන්ට මේ රටේ දේශපාලන බලය හිමි නොවෙන බව පැහැදිලියි. එ.ජ.නි.ස.යට සමානුපාතික ඡන්ද ක්‍රමය යටතේ මෙවැනි ජයග්‍රහණයක් ලැබීම අති විශිෂ්ට ජයග්‍රහණයක් බව කිව යුතුයි. ජනාධිපතිතුමාට හිමි වසර හයයි මාස අටක කාලයේ මේ රට ඉදිරියට ගෙනයාමට ශක්තිමත් පාර්ලිමේන්තු බලයක් ලබා දුන් ජනතාවට අපේ ස්තුතිය අප පිරිනමනවා.- රංජිත් මද්දුමබණ්ඩාරමොනරාගල ජනතාව එ.ජා.ප. නායකයාත් ප්‍රතික්ෂේප කරමින් තමා මන්ත්‍රී ධූරයට ඔසවා තැබීම ගැන මොනරාගල හිතවත් ඥාති මිත්‍ර සියලු දෙනාට ආචාර කරනවා.එ.ජා.ප.ය මේ මැතිවරණයෙන් ලැබූ පරාජයට හේතුව රනිල් - මංගල සන්ධානයයි. පක්ෂය පරාජය වුණේ මේ නායකයා නිසයි. මේ නායකයා නිසා අපට මොනරාගල ගන්න තිබුණ මන්ත්‍රී ආසන 2 එකට බැස්සා.මා එ.ජා.ප.යෙන් අස්කරන්න කාටවත් බැහැ. මම එ.ජා.ප.ය දාල යන්නෙත් නැහැ.මේ පක්ෂ නායකයා මොනරාගලට ඇවිත් කිව්වා මට ඡන්දෙ දෙන්න එපා කියලා. ඒ රනිල් වික්‍රමසිංහ මේ මොනරාගල ජනතාවත් ප්‍රතික්ෂේප කරල මා මන්ත්‍රී ධූරයට පත් කර තියෙනවා. මේ නිසා ඌව වෙල්ලස්ස ජනතාවගෙන් එ.ජා.ප. පාක්ෂිකයන්ගෙන් සමාව ගත යුතුයි.අපි කාගෙවත් ඔඩොක්කු කුක්කන්ට ඉස්සරහට මොනරාගලට ඇඟිලි ගහන්න ඉඩ දෙන්නේ නැහැ. මම පක්ෂයේ රැඳී සිටිමින් එ.ජා.ප.ය දිනවන්න කටයුතු කරනවා.-ජාතික නිදහස් පෙරමුණේ නායක විමල් වීරවංශසමානුපාතික ඡන්ද ක්‍රමය යටතේ පාර්ලිමේන්තුවේ අති බහුතර බලයක් එ.ජ.නි.ස.යට ලබාදීමට කටයුතු කළ මෙරට ජනතාවට අපේ ගෞරවය අප පිරිනමනවා.මින් ඉදිරියට ඉදිරි පාර්ලිමේන්තුවේදී ඉතා ප්‍රබල තීරණ ගැනීමට එ.ජ.නි.ස.යට හැකියාව ලැබෙනවා. ඒ වගේම කොළඹ දිස්ත්‍රික්කයේ වැඩිම මනාපය මට ලබාදී පසුගිය කාලයේ අප රට වෙනුවෙන් ඉටු කළ මෙහෙයට ගෞරවය අප වෙත ලබා දීම ගැන ජනතාවට අපේ ආචාරය පුද කරනවා. ඒ වගේම මේ ඓතිහාසික ජයග්‍රහණය ලබාදීමට කැප වූ රටේ සියලු ජන කොටස්වලට අපේ ගෞරවය පුද කරනවා.- ජොන්ස්ටන් ප්‍රනාන්දුරටේ ත්‍රස්තවාදය පරාජය කළ නායකයාට එරෙහිව අභූත චෝදනා නැගූ විපක්ෂයට මේ මැතිවරණයෙන් ජනතාව ඉතා හොඳ පාඩමක් උගන්වා තිබෙනවා.එ.ජ.නි.ස ය ලැබූ මේ දැවැන්ත ජයග්‍රහණය ලබා දුන් රටේ ජනතාවට අපේ ස්තූතිය හිමි වෙනවා.එ.ජා.ප නායක රනිල් වික්‍රමසිංහ මහත්තයා නව රජයක් පිහිටුවීමට දවල් හීන දකිමින් හිටියා. එතුමාට දැන් විපක්ෂ නායක ධුරය බේරා ගැනීමේ අභියෝගය තියෙන්නේ. තිස්ස අත්තනායක එ.ජා.ප මහලේකම්තුමා එ.ජා.ප පාක්ෂිකයන් රවටමින් බොරු කියන්න විතරයි දන්නේ. ඒ නිසා එවැනි ලේකම්වරු සිටින එ.ජා.ප යට කොහොමටත් අනාගතයක් නැහැ.එ.ජා.ප යට වගේම ජ.වි.පෙ ප්‍රමුඛ සන්ධානය ජනතාව විසින් කුණු බක්කියට ඇද දැම්මා. ජ.වි.පෙ නායකයන් රට බේරාගත් නායකයාට එරෙහිව නැගී සිටියා.ඔවුන්ට මෙවැනි වේදනාකාරී පරාජයක් ජනතාව ලබා දුන්නේ ඒ නිසායි. රනිල් වික්‍රමසිංහ මහත්තයා එ.ජා.ප මන්ත්‍රීවරුන්ගෙන් දින රහිත ඉල්ලා අස්වීමේ ලිපි ලබා ගත්තත් එ.ජා.ප මන්ත්‍රීවරු රට ගොඩනැඟීමට ජනාධිපතිතුමා සමඟ එකතු වෙනවා. අනාගතයේදී එ.ජා.ප ය තව තවත් දියාරු වී යනවා. ජනතා විමුක්ති පෙරමුණ මේ රටේ දේශපාලනයෙන් අතු ගෑවී යනවා.ගම්පහ දිස්ත්‍රික්කයමනාප ප්‍රතිඵල අනුව ප්‍රථම ස්ථානයබැසිල් රාජපක්ෂ මහතා -එක්සත් ජනතා නිදහස් සන්ධානයජනාධිපති ජ්‍යෙෂ්ඨ උපදේශකවරයා ය. ගම්පහ ආසනය නියෝජනය කරමින් මෙවර මැතිවරණයට පිවිසියේ ය. ජනාධිපතිතුමාගේ බාල සහෝදරයා ය.බදුල්ල දිස්ත්‍රික්කයමනාප ප්‍රතිඵල අනුව ප්‍රථම ස්ථානයනිමල් සිරිපාල ද සිල්වා මහතා -එ.ජ.නි.සශ්‍රී ල.නි.ප. යේ ජ්‍යෙෂ්ඨ නායකයෙකි. ශ්‍රී.ල.නි.ප ය මූලික කැරගෙන පිහිටවූ රජයන්හි ප්‍රබල ඇමැති ධූර හෙබවූවෙකි. ශ්‍රී.ල.නි.ප බදුල්ල දිස්ත්‍රික් නායකයා ය.රත්නපුර දිස්ත්‍රික්කයමනාප ප්‍රතිඵල අනුව ප්‍රථම ස්ථානයඩබ්ලිව්.ඩී.ජේ.සෙනෙවිරත්න මහතා -එක්සත් ජනතා නිදහස් සන්ධානයශ්‍රී ලංකා නිදහස් පක්ෂයේ ජ්‍යෙෂ්ඨ උපසභාපති. පළමු පෙළ ඇමැතිවරයෙකි.රත්නපුර දිස්ත්‍රික්කයමනාප ප්‍රතිඵල අනුව ප්‍රථම ස්ථානයතලතා අතුකෝරල -එක්සත් ජාතික පක්ෂයහිටපු පාර්ලිමේන්තු මන්ත්‍රීවරියකි. එක්සත් ජාතික පක්ෂයේ හිටපු නායකයකු වූ ගාමිණී අතුකෝරලගේ නැඟණියයි.කෑගල්ල දිස්ත්‍රික්කය මනාප ප්‍රතිඵල අනුව ප්‍රථම ස්ථානයරංජිත් සියඹලාපිටිය -එක්සත් ජනතා නිදහස් සන්ධානයකෑගල්ල දිස්ත්‍රික්කය නියෝජනය කරමින් පාර්ලිමේන්තුවට පිවිසියේය. ශිෂ්‍ය සංගම් නායකයකු වශයෙන්ද කලක් කටයුතු කළේ ය මුල්පෙළේ ඇමැතිවරයෙකි..හම්බන්තොට දිස්ත්‍රික්කයඑ.ජා.ප.මනාප ප්‍රතිඵල අනුව ප්‍රථම ස්ථානයසජිත් ප්‍රේමදාස මහතා -හිටපු ජනාධිපති රණසිංහ ප්‍රේමදාස මහතාගේ එකම පුත්‍රයාය. එ.ජා.ප. හම්බන්තොට දිස්ත්‍රික් නායකයාය. පාර්ලිමේන්තුව කීප වරක් නියෝජනය කළ එ.ජා.ප.යේ ප්‍රබල චරිතයක් ලෙස ප්‍රචලිතය.මාතලේ දිස්ත්‍රික්කයඑක්සත් ජාතික පක්ෂයමනාප ප්‍රතිඵල අනුව ප්‍රථම ස්ථානයවසන්ත අලුවිහාරේ -හිටපු පාර්ලිමේන්තු මන්ත්‍රීවරයෙකි. දේශපාලන ක්ෂේත්‍රයේ ප්‍රකට අලුවිහාරේ පරපුරේ සාමාජිකයෙකි. ඇලික් අළුවිහාරේ මහතාගේ පුත්‍රයා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=ab1004113</link>
    <topic>අලුත් මුහුණු අතර</topic>
    <author/>
    <content>රට හදන්න ජනතාව දුන් තීරණයක්අලුත් මුහුණු අතරහම්බන්තොට දිස්ත්‍රික්කයමනාප ප්‍රතිඵල අනුව ප්‍රථම ස්ථානයනාමල් රාජපක්ෂ -මහින්ද රාජපක්ෂ ජනාධිපතිතුමාගේ ජ්‍යෙෂ්ඨ පුත්‍රයාය. ‘තාරුණ්‍යයට හෙටක්’ සංවිධානයේ සභාපතිවරයාය. රගර් ක්‍රීඩකයකු ලෙස නමක් දිනා ගත්තෙකි. සනත් ජයසූරිය -ලෝ ප්‍රකට සුපිරි ක්‍රිකට් ක්‍රීඩකයෙකි. ප්‍රථම වරට පාර්ලිමේන්තුවට තරග කළේය. නිශාන්ත මුතුහෙට්ටිගම -ගාල්ල දිස්ත්‍රික්කයේ හිටපු ශ්‍රීලනිප සංවිධායකවරයෙකි. පසුගිය පළාත් සභා මැතිවරණයේදී දකුණු පළාත් සභාවට තේරී පත්වූයේ තෙවැනි ස්ථානයට මනාප ලබා ගනිමිනි.නීතිඥ ලක්ෂ්මන් වසන්ත පෙරේරා -ශ්‍රී.ල.නි.ප ලග්ගල ආසන සංවිධායකවරයා ය. ප්‍රථම වරට මෙවර මහා මැතිවරණයට ඉදිරිපත් විය. ලක් එෆ්.එම්. ගුවන් විදුලි නාලිකාවේ හිමිකරු ය.දුමින්ද සිල්වා -බස්නාහිර පළාත් සභාවේ හිටපු එක්සත් ජාතික පක්ෂ මන්ත්‍රීවරයෙකි. පසුව එක්සත් ජනතා නිදහස් සන්ධානයෙන් බස්නාහිර පළාත් සභාවට තේරී පත්විය.තිලංග සුමතිපාල -පසුගිය පළාත් සභා මැතිවරණයෙන් බස්නාහිර පළාත් සභාවට තේරී පත්විය. ශ්‍රී ලංකා නිදහස් පක්ෂ බොරැල්ල ආසන සංවිධායකවරයාය. ලක්බිම පුවත්පත් ආයතනයේ කළමනාකාර අධ්‍යක්ෂවරයාය.රන්ජන් රාමනායක -ජනප්‍රිය නළුවෙකි. පසුගිය පළාත් සභා මැතිවරණය සඳහා සබරගමු පළාත වෙනුවෙන් ඉදිරිපත් වී වැඩිම මනාපයෙන් සබරගමුව පළාත් සභාවේ විපක්ෂ නායක වශයෙන් තේරී පත්විය.සජින් වාස් ගුණවර්ධන -පසුගිය පළාත් සභා මැතිවරණයේදී දකුණු පළාත් සභා මන්ත්‍රීවරයකු වශයෙන් තේරී පත් විය. මිහින් ලංකා ගුවන් සමාගමේ හිටපු සභාපතිවරයාය.බුද්ධික පතිරණ -ජනමාධ්‍යවේදියකු ලෙස කටයුතු කැර දේශපාලනයට පිවිසියේය. වැඩිම මනාප ලබාගෙන දකුණු පළාත් සභාවට එ.ජා.ප.යෙන් තේරී පත්විය. මාතර දිසාවේ ප්‍රබල දේශපාලන චරිත අභිබවා යෑමට කෙටි කාලයකදී සමත් වූවෙකි.මනූෂ නානායක්කාර -මාධ්‍යවේදියෙක් ලෙස මාධ්‍ය ක්ෂේත්‍රයේ කටයුතු කර පසුව දේශපාලනයට පිවිසුණෙකි. පසුගිය පළාත් සභා මැතිවරණයේදී දකුණු පළාත් සභාවට තේරී පත්විය.හරින් ප්‍රනාන්දු -හිටපු ජනාධිපති චන්ද්‍රිකා බණ්ඩාරනායක මැතිනියගේ මාධ්‍ය ප්‍රකාශක වශයෙන් කලක් කටයුතුª කළේය. පසුගිය පළාත් සභා මැතිවරණයේදී වැඩිම මනාප ලබා ගනිමින් ඌව පළාත් සභාවට පත්විය. මෙවර මහ මැතිවරණයෙන් ඔහු පාර්ලිමේන්තුව තේරී පත්විය.රුවන් විජේවර්ධන  -පසුගිය පළාත් සභා මැතිවරණයේදී වැඩිම මනාප ලබා ගනිමින් බස්නාහිර පළාත් සභාවට තේරී පත්විය. විජය ප්‍රකාශන සමාගමේ අධිපති රංජිත් විජේවර්ධන මහතාගේ පුත්‍රයා ය.කනක හේරත් -කෑගල්ල දිස්ත්‍රික් ශ්‍රී ලංකා නිදහස් පක්ෂ තරුණ සම්මේලනයේ හිටපු සභාපතිවරයාය. ගගන ඉංජිනේරුවකු වන ඔහු සබරගමු පළාත් ප්‍රධාන අමාත්‍ය මහීපාල හේරත් මහතාගේ පුත්‍රයාය.උපේක්ෂා ස්වර්ණමාලි -ජනප්‍රිය ටෙලිනාට්‍ය නිළියකි. ස්වාධීන රූපවාහිනියේ විකාශය වූ ‘පබා’ ටෙලිනාට්‍යයේ ‘පබා’ ගේ චරිතය රඟපාමින් ටෙලිනාට්‍ය ක්ෂේත්‍රයේ ජනප්‍රිය වූවා ය.සුදර්ශනී ප්‍රනාන්දුපුල්ලේ -හිටපු අමාත්‍යවරයකු වූ නැසීගිය ජෙයරාජ් ප්‍රනාන්දු පුල්ලේ මහතාගේ බිරිඳයි. වෘත්තියෙන් විශේෂඥ වෛද්‍යවරියක වූ ඇය ප්‍රනාන්දුපුල්ලේ අමාත්‍යවරයාගේ අභාවයෙන් පසු දේශපාලනයට පිවිසියා ය.රොෂාන් රණතුංග -ප්‍රථම වතාවට දේශපාලනයට පිවිසි අයෙකි. පොළොන්නරුව දිස්ත්‍රික්කය නියෝජනය කරමින් මෙවර පාර්ලිමේන්තුවට ප්‍රවිශ්ට වී සිටින ඔහු ව්‍යාපාරිකයෙකි.වයි.ජී.පද්මසිරි -හිටපු පළාත් සභා අමාත්‍යවරයෙකි. සබරගමුව පළාත් සභාවේ හිටපු සභානායකවරයෙකි. ලංකා සමසමාජ පක්ෂයේ ජ්‍යෙෂ්ඨ නායකයෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=af1004111</link>
    <topic>මේ ඡන්ද ප්‍රතිඵලයෙන් ජනතාව එක හඬින් කියන්නේ ආර්ථික හා සමාජ වෙනසක් අවශ්‍ය බවයි</topic>
    <author>සංවාද සටහනසරත් පෙරේරා</author>
    <content>මේ ඡන්ද ප්‍රතිඵලයෙන් ජනතාව එක හඬින් කියන්නේ ආර්ථික හා සමාජ වෙනසක් අවශ්‍ය බවයිඡන්ද පසුපස සිටි අපූරු පුද්ගලයාකොළඹ විශ්ව විද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේ මහාචාර්ය ලක්සිරි ප්‍රනාන්දුමේ රජයට ලැබී ඇති ඉමහත් ජනතා ප්‍රසාදය අනුව පාර්ලිමේන්තුව තුළ අලුත් ආණ්ඩුවට තුනෙන් දෙකක මන්ත්‍රී සංඛ්‍යාවක් ඇතිව ක්‍රියා කිරීමට ශක්තිය ඇතැයි මහාචාර්ය ලක්සිරි ප්‍රනාන්දු මහතා පවසයි.ඡන්ද ප්‍රතිඵල මුළුමනින් ප්‍රකාශයට පත් කිරීමෙන් අනතුරුව ඇතිවන අලුත් සන්ධාන අනුව රජය තවත් ශක්තිමත් වේවි. රටට අවශ්‍ය වෙනස්කම් කිරීමෙන් රට නව මාවතක ගෙනයාමට ජනවරමක් මේ ඡන්දයෙන් මහින්ද රාජපක්‍ෂ ජනාධිපතිතුමාට ජනතාව ලබා දී ඇතැයිද මහාචාර්යවරයා කීය.සිකුරාදා ඡන්ද ප්‍රතිඵල ප්‍රකාශ වෙමින් තිබෙන අවස්ථාවක සිළුමිණ සමඟ සම්මුඛ සාකච්ඡාවකට එක්වෙමින් මහාචාර්යවරයා මේ ප්‍රකාශය කෙළේය.ප්‍රකාශිත ඡන්ද ප්‍රතිඵලයේ යම් අඩුවක් වී ඇත්තේ සන්ධානයේ ආධාරකරුවන් ජයග්‍රහණය දැනගෙනම වැඩි උනන්දුවක් නොදක්වා සිටීමත් එජාප ආධාරකරුවන් පරාජය දැනගෙන මන්දෝත්සාහීවීමත් නිසා යැයිද මහාචාර්යවරයා කීය.ජනාධිපතිවරණයක් වැනි ප්‍රධාන මැතිවරණයක් ආසන්නයේ දෙවැනි මැතිවරණයකදී ඡන්ද දායකයා ඡන්ද පොළට යාමට දක්වන පැකිලීමද මෙයට බලපෑ හැකි බවද නමුත් මේ කාරණයෙන් අවසාන ප්‍රතිඵලයට කිසිදු බලපෑමක් නොවන බවද මහාචාර්යවරයා පෙන්වා දුන්නේය.එම සම්මුඛ සාකච්ඡාවේදී මහාචාර්යවරයාගෙන් ඇසූ ප්‍රශ්න කීපයක් හා ඒවාට දුන් පිළිතුරු මෙසේය.* මේ මැතිවරණ ජයග්‍රහණය ඔබ කොහොමද දකින්නේ?මේ විශිෂ්ට මැතිවරණ ජයග්‍රහණය එක්සත් ජනතා සන්ධානයට රට පාලනයට ලැබූ නව ජන වරමක් වශයෙන් පමණක් නොව එය සනිටුහන් කළ යුත්තේ මේ රටේ ප්‍රබල ආර්ථික හා සමාජ වෙනසක් අපේක්‍ෂා කරන සාමාන්‍ය ජනයාට ලැබුණ ජයග්‍රහණයක් වශයෙන්. විශේෂයෙන්ම මේ ජයග්‍රහණය වැදගත් වන්නේ නිදහස් සන්ධානයේ නායකයා වන ජනාධිපති මහින්ද රාජපක්‍ෂ මහතා දෙවැනි වරටත් ලබා ගත් විශිෂ්ට ජයග්‍රහණයට මාස දෙකකට පසුව මේ ජනවරම ලබා ගැනීමයි.මේ ජයග්‍රහණය මේ රටේ දේශපාලන ස්ථාවරත්වයක් ඇති කිරීමට අවශ්‍ය ආර්ථික හා සමාජ වෙනස්කම් කරනු සඳහා සහතිකයක් ලබා දෙන්නාවූ ජයග්‍රහණයක්ද වෙයි.* මේ ජයග්‍රහණයත් සමඟ ජනාධිපතිතුමාට පිරිසුදු පාලනයක් පවත්වා ගැනීමට අවස්ථාව ලැබෙනවා?මේ මැතිවරණ ජයග්‍රහණයත් සමඟ රට එළඹෙන කාල පරිච්ඡේදය නව යුගයක් වශයෙන් සඳහන් කළ හැකිය. මීට කලින් පාර්ලිමේන්තුව සඳහා 2004 පැවැති මැතිවරණය මහින්ද රාජපක්‍ෂ මහතා පළමුවරට ජනාධිපති ධුරයට පත්වීමට කළින් පැවැත්වූ මැතිවරණයක් වූ අතර ජනාධිපතිතුමා 2005 ජයග්‍රහණයෙන් පසු මුහුණ දුන් පාර්ලිමේන්තුව බොහෝදුරට විසංවාදී පාර්ලිමේන්තුවක් වූ බව අප සියල්ලන්ම දන්නා කරුණක්. විවිධාකාර සන්ධානයන් ගොඩනැඟීමේ ප්‍රතිඵලයක් වශයෙන් එම පාර්ලිමේන්තුව තමන්ගේ ප්‍රතිපත්තීන්ට අනුකූලවන ආකාරයෙන් හැඩ ගස්වා ගැනීමට පුළුවන් වූ නමුත් එය කළ හැකි වූයේ ඉමහත් අසීරුතා මැද මෙන් ම අනවශ්‍ය ආකාරයේ එකඟතාවන් ද ඇති කර ගැනීමෙන් පසුවයි. මෙහි අනර්ථකාරී එක් ප්‍රතිඵලයක් වූයේ අති විශාල කැබිනට් මණ්ඩලයක් පවත්වා ගැනීමට සිදුවීමයි.* දැන් අලුත් ආණ්ඩුවට කැබිනට් මණ්ඩලය අඩු කිරීම ඇතුළු රටට වඩා හිතකර ක්‍රියාමාර්ග ගැනීමට පුළුවන් වෙනවා..?ඇත්තටම අලුත් පාර්ලිමේන්තුවේ කාල වකවානුව තුළ විසංවාදී තත්ත්වය වෙනුවට වඩා සංවාදී සහයෝගී තත්ත්වයකුත් විශාල කැබිනට් මණ්ඩලයක් වෙනුවට වඩා කාර්යක්ෂම ඉහළ ගුණාංගයන්ගෙන් යුත් කුඩා මණ්ඩලයක් ලෙස ස්ථාපනය කිරීමටත් ඒ අනුව මේ රට පැහැදිලි යහපත් සංවර්ධන මාවතක් ඔස්සේ ගෙන යාමටත් අවස්ථාව පාදා දී තිබේ.කවුරුත් පිළිගෙන ඇති පොදු සම්මතයන් අනුව පවත්නා රටට අහිතකර ඡන්ද ක්‍රමය අහෝසි කිරීම ඇතුළු ව්‍යවස්ථාවේ කළ යුතුව ඇති වෙනස්කම් සඳහා අවශ්‍ය සංශෝධන මේ ජනවරම අනුව ඉක්මනින්ම පාර්ලිමේන්තුව ඉදිරියට ගෙන ඒම වැදගත් වෙනවා.* සමෘද්ධිමත් ලංකාවක් පිළිබඳ සිහිනය අවුරුදු 62 ක් තිස්සේ නිදහස් ලංකාවේ බොඳවූ සිහිනයක්ව තිබුණා නේද?2004/2009 කාලය තුළ පැවැති පාර්ලිමේන්තුව වෙනුවට වඩාත් ස්ථාවර පාර්ලිමේන්තුවක් එක්සත් ජනතා නිදහස් සන්ධාන ආණ්ඩුවට ලැබීම කීප අංශයකින්ම මේ රටේ යහපතට හේතු වනවාට සැකයක් නැහැ. මෙතන වැදගත්ම කරුණ අවුරුදු තිහක් දරුණු ත්‍රස්තවාදීන්ට විරුද්ධ යුද්ධයක් හමාර කිරීමෙන් පසුව රටට උදාවූ දේශපාලන ස්ථාවරත්වය මැද ස්ථාවර ආණ්ඩුවක පාලනය ද රටේ ස්ථාපිත කිරීමට හැකිවීමයි.දැන් මේ රට පවතින දරිද්‍රතාවයෙන් මුදවා නව සංවර්ධිත රටක් කිරීම සඳහා සැලසුම් සහගත ක්‍රියා මාර්ගයකට අවතීර්ණය විය යුතු වෙනවා. මේ සඳහා මහින්ද චින්තන ඉදිරි දැක්ම මූලෝපාධික සහ මතවාදී පදනමක් ක්ෂේත්‍ර ගණනාවක නිශ්චිත ඉලක්කයක් ද සහිතව ඉදිරිපත් කර තිබෙනවා. ඒ මත පදනම්ව ක්‍රියාකාරී සංවර්ධන සැලැස්මක් ඉදිරි සය වසක් හෝ දස වසක් සඳහා ඉදිරිපත් කිරීමේ අවශ්‍යතාවක් පවතී. ආර්ථිකයට වැදගත් වන කේන්ද්‍රීය අංශ ගණනාවක් සම්බන්ධයෙන් ක්‍රමානුකූල ඉලක්ක සහිතව උපාය මාර්ගික වැඩපිළිවෙළක් සකස් කර ගත හැක්කේ මේ මාර්ගයෙනුයි.* ඔබ අලුත් ආණ්ඩුවේ ප්‍රමුඛතා පෙළ ගස්වන්නේ කොහොමද?ඉහළ යන ජීවන වියදම් ප්‍රශ්නයත් උගත් තරුණ පිරිසට රැකියා ලබා දීමත් සහන සැලසීමේ ක්‍රියාමාර්ගවල අංක එක විය යුතුයි.ප්‍රමුඛ ආර්ථික අංශ ගැන සලකා බලන විට කෘෂිකර්මයේ නවීකරණයක් ඇති කිරීම සහ කෘෂිකාර්මික අංශයේ නිෂ්පාදන ඉහළ දැමීම මෙහි එක් ප්‍රමුඛතාවයකි. ඒ සම්බන්ධයෙන් මේ වන විටත් විශාල පරිශ්‍රමයක් දරා ප්‍රගතියක් ඇති කරගෙන තිබෙනවා මෙන්ම එම තත්ත්වය අඛණ්ඩ පවත්වාගෙන යාමත් වැඩිදියුණු කිරීමත් අවශ්‍ය වේ. ඉන් අද යැපුම් මට්ටමේ පවතින කෘෂි අංශය වාණිජ වශයෙන් ඉහළ ආදායම් ලබන අංශයක් බවට පත් කිරීමෙන් එම අංශයේ සේවයේ නියුතු අති විශාල බහුතරයකගේ ආදායම් ඉහළ යාමෙන් ඔවුන්ගේ් ජීවන තත්ත්වයේ ද වැඩි දියුණුවක් සිදුවනු ඇත.දෙවැනි ප්‍රමුඛතාවය ලැබිය යුත්තේ කාර්මික අංශයටයි. සමහරවිට ලංකාවට විශාල බැර කර්මාන්ත ඇති කිරීමට අපහසුතාවක් පැවැතිය හැකි නමුත් කාර්මික වර්ධනයක් ඇති කිරීම සම්බන්ධයෙන් කිසියම් වූ පැකිලීමක් හෝ චකිතයක් ඇති කර ගැනීමේ අවශ්‍යතාවක් නොමැත. ඊට හේතුව යටිතල පහසුකම් වර්ධනය හා අඛණ්ඩ බලශක්ති සැපයුමක් ස්ථාපිත කිරීම සඳහා පසුගිය කාලයේදී පැහැදිලි ප්‍රගතියක් ලංකාව අත්කරගෙන තිබීමයි. මේ තත්ත්වය තුළ වඩ වඩා ඉහළ තාක්ෂණය මත පදනම්ව ජාතික මෙන්ම එක්තරා ප්‍රමාණයකට අන්තර්ජාතික වෙළෙඳ පොළටත් කාර්මික නිෂ්පාදනයන් කිරීමේ හැකියාවක් ශක්‍යතාවයක් අපේ රට සතුව පවතී.* සේවා අංශයත් ලංකාවේ ආර්ථිකය සම්බන්ධයෙන් වැඩි දායකත්වයක් දක්වන අංශයක් වෙනවා. සාමකාමී ලංකාව තුළ සංචාරක කර්මාන්තයේ නව පිබිදීමක් සිදුවෙමින් තිබෙනවා..?සත්තකින්ම වඩාත් ප්‍රමුඛතාව ලැබිය යුත්තේ සේවා අංශයේ පුළුල්වීම සම්බන්ධයෙන්. සංචාරක කර්මාන්තයේ පිබිදීම දැනටමත් පැහැදිලියි. විදේශ සංචාරකයන්ගේ පැමිණීම වැඩිවීමත් සමඟ කාමර පහසුකම් ආදිය අලුතින් ඇති කරනු සඳහා කිහිප ගුණයක සුවිශාල ආයෝජනද ඇති කිරීමට අනිවාර්යයෙන් සිදුවනු ඇත. පසුගිය කාලයේ ඉතාමත් උනන්දුවෙන් හා උද්ේ‍යීගයෙන් කතා කෙරෙන බුද්ධිය මත පදනම් වන ආර්ථිකයක් ගොඩනැඟීමේ සංකල්පය ප්‍රධාන වශයෙන් ම අදාළ වන්නේ සේවා අංශය පුළුල් කිරීම සම්බන්ධයෙනි.විශේෂයෙන්ම දකුණු ආසියාවේත් ඊට පුළුල්ව නැඟෙනහිර හා බටහිර ආසියාවේත් ඇතිවෙමින් පවතින නව ආර්ථික පුනරුදය සඳහා අවශ්‍ය වන විශේෂිත සේවා සැපයුම් මධ්‍යස්ථානයක් වශයෙන් ලංකාවට අත්කරගත හැකි ප්‍රගතිය අති විශාලයි. ලංකාවේ භූගෝලීය පිහිටීම මේ සම්බන්ධයෙන් අතිශය වැදගත් වෙනවා. ලංකාවට ආසන්නම රට ඉන්දියාව වන අතර එය ඉමහත් ලෙස ඉදිරියට යනු ඇත්තේ කාර්මික අංශයෙන්. එම වර්ධනයට අවශ්‍ය ඇතැම් සේවා විශේෂයෙන්ම බැංකු අංශය, මුල්‍ය සේවා අංශය යනාදිය සම්බන්ධයෙන් ලංකාවට අවස්ථා ලාබ පවතිනු ඇත.එසේම ලංකාවට දෙපසින් දියුණු වෙමින් පවතින නැඟෙනහිරින් අග්නිදිග ආසියාවත් බටහිරින් මැදපෙරදිගත්ය. මෙම කලාප දෙකේ පවත්නා සේවා අංශයන්ට වඩා ඉහළ සේවා අංශයක් දැනටමත් ලංකාවට හිමිව තිබේ. මේ සම්බන්ධ සැපයුම්කරුවකු බවට ලංකාවට පත්විය හැකිය. මේ සියල්ල රඳා පවතිනු ඇත්තේ ප්‍රධාන හා ප්‍රථම වශයෙන් ම ලංකාවේ ජාතික ආර්ථිකය ගොඩනඟා ගැනීම මතයි.* මේ ආණ්ඩුවේ ජන පදනම වී ඇත්තේ් ගැමි හා නාගරික පහළ ආදායම් ලබන ජනතාවයි. ඔවුන්ට වහාම සහන සැලසීමේ අවශ්‍යතාවක් පවතිනවා...?ඔව්.ඉහළම ප්‍රමුඛතාවය ලැබිය යුත්තේ දුගීකම දුරු කරමින් සාමාන්‍ය මහජනයාට අවශ්‍ය ආහාරපාන, හොඳ නිවාස පහසුකම් ලබාගත හැකි ආකාරයට අනෙකුත් සේවා ශක්තිමත් කිරීමයි. මේ සම්බන්ධයෙන් දැනටමත් ගම නැඟුම හා මග නැඟුම ක්‍රියාත්මක වෙමින් පවතින අතර බුද්ධිය මත පදනම් වන ආර්ථිකයක් සඳහා පාසල් හා විශ්වවිද්‍යාල ප්‍රතිසංස්කරණය යටතේත් ඊට ඔබ්බෙන් විධිමත් නොවන අධ්‍යාපනය ඔස්සේත් ’නැණ නැඟුම’ ක්‍රියාමාර්ගයක අවශ්‍යතාවය පවතී.මේ වන විටත් තොරතුරු තාක්ෂණය හා ඉංග්‍රීසි භාෂාව ශක්තිමත් කිරීමේ පිඹුරුපත් සකස් කර අවසානයි.මේ සියල්ල අවධාරණය කරන්නේ මහින්ද චින්තනය ක්‍රියාත්මක කිරීම සඳහා ක්‍රියාකාරී සැලැස්මක් එසේ නැතිනම් නිශ්චිත කාල රාමුවක් සඳහා වූ ආර්ථික සැලැස්මක් සකස් කළ යුතු බවයි.දිරි සංවර්ධන ක්‍රියාමාර්ගයක් ඇති කිරීමේදී එහි ඉලක්ක කාණ්ඩය විය යුත්තේ සාමාන්‍ය මහජනයා බව අවධාරණය කළ යුතුය. එසේ නැතිව එම ක්‍රියා මාර්ගය කිසියම් ආර්ථික න්‍යායක් එසේ නැතිනම් යහපත් යැයි සිතන ආර්ථික ආකෘතියක් හුදෙක් ක්‍රියාමාර්ගයක් නොවිය යුතුය. සෑම ආර්ථික සැලැස්මක් හා ක්‍රියාමාර්ගයක්ම ප්‍රායෝගික විය යුතුයි.විශේෂයෙන් ජනාධිපතිවරණයේදීත් මහමැතිවරණයේදීත් එක්සත් ජනතා නිදහස් සන්ධානයට අතිමහත් වෙහෙසක් දරා ඡන්දය දෙන ලද්දේ ගම්නියම්ගම්වල වාසය කරන අඩු ආදායම් ලබන සාමාන්‍ය මහජනයාය. ඔවුන්ගේ දූදරුවන්ට අනාගතය හැඩගස්වා ගැනීමට තොරතුරු තාක්ෂණය හා ඉංග්‍රීසි අධ්‍යාපනය වැදගත් වන අතරම ඔවුන්ගේ එදිනෙදා පැවැත්ම සඳහා ආසන්න වශයෙන් අවශ්‍ය වන්නේ ආදායම් පුළුල් කර ගැනීමේ අවශ්‍යතාවයයි.සාමාන්‍ය මහජනයාට හුදෙක් මූල්‍ය ආධාරදීම හෝ සහනාධාර දීම මෙයින් අදහස් නොවේ. එක්සත් ජනතා නිදහස් සන්ධානයට ඡන්දය දුන් ජනයා මහන්සි වී වැඩ කර ආදායම් උපයා ගැනීමට මිස ඡන්දය දීම වෙනුවෙන් හුදු තිළිණ ලබාගැනීමට ඉදිරිපත් වන පිරිසක් නොවන බව මම තරයේ විශ්වාස කරමි. ඔවුන්ට අවශ්‍ය වන්නේ තමන් කරන ගොවිතැනින් වෙළෙඳාමෙන් එසේත් නැතිනම් කම්කරු රැකියාවෙන් නැතිනම් සුළු නිෂ්පාදනයෙන් වඩා වැඩි ආදායම් ලබාගැනීමේ අවශ්‍යතාවයයි. මේ නිසා ඉදිරි ආර්ථික සැලැසුම් ක්‍රියාත්මක විය යුත්තේ ජනතා පදනමක් ඇතිවය.* උඩින් පාත්වන සැලසුම් වෙනුවට ගමේ මිනිහාට ප්‍රතිඵල අත්වන සැලසුම් අවශ්‍ය බවයි ඔබ කියන්නේ?එම සැලසුම්වල ව්‍යාපෘති ගම්මාන ගමේ ජීවත්වන මහජනයාට ද අර්ථවත් මෙන්ම ඵලදායක ද විය යුතුයි. එසේ නොවුවහොත් විය හැක්කේ සංවර්ධන ක්‍රියාමාර්ගයන් සාමාන්‍ය මහජනයාගෙන් වියෝවීමයි. එවැන්නක් මඟින් නගරය හා ගම අතර පරතරය වැඩිවීමත් ඉහළ පන්තිය හා පහළ පන්තිය අතර පරතරය වැඩිවීමත් සිදුවනු ඇත. මෙයින් අදහස් වන්නේ සංවර්ධනය සඳහා ඉදිරි ක්‍රියාමාර්ගයන් දුප්පත්කම නැති කිරීම මෙන්ම සමාජ සාධාරණත්වය ඉලක්ක කරගත යුතු බවයි.මෙසේ සමාජ සාධාරණත්වය ඉලක්ක කර ගැනීමේදී සමාජයේ පවතින්නාවූ ජනවාර්ගික හෝ කිසිදු බේදයක් නොසැලකිය යුතුයි. ඉදිරි සංවර්ධන ක්‍රියාමාර්ගයක් යුද්ධයෙන් පීඩාවට පත් උතුරු නැඟෙනහිර මෙන්ම ඊට තදාසන්න ප්‍රදේශවලත් එසේම යුද්ධය නිසා නොසලකා හැරීමට පත්වූ දකුණු ප්‍රදේශවලත් සංවර්ධනය ඉලක්ක කරගත යුතුයි.* අලුත් ආණ්ඩුවට විසඳන්න තිබෙන බොහෝ ප්‍රශ්න අතර නොවිසඳුන උතුරු නැඟෙනහිර ජනතාවගේ ප්‍රශ්නයත් තිබෙනවා..?යුද්ධය ඇතිවීමට තුඩුදුන් සමහර හේතු සංවර්ධනය තුළින් පමණක් සමනය කරගැනීමට අපහසු වනු ඇතැයි මා කල්පනා කරනවා. ඉදිරි පාර්ලිමේන්තුවේ අවධානය යොමු විය යුතු තවත් ප්‍රධාන අංශයක් නම් මේ කරුණයි. 2004න් පසුව මුල් කාලයේත් ඊට කලිනුත් පැවැති විසංවාදී පාර්ලිමේන්තුවල එක් ප්‍රතිඵලයක් වූයේ ද්‍රවිඩ ජාතික සන්ධානය අත්තනෝමතික ඉල්ලීම්වලට පෙළඹීමයි.මෙම පාර්ලිමේන්තුව තුළත් ඔවුන්ගේ එම බලපෑම් හෝ ඉල්ලීම් තවදුරටත් පැවැතිය හැකි නමුත් වඩා ශක්තිමත් හෝ සංවාදී පාර්ලිමේන්තුවක් මෙම මැතිවරණයෙන් බිහිවීමෙන් එම තමන්ගේ අන්තවාදී ඉල්ලීම් ගැන නැවත සලකා බැලීමට ඔවුන්ට සිදුවනු ඇත. මේ නිසා ජනවාර්ගික ප්‍රශ්නය හෝ ජනවාර්ගික ප්‍රශ්නය යැයි කියාගන්නා ප්‍රශ්නය විසඳීමෙහිලාත් මෙම පාර්ලිමේන්තුවට වඩා වැඩි හැකියාවක් පවතී.* මේ ප්‍රශ්නය විසඳන්න ගත යුතු ක්‍රියාමාර්ග පසුගිය පාර්ලිමේන්තුවේදී සර්ව පාක්ෂික සමුළුවක් කැඳවා උත්සාහ කළත් එය අසාර්ථක වුණා. මේ අභියෝගය යළිත් අලුත් පාර්ලිමේන්තුවටත් එල්ල වෙනවා...?පොදු සම්මතයන් අනුව ක්‍රියාකිරීම දේශපාලන තලයේ ඉතාම වැදගත්. ඒ සඳහා උත්සාහ දැරීම වැදගත්.එක්සත් ජනතා නිදහස් සන්ධානය මේ ප්‍රශ්නය විසඳීමට අපේක්ෂා කරන්නේ සම්ප්‍රදායික ලිබරල්වාදී පදනමක් මත නොවේ. මහින්ද රාජපක්ෂ ජනාධිපතිතුමා මේ ප්‍රශ්නය විසඳීමට උත්සාහ කරන්නේ එක්තරා සමාජවාදී පදනමක් මත බව ඉතාමත් පැහැදිලි කරුණකි.ලිබරල්වාදී දෘෂ්ටියට අනුව ජනවර්ගයන් අතර ප්‍රශ්න විසඳීමට උත්සාහ කරන්නේ ඔවුන්ට භූගෝලීය වශයෙන් හා වෙනත් ආකාරයෙන් වෙන් වෙන්ව තබාගැනීම හා වෙන වෙන පාලන ආයතන ඇති කිරීමෙන් වන නමුත් සමාජවාදී දෘෂ්ටි කෝණය අනුව ජනවර්ගයන් අතර ප්‍රශ්න විසඳීමට උත්සාහ කරන්නේ ඔවුන්ව එක්සත් හා ඒකාග්‍ර කිරීමෙනුත් ඔවුන් සඳහා සමාන අවස්ථා ලාභ ප්‍රදානය කිරීමෙනුත්ය.ලංකාවේ ඉදිරි ආර්ථික සංවර්ධනය සඳහා විමධ්‍යගතකරණය හා බලතල බෙදාහැරීම අවශ්‍ය වනු ඇති නමුත් සමාජවාදී දෘෂ්ටි කෝණයන් අනුව එසේ කිරීම අවධාරණය කරනු ලබන්නේ ජනවාර්ගික පදනම මත නොව ජනතා පදනමක් මතයි.මේ නිසා විමධ්‍යගත කිරීමේදී හෝ බලතල බෙදාහැරීමේදී හෝ ලොකු ඒකකවලට වඩා කුඩා ඒකකවලට වැඩි අවධානයක් යොමුවනු ඇත. මේ සියල්ලෙන්ම අදහස් වන්නේ සංවර්ධන ක්‍රියාමාර්ගයක් සඳහාත් ඒ සඳහා අවශ්‍ය වන සමාජ වෙනස්කම් සඳහාත් ජනතාව බලමුළුගැන්වීමයි.මේ අනුව පාර්ලිමේන්තු මැතිවරණයත් සමඟ එක්සත් ජනතා නිදහස් සන්ධානයේ ජයග්‍රහණය සනිටුහන් කරන්නේ 1956 මෙන් හෝ ඊටත් ඉහළ මට්ටමක හා වඩා ප්‍රායෝගික තලයක නව ජනතා යුගයක් බව පැවසීමට කැමැත්තෙමි.සංවාද සටහනසරත් පෙරේරා</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=af1004112</link>
    <topic>ඡන්ද පසුපස සිටි අපූරු පුද්ගලයා</topic>
    <author>කසුරි</author>
    <content>මේ ඡන්ද ප්‍රතිඵලයෙන් ජනතාව එක හඬින් කියන්නේ ආර්ථික හා සමාජ වෙනසක් අවශ්‍ය බවයිඡන්ද පසුපස සිටි අපූරු පුද්ගලයාඔහුගේ නම දිශානායකය. දිසානායකලා ගැන අප අසා තිබුණත් දිශානායක කෙනෙක් ගැන රටේ තොටේ කතාබහට ලක්වුණේ ඔහු නිසාය.ඔහුගේ සම්පූර්ණ නම දයානන්ද දිශානායක ය. දැනට වසර කිහිපයක සිට වඩාත් කතාබහට ලක්වූ රාජ්‍ය නිලධාරියා වන්නේ ඔහු ය. ඔහු තරම් කාටූන් ශිල්පීන්ගේ අවධානයට ලක් වූ වෙනත් රාජ්‍ය නිලධාරියකු නැති තරම්ය.ඒ අතින් ඔහු සුවිශේෂී පුද්ගලයෙකි.මේ සටහන මැතිවරණ කොමසාරිස් දයානන්ද දිශානායක මහතා ගැනය. ශ්‍රී ලාංකේය මැතිවරණ ඉතිහාසයේ වඩාත් ආකර්ෂණීය මැතිවරණ කොමසාරිස්වරයා වශයෙනි.ජනතා විමුක්ති පෙරමුණෙන් සහ එක්සත් ජාතික පක්ෂයෙන් දිශානායක මහතාට එල්ල වූයේ සුළුපටු පීඩනයක් නොවේ. ඇත්තටම එය ආතතිය හැදෙන තරම් පීඩනයක් වීය. ඒ අතර පෝස්ටර් සහ කටවුට් ප්‍රශ්නය ද වෙන කවර මැතිවරණයකටත් වඩා පීඩාකාරී ප්‍රහාරයක් බවට පත්වී දිශානායක මහතාගේ හිසමත කඩාපාත්වීය.මාධ්‍යයේ හැසිරීම් ගැන ද කතාබහට ලක්වීය. විශේෂයෙන් විපක්ෂය රාජ්‍ය මාධ්‍ය හැසිරීම පිළිබඳව නොසතුටෙන් කතා කරමින් මැතිවරණ කොමසාරිස්වරයා දෙසට ඇඟිල්ල දිගු කෙළේය.ජනාධිපතිවරණයේ දී ඉතා තියුණු ලෙස ප්‍රහාරයට ලක්වූ දිශානායක මහතා තමන් විශාල ආතතියකින් පසුවන බැව් ප්‍රසිද්ධියේ ප්‍රකාශ කෙළේය. එහෙත් ඔහු සියලු ආතතීන් දරා ගනිමින් නොසැලී සිටියේය. තමා මහා පෞරුෂයකින් හෙබි පුද්ගලයකු බව මුළු රටටම කියා පෑවේය.ඔහු විශ්‍රාම යාමේ වයස පසුකොට වසර කිහිපයක්ම ඉකුත් වී ඇත. තමාට විශ්‍රාම යාමට ඉඩ දෙන ලෙස ඔහු කිහිපවරක්ම බලධාරීන්ගෙන් ඉල්ලා සිටියේය.බොහෝ රාජ්‍ය නිලධාරීන් උත්සාහ කරන්නේ තවත් වසරකින් හෝ අඩුම තරමින් මාස හයකින්වත් සේවය දීර්ඝ කර ගැනීමටයි.එහෙත් දිශානායක මහතා ඉල්ලා සිටින්නේ හැකි ඉක්මණින් තමාට ගෙදර යන්නට ඉඩදෙන ලෙසයි.එහෙත් තවමත් ඒ අවසරය දිශානායක මහතාට ලැබී නැත.ඉතිහාසයේ එවැනි තත්ත්වයකට පත්වූ එකම රාජ්‍ය නිලධරයා ඔහු දැයි සොයා බැලීම වටී. ඒ අතින් ද දිශානායක මහතා සුවිශේෂී රාජ්‍ය නිලධාරියකු බවට පත්ව සිටී. දැන්වත් ඉතින් ඔහුට ගෙදර යාමට අවසරයක් ලැබේදැයි කියා කාටවත්ම කිව නොහැකිය. මන්ද යත් එය පැවසිය හැක්කේ අධිකරණයට පමණක් හෙයිනි.පසුගිය ජනාධිපතිවරණයෙන් පසු දිශානායක මහතාගේ හිසට පිස්තෝල එල්ල කොට ජනාධිපතිවරණය පිළිබඳව යම් යම් ප්‍රකාශ ගත්තේ යැයි කියමින් රාජ්‍ය නිලධාරියකුට එල්ල කළ හැකි දරුණුම ප්‍රහාර ද ඔහුට විරුද්ධ එල්ල කෙළේය.පසුගිය පළාත් සභා මැතිවරණයේදී ද පුත්තලම දිස්ත්‍රික්කයේ ඡන්ද මධ්‍යස්ථාන කිහිපයක් ඔහු ශූන්‍ය කෙළේය. එසේම මෙවර මහමැතිවරණයේදී ද නාවලපිටිය ආසනයේ ඡන්ද මධ්‍යස්ථානයක් ශූ®න්‍ය කිරීමට පියවර ගෙන ඇත.ඒ අතින් ද සුවිශේෂී මැතිවරණ කොමසාරිස්වරයකු වශයෙන් දයානන්ද දිශානායක මහතා ඉතිහාසයට එක්වෙයි.මේ අයුරින් විශ්ලේෂණය කිරීමේදී දයානන්ද දිශානායක මහතා නොසැලෙන පෞරුෂයක් සහිත එසේම කාර්යක්ෂම සහ මනා සංවිධාන ශක්තියකින් හෙබි රාජ්‍ය නිලධාරියකු වශයෙන් රාජ්‍ය සේවා ඉතිහාසයේ ප්‍රමුඛ පිටුවක සටහන් වීමට සුදුසුකම් ලබයි.කසුරි</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=as1004111</link>
    <topic>කන්දෙන් ලන්දෙන් බැස අඩවිකන්දටත් එන අවුරුදු කුමරා</topic>
    <author>ඉනෝකා සමරවික්‍රම</author>
    <content>කන්දෙන් ලන්දෙන් බැස අඩවිකන්දටත් එන අවුරුදු කුමරාදොං තරිකිට දොං තරිකිට දොං ඇසේ රබන් සුරල් සද්දේසිංහල අලුත් අවුරුද්දට අපිත් අලුත් වෙමුමහනුවර රජ දවස අවුරුදු සිරිත්නෙළුම් විලසියක් ආයු ලැබ මගෙත් ආයු ගෙන මටත් වඩා කල් ඔබ ජීවත් වේවාවිදුහල්පතිතුමාගේ අපූරු පැමිණිල්ලදිගු පෑවිල්ලකට පසුව ඉරිතලා ගිය පොළොව තෙමෙන්න ආයෙමත් වහින්න පටන් අරගෙන. පරිසරය නැවුම් වෙලා ගහකොළ මලින් පලින් බරවෙලා. මේ හැම වෙනස්කමකින් ම පරිසරයේ සොඳුරු බව වැඩිවෙලා.මේ ලබා තිබෙන්නේ භාග්‍යවත් වූ මාසයයි. ශ්‍රී ලාංකිකයන්ගේ අනන්‍යතාවය ලෝකයට කියා පාන්නා වූ අවුරුදු මාසයයි. දොළොස් මසක් ගෙවී දොළොස් මසක් එළැඹෙන්නට තවත් ඇත්තේ දින දෙකක් පමණයි. රට පුරා ජනතාව එකම වේලාවකට එකම නැකතකට ළිප ගිනි මොලවා ආහාර පිස එකම වේලාවකට ආහාර අනුභව කර ගනු දෙනු කර වැඩ ඇල්ලීමේ නැකත එළැඹෙන්නට ඇත්තේ දින දෙකක් පමණි.රටේ ම ජනතාව සිංහල අවුරුදු චාරිත්‍ර එකම වේලාවකට එකම නැකතකට කළ ද අවුරුදු වෙනුවෙන් කෙරෙන්නා වූ ඇතැම් චාරිත්‍ර වාරිත්‍ර ගමින් ගම වෙනස් වන්නේ ය. එමෙන් ඇතැම් දේ නවීකරණය වී ඇත්තේ ය. කෙසේ වෙතත් සියලු සුබ කාර්යයන් සුබ මුහුර්තියෙන් අරඹන්නට පෙර කෙරෙන චාරිත්‍ර වාරිත්‍ර සොයා ගමින් ගම ගිය ගමනකදී අපිට අපූරු ගමක් හමුවිය.පරිසරය මීදුමෙන් වැසී ගිහින්. ඈත කඳු වළල්ලෙන් වට වූ ගම්මානයේ එක්පසෙකින් ශ්‍රී පාදස්ථානයේ සේයාව පෙනේ. සිරිපා නැග පහළට කරුණා කරන්නවුන් ද සිරි පාදය කරුණා කරන්නට යන්නවුන් ද ඒ මගේ අතරින් පතර හමුවේ. කුරුවිට ප්‍රධාන මාර්ගයෙන් හැරී එරත්න පසුකර සැතපුම් හත අටක් පමණ ගිය විට ගම්මානයට පිවිසෙන මාර්ගය හමුවේ. ගමට යන පාර දුෂ්කර වුව ද එහි වෙසෙන්නවුන්ගේ ජීවිත දුෂ්කර වුව ද ඔවුන්ගේ ආර්ථිකය දුෂ්කර නැත. ඒ ඔවුන් කෘෂිකර්මාන්තය පදනම් කොට ජීවත්වන බැවිනි.උපාසක මහත්මයා : අවුරුදු දේවතා ගොටුව සකසන අයුරු.ඈත බැද්දේ ගස් අතරින් ඉඳහිට පිපුණ එරබදු මලක් දිස්වේ. ඒ හැරෙන්නට බෝවිටියා ගස් ද දම් පැහැ මල්වලින් පිරී ගොස් ඇත. කඳු අතරින් ලඳු අතරින් ගලා බසින දිය ඇල්ලක හඬ ඇසේ. ඈත ගසක කොවුලෙක් ගී ගයයි. කජු පුහුලන් පිරුණ ගස අවුරුදු කුමාරයා පිළිගන්න මඟ බලා හිඳින හඬැයි. අඩවිකන්ද පැළෑදකන්ද කැකුණහින්න ගම්වාසීන් අවුරුදු උදාව එනතුරු මඟ බලාගෙන ඉන්නේ. ඔවුන්ගේ මුහුණුවල අලුත් බලාපොරොත්තු ලියැවිලා.වත්තේ කෙසෙල් පඳුරුවල පැහිච්ච කෙසෙල් කැන් අවුරුද්දට කපලා ගෙට ගන්න පුළුවන් වේවි කියලා දින ගැන බලනවා. රට පුරාම එකම නැකතකට අවුරුදු චාරිත්‍ර කරද්දී අඩවිකන්ද ගම්වැසියෝ ඔවුන්ටම ආවේණික වූ චාරිත්‍ර ද ඊට ඇතුළත් කර තිබෙනවා. පරම්පරාවෙන් පරම්පරාව රැකගෙන ආ මේ සිරිත් ඉදිරියට ගෙන යනු දැකීම ඔවුන්ගේ ආසාවයි.එරත්න කැකුණහින්න ගමේ පදිංචි පැළැඳගේ කරමානිස් මාමට ගමේ කවුරුත් ආදරේට කියන්නේ උපාසක මහත්තයා කියල. ඔහුගේ වයස අවුරුදු හැත්තෑ හයයි.“අපි පුංචි කාලේ අම්මා තාත්තා අවුරුදු සිරිත් කරන හැටි ආසාවෙන් බලාගෙන ඉන්නවා. අපි ඒවා හිතට ගත්තා. අපි වැඩිහිටියෝ වුණාට පස්සේ අපත් ඒවා කරන්න පටන් ගත්තා. පොඩිවුන් සන්දියෙදි වගේ ම දැනුත් අවුරුදු එළැඹෙන තුරු අප ආසාවෙන් බලාගෙන ඉන්නේ. දරුවෝ ඔක්කොම ගෙදරට එකතු වෙන්නේ සිංහල අවුරුද්දට. අපේ ගම් පළාතේ අවුරුදු නැකතට කරන විශේෂ දෙයක් තියෙනවා. ඒ තමයි අවුරුදු දේවතාවා වෙනුවෙන් ගොටුවක් තැබීම. මේ ගොටුව හදන්නේ කෙසෙල් කොළයකින්. මුලින් ම බට ගහක් කපාගෙන එනවා. ඒක පොළවේ ඉඳලා අඩි හතරක් පමණ උසට සිටුවනවා.බට ගහ පළලා රවුමක් විදිහට හදලා කෙසෙල් කොළයකින් හදා ගත්ත ගොටුව ඒ මත තියනවා. අපි ඒ ගොටුව තබන්නේ ගේ ඉස්සරහා මිදුලේ නව අවුරුදු දේවතාවා පිළිගන්න. මේකට කියන්නේ අවුරුදු ගොට්ට කියලා. ඊට පස්සේ තමයි අනෙක් නැකැත් චාරිත්‍ර ඉටු කරනු ලබන්නේ. ගනුදෙනු කරන නැකතෙදි ගනුදෙනු කරන්නේ ළිඳත් සමඟ. මේ පළාතේ නම් බොහෝ විට ළිං අඩුයි. පීලිවලින් තමයි ජලය ලබාගන්නේ. කොහොම වුණත් කලින් අවුරුද්දේ ගෙයින් අරන් තිබ්බ බෝතලේ වතුර ටික වහලෙට උඩින් විසිකරලා අලුත් වතුර බෝතලයක් අරන් තියනවා.වැඩ ඇල්ලීමේදී විවිධ පළාත්වල විවිධ දේ කළත් අපි ඒ නැකතට කරන්නේ මන්නයක් අරගෙන ගිහිල්ලා කිරි ගහකට කොටල එන එක. අපේ ගෙවල්වල කන්න දෙයක් නැත්නම් වේලක් පිරිමහ ගන්නේ කොස් ගෙඩියක් කඩාගෙන කාලා. දැන් වගේ නෙමෙයි අපි පුංචි කාලෙ ගෙවල්වල වැලි කොස්ඇට, අටුකොස් තිබුණා. අපේ අම්මලා අරපිරිමැස්ම කළේ ඒ විදිහට. මේ පළාතේ ඕන තරම් කොස් තියෙනවා. ඒ තමයි අපේ බත් ගහ. කිරි එන ගහ කියලා මන්නයෙන් කොටන්නේ කොස් ගහට. මේ අවුරුදු චාරිත්‍ර ටික නිසි ආකාරයට කෙරුවම අපට අවුරුදු ජයයි. අපි මේ හැම දේම කරන්නේ හිත හොඳින්. මේක සමන් දෙවියන්ගේ අඩවිය. අපට සමන් දෙවියන්ගේ කරුණාව ඇල්ම බැල්ම නිරන්තරවම තිබෙනවා.”පටු මාවත්වල ගලින් ගල පැන අඩවිකන්ද හරහා පැළඳකන්දට යන ගමනේදී අතුල පුෂ්පකුමාර සේනක හපුආරච්චි, පී. දයාරත්න සහ සමන්ත ගඟබඩ යන අය මෙන් ම ප්‍රාදේශීය සභා මන්ත්‍රී ගාමිණී සරත් මහතා, ගම පිළිබඳව හා ඔවුන්ගේ සිරිත් විරිත් පිළිබඳව පවසමින් අප හා පැමිණියහ.මොරමුදලිගෙ ඩිංගිරි මැණිකෙ අම්මගෙ වයස අවුරුදු අසූ හයයි. ඇය තවමත් කඩිසරයි. ඕනෑම රස කැවිල්ලක් හදන්න දන්න ඇය සිංහල අවුරුද්දට ගමේ වැඩිපුරම හැදෙන කැවිලි ජාති පිළිබඳව සිහිපත් කළා ය.පොඩිනෝනා අම්මාඩිංගිරි අම්මා“අපි නම් පුතේ අවුරුද්දට කිරිබත් උයන්නේ නැහැ. අවුරුදු නැකතට ලිපි ගිනි මොලවලා අලුත් මුට්ටියක බත් උයනවා. හත්මාළුව උයනවා. කැවිලි ජාති ඒ කියන්නේ කොකිස්, කොණ්ඩ කැවුම්, අතිරස, අලුවා ආස්මී වැලිතලප ආදිය හදනවා. අපේ අම්මගෙන් තමයි මං කැවිලි ජාති හදන්න ඉගෙන ගත්තේ. දරුවෝ මහගෙදර එනවා. ඒ නිසා ඒ අය ආස කරන හැම දේම වගේ හදනවා. අර අපි අවුරුදු දේවතාවා වෙනුවෙන් තියන ගොටුවට මේ කැවිලි ජාති හැම එකක්මයි, හත්මාළුව හා බත් තියනවා.ළිප ගිනි මොළවා කිරිබත් නොව බත් පිස ගැනීම මෙන් ම අඩවිකන්ද ගම්මානයේ අවුරුද්ද වෙනුවෙන් ම පිසිනු ලබන හත්මාළුව ව්‍යංජනය ද විශේෂිතයි. රටේ බොහෝ ප්‍රදේශවල සිංහල අවුරුද්ද වෙනුවෙන් හත්මාළුව ඉවීම සාමාන්‍යයෙන් කෙරුණ ද පොඩිනෝනා අම්මා කියන විදිහට හත්මාළුවට භාවිත කරන එළවළු වර්ග අතර විශේෂයක් තිබෙනවා.“මෙහෙ කැලෑවල අම්බුළු කියලා හතු වර්ගයක් හැදෙනවා. ඒක හැදෙන්නෙ අවුරුදු කාලෙට. අපේ අම්මලා අපිට පුංචි කාලේ ඕවා උයලා දෙනවා මතකයි. අපි අවුරුදු දවසට උයන්න කියලා කැලේට ගිහිල්ලා අම්බුළු හතු කඩාගෙන එනවා. හත්මාළුවට අම්බුළු හතු ඇරුණම අල, කජු මද, මෑකරල්, වම්බොටු තම්පලා, කොස් ඇට ආදිය යොදා ගන්නවා. උම්බලකඩ එහෙම දාලා හොඳ රහට උයනවා. අපි අවුරුදු දේවතාවා වෙනුවෙන් පිළියෙළ කරන ගොටුවට මේ හත්මාළුත් බෙදනවා. වහින කොට තමයි මේ කැලෑවල අම්බුළු හතු හැදෙන්නේ.පොඩිනෝනා අම්මගෙ වයස අවුරුදු අසූ පහක් පමණ ඇති. ඇය නිරෝගීයි. තම බාල කාලය මෙන් ම යොවුන් වියේදී ද අවුරුදු ගත කරපු හැටි ඇයට මතකයි.ප්‍රේමවතී කැවුම් බදිමින්“අපේ ගෙදර ඔංචිල්ලාවක් බඳිනවා. ගමේ ගෑනු ළමයි එකට එකතුවෙලා ඒක පදිනවා අපි කෙල්ලෝ කාලේ හරි ආසයි අවුරුදු ලබනවාට. අපිට තෑගි බෝග එහෙමත් ලැබෙනවනේ. දැන්නම් මං වයසයි. දරුවෝ හතර දෙනෙක් ඉන්නවා. මං දැන් ඉන්නේ දුවගෙ ළඟ. අවුරුද්දට හැමෝම මාව බලන්න එනවා. ඒක තමයි මට තියෙන සතුට.තේ වගාව හැරුණ විට අඩවිකන්ද හල්ගස්තැන්න ගම් ආශ්‍රිතව කිතුල් කර්මාන්තය ද කෙරෙනවා. මීට අවුරුදු ගණනාවකට ඉස්සර තිබුණට වඩා අද ඒ කර්මාන්තය බිඳ වැටිලා. එහෙත් අතරින් පතර තවමත් කිතුල් කර්මාන්තය කෙරෙනවා. හල්ගස්තැන්න පී.එච්. විමලසිරි ගෙ ගෙදරට අපි ගොඩවෙන විට ඔහුගෙ ධරය හේමලතා පැණි හදනවා. අවට ප්‍රදේශය මීදුමෙන් වැහිලා. සිරිපා කන්ද පාමුල හල්ගස්තැන්න ගම්මානය පිහිටලා තියෙන්නේ.“අපේ අවුරුදු කෑම මේසයට අනිවාර්යයෙන් ම කිතුල් හකුරු පැණි තියනවා. කැවිලි වර්ග හදන්නේ කිතුල් පැණිවලින්. මෙහෙ ඉඳලා ඉස්කෝලේ යන්න දුර නිසා දරුවෝ මහගෙදර නතරවෙලා ඉස්කෝලේ යන්නේ. අවුරුද්දට දුවලා දෙන්නා ගෙදර එනවා. පුංචි පුතාටයි හැමෝටම තමයි දැන්ම ඉඳලම හකුරු හදන්නේ. වැස්ස පටන් ගත්තට පස්සේ එළියේ වැඩක් කරන්න හම්බවෙන්නේ නැහැ.”හේමලතාගේ පුංචි පුතා හකුරු හදන විදිහත් පැණි උණු කරන හැටිත් ඒ අසලටම වී බලා හිඳී. විටෙක ඔහු උණවෙඩිල්ලක් පත්තු කරන ලෙස තාත්තාට ඇවිටිලි කරයි. අවුරුදු දවසට නැකතට කෑවට පස්සේ මෙහෙ තියෙන තවත් දෙයක් තමයි කෑම පිඟන් හුවමාරු කරගන්න එක. ඒත් පරණ අවුරුද්දට කියලා කැවිලි ජාති අහුරපු කෑම පිඟානක් සුදු රෙද්දකින් වහලා නෑ ගෙවල් වලට යනවා. මේක අපි කරන්නේ පරණ අවුරුද්දේ. පුණ්‍ය කාලයට කලින් තමයි යන්නේ. ගෙදර හදන හැම කෑම ජාතියම ඒ පිඟානට තියෙනවා” හේමලතා පවසන්නීය.පැණි හකුරු හදන හේමලතාඉදහිට ගම මැද්දෙන් ඈතින් රතිඤ්ඤා සද්දයක් ඇසේ.“ඒ පත්තු කරන්නේ රතිඤ්ඤා නෙමෙයි. උණ වෙඩි. මේ ගම්වල අය රතිඤ්ඤා පත්තු කරන්නේ නැහැ. අවුරුද්දට දවස් දෙක තුනක් තියලා උණ වෙඩි හදලා පත්තු කරනවා. අවුරුදු නැකැත් ලබන වෙලාවටත් උණ වෙඩි පත්තු කරනවා. ඒවා රතිඤ්ඤා වලටත් වඩා සද්දෙයි” යැයි පවසන අතුල අපිට උණ වෙඩිල්ලක් පත්තු කරන හැටි ද පෙන්නුවේ ය.දිගු උණ බම්බුවක භූමිතෙල් ආදිය යොදා සාදා ඇති උණ වෙඩිල්ල අපූරු නිර්මාණයකි.“ඕක හිල් කරලා තියෙන්නේ. ඉස්සෙල්ලා උණ බම්බුවට පිඹින්න ඕනෑ. ඇතුළේ භූමිතෙල් දාලා තියෙන්නේ. ඊට පස්සේ පත්තු කරනවා” උණ වෙඩිල්ල පිළිබඳව දක්ෂයකු යැයි සිතිය හැකි එහි හිමිකාර තරුණයා පැවැසුවේ ය.සිංහල අවුරුදු චාරිත්‍රවල තවත් විශේෂ ස්ථානයක් හිමිවන්නේ හිස තෙල් ගෑමේ චාරිත්‍රයටය. ඒ පිළිබඳව කතා බහ කිරීමට අප හා එක්වූයේ එරත්න සුදාගල ගමේ විශ්‍රාමික විදුහල්පතිවරයකු ද වන ආයුර්වේද වෛද්‍ය ඇන්.පී. පියසේන මහතා.ඇන්.පී. පියසේන වෙද මහතා“ඉස්සර මේ ගම්මානයේ පන්සල් තිබුණේ නැහැ. එක්කෝ හිස තෙල් ගාන්න වෙද මහත්තතයගෙ ගෙදරට එනවා. එහෙම නැත්නම් වැඩිහිටියෙකුගෙ ගෙදරට එකතුවෙනවා. හිසතෙල් ගෑමේ චාරිත්‍රයට අපේ නිවෙසට පිරිස එකතු වෙනවා. හිසතෙල් ගෑම ඉතාම විශේෂිත චාරිත්‍රයක්. පරණ අවුරුද්දට නෑවට පස්සේ ආයෙමත් අලුත් අවුරුද්දේ තමයි හිස තෙල් ගල්වලා නාන්නේ. දැන් නම් නගරයෙ අය නොනගත වෙලාවෙත් නානවා. ඒක බොහොම වැරැදියි.නමුත් අපේ ගම් පළාත්වල තවමත් ඒ චාරිත්‍ර ඒ විදිහටම රැකිලා තියෙනවා. හිස ගල්වන්න හදන නානු මිශ්‍රනයට සැවැන්දරා මුල්, ඉරිවේරිය, ගොඩ මානෙල්, ඉරමුසු, විශ්ණුක්‍රාන්ති හා දෙහි යන ඖෂධ වර්ග භාවිතයට ගන්නවා. මේ සියල්ල එකට කොටලා මිරිකලා අරගෙන තමයි නානු මිශ්‍රනය සකස් කර ගන්නේ. ඊට පස්සේ පිරිත් කරනවා. එළැඹුන නව අවුරුද්ද නිදුක් නිරෝගී වේවා කියලා ප්‍රාර්ථනය කරගෙන තමයි ශරීරයේ උත්තමාංගයක් හැටියට සැලකෙන හිසෙහි තෙල් ගල්වන්නේ.අවුරුද්ද අපේ අනන්‍යතාවක්. ලෝකයේ කොයි රට ගිය ද අපිට කියා රැකගන්නට ඇති දේ බොහෝමය. විවිධ වූ සමාජ ආර්ථික බලපෑම් හේතුවෙන් සමාජයේ සාරධර්ම වැනසී ගිය ද හෙළයේ මහා මංගල්‍යය වන සිංහල අලුත් අවුරුද්ද තවමත් නොනැසී පවතී.“අපේ ගම්වල ඈයෝ තාමත් නෑගම් එනකොට බුලත් හුරුල්ල අරගෙන එනවා. මට හිතෙනවා මේ වෙලාවේ මේකත් කිව්වොත් හොඳයි කියලා බුලත් හුරුල්ල කියන්නේ දුම්කොළයක් සමඟයි. සමහරු දුම්කොළ පාවිච්චි කරන්නේ නැහැ. බුලත් හුරුල්ලට දුම්කොළය අවශ්‍යමයි. ඒ වගේ ම තමයි බුලත් අත කියන්නේ බුලත් විස්ස හෝ බුලත් කොළ දෙක තුනක් නෙමෙයි. බුලත් අතට බුලත් කොළ හතළිහක් තිබිය යුතුයි. සියලු අමනාපකම් දුරු කරලා බුලත් හුරුල්ලක් දීලා වැඩිහිටියන්ට වැන්දම වැදුම් ලබන කෙනාගෙ මෙන් ම දෙන කෙනාගෙත් හිත පැහැදෙනවා. අඩවිකන්ද ගම්මානයෙන් පිටත් ව ඒමට පෙර පියසේන වෙද මහතා අමතකවෙලා යන්නට ගිය දෙයක් අපට සිහිපත් කළා.උණ වෙඩිල්ලඅඩවිකන්ද ගම්මානය මීදුමෙන් වැසී ගිහින්. ඒ මීදුම අස්සෙන් පඳුරු අස්සේ සැඟවීමට ද කොහේදෝ යන සමනල් රංචුවක්. ගම නිසංසලයි. ශ්‍රීපාද අඩවියෙන් නැඟ එන හිරු යළිත් හෙට ගම එළිය කරාවි. ඒ නැඟෙන අලුත් ඉර ගම තුළ පමණක් නොව රට තුළ ද අලුත් බලාපොරොත්තු දල්වාවි. තවත් දින දෙකකින් ගම පුරා පමණක් නොව රට පුරා කිරිබත් ඉදේවි එකම වේලාවට. ආහාර අනුභව කරාවි එකම නැකතකට. මේ සියලු චාරිත්‍ර වාරිත්‍ර ලෝකයට ප්‍රදර්ශනය කරන්නේ අපේ අනන්‍යතාවයි.එරබඳු මල් පිපුණ කොහෝ හඬ නැඟෙන ගම පුරා ඔංචිලි වාරම් හඬ නැඟේවි. උණ බට තුවක්කුවල හඬ ගම පුරා රැව් නැගේ. ඉදින් අඩවිකන්ද ගම්වැසියන්ට පමණක් නොව ශ්‍රී ලංකාවාසී ඔබ සැමට සුබ අලුත් අවුරුද්දක් වේවා.(විශේෂ ස්තුතිය - ගමනේ ගිම් නිවමින් මඟ තොට පෙන්වමින් අප සමඟ ගිය තෙප්පනාවේ ගුණවර්ධන මහතාට.)ඉනෝකා සමරවික්‍රමඡායාරූප - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=as1004112</link>
    <topic>දොං තරිකිට දොං තරිකිට දොං ඇසේ රබන් සුරල් සද්දේ</topic>
    <author>ජයමිණි අත්තනායක</author>
    <content>කන්දෙන් ලන්දෙන් බැස අඩවිකන්දටත් එන අවුරුදු කුමරාදොං තරිකිට දොං තරිකිට දොං ඇසේ රබන් සුරල් සද්දේසිංහල අලුත් අවුරුද්දට අපිත් අලුත් වෙමුමහනුවර රජ දවස අවුරුදු සිරිත්නෙළුම් විලසියක් ආයු ලැබ මගෙත් ආයු ගෙන මටත් වඩා කල් ඔබ ජීවත් වේවාවිදුහල්පතිතුමාගේ අපූරු පැමිණිල්ලසිංහල අලුත් අවුරුද්ද හා බැඳි කෙළි සෙල්ලම් අතර ‘රබන් කෙළිය ද’ ප්‍රධාන ස්ථානයක් ගනී. එය අපේ සිංහල අවුරුද්ද හා බැඳී සංස්කෘතියේ උප සංස්කෘතිකාංගයක් තරමට ම ප්‍රබලව, ඉස්මතුව පෙනේ.අලුත් අවුරුදු උදාවත් සමඟම නැවුම් බලාපොරොත්තු පෙරදැරි කොටගෙන ‘රබන් ක්‍රීඩාව‘ සඳහා බාල මහලු තරුණ කොයිකවුරුත් උනන්දු වෙති. ගැමිලියෝ බොහොමයක් අදද මේ චාරිත්‍රය ඉටු කරන්නට සැරසී සිටිති. ඔවුන් හා අත්වැල් බැඳගනිමින් එම ක්‍රීඩාවට එක්වන පිරිමි පාර්ශ්වයේ ද අඩුවක් නැත. ඔවුන් සිටින්නේ මේ කාර්යයේ දී පිට රවුමේ ය. වයන රබන් පදවලට සමගාමීව තානම හා අත්වැල් ගැයීමට ඔවුහු සැරසී සිටිති.“තකිට දොං දොං - තකිට දොං දොං තකිට දොං දොං දොං - අපිට අරන් කැවුම්, කොකිස් නැන්දා එනවා දොං තරිකිට දොං දොං අවුරුද්දයි රබාන දැන් හරි - හරි සද්දයි තකිට දොං දොං - තකිට දොංසමහර කාන්තාවෝ රබන් වයන අතරම නිහඬව සිට මේවා උස් හඬින් ගායනා කරති. තරුණ වියේ මැදිවියේ මෙන් ම වයස් ගත කාන්තාවන් ද රබන් ගැසීමට එක්වන්නේ මහත් අභිරුචියෙනි. අභිමානයකිනි. මේ අවුරුදු සමයේදී එකාවන්ව මේ අසිරිය විඳ ගනිති. එකිනෙකා පරයා යන අන්දමින් තම තමන් දන්නා රබන් පද වයමින් ඔවුහු සතුටින් ඉපිළෙති. බොහෝ අවුරුදු සමයට මෙම රබන් ක්‍රීඩාව තරගයක් බවට ද පත්වේ. එකම තැනක රබන් ගසන කණ්ඩායම් කීපයක් දැකිය හැකිවේ. අත්මාරු ගැසීම්, රබාන වටේ නටමින් හා ගයමින් රබන් ගැසීම ආදි අවස්ථා මේ ක්‍රීඩාවේ අති උත්කර්ෂය දනවන අවස්ථාවක් බවට පත්වේ. නරඹන්නකුට එය මහත් ප්‍රීති ප්‍රමෝදයට කාරණාවකි.මේ රබන් වාදනයට ස්ත්‍රීන් මෙන් ම පුරුෂයන් ද කරටකර සහයෝගය දක්වන අවස්ථා බොහෝමය. අවුරුදු වසන්තය ලබනවාත් සමඟම සවස් කාලයේ පටන් ගෙන රෑ බෝවන තුරු ගම් බිම් පුරා රැව් පිළිරැව් දෙන ‘රබන් හඬ’ එදා සේම අදටත් දැකගත හැකිවීම ලබන්නා වූ අවුරුද්දම ප්‍රබෝධමත් කරවන්නකි. සශ්‍රීකත්වයේ මෙන් ම අවුරුද්ද ලැබීමේ පණිවුඩය මේ ආකාරයෙන් රබන් හඬ ඔස්සේ ප්‍රතීයමානවේ.“පිලවක්කේ කැත්ත දො දොං පිලවටකර කැත්ත දො දොං ගුදං ගතං කැත්ත දො දොං රාං රූං කැත්ත දො දොං” අක්කණ්ඩෝ මේක බලං මං වට කරගෙන ගහන රබන් ඉඳං උඹට මුකුළු ගුජං ගහපන් රවිකිඤ්ඤ රබන්...රබන් පදයක් කියා රබානින් එහි තාලය අල්ලන ගැමි කාන්තාවෝ අදටත් එකිනෙකාගේ අත්ලට තබා තාල අල්ලති. අවුරුදු උදාවේදී එය අප දකින සුලබ කාරණාවෙකි. මේ වනවිට රබන් වැයීමේ ක්‍රම තුනක් දක්නට ලැබෙන අතර රබාන වයමින් නැටුමට සුදුසු ආකාරයෙන් ඇඳුම් ආයිත්තම්වලින් සැරසීම පළමුවැන්නය.කුඩා ප්‍රමාණයේ අත් රබාන ගෙන බණ කතාවක් හෝ ජාතක කතාවක් හෝ ගැමි විහිළු කතාවක් කවියෙන් කියමින් නැටීම දෙවැන්න ය. තුන්වැන්න පෙළහර, මඟුල් වැනි අවස්ථාවල රබන් වයමින් නැටීම ය. මේ කොයි ක්‍රමයක වුව ද අපේ සංස්කෘතියේ ජාතික අනන්‍යතා ලක්ෂණ මතුව පවතින්නේ ය.රබන් පද අපේ සංස්කෘතිය කියාපාන කැඩපතක් බඳු ය. රසබර අංගයක් වූ ඒ ගීත හා සීපද මෙන් ම රබන් පද ගායනය නිසා අපේ ජන සාහිත්‍යය පෝෂණය වීමට ද මනා රුකුලක් වී ඇත. මුඛ පරම්පරාගතව පැවත ආ මේ රබන් පද අදටත් කාන්තාවන් අතර ඉතා ජනප්‍රියයි. මේ රබන් පද දෙස බැලීමේදී ඒවා පරිසරය හා ජන ජීවිතය ඇසුරින් ගැමියන් විසින් ම නිර්මාණ කොටගත්තක් බව පෙනේ.බොහෝ රබන් පදවල බස සරලය. රසවත් ය. ගැමි ව්‍යවහාරය ඊට සුන්දරත්වයක් එක් කොට තිබේ. සොබාදහම, පරිසරය ආශ්‍රය කොටගෙන සකස් වූ මේ රබන් පද විටෙක ජන ජීවිතය, ඒ චර්යා රටාවන් උපහාසයත්, හාස්‍යටත්, ලක් වී ඇති බව පෙනේ.ශබ්ද අලංකාරයෙන් අනූන, මිහිරි තාලයට වැයෙන රබන් පදවලට බෙහෙවින් පසුබිම් වී ඇත්තේ ගැමි පරිසරයේදි අපට නිතර නිතර ඇස ගැටෙන දේය.“හම්බන්තොට නැන්දම්මට දූලා තුන් දෙනයි එකෙකුට මැහුම් පුළුවනි එකෙකුට ගෙතුම් පුළුවනී එකෙකුට ඉවුම් පුළුවනි කොහොම වුණත් හොඳ දීගෙක දෙන්න පුළුවනී අරිවිල තිරිවිල තිරච්ච කොණ්ඩං ඇල් හාලේ බත් පිරිමින්ටයි ඇල්ල මැල්ල කොළ හඳ පානා කොළ හීං පින්න ගැට ගෑනුන්ටයි... තාක්ක තෙයි තෙයි - තාක්ක තෙයි තෙයි තේක්ක මල් පිපිලා - අන්න බලන් සකි මෙන්න බලන් සකි පාරට අතු නැමිලා අත්තක රතුමල් - අත්තක සුදුමල් වලු මල් බෙලි මල් - නැන්දාගේ වත්තේ හැදෙන කිතුල් මල් තකදොං තරිකිට තකදොං තරිකිට තකදොං තං තකදොං තං...පොල් අත්තක් උඩ පොල් කිච්චන් ඉඳ කිචිං බිචිං බොල කිචිං බිචිං...මලින් මලේ රොන් ගන්නා බමරු බමන්නා රුලින් රුලේ මොනරුන් පිට පිල් විහිඳින්නා වලින් ගොසින් වලි කුකුලන් පිල් විහිදන්නා රබන් ගසන්නා අන්දම බලා සිටින්නා...බුබුල් බුබුල් බණ්ඩක්කා තුට්ටු දෙකට මං ගත්තා තුට්ටු දෙකට මං අරගෙන තුට්ටු දෙකට මං වික්කාඉඳන් පෙත්ත ඉඳ පර්වත දෙකට කැපූ ළූනු පෙත්ත කොණ්ඩ පරෙයියා තකදොං කොණ්ඩ පරෙයියා...එකකට එකක්, රසවත් විවිධ විරිත් අනුව නිමැවුණු මෙම අපූරු රබන් පද, අත්මාරු, වැලමිටි මාරු, අත්පුඩි මාරු ආදී නොයෙක් ශිල්පීය ක්‍රම යටතේ වැයේ. රබන් වාදනයේ ඇති සුවිශේෂත්වයක් නම්, සැම විටෙකම එය එළිමහනක අවට පරිසරය හා එක්ව සිදුවෙන වින්දනාත්මක කාර්යාවලියක් වීම ය.බොහෝ විට රබන් වැයීමේ පුහුණුව අනුකරණයෙන් නිරායාසයෙන් ම සිදුවන්නකි. රබන් වාදනයෙන් ගම්‍ය වනුයේ ගැමියන්ගේ අව්‍යාජ බව, සාමූහිකත්වය, එකඟත්වය, එකමුතු බව වැනි අපූරු සබැඳියාවන් ය. සාමූහික සහභාගිත්වය එහි විශේෂ ලක්ෂණයකි.ඈත අතීතයේ සිටම අලුත් අවුරුදු සමයේ බොහෝ ගැහැනු දරුවන්ට ත්‍යාග වශයෙන් ලැබෙන්නේ ද කුඩා රබානක් ය. බොහෝ විට එය අත් රබානකි. වැඩිහිටි අය ට ලැබෙන රබාන බොහෝ විට එය ‘මහා රබානකි’.අද රබාන හා සම්බන්ධ නැටුම් ද පවතින අතර වාද්‍ය භාණ්ඩයක් ලෙස රබාන අනෙක් සංගීත භාණ්ඩ සමඟ ද මුසුකර වැයේ.රබන් වාදනය, පැරණි සමාජයේ දී සුබ කටයුත්තකදී අනිවාර්ය අංගයකි. මෙරට සම්ප්‍රදායික සාමකාමී ජන ජීවිතය තුළ සහජීවනය ආත්ම කොටගත් ගැමි ජනතාව විශේෂයෙන් විවේක කාලය හා උත්සව අවස්ථා රස ගැන්වීමට, නැටුම්, ගැයුම්, වැයුම් අතර රබාන ද ප්‍රධානව උපයෝගි කර ගැනේ.“උස් උස් ගස්වල දික් දික් පත් කොළ කැන්ද කැපූ කොළ කඳ මැද පත් කොළ පත් විස්සයි බොල පත් විස්සයිමෙරට ජන සාහිත්‍ය පෝෂණයෙහිලා ‘රබන් කවි ද’ විශේෂ ස්ථානයක් හිමි කරගත්තා සේම එහි සංගීත පාර්ශ්වය පිළිබඳව අවධානය යොමු කිරීමේදී එම නාද මාලාවන් සීමිත ස්වර සංඛ්‍යාවක් ආශ්‍රය කරමින් නිමැවී ඇති බව පෙනේ. රබාන මිහිරි හඬක් නංවන වාදන භාණ්ඩයක් නිසා ඊටම සරිලන නාද මාලාවක්, රිද්මයක් සකසා ගැනීමට රබන් වයන්නන් එදා සිටම පුරුදු පුහුණු වී ඇත. රබන් කවි, රබන් පද යනුවෙන් හැඳින්වෙන්නේ ඒවාය. රබන් කවි අතර, රබන් හෑල්ල, රබන් නෙර්තෙ, සත් දින් රබන් පද, දොළොස් මහේ රබන් පද, රබන් විරිදු, රබන් සුරල්,, රබන් තහන් දී සුවිශේෂ ස්ථානයක් හිමි කරගනී.විජයබා රජුගේ හා භාරත සම්භවයක් සහිත තිලෝක සුන්දරී කුමාරියගේ විවාහයේදී රබන් හැඬවීමෙන්, පළමු වරට, සංස්කෘතීන් දෙකක් යා කළ බවත් කියැවේ. අතීතයේ සිටම රබාන ප්‍රභූන්ගේ අවධානය ලැබ භාවිත වූ භාණ්ඩයකි.පෙළ සංස්කෘතික උරුමයක් බඳු වූ රබානේ ආරම්භය ඉතිහාසය දෙස බැලීමේදී, ‘බෙරයේ උපත’ සිදුවූයේ යම් සේ ද, එහි සම්භාව්‍ය හා සමානවම රබානේ උපත ද සිදුවී තිබේ.එහෙත් මේ හැම එකක් අතුරින් ම මෙරට ජන ජීවිතය තුළ ‘රබන් ගැසීම’ යනු පොදු ජනප්‍රිය සංස්කෘතික ලක්ෂණයන්ගෙන් එකකි. නවීන තාක්ෂණික වාද්‍ය භාණ්ඩ අද කෙතරම් තිබුණ ද ‘රබන් හඬින්’ එන පණිවුඩය තරම් ‘අලුත් අවුරුදු වසන්තය’ ඔපවත් කරන, හැඩ කරන තවත් සිංහල කලාංගයන් නොමැති තරම් ය. එහෙත් අද වනවිට මේ හෙළ චාරිත්‍රාංගය, මේ සමාජයේ දී අභාවයට යමින් තිබීම කනගාටුවට කාරණාවක් වන්නේය.ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=as1004113</link>
    <topic>සිංහල අලුත් අවුරුද්දට අපිත් අලුත් වෙමු</topic>
    <author>මීගස්ආරේ</author>
    <content>කන්දෙන් ලන්දෙන් බැස අඩවිකන්දටත් එන අවුරුදු කුමරාදොං තරිකිට දොං තරිකිට දොං ඇසේ රබන් සුරල් සද්දේසිංහල අලුත් අවුරුද්දට අපිත් අලුත් වෙමුමහනුවර රජ දවස අවුරුදු සිරිත්නෙළුම් විලසියක් ආයු ලැබ මගෙත් ආයු ගෙන මටත් වඩා කල් ඔබ ජීවත් වේවාවිදුහල්පතිතුමාගේ අපූරු පැමිණිල්ලඅපගේ ජාතික, ආගමික හා සංස්කෘතිකමය සාරධර්මතා සමඟ ඉතා සමීප සම්බන්ධතාවයක් පවතින අවුරුදු උත්සවය වෙනුවෙන් බක් මාසයේ ආරම්භයේ පටන් අවසානය දක්වාම සිදු කෙරෙන මානව ක්‍රියාකාරකම් හා හැසිරීම් රටා තුළ කාන්තා දායකත්වය මැනැවින් විදහා දැක්වෙයි.අවුරුදු උදාවට සති දෙක තුනකට පෙර සිටම; ගෙවල් දොරවල් පිරිසුදු කිරීම, ගෙදරට අවශ්‍ය බඩු මුට්ටු රැස් කිරීම, අලුත් ඇඳුම් පැළඳුම් පිළියෙළ කිරීම, නෑදෑ හිතමිතුරන්ට සංග්‍රහ කිරීමට අවශ්‍ය කළමනා ලෑස්ති කිරීම ආදී වශයෙන් පුළුල් වැඩ කොටසක් කාන්තාව විසින් සිදු කරනු ලබයි. මේ අවස්ථාවේදී බොහෝ දුරට ස්වභාවධර්මතාවන්ට ඉතා සමගාමී ජීවන රටාවකට අනුව පරිසරය හා දැඩි සමීප සම්බන්ධතාවයකින් අවුරුද්දේ ක්‍රියාකාරකම් සිදු කිරීමට අපේ ග්‍රාමීය ජනතාව හුරු පුරුදු වී සිටිති.අවුරුදු උත්සවයේ සැබෑ වින්දනය බොහෝ දුරට පවතින්නේ ගම්බද සමාජයේ බව පැහැදිලිව පෙනෙන තත්ත්වයකි. නාගරික ප්‍රදේශවල ජනතාවගේ කාර්ය බහුලත්වය, විවිධ සංස්කෘතික රටා හා සමාජ ධර්මතා කෙලෙසී යන විවෘත ආර්ථික ක්‍රමයේ ක්‍රියාකාරීත්වයන් හමුවේ මෙවැනි සංස්කෘතික දායාදමය අවස්ථාවන්හි වැදගත්කම විනාශ වෙමින් පවතින බව පෙනේ. මේ හේතුවෙන් ඇත්ත වශයෙන් ම නාගරික සිංහල අවුරුද්ද හා ගම්බද සිංහල අවුරුද්ද වශයෙන් පැහැදිලි අන්ත දෙකක ක්‍රියාකාරකම් දක්නට පිළිවන.නාගරික අවුරුද්ද බොහෝ විට ඒ ඒ අවස්ථා සිහිපත් කිරීම හෝ සැමරීමට පමණක් සීමාවේ. කැවිලි පෙවිලි, කෙසෙල් ගෙඩි හා වෙනත් රසකැවිලි වර්ග වෙළෙඳ පොළෙන් මිළට ගන්නා ඔවුහු අවුරුද්ද උදාවන විට රතිඤ්ඤා පත්තුකොට අවශ්‍ය වත්පිළිවෙත් සැකෙවින් ඉටු කොට සුපුරුදු පරිදි ජීවන ක්‍රියාකාරකම්වල නියුතුවීමට හැඩ ගැසී සිටිති.ග්‍රාමීය ජනතාව අවුරුද්ද උදාවීමට සතියකට පමණ පෙර සිටම අවුරුදු කෑම ලකලෑස්ති කිරීමට කටයුතු කරති. අලුත් සහල්වලින් කිරිබත් පිළියෙළ කරති. කැවුම් කොකිස්, අතිරස, අග්ගල, ආස්මී, මුං කැවුම්, අලුවා මේ ආදී වශයෙන් අවුරුදු සුවඳ ගෙනදෙන කෑම වර්ග ගණනාවක්ම ගෙදර ගෘහණිය අතින් පිළියෙල කෙරේ.දින කිහිපයකට කලින් පිළියෙළ කරගන්නා මෙම කැවිලි පෙවිලි මුට්ටිවල බහා රැස්කර තබා ගනී. අලුත් අවුරුද්දට ගම්බද ගෙවල්වල කෙසෙල් කැන් දෙක තුනක් ඉදවා බාල්කයක එල්ලා තැබීම ද සිදු කරයි. කලින් පිළියෙළ කරගත් කැවිලි පෙවිලිවල සුවඳින් ද, ඉදුණු රඹකැන්වල සුවඳ හා චමත්කාර බවින් ද කිසියම් ආකාරයක නැවුම් බවක් නිවසෙහි ඇතිවේ.අවුරුදු නැකතට කිරිබත් පිළියෙළ කිරීම සඳහා අලුත් අස්වැන්නෙන් වී කොටා කලින් සූදානම් කර තබාගැනීම ද ගම්බද සිරිත් විරිත් අතර වැදගත් අවස්ථාවකි.මේ ආදී වශයෙන් අවුරුදු උදාවට පෙර සිටම සිදුවන ලක ලෑස්තිවීම තුළ, ගෙදර දොර සියලු දෙනාගේම එකමුතුකම හා සහභාගිත්වය මැනැවින් කැපී පෙනේ. අවුරුද්ද උදාවීමේදීත්, පසු අවස්ථාවලදීත්, නැකැත් වේලාවන්ට අනුව නියමිත වත් පිළිවෙත් චාරිත්‍ර වාරිත්‍ර සිදු කිරීම ද ගම්බද අවුරුද්දේ වැදගත් පරමාදර්ශයන්ය.අවුරුදු උදාවෙන් පසුව දෙමව්පිය නෑදෑ හිත මිතුරන් වෙත අවුරුදු කෑම හා තෑගිබෝග රැගෙන යෑම ද, ඔවු නොවුන් හා ගනු දෙනු කිරීම ද, අවුරුදු ක්‍රීඩාවලට සහභාගිවීම ද වශයෙන් ඒ ඒ පාර්ශ්වයන් සමඟ පවත්නා සහජීවන සම්බන්ධතාවයන් තහවුරු කරගන්නා ක්‍රියාමාර්ග හේතුවෙන් අවුරුදු උත්සවයේ වැදගත්කම උතුම් කොට සැලකිය හැකිය.විවිධාකාරයේ අවුරුදු ක්‍රීඩා තුළින් ප්‍රදේශයේ සියලු දෙනාගේම ඉදිරිපත්වීම, එකමුතුව කටයුතු කිරීම හා ජය පැරදුම භුක්තිවිඳීම වශයෙන් සුහදතාවයෙන් කටයුතු කිරීමේ මාහැඟි පූර්වාදර්ශයන් පෙන්නුම් කෙරේ.රැකියාවන්හි නියුතුවූවන්ට, ගොවිතැන් බත් කරන අයට, වෙළහෙළඳාම් කරන අයට හා වෙනයම් කටයුතුවල නියුතු වූවන්ට කිසියම් ආකාරයක විවේකීයත්වයක් ලබාදීමත්, සුහදතාවය හා එකමුතු බව සඳහා කාලයක් ලබාදීමත් වශයෙන් අවුරුදු උත්සවයේ ක්‍රියාකාරකම් අප අගය කළ යුතුය.පවුලේ සාමාජිකයන්ගේත්, නෑදෑ හිතමිතුරන්ගේත්, ගමේ සියල්ලන්ගේත් එකමුතුව හා සහභාගිත්වය උද්දීපනය කර ගැනීම සඳහා විශේෂිත වූ කාල පරාසයක් වශයෙන් අවුරුදු මාසය හැඳින්විය හැකිය.එක් එක් සමාජ කොටස් අතරේ පමණක් නොව, වට පිටා අසල්වාසීන් වශයෙන් ජීවත්වන සෙසු ජාතීන් සමඟ අවුරුදු ප්‍රීතිය භුක්ති විඳීමට ද, ගතවූ කාලය තුළදී ඇතිවූ යම් යම් අත්වැරදි හා අමනාපකම් අමතක කර දමා අන්‍යොන්‍ය වශයෙන් සුහදතාවය වර්ධනය කර ගැනීමට ද මෙම කාලයේදී සිදුවන ක්‍රියාකාරකම්වලින් අවකාශ සැපයෙනු ඇත.අලුත් අවුරුදු කාලසීමාවේදී සිදු කෙරෙන කාර්යභාරය පිළිබඳව සලකා බලන කල, ඒවා බොහෝ දුරට අපගේ සංස්කෘතික හා සමාජමය පූර්වාදර්ශයන්ට අනුකූලව හැඩ ගැසී ඇති බව පෙනේ. නාගරීකරණයත්, බහුආගමික හා ජාතික වාතාවරණයත්, විශේෂයෙන්ම පවතින ආර්ථික උද්ධමනකාරීත්වය මත බහුතර ජනතාවගේ ආර්ථික හා සමාජ මට්ටම බිඳ වැටීමත් හේතු කොටගෙන අවුරුදු චාරිත්‍ර වාරිත්‍ර හා ක්‍රියා කාරකම් සීමාකාරීවීම් හා නවීකරණයවීම සිදුව ඇති බව පෙනේ. නමුත් අපගේ ග්‍රාමීය ජනතාව මෙහි වැදගත් ධර්මතාවන්ට ගරු කරමින් තම දූදරුවන් නෑදෑ හිතමිතුරන් හා අසල්වාසීන් සමඟ සහජීවනයෙන් හා දැඩි අන්‍යොන්‍යාවබෝධයෙන් කටයුතුª කිරීම සුවිශේෂය.මීගස්ආරේගුණපාල වික්‍රමආරච්චි</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=as1004114</link>
    <topic>මහනුවර රජ දවස අවුරුදු සිරිත්</topic>
    <author>විජේරත්න අතුරුපාන</author>
    <content>කන්දෙන් ලන්දෙන් බැස අඩවිකන්දටත් එන අවුරුදු කුමරාදොං තරිකිට දොං තරිකිට දොං ඇසේ රබන් සුරල් සද්දේසිංහල අලුත් අවුරුද්දට අපිත් අලුත් වෙමුමහනුවර රජ දවස අවුරුදු සිරිත්නෙළුම් විලසියක් ආයු ලැබ මගෙත් ආයු ගෙන මටත් වඩා කල් ඔබ ජීවත් වේවාවිදුහල්පතිතුමාගේ අපූරු පැමිණිල්ලසිංහල සමාජයේ පැවැත්මට අදාළ වූ සාරධර්ම රාශියක් පෝෂණය කළ වැදගත්ම ජනතා උත්සවය වන්නේ සිංහල අවුරුදු උත්සවයයි. එහි ආරම්භය සිංහල ජාතියේ ආරම්භය තරම් ම පැරැණි වන අතර එහි විශේෂත්වය වන්නේ සිරිත් විරිත් රාශියක් මුල්කරගෙන පවත්වනු ලැබීමයි. මෙම සිරිත් විරිත් යුගයෙන් යුගයට වෙනස් වෙමින්, අලුත් වෙමින් අද තත්ත්වයට පත්ව තිබේ. කෝට්ටේ යුගයේ රචනා කළ ගුත්තිලයේ සඳහන් වන සැණකෙළිය අවුරුදු උත්සවයක්ම විය හැක. එහි සඳහන් වන කෙළි සෙල්ලම් හා මිනිසුන් කා බී ප්‍රීති වූ ආකාරය මෙදා අපේ අවුරුදු උත්සව සමයෙක දැකිය හැකි තත්ත්වය මය.රැගත් සුරා පිරූ විතින් - සුරත් තඹුරු පෙතිසෙනෙතින් පුවත් නොදැන බමන ගතින් – නටත් අයෙක් සුරා මතින්”යනුවෙන් දැක්වෙන්නේ නිදහස් උත්සවයක ස්වරූපය කි.මහනුවර යුගය වන විට අවුරුදු උළෙල රජතුමාගේ හා රජ මාලිගයේ ප්‍රධානත්වයෙන් පවත්වන ලද උත්සවයක් බවට පත්ව ඇත. එදා අවුරුදු උලෙළක ස්වරූපය දැන ගැනීම සඳහා රොබට් නොක්ස්, වෛද්‍ය ජෝන් ඩේවි, ආදීන් තබන ලද සටහන් ඉතා වැදගත් වේ. ඩේවි ලංකාවේ වාසය කළේ ක්‍රි.ව. 1816 සිට 1820 අතර කාල පරිච්ඡේදයේ ය. ඔහු පැරැණි තොරතුරු ද එකතු කරගෙන සිය කෘතිය කළ බව සඳහන් කර තිබේ. රොබට් නොක්ස් ලංකාවේ සිරකරුවකු ලෙස ගත කළේ දෙවැනි රාජසිංහ රජුගේ සමයේය. දෙදෙනාම සඳහන් කරන්නේ එක සමාන තොරතුරුය. ඩේව් ගේ විස්තරය අනුව එදා අවුරුදු මංගල්‍යය ප්‍රධාන අංග 6කින් සමන්විත විය. එනම්,අවුරුදු උදාවහිස තෙල් ගෑම – නැකතකට ආහාර අනුභවය – නැකතකට වැඩ ඇල්ලීම –නැකතකට ස්නානය –නැකතකට සහ රජතුමාට අලුත් අවුරුදු තෑගි පිරිනැමීමයි.අවුරුදු උදාවට පෙර රජවාසල දෛවඥවරුන් නැකැත් වේලාවන් පිළියෙළ කරන අතර රජවාසල වෛද්‍යවරු හිසතෙල් ගෑම සඳහා ඖෂධීය යුෂ පිළියෙළ කරති. විවිධ ඔෂධීය ශාක මිශ්‍රණයෙන් මෙම යුෂ පිළියෙල කරනුයේ නාථ දේවාලයේ දී ය. එය මහත් ආයාශයෙන් සිදු කළ කාර්යයකි. අවශ්‍ය කොළ වර්ග හා බෙහෙත් වර්ග නිසි ප්‍රමාණයට ගෙන කොටා තම්බා මිරිකා යුෂ ගෙන ඒවා මුට්ටිවල පුරවා වැසුම් යොදා (සුදු රෙදිවලින් කට වසා බැඳ) රජ වාසලට ගෙන යයි. අනතුරුව මහනුවර අවට විහාරස්ථානවලට එම යුෂ බෙදාහරිනු ලැබේ.මූලික කටයුතු සංවිධානයේදී සැරසිලි කිරීම ද අත්‍යාවශ්‍ය කරුණක් ලෙස සැලකූ බව නොක්ස් සඳහන් කරයි. ඒ අනුව රජ වාසල දොරටුවක් පාසා තොරන් බැඳ සැරසිලි කළ බව ඔහු සඳහන් කර ඇත. කණු හතක් හෝ නවයක් මැද කණුව උස්ව සිටින සේ සිටුවා හරස් ලී බැඳ එම තොරන් සෑදූ බව දැක්වේ. වර්තමාන කාලයේ ද මහනුවර ප්‍රදේශයේ සාම්ප්‍රදායික තොරන් සාදනු ලබන්නේ මේ ආකාරයටමය. තොරන්වල දොරටුවෙන් ආරුක්කු බඳින ලද බවත් තොරන් මුදුනේ හරස් ලීවල පොඩි වළලු එල්ලා මිනිස්, සිව්පා, පක්ෂි වැනි රූපවලින් යුත් කොඩි බැන්ද බවත් සඳහන් කරයි.මේ විස්තරය අනුව එම කොඩි දැනිදු මහනුවර පෙරහරේ ගෙනයනු ලබන ප්‍රාදේශීය කොඩි විය හැකිය. සමහර තැනෙක තොරන් වෙනුවට කොඩි ගස් සිටුවා, තිබුණ බැව් ද, මේ ලෙස සැරසිලි කොට රජමාලිගය ‘දෙව් විමනක් ලෙස’ අලංකාර කළ බවද, නොක්ස් සඳහන් කරයි.මේ ලෙස මූලික කටයුතු සංවිධානය කිරීමෙන් පසු නැකැත් වේලාව අනුව ඒ ඒ චාරිත්‍ර පවත්වනු ලැබේ. අවුරුදු උදාවන නැකැත් මොහොතේ රජතුමා නිලමේවරු පිරිවරා සිංහාසනාරූඪ වී සිටියදී කොඩිතුවක්කු වෙඩි මඟින් අලුත් අවුරුදු උදාව නුවර වැසියන්ට සන්නිවේදනය කෙරේ.දෙවැනි අංගය හිසතෙල් ගෑමය. තෙල් යනුවෙන් අදහස් කරනුයේ නාථ දේවාලයේ පිළියෙල කළ නානුය. ප්‍රධාන උත්සවය පැවැත්වෙන්නේ රජවාසලදීය. නොක්ස් ගේ විස්තරයට අනුව රජතුමා සිංහාසනාරූඪ වූ පසු ප්‍රභූ පවුල්වලින් තෝරාගත් කන්‍යාවෝ කීප දෙනෙක් දකුණතින් බුලත් ද වමතින් කහ දිය සහ කැකුළු සහල් බහා ලූ රිදී තැටි ද ගෙන රජුගේ පසෙකින් සිටිති. දැල් වූ පොල්තෙල් පහනක් ද පසෙකින් වේ. ඉදිරි පස බිමට එක් කොළ වර්ගයක් දමා ඇති අතර උඩින් ද කොළ වර්ගයක් එල්ලා තිබේ. බිම දැමූ කොළ වර්ගය මත පා තබාගන්නා රජතුමා වම් අතින් කොළ වර්ගයක් ගෙන දකුණතේ ඇඟිලිවලින් බෙහෙත් දියර (නානු) ස්වල්පයක් හිසේ ගා ගනී. එවිට කන්‍යාවියෝ හා අධිකාරම්වරු “අපේ මහරජතුමා ඉර හඳ පවතින තාක්කල් යෙහෙන් වැජඹේවා”යි රජුට දීර්ඝායුෂ පතති.තුන්වැනි අංගය නැකතට ආහාර අනුභව කිරීමයි. රජතුමා පළමුව විශේෂයෙන් පිළියෙළ කළ ආහාරයෙන් (මෙය හඳුන්වන්නේ දින භෝජම යනුවෙනි) ටිකක් අනුභව කොට රැස්ව සිටින නිලමෙවරුන්ට ද ටික ටික බෙදා දෙයි. ඔව්හු ද එය අනුභව කරති. එදින රාත්‍රියේ නිලමේවරුන් සඳහා රජවාසල භෝජන සංග්‍රහයක් පැවැත්වුණ බව “ඩේව්” සඳහන් කරයි. නැකත් අනුව එම සංග්‍රහය එදින හෝ පසු දිනයක යොදාගත් බවද ‘ඩේව්’ දක්වයි.සිව්වෙනි අංගය වූ නැකතට වැඩ ඇල්ලීම හා ගනුදෙනු කිරීමට ද අලුත් අවුරුදු මංගල්‍යයේ වැදගත් තැනක් හිමිවිය. නිලමේවරු සහල්, පොල්, පලතුරු වැනි ද්‍රව්‍ය මහ ගබඩාවට බාර දී සමාන වෙනත් භාණ්ඩවලට හුවමාරු කර ගනු ලැබේ. මෙදින මහ ගබඩාව සාමාන්‍ය වැසියන්ට ද විවෘතය. ඔවුන් විසින් ද සුළු සුළු ද්‍රව්‍ය හුවමාරු කරගනු ලැබේ. එසේම සියලුම වැසියෝ තම ඥාති මිත්‍රාදීන් සමඟ සුහදත්වයේ සංකේතයක් ලෙස තෑගිබෝග පිරිනමා ගැනීමට ද මෙම දිනය යොදාගත් බව ඩේව් සඳහන් කරයි.පස්වැනි අංගය වූ ස්නානය කිරීම ද හිසතෙල් ගෑමේ මංගල්‍යයට බෙහෙවින් සමානය. ඒ සඳහා අවශ්‍ය ඖෂධීය යුෂ, සුවඳ තෙල් නාථ දේවාලයේ දී පිළියෙළ කොට බෙදා හරී. ස්නානයෙන් පසු නිලධාරීහු රජු බැහැදැකීමට පැමිණෙති. එසේ පැමිණ තුන් වරක් දණින් වැටී රජුට නමස්කාර කළ පසු රජු නිලධාරීන් සමඟ දළදා මාලිගාවට ගොස් පුද පූජා පවත්වති.අලුත් අවුරුදු උත්සව මාලාව දින කීපයකට පසු එළඹෙන රජතුමාට තෑගිබෝග පිරිනැමීමේ අවස්ථාවෙන් අවසන් වේ. මෙදින රජතුමා ඉස්සෝදා නා සර්වාභරණයෙන් සැරසී එන විට සන්නාහ සන්නද්ධ සේනාව පෙළපාළියකට සැරසී සිටී. රජතුමා පෙළපාළිය පරීක්ෂා කොට පැමිණ සිංහාසනාරූඪ වේ. එයින් පසු අධිකාරම්, දිසාවේ වශයෙන් තනතුරු දරන අයත්, ඒ ඒ ප්‍රදේශ නියෝජනය කරන ප්‍රාදේශීය නායකයිනුත්, අලුත් අවුරුදු තෑගි භෝග රජුට පිළිගන්වති. මෙම තෑගි භෝග අතර හේරත් ආභරණ, ලෝහ තැටි, අවි ආයුධ, ඇඳුම් පැළැඳුම්, මුතු මැණික්, මුදල් ආදියත්, තමාට සපයාගත හැකි වෙනත් දුර්ලභ වස්තු ද වේ. ඇතැම් තෑගි රජතුමා විසින් ආපසු දෙනු ලැබේ. ඒවා නැවත නැවත පෙරැත්ත කොට කෙසේ හෝ රජුට පිළිගැන්වීමට ඒවා ගෙන ආ අය උනන්දුවන බව රොබට් නොක්ස් සඳහන් කර ඇත.වෙළෙඳාම හෝ වෙනත් නිදහස් රැකියාවල යෙදෙණු අය තම තමන්ගේ වත්කමේ හැටියට කිසියම් මුදලක් රාජකීය භාණ්ඩාගාරයට ගෙවිය යුතු විය. සාමාන්‍ය රට වැසියන් මී පැණි, තෙල්, ධාන්‍ය වර්ග, ලාකඩ, වස්ත්‍ර, ඇත්දත්, දුම්කොල වැනි දේ රැගෙන රජතුමා බැහැදැකීමට පැමිණෙති. එසේ එන අය තම තමාගේ වාරය එනතුරු මාසයක් වුවත් රජමාලිගය අසල රැඳී සිටින බව ද නොක්ස් සඳහන් කර තිබේ.එදා සමාජ සංවිධානය අනුව අවුරුදු උලෙළේ ප්‍රධානත්වය ගත්තේ රජ සහ රජ මාලිගාවයි. සිංහල රාජ්‍ය පිරිහීමත් සමඟම ඒ ඒ ප්‍රදේශ බදව ප්‍රභූවරුන්ගේ නිවෙස් හා ගමේ පන්සල් අවුරුදු සිරිත් විරිත් පැවැත්වීමේ මූලිකත්වය ගෙන ඇත. වර්තමානයේ මෙය පොදුජන උත්සවයක් බවට පත්ව තිබේ.විජේරත්න අතුරුපාන</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=as1004115</link>
    <topic>නෙළුම් විල</topic>
    <author/>
    <content>කන්දෙන් ලන්දෙන් බැස අඩවිකන්දටත් එන අවුරුදු කුමරාදොං තරිකිට දොං තරිකිට දොං ඇසේ රබන් සුරල් සද්දේසිංහල අලුත් අවුරුද්දට අපිත් අලුත් වෙමුමහනුවර රජ දවස අවුරුදු සිරිත්නෙළුම් විලසියක් ආයු ලැබ මගෙත් ආයු ගෙන මටත් වඩා කල් ඔබ ජීවත් වේවාවිදුහල්පතිතුමාගේ අපූරු පැමිණිල්ලරාජ්‍ය සේවාවෙන් ඉසිඹු ලබා හය වසරකට පසු මා සේවාව කළ දෙපාර්තමේන්තුව භාර අමාත්‍යාංශයෙන් ලිපියක් ආවේ ය.ගුණසිංහ හෙට්ටිආරච්චිඒ දුටු ගෙදර කවුරුත් පුදුමයට පත් වූ බව පෙනිණ.ඒ එය කිසියම් සුබ සාධක කටයුත්තක් සම්බන්ධයෙන් විය යුතු ය යන සිතුවිල්ලෙන් මම ලිපිය විවර කළෙමි. එය එසේ ම විය. සුහද හමුවක් සඳහා කොළඹ හෝටලයකට එන ලෙස ඉන් ඇරියුම් කර තිබිණ.මසිත ප්‍රබෝධයක් ඇති විය. එකට වැඩ කළ හිත මිතුරන්ගේ මුහුණ මා අබියස මැවී ගියේ ය. මම වහා ම සමකාලීන මිතුරන් අමතනු පිණිස දුරකථනය වෙත ගියෙමි.ඔවුන් ද සිටියේ මා බඳු ම උද්දාමයෙනි. ඔවුන්ට ද ඒ ලිපි ලැබී තිබිණ.’එහෙනං අපි එදාට හම්බවෙමු!’ ඔවුන් කීයේ නව පණක් ලද සේ ය.නියමිත දිනය උදාවිය. මම හෝටලය වෙත ගියෙමි.දොරටුව අබියස සිටියේ අමාත්‍යාංශ ලේකම්වරයා ය. අප ගෙදරට එන හිතවතකු පිළිගන්නේ් යම් සේ ද එබඳු ම වූ උණුසුමකින් ඔහු අප පිළිගත්තේ ය.මම ශාලාවට පිවිසීමි. ඒ වන විටත් එය මගේ සමකාලීනයන්ගෙන් පිරෙමින් තිබිණි.ටිකකින් ශාලාව පිරිණි.අපි සිහිල් ගතින් සැලකුම් ලදිමු.විසිර ගොස් සිටි සමකාලීනයන් ගේ මුහුණු රැසක් යළි එක පොදියේ සිනාසෙමින් පැවැති ඒ සැඳෑව සැබැවින් ම සොබමන් විය.සුහද හමුව ඇරැඹියේ සරසවි පිදුමකිනි.අනතුරුව ලොකු පොඩි කාගේත් අදහස් දැක්වීම් හා සේවා කාලය තුළ යටපත් ව තිබූ රස මුසු අවස්ථා නැවත සිහිපත් කැරිණි. ඒ වූ කලි සතුටු සයුර කැළඹීමකි.ජයලත් මනෝරත්නයන් ගේ ගායනයෙන් ද බුදවත්ත කණ්ඩායමේ නැටුමින් ද අපි කුල්මත් වීමු.රෑ බොජුනින් පසු සුහද හමුව නිමවූයේ සමරු තිළිණ ද තුරුලු කර ගනිමිනි.’මේ සුහද බව යළි යළිත් සමරමු!’ වෙන්ව යන අප කාගේත් එක ම පැතුම වූයේ එය ය.කම්කරු අමාත්‍යාංශයේ ලේකම් මහින්ද මඩිහහේවා මහතාණනි, සුබ සාධනය යන්නෙහි අර්ථය ඔබ තව තවත් අර්ථවත් කළෙහි ය. ඈත්ව යන සහෘදයන් ළංකර ගැනීමට ඔබ දරන උත්සාහය සඵල වේවා!  අහංගම, ඉමදූව පාරේ, විශ්‍රාමලත් සහකාර කම්කරු කොමසාරිස් දයා ලියනගේ මහතා විසින් යොමු කරන ලද ලිපියක් ඇසුරිනි.  ඡන්ද රැස්වීමට ප්‍රධාන කථිකයා පැමිණෙන මොහොත ළඟා විය. රතිඤ්ඤා එක දිගට පුපුරන්නට වූයේ ය.රැස්වීම් බැලීමට පැමිණ සිටි යෞවනයෙක් වහා ම සිය දකුණු ඇස අල්ලා ගත්තේ ය. අනතුරු ව ඔහු වේදනාවෙන් කෑ ගසමින් ගෙදර දුව ගියේ ය.මාපියෝ ඔහු වහ වහා දික්වැල්ලේ රෝහලට ගෙන ගියහ. පසු දා ඔහුට මාතර මහ රෝහලට යෑමට සිදු විය. දින කිහිපයකට පසු ඔහුට කොළඹ ඇස් රෝහලට යෑමට සිදු විය.වෛද්‍යවරුන් ගේ මතය වන්නේ ඔහු තෙමසක් පමණ කාලයක් ප්‍රතිකාර ලද යුතු බව ය. ඉන් පසු පෙනීම නොලැබුණොත් ඔහුට සැත්කමක් කිරීමට සිදු වේ.යෞවනයා ඉදිරියේ අභියෝග රැසකි. දුහුවිල්ලෙන් හා හිරු රැසින් ඇස රැක ගත යුතු ය.අගෝස්තුවේ පැවැත්වෙන උසස් පෙළ විභාගය එක ඇසකින් ලියන්නට හිතේ හයිය වඩවා ගත යුතු ය. මෙබඳු දෙයකට වගකිවයුත්තේ කවුරුන් දැයි මම නොදනිමි.ඉදිරියේ දී මෙවන් දේ සිදු නො වේවා! යන්න මගේ පැතුම යි.  දික්වැල්ලේ, කුමරතුඟු මුනිදස් විදුහල් ඇදුරු ලක්ෂ්මන් කුමාරසිංහ මහතා විසින් යොමු කරන ලද ලිපියක් ඇසුරිනි.  සෝමාවතී සෑ රජුන් වැඳ පුදාගත් අපි එහි ම නවාතැන් ගෙන පසුදා සේරුවිල බලා පිටත්වීමු. අනතුරු ව ලංකාපටුන වෙහෙර වැඳීම පිණිස පිටත් වූයේ මද්දහනේ ය.අපි එහි යන මඟ නිවැරැදිව නොදැන සිටියෙමු. ගියේ මඟ විමසමිනි.’මේ කොහෙද?’ අපි එක්තරා හමුදා මුරපොළක දී විමසීමු.’සාම්පූර්’අප තවත් අන්තරායයකට මුහුණ දෙමින් සිටින බව හෙළි වූයේ අප රියෙන් තෙල් වෑස්සෙන බව හමුදා පුතුන් කී කලය.එතැන ම ගමන නැවතිණි.අපි අතරමං වී සිටියෙමු. රිය අලුත්වැඩියා කරගෙන මිස යා නොහැකි විය.’වාහනේ රෙපයාර් කරගන්ඩ නං මුතූර්වලට යන්ඩ වෙනව‘ යි කී හමුදා පුත්තු එහි යෑමට ත්‍රිරෝද රියක් සොයා දුන්හ. අප රියැදුරු හා තව කෙනකු එහි නැගී ගියේ වාහන පිළිසකර කරුවකු සොයා ගෙන එන සිතිනි.එහෙත් ඔවුන් ආපසු ආවේ හිස් අතිනි.’ඇයි?’’වෑන් එක ගේන්ඩලු’අපි උඩ-බිම බැලුවෙමු.මෙවිට ම ප්‍රදේශයේ අණ දෙන නිලධාරියා එහි ආයේ අපේ ‘වෙලාවට’ය.වෑන් රිය ට්‍රැක්ටරයකින් ඇදගෙන යෑමට ඔහු කටයුතු සලස්වා දුන්නේ ය.අනතුරුව බස් රියක් ගෙන්වූ ඔහු අප එහි නංවා කොපූර් නාවික හමුදා කඳවුර කරා යැවීය. එහි දී අපට කෑම බීම ද නවාතැන් ද සැපයිණි.අලුත්වැඩියා කරන ලද වෑන් රිය ද ඒ රැයේ ම එහි ගෙනෙන ලදී.පසුදින අවදි වූ අප නැවත අපේ වන්දනා ගමන ඇරඹූයේ හමුදා පුතුනට පින් දෙමිනි.කොපූර් නාවික හමුදා කඳවුරේ සේවාව කරන කපිතාන් එම්.එෆ්.ඒ.කේ ද සිල්වා ඇතුළු හමුදා පුතුනි, ඔබ සැම රටට ආඩම්බරයකි. ඔබට යහපත සැලසේවා!  මල්වානේ, ගුණවතී සේනාරත්න මහත්මිය විසින් යොමු කරන ලද ලිපියක් ඇසුරිනි.  වනගත පෙදෙස මැදින් මම ඉදිරියට යමි. පාරවල් ද හරි හැටි නැත. වල් අලි උවදුරු ද ඇත.මා මේ යමින් සිටින්නේ නාඋල කඹරව කනිටු විදුහලට ය. එය මගේ අධ්‍යාපන කලාපයේ පිහිටි දුෂ්කර ම පාසලයි.එහෙත් එහි පුස්තකාලය මා නෙත් සනසයි. සැබැවින් ම එය විධිමත් ය. සිසු දරුවෝ මහත් වුවමනාවෙන් පොත – පත කියවති. මා ඔවුන් වෙත නෙත් හෙළා ගෙන සිටියේ ආසාවෙනි.මා දෙනෙත පෙඟී යන සැටි මට දැනේ.මේ වන පෙතෙන් මල් පුබුදන්නට ගුරුවන් දරන කැපවීම හා වෙහෙස මට සතුටකි.ගමට මාරුවක් ඉල්ලා හඬන ගුරුවරුන් සිටින රටක මේ සිටින්නේ වැටුපට වැඩ කරන ගුරුවරුන් නොව ගුරු දෙවිවරුන් ය.2005 වසරේ උපාධිධාරි ගුරු පත්වීමක් ලැබ මෙහි පැමිණ සිටින උපේක්‍ෂ සම්පත් ඔබේසේකර ගුරු තෙමේ තම ධනය පවා වැය කරමින් පාසල් පුස්තකාල කටයුතු විධිමත් ව කරගෙන යන බව මම දනිමි. උපාධිධාරීන් ගෙන් විය යුත්තේ මෙවැනි සේවාවන් නොවේ දැයි මම මගෙන් ම අසා ගනිමි.කඹරව කනිටු විදුලේ උපේක්‍ෂ, විදුහල්පති ඇතුළු ගුරු මණ්ඩලයට රටේ ප්‍රසාදය හිමිවිය යුතුමය.මේ සටහන ඔවුන්ට උපහාර පිණිස ය.  නාඋල, කලාප අධ්‍යාපන කාර්යාලයයේ, සහකාර අධ්‍යාපන අධ්‍යක්‍ෂ (සැලසුම්) සංජය නිශාන්ත විජේරත්න මහතා විසින් යොමු කරන ලද ලිපියක් ඇසුරිනි.  ටෙලි නාට්‍යයක රූගත කිරීම්වලට සහභාගි වී තෙහෙට්ටුවට පත් ව සිටි මා මිතුරා ගෙදර යනු පිණිස කොළඹින් මාතර බසයකට නැගී අසුන් ගත්තේ ය.ඒ අවස්ථාවේ ම බසයට ගොඩ වූයේ සුවඳ කූරු විකුණන්නෙකි.මා මිතුරාට ඔහු පෙනුණේ අහිංසකයකු සේ ය. කතාව ද, මුහුණ ද අහිංසක යැයි ඔහුට සිතිණ.’අනේ පව් අහිංසකය! කොහොම හරි දරු පවුලක් නඩත්තු කරන්නනේ මහන්සි වෙන්නෙ’ මගේ මිතුරා ගේ හිත උණු විය. සුවඳ කූරු පෙට්ටිවලින් ආ සුවඳ බසය පුරා විසිරී ගියේ ය.’මහත්තය අහිංසක අපිට උදවුවක් කරන්ඩ!’ අහිංසකයා මගේ මිතුරාට සුවඳ කූරු පෙට්ටියක් දිගු කළේ ය.’කීයද?’’තිහයි මහත්තය’මා මිතුරා සුවඳ කූරු පෙට්ටියක් ගෙන රුපියල් විස්සේ කොළ දෙකක් ම දී ‘ඕක ඔහොම්ම තියා ගන්න’ යි කීවේ ය.ගෙදර ගොස් ඇඳට වැටුණු ඔහු තෙහෙට්ටුව අකා - මකා යෑමට නිදා ගත්තේ ය.රෑ නවයට විතර හිටි අඩියේ ම ඔහුට සුවඳ කූරු පෙට්ටිය සිහිපත් විය.බසය පුරා විහිදී ගිය සුවඳ කූරු සුවඳ ඔහුට යළි දැනුණා සේ විය. අහිංසකයා ගේ මුහුණ ද මතක් විය. රුපියල් දහයක් වැඩිපුර දුන් හැටි ද සිහිපත් විය. ඒ සියලු හැඟිම් මුසු වී ඔහු ගේ හිත පිරිසිදු විය.සුවඳ කූරක් පත්තු කරන්නට ඔහු හිතිණ.පෙට්ටිය තුළ, අර අහිංසකයා කී පරිදි ‘විශේෂ සුවඳ කූරු’ දක්නට නොවී ය. වූයේ සාමාන්‍ය සුවඳ කූරු පහ – හයකි. පෙට්ටිය බර වී තිබුණේ අනවශ්‍ය කාඩ්බෝඩ්වලිනි.පත්තු කරන ලද හඳුන් කූරෙන් ආවේ ද යාන්තම් සුවඳකි.බසය පුරා ගලා ගියේ ඒ සුවඳ නොවේ. ඊට වඩා තියුණු සුවඳකි. එය පෙට්ටිවලට පිටතින් ඉසින ලද සුවඳක් විය යුතු යැයි මා මිතුරාට සිතිණ. ඔහුට හිනාවක් ගියේ ය. එසේ වූයේ සාමාන්‍යයෙන් ඔහුට කේන්ති නොයන බැවිනි.ඒ කතාව ඇසූ මට නම් කේන්ති ගියේ ය. හිත උණුවෙන මිනිසුන් රැවැට්ටීම පාපයකි. මන්ද, හිත හොඳකම කෙමෙන් අප අතරින් වඳ වී යන බැවිනි.  කඹුරුගමුවේ වසන්ත මනෝජ් කඹුරුගමුව මහතා විසින් යොමු කරන ලද ලිපියක් ඇසුරිනි.  ඉර මුදුන් වෙමින් තිබිණි.සහල් කිලෝ දෙකක් අතැ’ති මැදිවියේ ඇත්තෙක් පාරේ එමින් සිටියේ ය.ඔහු ඉදිරියට ආයේ අත් ට්‍රැක්ටරයකි. එහි වූ ශබ්ද විකාශන යන්ත්‍රයකින් ගම්මානය ඇමතිණි.’ප්‍රදේශවාසී බෞද්ධ සුපින්වතුනි, මේ ඔබ අමතන්නේ විහාරස්ථ දායක සභාවේ ප්‍රචාරක රථයයි.අප විහාරස්ථානයේ වාර්ෂික දේවදූත පිංකම සහ දානමය පුණ්‍යකර්මය සඳහා ඔබ ගේ නොමසුරු ආධාරය උපකාරය අපට ලබා දෙන්න...’ඉන් නොනැවතුණු ශබ්ද විකාශන යන්ත්‍රයෙන් දානයේ අනුහස් ද කවියෙන් කියැවිණි.’... බණ නම් නිබොරුය මුනිවරයන්නේ කය නම් නොතිරය අදහා ගන්නේ පණ නම් තණ අග පිනිබිඳු වැන්නේ පින නම් නොපමාව ම කර ගන්නේ...’සහල් මල්ල උසුලා ගෙන සිටි බෞද්ධයා ගේ හිත ශ්‍රද්ධාවෙන් බර විය.ඔහු සහල් මල්ල රියට පිදුවේ ය.ඒ පරිත්‍යාගයට පින් දෙමින් ම ට්‍රැක්ටරය අතුරු මාවතකට හැරිණ. අතුරු මග කෙළවරින් හැරුණු එය ආපසු පැමිණ නැවත ආමගට පිවිසියේ ය.සහල් මල්ල පිදූ පියා සිය පොඩි පුතුට පාං කෑල්ලක් කවමින් සිය ගෙයි ඉස්තෝප්පුවේ සිටිනු ට්‍රැක්ටරයේ ගියෝ දුටහ.ඔහු ට්‍රැක්ටරය පෙන්වමින් සිය පොඩි පුතුට යමක් පවසනු ද පෙනිණ. පුතුට උයන්නට ගෙනා සහල් ටික දනට දුන් හෙතෙමේ සිය පුතුට බත වෙනුවට පාං කැව්වේ සැදැහැ සිතිනි.  මාතර, යටින එස්.පී. ගුණසේන මහතා විසින් යොමු කරන ලද ලිපියක් ඇසුරිනි.  ඇමෙරිකා එක්සත් ජනපදය වූකලි, ලෝකයට වටිනා මිනිසුන් දායාද කළ රටවල් අතුරින් එකකි. තෝමස් අල්වා එඩිසන්, ඇලෙක්සැන්ඩර් ග්‍රැහැම් බෙල් වැනි විද්‍යාඥයන් බිහි වූයේ ද වහල් මෙහෙය නැති කිරීමට ගොස් සිය ජීවිතය පවා පූජා කළ ඒබ්‍රහම් ලින්කන් වැනි මානව හිතවාදීන් බිහි වූයේ ද එයිනි.නමුත් දැන් මා කියන්නට යන්නේ ඇමෙරිකා එක්සත් ජනපදයේ වෛද්‍ය විශේෂඥයෝ පිරිසක් විසින් කරන ලද සොයා ගැනීමක් පිළිබඳ ව ය.මේ සටහන ලිවීමට මා පාදක කර ගන්නේ රීඩර්ස් ඩයිජෙස්ටි කලාපයකි.මෙය අමුතු පරීක්‍ෂණයකි. එනම්, ආගමික විශ්වාස පදනම් කොට ගෙන ලෙඩ සුවකිරීමට හැකි ද යන්න යි.නැඟෙනහිර වර්ජිනියා වෛද්‍ය විද්‍යාලයයේ විශේෂඥයන් පිරිසක් විසින් කරන ලද මේ පරීක්‍ෂණය සඳහා ලොව පවතින ප්‍රධාන ආගම් හතරකට අයත් ජන කොට්ඨාශ හතරක් තෝරා ගෙන තිබිණ.මින් පළමු පාර්ශ්වය වන්නේ ජපන් ජාතික ඉතා සිල්වත් බෞද්ධ ජන කොටසකි. දෙවැන්න යුරෝපයේ ඉතා බැතිබර විනය ගරුක කතෝලික ප්‍රජාවකි. තෙවැන්න එක්සත් ජනපදයේ ප්‍රොතෙස්තන්ත ක්‍රිස්තියානියට අයත් දැඩි විනය ගරුක, බැති මත් ජන කොටසකි. සිවු වැන්න ඊශ්‍රායල් ජුදා ආගමික ජනතාවකි.ජපන් බොදු ජනයා මෛත්‍රි භාවනාව ප්‍රගුණ කරන අයයි. එමගින් නිදන්ගත රෝග පවා සුවපත් කරගෙන ඇති බව මේ පිරික්සුමේ දී හෙළි වී තිබේ.යුරෝපීය කතෝලික ජනතාව ද නිමල මරියතුමියට කළ යාඥා මාර්ගයෙන් නිදන්ගත රෝග සුවකරගෙන ඇති බව මෙහි දී සොයා ගැනිණි.එසේ ම, සෙසු ආගමික කණ්ඩායම් ද දැඩි විශ්වාසයෙන් සිය ආගමික වතාවත්හි යෙදීමෙන් ලෙඩ රෝග සුව කර ගෙන ඇති බව මෙහි දී සොයා ගන්නා ලදි.  කුලියාපිටියේ, ගයියාල, එන්.ඩබ්ලිව්.පී. පෝල් පෙරේරා මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=as1004116</link>
    <topic>සියක් ආයු ලැබ මගෙත් ආයු ගෙන මටත් වඩා කල් ඔබ ජීවත් වේවා</topic>
    <author>උපාලි සමරසිංහ</author>
    <content>කන්දෙන් ලන්දෙන් බැස අඩවිකන්දටත් එන අවුරුදු කුමරාදොං තරිකිට දොං තරිකිට දොං ඇසේ රබන් සුරල් සද්දේසිංහල අලුත් අවුරුද්දට අපිත් අලුත් වෙමුමහනුවර රජ දවස අවුරුදු සිරිත්නෙළුම් විලසියක් ආයු ලැබ මගෙත් ආයු ගෙන මටත් වඩා කල් ඔබ ජීවත් වේවාවිදුහල්පතිතුමාගේ අපූරු පැමිණිල්ලතුං තුඹ මල් - තුඹ මල් තුං තුඹ මල් - තුඹ මල් තුං තුඹ මල් රෙද්ද ඇඳලා බණ්ඩි වළලු දෑත දමාලා ලොකු නැන්දා එනවා - නැන්දා එනවා නැන්දා එනවා අපෙ දිහාවේමේ ගීය ඇසුණු ගමන්ම අපට මතකයට නැඟෙන්නේ ඒ අපූරු ගායිකාව චන්ද්‍රානි ගුණවර්ධනය. ජන ගී ආරට කිට්ටු ශෛලියේ ගීත ගණනාවක් දශක තුනකට වැඩි කාලයක් ගයමින් අපේ ගී කෙත පෝෂණය කළ චන්ද්‍රානි දැන් හැටහය වැනි වියේ පසුවෙයි. තමා අවුරුදු අටේදී අතින් අල්ලාගෙන ගුවන් විදුලියට ගෙන ගිය ඒ සදාදරණිය මෑණියන්ට මේ මස 22 දාට හරියටම අවුරුදු 100 කි. 1910 අපේ‍්‍රල් 22 දින උපන් ඒ දයාර්ද මාතාව තවමත් ඉතා හොඳ ස්මරණ ශක්තියකින් හෙබි ගැහැනියක වීම සුවිශේෂය. චන්ද්‍රානිටත් ඇගේ සොයුරා ඩග්ලස්ටත් මතකයට නොආ බොහෝ කරුණු අපට මතක් කැර දුන්නේ ද මේ ශතවර්ෂයක් ජීවත්වන ඒ අම්මා ය. චන්ද්‍රානි තම මව පිළිබඳ මතකය මෙසේ අපට ගොනු කළාය.මගේ අම්මා ඩේසි රුද්රිගු. බණ්ඩාරවෙල අමුණුදෝව සීත කඳුකරයේ ගමක ඈ ඉපදුණේ. පියා ආතර් රුද්රිගු. ඒ පළාතේ ව්‍යාපාරිකයෙක්. සාමාන්‍යයෙන් ධනවත් පවුලක ඉපදුණත් අම්මා සාමාන්‍ය ගැමි ගැහැනියක් වගේ නිතරම වැඩ කළ කෙනෙක්. මේ වන විට අප පුංචි කාලේ හැදුණු වැඩුණු ඒ නිවස හා අක්කර 2 ක පමණ ඉඩම නිවාඩු නිකේතනයක් බවට පත්වෙලා තියෙන්නෙත් ඒ සුන්දරත්වය නිසාමයි. මට මතකයි මේ වත්තේ නොයෙක් එළවළු පලතුරු ජාති වැවුවෙ මගේ අම්මා. ඩ්‍රැගන් පෲට් අපේ වත්තෙ විශාල වශයෙන් තිබුණා. වතු දෙමළ කණ්ඩායම් නිතර අපේ ගෙවල්වල වැඩට ආ නිසා හා පරිසරයේ සිටින දෙමළ පවුල් අතරත් විශ්වාසය දිනා සිටි අම්මාට දෙමළ කතා කරන්නත් පුළුවන්. අවුරුදු සියයක් ජීවත්වූ ගැහැනියක් හැටියට අම්මා බණ්ඩාරවෙල දේශපාලනය එදා කළ හැටි හොඳටම දන්නවා. (මැතිණරණ සමය නිසා ඒ පිළිබඳව ද වැදගත්කමක් තිබේ.) ඒ අම්මා චන්ද්‍රානිගේ කතාවට මෙසේ කීවාය.“එදා ඩී. එස්. සේනානායක මහතා පුරවැසි පනත ගෙනෙන්ට ඉස්සර බණ්ඩාරවෙල හිටියෙ සෙලස් ගෝර්ඩන් කියලා මහත්මයෙක්. පස්සෙ කේ. වී. නඩරාජා රාජ්‍ය මන්ත්‍රණ සභාවට ආවා. ඒ කාලෙ ඡන්ද ව්‍යාපාර කියන්නෙ මිනිසුන්ගෙ හොඳ හිත වර්ධනය කළ වෙලාවක්.” (අපෙ අම්මා මේවා ආයාසෙන් බලා හිටියලු. නාගසලම් ගහගෙන මිනිස්සු පිරිවරා කේ. වී. නඩරාජා මහත්මයලා විථි සංචාරය කළ හැටි දොරින් දොර, ගෙයින් ගෙය ගමන් කළ හැටි අම්මා අපට කියා දෙනවා.අපෙ පවුලෙ දරුවන් හත් දෙනයි. පිරිමි දෙකයි, ගැහැනු පහයි. මාත් අක්කලත් ගියෙ බණ්ඩාරවෙල කුඩා කුසුම් කන්‍යාරාමයට. දැන් ඒක පාසලක් වශයෙන් නම් කරලා. ගෙදර කාර් කීපයක් තිබුණත් අම්මා අපව පාසල් අරින්නෙ බක්කි කරත්තෙන්. සමහර වෙලාවට මාව එක්කගෙන යන්නෙ තාත්තගෙ බයිසිකලේ. ඒ සමහරදාට පාසල් ගමනට මා තරමක් ප්‍රමාද වන නිසයි.පුංචි කාලෙ ඉඳන් ගීත කියන්න කවි කියන්න මං හරි ආසයි. අම්මලා උයන තැනට ගිහින් මං කුඩා බංකුවක නැඟලා ගීත කියනවලු. බොහෝ වෙලාවට කියන්නෙ බෞද්ධ ගීත. අහමඩ් මොහිදීන් ගැයු සිළුමිණ සෑය වඳිම් ගීතය හොඳට ගයනවලු.අම්මා ද අපේ කතාවට එක් වී මතකය අවදි කරන්නීය.“මේ දුව කුස්සියට ඇවිත් ගීත කියද්දි අප අහගෙන ඉඳලා මදි. අත්පුඩියක් ගහනකම් එයා යන්නෙ නෑ. අත්පුඩියක් නොගැහුවොත් යන්නෙ නැතිව රණ්ඩු වෙනවා. ගවුමෙන් පැත්තක් උස්සාගෙන.” අම්මා බල්ලන් ඇති කරන්න ආසයි. ගෙදර හුඟක් බලු පැටවුන් හිටියා. අම්මගෙ ඒ සත්ත්ව කරුණාවේ පුරුද්ද මටත් දැන් ඇවිත්. අපේ ගෙදරත් පූසන් ගොඩක් ඉන්නවා. උන්ට කන්ට නොදී අපට කන්ට බෑ.අඩුම තරමේ කුරුල්ලකුටවත් කන්ට නොදි අපේ අම්මා කෑම ගන්නෙ නෑ. අලුත් අවුරුද්දට අම්මා වැඩ පටන් ගන්නෙ ගමත් එක්ක. ගමේ ගැහැනු ගොඩක් අපේ ගෙදරට එනවා අලුත් අවුරුද්දට අම්මාට කතා කරන්නට. කොච්චර මිනිසුන්ට සැලකුවත් එයා අවුරුදු වැඩ පටන් ගන්නෙ ළිඳත් එක්ක ගනුදෙනුව කරලයි. පිච්ච මල්, අඟුරු වගේ දේවල් ළිඳට දාලා වතුර පනිට්ටුවක් ගන්නවා. ඒකෙන් ගන්නා වතුර බෝතලේ ඉවත් කරන්නෙ ඊළඟ අවුරුද්දෙ. රසවත් කැවිලි පෙවිලි හදන්න ඇය හරිම සූරයි.මට මතකයි අප පුංචි සන්දියෙ දෙවැනි ලෝක යුද්දෙ ආවා. රාගල පැත්තට කටේ ඉබ්බො දාපු කාපිරි කට්ටියක් ඇවිල්ලා කියලා ගමේ කලබලයකුත් ගියා. අම්මා වහාම ක්‍රියාත්මක වෙලා වත්ත ඉදිරියම විශාල අගලක් කැප්පෙව්වා. අහසින් යුද්ධ යානා යනකොට හරි කිසියම් අවදානම් මොහොතක හරි ඇය අපට උගන්වා තිබුණේ කටේ කෝටු කෑල්ලක් හපාගෙන අගලට පැනලා හැංගෙන ලෙස. ඒත් අවදානම නැති අවස්ථාවෙත් අපි කළේ මේ අගලෙ සෙල්ලම් කරන එක. අම්මා කවරදාවත් අපට ගහලා නෑ. ගහන්න තරම් අපි වැරැදි කරලත් නෑ. ගේ ඉදිරිපිට තිබුණ ලස්සන මල් වත්තක්.මේ මල් වත්තට සාත්තු කරන්න අම්මා අපව යෙදෙව්වා. මට මතකයි ඇය හරිම පිරිසුදුව මල් පහන් පුදා බුදුන් වඳින්නේ. ඇගේ ආගමික භක්තිය හරිම ඉහළයි. ධාතුන් වහන්සේ නමක් වැඩලා හිටි කරඬුවක් අම්මගෙ බුදු මැදුරෙ තිබුණා. අම්මා බුදුන් වඳින කොට අපවත් ඊට සම්බන්ධ කැර ගන්නවා. ඒත් අම්මට ළගන්නා මාධුර්යෙන් ගාථා ගායනා කරන්න බෑ. මට එහෙම කියන කොට මතක් වෙනවා පුංචි කාලේ දරුවන් නළවන්න අම්මා නැළැවිලි කවි කියු හැටි. ඔබ දන්නවා ද! මේ කවිවල තාලය කියා දෙන්නෙ තාත්තා. ඔහුට ඉතාම මිහිරිව ගයන්න පුළුවන්. නූර්ති නාඩගම් ගී කියන්නත් පුළුවන්. ඒ නිසා නැළවිලි ගී තාල සකස් කළේ තාත්තා. අම්මා ඒ අනුව ගැයුවා. අම්මා නිතර ගියෙ දිවුරුම්වෙල පන්සලට. ඊට අමතරව දෝව පුරාණ රජමහා විහාරයටත් යනවා.චන්ද්‍රානි තරුණ වියේදීදිවුරුම්වෙල පන්සල ගැන අම්මා කියන වෙනම ජනශ්‍රැතියක් තියෙනවා. මේ ජන කතාව ප්‍රදේශයේ බොහෝ දෙනෙක් අතර තිබෙන්නක්. රාම කුමාරයා සීතාව රාවණාගෙන් බේරාගන්න යුද්ධ කරලා අවසානයේ ඇය රාවණාගේ ග්‍රහණයෙන් ගලවා ගත්තනේ. ඒත් මිනිස්සු අර පිරිසුදු කාන්තාව සීතාව අවිශ්වාස කළා. රාවණා රජ්ජුරුවොත් නියම වීර පුරුෂයෙක්. එයා අකමැත්තෙන් සීතාව ගන්න ගියෙත් නෑ. ඒත් මිනිස්සු කියන කටකතාවලට බයේ රාමා අර කාන්තාවට තමා පිරිසුදු බව ඔප්පු කරලා පතිවෘතාව නාමයෙන් ගිනිමැලයක් ගහලා ඒකට පනින්න කීවා. තමා නිවැරැදි නම් පිච්චෙන්නෙ නෑ කියලා සත්‍යක්‍රියා කරන්නත් කීවා.සීතා තමාගේ නිවැරැදි බව සිතලා ගිනි මැලයට පැන්නා. ඇය පිච්චුණේ නෑ. සිද්ධිය වූ එතැන තමයි දිවුරුම්වෙල කියලා අම්මා සලකන්නේ. මේ කතාව අම්මා ගැහැනු ළමයි වන අපට එදා කියා දුන්නෙ පිරිසුදු පතිභක්තිය ගැන හැඟීමක් ඇති කරවන්නයි කියලා මට හිතෙනවා. පුතේ, සීතාව වගේ වෙයන් ඇය අපට නිතර කීවා. අම්මා විනෝදාංශ වශයෙන් කළේ ග්‍රැමෆෝන් ගී අහන එක. ලොකු ග්‍රැමෆෝනයක් ගෙදර තිබුණා. ඊට අමතරව චිත්‍රපටිත් බලනවා. චිත්‍රපටියක් ආවාම අම්මා තාත්තට කියනවා ඔයා බලලා එන්න. දරුවන්ට නරකනම් අපි බලන්නේ නෑ කියලා. චිත්‍රපටිය හොඳනම් අපි ඔක්කොටම ටිකට් ලබාගෙන තමයි තාත්තා ගෙදර එන්නෙ. වුල්වලින් ජර්සි මැසීම අම්මගෙ අනෙත් පුරුද්ද. මේ වූල්වලින් ඉතාම අලංකාර ජර්සි නිර්මාණය කරන්න අම්මා දක්ෂයි.බණ්ඩාරවෙල සීත වැසි කාලයකට මේ වූල් ජර්සි හරිම වටිනවා. අපේ ගෙදරට ආ අමුත්තන්ට අම්මා කන්න දුන්නෙ අලුත්ම එළවළු සමඟ බත්. ඒ අය යනකොට පලතුරු හා එළවළු කූඩයක් විතරක් නොවෙයි සමහර විට මල් ටිකකුත් අම්මා ඒ අයට දෙනවා. දීමට පුදුම කැමැත්තක් ඇය තුළ අදත් තියෙන්නෙ. දරුවන්ගෙ අධ්‍යාපනය වෙනුවෙන් විශාල කැපවීමක් කළ අම්මා දරුවන්ට උසස් අධ්‍යාපනය දෙන්න 1950 දී කොළඹ ගෙවල් හදාගෙන ආවා. අක්කට සාන්ත පාවුළු මිලාගිරිය පාසල ලබා දුන්නෙත් අම්මා මහන්සි වෙලා. අම්මගෙ උත්සාහය සඵල කරලා ලොකු අයියා මහ බැංකුවට, එක් අයිය කෙනෙක් දුම්රිය ස්ථානාධිපති කෙනෙක් හැටියට රස්සා ලබා ගත්තෙ මා ඇතුළු ගැහැනු ළමයි ගුරුවරියන් හැටියට පත්වුණා.1952 ළමා සංගීත පරීක්ෂණයට මාත් නංගිත් (අමිතා ලක්ෂ්මි රුද්රිගු) ගුවන්විදුලියට ගෙන ගියේ අම්මා. ඒ ගෙදර සිංදු කිය කියා ඉන්න මේ කෙල්ලගෙ හපන්කම ඉදිරියට ගෙන යන්න ඕනැ කියලා. නොබැඳපු පුංචි අම්මත් අපිත් සමඟ මේ ගමන් ගියා. ළමා පිටියට ගීත කීවා. මල් කෙල්ලක් මං, දැන් නිවාඩු කාලෙ හින්දා නෑ ස්කෝලේ, හායි හායි ආපි ඔන්න සෙල්ලම් කාලේ... මේ ගීතවලින් ජනපි‍්‍රය වෙන්න පටන් ගත්තා.මල් දුන්නෙන් වඩින ඉලන්දාරියා අනේ තාම ආවෙ නැහැනෙ ආවේ නැහැනේ... ගීතය ජනපි‍්‍රය වෙද්දි ඇත්තටම ඇය මල් දුන්නෙන් වඩින ඉලන්දාරියා සමඟ එක ගෙදරක වාසය කළාය. ඒ ඉලන්දාරියා ක්ලිෆඩ් ගුණවර්ධනය.අම්මත් සමඟ ගමන් යන, හුදෙකලාවේ නොයන රූප සෝබාවෙන් ද කාන්ති ගුණතුංග මනමෝහිනියට කිට්ටු රුවක් ගත් චන්ද්‍රානි පසුපස හෙතෙම ලුහුබැන්දේය. අහිංසකව තමා ගැන විස්තරයක් ලියා ගත් ක්ලිෆඩ් මේ ලිපිය ඇය සුරත තැබීමට මාන බලන මොහොතේ තමාගේ ඉතා ළඟ මිතුරකුව සිටින ප්‍රධාන ජාතික පුවත්පතක අද ප්‍රධාන කර්තෘ ධුරයක් හොබවන තැනැත්තකු ඊට එරෙහි විය. ඔහොම නොවෙයි බං, කෙල්ලන්ට ලියුම් ලියන්නෙ කියු හෙතෙම බර වචන ගොඩාක් පුරුද්දා චන්ද්‍රානිට ක්ලිෆඩ් නමින් ලිපියක් ලීවීය. ඒ වචන චන්ද්‍රානිට එදත් තේරුණේ නැත. අදත් නොතේරෙයි. ක්ලිෆඩ් චන්ද්‍රානි දෙපළම ඒ ලිපිය තවමත් සුරැකිව තබාගෙන සිටිති.“මේ ලිපිය මට තේරුණේ නැති නිසා මං අම්මට දුන්නා. අම්මා කීවා මේවට ලියන්න එපා. තැනින් තැන කතා කරන්නත් එපා. කෙළින්ම ගෙදරට එන්න කියලා ඒ විදියටයි ක්ලිෆඩ් අම්මා හමුවුණේ. ක්ලිෆඩ් එදා වගේ ම අදත් අම්මට ආදරෙයි. එදා ළමා පිටියෙදි අපට ගීත ලීවෙ සරත් විමලවීර, මඩවල වගේම කරු අයියා වගේ අය. පස්සෙ කාලෙක ‘රාං කුරුල්ලා’ වගේ මා කියු ගීතයකට අම්මා හරියට පි‍්‍රය කළා. එඩ්වඩ් සමඟ කියන ‘ලතා මඩුල්ලක් කතා කරනවා’ ගීතයත් ඇය අගය කළා.මට මතකයි අම්මා අපට නර්තනය උගන්වන්නත් උත්සාහ ගත්තා. මේ සඳහා සේදිරිස් ගුරුන්නාන්සේ ගෙන්වා ගෙන අපට නැටුම් උගැන්වූවා. මුලින්ම නැටුම් ඉගැන්වූවේ නාලනි සමරවීර මහත්මිය. ඒ කාලෙ ජනපි‍්‍රය නිළි ජීවරාණිත් අපේ ගෙදර ඇවිත් අප සමඟ නැටුම් ඉගෙන ගන්නවා. ඇය ළිඳෙන් නාන්න ආසයි කියලා අපේ ළිඳෙන් නෑවත් මතකයි. මටත් ජීවරාණිටත් බෙර ගහන්න හොඳට පුළුවන්. අම්මා මේවා බලාගෙන හරියට සතුටු වෙනවා. නැටුම් උගන්වලා අවසානයේ ගුරුන්නාන්සේ අපේ නැටුම් හැකියාව අගය කරලා බෙරයක් හා උඩැක්කියක් මට තෑගි කරලාත් ගියා. ඒ උඩැක්කිය ගුරුන්නාන්සෙගෙ ගෝලයා ඉල්ලගෙන ගිහින් ගෙනාවෙත් නෑ.පස්සෙ කාලෙක මට නැටුම් ගුරුවරියක් හැටියට රස්සාව ලැබෙන්නෙත් අම්මාගෙ උත්සාහය නිසයි. මං ටවර්හෝල් නාට්‍ය 14 ක රඟපාලත් තියෙනවා. සමුද්‍රදේවි, සිරිසඟබෝ, වෙස්සන්තර, රාමයණය, පද්මාවතී ඉන් කීපයක්. 1996 දී මා නොසිතු නොපැතු රථ අනතුරකට මුහුණ දුන්නා. අම්මා ඒ වෙලාවෙ හරියට බත් කටක්වත් කාලා නෑ. අම්මට අවුරුදු 100 ක් වුණාට එදා අද සිද්ධි තවමත් ඒ වගේම මතකයි. බුදුන් වහන්සේගේත් පිරිනිවන දක්වාම මානසික ශක්තිය කිසිසේත්ම අඩුවක් වුණේ නෑ. මගේ අම්මාත් ඒ වගේමයි. ඇත්තටම මං ගායිකාවක් හැටියට ජනපි‍්‍රයනම් ඒ ජනපි‍්‍රය බව මට නොවේ අයිති. මගේ අම්මාටයි. අම්මා තමයි මා එතැනට ගෙන ගියේ.උපාලි සමරසිංහඡායා - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=as1004117</link>
    <topic>විදුහල්පතිතුමාගේ අපූරු පැමිණිල්ල</topic>
    <author/>
    <content>කන්දෙන් ලන්දෙන් බැස අඩවිකන්දටත් එන අවුරුදු කුමරාදොං තරිකිට දොං තරිකිට දොං ඇසේ රබන් සුරල් සද්දේසිංහල අලුත් අවුරුද්දට අපිත් අලුත් වෙමුමහනුවර රජ දවස අවුරුදු සිරිත්නෙළුම් විලසියක් ආයු ලැබ මගෙත් ආයු ගෙන මටත් වඩා කල් ඔබ ජීවත් වේවාවිදුහල්පතිතුමාගේ අපූරු පැමිණිල්ලවිශ්වවිද්‍යාලයේ දී ද විප්ලවකාරයකු වූ පතිරාජ මහතාට ගුරු පත්වීමක් ලැබුණේ ඈත වන්නිකරයේ ගම්බද පාසලකටය. ප්‍රාථමික විදුහලක් වූ එම පාසලේ ඔහුගේ උපාධි විෂයයන් ඉගැන්වීමට අවකාශයක් නොවිණි. හතරේ පන්තිය බාර ගුරු භවතා වූ පතිරාජ මහතා ඉගැන්වීම් කටයුතු කළේ ද කලකිරුණු මනසකින් යුතුවය.එක් අවුරුදු පුහුණු ගුරුවරයකු වූ විදුහල්පති තෙන්නකෝන් මහතා දැඩි සම්ප්‍රදායවාදියකු වූ අතර ඔහුට මුල සිටම පතිරාජ මහතා හිතට ඇල්ලුවේ නැත. පාසලේ අනෙක් ගුරුවරුන් තමාට දක්වන යටහත් පහත් බව පතිරාජ මහතාගෙන් ඔහුට නොලැබිණි. ගුරු මණ්ඩල සාකච්ඡාවලදී ද පතිරාජ මහතා තමාට අවනත නොවන ප්‍රතිවාදියකු ලෙස ඔහුට පෙනිණි.එකල පාඩම් මහත්තයා ලෙස හැදින්වූ මාණ්ඩලික අධ්‍යාපන නිලධාරීතුමා වාර්ෂික සමීක්ෂණය සඳහා පාසලට පැමිණෙන දිනය ළඟාවිය. මුළු පාසලම පාඩම් මහත්තයාගේ අධීක්ෂණයට මුහුණ දීම සඳහා සූදානම් කෙරිණි. පරීක්ෂණ දිනයට පෙරදා ගුරු සිසු ශ්‍රමදානයක් ද සංවිධානය කෙරිණි. ශ්‍රමදානය දා අනිත් සියලුම ගුරුභවතුන් වෙහෙස මහන්සි වී වැඩ කරද්දී පතිරාජ මහතා පමණක් කිසිදු උනන්දුවකින් තොරව පසෙකට වී බලා සිටිනු දුටු තෙන්නකෝන් මහතා ඔහු කැඳවා “පතිරාජ මහත්තයා, ඔහේගේ පන්තියේ ළමයි ටිකත් එක්ක මේ බුදුමැදුර ටිකක් පිළිවෙළක් කරනවාකො. ඔය මකුළුදැල් කඩලා, බුදු පිළිමේ හෝදවලා, බිමත් ටිකක් සුද්ද බුද්ද කරනවාකො”යි ඇණවීය.”හොඳමයි, ලොකු මහත්තයා”යි පිළිවදන් දුන් පතිරාජ මහතා තම පන්තියේ සිසුන් සමඟ බුදුමැදුර පිරිසුදු කිරීම ඇරැඹීය. දරුවන් ලවා බුදු මැදුර පිරිසුදු කරවද්දී බුදු පිළිමයේ බැඳී තිබුණු මකුළුදැල් කඩමින් සිටි ළමයකු අතෙහි වූ කොස්ස වැදී බුදු පිළිමයේ අතක් බිඳී ගියේය.එය ගණනකට නොගත් පතිරාජ මහතා පිරිසුදු කිරීම් අවසන් කර සිසුන් පන්තියට යැවීය.ශ්‍රමදානයෙන් නිමකළ වැඩ පිරික්සමින් බුදුමැදුරට පැමිණි තෙන්නකෝන් මහතා බුදුපිළිමයේ අතක් බිඳී තිබෙනු දැක මහත් කලබලයට පත්විය. කාර්යාලයට ගිය වහාම පතිරාජ මහතා කැඳවූ හෙතෙම බුදු පිළිමයේ අත කැඩීම පිළිබඳව ඔහුට තදින් චෝදනා කළේය.”ඕක සුළු දෙයක්නේ. ලොකු මහත්තයා. මැටි පිළිමයක්නේ. ඔන්න ඔහේ තිබුණාවේ” යනු පතිරාජ මහතාගේ පිළිතුර විය.මේ පිළිබඳව බලවත් කෝපයට පත් තෙන්නකෝන් මහතා තම ප්‍රතිවාදියාගෙන් නිදහස් වීමට මෙය කදිම අවස්ථාවක් කොට සිතූයේ තමා හොඳින් දැන හඳුනන පොලිස් ස්ථානාධිපතිවරයා මුණගැසී පතිරාජ මහතාට විරුද්ධව පොලිස් පොතේ පැමිණිල්ලක් ලියැවීය. නිදහස් මතධාරියකු වූ පොලිස් ස්ථානාධිපතිතුමා ද මේ පැමිණිල්ල පිළිබඳව එතරම් සැලකිල්ලක් නොදැක්වීය.තමාගේ් පැමිණිල්ල කෙරෙහි උදාසීන වීම පිළිබඳව කලකිරුණු තෙන්නකෝන් මහතා යළි යළිත් පොලිස් ස්ථානයට යමින් මේ ගැන ක්‍රියාමාර්ගයක් ගන්නා ලෙස පොලිස් ස්ථානාධිපතිවරයාට බල කෙළේය.ගමේ සිදුවූ නීති විරෝධී කසිප්පු ජාවාරමක් වැටලීමට ගිය දිනක පොලිස් ස්ථානාධිපතිතුමා තමාට හිසරදයක් වූ තෙන්නකෝන් මහතාගේ පැමිණිල්ල ගැන මතක් වී විදුහලට පැමිණියේය.විදුහල්පතිගේ කටඋත්තරය සටහන් කොටගෙන පතිරාජ මහතා කාර්යාලයට කැඳවූ ස්ථානාධිපතිවරයා ඔහුට විරුද්ධව ඇති ‘බුදු හාමුදුරුවන්ගේ අත කැඩීම’ පිළිබඳ චෝදනාවට නිදහසට කරුණු විමසීය.විදුහල්පතිතුමා ඉදිරියේදීම තමාට විරුද්ධ පැමිණිල්ලට සවන්දුන් පතිරාජ මහතා”කවුද සර් ඔය පැමිණිල්ල ඉදිරිපත් කළේ”යි විමසීය.”වෙන කවුරුවත් නොවෙයි. ඔහේගේ විදුහල්පතිතුමා”යි ස්ථානාධිපතිවරයාගේ පිළිතුර විය.”බුදුහාමුදුරුවන්ගේ අත කැඩුවාට ප්‍රින්සිපල් පැමිණිලිකලාට මං උත්තර දෙන්නේ නැහැ. එයා බුදුහාමුදුරුවන්ගේ කවුද? ඔන්න සුද්ධෝදන රජතුමා හරි, මහාමායා බිසව හරි, එහෙමත් නැත්නම් යසෝදරා දේවී හරි පැමිණිල්ලක් කරලා තියේනම් මං උත්තර දෙන්නම්” පතිරාජ මහතාගේ පිළිතුර විය.පොලිස් ස්ථානාධිපතිතුමා තම සටහන් පොතද අකුලා ගනිමින් ආපසු ගොස් ජීප් රියට නැඟුණේ මුවගට නැඟුණු සිනහව අමාරුවෙන් නවත්වා ගනිමිනි.ධර්මදාස වනසිංහවේපත්අංගේපාදෙණිය  පයක ආබාධයක් ඇති කාන්තාවක් අමාරුවෙන් බසයකට ගොඩ නගිනු දුටු තරුණයෙක් ඇය වෙත පැමිණ මම ඔබට පොඩ්ඩක් උදවු කරන්න දැයි ඇසීය.‘ස්තුතියි. අවශ්‍ය නැහැ. අද ඔයා මට බස් එකට නගින්න උදවු කළොත් හෙටත් මට තනියම නැග ගන්න බැරි වෙයි.’ ඇය පැවසුවාය.බණ්ඩාරගම පුල්ලපෙරුමගෝනපල හන්දිය</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av1004111</link>
    <topic>තරහා වෙන්න අපි යාළුවෙලා හිටිය ද?</topic>
    <author/>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටලියන්නේ නිව්ටන් ගුණසේකර  අඳින්නේ හර්ෂ ගුණවර්ධන“තරුණ කුඩම්මලා ඔහොම තමයි... ඔයා ඒවා ගණන් ගන්න එපා...”අනුපමා කීවේ සැහැල්ලු හඬින් සිනාසෙමිනි.“එයාට දැන් හතළිස් පහත් පැනලා... ඒත් දහ අටේ කෙල්ලෙක් වාගෙ තරුණ වෙන්න හදනවා... මළ කෝලම්...”වැල්ලේ නතර කොට තිබූ ඔරුපියල්ලක් ළඟ නතර වෙමින් තිසරානි ද උස් හඬින් සිනාසුණා ය.“ඒක නෙමේ තිසරු... අර ‘හැන්ඩ්සම්’ උඹට තාම කෝල් කළේ නැද්ද?”කතාව වෙන දිසාවකට යොමුකරමින් අනුපමා ඔරු බඳට හේත්තු වෙමින් ඇසුවා ය. තිසරානි ඊට පිළිතුරු නොදී හැඟීම්බර දෑසින් යුතුව වෙරළේ හැපී විසිරෙන මුහුදු රළ දෙස බලා සිටියා ය.ඒ වනවිටත් සැදෑ සුව විඳිනු සඳහා පැමිණ සිටි විනෝදකාමීන්ගෙන් මුළු වෙරළ තීරයම පිරී තිබිණ. දරු දැරියන් මුහුදු දිය රැළි පා ගමින් වෙරළේ දුව පැන ඇවිද්දේ සතුටු සිනා නඟමිනි. වෛවර්ණ ඇඳුමින් සැරසී සිටි පිරිස මුහුදු වෙරළ තීරයට එක් කළේ අමුතුම සුන්දරත්වයකි. විශේෂයෙන් ම සති අන්ත දිනවලදී මෙම සුන්දර වෙරළ තීරය ජනයාගෙන් පිරී යයි.“එදා අපි අපේ ෆොටෝග්‍රාප්ස් ගන්න එයාට ඉඩ දුන්න එක මහ මෝඩකමක් කියලා දැන් මට හිතෙනවා අනූ...”පසුව තිසරානි කටහඬ බින්දේ කලකිරුණු හඬිනි.“ඇයි ඔයා එහෙම කියන්නෙ...?”“අඩු ගාණේ එයා අපිට කෝල් එකක් දීලා තෑන්ක්ස් කළා ද?... නැහැනෙ?”“මට නම් තෑන්ක්ස් කළා... තිසරු....”“එයාට වැඩියෙන් ම ඕනෑකම තිබුණේ උඹේ පින්තූරයක් ගන්න. එයා හොය හොයා හිටියෙ. ප්‍රෙග්නන්ට් ලේඩි කෙනෙක්ව... මගෙ හිත සවුත්තු වෙයි කියල වෙන්න ඇති මගෙ ස්නැප් එකක් ගන්න ඇත්තෙ...”“උඹට නම් පිස්සු තිසරු... ඒවා සේරම මනස්ගාත... වික්ටර් කියපු හැටියට නම් සඳුන් හරිම හිත හොඳ කොල්ලෙක්... බලන්නකො එයා ඔයාට කෝල් කරන්නෙ නැද්ද කියලා...”ඒ සමඟම වාගේ තිසරුගේ ජංගම දුරකථනය මිහිරි හඩින් නාද වන්නට විය. ඇය එකවරම දුරකථනයේ සටහන් වූ අංකය දෙසට දෑස යොමු කළා ය. එය ඇයට නුහුරු නුපුරුදු අංකයකි. එහෙත් ඇය ඇමතුමට පිළිතුරු දුන්නා ය.“හලෝ... කව්ද ඔය?”“අඳුරන්න බැරිද...?”“බැහැ...”“මම සඳුන්...” ඔහුගේ දයාබරිත කටහඬ තිසරුගේ හදවත මුසපත් කළේ ය. ඇගේ හද ගැස්ම වැඩි විය.“මොකද කතා කරන්න හිතුණෙ?”“ඔයා මාත් එක්ක තරහින් නේද කතා කරන්නෙ?”“තරහ වෙන්න අපි යාළුවෙලා හිටියැයි...”අනුපමා ඇයට ඇඟිල්ලෙන් ඇන්නා ය. ඇමතුම ආවේ සඳුන්ගෙන් බව ඇය වටහාගෙන සිටියා ය. ඇය තෙපලන වචන සැර වැඩි යැයි අනුපමාට සිතිණ.“මට සමාවෙන්න තිසරු... වරද මන් පිළිගන්නවා... පසුගිය දවස් ටිකේ ම මට ඔළුව උස්සන්නවත් විවේකයක් තිබුණෙ නැහැ... ‘එක්ස්ෂිබිෂන්’ එකේ වැඩ ගොඩවෙලා...’ ඔහු දිගටම කියාගෙන ගියේ ය. තිසරානිගේ සිත ටිකින් ටික සන්සුන් වන්නට විය.“ඒ වුණාට ඔයා අනුපමාට කෝල් කළානෙ?”“ඇත්ත... ඒ තිසරු ගෙ නම්බර් එක ඉල්ලගන්න... ඒක නෙමේ ඔයා මේ කොහෙද ඉන්නෙ? බීච් එකේ නේද? මට මුහුදෙ ශබ්දෙ ඇහෙනවා...”“ඔව්... අනුපමාත් මේ ළඟම ඉන්නවා... අපි අදත් ඇවිදින්න ආවා...”“අනුපමාට පොඩ්ඩක් ෆෝන් එක දෙනවද? ‘ප්ලීස්...”“මෙන්න ඔයත් එක්කත් කතා කරන්න ඕනෑලු...” තිසරානි තම දුරකථනය සිය යෙහෙළිය අත තබමින් සිනාකැන් විහිදුවා ය.“තිසරු මේ දවස් ටිකේ ම හිටියේ හරිම අප්සෙට් මූඩ් එකේ? කලාකාමී හිතක් තියෙන කෙනෙක් ඔයිට වඩා සංවේදී වෙන්න ඕනෑ සඳුන්...”“ඇත්ත... මට තේරෙනවා අනුපමා.. මට සමාවෙන්න කියන්න”“තිසරු වෙන ගර්ල්ස්ලා වගෙ නෙවෙයි. වෙලාවකට සිත ටිකක් තදයි.... තව වෙලාවකට වෙඬරු වගේ උණුවෙනවා... ඔයා ආශ්‍රය කරල බලන්නකො...”“ආශ්‍රය කරන්නනම් ආසයි... ඔයා මට හෙල්ප් කරනවද?“සත්තකින් ම ඉන්න මන් ෆෝන් එක තිසරුට දෙන්නම්...”තිසරානි යළිත් දුරකථනය අතට ගෙන කනට ළං කළා ය. ඒ මොහොතේ ඇගේ ඉරියව්වල රැඳී තිබුණේ සතුට හා මුසුවූ උද්දාමයකි. අනපේක්ෂිත මොහොතක සඳුන්ගෙන් ලද දුරකථන ඇමතුම යෙහෙළියන් දෙදෙනාගේ ම සිත් තුළ අමුතුම මිහිරක් එක් කොට තිබිණ.“ඒක නෙමේ... කොහොමද එදා ගත්තු අපේ ෆොටෝස්... හොඳට ඇවිල්ලා තියෙනවද?”“කියලා වැඩක් නැහැ... නියමෙට තියෙනවා...” ඔහුගේ සතුට උතුරන සිනාව තිසරුගේ හදවතට මහත් ආස්වාදයක් ගෙන දුන්නේ ය.“ආශයි බලන්න...”“මං ගෙදරට අරගෙන එන්නද?”“අපෝ එපා... අපේ අප්පච්චි දැනගත්තොත් විසුමක් වෙන එකක් නැහැ...”“අප්පච්චි ඒ තරමට සැරද?”“ටිකක් සැරයි... ඒ වුණාට මට ගොඩක් ආදරෙයි... මන් කියන්න ද... ඔයා එන්න අනුපමාලගෙ ගෙදර... මං එහාට එන්නම්... වික්ටර් ඔයාගෙ යාළුවා කිව්වනෙ...”“ආ... ඒ යෝජනාව හොඳයි... මන් එන දවසයි... වෙලාවයි කෝල් කරලා ඔයාට කියන්නම්...”“වැඩිය පරක්කු කරන්න එපා... ඔන්න?”“හරි... හරි... වික්ටර්ත් ගෙදර ඉන්න වෙලාවක් වෙන්න එපායැ...නේද?”“මට හොයා ගන්න පුළුවන් වෙයි.... එහෙනම් මන් නවතින්න ද තිසරු... ගොඩාක් වැඩ වෙලාවෙ ෆෝන් කළේ... හෙට පත්තරේට යන්න ඕනෑ ආටිකල් එකක් ලියනවා... සන්තෝසයි ප්‍රමාද වෙලා හරි කතා කරන්න ලැබිච්ච එක ගැන...”“මටත් ගොඩාක් සන්තෝසයි...”“ඕ...කේ... බුදු සරණයි... දුරකථනය විසන්ධි කරමින් සඳුන් ඇගෙන් සමුගත්තේ බෙහෙවින් ආචාරශීලීවය.තිසරානිගේ දෑසේ දිදුලන සතුට අනුපමා හොඳින් දුටුවා ය. ඇගේ ඉරියව්වලින් දිස්වන්නේ ඇය සඳුන් කෙරෙහි පැහැදී ඇති බව ය.“දැන් නම් කෙල්ලගෙ මුහුණෙ සතුට ඉතිරෙනවා...” අනුපමා ඇගේ සුරත අල්ලාගෙන විහිළු කළා ය.“අපේ ස්නැෆ්ස් ටිකක් අරන් ළඟදීම ඔයාලගෙ ගෙදර එනවා කිව්වා”“ඔව්... ඒක හොඳයි... මන් විකීටත් කියන්නම්... ඔයාටයි...එයාටයි මීට් වෙන්න හොඳම තැන අපේ ගෙදර...”“ඒත් ඕනෑවට වැඩිය හෝප්ස් තියාගන්න හොඳ නැහැ. අනු අපි තාම දැන හඳුනා ගත්ත විතරයිනෙ...”“ඒක ඇත්ත... එයා කොයිවගේ කෙනෙක් ද කියලා තව සෝදිසි කරලා බලන එක නුවණට හුරුයි කියලා මටත් හිතෙනවා...”“එහෙනම් අපි යමුද අනූ...”“තව පොඩ්ඩක් ඇවිදලම යමු කෙල්ලෙ...”සුදු මුදු වැල්ලේ දෙපා තබමින් යෙහෙළියෝ දෙදෙනා වෙරළේ එහා කෙළවර දක්වා ගමන් කරන්නට වූහ.උදෑසන පත්තර ගොන්න එහෙන් මෙහෙන් පෙරලා බැලූ ඩග්ලස් දැරණියගල ගෙඋයනේ මල් පැළවලට වතුර දමමින් සිටි තේගිස්ට ඇසෙන සේ උස් හඬින් කතා කළේ ය.“තේගිස්...”වහා වතුර හෝස් එක අක්‍රිය කළ තේගිස් අඩියට දෙකට සිය හාම්පුතා වෙතට දිව ආවේ ය.“උඹ වතුර දාලා ඉවරවෙලා වාහනේත් හෝදපන්... මට අද සවස ඇමතිතුමාව මුණ ගැහෙන්න යන්න තියෙනවා.”“හොඳමයි හාමු...” ඔහු කඩියෙකු සේ නැවත පියකරු ලෙස සකස් කොට තිබූ මලින් පිරුණ ගෙඋයන දෙසට දිව ගියේ ය.විසිත්ත කාමරය දෙසින් ඇසුණේ සුමිහිරි පියානෝ වාදනයකි. ඩග්ලස් මඳ වේලාවක් එම සංගීත රාවයට කන්දීගෙන සිටියේ ය. තිසරානිගේ සිහින් දිගටි ඇඟිලි තුඩු පියානෝවේ තත් අතර විහිදී ගියේ රිද්මයානුකූලව ය.ඩග්ලස් ට තම දියණිය සමඟ කතා කරන්නට අවශ්‍යතාව තිබුණ ද ඇගේ වාදන නතර කරන්නට සිත දුන්නේ නැත. ඔහු සිය දෙපා පාමුල වැතිරී හති හලමින් සිටි ‘ජර්මන් සෙපර්ඩ්’ බල්ලාගේ හිස අතගාමින් ඌව සුරතල් කළේ ය.ටික වේලාවක් පියානෝව වාදනය කළ තිසරානි එය නතර කළේ නිවසේ දුරකථනය හඬ තලන්නට වූ බැවිනි. ඇය විගස අවුත් ඇමතුමට පිළිතුරු දුන්නා ය.“මං ඉන්ස්පෙක්ටර් තිසේරා... මිස්ටර් දැරණියගල ගෙදර ඉන්නවද?”“ඉන්නවා ඉන්ස්පෙක්ටර්... අප්පච්චිට කතා කරන්නද?”“නැහැ... ඕනෑ නැහැ... මං තව පැය භාගයකින් විතර අප්පච්චිව මීට් වෙන්න එනවා... කියලා කියන්න... ඕ. කේ...”ලබන සතියට...</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av1004112</link>
    <topic>කරන්න පුළුවන් චරිත තෝරාගෙන රඟපානවා</topic>
    <author>තුෂාරි වික්‍රමසිංහ</author>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලට උදාරි වර්ණකුලසූරියඇය සැබෑවටම සුරූපිනියකි. දක්ෂ යොවුන් රංගන ශිල්පිනියකි. එනිසාම කෙටි කලකදී නිළියක ලෙස පේ‍්‍රක්ෂකයන් අතර ඉතා ජනපි‍්‍රයත්වයට පත්වන්නට ඇයට හැකිවුණා. ශ්‍රී ලංකා රූ රැජිනක ලෙසින්, සිනමා නිළියක ලෙසින් ඈ ලද ජයග්‍රහණ නිසාමඋදාරි වර්ණකුලසූරිය යන නාමය කලා ක්ෂේත්‍රය පුරා ප්‍රචලිත වූවා. පසුගිය දිනෙක උදාරි ඇගේ නවතම කලා තොරතුරු ගැන කතාබහ කළා.යෞවනත්වයත් සුන්දරත්වයත් දක්ෂතාවයේ ආකර්ෂණයත් එක්තැන් වූ මේ සොඳුරු සිිතැත්තිය ‘රසඳුන’ සතුටු සාමීචිය හැඩකළ මොහොතයි මේ.ඉතිං... උදාරි මොනවද ඔයාගෙ නවතම තොරතුරු?පසුගිය දවස්වල මමත් මගේ සැමියාත් හිටියේ විදේශගත වෙලා. මාස 6 කට පස්සෙ තමයි ලංකාවට ආවේ. ඒ ඇවිත් ලංකාව පුරාම අපි සංචාරය කළා. ලංකාවේ නැරැඹිය යුතු සුන්දර තැන් හැම දෙයක්ම නරඹන්න අපි ගියා. ඒත් එක්කම සුජීව ප්‍රසන්න ආරච්චිගේ ‘බොද මීදුම්’ නවකතාව ඇසුරින් නිල්වලා ආයතනය නිපදවන ‘බොඳ මීදුම්’ ටෙලිනාට්‍යයේ ප්‍රධාන චරිතයට රංගනයෙන් දායක වෙන්න අවස්ථාව ලැබුණා. පසුගිය දවස්වල නුවරඑළිය ප්‍රදේශයේ එහි රූගත කිරීම්වලට සහභාගි වුණා.‘බොඳ මීදුම්’ හි ඔබ නිරූපණය කරන්නේ මොන වගේ චරිතයක් ද?‘සංසලා’ කියන චරිතය තමයි මම නිරූපණය කරන්නේ. එය දඟකාර තරුණියක ගේ චරිතයක්. එහි රූගත කිරීම් කීපයක්ම කොළඹ අවට සිදු කරන්නත් නියමිතයි.ඔබ කලා ක්ෂේත්‍රයට අවතීර්ණ වුණේ නිවේදිකාවක ලෙස කටයුතු කරමින්. ඒ අතීතය සිහිපත් කළොත් මොනවද ඔබට හිතෙන්නේ?ඇත්තටම, මට ලොකු සතුටක් දැනෙනවා. මුලින්ම මම දෙරණ නාලිකාවෙන් සංවිධානය කරපු ‘මිස් ශ්‍රී ලංකා - 2007’ රූ රැජින තරගයට සහභාගි වුණා. එයින් ජයග්‍රහණය කරන්න මට හැකි වුණා. ඒ අනුව දෙරණ රූපවාහිනී නාලිකාවේ නිවේදිකාවක ලෙස කටයුතු කරන්නටත් ඒ ඔස්සේ උදයකාන්ත වර්ණසූරිය ගේ ‘පායා එන්න හිරු සේ’ චිත්‍රපටයට දායක වන්නටත් මට අවස්ථාව ලැබුණා. එයින් කලා ක්ෂේත්‍රයේ මට ඉතා විශාල ජනපි‍්‍රයත්වයක් පේ‍්‍රක්ෂක ආදරයක් ලබන්නට හැකි වුණා.‘පායා එන්න හිරු සේ’ ඔබේ ප්‍රථම සිනමා අත්දැකීම. ඒ ගැන මොකද හිතෙන්නේ?‘පායා එන්න හිරු සේ’ චිත්‍රපටයෙන් ගොඩාක් හොඳ අත්දැකීම් ලබන්න මට අවස්ථාව ලැබුණා. මම ක්ෂේත්‍රයට ආධුනික වුණත් මට රඟපාන්න ලැබුණේ ලංකාවේ ඉන්න අංක එකේ ජනපි‍්‍රයතම අධ්‍යක්ෂවරයා යටතේ. එය මට විශාල භාග්‍යයක්. මාත් එක්ක වැඩ කළේ කලා ක්ෂේත්‍රයේ ප්‍රවීණයන් පිරිසක්. මගේ ප්‍රථම සිනමා රංගනය ඇත්තටම මට සුවිශාල අත්දැකීමක්.ඔබේ ප්‍රථම සිනමා රංගනයට පේ‍්‍රක්ෂකයින්ගෙන් ලැබුණේ මොන ආකාරයේ ප්‍රතිචාරයක් ද?මම එහි නිරූපණය කළේ ‘දිනාලි’ කියන විවාහක තරුණ කාන්තාවක ගේ චරිතය. ඒ චරිතයට මම සාධාරණයක් ඉෂ්ඨ කළා කියලා මට හිතෙනවා. මට හුඟක් හොඳ රසික ප්‍රතිචාර ලැබුණා. ඒ වගේම මගේ ඉදිරි රංගන කටයුතුවලටත් එය මහත් ආලෝකයක් ගෙන දුන්නා.ඔබට අලුත් සිනමා නිර්මාණ සඳහා ආරාධනා ලැබුණේ නැත්ද?ආරාධනා කිහිපයක්ම ලැබුණා. මට කරන්න පුළුවන් චරිත තෝරා බේරාගෙන ඒ නිර්මාණවලට දායක වෙන්නට හිතාගෙන ඉන්නවා. මොකද මම විවාහ වුණාට පසුව වසර එක හමාරක් විතර රංගනයෙන් බැහැරවයි හිටියේ. අඩුම තරමේ ටීවී කමර්ෂල් එකකටවත් සම්බන්ධ වුණේ නැහැ. මේ නිසාම මේ වසරේ සිනමා සහ ටෙලිනාට්‍ය නිර්මාණ කීපයකටම රංගනයෙන් දායක වෙන්න බලාපොරොත්තු වෙනවා.ඔබේ විවාහ ජීවිතේ සුන්දරයි ද?විවාහ ජීවිතේ නම් ගොඩාක්ම සුන්දරයි. සාර්ථකයි. මගේ සැමියා වෘත්තියෙන් වෛද්‍යවරයෙක්. ඔහුගෙන් මගේ කලා ජිවිතයටත් ඉතා ලොකු සහයෝගයක් ලැබෙනවා. ඒ නිසාම අපේ ජීවිත ආදරෙන්, සුන්දරව සමබරව ගතවෙනවා.උදාරිගේ ලිපිනයනො. 24/4 බී,දෙවන පටුමග, කඩවත පාර,කළුබෝවිල, දෙහිවලතුෂාරි වික්‍රමසිංහඡායාරූපය-ටෙනිසන් එදිරිසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av1004113</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටමගීන් නංවා ගැනීම පිණිස නවතා තිබූ බස් රථය වෙත පැමිණි රූපා, රියැදුරු අසුනේ වාඩිවී, සිගරැට්ටුවක් උරමින් සිටි ගැටයා ගෙන් මෙසේ ඇසුවාය.“මා උස්සා කැලේ’ට යන්ඩ පුළුවන් ද?”රූපා ගේ කේසාන්තයේ සිට පාදාන්තය දක්වා කෑදර බැල්මක් හෙළූ ගැටයා මෙසේ පිළිතුරු දුන්නේය.‘කැලේ යන්ඩ ඕනෙ නෑ. අපි රෙස්ට් හවුස් එහෙකට යමු.’තම පේ‍්‍රමයට පිටු පෑ පෙම්වතිය අවසන් වරට හමුවූ පාලිත ඉමහත් ආවේගයකින් යුතුව ඇයට මෙසේ කීවේය.‘සුමාලි, ඔයා මට මේ වගෙ වේදනාවක් දීලා මාව අමතක කළාට කමක් නැහැ. ඒත් ඔයා හොඳට මතක තියා ගන්න ඔයාට අවංකවම ආදරය කරපු පාලිත කියල කෙනෙක් මේ ලෝකෙ හිටියයි කියල.’සුමාලි තම සුපුරුදු තොදොල් ස්වරයෙන් ඔහුට මෙසේ පිළිතුරු දුන්නාය.‘අනේ පාලිත, මම කොහොමද ඔච්චර නම් ගොඩක් මතක තියා ගන්නෙ.’ගුණසේන තද ක්‍රිකට් ලෝලියෙකි. ක්‍රිකට් මැච් එකක් පැවැත්වෙන දිනවල ඔහු රූපවාහිනියේ ඇලී ගැලී සිටියි. එවැනි දිනවලදී ගෙදර අවශ්‍යතා පිළිබඳව වගේ වගක් නැතිව ඔහු රූපවාහිනිය නරඹයි.එවැනි දිනෙක ඔහුගේ බිරිඳ මැසිවිලි නඟන්නට වූයේ ඔහුට ක්‍රිකට් මිස මෙලෝ සිහියක් නැති බව කියමිනි.‘මගෙ අලුත් හැට්ටෙට අල්ලන්න රේන්ද යාරයක් ගේන්ඩ කිව්වා. ඒක මතක නෑ. ඔයාට ක්‍රිකට් ගැන නම් හැම දෙයක්ම මතක තියෙනවා. වෙන එකක් තියා අපි බැඳපු දවස ගැනවත් මතකයක් ඔයාට නැහැ.’ඇගේ කන්දොස්කිරියාව නොඉවසූ ගුණසේන කෝපයෙන් වහා පිළිතුරු දුන්නේය.“මොකෝ මට මතක නැත්තෙ. අපේ මුළු ටීම් එකම ලකුණු තිස් පහකට අවුට් වුණේ අපි බැන්ද දවසෙනෙ.”එක් සභාවක් ඇමතීම සඳහා නියමිත වූ කථිකයන් දෙදෙනෙක් තම වාරය එන තෙක් වේදිකාවට පිටුපසින් වූ කාමරයක කතා බහක යෙදී සිටියෝය.‘මට තරහ යන්නෙ, මම කතා කරන කොට මිනිස්සු අතේ බැඳලා තියෙන ඔරලෝසුව දිහා බලන කොට තමයි.’ එක් කථිකයෙක් අනෙකාට කීය.ඔහු දෙස සෝපහාසයෙන් බැලු අනෙක් කථිකයා මෙසේ කීවේය.‘ඒක මොකද්ද? මට තරහ යන්නෙ, මිනිස්සු වෙලාව බලල ඉවර වෙලා, ඔරලෝසුව නැවතිල ද බලන්න, කනට කිට්ටු කරලා බලන කොටයි.’‘අපි බැඳලා පිටරටකට යමු ද ඒයි.’ උදිතා, පේ‍්‍රමපාල ගෙන් ඇසුවේ බස් රථයේ පිටුපස අසුනේ ඔහුට තුරුළු වී යමින් සිටියදීය.මඳක් කල්පනා කළ හේ මෙසේ පිළිතුරු දුන්නේය.‘ඔව් මාත් හිතනවා ඒක හොඳයි කියල. මොකද ඔයාව බැඳ ගත්තයින් පස්සේ, කොහොමත් අපිට මේ රටේ ඉන්න බැරිවෙයි.’නන්දනීට තම පාසල් මිතුරියක වූ මල්ලිකා අතරමඟකදී හමු වූයේ අහම්බෙනි. බොහෝ කලකින් මුණ ගැසුණු මිතුරියෝ දෙදෙන අවන්හලකට ගොඩවී සිසිල් බීම පානය කරමින් ආගිය තොරතුරු කථා කරන්නට වූහ.‘ඉතින් කොහොමද නන්දනී ඔයාගෙ මහත්තයා එහෙම?’ මල්ලිකා ඇසුවාය.‘අපොයි කතා කරන්න එපා ඔය මිනිහ ගැන විතරක්. ගිය සුමානෙ මට අතටම අහුවුණා, එයා වෙන ගෑනියෙක් එක්ක පික්චර් හෝල් එකකට රිංගනවා.’ නන්දනී දිග කතාවකට මුල පිරුවාය.‘මොනවා, කවුද ඉතින් ඒ ගෑනි?’ මල්ලිකා ඇසුවේ පුදුමයෙනි.‘මම හරියට මූණ දැක්කෙ නෑ අනේ.’ නන්දනී කීවේ සන්තාපයෙනි.‘ඉතින් ඇයි ඔයා පික්චර් හෝල් එක ඇතුළට ගිහිල්ලා හරියටම තොරතුරු බලා ගත්තෙ නැත්තෙ...?’‘කොහොමද අනේ යන්නෙ? එදා ඒ හෝල් එකේ පෙන්නුවේ අලුත් සිංහල චිත්‍රපටියක් නේ.’ නන්දනී වහා පිළිතුරු දුන්නා ය.එඩ්වඩ් චන්ද්‍රසිරි</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av1004114</link>
    <topic>තාත්තාගේ ජීවිතය රැකදෙන්න</topic>
    <author>වසන්ත ජයසිංහ ආරච්චිගේ</author>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටරට රැකගන්නට සටනට ගිය රණවිරු පුතකුගෙන් ආයාචනයක්ඒවෙනකොටත් අපි හැමෝම හිටියේ තීරණාත්මක මොහොතක් පසුකරමින්. මාවිල්ආරු සොරොව්වෙන් පටන්ගත් මානුෂීය මෙහෙයුම නන්දිකඩාල් කළපුව දක්වා යන ජයග්‍රාහී ගමනේ සතුරාගේ රුදුරු උණ්ඩවලට ළය පෙරටු කරගෙන විරු සගයින් පෙරට ඇදෙද්දී තරිඳුගේ හිත තිබුණෙම ඒ සහෝදර කැළත් සමඟ එකතු වෙන්නයි. ඒත් ඒ වෙනකොටත් තම ආදරණීය තාත්තා ලෙඩ ඇඳට වෙලා ජීවත්වෙන්නට කරන අරගලයත් තරිඳුට ඇස්පනාපිටම දකින්නට ලැබුණා.කාලයත් එක්ක තිබුණු හැම සේසතම වියැකී යද්දී එන්න එන්නම අගාධයට යන මේ පවුල ගොඩගැනීමේ අභියෝගයට මුහුණ දෙන්නට තරිඳුට සිදුවුණා. ඒ නිසයි තරිඳු ඒ මොහොතෙම රට වෙනුවෙනුත්, තම පවුල වෙනුවෙනුත් ඒ වීරෝදාර සගයින් අතරට එක්වෙන්නට තීරණය කළේ.“මම හමුදාවට එකතුවෙන කොට යුද්දේ පටන් අරන්. දරුණු විදිහට ඇවිළිලා තිබුණේ. මට රට වෙනුවෙන් යමක් කරන්න පුළුවන් වුණොත් ඒ පිනෙන් මගේ තාත්තා බේරගන්න පුළුවන් වෙයි කියලා මම හිතුවා. ඒ නිසයි මං තාත්තටවත් නොදන්වාම හමුදාවට බැඳුණේ. මම එකතු වුණේ පහළොස්වැනි කාලතුවක්කු හමුදාවට. එතකොට මට අවුරුදු විස්සකට කිට්ටුයි.”ඔව් අපි හදවතක වේදනාවේ හෙළිදරව්ව මේ විදිහට වෙන් කරන්න හිතුවේ රට වෙනුවෙන්. පෙරට ගිය වීරෝදාර පුතෙක් කියන මේ කතාව ඔබට කියන්නයි. තරිඳු ගාමින් ප්‍රනාන්දු ගේ තාත්තා මේ වෙනකොටත් මුහුණ දී සිටින ඒ අවාසනාවන්ත ඛේදවාචකයට අපි මේ ඉඩ වෙන් කරන්න හිතුවා. ඒ වගේම ඒ හරහා දයාබර ඔබේ පින් බර දෑත් වල සරණත් අද මේ පවුල බලාපොරොත්තුවෙන් ඉන්න වගත් අපි ඔබට පුන පුනා කියනවා.මේ කතාව අපට කියන්නට හිත හදා ගත් මේ ආදරණීය විරු සගයා අද සේවය කරන්නේ සතුරු බලය බිඳ දමමින් සිංහධජ එසවුණු පුදුකුඩුඉරිප්පු ප්‍රදේශයේමයි. කෙටි දිනකට හෝ ඉඩ ලද මොහොතේ තම ආදරණීය පියා බලන්න තරිඳු කාලය වෙන් කරද්දී මේ ඛේදවාචකයෙන් මේ පියා මුදවා ගන්නත් හැකි හැම වෙර වීරියක්ම ගත්තේ පුදුමාකාර පිය සෙනෙහසකින්.“අපේ ගම් පළාත පාණදුර උයන්කැලේ. තාත්තට කාලයක් තිස්සේ නවතින්නේ නැති ඔළුවේ කැක්කුමක් තිබුණා. පස්සේ අපි දැනගත්තා ප්‍රෙෂර් එක වැඩිවෙලා කියලා. ඊට පස්සෙයි දිගටම තාත්තා ප්‍රෙෂර් එකට බෙහෙත් බොන්න ගත්තේ. තාත්තා ජීවත් වෙන්න කළේ කුඩාවට බිස්නස් එකක් කරගෙන අපිව උස්මහත් කරපු එක. ඒත් මේ ලෙඩත් එක්ක තාත්තට ටිකක් පරිස්සම් වෙන්න වුණා.”මේ අතරතුරම කාලයක් තිස්සේ බෙහෙත්වලින් පිහිටක් හොයපු තරිඳුගේ පියා (ගාමිණි වසන්ත) ට එන්න එන්නම තවත් අතුරු ආබාධ වලට මුහුණ පාන්න සිද්ධ වුණා. ගාමිණිගේ කකුල් දෙක ඉදිමෙන්න ගත්තා වගේම ඉන්පසු දරුණු වේදනාවක් තුනටිය ප්‍රදේශයේ ඇති කරන්නට වුණා.“ඒ මොහොතේ අපිට තේරුණා තාත්තට ටිකක් අමාරුයි කියලා. පස්සේ අපි කළුබෝවිල මහ රෝහලට එක්කරගෙන ආවා. එතැනදි තමයි අපි දැනගත්තේ තාත්තගේ වකුගඩු දෙකේ ක්‍රියාකාරිත්වය අඩුවෙමින් යනවා කියලා. ඒ වෙනකොටත් ක්‍රියාකාරීව තිබුණේ සියයට නවයක විතර ප්‍රමාණයක් කියලා දොස්තරලා කිව්වා.”ලෙඩේ ඇති භයානකකම අඳුනගන්නකොටත් ගාමිණි ටිකක් ප්‍රමාදයි. නසාර් වෛද්‍ය තුමන්ගේ නිගමනය වුණේ ඒ වෙනකොටත් වකුගඩු දෙකම නරක්ව ගොස් ඇති බවයි.“එහෙම දැනගත්තාට පස්සේ අපේ පවුලම ගොඩක් අසරණ වුණා. මට ඉන්නේ අක්කා විතරයි. අම්මත් ඔය හේතුව නිසාම අසනීප වෙන්න ගත්තා. අපිට ලොකු වියදමක් දරන්න වුණා. සතියකට දෙපාරක් විතර ලේ පිරිසිදු කරන්න ඕන වුණා. එක් වතාවකට රුපියල් දෙදහස් තුන්සියක් විතර ඕන වුණා. ඒත් මගේ ලොකු විශ්වාසයක් තිබුණා තාත්තව කොහොමහරි හොඳ කරන්න පුළුවන් කියලා. මොන දේ වුණත් මම හමුදාවට ආවේ එක පැත්තකින් රට ගැනත් අනෙක් පැත්තෙන් තාත්තා ගැනත් ලොකු බලාපොරොත්තුවක් තියාගෙනයි.නමුත් මේ වෙනකොටත් ඒ බලාපොරොත්තු වලට යම් සහනයක් ලබාගන්න තරිඳු ඇතුළු පවුලේ සියලු දෙනාටම හැකියාව ලැබුණේ ගාමිණීට වකුගඩුවක් දෙන්නට පරිත්‍යාගශීලියකු ඉදිරිපත් වුණ නිසයි. හැකි ඉක්මනින් වකුගඩුවක් සවි කරන්න කියලයි වෛද්‍යවරුන් නිතරම කිව්වේ. බී පොසිටිව් වකුගඩුවක් හොයාගත්තා වගේම සියලු පරීක්ෂණත් ලහි ලහියේ සිදු කෙරුණා. ඒත් ඒ සියල්ල සාර්ථක වෙද්දි නැවත වතාවක් තරිඳුලාට සුසුම් හෙළන්නට සිදුවුණේ රුපියල් ශත ඉදිරියේයි.“ඒ පරීක්ෂණ කරන්නත් ලොකු මුදලක් අපිට ගියා. අපේ පවුලේ කාටවත් අතට මුදලක් එන විදිහක් තිබුණේ නැහැ. මම හොයන මුදලෙන් තමයි මේ හැමදේම අපි කරන්නේ. මොනවා කරන්නද අපි මේ විදිහට කරදඬු උස් කරලා ලොකු මහත් කරන්න තාත්තයි අම්මයි මොනතරම් කැපකිරීමක් කළාද? තාත්තගේ සැත්කම වෙනුවෙන් අපිට ලක්ෂ හතරක් හොයාගන්න ඕන නිසයි මේ විදිහට ඇවිත් මේ තීරුවට කියමු කියලා හිතුවේ.සත්තකින්ම තරිඳු බෝධිසත්ත්ව ගුණ ඇති පුතෙක්. සියල්ල ලැබුණු දා තම මව්පියන් මහමඟ ඇද දමා යන දරුවන් මේ සමාජයේ අප කොතෙකුත් දැක තිබෙනවා. ඒ වගේම වැඩිහිටි නිවාසවල බිත්ති අතර හිඳ තම දරුවන් ඒවියැයි සිතා, හූල්ලන අම්මලා තාත්තලා මේ සමාජයේ අපට මුණගැසී තිබෙනවා. එවන් සත් ගුණයක් නැති දරුවන්ට තරිඳුලා සැබෑ ආදර්ශයක් බව අපට මෙන්ම ඔබටත් දැනෙනවා ඇත.“තාත්තට දැන් ඇවිදින්න අමාරුයි. ඇවිදින්න ගියත් සිහි නැතුව වැටෙන්න ගන්නවා. හුස්ම ගන්නත් අමාරුයි. දොස්තරලා අපට දින දුන්නේ මැයි මාසේ 19 දාට තාත්තට මේ සැත්කම කරන්න කියලයි. ඒ වෙනකොට අපි ඔය මුදල හොයාගන්නම ඕන මහත්තයෝ.”අද තරිඳුලා උත්සාහ ගන්නේ කෙසේ හෝ ඒ මුදල හොයාගන්නයි. මේ වෙනුවෙන් ජනාධිපති අරමුදලෙන් ලක්ෂ එකහමාරක් ලබා දෙන්නත් තීරණය වෙලා. ඒ වගේම ටිකට් පොත් අලෙවියෙන් හොයාගත් රුපියල් හැටදහසක මුදලකුත් ඔවුන් අත තිබෙනවා. අපි කොහොමහරි උත්සාහ ගන්නේ ඒ ඉතිරි මුදලත් ඉක්මනින්ම හොයා ගන්නයි. පුළුවන් හැම දේම කරලා තාත්තව සනීප කරගන්නයි අපිට ඕන.කෙසේ හෝ ලැබෙන සියලු අභියෝග භාරගන්න එක සැබෑ රණවිරුවකුගේ පෞරුෂයේ ඇති සලකුණක්. තරිඳු එදා රට වෙනුවෙන් පෙරට ගියේ ඔබ අප හැම දෙනාගෙම ජීවිත සුරැකීමේ අරමුණින්. අද ඔහු ඔබෙන් යදින්නේ එක් ජීවිතයක් සුරැකිව ආරක්ෂා කර දෙන්න කියලයි. ඒ තරිඳුගේ තාත්තට කෙසේ හෝ මේ සැත්කම කරන්න පිහිටක් වෙන්න කියලයි.අද අප නිදහස උපරීමයෙන් භුක්ති විඳින්නේ තරිඳුලා වැනි රණවිරු පුතුන් අත්කර දුන් ඒ නිවහල් මාතෘ භූමිය නිසයි. ඒ නිසා එවන් විරුවන් වෙනුවෙන් කළගුණ සැලකීමත් අපේ යුතුකමක්. හැකිනම් තරිඳුගේ තාත්තා ගාමිණිගේ ජීවිතයට කෙසේ හෝ සරණක් විය හැකි නම් සත්තකින්ම මේ විරු සගයා හෙට දවසේ ඔබ වෙනුවෙන් පෙරට ඒවි.දයාබර පුණ්‍යවන්ත මිනිසුනි, මෙවන් රණවිරුවන් ලක්දේශයට බිහිකළ ආදරණිය මව්පියන් මේ පින්බර රටේ කොතෙකුත් ඉන්නවා. ගාමිණි එවන් සැබෑ රණවිරුවකුගේ ආදරණිය පියෙක්. හැකිනම් මේ ඛේදවාචකයෙන් ඔහුව ගලවා ගන්නට ලක්ෂ දෙකක මුදලක් කෙසේ හෝ ලබාදිය හැකි නම් ඒක මේ රණවිරු පවුලට කරන ලොකු පිනක්.දුරකතනය - 0771-9771620774-908605වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av1004115</link>
    <topic>කලාවට පිදුණු උතුම්ම දායාදය රන්මිහි තැන්න</topic>
    <author>සේයා රූ - සුදත් සිල්වා</author>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටටෙලි සිනමා ගම්මානය විවෘත කිරීමේ අවස්ථාවට පැමිණි මහින්ද රාජපක්ෂ ජනාධිපතිතුමා, ජනමාධ්‍ය අමාත්‍යාංශයේ ලේකම් ඩබ්.බී. ගනේගල, ජනප්‍රිය සිනමා නිළි මාලිනී ෆොන්සේකා හා ජනමාධ්‍ය ඇමැති ලක්ෂ්මන් යාපා අබේවර්ධන යන මහත්ම මහත්මීන් සමඟආසියාවේ සුවිශිෂ්ටතම සිනමා නගරය වන ඉන්දියාවේ හයිද්රාබාද්හි ‘රාටොඡී ෆිල්ම් සිටි’ ආයතනයේ ව්‍යාපාරික තේමාව වන්නේ ‘ඔබ අදහසක් රැගෙන අප වෙත එන්න. මේ බිමෙන් පිටව යද්දී ඔබ තැනූ සිනමා පටය රැගෙන යන්න” යන්නයි.මේ සුවිශේෂ අදහසම පෙරදැරි කරගෙන ශ්‍රී ලංකාවේ තිස්සමහාරාමයේ රන්මිහිතැන්නේ ඉදිකළ ‘මහින්ද රාජපක්ෂ ටෙලි සිනමා ගම්මානය’ පසුගියදා මහින්ද රාජපක්ෂ ජනාධිපතිතුමා අතින් ටෙලි සිනමා නිර්මාණ පරපුර වෙත පිරිනැමුණා.මෙරට මෙන්ම පිටරට ටෙලි හා සිනමා නිර්මාණ ශිල්පීන්ට ක්ෂේම භූමියක් බවට පත්වන මේ ටෙලි සිනමා ගම්මානයේ ප්‍රධාන අරමුණ අඩු වියදමකින් ඉතා හොඳ ටෙලි හා සිනමා නිර්මාණ බිහිකිරීමට ඉඩකඩ ලබාදීමයි.විවිධ ආකාරයේ පසුතල හා පසුබිම් දර්ශන මෙන්ම සියලු පහසුකම් සපයන ගම්මාන සහිත මේ සිනමා ගම්මානය සුවිශේෂ වූ විවිධ ආකාරයේ ගෘහනිර්මාණවලින් හා භූ®මි දර්ශනවලින් සමන්විතයි.මෙය මෙරට සිනමා ටෙලි නිර්මාණ කරුවන්ට රජය ලබා දුන් සුවිශේෂ තිළිණයක්. එමෙන්ම මෙය අපේ නිර්මාණ ශිල්පීන්ට සුවිශේෂ අතදීමක්.මෙහි ඉදිකිරීම් අදියර 2ක් තිබෙනවා. මුළු වියදම රුපියල් කෝටි 120ක්. මේ වන විට පළමු අදියර අවසන් කරලා. එයයි ජනාධිපතිතුමා විවෘත කළේ. ඒ සඳහා රුපියල් කෝටි60ක් වැයකරලා තිබෙනවා.විවෘත කිරීමේ අවස්ථාවට එක්වෙමින් ප්‍රවීණ නිළි මාලිනි ෆොන්සේකා මහත්මිය ක්ලැපර් බෝඩය අතැතිවගම්මානයේ සම්පූර්ණ වපසරිය අක්කර 235ක්. රන්මිහිතැන්න වැවම අක්කර 40 පුරා පැතිරී යනවා. ඊට අමතරව මෙරට දුප්පත් පොහොසත්, නාගරික ග්‍රාමීය පසුබිම් දර්ශන රැසක් මෙහි නිර්මාණය කර තිබෙනවා.ශ්‍රී ලංකාවේ මෙවැනි ටෙලි සිනමා ගම්මානයක් මීට පෙර විවෘත වී නැහැ. ඉදිරියේදී මේ ස්ථානයට මාතර කතරගම දුම්රිය මාර්ගය ද සම්බන්ධ වෙනවා.මෙරට ටෙලි හා සිනමා කර්මාන්තයට අතිශයින් වැදගත් මෙහි ඇති වැදගත්ම ඉදිකිරීම ගෘහස්ථ චිත්‍රාගාරයයි. මීටර් 30ක් උස, මීටර 40ක් පළල මීටර් 120ක් දිග මේ චිත්‍රගාරයේ ශබ්දාගාරයක් ද අන්තර්ගතයි. මේ ඇතුළත අනේක විධි පසුතල දර්ශන සහිතව රූගත කිරීම් සිදුකළ හැකියි.ජනාධිපති තුමා ටෙලි සිනමා ගම්මානය විවෘත කිරීමෙන් පසු ප්‍රධාන අමුත්තන් සමඟ ගෝල්ෆ් රථයේ නැඟී එහි නිරීක්ෂණ චාරිකාවකට එක්වූ අවස්ථාවටෙලි සිනමා ගම්මානය විවෘත කිරීමෙන් පසු ඉදිරිපත් කළ සංස්කෘතික සංදර්ශනය නරඹන ජනාධිපතිතුමා, ශිරන්ති රාජපක්ෂ ජනාධිපති ආර්යාව, ඇමැති චමල් රාජපක්ෂ, ප්‍රවීණ නළු රවින්ද්‍ර රන්දෙණිය, ආචාර්ය ඩී.බී. නිහාල්සිංහ, ජැක්සන් ඇන්තනී යන මහත්ම මහත්මීන් ඇතුළු ප්‍රධාන පිරිසටෙලි සිනමා ගම්මානය විවෘත කිරීමේ උත්සවයට එක්කළ සංස්කෘතිකාංගවලින් එක් අංගයක්පැරැණි ගම්මානයක්, ගාල්ලේ කොටුව ඇතුළත ගොඩනැඟිලි දර්ශන, ගාල්ලේ පැරැණි වෙළෙඳසල් මෙහි තිබෙනවා. ඒ සමඟම කොළඹ පැරැණි ගොඩනැඟිලි, නාගරික හා ගම්බද පොලිස් ස්ථාන්, මහනුවර ක්වින්ස් හෝටලය කොළඹ මහ රෝහල ඇති ගොඩනැඟිලි ඒ අයුරින්ම ඒ උසින්ම ත්‍රිමාණව පෙනෙන පරිදි නිර්මාණය කර තිබීම විශේෂත්වයක්.ජනමාධ්‍ය අමාත්‍යාංශයේ ලේකම් ඩබ්ලිව්.බී.ගනේගල මහතා පවසන පරිදි මේ රන්මිහිතැන්න ටෙලි සිනමා ගම්මානය කිසිම කෙනකුගේ ඉල්ලීමක් නැතිව මහින්ද රාජපක්ෂ ජනාධිපතිතුමා සිනමාවට කලාවට දක්වන ආදරය මත එතුමාගේ අදහසක් අනුව ඉදිවූවක්.රටේ රාජ්‍ය නායකයා අපේ කලා ක්‍ෂේත්‍රයට ලබා දුන් උතුම් දායාදයක් ලෙස මෙය හැඳින්විය හැකියි.මෙයට වැයකර ඇත්තේ විදේශීය ටෙලි නාට්‍ය වෙළෙඳ දැන්වීම් හා චිත්‍රපට මෙරටට ගෙන්වීමේදී අය කළ බදු මුදල්. ජනමාධ්‍ය අමාත්‍යාංශය මෙහි පරිපාලන කටයුතු කරනවා.මෙහි සිනමා හා ටෙලි නිර්මාණ රූගත කිරීමට උපරිම පහසුකම් සපයා තිබෙනවා.සිනමා ශිල්පීන් 100කට එකවර මෙහි නවාතැන් ගන්න පුළුවන්. මෙහි ඇති මනරම් භෝජනාගාරයේ එකවර 75 දෙනකුට පහසුකම් තිබෙනවා.අන්තර්ජාතිත නිර්මාණකරුවන්ට නැවතී සිටීමට පවා සුදුසු වායුසමීකරණය සහිත නිවාස සංකීර්ණ ද මෙහි තිබෙන බව අපට දක්නට ලැබුණා.එකවර 15 නෙකුට එක්වී සාකච්ඡා කළ හැකි සම්මන්ත්‍රණ ශාලා දෙකක්, පුස්තකාල දෙකක්, දිය යට රූගත කිරීම් සිදු කළ හැකි ජල උද්‍යානයක් මෙහි ඉදිකරමින් තිබෙනවා.තරමක් හෝ මේ පහසුකම ලංකාවේ ඇත්තේ තව එක් තැනෙක පමණයි. ඒ සුගතදාස ගෘහස්ථ ක්‍රීඩාංගණයේ ජලාශයේ පමණයි.අපේ මොරටුව බොල්ගොඩ අසල දී ඉන්දියාවේ ගංගානම් ගඟේ ගඟබඩ දර්ශනයක් නිර්මාණය කළ ‘වෝටර්’ සිනමා කෘතියේ පසුතලය ඔබට මතක ඇත. ඒ පසුතලය නිර්මාණය කළ මහනුවර එරල් කෙලි මෙහි නිර්මාණ උපදේශකවරයායි.ඇමැති අනුර ප්‍රියදර්ශන යාපා, ඇමැති ලක්ෂ්මන් යාපා අබේවර්ධන, ජනමාධ්‍ය අමාත්‍යාංශයේ ලේකම් ඩබ්.බී.ගනේගල මහත්වරු මෙය ඉදිකිරීමට පෙරමුණ ගත්තා.මෙරට ටෙලි සිනමා නිර්මාණකරුවන්ට ලැබුණු තවත් උපහාරයක් ලෙස හැඳින්විය හැකි මෙය විවෘත කිරීමේ අවස්ථාවට එක්වුණු ජනාධිපති මහින්ද රාජපක්ෂ මැතිතුමා පැවසුවේ සිනමාව හා ටෙලි නාට්‍ය වෙනුවෙන් රජය කළ ලොකුම ආයෝජනය මෙය බවයි.මේ පිළිබඳව මෙරට ප්‍රවීණ කලාකරුවන් හා නළු නිළියන් මෙහිදී සිය කෘතඥතාව රජය වෙතත් ජනාධිපතිතුමා වෙතත් පළ කළා.සේයා රූ - සුදත් සිල්වාඉන්ද්‍රජිත් පෙරේරාකමල් ජයමාන්න</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av1004117</link>
    <topic>අපේකම රැකගෙන දිනෙන් දින අලුත්වන ‘සත්’ FM</topic>
    <author>වසන්ත ජයසිංහ ආරච්චිගේ</author>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටසත් පිරිවරශ්‍රාවක ප්‍රතිචාර මැද අසන්නන්ට වෙනසක් එක් කළ අපේ කාලයේ ගුවන් විදුලියක් විදිහට සත් එෆ්.එම් ගුවන් විදුලිය සිය වසර දෙකක උපන් දින සංවත්සරය මාර්තු 10 දා සමරනු ලැබුවේ අභිමානයෙන්.දේශීය සම්ප්‍රදායට මුල් තැනක් ලබාදෙමින් මීට වසර දෙකකට පෙර ආරම්භ වුණ ‘සත්’ මැයි මස දෙවැනි දින සිට අලුත් මාවතකට පිවිසෙන්නත් සූදානම්. අපි ඒ වෙනස සොයා බලන්න පසුගිය දවසක සත් එෆ්.එම් ගුවන් විදුලියට ගොඩවැදුණා.“මං හිතන්නේ අවුරුදු දෙකක් කියන්නේ දැන් අපේ ළදරු කාලය ඉවරයි. ටිකක් උස් මහත් වෙන්න ඕන කාලයකයි දැන් ඉන්නේ කියලා අපිට හිතෙනවා. ගුවන් විදුලියක් විදිහට වසර දෙකක් තිස්සේ විශාල වැඩ කොටසක් අපි කළා. මේ වෙනකොටත් ලංකාවේ ඕනෑම තැනකින් එෆ්.එම් තරංග 103.6 කෙනෙකුට හසු කරගන්න පුළුවන් නම් ඒ සත් එෆ්.එම් නාලිකාවම විතරයි.අපිට ආරම්භයේ පටන් ම දැක්මක් තිබුණා. ඒ සියල්ලටම රස විඳිය හැකි පවුලේ නාලිකාවක් විදිහට සත් විසිරුවා හරිනවා කියන එකයි.එසේ කතාවට මුල පිරුවේ සත් එෆ්.එම් ප්‍රධාන විධායක නිලධාරි ෂෙවන්න රුද්‍රිගුයි. මේ වෙනකොටත් පවුලේ සියලු දෙනාට එක සේ රස විඳිය හැකි ගුවන් විදුලියක් ලෙස ගමන් ආරම්භ කළ සත් එෆ්.එම් තවත් නොබෝ දිනකින් වෙනසකට යන්නත් සූදානම්.“අපි විශ්වාස කරනවා තරුණ පිරිස අපට ග්‍රහනය වුණ ප්‍රමාණය අවමයි කියලා. ඒ නිසා ම තරුණ පිරිස ඉලක්ක කරගෙන බොහෝ වැඩසටහන් ඉදිරියේදී නිර්මාණය වේවි. දැනටමත් අපි නවක ගායක ගායිකාවන්ගේ ගීත ප්‍රචාරය සඳහා වෙනමම කාලයක් වෙන්කරලා තියෙන්නේ. ඒ වගේ ම සත් නව මුහුණුවරකින් කියලයි අපි මැයි මාසේ දෙවැනි දා ඉඳලා මේ වෙනස්කමට එන්නේ.ෂෙවන්ත රුද්රිගුමධුර සෙනෙවිරත්නසුජිත් රාජපක්ෂමෙතනදී අපේ රටේ හදවතින් තරුණ ඕනෑම කෙනෙක් අපිට සමීප වේවි කියා අපි විශ්වාස කරනවා. ඇත්තටම කෙටිකලක් ඇතුළත අපි සමස්ත දිවයිනේ සියයට 58 ක් පමණ ආවරණය කරලා තියෙන්නේ.මම කියන්න ඕන අපේ සහෝදර ඉංග්‍රීසි නාලිකාව ‘හිට්ස්’ ගුවන්විදුලිය අන්තර්ජාලය ඔස්සේ සජීවව වැඩසටහන් සිදුකරන ආකාරය දැකබලාගන්නත් පුළුවන්.එලෙසම ඉතාම කෙටි කලකින් සත් එෆ්.එම් ගුවන් විදුලියත් එලෙස අන්තර්ජාලය ඔස්සේ සජීවව දැක බලා ගැනීමේ අවස්ථාව අපි දෙස් විදෙස් අසන්නන්ට උදා කරල දෙනවා. ඒ සඳහා අවශ්‍ය අලුත්ම තාක්ෂණය දැන් අප සතුව තිබෙනවා.“ඒ වගේ ම අද වෙනකොට ගුවන් විදුලි නාලිකා ගණනාවක් අපේ රටේ තියෙනවා. නමුත් අපිට අවශ්‍යය නැහැ අංක එක වෙන්න. එහෙම වුණොත් තමන්ගේ අනන්‍යතාවයක් නැති කරගෙනයි එහෙම යන්න වෙන්නේ. ඒ විදිහට තරගකාරී නාලිකාවක් විදිහට කටයුතු කරන්න කිසිදු අවශ්‍යතාවයක් අපට නැහැ. ලංකාවේ මෙතෙක් නොවුණු අලුත් ම වැඩසටහනක් සත් නව මුහුණු වරත් එක්ක අපි හඳුන්වා දෙන්නත් සූදානමින් ඉන්නේ.”2008 මාර්තු 10 වැනි දින ආරම්භ වුණ ‘සත්’ මේ වෙනකොටත් සිය වැඩසටහන් කලාව තුළ ගෙන එන්නෙත් නැවුම් බවක් වගේ ම දේශීය මුහුණුවරක්. ඒ පිළිබඳ සත් එෆ්.එම් වැඩසටහන් කළමනාකරු මධුර සෙනෙවිරත්න දරන්නේ මෙවන් අදහසක්.“දැන් අපි තුන්වෙනි අවුරුද්දටයි යන්නේ. අපට අවශ්‍යය වුණේ ප්‍රායෝගික රේඩියෝ කලාවක් ඇති කරන එක. ඒ නිසා ම ඒ හැඩය හදාගන්න මුල ඉඳන් ම සෙමින් ගමනකයි අපි ගියේ. අපි මුලින් ම කිව්වේ ‘දේශීයත්වයෙන් ජාත්‍යන්තරයට’ කියලා.බොහෝ ගුවන් විදුලි නාලිකා කොළඹ කේන්ද්‍ර කරගෙන වැඩසටහන් කරද්දී අපට අවශ්‍ය වුණේ ගමේ ඉඳන් කොළඹට එන්නයි. ඒ නිසා සමබරව වැඩසටහන් නිර්මාණය කරන්නයි අපි උත්සාහ කළේ.ඒ හරහා අපට අවශ්‍යය වුණේ කුඩා දරුවගේ පටන් මහල්ලා දක්වා ගෝචර වෙන වැඩසටහන් කරන්න. ඒ වගේ ම වැඩසටහන් ආකෘති පවා අපි වෙනස් කළ බව කියන්න ඕන.”“මේ වෙනකොටත් අපි අලුත් ම ගීත ප්‍රචාරය කරන්න වැඩසටහනක් පටන්ගත්තා. ඒ වගේ ම හැම දශකයකම ජනප්‍රිය ගීත අපි ප්‍රචාරය කරනවා. ගීත ඉල්ලීම් වැඩසටහන් පවා ලොකු වෙනසක් කරල තියෙන්නේ.ඇත්තටම අපේ අසන්නන් ඉල්ලන ගීතයම ලබා දෙන්නයි අපි උත්සාහ ගන්නේ. අපි අපේ පූරකයින්ට පවා කියලා තියෙන්නේ අසන්නන්ට ලෙන්ගතු භාෂාවන් භාවිතා කරන්න කියලයි. පාන්දර හතරට අපි සත් එෆ්.එම් නාලිකාව පටන් ගන්නේ පිරිත් හා ආශිර්වාද ගාථා ප්‍රචාරය කරලයි.‘හිතවත් දවස, අපේ ගෙදර, සත් දනව්ව, සිංදු හන්දිය, යොවුන් වසන්තය, තරුවලල්ල, සත් සිත් ගී, දියවන්නා සුළඟ’ වැනි වැඩසටහන් ගණනාවක් අපි නිර්මාණාත්මකව ප්‍රචාරය කරනවා. ඒ වගේ ම මේ වෙනසත් සමඟ සත් එෆ්.එම් ගුවන් විදුලියේ ලොකු වෙනසක් ඉදිරියේදී හැමෝටම දැනේවි.”මැදිරිය තුළ103.6 කාර් වාසනාව ඒ සත් එෆ්.එම් ගුවන් විදුලියේ නවතම ප්‍රවර්ධන වැඩසටහනයි. ඒ ගැන කතා කරන්න අපි හැරුණේ ප්‍රවර්ධන සහකාර කළමනාකාර සුජිත් රාජපක්ෂ දෙසටයි.“ඇත්තටම අපේ ගුවන් විදුලිය හැම මොහොතෙම දේශීය සංස්කෘතියට මුල් තැනක් ලබා දෙමිනුයි විසුරුවා හැරෙන්නේ. එය අපේ ඉහළ ම කළමනාකාරිත්වයේ පටන් සියලු දෙනාගෙම එකතුවෙන් සිදුවෙන දෙයක්. ‘සත් ධර්ම පූජා’ වැනි බෞද්ධ වැඩසටහන් ඉතාම ජනප්‍රියයි.ඒ වගේ ම ගුවන් විදලි නාලිකාවකින් ලබාදෙන විශාලතම ත්‍යාගයත් අපි 103.6 කාර් වාසනාව හරහා ලබාදෙන බවත් කියන්න ඕන. ඒ වගේ ම දෙවන සැමරුමත් සමඟ විශාල වෙනස්කම් රැසක් ඉදිරියේදී සිදු කරන්නයි අපි බලාපොරොත්තු වෙන්නේ.”මැයි 2 වැනිදා සිට නව මුහුණුවරකින් ඔබ හමුවන සත් එෆ්.එම් මහරගම යොවුන් රඟහලේ සිට ගෙන එන සත් මියැසි යාත්‍රා වැඩසටහනත් සමඟම අලුත් මාවතකට අවතීර්ණ වේවි. ඒ නව මාවතත් සමඟ ‘සත්’ වසර දෙකක උපන් දිනයට ‘රසඳුන’ අපේ සුබ පැතුම්.වසන්ත ජයසිංහ ආරච්චිගේඡායාරූප - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av1004118</link>
    <topic>කොහොමද ගෙන්දගම් පොළොවේ මල් පිපුණේ</topic>
    <author>ඉසවි</author>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටමෙය ලියන්න හිතන දවස්වල වැස්සක සලකුණක්වත් අහසේ තිබුණේ නැහැ. බස් රථයේ දෙකට තුනට නැමිලා හිරවෙලා යද්දි සෙනඟ අතරින් පෙනෙන හිඩැස්වලින් ඉඳහිට පාර දෙපස මහ ගස්වල මල් පිපිලා තිබෙන අපූරුව දුටුවම නම් හිතට දැනුණේ යම් අස්වැසිල්ලක්.ඒ පිපුණ මල්වල සුවඳ ඇතැම් දවස්වල හිමිදිරියේ සුළඟත් සමඟ මුසුවෙලා ආවා. විශාල මාර ගස්වල පිපුණ කහපාට මල් පොකුරුවලින් ඒ සුවඳ ආවේ.ගිනියම් අව්වේ, මාස ගණනක් වැස්ස නොලබා ජල බිඳක් නොවැටුණ මේ ගස්වල කොහොමද මෙච්චර අපූරු මල් පිපුණේ. හිත ප්‍රශ්න කරනවා. මේ ප්‍රශ්නයම චතුර කේ. අමරසිංහ කවියා කවියට නඟා තියෙන්නේ මෙහෙම.කවියාට මල් පිපි සැලෙන අපූරුව ප්‍රශ්නයක් වුවත් විවිධ වර්ණයන්ගෙන් විවිධ වර්ගයේ රූස්ස ගස්වල පිපුණ මල් මේ දිනවල කොළඹ නගරයට අමුතු සුන්දරත්වයක් එක් කරනවා.දිගු පෑවිල්ලකට පස්සේ ආයෙමත් වහින්න පටන් අරගෙන. ඉඩෝරයට හසුව තිබූ පරිසරයෙ තියෙන්නේ නැවුම් බවක්.මේ උදාවෙලා තියෙන්නේ් බක් මාසේ. ඒ කියන්නේ භාග්‍යවත් වු මාසය. ගම්වල නම් ගොයම් කපලා අස්වැන්න ගෙට අරගෙන ඊළඟට සූදානම් වෙන්නේ සිංහල හින්දු අලුත් අවුරුදු මංගල්‍යය පවත්වන්න. මොන ප්‍රශ්න තිබුණත් පරිසරයෙ තිබෙන්නේ් නැවුම් බවක්. ඒ නැවුම් බව වඩාත් සොඳුරු වන්නේ පරිසරයේ ඇති සොඳුරු වෙනස්කම් නිසා.ගස්වැල් ඵලබර වෙන්නෙත්, ගහකොළ මල් පුබුදුවන්නෙත් මේ කාලයේ. මේ දේවල් අපේ ගම් පළාත්වලට නම් අරුමයක් නොවෙයි. ඒ බක්මහ ලබන්නත් පෙර මැදින් මාසයේ මැද පමණ සිට ගමේ පරිසරයේ අමුතුම සුන්දරත්Àවයක් ඇතිවෙන බැවින්.වැටවල් වල තිබෙන එරබදු ගස් මල් පුරෝගන හිනාවෙනවා. කොවුලා හිමිදිරියේ පටන් හැන්දෑවන තුරුම නද දෙනවා. විවිධ වූ ගස්වල මල් පිපෙනවා.වෙල් ඉපනැලිවල ගමේ ළමයි සෙල්ලම් කරනවා. කජු අත්තක අඹ අත්තක බැදුණ ඔංචිල්ලාවක ගැහැනු ළමයි ඔංචිලි පදිනවා. රත්වෙච්ච රබානක සුරල් වැයෙන්නෙත් උණ බම්බු තුවක්කුවක හඬ ඉඳහිට නැගෙන්නෙත් මේ කාලයේ.රැකි රක්ෂා සඳහා මෙන්ම විවිධ වූ අවශ්‍යතා සඳහා කොළඹ නගරයට පැමිණෙන ජනයාගෙන් ජනාකීර්ණ වූ කොළඹ, ගමේ දකින සුන්දරÀවය දකින්න නැහැ. පරිසරය තුළ තිබෙන්නෙ තරගකාරීÀවයක්. එක පෙළට ඇදෙන වාහන කොන්ක්‍රිට් වනාන්තරයේ අතරමං වෙලා. අවුරුදු කියලා දැනෙන්නේ් නගරයේ කඩසාප්පුවල ගහලා තියෙන දැන්වීම් පුවරු දැක්කම”ලාබ කළා...””මහා අවුරුදු සේල්”ආදි වගන්ති තමයි අවුරුදු ඇවිත් කියලා හඟවන්නේ.ඒක එහෙම වුණත් ජනාකීර්ණ නගරයේ ගහකොළ බක්මහට සැරසෙන අපූරුව පරිසරය හොඳින් නිරීක්‍ෂණය කළොත් ඔබට දැනේවි. ඒකට හොඳම සාක්‍ෂිය තමයි විසල් ගස්වල, දළු කොළ නැතත් අතු ඉති පුරෝගන පිපිච්ච අරලිය මල්.ඇහැල ගස්වල පිපිච්ච මල් රැහැන් සුළඟේ එහෙ මෙහෙ ළෙලදෙනවා. රතු පාටට පිපුණ මැයි මල් කලබලකාරි නගරයට අමුතු සුන්දරÀවයක් එක්කරලා. රූස්ස මාර ගස්වල කහපාටට පිපුණ මල් පොකුරු ඈතට දිස් වෙන්නේ කහපාට රෙද්දක් එලුවා වගේ.සුළඟට වැටිච්ච ඒ මල් පෙතිවලින් උදෑසනම මඟ දෙපස හැඩ වෙලා. පිපිච්ච මල් වලින් නැගෙන්නේ් සුවඳක්. තෙත බරිත හැන්දෑවක කහමල් පෙති විසිරිගිය කොළඹ නගරයේ ඇතැම් පාරක යන තරුණ තරුණියන් දුටුවම ඉබේටම මතක් වෙන්නේ ගීත රචක සමන් ආතාවුද හෙට්ටි ලියූ, එච්.එම්. ජයවර්ධනයන් සංගීතවත් කළ ගුණදාස කපුගේ් ගැයූ මේ ගීය.සිංහල අවුරුද්ද උදාවීමට තවත් දින කිහිපයයි තිබෙන්නේ. නගරයේ තිබෙන වාහන තදබදය ජනාකීර්ණ බව අවුරුදු දවස්වලට දකින්න නැහැ. ඒ සිංහල අවුරුද්දට හැමෝම ගම්බිම් බලා පිටත්ව යන බැවින්.ගස්වල අතු ඉති පුරෝගන හැදිච්ච නම දන්න, නම නොදන්න මල් පමණක් මේ නගරයේ තනිවේවි. මැදින් මාසේ මැද ඉඳලා පිපෙන්න පටන් ගන්න මේ මල් වෙසක් පොසොන් මාසවලත් අතරින් පතර පිපෙනවා.ඔබට අපට නොතේරුණාට අවුරුදු එළෙඹන බව වසන්ත කාලය උදාවි ඇති බව ව්‍යංගයෙන් මෙන් පවසන්නේ කොළඹ නගරයේ මාවත් දෙපස උසට උසේ තිබෙන මේ ගස්. ඉඩක් ලැබුණොත් කන්තෝරු යන ගමන්, වෙනත් ගමන් බිමන් යන ගමන් වාහනයේ වීදුරුවෙන් මඟ දෙපස බලන්න, කහපාට මල් පෙති විසිරිච්ච පාරවල්, ඇහැල මල්, රොබෝරෝසියා (ලංකා සකුරා) මල්, මැයි මල් පිපිච්ච ගස් ඔබට දකින්නට හැකි වේවි. වෙහෙසකාරි මනසට යම් සුවයක් දැනේවි.අවුරුද්දට ඔබ අපි ගමේ ගිහින් එනතුරු මේ මල්ගස් බලාගෙන ඉඳීවි. උදේ පිපිලා හවසට පරවෙලා ගියත්, මඟ දෙපස විසිරිලා සුළගේ පා වුණත්, ඒ මල් පියලි හැමදාමත් මේ කාලයට නගරය සුන්දර කරාවි.ඉසවිඡායාරූපය - විමල් කරුණාතිලකආසියාවේ බිහිවූ කෘතහස්ත සිනමා ශිල්පීන් 25 දෙනා අතරට සීඑන්එන් ආයතනය විසින් තෝරාගන්නා ලද නිළි රැජන මාලිනි ෆොන්සේකාට ප්‍රණාම දැක්වීම සඳහා සුවිශේෂි උළෙලක් මේ මස 30 වැනි දින (ඇගේ උපන් දිනය යෙදෙන දින) පැවැත්වීමට කටයුතු සංවිධානය වෙමින් පවතී.කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා පරිශ්‍රයේ අභිනවයෙන් ඉදිකරන ලද සුපිරි රංග ශාලාවේදී පැවැත්වීමට නියමිත මෙම උළෙල විචිත්‍රවත් ප්‍රසාද ප්‍රණාම උළෙලක් ලෙස මාලිනි ෆොන්සේකා නිළි රැජන සම්භාවනාවට පාත්‍රවන ඇගයුම් අංගයන්ගෙන් ද සමන්විත වෙනු ඇත. ශ්‍රී ලංකා ප්‍රජාතාන්ත්‍රික සමාජවාදි ජනරජයේ ජනාධිපති මහින්ද රාජපක්ෂ මැතිඳුන්ගේ ප්‍රධානත්වයෙන් මෙරට සමස්ත සිනමා කලාකරුවන්ගේ හා සිනමා පේ‍්‍රමින්ගේ සහභාගිත්වයෙන් මෙම උළෙල පැවැත්වේ.හැටේ දශකයේ මැද භාගයේ ‘පුංචි බබා’ චිත්‍රපටයෙන් සිනමාවට සම්ප්‍රාප්ත වූ මාලිනි ෆොන්සේකා මෙම අඩසියවසකට ආසන්න කාලය පුරා ලද සම්මාන, ප්‍රසාද ප්‍රණාම රැසකි. මේ වන විට ඇය ලැබු සම්මාන සංඛ්‍යාව දේශීය හා විදේශීය වශයෙන් එකසිය හැට හතකි. මෙවර සීඑන්එන් ආයතනය ආසියාවේ කෘතහස්ත සිනමා ශිල්පීන් 25 දෙනා අතරට ඇය ඇතුළත් කිරීම මේ අතර තවත් සුවිශේෂි කරුණක් වෙයි. මෙම තේරීම තවත් වැදගත් වනුයේ මෙම විසිපස් දෙනා අතරට භාරතයේ ජීවමාන මහා රංගධර අමිතාබ් භච්චන් සහ නැසී ගිය භාරත තාරකාවිය නාර්ගීස් ද ඇතුළත් වන නිසාය.තවද ආසියා පැසිපික් සිනමා ඇකඩමිය සංවිධානය කරන ආසියා පැසිපික් සිනමා සම්මාන උළෙලේ විශිෂ්ටතම නිළි සම්මානයට ඇය නිර්දේශ වී ඇති අතර එය ‘ආකාස කුසුම්’ චිත්‍රපටයේ ඇය රඟපෑ ‘සන්ධ්‍යා රාණි’ ගේ භූමිකාව වෙනුවෙනි.එම සම්භාව්‍ය චිත්‍රපට උළෙල යුනෙස්කෝ සංවිධානය හා ඒකාබද්ධව 2010 නොවැම්බර් 26 වැනි දින ඔස්ට්‍රේලියාවේදී පැවැත්වීමට නියමිතය. රටවල් 43 චිත්‍රපට 210 ක් ඉදිරිපත් කෙරෙන මෙම චිත්‍රපට උළෙලෙහි නිර්දේශ සඳහා අවස්ථාව ලැබී ඇත්තේ රටවල් 16 ක චිත්‍රපට 37 ක් සඳහා පමණි.හේමාලිප්‍රවීණ සිනමාවේදී ධර්මසේන පතිරාජගේ සිනමාව අළලා ඉංගිරිසියෙන් ලියැවුණු ‘ඇන් ඉන්කම්ප්ලීට් සෙන්ටෙන්ස් ද සිනමා ඔෆ් ධර්මසේන පතිරාජ’ නම් වු පොත පසුගියදා එළිදුටුවේය. ඈෂ්ලි රත්න විභූෂණ, රොබට් කෲස් හා සිවමෝහන් සුමති සංස්කරණය කළ මෙය ‘නෙට්පැක්’ (නෙට්වර්ක් ෆෝ ද ප්‍රොමෝෂන් ඔෆ් ඒෂියන් සිනමා) ආයතනයේ ප්‍රකාශනයකි.සංස්කාරකවරුන් නියෝජනය කරමින් රංජනී රත්න විභූෂණ මහත්මිය මෙම කෘතිය ධර්මසේන පතිරාජයන්ට පිළිගැන්වූ අයුරු.ඡායාරූපය - සුදම් ගුණසිංහප්‍රවීණ ටෙලි නාට්‍යවේදී බර්ට්‍රම් නිහාල් ලියූ ‘සිනමාලංකාරය’ නම් වූ පොත පසුගියදා එළිදුටුවේය. සිනමාකරණය අළලා ලියැවුණ මෙය පරිච්ඡේද 10 කින් සමන්විත කෘතියකි. ‘සිනමාලංකාරය’ බර්ට් පබ්ලිකේෂන් ප්‍රකාශනයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av1004119</link>
    <topic>පරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුග</topic>
    <author>ඉනෝකා පෙරේරා බණ්ඩාර</author>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටඅලුත් තීන්ත සුවඳ ගේ පුරාම.දොර –ජනෙල් රෙදිත් අලුත් වෙලා. මකුළු දැල් කඩලා... ගෙබිම ඔප කරල... බඩුමුට්ටුවලත් වෙනද නැති සිරියක්.රතට රතේ මල් පිපිච්චි එරබදු ගහක් අහලකවත් නැති වුණාට කොහේදෝ ඉඳන් කොහත් හඬනව. සමහර විට තාප්පෙ අයිනෙ කහපාට මල් බර වෙච්චි ඇහැළ ගහ මුදුනෙ ඉඳන් වෙන්න ඇති.අලුත් වළං කුස්සියට ඇවිත් දැන් ටික දවසක්. වට්ටි - පෙට්ටිවල කැවිලි පෙවිලි ඇහිරෙන්නත් පටන් අරන්.කොටින්ම ඉස්සරහ දොරෙන් ගෙට ඇතුළුවුණු අවුරුදු සිරිය, කුස්සියෙ දුම්මැස්සට යනකල්ම විහිදිල.ගෙන් ගෙට ගමක් ගානෙ මේ දිනවල රටපුරා විහිදෙන්නෙ අලුත් අවුරුදු සුවඳ.අවුරුද්දට හරියටම තව දවස් දෙකයි.අරිසෙන් අහුබුදු පවුලත් මේ ලක ලැහැස්ති වෙන්නෙ තිස් අවුරුද්දකට පස්සෙ උදාවන නිදහස් - නිවහල් සිංහල අලුත් අවුරුද්ද පිළිගන්න.කාටත් වඩා හදිසිය සෙනූ ට. සෙනූ, අරිසෙන් අහුබුදු සූරීන්ගෙ මී මුණුබුරා. දූගේ, දූගේ පුතු.අවුරුද්දට කියල යන්න ගමක් නැති වුණාට පුළුවන් හැටියට කලා පුරේ ගෙදරදි හැම අවුරුදු චාරිත්‍රයක්ම ඉටු වෙන හැටි සෙනූ බලා ඉන්නවා.ආසාව - කුතුහලය සහ ප්‍රශ්න ගොඩකුත් එක්ක.”ඇයි සීයේ තවම ළිප පත්තු කරන්නැත්තෙ... ඔන්චිල්ලාව බඳින්නෙ කොයි වෙලාවට ද සීයේ...”ගමෙන් නගරෙට ආවට, මීට අවුරුදු 81කට උඩදි කොග්ගල මලලගම පැවැති සිංහල අලුත් අවුරුද්ද 90 වියැති අහුබුදු සූරීන්ට තවම මතකයි.”මට තවම මතක් වෙන්නෙ නැකැත් ඇදුරා ‘අවුරුදු සීට්ටුව‘ අරන් ගම වටේ යන හැටි. අද වගේ ලිත් නොතිබුණු ඒ කාලෙ අවුරුදු නැකැත් තිබුණෙ ඒ සීට්ටුවෙ. ඊළඟට එන්නෙ වළංකාරයා. වළං කදේ පොඩි වළං ළමයින්ට...”පරම්පරා හතරක් එක්ව දල්වන අවුරුදු පහනපවුලේ හැමෝම අවුරුදු මේසේමට මතක් වුණේ මාර්ටින් වික්‍රමසිංහයන්ගෙ ගම්පෙරළියෙ අනූල – නන්දල වළං පොඩිවල ඉවූ හැටි. දකුණු පළාතේ මේ චාරිත්‍රය අහුබුදු සූරීන්ගෙත් අත්දැකීමක් බවයි දැනගන්නට ලැබුණෙ.”අත්තම්මා කැවුම් හදපු හැටිත් මට මතකයි. මුල්ම කැවුම කෝඳුරුවන්ට. කුස්සියේ එක මුල්ලෙක කෝඳුරු කැවුම එල්ලා තැබුවෙ වහලෙ ගැටගහපු නූලකින්.මේ සේරටම කලින් ගෙ-බිම ගොම මැටි පිරියම් කළා. අවුරුද්දට කලින් දවසෙ ගෙවල් දොරවල් අස්පස් කරපු කුණු, වත්තෙ තැනක රැයක් තැබුව. එහෙම කළේ අවුරුද්දට කලින් එනවාය කියල විශ්වාස කරන ‘කුණු මුත්තා’ පිදීමට.ළිඳ අලෙවිය කළේ අවුරුද්ද පුරාම වතුර ටික දීපු ළිඳට කෘතගුණ දක්වන්න.අද ඉතින් මේ නගරෙ බොහොම සීමිත ඉඩකඩ. ගොම මැටි පිරියම් කරන්න, කෝඳුරු කැවුම් එල්ලන්න කුස්සිවල කොහෙද ඉඩක්.නැකැතට ළිප් මොලවන එක, කැවුම්-කිරිබත් උයන එක මේසෙ ඉඳුල් කරල ගෙදර හැමෝමත් එක්ක අවුරුදු කෑමට වාඩි වෙන එක, ගනුදෙනු කිරීම, වැඩ ඇල්ලීම, හිස තෙල් ගෑම වගේ චාරිත්‍ර ටික තමයි කරන්නෙ...”හැබැයි අහුබුදු සූරීන්ගෙ ලොකු දූ සමන්ති පුංචි කාලෙ නම් හැම සිංහල අවුරුද්දකටම ගමේ ගියා අවුරුදු සමරන්න.“ඒ කාලෙ ආච්චි - සීයා ජීවත්වුණු මාතර මහ ගෙදරටයි අපි හැමෝම එකතුවුණේ. ඒ කාලෙ හුඟක් තෑගි ලැබුණෙ ගවුම් රෙදි. අපේ තාත්තා නම් කවදත් තෑගි දුන්නෙ පොත්අදත් නැකැතට ගනුදෙනු කරද්දි තාත්තා දෙන්නෙ පොත්. මහගෙදර වත්තෙ හැමදාම ලොකු ඔන්චිල්ලාවක් බැඳුණා. ගම පුරා ඇහුණෙ රබන් හඬ. වළ කජු ගහන එක තමයි අපේ වැඩේ.ආච්චිල, අම්මල මට මතකයි පංච දානව. ආච්චි - සීයා නැතිවුණාට පස්සෙ ගම හුඟක් දුරස් වුණා. දැන් ඉතින් අපේ අම්මා - තාත්තා සහ අපේ දරු මුණුබුරෝ තමයි එකතු වෙලා අවුරුදු සමරන්නෙ...”සමන්තිට ඉන්නෙ එක මල්ලියෙක්. ඒ දෙමින්ත උදම්. උදම්ගෙ පුතු සනූ. මේ හැමෝම පිටරටක. සමන්තිගෙ දූ සඳනි. පුතු මනූ. සෙනූ කිව්වෙ සඳනිගෙ පුංචි පුතුට.පවුලෙ හැමෝම අවුරුදු මේසෙට ඇවිත්. එක ඉටි පහනකින් අවුරුදු පහන දල්වනව. පරම්පරා හතරක්ම එකතුවෙලා අවුරුදු පහනක් දල්වන්න ලැබෙන්නෙ කීයෙන් කීදෙනාටද... අරිසෙන් - සඳා යුවළ ඒ අතින් වාසනාවත් මී මුතුන් යුවළක්.”අපේ ගේ තමයි ගමේ වෙද ගෙදර. මට තාම මතකයි අවුරුදු දාට අපේ පවුලෙ අයයි වෙදකමට උදව් වන වැඩකරන හැමෝමයි බිම එළපු පැදුරක වාඩිවෙලා එකට කෑම කනව.මේසෙකට ගියොත් අපි පවුලෙ කිහිපදෙනා විතරයි. ඒත් මේ මහපොළොව අපි හැමෝගෙම. සීමාවක් නැති මහ පොළොව වගේ තමයි උස් පහත් බේදයක් නැති අපේ බැඳීමුත්. ඒ බව අඟවන්න තමයි අපේ තාත්තල – අම්මල අවුරුදු කෑම අර විදියට බිම ඉඳගෙන කළේ.ගනුදෙනු කිරීමේදී පුංචි සෙනූට සීයගෙන් ලැබුණේ කතන්දර පොතක්දීර්ඝායු පතමින් මුණුබුරු මනූ ගේ හිස තෙල් ගල්වන  අහුබුදු සූරීන්මේ ගෙදරත් ඒ වගේ. අපේ පවුලෙ අය වගේම වැඩ කරන අයත් අවුරුදු දා එකට කෑම කනව. අවුරුදු පනහක වෙලේ ඉඳන් දෙහිවල මාලා මුදලාලි ඇවිත් ගනු දෙනු කරල යනව..’සඳා අහුබුදු, අරිසෙන් සූරින්ගෙ පිය බිරිය මතක පොතේ පිටු දිගහරිනව.පහන් දල්වල, ගනුදෙනු කිරීමේදී මෙදා අහුබුදු සූරින්ගෙන් පවුලෙ හැමෝටම ලැබුණෙ ඔහු අතින්ම ලියැවුණු පොත් පත්. පුංචි සෙනූට නම් කතන්දර පොතක්.පවුලෙ හැමෝම ඊළඟට කළේ අහුබුදු සූරීන්ට බුලත් දීල වැඳපු එක. සමන්ති, සඳනි, මනු විතරක් නෙවෙයි සෙනූත් තමන්ගෙ මී මුත්තට බුත් දීල අවුරුදු කතාකළා. හැමෝම අවුරුදු මේසෙට වාඩිවුණේ ඊට පස්සෙ. හිසට බෝකොළත් පයට නුග කොළත් තබල අහුබුදු සූරීන් මුලින්ම හිස තෙල් ගැල්වුවෙ මනූට. මුණුබරාට. සෙනූගෙ අවස්ථාව ඊළඟට.කොහොම වුණත් මේ චාරිත්‍ර - වාරිත්‍ර අහුබුදු පවුලෙ අයට ඉටු කරන්න වුණේ අවුරුද්දට කලින්මයි. ඒ අපේ ඉල්ලීම හින්දා.”අවුරුදු කියන්නෙ කාලෙකින් පවුලකට ලැබෙන හොඳ අවස්ථාවක්. එකට රැස්වීම, එක්ව වැඩ කිරීම, එකට විසිරයාම, පනත් පෙළක් (අවුරුදු සීට්ටුව) අනුව වැඩකිරීම, වැඩිහිටියන්ට ගරු කිරීම, කාන්තාව ආරක්ෂා කිරීම ඔවුන්ට සැලකීම, ආගමික සිරිත් විරිත්, දේවපූජා පැවැත්වීම වගේ ලිච්ඡවි නගර වැසියන්ගෙ හොඳ පුරුදු සියල්ල මෙහි තියෙනවා.ලිච්ඡවි නගරය අල්ලා ගැනීමට නොහැකි වුණෙත් ඔවුන්ගෙ ඔය ප්‍රබල කාරණා නිසා කියලයි බුදු හාමුදුරුවො වදාළේ. මේවා භෞතික වශයෙන් මෙන්ම ආධ්‍යාත්මික වශයෙනුත් අපි පිරිසුදු වෙන කාරණා...”අහුබුදු සූරීන් තව දුරටත් පහදන්නෙ අවුරුදු දා ඇති මංගල සිරියෙ වැදගත්කම ගැන.අවුරුද්දක් පුරා දූලි වැදුණු බංකු රබන් (මහ රබාන) අත් රබන්, කරකවන රබන් විතරක් නෙවෙයි රබන් කරත්තත් එළියට එන්නෙ මේ කාලෙ.ගමේ ගෑනු ටික රබාන වටේ ඉඳගත්තම එතැන එකම රබන් කෙළියක්.ගමේ ගෙදරක වැඩිහිටි යුවතියක් දීගෙක ගිය පුවතක් රබන් සුරල් වෙලා.හිනහවත් – උපහාසයත්, සතුට විනෝදයත් කැටිවූ රබන් සෙල්ලම හොඳ හැටිම විඳින්නෙ ආච්චිල.එළුවන් ගැනීම, ඔළිඳ කෙළිය, පනා හැංගිල්ල, ඔන්චිලි වාරම් ගමේ යුවතියන්ගෙ - කාන්තාවන්ගෙ ක්‍රීඩා.පිරිමි, අං අදින්නෙ, පොරපොල් ගසන්නෙ, ගුඩු පනින්නෙ, කල්ලි ගසන්නෙ, තාච්චි පනින්නෙ බොහොම ආඩම්බරයෙන්. හයි හත්තිය ඇති පිරිමි මේ ක්‍රීඩාවල යෙදෙන හැටි බලා ඉන්න එකත් තරුණ ගැටවුන්ට යුවතියන්ට සතුටක්.කොහොම වුණත් ගමේ අවුරුදු එයාකාරයෙන්ම දකින්න නගරෙ අපිට වාසනාව නැතත් ඒ ගැන දැනකියාගන්න ලැබෙන එකත් සතුටක්, වාසනාවක්.අවුරුද්දක් ගෙවිල අලුත් අවුරුද්දක් උදාවෙන මොහොතෙ අහුබුදු සූරීන් මුණගැහුණෙත් ඒ අරමුණු ඇතිව.පිටිගුල්ලා විසින් විටෙකත්, තාප්ප - කොන්ක්‍රීට් කණු විසින් තවත් විටෙකත් විනාශ කර දැමූ රතු එරබදු මල් ගස් නගරෙ නැති එක දුකක් වුණත්, එරබදු මල් නැති අවුරුද්ද සමරන්න නිදහසේ මල් පිපිල තියෙන එක සතුටක්. සැනසීමක්!.ඉනෝකා පෙරේරා බණ්ඩාරඡායාරූප – දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av10041110</link>
    <topic>මේ අවුරුදු කාලේ - හිනා වෙයන් රාලේ</topic>
    <author>තිස්ස කරුණාසේකර</author>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටබක්මහේ උදාවත් සමඟම තුරු වදුලෙන් නැගෙන කොවුල් හඬට සමගාමීව අපේ නිවෙස්වල රූපවාහිනි යන්ත්‍ර තුළින් ගුවන් විදුලි යන්ත්‍ර තුළින් නිරතුරු රැව් දෙන මේ ගීතය කාගේ දැයි ගැයෙන නිර්ව්‍යාජ ගැමි සරයෙන් ම හඳුනාගත හැකි ය.ඒ කලකට පෙර අපෙන් සමුගත් ජන සංගීතඥ ලයනල් රන්වලයන්ගේ හඬ ය. ජන ක්‍රීඩා කෙරෙන ජන කව් ගී ගැයෙන මෙවන් අවුරුදු සමයන්හි දී ලයනල් රන්වල වැනි ජන සංස්කෘතික නියමුවන්ගේ අඩුව අපට වඩාත් දැනෙයි.අද අපට ශේෂව ඇත්තේ ඒ හඬ පමණි. නමුත් ඔහු අපට තිළිණ කළ පුත් රුවන පියාණන් නිමා නොකළ ජන සංගීත චාරිකාව වඩාත් සංවිධානාත්මකව ලාංකේය ජන සංගීතයේ රඟ මොනවට කියාපාමින් නාගරිකව මතු නොව ඈත ගම් දනව් කරා ද ගෙන යමින් සිටී.මේ අවුරුදු කාලේ - රන්වල බලකායේ කොහොමද තොරතුරු රාලේ?මේ විමසුම සහන් රන්වල වෙතින්“අපි මේ දවස්වල ‘මේ අවුරුදු කාලේ නමින් ජන ගී සංස්කෘතිකාංග ඇතුළත් ප්‍රසංගයක් පවත්වාගෙන යනවා. මෙහි මුල්ම ප්‍රසංගය අපි පැවැත්වූවා පසුගිය දිනෙක මහනුවර ධර්මරාජ විද්‍යාලයේදී. මේකට පියා නිර්මාණය කළ ගී සේම පියාගේ අභාවයෙන් පසු නිර්මාණය කළ ගී, අලුත්ම අවුරුදු ගී වගේ ම ගැමි සාහිත්‍ය හා බැඳුණු රසවත් ගීත ඇතුළත් වෙනවා. ගැමි සමාජයේ දක්නට ලැබෙන අංග චලන රංග රටා ඇසුරු කරමිනුයි ප්‍රාසාංගිකව ජන ගී ඉදිරිපත් කරන්නේ.මෙහි ගීත රචනා කර ඇත්තේ මගේ පියා හැරුණු කොට සිසිර දිසානායක ආචාර්ය අජන්තා රණසිංහ, ජයතිස්ස බොරලුගොඩ, චතුර විජේරත්න, ධම්මික හෙට්ටිආරච්චි, පියාත් මමත් නිර්මාණය කළ තනු හැරුණු විට වසන්තා මධුරංගනී, ප්‍රදීප් සම්පත් මුතුකුඩ ආරච්චි, ජනක හේමන්ත, පසිඳු චාමර, තනු නිර්මාණයෙන් දායක වෙලා තියෙනවා.රන්වල පදනමේ සහභාගිත්වයෙන් රූගත කළ අවුරුදු වැඩසටහන් අවුරුදු දිනයන්හිදී ජාතික රූපවාහිනියෙන්, දෙරණ නාලිකාවෙන් සහ The Buddist  නාලිකාවෙන් විකාශය වීමට තිබෙනවා.ඒ වගේ ම අපි සජීවී අවුරුදු සංස්කෘතිකාංග ඉදිරිපත් කරනවා බණ්ඩාරනායක සම්මන්ත්‍රණ ශාලා පරිශ්‍රයේ අවුරුදු සැණකෙළියේ සති අග දිනවලදී.මෙහිදී අපි ‘කජු වාරේ’ නමින් අවුරුද්ද හා බැඳුණු ජන ගීයකුත් බණ්ඩාර ඇහැලියගොඩ ලියූ අවුරුදු ගීතයකුත් ඉදිරිපත් කරනවා.ඊට අමතරව මෙවර අවුරුද්ද වෙනුවෙන් අපි ගීයක් ඉදිරිපත් කරනවා පියාගේ ගීයක්“නැඟ එන හිරු පෙරදා නැති සතුටක් පිරි රැස්දේදෝහෙළයේ මහ උළෙලේ හඬ රැව් දේ දෝ...”මේ ගීතය ලිව්වේත් මේ අවුරුදු කාලේ ගීතය ලියූ ජයතිස්ස බොරළුගොඩ මයි. 2008 දී අපි නිකුත් කළ ‘ගම අවුලංඤං’ ඩී.වී.ඩී. තැටියට අමතරව ‘පොඩි අයට ජන ගී’ නමින් සීඩී තැටියක් නිකුත් කර තිබෙනවා.මේවට ලැබෙන ප්‍රතිචාර වගේ ම අපි රන්වල පදනම ලංකාව වටේම යන කොට දැනුණු දෙයක් තමයි ජන ගී රිද්මයට ලොල් කොයි තරම් පිරිසක් ඒවා විඳින්න ආසාවෙන් ඉන්නවද කියන එක. අප ඔවුන් සොයා යනවා.ලයනල් රන්වලයන් සුරතින් ගිලිහුණු තාලම්පොට ද රබාන ද වයමින් සහන් සිය රන්වල පිරිවර සමඟ ගයයි. එයින් ඇසෙන්නේ පිට දේශයකින් ආනයනය කළ ආගන්තුක හඬක් නොව ‘උදාර ලාංකේය ජන සමාජයේ හද ගැහෙන රාවයයි.තිස්ස කරුණාසේකර</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av10041111</link>
    <topic>ඉන්ටර්නෙට් ජෝක්ස්</topic>
    <author>- බාසුර</author>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටපිට පිට දින දෙකක්ම ප්‍රමාද වී වැඩට යෑම නිසා සෑම්, තම ප්‍රධානියා ගේ උදහසට ලක්ව සිටියේය. තුන්වැනි දිනයේත් හෙතෙම ප්‍රමාද වී වැඩට පැමිණියේය.ප්‍රධානියා - සෑම් තමුසේ අදත් පරක්කුයි. අද මොකක්ද කියන බොරුව?සෑම් – නෑ සර් අද නම් ඇත්තමයි කියන්නේ මම වැඩට එන්න හදන කොට වයිෆ් කිව්වා කාරෙකේම ගිහිං දාන්නම් කියලා. එයාට ඇඳ ගන්න විනාඩි 10 ක් විතර ගියා. ඔන්න අපි එනකොට පාලම කැඩිලා. ඒ පාර මම ගඟට බැහැලා එගොඩ පීනුවා. ඒකට පැය භාගයක් විතර ගියා. ඊළඟට මම හෙලිකොප්ටරයක් කුලියට අරගෙන උඩින්ම නගරයට ආවා. ඒකටත් විනාඩි 15 ක් විතර ගියා. හෙලිකොප්ටරය සිටි ටවර් එකේ වහලයට බස්සලා ලණුවක් දිගේ පහළට බැස්සා. ඒකටත් විනාඩි 15 ක් විතර ගියා. ඉන් පස්සේ ටැක්සියක් අරගෙන මෙහාට ආවා. ඒකටත් විනාඩි 10 ක් විතර ගියා.ප්‍රධානියා - තමුසේ අදත් කියන්නේ බොරු.සෑම් - මොකක්ද සර් මම කියපු බොරුව.ප්‍රධානියා - කිසිම ගෑනියෙකුට විනාඩි 10 කින් ඇඳුම් අඳින්න බෑ ඕයි.වෙළෙඳ නෞකාවක කපිතාන්වරයකු ලෙස සේවය කොට විශ්‍රාම ලැබූ ලින්ටන්; තම 75 වැනි විවාහ සංවත්සරය ජයටම සැමරීමට කටයුතු සුදානම් කෙළේය.උත්සවය අතරතුර ලින්ටන් තම බිරිඳට ආදරයෙන් කතා කොට මෙසේ ඇසීය.”එඩ්නා.. අපි කසාද බැඳලා අදට අවුරුදු 75 යි. ඔයාට සතුටුද?””ඔව්...” එඩ්නා පිළිතුරු දුන්නාය.”මම පොඩි කාරණයක් අහන්න තරහ වෙන්නේ නැත්ද?” යි ලින්ටන් යළිත් ඇසුවේය.”නෑ.. ඕන දෙයක් අහන්න””අනිත් ළමයි වගේ නෙවෙයි... අපේ හයවැනියා බාලම පුතා... ටිකක් අමුතුයි. ඕතෑනියි. ඒ වගේම මුස්පේන්තු මුහුණක් තියෙන්නේ... මට ඇත්ත කියන්න.. මේ ළමයා වෙන තාත්තා කෙනෙක් ගේ නේද?” යි ලින්ටන් තතනමින් ප්‍රශ්න කෙළේය.”ඔව්.. ඔයා හරි” එඩ්නා කීවාය.”කවුද ඒ ළමයා ගේ තාත්තා?” යි ලින්ටන් වේගයෙන් ප්‍රශ්න කෙළේය.”ඒ ළමය ගේ තාත්තා ඔයා”යි එඩ්නා හරිබරි ගැසෙමින් කීවාය.- බාසුර</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av10041112</link>
    <topic>අවුරුද්දේ මංගල ගී සද්දේ</topic>
    <author/>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටකන්ද උඩින් හඳ පායන ලීලාලන්ද වෙලේ රුක් අත්තන පිපීලාමන්ද කොහෝ හඬලනු හැංගීලාඑන්න තමා බක් මහ ළංවීලා  දුන්න බහක් හින්දා මම කැන්දායන්න කෙනෙක් ඇත ආදරෙ හන්දාඋන්නෙ මෙතෙක් නැකතක් එන සන්දාඉන්න එතෙක් ඉවසන්න ද මන්දාගායනය - අමිතා වැදිසිංහසංගීතය - සෝමදාස ඇල්විටිගලගී පද රචනය - දයානන්ද ගුණවර්ධන  කොහෝ කොහෝකොහේ ඉඳන්කොහෝ කියනවදෝඅපේ ගමේ රබන් පදේඋඹට ඇහෙනවදෝකොහෝ කොහෝ  කජු නාඹර රස මී අඹගස් යට වැහි වැහැලාකොහෝ අන්න අර බලපන්මී වද පැණි පිරිලා  කොහෝ කොහෝබක් මාසේ මඟුල් නැකත් මටත් කියනවදෝ  රබන් හඬට බඹරු නටනලස්සන ගම් මැද්දේකොහෝ උඹත් ගී කියපන්සිංහල අවුරුද්දේ  කොහෝ කොහෝ කොහේ ඉඳන්කොහෝ කියනවදෝඅවුරුද්දට අපේ ගමේ නෑගම් එනවදෝසංගීතය - සනත් නන්දසිරිගායනය - සනත් නන්දසිරි, සුජාතා අත්තනායකගී පද රචනය - ආචාර්ය අජන්තා රණසිංහමේ අවුරුදු කාලේ හිනාවෙයන් රාළේතෙල් ඉහිරුණු කැවුම් ගෙඩිය වාගේඅ අ ආ ආ..දොං තරිකිට කැත්ත දොදොන්පිළිවට කර කැත්ත දොදොන්දමා තැල්ල ඩිඟිසි ඩිගොයිදමා තැල්ල තක තෙයියත්තා  කැවුම් කොකිස් තෙලේ බැදෙයිකැවිලි සුවඳ සිතට දැනෙයිබා.. බා.. බා... රන් කිකිළිඊයේ උදේ ගිය කිකිළිබා.. බා.. බා...ගතිරිඤ්ඤ රිඤ්ඤං ගති ගතගෝගති ගත ගෝඔන්චිලි චිලි වාරම් ගම දෙවනත් වන්නාමැංගිරි ඩිනිකෝ අවුරුදු ආවෝදොං තරිකිට කැත්ත දොදොන්පිළිවට කර කැත්ත දොදොන්දමා තැල්ල ඩිඟිසි ඩිගොයිදමා තැල්ල තකතෙයියන් තාගමේ රබන් දොරට වඩීසිනා මුහුණු අවට පෙනේබා... බා.. බා... රන් කිකිළිඊයෙ උදේ ගිය කිකිළිතාම ආවෙ නැ කිකිළිබා.. බා.. බා...ගතිරිඤ්ඤං රිඤ්ඤංගති ගතගෝ ගති ගත ගෝසිංහල අවුරුද්දේ මල් කැකුලක් සේ දිලිසේමැංගිරි ඩිනිකෝඅවුරුදු ආවෝපද රචනය – ජයතිස්ස බොරලුගොඩසංගීතය – ලයනල් රන්වලගායනය – රන්වල සංගීත කණ්ඩායමමල් ගොමු ගුමු ගුමු ගන්වන්නීමී වදවලැ පැණි පුරවන්නීකුරුලු සරන් කන් පිනවන්නීමුළු ලෝ උයනක් කරවන්නී  ජම්බු ගහට රත පොරවන්නීබක් මී ගහ කහ අන්දන්නීඅඹ දළු ළා රත තවරන්නීලෝ කත විසිතුරු කැරලන්නී  එරබදු පැහැයෙන් දුලවන්නීනා ගස් සුවඳින් බැඳලන්නීවිලේ නෙලුම් මල් පොබයන්නීනෙත ගිය ගිය පණවන්නී  ගමේ මෑ පුහුලම් ඉදවන්නීසොරුන් බවට වවුලන් ලන්නීනෙ තැනැ වවුලු පළවල් දෙන්නීගම් දරුවන් හට වැඩ දෙන්නී  මල් සර හට ගී සපයන්නීයොවුනන් සිත් ඉන් බැඳලන්නීදෙක දෙක එක් කැර ඈඳන්නීනොමිලේ කපු කම් කරවන්නී  වෙන් වූවන් සිත කලඹන්නීපරණ තරහ හැම යට ලන්නීආයෙත් එකමුතු කරවන්නීපවුල් අවුල් විසඳාලන්නී  කොල්ලන් කෙල්ලන් බැඳලන්නීමහලු සිතෙත් කෙළි රිසි ලන්නීගෙයි ගෙයි බක් වෙස් ගන්වන්නීඅවුරුදු කිරි බත උයවන්නී  දස දෙස සුවඳින් බැඳලන්නීගතට සිතට නව පණ දෙන්නීකුඹුරට ආසිරි සලසන්නීරට වටැ සොම්නස ගෙනැ යන්නී  සංගීතය හා ගායනය - ඩබ්ලිව්. ඩී. අමරදේවගී පද රචනය - අරිසෙන් අහුබුදුඇවිල්ලා ඇවිල්ලා සිංහල අවුරුද්ද ඇවිල්ලාවරෙල්ලා වරෙල්ලා වැල්ලෙ පදිමු රන් ඔන්චිල්ලාකොවුලා බට ලී පිඹිනවා කොට්ටෝරුව බෙර ගහනවාලේන ගසයි කයිතාලම අවිච්චියා එහි නටනවා  කැවුම් කොකිස් මුං අළුවා කිරිබත්වල රස බැලුවාගමේ ළඳුන් කොමල පපා උදේ රබානක් පැලුවාහබුන් කටයි සුබ නැකතයි දෙගුරුන් හට බුලත් අතයිලැබූ අලුත් අවුරුද්දේ කිරි ඉතිරෙයි අපට සෙතයිගායනය - මොහිදීන් බෙග්ගායනය සහාය - ක්‍රිස්ටි ලෙනාඩ් පෙරේරා සහ පිරිසසංගීතය - එම්. කේ. රොක්සාමිගී පද රචනය - කරුණාරත්න අබේසේකරනව අවුරුදු දා බක් මාසේදේශයේ ග්‍රාමයේ සාමය රැව් පිළි නැගේනව අවුරුදු දා බක් මාසේගමින් ගමට දේශයේනව අවුරුදු සාමයේරැව් පිළි රැව් හඬදිදීමල් බුලතින් සැරසෙතිපන්සලේ හඬ නැගි ගාන්ඨාර රැව් දෙතිනව අවුරුදු දා බක්මාසේරබාන රත් කර හොඳින්පියන් නගයි නව රැඟුම්කොහෝ ඉඳන් ගී ගයයිරබාන හැඬවෙන හඬින්අක්කලා මල්ලිලා එක්කලා නැකත ළංවෙලානව අවුරුදු දා බක්මාසේගායනය - එච්. ආර්. ජෝතිපාලමී අඹ අත්තේ කොහෝ කොහෝදොළොස් මහේ මඟුල් දොහේරබාන රත්වෙන නැකත් වෙලාවටනලාව පිඹපන් කොහෝ කොහෝ  ගිරා නිලෙන් දිලි ගොයම් ලියද්දේඋඩින් උඩින් වර පෙත්තප්පුහෝරාවෙන් නොනගතේ ගෙවෙද්දීනෑගම් එනවද පෙත්තප්පු  ගම් මැද්දේ සරු අවුරුද්දේපච්ච වඩම් පළඳාහිසතෙල් ගානා ආදර නැකතින්ඉහෙන් බහින උවදුරු දුරු වී  නෙත් දෙක වාගේ අයිය නගාලටපින් පල දේ අවුරුදු ජය වීඑක මව් කුසයේ ඉපදේවා අපමතු මතු සංසාරේගායනය - මිල්ටන් මල්ලවආරච්චි, නීලා වික්‍රමසිංහසංගීතය - සරත් දසනායකපද රචනය - ආචාර්ය අජන්තා රණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av10041113</link>
    <topic>පෝල් කොක්ස් ගේ අලුත්ම චිත්‍රපටයේ මම රඟපානවා</topic>
    <author>හේමාලි විජේරත්න</author>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටඅනෝජා වීරසිංහඑදා මොනර පිලක් මෙන් විහිදුණු ඇගේ දිගු වරලස දැන් දකින්නට නැත. ඒ වෙනුවට එකදු කෙස් ගසක්වත් නැති හිස ඇයට සැනසිල්ලකි. එහෙත් අද වන විට ඇගේ හිසකෙස් යළිදු ටිකෙන් ටික ඇදී එන්නට සලස්වන්නේ හිතාමතාමය. එය ඇගේ ජීවිතය පිළිබඳ තවත් අලුත් ආරංචියක් රැගෙන එන බවට ඉඟියකි.ඈ කවරකු හෝ නොව අනෝජා වීරසිංහය.කලකට පසු අපි හමුවුණේ කලාපුරයේ පිහිටි ඇගේ නිසංසල නිවහනේදීය. නිහඬ බව රජයන මේ නිවෙස සතියේ කිහිප දිනක්ම යෝග ආශ්‍රමයක් බවට පත්වේ. ඒ අනෝජා වීරසිංහගෙන් යෝග හදාරන්නට පැමිණෙන සිසු සිසුවියන් නිසාය. අපි කතා බහ කළා බොහෝ දේ. රංගනය, කලාව, ජීවිතේ වගේම, දැන් ඇගේ ජීවිතය වී ඇති යෝග ගැනද.ඒ සියල්ලටම පෙර ඇගේ වෙනස ගැන අපි සඳහන් කළ යුතුය. ඒ අනෝජා නැවත වරක් සිය කොණ්ඩය වවන්නට පටන්ගෙන තිබීමය. බූ ගෑ හිසෙහි දැන් කළු පාටට යන්තමින් කොණ්ඩය වැවෙමින් තිබේ. ඇත්තටම මොකක්ද මේ වෙනස. අපි අහමු අනෝජා ගෙන්ම.“මට චිත්‍රපටයක රඟපාන්න ආරාධනාවක් ආවා. ඒකයි මම කොණ්ඩෙ වවන්න පටන් ගත්තේ. මීට අවුරුදු දහයකට විතර උඩදි උදයකාන්ත වර්ණසූරියගේ ‘යකඩ පිහාටු’ චිත්‍රපටයේ රඟපෑවට පස්සෙ මම රඟපාලා නෑ. ඒ අතරතුර කාලයේදී තුළ මට ආරාධනා නොලැබුණා නොවෙයි. විශාල වශයෙන් ආවා. විශේෂයෙන් මම කොණ්ඩය කපල දැම්මට පස්සෙත් ආරාධනා ආවා. ඒත් මගේ හිතට එකඟව මට දෙයක් කරන්න පුළුවන් චරිතයක් ඒ අතරේ තිබුණේ නෑ. ඒ හින්ද ඒ ආරාධනා එකක්වත් මම බාර ගත්තේ නෑ.”පුරා වසර 10 කට පසු ඈ යළිත් රංගනයට එක් වෙනවා කියන එක ඇයට ආදරය කරන සිනමා පේ‍්‍රක්ෂකයන්ට ආදරණීය ආරංචියක් වේවි. එහෙත් මෙවර ඇයට ලැබී තිබෙන මේ ආරාධනය ඉතාමත්ම සුවිශේෂී එකක් විය යුතුයි.‘ඇත්තටම මෙවර ලැබී තිබෙන ආරාධනය ඉතාමත්ම සුවිශේෂියි. ඒ මොකද මේ ආරාධනය මට ලැබුණේ මගේ පැරැණිම මිතුරකු වන පෝල් කොක්ස් ගෙන්. ඔහුට කරන ගෞරවයක් හැටියට මේ ආරාධනය පිළිගන්න මම හිතුවා.පසුගිය කාලෙම පෝල් හිටියේ අසනීප තත්ත්වයෙන්. ඔහු අක්මාවේ පිළිකාවකින් පීඩා වින්දා. ඒ රටවල අපේ රටවල වගේ නොවෙයි වෛද්‍ය විද්‍යාව දියුණු නිසා ඔහුගේ අක්මාව අයින් කරල අලුතින් බද්ධ කළා. දැන් පෝල් සුව අතට හැරෙමින් ඉන්නවා. මේ කාලය ඇතුළත අපේ යහළුවන් බොහෝ දෙනෙක් සතිය දෙක පෝල් ළඟට ගිහින් ඔහුව බලා කියා ගත්තා. ඒ කාලය ඇතුළත මට පෝල්ව බලන්න යන්න ලැබුණේ නෑ. මොකද ඒ වන විටත් මම ඉන්දියාවේ යෝග ආශ්‍රමයේ හිටපු නිසා. ආපසු ලංකාවට ආපසු ගමන්ම කළේ පෝල් ව බලන්න ගිය එක.ඒ ගියාම තමයි ඔහුගෙන් මට මේ ආරාධනාව ලැබුණේ. පෝල් අසනීපෙන් හිටි ටිකේම තිර නාටකයක් ලියලා තිබුණා. ඉතින් මම ගියාම ඒක මට පෙන්නල ඇහුවා ‘ඔබ කැමැති නැද්ද මේකෙ රඟපාන්න’ කියලා. ඉන්දියාවේ රූගත කිරීම් කරන විදියේ පසුබිමක තමයි පෝල් ඒ තිරනාටකය ලියලා තිබුණේ. ඉතින් මට හිතුණා පෝල් වෙනුවෙන් ඒ චිත්‍රපටයේ රඟපාන්න. මම කිව්වා,“මම කැමැතියි විග් එකක් දාලා හරි රඟපාන්න බැරියැ කියලා.” එතකොට පෝල් කිව්වා. ඒක හරියන්නෙ නෑ මාත් එක්ක. තව කල් තියන හින්දා කොණ්ඩෙ වවන්න කියලා.අනෝජා වීරසිංහ නම් වූ ඇගෙන් පසුගිය දස වසර පුරාම රංගන කාර්යයක් සිදු නොවුවද ඊට වඩා වැදගත් සුවිශේෂි කාර්ය භාරයක් ඇගෙන් මේ මුළු මහත් සමාජය වෙතම සිදුවන බව දැනටමත් ඔබ දන්නවා ඇති. අපේ රටේ අනාගත පරපුර නිර්මාණය කරලීමේ මහඟු කාර්ය භාරයට ඇගේ ‘අභින’ වැඩ සටහන් හරහා එක් පැත්තකින් දායක වෙන අතරම සමස්ත සමාජයක්ම යහපත වෙනුවෙන් ගමන් කිරීමේ මාර්ගය සලසා දෙන ‘යෝග‘ ක්‍රම උගන්වන ගුරුවරියක් හැටියටත් ඇගෙන් ඉටුවන සේවය මිල කළ නොහැකිය.‘වසර 2000 දී මගේ මොනරාගල ගේ ගිනි තැබීමත් එක්කම මගේ ජීවිතේ ගොඩාක් වෙනස් වුණා. මට නරකක් කරන්න කියලා හිතපු හැම දෙයක් දිහාම මම සුබවාදීව බැලුවා. අද මට හිතෙනවා ඒ ගේ මට නැතිවෙච්ච එක කොයිතරම් දෙයක්ද කියලා. එදා ඒ ගෙදරට මම යනකොට ඉතිරිවෙලා තිබුණේ බුදු පින්තූරයක් විතරයි. ඒක දැක්ක ගමන් මට හිතුණා බුදු හාමුදුරුවෝ දේශනා කළේ මේක නේද කියලා. සියලු දේ අනිත්‍යයි.ඉතින් මොකටද මම ගිනිගත්ත ගේ ගැන කනගාටු වෙන්නේ. මගේ ජීවිතේ මහා පුදුම වෙනසක් ඇති වුණා. ඒ පින්තූරේ පිච්චිලා තිබුණ නම් මගේ ජීවිතේ මෙහෙම වෙනස් නොවන්නටත් තිබුණා. ඒ සිද්ධියට දැන් අවුරුදු 10 ක්. මගේ ජීවිතේට නරකක් කරන්න හිතලා මට කරපු බොහෝ දේ මට ආශිර්වාදයක් වුණා. ඒ නිසා කිසි කෙනෙක් එක්ක මගේ තරහක් නෑ. අද ඒ හැමෝටම මම හරියට මෛත්‍රී කරනවා. අද ඒ අය දුකට පත්වෙලා ඉන්නවා නම් ඒ දුකින් මිදෙන්න කියලා තමයි හැමදාම ප්‍රාර්ථනා කරන්නේ.අද මගේ උත්සාහය මේ රටේ දුකට පත්වෙලා ඉන්න අයව දුකින් මුදවා ගැනීමේ මඟක යන එක. විශේෂයෙන් අද ඉන්න තරුණ දරුවෝ මානසික පීඩාවන්ට ගොදුරු වෙලා ඉන්නවා. බොහෝ දෙනෙක් මාත් එක්ක කතාබහ කරද්දී තේරෙනවා භෞතික දේවල් පස්සෙ හඹා යාම නිසා දරුවෝ හරියට ආතතියකින් ඉන්නවා කියලා. ඉතින් මම උත්සාහ කරන්නේ මේ දරුවන්ට යහපත් මානසික තත්ත්වයක් ඇති කරන වැඩ පිළිවෙළක් කරන්න.යෝගා පන්ති පැවැත්වීමේ අරමුණත් ඒකමයි. මම ඉගෙන ගත්තේ ඉන්දියාවේ සිවානන්ද යෝගාශ්‍රමයේ. ඉදිරියට මේ ‘යෝගා’ ව්‍යාප්ත කිරීමේ අරමුණින් යෝගා ගුරුවරු පුහුණු කිරීමේ වැඩසටහනකුත් කළා. පසුගිය ජනවාරි මාසයේ ගුරුවරු 06 දෙනෙක් මම ගුරු පුහුණුවට ඉන්දියාවේ එක්කගෙන ගියා. අද ඒ අය ඉතාම විශිෂ්ට යෝගා ගුරුවරු.අනෝජා කොණ්ඩෙ බූ ගෑව එක ගැන පසුගිය කාලයේ නොයෙක් දෙනා විවිධ ආකාරයේ කතා කිව්වා. සමහරු හිතුවා ඇය ජීවිතේ ගැන කලකිරිලා කියලා. තවත් සමහරු කිව්වලු ඇයට පිළිකාවක් වැළඳිලා කියලා.ඒත් සත්‍යම සිද්ධිය නම් වුණේ මේකයි. ඇගේ වැඩි උනන්දුව ‘යෝගා’ කෙරෙහි යොමු වීමත් සමඟම දිගු වරලස විටෙක ඇයට කරදරයක් වුණා. විවිධ යෝගා ආසන ක්‍රම කරත්දි කොණ්ඩය විවිධ අයුරින් ගැට ගසා ගැනීමට ඇයට සිදුවුණා. අනෙක් සුවිශේෂිම කාරණාව වුණේ ඇයට අධික ලෙස දහදිය දැමීමයි. කොණ්ඩය දහදියෙන් තෙත් වූ පසු පහසුවෙන් වේළෙන්නේ නැතිව ගියා. ඒ නිසාම නිතර නිතර ඇයට සෙම් අමාරුවද ඇතිවෙන්න ගත්තා. මේ හේතු නිසාමයි ඈ කොණ්ඩෙ කපන්න තීරණය කළේ. අනිත් පැත්තෙන් සියලු දේ අනිත්‍ය මේ ලොවේ ඇගේ කොණ්ඩය විතරක් නිත්‍ය වෙන්නෙ කොහොමද කියලත් ඇයට හිතෙන්න ඇති.“බොහෝ දෙනෙක් හිතුවා මම කලකිරිලා කොණ්ඩෙ කපල. චිත්‍රපට වලිනුත් අයින් වෙලා කියලා. ඇත්තටම එහෙම දෙයක් නෑ. මම රඟපෑවේ නැත්තේ පසුගිය කාලේ මට ලැබුණු ඒවායේ මට කරන්න යමක් නොතිබුණ නිසයි. මගේ ජීවිතේ හැම කාල සීමාවේදීම ඒ ඒ කාලයට සුදුසු මට අවශ්‍ය දේ මම කළා. දැන් මම රඟපෑමේ පිපාසාවෙන් පෙළෙන කෙනෙක් නොවෙයි. ඒ කාලේ ඔබලාට මතක ඇති මම ‘ඔබට රහසක් කියන්නම්’ ‘ඔබට දිවුරා කියන්නම්’ වැනි ජනපි‍්‍රය වාණිජ චිත්‍රපට කරන කාලේ මම නටන්න ඉගෙන ගත්තා. බයිසිකල් පදින්න ඉගෙන ගත්තා. වෙඩි තියන්න ඉගෙන ගත්තා. කරාටේ ගහන්න ඉගෙන ගත්තා. පීනන්න ඉගෙන ගත්තා. වාණිජ සිනමාවට අවශ්‍ය හැමදේම මම ඉගෙන ගත්තා.ඒ වගේම මම හොඳ සිනමාවට ඇවිත් චරිතාංග නිළියක් විදියට යොමු වුණු කාලේ මම ‘ලැම්ඩා’ ගිහින් ඉගෙන ගත්තා. රංගනය පිළිබඳ පොත පත කියෙව්වා. දැන් මම යෙදිලා ඉන්නේ මේ දේ නිසා ඒකට අවශ්‍ය විදියට හැසිරෙනවා. දැන් මම හැමදාම පාන්දර 4.00 ට අවදි වෙනවා. උදේ 4.00 ඉඳලා 5.45 වෙනකම් භාවනා කරනවා. රාත්‍රී 9.00 වෙනකොට මම නිදා ගන්නවා. ඒ හින්දම මම බොහෝ දෙනාට කියලා තියෙන්නේ මට රෑ 9.00 පස්සේ කතා කරන්න එපා කියලා.නිර්මාංශ ආහාර විතරයි ගන්නේ. මගේ භාවනා ක්‍රම මම දිනපතා පුහුණු කරනවා. සමහරු හිතනවා ඇති මම ජීවිතේ ගැන කලකිරිලා මේ පැත්තට යොමුවෙලා කියලා. එහෙම දෙයක් නෑ. කලකිරෙන්න ඕන නෑ මේ පැත්තට යොමු වෙන්න. මේක ජීවිතේ යහපත්ව පවත්වා ගෙන යන්න අවශ්‍ය දෙයක්.”රඟපෑමට පිපාසාවක් දැන් ඇයට නැහැ. එහෙත් ඇය මේ රටේ බොහෝ දෙනකු වෙනුවෙන් ඉටුකරගත යුතු බලාපොරොත්තුවක ඉන්නවා. ඒ මොනරාගල ඈට අහිමි වූ ඇගේ නිවෙස තිබූ ඉඩම යෝගාශ්‍රමයක් බවට පත්කිරීමට ඇති ආසාව.“මොනරාගල පදිංචියට යනවා කියලා තවම මම තීරණය අරගෙන නෑ. කොහොම වුණත් මම මගේ වැඩ වල පහසුවට කොළඹ හිටියට ඉස්සර ඉඳලම කොළඹට ඒ තරම් කැමැත්තක් නෑ. ඉදිරියේදී වැඩිපුර කාලයක් මොනරාගල ගත කරන්න බලාපොරොත්තු වෙනවා. දැන් වැඩිපුර අවධානය යොමු වෙන්නේ යෝගාශ්‍රමය හදන එක ගැන. මම ඒකට විශේෂයෙන් ස්තුති වන්ත වෙන්න ඕන පසුගිය චන්ද්‍රිකා බණ්ඩාරනායක ආණ්ඩුවට. ඒ ඉඩමේ තිබුණු මගේ ගෙදර ඉවත්කර දීම ගැන. මේ අවුරුද්ද ඇතුළත යෝග ශාලාවක් හා කොටේජ් කිහිපයක් හදාගන්න තමයි බලාපොරොත්තුව. ඒකටත් ඉතින් විශාල මුදලක් යනවා. පෝල් කොක්ස්ගේ චිත්‍රපටය කරන්නත් මම හිතුවේ ඒකයි. ඒ මුදලුත් මම මේකට යොදවන්න තමයි බලාපොරොත්තුව. මේ දිනවල මම මගේ කලාපුරේ ගෙදර මුස්ලිම් කාන්තාවන් වෙනුවෙන් කාන්තාවන් පමණක් සහභාගි වෙන යෝගා පන්තියක් පවත්වාගෙන යනවා. ඉදිරියේදී මෘදු යෝග (gently yoga)  සහ ගර්භණි යෝගා (pregnecy yoga පන්ති පටන්ගන්න බලාපොරොත්තු වෙනවා.හේමාලි විජේරත්නඡායාරූපය- ටෙනිසන් එදිරිසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av10041114</link>
    <topic>දෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්</topic>
    <author/>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටබුද්ධික රඹුක්වැල්ල මුලින් ම අප දැන හඳුනා ගත්තේ නළුවකු ලෙසිනි. රඟපෑමට අමතරව ගායනය සඳහා ද දක්ෂතා දැක්වූ ඔහු ඉන්පසු එළිමහන් වේදිකාවල ගායකයකු මෙන් ම රසිකයින් සිනහා සයුරේ ගිල්වූ විකට ශිල්පියකු ලෙස ද නමක් දිනා ගත්තේ ය.පුංචි තිරය, රිදී තිරය, එළිමහන් වේදිකාව එකසේ ජයගත් බුද්ධික මේ වනවිට ලෝක පූජිත චරිතයකි. ගිනස් පොතට සිය නම ඇතුළත් කරමින් ශ්‍රී ලංකා මාතාවට අභිමානයක් ගෙන දෙන්නට සමත් වූ සුවිශේෂී පුද්ගලයෙකි.දිනකට මහමඟදී සිදුවන මෝටර් රථ අනතුරු කොතෙක්ද? ඒ නිසා ම අපි මෝටර් රථයක් පැදවීමේදී වඩ වඩාත් පරිස්සම් සහගත වන්නෙමු. සුක්කානම හැසිරවීම, ගියර් දැමීම, ක්ලච් එක ගැහීම, ගෑස් පැඩලය තද කිරීම, තිරිංග පෑගීම, නළාව ශබ්ද කිරීම, සංඥා බල්බ් දැල්වීම වැනි දහසකුත් එකක් කාර්යයන් දෙඅත් සහ දෙපා උපයෝගි කරගනිමින් සිදු කළ යුතු නිසාවෙන්.බුද්ධිකට මෝටර් රථයක් පැදවීමේදී මේ සියල්ල සිදු කිරීමට දෙපා පමණක් සෑහේ. ඒ නිසා ම මේ වනවිට ඔහු ලෝක පූජිත වී තිබේ.බුද්ධිකට මෝටර් රථය සෙල්ලම් බඩුවක් මෙනි. රියැදුරකු වාහනයක් පසුපසට ධාවනය කරවන්නේ ඉදිරියට යාමට එය හරවා ගැනීම සඳහා ය. ඒ සඳහා ද යන්නේ මීටර් කීපයක් පමණි.එහෙත් 2006 වසරේ ජූලි 02 වැනිදා කිලෝමීටර් 101 මීටර් 300 ක් මෝටර් රථයක් පසුපසට ධාවනය කරවමින් බුද්ධික අපූරු දස්කමක් කළේ මෙවැනි හපන්කමක් කළ ලෝකයේ පළමු වැන්නා ලෙස ඉතිහාසයට එක්වෙමිනි.මෙයින් නොනැවතුණු බුද්ධික 2009 පෙබරවාරි 22 වැනිදා කිලෝමීටර් 45 ක් දෙපාවලින් මෝටර් රථය පැදවූයේ ය. ඒ සඳහා ඔහුට බොහෝ බාධක එල්ල විය.ජනපති ආර්යාව අතින් තිළිණ ලබාජයග්‍රාහී මොහොතේ උණුසුම් ප්‍රතිචාරඑහෙත් එයින් අධෛර්යය නොවුණු ඔහු පසුගිය 28 දා දෑතට මාංචු දමා පේදුරුතුඩුවේ සිට දෙවුන්දර තුඩුව, බෙලිඅත්ත හරහා තිස්සමහාරාමයට මෝටර් රථය දෙපාවලින් පදවා ගිනස් වාර්තාවක් පිහිටුවීමට සමත් විය. මේ සඳහා ඔහුට පැය 15 ක් ගත වූ අතර, පැයට කිලෝමීටර් 60.2 ක සාමාන්‍ය වේගයක් රඳවා ගන්නට සමත් වී සිටි ඔහුගේ හොඳම වේගය ලෙස පැයට කිලෝමීටර් 125 ක් ලෙස වාර්තා විය.අතින් ක්‍රියාත්මක කරවන සාමාන්‍ය ගියර් පද්ධතියක(Mannual) සහිත මෝටර් රථයක් පැදවීමේදී ක්ලච් එක පාගා ගියර් දැමීම, ගෑස් පෑගීම, තිරිංග තද කිරීම, නළාව ශබ්ද කිරීම, වයිපර් ක්‍රියාත්මක කිරීම, පසුපස බලන කණ්ණාඩිය සකස් කිරීම වැනි ක්‍රියා සාමාන්‍ය ලෙස කරමින් අතිශයින් ත්‍රාසජනක ලෙස මෝටර් රථය පදවා නරඹන්නන් මවිතයට පත් කරවීමට බුද්ධික සමත් විය.මෙම ක්‍රියාව ලෝක ගිනස් කමිටුවේ ශ්‍රී ලංකා නියෝජිත වෛද්‍ය ගීතාංජන මෙන්ඩිස් මහතාගේ අධීක්ෂණය යටතේ සිදු කළ අතර නුදුරේදී මෙය ගිනස් පොතේ සනිටුහන් වනු ඇත.“මම මේ දේවල් කරන්නේ කලාවේ නියැලෙන අතරයි. වාහනයක් රිවස් එකට එළවීම පාදවලින් එළවීම වැනි ක්‍රියාවන් මුලින් ම හඳුන්වා දුන්නේ මමයි. දැන් තවත් අය මෙවැනි ක්‍රියා කරන්නට උත්සාහ ගන්නවා. ඒ ගැන මෙහි නිර්මාතෘ ලෙස මට දැනෙන්නේ නිහතමානී සතුටක්.මෙවර මම මේ වාර්තාව තිබ්බේ ලෝකයේ අවධානය අපේ මේ පුංචි ශ්‍රී ලංකාව වෙත තව තවත් යොමු කරවන්න. කාල්ටන් සුපර් ක්‍රොස් මෝටර් රථ ධාවන තරගාවලියට සමගාමීව මෙය සිදු කරන්න මට අවශ්‍ය ධෛර්යය දුන්නේ ‘තාරුණ්‍යයට හෙටක්’ සංවිධානයේ සභාපති නාමල් රාජපක්ෂ මැතිතුමා.ඒ සඳහා අවශ්‍ය කටයුතු කළේ ‘තාරුණ්‍යයට හෙටක්’ ක්‍රීඩා අධ්‍යක්ෂ ජෙනරාල් රොනී ඊබ්‍රහිම් මහත්මා. එම නිසා ඔවුන් දෙපළටත් මම උදව් උපකාර කළ මාව ධෛර්යවත්, කළ සියලුම දෙනාට මම ස්තුතිවන්ත වෙනවා.”වාර්තාව තැබීමට පෙරමහමගදීමගේ මීළඟ ඉලක්කය තමයි මහියංගණයේ 18 වංගුව පසුපසට ධාවනය කරවමින් බැස්සවීම. ඒ සමඟම එළඹෙන වසරේ කාල්ටන් සුපර් ක්‍රොස් තරගාවලියට සමගාමීව කොළඹ සිට තිස්සමහාරාමයට ඔළුවෙන් මෝටර් රථය පැදවීම මගේ ඊළඟ අභියෝගයයි. එයත් සාර්ථකව සිදු කරන්න පුළුවන් කියන එක මට විශ්වාසයි.”වාර්තාව පිහිටවූ පසු ‘රසඳුන’ සමඟ කතා බහට එක් වෙමින් බුද්ධික එලෙස පැවසුවේ දැඩි අධිෂ්ඨානයකින්. මොනතරම් ත්‍රාසජනක ක්‍රියා සිදු කළත් කලාකරුවකු ලෙස ඔහුගේ ගමන් මඟ පිළිබඳවත් යමක් අහන්නට අප අමතක කළේ නැහැ.“මම මේ වනවිට චිත්‍රපට 13 ක් පමණක් ටෙලිනාට්‍ය 15 ක 20 ක පමණක් රඟපාලා තියෙනවා. ඒ අතරින් මට  ‘Good night colombo’  විදේශීය චිත්‍රපටයේ රඟපෑම හරිම සුවිශේෂයි.ඒ අවස්ථාව මට ලැබුණේ මම රිවස් එකට කාර් එක එළවලා වාර්තාව තිබ්බට පස්සෙ. මගේ මේ වාර්තාව දැකලා ලෝක පූජිත නළු ජෙට් ලී ගේ කැමරා අධ්‍යක්ෂ වෙන්තෝ ගුවාන් මහතා ඔහුගේ චිත්‍රපටයට මාව සම්බන්ධ කර ගත්තා. එය මුලින් ම චීනයේ විකාශය වේවි.මේ දිනවල මම රඟපාන චන්ද්‍රරත්න මාපිටිගම මහතාගේ ‘සුන්දරයි ප්‍රේමය’ ටෙලිනාට්‍යය දිනපතා රාත්‍රි 7.30 ට සිරස ටීවී හි විකාශය වෙනවා.ඒ වගේ ම මගේ ජීවිතයේ සුවිශේෂී අවස්ථාවක් ලෙස දියයට ගින්දර, වන් ෂොට්, ධර්ම පුත්‍ර, ජේම්ස් බොන්ඩ් වැනි චිත්‍රපටවල රඟපෑමට ලැබීම හරි ම වටිනවා.ඒත් මම අතින් මගේ ප්‍රේක්ෂකයන්ට අත්වැරදීමක් වුණා. ඒ ‘තුෂාරා’ චිත්‍රපටයේ රඟපෑම. මම එහිදී රඟපෑවේ මුල් කෘතියේ ජෝ අබේවික්‍රම මහතා කළ චරිතය. ඇත්තෙන් ම මම එහි රඟපෑම ගැන දුක් වෙනවා. ඉදිරියේදී මගේ අතින් ඒ වගේ අත්වැරදීම් වෙන්නෙ නෑ.”ජල සංරක්ෂණය, ජල කළමනාකරණය, පාරිසරික සනීපාරක්ෂාව, ජල සම්පාදනය තේමා කොට ගත් ‘දිය දෝත’ ගුවන් විදුලි වැඩසටහන් මාලාව සෑම සෙනසුරාදා දිනකම පෙරවරු 8.45 ට කඳුරට සේවයෙන් ද පස්වරු 7.00 ට City FM  සේවයෙන් ද විසුරුවා හැරේ.මෙහි පිටපත හා අධීක්ෂණය හෙන්රි වර්ණකුලසූරිය ගෙනි. සම්බන්ධීකරණය සුනිල් ශාන්තසිරි. කඳුරට සේවය වෙනුවෙන් නිෂ්පාදනය කරන්නේ සරත් ඉලංගන්තිලකයි.ජාතික ජල සම්පාදන හා ජලාපවහන මණ්ඩලයේ ඉදිරිපත් කරන ‘දිය දෝත’ වැඩසටහනට අනුග්‍රහය දක්වන්නේ ජල සම්පාදන හා ජලාපවහන අමාත්‍යාංශයයි.ලක්  FM  ‘ලක් ප්‍රිමියර්’ අලුත් ගී හඳුන්වාදීමේ වැඩසටහන යටතේ නවක ගායක ගායිකාවනට තම නැවුම් නිර්මාණ එළිදැක්වීමට අවස්ථාවක් උදා කරදී තිබේ. මේ අනුව ලක් ජ්ර් වෙත ලබාදෙන නව ගී නිර්මාණ රැගත් තැටි සහ පට විධිමත් තේරීමකින් පසුව සෑම සෙනසුරාදා දිනකම පෙ.ව. 10 සිට 11.45 දක්වා ගුවනට මුසු කිරීමට ලක් ජ්ර් කටයුතු කරයි.මොරටුව කලා එකමුතුවේ 16 වැනි මහ සභා රැස්වීම ලබන 18 වැනි ඉරු දින සවස 5.00 ට මොරටුව ශ්‍රී පාලි උත්සව ශාලාවේදී පැවැත්වේ.එදින ප්‍රධාන ආරාධිත අමුත්තා ලෙස දෙරණ නාලිකාවේ අලෙවි කළමනාකාර ලක්මාල් මුදලිගේ මහතා සහභාගි වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av10041115</link>
    <topic>ඕලු ඇල්ලේ පෙණ පිඬු අතර...</topic>
    <author>විස්තර සහ ඡායාරූපය</author>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටඅපේ පැරැන්නන්, ඕලු මල දෙස බැලුවේ ගෞරවයකිනි. එමෙන් ම එහි සුදු පැහැය නිර්මලත්වයට උපමා කරන්නට ද ඔවුහු පසුබට නොවූහ. ඕලු විලක සුන්දරත්වය වර්ණනා කරමින් ජනකවි පබදින්නට ද ඔවුහු නිර්මාණශීලී වූහ. එසේ ම සුදු පැහැයෙන් ගල් පර්වත අතරින් ගලා හැලෙනා සුන්දර දිය ඇල්ලකට ඕලු ඇල්ල යන නම ලබාදීමට තරම් යටියන්තොට අමනාවල ගම් වැසියන් නිර්මාණශීලී වී ඇත.ඔබට ඉතා පහසුවෙන් සේන්දු විය හැකි වටා පිටාවක මේ දියඇල්ල පිහිටා තිබේ. එයට ළඟාවීම සඳහා දෙපයින් කඳු තරණය කරමින්, ගලින් ගලට පනිමින් දුෂ්කර ක්‍රියා කළ යුතු නැත. දියලුම හෝ රාවණා ඇල්ල මෙන් මහා මාර්ගය අසල සිට ම මේ අපූරු සොබා දම් නිමවුමේ රස පහස විඳගත හැකි ය.කොළඹ සිට අවිස්සාවේල්ල කරවනැල්ල හරහා හැටන් පාරේ යටියන්තොටට පැමිණ, එහි සිට බෙරන්නාව සීපොන් මාර්ගයේ තවත් කි.මී. 17 ක ගමනකින් පසු ඕලු ඇල්ල පිහිටි අමනාවලට අප සේන්දු වේ. පෞද්ගලික වාහනයකින් හෝ ලංගම බස් රථයකින් හෝ (යටියන්තොට සිට ගමන් ගන්නා) දියඇල්ල අසලට පැමිණීමට පුළුවන.කැලණි නදී නිම්නයේ පිහිටි යටියන්තොට ඉංග්‍රීසි අධිරාජ්‍යවාදී යුගයේ දී රබර් වගාවට ප්‍රකට පෙදෙසක් විය. අදත් මේ අවට පෙදෙස්ම ගිල ගෙන ඇත්තේ විශාල රබර් වතු යායවලිනි. අපේ වනාන්තර විනාශ වී රබර් වතු බවට පත් වූයේ සුද්දන්ගේ කාර්මික විප්ලවයට අවශ්‍ය රබර් සැපයීමට ය. මේ අවට රබර් වතුවල අදත් දෙමළ වතු කම්කරුවන්ගේ ශ්‍රමයෙන් රබර් නිපදවේ. කැලණි නදිය වර්ෂා සමයට පිටාර ගලා මේ පෙදෙස යට කරයි. ඒ නිසා යට වන කොට ‘යටියන්තොට’ නම් විය. නගරයේ පැරණි නිවාස අදටත් දැකගත හැක්කේ මාර්ගයේ සිට අඩි 30 - 40 ක් ඉහළ බෑවුම්වල ය. එසේ ඉදි කර තිබෙන්නේ ගංවතුරෙන් බේරීමට ය.අප ගමන් ගත් වාහනය යටියන්තොට නගරයෙන් හැරුණු විගස පිවිසුණේ වඩාත් ගම්බද වටපිටාවකට ය. සීපොන් මාර්ගය පළලින් අඩු තැන තැන වළ ගොඩැලි සහිත පාරකි. මේ මඟෙහි අතරමඟින් හැරී බුලත්කොහුපිටිය හරහා කෑගල්ලට ගමන් කළ හැකි ය. ඉදිරියටම ගමන් කළ විට නාවලපිටිය ප්‍රදේශයට පිවිසීමට පුළුවන. පටු මාර්ගයේ ඉදිරියට ගමන් කරන අපගේ මෝටර් රථය විටෙක මඟ අයිනට කර නවත්තන්නට සිදුවේ. ඒ ඉදිරියෙන් එන තේ දළු හෝ රබර් පටවාගත් ලොරියකට මඟ ඉඩදීමට ය. මාර්ගය වම් පසින් බෑවුම් වන්නේ මී ඔය නිම්නයට ය. මීටර් 1200 ක් උස බරණව කන්දෙන් ඇරඹෙන මී ඔය කැලණි නදියේ අතු ගංගාවකි. එය ඕලු ඇල්ල ඇතුළු ඉතා අලංකාර දිය ඇලි තනමින් වන වදුලු හරහා ගලා විත් යටියන්තොට සමන් දේවාලය අසලින් කැලණි ගංගාවට එක් වේ. මේ ඔය පිරිසිදු දිය දහරාවෙන් පිරි අලංකාර ජල තටාක රැසකින් යුක්තය. ඒවා ස්නානය සඳහා කදිම ය. මේ අතරින් ඉතා ජනප්‍රිය වන්නේ හල්ගොල්ල වතුයායට ආසන්නව පිහිටි ජල තටාකයයි.ස්වාභාවික පර්වත වටකරගෙන වනගොමුවල පහස විඳිමින් ගලා එන වී ඔයෙන් එක් ස්ථානයක එතරම් ගැඹුරු නොවූ සිසිල් දිය තටාකයක් නිර්මාණය වී ඇත. ආරක්ෂිතව දිය නෑමට එය අපූරු ය. මේ අසලම පිහිටා ඇති මී ඔය දිය ඇල්ල වටපිටාව තවත් අලංකාර කරවයි. එය මී ඔය රබර් වත්තේ ගල් පර්වතයක් ආශ්‍රිතව පිහිටා ඇති අඩි 65 ක් උස දිය ඇල්ලකි. බොම්බෙපොළ වනයේ සිට උපත ලබා එන දිය දහරාවලින් පෝෂිත මේ ඇල්ලේ ඉතා සිහින් දිය සේලයක් දැකගත හැකි ය. එතරම් විශාල ජල ප්‍රවාහයක් නොවූවත් එහි අලංකාරත්වයේ නම් අඩුවක් නැත.උදෑසන හිරු රැස් රබර් ගස් අතරින් පෙරී එයි. අපි ඒ අතරින් යළිත් වාහනය පැදවූයෙමු. වතු කම්කරු ගැහැනියක් රබර් කිරි බාල්දියක් ද රැගෙන මාර්ගයේ ගමන් කරයි. ඇය අසලින් යන දැරිය ඇගේ දියණිය විය යුතු ය. කෝවිලක් අසල ට්‍රැක්ටරයක් සරසා වේල් පෙරහරට සූදානම් වන පිරිසකි. මේ වේල් පෙරහර තව ටික වේලාවකින් ගමනාරම්භ කරනු ඇත. ඈත කඳු වල පර්වත ශිඛර හිරු රැස් වැටී දිලිසෙයි.යටියන්තොට ප්‍රාදේශීය ලේකම් කොට්ඨාසයේ අමනාවල ග්‍රාම නිලධාරි වසමේ පිහිටි ඕලු ඇල්ල කෑගල්ල දිස්ත්‍රික්කයේ උසම දියඇල්ල වේ. එහි උස අඩි 420 කි. එමෙන් ම කැලණි ගඟ හා සම්බන්ධ උසම දියඇල්ල වශයෙන් ද ඕලු ඇල්ල වැදගත් වේ. එය පළලින් අඩි 60 ක් පමණ වේ. මෙය මළු 4 ක් වශයෙන් ගල් පර්වත අතරින් කඩා හැලෙන නිසා එක් වරම විශාල ජල ප්‍රවාහයක් කඩා වැටෙන සේ දිස් නොවේ. දිය ඇලිවල ස්වරූපය මෙන් ම ඒවායේ ජලයේ හැසිරීම ද එකිනෙකට වෙනස් ය. දියලුම දිය ඇල්ල දිය සේලයක් සේ එක්වර කඩා හැලේ; බඹරකන්ද ඇල්ල සිහින් ජල රේඛා සේ කඩා හැලේ. මේ නිසා එක් එක් දියඇල්ල අසල දී විඳගත හැකි අත්දැකීම් ද වෙනස් ය.මෙය සැඟවුණු දියඇල්ලක් නිසා බෝපත් ඇල්ල මෙන් නැරඹීමට පැමිණ නොහික්මුණු ලෙස හැසිරෙන කිසිවෙකු දැකගත නොහැකි විය. දියඇල්ල අවට ඇති පාළු වටපිටාව මේ සෞන්දර්ය ප්‍රවාහය සිත් සේ ආස්වාදය කිරීමට ඉඩ සලසයි.ජල ප්‍රවාහයේ නාදයත්, වන විහඟුන්ගේ මියුරු හඬත් හැරෙන්නට කිසිම හඬක් අපට නෑසේ. මාර්ගයේ වාහනයක් පවා ගමන් කරන්නේ කලාතුරකිනි. ඇල්ල දෙස නොනවත්වා බලා සිටින අප සිතට එහි විවිධත්වය පසක් වේ. ඕලු මල් රැසක් සේ ධවල පැහැයෙන් කඩා හැලෙනා ජලය විවිධ ස්වරූපවලින් යුක්ත ය. එය විටෙක පෙණ නඟයි; විටෙක වාෂ්පයක් සේ විහිදෙයි; විටෙක හීන් දිය කෙඳි බවට පත් වෙයි. මේ අපූරු අත්දැකීම බාහිර ආටෝපකාරී ලෝකයෙන් මොහොතකට බැහැර වී සිත සමාධිගත කිරීමට උපකාරී වේ.අප දියඇල්ල අසලට ගියේ ගල් පර්වත අතරින් පනිමිනි. එවිට තවත් විවිධාකාර කෝණවලින් එය දැකගත හැකි විය. අප සිරුර සිසිල් ජල වාෂ්පයෙන් නැහැවී යයි. මේ පිරිසිදු ජල ධාරාවෙන් මුහුණ කට සෝදාගත් අපි නැවත පහළට ගමන් කළෙමු. ගල්තඩියා, බුලත් හපයා ඇතුළු අපේ රටට ආවේණික මසුන් රැසකට ද මෙම ජල මාර්ගය නිවහන වී ඇත. තේ හා රබර් වගාව මෙන් ම කිතුල් මල් පැණි කර්මාන්තයත් ගම්මිරිස් වැනි අපනයන බෝග වගාවත් අවට වැසියන්ගේ ජීවනෝපාය වී ඇත. ඇල්ල අසල ඇති කිතුල් ගසක් ද මල කපා මුට්ටියක් එල්ලා තිබේ.මධ්‍යම කඳුකරයේ ආරම්භය සනිටුහන් කරනා කඳුවැටි අවට පැතිරී යයි. මේ කඳු අයත් වන්නේ දොළොස්බාගේ කඳු කලාපයට ය. අංපාන, මෑවියතලාව වැනි කඳු ඒ අතරින් කැපී පෙනේ.දියඇල්ල පහළට ගලා යන්නේ මහා මාර්ගය හරහා ඉදිකර තිබෙන ලෑලි පාලමක් යටිනි. කළුගල් කුලුනු මත යකඩ ගේඩර යොදා ඒ මත ඉදිකර ඇති මේ පාලම ලංකාවේ ඇති අදටත් භාවිත කරන පැරණිම ලෑලි පාලම වශයෙන් සැලකේ. එය දිගින් අඩි 20 කි. ඉංග්‍රීසි පාලන සමයේදී තේ හා රබර් ප්‍රවාහනයට එය ඉදිකර තිබේ. පාලම අසල පර්වතයක ‘1943’ යන්න කොටා තිබේ. ඒ පාලම ඉදිකල හෝ අලුත්වැඩියා කළ වර්ෂයක් බව පැහැදිලි ය.ඕලු ඇල්ලේ චමත්කාරයෙන් මනස පුබුදුවා ගත් අප ආපසු හැරුණේ මී ඔය ජල තටාකයෙන් ස්නානය කර ගත පුබුදුවා ගැනීමේ අරමුණ සිත්හි ඇතිව ය.විස්තර සහ ඡායාරූපයකු. විජයවර්ධනචමල් ඉන්ද්‍රජිත්විවාහපත් යුවළකගේ ඒකායන අරමුණ කෙදිනක හෝ මවක, පියකු ලෙස කිරුල පැලැදීමයි.මවක සේ ම පියෙක් ද දරුවන් කෙරෙහි අපමණ බලාපොරොත්තු රොද බඳිති. එකී පැතුම ඉටුනොවූ කල ඔවුහු සිතින් මෙන් ම ගතින් ද හඬා වැලපෙති. දුක් විඳිති. තැවෙති. එවන් අත්දැකීමක් පාදක කර ගනිමින් රචනා වූ එක් අපූරු ගීතයක් සමඟ මොහොතක් දැහැන් ගතවන්නට පසුගිය දිනෙක මට අවස්ථාව උදාවිණි. යමුනා මාලිනී පෙරේරා ප්‍රවීණ ගේය පද රචිකාවිය ගේ පන්හිදෙන් ඔපවත් වූ මේ ගීතයට හඬ මුසු කරන්නේ නව පරපුරේ තරුණ ගායන ශිල්පියකු වන චමල් ඉන්ද්‍රජිත් ය.චමල් ගේ සුමියුරු හඬින් ගීතයේ පද වැල් එකින් එක ගීතවත් වෙත් දී මගේ දෙනෙත ද කඳුළින් බොඳ වුණේ මා ද නොදැනුවත් ව ම ය. එතරමට ම එකී ගීතය සංවේදී ය. ගීතය ගැයෙනා හඬ ද එයට ම උචිත සංවේදීත්වයකින් යුතු ය.චමල් ගේ ගායනයෙන් හැඬවුණු මේ ගීතය අද වනවිට කා අතරත් ජනප්‍රියත්වයට පත්ව ඇත්තේ මා පෙර කී පරිදිම ගීතයේ පදවැල් අතර ඇති සංවේදීත්වයත් එයටම ආවේණික ගායන විලාසයත් නිසාවෙනි. මේ ගීිතයේ අපූර්වත්වයත් එය නිර්මාණය වීමට පසුබිම සකස් වූ අයුරුත් කතා බහ කරන්නට චමල් එකතු වුණේ මේ විදිහටයි.“ඇත්තටම මේ ගීතය මගේ ළඟම මිත්‍රයෙකුගෙ අත්දැකීමක් ඔහු විවාහවෙලා වසර ගණනක් ගත වුණත් දරු සුරතල් බලන්නට පෙරමඟ බලාගෙන හිටියත් තවමත් ඒ පැතුම ඉටුවෙලා නැහැ. ඉතින් මෙය ඔහුට දුකක්, වේදනාවක්, ඔහු නිතරම මාත් එක්ක මේ ගැන කතා බහ කරනවා. මටත් ඉතින් එය තරමක වේදනාවක් ගෙන දුන්නා. කොහොම හරි මේ ගැන මගේ යටි හිතේ සැඟවිලා තිබුණා.මගේ ඥාති සොහොයුරා චන්න ජයනාත් කියන ජනප්‍රිය ගීත රචකයා හඳුනනවා. ඒ ඔස්සේ යමුනා මාලනී පෙරේරා කියන අසහාය ගීත රචිකාවියට කතා කරන්නට මට අවස්ථාව හිමි වුණා. ඇය ඉතාම කරුණාවන්ත තැනැත්තියක්. මම යුද හමුදාවේ සංගීත අංශයට අනුයුක්තව සේවය කරන නිසාත් ගීත ගායනයට හැකියාව පවතින නිසාත් මම මගේ මිතුරාගේ අත්දැකීම ඇයට කිව්වා. ඒ අනුව ගීතයක් රචනා කර දෙන ලෙස ඉල්ලීමක් කළා. ඉතාම කාරුණිකව ඇය මගේ ඉල්ලීම ඉටු කරලා දුන්නා.මේ ගීතය සංගීතවත් කළේ රෝහණ වීරසිංහ මහත්මයා.චමල් පළමු වතාවට රසිකයන් අතරට පිවිසුණේ ‘ජන්ම භූමි’ නමින් රණවිරු ගීත එකතුවක් එළිදක්වමින්. මේ ගීතය චමල් ගේ දෙවැනි ගීත එකතුවට ඇතුළත්. තවත් දින කිහිපයකින් රසිකයන්ට ගුවන් විදුලි, රූපවාහිනී නාළිකා ඔස්සේ මේ ගීතය රස විඳින්නට හැකිවේවි.චමල්ගේ ලිපිනය : නො. 29, ටෙරස් පටුමග, පන්විල හේනවත්ත, කළුතර දකුණ.තුෂාරි වික්‍රමසිංහ</content>
  </post></root>