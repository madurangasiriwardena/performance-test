<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n1010254</link>
    <topic>හිටපු ඇමැති ධර්මදාස බණ්ඩා අභාවප්‍රාප්ත වෙයි</topic>
    <author>සුභාෂිනි සේනානායක</author>
    <content>ඓතිහාසික ඌව වෙල්ලස්සේ බිබිලේ මැදගම ග්‍රාමයෙන් පාර්ලිමේන්තුවට පැමිණි හිටපු අමාත්‍ය ආර්. එම්. ධර්මදාස බණ්ඩා (73) මහතා පෙරේදා (23) කොළඹ පෞද්ගලික රෝහලක දී අභාවප්‍රාප්ත විය.මැදගම්පත්තුවේ කෝරලේ වූ රත්නායක මුදියන්සේලාගේ කිරිබණ්ඩා මහතාගේ සහ රත්නායක මුදියනසේලාගේ ජයවර්ධන මහත්මියගේ කණිටු පුත් වු ධර්මදාස බණ්ඩා මහතා බිබිලේ හිටපු මහජන මන්ත්‍රී ආර්. එම්. ගුණසේකර මහතාගේ සහ මැණිකේ රත්නායක මහත්මියගේ කණිටු සොහොයුරා වේ.මැදගම මහා විද්‍යාලයෙන් මූලික අධ්‍යාපනය ලැබූ ධර්මදාස බණ්ඩා මහතා කෝට්ටේ ආනන්ද ශාස්ත්‍රාලයෙන් ද සහ මරදාන සහිරා විද්‍යාලයෙන් ද වැඩිදුර අධ්‍යාපනය ලැබී ය.1965 වසරේ දී බිබිල ආසනයෙන් පාර්ලිමේන්තුවට පිවිසි බණ්ඩා මහතා 1972 ශ්‍රී ලංකා නීති විද්‍යාලයට පිවිස අධිනීතිඥවරයෙකු වූයේ ය.ලිලානි පින්නවල මහත්මියගේ ආදරණීය ස්වාමිපුරුෂයා වූ ධර්මදාස බණ්ඩා මහතා ඌව පළාත් සභා මන්ත්‍රී හරින්ද්‍ර ධර්මදාස, මහතා ඇතුළු පුතුන් දෙදෙනෙකු හා දියණියන් දෙදෙනෙකුගේ ආදරණීය පියාණන් වේ.එක්සත් ජාතික පක්ෂය නියෝජනය කරමින් පාර්ලිමේන්තුවට පිවිසි ධර්මදාස බණ්ඩා මහතා ත්‍රස්තවාදයෙන් රට මුදා ගැනීමට ජනාධිපති මහින්ද රාජපක්ෂ මහතාට සහාය දෙමින් පොදුජන එක්සත් පෙරමුණු රජයට සහාය දීම සඳහා 2007 වසරේ දී රජයට එක් විය.පොදුජන එක්සත් පෙරමුණ රජයේ අතිරේක වැවිලි භෝග සංවර්ධන අමාත්‍ය ධුරය දැරූ ධර්මදාස බණ්ඩා මහතාගේ දේහය පාර්ලිමේන්තු මාවතේ පිහිටි නිවෙසේ තැන්පත් කර තිබෙන අතර අද (25) බිබිල මැදගම නිවසට ගෙන යාමට සූදානම් කර තිබේ.එතුමාගේ දේහය පිළිබඳ අවසන් කටයුතු අනිද්දා (27) සවස 3.00 බිබිල මැදගම පවුලේ සුසාන භූ®මියේ දී සිදු කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n1010255</link>
    <topic>රුපියල් කෝටියක අශ්වයන් පොලිසියට</topic>
    <author>බණ්ඩාරගම සමූහ බිමල් එස්. ජයසිංහ</author>
    <content>පොලිසියේ අශ්වාරෝහක බලකායකට රුපියල් කෝටියක් වටිනා අශ්වයින් පහළොවක් මිලදී ගැනීම සඳහා නියෝජ්‍ය පොලිස්පතිවරයකුගේ මූලිකත්වයෙන් යුත් කණ්ඩායමක් නෙදර්ලන්තය බලා පිටත්ව ගිය බව පොලිසියේ උසස් නිලධාරියෙක් දිනමිණට පැවැසීය.අශ්වයින් දස දෙනෙකු පමණ පසුගිය කාලය පුරා විවිධ හේතු මත මිය යාම හේතුවෙන් නව අශ්වයින් මිල දී ගැනීමට අවශ්‍ය වී තිබේ.මෙම අශ්වයින් නිසි පුහුණුවක් ලබා දීමෙන් අනතුරුව රාජ්‍ය උත්සවවලදී පෙර ගමන් සඳහා යෙදවීමට කටයුතු කරන බව එම නිලධාරියා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n1010256</link>
    <topic>සැකකාර සිසුන් හයකගේශිෂ්‍ය භාවය තවකාලිකව තහනම්</topic>
    <author>මාතර විශේෂ ඡයා වික්‍රම සුරේන්ද්‍ර සහ මාතර දිසා විශේෂ ජස්ටින් කොඩිකාර</author>
    <content>රුහුණ සරසවියේ උපකුලපතිට තුවාල සිදු කිරීම සම්බන්ධයෙන් සැකකරන ශිෂ්‍යයන් 6 දෙනෙකුගේ ශිෂ්‍යභාවය තාවකාලිකව අත්හිටුවීමට තීරණය කර තිබේ.මේ තහනම අද (25) සිට ක්‍රියාත්මකයි.උපකුලපති සුසිරිත් මෙන්ඩිස් මහතාට රුහුණ විශ්වවිද්‍යාල පරිශ්‍රයේ දී පහර දී තුවාල සිදු කිරීම මේ සිසුන් 06 දෙනාට ඇති චෝදනාවයි. මේ තහනමට අමතරව පහරදීමේ සිද්ධියට සම්බන්ධයෙන් විශේෂ පරීක්ෂණයක් සිදු කිරීමට රුහුණු සරසවියේ මහාචාර්යවරුන් තිදෙනෙකුගෙන් යුත් විශේෂ විමර්ශන කමිටුවක් පත් කර තිබේ.විද්‍යා පීඨයේ පීඨාධිපති ඩබ්ලිව්. ඩී. ජී. ධර්මරත්න සහ ලේඛකාධිකාරි සේනානි කලුගම මහත්මියගේ මෙහෙයවීම මත රැස් වූ පාලක සභාව මේ කමිටුව පත්කිරීමට පෙරේදා තීරණය කෙළේය.මාතර හිටපු දිස්ත්‍රික් ලේකම්වරු වන ගාමිණි ජයසේකර, ජී. එස්. එදිරිවීර, දකුණු පළාත් සභාවේ හිටපු සෞඛ්‍ය ලේකම් ජ්‍යෙෂ්ඨ පරිපාලන නිලධාරි බුද්ධප්‍රිය නිගමුණි, මාතර මහ රෝහලේ හිටපු වෛද්‍ය අධ්‍යක්ෂ දොස්තර පී. ඒකනායක, මහජන බැංකුවේ හිටපු නියෝජ්‍ය සාමාන්‍යාධිකාරී ඒ. එස්. ගුණසෝම, මාතර බෝධි ආරක්ෂක සභාවේ ලේකම් චන්ද්‍රසිරි කණ්ඩම්බි, මාතර නීතිඥ සංගමයේ ජ්‍යෙෂ්ඨ නීතිවේදී සුනිල් ජයරත්න යන මහත්වරු පාලක සභාවේ හදිසි රැස්වීමට සහභාගි වූහ.උපකුලපතිවරයාට පහරදීමේ සිද්ධිය සම්බන්ධයෙන් ඇල්පිටිය පොලිසිය අත්අඩංගුවට ගත් සැකකාර ශිෂ්‍යයා මහේස්ත්‍රාත් හමුවට ඉදිරිපත් කිරීමෙන් පසු ලබන පළමුවැනිදා දක්වා රිමාන්ඩ්භාරයට පත්කැර තිබේ.මෙම පහරදීමේ සිද්ධිය නිසා කල් දැමූ විද්‍යාපීඨ විභාගය ද පැවත්වෙන අතර රුහුණු සරසවියේ අද (25) සිට සාමාන්‍ය පරිදි පැවැත්වෙන බව උපකුලපති මෙන්ඩිස් මහතා කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n1010257</link>
    <topic>නොරොච්චෝලේ ගින්නක්:ඉදිරි වැඩවලට හානි නෑ</topic>
    <author>සුභාෂිනී සේනානායක, පුත්තලම සමූහ ඩබ්ලිව් සී. බී. ප්‍රනාන්දු සහ කල්පිටිය සමූහ</author>
    <content>කල්පිටිය නොරොච්චෝලේ ගල් අඟුරු තාප බලාගාරයේ ඊයේ (24) උදේ 8.30 ට පමණ හදිසි ගින්නක් ඇති විය.දුම් කවුළුව අසල ඇති වූ මෙම ගින්න නිවාදැමීමට ඊයේ (24) දහවල්වන විට සියලු කටයුතු යොදා තිබිණි.නොරොච්චෝල බලාගාරයේ ස්ථාපිත කර ඇති ගිනි නිවන ඒකකය, පුත්තලම ගුවන් හමුදා ගිනි නිවන ඒකකය ද ගින්න නිවීමට මුලින් ම උත්සාහ ගත්තේ ය. පසුව කල්පිටිය පොලිසියත් නාවුක, යුධ හා ගුවන් හමුදා ඒකක සම්බන්ධ වී ගින්න පාලනය කර ඇත.ඊයේ (24) දහවල් වන විට බලාගාර ප්‍රදේශය දුමෙන් වැසී ඇති බව වාර්තා විය. විදුලිය නිපදවීමේ කුළුනේ අලුත්වැඩියාවක් සිදුකරද්දී ඇති වූ විදුලි කාන්දුවකින් ප්ලාස්ටික්වලට ගිනි ඇවිලීමෙන් ගින්න හටගෙන ඇති බව බලාගාරයේ නියෝජ්‍ය සාමාන්‍යාධිකාරී සාලිය පණ්ඩිතරත්න මහතා ‘දිනමිණට’ ප්‍රකාශ කෙළේය.ප්ලාස්ටික් ගිනි ඇවිලීම නිසා ඊයේ (24) දවස පුරා බලාගාරය දුමෙන් වැසී තිබුණි. බලාගාරයේ ඉදිරි වැඩකටයුතුවලට විශාල හානියක් සිදුවී නොමැති බව පණ්ඩිතරත්න මහතා පවසයි.ප්‍රථම ගල් අඟුරු තොගය රැගත් නැව නොවැම්බර් 02 දා නොරොච්චෝලේ ජැටියට පැමිණීමට නියමිතය.ඒ අනුව නොවැම්බර් අඟ දී මෙගවොට් 300 විදුලි ධාරිතාවක් ලබාදෙන ප්‍රථම අදියර ක්‍රියාත්මක වන්නේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n1010258</link>
    <topic>කොන්දොස්තර ළඟකුඩු පැකට් 800ක්</topic>
    <author>ගලේවෙල මධ්‍යම සමූහ වී. ජී. ගුණතිලක, අසේල කුරුළුවංශ, උකුවෙළ සංචාරක ප්‍රියන්ත සුමනසේන, දේවහූව සමූහ ඇම්. ඩී. මහින්ද</author>
    <content>මාතර සිට පොළොන්නරුව බලා ධාවනය වෙමින් තිබූ අර්ධ සුඛෝපභෝගි පෞද්ගලික බස් රථයක සේවය කරමින් සිටි කොන්දොස්තරවරයකු සතුව තිබූ රුපියල් හාර ලක්ෂ විසිපන් දහසක් වටිනා හෙරොයින් මත්ද්‍රව්‍ය පැකට් අටසීයක් (800) සොයා ගැනීමට ඊයේ (23) ගලේවෙල පොලිසිය සමත්වී ඇත.අධික වේගයෙන් පොළොන්නරුව බලා ධාවනය වෙමින් තිබූ මෙම බස් රථය ගලේවෙල පොලිසිය ඉදිරිපිට දී නවතා හදිසියේ සිදුකරන ලද සෝදිසියකදී මේ මත්ද්‍රව්‍ය සමඟ සැකකරු අත්අඩංගුවට ගැනීමට හැකිවී ඇත.මෙම සැකකාර කොන්දොස්තරවරයා පරීක්ෂා කිරීමේදී ඔහුගේ කලිසමේ පිටුපස සාක්කුවේත් බැනියම හා සපත්තු යට මත්ද්‍රව්‍ය පැකට් සූක්ෂම ලෙස සඟවා තිබියදී පොලිස් නිලධාරින් විසින් සොයාගෙන ඇත.පොලිස් නිලධාරින් සැකකරුගෙන් වැඩිදුර ප්‍රශ්න කිරීමේදී මෙම නීතිවිරෝධී ක්‍රියාව දිගුකලක සිට තමා සිදුකරන බවත්, සාමාන්‍යයෙන් කොන්දොස්තරවරයකු පොලිසියේ සැකයට භාජන නොවන නිසා මේ සඳහා සම්බන්ධ වූ බවත් පොලිසියට පවසා ඇත.මෙම මත්ද්‍රව්‍ය අලෙවියට සම්බන්ධ තවත් සැකකරුවන් අත්අඩංගුවට ගැනීම සඳහා ගලේවෙල පොලිසිය වැඩිදුර පරීක්ෂණ පවත්වයි. ගලේවෙල පොලිසියේ ස්ථානාධිපති පො. ප. රුක්ෂාන් පෙරේරා මහතා ඇතුළු නිලධාරින් පිරිසක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n1010259</link>
    <topic>මංජු වන්නිආරච්චිට තහනම් උත්තේජක චෝදනා</topic>
    <author>ප්‍රින්ස් ගුණසේකර</author>
    <content>නවදිල්ලි පොදු රාජ්‍ය මණ්ඩලීය ක්‍රීඩා උළෙලේදී බොක්සිං රන් පදක්කමක් දිනාගත් මංජු වන්නිආරච්චි තහනම් උත්තේජක භාවිත කර තරග වැදුණේ යැයි චෝදනාවක් එල්ල වී තිබේ.මේ චෝදනාව පිළිබඳ පරීක්ෂණය නිමාවන තුරු මංජුට හිමිවූ රන් පදක්කම ශ්‍රී ලංකා ඔලිම්පික් කමිටුව භාරයට ගෙන තිබේ.රන් පදක්කම දිනාගත් අවස්ථාවේදී මංජු වන්නිආරච්චිගෙන් ලබාගත් මුත්‍රා සාම්පලයේ ‘නැන්ඩ‍්‍රලෝන්’ නම් තහනම් ඖෂධ සංඝටක අඩංගු බවට පොදු රාජ්‍ය මණ්ඩලීය තරග සංවිධායක කමිටුව ශ්‍රී ලංකා ඔලිම්පික් කමිටුවට දන්වා ඇත.ජාතික ඔලිම්පික් කමිටු සභාපති හේමසිරි ප්‍රනාන්දු මහතාගෙන් මේ පිළිබඳව කළ විමසීමකදී ඒ මහතා පැවැසුවේ සිද්ධියට අදාල වාර්තා ක්‍රීඩා අමාත්‍යාංශයට ලබාදීමට කටයුතු යොදන බවයි.චෝදනා ලත් මංජු වන්නිආරච්චි හා ඔහුගේ කළමනාකරු ඩයන් ගෝමස් මහතාට මේ චෝදනාව පිළිබඳ දැනුම් දුන් බවද ප්‍රනාන්දු මහතා ‘දිනමිණ’ට පැවැසීය.“ඒක චෝදනාවක් විතරයි. දඬුවමක් පනවා නෑ. මේ ගැන විධිමත් පරීක්ෂණයක් කිරීමට ක්‍රීඩා ඇමැතිතුමා පියවර ගනීවි.” ප්‍රනාන්දු මහතා වැඩිදුරටත් පැවැසීය.මංජු වන්නිආරච්චිගෙන් ලබාගත් මුත්‍රා ‘ඒ’ සාම්පලය අනුව මේ චෝදනාව නැඟී ඇති හෙයින් ඔහු චෝදනාව ප්‍රතික්ෂේප කරන්නේ නම් ‘බී’ සාම්පල පරීක්ෂාවක් ඉල්ලා සිටීමේ අවස්ථාව ඇත.කෙසේ වුවද පොදු රාජ්‍ය මණ්ඩලීය ක්‍රීඩා තරගාවලියකදී වසර 72කට පසුව බොක්සිං ක්‍රීඩාවෙන් රන් පදක්කමක් දිනාදුන් මංජු අවසන් තරගයේදී වේල්සයේ ෂෝන් මැක්ගෝල්ඩ්රික් පරාජයට පත් කෙළේය. ඔහු කිලෝග්‍රෑම් 56 බැන්ටම් වේට් ඉසව්වෙන් තරග වැදුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n10102510</link>
    <topic>වනාතේ 8ක් මත්ද්‍රව්‍ය සමඟ කොටු වෙති</topic>
    <author>සුභාෂිනී සේනානායක</author>
    <content>මත්ද්‍රව්‍ය සොයා පොලිසිය ඊයේ (24) දියත්කළ තුන්වන මෙහෙයුමෙන් ගංජා, හෙරොයින්, බාබුල් විශාල තොගයක් සහ සැකකරුවන් 8 දෙනෙකු අත්අඩංගුවට ගැනීමට හැකි විය.පොලිස් නිලධාරීන් 800ක් සහ පොලිස් සුනඛයින් එක්ව කළ මේ මෙහෙයුම වනාතමුල්ල මැගසින් මාවතේ දී සිදුවිය. මේ මෙහෙයුමේ දී නිවාස 1200ක් පරීක්ෂාවට ලක් විය.මතට ඇබ්බැහි වී සිටි ශ්‍රී ලංකාවේ අධ්‍යාපනය ලැබීමට පැමිණි චීන ජාතික තරුණයකු මත්කුඩු මිලට ගැනීමට පැමිණ සිටියදී අත්අඩංගුවට ගෙන තිබේ. මේ සැකකරුවන් වැඩිදුර පරීක්ෂණ සඳහා මත්ද්‍රව්‍ය නාශක කාර්යාංශයට භාර දී තිබේ.මෙම මෙහෙයුමේ දී හෙරොයින් ගංජා, බාබුල් ළඟ තබාගත් සැකකරුවන් 05 දෙනෙකු ඒවා මිලට ගැනීමට පැමිණි තිදෙනකු ද අත්අඩංගුවට ගත් බව බස්නාහිර පළාත් දකුණු භාර නියෝජ්‍ය පොලිස්පති දයා සමරවීර මහතා “දිනමිණ”ට ප්‍රකාශ කෙළේ ය.පොලිස්පති ආචාර්ය මහින්ද බාලසූරිය මහතාගේ උපදෙස් පරිදි මත්ද්‍රව්‍ය තුරන්කිරීමේ පළමු මෙහෙයුම ගල්කිස්ස බඩෝවිට ප්‍රදේශයේ දී ද, දෙවන මෙහෙයුම මෝදර කිඹුලා ඇළ ප්‍රදේශයේ දී ද සිදු කළහ.පොලිස්පතිතුමාගේ උපදෙස් මත බස්නාහිර පළාත් දකුණ භාර නියෝජ්‍ය පොලිස්පති දයා සමරවීර, මත්ද්‍රව්‍ය කාර්යාංශය භාර නියෝජ්‍ය පොලිස්පති සිසිර මෙන්ඩිස් මහත්වරුන් මේ මෙහෙයුම ක්‍රියාත්මක කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n10102511</link>
    <topic>හිටපු උප නගරාධිපති අත්අඩංගුවට</topic>
    <author>අසේල කුරුළුවංශ හා ඉන්දික පොල්කොටුව</author>
    <content>එල්.ටී. ටී. ඊ සංවිධානයේ ත්‍රස්ත ක්‍රියාවන්ට ආධාර අනුබල දුන් බව කියන තලවාකැලේ නගර සභාවේ හිටපු උපනගරාධිපතිවරයෙකු මධ්‍යම දිසා ත්‍රස්ත විමර්ශන ඒකකය මඟින් සැකපිට පෙරේදා (23) අත්අඩංගුවට ගෙන තිබේ.මේ පුද්ගලයා වතුකරයේ තරුණයින් උතුරට රැගෙන ගොස් එල්. ටී. ටී. ඊ යේ අවි පුහුණුවට යොමුකර ඇති බවටත් වතුකරයට පුපුරණ ද්‍රව්‍ය ගෙන ඒමටකොටි ත්‍රස්තවාදීන්ට උදව් උපකාර සිදුකර තිබෙන බවටත් පොලිසියට තොරතුරු ලැබී තිබිණි. සැකකරු පසුගිය මහා මැතිවරණයට නුවරඑළිය දිස්ත්‍රික්කයෙන් ඉදිරිපත්ව පරාජයට පත්ව තිබෙන බවද පොලිසිය පවසයි.මෙයට සති දෙකකට පමණ ඉහතදී අවි තොගයක් සමඟ අත්අඩංගුවට ගන්නා ලද සැකකරුවෙකුගෙන් කළ ප්‍රශ්න කිරීමේ දී අනාවරණය වූ තොරතුරු මත මධ්‍යම දිසා ත්‍රස්ත විමර්ශන ඒකකයේ ස්ථානාධිපති පොලිස් පරීක්ෂක සමන් යටවර මහතා ඇතුළු කණ්ඩායමක් සැකකරු අත්අඩංගුවට ගෙන තිබේ.මේ අතර ටී. 56 වර්ගයේ ගිනි අවි දෙකක් සමඟ තලවකැලේ පදිංචි පුද්ගලයකු මධ්‍යම දිසා ත්‍රස්ත විමර්ශන අංශය මඟින් පෙරේදා (23) අත්අඩංගුවට ගෙන තිබේ. සැකකරු අත්අඩංගුවට ගෙන ප්‍රශ්න කිරීමේදී හෙළි කළ තොරතුරු අනුව තලවකැලේ වතුයායක වලදමා සිටියදී ටී. 56 ගිනි අවි දෙක සොයාගත් බව පොලිසිය පවසයි.මේ පුද්ගලයා එල්. ටී. ටී. ඊ. ය ක්‍රියාත්මක වූ සමයේ යාපනයට ගොස් අවි පුහුණුව ද ලබා ඇති බව පොලිස් පරීක්ෂණ මගින් අනාවරණය වී ඇත.වතුකරයේ ඇතැම් දේශපාලනඥයින් සමඟ ද සැකකරු සමීප ඇසුරක් පවත්වා ඇතැයි දැන ගන්නට තිබේ. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, මධ්‍යම පළාත් නියෝජ්‍ය පොලිස්පති පූජිත් ජයසුන්දර යන මහත්වරුන්ගේ උපදෙස් මත මධ්‍යම දිසා ත්‍රස්ත විමර්ශන අංශයේ ස්ථානාධිපති පොලිස් පරීක්ෂක සමන් යටවර මහතා ඇතුළු කණ්ඩායමක් මෙම වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n10102512</link>
    <topic>සෞදියේදී මරණ දඬුවම නියම වූරිසානාගේ අභියාචනයත් ඉවතට</topic>
    <author>මහින්ද අලුත්ගෙදර</author>
    <content>මරණ දඬුවම නියමව සිටි සෞදි අරාබියාවේ සේවය කළ ශ්‍රී ලාංකික ගෘහ සේවිකාවක වූ රිසානා නෆීක්ට එරට ශ්‍රේෂ්ඨාධිකරණය මඟින් යළිත් වරක් මරණ දඬුවම නියම කර ඇතැයි විදේශ කටයුතු අමාත්‍යාංශය සඳහන් කරයි.මේ පිළිබඳ ශ්‍රී ලංකා රජය අවධානයෙන් පසුවන බවත් ඒ වෙනුවෙන් ගත හැකි සෑම පියවරක්ම ගන්නා බවත් විදේශ කටයුතු අමාත්‍යාංශයේ ලේකම් රොමේෂ් ජයසිංහ මහතා “දිනමිණ”ට පැවැසීය.රිසානා නෆීක් සේවය කළ නිවෙසේ දරුවකු ඝාතනයට ලක් කිරීම ඇයට එරෙහිව එල්ල වූ ප්‍රධානතම චෝදනාව වූ අතර අදාළ සිදුවීම සම්බන්ධයෙන් එරට අධිකරණයක් මගින් ඇයව වැරදිකරු කරමින් මරණ දඬුවම නියම කෙරිණි.පසුව ඇය විසින් එම තීරණය අභියෝගයට ලක් කරමින් සෞදි අරාබියාවේ ශ්‍රේෂ්ඨාධිකරණය හමුවේ අභියාචනයක් ඉදිරිපත් කළද එම අභියාචනය ප්‍රතික්ෂේප කරමින් ඇයට යළිත් වරක් මරණ දඬුවම නියම කර තිබෙන බව වාර්තා වෙයි. තවද එරට රජය නියම කරන දිනකදී ඇයට අදාළ දඬුවම හිමිවනු ඇතැයිද සඳහන් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n10102513</link>
    <topic>6 ශ්‍රේණියටලිංගික අධ්‍යාපනය ඉගැන්වීම ගැන පරීක්ෂණ</topic>
    <author>නිරූෂි විමලවීර</author>
    <content>කොළඹ ජාත්‍යන්තර පාසලක හයවෙනි ශ්‍රේණියේ විෂය නිර්දේශයට ලිංගික අධ්‍යාපනය එකතු කිරීම ගැන ළමා ආරක්ෂක අධිකාරිය පරීක්ෂණයක් ආරම්භ කර තිබේ.අධ්‍යාපන ඇමැති බන්දුල ගුණවර්ධන මහතා කර ඇති පැමිණිල්ලක් අනුව මේ පරීක්ෂණ ආරම්භ කර ඇත.මේ සම්බන්ධයෙන් වාර්තාවක් කඩිනමින් තමාට ලබාදෙන ලෙස ළමා ආරක්ෂක අධිකාරියේ සභාපති අනෝමා දිසානායක මහත්මිය ආයතනික පොලිසියෙන් ඉල්ලා සිටී.බාලවයස්කාර දරුවන් නොමඟ යවන ආකාරයේ ලිංගික අධ්‍යාපනයක් ලබාදෙන ජාත්‍යන්තර පාසල්වලට එරෙහිව නීතිමය පියවර ගන්නා බව අධ්‍යාපන ඇමැති බන්දුල ගුණවර්ධන මහතා කියයි.ඒ සඳහා නිසි තොරතුරු සමඟ පැමිණිලි කරන ලෙස මවුපියන්ගෙන් ඇමැතිවරයා ඉල්ලා සිටී.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n10102514</link>
    <topic>ශ්‍රී ලංකාවෙන් විදේශයන්ට ලබා ගන්නාදුරකථන ඇමතුම්වල 30%ක ප්‍රගතියක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවෙන් විදේශයන්ට ලබාගන්නා දුරකථන ඇමතුම්වල සියයට 30ක ප්‍රගතියක් පෙන්නුම් කරන බව ශ්‍රී ලංකා විදුලි සංදේශ නියාමන කොමිෂන් සභාව සඳහන් කරයි.ගතවූ මාස තුනක කාලය තුළ මේ ප්‍රගතිය පෙන්නුම් කරන අතර විදේශීය ඇමතුම් සඳහා අය කරන බදු මුදල අවම කිරීම මේ තත්ත්වයට හේතුව බව ශ්‍රී ලංකා විදුලි සංදේශ නියාමන කොමිෂන් සභාවේ අධ්‍යක්‍ෂ ජනරාල් අනූෂ පැල්පිට මහතා “දිනමිණ” ට පැවැසීය.සිම් බොක්ස් හරහා ජාත්‍යන්තර දුරකථන ඇමතුම් දේශීය ඇමතුම් ලෙස දුරකථනවලට යැවීමේ ජාවාරමට එයින් බලපෑමක් එල්ලවී ඇති බවත් එවැනි ජාවාරම් වැළකීම සඳහා ඉදිරියේදී විධිමත් ක්‍රියාමාර්ග ගන්නා බවත් අධ්‍යක්‍ෂ ජනරාල්වරයා ප්‍රකාශ කෙළේය.මීට ඉහතදී ලබා ගන්නා ජාත්‍යන්තර දුරකථන ඇමැතුම්වලින් මිනිත්තුවක් සඳහා අමෙරිකානු ඩොලර් ශත නවයක බද්දක් අය කළ බව කී ඒ මහතා එයින් ශත 5.20ක් දුරකථන සමාගමටත් ශත 3.80ක් රජයටත් ලබා ගන්නා ලද බව කීවේය. එහිදී රජයට හිමි වූ බද්දෙන් අමෙරිකානු ඩොලර් ශත 2.50ක් යළිත් දුරකථන සමාගමට ලබාදුන් බව පැවැසීය.එහෙත් අද වන විට මෙලෙස විනාඩියක් සඳහා අයකරන බද්ද අමෙරිකානු ඩොලර් ශත 7ක් බව පෙන්වා දෙන අනූෂ පැල්පිට මහතා එයින් ශත 5.50ක් දුරකථන සමාගමටත් ශත 1.50ක් රජයටත් හිමිවන බව ප්‍රකාශ කෙළේය.මීට අමතරව ශ්‍රී ලංකාවේ ඇති බ්‍රෝඩ් බෑන් ආයතන රජයේ ලියාපදිංචිය අනිවාර්ය කරන ලද අතර අද වන විට සියයට 60ක් පමණ ලියාපදිංචි වී තිබෙන බවත් හෙතෙම අවධාරණය කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n10102515</link>
    <topic>දේශීය වෛද්‍ය ක්‍රමය නගාසිටුවීමමහින්ද චින්තන වැඩපිළිවෙළේ එක් අංගයක්</topic>
    <author>ලයනල් පී. පෙරේරා කැලණිය විශේෂ සහ බියගම විශේෂ රංජිත් අම්පිටියාවත්ත</author>
    <content>ගම්පහ දිස්ත්‍රික්කය නගාසිටුවීමේ වැඩපිළිවෙළ යටතේ ක්‍රියාත්මක කර ඇති ගම්පහ නවෝදය නමින් තේමා කරගත් යෝධ සංවර්ධන ක්‍රියාදාමයේ එක් අංගයක් යටතේ අදින් අරඹන මේ ආයුර්වේද පංචකර්ම මධ්‍යස්ථානය ජනතා අයිතියට පැවරීමට හැකිවීම මහින්ද චින්තනයේ සඳහන් දේශීය වෛද්‍ය ක්‍රමය නගාසිටුවීමේ වැඩපිළිවෙළේ එක් අංගයක් බැව් ආර්ථික සංවර්ධන කටයුතු ඇමැති බැසිල් රාජපක්ෂ මහතා පැවැසීය.ඒ මහතා එසේ පැවසුවේ රුපියල් මිලියන පනහක් වැයකොට බස්නාහිර පළාත් ආයුර්වේද දෙපාර්තමේන්තුව විසින් ඉදිකරන ලද ශ්‍රී ලංකාවේ ප්‍රථම ආයුර්වේද පංචකර්ම මධ්‍යස්ථානය ජනතා අයිතියට පැවරීම අරබයා කිරිබත්ගොඩ රෝහල් භූමියේදී පැවති උත්සවයක් අමතමිනි.මෙහිදී තවදුරටත් කතා කළ ඇමැතිවරයා, ආර්ථිකය ශක්තිමත් කිරීම ජනාධිපතිතුමාගේ බලාපොරොත්තුවක් බවත්, එසේම නිරෝගී ජනතාවක් බිහිකර ගැනීමට දේශීය වෛද්‍ය ක්‍රමය නගාසිටුවීම මහින්ද චින්තනය යටතේ ක්‍රියාත්මක කිරීම එහි සඳහන්ව ඇති බව ද පැවැසීය.විශේෂයෙන් බස්නාහිර පළාත් සභාවද මේ උදාර කර්තව්‍ය වෙනුවෙන් පෙනී සිටීම රටේ සංවර්ධන ක්‍රියාදාමයට මහඟු රුකුලක් වී ඇති බැව් පෙන්වා දුන් රාජපක්ෂ මහතා, කොත්තමල්ලිවල සිට කටුවැල්බටු දක්වා විදේශ රටවලින් ආනයනය කරමින් දේශීය වෛද්‍ය ක්‍රමය නගාසිටුවිය නොහැකි බව ද පැවැසීය.මෙවැනි ක්‍රියා නිසා දේශීය වෛද්‍ය ක්‍රමය හෑල්ලුවට ලක්ව ඇති බැව් කියා සිටි ඒ මහතා, වර්තමාන රජය යටතේ මෙවැනි දේශීය වෛද්‍ය මධ්‍යස්ථාන බිහිකර දේශීය වෛද්‍ය ක්‍රමයේ වටිනාකම ජනතාවට පෙන්වා දෙන බැව් ද පැවැසීය.අප ශ්‍රී ලාංකිකයින් හැටියට දේශීය දේවලින් ප්‍රයෝජන ගත යුතු බැව් පැවසූ ඇමැතිවරයා, කෑම බීම් මෙන්ම වෛද්‍ය ක්‍රමය ද දේශීය විය යුතු වකවානුවක දැන් අප සිටිය යුතු බැව් ද පැවැසීය.අප හට කාලයක් අහිමිව තිබූ දේශීය භූමිය අප ජනාධිපතිතුමා විසින් සියලු ජාතීන්ටම නැවත අත්පත් කරදී ඇති බැව් පැවසූ රාජපක්ෂ මහතා, එම නිසා දැන් මේ පුන්‍යවන්ත භූමියේ අස්සක් මුල්ලක් නෑර වගා කළ යුතු බැව් ද පැවැසීය.මේ මඟින් අප මාතෘභූමිය ස්වයං පෝෂිත කළ යුතු බැව් සඳහන් කළ ඒ මහතා, එය දුෂ්කර කාර්යයක් වූව ද කෙසේ හෝ ඉටුකෙරිය යුතු බැව් ද පැවසීය.පෙර කළ මෙන් නැවත තුන්වේලම බත් කන සමාජයක් බිහිකළ යුතු යුගය දැන් පැමිණ ඇති බැව් පෙන්වා දුන් ඇමැතිවරයා, වත්මන් රජය ඒ සඳහා අඩිතාලම දමා ඇති බැව් ද පැවැසීය. අප රටේ සෑම ආයුර්වේද රෝහලකින්ම පංචකර්ම ක්‍රමය සිදුකරන බැව් පැවසූ ඒ මහතා, එහෙත් අද මේ ජනතා අයිතියට පත්කරන පංචකර්ම ආයුර්වේද මධ්‍යස්ථානය විශේෂිත වූ එකක් යැයිද පැවැසීය.මෙහි සියලු පහසුකම් සපුරා ඇති බැව් පැවසූ රාජපක්ෂ මහතා, මහින්ද චින්තනයේ සඳහන් පරිදි සංවර්ධිත රටක් මෙන්ම නිරෝගී ජනතාවක් ද බිහිකිරීම අරමුණු කරගෙන වත්මන් රජය ඉදිරියටත් මෙවැනි දේ මුළු රට පුරාම බිහිකරන බැව් ද පැවැසීය.මෙහිදී කතා කළ මහාමාර්ග නියෝජ්‍ය ඇමැති ආචාර්ය මර්වින් සිල්වා මහතා, ඩී. ඒ. රාජපක්ෂ මැතිතුමා සිය පුතුනට නම් තැබුවේ අනාගතය ගැන, අප රට ගැන බොහෝ සිතා බලා බවත්, ගෝඨාභය, මහින්ද, බැසිල්, චමල්, සිය පියාණන්ගේ දැක්ම සැබෑකර දුන් වීරෝධාර පුරුෂයින් වී ඇති බව ද පැවැසීය. මේ නම්වල මහා ගාම්භීර භාවයක් ඇති බව පෙන්වා දුන් ඒ මහතා, ඒ ගාම්භීර භාවයෙන්ම අප මාතෘ භූමිය ගලවා දුන් බව ද පැවැසීය.වර්තමානයේ රාජපක්ෂවරුන් පමණක් නොව, ඔවුන්ගේ භාර්යාවන් පවා රටට සේවය කරනා මහා වීරවරියන් බවට පත්ව ඇතැයි පෙන්වා දුන් ඒ මහතා, මේ නිසා මේ වීර චරිත කෙරහි ඇතැමුන්ගේ ඊර්ෂ්‍යාභාවය වැඩිවී ඇති බවද පැවැසීය.මේ රටේ අප නොදන්නා බේත් වර්ග බොහෝ ඇති බැව් පෙන්වා දුන් මර්වින් සිල්වා මහතා නයි මුගටි සටනින් පසුව මුගටියා කැළයට දුවන්නේ එක්තරා බේත් කොළයක් කෑමට බවත්, ඒ තමාගේ විෂ නසා ගැනීමට බවත් යැයි පවසා සිටි අතර, එවැනි විෂනාසක බේත් පැලෑටි සුලබ මේ රටේ ඇතැම් පුද්ගලයින් විෂ ඇඟපුරා තවරාගෙන ජීවත්වීම මහා අවාසනාවක් යැයි ද පැවැසීය.දේශීය වෛද්‍ය ඇමැති පියසේන ගමගේ මහතා, දේශීය වෛද්‍ය ක්‍රමය නගාසිටුවීමේ කරුණු මහින්ද චින්තනයේද සඳහන්ව ඇති බවත්, එය සැබෑ කරමින් ලංකාවේ ප්‍රථම හා අංගසම්පූර්ණ පංචකර්ම ආයුර්වේද මධ්‍යස්ථානය අද බිහිකර ඇති බවත්, මේවා රට තුළ ජාතික සම්පත් ලෙස ඛ්ඳුන්වා දිය හැකි බවත් පැවැසීය.අද පළාත් සභා, මධ්‍යම රජය, දේශීය වෛද්‍ය අමාත්‍යාංශය එක්ව ක්‍රියා කරමින් සිටිනුයේ දේශීය වෛද්‍ය ක්‍රමය නැවත රට තුළ මනාලෙස ස්ථාපිත කරමින් ජනතාවට වඩාත් හොඳ සේවයක් ලබාදීමට යැයි පැවසූ අමාත්‍යවරයා, මේවාට සම්බන්ධ අය ආරක්ෂා කරගත යුතු යැයි ද පැවැසීය.ඔවුන් දිරිගැන්වීමේ වැඩපිළිවෙළක් තම අමාත්‍යාංශය මගින් අරඹන බැව් පැවසූ ගමගේ මහතා, දේශීය ඖෂධ නිෂ්පාදනය වර්ධනය කිරීමට වැඩපිළිවෙළක්ද සකසා ඇති බැව් පැවැසීය.දේශීය වෛද්‍ය ක්‍රමයට අවශ්‍ය කිසිම දෙයක් පිටරටින් නොගෙන්වා, අප රටේම නිෂ්පාදනය කර මනාලෙස වර්ධනය වූ දේශීය වෛද්‍ය ක්‍රමයක් ඇති කරනා බැව් පැවසූ අමාත්‍යවරයා, පංචකර්ම ආයුර්වේද ක්‍රමය අද තරුපහේ හෝටල් වලද ඇති බවත්, එහෙත් අද මේ ජනතා අයිතියට පත්කළ මධ්‍යස්ථානය ඒ වෙනුවෙන්ම කැපවූ මහඟු ස්ථානයක් යැයිද පැවසීය.මේ සඳහා පුෂ්පා රාජපක්ෂ මහත්මිය ඇතුළු බස්නාහිර පළාත් දේශීය වෛද්‍ය ඇමැති ජගත් අංගගේ, නිමල් ලන්සා, පළාත් සභා සභාපති සුනිල් විජේරත්න, රෙහෙන්සිරි වරාගොඩ යන මහත්වරු සහ කැලණිය ප්‍රාදේශීය සභා මන්ත්‍රීවරුද, කැලණිය විශ්වවිද්‍යාලයේ මහාචාර්ය සරත් අමුණුගම මහතා ඇතුළු සම්භාවනීය අමුත්තන් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n10102516</link>
    <topic>මත්ද්‍රව්‍ය සමාජයෙන් තුරන් කිරීමටජනපති දැඩි උත්සාහයක් ගන්නවා</topic>
    <author>උපාලි කරුණාරත්න</author>
    <content>දුම්කොළ හා මධ්‍යසාර භාවිතය අවම කිරීම සඳහා ගත යුතු කඩිනම් ක්‍රියාමාර්ග පිළිබඳ කරුණු 16කින් යුත් යෝජනා මාලාවක් ජනාධිපති මහින්ද රාජපක්ෂ මහතා වෙත යොමු කිරීම සඳහා දුම්කොළ හා මධ්‍යසාර පිළිබඳ විකල්ප අධිකාරියේ සභාපති ආචාර්ය ඕමල්පේ සෝභිත හිමියන් විසින් ජනාධිපති ලේකම් ලලිත් වීරතුංග මහතාට ඊයේ (24) භාර දුන්නේ ය.කොළඹ බෞද්ධාලෝක මාවතේ බෞද්ධ මහා සම්මේලනය අසල සිට නිදහස් චතුරශ්‍රය දක්වා පා ගමනකින් පැමිණි මහා සංඝරත්නය, මත්ද්‍රව්‍ය විරෝධී සංවිධානවල නියෝජිතයින් මේ යෝජනා මාලාව රැගෙන පැමිණියහ.නිදහස් චතුරශ්‍රයේ නිදහස් මන්දිරය අසල දී මේ යෝජනා මාලාව ජනාධිපති ලේකම් ලලිත් වීරතුංග මහතාට ලබා දුන් අතර වීරතුංග මහතා එහිදී ප්‍රකාශ කෙළේ මත්ද්‍රව්‍ය සමාජයෙන් තුරන් කිරීම සඳහා ජනාධිපතිතුමා දැඩි උත්සාහයක් ගන්නා බවයි.ජනාධිපති මහින්ද රාජපක්ෂ මහතාගේ පරමාර්ථය වනුයේ මත්ද්‍රව්‍ය සටන ජය ගැනීම බවත් ලලිත් වීරතුංග මහතා මෙහිදී ප්‍රකාශ කෙළේය.    .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n10102517</link>
    <topic> කුවේණි විජය සිනමාපටය නව සිනමා සංකෘතියක් බිහිවීමේ මූලාරම්භයක් වනු ඇත</topic>
    <author>අනුර ප්‍රේමලාල්</author>
    <content>කුවේණි විජය සිනමා පටය මෙරට ඉතිහාසය පිළිබඳ පිබිදීමක් හා ඒ ගැන සිනමා සංස්කෘතියක් බිහිවීමේ මූලාරම්භය සනිටුහන් කරනු ඇතැයි කලා මණ්ඩලයේ සභාපති සමාජවිද්‍යාඥ පණ්ඩුල ඇඳගම මහතා පෙන්වා දෙයි.ඒ මහතා මේ බව සඳහන් කෙළේ ඉකුත් (21) ජාතික චිත්‍රපට සංස්ථාවේ සුබ මොහොතින් පැවැති ඒ සිනමාපටයේ පූර්ව නිෂ්පාදන කටයුතු ආරම්භක උත්සවය අමතමින්ය.මෙහිදී වැඩිදුරටත් අදහස් දැක්වූ ඇඳගම මහතා මෙවැනි සිනමාපට නිර්මාණය විය යුත්තේ ඇයිදැයි කරුණු විග්‍රහ කෙළේය.මෙහි විපුල ප්‍රයෝජන ලැබිය හැක්කේ අනාගත පරපුරටයැයි පැවසූ සභාපතිවරයා බටහිර අධිරාජ්‍ය වාදීන්ට හා ඔවුන්ගේ හෙන්චයියලා යටපත් කරලා දැමු ශ්‍රී ලංකාවේ හෙළයන්ගේ අභිමානවත් ඉතිහාසය මතු කර දැක්වීමට ගන්නා උත්සහයක් ලෙස පෙන් වා දුන්නේය. එබැවින් සිනමාපටයේ කටයුතු සාර්ථක වේවා යැයි පැවැසීය.කලාශූරි අරිසෙන් අහුබුදු සුරීන් අදහස් දක්වමින් මෙවැනි සිනමාපටයක් නිර්මාණය කිරිමේ කාලීන අවශ්‍යතාවය විස්තර කෙළේය. රාවණා රජුගේ සමයේ සිටි මාහ කාල සේන රජු දක්වා කාලයේ ද ඉතා දියුණු ජනතාවක් මෙරට වාසය කළ අතර මුහුදු මාර්ග හා ගුවන් මාර්ග ඒ ජනතාව භාවිතා කර ඇති බවට ඒ මහතා කරුණු ගෙනහැර පෑවේය.ජාතික චිත්‍රපට සංස්ථාවේ සභාපති කුමාර් අබේසිංහ මහතාමෙවැනි දැවැන්ත නිරිමාණ කිරීමට ඉදිරිපත්වීම පිළිබඳ රුපුන් චිත්‍රපට සමාගමේ අධිපති ගයාන් රණධීර මහතාට ස්තුතිය පුදකළේය.ඒ මහතා මුදල් ආයෝජනය නොකරන්න සුගත් සමරකෝන් ශිල්පියාට තම නිර්මාණය ඉදිරිපත් කිරීමට නොහැකි බව පැවසූ අබේසිංහ මහතා දේශීය සිනමා කර්මාන්තයේ යම් පිබිදීමක් ඇතිවෙමින් තිබෙන බව පෙන්වා දුන්නේය.‘කුවේණි විජය කුවේණි’ චිත්‍රපටයේ අධ්‍යක්ෂ සුගත් සරමකෝන් මහතා අඩි හතළිහක් පමණ යටකර තිබූ ඉතිහාසයක් ගොඩගෙන පෙන්වීමට මේ සිනමාපටයෙන් උත්සහ කරන අතර එය අපේ ඉතිහාසයට කරන සාධාරණයක් යැයි අවධාරණය කෙළේය.බටහිර හා පෙරදිග යටත් විජිත වාදින් යටපත් කර විකෘතිකර ඇති ක්‍රිස්තුපූර්වයේ ශ්‍රී ලංකාවත් එහි ජීවත්වූ හෙළයන්ගේ ඉතිහාසය ලොව ඉදිරියේ ඔසවා තබන මේ දැවැන්ත නිර්මාණයේ තිරනාටකය සකස් කරගැනීමට කරුණු සෙවීම සඳහා තමාට වසර පහක් ගතවූ බැවින් මේ නිර්මාණය සාර්ථක කර ගැනීමට මීට සම්බන්ධවන සියලු ශිල්පීන්ගෙන් හා අදාළ බලධාරීන්ගෙන් පූර්ණ සහය ලබා දෙන ලෙස ඉල්ලුවේය.පුත්තලම, ගම්පහ, රාජාංගණය රත්නපුර ආදී ප්‍රදේශවල ලබන මාර්තු මාසයේ සිට රූපගත කිරීම් සිදු කිරීමට නියමිත මේ සිනමා පටයේ විජයගේ චරිතයට රොජර් සෙනෙවිරත්න මහතා හා කුවේණිගේ චරිතයට දුලානි අනුරාධා මෙනවිය තෝරාගෙන ඇති බව පැවසූවේය.ඊට අමතරව ශ්‍රියන්ත මෙන්ඩිස්, බුද්ධදාස විතානාරච්චි, ක්ලීටස් මෙන්ඩිස්, ගාමිණි ජයලත්, අනුර ධර්මසිරිවර්ධන, සඳුන් විජේසිරි, නලින් ප්‍රදීප් ඇතුළු ශිල්පීන් 600 කට අධික පිරිසක් මෙහි රංඟන දායකත්වය ලබා දෙන බව දන්වා සිටියේය.මෙහිදී ජ්‍යෙෂ්ඨ මාධ්‍යවේදී එඩ්වින් ආරියදාස, මහාචාර්ය මාලිංග අමරසිංහ යන මහත්වරුන්ද උත්සව සභාව ඇමතූහ.මේ අවස්ථාව කුවේණි විජය කුවේණි සිනමා පටයට සම්බන්ධ කලා ශිල්පීන් රැසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n10102518</link>
    <topic>හයිරෙක්ස් ලිහිසිතෙල් පාරිභෝගිකයාට පහසු මිලට ලබාගත හැකියි</topic>
    <author>සුභාෂිනි සේනානායක</author>
    <content>ලංකා ඛනිජ තෙල් නීතිගත සංස්ථාව හඳුන්වාදෙන හයිරෙක්ස් සිපෙට්කෝ ලිහිසි තෙල් වෙළෙඳපොළට හඳුන්වාදීමේ අළෙවි ප්‍රවර්ධන වැඩපිළිවෙළක් ඛනිජ තෙල් කර්මාන්ත සංවර්ධන ඇමැති සුසිල් ප්‍රේමජයන්ත් මහතාගේ ප්‍රධානත්වයෙන් ඊයේ (24) ආරම්භ කෙළේය.බත්තරමුල්ල බුද්ධදාස ක්‍රීඩාංගණයේදී ආරම්භ කළ මේ වැඩසටහනට ත්‍රීරෝද රථ 500 කට අධික ප්‍රමාණයක් සහභාගි වූහ.ක්‍රීඩාංගණයට පිවිසි ත්‍රීරෝද රථ ප්‍රදර්ශණාත්මක රැළියක් වැලිකඩ දක්වා ගමන් කළේය.ගුණාත්මකභාවයෙන් යුත් හයිරෙක්ස් සිපෙට්කෝ ලිහිසි තෙල් වෙළෙඳපළට හඳුන්වාදී මගින් පාරිභෝගිකයාට පහසු මිලකට ලබාගත හැකි බවද තෙල් සංස්ථාවේ සෑම ඉන්ධන පිරවුම්හලකට මෙම තෙල් ලබා ගැනීමට හැකි බවද අමාත්‍යවරයා මෙහිදී ප්‍රකාශ කෙළේය.ලංකා ඛනිජ තෙල් සංස්ථාවෙන් තෙල් ලබාගන්නා රාජ්‍ය ආයතනවලටද හයිරෙක්ස් සිපෙට්කෝ ලිහිසි තෙල් භාවිතා කරන ලෙස ඇමැතිවරයා මෙහිදී ඉල්ලා සිටි අතර එම ආයතනවල සහාය ලබා ගැනීමට දීප ව්‍යාප්ත වැඩපිළිවෙළක් ක්‍රියාත්මක කරන බවද කීවේය.මෙම අවස්ථාවට පැමිණි ත්‍රීරෝද රථ රියදුරු මහත්වරුන්ට හයිරෙක්ස් සිපෙට්කෝ නාමය යෙදූ තොප්පියක්, ටී ෂර්ටයක් ලබාදුන් අතර රුපියල් 500 ක තෙල් වවුචරයක් සහ ලිහිසිතෙල් කෑන් එකක් ද ලබාදීමට පියවර ගෙන තිබුණි.මේ අවස්ථාවට අමාත්‍ය ලේකම්වරුන්, තෙල් සංස්ථා නිලධාරීන් ඇතුළු පිරිසක් සහභාගි වූහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n10102519</link>
    <topic>රූපවාහිනී කාටුන් වැඩසටහන් වලසිංහල හඬ කැවීමේ වාග්මාලාව ඉතා පහත්</topic>
    <author>අසේල කුරුළුවංශ</author>
    <content>ළමයින්ගේ විශේෂ අවධානය දිනාගන්නා ඇතැම් රූපවාහිනී මාධ්‍ය කාටුන් වැඩසටහන් වලට සිංහල හඬ කැවීමේදී හාස්‍යය උත්පාදනය පිණිස භාවිත කරන වාග් මාලාව ඉතා පහත් මට්ටමක පවතින බවත් ඒ පිළිබඳව රජය ඉදිරියේ දී විශේෂ අවධානයක් යොමු කරන බවත් ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.ළමා මනස විකෘති කෙරෙන ආකාරයේ වැඩසටහන් වෙළෙඳ දැන්වීම් ටෙලිනාට්‍ය රූපවාහිනී මාධ්‍ය මගින් ප්‍රචාරණය කිරීම නැවැත්විය යුතු බවත් එසේ නොකළහොත් පාසල් අවට සිදුකරන බව කියන මත්ද්‍රව්‍ය ජාවාරම මගින් සිදුකෙරෙන බලපෑමට වඩා අහිතකර බලපෑමක් දරුවන්ට එමඟින් ඇතිවිය හැකි බවත් ඒ මහතා කීය.මහනුවර මහ මායා බාලිකා විදුහලේ මාධ්‍ය දිනය නිමිත්තෙන් ඊයේ (24) එම විදුහල් ශ්‍රවනාගාරයේ පැවැති උත්සවයකදී ඇමතිවරයා මේ බව ප්‍රකාශ කෙළේය.එහිදී වැඩිදුරටත් කතාකළ ඇමති කෙහෙළිය රඹුක්වැල්ල මහතාමෙරට මාධ්‍යකරණය පවතින තත්ත්වයට වඩා යහපත් තැනකට හෙට දවසේ ගෙනඒම සඳහා ප්‍රතිපත්ති සැකසීම අපේ වගකීමයි. ඈත අතීතයේ සිට ලෝකයේ මොනයම් තැනක හෝ සිදුවු විප්ලවයක, විපර්යාසයක, ආන්දෝලනයක, ඛේදවාචකයක, සුබ සිද්ධියක ප්‍රධාන කොටස්කරුවෙකු ලෙස මාධ්‍ය කිසියම් භූමිකාවක් සිදුකර තිබෙනවා. ඒවා ජනමතකයේ තැන්පත් කරනු ලබන්නේ මාධ්‍ය කරුවා විසිනුයි.අද වනවිට ලොව පුරා ප්‍රබලම මෙවලමක් ලෙස මාධ්‍ය ඉදිරියට පැමිණ තිබෙනවා. එසේ වුවත් සැබෑ මාධ්‍ය කරුවා කවුද ඔහු කෙසේ විය යුතුද යන්න පිළිබඳව මට තවමත් නිශ්චිත තක්සේරුවක් නැහැ.විශේෂයෙන් මෙරටදී මාධ්‍යවේදියෙකු වන්නට කෙබදු පසුබිමක් සුදුසුකමක් පුද්ගලයකුට තිබිය යුතු ද යන්න ප්‍රශ්න සහගතයි. දේශපාලනඥයකු වන්නට පිළිගත් වෘත්තීය සුදුසුකම් අත්‍යවශ්‍ය සේව මාධ්‍යවේදියකු වන්ටද එය ඒ ආකාරයෙන්ම බලපානවා. සමාජයේ සිදුවන යම් යම් සිදුවීම් ඔස්සේ මේ දෙපාර්ශවයම ස්ථානගත වෙනවා.එවැනි පසුබිමක් තුළ පාසල් තුළ මාධ්‍ය සංසද ඇතිවීම අනාගත මාධ්‍යකරණය යහපත් දිශාවකට ගමන් ගැනීම සඳහා වන වැඩපිළිවෙළට කිසියම් ශක්තියක් බව කිව යුතුයි. මෙමඟින් ආරම්භයේ සිටම මෙම විභාගයට කිසියම් වෘත්තීය භාවයක් ඇතිවෙනවා.අද වනවිට වෛද්‍ය, ඉංජිනේරු, නීතිඥ වෘත්තීන් අතර මාධ්‍ය වේදියකු ප්‍රබලව ඉදිරියට පැමිණ තිබෙන්නේ ඊට විශාල සමාජ පිළිගැනීමක් ඇතිව තිබෙන නිසයි.ලෝකය සුබවාදී ලෙස වෙනස් කිරීමේදී එහි ප්‍රබලම කොටස් කරුවන් වන්නේ මාධ්‍යවේදිනුයි. අන්තර් ජාලය හරහා නොයෙකුත් අහිතකර දේට දරුවන් යොමුවන බවට මතයක් පවතිනවා.දරුවන් පාසැල් තුළ මාධ්‍ය සංසද හරහා ඒ පිළිබඳ පුළුල් අවබෝධයක් ලැබීමෙන් වැරදි දේට යොමුවීම අඩුවන බව මගේ හැඟීමයි.මේ අවස්ථාවට කැළණිය විශ්වවිද්‍යාලයේ ජන සන්නිවේදන අංශයේ අංශාධිපති මහාචාර්ය රෝහණ ලක්ෂ්මන් පියදාස, මහමායා විදුහල්පතිනි අයි. විතානච්චි, යන මහත්ම මහත්මීන්ද මහමායා මාධ්‍ය සංසදයේ සභාපති සඳුනි අංගම්මන ශිෂ්‍යාවද කතා කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n10102520</link>
    <topic>බෙංගලි ව්‍යාඝ්‍ර ධේනුවපැටවකු බිහි කරලා</topic>
    <author>මහින්ද අලුත්ගෙදර</author>
    <content>සත්ත්ව හුවමාරු වැඩසටහන යටතේ දෙහිවල සත්වෝද්‍යානයට රැගෙන ආ බෙංගාලි ව්‍යාඝ්‍ර ධේනුව පසුගියදා (22) පැටවකු බිහිකර ඇත.චීනයේ පියැංජියැං සෆාරි උද්‍යානයෙන් මේ ව්‍යාඝ්‍රයන් තිදෙනා දෙහිවල සත්වෝද්‍යානයට රැගෙන එන ලද අතර මීට පෙරද එම ව්‍යාඝ්‍ර ධේනුව විසින් පැටවුන් තිදෙනෙකු බිහි කළ ද එම පැටවුන් තිදෙනා ම ජීවිතක්ෂයට පත් වූ බව ශ්‍රී ලංකා ජාතික සත්වෝද්‍යාන දෙපාර්තමේන්තුව පවසයි.පසුගියදා උපත ලද මෙම බෙංගාලි ව්‍යාඝ්‍ර පැටවාට කෘතීමව කිරි ලබා දීමට පියවර ගෙන තිබෙන බව එම දෙපාර්තමේන්තුවේ ප්‍රකාශකයෙක් ‘දිනමිණ’ ට පැවැසීය. මේ පැටවාට ප්‍රමාණවත් ලෙස ව්‍යාඝ්‍ර ධේනුවගෙන් කිරි නොලැබෙන අතර ඒ නිසා ම පැටවා වෙන් කොට තබා වෛද්‍යවරුන්ගේ අධීක්ෂණය යටතේ කිරි ලබා දීමට පියවර ගත් බව ද එම ප්‍රකාශකයා කීවේ ය.පසුගිය 2007 වසරේ ජූලි මස (12) දා චීනයෙන් රැගෙන ආ මේ ව්‍යාඝ්‍රයන් බිහිකළ පැටවුන් මිය යාමට හේතුව ඔවුන්ගේ අභ්‍යන්තර ඉන්ද්‍රියයන්ගේ විකෘතිභාවයක් බවට අනාවරණය වී තිබේ.විශේෂිත කිරි වට්ටෝරුවක් මඟින් මේ ව්‍යාඝ්‍ර පැටවාට කිරි ලබා දෙන අතර එම පැටවාගේ ජීවිතය බේරා ගැනීම සඳහා අවශ්‍ය සෑම ක්‍රියාමාර්ගයක් ම ගන්නා බවත් මේ තත්ත්වය මත පැටවාට අතිරේක බාධාවන් එල්ල විය හැකි බැවින් ඡායාරූප ලබා ගැනීම සඳහා මාධ්‍යවේදීන්ට හෙට (26) දිනයේ අවස්ථාව ලබාදීමට තීරණය කළ බවත් එම ප්‍රකාශකයා වැඩිදුරටත් සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=r1010251</link>
    <topic>කළුතර පාසල් 11ක තාක්ෂණවේද සිසුන්ට නර්ඩ් ආයතනයෙන් වැඩමුළුවක්</topic>
    <author>කටුකුරුන්ද සමූහ කපිල කුලසිංහ</author>
    <content>කළුතර කලාපයේ නිර්මාණකරනය හා තාක්‍ෂණවේදය හදාරන සිසුන් සඳහා ප්‍රායෝගික පුහුණු වැඩ සටහනක් ජාතික ඉංජිනේරු පර්යේෂණ හා සංවර්ධන මධ්‍යස්්ථාන (නර්ඩ්) භූමියේ දී පසුගියදා පැවැත්විණි.කළුතර, බේරුවල, දොඩම්ගොඩ හා පාණදුර කලාපයන් හි පාසල් එකොළහක සිසුහු 119 ක් පමණ මේ වැඩ සටහනට සහභාගි වි සිටියහ.මීට පෙර පාසල් විෂය මාලාවේ තිබූ විෂයයන් කිහිපයක් එක්කොට නව විෂයයක් ලෙසට නිර්මාණකරනය හා තාක්‍ෂණවේදය විෂය නව විෂය මාලාවට එක් විය.ජල නළ, විදුලිය, පෙදරේරු, වඩු හා විද්‍යුතය ඇතුළු විෂය ක්ෂේත්‍ර රැසකින් සපිරි මේ විෂය ප්‍රායෝගික ක්‍රියාකාරකම් රැසකින් යුතුය.එනිසා පාසල් පද්ධතිය තුළ කළ නොහැකි එහෙත් නව නිර්මාණ කරුවකුට අවැසි දැනුම ලබා ගැනීමේ අරමුණින් මේ වැඩ සටහන සංවිධාන කැර තිබිණි.ඒ යටතේ නර්ඩ් විද්‍යා හා තාක්‍ෂණ ආයතනය තුළ මෙතෙක් කරනු ලැබූ ව්‍යාපෘතිවල කොටස් හා ක්‍රියාකාරිත්වය පිළිබඳ විශේෂ දැනුමක් සිසුන්ට ලබා ගත හැකිවීම සුවිශේෂ කරුණකි.විෂය භාර අධ්‍යක්‍ෂ ජී. ඒ. ඒ. සිල්වා මහතාගේ උපදෙස් පරිදි ගුරු උපදේශක හා අදාළ ගුරුවරුන් ගේ සහභාගිත්වයෙන් පැවැති මේ වැඩ සටහන මෙහෙයවනු ලැබුවේ නර්ඩ් ආයතනයේ යාන්ත්‍රික ඉංජිනේරු රංජිත් සෝවිස් මහතා විසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=r1010252</link>
    <topic>ජනතා අදහස් පිළිගෙන නෑ</topic>
    <author>බදුරලිය සමූහරත්නසිරි ගමඇතිගේ</author>
    <content>පාලින්දනුවර ප්‍රාදේශීය ලේකම් කාර්යාලය සමෘද්ධි ව්‍යාපාරය හරහා බොල්ලුන්න ප්‍රදේශයට පානීය ජලය ලබාදීම පිණිස ව්‍යාපෘතියක් ඇරඹුවේ දැනට වසර දොළහකට පමණ පෙරය.බොලොක් කන්දෙන් ජලය ලබාගෙන බොල්ලුන්න ගම්මානය මධ්‍යගතව ජල ටැංකියක් තනවා එමගින් ජලය බෙදාහැරීම ව්‍යාපෘතිය මෙහෙය වූ බලධාරින්ගේ අරමුණ විය.ජලටැංකිය ඉදිකිරීමට තෝරාගත් ස්ථානය පිළිබඳව ගම්වාසීන්ගේ එතරම් කැමැත්තක් තිබුණේ නැත.ඒ බොලොක් කන්දෙන් ජලය ලබාගෙන ගබඩා කොට ඒ ස්ථානයේ සිට නිසි හා කාර්යක්ෂම ලෙස බෙදාහැරිය නොහැකි බව ඔවුන්ට වැටහුණු බැවිනි.මේ තත්ත්වය ගම්වාසීන් ජල ව්‍යාපෘතිය සම්බන්ධව කටයුතු කරන බලධාරින්ට කීවද ඔවුන් ගම්වාසීන්ගේ අදහස් බැහැර කරන ලදී.කෙසේ හෝ මුදලින් රුපියල් 70000 පමණ හා ගම්වාසීන්ගේ ශ්‍රමයද යොදා ගනිමින් ජල ටැංකිය තනවන ලදී.ජලය බෙදාහැරීමේ කටයුතු ඇරඹීමත් සමඟ විධිමත් හා කාර්යක්ෂම ලෙස එය සිදුනොවන බව පෙනී ගියේය.රසික ප්‍රභාත් මහතා (අවු. 28) - ඇත්තටම මේ වැඩපිළිවෙළ පටන්ගන්න කොටම ගමේ මිනිස්සු කිව්වා ජල ටැංකිය ඉදිකරන තැන ඒ සඳහා සුදුසු නැහැ කියලා.කොහොම හරි අපේ අදහස් ඒ අය පිළිගත්තේ නැහැ. ඒ අයගේ හිතුමතේටයි ජල ටැංකිය ඉදිකළේ.මිනිස් ශ්‍රමයත් එක්ක බලන කොට මේකට රුපියල් ලක්ෂ එකහමාරක් විතර යන්න ඇති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=r1010253</link>
    <topic>තුම්බෝවිල-මැද්දඕවිට ගමටපානීය ජලය ලබාදීමට පියවර</topic>
    <author>කැස්බෑව සංචාරක ධර්මසිරි සුරවීර</author>
    <content>කැස්බෑව ප්‍රාදේශීය ලේකම් කොට්ඨාසයේ තුම්බෝවිල උතුර ග්‍රාම නිලධාරී වසමේ මැද්දඕවිට ගම්මානයට පානීය නළ ජලය ලබාදීමට පියවර ගෙන ඇත.මේ සඳහා රුපියල් ලක්‍ෂ 21ක් ජල සම්පාදන සහ ජලාපවාහන ඇමැති දිනේෂ් ගුණවර්ධන මහතා ලබාදී තිබේ.ඒ අනුව මේ ව්‍යාපෘතියේ ජල නළ එළීම ජල සම්පාදන මණ්ඩලයේ ඉංජිනේරු මහත්වරුන්ගේ අධීක්‍ෂණය යටතේ පසුගියදා ආරම්භ කෙරිණි.ඇමැති දිනේෂ් ගුණවර්ධන මහතාගේ සම්බන්ධීකරණ ලේකම් කල්ප කුෂාන්ත මහතා - මැද්දඕවිට ගම්මානය දූපතක් හා සමානයි.මෙහි වටේටම තිබෙන්නේ කුඹුරු. කරදියානේ කසළ ගොඩ ගැසීම නිසා මෙහි ජීවත්වන ජනතාවට ළිං කපා එම ළිංවල ජලය ප්‍රයෝජනයට ගන්න බැහැ.වැසි කාලෙට මේ ගම්මානය වර්ෂා ජලයෙන් යටවන නිසා ළිං මඩ වලින් වැහිලා මේ ජනතාව පානීය ජලය ගෙන ඒමට දිනපතාම සැතපුම් ගණනාවක් යනවා. මේ ජනතාව වසර 20 ක සිට පානීය ජල ප්‍රශ්නය නිසා පීඩා විඳීනවා.මැද්දඕවිට ශ්‍රී ධම්ම සමාධි විහාරස්ථානාධිපති කොරතොට දම්මදස්සි හිමි - මා ඇමැති දිනේෂ් ගුණවර්ධන මහතා හමුවීමට ගියා.එම අවස්ථාවේ දී මේ ගම්මානයට පානීය නළ ජලය ලබාදීමට හැකිතාක් ඉක්මනින් කටයුතු කරන බව එතුමා ප්‍රකාශ කළා.අවුරුදු 20ක පමණ කාලයක සිට පානීය ජලය නොමැතිව තිබූ ප්‍රශ්නයට මුහුණ දී සිටි මේ මැද්දඕවිට ගම්මානයේ ජනතාවට පානීය ජලය ලබාදීමට හැකිවීම මා හදවතින්ම සතුටු වෙනවා.මැද්දඕවිට ලියනපතිරණගේ ධර්මදාස මහතා - මේ ගම්මානයේ පදිංචි අපි සියලු දෙනාම වසර ගණනාවක සිට පානීය ජල ප්‍රශ්නය නිසා දුක් විඳීනවා. අපට බොන්න වතුර නැහැ. නාන්න වතුර නැහැ. ළමයකු නාවන්න වතුර නැහැ. ඇඳුමක් පැළඳුමක් සෝදා ගන්න වතුර නැහැ.අපි ජීවත් වුණේ පිටස්තර අයගේ ළිං වලින් වතුර ගෙනහල්ලයි. සමහර දිනවලට වතුර ගෙනෙන්න හැතැප්මක් විතර පයින් යනවා.මේ ජල ප්‍රශ්නය නිසා මෙහි පදිංචිකරුවන් සියලු දෙනාම මහා දුකක් විඳීනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=r1010254</link>
    <topic>කඩදාසි ආශ්‍රිත නිර්මාණපුහුණු කිරීමේ වැඩසටහනක්</topic>
    <author>හෝමාගම සංචාරක මංජුල හිරිපිටිය</author>
    <content>ග්‍රාමීය ජනතාවගේ ජීවන තත්ත්ව නංවාලීම සඳහා බස්නාහිර පළාත් ග්‍රාමීය කර්මාන්ත හා සමුපකාර අමාත්‍යාංශය කඩදාසි නිෂ්පාදනය සහ ඒ ආශ්‍රිත නිර්මාණ කිරීමේ නවපුහුණු වැඩසටහනක් ආරම්භ කර ඇත.පළාත් ග්‍රාමීය කර්මාන්ත හා සමුපකාර අමාත්‍යාංශය ආරම්භ කර ඇති පුහුණු වැඩසටහන් තාක්ෂණ හා පර්යේෂණ අමාත්‍යාංශයට අයත් විදාතා මධ්‍යස්ථාන වලදී පැවැත්වේ.මොරටුව විශ්වවිද්‍යාලයේ ආචාර්යවරුන්ගේ සම්පත් දායකත්වයෙන් නොමිලේ ලබා දෙන පුහුණු වැඩසටහන සඳහා ගැහැණු පිරිමි දෙපක්ෂයට වයස් සීමාවකින් තොරව සහභාගි විය හැකිය.මේ යටතේ කොළඹ දිස්ත්‍රික්කයේ ආරම්භ කළ ප්‍රථම පුහුණු වැඩසටහන පළාත් ඇමැති උපාලි කොඩිකාර මහතාගේ ප්‍රධානත්වයෙන් හෝමාගම මාගම්මන පිහිටි විදාතා මධ්‍යස්ථානයේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=r1010255</link>
    <topic>වාද්දුව දෙපා ඇළ උතුරා යෑමෙන්අවට ඉඩම් යටවෙලා</topic>
    <author>ඩබ්. ඇම්. ඇන්. වී. විජේනායකවාද්දුව සංචාරක</author>
    <content>වාද්දුව හන්දියේ සිට පල්ලිය මංකඩ, දකුණු තල්පිටිය, උතුරු තල්පිටිය, මැද පාර හන්දිය, හරහා ගම්මැදි උතුරු තල්පිටිය මහ ඇළ දක්වා ගලා බසින දෙපා ඇළේ කුණුරොඩු පිරීම නිසා ජලය බැස යෑම අඩපන වී ඇත.මේ නිසා සාමාන්‍ය වැස්සකදී පවා ගම් ප්‍රදේශ වැසි ජලයෙන් යටවීම නිසා ගම්වාසීහු පීඩාවට පත්ව සිටිති.පසුගිය කාලයේ වාරිමාර්ග දෙපාර්තමේන්තුවට මේ පිළිබඳ පැමිණිලි කළත් මේ ඇළ පවිත්‍ර කිරීම ගැන මෙතෙක් පියවර ගෙන නැත.මේ දෙපා ඇළ උතුරා යෑම නිසා උතුරු තල්පිටිය, දකුණු තල්පිටිය ප්‍රදේශ ජලයෙන් යටවන බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=r1010256</link>
    <topic>කැබිතිගොල්ලෑවලංගම ඩිපෝවේ සේවක හිඟයක්</topic>
    <author>ගාමිණි ජයසිංහ සමග මැදවච්චිය සමූහ ජයසුරිය දිසානායක</author>
    <content>කැබිතිගොල්ලෑව ලංගම ඩිපෝව මේ වන විට දැඩි සේවක හිඟයකට හා බස් රථ හිඟයකට මුහුණ දී සිටී. මේ ඩිපෝවේ මේ වන විට රියැදුරු පුරප්පාඩු නවයක් හා කොන්දොස්තර තනතුරු එකොළහක් මෙන්ම බස් රථ දාහතරක හිඟයක් පවතී.කෙසේ වුවද පවතින සේවක හිඟය නිසා දැනට ඩිපෝව සතුව තිබෙන බස් රථ පවා දෛනිකව ප්‍රවාහනයේ යෙදවීමට නොහැකිය.ත්‍රස්තවාදී ක්‍රියා නිසා පසුගියදා තාවකාලිකව බස් ධාවන කටයුතු නවතා දැමූ කැබිතිගොල්ලෑව ඩිපෝවට අයත් ඇතැම් මාර්ගවල බස් ධාවන කටයුතුද ප්‍රමාණවත් බස් රථ නොමැතිවීමෙන් නැවත ආරම්භ කිරීමට නොහැකිව තිබේ.මැදවච්චිය සිට මහ කෝන්ගස්කඩ, මැදවච්චිය සිට රත්මල්ගහවැව, පදවිය සිට බාලයාවැව, මැදවච්චිය සිට පුල්එළිය හරහා මිංහෙට්ටිගම යන මාර්ග 14 ක බස් ධාවනය නොවේ.මේ හේතුවෙන් එම ප්‍රදේශවල පාසල් දරුවන්, රැකියා සඳහා යන පිරිස් මෙන්ම එදිනෙදා අවශ්‍යතා සඳහා අවට නගර වෙත ගමන් බිමන් යන ප්‍රදේශවාසීහුද මහත් පීඩාවට පත්ව සිටිති.ඩිපෝ කළමනාකාර භාතිය තිස්ස ලියනආරච්චි මහතායුද්දෙ තිබුණ කාලේ මේ ඩිපෝවේ බස් හයක් වගේම සේවකයන් හය දෙනෙක් ත්‍රස්තවාදී ප්‍රහාර හේතුවෙන් මිය ගියා. ඒ නිසා අපට දක්ෂ සේවකයන් හය දෙනෙක් අහිමි වුණා.ඔවුන්ට පුනරුත්ථාපන අමාත්‍යාංශය මගින් රුපියල් ලක්ෂය බැගින් ගෙව්වත් ආයතනය ලෙස අපි රුපියල් ලක්ෂ 45 ක් පමණ ගෙව්වා.මේ නිසා ආයතනයේ දියුණුවට යොදන්න තිබූ මුදල් වන්දි සඳහා වැය කරන්න සිදු වුණා. නමුත් අපේ විනාශ වූ බස් වලටවත් වෙන බස් ලැබුණෙ නැහැ.සියලු සේවකයෝ කැපවීමෙන් වැඩ කළ නිසා අද මේ ආයතනය පාඩු නොලබා පවත්වාගෙන යනවා.සේවක හිඟය හා බස් හිඟය පිළිබඳ ඉහළ නිලධාරීන්ට දන්වා යවා තිබෙනවා. නමුත් මේ දක්වා සතුටුදායක ප්‍රතිචාරයක් ලැබී නැහැ.වැලිඔය පදවිය වගේ නැවත පදිංචි කළ ජනතාව වෙසෙන ප්‍රදේශ වලටත් නව බස් සේවා ආරම්භ කළ යුතුව තිබෙනවා. අපට අවශ්‍ය බස් හා සේවකයන් සිටිනව නම් ලංකාවේ වැඩිම ආදායම් ලබන ඩිපෝව හැටියට ඉදිරියට යන්න පුළුවන්..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=r1010257</link>
    <topic>මාතර යකඩ පාරුවෙන්වැඩක් ගන්නේ නෑ</topic>
    <author>මාතර සමූහ ඩබ්ලිව්. පී. ධර්මසේන</author>
    <content>වසර 22කට වැඩි කාලයක් තිස්සේ මාතර මාගොල්ලාගොඩ ජලපොම්පාගාරය අසල දිරාපත් වෙමින් තිබූ රුපියල් කෝටි දෙකකට වැඩි වටිනාකමකින් යුත් දැවැන්ත යකඩ පාරුවේ අයිතිය පිළිබඳ ගැටලුවක් මතුවී තිබේ.එය ශ්‍රී ලංකා දක්ෂිණ සංවර්ධන අධිකාරියට අයිතිද නැතිනම් මාතර දිස්ත්‍රික් වාරිමාර්ග දෙපාර්තමේන්තුවට අයිතිද යන ගැටලු හමුවේ දෙපාර්ශවයම නීතියේ පිහිටද පතා ඇත.මීටර් 21ක් දිග මීටර් 12ක් පළල මීටර් 1.8 ක් උස දැවැන්ත යකඩ පාරුව මාතර උරුමයට පැමිණියේ 1980 දශකයේදීය. නිල්වලා යෝජනා ක්‍රමයේ කටයුතු වලට ප්‍රයෝජනයට ගැනීම සඳහා ප්‍රංශයේ බෙග් සමාගම විසින් ප්‍රංශයේ සිට මෙරට ගෙනඑන ලද බාජයකි.1988 වසරේදී එම සමාගමේ නිලධාරීන් මේ යකඩ පාරුව මාගොල්ලාගොඩ පොම්පාගාරයේ ජලගේට්ටුවද අවහිරවන පරිදි අතහැර දමා ආපසු සියරට බලාගොස් ඇත.2006 වසරේ මාතර මහනාම පාලම ඉදිකිරීමේ කටයුතු සඳහා මෙය එහි කොන්ත්‍රාත් කරුට අවශ්‍ය බව පැවසීමෙන් පසු ශ්‍රී ලංකා දක්ෂිණ සංවර්ධන අධිකාරිය 1996 අංක 18 දරණ පනතේ (13) ඒ වගන්තිය යටතේ අත්පත් කරගෙන කොන්ත්‍රාත්කරුට එය බදු කුලිය මත දීමට ගිවිසුම් ගතවිය.කොන්ත්‍රාත්කරු 2007 වර්ෂයේදී දොඹකර යොදා මේ යකඩ බාජය ගොඩට ගෙන අලුත්වැඩියා කිරීමේදී වාරිමාර්ග දෙපාර්තමේන්තුව නැවත එයට විරුද්ධව පැමිණිල්ලක්කිරීම නිසා තිහගොඩ පොලිසිය මැදිහත්වීමෙන් එය නතර විය.යකඩ පාරුවට පැන නැගී ඇති අර්බූදය නිසා මෙය බදු මුදලට ගත් කොන්ත්‍රාත්කරුගේ රුපියල් ලක්ෂ 82 ක මුදලක් අපතේ ගොස් ඇත.යකඩ පාරුවෙන් වැඩක් ගන්නෙත් නැතිව මෙය නැවත දිරාපත්වීමට ඉඩහැර තිබීමෙන් රජයට රුපියල් කෝටි 02 ක මුදලක් අපතේ යාමක් සිදුවෙයි.ආයතන දෙකක ඇතිවී ඇති ගැටලු ඉක්මණින් විසඳීමෙන් ආයතන දෙකේ සුහදත්වයත්, යකඩ පාරුවෙන් රටේ සංවර්ධනයට දායකත්වයක්ද ලැබෙනු ඇත.මාතර දිස්ත්‍රික් වාරිමාර්ග ඉංජිනේරු එච්. ආර්. ඩබිලිව්. ජේ. ;ප්‍ර්මතුංග මහතා.මේ යකඩ බාජය අයිතිවන්නේ වාරිමාර්ග දෙපාර්තමේන්තුවටයි. මෙවන් යකඩ බාජයකින් මාතර දිස්ත්‍රික්කයේ ඉදිරියේදී ඉටුකරන වාරිමාර්ග ඇළවල් හෑරීමට යොදාගැනීමට අපේක්ෂා කරනවා.මෙය ශ්‍රී ලංකා දක්ෂිණ සංවර්ධන අධිකාරියට අයිති නැහැ. මෙයබදු දීමක් නොව යකඩවලට විකිණීමක්. එම නිසා මේ සම්බන්ධයෙන් වාරිමාර්ග දෙපාර්තමේන්තුවද නීතිපතිතුමාගෙන් විමසීමක් කිරීමට පියවර ගෙන තියෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=r1010258</link>
    <topic>අම්පාර වී අස්වනු රැස් කරන්නගබඩාවල ඉඩකඩ මදි</topic>
    <author>අම්පාර දිසා විශේෂ එල්. දෙහිගොල්ල</author>
    <content>අම්පාර දිස්ත්‍රික්කයේ මෙවර යල්කන්නයේ දී වගා කළ කුඹුරුවල වී අස්වැන්නෙන් වී කිලෝ තුන්කෝටි දොළොස් ලක්ෂයක් මේ වන විට රජය මිලදී ගෙන තිබේ. මේ සඳහා රජය වැයකර ඇති මුදල මිලියන 10115 කි.වී අලෙවි මණ්ඩලයට අයත් සමුපකාර ආහාර පෞද්ගලික හා තාවකාලික ගබඩා ඇතුළුව ගබඩා 41 ක වී ගබඩා කර ඇත.වී අලෙවි මණ්ඩලයට අයත් ගබඩාවල එළිමහන් කොටසේද වී ගබඩා කර ඇති අතර ඒවා ආරක්ෂක වැටවලින් ආවරණය කර තිබේ. ඉතිහාසයේ පළමු වතාවට මෙවැනි විශාල වී ප්‍රමාණයක් මිලදී ගැනීම පිළිබඳව ප්‍රදේශයේ ගොවියෝ සතුට පළ කරති.වී අලෙවි මණ්ඩලයේ නැගෙනහිර පළාත් කළමනාකරු ආර්. ඒ. රත්නායක මහතා මෙසේ පැවැසීය.අම්පාර දිස්ත්‍රික්කයේ වී අස්වැන්න නෙළන කොට බොහෝ අය කිව්වේ වී මිල කුණු කොල්ලයට යයි කියලා. ඒ තරම්ම වී අස්වැන්නක් මෙවර ලැබුණා. පෞද්ගලික වෙළෙන්දොත් අඩුමිලට වී ගන්න තමා බලාපොරොත්තු වුණේ. අපේ සැලසුම්සහගත වැඩපිළිවෙළ නිසා පෞද්ගලික වෙළඳුන්ට අපිත් එක්ක තරග කරන්න බැරි වුණා.සමහර ගබඩාවල ඉඩ නෑ. ඒ නිසා අපි විවිධ උපක්‍රම භාවිතා කරලා කොහොම හරි ගොවියාගේ වී මිලදී ගැනීම කළ පෞද්ගලික මෝල් හිමියන්ගේ ගබඩා අපි කුලියට ගත්තා. මේවන කොට අපි උපරිම අයුරින් වී මිලදී ගෙන තිබෙනවා. දැන් ගබඩා පහසුකම් නෑ.ඒ නිසා ඒකට විකල්පයක් විදිහට මහියංගන වී ගබඩාවලට යවනවා. අපි ඒ සඳහා ගොවීන්ට වී කිලෝ 1 කට රුපියලක ප්‍රවාහන ගාස්තුවක් ගෙවනවා. ඒ නිසා වී මිලදී ගැනීම තාමත් නතර කරලා නෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=r1010259</link>
    <topic>උපතින්ම ඇතිවෙන ‘මන්ද මානසික’ රෝගය හඳුනාගන්න නව ක්‍රමවේදයක්</topic>
    <author>නන්දසිරි වැලිගමගේ ගාල්ල දිසා සමූහ</author>
    <content>උපතින්ම “මන්ද මානසිකත්වයට” පත්වන දරුවන් ඒ අවසනාවන්ත තත්ත්වයෙන් මුදා ගැනීම සඳහා වූ අලුත්ම නව ප්‍රතිකාර පද්ධතියක් වෛද්‍ය ක්ෂේත්‍රයේ ඇරැඹෙයි.මේ නව රෝග හඳුනා ගැනීම හා ප්‍රතිකාර පද්ධතිය ශ්‍රී ලංකාවේ ප්‍රථම වතාවට දකුණු පළාතෙන් ආරම්භ වුණි. සෞඛ්‍ය හා පෝෂණ ඇමැති මෛත්‍රීපාල සිරිසේන මහතාගේ ප්‍රධානත්වයෙන් ගාල්ල කරාපිටිය වෛද්‍ය පීඨයේදී ඒ සඳහා මුල පිරීය.මෙකී රෝගය හඳුන්වනු ලබනුයේ “ආජන්ම මන්ද තයිරෝඩිතාවය”නමිනි. මේ රෝගය ඇතිවන්නේ තයිරොක්සින් නැමැති හෝමනය ශරීරයේ නොමැතිවීමෙනි.මේ රෝගය ඇති ළදරුවාගේ මොළයේ වර්ධනය අඩු වී ළමයා මන්ද බුද්ධික භාවයට පත්වෙයි. එයට අමතරව ළමයාගේ වැඩීමටද බරපතළ බලපෑම් ඇතිවෙයි.මේ රෝගය ලෝකය පුරා පැතිරී පවතියි. ලෝකයේ සිදුවන සෑම දරු උපත් තුන්දහසකට එක් අයකු මෙහි ගොදුරක් වෙයි.ඉන්දියාවේ මේ ප්‍රතිශතය දෙදහසකට එකකි. ලංකාවේ මෙය සෑම දරු උපත් එකදහස් පන්සියයකට එකකි. මේ වන විට ලෝකයේ බොහෝ රටවල මේ රෝගයට ප්‍රතිකාර ආරම්භ කොට ඇත.එහෙත් ඉන්දියාවේ වුවද තවමත් මෙය එරට වෛද්‍ය ක්‍ෂේත්‍රයට එක්වී නොමැත්තේය. මෙකී ප්‍රතිකාර පද්ධතිය පිළිබඳ පරීක්ෂණ ආරම්භ කළේ කරාපිටිය වෛද්‍ය පීඨයේ න්‍යෂ්ඨික වෛද්‍ය ඒකකය මගිනි.මහාචාර්ය චන්ද්‍රානි ලියනගේ මහත්මියගේ අධීක්ෂණය යටතේ වෛද්‍ය මංජුල හෙට්ටිආරච්චි මහතා ඇතුළු පිරිස මේ නව ප්‍රතිකාර ක්‍රමය යොදාගනු ලැබීය.වෛද්‍ය මංජුල හෙට්ටිආරච්චි මහතා - මේ රෝගය හඳුනා ගැනීම ඉතා දුෂ්කරය. රෝග ලක්ෂණ මතුවීම සිදුවන්නේ ප්‍රමාදවීමෙනි. එය රෝග හඳුනා ගැනීමට බාධාවක්. යම් දරුවකු ඉපදී පළමුවැනි මාසය ඇතුළතදී මෙම රෝගී පිරිස හඳුනා ගැනීමට හැකි වන්නේ 5% ක ප්‍රමාණයකටය.තවත් 40% කගේ හඳුනා ගැනීම් සිදුවන්නේ මාස පහ හයක් කාලයක් තුළදීය. එවිට ප්‍රතිකාර ලබාදීම අසීරුය. ඉතිරි පිරිසකට රෝගය හඳුනා ගැනීම පවා අපහසුය.අපේ පරීක්ෂණ අනුව අයිඩින් ඌනතාවය ඇති ප්‍රදේශවල උපදින දරුවන් හයසිය දෙනෙකුගෙන් එක් අයකු මේ රෝගී තත්ත්වයට පත්වී සිටිනවා.සාමාන්‍යයෙන් ගැබිනි මවක් හා කිරිදෙන මවක් දිනකට අයිඩින් මයික්‍රෝගෑම්ස් 150, 200 ක් පමණ ගත යුතුය. එහෙත් මේ තත්ත්වය හැම මවකගේම දක්නට නොලැබීම නිසා මේ රෝගය බහුල වී තිබෙනවා.මේ වසරේ සැප්තැම්බර් මාසයේ අවසාන සතිය සිට දකුණු පළාතේ සියලුම රෝහල්වල මේ ප්‍රතිකාර ක්‍රමය අපි ආරම්භ කළා. මේ යටතේ ඉපදෙන සෑම දරුවකුගෙන්ම ඉපදීදින කීපයක් තුළ ළමයාගේ යටිපතුලින් ලේ බින්දුවක් ගන්නවා.ඒ ගන්නා ලේ සාම්පලය කරාපිටිය අපේ රසායනාගාරයට ලබා ගන්නවා.ඒ අනුව සිදුකරන පරීක්ෂණයේ ප්‍රතිඵල අනුව වහාම ප්‍රතිකාර පටන් ගන්නවා. එවිට මේ රෝගයෙන් රෝගියා බේරා ගැනීමට අපට හැකි වෙනවා.මෙකී වෛද්‍ය පරීක්ෂණයට ලොකු මුදලක් වැය වන්නේ නෑ. එක් ළදරුවකු වෙනුවෙන් රුපියල් සියයක අඩු මුදලක් පමණයි වැය වන්නේ. මේ සම්බන්ධයෙන් මුලසිටම ක්‍රියාකළ වෛද්‍ය ළමා රෝග විශේෂඥ මහාචාර්ය සුජීව අමරසේන මහතා - අප මේ ව්‍යාපෘතියෙන් බලාපොරොත්තු වන සමාජ මෙහෙවර විශාලයි.මෙවැනි ළමයකු සිටින පවුලකට ඒ ළමයා බරක් වෙනවා. සමහරවිට ඒ පවුල් සංස්ථාව වුවද, විසිරී යන තත්ත්වයකට පත්විය හැකිය.අපි මේ රටේ ජනතාවගෙන් සල්ලි වලින් ඉගෙන ගත්තු පිරිසක්. අද අප සමාජයේ යම් තත්ත්වයකට පත් වී සිටින්නේ ඒ නිසයි.රජය මේ සම්බන්ධ පූර්ණ අනුග්‍රහය ලබා දුන්නා. අදාළ අවසර චක්‍රලේඛන මගින් දුන්නා. අවශ්‍ය මූල්‍ය ප්‍රතිපාදන ලබා දුන්නා.ලබන වසරේ සිට මෙය දිවයින පුරා රෝහල්වල ක්‍රියාත්මක කිරීම අපේ අරමුණයි. රජය ඒ සඳහා පූර්ණ දායකත්වය ලබාදෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=r10102510</link>
    <topic>හිඟුරක්ගොඩ සිංහගම ජල යෝජනා ක්‍රමයටවැය කළ මුදල් අපතේ</topic>
    <author>හබරණ සමුහ – ඩබ්ලිව්.එම්.එච්.ගුණවර්ධන</author>
    <content>හිගුරක්ගොඩ ප්‍රාදේශීය ලේකම් කොට්ඨාසයේ සිංහගම ග්‍රාමසේවා වසමෙහි පිහිටි අලුත්ඔය දුෂ්කර ගම්මානයකි. යුද්ධය නිසා පීඩාවට පත්ව ජීවත් වූ පිරිසක් සිටින අඩුපාඩුවලින් අඩු නැති ගම්මානයකි.ජීවත්වීම සඳහා අත්‍යාවශ්‍ය සාධකයක්වන ජලය ලබාගැනීම ගම්වාසීන්ට ප්‍රබල ගැටලුවක් වී ඇත. නියං සමයෙහි ගම්වාසීන් තම ජල අවශ්‍යතා සපුරාගනු ලබන්නේ නළ ළිං වලිනි.ගම්මානයේ ජල අවශ්‍යතාව වටහාගත් ඇමැති මෛත්‍රීපාල සිරිසේන මහතා යටිතල පහසුකම් සංවර්ධන අමාත්‍යාංශයේ අරමුදල් මගින් අවශ්‍ය ප්‍රතිපාදන සිංහගම පානීය ජලයෝජනා ක්‍රමය සඳහා 2005 වර්ෂයේ දී ලබාදී ඇත.ගම්මානයේ ජලයෝජනා ක්‍රමය සඳහා ඇස්තමේන්තුගත මුදල රුපියල් විසිහය ලක්ෂ විසිහතර දහස් අටසිය අනූනවයකි.අදාළ කොන්ත්‍රාත්කරුට මේ වනවිට රුපියල් දාහතර ලක්ෂ හැට හතර දහසක මුදලක් ද ගෙවා ඇත.ජල ව්‍යාපෘතිය සාර්ථක කර ගැනීම සඳහා තම ශ්‍රමය හා මුදල් කැප කළ අලුත්ඔය ඩබ්ලිව්.ඒ. චමින්ද මහතා අපි කට්ටිය එක්ක වැඩට ගියා. ජල ටංකිය ඉදිකරනකොට අපිට හරියට වැටුප් ගෙව්වා.බට එළන කොට මම කට්ටිය දම්මලා වැඩ කළා. පහුවෙනකොට ඔවුන්ට අවශ්‍ය සල්ලි ගෙවන්න සල්ලි තිබුණේ නෑ. කිලෝමීටර හතකට විතර බට දාන්න තිබුණා. නමුත් කිලෝමීටර හතරක විතර තමයි බට දැම්මේ. දැන් ඒ දාපු බටත් නෑ.අංක 31 සිංහගම වසමෙහි ශ්‍රී ලංකා නිදහස් පක්ෂ ශාඛා සමිතියේ සහ ග්‍රාම සංවර්ධන සමිතියේ සභාපති එල්.පොඩිබණ්ඩා මහතා - අපේ ගමේ පවුල් 750ක් පමණ ඉන්නවා. පවුල් 500කට විතර ජලය ලබාදෙන්න මෛත්‍රීපාල ඇමැතිවරයාගේ මැදිහත් වීමෙන් ටැංකිය බැන්දා ටැංකියට වතුර ගැහැව්වේ නෑ.සිංහගම අලුත්ඔය පදිංචි හැටතුන් වියැති ඩී.ජී.නන්දාවතී මහත්මිය - මේ පිළිබඳ හිඟුරක්ගොඩ ප්‍රාදේශීය සභාවෙන් කළ විමසීමේ දී කියා සිටියේ ව්‍යාපෘතිය පිළිබඳ නිවැරදි තොරතුරු නොදන්නා බවත් එය අසාර්ථක වීමට හේතුව ජලය පොම්ප කිරීම සඳහා විදුලිය ලබාගැනීම ගැටලුවක් වූ බවත් හබරණ – කන්තලේ මාර්ගය ඉදිකිරීමේ දී එලා තිබූ බට විනාශවී ඇති බවත්ය.2006 වර්ෂයේ දී මෙහි ඉදිකිරීම් ආරම්භ වුවත් මේ වනතෙක් ගම්වාසීන්ගේ ජල ප්‍රශ්නයට විසඳුමක් ලැබී නොමැති අතර ලක්ෂ ගණනක් වූ මහජන මුදල් අපතේ ගොස් ඇත.මේවනවිට විදුලිය ලබාගැනීමට ද ගැටලුවක් නොමැති බව ගම්වාසීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=s1010251</link>
    <topic>ශ්‍රී ලංකා-ඔස්ට්‍රේලියාක්‍රිකට් සටන තියුණුයි</topic>
    <author/>
    <content>ඔස්ට්‍රේලියාව සෑම තරගයකදීම බැරෑරුම් ලෙස ක්‍රීඩාවට අවතීර්ණ වෙන බැවින් ශ්‍රි ලංකාව සමඟ පැවැත්වෙන එක්දින තරගාවලියේ දීත් දැඩි තරගකාරීත්වයක් ලබා දෙනු ඇතැයි බලාපොරොත්තු වන බව ශ්‍රී ලංකා නායක කුමාර සංගක්කාර ප්‍රකාශ කෙළේ ය.නිව් සවුත් වේල්ස් කණ්ඩායම සමඟ සිඩ්නි නුවර (ඊයේ) පැවැත්වීමට නියමිතව තිබූ දිවා රාත්‍රී පුහුණු එක්දින තරගය අයහපත් කාලගුණ තත්ත්වය මධ්‍යයේ අවලංගු වීමෙන් අනතුරුව සංගක්කාර මේ බව කියා සිටියේ ය.විශේෂයෙන් අපට ආගන්තුක තණතීරු මත ඔස්ට්‍රේලියාවට එරෙහිව ක්‍රීඩා කරමින් අපගේ කණ්ඩායම රැඳී සිටින්නේ කොතැනද යන්න පිළිබඳව දැන ගැනීමට මෙය කදිම අවස්ථාවක් සංගක්කාර පැවැසීය.ජගත් එක්දින ශ්‍රේණිගත කිරීම්වල මේ වනවිට සිවුවැනි ස්ථානයේ රැඳී සිටින ශ්‍රී ලංකාවට මේ තරගාවලිය හොඳ අභියෝගයක් බව ද ඔහු සඳහන් කෙළේ ය.ඔස්ට්‍රේලියාවේ දී ඔවුනට එරෙහිව ක්‍රීඩා කිරීම ලෙහෙසි පහසු කාර්යයක් නොවන බව පැවැසූ සංගක්කාර “පසුගිය වසර 1 1/2 ක කාලයක් තුළ අප ඉතා ශක්තිමත් කණ්ඩායමක් ලෙස ක්‍රීඩා කරමින් සිටිනවා.එක්දින හා ටෙස්ට් ක්‍රීඩා ක්ෂේත්‍ර දෙකෙහිදීම අප සාර්ථකත්වයක් අත්කරගෙන තිබෙනවා. අපේ පුහුණුවීම් හා පූර්ව සූදානම් ක්‍රියාවලියේ ප්‍රතිඵල පෙන්වීමට අපිට මේ තරගාවලියේ දී හැකි වේවි” යැයි බලාපොරොත්තු සහගත ලෙස සඳහන් කෙළේ ය.ලබන මුල දී ඇරැඹෙන ඔස්ට්‍රේලියා ශ්‍රී ලංකා එක්දින තරගාවලියට පෙර දෙපිල අතර විස්සයි 20 තරගයක් ද පැවැත්වීමට නියමිතය.එංගලන්ත - ඔස්ට්‍රේලියා අළු බඳුන ටෙස්ට් තරගමාලාවේ පළමු ටෙස්ට් තරගය පැවැත්වීමට නියමිතව ඇත්තේ නොවැම්බර් 25 වැනිදා ය.අළු බඳුන තරගාවලියේ ජයග්‍රහණ පිළිබඳව උණුසුම් කතාබහ පැතිරී ගිය ද එක්දින ශ්‍රේණිගත කිරීම්වල පෙරමුණේ පසුවන ඕස්ට්‍රේලියාව දැඩි තරගකාරිත්වයකින් යුතුව එක්දින තරගමාලාවට මුහුණ දෙනු ඇතැම් සංගක්කාර බලාපොරොත්තු වෙයි.ශ්‍රී ලංකා පිලේ මීළඟ තරගය වන්නේ නිව් සවුත් වේල්ස් පිල සමඟ පැවැත්වෙන ඕවර විස්සයි 20 තරගයයි.“එවැනි තරගකාරී කණ්ඩායමක් සමඟ ක්‍රීඩා කිරීමට ලැබුණා නම් එය සතුටට කරුණක් වීමට තිබුණා” ඊයේ තරගය අවලංගු වීම පිළිබඳව සංගක්කාර එසේ පැවැසීය.“නමුත් අපට මෙහි ගෘහස්ථ පිහිටියේ පුහුණුවීම් කිරීමට හැකි වුණා. මීළඟ තරගය සඳහා එය අපට වැදගත් වේවි.නිව් සවුත් වේල්ස් පිල සමඟ පැවැත්වෙන මීළඟ තරගයේ දී ලෝක වාර්තා තැබූ දඟ පන්දු යවන්නා වන මුත්තයියා මුරලිදරන් මේ සංචාරයේ පළමුවරට ක්‍රීඩා කරනු ඇතැයි සංගක්කාර අවසන් වශයෙන් ප්‍රකාශ කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=s1010252</link>
    <topic>තහනම් උත්තේජනචෝදනාවට මංජුගෙන් නිදහසට කරුණු විමසයි</topic>
    <author>පි‍්‍රන්ස් ගුණසේකර</author>
    <content>පොදුරාජ්‍ය මණ්ඩලීය ක්‍රීඩා තරගාවලියේදී කිලෝග්‍රෑම් 56 බැන්ටම් වේටි බොක්සිං රන් පදක්කම දිනූ මංජු වන්නිආරච්චිගේ මුත්‍රා සාම්පලයේ නැන්ඩ්‍රොලෝන් නම් තහනම් ඖෂධ සංඝටක ඇති හෙයින් ඔහුගෙන් දින 14 ක් තුළ නිදහසට කරුණු විමසීමට ජාතික ඔලිම්පික් කමිටුව පියවර ගෙන ඇත.වේල්සයේ ෂෝන් මැක්ගෝල්ඩ්රික් පරදවා රන් පදක්කම දිනාගත් අවස්ථාවේදී ලබාගත් මුත්‍රා “ඒ” සාම්පලයේ මේ තහනම් උත්තේජකය තිබූ බව පොදු රාජ්‍ය මණ්ඩලයීය ක්‍රීඩා තරගාවලියේ සංවිධායක කමිටුව ශ්‍රී ලංකා ඔලිම්පික් කමිටුවට දන්වා ඒවා තිබුණි.මෙලෙස තහනම් උත්තේජක ශරීර ගත වූයේ මාස කිහිපයකට උඩදී ඇදුම රෝගයට ගත් ප්‍රතිකාර හේතුවෙන් විය හැකි බව මංජු වන්නිආරච්චි පවසා ඇත. කුරුණෑගල ප්‍රදේශයේ වෛද්‍යවරයෙකුගෙන් ඇදුම රෝගය සඳහා කලක සිට මංජු වන්නිආරච්චි ප්‍රතිකාර ගෙන ඇතැයි හෙළිකර තිබේ.මෙවැනි චෝදනාවක් නැගුණු වහාම අදාළ ක්‍රීඩකයාගෙන් හෝ ක්‍රීඩිකාවකගෙන් නිදහසට කරුණු විමසීම සිදුකෙරේ. ඔහු ලබාදෙන පිළිතුරු අනුව පරීක්ෂණය පැවැත්වීම ආරම්භ වේ.මෙයට පෙර කෙටි දුර ධාවන සූරි සුසන්තිකා ජයසිංහට ද මෙවැනිම චෝදනාවක් එල්ල වී ඇය සියලු චෝදනවලින් නිදහස් වූවාය. එහෙත් ජානි චතුරංගනී හා ප්‍රමිලා පි‍්‍රයදර්ශනී යන මලල ක්‍රීඩිකාවන්ටත් මෑතකදී රගර් ක්‍රීඩක අනුරංග වල්පොළටත් තරග තහනම් පැනවුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=s1010253</link>
    <topic>ත්‍රිත්ව විදුහලට 5 වැනි ජය</topic>
    <author/>
    <content>තර්ස්ටන් විදුහල කඩුලු 9කින් පරාජය කළ ත්‍රිත්ව විදුහල මෙවර තරගවාරයේ 5වැනි ජයග්‍රහණය වාර්තා කිරීමට සමත් විය. අස්ගිරිය ක්‍රීඩාංගණයේ පැවැති මේ තරගයේදී ත්‍රිත්ව විදුහලේ ජයග්‍රහණයේ නියමුවන් වූයේ මදවේග පන්දු යවන තිස්ස සංජීව බණ්ඩාර, වමත් දඟපන්දු යවන ආමිල් අනාස් සහ කවින්ද ජයසූරියයි.විශිෂ්ට පිතිහරඹයක නියැළුණ සවින්ද ජයසූරිය හතරේ පහර 10ක් සමඟ ශතකයක් වාර්තා කිරීමට සමත්වූ අතර තරගය පුරා දක්‍ෂ පන්දු යැවීමක නිරතවූ සංජීව සහ ආමිල් තර්ස්ටන් ඉනිම් දෙකෙහි කඩුලු 14ක් සමසේ බෙදා ගත්හ.තර්ස්ටන් විදුහල පළමු ඉනිමේ ලකුණු 106 සහ දෙවැනි ඉනිමේ ලකුණු 161යි.ත්‍රිත්ව විදුහල පළමු ඉනිමට ලකුණු 243යි. ත්‍රිත්ව විදුහල දෙවැනි ඉනිම එක් කඩුල්ලකට ලකුණු 26යි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=s1010254</link>
    <topic>උතුරු මැද බැඩ්මින්ටන් සූරතා නිලූකට හා චන්ද්‍රිකාට</topic>
    <author>ජගත් ගුණවර්ධන</author>
    <content>අනුරාධපුර ගෘහස්ත බැඩ්මින්ටන් ක්‍රීඩාගාරයේදී පසුගියදා නිමාවට පත්වූ උතුරු මැද පළාත් විවෘත බැඩ්මින්ටන් තරගාවලියේ විවෘත පිරිමි කේවල සූරතාව නිලූක කරුණාරත්න හා කාන්තා විවෘත කේවල සූරතාව චන්ද්‍රිකා ද සිල්වා විසින්ද දිනාගනු ලැබීය. මෙහිදී පිරිමි අනුසූරතාව දිනූක කරුණාරත්නද, කාන්තා අනුසූරතාව තිළිණි ජයසිංහ ද දිනාගත්හ.දිවයිනේ සෑම දිස්ත්‍රික්කයක්ම නියෝජනය කරමින් ක්‍රීඩක ක්‍රීඩිකාවන් 450ක් පමණ සහභාගි වූ මේ තරගාවලියේ තරග කාණ්ඩ 17ක් ඇතුළත්වූ අතර, පිරිමි තරග 9ක්, කාන්තා තරග 7ක් හා එක් මිශ්‍ර යුගල තරගයක් ඇතුළත්ව තිබුණි.මෙහිදී විවෘත යුගල සූරතාව නිලූක කරුණාරත්න හා දිනූක කරුණාරත්න විසින් ද අනුසූරතාව ලසිත මේනක හා උදය වනසිංහ විසින්ද දිනාගත්හ. විවෘත කාන්තා යුගල සූරතාව චන්ද්‍රිකා ද සිල්වා හා ලේඛා ෂෙහානි විසින් ද අනුසූරතාව තිළිණි ජයසිංහ හා නදීශා ගයන්ති විසින්ද දිනාගත්හ.විවෘත මිශ්‍ර යුගල සූරතාව නිලූක කරුණාරත්න හා කවිදි ඉෂාදිකා විසින්ද අනුසූරතාව දිනූක කරුණාරත්න හා ලේඛා ෂෙහානි විසින්ද දිනාගත්හ.වයස් කාණ්ඩ තරග ප්‍රතිඵලඅවුරුදු 11න් පහළ පිරිමි - සූරතාව - වයි. එන්. ඩී. තිලකරත්න, අනුසූරතාව - ටී. පුංචිහේවා, කාන්තා සූරතාව - රෂ්මින්දි කොඩිගල, අනුසූරතාව - සී. ගලගමගේ.අවුරුදු 13න් පහළ - පිරිමි සූරතාව - සංචින්ත රාජපක්‍ෂ, අනුසූරතාව අංජන තෙන්නකෝන්, කාන්තා සූරතාව - නිල්මිතරු හෙට්ටිආරච්චි, අනුසූරතාව - බී. දිමන්ති.අවුරුදු 15න් පහළ - පිරිමි සූරතාව - එස්. ධනුෂ්ක, අනුසූරතාව - ඩී. සඳරු, කාන්තා සූරතාව - එස්’ අයේෂා, අනුසූරතාව - එම්. දිල්රුක්‍ෂි.අවුරුදු 35ට වැඩි පිරිමි කේවල සූරතාව - කමිල් ගම්ලත්, අනුසූරතාව - නයනපි‍්‍රය එදිරිසිංහ.අවුරුදු 35ට වැඩි පිරිමි - යුගල සූරතාව - දර්ශන සේනාරත්න, ලක්පි‍්‍රය එදිරිසිංහ, අනුසූරතාව - ආර්. රණතුංග / රුවන් තුෂාරඅවුරුදු 40ට වැඩි පිරිමි කේවල සූරතාව - දර්ශන සේනාරත්න, අනුසූරතාව - කමල් ගම්ලත්අවුරුදු 40ට වැඩි පිරිමි යුගල සූරතාව - දර්ශන සේනාරත්න, කමල් ගම්ලත්, අනුසූරතාව, චින්තන අධිකාරි, විපුල කලුආරච්චි.අවුරුදු 50ට වැඩි කේවල පිරිමි - සූරතාව පරාක්‍රම බස්නායක, අනුසූරතාව එම්. ආරියසේන.අවුරුදු 50ට වැඩි යුගල පිරිමි සූරතාව - අජිත් විජේසිංහ, තිස්ස නානායක්කාර, අනුසූරතාව - අජිත් විජේසිංහ, එම්. ආරියසේන..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=s1010255</link>
    <topic>මහානාම විදුහලට කඩුලු 9ක ජයක්</topic>
    <author>ප්‍රින්ස් ගුණසේකර</author>
    <content>මහානාම විදුහල හා ජනාධිපති විදුහල අතර පැවැති අන්තර් පාසල් ක්‍රිකට් තරගයෙන් මහානාම විදුහලට කඩුලු 9 ක ජයක් අත්විය.රාජගිරිය ජනාධිපති විදුහල් ක්‍රීඩාංගණයේ පැවැති මේ තරගයේදී මහානාම විදුහලේ දිල්ෂාන් රුසිරු හා හෂාන් පෙරේරා ශතක වාර්තා කරමින් දස්කම් දැක්වූහ.මහානාම විදුහල ප්‍රථම ඉනිම කඩුලු 8 කට ලකුණු 358දිල්ෂාන් රුසිරු 118, හෂාන් පෙරේරා 137, (මොහොමඩ් හලාන් 142/4) දෙවැනි ඉනිම කඩුලු 1 කට ලකුණු 63දුලීක තිස්ස කුට්ටිගේ නොදැවී 46ජනාධිපති විදුහල ප්‍රථම ඉනිම ලකුණු 242තරිඳු ගුරුගේ 75, තනුජ් විතානගේ 50 (චතුර ජයසිංහ 69 /3, අරවින්ද සිල්වා 55/4) දෙවැනි ඉනිම ලකුණු 176 ළහිරු කඹුරුගමුව 66, ගිෂාන් ලියනගේ 30/1 චතුර වන්නිආරච්චි 59/5ප්‍රථම ඉනිම සමවෙයිගල්කිස්සේ දී නිමා වූ සාන්ත තෝමස් හා සාන්ත සිල්වෙස්තර් අතර තරගයේ ප්‍රථම ඉනිමේදී දෙපිලම ලකුණු 244 බැගින් ලබා ගත්හ.සාන්ත සිල්වෙස්තර් විදුහලේ වරුණ විජේසිංහ ශතකයක් ලබාගත් අතර සාන්ත තෝමස් විදුහලේ සචින් පීරිස් අර්ධ ශතකයක් ලැබීය.සාන්ත සිල්වෙස්තර ප්‍රථම ඉනිම ලකුණු 244වරුණ විජේසිංහ 113, සුමේධ දිසානායක 47 (නියෝමාල් වික්‍රමසේකර 43/3 උමේෂ් ප්‍රනාන්දු 21/2)සාන්ත තෝමස් ප්‍රථම ඉනිම ලකුණු 244සචින් පීරිස් 74, නුවන් කාවින්ද 30, චමෝද පතිරණ 29, නවෝද හේනකන්කානම්ගේ 30 (නිලූක කන්දේගෙදර 86 /3, ෆායිස් අහමඩ් 42/3)ඉසිපතන-ජෝෂප් තරගය විසදුමක් නෑකොළඹ ඩාර්ලි පෙදෙස ක්‍රීඩා පිියේ දී නිමාවූ ඉසිපතන - සා. ජෝෂප් අතර තරගය ජය පරාජයෙන් තොරව නිමාවිය.ඉසිපතන විදුහල ප්‍රථම ඉනිම ලකුණු 1189හරිත් කළදු 58, පවන් අන්ජන 38, (දිනාල් දඹරගේ 45/4, චතුරංග කුමාර 29/3) දෙවැනි ඉනිම ලකුණු 220දිමුත් වරාපිටිය 83, පවන් අන්ජන 43 (සුපේෂල ජයතිලක 35/4)සාන්ත ජෝෂප් විදුහල කඩුලු 9කට ලකුණු 202විදුෂ ජයසිංහ 53, අරවින්ද ප්‍රනාන්දු 50, (සිදත් විමුක්ති 48/3, සමිත සුලෝචන 52/5)ආනන්ද - ඩී.එස් ජය පරාජ නෑකොළඹ ආනන්ද විදුහලේ සචිත්‍ර පෙරේරා ලකුණු 79ක් ලබාගෙන හා පන්දු යැවීමේදී ලකුණු 75 කට කඩුලු 7ක් දවාගෙන තුන් ඉරියව් දක්ෂතා දැක්විය.ඩී.එස්.සේනානායක විදුහලට එරෙහිව ආනන්ද මාවතේ පිටියේ දී සචිත්‍ර මේ දස්කම් දැක්වුවද තරගය ජය පරාජයෙන් තොරව නිමාවිය. මේ තරගයේ දී ගිෂාන් විමලධර්ම තුෂාර සමරකෝන්, අකිල වීරසිංහ, සචින් සිරිල්,අර්ධ ශතක වාර්තා කළහ.ආනන්ද විදුහල ප්‍රථම ඉනිම ලකුණු 318ගිෂාන් විමලධර්ම 55, තුෂාර සමරකෝන් 87, සචිත්‍රා පෙරේරා 79 (අකිල වීරසිංහ 79/2, චමෝද් වික්‍රමසිංහ 25/2, ෂහාන් අමරසිංහ 79/2) දෙවැනි ඉනිම කඩුලු 6කට ලකුණු 132 අසංක රන්තිලකගේ 30 ධනුක මධුෂාන් 32, (ඉජාස් මොහොමඩ් 48/3)ඩී.එස්. සේනානායක විදුහල ප්‍රථම ඉනිම ලකුණු 274අකිල වීරසිංහ 59, සවීන් සිරිල් 62, හේෂාන් පෙරේරා 36, ලසිත් අබේරත්න 48 (සචිත්‍ර පෙරේරා 75/7 ගිෂාන් විමලධර්ම 32/2).</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=s1010256</link>
    <topic>උද්ඝෝෂණයෙන් රූනීගේ තීරණය වෙනස් වෙයි</topic>
    <author/>
    <content>මැන්චෙස්ටර් යුනයිටඩ් පාපන්දු සමාජයෙන් සමුගන්නා බවට ප්‍රකාශ කළ සුපිරි පාපන්දු ක්‍රීඩක වේන් රූනිට එරෙහිව ක්‍රීඩාලෝලීහු කළ උද්ඝෝෂණයේ උණුසුම් පහවී යාමට පෙර සිය තීරණය වෙනස් කිරීමට රූනිට සිදුවිය.ඒ අනුව 2015 වසර දක්වා තවත් වසර 5 කට මැන්චෙස්ටර් කණ්ඩායම සමඟ ගිවිසුම දීර්ඝ කිරීමට 24 හැවිරිදි රූනි කැමැත්ත ප්‍රකාශ කළේය.මැන්චෙස්ටර් යුනයිටඩ් කණ්ඩායමෙන් නික්ම යාමට රූනි ගත් තීරණය එංගලන්ත පාපන්දු පිටියේ පමණක් නොව සමස්ත යුරෝපීය පාපන්දු ක්ෂේත්‍රය විමතියට පත්කළ සිදුවීමක් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=s1010257</link>
    <topic>ෆෙඩරර්ට 35 වැනි ජය</topic>
    <author/>
    <content>සුපිරි ටෙනිස් ක්‍රීඩක ස්විසර්ලන්තයේ රොජර් ෆෙඩරර් ජර්මනියට එරෙහිව ඔහුගේ 35 වන ජයග්‍රහණය වාර්තා කරගනිමින් ස්ටොක්හෝම් විවෘත ටෙනිස් තරගාවලියේ සූරතාව අත්කර ගැනීමට ආසන්නව සිටියි.ජගත් ටෙනිස් ශ්‍රේණිගත කිරීම්වල දෙවන ස්ථානයේ පසුවන ෆෙඩරර් ඔහුගේ දිගුකාලීන ප්‍රතිවාදි ක්‍රීඩක අයිවන් ජුබිසික්ට එරෙහිව 7 – 6ක් 7 – 2ක් වශයෙන් ජය ලබා ගනිමින් අවසන් මහා තරගයට සුදුසුකම් ලැබීය.අවසන් මහා තරගයේදී ඔහුට තරග වැදීමට වන්නේ ශ්‍රේණිගත කිරීම්වල 47 ස්ථානයේ පසුවන මේ වනතුරු කිසිදු ටෙනිස් සූරතාවලියක ජයග්‍රහණය හිමිකර නොගත් ජර්මනියේ ෆ්ලොරියන් මේයර් සමඟය.මේයර් අවසන් මහා තරගයකට සුදුසුකම් ලැබුවේ තුන්වන වරටය. අවසන් පූර්ව තරගයේදී ලකුණු 4 – 6, 6 – 4 හා 7 – 6 ක් ලෙස ඔහු වෙතින් පරාජයට පත්වූයේ ජාකෝ නිමිනන්ය.මේයර්ගේ ආධුනිකත්වය සහ අත්දැකීම් මද බව හේතුවෙන් ස්ටොක්හෝම් විවෘත සූරතාවලියේ කිරුළ දිනා ගැනීමට ෆෙඩරර්ට ඇති ඉඩකඩ අසීමිතය.ෆෙඩරර් අවසන් වතාවට ජර්මන් ක්‍රීඩකයකුට පරාජය වූයේ 2002 වසරේදීය.“මම දිනන්න නිතරම කැමැතියි. ස්විඩනයේදී මම කවදාවත් සූරතාවක් දිනාගෙන නෑ. ඒ නිසා මේ ජයග්‍රහණය මට විශේෂයි.” ෆෙඩරර් පැවසීය.මේ වසරේ අවසන් මහා තරග 6කට සුදුසකම් ලැබූ ෆෙඩරර් ඉන් ජය ලැබීමට සමත්වූයේ තරග 2ක් පමණි. එබැවින් මේ වසරේ දී තුන්වන කිරුළ අත්පත් කරගැනීම ඔහුට සිහිනයක් සැබෑවීමක් බදුය.මේ අතර මේයර් සඳහන් කළේ අවසන් මහා තරගයේදී දූෂ්කරතා රැසකට මුහුණපෑමට සිදුවන බවය. මානසිකව හා ශාරීරිකව පීඩාවට පත්වී සිටින බව ඔහු කණගාටුවෙන් ප්‍රකාශ කළේය.අවසන් පූර්ව තරගයේදී දැඩි සටනක නිරතවීමට සිදුවූ බවත් අවසන් මහා තරගයට සුදුසුකම් ලැබීමද එක්තරා ජයග්‍රහණයක් බවත් පැවසූ මේයර් “මට පරදින්නට කියා කිසියක් නෑ” යනුවෙන් ප්‍රකාශ කළේය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=s1010258</link>
    <topic>ලෝක ප්‍රවීණ ක්‍රිකට් ක්‍රීඩකයන්ගේතරගාවලියට ශ්‍රී ලංකාවෙන් පිලක්</topic>
    <author>ෆවුස් මොහොමඩ්</author>
    <content>බාබඩෝස් කුසලාන ඕවර විස්සයි 20 ප්‍රවීණයන්ගේ ක්‍රිකට් තරගමාලාව මේ මස 30 වැනිදා සිට නොවැම්බර් 5 වැනිදා දක්වා බ්‍රිජටවුන් හී කෙන්සින්ටන් ඕවල් ක්‍රීඩාංගණයේ දී පැවැත්වේ.රටවල් 8 ක හිටපු ප්‍රවීණ ක්‍රිකට් ක්‍රීඩකයන් තරගවදින මේ තරගමාලාව ට සහභාගිවන ශ්‍රී ලංකා කණ්ඩායමේ නායකත්වය ශ්‍රී ලංකා පිලේ හිටපු නායක මාවන් අතපත්තුට හිමිවී තිබේ.සූරතාව හිමිකර ගන්නා කණ්ඩායමට අමෙරිකානු ඩොලර් 50,000ක් පිරිනමන මේ තරගාවලියට ශ්‍රී ලංකාව සමඟ එංගලන්තය, ඉන්දියාව හා කොදෙව් පිල සහභාගි වෙති.එංගලන්ත කණ්ඩායමේ නායකත්වය හිටපු වේගපන්දු යවන්නකු වන ඩොමිනික් කෝක්ට හිමිවී ඇති අතර වෙන්කටේෂ් ප්‍රසාද් විසින් ඉන්දීය පිල මෙහෙයවනු ලබයි. කොදෙව් කණ්ඩායමේ නායකත්වයට කර්ට්නි වෝල්ෂ් පත්කර ඇත.මේ තරගාවලියට සහභාගිවන ශ්‍රී ලංකා කණ්ඩායමේ සෙසු ක්‍රීඩිකයන් වන්නේ අරවින්ද ද සිල්වා, චමින්ද වාස්, සනත් ජයසූරිය, රොමේෂ් කළුවිතාරණ, උපුල් චන්දන, රසල් ආනෝල්ඩ්, සමන් ජයන්ත, ඉන්දික ද සේරම්, එරික් උපශාන්ත, පියල් විජේතුංග හා චන්දික හතුරුසිංහය.ජගත් ක්‍රිකට් පිටියේ හිටපු විශිෂ්ටතම ක්‍රීඩකයන් වන කර්ට්ලි ඇම්බ්‍රෝස්, කාල් හූපර්, ජෝන් එම්බියුරි, ග්‍රෙහැම් හික්, ග්‍රෙහෑම් තෝප්, නීල් ෆෙයාර්බ්‍රදර්, රොබින් සිං, සුනිල් ජෝෂී ඇතුලු ක්‍රීඩකයන් රැසක් මේ තරගාවලියට සහභාගි වෙති.දිවාරාත්‍රී ක්‍රිකට් තරගාවලියක් ලෙස මෙය පැවැත්වේ.30 වැනිදාකොදෙව් පිල-එංගලන්තයශ්‍රී ලංකාව-ඉන්දියාව31 වැනිදාශ්‍රී ලංකාව-එංගලන්තයකොදෙව් පිල-ඉන්දියාවනොවැ. 3 වැනිදාකොදෙව් - ශ්‍රී ලංකාඉන්දීය - එංගලන්තමේ තරගාවලියේ තුන්වැනි ස්ථානය සඳහා වන තරගය හා අවසන් මහා තරගය නොවැම්බර් 5 වැනිදා පැවැත්වෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=s1010259</link>
    <topic>ශ්‍රී ලංකා - නිව් සවුත් වේල්ස්තරගයට වැස්සෙන් බාධා</topic>
    <author/>
    <content>ශ්‍රී ලංකාව හා ඕස්ට්‍රේලියාවේ නිව් සවුත් වේල්ස් පිල අතර ඊයේ (24) පැවැත්වීමට නියමිතව තිබූ දිවා රාත්‍රී පුහුණු එක්දින තරගය අයහපත් කාලගුණ තත්ත්වය හේතුවෙන් අවලංගු කිරීමට තරග බලධාරීන්ට සිදුවිය.සිඩ්නි ක්‍රීඩාංගණයේ මේ තරගය පැවැත්වීමට නියමිතව තිබූ අතර තරගය අවලංගු වීමෙන් පසුව සිඩ්නි ගෘහස්ත ක්‍රීඩාංගණයේ දී ශ්‍රී ලංකා පිල පුහුණුවීම්වල නිරත විය.31 වැනිදා ඕස්ට්‍රේලියාව සමඟ ඕවර විස්සයි 20 ජාත්‍යන්තර ක්‍රිකට් තරගයට සහභාගි වීමට පෙර ශ්‍රී ලංකා පිල නිව් සවුත් වේල්ස් කණ්ඩායම සමඟ විස්සයි 20 පුහුණු තරගයකට 27 වැනිදා සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=f1010251</link>
    <topic>වැලේ වැල් නැති එජාපය සහ ජවිපෙ ගැන කනගාටුයි</topic>
    <author>සාකච්ඡා කෙළේ -උදිත ගුණවර්ධන</author>
    <content>ශ්‍රී ලංකාවේ වර්තමාන දේශපාලන තත්ත්වය, රටේ සංවර්ධනය සඳහා ඉදිරි සැලැසුම් මොනවාද සහ තවත් සාමාජිය කරුණු පිළිබඳ නියෝජ්‍ය ඇමැති එස්. එම්. චන්ද්‍රසේන මහතා සමඟ සිදුකළ සාකච්ඡාවකි මේ.විශ්වවිද්‍යාල සිසුන් කෙරේ ආණ්ඩුව මර්දනකාරී පිළිවෙතක් අනුගමනය කරන බවට චෝදනාවක් එල්ල වෙනවා. මේ චෝදනාවල ඇත්ත තත්ත්වය මොකක් ද?විශ්වවිද්‍යාල සිසුන් කෙරේ ආණ්ඩුවට මර්දනයක් දියත් කරන්න හේතුවක් නැහැ. අපට ඕනෑ කරළා තිබෙන්නේ සියලු පාර්ශ්ව එක් කරගෙන රට සංවර්ධනය කිරීමටයි. ඒ සඳහා සියලු පාර්ශ්වවල සහයෝගය බලාපොරොත්තු වෙනවා.යුද්ධය නිමා කිරීමේ දී අප විශාල කැප කිරීමක් සිදුකළා. දැන් එළැඹ තිබෙන්නේ රට සංවර්ධනය කිරීමේ අවස්ථාවයි. අප රජයක් විදිහට මේ මොහොතේ දී උත්සාහ කරමින් සිටින්නේ රට සංවර්ධනය කිරීමටයි.අද ඇතැම් ප්‍රතිවිරුද්ධ දේශපාලන පාර්ශ්ව උත්සාහ කරමින් සිටින්නේ ආණ්ඩුවේ මේ වැඩපිළිවෙළ කඩාකප්පල් කිරීමටයි. අද ඒ සඳහා විශ්වවිද්‍යාල සිසුන් යොදා ගැනීමට ඇතැමුන් උත්සාහ කරනවා. උද්ඝෝෂණ, පිකටින්, වර්ජන මෙහෙයවමින් මේ අය උත්සාහ කරන්නේ ආණ්ඩුවේ ඉදිරි ගමනට බාධා කිරීමටයි.අන්තර් විශ්වවිද්‍යාල බල මණ්ඩලය, අර සංගමය මේ සංගමය කියලා නම් දමාගත්තට මේ හැම සංවිධානයක් පිටුපසම ඉන්නේ ජනතා විමුක්ති පෙරමුණ. ඔවුන්ට ඕනෑ වෙලා තිබෙන්නේ මේ ශිෂ්‍ය ප්‍රජාව තමන්ගේ අතකොලු බවට පත් කර ගැනීමටයි.අද ජනතා විමුක්ති පෙරමුණ දේශපාලන වශයෙන් සම්පූර්ණයෙන් ම බංකොලොත් වූ දේශපාලන පක්ෂයක්. ඒ නිසා තමයි යළිත් දේශපාලන වශයෙන් නැගී සිටීමට මේ විදිහේ කුමන්ත්‍රණ දියත් කරන්නේ.එහෙම නැතිව ආණ්ඩුවට ශිෂ්‍යයන් මර්දනය කරන්න ඕනෑකමක් නැහැ. අද සිදුවෙලා තිබෙන්නේ ජවිපෙ වැරැදි උපදෙස් හා මඟ පෙන්වීම නිසා නොමඟ ගිය ශිෂ්‍යයන්ට එරෙහිව නීත්‍යානුකූලව ක්‍රියාමාර්ග ගැනීමයි.රජයේ අමාත්‍යාංශයකට බලහත්කාරයෙන් ඇතුළු වී රජයේ දේපළවලට හානි සිදු කිරීම වැරැදි දෙයක්. එවැනි අයට විරුද්ධව නීතිය ක්‍රියාත්මක කිරීම මර්දනයක් විදිහට සලකන්න බැහැ.පසුගිය දිනවල පෝස්ටර් ඇලවීම තහනම් කිරීම පිළිබඳව විවිධ මත පළවුණා, මේ ආරංචියේ ඇත්ත නැත්ත පැහැදිලි කළ හැකි ද?මේ ආරංචිය මූලාශ්‍ර වරද්දා ගැනීම නිසා සිදු වූ දෙයක්, ඒ හැර මෙහි වෙන කිසිම දෙයක් නැහැ. ගොඩක් අයට පෝස්ටර් ගහන හැටි, පෝස්ටර් ගැසීමේ කලාව පිළිබඳ නිසි අවබෝධයක් නැහැ. තැනක් නොතැනක් නැහැ හිතුමතේ පෝස්ටර් අලවනවා.මෙය නැවැත්වීම තමයි සිදු කළ යුත්තේ. මෙතන දේශපාලන භේදයක් නැහැ. හැම දේශපාලන පක්ෂයක්ම වගේ පෝස්ටර් ගහනවා. පුද්ගලිකවත් පෝස්ටර් ගහනවා. මේ හැම දේකින්ම පරිසරයට විශාල හානියක් සිදුවෙනවා.රජය පෝස්ටර් ගැන අවධානය යොමුකළ යුත්තේ ඒ නිසයි. අපි කියන්නේ පෝස්ටර් ගහන්න නියමිත ස්ථාන පිහිටුවිය යුතු බවයි. එහෙම නැතිව මෙතැන කිසිදු දේශපාලන අරමුණක් නැහැ.ආණ්ඩුව පසුගිය අවුරුදු පහේ දී ගොවියා මූලික කර ගත් කෘෂිකර්මයට අතහිත ලබා දෙන ප්‍රතිපත්තියකුයි අනුගමනය කළේ අද වන විට එහි තත්ත්වය මොන වගේ ද?2005 දී ජනාධිපතිතුමා රට භාර ගනිද්දි තිබුණේ ගොවියාට වාසිදායක තත්ත්වයක් නෙමෙයි. ගොවියාව කිසිවකු ගණන් ගත්තේ නැහැ. වෙනත් විදිහකට කීවොත් ගොවිකම අවලංගු වෘත්තියක් විදිහටයි තිබුණේ.මාත් ගොවියා සමඟ ළඟ සබඳතා පවත්වන ගොවි පුතෙකු විදිහට එදා ගොවියා වින්ද දුක ඔවුන් වින්ද පීඩා හොඳාකාරව දැනගෙනයි සිටියේ. ඒ නිසා අද මට ස්ථිරවම කියන්න පුළුවන් ගොවියාට හොඳ කල දසාවක් මේ වෙද්දි ලබලා තිබෙනවා කියලා.පසුගිය කන්නයේ දී වී අස්වනු නෙළා ගැනීමෙන් පසු ඒවා අලෙවි කරන ගැනීම පිළිබඳව ප්‍රශ්නයක් ඇතිවුණා. එතැන දී ජනාධිපතිතුමාගේ නියමයෙන් භාණ්ඩාගාරයෙන් මුදල් මුදාහැරියා. ඒ විදිහටයි මේ රජය ගොවියාගේ යහපත වෙනුවෙන් කටයුතු කළේ.ඒත් විපක්ෂය කියන්නේ ආණ්ඩුව ගොවියා වෙත අවශ්‍ය පහසුකම් සලසා දෙන්නේ ගැලවිජ්ජාවට කියලා. මේ චෝදනාවල ඇත්ත නැත්ත මොකක්ද?අපට මේ ප්‍රශ්නයට දෙන්න තිබෙන්නේ එක උත්තරයයි. වැලේ වැල් නැතිව අසරණ වෙලා ඉන්න එජාපය ගැන ජවිපෙ ගැන අපට කනගාටුයි. ඒ හැර අපට මේ ගැන කියන්න වෙන දෙයක් නැහැ.විපක්ෂය කියන දේවල් ගොවි ජනතාව කිසිසේත් පිළිගන්නේ නැහැ. අද සිටින ගොවි ජනතාව අන්දන්න බැහැ. ඔවුන් ඉතාමත් බුද්ධිමත් හා සමාජය පිළිබඳව හොඳ අවබෝධයක් ඇතිවයි ඉන්නේ.පසුගිය ජනාධිපතිවරණයේදී මහා මැතිවරණයේදී ගොවි ජනතාව බහුතරයක් සිටින දිස්ත්‍රික්ක අපට ඉතාමත් ඉහළින් ජය ගැනීමට පුළුවන්කම ලැබුණා. මේ ප්‍රතිඵලය තුළින් වූවත් අපට පැහැදිලි වෙනවා ගොවි ජනතාවගෙන් බහුතරය ඉන්නේ කාත් එක්කද කියලා.හැබැයි එජාපයත් ජවිපෙත් අද ගොවිජනතාව ගැන කතා කරන්නේ නම් ගැලවිජ්ජාවට කියලා මුළු රටම දන්නවා. මේ සත්‍යය වසන් කරන්න තමයි අද විපක්ෂය උත්සාහ කරන්නේ.මේ දිනවල රටේ සිදුවන සංවර්ධනය පිළිබඳව විවිධ මත පළවෙනවා. මෙහිදී සංවර්ධන කටයුතු නිසි විදිහට සිදු නොවන බවට ඇතැම් පාර්ශ්ව චෝදනා එල්ල කරනවා. ආණ්ඩුව නියෝජනය කරන නියෝජිතයකු විදිහට ඔබට මේ ගැන තිබෙන්නේ මොන විදිහේ අදහසක් ද?යුද්ධය නිමාවට පත්වීමත් සමඟ දැන් ආරම්භ කර ඇත්තේ රට සංවර්ධනය කිරීමේ මෙහෙයුමයි. ඒ සඳහා ජනාධිපති මහින්ද රාජපක්ෂ මහතා විසින් ඉතාමත් හොඳ නායකත්වයක් ලබා දෙමින් සිටිනවා.සාමාන්‍යයෙන් යුද්ධයක් තියෙද්දි රටක් සංවර්ධනය කරනවා තියා ඒ පිළිබඳව හිතන්නත් නායකයෙක් බය වෙනවා. ඒත් අපේ නායකයා එහෙම නෙමෙයි.යුද්ධය තියෙද්දිම මොරගහකන්ද, මත්තල ගුවන්තොටුපොළ, හම්බන්තොට වරාය වගේ සංවර්ධන ව්‍යාපෘති රාශියක් ආරම්භ කළා විතරක් නෙමෙයි ගුවන්පාලම්, මහා මාර්ග සංවර්ධනය වගේ විශාල සංවර්ධනයක් රටේ ඇති වුණා.දැන් යුද්ධය ඉවරයි. ඒ නිසා අපට දැන් සංවර්ධනය ඉලක්ක කරගෙන වැඩ කරන්න පුළුවන්. ඒ සඳහා අවශ්‍ය කරන වැඩපිළිවෙළ තමයි දැන් රජය ආරම්භ කර තිබෙන්නේ. යුද්ධය නිමා වී ස්ථිර සාමයක් ඇති වූ පමණින්ම රටක් ගොඩනඟන්න බැහැ.ඒ නිසා තමයි ආර්ථික සංවර්ධනය සිදුවන විදිහට අප අලුත් වැඩපිළිවෙළක් ආරම්භ කර තිබෙන්නේ.එයට ප්‍රවේශයක් විදිහට තමයි ජනාධිපතිතුමා ආර්ථික සංවර්ධන අමාත්‍යාංශය කියලා අලුත් අමාත්‍යාංශයක් ආරම්භ කර තිබෙන්නේ. මේ සියල්ලගේම පරම අරමුණ වී තිබෙන්නේ රට සංවර්ධනය කිරීමයි.අපට ඉලක්කයක්, අරමුණක් තිබෙනවා. ඒ අරමුණ වෙත ගමන් කිරීම තමයි රජයේ අරමුණ වී තිබෙන්නේ.ඉදිරි අවුරුදු දහය තුළ මෙරට සංවර්ධිත දේශයක් බවට පත් කිරීම තමයි ඒ ඉලක්කය බවට පත්ව තිබෙන්නේ.යුද සමයේ දී ආණ්ඩුව ජනතාවගෙන් ඉල්ලා සිටියේ යුද්ධය ඉවර වෙනකම් පටි තද කරගන්න ගියලා. ඒත් දැන් යුද්ධය නිමා වෙලා මාස දහ අටක් ද ඉක්මවා ගොස් තිබෙන්නේ. ඒත් ජනතාව බලාපොරොත්තු වූ සහන මෙතෙක් ලැබී නැහැ. මේ ගැන ඔබේ මතය මොකක් ද?මෙතෙක් කල් අපේ ජනතාවගෙන් බහුතරය ඇපල්, මිදි, කන්න පාන් පිටි කන්න තමයි පුරුදු වෙලා සිටියේ. ඒත් එම පුරුදු එතරම් හොඳ දේවල් විදිහට සලකන්න බැහැ. අප දැන් අපේ සම්ප්‍රදායික ජීවන තත්ත්වය යළිත් ඉහළ නැංවිය යුතුයි.එහෙම නැතිව බඩු මිල ගැන කතා කර කර සිටින එකෙන් වැඩක් නැහැ. ඇත්තෙන්ම අපේ සම්ප්‍රදායික ජීවන තත්ත්වය ඉහළ නැංවීමටත් සම්ප්‍රදායික ජීවන තත්ත්වය පණ ගැන්වීමටත් කටයුතු කළොත් බඩු මිල ඉහළ යාම ගැන දිගින් දිගටම මැසිවිලි නඟන්නට දෙයක් ඉතිරි වන්නේ නැහැ.අපට ඉණි මඟෙන් බිමට පනිනවා වගේ බඩු මිල පහළ හෙළන්න බැහැ. කවදාවත් බඩු මිල පහළ ගිය ආකාරයක් අපට මතක නැහැ. 1948 දී තිබුණ මිල නෙමෙයි 1977 දී තිබුණේ. 1977 මිල නෙමෙයි 1994 දී තිබුණෙ. හැමදාම අත්‍යවශ්‍ය භාණ්ඩවල මිල ගණන් ඉහළ ගියා මිසක් පහළ ගියේ නැහැ. අදත් සිදුවන්නේ ඒ දේම තමයි.අප ඒ නිසා තමයි රටේ පාරිභෝජන ආර්ථික රටාව ඇති කිරීම සඳහා වැඩපිළිවෙළක් අවශ්‍යයි කියලා අප සඳහන් කරන්නේ. දේශීය ජීවන රටාව යළිත් ඉහළ නැංවිය යුතුයි කියලා.එඑමගින් අපට අත්‍යවශ්‍ය භාණ්ඩ මිල ඉහළ යාම මගින් ඇතිවන බලපෑම් පාලනය කළ හැකියි වගේම දේශීය ජීවන රටාවම යළිත් හුරුපුරුදු කිරීම මගින් සෞඛ්‍ය සම්පන්නභාවයත් ආරක්ෂා කරගත හැකියි.අධිකරණ පද්ධතියට ආණ්ඩුවෙන් බලපෑම් එල්ල වන බවට විපක්ෂය මත පළකරනවා. ඒ පිළිබඳව ඔබේ අදහස කුමක් ද?සරත් ෆොන්සේකා මහතා බන්ධනාගාර ගත කිරීම මූලික කරගෙන තමයි විපක්ෂය ඔය විදිහේ මතයක් ඇති කිරීමට උත්සාහ කරන්නේ. ඒත් සරත් ෆොන්සේකා මහතාට මේ දඬුවම ලැබී තිබෙන්නේ නීත්‍යානුකූල විදිහටයි. එහෙම තියෙද්දි ඔහුට ලබාදුන් දඬුවම වැරැදියි කියලා මේ අය කියන්නේ මොන පදනමින් ද කියලා මට නම් හිතාගන්න බැහැ.අද අධිකරණයේ ස්වාධීනත්වය පිළිබඳව මහ ඉහළින් කතා කළත් ඒ අය බලවත්ව සිටි කාලයේ දී අධිකරණ ස්වාධීනත්වයට එල්ල කළ බලපෑම් මෙරට අතීතය පිළිබඳ හොඳ අවබෝධයක් ඇති ජනතාවට අමතක වෙන්නේ නැහැ.විනිසුරුවරුන්ට බැණ වැදුනේ ඔවුන්ගේ ගෙවල්වලට ගල් ගැසුවේ කවුද කියලා අපට හොඳට මතකයි.ඔබ පසුගිය අවුරුදු පහේ දී ආණ්ඩුවේ පැවැත්ම හා ස්ථාවරත්වය වෙනුවෙන් තිරය පිටුපස සිට කටයුතු කළ පුද්ගලයකු විදිහටයි ප්‍රචලිත වෙලා තිබෙන්නේ. මේ සුදුසුකම් ඉදිරි ඇමැති මණ්ඩල සංශෝධනයේ දී මොන විදිහට බලපායි ද?මම තනතුරු පිළිබඳව බලාපොරොත්තුවෙන් වැඩ කරන පුද්ගලයකු නෙමෙයි. නිතරම පක්ෂය පිළිබඳව රට පිළිබඳව සලකා බලා තමයි මා වැඩ කරන්නේ.ජනාධිපතිතුමා සමඟ නියෝජ්‍ය ඇමැතිවරයකු ලෙස වැඩ කිරීමට පුළුවන් වීම පවා මා ලද භාග්‍යක් විදිහට සඳහන් කළ හැකියි. ඉදිරියේ දී මා වෙත ලැබෙන ඕනෑම වගකීමක් භාර ගැනීමටත් එම වගකීම නිසි විදිහට ඉටු කිරීමටත් සුදානමින් සිටින්නේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=f1010252</link>
    <topic>මාමා මගේ ජීවිතයවෙනස් කළා</topic>
    <author>ශ්‍යාමා සමරසිංහ ඡායාරූප: අනිල් ලසත් පෙරේරා</author>
    <content>සුදු පුතා දැන් ඉතින් නිදා ගන්න.මුළුතැන්ගෙයි සිටි අම්මාගෙන් විධානයකි.සුදු පුතේ කිව්වම අහලා, මගේ හොඳ සුදු පුතා වගේ නිදා ගන්නකෝ ඉතින්.ආච්චි අම්මා පුතා අසලින් ම හිඳ ගත්තාය.ඈ පුංචි පුතුගේ මුහුණ ආදරයෙන් සිම්ඹාය.පොරෝණය සැකැසුවාය.ආදරයෙන් හිස පිරිමැද්දාය.ආච්චි අම්මාගේ ආදරයත්, කරුණාවත් හැමදාම ඔහුට මේ ආකාරයෙන් ම ලැබෙයි.මට නින්ද යන්නේ නෑනේ ආච්චි අම්මේ.අර බලන්න සුදු නෝනා, එයාට නම් හොඳටම නින්ද ගිහිල්ලා. මගේ පුතාත් නිදියගන්නකෝ ඉතින් ආච්චි අම්මාට කරදර නොකර.ඉතින් සුදු ආච්චි මට නින්ද යන්නේ නැහැනේ. මගෙ පුතාගේ බණ්ඩිගෙඩිය හොඳට පිරුණා නේද ? ආච්චි අම්මා මේ කුඩා පුතුගේ බණ්ඩිය අත ගා බැලුවේ දරුවාට බඩගින්නක්වත් දැයි සැක හැර දැන ගනු අටියෙනි.ආච්චි අම්මා කොතරම් ඇවිටිලි බස් තෙපලුවද හිස අත ගෑවද නින්ද ඔහු අසලකටවත් නොඑයි. වේලාව රාත්‍රී 9.00 කණිසමට ද ආසන්න ය. ආච්චි අම්මේ, ආච්චි අම්මේ,, ඔයා මගේ හොඳ ආච්චි අම්ම නේ...පුංචි පුතා වහා ඇඳ මත හිඳ ගත්තේය.ඇයි සුදු පුතේ, මොකද මේ.....ආච්චි අම්මේ, කතාන්දරයක් කියන්නකෝ. ආ හොර ගෙඩියා ඕකට තමයි නින්ද යන්නේ නෑ කියන්නේ.ආච්චි අම්මාගෙන් පුංචි පහේ තරවටුවකි.ආච්චි ........ ආච්චි...අර....අර.....සපත්තු දෙකේ කතාව කියන්නකෝ.බොහෝ දිනවලට ආච්චි අම්මා මේ දරුවන්ට නින්ද එන තුරු කතාන්දර කියන්නීය. ඔවුන්ට හැමදාම එකම කතාන්දරය කිව්ව ද කම් නැත. බොහෝ විට දරුවන් කියන්නේ සපත්තු දෙකේ කතාන්දරය ගැනමය.ආච්චි එය ඉතා රසවත්ව පවසන්නීය. දරුවෝ ඈ වටා රොක්ව එය අසති.පුතේ සුදු නෝනටත් නින්ද ගිහිල්ල හින්දා අපි හෙට කියමු.අනේ....අනේ....අද කියන්නකෝ.....පුතුගේ ඇවටිල්ල, ආච්චි අම්මාට ඉවතලිය නොහැකිය.ඔන්න පුතේ, හරමානිස් ගොයියා කියලා මිනිහෙක් හිටියා.. මිනිහා ගමේ ගොඩේ දුප්පත් මිනිහෙක්. හැමෝම මිනිහට විහිළු තහළු කරනවා. මිනිහා විකටයෙක්. හැබැයි මිනිහටත් කේන්ති යන වෙලාවලුත් තියෙනවා. ඔන්න ඉතින් මිනිහගේ කළ දවස හරි කියලා වැඩිහිටියෝ මිනිහට මනමාලියක් බලන්න යන්න කතිකා කරලා.ඉතින්, ඉතින් ආච්චි අම්මේ...කියන්න කෝ....ඉතින් මිනිහට තිබ්බ ලොකුම ප්‍රශ්නය සපත්තු කුට්ටමක් නැති කම. දැන් ඉතින් මොකද කරන්නේ. කොහොම හරි මිනිහට සපත්තු දෙකක් ඕනෑ. ඉතින් හිතවත් කෙනෙකුගෙන් හරමානිස්ට සපත්තු දෙකක් ලැබුණා.ඔන්න නියම කර ගත් දවස ආවා. මිනිහා කොයි තරම් ලක ලෑස්ති වුණත් මෝඩ පෙනුම නම් නැති කරන්න බෑ. මිනිහා රැවුල කපලා, උඩු රැවුලක් තියලා. කොණ්ඩය මැදින් බෙදලා. රෙද්දයි, බැනියමයි ඇඳ ගත්තා. කාගෙන්දෝ ඉල්ල ගත්ත කෝට් එකකුත් ඇඳ ගත්තා. ඔන්න අර ඉල්ලගත්තු සපත්තු දෙකත් දා ගත්තා.දැන් ඉතින් උජාරුවට මනමාලී බලන්න යනවා.මිනිහට සපත්තු දාලා පුරුද්දක් නැහැනේ. දැන් යන්න යන්න කකුල් දෙකට හරි අමාරුයි. මඟදී සපත්තු දෙක ගලවා ගත්තා. ඔන්න ගොයියෝ දැන් මනමාලිගේ ගේ ළඟයි. දැන් ඉතින් ඔය සපත්තු දෙක දා ගනින් කියලා වැඩිහිටියෙකුගෙන් උපදෙසකුත් ලැබුණා.මිනිහා ඒ කීම අහලා සපත්තු දෙකක් දා ගත්තා.කොහොම හරි කට්ටියම මනමාලිගේ ගෙදරම ආවා.නෑදෑ පිරිස පිළිගත්තා.පුංචි පුතු මුව අයා දෑස් දල්වා ආච්චි අම්මාගේ රසවත් කතාවට සවන් දෙන්නේය. ආච්චි අම්මාත් රසබර කර කර කතාව කියන්නීය.ඔන්න පුතේ මනමාලී සාලෙට එන වෙලාව ළං වුණා. කවුරුත් ඈ එනතුරු බලාන හිටියා.මනමාලි බුලත් හෙප්පුවක් අරන් බිම බලාගෙනම ආවා. ඇවිත් හෙමින් හෙමින් හරමානිස් ළඟට ළං වුණා. හරමානිස්ගේ මුහුණේ මනමාල හිනාවකුත් පායලා තිබුණා.මෙන්න එක පාරටම මනමාලී ගේ ඇතුළට දුවගෙන ගියා. ගියේ නිකම්ම නොවෙයි. හොඳටම හිනා වෙවී. මුහුණත් අතින් වහගෙන.දැන් කට්ටියම බලාගෙන ඉන්නවා මොකක්ද මේ වෙන්න යන්නේ කියලා.මොකක්ද දන්නවා ද සුදු පුතේ වෙලා තියෙන්නේ.....හරමානිස් සපත්තු දෙක කකුල් මාරු කරගෙන තමයි දාගෙන මනමාලිගේ ගෙදර ගිහින් තියෙන්නේ.සුදු පුතාට සිනාව නවතා ගත නොහැකිය.ආච්චි අම්මාත්, සුදු පුතාත් කොක් හඬලා සිනාසෙති.හෝරාවක් ගත විය.ආච්චි ....ආච්චි...පුතු ආච්චිට තුරුලු වූවේය.තව එකක්....දැන් අදට ඇති මයෙ පුතේ. හෙට ආයෙත් එකක් කියන්නම්.දැන්වත් ඉතින් මගේ හොඳ පුතා වගේ නිදියන්නකෝ.සුදු පුතා සිය නැඟණිය අසලින්ම ඇල වූවේය.ආච්චි අම්මා පුතුගේ මුහුණ සිම්ඹාය.ඈ පොරෝණය ගෙන පුංචි පුතුගේ දෙපතුළ දක්වා වැසෙන තුරු එය සැකැසුවාය.මේ 1970 දශකයේ අග භාගයේ සිදුවීමකි. සුදු පුතා අද කඩවසම් තරුණයෙකි. ඔහුගේ සම්පූර්ණ නම ජයසූරිය කුරාණගේ ගයාන් රංග පෙරේරා ය. ඔහු වර්ෂ 1974 ක් වූ අප්‍රේල් මස 15 වැනිදා මෙලොවට උපන්නේය.ඔහුට සහෝදර සහෝදරියන් තිදෙනෙකු වෙති. ඔහු පවුලේ පළමු වැනි දරුවාය. නිවන්ති අනුරාධා, එරන්දි අනුෂ්කා ඔහුගේ සහෝදරියෝ වෙති. එකම සොහොයුරා සුමේධ පෙරේරා ය.මව ජයන්ති රොසිටා ප්‍රනාන්දු නම් වූවාය. පියා ටිඩී ප්ලේවියන් පෙරේරාය. ඔහු වෘත්තියෙන් ව්‍යාපාරිකයෙකි. දැව ආශ්‍රිත නිෂ්පාදනවල ඔහු නිරත වී සිටී. හලාවත දැදුරුඔය ආශ්‍රිත ප්‍රදේශයේ ඔවුහු පදිංචි වූහ.ඔවුන්ගේ නිවස පිටුපසට වන්නට වැවකි. එය තිඹිල්ල වැවයි. පොල් වත්තක් මධ්‍යයේ පිහිටි නිස්කලංක පරිසරයක නිවස ගොඩ නඟා ඇත. නිවස අද්දරින් කෝච්චි පාර පිහිටා තිබේ. ඒත්, එක්කම සුන්දර දැදුරුඔය ගලා බසී.මේ නිස්කලංක පරිසරයේ නිවී සැනසිල්ලේ ඔවුහු හැදුණාහ. වැඩුණාහ. ආච්ිචි අම්මාගේත්, අම්මාගේත් ආදරබර වදනින් ඔවුහු ඇති දැඩි වූහ. තිඹිල්ල වැව හරහා පිස එන නැවුම් ආශ්වාදජනක සිසිල් මද නල විද ගැනීමට ඔවුහු නිතර දෙවේලේ එළියට පහළියට ගියහ.නිතර දෙවේලේ ‘හූ’ හඬ නංවමින් ඇදෙන යකඩ යකාගේ හඬක්, දර්ශනයක් දරුවන්ට අලුත් අත්දැකීමක් නොවේ. පියා නිතර දෙවේලේම නිවසේ නොසිටියි. ඒ ඔහුගේ රාජකාරි කටයුතු වෙනුවෙන් කාර්යබහුල වන නිසාවෙනි. දරුවන්ට හොඳ අධ්‍යාපනයක් ලබා දීමට මේ මවුපියෝ උත්සාහ ගත්තාහ.පුංචි රංග පෙර පාසල් අධ්‍යාපනයක් ලැබීය. ඒ හලාවත පිහිටි පෙර පාසලකයි. අනතුරුව ඔහු පාසල් ගමන ඇරැඹීය. ඒ 1980 දී හලාවත ශාන්ත මරියා ප්‍රාථමික පිරිමි විදුහලෙනි. සිය මවත් පියාත් සමඟ පාසල් ගිය මුල්ම දිනය ඔහුට කිසිදා අමතකව නොයයි.“මං වගේම තවත් ළමයි ගොඩාක් ඉස්කෝලේ හිටියා. ඒ හින්දා මට ඉස්කෝලෙට ආසා හිතුණා. ගෙදර පරිසරයටත් වඩා වෙනස් බවක් දැනුණා. පංතියට භාර දුන්න දවසෙම මට යාළුවෙක් මුණ ගැහුණා. පස්සේ මට අම්මා, තාත්තා ආවද කියලවත් මතකයක් නෑ.””දවසක් අපේ තාත්තාට මාව එකතුකරගෙන යන්න එන්න බැරි වෙලා. තාත්තා හිතලා තියෙන්නේ අම්මා එයි කියලා. අම්මා හිතලා තියෙන්නේ තාත්තා යයි කියලා. මම ඒ කවුරු හරි එනකම් බලාගෙන හිටියා. දැන් හවස 5.00ටත් කිට්ටුයි.ඉස්කෝලේ ප්‍රින්සිපල් මං එක්කම හිටියා. මට ඒත්, බයක් හිතුණේ නෑ. මොකද ප්‍රින්සිපල් හොදට දැන හඳුනාගෙන හිටපු හින්දා. ඒත්, අපේ ගෙදර අය නම් එදා හොඳටම බය වෙලා”ප්‍රාථමික අධ්‍යාපනය හමාර කළ ඔහු අනතුරුව ශාන්ත මරියා මහ විද්‍යාලයට ඇතුළත් වූවේය. දඟකාරකමට, කොලුකමට කළ කී දෑ අපමණය. ගුටි බැට හුවමාරු , තුවාල කර ගැනීම් වැටීම්, නැගිටීම් සාමාන්‍ය දෙයක් වූවේය.පුංචි රංග ටිකෙන් ටික වැඩිමහල් ශිෂ්‍යයෙකු බවට පත් වූවේය. විද්‍යාව සහ ගණිතය විෂයය ඔහු මහත් සේ ප්‍රිය කළ විෂයයන් විය. ඔහු විෂය බාහිර ක්‍රියාකාරකම්වල ද නියැලුණේය. පාසල් ඉංග්‍රීසි දින නාට්‍ය කණ්ඩායමේ නළුවෙකු වූවේය.ඔහු තුළ සැඟව තිබූ ක්‍රීඩකයා අවදි වූවේය. ඔහු උස පැනීමේ හපනෙකු විය. මීටර් 100, 200 , 400 දිවීමේ තරඟයන්ට ඉදිරිපත් වූවේය. පළාත් මට්ටමේ තරඟයන්ගෙන් ජය ලැබීය. බාස්කට් බෝල් ක්‍රීඩකයෙකු වූවේය.පියාගේ මඟ පෙන්වීම මත සංගීතය හැදෑරීය. ගායනය පිළිබඳ කුසලතාවයක් නොවුණද වාදනය පිළිබඳ හැදෑරිය. ක්‍රිඩා කෞශල්‍යයට ප්‍රිය කළ ඔහු මනා පෙනුමක් ඇති යෞවනයෙකු වූවේය.වර්ෂ 1990 දී අපොස සාමාන්‍ය පෙළ විභාගයට පෙනී සිට ඉන් සමත් වූවේය. අනතුරුව මාදම්පේ සේනානායක මධ්‍ය මහා විදුහලට ඇතුළත්ව විද්‍යා අංශයෙන් උසස් පෙළ හැදෑරීය. ඔහු උසස් පෙළ සඳහා නුගේගොඩ උපකාර පංතියකට සහභාගි වූවේය. එක්තරා දිනෙකදී සුවිශේෂ දෙයක් සිදු විය.ඔහු පංතිය අවසන්ව නගරය දෙසට එමින් සිටියේය.ඈ පංතිය දෙසට යමින් සිටියාය.ඔහුගේ දෙනෙතට ඇගේ දෙනෙත හමු විය.පුදුමයකි.ඔහුගේ සිත්හි ඇගේ රුව තදින්ම සනිටුහන් විය. ඔහු ඇය හා සිනාසුණේය. ඇය ඔහු හා සිනාසුණාය.සිදුවීම එපමණකි.ඇගේ හමුවීම ඔහුගේ සිත් හි කෙතරම් තදින් සනිටුහන් වී ද යත් ඔහු ඈ ගැනම සිතීය.පුදුමයකි.ඒ රුව ඔහුගේ පාසලේ දීත් දර්ශනය විය.ඔහුට ඈ නැවතත් මුණ ගැසිණි.ඈ ද ඔහු ඉගෙන ගත් පාසලේම පහළ ශ්‍රේණියක ඉගෙන ගන්නීය.ඔවුහු හදුනා ගත්හ.පෙම්වත්තු වූහඒ 1992 වර්ෂයයි. ඔහු 1993 වර්ෂයේ දී අපොස උසස් පෙළ විභාගය වෙනුවෙන් පෙනී සිටියේය. විශ්වවිද්‍යාලයට යෑමට තරම් ප්‍රතිඵල සාර්ථක නොවීය. ඔහු සිය සොහොයුරාද සමඟ පියාගේ මඟ පෙන්වීම යටතේ ව්‍යාපාරයකට අත ගැසීය.ඒ ඉස්සන් අභිජනන මධ්‍යස්ථානයක් ඇති කිරීමය. මහත් සේ ඇප කැප වී ඔවුහු ඉස්සන් අභිජනනය කළහ. ආ බාධක බොහෝමයකි. ඒ සියල්ලට මුහුණ දුන්හ. අවසානයේ දී හොඳ අස්වැන්නක් ලැබූහ. අත මිට මුදල් යහමින් ගැවසුණු අවධියේ ඔවුහු තව තවත් ව්‍යාපාරයට නැඹුරු වූහ. ව්‍යාපාරයන් පිළිබඳ බොහෝ දෑ ඉගෙන ගත්තහ.2001 වර්ෂයේ දී ඔහු සාගර විශ්වවිද්‍යාලයට පිවිසීමේ කඩඉම් විභාගයට පෙනී සිටියේය. ඉන් සමත් වූ ඔහු සාගර විශ්වවිද්‍යාලයේ අධ්‍යාපනයට යොමු විය. තමා ලත් ප්‍රායෝගික දැනුමට නිසි අධ්‍යාපනයක් ලබා උපාධියක් ලබා ගැනීම ඔහුගේ අදිටන විය.2002 වර්ෂයේ ඔක්තෝබර් 16 වැනි දා ඔහු සිය පෙම්බරිය වූ නර්මදා ජයසිරි හා අතිනත ගත්තේය. වර්ෂ 2005 - මාර්තු මස 30 වැනිදා උපන් සෙනිතු දෙව්මෙන් පෙරේරා පුතුගේ උපතත් සමඟම ඔහු පිය පදවිය ලැබීය. 2007 වර්ෂයේ දෙසැම්බර් මස 06 වැනිදා සමිඳි දෙව්ලිනි පෙරේරා දියණිය උපන්නාය.ව්‍යාපාරික පවුලේ උරුමය නිසා දෝ ඔහු තවදුරටත් ව්‍යාපාරික ක්ෂේත්‍රයට යොමු වූවේය. සුපර්මාර්කට් සහ සුරතල් මසුන් ඇති දැඩි කිරීම ඒ අතරින් ප්‍රධානය.දැනුම් පිපාසයෙන් නිතර පෙළුණු ඔහු 2005 – වර්ෂයේ නීතිය පිළිබඳ හැදෑරීමට නාවල පිහිටි විවෘත විශ්වවිද්‍යාලයට ඇතුළත් වූවේය. ඔහු මේ වන විට නිති විද්‍යාලයේ අවසන් වසර සිසුවෙකි.ව්‍යාපාරික ලෝකයෙන් තාවකාලික සමුදුන් ඔහු 2006 වර්ෂය වැවිලි කර්මාන්ත අමාත්‍යාංශයේ උක් පර්යේෂණ ආයතනයේ අධ්‍යක්ෂක මණ්ඩලයට පත් විය. එහි ඔහු වැඩබලන අධ්‍යක්ෂක වූවේය. වගා ක්ෂේත්‍රය පිළිබඳ බොහෝ අත්දැකීම් ලබා ගැනීමට එහිදී හැකි විය. නොයෙක් අත්හදාබැලීම් සමඟ උක් ප්‍රභේද හදුන්වා දීමට මෙහිදී හැකි විය.“මගේ ජීවිතයේ හැරවුම් ලක්ෂයේ ප්‍රධානත්වය හිමිවන්නේ මගේ මාමටයි. එයා මිල්රෝයි ප්‍රනාන්දු. එයා කැමැති වැඩකරන තරුණ පරම්පරාවට. තරුණ පරම්පරාව ඉදිරියට ගෙනවිත් ඔවුන්ව නිසි මාර්ගයට යොමු කරවලා රටේ සංවර්ධන කාර්යයට ඔවුන්ගේ හැකියාව, දක්ෂතාව යොදා ගන්න නිතරම උත්සාහ ගන්නවා. ඒ නිසා ඔහු පෙන්වාදුන් මාර්ගය ඉතා වටිනවා.”පොල් පර්යේෂණ ආයතනය හරහා වැඩි ඵලදාවක් ලබාගැනීමට හා පොල් ආශ්‍රිත නිෂ්පාදනයන් වැඩි කිරීමටත් එමඟින් විදේශ විනිමය ඉතිරි කර ගැනීමටත් හැකියාව ලැබුණි.අනතුරුව 2007 – 2008 කාලච්ඡේදය තුළ ඔහු ජනතා වතු සංවර්ධන මණ්ඩලයේ විධායක අධ්‍යක්ෂක වූවේය. මෙහිදී රබර් හා තේ වගාවේ සංවර්ධනය වෙනුවෙන් සහ සේවකයන්ගේ සුභසාධන කටයුතු වෙනුවෙන් යටිතල හසුකම් දියුණු කිරීම යනාදී කාර්යයන් කිරීමේ හැකියාව ලැබිණි.2008 වර්ෂයේ දී කුරුණෑගල වැවිලි සමාගමේ ක්‍රියාකාරී අධ්‍යක්ෂක වූවේය.වගාවට වැඩි අවධානයක් යොමු කරමින් වැඩි ඵලදාවක් ලබාගැනීමට මෙහිදී හැකි විය. 2010 ක් වූ මැයි මාසයේ දී නැවත පදිංචි කිරීමේ අමාත්‍යාංශය යටතේ වූ නැවත පදිංචි කිරීමේ අධිකාරියේ අධ්‍යක්ෂ ජනරාල් තනතුර ඔහුට හිමි විය.අවතැන් වූ ජනතාවගේ සුභ සිද්ධිය වෙනුවෙන් නොයෙක් ව්‍යාපෘති යටතේ නොයෙක් කටයුතු කිරීමේ අවස්ථාව මෙහිදී හිමි විය. තොරතුරු රැස් කිරීම, ඔවුන්ගේ ආර්ථික තත්ත්වය ඔප් නැංවීමට ස්වයං රැකියා අවස්ථාවලට ජනතාව යොමු කිරීම, පාසල් දරුවන් වෙනුවෙන් නොයෙක් පහසුකම් සැපයීම, මෙහිදී සිදු කෙරේ.කඩා වැටුණු ජීවිත නංවාලන්නට ඔවුන්ට නැඟී සිටින්නට අත්වැල් සපයන්නට ඔහුට අවස්ථාව ලැබී ඇත. තරුණ ජවය, තරුණ ශක්තිය රටේ වේගවත් සංවර්ධනයට සෘජුව යොමු කිරීම ඔහුම නිරන්තර උපදෙස් ලබා දෙන මිල්රෝයි ප්‍රනාන්දු අමාත්‍යවරයාගේ ද අදහසකි. ඒ අදහස සාක්ෂාත් කර ගන්නට ඔහු සෘජුවම ඇප කැප වී සිටී.තවද හේ තම ගමේ යටිතල පහසුකම් සංවර්ධනය වෙනුවෙන් සෘජු දායකත්වයක් සපයයි. “සමඟි සංවර්ධන සමිතිය” නම් වූ සමිතිය හරහා ගමේ කවුරුත් සමඟි කරවා පොදු කාර්යයන්ට අත ගැසීමෙන් ගම දියුණු වූ සැටි නිරහංකාරව පැවසීය.තවද නොයෙක් සමිති සමාගම්වල හේ නිලතල උසුලන්නේය. වෙන්නප්පුව රොටරි සමාජයේ දිස්ත්‍රික් බැඩ්මින්ටන් සංගමයේ, හලාවත සසෙක්ස් ක්‍රීඩා සමාජය සහ බාලදක්ෂ ව්‍යාපාරය ඒ අතර වෙයි. තමා උසුලන තනතුරෙහි අයිතිකාරයා නොව භාරකරු වශයෙන් තමාට ලැබී ඇති වගකීම ඉටු කිරීමට හේ සැදී පැහැදී සිටී.ඔහුට ජීවිතයෙන් ලබන්නට ඇති අත්දැකීම් තවමත් එමට ඇත. එහෙත් ඔහු ඉතා කෙටි කලක් තුළ දිගු ගමනක් පැමිණ සිටී.“කෙනෙක් ලබන අත්දැකීමක්, ඔහුගේ නිහතමානී බවත් දිගු ගමනකට ආශිර්වාදයක්, එමඟින් බොහෝ දුර යා හැකියි. ඒ වගේම මානුෂික විය යුතුයි. මෙමඟින් මුළු මහත් සමාජයක් වෙනස් කළ හැකියි.”නීතිඥයකු වී තමාගේ සේවය අදාළ ක්ෂේත්‍රයට ලබා දීමේ අපේක්ෂාවෙන් හේ පසුවන්නේය.“ශ්‍රී ලාංකිකයෙක් කියන හැඟීම මගේ සිත තුළ හැම වෙලේම තියෙනවා. මම යන සෑම ඉලක්කයකම ඉදිරියෙන් ම තියෙන්නේ ඒ හැඟීමයි.”.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=f1010253</link>
    <topic>සල්ලි වීසිකොට ප්‍රචාරය දුන්නත් කඨින පින්කම සාර්ථක නෑ</topic>
    <author>සාකච්ඡා කළේ - බුද්ධික සමන් ගුණවර්ධන ඡායාරූප - මහින්ද විතානාරච්චි</author>
    <content>මේ චීවර මාසය යි. ඉකුත් ඔක්තෝබර් පොහෝ දිනයේ සිට ඉදිරි මාසය පුරා ශ්‍රී ලංකාවේ සියලු වෙහෙර විහාරවල කඨින චීවර පූජාවන් පවත්වනු දක්නට ලැබේ. මේවා ඒ ඒ දායකයන්ගේ ශක්ති ප්‍රමාණවලින් සිදුවන අතර මහත් ඵල මහානිසංසයන් ද ඔවුහු තම තමන්ගේ චිත්ත ප්‍රසාදය අනුව හිමිකර ගනිති. චීවර මාසය ආරම්භයේදීම කඨින පූජෝත්සවය පිළිබඳව සාකච්ඡා කිරීමට මෙවර ධර්ම සභාවට අප ආරාධනා කළේ අංගොඩ හිඟුල ශ්‍රී සෙනෙවිරත්නාරාමාධිපති මධ්‍යම පළාතේ සහකාර අධ්‍යාපන අධ්‍යක්‍ෂ (පිරිවෙන්) මන්දාරම්නුවර ලංකානන්ද හිමිපාණන් වහන්සේටයි.කඨින පූජෝත්සවයේ වැදගත්ම අංගයක් වන්නේ චීවර පූජාව වුවත් ඉන් එහාට ගිය තවත් වත්පිළිවෙත් රාශියක් නේද කඨින පූජෝත්සවය කියන්නේ?ඔව්. පැරණි රජ කාලයේ තොරතුරු අනුව කඨින පූජාවක් කරන විට චාරිත්‍ර රාශියක් අනුගමනය කරල තියනවා. ඒ කාලයේ එක දිනයක දී කපු නෙළා ඒ පුලුන්වලින් නූල් නිපදවා එයින් රෙද්දක් වියාගෙන එය කපා චීවරය මසා පඬු පොවනවා.මෙසේ සාදාගත් චීවරය කොස් කොළයේ නැටි නොපෙනෙන තරම් අඳුර තිබෙන පාන්දරින් වඩම්මාගෙන ගොස් භික්ෂූන් වහන්සේට පූජා කිරීම තමයි මූලිකවම සිදු වුණේ. මේ කඨින චීවරය හරියට අහසින් වැටුණු සළුවක් වගේ ඉතා පිරිසුදු විය යුතුයි.මේ චීවරය මැසීමේත් පිළිගත් ක්‍රමයක් තිබෙනවා. පෙර කී අන්දමට වියාගත් රෙද්ද වියත් පහමාරක හා වියත් හතරහමාරක කැබලිවලට කපාගෙන ඒ කොටස්වලින් තමයි චීවරය මසා ගන්නේ.බුදුහාමුදුරුවෝ ආනන්ද හාමුදුරුවන්ට දේශනා කළේ මගධ දේශයේ කෙතට සමාන ලෙස චීවරය මසා ගත යුතු බවයි.කෙසේ වෙතත් ගිහියන් මේ චීවරය වඩම්මාගෙන පන්සලට පැමිණෙනතුරු භික්ෂූන් වහන්සේ ඒ පිළිබඳව දැනුම්වත් වී සිටින්නේ නැහැ. ඒ කියන්නේ කිසිදු පෙළඹවීමකින් තොරවයි මේ චීවර පූජාව සිදුවෙන්නේ.භික්ෂූන්ගේ පෙළඹවීමකින් තොරව ගිහියා විසින් ශික්ෂාකාමී භික්ෂුව කෙරෙහි පැහැදී සිදුකරනු ලබන මහත් ඵල මහානිසංස පූජාවකි මේ කඨින පූජාව.භික්ෂූන් වහන්සේ තුන් මසක් වස් ශික්ෂාකාමීව ජීවත්වීම ගිහි බෞද්ධයාට බලපාන්නේ කෙසේද?වස් කාලය කියන්නේ භික්ෂූන් වහන්සේ හුදෙකලාව ශික්ෂාකාමී ජීවිතයක් ගතකිරීමට නෙවෙයි. එහිදී ගිහියන් සමඟ සම්බන්ධ වීම අනිවාර්යයයි. මොකද වස් ආරාධනා කරන්නේත් ගමේ දායක පිරිසයි.බුදුරජාණන් වහන්සේ භික්ෂූන් වහන්සේට වස් වාසය නොකළ යුතු තැන් පිළිබඳව දේශනා කර තිබෙනවා. ඒ අතර ගස් බෙණ, ගස් අතු බෙදුණු තැන්, එළිමහන් වහලක් හා දොරක් නැති තැන්, තාප්පයකින් වටවූ තැන්, මිනී කාමර, විශාල කුඩ හෝ හැලි ආදියේ වස් වාසය කරන්න එපා කියලයි දේශනා කරල තියෙන්නේ.මේවා පරීක්‍ෂා කරල බැලුවාම බලන්න මේ තැන්වලට ජනතාව ළඟාවිය හැකිද කියලා. ගස් බෙනයක්, තාප්පයකින් වටවූ තැනක්.ගස් අතු දෙබල් ආදියට ගොස් කොහොමද බණ ටිකක් අහගන්නෙ? ඒ වගේම භික්ෂූන් වහ්නසේ මිනී කාමරයක වස් වාසය කළොත් ගිහියන් එතෙන්ට යන්නෙ කොහොමද? ඒ නිසා වස් වාසය කිරීම එක්ක ජනතාව සමඟ සම්බන්ධතා පවත්වා ගැනීමත් කළ යුතු වෙනවා.ඒ වගේම තමයි සිව්පා සතුන්, සර්පයන්, හොරුන්, අමනුෂ්‍යයන් ආදීන්ගෙන් හිරිහැර බාධා සිදුවන විටත් ගින්නෙන් ජලයෙන් ගමට හෝ සේනාසනයට හානියක් සිදුවෙනවා නම් වස් ශික්ෂාවෙන් ඉවත් වෙන්න අවසරය තිබෙනවා.ඒ එක්කම තවත් විශේෂ කරුණක් සඳහන් වෙනවා. ඒ තමයි දායකයන්ගේ නොසැලකිල්ල. විවිධ වැරදි ක්‍රියා හා දානමානාදිය නොලැබීම නිසා ද වස් ශික්ෂාවෙන් ඉවත් වීමට අවසරය ලැබෙනවා. එහෙනම් භික්ෂුව ශික්ෂාකාමීව ඒ කාලය ගතකිරීමත් දායකයන්ගේ සම්බන්ධවීමත් අතර මනා සම්බන්ධයක් තිබෙන බව පැහැදිලියි.හාමුදුරුවනේ, වර්තමානයේ කඨින පූජෝත්සවය නියම බෞද්ධ පරමාර්ථ රැගත් පූජෝත්සවයක ස්වරූෑපය ගෙන තිබෙනවාද?අපි මුලින්ම සඳහන් කරන්න ඕනෑ අද කඨින පින්කම්වල සිදුවන යහපත් හා අයහපත් යන දෙපැත්තේම දේවල් තිබෙනවා. අපි ගනිමු අද බහුල විදියට දක්නට ලැබෙන කඨින පෙරහර. මේ පෙරහර සංවිධානය කිරීම, පෙරහරට සහභාගිවීම වගේම පෙරහර දැකීම වුණත් පිනක්. මොකද මේ සියල්ල ත්‍රිවිධරත්නය කෙරෙහි ඇති භක්ත්‍යාදරයෙන් කරන දේවල්.ගිහි පිරිස් මේ දේවල් සංවිධානය කරන විට අල්පේච්ඡ ජීවිත ගතකරන භික්ෂූන් වහන්සේලා අද මීට වඩා ඔවුන්ව දැනුවත් කළ යුතුයි කියලයි මම හිතන්නේ. බොහෝ ගම්වල ගිහියන්ට අල්පේච්ඡ ජීවිත හුරුයි.ඒත් එය නගරයට වෙන්න ටිකක් අඩුයි. ඒ අය තමන්ගේ භක්තිය හෝ වෙනත් පරමාර්ථවලින් බොහොම ඉහළින් උත්සවාකාරයෙන් මේ පෙරහර සංවිධානය කිරීමටයි කටයුතු කරන්නේ. ඒත් ඒ හරහා සිදුවන සම්පත් විනාශය ආදිය අපි ඒ අයට පැහැදිලි කර දිය යුතුයි.සුපේශල ශික්ෂාකාමී අල්පේච්ච ජීවිත ගතකරන භික්ෂූන් දන්නවා එවැනි පෙරහරක් චාම්වට අඩු වියදමකින් කරන්නේ කොහොමද කියලා. එහෙම නැතුව කාගෙවත් සල්ලිකාරකම් ලොකුකම් උද්දච්චකම් පෙන්වන තැනට කඨින පෙරහර පත්කරන්න ඕනෙ නැහැ. ගමේ ඉන්න දුප්පතාගෙ ඉඳන් පෝසතා යන කාටත් හිතේ ශ්‍රද්ධාවෙන් මේ කටයුත්තට සම්බන්ධ වෙන්න පුළුවන්.ඒ වගේම ඔබ දකිනව ඇති පුවත්පත් දැන්වීම් දාලා ගුවන් විදුලි රූපවාහිනී දැන්වීම් දාලා, බැනර් කටවුට් ගහලා ප්‍රචාරයේ ගිහින් කඨින පූජෝත්සව කරන්නත් දැන් සමහරු පෙළඹිලා ඉන්නවා. ඒ කියන්නෙ ගමේ දායකයා දන්නෙ නෑ ගමේ පන්සලේ කඨින පින්කම තියන දිනය.ඒක දැනගන්නෙ පත්තරෙන් නැත්නම් රූපවාහිනියෙන්. එතෙන්ට පත්වෙන්න හොඳ නෑ. හැබැයි අපි දන්න දෙයක් තියනවා සෑම පන්සලකම වගේ වස් කාලය තුළ විවිධ පූජාවන්, ධර්ම දේශනා තිබෙනවා. මේවාට ගමේ දායකයන් ඕන තරම් එනවා.ඒ අයට මොකටද දැන්වීම් පළකරන්නේ? තමන් දායක හැම විහාරස්ථානයකම කඨින පින්කමක් පැවැත්වෙනවා. මම හිතන්නෑ කඨින පින්කම් පත්තරෙන් හෝ දැන්වීම්වලින් හොය හොයා යන දායකයන් ඇති කියලා.අනික හැම අවුරුද්දකම කරන මේ පින්කමට ආයෙ දැන්වීම් අලවන්නත් දෙයක් ද? මේ පරම පූජනීය පින්කම් ආර්ථික කටයුතුවලට ලඝු කරන්න හොඳ නෑ. එතනයි වරද තියෙන්නෙ.වෙනත් පූජාවලට වඩා කඨින චීවර පූජා කර්මයේ කඨිනානිසංස පිළිබඳවත් දේශනා කර තිබෙනවා. මේ කඨිනානිසංස ළඟා කරගත හැකි වෙන්නේ කෙබඳු හැසිරීමකින් ද?බුදු දහමේ අටමහා කුසල් පිළිබඳව සඳහන් වෙනවා. ඒ කියන්නේ කඨින දානය, අටපිරිකර පූජාව, ආවාස සාදා පූජා කිරීම, බුද්ධ ප්‍රමුඛ මහා සංඝයාට දන් දීම, ධර්මය ලිවීම, කෙත්වතු පිදීම, බුද්ධ ප්‍රතිමා කිරීම, වැසිකිළි කැසිකිළි සෑදීම යන කරුණු අටයි. එයින් මුල්ම කාරණය වෙන්නේත් කඨින පූජාවයි.කෙනෙක් පංච ආනන්තරිය පාපකර්මයක් සිදුකර නැත්නම් ඊළඟ භවය ඒකාන්තයෙන්ම සුගතිගාමී වීමට කඨිනානිසංසය හේතු වෙනවා. කඨින කියන වචනයේම තිබෙනවා නොසෙල්වෙන ස්ථිර කියන තේරුම. ඒ වගේම කඨින දායකයා හඳුන්වන්නේ චුල්ලසෝතාපන්නයන් ලෙසයි.ඒ කියන්නේ සෝවාන් නොවූවත් සෝවාන් වූවකු ලෙසයි සලකන්නේ. ඔහු කල්‍යාණ පෘථග්ජනයකු ලෙසයි හඳුන්වන්නේ. ඒ පිළිබඳව තව විස්තර නාගිත ථේරාපදානයේ තිබෙනවා.කොහොම වෙතත් මේ කඨිනානිසංසය කඨිනය අතගස්සලා පූජා කළාට ලැබෙන්නෙ නෑ. තමන් ධාර්මිකව උපයා ගත්ත මුදල් වැය කරලා ශ්‍රද්ධා භක්තියෙන් සිත, කය, වචනය සංවර කරගෙන ලොව්තුරු බුදුරදුන් කෙරෙහි ගෞරවයෙන් යුතුවයි පූජා කළ යුතු වෙන්නේ.ඒත් වර්තමානයේ තත්ත්වය මේකද කියල ප්‍රශ්නයක් තිබෙනවා. බලන්න, අද බොහෝ පන්සල්වල චීවර පූජාව බාරගන්නේ බොහෝ විට උගත්කමින් නිල බලයෙන් ධන බලයෙන් පෝසත් කෙනෙක් හෝ සමාජයේ බැබළෙන කෙනෙක් වෙන්න පුළුවන්.මේ මොන කෙනෙක් බාරගත්තත් ඒක අවශ්‍ය වෙලාවට පූජා කරනවා. ඒත් අපි දකිනවා පූජාවට කලින් පන්සලට ඇවිත් පන්සලේ හුණු පිරියම් කරන්නෙ කව්ද? ගොක් අත්ත කපල දෙන්නෙ කව්ද? තැඹිලි ගෙඩිය කපල දෙන්නෙ, පා දෝවනය කරන්න, ඒ කලමනා සූදානම් කරන්නේ, අඩුම තරමේ හාමුදුරුවන්ට පූජා කරන දැහැත් වට්ටිය සූදානම් කරල දෙන්නෙ කව්ද? සමහර විට ගමේ දුප්පත් කෙනෙක් වෙන්න පුළුවන්. නැත්නම් අර පූජාව කරන කෙනාගෙ සේවකයා වෙන්න පුළුවන්.සේවකයා හදපු දැහැත් වට්ටිය අරගෙන පූජා කළාම පින් ලැබෙන්නෙ කාටද? ආනිසංස ලැබෙන්නෙ කැපවීම් කරලා තියෙන කෙනාටයි. සිත පැහැදීම ඇතිකර ගත් කෙනාටයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=f1010254</link>
    <topic/>
    <author>ජයසිරි මුණසිංහ</author>
    <content>කෘෂිකාර්මික, ධීවර, පශු සම්පත්, කර්මාන්ත, සංචාරක සහ වෙළෙඳ යන අංශ හයේ නවෝදයක් ඇතිවන වැඩසටහන් හරහා උතුරු පළාත දියුණු කිරීමේ යෝධ සංවර්ධන සැළැසුමක් රජය සම්පාදනය කොට ඇත.“උතුරු වසන්තය” වැඩසටහනට සමගාමීව මේ දැවැන්ත සැළැසුම ක්‍රියාවට නැංවෙමින් තිබේ. වෙඩි හඬින් ගිගුම් දුන් තල් අරඹ යළි කිසි දිනෙක එම තත්ත්වයට පත් නොවීමට වග බලා ගැනීම මේ සංවර්ධන සැළැස්මේ අරමුණයි.එපමණක් නොව “සංවර්ධනයේ අරුණැලි” සහ ජනතාවගේ මුවින් නැගෙන “හසරැලි” හඬින් පළාතම නිම්නාද කරලීම මේ වැඩසටහන්වල අරමුණ වී තිබේ. මේ සියලු සැළසුම් ක්‍රියාත්මක කිරීමෙන් පසු රජය අවසාන වශයෙන් බලාපොරොත්තු වනුයේ උතුරේ එකළොස් ලක්ෂ අසූහත් දහසක් තරම් වන ජනතාවගේ ජීවන තත්ත්වය ඉහළ නැංවීම ය.ජීවන තත්ත්වයයාපනය, වව්නියාව, කිළිනොච්චිය, මන්නාරම සහ මුලතිව් යන දිස්ත්‍රික්ක පහේ (05) ප්‍රාදේශීය ලේකම් කොට්ඨාස 33, ග්‍රාම නිලධාරි වසම් 912ම සෑම බිම් අඟලක් ම එක සේ දියුණු කිරීම මේ සැළසුම්වල ඉලක්කය වී තිබේ.අපි රට වර්ග කිලෝමීටර් 65,610කි. ඉන් සියයට 13.48 උතුරු පළාත වේ. වර්ග කිලෝ මීටර් 8847කින් එය සමන්විත ය. ලංකාවේ මුළු ජනගහනය මිලියන 20.45කි. මිලියන 1.187 උතුරු පළාතේ වෙසෙති. මුළු ජනගහනයේ ප්‍රතිශතයක් ලෙස ගත් විට එය සියයට 5.8කි.ශ්‍රී ලංකාවේ දළ ජාතික නිෂ්පාදිතය රුපියල් මිලියන 4410, 682 කි. ඒ සඳහා උතුරු පළාතෙන් ලැබෙන දායකත්වය රුපියල් මිලියන 128,373ක් නැතිනම් සියයට 2.9කි. අප රටේ සමස්ත ඒක පුද්ගල ආදායම රුපියල් 2, 35,945කි.උතුරේ ඒක පුද්ගල ආදායම රුපියල් 1, 34,000කි. මේ දත්ත සුළු වශයෙන් හෝ සඳහන් කරමින් මේ ලිපිය ඇරැඹුමට අප කල්පනා කෙළේ, බුද්ධිමත් පාඨක ඔබට එම පළාත පිළිබඳ යම් දළ අදහසක් ඇති කර ගැනීම පහසු කිරීමට ය.පුරා වසර තිහක් තිස්සේ මිලේච්ඡ, බිහිසුණු විනාශකාරී යුද්ධයකට මැදිව තම ජීවිකාව ගෙන යෑම සඳහා ගණනින් කිව නොහැකි තරම් කරදර බාධක විඳි ජනතාවක් නැවත නිදහසේ, සමඟියෙන් නැඟී සිටීමට මාන බලමින් සිටිති.කුරිරු ත්‍රස්තවාදී ශාපයෙන් ඔවුහු මුදා ගනු ලැබුවේ සේනාධිනායක මහින්ද රාජපක්ෂ මැතිඳුන් ය. යුද, නාවික, ගුවන්, පොලිස් සහ සිවිල් ආරක්ෂක බළකායේ වීරෝදාර රණවිරුවෝ ඊට දායක වූහ. ආරක්ෂක ලේකම් ගෝඨාභය රාජපක්ෂ මහතාගේ නිවැරැදි දැක්ම ඔස්සේ ජනාධිපතිතුමා ඊට අදාළ නියෝග, තීන්දු තීරණ ලබා දුන්හ.නිවැරැදි දැක්මයුද්ධයෙන් අවතැන්ව වව්නියාවට වැල නොකැඩී ඇදී ආ පිරිස 343,466කි. ඉන් මේ වන විට 320,156 දෙනෙකු නැවත සිය මුල්ගම්බිම්වල පදිංචි කොට හමාරය. නැවත පදිංචි කිරීමට තව ඉතිරිව ඇත්තේ 23,310ක් තරම් සුළු පිරිසකි.මේ පිරිස වෙනුවෙන් වවුනියාවේ, සෙට්ටිකුලම් හි ලක්ෂ්මන් කදිර්ගාමර්, අරුණාචලම් රාමනාදන්, සුබ සාධන සහන ගම්මාන ඇතුළු සුබ සාධන මධ්‍යස්ථාන 47ක් පිහිටුවා තිබුණි. මේ වන විට ඉන් 05 හැරෙන්නට අන් ඒවා වසා දමා තිබේ.උතුරේ නැවත මුල්ගම්බිම්වල ජනතාව පදිංචි කරවීම ලෙහෙසි පහසු කටයුත්තක් නොවේ. කොටි ත්‍රස්තවාදීහු අඟලින්, අඟල වළ දමා තිබූ බිම් බෝම්බ, මාරක උඟුල් ගලවා භූ®මිය සුරක්ෂිත කළ යුද හමුදාවේ රණවිරුවෝ සහ ඒ සඳහාම කැප වූ දහසකට අධික සහන සේවා ආයතන 06ක පිරිස මේ වන විට උතුරේ ජනතාවට විශාල සහනයක් උරුම කරදී තිබේ.යුද්ධය පැවැති කාලයේ කැඩී බිඳී ගිය මාර්ග, පාලම්, රජයේ ගොඩනැඟිලි දහස් ගණනකි. වසා දැමුණු රජයේ පාසල්, රෝහල්, සේවක පුරප්පාඩු, ගණනාවකි. විදුලිබලය, දුරකතන, ගමනා ගමන පහසුකම් දැක නොතිබූ ගම්මාන රැසකි. මේ සියලු අංශ යටිතල පහසුකම් නැංවීමට රජය වසර 2006, 2007, 2008,2009 සහ 2010 දක්වා වැය කළ මුදල රුපියල් කෝටි දස දහස ඉක්මවා තිබේ.උතුරු වසන්තය වැඩපිළිවෙළ යටතේ වසර 2009 2010 කාලය ඇතුළත ව්‍යාපෘති 5642ක් ක්‍රියාත්මක කිරීමට නියමිතය. ඒ සඳහා වැය කොට ඇති මුදල රුපියල් මිලියන 5457.15කි. වසර 2009 දී ව්‍යාපෘති 2708 කින් 2631 ක්‍රියාත්මක කොට ඇත.මේ වසරේ ව්‍යාපෘති 2944න් 632ක් ක්‍රියාවට නංවා තිබේ. කෘෂිකාර්මික අංශයේ වැඩි දියුණුව සඳහා රජය පොහොර සහනාධාරය ලබාදුනි. නැවත පදිංචි කළ ජනතාවට මුදල් ආධාර ලබාදුනි.ඉහළ ඵලදායීතාවයක් සහිත බීජ, පොහොර, ගොවි උපකරණ ලබා දුනි. ඒ අනුව වසර 2006 සිට 2010 දක්වා කාලය තුළ උතුරේ වගා කළ බිම් ප්‍රමාණය ඉහළ නැඟුණි. එමෙන් ම අක්කරයකින් ලැබෙන වී බුසල් ප්‍රමාණය ද ඉහළ නැඟුණි.වී ගොවිතැනට අමතරව එළවළු හා පළතුරු වගාව වැඩි දියුණු කිරීමට ගොවියන්ට උදව් කළ රජය පළාතේ ගොවි පවුල් විශාල ප්‍රමාණයක අත මිට සරු කිරීමට පියවර ගෙන තිබේ.වසර 2009 / 2012 කාලය තුළ මෙරට එළවළු අවශ්‍යතාවයෙන් 40% උතුරු පළාතෙන් සපුරාලීම ඉලක්ක කොට ඇත. එළවළු හා පලතුරු පිටරට යැවීම ඉලක්ක කළ ගම්මාන 40 ස්ථාපිත කැරේ.දැනට සියයට 40ක මට්ටමේ පවතින කාබනික පොහොර භාවිතයෙන් සිදු කරන ගොවිතැන තව අවුරුදු තුනක් අවසන සියයට 60 දක්වා වැඩි කිරීමට සැළසුම් කොට තිබේ.එපමණක් නොව, සුළු පරිමාණ කෘෂිකාර්මික නිෂ්පාදන පදනම් කරගත් අගය එකතු කිරීමේ කර්මාන්ත ශාලා 60ක් එහි ස්ථාපිත කිරීමට දැනටමත් පිඹුරුපත් සකස් කොට ඇත.ගොවිතැනට ජලය සැපැයෙන මහ වාරිමාර්ග, මධ්‍ය පරිමාණ, සහ සුළු වාරිමාර්ග 2120ක් සංවර්ධනය කෙරේ. ඉන් අතිරේක හෙක්ටයාර් 62,544ක වගාව සිදු කෙරෙනු ඇත.අධ්‍යාපන අංශය ගතහොත් උතුරේ පාසල් 1015න් පාසල් 847 දැනට විවෘත කොට තිබේ.ගුරුවරු 13634 දෙනා සිසුන් 243405කට අකුරු කියා දෙති. දැනට පාසල් ළමුන් 4784 සහන ගම්මානවල පාසල් යති. මුලින් ඒ පිරිස 82731 තරම් විශාල පිරිසක් විය. ඒ අනුව ගත වූ කෙටි කාලය ඇතුළත ලද ජයග්‍රහණ විශාලය.පාසල් ගොඩනැඟිලි, පාසල් උපකරණ, විද්‍යාගාර, ක්‍රීඩා පිටි, පුස්තකාල, පරිගණක මධ්‍යස්ථාන, දන්ත ශෛල්‍ය ඒකක වැඩිදියුණු කෙරේ. එවැනි යටිතල පහසුකම් නංවාලන වැඩසටහන් වල සාර්ථකත්වය මැන බැලෙන්නේ විභාගවල ප්‍රතිඵල මට්ටම් ඉහළ නැංවී තිබීම මතයි.සංවර්ධනය.සෞඛ්‍ය ක්ෂේත්‍රයේ දියුණුව ඇති කිරීම සඳහා රුපියල් මිලියන 1160 ක මුදලක් 2011 / 2012 කාලය ඇතුළත වැය කරනු ඇත. දිස්ත්‍රික් රෝහල් පහ, බාහිර රෝගී ප්‍රතිකාර අංශ, මාතෘ නිවස්න 12ක් ඇතුළු යටිතල පහසුකම් ජාලයක් ඉන් සංවර්ධනය කෙරේ.පළාත් පාලන අංශ නවෝදයක් සිදු කෙරේ. මාර්ග සංවර්ධන අංශයේ වැඩිදියුණු කිරීම් යටතේ උතුරු පළාතේ සියලුම ශ්‍රේණිවල මාර්ග කි. මී. 9399ක් වැඩි දියුණු කොට ඇත. ඒ 9 (ඒ9) මාර්ග ළඟදීම ප්‍රතිසංස්කරණය කරනුයේ මංතීරු 4ක් සහිත දර්ශනීය මඟක් ලෙසිනි.ඊට අමතරව දකුණින්, උතුරට යන එන පිරිසගේ පහසුකම් නැංවීමට යාපනය අර්ධද්වීපයේ අභ්‍යන්තර මාර්ග රැසක් ප්‍රතිසංස්කරණය කරනු ලැබේ.යාපනය අර්ධද්වීපයේ සෑම නිවසකටම විදුලිය ලබා දීමේ වැඩපිළිවෙළ වසර 2013 වන විට අවසන් වනු ඇත. පිරිසුදු පානීය ජලය දීමේ වැඩපිළිවෙළ යටතේ කිළිනොච්චියේ ඉරණමඩු වැවෙන් ජලය උතුරට රැගෙන යෑමේ ව්‍යාපෘතිය ක්‍රියාත්මකය.ඒ සඳහා රුපියල් මිලියන 16,400ක් වැය කිරීමට ඇස්තමේන්තු කොට ඇත. මේ ජල යෝජනා ක්‍රමය නිමා වීමෙන් පසු යාපනයේ පානීය ජල ප්‍රශ්නයද අවසන් වේ.උතුරු පළාතේ දර්ශනීය හා ආකර්ෂණීය ස්ථාන රැසක් පරිසර හිතකාමී සංචාරක පුරවරයන් ලෙස වැඩිදියුණු කිරීම අරඹා ඇත.යුද බිය තුරන් වූ, සුන්දර තැන් සහිත ශ්‍රී ලංකාව ලෝකයේ සංචාරය සඳහා සුදුසු රටවල් අතර ප්‍රමුඛස්ථානයට පැමිණ තිබේ. ඒ පත්වීමත් සමඟ වැඩි වශයෙන් මුදල් විය පැහැදම් කරන විදේශීය සංචාරකයෝ මෙරටට ගෙන්වා ගැනීමේ නව සංචාරක සැළැස්මක් උතුරට හඳුන්වාදීමට රජය සූදානම් වේ.මෙහි දක්නට ලැබෙන සුවිශේෂත්වය වනුයේ, එම සියලු සැළසුම් සම්පාදනය කිරීම එම පළාත්වාසීන්ට ම ඉඩ දී තිබීම ය.නව ව්‍යාපෘතිධීවර, පශු සම්පත්, සන්නිවේදන, වෙළෙඳාම වැනි අංශ ඇතුළු පළාතේ දියුණුව සැළැසෙන සෑම ක්‍රියාකාරකමක් ම සමඟ පළාතේ ජනතාව ඒකාබද්ධ විය යුතුයි යන්න ජනාධිපතිතුමාගේ අදහසය.ආර්ථික සංවර්ධන ඇමැති බැසිල් රාජපක්ෂ මහතා නිතර ප්‍රකාශ කර සිටිනුයේ ජනතාවට ප්‍රතිලාභ හිමි නොවන සංවර්ධනයක් සැබෑ සංවර්ධනයක් නොවන බවය. ඒ අනුව ජීවනෝපාය සංවර්ධනය මූලික අරමුණ කොට නව ව්‍යාපෘති හඳුන්වාදී තිබේ.මේ ව්‍යාපෘතිවලින් රැකියා දස දහස් ගණන් වේවා, සිය ගණන් වේවා, එකක් දෙකක් ඇති වුවද ඉන් සෑහීමට පත්වන රජය සුළුවෙන් හෝ නව ආර්ථික ක්‍රියාකාරකමක් ඇරැඹීම මහත් සේ අගය කිරීමට ඉදිරිපත් වී සිටියි.උතුරුකරයේ ජනතාවගේ අතමිට සරුවීම සඳහා මූලික අවශ්‍යතා වන යටිතල පහසුකම්, මහජන උපයෝගිතා පහසුකම් හා සමාජ සුබසාධන පහසුකම් නංවන රජය, ඒවාට අමතරව සාරධර්ම, සංස්කෘතික අංග රැකි, ගුණාත්මක සාමකාමී ජන සමාජයක් බිහිවීම අපේක්ෂා සහගතව බලාපොරොත්තුවෙන් සිටියි.එම බලාපොරොත්තු යථාර්ථයක් වන දිනය වැඩි ඈතක නොවේ.ගෙවී ගිය අඳුරු කාල පරිච්ඡේදයේ දී රට බේරා ගැනීමට ජීවිත පූජා කළ රණවිරුවන්ට ගෞරවය පුද කරනවා. අද භුක්ති විඳින සාමය, සතුට, සංවර්ධනය උදාකර දීමට තීක්ෂණ බුද්ධියකින් කටයුතු කළ ජනාධිපතිතුමාගේ කැපවීම අගය කළ යුතුයි. අනෙකුත් පළාත් වලින් සුවිශේෂ වූ උතුරු පළාත අද ලබා ඇති ජයග්‍රහණ සතුටට කරුණක්.ත්‍රස්තවාදයේ කේන්ද්‍රස්ථානයක්ව තිබූ උතුරු පළාත තුළ සාමාන්‍ය ජන ජීවිතය අඩාලව පැවතුණා. දශක තුනක් පැවැති ත්‍රස්තවාදය නිමා කිරීමට මෙන්ම කෙටි කලක් තුළ තුන් ලක්ෂයක අවතැන් ජනතාවක් නැවත පදිංචි කිරීමට ලැබුණේ ජනාධිපතිතුමාගේ නායකත්වය නිසාය.තවත් සිටින්නේ ඉතා සුළු පිරිසක් පමණයි. ඔවුන් නැවත පදිංචි කිරීම ප්‍රමාද වී ඇත්තේ ත්‍රස්තවාදීන් වළලා දැමූ බිම් බෝම්බ නිසයි.වර්ග කිලෝමීටර් 8847 කින් යුත් උතුරු පළාත යාපනය, මන්නාරම, කිලිනොච්චිය, මුලතිව්, වවුනියාව දිස්ත්‍රික්කවලින් සමන්විත වෙනවා. 2009 වසර වන විට මිලියනයකට අධික ජනගහනයක් මේ පළාතේ වාසය කළා.උතුරු පළාතේ සංවර්ධනය සඳහා ජනධිපතිතුමාගේ උපදෙස් මත ක්‍රියාත්මක කළ උතුරු වසන්තය වැඩපිළිවෙළට බැසිල් රාජපක්ෂ මහතාගෙන් විශිෂ්ට නායකත්වයක් ලැබුණා.උතුරු වසන්තය යටතේ 2009 වර්ෂයේ ව්‍යාපෘති 2708 ක් සඳහා රුපියල් මිලියන 4793 ක්ද 2010 වර්ෂයේ ව්‍යාපෘති 2944 ක් සඳහා රුපියල් මිලියන 6317 ක් ද ලැබුණා. 2009 වසරේ ලොකු කුඩා වාරි ව්‍යාපෘති 2120 ක් ක්‍රියාත්මක කර තිබෙනවා.වසර 2010 – 2014 පස් අවුරුදු සංවර්ධන සැලැස්ම යටතේ යාපනය දිස්ත්‍රික්කයේ රුපියල් මිලියන පනස් දහසක සංවර්ධන වැඩ කටයුතු සිදු කිරීමට නියමිතයි. මේ මුදල් යොදා ගෙන ව්‍යාපෘති 2603 ක් ක්‍රියාත්මක කරනවා.යාපනය දිස්ත්‍රික්කයේ මාර්ග හා පාලම් ඉදිකිරීමේ ව්‍යාපෘති 521 ක් සඳහා රුපියල් මිලියන 23,000 ක් වැය කරනවා. නිවාස සංවර්ධනයට රුපියල් මිලියන 8612 ක්, පිරිසිදු පානීය ජලය සැපැයීමට රුපියල් මිලියන 6355 ක් වැය කරනවා.ඊට අමතරව වාරිමාර්ග, කෘෂිකර්ම, පශු සම්පත්, ධීවර, විදුලිබල, අධ්‍යාපන, සෞඛ්‍ය, කර්මාන්ත, සමාජ සේවා, පරිසර කළමනාකරණ වැනි විෂයන් යටතේ ද ව්‍යාපෘති රැසක් ක්‍රියාත්මක කරනු ලබනවා.වර්ග කිලෝමීටර් 1966 ක භූමියකින් වව්නියා දිස්ත්‍රික්කය සමන්විතයි. පවුල් 62965 කට අයත් 227961 ජනතාවක් මේ දිස්ත්‍රික්කයේ වාසය කරනවා.2010 ඔක්තෝබර් 13 වන දින වන විට 29314ක අවතැන් ජනතාවක් මේ දිස්ත්‍රික්කයේ ග්‍රාම සේවා වසම් 72ක නැවත පදිංචි කර තිබෙනවා. මේ දිස්ත්‍රික්කයේ බිම් බෝම්බ ඉවත් කිරීමේ කටයුතුවලින් සියයට 91 ක් මේ වන විට අවසන් කර තිබෙනවා.2010 යල කන්නයේ දී හෙක්ටයාර 919 ක වී වගා කළ අතර මෙට්‍රික් ටොන් 4500 ක අස්වැන්නක් ලබා ගත්තා. මහ කන්නයේ දී හෙක්ටයාර 19230 කින් මෙට්‍රික් ටොන් 86146 ක අස්වැන්නක් බලාපොරොත්තු වෙනවා. නිවාස 12971 ක් ඉදිකර තිබෙනවා.මුලතිව් දිස්ත්‍රික්කයේ තුනුක්කායි ප්‍රාදේශීය ලේකම් කොට්ඨාසයේ පුද්ගලයන් 10242 ක් ඔඩ්ඩුසුඩාන් කොට්ඨාසයේ පුද්ගලයන් 13305 ක් මාන්තෙයි නැඟෙනහිර කොට්ඨාසයේ පුද්ගලයන් 7665 ක් මැරිටයිම්පත්තු කොට්ඨාසයේ පුද්ගලයන් 19432 ක් පුතුකුඩිඉරිප්පු කොට්ඨාසයේ පුද්ගලයන් 15333 ක් වශයෙන් සම්පූර්ණයෙන් පුද්ගලයන් 57758 දෙනකු නැවත පදිංචි කර තිබෙනවා.උතුරු වසන්තය වැඩසටහන යටතේ මහා මාර්ග, පළාත් මාර්ග, වැව්, අධ්‍යාපන ආදී ක්ෂේත්‍රයන්ගේ සංවර්ධනයට රුපියල් මිලියන 208 ක් වෙන් කර තිබෙනවා. විදුලි ක්ෂේත්‍රය සඳහා රුපියල් මිලියන 1355 ක් වෙන් කර ඇති අතර වාරිමාර්ග සඳහා රුපියල් මිලියන 1938 ක් වෙන් කර ඇත.එළැඹෙන 2010 / 2011 මහ කන්නය තමයි ලංකාවේම වැඩිම බිම් ප්‍රමාණයක වී වගාව සිදු කරන්නේ. ඒ සඳහා අපේ දිස්ත්‍රික්කයෙන් ඉහළම දායකත්වය මෙවර ලබා දෙනවා.වර්ග කිලෝ මීටර් 1237.11 ක් වන භූමියේ නැවත පදිංචි කිරීම් අවසන් වෙමින් තිබෙනවා.මාර්ග, ජලය, විදුලිය ව්‍යාපෘති රැසක් ක්‍රියාත්මකයි. මහා වැව්, කුඩා හා මැදි පරිමාණ වැව් අමුණු රැසක් ප්‍රතිසංස්කරණය කළා. ගොවීන්ට බිත්තර වී, ගොවි උපකරණ නොමිලේ ලබා දුන්නා.වර්ග කිලෝමීටර් 2002 ක වපසරියකින් යුත් මන්නාරම දිස්ත්‍රික්කය තුළ 120058 ක ජනතාවක් වාසය කරනවා. 2009 වසරේ අපි‍්‍රයෙල් මස සිට 2010 ඔක්තෝබර් 11 වන දා වන විට පුද්ගලයන් 52241 දෙනෙකු නැවත පදිංචි කර තිබෙනවා. දිස්ත්‍රික්කයේ ග්‍රාම නිලධාරී වසම් 76ක බිම් බෝම්බ ඉවත් කර නැවත පදිංචි කිරීම් සිදු කළා.දිස්ත්‍රික්කය තුළ 2009 වන විට හානි වී තිබූ නිවාස 20751 කින් නිවාස 3982 ක් මේ වන විට නැවත ප්‍රතිසංස්කරණය කර තිබෙනවා.උතුරු වසන්තය වැඩපිළිවෙළ යටතේ දිස්ත්‍රික්කයේ අධ්‍යාපන, මාර්ග, යටිතල පහසුකම්, ජල සම්පාදන, වාරිමාර්ග, යනාදී ක්ෂේත්‍රයන් හි සංවර්ධනය උදෙසා රුපියල් මිලියන 273 ක් වෙන් කර තිබෙනවා.සංවර්ධනය මැතිවරණ පොරොන්දුවලට හා වේදිකාවේ දේශනවලට පමණක් සීමාවී තිබූ යුගය දැන් අවසන් වී ඇත. සංවර්ධනය යථාර්ථවාදී විය යුතුය. රටක් සංවර්ධනය කිරීමෙන් බලාපොරොත්තු වන්නේ රටේ සම්පත්වලින් උපරිම ප්‍රයෝජනය ගෙන ජනතාවට දැනෙන ජනතාවට පෙනෙන සංවර්ධන ව්‍යාපෘති සාර්ථක කර ගැනීමය.රටේ ඉඩම් පාළු ඉඩම් බවට පත්විය යුතු නොවේ. කුඹුරු පුරන් නොවිය යුතුය. ගොවිතැනට අවශ්‍ය ඇලවේලි සකස්කළ යුත්තේ කුඹුරට ඉඩමට ජලය ගලායන පරිද්දෙනි. ජලය, විදුලිය, කෘෂිකර්මය ආදී සියල්ල රටට ගැලපෙන සේ සංවර්ධනය කිරීම රට කරවන අයගේ එකම අරමුණ විය යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=n1010261</link>
    <topic>ෆොන්සේකාගේ ඡන්ද පෙත්සම නීති විරෝධියි</topic>
    <author>සරත් මලලසේකර සහ නෙල්කා මැදගෙදර</author>
    <content>තමන් ජනාධිපති ධුරයට තේරී පත්වීම අභියෝගයට ලක්කරමින් විපක්ෂ අපේක්ෂක සරත් ෆොන්සේකා මහතා ඉදිරිපත් කර ඇති ජනාධිපතිවරණ පෙත්සම නීතියට පටහැනි අයුරින් ගොනුකර ඇති නිසා එය විභාගයට නොගෙනම මුල් අවස්ථාවේ දීම නිශ්ප්‍රභ කරන ලෙසට ජනාධිපති මහින්ද රාජපක්ෂ මහතා ඊයේ (25) ශ්‍රේෂ්ඨාධිකරණයෙන් ඉල්ලා සිටියේ ය.ඡන්ද පෙත්සමේ පෙත්සම්කරුවන් වෙනුවෙන් ඉදිරිපත් කළ කරුණුවලට පිළිතුරු දක්වමින් සිය ලිඛිත කරුණු දැක්වීම් ගොනුකරමින් ජනාධිපතිවරයා මේ බව දන්වා සිටියේ ය. පෙත්සමේ වගඋත්තරකරු ලෙස නම්කර සිටින ජනාධිපති මහින්ද රාජපක්ෂ මහතා වෙනුවෙන් ජනාධිපති නීතිඥ ඩී. එස්. විජේසිංහ මහතා ශ්‍රේෂ්ඨාධිකරණය වෙත ලිඛිත කරුණු ඉදිරිපත් කෙළේ ය.පෙත්සම්කාර ෆොන්සේකා මහතා ගොනුකර ඇති පෙත්සමට වගඋත්තරකරුවන් වෙනුවෙන් මතුකළ මූලික විරෝධතාව පිළිබඳ නියෝගය දීම ශ්‍රේෂ්ඨාධිකරණය කල් තබා තිබේ. අගවිනිසුරු අශෝක ද සිල්වා මහතාගේ ප්‍රධානත්වයෙන් යුතු විනිසුරුවරුන් වන ආචාර්ය ශිරාණි ඒ. බණ්ඩාරනායක, කේ. ශ්‍රී පවන්, ජනාධිපති නීතිඥ පී. ඒ. රත්නායක, එස්. අයි. ඉමාම් යන මහත්වරුන්ගෙන් සමන්විත විනිසුරු මණ්ඩලයක් හමුවේ මේ පෙත්සම සලකා බැලිණි.ජනාධිපති මහින්ද රාජපක්ෂ මහතා වෙනුවෙන් පෙනී සිටින ජනාධිපති නීතිඥ ඩී. එස්. විජේසිංහ මහතා ගොනු කළ දීර්ඝ ලිඛිත කරුණු දැක්වීමේ ලේඛනයේ කියා සිටින්නේ පෙත්සම්කරුගේ පෙත්සමේ 7 වැනි ඡේදයේ (ඒ) කොටසේ සඳහන් වන “පසුගිය ජනාධිපතිවරණයේ දී පළමු වග උත්තරකරු ජනාධිපතිධුරයට පත්වීම නීති විරෝධි යැයි කරන සඳහන වැරැදි සහගත බව ය.පෙත්සම්කරු ඉදිරිපත් කරන කරුණු පිළිගත නොහැකි බව පෙන්වා දෙන ජනාධිපති නීතිඥවරයා පෙත්සම්කරු පෙත්සමෙන් ඉ්ලලා සිටින සහන ලබා දීමට තරම් අවශ්‍යතාවක් නොමැති බවද කියා සිටී.සිය ලිඛිත දේශනයේ තවදුරටත් සඳහන් කරන ජනාධිපති නීතිඥ විජේසිංහ මහතා පෙත්සමෙන් ඉල්ලා තිබෙන දේ හා අපේක්ෂා කරනු ලබන සහනයන් අන්‍යොන්‍ය පරස්පරතාවෙන් යුක්තවන බැවින් නීතිමය වශයෙන් වැරැදි අදහසක් ඇති කරන්නේ ය. එහෙයින් ජනාධිපතිවරණ පනතේ විධිවිධාන යටතේ ඒවා ලබාදිය නොහැකි වන බව සඳහන් කෙළේ ය.පෙත්සම්කරු පනතේ 91 ඒ හා බී වගන්ති අනුව නිදහස් හා සාධාරණ මැතිවරණයක් නොපැවැති බව පවසමින් එවැන්නක් පැවැත්විය යුතුබව ඉල්ලා සිටින්නේ පනතේ 94 බී. සී. ඩී වගන්තිවලට අනුව බවත් වගඋත්තර කරුට එරෙහිව නඟන චෝදනා සවිස්තරව දක්වා නොමැති නිසාම සියලු චෝදනා අසාර්ථක වන බව ජනාධිපති නීතිඥ විජේසිංහ මහතා පෙන්වා දෙයි. එසේ ම පෙත්සම්කරු විසින් වගඋත්තරකරුවන්ට එල්ල කර ඇති චෝදනා සනාථ කිරීම සඳහා අත්‍යාවශ්‍යයෙන් ඉදිරිපත් කළ යුතු සාධක ඉදිරිපත් කර නොමැත. එසේම අදාළ චෝදනා සාධාරණ සැකයෙන් තොරව ඔප්පු කිරීම සඳහා සිද්ධිමය සාධක ඉදිරිපත් කිරීමටද පෙත්සම්කරු අසමත්ව සිටී.පෙත්සම් කරු ජනාධිපතිමැතිවරණය දූෂිත බවට චෝදනා කළත්, අල්ලස් ලබාදීම දූෂණ සිදුකිරීම, බිය ගැන්වීම් සිදු කිරීම යනාදී එම චෝදනා තහවුරු කිරීම සඳහා එකම සාධකයක් හෝ ඉදිරිපත් කර නොමැත.මුළුමනින්ම ගත්කළ පෙත්සම්කරුගේ පෙත්සම මූලිකවම සාවද්‍ය වන නිසාම ඉන් ඔහු ඉල්ලා සිටින සහනයන් ලබාදිය නොහැකි වන්නේ ය. ඒ සමඟම මෙම පෙත්සම ජනාධිපතිවරණ පනතේ මූලික විධිවිධානයන් කීපයක් සමඟ අනුගත නොවන්නේ ය. එහෙයින්ම මෙම පෙත්සම විභාගයට නොගෙනම නිෂ්ප්‍රභ කළ යුතුව ඇත්තේ ය.සොලිසිටර් ජෙනරාල් ජනාධිපති නීතිඥ ප්‍රියසාද් ඩෙප් මහතා වගඋත්තරකාර මැතිවරණ කොමසාරිස්වරයා වෙනුවෙන් ද නීතිඥ අතුල ද සිල්වා මහතාගේ උපදෙස් පරිදි නීතිඥවරුන්වන ඉසුරු සෝමදාස, චමිලා තලගල, කෞශල්‍ය මොල්ලිගොඩ, උපාලි සේනාරත්න ජනාධිපති නීතිඥවරුන් වන ඩී. පී. මෙන්ඩිස් ආචාර්ය ජයතිස්ස ද කොස්තා, පාලිත කුමාරසිංහ, එස්. එස්. සහබන්දු, නිහාල් ජයමාන්න මහතා සමඟ ජනාධිපති නීතිඥ ඩී. එස්. විජේසිංහ මහතා ජනාධිපති මහින්ද රාජපක්ෂ මහතා වෙනුවෙන් ද ජ්‍යෙෂ්ඨ නීතිඥ එස්. එල්. ගුණසේකර, ජනාධිපති නීතිඥ නෝහර ද සිල්වා, ජනාධිපති නීතිඥ ගාමිණි මාරපන, නීතිඥ කුෂාන් ද අල්විස් හා නීතිඥ ඒ. ජේ. නයිල්ස් යන මහත්වරු පෙත්සමේ සඳහන් අනෙක් වගඋත්තරකරුවන් වෙනුවෙන් පෙනී සිටියහ.සමරරත්න නීතිඥ සමාගමේ උපදෙස් මත නීතිඥ උපුල් ජයසූරිය මහතා පෙත්සම්කරු වෙනුවෙන් පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=n1010262</link>
    <topic>නොරොච්චෝලේ ගින්නෙන්අපට පාඩුවක් නැහැ</topic>
    <author>ස්වර්ණා විජේකෝන්</author>
    <content>නොරොච්චෝලේ ගල් අඟුරු බලාගාරයෙහි ඇතිවූ හදිසි ගින්න හේතුවෙන් ශ්‍රී ලංකා රජයට හෝ ලංකා විදුලිබල මණ්ඩලයට හෝ කිසිදු පාඩුවක් සිදු වී නැතැයි විදුලිබල හා බලශක්ති ඇමැති පාඨලී චම්පික රණවක මහතා පවසයි.මෙම ගින්න හේතුවෙන් ඇතිවූ අලාභය ඉදිකිරීම් අදාළ කටයුතු සිදු කරන චීන සමාගම විසින් ඔවුන් රක්ෂණය වී ඇති සමාගමෙන් ලබා ගත යුතුªබවද ඇමැතිවරයා ප්‍රකාශ කළේය.නොරොච්චෝලේ බලාගාරය ඉදි කරන අතරතුර මෙන්ම ඉදිකිරීමෙන් පසුව යම් කාල සීමාවක් ගත වන තෙක් එම ඉදිකිරීම් වෙනුවෙන් අදාළ සමාගම ශ්‍රී ලංකාවට බැඳී සිටින බවත් ශ්‍රී ලංකා රජය හා ඉදිකිරීම් කටයුතු භාර සමාගම් අතර ගිවිසුම අස්සන් කර ඇත්තේ එවැනි කොන්දේසි යටතේ බවත් ඇමැතිවරයා ප්‍රකාශ කළේය.අමාත්‍ය රණවක මහතා මේ බව සඳහන්කළේ විදුලිබල හා බලශක්ති අමාත්‍යාංශයේ ඊයේ (23) පැවැති මාධ්‍ය සාකච්ඡාවකට සහභාගි වෙමිනි. මෙම ගින්න පිළිබඳව පොලිසිය විසින් පරීක්ෂණ ආරම්භ කර ඇති අතර රස පරීක්ෂක වාර්තා ලබා ගැනීම ඊයේ (25) සිදු කළ බවත් ඇමැති රණවක මහතා ප්‍රකාශ කළේය.නොරොච්චෝලේ ගල් අඟුරු බලාගාරය ආශ්‍රිතව ඇතිවූ ගින්න පිළිබඳව පොලිසිය සිදු කරන පරීක්ෂණයට අමතරව ලංකා විදුලි බල මණ්ඩලය හා විදුලිබල හා බලශක්ති අමාත්‍යාංශය එක්ව තවත් පරීක්ෂණයක් සිදු කරන බවත් ඇමැතිවරයා පැවසීය. මෙම සිද්ධිය සැලසුම් සහගත ක්‍රියාවක් නම් අදාළ අංශවලට දැඩි දඬුවම් ලබාදීමට පියවර ගන්නා බවත් ඇමැතිවරයා ප්‍රකාශ කළේය.මෙම අවස්ථාවට විදුලිබල හා බලශක්ති අමාත්‍යාංශයේ ලේකම් එම්. එම්. සී. පර්ඩිනැන්ඩෝ, නොරොච්චෝලේ ගල් අගුරු බලාගාරයේ අධ්‍යක්ෂ එන්. සේවියර්, ප්‍රධාන ඉංජිනේරු සාලිය පණ්ඩිතරත්න මහත්වරු ඇතුළු පිරිසක් එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=n1010263</link>
    <topic>රෝගී සත්කාරක සේවාවටකිසිම බලපෑමක් නැහැ</topic>
    <author/>
    <content>හෙද සේවාවට අයත් වෘත්තීය සමිතියක් මුල් වී ඊයේ (25) ක්‍රියාත්මක කළ වෘත්තීය ක්‍රියාමාර්ගයෙන් රජයේ කිසිදු ප්‍රධාන රෝහලක දෛනික රෝගී සත්කාරක සේවාවන්ට අහිතකර බලපෑමක් සිදු නොවූ බව සෞඛ්‍ය අමාත්‍යාංශය පවසයි.හෙද හෙදියන්ගෙන් අති මහත් බහුතරයක් එනම් සියයට අනූ නවයක් පමණ රාජ්‍ය සේවා එක්සත් හෙද සංගමයේ සාමාජිකත්වය දැරීමත්, එම හෙද සංගමය මේ වෘත්තීය ක්‍රියාමාර්ගයට සහයෝගය නොදැක්වීමත් මත එය සම්පූර්ණයෙන්ම අසාර්ථක වූ බවද සෞඛ්‍ය අමාත්‍යාංශය පෙන්වා දෙයි.දැනට සකස් කැර ඇති හෙද සේවා ව්‍යවස්ථාව අනුමැතිය සඳහා කැබිනට් මණ්ඩලය වෙත ඉදිරිපත් කැර ඇති බවත්, අදාළ අනුමැතිය ලද පසු ඉදිරියේ දී එය ක්‍රියාත්මක වනු ඇති බවත් සෞඛ්‍ය අමාත්‍යාංශයේ ප්‍රකාශකයෙක් දිනමිණට පැවැසීය.යෝජිත හෙද සේවා ව්‍යවස්ථාව මඟින් කිසියම් වෘත්තීය සමිතියකට හෝ වෘත්තියකට අසාධාරණයක් සිදු කිරීමට සෞඛ්‍ය අමාත්‍යාංශය අදහස් නොකරන බවද අමාත්‍යාංශය අවධාරණය කර සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=n1010264</link>
    <topic>ශිෂ්‍යභාවය අහෝසිවී ඇති අයෙක්‘අන්තරේ’ නායකයා වන්නේ කෙසේද</topic>
    <author>සුභාෂිනි සේනානායක හා සමන්මලී ප්‍රියශාන්ති</author>
    <content>විශ්වවිද්‍යාල ශිෂ්‍යභාවය අහෝසි කොට ඇති උදුල් පේ‍්‍රමරත්න නැමැත්තා අන්තර් විශ්වවිද්‍යාල ශිෂ්‍යබල මණ්ඩලයට නායකත්වය ලබාදෙන්නේ කෙසේදැයි විශ්වවිද්‍යාල උපකුලපතිවරු ප්‍රශ්න කරති.වසර කිහිපයක් තිස්සේ පේරාදෙණිය විශ්විවිද්‍යාලයේ දන්ත වෛද්‍ය පීඨයේ විභාගවලට පෙනී සිට අසමත් වූ උදුල් පේ‍්‍රමරත්න නැමැත්තාගේ ශිෂ්‍යභාවය 2008 ජූලි 29 දින අහෝසි කොට ඇති බවද ඔවුහු පෙන්වා දෙති.අන්තර් විශ්විවිද්‍යාල බලමණ්ඩලයේ සිසුන්ට මොහු නායකත්වය දෙන්නේ විදෙස් කොන්තරාත්තුවකය. ඔහු අධ්‍යාපන බංකොළොත්භාවයට පැමිණි තැනැත්තෙකි. උපාධිය සමත්වීමට සිසුන්ට ඉඩ ලබා නොදී කඩාකප්පල්කාරි ක්‍රියාවලට සිසුන් පොළඹවන්නේ ඔහුගේ පැවැත්මට සහ ඔවුන්ගේ දේශපාලන අරමුණු නිසාවෙන් බව යැයිද විශ්වවිද්‍යාල උපකුලපතිවරු පෙන්වා දෙති.මේ අතර පෙරේදා (24) රාත්‍රී 7.40 ට පමණ ජයවර්ධනපුර විශ්වවිද්‍යාලයේ උපකුලපති ආචාර්ය එන්. එල්. ඒ. කරුණාරත්න මහතාට ජයවර්ධනපුර විශ්වවිද්‍යාලයේ භික්ෂු නේවාසිකාගාරයේ භික්ෂුන් වහන්සේ කිහිප නමක් පහරදීමට සූදානම්ව තිබේ.මෙම සිද්ධියේදී උපකුලපතිවරයා සමඟ එම ස්ථානයට ගිය ආරක්ෂක ප්‍රධානී විශ්වවිද්‍යාල නේවාසිකාගාර උප පාලකයකු ඇතුළු කිහිප දෙනෙකු පහර කෑමකට ලක්ව ඇත.මේ සම්බන්ධයෙන් දිනමිණ කළ විමසීමකට ජයවර්ධනපුර විශ්වවිද්‍යාල උපකුලපතිවරයා මෙසේ අදහස් දැක්වීය.පෙරේදා සවස 3.00 ට පමණ භික්ෂු නේවාසිකාගාරයේ ස්වාමීන් වහන්සේලා බීලා සිංදු කියමින් බෙර වාදනය කරමින් විශාල ඝෝෂාවක් නඟන බවත් අධ්‍යයන පොදු සහතික පත්‍ර සාමාන්‍ය පෙළ විභාගයට පෙනී සිටින තම දරුවන්ට මින් මහත් අපහසුතාවයක් සිදුව ඇති බවත් මහත්මයකු මා හට දුරකථනයෙන් දැනුම් දුන්නා.රාත්‍රි 7.30 ට පමණ විශ්වවිද්‍යාලයට පැමිණි මා ආරක්ෂක අංශ ප්‍රධානී ඇතුළු නිලධාරීන්, නියෝජ්‍ය විනයාධිකාරීතුමා, නේවාසිකාගාර උප පාලකවරුන් දෙදෙනෙකු සමග භික්ෂු නේවාසිකාගාරයට ගියා.අප එයට ඇතුළු වන විට ශිෂ්‍ය භික්ෂූන් වහන්සේලා දෙදෙනෙකු පැමිණි අතර මා ඔවුන්ගෙන් අපේ හාමුදුරුවනේ ඔහොම හැසිරෙන්න හොඳදැයි ප්‍රශ්න කළා.ඉන් කුපිත වූ ඔවුන් මෙය සංඝාවාසය අපට ඕන විදියට අපි ඉන්නේ යැයි පවසමින් කෝලාහල කළ අතර තවත් 20 දෙනෙකු පමණ පැමිණ පහර දුන්නා.මා වටකරගත් ආරක්ෂක අංශ ඉන් ඉවතට පැමිණියා. ඒ වන විට උප පාලකවරයකු ඇතුළු කිහිප දෙනෙකුට පහර කීපයක් වැදී තිබුණා.ඔවුන්ගේ එක් අයෙකුගේ කුඩා මොළයට පහරදී තිබූ අතර ඔහු වමනය කළා. ඔහුව රෝහල වෙත යොමු කර ප්‍රතිකාර ලබා දුන්නා.භික්ෂු නේවාසිකාගාරයේ අධ්‍යාපනය ලබන භික්ෂූන් වහන්සේලා 105 දෙනෙකු අතුරින් මෙම මැර ක්‍රියා කරන්නේ 20 දෙනෙකු පමණ පිරිසක්.අන්තරේ මොවුන්ව මිනීමරන්න, පහරදෙන්න පුහුණු කර තිබෙනවා. විශ්වවිද්‍යාල අධ්‍යාපනය කඩාකප්පල කරන්නේ උපාධිය ගත්තම ඔවුන්ට පිකට් කරන්න ශිෂ්‍යයෝ නැති නිසයි. ඔවුන්ට පාතාල පුහුණුව ලබා දෙන්නේ.මොවුන්ගේ අරමුණු බෞද්ධ සංස්කෘතිය විනාශ කිරීමයි. විභාගයට මාසයකට කලින් සිවුරු අත්හරින මේ පිරිස සමාජයට පිළිලයක් ලෙස ක්‍රියා කරනවා.සමස්ත ශ්‍රී ලංකාවාසී භික්ෂූන් වහන්සේලා ඇතුළු ජනතාවගෙන් මා ඉල්ලා සිටින්නේ අන්තරේ ඇතුළු පිරිස සිදු කරන මේ අන්තරායකාරි ක්‍රියා පිළිවෙළ හෙළා දකින ලෙසයි.මේ සම්බන්ධයෙන් මිරිහාන පොලිසිය විමර්ශන සිදු කරන අතර ඊයේ (25) ජයවර්ධනපුර විශ්වවිද්‍යාලයේ අභ්‍යන්තර පරීක්ෂණයක්ද සිදු කෙරිණ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=n1010265</link>
    <topic>දින 11ට මත්ද්‍රව්‍ය වැටලීම් 6000ක්</topic>
    <author>වෙල්ලස්සේ බණ්ඩාර සහ මහින්ද අලුත්ගෙදර</author>
    <content>පසුගිය දින 11 කදී මත්ද්‍රව්‍ය සම්බන්ධ වැටලීම් 6000 කට අධික සංඛ්‍යාවක් සිදුකර පාතාල නායකයන් ඇතුළු 5865 දෙනකු අත්අඩංගුවට ගැනීමට පොලිසිය සමත්ව ඇත.අප රටෙන් මත්ද්‍රව්‍ය උවදුර තුරන් කිරීම සඳහා කඩිනම් පියවර ගන්නා ලෙස ජනාධිපති මහින්ද රාජපක්‍ෂ මහතා පොලිස්පති මහින්ද බාලසූරිය මහතාට දෙන ලද උපදෙස් අනුව ශ්‍රී ලංකාවේ සෑම පොලිස් ස්ථානයක්ම සම්බන්ධ කරගෙන පසුගිය (13) දා සිට මත්ද්‍රව්‍ය වැටලීම් ආරම්භ කෙරිණි.ඉකුත් (13) දා සිට පෙරේදා (24) වන විට ප්‍රදේශ රැසක මෙම වැටලීම් සිදුකර ඇති අතර හෙරොයින්, ගංජා, බාබුල්, මදනමෝදක, ගංජා මිශ්‍ර මදන මෝදක වැනි මත්ද්‍රව්‍ය විශාල ප්‍රමාණයක් අත්අඩංගුවට ගෙන ඇත. හෙරොයින් කිලෝ ග්රෑම් 2.5ක්, ගංජා කිලෝ ග්රෑම් 1615ක්, ගංජා මිශ්‍ර මදන මෝදක 5500ක්, තවත් මදන මෝදක 1330ක් සහ බාබුල් කිලෝග්රෑම් 40ක් පසුගිය දින 11දී අත්අඩංගුවට ගැනීමට හැකි වූ බව පොලිස් මාධ්‍ය ප්‍රකාශක පොලිස් අධිකාරී පි‍්‍රශාන්ත ජයකොඩි මහතා සඳහන් කරයි.පෙරේදා (23) පමණක් මාතලේ නගරයෙන් බාබුල් කිලෝග්රෑම් 4 සමඟ පුද්ගලයන් අටදෙනෙකුද, ගලේවෙල දී හෙරොයින් ග්‍රෑම් 10 සමඟ එක් පුද්ගලයකු ද අත්අඩංගුවට ගත් බව මාතලේ ජ්‍යෙෂ්ඨ පොලිස් අධිකාරී අයි. එම්. අබේසිරිවර්ධන මහතා “දිනමිණ” ට පැවැසීය.මොවුන් මෙම මත්ද්‍රව්‍ය අලෙවිය සඳහා කොළඹ සිට මාතලේ ප්‍රදේශයට ප්‍රවාහනය කළ බවට ප්‍රශ්න කිරීම්වලදී අනාවරණය වී ඇතැයිද හෙතෙම සඳහන් කළේය.මත්ද්‍රව්‍ය අලෙවි කිරීම් සම්බන්ධ තොරතුරු වෙතොත් ඒ පිළිබඳව 1984 දුරකථන අංකයට දැනුම් දෙන ලෙස පොලිසිය මහජනතාවගෙන් ඉල්ලයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=n1010266</link>
    <topic>හැම පළාතකටම ඉංගී‍්‍රසිගුරු පුහුණු මධ්‍යස්ථාන</topic>
    <author>මහින්ද අලුත්ගෙදර</author>
    <content>ශ්‍රීලංකාවේ සෑම පළාතකටම ඉංගී‍්‍රසි ගුරු පුහුණු මධ්‍යස්ථානය බැගින් ලබාදීමට ඉන්දීය රජය පියවර ගෙන ඇත.දැනටමත් මධ්‍යම පළාත සඳහා ගුරු පුහුණු මධ්‍යස්ථානයක් ස්ථාපිත කර ඇති අතර ඉදිරියේදී සෙසු පළාත්වලද ආරම්භ කරන බව ශශ්‍රී ලංකාවේ ඉන්දීය නියෝජ්‍ය මහ කොමසාරිස් ආර්. කේ. විඥා මහතා සඳහන් කරයි.මීට අමතරව සබරගමුව හා ඌව පළාත්වල ඉංගී‍්‍රසි හා තොරතුරු තාක්ෂණ විෂයන්ට අදාළ ව්‍යාපෘති රැසක් ආරම්භ කර තිබෙන බව පෙන්වා දෙන නියෝජ්‍ය මහ කොමසාරිස්වරයා ශශ්‍රී ලංකාවේ පාසල්වල විදුහල්පතිවරුන් සඳහා ඉන්දියාවේ විශ්වවිද්‍යාලවල පුහුණුව ලබාදීමට ද කටයුතු කර තිබෙන බව අවධාරණය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=n1010267</link>
    <topic>ක්‍රිකට් පරිපාලනයේ වෙනසකට දැන්සුදුසු කාලය නොවේ</topic>
    <author/>
    <content>ලෝක කුසලාන ක්‍රිකට් තරගාවලියේ සත්කාරක රට වන ශ්‍රී ලංකාවේ ක්‍රිකට් පරිපාලනය තුළ වෙනසක් කිරීමට මෙය සුදුසු කාලය නොවන බවත්, එසේ ක්‍රිකට් නිලවරණයකට යාම අතිශය අනුවණ ක්‍රියාවක් වන බවත් කොළඹ දිස්ත්‍රික් පාර්ලිමේන්තු මන්ත්‍රි තිලංග සුමතිපාල මහතා ප්‍රකාශ කරයි.තමන් ක්‍රිකට් අතුරු කමිටුවට විරුද්ධ නමුත් මේ අවස්ථාවේ දී ක්‍රිකට් නිලවරණයක් පැවැත්වීම මගින් ලංකාවට ලැබිය යුතු ජාත්‍යන්තර කීර්තිනාමය විශාල වශයෙන් පළුදු විය හැකි බවද ඒ මහතා කියයි. ශ්‍රී ලංකා ක්‍රිකට් පරිපාලනයේ වෙනසක් වීම තුළින් ලෝක කුසලානය දිනා ගැනීමට හැකි කණ්ඩායමක් සිටින ශ්‍රී ලංකා ක්‍රිකට් කණ්ඩායමේ මානසික ඒකාග්‍රතාවය බිඳ වැටීම තුළින් හානියක් වන බවද සුමතිපාල මහතා පවසයි.එමෙන්ම ක්‍රිකට් නිලවරණයක් පැවැත්වීම තුළින්, ලෝක කුසලාන තරග ලංකාවේ සංවිධානය කිරීම වෙනුවෙන් යොදා ඇති ක්‍රියාදාමයන්ට අයහපත් ප්‍රතිඵල අත්වන බවද ඒ මහතා අනතුරු ඇඟවූවේ ය. මෙවැනි තත්ත්වයක් තුළ ලෝක කුසලාන තරග පැවැත්වීම සඳහා නවක අංගෝපාංගයන්ගෙන් සමන්විත වූ හම්බන්තොට ඉදි කෙරෙමින් පවතින නව ජාත්‍යන්තර ක්‍රීඩා පිටිය සහ නවීකරණය කරමින් පවතින ආර්. පේ‍්‍රමදාස ක්‍රීඩාංගණ මෙන්ම පුහුණු තරගවලට සූදානම් කරන ක්‍රීඩා පිටි නිසි ආකාරයට කලට වෙලාවට සකස් කිරීමද අපහසු වන බව වැඩිදුරටත් අදහස් දැක් වු තිංලග සුමතිපාල මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=n1010268</link>
    <topic>උපදේශක කාරක සභාවටජනපති පාර්ලිමේන්තුවට</topic>
    <author>ධනුෂ්ක ගොඩකුඹුර</author>
    <content>මුදල් හා ක්‍රමසම්පාදන අමාත්‍යාංශයේ පාර්ලිමේන්තු උපදේශක කාරක සභාවට සහභාගී වීමට ජනාධිපති මහින්ද රාජපක්ෂ මහතා ඊයේ (25) පාර්ලිමේන්තුවට ගියේය.අදාළ අමාත්‍යාංශය බාර ඇමැතිවරයා වශයෙන් ජනාධිපතිවරයාගේ ප්‍රධානත්වයෙන් මේ කාරක සභාව පැවති අතර ඉදිරි අයවැය යෝජනා පිළිබඳව මෙහිදී කරුණු සාකච්ඡා වී තිබේ. ජනාධිපතිවරයා ඊයේ උදේ වරුවම මේ කාරක සභාවට සහභාගී වෙමින් පාර්ලිමේන්තුවේ ගතකළ බව ජනාධිපති කාර්යාලය සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=n1010269</link>
    <topic>වෛද්‍ය වෘත්තිකයන්400කට නව පත්වීම්</topic>
    <author>සන්ධ්‍යා කරුණාරත්න</author>
    <content>වෛද්‍ය පර්යේෂණ තාක්ෂණ විද්‍යාඥ වෘත්තිකයන් 400 දෙනකුට පත්වීම් ලිපි ප්‍රදානය කිරීම සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් අද (26 දා) බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී සිදුකෙරේ.වෛද්‍ය පර්යේෂණ තාක්ෂණ විද්‍යාඥ වෘත්තිකයන් විශාල පිරිසකට පත්වීම් ලබාදෙන ශ්‍රී ලංකා ඉතිහාසයේ ප්‍රථම අවස්ථාව මෙය බව සෞඛ්‍ය අමාත්‍යාංශය සඳහන් කරයි. මහින්ද චින්තන ඉදිරි දැක්මෙහි මානව සම්පත් සංවර්ධනය යටතේ මේ බඳවා ගැනීම් සිදුකරන බවද අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=n10102610</link>
    <topic>විදුලි බිල ගෙවන්නපෙර ගෙවුම් ක්‍රමයක්</topic>
    <author>ස්වර්ණා විජේකෝන්</author>
    <content>පෙර ගෙවීම් ක්‍රමය යටතේ විදුලි බිල්පත් ගෙවීමේ වැඩපිළිවෙළක් හඳුන්වා දීමට විදුලිබල හා බලශක්ති අමාත්‍යාංශය තීරණය කර ඇත.විදුලි බිල්පත් ගෙවීමේදී විදුලි පාරිභෝගිකයනට ඇතිවන යම් යම් ගැටලු අවම කිරීම සඳහා නව ක්‍රමවේදය හඳුන්වාදීමට තීරණය කර ඇති බව විදුලිබල හා බලශක්ති ඇමැති පාඨලී චම්පික රණවක මහතා පැවැසීය. විදුලි බිල්පත් ගෙවීම සඳහා පැවැති යල් පැනගිය ක්‍රමවේද ඉවත්කර තාක්ෂණයෙන් දියුණු නව ක්‍රමවේද ඇති කළ යුතු අතර විදුලිබල මණ්ඩලයේ සේවය කාර්යක්ෂම කිරීම සහ පාරිභෝගිකා හට කඩිනම් සේවාවක් ලබාදීම සිය අරමුණ බවත් ඇමැති රණවක මහතා ප්‍රකාශ කළේය.ණය බරින් මිදී, ජනතාවට බරක් නොවන ජනතා සේවයක් ඉටුකරන ආයතනයක් බවට ලංකා විදුලිබල මණ්ඩලය පත්කිරීමට නම්, මණ්ඩලයේ කාර්යක්ෂමතාව වැඩිකළ යුතු අතර පාරිභෝගිකයන්ට ලබාදෙන සේවාව වඩා විධිමත් කළ යුතු බවද ඇමැතිවරයා කීය.ඇමැති පාඨලි චම්පික රණවක මහතා මේ බව සඳහන් කළේ විදුලිබල හා බලශක්ති අමාත්‍යාංශයේදී ඊයේ (25) පැවැති මාධ්‍ය සාකච්ඡාවකට සහභාගි වෙමිනි.එහිදී අදහස් දැක් වූ ලංකා විදුලිබල මණ්ඩලයේ සභාපති විද්‍යා අමරපාල මහතා සඳහන් කළේ විදුලි පාරිභෝගිකයන් සතුව විදුලි බිල්පත් ගෙවීමේ විනයක් පැවැතිය යුතු බවයි. ඇතැමෙක් තමන් පරිභෝජනය කළ විදුලි ඒකක ගණන වෙනුවෙන් ලබාදෙන විදුලි බිල්පත නොගෙවා රතු බිල්පත සම්බන්ධයෙන් විවිධ චෝදනා එල්ල කරන බව ද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=n10102611</link>
    <topic>ගඩොල් ලොරියේසුදු හඳුන් කිලෝ 712ක්</topic>
    <author>විජයානි එදිරිසිංහ සහ කුරුණෑගල දිසා සංචාරක</author>
    <content>ගඩොල් පැටවූ ලොරියක සුදු සඟවා ප්‍රවාහනය කරමින් තිබූ හඳුන් ලී තොගයක් සමඟ සැකකරුවන් තිදෙනකු ගොකරැල්ල පොලිසිය ඊයේ (25) අලුයම අත්අඩංගුවට ගෙන තිබේ.සුදු හඳුන් දර කිලෝ 712 ක් මෙහි තිබූ බව පොලිසිය කියයි. දර තොගය හොර රහසේ ගාල්ල බද්දේගම ප්‍රදේශයට ප්‍රවාහනය කරමින් තිබියදී අත්අඩංගුවට ගැනීමට හැකිවී ඇත. ගොකරැල්ල ප්‍රදේශයේ රක්ෂිත වනාන්තරයකින් කපාගත් ඒවා බව සැක කෙරේ. ඒ සම්බන්ධව සැකකරුවන්ගෙන් 4 තවදුරටත් ප්‍රශ්න කෙරේ.කුරුණෑගල ප්‍රදේශය භාර ජ්‍යෙෂ්ඨ පොලිස් අධිකාරී වාස් ගුණවර්ධන මහතාගේ උපදෙස් මත ගොකරැල්ල පොලිසියේ ස්ථානාධිපති පොලිස් පරීක්ෂක විතාරණ මහතා ඇතුළු පිරිසක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=n10102612</link>
    <topic>සෞන්දර්ය ගුරු පුරප්පාඩු පිරවීමදෙසැම්බර් 31 වැනිදාට පෙර</topic>
    <author>දයා පෙරේරා</author>
    <content>සෞන්දර්ය උපාධිධාරි ගුරු පුරප්පාඩු 3174ක් සඳහා උපාධිධාරීන් ලබන දෙසැම්බර් 31 වැනිදාට පෙර බඳවා ගන්නා බව අධ්‍යාපන අමාත්‍යාංශය ප්‍රකාශ කරයි.ඒ සඳහා පැවැති විභාගයේ ප්‍රතිඵල විභාග දෙපාර්තමේන්තුව අද (26) නිකුත් කරන බව අධ්‍යාපන අමාත්‍යාංශයේ ලේකම් සුනිල් එස්. සිරිසේන මහතා පැවැසීය.විභාග ප්‍රතිඵල අනුව ප්‍රායෝගික සම්මුඛ පරීක්ෂණ නොවැම්බර් 15 වැනිදා ආරම්භ කරන බව ද ලේකම්වරයා කීවේ ය.විභාග සහතික පරික්ෂා කිරීම මෙන්ම අදාළ විෂය ඉගැන්වීම පිළිබඳව පවතින වෘත්තීය සුදුසුකම් පරීක්ෂා කිරීම මෙම ප්‍රායෝගික සම්මුඛ පරීක්ෂණවලදී සිදු කැරෙන බවත් ලේකම්වරයා වැඩිදුරටත් පැවැසීය.රැකියා විරහිත සෞන්දර්යය උපාධිධාරි සංගමයේ මෙහෙයවීමෙන් අධ්‍යාපන අමාත්‍යාංශය ඉදිරිපිට ඊයේ (25) පෙරවරුවේ උද්ඝෝෂණයක් පැවැත්විණි.එම උද්ඝෝෂණය අතරතුර සංගමයේ නියෝජිත පිරිසකට සාකච්ඡාවක් සඳහා අවස්ථාව ලබාදුන් අධ්‍යාපන අමාත්‍යාංශයේ ලේකම්වරයා මෙම කරුණු ඔවුන්ට ද පැහැදිලි කර දුන්නේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=r1010261</link>
    <topic>රැකගත යුතු උරුමයකිඓතිහාසික දැදිගම රජමහා විහාරය</topic>
    <author>ගලිගමුව සමූහ සජිත් තුෂාර ප්‍රේමදාස</author>
    <content>තිසර සන්දේශ කාව්‍යයේ 146 වැනි කවියෙහි කියැවෙන දැතිගම්පුරයේ දැදිගම, සුතිඝර චෛත්‍යය (කොටවෙහෙර) හා දැදිගම රජමහා විහාරය, කෑගල්ල දිසාවේ සතර කෝරළයට අයත් කීරවැලිපත්තුවේ දැදිගම පිහිටි ලොව ප්‍රකට පූජා භූමියකි. කොළඹ – මහනුවර මාර්ගයේ කිලෝමීටර් 66 ක් ගිය තැන හමුවන නෙළුන්දෙණිය නගරයෙන් දකුණට ඇති ගලපිටමඩ මාර්ගයේ කිලෝමීටර් 3 ක දුරින් මේ ඓතිහාසික සිද්ධස්ථානය පිහිටා ඇත.මේ පූජනීය ස්ථානය, මෙතරම් දුරට ආගමික හා සංස්කෘතික වැදගත්කමක් උසුලන්නේ මහා පරාක්‍රමබාහු රජතුමා දැදිගම උපත ලබා ඇති බවට ජනප්‍රවාදයේ එන බැවිනි.පැරකුම් කුමරු උපන් සුතිකාඝාරය වටා අඩි 18 ක් උස චෛත්‍යයක් මුලදී නිර්මාණය වූ අතර ඔහුගේ රජවීමෙන් පසුව එම චෛත්‍යය වටකොට එකසිය විසි රියන් උස (අඩි 180) චෛත්‍යයක් ගොඩනැඟූ බව මහා වංශයේ සඳහන් වේ. මහා වංශයේ එසේ සඳහන් වුණද චෛත්‍යයේ සැබෑ උස අඩි 59 කි.වට ප්‍රමාණය අඩි 804 කි. චෛත්‍යයේ මුදුනේ වට ප්‍රමාණය වර්ග අඩි 26000 කි. පද්මාකාර චෛත්‍යයකි. කොට වෙහෙර සහිත භූමිය රජයට පවරාගෙන ඇත්තේ් 1936 දීය.1951 වර්ෂයේදී වෙහෙර කැණීම් කටයුතු ආරම්භ කර ඇත. එහිදී ප්‍රධාන සර්වඥ ධාතු කරඬුව හා ලෝ පතල සුප්‍රසිද්ධ ඇත්පහන හමුවිය. වසර අටසියයක් පැරණිශෛලමය ජල පෙරණයක්ද මෙහි ඇත.මෙතරම් රමණීය වූ පූජා භූමියට නව ජීවයක් ගෙන දීම උදෙසා සපුරාලිය යුතු අවශ්‍යතා රැසකි. පූජා භූමි සංවර්ධනය කඩිනම් නොවීම නිසා දිවයිනේ දසදෙසින් පැමිණෙන බැතිමතුන්ට අවශ්‍ය පහසුකම් සැලසීම වර්තමානයේද ගැටලුවක්ව පවතී.කොටවෙහෙර විදුලි ආලෝක පද්ධතිය පුරාවිද්‍යා දෙපාර්තමේන්තු බලධාරීන් විසින් ඉවත් කිරීම නිසා සන්ධ්‍යා කාලයේ ඇත්තේ සැදැහැවතුන් දල්වන පහන් ආලෝකය පමණි. ප්‍රධාන ප්‍රවේශ මාර්ගය, රථගාල ඉදිකිරීම, සනීපාරක්‍ෂක පහසුකම් සැපයීම ප්‍රමාද වෙමින් පවතී.සතරපේරුවේ දායක පවුල් දහසකට වැඩි පිරිසක් වෙසෙන මේ විහාරස්ථානයේ බෝධි ප්‍රාකාරය හා රන් වැට ගොඩනැගීමේ කටයුතු ඔවුන්ගේ පරිත්‍යාග මත ආරම්භ කර ඇත.වසර 1986 සිට මේ දක්වා විහාරාධිපති ධූරය උසුලන මැණික්කඩවර සුමනජෝති හිමියන් වගේම විහාරාධිකාරි, ආයුර්වේද වෛද්‍ය ඔත්නාපිටියේ විමල හිමි, අලුත්නුවර සුමන හිමි සහ කුඩා සාමනේර හිමිවරුන් සමඟ ලබාදෙන්නා වූ ආගමික, සමාජයීය, ශාසනික සේවාව තුළින් “දැදිගම රජමහ වෙහෙරේ” සදහම් ආලෝකය මුළු ලොව පුරා පැතිරේවායි “දිනමිණ” ප්‍රාර්ථනා කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=r1010265</link>
    <topic>ගලිගමුව බලවේග පෙහෙකම්හලේගොඩනැඟිලි-යන්ත්‍ර සූත්‍ර විනාශයි</topic>
    <author>ගලිගමුව සමූහ - සජිත් තුෂාර පේ‍්‍රමදාස</author>
    <content>වසර දහ තුනක් තිස්සේ වසා දමා ඇති එකසිය හැටදෙනෙකු සේවය කළ ගලිගමුව නගරය බලවේග පේෂ කර්මාන්තායතනයේ ගොඩනැගිලි හා යන්ත්‍ර සූත්‍ර විනාශ වෙමින් පවතී.ගලිගමුව නගරයට මීටර් 300 ක දුරින් අක්කර තුනක භූමි භාගයක පිහිටි මේ ආයතනය 1970 වසරේ ආරම්භ කර ඇත.සේවාමුර තුනක් යටතේ් ගලිගමුව ජනතාවට රැකියා ලබාදුන් මේ පෙහෙකම්හල විවෘත ආර්ථික ප්‍රතිපත්තිය හඳුන්වා දීමෙන් පසුව 1982 වසරේදී පෞද්ගලික අංශයට පවරා දී තිබේ.කොල්ලුපිටිය ව්‍යාපාරිකයකු මේ ආයතනය මිලදීගෙන කෑගල්ල සීටෙක්ස් නමින් ආයතනය පවත්වා ගෙන ගොස් ඇත.1995 වසරේදී පාඩු ලබන බව පවසා එක සේවා මුරයක් පමණක් ඉතිරිකර අනෙක් යන්ත්‍ර ක්‍රියාකරවන්නියන්ගේ සේවය අත්හිටුවා තිබේ. 1997 වසරේදී මුළුමනින්ම ආයතනය වසා දමා ඇත.ගලිගමුව නගරය බලවේග පෙහෙකම්හලේ සේවය කළ අයෙක් මෙසේ පැවැසීය.කෑගල්ලේ තිබූ වැඩපළවල් හයම හයිඩර් අලි කියන මුස්ලිම් ව්‍යාපාරිකයා ගත්තේ. තුල්හිරිය රජයේ පෙහෙකම්හලෙන් ඉවත්කරන වැඩකරන්න පුළුවන් යන්ත්‍රයි ගෙනත් සවිකරලා වැඩ කළේ.කෑගල්ල බලවේග පේෂකර්ම මධ්‍යස්ථානයෙන් තමයි ඒ යන්ත්‍රවලට තෙල්, ග්‍රීස් ගෙනාවේ. බීම්නුල්, හරස් නුල් සැපයීම කෙළේ. දැනට ඉතිරි යන්ත්‍ර අට හැර වැඩකරමින් තිබුණ අනෙක් යන්ත්‍ර ටික 2000 වසරේදී කුළු ගෙඩිවලින් තලලා චීනට්චට්ටිවලට විකුණුවේ.ගලිගමුව ප්‍රාදේශීය සභාවේ උප සභාපති අශෝක මහානාම මහතා -මේ ආයතනය වහලා අවුරුදු 13 ක්. මේ කැලෑවට යන වටිනා ගොඩනැඟිලි තුන හා ඉඩම රජයේ කාර්යාලයක් හෝ නව කර්මාන්තායතනයක් ආරම්භ කරනවානම් හොඳයි. මේ භූමියේ නොයෙක් සමාජ විෂමාචාර සිදුවන්න ඉඩ තියෙනවා. ඵලදායි දෙයකට ඉක්මනින්ම යොදා ගැනීමයි වඩා හොඳ.ඡායාරූප – ගලිගමුව සමූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=r1010262</link>
    <topic>ගල්කුලම සමෘද්ධි වෙළෙඳ කුටි වල් බිහිවෙලා</topic>
    <author>නාච්චාදූව සමූහ සම්පත් සංජීව</author>
    <content>ලක්ෂ ගණන් මහජන මුදල් යොදවමින් ආරම්භ කරන ඇතැම් ව්‍යාපෘති කිසිදු ප්‍රයෝජනයකට නොගෙන වල් බිහිවීමට ඉඩ හැර තිබීම ජාතික අපරාධයකි.විශාල මුදලක් වියදම් කර අනුරාධපුර දඹුල්ල ප්‍රධාන මාර්ගයේ ගල්කුලම ප්‍රදේශයේ ඉදිකරන ලද සමෘද්ධි වෙළෙඳ කුටි පෙළට අද වන විට අත්ව ඇත්තේ ද එවන් කනගාටුදායක ඉරණමකි.මීට වසර කීපයකට පෙර ඉදිකර උත්සවාකාරයෙන් විවෘත කර අඩු ආදායම්ලාභීන් දසදෙනකු අතර බෙදා දුන් මේ අලෙවි කුටි අද වන විට කිසිවකුගේ ප්‍රයෝජනයට නොගෙන වල් බිහිවීමට ඉඩහැර ඇති අයුරු මඟතොට යන සියලු දෙනාගේ නෙත ගැටෙයි.මේ වෙළෙඳ කුටි ආරම්භයේදී සාර්ථකව කරගෙන ගියත් කල්යත්ම වියදමට සරිලන ආදායමක් ලබාගත නොහැකි වීම නිසා එකිනෙකා වෙළෙඳසල් අතහැර ගොස් තිබේ.මාස 6ක කාලයක් වෙළෙඳාම දියුණු කරගැනීමට, මේ වෙළෙඳකුටි නොමිලේ ලබාදී තිබුණ බවත් ඉන් පසුව මසකට රුපියල් හත්සිය පනහ බැගින් මුදල් ගෙවීමට එකඟතාවකට පැමිණ තිබුණ බවත් එම වෙළෙන්දෝ කියති.වෙළෙඳ සලක් පවත්වාගෙන ගිය වයි. ඒ. කරුණාරත්න – ජනතාවගේ පැමිණීම අඩුවීම නිසා ලාබයක් ලැබීමට නොහැකි වුණා. මාස 06ක් යනකම් කඩ නොමිලයේ ලබා දෙන බව කීවා. ඒත් පසුව මසකට රුපියල් 750 බැගින් මුදල් ගෙවන්න කිව්වා. හොඳ ආදායමක් නැතිව මුල් මාසවල හිඟ බිල් ගෙවීම අපිට අපහසු වුණා. වෙළෙඳාම් කළ ගොඩක් අය ඒවා වහලා දැම්මා.මේ සමෘද්ධි අලෙවි කුටි පෙළ ප්‍රයෝජනවත් කාර්යයකට යොදවා ගැනීමට වගකිවයුතු අංශවල අවධානය යොමුවිය යුතු බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=r1010263</link>
    <topic>කඳාන නගරයේඅඩුපාඩු රැසක්</topic>
    <author>ජා - ඇළ මධ්‍යම :- ලෙස්ලි පෙරේරා</author>
    <content>කඳාන ජනාකීර්ණ නගරයක් වුවද සංවර්ධනය අතින් නම් තවම ඉබිගමනේය. නගරයේ දුම්රිය නැවතුම්පොළේ් පදික වේදිකාවේ ගල් ගැලවී දූවිල්ලෙන් පිරී තිබෙන අයුරු දක්නට ලැබෙයි.කඳාන දුම්රිය නැවතුම්පොළේ පිටුපස හා පදික වේදිකාවේ ඩෙංගු මදුරුවන් ඇති කරන ස්ථානයක් බවට පත්ව තිබේ.පොදු වෙළෙඳපොළේ සහ මාළු වෙළෙඳාම් කරන ප්‍රදේශයේ කිසිදු පිරිසුදුතාවක් දක්නට නොලැබෙන අතර ඊට යාබදව ජාඇළ ප්‍රාදේශීය සභාවේ කඳාන උප කාර්යාලය ඉදිරිපිට දැල් ගසා වටකර ඇති නගර සභා භූමිය ඩෙංගු මදුරුවන් බෝවන ස්ථානයක් බැව් දකින කෙනෙකුට නිතැතින්ම වැටහී යනු ඇත.කාණු පද්ධති කමකට නොමැත. ඇතැම් කාණුවලින් හමන දුගඳ නිසා මගීහු එහා මෙහා යන්නේ නාස් වසාගෙනය.කඳාන පුස්තකාලයට යාබද දරුවන්ගේ ක්‍රීඩා උද්‍යානය කැලෑවෙන් වැසී ගොස් ඇති අතර ඊට ඇතුළුවීමට ඇති ගේට්ටුව අබලන්ය.කඳාන නගරයේ පොලිසිය ඉදිරිපිට ත්‍රිරෝද රථහිමියන් පවසන්නේ ත්‍රිරෝද රථ ගාලද ක්‍රමවත් ආකාරයෙන් පවත්වාගෙන යෑමට හැකියාවක් නොමැති බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=r1010264</link>
    <topic>පින්නවල අලි අනාථාගාරයේඅනවසර පෙට්ටිකඩසුන්දරත්වයට හානියක්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>පින්නවල අලි අනාථාගාරය සංචාරකයන්ගේ ආකර්ශනීය ස්ථානයක් ලෙස සංවර්ධනය කිරීමේ කටයුතු දැනට ආරම්භ කර ඇතත් ඒ ඉදිරිපස දිනෙන් දින පෙට්ටිකඩ ඉදිකිරීමෙන් එහි සුන්දරත්වයට හානි පැමිණ තිබේ.අලි අනාථාගාරය සංචාරක ස්ථානයක් ලෙස සංවර්ධනය කිරීමේ මූලික පියවරක් ලෙස ඉදිකළ නව ප්‍රවේශ පත්‍ර කවුළුව හා ප්‍රවේශ මාර්ගය පසුගියදා විවෘත කෙරිණි.ලෝක සංචාරක දිනයට සමගාමීව පසුගියදා පින්නවල අලි අනාථාගාරය කේන්ද්‍ර කැර ගනිමින් විශේෂ වැඩසටහන් රැසක් ද පැවැත්විණි.මෙදින අලි අනාථාගාරයේ නව ප්‍රවේශ මාර්ගය හා ප්‍රවේශ පත්‍ර කවුළුව ආර්ථික සංවර්ධන නියෝජ්‍ය ඇමැති රංජිත් සියඹලාපිටිය හා කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහත්වරු අතින් විවෘත කෙරිණි.ආසියානු අලි සංරක්ෂණ හා අභිජනන මධ්‍යස්ථානය ලෙස ද පින්නවල අලි අනාථාගාරය කටයුතු කරයි.වනාන්තරයේ දී මෙන් අලි රංචුවක් දැකිය හැකි ලෝකයේ එකම ස්ථාන යද මෙයයි.සංචාරකයන් සඳහා පහසුකම් සලසන අතරම අලි අනාථාගාරය ඉදිරිපස මාර්ගයේ අක්‍රමවත්ව ඉදිකර ඇති පෙට්ටි කඩ වෙනුවට නව සාප්පු සංකීර්ණයක් ඉදිකිරීමට බලධාරීන්ගේ අවධානය නොපමාව යොමු විය යුතුව තිබේ.පින්නවල නව සත්ත්වෝද්‍යානය ඉදිකිරීම සඳහා පවරා ගන්නා ඉඩම් හිමියන් වෙනුවෙන් පින්නවල රථගාල පවතින ස්ථානයේ ඉදිකරන කඩ කාමර ලබාදෙන බව හිටපු ඇමැතිවරයා පැවැසුවද එම සාප්පු සංකීර්ණය ද මෙතෙක් ඉදිකර නැති බව කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=s1010261</link>
    <topic>මංජු බේරා ගැනීමට දැවැන්ත මෙහෙයුමක්</topic>
    <author>වර්නන් ගුණසේකර සහ ප්‍රින්ස් ගුණසේකර</author>
    <content>නවදිල්ලි පොදු රාජ්‍ය මණ්ඩලීය ක්‍රීඩා උළෙලේදී බොක්සිං රන් පදක්කම දිනාගත් මංජු වන්නිආරච්චිට එල්ල වූ තහනම් උත්තේජක භාවිතා කිරීමේ චෝදනාවට එරෙහිව දැවැන්ත මෙහෙයුමක් ආරම්භ වී ඇත.ඒ අනුව මංජුට එල්ල වූ චෝදනාව පිළිබඳ පොදු රාජ්‍ය මණ්ඩලීය ක්‍රීඩා උළෙලේ වෛද්‍ය මණ්ඩලය, ශ්‍රී ලංකාවේ විශේෂ වෛද්‍ය මණ්ඩලයක්, ශ්‍රී ලංකා බොක්සිං සංගමයේ විනය මණ්ඩලයක් හා පොලිසිය වෙන වෙනම පරීක්ෂණ ආරම්භ කිරීමට පියවරගෙන ඇත.රන් පදක්කම් ලාභී මංජු වන්නිආරච්චි තහනම් උත්තේජක භාවිතා කර තරග වැදුණේ යැයි නැගී ඇති චෝදනාව තරයේ ප්‍රතික්ෂේප කර ඇති අතර තම නිදොස් භාවය ඔප්පු කිරීම සඳහා තරගයෙන් පසුව ලබාගත් ‘බී’ මුත්‍රා සාම්පලය පරීක්ෂා කළ යුතු බවට විශේෂ ඉල්ලීමක් කර ඇත. එබැවින් මංජුගේ ‘බී’ මුත්‍රා සාම්පල පරීක්ෂණ කටයුතු ආරම්භ කරන ලෙස නවදිල්ලි පොදු රාජ්‍ය මණ්ඩල වෛද්‍ය කමිටුවට ක්‍රීඩා අමාත්‍යාංශය මගින් ඊයේ දැනුම් දීමක් කළ බව අමාත්‍යාංශ ලේකම් එස්. ලියනගම මහතා පැවැසීය.එම පරීක්ෂණයට බොක්සිං ක්‍රීඩක මංජු වන්නිආරච්චි හා විශේෂඥ වෛද්‍යවරයකු සහභාගිවීම අත්‍යවශ්‍ය බවද නවදිල්ලිය වෙත යැවූ ලිපියේ සඳහන්ව ඇත. ක්‍රීඩා අමාත්‍යාංශය රජයක් ලෙස ක්‍රීඩකයා බේරා ගැනීමට අවශ්‍ය සියලු සහයෝගය ලබාදීමට බලාපොරොත්තු වන බව ලේකම් එස්. ලියනගම මහතා වැඩිදුරටත් සඳහන් කළේය.මේ අතර මංජු වන්නිආරච්චිට එන්නත ලබාදුන්නේ යැයි කියන වෛද්‍යවරයා පිළිබඳ පොලිස් පරීක්ෂණයක් ආරම්භ කර ඇතැයි ශ්‍රී ලංකා බොක්සිං සංගමයේ සභාපති හිටපු නියෝජ්‍ය පොලිස්පති රොහාන් අබේවර්ධන මහතා පැවැසීය. වෛද්‍යවරයා හමුවී මංජු වන්නිආරච්චි ඖෂධ ලබාගෙන ඇත්තේ ඔහුගේ කාය වර්ධන උපදේශකයා සමග බැවින් බොක්සිං සංගමය වැඩිදුර පරීක්ෂණ පවත්වන බවද හෙතෙම පැවසීය.‘බොක්සිං සංගමය සියලු ක්‍රීඩකයන්ට උපදෙස් ලබාදී ඇත්තේ ක්‍රීඩා වෛද්‍ය ඒකකයෙන් පමණක් බෙහෙත් ගන්නා ලෙසයි. මංජු පුද්ගලික වෛද්‍යවරයෙකුගෙන් බෙහෙත් ලබාගැනීම පිළිබඳ සංගමයට දැනුම් දී නෑ’ අබේවර්ධන මහතා පැවසීය.ක්‍රීඩා අමාත්‍යාංශයේ උපදෙස් අනුව ක්‍රීඩා වෛද්‍ය ඒකකය මගින් පවත්වන පරීක්ෂණයේ සභාපති ලෙස විශේෂඥ වෛද්‍ය මයියා ගුණසේකර මහතා පත් කළ බව වෛද්‍ය ඒකකයේ ප්‍රධානී වෛද්‍ය ගීතාංජන මෙන්ඩිස් මහතා සඳහන් කළේය. එහි සාමාජිකයන් ලෙස වෛද්‍ය චන්දිම විජේරත්න හා වෛද්‍ය රෝහිනී ප්‍රනාන්දුපුල්ලේ යන මහත්ම මහත්මීන් කටයුතු කරති.‘ක්‍රීඩකයාත්, බෙහෙත් දුන්න වෛද්‍යවරයාත් කියන්නේ නොදැනුවත්ව මෙය සිදු වූවා කියලයි. ‘බී’ සාම්පල පරීක්ෂණයෙන් මේ චෝදනාව තහවුරු වුණොත් අභියාචනාවක් ඉදිරිපත් කරනවා. අපේ උත්සාහය ක්‍රීඩකයා වෙනුවෙන් හඬක් නැගීමයි’ සිද්ධියේ ඇත්ත තත්ත්වය හෙළිකර ගැනීමට ශ්‍රී ලංකාවේ පැවැත්වෙන පරීක්ෂණය වැදගත්’ විශේෂඥ වෛද්‍ය ගීතාංජන මෙන්ඩිස් මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=s1010262</link>
    <topic>මංජුට බෙහෙත් දුන් වෛද්‍යවරයාගෙන් පොලීසිය ප්‍රශ්න කරයි</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>රන් පදක්කම්ලාභි මංජු වන්නිආරච්චි විසින් කුරුණෑගල මූලස්ථාන පොලිසියට පැමිණිල්ලක් ඉදිරිපත් කරමින් තමා මීට මසකට පෙර ප්‍රතිකාර ලබාගත් පෞද්ගලික වෛද්‍යවරයාගේ සුදුසුකම් පරීක්ෂා කරන ලෙස ඉල්ලා ඇත.එම පැමිණිල්ල අනුව ඊයේ (25) කුරුණෑගල නගරයේ පෞද්ගලික වෛද්‍ය සේවයේ යෙදෙන වෛද්‍යවරයෙකුගෙන් කුරුණෑගල පොලිසිය විසින් කටඋත්තර සටහන් කර ගත්තේය.එම වෛද්‍යවරයා එම්. බී. බී. එස්. (MBBS) නොවන බව මෙතෙක් කළ පොලිස් පරීක්ෂණවලින් හෙළි වී ඇති බවත්, එම සහතිකය ඉදිරිපත් කිරීමට වෛද්‍යවරයා අපොහොසත් ව සිටින බවත්, කුරුණෑගල මූලස්ථාන පොලිස් පරීක්ෂක අජිත් වංශනාථ මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=s1010263</link>
    <topic>ජාතික මහා ක්‍රීඩා උළෙලට රුපියල් මිලියන 50ක්</topic>
    <author>වර්නන් ගුණසේකර සහ ප්‍රින්ස් ගුණසේකර</author>
    <content>මහනුවර බෝගම්බර ක්‍රීඩාංගණයේදී ලබන 30, 31, හා නොවැම්බර් 1 යන දිනයන්හි පැවැත්වෙන 36 වැනි ජාතික මහා ක්‍රීඩා උළෙල වෙනුවෙන් රජය රුපියල් මිලියන 50 ක මුදලක් වෙන් කර ඇතැයි ක්‍රීඩා අමාත්‍යාංශයේ ලේකම් එස්. ලියනගම මහතා ඊයේ ප්‍රකාශ කළේය.මේ ක්‍රීඩා උළෙල වෙනුවෙන් බෝගම්බර ක්‍රීඩාංගණය ඉතාමත් උසස් මට්ටමකට නවීකරණය කර ඇති බවත් එහි ක්‍රීඩාගාරය, ක්‍රීඩකයන්ගේ ශරීර උණුසුම් කරන ස්ථාන ඇතුළු සියලුම පහසුකම් නවීන තත්ත්වයට ගෙනැවිත් තිබෙන බවත් ලියනගම මහතා කියා සිටියේය.ජාතික මහා ක්‍රීඩා උළෙලේ සංවිධාන කටයුතු පිළිබඳ මාධ්‍ය දැනුවත් කිරීම සඳහා ඊයේ සවස ක්‍රීඩා අමාත්‍යාංශයේදී පැවැති සාකච්ඡාවේදී ලියනගම මහතා මේ අදහස් පළ කළේය.අධ්‍යක්ෂ ජනරාල් (ක්‍රීඩා) පී. සතරසිංහ මහතාද මෙහිදී කරුණු දක්වමින් ජාතික මහා ක්‍රීඩා උළෙල යනු ජාතික මට්ටමේ ක්‍රීඩකයන් අඳුනා ගැනෙන තරග බිම බවත් එම තරග බිම ක්‍රීඩකයන්ට ජාත්‍යන්තර තලය දක්වා යෑමට හැකිවන තරමේ දස්කම් දැක්විය හැකි ස්ථානයක් බවට පත් කර ඇති බවත් පෙන්වා දුන්නේය.‘කලින් එහි තිබුණේ වැසිකිළි දෙකයි. එය දැන් 30 දක්වා වැඩි කර තියෙනවා. ක්‍රීඩා උළෙල අරබයා මහනුවර බාස්කට්බෝල් පිටි හයක් අලුතින් ඉදි කර තියෙනවා.දිවයිනේ නන් දෙසින් පැමිණෙන ක්‍රීඩක ක්‍රීඩිකාවන්ට නවාතැන් දීම සඳහා නම් කර තිබෙන පාසල් 16 ක යටිතල පහසුකම් දියුණු කර තියෙනවා’ යැයි සතරසිංහ මහතා කීවේය.ක්‍රීඩා උළෙල වෙනුවෙන් වර්ධනය කෙරුණු මේ යටිතල පහසුකම්වල උසස් තත්ත්වය ඉදිරියටත් එලෙසින්ම පවත්වාගෙන යාම සඳහා නඩත්තු කිරීමේ ක්‍රමවේදයක් සකස් කරන බවද සතරසිංහ මහතා වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=s1010264</link>
    <topic>ලෝක කුසලාන තරගාවලියෙන් පසුශ්‍රී ලංකා පුහුණුකරු සමුගනී</topic>
    <author/>
    <content>එළැඹෙන ලෝක කුසලාන ක්‍රිකට් තරගාවලියෙන් අනතුරුව ශ්‍රී ලංකා පිලේ පුහුණුකරු ඕස්ට්‍රේලියානු ජාතික ට්‍රෙවර් බේලිස් එම තනතුරෙන් ඉවත් වන බැව් වාර්තාවකින් කියැවේ.වසර 3කට අධික කාලයක් පුරා සාර්ථකව ශ්‍රී ලංකා පිලේ පුහුණුකරු ලෙස කටයුතු කළ බේලිස් ලබන වසරේ දී ශ්‍රී ලංකාව, ඉන්දියාව හා බංග්ලාදේශයේ පැවැත්වීමට නියමිත ලෝක කුසලාන තරගාවලියෙන් පසු එම තනතුරෙන් ඉවත්වීමට සැළසුම්කොට තිබෙන බැව් වාර්තාවෙන් වැඩි දුරටත් සඳහන් වෙයි.47 හැවිරිදි බේලිස් මේ තීරණයට එළැඹ ඇත්තේ සිඩ්නි නුවර වෙසෙන සිය බිරිය හා දරුවන් දෙදෙනා සමඟ වැඩි කාලයක් ගත කිරීමේ අරමුණින් ය.“මම අලුත් රැකියාවක් සොයනවා” බේලිස් ‘සිඩ්නි මෝනින් හැරල්ඩ්’ පුවත්පතට පැවැසී ය.2007 අගෝස්තුª මස ශ්‍රී ලංකා පිලේ පුහුණුකාර තනතුර භාරගත් බේලිස් ශ්‍රී ලංකා පිලේ පුහුණුකරු තනතුරුට පත් 5 වැනි ඕස්ට්‍රේලියානු ජාතිකයා වෙයි. ඔහුට පෙර ඩේව් වට්මෝර්, බෲස් යාඩ්ලි, ජෝන් ඩයිසන් හා ටොම් මූඩි ශ්‍රී ලංකා පිලේ පුහුණුකාර තනතුරෙහි කටයුතු කළහ.බේලිස්ගේ පුහුණුව යටතේ ශ්‍රී ලංකා පිල 50% කට වැඩි සාර්ථකත්වයක් ළඟා කර ගැනීමට සමත් වූ අතර එක්දින ශ්‍රේණිගත කිරීම්වල සිවුවැනි ස්ථානයටත්, ටෙස්ට් ශ්‍රේණිගත කිරීම්වල තුන්වැනි ස්ථානයත් අත් කර ගැනීමට ද සමත් විය.“මෙවර ලෝක කුසලානය අත් කර ගැනීමට ශ්‍රී ලංකා පිලට කදිම අවස්ථාවක් තිබෙනවා. මම ඒ පිළිබඳව බලාපොරොත්තුවෙනුයි සිටින්නේ” බේලිස් පැවැසී ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=s1010265</link>
    <topic>කරාතේ සූරතාව සා. පාවුළු බාලිකාවට</topic>
    <author/>
    <content>මිලාගිරිය ශාන්ත පාවුළු බාලිකා විද්‍යාලයේ 11 ශේ්‍්‍රණියේ ඉගෙනුම ලබන විශ්මා ප්‍රසංසනී පැපලන්ගේ දිවයිනේ සියලු පාසල් අභිබවමින් 17න් පහළ කරාතේ කාතා ඉසව්වේ සමස්ත ලංකා සූරතාවය දිනා ගැනීමට සමත් වූවා ය. මේ ක්‍රීඩා උළෙලේ දෙවැනි අදියර පසුගියදා අනුරාධපුරයේ දී පැවැත්විණි. ශාන්ත පාවුළු බාලිකා විදුහලේ විදුහල්පතිතුමිය ගීතා අබේගුණවර්ධන මැතිනිය ක්‍රියාකාරී ගුරුභවතුන් හා සිසු දරුවන් සමඟ සූරතාව දිනූ විශ්මා, නියෝජ්‍ය විදුහල්පතිනි මාලිනී කුරේ, කරාතේ භාර ආචාර්ය වසන්ත ගමගේ, කරාතේ පුහුණුකරු අනුර. ඒ. කත්‍රිආරච්චි, ක්‍රියාකාරී ගුරුභවතුන් සුධර්මා මාලිනී, කේ. ඒ. මල්ලිකා, එස්. බී. කල්‍යාණි, ජී. කේ. ඒ. ශ්‍රියානි හා අනෝමා ගුණතිලක යන මහත්ම මහත්මීහු සමඟ මෙහි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=s1010266</link>
    <topic>පාසල් කබඩි තරගාවලිය නොවැම්බර් 5දා සිට</topic>
    <author>වාද්දුව සමූහඑස්. ආර්. පියදාස</author>
    <content>ශ්‍රී ලංකා පාසල් කබඩි සංගමය සංවිධානය කරන පාසල් කබඩි තරගාවලියක් නොවැම්බර් 5, 6 සහ 7 යන දිනවල හොරණ තක්‍ෂිලා මධ්‍ය විද්‍යාලයේදී පැවැත්වේ. අවු. 14, 16, 18 සහ 20යන වසර කාණ්ඩවල බාලක හා බාලිකාවන් සඳහා මේ කබඩි තරගාවලිය සංවිධානය කර තිබේ.මේ මස 31 දා දක්වා අයදුම්පත් භාරගන්නා අතර, ශ්‍රී ලංකා පාසල් කබඩි සංගමයේ ලේකම් ඊ. ඒ. සී. රත්නායක, පැරකුම් මහා විද්‍යාලය, වවුනියාව යන ලිපිනයට අයදුම්පත් ඉදිරිපත් කළ යුතු බව සංවිධායකයන් පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=s1010267</link>
    <topic>ලයිට් ෆ්ලයිවේට් සූරතාව ගොන්සාලේස්ට</topic>
    <author/>
    <content>මෙක්සිකෝවේ ෆ‍්‍රැන්සිස් රෝසස් දෙවැනි වටයේදීම බිම හෙලූ හිටපු මිනිමම්වේට් සූරයා වන නිකරගුවාවේ රෝමන් ගොන්සාලේස් ජගත් බොක්සිං සංගමයේ ලයිට් ෆ්ලයිවේට් සූරතාව දිනා ගැනීමට සමත් විය. තරගයේ දෙවැනි වටයේදී ප්‍රබල දකුණත් ප්‍රහාර දෙකකින් රෝසස් බිම හෙලූ 23 හැවිරිදි ගොන්සාලේස් අනතුරුව ඉතා දරුණු වමත් ප්‍රහාරයකින් ප්‍රතිවාදියා කැන්වස් පලස මත ඇද දැමීය.තරගය ආරම්භයේ සිටම ගොන්සාලේස්ගේ දරුණු ප්‍රහාරයට රෝසස් ලක්වී සිටි අතර දෙවැනි වටය ආරම්භ වී මිනිත්තු 1ක් හා තත්පර 38කින් තරගය අවසන් විය.තරගයෙන් පසුව ජපාන ක්‍රීඩා ලෝලීන් තමාට ලබා දුන් සහයෝගයට ස්තූතිය පළ කිරීමට ගොන්සාලෙස් අමතක කළේ නැත.“මේ ජයග්‍රහණය ඔවුන් වෙනුවෙනුයි. මම ජපානයට කැමතියි. ජපානය මගේ මාතෘභූමිය වගෙයි මට දැනෙන්නේ.” ගොන්සාලෙස් ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=s1010268</link>
    <topic>ශ්‍රී ලංකාවට එරෙහිව ඕස්ට්‍රේලියාවෙන් නවකයන් රැසක්</topic>
    <author/>
    <content>ඕස්ට්‍රේලියානු වේග පන්දු යවන ක්‍රීඩක පීටර් සිඩ්ල් සහ කඩුලු රකින ක්‍රීඩක බ්‍රැඩ් හැඩින් ශ්‍රී ලංකාව සමඟ පර්ත් හී පැවැත්වීමට නියමිත විස්සයි 20 තරගය සඳහා නැවත කණ්ඩායමට කැඳවූ බව තේරීම් කමිටුව ප්‍රකාශ කළේ ය. ආබාධයන්ට ගොදුරු වීමේ හේතුවෙන් මේ ක්‍රීඩකයන් දෙදෙනා කාලයක් ක්‍රීඩා පිටියෙන් ඈත් වී සිටියහ.කඩුලු රකින ක්‍රීඩක හැඩින් යළි කණ්ඩායමට එක්වීම නිසා පසුගිය ඉන්දීය සංචාරයේදී ඕස්ට්‍රේලියානු පිලේ කඩුලු රකින්නා ලෙස කටයුතු කළ ටිමි පේන්ට ඔහුගේ ස්ථානය අහිමි වෙයි.“පීටර් සිඩ්ල් හා බ්‍රැඩ් හැඩින් යළි කණ්ඩායමට එක්වීම සතුටට කරුණක්” ඕස්ට්‍රේලියානු තේරීම් කමිටු ප්‍රධානී ඇන්ඩෲ හිල්ඩිච් ප්‍රකාශ කළේ ය.ඕවර විස්සයි 20 තරගයට නම් කළ ඕස්ට්‍රේලියානු පිලට එරට ඉතා විශිෂ්ඨ දස්කම් දක්වමින් සිටින යොවුන් ක්‍රීඩකයන් කීප දෙනකු ද එක්වී සිටින බව ද තේරීම් කමිටු ප්‍රධානී පැවැසීය.‘ස්ටීව් ස්මිත්, ස්ටීවන් ඕ’කීෆි හා ජෝන් හැස්ටින්ස් වැනි විශිෂ්ඨ යොවුන් තුන් ඉරියව් ක්‍රීඩකයන් මේ තරගයට සහභාගි වෙනවා. ඉතා ශක්තිමත් ශ්‍රී ලංකා පිලට එරෙහිව ඔවුන් ක්‍රීඩා කරන ආකාරය දැකීම ශ්‍රේෂ්ඨ කරුණක් වේවි. “ ඔහු වැඩිදුරටත් පැවැසීය.අලු බඳුන ටෙස්ට් තරගමාලාවට සහභාගි වීම හේතුවෙන් ඕස්ට්‍රේලියානු පිලේ ප්‍රවීණ ක්‍රීඩකයන් වන මයික් හසී හා මිචෙල් ජොන්සන් විවේක ගැන්වීමට සිදුවූ බව ද ඔහු සඳහන් කළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=s1010269</link>
    <topic>ඇමෙරිකා ධාවන සූරයාට වසර 2ක තරග තහනමක්</topic>
    <author>කොලරාඩෝ (ඒ.එෆ්.පී)</author>
    <content>අමෙරිකාවේ හිටපු කෙටි දුර ධාවන සූර රේමන් ක්ලේ ක්‍රීඩා පිටියෙන් සමුගෙන වසර ගණනකට පසුව තහනම් උත්තේජක භාවිත කිරීමේ චෝදනාවට හසුවීමෙන් වසර දෙකක තරග තහනමක් පැනවූ බව ඇමරිකානු තහනම් උත්තේජක විරෝධී ඒජන්සිය නිවේදනය කළේය.2002 වසරේදී මීටර් 200 ධාවන ඉසව්වේ ජාතික සූරයා වූ ක්ලේ 2000 වසරේ සිට 2004 වසර දක්වා කාලය අතර තුර අමෙරිකාව නියෝජනය කළ තරගාවලි තුළදී ස්ටරොයිස් තහනම් උත්තේජනය භාවිත කොට ඇති බැව් එම ඒජන්සිය වැඩිදුරටත් ප්‍රකාශ කළේය.ක්ලේ විසින් මේ වසර දෙකක තරග තහනම් භාර ගැණුනු බවත් 2000 වසරේ ජනවාරි 01 දා සිට තහනම් උත්තේජන භාවිත කළ කාලය දක්වා ඔහු විසින් ලැබූ සියලු තරග ප්‍රතිඵල අවලංගු වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=s10102610</link>
    <topic>13 න් පහළ ක්‍රිකට්තරග 3 ක ජය මහානාම විදුහලට</topic>
    <author/>
    <content>පාසල් ක්‍රිකට් සංගමය මෙහෙයවන අවුරුදු 13 න් පහළ පළමු කාණ්ඩයේ තරග 3 ක ජය ලබාගැනීමට කොළඹ මහානාම විදුහල සමත් විය. මෙම තරගවලදී මහානාම විදුහල විසින් මීගමුව මාරිස්ටෙලා, කොළඹ වේළුවන සහ මීගමුව හරිස්චන්ද්‍ර විදුහල් පරාජය කිරීමට සමත් විය.මහානාම-මාරිස්ටෙලාමාරිස්ටෙලා පළමු ඉනිම ලකුණු 40 යි - (සහන් පීරිස් 7 / 3, භාණුක හෙන්නායක 13 / 3, විදත් හෙට්ටිආරච්චි 2 / 2)මහානාම පළමු ඉනිම කඩුළු 101 / 6- නිදුක වැලිකල – 23, විමුක්ති පණ්ඩිතරත්න 23, (මාලන් ෆොන්සේකා 20 / 2, අශාන් ලක්ෂ්මන් 17 / 2)මාරිස්ටෙලා දෙවන ඉනිම-ආර්. රණවීර 21, එල්. කෘස්පුල්ලේ 24, ඒ. කුමාර 22 (ලහිරු උභදයංග 11 / 2)මහානාම-වේළුවනවේළුවන පළමු ඉනිම ලකුණු 142- එස්. එම්. ගොඩමාන්න 55, එල්. සී. වීරසේකර 40 (භානුක හෙන්නායක 40 / 4, විදත් හෙට්ටිආරච්චි 19 / 2)මහානාම පළමු ඉනිම 230- නිදුක වැලිකල 89, සංදේශ් වික්‍රමසිංහ 25, ලහිරු උදයංග 30, (එන්. එච්. අම්පිටියගේ 36 / 4)වේළුවන දෙවැනි ඉනිම 31 (කිසිවෙකු නොදැවී) - එල්. සී. වීරසේකර 23මහානාම-හරිස්චන්ද්‍රමහානාම පළමු ඉනිම 140- සංදේ්ශ් වික්‍රමසිංහ 31, විමුක්ති පණ්ඩිතරත්න 21 (බවන්ජය මධුවන්ත 27 / 2, හේෂාන් රන්දුනු 28 / 3 සසංක විජේතුංග 10 / 4)හරිස්චන්ද්‍ර පළමු ඉනිම 46- (සංදේශ් වික්‍රමසිංහ 5 / 2, භානුක හෙන්නායක 16 / 4, විදත් හෙට්ටිආරච්චි 10 / 3)මහානාම දෙවන ඉනිම 89/2- සනුර පෙරේරා 34, සහන් පීරිස් 39.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=f1010261</link>
    <topic>උගත්කම එක්කමෝඩකම් හොඳ නැහැ</topic>
    <author>සාකච්ඡා කෙළේ බුද්ධික සමන්ගුණවර්ධන</author>
    <content>* රජය විසින් සැමට විදුලිය ලබාදීමේ වැඩපිළිවෙළ යටතේ විදුලිබල හා බලශක්ති අමාත්‍යාංශයේ වර්තමාන ක්‍රියාකාරීත්වය කෙසේ ද ?දැනට රටේ 85%ක පමණ විදුලිය ලබාදීම් සිදුකර අවසන්. පසුගිය යුදමය වාතාවරණය නිසා විදුලිය සැපයීමේ කටයුතුª හරියාකාරව කර ගැනීමට නොහැකි වූ ප්‍රදේශ පිළිබඳ විශේෂ අවධානය යොමු කරමින් ඒ ප්‍රදේශවල ජනතාවට විදුලිය ලබාදීමට දැනට කටයුතු කරගෙන යනවා. මේ වන විට යාපනයේ 60%ක්, මන්නාරම 37%ක් වවුනියාව 62%ක් වැනි ප්‍රමාණයකට විදුලිය සපයා තිබෙනවා.මේ අතර කළිනොච්චි, මුලතිව් ඇතුළුව මේ ප්‍රදේශවලට වසර තුනක් ඇතුළත 100%ක් විදුලිය සැපයීමට අපි බලාපොරොත්තු වෙනවා. මේ සඳහා අපි ජයිකා හා ඒ. ඩී. බී ආධාර රුපියල් මිලියන 6376ක් වැය කරනවා. ඒ අනුව අපට 2012 දී මේ කටයුතු අවසන් කරන්න හැකි වෙනවා.ඒ වගේම තමයි ත්‍රස්තවාදයෙන් නිදහස් කරගත් ප්‍රද්ශවලට ජනතාව ගේ ජන ජීවිතය යථා තත්ත්වයට පත් වී ඔවුන් ආර්ථික වශයෙන් ශක්තිමත් වනතුරු අපි ඔවුන්ට විශේෂ සහන රැසක් ලබා දී තිබෙනවා. ඔවුන්ගේ සෑම නිවසකට ම, පූජනීය ස්ථානයකට ම නොමිලයේ විදුලිය ලබා දී තිබෙන අතර ඔවුන් ආර්ථික වශයෙන් සවිමත් වනතුරු ඔවුන්ගේ විදුලිබිල රජය විසින් දරනවා. මේ වැනි කටයුත්තක් ලංකා ඉතිහාසයේ කවදාවත් සිදුවී නැහැ.ඒ වගේ ම තමයි දකුණේ ජනතාවටත් ඒ ආකාරයෙන්ම සෑම නිවසකට ම විදුලිබලය ලබාදීමේ වැඩපිළිවෙළක් මේ වන විට ක්‍රියාත්මක වෙනවා. ඒ අනුව හම්බන්තොට දැනට 100%ක් විදුලිය සපයා අවසන්. මෙතන දී සඳහන් කරන්න ඕනෑ අපට 100%ක්ම නිවාසවලට ජාතික පද්ධතියෙන් විදුලිය ලබා දෙන්න බැහැ. අපට 95%ක් පමණ ජාතික පද්ධතියෙන් ලබා දිය හැකි යි. ඉතිරි නිවාසවලට සූර්ය බලශක්තිය වැනි විකල්ප බලශක්ති ලබා දීමට සැලැසුම් කර තිබෙනවා.ඒ වගේ ම සූර්ය තාපය මඟින් නිෂ්පාදනය කරගත් විදුලිය ගබඩා කර රජයට විකිණිය හැකි ක්‍රමයක් ජනතාවට හඳුන්වා දීමටත් අප කටයුතුª කරගෙන යනවා. එය ජනතාවට හිමිවන වාසි සහගත තත්ත්වයක්.* එහෙත් විදුලිබිල මේ වන විටත් රටට ඔරොත්තු නොදෙන තත්ත්වයක නේද තිබෙන්නේ ?ජල විදුලි බලාගාරවල ජලය හිඳුණාම අපට විකල්ප ක්‍රමවලට යන්න සිදු වෙනවා. තාප බලාගාර ක්‍රියාත්මක වීම කියන්නේ විශාල මිලක් වැය කරනවා කියන එකයි. එහෙත් ජනතාවට සහනශීලී ලෙසයි විදුලිය අපි ලබා දී තිබෙන්නේ. ඒ සහන ලබා දීම නිසා භාණ්ඩාගාරයටත් විශාල මුදලක් දැරීමට සිදු වී තිබෙනවා.විශේෂයෙන් මුහුදු රළින් විදුලිය නිපදවීම සුළං මඟින් විදුලිය නිපදවීම ආදිය කළ හැකි වුණොත් ඒ තත්ත්වය බොහෝ දුරට වළක්වා ගත හැකි යි. ඒ වගේ ම ජනතාවට අපි විදුලිය ලබා දෙන්නේ නිවසේ බල්බ දල්වාගෙන සිටීමට හෝ රූපවාහිනි නැරැඹීමට පමණක් නෙවෙයි. ඒ අය විදුලිබලය පාවිච්චි කර රටේ සංවර්ධනය වෙනුවෙන් ස්වයං රැකියා ආදී කර්මාන්ත කළ යුතුයි. රට දියුණු වන්නේ එවැනි ක්‍රියාවලින්. අපේ විදුලිබල අමාත්‍ය පාඨලී චම්පික රණවක මැතිතුමා විදුලි ඉංජිනේරුවරයකු නිසා මේ කටයුතු ඉතා සාර්ථක ලෙස අපට කරගෙන යාමට හැකියාව ලැබී තිබෙනවා.ඒ වගේ ම ඔබ මතු කළ ප්‍රශ්නයට අනුව අපි ජනතාවට විශාල සහන ලබා දී තිබෙනවා. විශේෂයෙන් ආර්ථික සංවර්ධන අමාත්‍ය බැසිල් රාජපක්ෂ මැතිතුමාගේ උපදෙස් පරිදි සමෘද්ධි අධිකාරියත්, විදුලිබල මණ්ඩලයත් එකතුවී අඩු ආදායම්ලාභී පවුල්වලට විශේෂ ණය මුදලක් හරහා විදුලිය ලබා දීමට කටයුතුª යොදා තිබෙනවා. ඒ ණය මුදල් විදුලි බිලට එකතු කර වසර 5ක් ඇතුළත පියවීමට පාරිභෝගිකයාට හැකියාව තිබෙනවා. ඒ වගේ ම කුඩා කර්මාන්තකරුවන්ට ද තෙකලා විදුලිය ලබා දීමට අපි මහජන බැංකුව හරහා ණය ලබා දීමෙන් කටයුතු කර තිබෙනවා.අපි ජනතාවට කියන්නේ මේ විදුලිය පරිභෝජනයෙන් සංවර්ධනය කරා ගමන් කරන්න යි. ඒ වගේ ම මේ විදුලිබල මණ්ඩලයේ කාර්යාලවලින් පාරිභෝගිකයාට විධිමත් සේවයක් නොවන අවස්ථා තිබෙනවා නම් ඒවා දැනුම් දීමටත් අවශ්‍ය පහසුකම් අපි යොදා තිබෙනවා. 1987 අංකය යටතේ විදුලිබල මණ්ඩලයටත් 1901 අංකයෙන් අමාත්‍යාංශයටත් ඒ තොරතුරු ලබා දෙන්න හැකියාව ලැබෙනවා.* විදුලිබල මණ්ඩලය කලක සිට පාඩු ලබන ආයතනයක් බවට පත් වී ඇතැයි වාර්තා වුණාවිදුලිබල මණ්ඩලය විදුලිය නිෂ්පාදනය කර ඒවා ජනතාවට විකුණනවා නම් කොහොමද පාඩු ලබන්නේ ? අපි ලාභයක් තබාගත යුතුයි. හැබැයි සමහර තැන්වලින් විදුලිබල මණ්ඩලයට ලැබිය යුතු හිඟ මුදල් තිබෙනවා. ඒ නිසා තමයි පාඩු වෙන්නේ. ඉදිරියේ දී මේ මුදල් අය කරගෙන ජනතාවටත් සහනයක් සලසමින් භාණ්ඩාගාරයටත් බරක් නොවී විදුලිබල මණ්ඩලය පවත්වාගෙන යාමට කටයුතු කරනවා. ඊට පාරිභෝගිකයන්ගේ ද සහය අත්‍යවශ්‍ය යි.* පසුගිය දා උද්ඝෝෂණයක් සඳහා පැමිණි විශ්වවිද්‍යාල සිසුන්ට පහරදීමේ ආන්දෝලනාත්මක සිදුවීමක් වාර්තා වුණා. රජයට විරෝධය දැක්වීමට මහජනයාට අයිතියක් නැති බව ද ඒ සිදුවීම හරහා හෙළිවන්නේ ?ලෝකයේ කිසිදු රටක මේ විදියට නොමිලයේ අධ්‍යාපනය ලබා දීලා නිල ඇඳුම් ලබා දීලා තමන්ගේ හැකියාවෙන් උසස් අධ්‍යාපනයක් ලබන්න අවස්ථා උදාකර දෙන රටක් නැහැ. ඒ අවස්ථාව අරගත් සිසුන්ටත් උසස් අධ්‍යාපනය ලබා දෙන්නේ නොමිලයේ. මෙවැනි තත්ත්වයක් යටතේ ඒ අය ඒ උගත්කම සමඟ මෝඩකම් ඉස්මතු කරන්න හොඳ නෑ. පාරවල් අවහිර කරලා දේපළවලට හානි සිදුකරලා ත්‍රස්තවාදීන් ලෙස ඔවුන් ක්‍රියා කළොත් රජයකට ඊට විරුද්ධව ක්‍රියා කරන්න සිදු වෙනවා. නීතිය කාටත් පොදු යි.ඒ අයට ගැටලු තිබෙනවා නම් අමාත්‍යවරයා හමුවෙලා සාකච්ඡා කරල ඒ ගැටලු විසඳගන්න හැකියාව තිබෙනවා. එහෙම නැතුව ජේ. වී. පී යේ දේශපාලන අවශ්‍යතාවලට උද්ඝෝෂණ පවත්වලා ත්‍රස්තවාදීන් වගේ ක්‍රියා කරල ප්‍රශ්න විසඳගන්න පුළුවන් ද ? මේ සිසුන් ඉගෙන ගන්න විශ්වවිද්‍යාලයට ආවම ඔය විෂබීජ දාන්නේ ජනතා විමුක්ති පෙරමුණ යි. ඔවුන් හැමදාම කෙළේ පවතින රජයට විරුද්ධව උද්ඝෝෂණ කරන එකයි. පෙළපාලි යන එකයි. ඒ හරහා රටේ ඉදිරිවැඩ කඩා කප්පල් කරන එක මිසක් ඔවුන් ජනතාවට කළ දෙයක් නෑ.* මෙසේ ක්‍රියා කරන සිසුන් දහසකට වුවත් තමන් දඬුවම් කරන බවට උසස් අධ්‍යාපන අමාත්‍යවරයා ප්‍රකාශ කළා. එසේ සිසුන්ට හෝ මහජනයාට දඬුවම් දීමට අමාත්‍යවරුන්ට බලතල තිබෙනවා ද ?රටේ නීතිය කඩ කළොත්, වරදක් කළොත් ඇමැතිවරයාට පුළුවන් එය පැමිණිලි කරන්න. අධිකරණය හරහා විවිධ දඬුවම් ලැබෙනවා. වැරැදිකාරයන්ට දඬුවම් ලබා දිය යුතුත් වෙනවා. දාහක් නෙවෙයි ඊට වඩා වැඩි පිරිසක් වුණත් වැරැදි කළොත් දඬුවම් දෙනවා. එහෙම නැති වුණොත් නීතිය වල් වදිනවා.* මාලඹේ ඇති කළ පෞද්ගලික වෛද්‍ය විශ්වවිද්‍යාලයට සුදුසුකම් නොමැති සිසුන්ව බලධාරීන් විසින් ඇතුළත් කර තිබෙනවා යයි චෝදනාවක් තිබෙනවා. පෞද්ගලික විශ්වවිද්‍යාල බිහි කරන්නේ බලධාරින්ට හා ධනපතින්ට උපාධි දීමට යයි ද ඔවුන් චෝදනා කරනවා.දැනටමත් මේ රටේ ධනවතුන් ඔස්ට්‍රේලියාව, කැනඩාව, ජපානය වැනි රටවලට තමන්ගේ දරුවන් යවා උපාධි ලබා ගන්නවා. මේ කටයුත්ත සීමා කරල රට ඇතුළෙම ඒ අයට උපාධියක් ලබා දෙන්න හැකි නම් ඒක මොනතරම් වාසි සහගත ද ? හැබැයි මේ රටේ ඇති කරන පෞද්ගලික විශ්වවිද්‍යාලවලට ඇතුළත් වීමටත් නිශ්චිත ක්‍රමයක් තිබෙනවා. නිශ්චිත අධ්‍යාපන සුදුසුකම් තිබෙනවා. ඒවා සපුරා තිබීම අනිවාර්යයි.එහෙම පෞද්ගලික විශ්වවිද්‍යාල ඇති කළා කියලා උසස් පෙළ වැඩි ලකුණු ලබාගත් සිසුන්ට නොමිලයේ ලබා දෙන උසස් අධ්‍යාපනය නැති කරල දාන්නෑ. මේ රටේ දැනටත් උසස් පෙළ විභාගයෙන් ඉහළ ලකුණු ලබාගන්නේ සාමාන්‍ය පවුල්වල දරුවන්. ඒ අයට යන්න තිබෙන විශ්වවිද්‍යාල වසා දමන්න කිසිදු අවශ්‍යතාවයක් නැහැ. එය සුපුරුදු පරිදි නොමිලයේ ලබා දෙනවා. හැබැයි පෞද්ගලික විශ්වවිද්‍යාල ප්‍රවේශයටත් අවශ්‍ය සුදුසුකම් සපුරා තිබෙනවා නම් පමණයි ඇතුළත් වීමට හැකියාව ලැබෙන්නේ. ඔය කියන කතා පිටුපස සිටින්නේ ජනතා විමුක්ති පෙරමුණ යි.* ඉදිරියේ දී 2011 වර්ෂයට අයවැය ඉදිරිපත් කිරීමට නියමිත යි. රජය පොරොන්දු වූ පරිදි රාජ්‍ය සේවකයන්ගේ රු. 2500 පඩි වැඩි කිරීම, පොහොර සහනාධාරය ආදිය ඉන් පසුව ක්‍රියාත්මක වෙනවා ද ?නොවැම්බරයේ ඉදිරිපත් කරන අයවැයෙන් රාජ්‍ය සේවකයන්ටත් සහන ලබා දීමට සාකච්ඡා කර තිබෙනවා. මට ඉලක්කම්වලින් ඒ වැඩි වන්නේ කොපමණක් ද කියලා කියන්න බැහැ. ජීවන වියදමට අනුව කොහොමත් පඩි වැඩිවීම් සිදු වෙනවා. හැබැයි රාජ්‍ය අංශය පමණක් නෙවෙයි පෞද්ගලික අංශයේත් සාමාන්‍ය ජනතාවගේත් ජීවන තත්ත්වය නැංවීමට යි රජය උත්සාහ කරන්නේ. ඒ සම්බන්ධයෙන් විශේෂ අවධානයක් යොමුකර තිබෙනවා. ඒ අතර මේ කරගෙන යන සංවර්ධන කටයුතුත් කළ යුතුයි. පොහොර සහනාධාරයත් විවෘත වෙළෙඳපළෙන් ලබා දීම පිළිබඳ කටයුතු කරනවා. ඒත් මේ සහන ලැබිය යුතු පිරිසට පමණක් ලබාදීමටත් කටයුතු කළ යුතුයි. මේ සහන මහා පරිමාණ කර්මාන්තකරුවන් සඳහා නෙවෙයි ලබා දෙන්නේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=f1010262</link>
    <topic>සුනිල්වන් දිය දහර හිස මත දැවටෙනකුමරි ඇල්ල</topic>
    <author>පාඨලී රෝහණ ජයන්ත සේයා රූ ප්‍රදීප් පත්මපෙරුම</author>
    <content>තොරතෝංචියක් නැතිව ඇසෙන කොළඹ කපුටන් ගේ හඬ අවට පරිසරය ම වෙළාගෙන අහවර ය. පිටකොටුව බෝධීන් වහන්සේගේ දළුපත් අතු රිකිළි සුළඟට හසු වී සිළි සිළි හඬ නැඟුණ ද, ඒ මිහිරියාව අකා මකා දමමින් ඇදී යන රථවාහන ඝෝෂාව දෙසවනට ගෙන දෙන වේදනාව මෙතෙකැයි කියා කියන්නට බැරි ය.ඝෝෂාකාරී පරිසරයෙන් මිදී කොළඹ, කඩුවෙල, හංවැල්ල නගරය පසුකර පුවක්පිටිය, තුම්මෝදර පාරෙන් දකුණු පැත්තට හැරී කිලෝමීටර් එකහමාරක් පමණ දුරක් ගෙවාගෙනය අපි සුනිල්වන් දිය දහර හිස මත දැවටෙන කුමරි ඇල්ල සොයා ආවේ. ඇගේ සෙනෙහසේ පහස විඳගන්නා තෙක් අපට ඉවසුම් නැත.කොළඹ සිට පුවක්පිටිය දක්වා ඇති දුර ආසන්න වශයෙන් කිලෝමීටර් 45 කි. පුවක්පිටිය මුරපොළ අසලින් දකුණට ඇති මාවත ඔස්සේ ගමන් කළ විට කුමරි ඇල්ල නෙත ගැටෙන රමණීය දර්ශනයකි.තමන්ගේ ම වාහනයකින් ගමන් කරන්නේ නම් පැයක් වැනි සුළු කාලයකින් කුමරි ඇල්ලට ළඟා විය හැකි ය. කෙටි කාලයකින් නැරඹිය හැකි ඉතාම සුන්දර දිය ඇල්ල අපට කියාපාන්නේ අපූර්වත ම දර්ශනයකි. මෙම දිය ඇල්ලේ කිසිදු බියජනක ස්වභාවයක් නොමැත. ජලස්නානය කිරීම සඳහා ස්වභාවිකව ම නිර්මාණය වී ඇති ජල තටාකය එතරම් ගැඹුරකින් යුක්ත නොවේ.හිරිගඩු පිපෙන හිමිදිරියේ මීදුම් පටල ඉරාගෙන කුමරි ඇල්ලේ නිරුවත් ජලකඳ සිප ගන්නට ළඟා වන විට ඔබගේ නෙත පිනවන පක්ෂි විශේෂ ගණනාවක් දැකගත හැකි ය. ඔබ හොඳින් මෙම කුමරි ඇල්ල නිරීක්‍ෂණය කරන්නේ නම් සුදුරෙදි හොරා, කහ කුරුල්ලා, නීල කොබෙයියා, ගිරාමලිත්තා, ලැමසුදු පිළිහුඩුවා ආදී පක්‍ෂි විශේෂ දැකගත හැකි ය. අපගේ කැමරා කාචයේ එම සුන්දර දසුන් හසුකර ගත්තේ දහසක් බාධක මධ්‍යයේ ය.සුන්දර වූත්, අලංකාර වූත් මෙම පරිසර පද්ධතිය තුළ පුංචි බත් කූරන්, සමනලයන් වඩා විමසිල්ලෙන් නිරීක්‍ෂණය කළහොත් දැක ගත හැකි වනු ඇත. වස්සාන කාලයේ දී මෙම හරිත වන උයනේ දී ශශ්‍රී ලංකාවේ දුලබ ගණයේ පක්ෂීන් විශාල වශයෙන් දැකගැනීමේ වාසනාව ඔබට ද උදා වනු ඇත.දිගු කලක් තිස්සේ හමා ගිය කේඩෑරී වී ගිය යුද්ධයේ කටුක බිම් තීරු ඉරාගෙන ගලා ගිය අමුනුස්ස බය තුරන් වී මිනිස්කම රජයන රියන් හතරක ධම් අඟලක් හිමි මිනිසා ද මේ සුවඳ හමන වන පෙතට පිය සටහන් තබන බව ඉඳුරා ම අපි දනිමු.කුමරි ඇල්ල මුදුනට ගිය විට ඈතින් පෙනෙන නිල් කඳුකරයත්, තුරු වියනත් නෙතට මෙන් ම ගතට ද ලබා දෙන්නේ මහත් සිසිලක් මෙන් ම ආශ්වාදයකි.ගල් පඩි පෙළක් මෙන් පියවරින් පියවරට ඇදහැලී කුඩා කටාරම් තුළ සුළි කැරකෙමින්, සොබාදම් මාතාවගේත්, මිහිකත මෑණියන්ගේත් පහස විඳිමින් ඇදහැලෙන මේ ඉතා පිරිසිදු සුනිල්වන් දිය දහර හිස මත පිනි දියර වැටෙන්නාක් මෙනි.ලක් මාතාවගේ ප්‍රෞඩ ඉතිහාසය, අභිමානයෙන් සිහිකරමින් ජීවත් වන දේශ හිතෛෂි පුරවැසියකු නම්, ඔබ කළ යුත්තේ මෙම සුන්දර කුමරි ඇල්ලේ නිරුවත් දිය කඳ දෙස බලා ඇගේ සෙනෙහසේ පහස විඳිනවා මිස ඇය ඉඳුල් කර, මත් රකුසා තුරුලු කරගෙන ඇයට පිටුපා පසු නොබලා පලා යෑම නොවේ. ගත සිත පිනවන මෙවන් සුන්දර දිය ඇල්ලක චමත්කාරය ලොවට ම හඬ ගා කියන්නට ඔබටත් ඉඩ හසර වෙන්කර ඇත. කුමරි ඇල්ලේ නිල් දියවර රැළි නංවා හාදු දිදී යන විට අපි ආපසු කොළඹ බලා පිටත් වූයෙමු..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=f1010263</link>
    <topic>දිගාමඩුලු වන බිමේනුවරගල රජදහන</topic>
    <author>සටහන සහ ඡායාරූප ඇල්. එච්. චන්ද්‍රරත්න මහඔය විශේෂ</author>
    <content>දිගාමඩුල්ලේ ආශ්චර්ය දුටු පැරැණි විදේශීය සංචාරකයින් ඒවා නරඹමින් බෙහෙවින් සතුටට පත් විය. ඇතැම් දෙනෙක් මහත් සේ විශ්මයට පත් වූහ. ඔව්හු අපේ පැරැණි නටබුන් ස්ථාන සොයා දින සති ගණන් වෙහෙසී ඒවා පිළිබඳ වාර්තා සටහන් කළහ. සදා හරිත වන පෙත ද වන විල්ලුතලාවන් හා ලැහැබ්, කඳු, ගංගා, ඇළ දොළ, දිය ඇලී ආදී තැන් ද ඔවුන් ගේ අමන්දානන්දයට හේතු විය.අලි ඇතුන්, වග වලසුන්, මොනර මොනරියන් වළිකුකුළන් ආදී විවිධ වන සතුන්ගෙන් යුක්ත දිගාමඩුලු බින්තැන්නේ අසිරියෙන් මන්මත් වූ විදේශිකයෝ එකල වන ලැහැබ ඔවුන් ගේ නිවාඩු නිකේතනයන් කරගෙන විසූහ.ඇතමෙක් ඔවුන් ගේ ශිෂ්ටාචාරයටත් ආගමික පසුබිමටත් අනුව වන සතුන් දඩයමෙ හි යෙදුන ද කිසි විටක අපේ ජාතික උරුමයන් වනසා නොදැමූ හ. ඔව්හු අපේ දෑ සොයමින් ඒවා පිළිබඳ අධ්‍යනයෙහි යෙදුනහ. අපේ රටේ බොහෝ පුරා වස්තු ඇති බව දුටු සුදු පාලකයෝ පුරාවිද්‍යා දෙපාර්තමේන්තුවක් ඇති කළහ.සුද්දන් විසින් ආරම්භ කළ පුරා වස්තු ආරක්ෂා කිරීමේ කාර්යභාරය නිදහස ලැබීමෙන් පසු අප විසින් කොතෙක් දුරට කරගෙන ගියේ ද යන්න කීමට අටුවා ටිකා අවශ්‍ය නොවේ. බින්තැන්නේ වන ගැබ තුළ තිබෙන පුරාවිද්‍යාඥයන්ට ඇස නොගැසුණ නටබුන් ස්ථානවලින් ම අපේ පුරාවිද්‍යා දෙපාර්තමේන්තුවේ දක්ෂතාවය කාරයක්ෂමතාවය මැනවින් පැහැදිලි වේ.අද අපේ දෙපා නැඟෙන්නේ එබඳු වැදගත් ඓතිහාසික ස්ථානයක් වෙත ය. මේ ස්ථානයට යා යුත්තේ මහඔය නගරයේ සිට පොල්ලේබැද්ද මාර්ගයෙහි ය. පොල්ලේබැද්ද ගමෙහි සිට නැඟෙනහිර දෙසට අතුරු මාර්ග හි සැතපුම් දෙකක් පමණ ගමන් කළ විට ඈතින් කඳුවැටිය පාමුලින් බුන්දෙණි ආර ගලා බසී. එය අපේ ගමන් වෙහෙස නිවා ගැනීමට මෙන් ම උදේ ආහාරය ගැනීමට ද සුදුසු බිම්කඩක් විය.උදේ ආහාර කිස නිමවා ඔයෙන් එගොඩ වූ අපි වන මංපෙත ඔස්සේ ඉදිරියට පා තබන්නට වීමු. මේ වූ කලී බින්තැන්නේ මහ වැදිරට ය. මහ වැදි රටේ සංචාරය කළ යුතු තැන් බොහෝ ය. ක්‍රි. ව. 1863 පමණ ඉංග්‍රීසි ජාතික මහාචාර්ය වරයකු වූ සෙලිග්මාන් වැදි රටේ සංචාරය කර ඇත්තේ වැද්දන් පිළිබඳ පර්යේෂණාත්මක ගවේෂනයක් කිරීමට ය. එහෙත් අපේ අරමුණ ජාතික උරුමයන් පිළිබඳ කීම කිසියම් තොරතුරු හෙළිදරව්වක් කිරීමට ය.අඩ හෝරාවක පමණ අසීරු ගමනකින් පසු රජ කාලේ සිට පැවැත එනවා යැයි සැලකෙන නුවරගල දක්වා විහිදෙන මං පෙතකට පිවිසෙමු. තැන් තැන්වල අතු කඩා බිඳ කමින් අලි වටයක් මේ මඟෙහි ගමන් කර ඇත්තේ දවස් කිහිපයකට පෙර විය යුතු ය.අලිමංකඩ දිගටම අලි වසුරු විසිරී තිබුණි. මෙයයි අලි බොටුන් පස් හය දෙනෙකුගේ අලි වටයක් හෙමයි යැයි බාල වන්නියා පැවැසී ය. කෑම සොයා යන අලි ඇතුන් නියං සමයේ දී දිය පවස නිවා ගැනීමට නුවරගල කඳු මුදුනට න¼ඟින බව ඔහු වැඩිදුරටත් අප සමඟ පැවැසී ය.දැන් අප ගමන් කරන්නේ අපට අඩි දාහක් පමණ ඉහළින් දිස්වෙන නුවරගල ශිඛරයට සමාන්තරව ඊට පාමුලින් ය. ගල් පර්වත අතරින් කන්ද මුදුන දක්වා ගමන් කිරීමට පුරාණයේ සකස් කළ මාර්ගය දැන් වල් බිහිවී ගොසිනි. එහෙත් ගල්පඩි අල්ලා, ගල් වැටි දමා සකස් කළ කැඩී බිදී වන ගහනයට යට වුණු ඒ වනදුර්ගය හැර කන්ද මුදුනට පිවිසීමට වෙනත් මඟක් නොමැත. විටෙක දණ ගාමින් ද විටෙක ගලින් ගලට පනිමින්ද මහත් අසීරුවෙන් යුතු ව අපි කන්ද තරණයෙහි යෙදුනෙමු.විශාල ගල්කුළුවලින් ගහන වන ගැබ පුරා ගල්ලෙන් ගල් ගුහා විසි තිස් ගණනක් දැක්ක හැකි වේ. දිය වගුරු දිය වළවල් බොහෝ ය. ගල්තලාවක් මත අලස ගොනෙකු දෙකන් වනමින් විඩා හරිමින් සිට අප දුටු සැනෙන් පලා ගියේ ය. බොහෝ දිය මං අද්දර දිවි වසුරු සුලබ විය. කන්ද මුදුනට නඟිද්දී ඇතැම් ගස්වල මුල් මතු වී පෙනෙන සේ හැරුණු ගැඹුරු වළවල් කියා පෑවේ කෑම සොයා වෙහෙසුන වලසකුගේ නිය සලකුණු ය.කන්ද මුදුනට සමීප වෙද්දී විශාල කළු ගල් කුට්ටි තැනින් තැන විසිරී තිබෙනු දක්නට විය. මේවායේ ඇතුළත ද කුඩා කුහර ය. මා වවුලන් ගේ තිප්පොළවල් බවට පත් ව ඇති මේ ගල්බෙන දැඩි දුර්ගන්ධයෙන් යුතු වේ. මේවා වලසුන් ගේ හෝ දිවියන් ගේ වාසස්ථාන විය හැකි බැවින් අපේ ගමනේ අතිශයෙන් ම භයංකර කොටසට අපි ළං වී සිටියෙමු. එහෙත් වාසනාවකට මෙන් වග වලසුන්ගේ අරෝවක් අපට නොවුයේ ය. ගොදුරක් ගිලින ලද මහ පිඹුරෙකු පමණක් අපේ ගමන් මඟ හරස් කරමින් වැතිර සිටියේ ය. මහත් වෙහෙසක් දරා අපි ඌ මඟහැර ගියෙමු.කිසියම් පිළිවෙළකට ගල් අතුරා සකස් කරන ලද මං පෙත අවසන් වන තැනක අපූරු ගල්තලාවකි. එය වසා ගෙන දෙතුන් පැත්තකින් ගස්වැල් වැවී සෑදුන සෙවන ගමන් විඩාවට සිසිල් පවනක් එක් කරයි. මෙය හැඳීන්වෙන්නේ වාඩිගල නමිනි. එතැන් සිට ඉහළට තනි කෙළින් නැඟී සිටින නුවරගල ගල් පර්වතයෙහි බෑවුමට වෙන්නට තැනින් තැන ගලින් සෑදු මුර කුටි කිහිපයක් හමු වේ.දෙතුන් දෙනෙකුට සිටිය හැකි සේ මනාව ගල් සිටවා සකස් කර ඇති මුර කුටි අතරින් කන්ද මුදුනට නැඟීමට වක්‍රාකාරව මං පෙතක් වැටී ඇත. ඒ ඔස්සේ කන්ද තරණය කරන්නෙකුට හමු වන්නේ ගල්පර්වතය වසා ගෙන වැවුන විවිධ වර්ගයේ ගස් වැල් ද මීවන උඩවැඩියා ආදියෙන් ද සමලංකෘත වන පියසකි.අඩි 700ක් තරම් උස් වූ කඳු හිසෙහි ඉදිරියට නෙරා ඇති ගල් තැල්ලක් කටාරම් කොට කුඩා ගුහා ලෙන් කුටි වශයෙන් සාදා ඇති අන්දම මෙතැනට දැක ගත හැකි වේ.දොර කවුළු තරම් උසින් පළලින් යුතු කුටි හත ගැමියන් හඳුන්වන්නේ දොරන් පේන ඇල්ල නමිනි. මේ දොරන්වලට සමීප විය හැක්කේ ගල මුදුනේ සිට වැල් ඉණිමඟක් පහතට හෙළා ඒ මඟිනි. එබැවින් මෑත කාලයේ ඒවා බැලීමට කිසිවෙකු ගොස් නැත. මේවා මුර කුටි වශයෙන් යොදා ගත්තේ ද නැතහොත් සීගිරියේ මෙන් බිතුසිතුවම් ඇඳ අලංකාර කිරීමට සකස් කරන ලද්දේ දැයි නිගමනය කළ නොහැක.ගල්ඔය ජාතික වනෝද්‍යානයට උතුරු දෙසට වන්නට පිහිටි නුවරගල ගිරි ශිඛරය “නිල්ගල තලාවේ” තිබෙන එක් සුවිශේෂී ශේෂ කඳු වැටියකි. ජෛව විවිධත්වය වන රක්ෂිතයක් වශයෙන් ප්‍රකාශයට පත් කර ඇති මේ ඓතිහාසික ස්ථානය වන ගැබින් වැසී තිබිය දී සොයා ගෙන ඇත්තේ ආර්. එල්. බ්‍රෝහියර් විසිනි. ආර්. එල්. ස්පිටල්, හා එච්. පාකර් වැනි මානව විද්‍යාඥයන් ද මේ කන්ද තරණය කර වාර්තා කර ඇතත් ඉන් පසු මෙතෙක් නුවරගල පුරා වස්තූන් පිළිබඳ කිසිවෙකු ගවේෂණයක් කර නැත.අපේ පුරාවිද්‍යාඥයන් දැයේ උරුමය කියාපාන අගනා ස්ථාන අමතක කර නිදි කිරා වැටෙද් දී නිදන් හොරු බහිරවයින්ගේ කණෙන් රිංගා වාඩිලා ගෙන නුවරගල නිදන් වස්තු සියල්ලක් ම පාහේ පැහැර ගෙන ගොස් ඇත්තේ වන ගැබේ සිටි අලි ඇතුන්ද බිල් ලට ගනිමින් බව ප්‍රසිද්ධ රහසකි.සද්ධාතිස්ස රජ සමයේ එතුමා ගේ බලකොටු නගරයක් වශයෙන් පැවැති යා යැයි කියන නුවරගල සැබැවින් ම ගලක පිහිටි නුවරක් බව පැහැදිලි වන්නේ නුවරගල කඳු මුදුනට පිවිසි විට ය. මීටර් 610ක් උස් වූ ගිරි ශිඛරය මුදුන අක්කර ගණනන් පුරා පැතිර පවතී. ගල මුදුණෙ හි එක කොටසක් මදක් උසින් යුක්තය. එයට පහළින් ඇත්තේ ශිඛරය පළුදු කරමින් ගලින් නිම වූ දිය පොකුණෙකි.මිනිස් අතින් කළ මේ දිය පොකුණෙහි දිග අඩි 77ක්. පළල අඩි 55කි. නියං සමයෙහි පවා නිල්වන් දිය දහරින් පිරී පවතින ගල් පර්වතය මුදුනේ ඇති දිය පොකුණට ජලය සැපයෙන රහස් උල්පත් මඟක් ඇතැයි ගැමියෝ කියති.මේ විශ්මිත සුන්දර දිය පොකුණ පසුකර ඉහළට යන විට හමුවන්නේ මාලිගා තැන්න නම් වූ භූ®මියයි. එම ස්ථානයේ දක්නට ඇත්තේ විසල් ගල්කුළු, ගල් පාදම් ගඩොළු ආදියයි. මාලිගයක් හෝ කිසියම් ගොඩනැගිල්ලක් තිබූ බවට නුවරගල මුදුන පුරාවට ම නටබුන් දක්නට ඇති අතර එතැන් සිට නැඟෙනහිර දෙසට බෑවුමේ අඩි සියක් පමණ තරම් වූ ගල්ලෙනක් දක්නට ඇත. ගල් ලෙන කටාරම් තුනකින් යුක්ත වන අතර, ලෙන තුළ කුටි වෙන් කොට තිබුණ බවට දක්නට ඇත.ඇතමෙක් මේ ස්ථානය ගිරි නුවර වශයෙන් ද හඳුන්වයි. කාවන්තිස්ස රජුගේ සොහොයුරියක වූ සෝමා දේවිය සරණ පාවා ගත් කතරගම විසූ අභය නම් රජ කුමරෙකු මෙහි විසූ බව ද ඔහු මේ රාජධානිය පිහිටුවා ගෙන පාලනය කරන සමයෙහි දුටුගැමුණු කුමාරයා ද ගැමුණු කුමරු සමඟ කිසියම් හේතුවක් නිසා ඇති වූ හිත් අමනාපයකින් පසුව අභය රජු සිය බිසව ද සමඟ මෙය අතහැර දමා සේරු නුවරට ගිය හෙයින් මෙහි ඉදිකිරීම් වැඩ නතර වී යැයි පැවැසේ.නුවරගල පුරා වස්තුන් ආරක්ෂා කිරීමත් ඒවා පිළිබඳ විධිමත් ගවේෂණයක් කිරීමත් කෙරෙහි වගකිව යුත්තන්ගේ අවධානය වහා යොමු විය යුතු ව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=f1010264</link>
    <topic>අක්කර බද්දට එරෙහිව පෙරමුණගත් සැබෑ වීරයා</topic>
    <author>සන්ධ්‍යා කරුණාරත්න ඡායාරූප - සරත් වීරසිංහ</author>
    <content>හිරු අවරට යාමට ඇත්තේ තව හෝරා දෙකකි. එහෙත් ගමේ කොලු කුරුට්ටන්ට ඒ ගැන කිසිම ගණනක් නැත. උන් උන්ගේ ම රාජ්‍යවලය, තොරතෝංචියක් නැතිව කෑ කෝ ගසමින් එහෙට මෙහෙට දුවන පුංචි කොල්ලන් දෙස බලා සිටින්නට ආසා හිතෙයි. උන් උන්ගේ ලෝකවල රජවෙලා එහෙට මෙහෙට දුව පනිමින් සෙල්ලම් කරන විට කවුරු හෝ පැමිණ උන්ට අකුල් හෙළුවොත් කුමක් වේවිද? එවැන්නක් සිදු වූ බව කීවොත් ඔබ විශ්වාස කරනවාද?ඒ 1926 වසරේ එක්තරා දිනයකි. පුංචි හෙන්ද්‍රික් ගමේ කොලු රෑන හා එක් ව දාඩිය පෙරාගෙන දූවිලි නාගෙන හොඳට ම සෙල්ලම් කරයි. අවුරුදු පහක් පමණ වයසැති ඔහු සෙල්ලම් කර ඉවර වී දැන් එයි. දැන් එයි. අම්මා මඟ බලා සිටියාය. සිය එකම පුතණුවන් බොහෝ හවස් වන තුරුත් නොපැමිණි නිසා පුංචි හෙන්ද්‍රික් සොයන්නට අම්මා ගම මැද්දට ගියා ය.පුංචි එකා හොඳට ම දූලි නාලා දාඩිය පෙරාගෙන තවමත් සෙල්ලමේ යෙදෙන බව අම්මා දුටුවාය. ඔහුට ගෙදර යන්නට වගේ වගක් නැත. දැන් රෑ බෝ වෙලා, සෙල්ලම් කළා ඇතියි කියමින් අම්මා හෙන්ද්‍රික්ව බලහත්කාරයෙන් ඇඳගෙන ගෙදර ගෙන ගියාය.හිතේ හැටියට තව පැය දෙකක් තුනක් සෙල්ලම් කිරීමට ඉඩ නොදුන් එක ගැන පුංචි ඔහුට කේන්තියක් ඇතිවිය. පුංචි වුණත් ඔහුගේ කේන්තිය ඉහවහා ගොසිනි. අතට හසු වූ මොට්ට පිහි මිටෙන් අම්මාට දමල ගැහුවේ ඒ නිසයි. අම්මාත් නිකං හිටියේ නැත. පුංචි එකාගේ දඩබ්බරකම මට්ටු කරන්නට ඔහුට හොඳ හැටි වේවැල් පහර කිහිපයක් ගැසුවාය. ‘හූ’ කිය කියා හඬන හෙන්ද්‍රික්ගේ දුක් විලාපය ඇසුණු තාත්තා එතැනට පැමිණියේ ය.තාත්තා පුංචි එකාව වඩාගෙන ගම වටේ ඇවිදින්නට ගියේ ය. ඔහුගේ හැඬීම නතර වුණේ පැයකට පමණ පසුවයි. තාත්තා, පුංචි හෙන්ද්‍රික්ව ගෙනාවේ හැඬීම නතර වූ පසුවයි. ඉන්පසු අම්මා පුංචි එකාව ළඟට ගෙන ආදරයෙන් මොන මොනවාදෝ කියූ බව හෙන්ද්‍රික්ට තවමත් මතකය.එදා දඩබ්බරයකු වූ පුංචි හෙන්ද්‍රික් ඔහුගේ ගමට පමණක් නොව රටටම සේවය කළ සැබෑ වීරවරයෙකි. ලංකා සමසමාජ පක්ෂයේ ප්‍රබල සාමාජිකයෙකු වූ හේ ජනතා අරගල කිහිපයකට ම සහභාගි වෙමින් ජයග්‍රහණය කළේ ය.වයස අවුරුදු අසූ නවයක් සපුරා ඇතත් මේ මිනිසා තවමත් නිරෝගිමත් ජව සම්පන්නයෙකි. ගමේ හිතවතුන්ට ඔහුගේ නායකත්වය නැතිවම බැරිය. නිතරම සිනා මුවින් ජීවිතය ගෙනයන කුමාරගේ හෙන්ද්‍රික් පෙරේරා මහතා ගමට සහ රටට එදාමෙදා තුර කළ සේවය අපමණය. ගොවි සටනින් බිහි වූ ජන නායකයා ලෙස හෝකන්දර - හොරහේනේ හේ් ප්‍රසිද්ධියක් උසුලයි. එදා මෙදාතුර කාලයේ ඔහුගේ ජීවිතය හා බැඳුණු සොඳුරු මතකයන් රැසකි.හරිම සංවේදියි‘මුලින් ම මම පාසල් ගියේ රුක්මලේ විද්‍යාලයට. අපේ ගෙදර සිට පාසලට යනකොට වෙල්යායකුත් ඇළකුත් හමුවෙනවා. කොල්ලො කට්ටියක් ම එක්වෙලා තමයි ස්කොලේ ගියේ. ස්කෝලෙ ඇරිලා එනකොට ඇළෙන් නාලා වෙළේ සෙල්ලම් කරලා තමයි අප ගෙදර එන්නේ. ඒක අම්මලා දන්නවා. පොඩි කොල්ලො නිසා මවුපියන් මොනවත් කිව්වෙත් නැහැ. ඒ නිසා අපි හිතේ හැටියට සෙල්ලං කරලා ගෙදර එනවා.ස්කෝලේ යනකොට ඇළෙන් එගොඩ වෙන්න තියෙනවා. එතැනට කියන්නේ තුංමෝදර කියලා. ඇළවල් තුනක් ඇවිත් එතැනට එක්වෙනවා. එතැන ටිකක් ගැඹුරුයි. අපි කොල්ලො කට්ටිය ඕකට පැනලා තමයි නාන්නෙ. නාලා ඇවිත් නියර දිගේ පිනුං ගහනවා. එහෙම නැත්නම් නාන්න ඉස්සර වෙලා නියර දිගේ පිනුං ගහනවා. දවසක් මෙහෙම පිනුං ගගහා ඉන්නකොට එක යාළුවෙකුගේ බෙල්ල අනිත් පැත්තට ගිහිං බෙල්ල කැඩුණා.එතැන ලේ විලයි. මායි තවත් යාළුවෙකුයි ඉතිරි වෙන්න අනෙක් කොල්ලො ටික පැනලා ගියා. අපි දෙන්නා වද කරලා, වද කරලා බෙල්ල කැඩුණු යාළුවා කර ගහගෙන එයාලගේ ගෙදරට එක්කගෙන ගියා. ඒත් ඒ යාළුවා මැරුණා. ඒ යාළුවාගේ මවුපියන් හැමදාම අපි මේ කරන සෙල්ලම ගැන දන්නවා. ඒ වාගෙම ඒ අය දකිනවා. ඒ නිසා අපට ඒ මවුපියන් බැන්නෙ නැහැ. ඒත් ඒ සිදුවීම මතක් වෙනකොට හරිම සංවේදියි.කෘෂිකර්ම වැඩවලට ඉස්සර ඉඳලාම මං හරි ආසයි. අපට කුඹුරු ගොඩක් තිබුණා. ඒ වගේ ම ගමේ මිනිස්සුත් කුඹුරු වැඩ කළා. අපට කුඹුරු තිබුණ නිසා හරක් හිටියා. කුඹුරු වැඩ කාලෙට හීය ප්‍රධානයි. ඉතිං මිනිස්සු කුඹුරු හාන්න අපෙන් හරක් ඉල්ලා ගන්නවා. හාන්න මං හරි ආසයි. ඒ නිසා ස්කෝලේ යනවා කියලා පොත් ටිකත් අරගෙන ගෙදරින් ගිහිල්ලා පොත් ටික හංගලා මං කුඹුරු වැඩවලට යනවා. එතකොට මං පහ වසරේ විතර ඇති. මේ කරන හොර වැඩේ සමහර දවස්වලට අහුවෙලා මවුපියන්ගෙන් බැනුම් අහපු අවස්ථාත් තියෙනවා.අට වසරේ දී මං ඉගෙනුම ලැබුවේ පන්නිපිටිය ධර්මපාල විද්‍යාලයෙන්. ධර්මපාල පාසල පටන්ගත් දවසෙ සිට මං ඒ පාසලේ ශිෂ්‍යයෙක්. පොල් අතු මඩුවල තමයි අපි ඉගෙන ගත්තේ. අපේ පංති භාර ගුරුවරයා ප්‍රේමලාල් කුමාරසිරි කියල මාස්ටර් කෙනෙක්. ඔහු ප්‍රගතිශීලි ගුරුවරයෙක්. පංතියේ පාඩම් උගන්වන ගමන් ඔහු අපට සමාජයේ ජනතාව දුක්විඳින ආකාරය ගැන කියල දෙනවා. මාස්ටර් අපට කියලා දුන්නු මාක්ස්වාදී අදහස් මගේ හිතේ පැළපදියං වුණා. ඒ අදහස්වලට මං ආසා කළා. දුක්විඳින ජනතාවට සේවයක් කරන්න ඕන කියලා අදහස් කළේ ඒ කාලෙ සිටයි.වාමාංශික අදහස්අපේ පන්තියේ මං ඉගෙනුම ලබන කාලයේ දී හදිසියේ ම මගේ තාත්තා අන්ත්‍රා වුණා. ගෙදර හිටියේ අම්මයි නංගියි විතරයි. තාත්තා වෙළෙදාම කළා. අපට කඩයක් තිබුණා. ඒ කඩෙන් තමයි අපි මුදල් හොයා ගත්තෙ. ඉතිං තාත්තා නැති වුණාට පස්සෙ කඩේ වෙළෙඳාම මට කරන්න සිදුවුණා. මගේ පාසල් ගමන නතර වුණා.ඒ කාලෙදි තමයි මාක්ස්වාදී අදහස් මගෙ ඔළුවට වැටුණෙ. ඉතිං මං ඒ පැත්තට නැඹුරු වුණා. කඩෙන් ණයට බඩු ඉල්ලන මිනිසුන්ට බඩු ණයට පවා දෙන්න මං කටයුතු කළා. ඒ තරමට ම මගේ හිතේ වාමාංශික අදහස් රජ කළා. මේ කාලෙදි තමයි වාමාංශික දේශපාලනේට මං වැඩිපුරම නැඹුරු වුණේ. එතකොට මට වයස අවුරුදු දහතුනක්, දාහතරක් විතර වෙනවා.දෙවැනි ලෝක යුද්ධයෙන් පස්සෙ මේ කාලෙදි ආර්ථික අවපාතයක් සහ ආහාර හිඟයක් ඇති වුණා. ‘අක්කර බද්ද’ පැනවූයේ මේ කාලයේ දී. ගොවි ජනතාවගෙන් කමතේ දී බලහත්කාරයෙන් ම ආණ්ඩුවට වී ලබා ගැනීම සිදු වුණා. දාඩිය පෙරාගෙන කට්ට අව්වෙ මහන්සි වෙලා කුඹුරු වැඩ කරල හරි අමාරුවෙන් අස්වැන්න නෙලාගන්නවා. ඒවා ගම්මුලාදෑනියා ඇවිත් අරගෙන යනවා.මේක ගොවි ජනතාවට කරන හරිම ආසාධාරණ වැඩක්. අස්වනු නෙලාගත්තම කොච්චර දවසක් වුණත් කමතේ තියෙන්න ඕනෑ, ගම්මුලාදෑනියා ඇවිත් ඔහුගේ පංගුව රැගෙන යනතුරු. ඒ කාලේ මාත් අක්කර දෙකක කුඹුරු වැඩ කළා. මගේ කුඹුරෙනුත් අස්වැන්න අරගෙන යන්න ගම්මුලාදෑනියා ආවා. මං දුන්නෙ නැහැ. ඒ නිසා ඔහු මට විරුද්ධව කටයුතු කළා.දෑකැති පෙළපාළිය‘අක්කර බද්දට’ විරුද්ධව ගොවි ජනතාව සංවිධානය කළ යුතුයි කියලා ලංකා සමසමාජ පක්ෂය මේ කාලෙදි තීරණය කළා. එවකට අවිස්සාවේල්ල පාර්ලිමේන්තු මන්ත්‍රීව සිටි පිලිප් ගුණවර්ධන මහතාගේ ප්‍රධානත්වයෙන් අතුරුගිරියේ වල්ගම වර්තමානයේ ගුණසේකර විද්‍යාලය නමින් යුත් ස්ථානයේ දී ගොවි හමුවක් පැවැත්වූවා. අක්කර බද්දට විරුද්ධ නැඟී සිටින්න හැමෝ ම කැමති වුණා. ඒ අනුව හේවාගම් කෝරල ගොවි පෙරමුණ පිහිටෙව්වා. පිලිප් ගුණවර්ධන, රොබට් ගුණවර්ධන, විල්ෆ්‍රඩ් සේනානයක, චන්ද්‍රා ගුණසේකර, අතුරුගිරියේ ජී. සී. පෙරේරා සහ මං ඒ ගොවි පෙරමුණට නායකත්වය ලබාදුන්නා.හේවාගම් කෝරල ජනතාව මේ ගොවි පෙරමුණ වටා ඒකරාශි වුණා. ආණ්ඩුවට වී දෙන එක ප්‍රතික්‍ෂේප කළා. ඊට විරුද්ධව රැස්වීම් සංවිධානය කළා. ඒ වාගේ ම පෙළපාලිත් ගියා. ඉණට අමුඩයක් හිසට ජටාවත් පැළඳගෙන උදලු, දෑකැති, නඟුල්, පෝරු කර තියාගෙන සටන් පාඨ කියමින් හෝමාගම සිට පාර්ලිමේන්තුව දක්වා පෙළපාලි ගියා. කොහොම හරි අපේ බලපෑම් නිසා අක්කර බද්ද අහෝසි කරන්න ආණ්ඩුව තීරණය කළා. එහෙත් මට හිරේට යන්න සිද්ධ වුණා.ගොවි සංවිධානයේ පෙරමුණ ගත් නිසා මට විරුද්ධව නඩු දැම්මා. මාවත් තව කිහිපදෙනෙකුත් ගම්මුලාදෑනියාගේ රපෝර්තුව උඩ රිමාන්ඩ්භාරයට ගත්තා. ගල්කිස්ස සහ කොළඹ උසාවිවල මට විරුද්ධව නඩු හයක් පවරලා තිබුණා. රුපියල් දෙදාහක දඩයකුත් මාස හයක සිර දඬුවමකුත් මට නියම වුණා.මගේ නඩුවට පෙනීහිටියේ නඩේසන්, පද්මනාදන්, නඩරාජා කියන දෙමළ නීතිඥයන් තුන්දෙනෙක්, ඔවුනුත් වාමාංශික අදහස් දැරූ පුද්ගලයන්. හෝකන්දර උතුර හා දකුණ දෙකේ ම කුඹුරුවලට මට නඩු පවරලා තිබුණා. නඩුව දිගට ම කරගෙන ගියා. දවසක් නඩේසන් මහත්තයා මගෙන් ඇහුවා, පෙරේරා ඔයා කැමැති ද මේ නඩුවට කෘෂිකර්ම ඇමැති උසාවියට ගෙන්වනවාට කියලා මාත් කැමැති වුණා.ඒ සඳහා මගෙන් රුපියල් 65ක් නීතිඥ මහත්තයා ඉල්ලුවා. ඒ ගාණ මං ගෙව්වා. ඇමැතිවරයෙක් උසාවි ගෙන්නන්න ඒ කාලෙ විදියට බටා ගාස්තු ගෙවන්න ඕන. ඒ නිසයි මං රුපියල් හැටපහක් දුන්නේ. ඒ කාලෙ කෘෂිකර්ම ඇමැතිව හිටියේ ඩී. එස්. සේනානායක මහත්තයා. කොහොම හරි ඔහුව උසාවියට ගෙන්නුවා. ඇමැතිවරයෙක් නිසා නඩුකාර උන්නාන්සෙගෙ කාර්යාලයට ගිහිං පැය භාගයක් පමණ කතා කර කර ඉඳල යන්න ගියා.මාසයක් හිරේඋසාවියේ නැවතත් මගේ නඩුව අහන්න පටන්ගත්තා. ඒ වෙලාවේ නඩේසන් නීතිඥවරයා නඩුකාර උන්නාන්සේට කියා හිටියා, අපි අහවල් ඇමැතිවරයාට සිතාසි යවලා තියෙනවා. ඔහු උසාවියට ඇවිත් ගිහිං තියෙනවා. මේ නඩුවේ පළමු සාක්ෂිය ගන්න ඕන ඔහුගෙන්. ඉතිං ඒ සාක්ෂිය අපි ගන්නෙ කොහොමද? කියලා නඩුකාර උන්නාන්සෙගෙන් ඇහුවා. ‘දැනට නඩුව දිගටම කරගෙන යං.අතරම¼ඟදි අවශ්‍ය වුණොත් ඇමැතිවරයාව කැඳවන්නං’ කියලා නීතිඥ මහත්තයට නඩුකාර උන්නාන්සේ පොරොන්දු වුණා. පැමිණිලි පාර්ශ්වයේ මට විරුද්ධව තිබෙන ප්‍රධාන සාක්ෂියම ගන්න නොහැකි වීම මගේ පැත්තෙන් වාසියි. ඒ බව දැනගෙන තමයි නඩේසන් මහත්තයා ඇමැතිවරයාව ගෙන්වන්න කටයුතු කළේ. මාසයක් විතර මට හිරේ සිටීමට සිදුවුණා. අන්තිමට මං නිදහස් වුණා.1946 දී ගම් සභා මැතිවරණයක් පැවතුණා. ඒ වනතුරු වාමාංශිකයන්ට ගම් සභාවක් තිබුණේ නැහැ. ගොවි සටනේ ප්‍රතිඵලයක් විදියට 1946 දී ලංකාවේ ප්‍රථම වාමාංශික ගම් සභාව අතුරුගිරියේ පිහිටෙව්වා. එහි ප්‍රථම වාමාංශික සභාපති වුණේ විල්ෆ‍්‍රඩ් සේනානායක මහත්තයා. 1946 සිට 1975 දී ගම් සභා ක්‍රමය අහෝසි කරන තුරුම එහි බලය පැවැතියේ වාමාංශිකයන් අතේ. ඒ වගේ ම ගම් සභා ක්‍රමය අහෝසි කරන තුරුම අතුරුගිරිය ගම් සභාවේ උතුරු හෝකන්දර වාමාංශික නියෝජිතයා ලෙස මං සේවය කළා. මේ කාලයේ දී ගමේ දුක්විඳින ජනතාවට විශාල සේවයක් සිදුකරන්න මට හැකියාව ලැබුණා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>26</day>
    </date>
    <link>http://www.dinamina.lk/2010/10/26/_art.asp?fn=f1010265</link>
    <topic>ටොරින්ටන් සාමිගේ දඩබ්බරකමට ජනතාවගේ විරෝධය</topic>
    <author>බන්දුල ආර්. ගුලවත්ත</author>
    <content>1815 මාර්තු 02 වැනිදා ශ්‍රී ලාංකේය දේශය ජාතිය ඉංග්‍රීසි අධිරාජ්‍යයට පවරා දෙමින් අස්සන් කළ ද්‍රෝහි ගිවිසුමෙන් පසු අපේ රටේ සමාජ දේශපාලන ආර්ථික සංස්කෘතික ක්‍රියාදාමයන් උඩු යටිකුරු විය. ඉංග්‍රීසින්ට රට පාවාදී වසරක් ගත වන්නට පළමු විශේෂයෙන් උඩරට ප්‍රභූ පරපුරටත් භික්ෂූන් වහන්සේටත් පාලන ක්‍රමයේ වෙනස්කම් වහා අවබෝධ විය.ආණ්ඩුකාර රොබට් බ්‍රවුන්රිග් වගන්ති 56න් යුත් ප්‍රකාශයක් පැනවීය. ඉංග්‍රිසි පාලනයේ ආධිපත්‍යය උදෙසා අවශ්‍ය අධිකරණ හා අයබදු ක්‍රම උරට පෙදෙස්හි ක්‍රියාත්මක කිරීමත් සාම්ප්‍රදායික උඩරට ආචාර ධර්ම පද්ධතිය බිඳ දැමීමත් එම වගන්ති තුළ ස¼ඟවා තිබුණි. ඇත්ත වශයෙන් උඩරට ගිවිසුම අස්සන් කළ උඩරට ප්‍රභූන්ට ද තමන් විසින් රැවටුණ වග පසක් කර ගත්තේ ඉන් පසුවයි.මෙහි වක්‍ර හා ඍජු ප්‍රතිඵලයක් වශයෙන් මතු වූ 1818 ඌවේ කැරැල්ල ඉංග්‍රීසි සේනා සහ ශ්‍රී ලාංකේය දේශ ද්‍රෝහින් විසින් මාස දහයක් ඇතුළත මහා විනාශයකින් පසු මර්දනය කරන ලදී. ඒ කැරැල්ල අවසන් වූයේ මහා ශෝකාන්තයකිනි. රොබට් බ්‍රවුන්රිග් දුෂ්ට ආණ්ඩුකාරයා විසින් ම වරක් හැඳීන් වූ උඩරට උද්‍යානය හා ධාන්‍යාගාරය වූ ඌව වෙල්ලස්ස 1819 වන විට ඉතා නිසරු ජනශුන්‍ය කාන්තාරයක් බවට පත්ව තිබුණි.ඇළ වේලි අමුණු කපා දමා තිබුණි. වැව් සියල්ල විනාශ කර තිබුණි. අඩුම වශයෙන් ඔවුන් ගොවි ගෙදරක මෑ වැලක්වත් ඉතිරි කර තිබුණේ නැත. ඌව සබරගමුව හතර කෝරළේ උඩුනුවර ප්‍රධාන කන්ද උඩරට ජනතාව අයුක්තියට අසාධාරණයට අගතියට එරෙහි ව මාතෘ භූමියේ අයිතිය වෙනුවෙන් ජීවිත පරිත්‍යාගයෙන් සටන් කළහ. ඔවුන්ට තමන්ගේ මවුබිම අහිමි විය.සිය එඩිතර සහෝදර ජනතාව අහිමි විය. රට වසර දහසකින් හෝ ගොඩනගා ගත නොහැකි තරමට විනාශ විය. ඉන්පසු අපේ සරුසාර බිමක් වූත් රාජපාක්ෂිකයන්ගේ වාසභූමියක් වූත් සටන්කාමී දේශප්‍රේමින්ගෙන් යුක්ත මාතලේ සහ සත් කෝරළය විනාශ කිරීමට ඌවේ කැරැල්ල දඩමීමා කර ගත්හ. ගස් කොළං කපා ගිනි තැබූහ. සාමාන්‍ය ගැමියන් පවා කපා කොටා මරා දැමූහ. ගෙවල් දොරවල් ගිනි බත් කළහ.1830න් පසු ඉංග්‍රීසින් යටතේ උඩරට රාජකාරි සේවය තහනම් විය. එතෙක් තිබුණු බදු සංශෝධනය විය. ප්‍රදේශ ගතව තැන තැන විමුක්තිකාමී ජනතාවගේ කැරලි මතු වූව ද ඉංග්‍රිසිහු ඒවා මැඩ පවත්වා ගත්හ. 1834 දී පමණ ද යළිත් කැරැල්ලක් හට ගැනිණි. උඩරට ගිවිසුමෙන් සිංහලයන් බලාපොරොත්තු වූ ද, සැබැවින් ම ඉංග්‍රිසින් පොරොන්දු වූ ද අයිතිවාසිකම් හා වරප්‍රසාද අහිමිකර දැමීමට එරෙහි ව ජනතාව තුළින් පැන නැගුණු විරෝධතා පෙළපාලි ගොඩ නැඟෙන්නට තවත් කරුණු මුල් විය.අපේ රට තුළ තහවුරුව පැවැති ‘රාජාණ්ඩු ක්‍රමයත්’, කුල ක්‍රමයත්, 1815 ගිවිසුමේ වගන්තිත් ඉංග්‍රිසි පාලකයෝ තමන්ට වාසි ලැබෙන ආකාරයට වෙනස් කර ගත්හ.1848 කැරැල්ලට ආසන්නතම හේතු අපි ලුහුඬින් කතා කරමු.වැවිලි ආර්ථිකය බිඳ වැටීම හා ආර්ථික පරිහානියෙන් ගොඩ ඒමට ආණ්ඩුකාර සර් කොලින් කාමල් (1841 – 1847) පැනවූ අධික බදු ක්‍රියාත්මක කිරීමේ බලය ආණ්ඩුකාර (1847 – 1849) ටොරින්ටන් සාමිට පැවරුණි. කෝපි හා උක්වගාවට උඩරට ජනයා කැමති නොවූහ. පහත රටින් උඩරටට පැමිණි පිරිස් කෙරෙහි උඩරට ජනතාව රුචි නොවූහ. සුරා නිෂ්පාදනයට ද උඩරට ගැමියෝ විරුද්ධ වූහ. ඉන්දියානු වතුකම්කරුවන් ගෙන්වීම ද ඔව්හු නොඉවසූහ. යුරෝපීය වැවිලිකරුවන්ගේ ආක්‍රමණය උඩරට දේශප්‍රේමි වැසියෝ අවඥාවට ලක් කළහ.1833 කෝල්බෲක් කොමිෂමෙන් නිර්දේශ කළ සිවිල් සේවයෙන් මතු වූ සිවිල් සේවකයන් අඩු මිලට ඉඩම් ගෙන ආර්ථික වැවිලිවට යොමුවෙමින් සේවා කටයුතු ගැන අවධානය යොමු නොකිරීමත් ගොවි ජනතාවගේ පාරම්පරික කෘෂිකාර්මිකය විනාශවීමත් උඩරට ජනතාවගේ විරෝධතාවන්ට ප්‍රබල හේතු විය.උඩරට ගිවිසුම ප්‍රකාර 5 වැනි වගන්තියේ බුද්ධාගමත් දේවාගමත් ආරක්ෂා කිරීමට පවත්වා ගෙන යාමට ඉංග්‍රිසිහු බැඳී සිටියහ. 1839 පටන් මේ වගන්තිය වෙනස් කිරීමට අන්‍යාගම්කාරයෝ මහන්සි ගත්හ. 1847 වන විට තත්ත්වය ඉතා බරපතළ විය. බුද්ධාගමේ උත්තරීතරභාවය බිඳ දැමීමට ඉංග්‍රීසින් ගත් සූක්ෂම උපාය මාර්ගයන්ට උඩරට සමාජයේ ඉතාමත් ප්‍රබල රදළවරු සහ භික්ෂූන් වහන්සේ කෙළින් ම තදින් ම විරුද්ධ වූහ.1846 අංක දෙක දරන ආඥාපනතෙන් දළදා වහන්සේගේ භාරකාරත්වයෙන් ඉවත්ව ඉංග්‍රිසිහු අත පිසදා ගත්හ. 1848 වනවිට ඉංග්‍රිසිහු බෞද්ධ භික්ෂුන්ගේ තැන ක්‍රිස්තියානි පූජකවරුන්ට ලබා දුන්හ.දුෂ්ට අහංකාර ටොරින්ටන් සාමි ආණ්ඩුකාරයා 1847 වන විට ක්‍රියාත්මක කළ බදු ගණන 14 කි. රාජකීය කොමිෂන් සභා වාර්තාවේ බදු ගණන 32ක් බව සඳහන් වේ. මේ බදු උඩරටවාසින්ට මෙන් ම සමස්ත ජනතාවට ම නුහුරු නුපුරුදු විය. තුවක්කුවට ස්තෝප්පුවට, කරත්තයට, අස්රියට, මහ පාරට, ඔරුවට පමණක් නොව නිවසේ ඇති කරන බල්ලාට ද බදු ගෙවීමට සිදුවිය. ගොවිතැන් ආරක්ෂා කර ගැනීමට තිබුණු තුවක්කුවටත් ගෙදරක් ගානේ සිටි බල්ලාටත් බඳු ගෙවන්නට සිදුවීම නිසා ජනයාගේ කෝපය ඉවසුම් නැති විය.වයස අවුරුදු 18 සිට 60 දක්වා වූ සියලු දෙනාට මාර්ග බද්ද එකසේ බලපෑවේ ය. පිරිමි සහ භික්ෂූන් සතියකට දින හයක් පාරේ වැඩකර බදු ගෙවිය යුතු ය. බද්දෙන් නිදහස්වීම සඳහා සිලිං තුනක් රජයට ගෙවිය යුතු විය. ඒ වකවානුවෙහිදීම ඉංග්‍රීසි ආණ්ඩුවේ නිලධාරිහු ‘නිල් පොත’ නමින් වූ විස්තර වාර්තාවකට තොරතුරු එකතු කරන්නට පටන් ගත්හ. අසාධාරණ බදුවලට එරෙහි ව ජනතාව බලවත් ලෙස කලකිරී සිටියහ.ඒ අතර නීතිඥ ක්‍රිස්ටෝපර් එලියට් මහතාගේ ‘කලම්බු ඔබ්සර්වර්’ පත්‍රයෙන් බදු විරෝධි හඬක් ගෙන යනු ලැබිණි. ආණ්ඩුකාර ටොරින්ටන් සාමි ලේකම් සර් එමර්සන් ටෙනන්ට් මධ්‍යම පළාතේ දිසාපති බුලර් ප්‍රධාන බලධාරින්ගේ අදූර්දර්ශි අන්තනෝමතික දඩබ්බර ක්‍රියා මාර්ගයන් ජනතාවගේ දැඩි දෝෂ දර්ශනයට ලක් විය. මහජනයාගෙන් අදහස් විමසීමට ඔවුහු උනන්දු නොවූහ.‘කලම්බු ඔබ්සර්වර්’ පත්‍රයේ කර්තෘ ක්‍රිස්ටෝපර් එලියට් සහ පර්ගියුසන් මහත්වරු ඔබ්සර්වර් පුවත්පතින් අධික බදු බර ගැන රජයට පැවසුව ද ඉංග්‍රීසි පාලකයෝ ඒ අදහස් තඹ දොයිතුවකට නොසැලකූ®හ. ඉන් පසු රජයට විරුද්ධත්වය පළ කරන්නට ඔව්හු ආණ්ඩුකාරයා මුණගැසීමට තීන්දු කළහ. ආණ්ඩුකාර ටොරින්ටන් මහනුවරින් කොළඹ ගොස් ඇති හෙයින් ඔව්හු මධ්‍යම පළාත් දිසාපති බුලර් හමුවීමට බලාපොරොත්තු වූහ.ඒ 1848 ජූලි මස 06 වැනි දිනයයි. බදු විරෝධි මුල්ම කණ්ඩායම වීර පුරන් අප්පු, දේශප්‍රේමියාගේ මග පෙන්වීම සහ මූලිකත්වයෙන් 4000ක් පමණ පිරිසගෙන් යුක්ත විය. ගොංගාලේගොඩ බණ්ඩා ජූලි 01 වැනි දින විරෝධතා රැළියක් සංවිධානය කිරීමට මහනුවර සිටි බවක් ද වාර්තාවේ. ගොංගාලේගොඩ බණ්ඩා ශ්‍රී දළදා මාලිගාවේ නතරව සිටින බව මධ්‍යම පළාත් අණදෙන නිලධාරී කර්නල් ඩ්‍රාප්ට් ගේ වාර්තාවක ද සඳහන් වේ.මේ විරෝධතාවයෙන් සැහෙන ප්‍රතිඵලයක් නො ලැබුණි. පළමුවරටත් වඩා විශාල ජනකායක් එක් රැස් කර ගත් ගුන්නෑපාන ආරච්චි 1848 ජූලි 08 වැනිදා මහනුවර කච්චේරියට ගොස් බුලර් හමුවීමට සැළසුම් කළේ ය. බුලර් තමාගේ සහ නගරයේ ආරක්ෂාවට පොලිස් බල ඇණියක් යෙදවීය.මහ ජන සන්නිපාතය දුටු බුලර් කලබල විය. කරකියාගත හැකි දෙයක් ද නොවීය. ඔහු මාලිගාවේ පත්තිරිප්පුවට පැන මහජන විරෝධයෙන් ආරක්ෂාවීමට පියවර ගත්තේ ය. යෝධ ජන ගඟ ආපසු හැරවීමට මහන්සිගත් පොලිස් බල ඇනියේ සුපිරින්ටැන්ඩන්ට් කෙනෙකු වූ දුනුවිල ලොකු බණ්ඩාට අසුපිටෙන් බිම වැටෙන තුරු සිංහ - ලේ ඇති ජනතාව පහර දුන්හ. මින් දින කිහිපයකට පසු මාතලේ නගරයට රැස් වූ බදු විරෝධීහු තුවක්කු බදු ගැන තම අප්‍රසාදය දැක්වීමට තුවක්කු කඩා සුණු විසුණු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n1010272</link>
    <topic>රිසානාට සහනයක් දෙන්නජනපතිගෙන් සෞදි රජුට අභියාචනයක්</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>සෞදි අධිකරණයක් මඟින් මරණ දඬුවම නියම වූ ශ්‍රී ලාංකික ගෘහ සේවිකා රිසානා නෆික්ගේ දඬුවම ලිහිල් කරන ලෙස ඉල්ලා ජනාධිපති මහින්ද රාජපක්ෂ මහතා සෞදි අරාබි රජතුමා වෙත අභියාචනයක් ඉදිරිපත් කිරීමට පියවරගෙන ඇත.මේ සම්බන්ධ අභියාචනාවට ජනාධිපති මහින්ද රාජපක්ෂ මහතා පෙරේදා (25) රාත්‍රියේ දී අස්සන් තබා ඇත. මේ අභියාචනාව විදේශ කටයුතු අමාත්‍යාංශය හරහා සෞදි අරාබියට යොමු කිරීමට නියමිතය. මරණ දඬුවමට එරෙහිව රිසානා නෆික් එරට ශ්‍රේෂ්ඨාධිකරණයට ගොනු කර තිබූ අභියාචනය ප්‍රතික්ෂේප කර තිබේ.සිද්ධිය සම්බන්ධයෙන් ගත හැකි වෙනත් අධිකරණ ක්‍රියාමාර්ගයක් නොමැති බැවින් ඇයට එරෙහිව ලබා දී ඇති දඬුවම ලිහිල්කර ගැනීමට ගත හැකි එකම ක්‍රියාමාර්ගය රාජ්‍ය මට්ටමේ මැදිහත් වීමක් බව විදේශ කටයුතු අමාත්‍යාංශය පවසයි.2005 වසරේ පෙබරවාරි මාසයේ දී සිය සෞදි හාම්පුතුගේ සිව්මස් බිළිඳීය මරා දැමීම සම්බන්ධයෙන් 2007 වසරේ ජූනි 16 වැනිදා ඇයට මරණ දඬුවම නියම කෙරිණි. එහෙත් පසුව ඇය එම තීරණයට එරෙහිව එරට ශ්‍රේෂ්ඨාධිකරණයේ අභියාචනාවක් ගොනු කළ අතර එය ද පසුගියදා ශ්‍රේෂ්ඨාධිකරණය මඟින් ප්‍රතික්ෂේප කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n1010273</link>
    <topic>බුදු සසුනේ චිර පැවැත්මටපනත් 5ක් පාර්ලිමේන්තුවට</topic>
    <author>නුවන් කොඩිකාර ත්‍රිකුණාමලයේ සිට</author>
    <content>බුද්ධ ශාසනයේ හා සංඝයා වහන්සේගේ ආරක්‍ෂාව උදෙසා නව පනත් පහක් පාර්ලිමේන්තුවට කඩිනමින් ඉදිරිපත් කිරීමට රජය තීරණය කර ඇත.විහාර දේවාලගම්, ස්වාමින් වහන්සේලා ලියාපදිංචිකිරීම, ශාසනික කතිකාවත් යන පනත් ඇතුළු නව පනත් පහ ගෙනෙන බව අගමැති දි. මු. ජයරත්න මහතා පැවසීය.ත්‍රිකුණාමලය දිස්ත්‍රික් සර්වාගමික මධ්‍යස්ථාන සංවර්ධනය කිරීමේ ජාතික වැඩ පිළිවෙළේ සමාරම්භක වැඩ සටහන කන්තලේ අග්‍රබෝධි පිරිවෙන් විහාරයේ දී ඊයේ (26) ආරම්භ කරමින් අගමැතිවරයා එසේ ප්‍රකාශ කළේය. බුද්ධ ශාසනයත්, සංඝයාවහන්සේලාත් විනාශ කිරීමේ අරමුණින් ඇතැම් පිරිස් කටයුතු කරන බව පැවසූ දි. මු. ජයරත්න මහතා එම තත්ත්වය වැළැක්වීමේ අරමුණින් මේ පනත් ඉදිරිපත් කිරීමට තීරණය කළ බවද කීය.මහනායක, අනුනායක, විහාරාධිපති හිමිවරුන් ඇතුළු සංඝයා වහන්සේලාගේ අදහස් හා යෝජනා ඇතුළත් කර පනත් සකස් කරන බව ඒ මහතා ප්‍රකාශ කළේය.වසර 2600ක කාලයක් මේ රටත්, බුද්ධ ශාසනයත්, සංස්කෘතිය හා සදාචාරය ආරක්‍ෂා කළ සංඝයා වහන්සේලා ජාතියක උතුම්ම වස්තුව වන බව හෙතෙම සඳහන් කළේය.ජනාධිපති මහින්ද රාජපක්‍ෂ මහතා ප්‍රමුඛ රජයේ මඟපෙන්වීම යටතේ බුද්ධ ශාසනය දියුණු කිරීමටත්, ආරක්‍ෂා කිරීමටත් අදාළ වැඩසටහන් ක්‍රියාත්මක වන බව අගමැතිවරයා පැවසීය. මේ අවස්ථාවට සංඝයාවහන්සේලා මැති ඇමැතිවරුන්, රජයේ නිලධාරීන් රැසක් සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n1010274</link>
    <topic>සෞන්දර්ය ගුරු පත්වීම්ප්‍රායෝගික පරීක්ෂණ නොවැම්බර් 15දා සිට</topic>
    <author>දයා පෙරේරා</author>
    <content>සෞන්දර්ය උපාධිධාරි ගුරුවරුන් බඳවා ගැනීම පිණිස පැවැති විභාගයේ ප්‍රතිඵල අනුව සුදුසුකම් ලැබූ 2955 දෙනකු ලබන 15 වැනිදා සිට ප්‍රායෝගික පරීක්ෂණ සඳහා කැඳවන බව වැඩබලන අධ්‍යාපන ඇමැති ටී. බී. ඒකනායක මහතා කියයි.ඉකුත් 15 වැනිදා පැවැති එම විභාගයේ ප්‍රතිඵල විභාග දෙපාර්තමේන්තුව ඊයේ (26) නිකුත් කළ බවද ඇමැතිවරයා කීවේය.එම ප්‍රතිඵල අනුව (සිංහල මාධ්‍ය), සංගීතය 277, නැටුම් 383, චිත්‍ර 853, නාට්‍ය හා රංග කලාව 266 ක් ද (දෙමළ මාධ්‍ය), කර්නාටක සංගීතය 176, භාරත නැටුම් 439, චිත්‍ර 374 සහ නාට්‍ය හා රංග කලාව 187 ක්ද වශයෙන් 2955 ක් සුදුසුකම් ලැබ සිටිතියිද වැඩබලන ඇමැතිවරයා පැවැසුවේය.ප්‍රායෝගික පරීක්ෂණ කමිටු පහළොවක් ලබන 15 වැනිදා සිට කඩිනමින් එම පරීක්ෂණ පවත්වන බවත් හෙතෙම පැවැසීය.සෞන්දර්ය ගුරුවරුන්ගෙන් 457 ක් ජාතික පාසල්වලටත් 2498 ක් පළාත් පාසල්වලටත් පත්කැරේ.බටහිර සංගීතය සඳහා ද සෞන්දර්ය උපාධිධාරින් පිරිසක් ද ඉදිරියේදී ප්‍රායෝගික පරීක්ෂණවලට කැඳවා බඳවා ගැනීමට නියමිත යැයිද වැඩබලන ඇමැතිවරයා පැවැසීය.සෞන්දර්ය උපාධිධාරි ගුරු පුරප්පාඩු 3174 ක් සම්පූර්ණ කිරීම පිණිස විභාගයක් පවත්වා ජනාධිපති මහින්ද රාජපක්ෂ මහතා මුදල් ඇමැතිවරයා ද වශයෙන් එම ගුරුවරුන් බඳවා ගැනීමට අවශ්‍ය මූල්‍ය ප්‍රතිපාදන ලබාදී තිබෙන බවත් අධ්‍යාපන ඇමැති බන්දුල ගුණවර්ධන මහතා ඒ සඳහා අවශ්‍ය කැබිනට් පත්‍රිකා ඉදිරිපත් කොට මොවුන්ට පත්වීම් ලබාදීමට සියලු කටයුතු සිදුකර ඇති බවත් අවධාරණය කළ වැඩබලන අධ්‍යාපන ඇමැතිවරයා සියලුදෙනාටම දෙසැම්බර් 31 වැනිදාට පෙර ස්ථිර ගුරු සේවයේ පත්වීම් හිමිවන බවත් සඳහන් කෙළේය.වැඩබලන ඇමැතිවරයා එසේ පැවැසුවේ අධ්‍යාපන අමාත්‍යාංශයේදී ඊයේ (26) පස්වරුවේ පැවැති විශේෂ මාධ්‍ය හමුවකදීය.උපාධිධාරි සෞන්දර්ය ගුරු පත්වීම් ලබාදෙන බව ස්ථිර වශයෙන් ම දන්නා ජනතාව විසින් ප්‍රතික්ෂේප කරන ලද බංකොළොත් දේශපාලන පක්ෂ තමන්ගේ දේශපාලන බංකොළොත්භාවය වසා දැමීම සඳහා උද්ඝෝෂණ මුවාවෙන් ක්‍රියාත්මක කරන දේශපාලන වැඩපිළිවෙළ තරයේ හෙළා දකින බවත් වැඩබලන ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n1010275</link>
    <topic>විශ්වවිද්‍යාලවල ලේ සොලවනත්‍රස්තවාදයක් නිර්මාණය වෙලා</topic>
    <author>සකුන්තලා ජයසිංහ සහ උපාලි තිලකරත්න අනුරාධපුර අධිකරණ</author>
    <content>සමාජයට වින කරන ඇතැමුන් තරුණ පරපුර නොමඟ යැවීම නිසා අද විශ්වවිද්‍යාල පද්ධතියේ ලේ සොලවන ත්‍රස්තවාදයක් නිර්මාණය වී ඇතැයි ද සුළු පිරිසකගේ හැසිරීම හේතුවෙන් සමස්ත සරසවි දරුවන්ගේ ගරුත්වය කෙළෙසී ඇති බවත් වාරිමාර්ග හා ජල කළමනාකරණ නියෝජ්‍ය අමාත්‍ය එස්. එම්. චන්ද්‍රසේන මහතා පැවසීය.ජාතියේ අවාසනාවකට මේ රටේ බුද්ධිමත් ම තරුණ පිරිස සිටින විශ්වවිද්‍යාලය අද අවි ආයුද අමෝරාගත්, තමන්ට ශිල්පය දෙන ගුරුවරුන්ගේ ඇඟේ ලේ සොලවන ත්‍රස්තවාදය රජ කරන තැනක් බවට පත්වී තිබෙනවා.  මේ සියල්ල සිදුවන්නේ ජාති ද්‍රෝහි පිරිසකගේ දේශපාලන කුමන්ත්‍රණවල ප්‍රතිඵල හැටියට යැයි ද ඇමැතිවරයා පැවැසීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n1010276</link>
    <topic>තරුණයන් 300කටඊශ්‍රායලයේ රැකියා</topic>
    <author>මහින්ද අලුත්ගෙදර</author>
    <content>ඉතිහාසයේ පළමු වරට ශ්‍රී ලාංකික තරුණයෝ 300ක් රැකියා සඳහා ඊශ්‍රායලය බලා පිටත්ව යති. මේ ශ්‍රමිකයන් සඳහා වීසා ලබා දීම ශ්‍රී ලංකා විදේශ සේවා නියුක්ති කාර්යාංශයේ දී ඊයේ (26) සිදු විය. මේ කණ්ඩායමට අයත් මුල් සිය දෙනා ඊයේ (27) රාත්‍රියේම ඊශ්‍රායලය බලා පිටත්ව ගියහ.ශ්‍රී ලංකා විදේශ රැකියා ඒජන්සිය මඟින් ක්‍රියාත්මක “සයුරෙන් එතෙරට” වැඩ සටහන යටතේ ඊශ්‍රායලයට යන මේ 300 දෙනා මුලදී මාස 6ක කාලයක් එරට විවිධ සමාගම්වල රැකියාවේ නිරත වෙති.විධිමත් පුහුණුවකින් පසුව ඔවුන්ට මුලික වැටුප වශයෙන් රුපියල් 110,000ක මුදලක් හිමි වෙයි. ඔවුන් රැකියාවේ නිරතවන ආකාරය හා එහි ප්‍රගතිය මත තව දුරටත් රඳවා ගැනීම හා තවත් ශ්‍රමිකයන්ට අවස්ථාව උදා කර දීම සිදු කෙරේ.මේ පිළිබඳ අදහස් පළ කළ ශ්‍රී ලංකා විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතා සඳහන් කළේ ශ්‍රී ලාංකික ශ්‍රමික කණ්ඩායමක් මුල් වරට ඊශ්‍රායලය බලා පිටත්ව යන බවත්, අපේ රටෙන් තවත් පිරිස් එරට රැකියා සඳහා යොමු කිරීමට මේ කණ්ඩායමට විශාල වගකීමක් පැවරෙන බවත් ය.ඊශ්‍රායලයේ රැකියා සඳහා සුදුසු පරිදි මේ පිරිස පුහුණු කර ඇතැයි කී සභාපතිවරයා මේ සියලු දෙනාම රටේ ගෞරවය හා අභිමානය රැකෙන පරිදි කටයුතු කළ යුතු බවත් මේ වැඩපිළිවෙළ ඉදිරියටත් ගෙන යාම සඳහා සහාය ලබා දිය යුතු බවත් කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n1010277</link>
    <topic>සරසවි සිසුන් යහ මඟට ගන්නවැඩපිළිවෙළක් සකසනවා</topic>
    <author>බන්ධුල ගුණසේකර මාතර දිසා විශේෂමාතර සමූහ, මාතර විශේෂ, ගන්දර සමූහ, දික්වැල්ල සමූහ</author>
    <content>අසූදහසක් (80000) පමණ වන විශ්ව විද්‍යාල සිසුන් අතරින් දෙදහසකටත් වඩා අඩු කඩාකප්පල්කාරී බලවේග පරාජය කර අසරණ වූ සිසුන් යහමග ගැන්වීම සඳහා වූ සවිමත් වැඩපිළිවෙළක් රටපුරා ගොඩනැගෙන බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා (ඊයේ 26 දා) මාතර දී පැවසීය.සරසවි සිසුන්ගේ් අධ්‍යාපන කටයුතු කඩාකප්පල් කිරීමේ කුªමන්ත්‍රණයට විරෝධය දැක්වීමේ හා රුහුණු සරසවි උප කුලපතිවරයාට පහරදීමේ සිද්ධිය හෙළා දකිමින් දහස් ගණනක් මවුපියන්ගේ සහභාගීත්වයෙන් මාතර බස්නැවතුම්පළ ඉදිරිපිට දී පැවති දැවැන්ත ජනතා උද්ඝෝෂණයෙන් අනතුරුව මාතර බ්‍රවුන්ස් බීච් ශාවනාගාරයේ දී පැවති පුවත්පත් සාකච්ඡාවේ දී නියෝජ්‍ය ඇමැතිවරයා මේ බව පැවසීය.මාතර දිස්ත්‍රික් පාර්ලිමේන්තු මන්ත්‍රී සනත් ජයසූරිය මහතාගේ ද සහභාගිත්වයෙන් පැවති මෙම ප්‍රවෘත්ති සාකච්ඡාව හමුවේ වැඩිදුරටත් අදහස් දැක් වූ නියෝජ්‍ය ඇමැතිවරයා මෙසේ ද කීය. මේ තත්ත්වය ලෝකයේ විශ්වවිද්‍යාල පද්ධතීන් කිසිවක් තුළ දකින්නට නොමැති තත්ත්වයක් බව පැහැදිලියි. මේ තුළින් සිදුවන ලොකුම අපරාධය අහිංසක දුප්පත් දෙමව්පියන්ගේ දරුවන්ගේ අධ්‍යාපනය කඩාකප්පල් වීමයි. මේ තත්ත්වය පිළිබඳව මුළු රටම දැනුම්වත් විය යුතු වන්නේ අන්න ඒ නිසයි.දේශපාලන බලයක් නොමැතිකමින් සියලු කටයුතු කඩාකප්පල් කිරීමේ චේතනාවෙන් සංවිධානය වූ ජනතා විමුක්ති පෙරමුණට මෙවැනි බලයක් ඇත්නම් පසුගිය මහ මැතිවරණයේ දී ඔවුන් දෙතුන් දෙනෙකුට සීමාවෙමින් පල්ලමට ඇද වැටෙන්නේ නෑ. මොවුන් ජාත්‍යන්තර බලවේගයක් සමග එකතු වී මේ කඩාකප්පල්කාරී කටයුතුවල නිරත වෙනවාද යන්න පිළිබඳ සැකයක් පවතිනවා.ඒ කෙසේ වුවද තම දරුවන්ගේ අධ්‍යාපන කටයුතු සුරක්ෂිත කරලීම පිණිස දකුණේ මවුවරුන් - පියවරුන් පෙරමුණ ගෙන කටයුතු කරනවාසේම විශ්වවිද්‍යාල උපකුලපතිවරයා වැනි ගුරු භවතුන්ගේ ගෞරවය සුරැකෙන අයුරින් ඔවුන් රැකගැනීමට ක්‍රියා කිරීමද මේ රටේ දෙමව්පිය - වැඩිහිටි පිරිසගේ යුතුකමක් මෙන්ම වගකීමක්ද වන බව ලක්ෂ්මන් යාපා නියෝජ්‍ය ඇමතිවරයා පැවැසීය.මාතර දිස්ත්‍රික් පාර්ලිමේන්තු මන්ත්‍රී සනත් ජයසූරිය මහතා- රුහුණ විශ්වවිද්‍යාලයේ අධ්‍යාපනය ලබන තම දරුවන්ගේ අධ්‍යාපන කටයුතු හා නිදහස බරපතළ අවදානමකට ලක්වී ඇතැයි එම සිසුන්ගේ දෙමව්පියන් මා සමග ප්‍රකාශ කළා. දහසක් දුක් පීඩා විඳ විශාල බලාපොරොත්තු සහගතවයි ඔවුන් තම දරුවන් විශ්වවිද්‍යාලයට එවන්නේ. එහෙත් අද ඒ දරුවන් පත්වී ඇති තත්ත්වය අතිශයින්ම කනගාටුදායකයි.ඒ නිසා අප ජනාධිපතිතුමාගෙන් ඉල්ලා සිටින්නේ නීතිය අකුරටම ක්‍රියාත්මක කරන ලෙසයි. අද මාතර නගරයේ පැවති ඒ ජනතා උද්ඝෝෂණයේදී ද ඔවුන් සටන් පාඨ කියමින් ඉල්ලා සිටියේත් එයයි. විශ්වවිද්‍යාලයේ ස්වාධීන ශිෂ්‍ය සංගමය කිසිසේ්ත් කලහකාරි සංවිධානයක් නොවේ. ඔවුන්ගේ අපේක්ෂාව වන්නේ තමන්ගේ ගැටළු - ප්‍රශ්න ඇතිතාක් ඒවා සාකච්ඡා මාර්ගයෙන් විසඳා ගන්නයි.දෙදහසකටත් අඩු අන්තරයේ සාමාජික පිරිසට වඩා දහ දොළොස් ගුණයකින් වැඩි ස්වාධීන ශිෂ්‍ය සංගමය මේ අන්තරය ගෙන යන වැඩ පිළිවෙළ පරාජය කිරීමට කලහකාරී ක්‍රියා මාර්ගයන්ට කිසි විටෙකත් සූදානම් නැහැ. ඒ නිසා මාතරින් ඇරඹුනා වගේම සමස්ත රට පුරා සරසවි අධ්‍යාපනයත් සරසවි සිසුනුත් රැකගැනීමට රට පුරා එකී දෙමව්පියන් පෙළ ගැසීම ඉතා වැදගත් කටයුත්තක් වන බවද මන්ත්‍රීවරයා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n1010278</link>
    <topic>පේරාදෙණිය වෛද්‍ය පීඨයේ සිසුවියක විශිෂ්ටතම ප්‍රතිඵල වාර්තා කරයි</topic>
    <author>අසේල කුරුළුවංශ හා එස්.කේ. සමරනායක</author>
    <content>පේරාදෙණිය විශ්වවිද්‍යාලයේ වෛද්‍ය පීඨයේ පනස් වසරක ඉතිහාසයේ ප්‍රථම වරට වෛද්‍ය සිසුවියක විෂයන් සියල්ලටම අධි සම්මාන ලැබ විශිෂ්ටතම ප්‍රතිඵල වාර්තාකර ඇත.විෂයන් 13 ක් සඳහා අධි සම්මාන ලැබ වෛද්‍ය උපාධිය විශිෂ්ඨ ලෙස සමත්ව ඇත්තේ චතුරිකා ලක්මිණි දන්දෙණිය (26) මහත්මියයි.කාය ව්‍යච්ඡ වේදය, භෞත වේදය, රසායන විද්‍යාව, ක්ෂුද්‍ර ජීව විද්‍යාව, පරපෝෂවේදය, ව්‍යාධි වේදය, අධිකරණ වෛද්‍ය විද්‍යාව, ප්‍රජා වෛද්‍ය විද්‍යාව, ඖෂධ වේදය, කායික වෛද්‍ය විද්‍යාව, ශල්‍ය වෛද්‍ය විද්‍යාව, ළමා වෛද්‍ය විද්‍යාව, නාරි හා ප්‍රසව වෛද්‍ය විද්‍යාව යන විෂයන් සියල්ලටම ඇය විශිෂ්ට සම්මාන ලබා ඇත.මෙවැනි ආකාරයේ දක්ෂතාවක් පෙන්නුම්කැර පේරාදෙණිය විශ්වවිද්‍යාලයේ වෛද්‍ය සිසුවෙකු අවසන් විභාගයෙන් සමත්ව වෛද්‍ය උපාධිය ලබා ගත්තේ ප්‍රථමවරට බව පේරාදෙණිය විශ්වවිද්‍යාලයේ වෛද්‍ය පීඨයේ ආදි වෛද්‍ය විද්‍යාර්ථීන්ගේ සංගමයේ හිටපු සභාපති කායික වෛද්‍ය විශේෂඥ තිලක් ජයලත් මහතා පවසයි.නුවරඑළිය, නානුඔය පදිංචි චතුරිකා ලක්මිණි දන්දෙණිය මහත්මිය පොරමඩුල්ල මධ්‍ය මහ විදුහලේ ආදි සිසුවියකි. ඇය පේරාදෙණිය විශ්වවිද්‍යාලයේ වෛද්‍ය පීඨයේ ශල්‍ය වෛද්‍ය ඒකකයේ තාවකාලික කථිකාචාර්යවරියක් ලෙස සේවය කරමින් සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n1010279</link>
    <topic>ජාතික ජනමාධ්‍යසමුළුව නොවැ. 9-10</topic>
    <author/>
    <content>කැලණිය විශ්වවිද්‍යාලයේ ජනසන්නිවේදන අධ්‍යයන අංශය සංවිධානය කරන ජාතික ජනමාධ්‍ය සමුළුව නොවැම්බර් 9 සහ 10 යන දෙදින පැවැත්වේ.ජනමාධ්‍ය අධ්‍යයනයේ නියැලෙන සියලුම විශ්වවිද්‍යාල මේ සමුළුවට එක් වෙති.ජනමාධ්‍ය අධ්‍යයනයේ ගමන්මග ජනමාධ්‍ය හා සන්නිවේදන අධ්‍යයන ක්‍ෂේත්‍රයේ අනාගත අභියෝග සහ ශ්‍රී ලංකාවේ ජනමාධ්‍ය ක්‍ෂේත්‍රය මුහුණ දී ඇති ගැටලු විසඳීම මේ සමුළුවේ පරමාර්ථ වේ.කැලණිය විශ්වවිද්‍යාලයේ සමාජයීය විද්‍යාපීඨ ශ්‍රවණාගාරයේදී නොවැම්බර් 9 උදේ 10 ට ආරම්භ වන මේ සමුළුවට ජනමාධ්‍ය අමාත්‍යාංශයේ ලේකම් ඩබ්ලිව්. බී. ගනේගල, උසස් අධ්‍යාපන අමාත්‍යාංශයේ ලේකම් සුනිල් ජයන්ත නවරත්න, කැලණිය විශ්වවිද්‍යාලයේ උපකුලපති මහචාර්ය සරත් අමුණුගම, සමාජ විද්‍යා පීඨයේ පීඨාධිපති මහාචාර්ය චන්ද්‍රසිරි රාජපක්ෂ, කැලණිය සරසවියේ ජනසන්නිවේදන අධ්‍යයන අංශයේ අංශාධිපති මහාචාර්ය රෝහණ ලක්ෂ්මන් පියදාස යන මහත්වරු සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n10102710</link>
    <topic>ඩෙංගු රෝගයට සාර්ථක ප්‍රතිකාරයක්</topic>
    <author>අසේල කුරුළුවංශ</author>
    <content>ස්ටීරොයිඩ් (Steroid) ඖෂධ ප්‍රතිකාරය මගින් ඩෙංගු රෝගයට සාර්ථකව ප්‍රතිකාර කළ හැකි බව වෛද්‍ය කණ්ඩායමක් සිදුකළ පරීක්ෂණයකින් තහවුරුවී ඇත.මහාචාර්ය එස්. ඒ. එම්. කුලරත්න, මහාචාර්ය රන්ජන් පේ‍්‍රමරත්න, ආචාර්යවරුන් වන කෝලිත සේල්ලහේවා, වසන්ත දිසානායක, කපිල ද අල්විස් යන මහත්වරු ඊයේ (26) පේරාදෙණිය ශික්ෂණ රෝහලේ පැවැති සාකච්ඡාවක දී මෙම තොරතුරු අනාවරණය කළේය.පේරාදෙණිය, මහනුවර, ගම්පොළ, රාගම වැනි රෝහල් කේන්ද්‍රකර ගනිමින් ඩෙංගු රෝගීන් සඳහා අදාළ ඖෂධය ලබාදී සිදුකළ පර්යේෂණ මගින් 100% ක සාර්ථක ප්‍රතිඵල ලැබී තිබෙන බව මෙම වෛද්‍යවරු පවසති.ස්ටීරොයිඩ් ප්‍රතිකාරය ඩෙංගු රෝගය සඳහා මෙයට පෙර ජාත්‍යන්තර මට්ටමින් පවා ලබා දුන්න ද එමඟින් සාර්ථක ප්‍රතිඵල ලැබී නැත. ඩෙංගු රක්තපාත තත්ත්වයට පත්වූ රෝගීන්ට එය ලබාදීම ඊට හේතුව බව පවසන වෛද්‍ය කණ්ඩායම මුල් අවස්ථාවේ සිට එය ලබාදීමෙන් සාර්ථක ප්‍රතිඵල අත්කර ගත හැකි බව අවධාරණය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n10102711</link>
    <topic>බෝපත් ඇල්ල 70වෙනි බිල්ලත් ගනී</topic>
    <author>රත්නපුර දිසා විශේෂ නිරෝෂන පෙරේරා හා කුරුවිට සමූහ</author>
    <content>කුරුවිට බෝපත් ඇල්ලේ ගිලීමෙන් 70වැනි පුද්ගලයාත් ඊයේ (26) මියගියේය.1993 වසරේ සිට බෝපත් ඇල්ලට බිලිවූ ජීවිත ගණන 70 කි. එස්. ශිව රාජන් නම් තරුණයා බෝපත් ඇල්ලේ දිය නෑමට යාමෙන් මෙසේ මරණයට පත්වී ඇත.මගුල් ගෙදරට පැමිණි ඥාතීන් පිරිසක් සමඟ දිය නෑමට ගිය තරුණයකු බෝපත් ඇල්ලේ ගිලී මරණයට පත්වී තිබේ. බෝපත් ඇල්ල අවට ප්‍රදේශවාසීන්ගේ සහාය ද ඇතිව සිරුර පැය 15කට පසු ඊයේ (26) උදේ ගොඩට ගැනීමට හැකිවූ බව කුරුවිට පොලිසිය කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n10102712</link>
    <topic>මවු කිරි බොන්නට පින් මදි වීදෝ</topic>
    <author>මානෙල් පුෂ්ප කුමාරි, බොරලැස්ගමුව සමූහ</author>
    <content>නීරෝගිමත් බෙංගාලි ව්‍යාඝ්‍ර පැටවකු දෙහිවල ජාතික සත්වෝද්‍යානයේදී පසුගිය 22 දා උපත ලැබූ බව එහි අධ්‍යක්‍ෂ සහ ආර්ථික සංවර්ධන අමාත්‍යාංශ අධ්‍යක්‍ෂ ජනරාල් භාෂ්වර සේනාංක ගුණරත්න මහතා පවසයි.මේ පැටවාට තම මව කිරි ලබාදීම දිගින් දිගටම ප්‍රතික්ෂේප කිරීම නිසා අත්දැකීම් බහුලඉන්දුනීසියාවේ තමාන් ෂෆාරි උද්‍යානයේ පශු වෛද්‍ය රෙට්නෝ සුදර්වතී මහතාගේ සහ සිංගප්පූරු සත්වෝද්‍යානයේ උපදෙස් ද අනුව පැටවාගේ වර්ධනයට අවශ්‍ය විශේෂිත කෘත්‍රිම කිරි වට්ටෝරුවක් ලබාදීමට මේ වන විට පියවර ගත් බවද කීය.මීට පෙරද මේ ව්‍යාඝ්‍ර ධේනුව මේ වසරේ ජුනි මස 16 දින පැටවුන් 03 දනෙකු බිහි කළ නමුත් දින කීපයකදී ඔවුන් මරණයට පත්වී ඇත. එම පැටවුන්ගේ පශ්චාත් මරණ පරීක්ෂණයන්ට අනුව අභ්‍යන්තර ඉන්ද්‍රියයන්ගේ විකෘතිභාවය ඔවුන්ගේ මරණයට හේතු වූ බව අනාවරණය වී තිබේ.චීනයේ ෂියැංජියැං සෆාරි උද්‍යානයෙන් ගෙන එන ලද මේ ව්‍යාඝ්‍රයන් තිදෙනා අතර දුරස්ථ ලේ සබඳතාවක් පවතින බව අදාළ දත්ත වාර්තා අනුව සොයාගත හැකි වූ බවද මේ පැටවාට මවු කිරි දීම ව්‍යාඝ්‍ර ධේනුව ප්‍රතික්ෂේප කිරීම සත්ව උද්‍යාන පරිසරයන්හි ස්වභාවික තත්ත්වය බවද වෛද්‍ය ජගත් ජයසේකර මහතා ප්‍රකාශ කරයි.ව්‍යාඝ්‍ර පැටවා අවදානම් සහගත තත්ත්වයෙන් මිදුණු වහාම මහජනතාවට නැරඹීමට අවස්ථාව සලසන බව වෛද්‍ය ප්‍රසාද් සොයිසා මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n10102718</link>
    <topic>ඓතිහාසික ගොඩවාය වරායේගවේෂණ කටයුතු යළි අරඹන්න</topic>
    <author>නන්දසිරි වැලිගමගේ - ගාල්ල දිසා සමූහ</author>
    <content>මෙරට ඓතිහාසික වංශ කතාවේ ඉතා වැදගත් සාධක රැසක් පෙන්නුම් කරන ඓතිහාසික ගොඩවාය වරායේ ගවේෂණ කටයුතු නැවත අරඹන්නැයි දෙස් විදෙස් වියත්හු පුරා විද්‍යා බලධාරීන්ගෙන් ඉල්ලා සිටියි.ශ්‍රී ලංකා මුහුදු පුරා විද්‍යා ගවේශන කණ්ඩායම විසින් 2008 වසරේදී සිදු කළ ගවේශනයකදී නෞකාවක කොටස් සහ පළමු දෙවැනි සියවස්වලට අයත් පුරාවස්තු රැසක් සොයාගෙන තිබේ.බුද්ධ පරිනිර්වානයෙන් පසු මූලික යුගයේ බුදුන් වෙනුවෙන් පූජා පැවැත්වීමට යොදාගත් පූජාසනයක් හා රතු මැටි බඳුන් හා වර්ණාලේපවල කොටස් රැසක්ද මෙහිදී සොයාගනු ලැබිණි.ඉපැරැණි රජවරුන් විදේශිකයන් සමඟ පැවැත්වූ සබඳතාවන් සොයා ගැනීමට සමත්විය හැකි පුරාවිද්‍යා සාධක රැසක් ද මේ මුහුදු පතුල යට සැඟවී ඇතැයි විශ්වාස කෙරේ.පසුගියදා යුනිසෙෆ් සංවිධානය විසින් ගාල්ලේදී පැවැත් වූ හෙළ උරුම කළමණාකරන පස්දින සමුළුවේදීද මේ වරායේ ගවේෂණ කටයුතු ඇරැඹිය යුතු බවට එම නියෝජිතයන් අදහස් දැක්වූ අතර ඒ සඳහා ආධාර දීමට ද ඔවුන් කැමැත්ත පළ කළ හ.දැනට ඉදිවෙමින් ඇති හම්බන්තොට නව වරාය ආසන්නයේ පිවිසුම් මඟටද ආසන්නව ඇති මේ වරායේ ගවේෂණ කටයුතු සිදු වුවහොත් ඉදිවන වරායේ අභිමානය වඩාත් ජාත්‍යන්තර වශයෙන් කැපී පෙනෙනු ඇතැයි වියත්හු මත පහළ කරති.මේ කටයුතුවලට පුරා විද්‍යා දෙපාර්තමේන්තුව හා මධ්‍යම සංස්කෘතික අරමුදලේ නිසි අවදානය යොමු නොවීම නිසා ගවේෂණ කටයුතු ඇණහිට ඇතැයි පවසන වියතුන් ඉතා සුළු මුදලකින් මේ ගවේෂණ සිදු කිරීමට හැකිකම තිබියදී මෙය මඟ හැර ඇත්තේ කිනම් ජාත්‍යන්තර බලපෑමකට දැයි ප්‍රශ්න කර සිටිති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n10102720</link>
    <topic>රජරට කළමනාකරණ සිසුවියන්ට පහරදුන් පිරිස හඳුනා ගනිති</topic>
    <author>අනුරාධපුර මධ්‍යම විශේෂ</author>
    <content>රජරට විශ්වවිද්‍යාලයේ කළමනාකරණ පීඨයේ සිසුවියන් පස් දෙනෙකුට පහර දී විශ්වවිද්‍යාල දේපළවලට හානි කළ සිසු සිසුවියන් පිරිස හඳුනාගෙන ඇතැයි මිහින්තලය පොලිසිය කියයි.පෙරේදා (25) දහවල් විශ්වවිද්‍යාලයේ අර්ධ වාර්ෂික පරීක්ෂණයට සහභාගිවී සිටි සිසුවියන් පිරිසකට තවත් සිසුවියන් පිරිසක් කළ පහරදීමකින් ඔවුන් මේ වන විට තුවාල ලබා අනුරාධපුර ශික්ෂණ රෝහළට ඇතුළු කර ඇත.පහර කෑමට ලක්වූ සිසුවියන් පස් දෙනකු පෙරේදා (25) සවස 6.45 ට පමණ රෝහලට ඇතුළත් කළ බව එහි ප්‍රකාශකයකු පැවසීය. සිසුවියන් පිරිස විභාගය ලියමින් සිටින අවස්ථාවේ එහි පැමිණි විභාගයට සහභාගි නොවූ සිසුවියන් දෙදෙනකු පහරදීම සිදුකර ඇති අතර එම ශාලාවට ඇතුල්වීම සඳහා විභාගයට මුහුණ නොදෙන සිසුවකු දොරකඩා සිසුවියන්ට අවස්ථාව සලසා දී ඇති බව ද පොලිසිය කියයි.පහර දීමට සිසු සිසුවියන් 30 දෙනෙකුගෙන් යුතු කණ්ඩායමක් පැමිණ ඇති අතර ඔවුන් පිළිබඳව සියලු තොරතුරු හෙළිකරගෙන ඇති බව ද පරීක්ෂණ සිදු කරන පොලිසිය කියයි.පෙරේදා (25) සිදු වූ කළහකාරී තත්ත්වයෙන් රජරට විශ්වවිද්‍යාලයේ ගොඩනැගිලිවල දොර ජනෙල් හා කාර්යාල උපකරණ රැසකට ද අලාභහානි සිදුවී ඇත.තෙවන වසර කළමනාකරණ පීඨයේ ඉගනුම ලබන එස්. ඒ. මධුෂා නිලක්ෂි, ශ්‍යාමලී අමුණුගම, සුදාරි මනෝරත්න, දුලිකා ශ්‍යාමලී හා ශානිකා ජයසිංහ යන සිද්ධියෙන් තුවාල ලැබූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n10102721</link>
    <topic>ප්‍රභාකරන් මළ බවඉන්දියාව පිළිගනියි</topic>
    <author>මහින්ද අලුත්ගෙදර</author>
    <content>කොටි සංවිධානයේ නායක වේළුපිල්ලේ ප්‍රභාකරන් මියගිය බවට ඉන්දීය රජය නිලවශයෙන් ඊයේ (26) සිට පිළිගෙන ඇත.ඉන්දියානු නීතියට අනුව චූදිතයකුගේ මරණයක් සමඟ ඔහුට එරෙහිව එල්ලවූ සියලු චෝදනා ඉවත්ව යන අතර, ඒ අනුව වේළුපිල්ලේ ප්‍රභාකරන්ට එල්ලවී තිබූ චෝදනාවන් ද ඉවත් වන බව වාර්තා වේ. ඉන්දියාවේ හිටපු අගමැති රජිව් ගාන්ධි මහතාගේ ඝාතනය සම්බන්ධයෙන් වේළුපිල්ලේ ප්‍රභාකරන්ට චෙන්නායි අධිකරණයක් මඟින් චෝදනා එල්ල කර තිබිණි.තවද ප්‍රභාකරන්ට එරෙහිව එල්ලවී තිබූ චෝදනා රටේ නීතියට අනුව ඉවත්කරන බවට චෙන්නායි අධිකරණයේ විනිසුරු කේ. දක්ෂිණ මූර්ති මහතා ප්‍රකාශයට පත්කර ඇත.මීට අමතරව කොටි සංවිධානයේ ප්‍රබල සාමාජිකයකු වූ පොට්ටුඅම්මාන් හෙවත් ෂන්මුගනාදන් ශිවෂංකර්ට එරෙහිව චෝදනා ද ඉවත්කර ඇතැයි තානාපති ආරංචිමාර්ග කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n10102722</link>
    <topic>කැලණි සරසවි නේවාසිකාගාරවල රැඳී සිටින සිසුන් ඉවත් කිරීමට නියෝග</topic>
    <author>සිරිසේන රාජපක්‍ෂ</author>
    <content>අයුතු ජන රාශියක සාමාජිකයන් වශයෙන් කැලණිය විශ්ව විද්‍යාලයේ නේවාසිකාගාරයේ රැඳී සිටින සිසුන් පිටකිරීමට පියවර ගන්නා ලෙස කොළඹ අතිරේක මහේස්ත්‍රාත් මහී විජේවීර මහතා කැලණිය කොට්ඨාස භාර පොලිස් අධිකාරිවරයාට ඊයේ (26 දා) නියෝග කෙළේය.අතිරේක මහේස්ත්‍රාත්වරයා එසේ නියෝග කෙළේ පසුගියදා කැලණිය විශ්වවිද්‍යාලයේ සිසුන් පිරිසක් පාලනාධිකාරිය විසින් නිකුත් කරන ලද පිටවීමේ නියෝගය නොතකා නේවාසිකාගාරවල රැඳී කලහකාරී ලෙස හැසිරෙමින් එහි උප කුලපතිවරයා ඇතුළු නිලධාරීන් අයුතු ලෙස සිරකර තැබීම හා එහි දේපළවලට අලාභහානි සිදුකිරීම යන සිද්ධියට අදාළ ඊයේ (26) මහේස්ත්‍රාත් අධිකරණයේ පැවති සාක්‍ෂි විභාගයෙන් හෙළිවූ තොරතුරු ගැන සලකා බැලීමෙන් අනතුරුවය.අතිරේක මහේස්ත්‍රාත් මහී විජේවීර මහතා ඉදිරියේ නියෝජ්‍ය සොලිසිටර් ජනරාල් නවාස් මහතාගේ මෙහෙයවීම යටතේ පැවති සාක්‍ෂි විභාගයේදී කැලණිය විශ්වවිද්‍යාලයේ වැඩබලන ලේඛකාධිකාරි කාරියවසම්ගේ ගුණරත්න සහ කැලණිය කොට්ඨාස භාර සහකාර පොලිස් අධිකාරි යන අය සාක්‍ෂි දුන්හ.සිද්ධිය වූ දින විශ්වවිද්‍යාලයේ නිවාඩු දිනයක් (අධ්‍යයන වර්ෂය අවසන් වීම නිසා) වූ නිසා නේවාසිකාගාරවලින් ඉවත් වන ලෙස පාලන අධිකාරිය විසින් සිසුනට නිවේදනය කර තිබියදී එම අණ නොතකා ඔවුන් නේවාසිකාගාරවල රැඳී අයුතු ජන රාශියක සාමාජිකයින් වී කලහකාරී ලෙස හැසිරී එහි උප කුලපතිවරයා ඇතුළු නිලධාරීන් අයුතු ලෙස සිරකර තැබීම හා එහි දේපළවලට හානි සිදුකර ඇතැයි සාක්‍ෂි විභාගයේදී හෙළිවිය.තත්ත්වය මෙසේ පැවති බැවින් පාලන අධිකාරිය විසින් පොලිසියට දන්වා පොලිසියේ ආරක්‍ෂාව ලබාගෙන ඇති බවත්, මේ තත්ත්වය ඉදිරියේ දී කැලණිය විශ්වවිද්‍යාලයට ඇතුළුවීමට සිටින නවක සිසුන් දහස් ගණනකට සෘජුව බලපාන බවත්, ඊයේත් (25 දා) මෙම සිද්ධියට අදාළව තවත් පැමිණිල්ලක් ලැබුණ අතර, එමඟින් තවදුරටත් සිසුන් විශ්වවිද්‍යාලයේ නේවාසිකාගාරයේ රැඳී සිටිමින් දේපළ හානි සිදුකරමින් සිටින බවත් සාක්‍ෂි විභාගයේදී තවදුරටත් අනාවරණය විය.විශ්වවිද්‍යාල සිසුන් වෙනුවෙන් අදහස් දැක්වීම සඳහා ඔවුන් වෙනුවෙන් පෙනී සිටි නීතිඥ ගුණරත්න වන්නිනායක මහතා අධිකරණයෙන් අවසර ඉල්ලා සිටියේය. එම ඉල්ලීම ගැන ඊළඟ නඩු දිනයේ (29 දා) සළකා බලන බව අතිරේක මහේස්ත්‍රාත් මහී විජේවීර මහතා නීතිඥවරයාට දැන්වීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n10102713</link>
    <topic>හතළිස් වියැති පින්නවල‘කදිරා’ මිය ගිහින්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>පින්නවල අලි අනාථාගාරයේ සිටි ‘කදිරා’ නමැති හස්තියා ඊයේ (26) පස්වරු 4.30 ට පමණ හදිසියේ මිය ගියේය.මිය යන විට අවුරුදු 40 ක් පමණ වූ ‘කදිරා’ 1975 දී පින්නවල අලි අනාථාගාරය ආරම්භ කරන විටම ගෙන ආ අලියෙකි.එවකට වයස අවුරුදු පහක් පමණ වූ ‘කදිරා’ හම්බන්තොට ප්‍රදේශයෙන් ගෙන ආ බව පැවසේ. කලක් හන්දිපත් ආබාධයකින් පෙළුණු හස්තියාගේ මරණය සම්බන්ධයෙන් මරණ පරීක්ෂණය පේරාදෙණිය සරසවියේ පශු වෛද්‍ය නිලධාරීන් විසින් ඊයේ (26) සිදුකෙරුණු බව අලි අනාථාගාරයේ සහකාර අධ්‍යක්ෂිකා අනෝමා ප්‍රියදර්ශනී මහත්මිය පැවසුවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n10102714</link>
    <topic>තන පටේ කුඩු සඟවා ගෙන සිටි‘කුඩු ගර්ලි’ අත්අඩංගුවට</topic>
    <author>බණ්ඩාරගම සමූහ - බිමල් එස්. ජයසිංහ</author>
    <content>බොරලැස්ගමුව හා අවට ප්‍රදේශවලට මත්කුඩු පැකට් අලෙවි කළ බව කියන ‘කුඩු ගර්ලි’ නමැති කාන්තාවක් මත්කුඩු පැකැට් 44ක් සිය තන පටය තුළ සඟවාගෙන සිටියදී බොරැලැස්ගමුව අබේරත්න මාවතේ නිවසක දී අත්අඩංගුවට ගත් බව නුගේගොඩ කොට්ඨාස පාරිසරික ඒකකය කියයි.නුගේගොඩ කොට්ඨාස පාරිසරික ඒකකයේ ස්ථානාධිපති උපපොලිස් පරීක්ෂක මාලින්ද අබේරත්න මහතාට ලද තොරතුරකට අනුව සැකකාරිය කාන්තා පොලිස් කොස්තාපල් වරියක් ලවා පරීක්ෂා කිරීමේදී මෙම මත්කුඩු පැකැට් සොයාගැනීමට හැකි වී ඇත. අත්අඩංගුවට ගත් සැකකාරිය මත්පැන් චෝදනාවක් සම්බන්ධයෙන් අත්අඩංගුවට ගෙන දැනට මාස කිහිපයකට පෙර හිරෙන් නිදහස්ව පැමිණි අයකු බව පොලිසිය කියයි.සැකකාරිය නුගේගොඩ අධිකරණයට ඉදිරිපත් කිරීමට නියමිතය. නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාගේ අධීක්ෂණය යටතේ නුගේගොඩ කොට්ඨාස දූෂණ මර්දන ඒකකයේ ස්ථානාධිපති උප පොලිස් පරීක්ෂක මාලින්ද අබේරත්න, කාන්තා පොලිස් කොස්තාපල් රසිකා මහත්ම මහත්මීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n10102715</link>
    <topic>පේරාදෙණිය සරසවියේ කෘෂිපීඨයේසිසුහු දෙපිරිසක් ගැටෙති</topic>
    <author>සමන්ති වීරසේකර</author>
    <content>පේරාදෙණිය විශ්ව විද්‍යාලයේ කෘෂිකර්ම පීඨයේ සිසුන් දෙපිරිසක් අතර ඊයේ (26 දා) පෙරවරුවේ ඇති වූ ගැටුම්කාරි තත්ත්වයෙන් විශ්ව විද්‍යාලය තුළ උණුසුම්කාරී තත්ත්වයක් ඇති විය.කෘෂි පීඨයේ ඇතැම් සිසුන් පන්ති වර්ජනය නවතා දේශන සඳහා සහභාගි වියයුතු බව ප්‍රකාශ කිරීම මත, තවත් සිසු පිරිසක් ඊට විරුද්ධවීමෙන් මෙම තත්ත්වය ඇති විය.සිසුන් දෙසීයක් පමණ අතරේ ඇති වූ මෙම තත්ත්වය විශ්ව විද්‍යාලයේ විනයාරක්ෂක නිලධාරීන් සහ ආරක්ෂක අංශ එක්ව පාලනය කැර තිබේ.ඉකුත් 14 වැනි දින සිට මෙතෙක් කෘෂිකර්ම පීඨයේ සිසුන් පන්ති වර්ජනයේ නියැලී සිටියද මෙම දිනයන් දේශන පැවැත් වූ දින ලෙස සලකන බව කෘෂිකර්ම පීඨයේ පීඨාධිපති ආචාර්ය කේ. සමරසිංහ මහතා පැවැසීය.කෘෂිකර්ම පීඨය තුළ ඊයේ (26 දා) පෙරවරුවේ කිසිදු ගැටුමක් ඇති නොවූ බවත්, රක්ෂිත බන්ධනාගාර ගත කොට ඇති සිසුන් තිදෙනා නිදහස් කරන තෙක් පන්ති වර්ජනය කිරීමටත් ඔවුන් වෙනුවෙන් ඉදිරියේ දී ගතයුතු ක්‍රියාමාර්ග පිළිබඳව සාකච්ඡා කිරීමට පෙරවරුවේ රැස් වූ බවත් පේරාදෙණිය විශ්ව විද්‍යාලයේ මහා ශිෂ්‍ය සංගමයේ සභාපති දිනූක සෙනවිරත්න පැවැසීය.විශ්ව විද්‍යාල සිසුන් රක්ෂිත බන්ධනාගාර ගත කිරීම හේතුවෙන් ඇති වූ ගැටුම්කාරී තත්ත්වයන් මත ඉකුත් 14 දා ඉංජිනේරු පීඨයත්, ඉකුත් 20 දා විද්‍යා පීඨයත් දින නියමයක් නොමැතිව තාවකාලිකව වසා දැමීමට විශ්ව විද්‍යාල පාලනාධිකාරයට සිදුවිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n10102716</link>
    <topic>දෙහිවල සතුන් වත්තේ සිටිකැන්ගරු ගැහැනු සතා මියගිහින්</topic>
    <author>මානෙල් පුෂ්පකුමාරි</author>
    <content>දෙහිවල ජාතික සත්වෝද්‍යානයේ සිටි කැන්ගරු (Manopus Ruffes) ගැහැනු සත්ත්වයා පසුගිය 24 වැනි ඉරුදින රාත්‍රියේ හදිසියේම මියගොස් ඇති බව ජාතික සත්වෝද්‍යාන දෙපාර්තමේන්තුවේ අධ්‍යක්ෂ සහ ආර්ථික සංවර්ධන අමාත්‍යාංශ අධ්‍යක්ෂ ජෙනරාල් භාෂ්වර සේනාංක ගුණරත්න මහතා පවසයි.වයස අවුරුදු 06 ක් පමණ වූ මෙම කැන්ගරු සත්ත්වයා එම සත්වෝද්‍යානය සතුව සිටි එකම සත්ත්ව ගැහැනු සත්ත්වයා විය.චෙක් ජනරජයේ බර්නෝ සත්වෝද්‍යානයෙන් 2008 වසරේ දී සත්ත්ව හුවමාරු වැඩසටහන යටතේ ශ්‍රී ලංකාවට ගෙන එන ලද මේ සත්ත්වයා මියයන තෙක් කිසිදු බරපතළ රෝගී තත්ත්වයක් පෙන්නුම් නොකළ බවත් මෙය හදිසි මරණයක් බවත් පශු වෛද්‍යවරු පවසති. අදාළ කැන්ගරු ගැහැනු සතාගේ පශ්චාත් මරණ පරීක්ෂණයට අනුව මෙම ධේනුවගේ කුඩා අන්ත්‍රයේ ගැට ගැසීමක් නිසා ඇතිවූ කම්පන තත්ත්වයන් සිදුවූ හදිසි මරණයක් ලෙස තහවුරු විය.ජපානයේ නගෝයා සත්වෝද්‍යානයෙන් කැන්ගරු පිරිමි සතකුද ජර්මනියේ හෙඩිල්බර්ග් සත්වෝද්‍යානයෙන් කැන්ගරු ගැහැනු සතුන් දෙදෙනෙකු ගෙනඒමට සත්ත්ව හුවමාරු වැඩසටහන යටතේ පියවර ගෙන ඇත.අප සතු එකම යෝධ කැන්ගරු පිරිමි සතාගේ පාදයේ වූ දරුණු අස්ථි බිඳී යාමක්, විකලාංග ශල්‍යකර්මයක් මගින් වානේ තහඩු යොදා පශු වෛද්‍යවරුන් විසින් නිවැරැදි කරන ලදී. මෙය ලොව කැන්ගරු සත්ත්වයන්ට සිදුකළ විරල සැත්කමකි. අද මේ කැන්ගරුවා නිරෝගීව ජීවත්වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n10102717</link>
    <topic>රෝගියකුගේ බිරියකට හදි කළැයිරෝහල් සේවකයෙක් සැකපිට</topic>
    <author>අසේල කුරුළුවංශ</author>
    <content>මාතලේ රෝහලේ නේවාසිකව ප්‍රතිකාර ලබන රෝගියකු බැලීමට පැමිණි කාන්තාවකට අතවර කළ බවට සැකපිට එම රෝහලේ හෙද නිලධාරියකු මාතලේ පොලිසියේ කාන්තා කාර්යාංශය මගින් ඊයේ (26) අත්අඩංගුවට ගෙන තිබේ.සැකකාර හෙද නිලධාරියා මාතලේ මහේස්ත්‍රාත් චතුරිකා ද සිල්වා මහත්මිය හමුවට ඉදිරිපත් කිරීමෙන් පසු නොවැම්බර් මස 02 දා තෙක් රක්ෂිත බන්ධනාගාර ගත කර ඇත.මාතලේ රෝහලේ ප්‍රතිකාර ලබන තම සැමියා බැලීමට පැමිණි අවස්ථාවේ සැකකාර හෙද නිලධාරියා තමන්ව කාමරයකට කැඳවාගෙන ගොස් අතවර කළ බව විසිපස් හැවිරිදි තරුණියක් මාතලේ පොලිසියට පැමිණිලි කර තිබේ.සිද්ධිය පිළිබඳ මාතලේ පොලිසියේ කාන්තා කාර්යාංශයේ ස්ථානාධිපති පොලිස් පරීක්ෂක ධම්මිකා කරුණාරත්න මහත්මිය ඇතුළු කණ්ඩායමක් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=n10102719</link>
    <topic>අවු: 1½ ක සිඟිත්තියබස් රියට බිලිවෙයි</topic>
    <author>අසේල කුරුළුවංශ</author>
    <content>කටුගස්තොට රණවන - කොටුවවත්ත ප්‍රදේශයේදී ඊයේ (26) දහවල් පෞද්ගලික බස් රථයක ගැටී වයස අවුරුදු එකහමාරක දැරියක් එම ස්ථානයේම මියගොස් ඇත.අනතුරින් මියගොස් ඇත්තේ හෂිණි තරුෂිකා පීරිස් නැමැති දැරියකි. මියගිය දැරිය තම මිත්තණිය සමඟ නිවසේ සිට එක්වරම ප්‍රධාන මාර්ගයට දිවගොස් ඇති අතර එම අවස්ථාවේ මහනුවර සිට මැදවල දක්වා ධාවනය වෙමින් තිබූ බස් රථයට යට වී තිබෙන බව පොලිසිය පවසයි.මෙම දැරියගේ මව සහ පියා දෙදෙනාම රැකියාවන්හි නිරතව සිටින බැවින් දිවා කළ ඇය මිත්තණිය සමඟ නිවසේ සිටින බව පොලිස් පරීක්‍ෂණ මගින් අනාවරණය වී තිබේ.කටුගස්තොට පොලිසියේ රථවාහන අංශ ස්ථානාධිපති පොලිස් පරීක්‍ෂක සුජීව ගුණතිලක මහතාගේ උපදෙස් මත පොලිස් කොස්තාපල් (26467) එස්. එම්. පී. බණ්ඩාර මහතා අනතුර පිළිබඳ පරීක්‍ෂණ පවත්වා බස් රථයේ රියදුරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=r1010271</link>
    <topic>වඳවී යන ශාක රෝපණය කරරුක් ගොමු පිහිටුවයි</topic>
    <author>මතුගම සංචාරක</author>
    <content>ශ්‍රී ලංකාවේ වඳවී යෑමේ තර්ජනයට ලක්වෙමින් පවතින දුර්ලභ ශාක විශේෂ ඇතුළත් “රුක් ගොමු” පිහිටුවීමට කළුතර දිසා වන කාර්යාලය පියවර ගෙන තිබේ.මේ වැඩ පිළිවෙළ අගලවත්තේ කුකුළේ ගඟ හමුදා නිවාඩු නිකේතනයට අයත් අක්කර හයක භූමිභාගයකදී දිසා වන නිලධාරිනි පද්මා අබේකෝන් මහත්මියගේ ප්‍රධානත්වයෙන් ආරම්භ කැරිණි.කළුතර දිසා වන කාර්යාලය හා කුකුළේ ගඟ හමුදා නිවාඩු නිකේතනය එක්ව මේ වැඩ සටහන ක්‍රියාත්මක කෙරේ.අපේ ජාතික උරුමයන් මහ සිංහරාජ වනාන්තරයේ ඇති ඉතාමත් වටිනා දැව වර්ග සියයක් මේ වන ගොමුවේ රෝපණය කරන ලදී.නැඳුන්, පිහිඹිය, බුරුත, කොස්, මහෝගනී, හල්මිල්ල, කලුවර නා ආදි වටිනා දෑ පැළ රෝපණය කර ඒවායේ උද්භිද නාමයන් හා භාවිතා කරන නම් ඇතුළත් නාම පුවරුද සවිකරන ලදී.මේ උත්සවයට ප්‍රධාන ආරාධිතයා ලෙස සහභාගිවූ දිසා වන නිලධාරි පද්මා අබේකෝන් මහත්මිය මෙසේ අදහස් දැක්වූවාය.අපේ රටේ ඇති මේ වන සම්පත ඉවක් බවක් නැතුව විනාශ කරනවා. මේ වන සම්පත ආරක්ෂාකර ගැනීමට කැප විය යුතුයි. දෙපාර්තමේන්තුව හැටියට අපට පමණක් මෙය කරන්න අමාරුයි. ජනතාව අපත් සමඟ එක්වී මේ වැඩ පිළිවෙළ ඉදිරියට ගෙන යමු.අපි මේ වන ගොමු ආරම්භ කරන්නේ වඳ වී යෑමේ තර්ජනයකට මුහුණ පා ඇති ශාක ආරක්ෂා කිරීමටයි.කළුතර අතිරේක අඩවි වන නිලධාරි කමල් ජයකොඩි අගලවත්ත අඩවි වන නිලධාරි සුමේධ බුද්ධදාස වන ක්ෂේත්‍ර නිලධාරි නිමාලි රණතුංග, යන මහත්ම, මහත්මීන් ව්‍යාපෘතිය ක්‍රියාත්මක කරන ලදී.කුකුලේ ගඟ නිවාඩු නිකේතනයේ ලුතිනන් කර්නල් අජිත් සේනාධීර මහතාගේ මෙහෙයවීමෙන් මේ වන ගොමුව රැක බලා ගැනීම ව්‍යාප්ත කිරීම පොහොර යෙදීම ආදි සියලු කටයුතු සිදුකෙරේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=r1010272</link>
    <topic>විධිමත් සැලසුමක් අනුව නාරම්මල නගරය සංවර්ධනයට</topic>
    <author>චමින්ද විදානගේනාරම්මල සමූහ</author>
    <content>දඹදෙණිය මැතිවරණ කොට්ඨාසයට අයත් ප්‍රධාන නගරයක් වන නාරම්මල, වර්තමානයේදී අඩුපාඩු රැසකින් සමන්විත නගරයක් බවට පත්ව ඇත.දිනපතා දහසකට අධික ජනතාවක් තම අවශ්‍යතා ඉටුකර ගැනීම සඳහා නාරම්මල නගරයට පැමිණෙති.නාරම්මල ප්‍රධාන බස් නැවතුම්පොළ ගොඩනැගිල්ල අබලන්ව ඇත. එහි බොහෝ තැන් වැසි දිනවලට තෙමේ. බස් රථ නැවතුම් භූමියේ විශාල වළවල් හෑරී ඇත. එය වැසි දිනට මඩ වගුරක් බවට පත් වේ.මගීන්ගේ පහසුව සඳහා මීට වසරකට පමණ ඉහත දී රුපියල් ලක්‍ෂ තුනක පමණ මුදලක් වියදම් කර ඉදිකළ පොදු වැසිකිළියේ ඉදිරි ඉදිකිරීම් නවතා දමා ඇත. එය කඩා ඉවත් කිරීමට යෝජිතය.නගරය මැදින් අඩි හයක පමණ විශාල කාණුවක් ගලා යයි. කාණුවට කුණු දැමීම අලව්ව ප්‍රාදේශීය සභාව විසින් තහනම් කර තිබුණ ද කාණුව අපවිත්‍ර වී ඇත. බස් නැවතුමට යාබදව පිහිටා ඇති නාරම්මල ලංගම උප ඩිපෝ භූ®මිය වල් බිහිවී ගොසිනි.නගරයට යාබද මහා මාර්ගයේ විශාල වළක් සෑදී ඇත. නගරයේ සවිකර ඇති වීදි පහන් සමහරක් අක්‍රිය තත්ත්වයේ පවතී.නාරම්මල නගර සංවර්ධනය පිළිබඳව කුරුණෑගල දිස්ත්‍රික් පාර්ලිිමේන්තු මන්ත්‍රී ශාන්ත බණ්ඩාර මහතා මෙසේ පවසයි.දඹදෙණිය, නාරම්මල, අලව්ව යන ප්‍රධාන නගර, නගර සංවර්ධන සැලැස්මකට අනුව සංවර්ධනය කරනවා. අලව්ව නගරය ප්‍රථමයෙන් සංවර්ධනය කිරීමට කටයුතු යොදා තිබෙනවා. නාරම්මල නගර සංවර්ධන සැලැස්ම පිළිබඳව මේ වන විට ජනතාව දැනුවත් කරලා තිබෙනවා. මේ සංවර්ධන කටයුතු ඉක්මනින් ආරම්භ කිරීමට කටයුතු යොදා තිබෙනවා.ඩී. ඇම්. සුමනසිරි මහතා - අලව්ව ප්‍රාදේශීය සභාවේ සභාපති නගර සංවර්ධන සැලැස්මකට අනුව අප මේ නගරය සංවර්ධනය කරනවා. නගරය ආසන්නයේ මාර්ගයේ වූ ගිලා බැස්ම ඉක්මනින් ප්‍රතිසංස්කරණය කරනවා. වීදි පහන් අක්‍රිය වීම පිළිබඳ සියලු පැමිණිලි සොයා බලා ඒවා නිවැරැදි කිරීමට කටයුතු යොදා තිබෙනවා. නගරයේ වීදි පහන් අක්‍රිය වීම ගැන පැමිණිලි ලැබී නැහැ.බස් නැවතුම්පොළේ කැඩී ගිය කොටසෙන් විශාල ප්‍රදේශයක් මාර්ග සංවර්ධන අධිකාරියට අයිතියි.සභාවට අයත් භූමිය ඉක්මනින් ප්‍රතිසංස්කරණය කරනවා. නගර සංවර්ධන සැලැස්මට අනුකූල නැති නිසා බාගෙට සාදා ඇති වැසිකිළිය කඩා ඉවත් කිරීමටසිදු වෙනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=r1010273</link>
    <topic>කළුතර ‘ඒ’ සහ ‘බී’ ශ්‍රේණිවල මාර්ගකාපට් කිරීමේ වැඩ ඇරැඹේ</topic>
    <author>හොරණ මධ්‍යම විශේෂචන්ද්‍රා ශ්‍රී පෙරේරාබුලත්සිංහල සමූහ</author>
    <content>කළුතර දිස්ත්‍රික්කයේ ‘ඒ’ සහ ‘බී’ ශ්‍රේණිවලට අයත් සියලුම මාර්ග කාපට් කර සංවර්ධනය කිරීමේ යෝධ සංවර්ධන ව්‍යාපාතියක් ජනාධිපති මහින්ද රාජපක්‍ෂ මහතාගේ උපදෙස් පිට මහාමාර්ග සංවර්ධන නියෝජ්‍ය ඇමැති නිර්මල කොතලාවල මහාතාගේ ප්‍රධානත්වයෙන් අගලවත්ත, යාල සහ හොරණ යන ස්ථානවලදී ආරම්භ වුණි.කළුතර දිස්ත්‍රික්කයේ මාර්ගවල කිලෝ මීටර් 473ක් ලබන වසර මැද භාගය වන විට අවසන් කිරීමට සැලසුම් හා ඇස්තමේන්තු කර ඇතැයි නියෝජ්‍ය ඇමැති නිර්මල කොතලාවල මහතා කීවේය.සාමාන්‍යයෙන් මුළු මාර්ග පද්ධතියම සංවර්ධනය කිරීමේදී කැබිනට් පත්‍රිකා අනුමැතිය අවශ්‍ය බවත් දිස්ත්‍රික් මාර්ග සංවර්ධන අධිකාරියට ඒ සඳහා කැබිනට් අනුමැතියකින් තොරව යෝජිත සෑම මාර්ගයක්ම කිලෝ මීටර් 5 බැගින් සංවර්ධනය කිරීමට ටෙන්ඩර් අනුමැතිය ලබා ගත හැකි බැවින් ඒ අයුරින් මෙය සිදුකිරීම කල්ගත නොකර ඉටුකර ගත හැකි මාර්ගයක් බැවින් එම ප්‍රතිපත්තිය ක්‍රියාත්මක කර ඇති බවත් ඒ මහතා කීවේය.අගලවත්තේ සිට බැල්ලපිටිය දක්වා කිලෝ මීටර් 23 සිට 28 දක්වා කිලෝ මීටර් 05ක් සඳහා රුපියල් මිලියන 125ක්ද කිරිමැටිය සිට යාල දක්වා කිලෝ මීටර් 12 සිට 17.6 දක්වා කිලෝ මීටර් 5ක් සඳහා රුපියල් මිලියන 136.7ක් ද, හොරණ සිට අලුත්ගම දක්වා කිලෝ මීටර් 5 සඳහා රුපියල් මිලියන 150 ක් ද රජයෙන් වැය කරනු ලබන බව කළුතර මාර්ග සංවර්ධන ඉංජිනේරු කාර්යාලයේ උසස් නිලධාරිනියක් කීවාය.මේ මාර්ග කළුතර දිස්ත්‍රික්කයේ විශේෂයෙන් වාණිජ නගර හා දැඩි සමීපතාවක් ඇති, එසේම විශාල වශයෙන් රථවාහන ප්‍රවාහනය වන දකුණු පළාතට ප්‍රවේශ මාර්ග හැටියට හඳුනාගෙන ඇති දිස්ත්‍රික්කයේ ප්‍රධානතම මාර්ගවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=r1010274</link>
    <topic>මාතර පුරන් කුඹුරු අස්වැද්දීමඅකුරැස්සෙන් ඇරැඹේ</topic>
    <author>සටහන හා ඡායාරූප මාතර සමූහ ඩබ්ලිව්. පී. ධර්මසේන</author>
    <content>මාතර දිස්ත්‍රික්කයේ පුරන් වී ගිය කුඹුරු අක්කර 5000ක් යළි වගා කොට කෘෂි ආර්ථිකය ශක්තිමත් කිරීමට රජය පියවරගෙන ඇත.“අපි වවමු රට නඟමු” වගා සංග්‍රාමයට පණ පොවමින් මාතර දිස්ත්‍රික් ගොවිජන සංවර්ධන සහකාර කොමසාරිස් ජේ. දික්මාදුගොඩ මහතාගේ මඟ පෙන්වීම යටතේ 2012 වර්ෂය වනවිට මාතර දිසාවේ පුරන්කුඹුරු අක්කර 5000 යළි වගාකිරීමේ වැඩසටහනේ එක් පියවරක් අකුරැස්ස පරදූව “වලවෙල” යායෙන් ආරම්භ වූයේ පැරැණි රජ දවසේ පැවැති “වප් මඟුල්” උත්සවයෙනි.පරදූව “වලවෙල” යායේ වසර 15කට වැඩි කාලයක් පුරන්ව තිබූ අක්කර 155ක් නැවත වගාකොට මහ කන්නයේ වී බුසල් 9750ක් රුහුණේ ධාන්‍යාගාරයට අලුතින් එක්කිරීමට මේ වැඩපිළිවෙළ යටතේ පියවර ගෙන ඇත.පරදූව ‘වලවෙල’ නැවත අස්වැද්දීම සඳහා කෘෂිකර්ම ඇමැති මහින්ද යාපා අබේවර්ධන දකුණ පළාත් කෘෂිකර්ම ඇමැති බින්දු වීරසිංහ මහත්වරුන්ගේ පූර්ණ සහාය ලැබී ඇති අතර මේ වෙල්යායේ සී සෑම ඇළවේලී සැකසීම ඇළ මාර්ග ශුද්ධ කිරීම වල්නාශක ලබා දීම අමුණු සෑදීම යනාදිය සඳහා රුපියල් ලක්ෂ 50ක මුදලක් මේ වන විට ලබා දී ඇත.මහජන බැංකුවේ මාතර ප්‍රාදේශීය කළමනාකරු අනුර ලියනපතිරණ මහතාගෙ මැදිහත්මීමෙන් ගොවියන්ට ගෙවිලියන්ට අවශ්‍ය ඇඳුම් පැලදුම් සපයාගැනීමත් වප් මඟුල් උත්සවය පැරැණි සංස්කෘතික දැක්ම ආරෝපණය කිරීමට සමත් විය.කෘෂිකර්ම ඇමැති මහින්ද යාපා අබේවර්ධන මහතා කෘෂිකර්මාන්තය දියුණු කිරිමට අවශ්‍ය්‍ය සියලු පහසුකම් රජයෙන් ලබාදෙන බැවින් එය ප්‍රයෝජනයට ගෙන අපේ රට පෙරදිග ධාන්‍යාගාරය බවට පත් කිරිමට පෙළ ගැසෙන ලෙස ගොවි මහත්වරුන්ගෙන් ඉල්ලා සිටිනවා.ඈත අතීතයේ සිට පැවැත එන වප් මඟුල් උත්සව හෙළ ගොවිතැනේ වැදගත් අංගයක්. මාතර දිස්ත්‍රික්කයෙන් ආරම්භ කළ වප් මඟුල් උත්සවය රටට ආශිර්වාදයක්.මාතර සහකාර ගොවිජන සංවර්ධන කොමසාරිස් ජේ. දික්මාදුගොඩ මහතා නිල්වලා යෝජනා ක්‍රමයෙන් මාතර දිස්ත්‍රික්කයේ කුඹුරු අක්කර 7000ක් පුරන් වී තියෙනවා.මෙයින් කුඹුරු අක්කර 5000ක් 2012 වර්ෂය වන විට වගාකර අවසන් කරනවා. මේ වන විට පුරන් කුඹුරු අක්කර 1000ක් වගාකර තිබෙනවා.ගමේ වයෝවෘද්ධම ගොවි මහතා වන 94 හැවිරිදි සයිමන් ගොඩවිතාන මහතා වසර 15 කට වැඩි කාලයක් පුරන්ව තිබූ කුඹුරු නැවත වගා කිරීම සතුටක්.ප්‍රාතිහාර්යයක්. ගොවිතැනට රටට ආදරය කරන රාජ්‍ය නායකයෙක් ඇති වීම මෙම කෘෂි විප්ලවයට හේතුවක්. මගේ වයස අවුරුදු 94ක් අදත් මම ගොවිතැනට කැමැතියි. මට මේ තරුණ ගොවි මහත්වරුන් සමඟ හරිහරියේ කුඹුරු කොටන්න පුළුවන්.රටට අපට බත සැපැයූ අපේ කුඹුරු නැවත වගාකර නිල්ල පිරුණු රටක් ඇති කිරීමට කටයුතු කරන ලෙස වර්තමාන තරුණ පරපුරෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=r1010275</link>
    <topic>පදවියේ ඇළ වේලිපිළිසකර කරන්න කාලෙ ඇවිත්</topic>
    <author>සටහන හා ඡායාරූප උතුරු මැද පළාත් සංචාරක සමන් කුමාර</author>
    <content>පදවිය ගොවිජනපදයේ ඇති වාරිමාර්ග පද්ධති සියල්ලම පාහේ මේ වන විට අබලන්ව නවීකරණය කළ යුතු තත්ත්වයේ පවතී.1957 දී පදවිය ව්‍යාපාරය ආරම්භ කර තිබෙන අතර පදවිය වැව යටතේ ප්‍රාදේශීය ලේකම් කොට්ඨාස තුනක ගොවි ජනතාව ගොවිතැන් කටයුතු වල නියැලේ.1983 වර්ෂයේදී පදවිය ව්‍යාපාරයේ ඇති වාරිමාර්ග පද්ධති නවීකරණය කළද ඒවා නිසියාකාරව සිදුවී නොමැති බව ගොවිහු පවසති. මේ වන විට ප්‍රධාන ඇළ මාර්ග දෙක ඇතුළු අතු ඇළ හා කෙත් ඇළ අබලන් නිසා විශාල ජල ප්‍රමාණයක් අපතේ යන බවද ඔවුහු පවසති.පදවිය වැව යටතේ අක්කර 20000 ක් පමණ වගා කිරීමට ජලය නිකුත් කරන අතර වැවේ විශාල වශයෙන් රොන් මඩ පිරී තිබේ.මේ පිළිබඳව අදහස් දැක්වු ගොවීන් කීප දෙනෙක් මෙසේ පැවසූහ.සුනිල් ශාන්ත මහතා පදවිය ව්‍යාපාරයේ අතු ඇළ මේ වන විට විශාල වශයෙන් කැඩිල බිඳිල ගිහිල්ලා. හරියට මහා මාර්ගයයි වාරිමාර්ගයයි එකවාගේ. මේ නිසා විශාල ජල ප්‍රමාණයක් අපතේ යනවා. සමහර කාලවලට කුඹුරුවලට වතුර ගන්නම බැහැ. ඇළ කෙළවරින් තියන කුඹුරුවලට වතුර යන්නෙම නැහැ. මේ නිසා ගොවීන් රණ්ඩු වෙනවා. සමහර කාලවලට අනෙක් ප්‍රදේශයේ කුඹුරු මැරෙනවා. වතුර ගන්න බැරිව.යු. එච්. විල්සන් මහතා 82, 83 වාරිමාර්ග පද්ධතිය නවීකරණය කළාට පසු සුළු සුළු අලුත්වැඩියාවන්වත් කරලා නැහැ. මේ නිසා සෑම ගොවියකුටම එක හා සමානව වතුර කුඹුරුවලට ගන්න විදියක් නැහැ. මේ ඇළ මාර්ග නවීකරණය නොකරන නිසා විශාල ජල ප්‍රමාණයක් අපතේ යනවා.පදවිය ඒකාබද්ධ ගොවි සංවිධානයේ සභාපති එම්. ඒ. ශාන්ත මහතා පදවිය වැවෙන් වතුර ගන්න ප්‍රධාන ඇළ මාර්ග දෙකවත් හරියට නඩත්තුවක් නැහැ. ඇළ ගංගා වගේ හෑරිලා ගිහිල්ලා. අපි මේවා කොන්ක්‍රීට් කරන්න කියද්දී නිලධාරීන් කියන්නේ විශාල වියදමක් යන නිසා එහෙම කරන්න බැහැ කියලා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=r1010276</link>
    <topic>රිදීමාලියද්දේමාර්ග රැසක ඉදිකිරීම් අතරමඟ</topic>
    <author>සටහන හා ඡායාරූප බිබිල මධ්‍යම විශේෂවීගොඩ හේමපාල</author>
    <content>රිදීමාලියද්ද ප්‍රාදේශීය ලේකම් කොට්ඨාසයේ දෙහිගම ග්‍රාම නිලධාරී වසමේ මාර්ග ගණනාවක් සංවර්ධන කටයුතු අතරමග නවතා ඇත. දෙහිගම ගල්ඔරුව, තිත්තවැල්ගොම්මන, කරඹවැල්කිවුල, බුළුගහළිද, ගම්මාන වලට යා හැකි මාර්ග වල ඉදිකිරීම් කටයුතු මෙසේ අතරමග නවතා දමා ඇත.මෙලෙස මාර්ග නමයකට රුපියල් ලක්ෂ 120 ක් ජාතික සවිය ගමනැගුම වැඩසටහන යටතේ දෙහිගම ගැමිදිරිය ජනතා සමාගමට ලබාදී ඇත.මාර්ගවලට බෝක්කු දැමීමට ගෙනා සිලින්ඩර් බට කැලෑවේ දමා වල් බිහිවී ඇත. බෝක්කු අඩක් නිම කොට ඉදිකිරීම් කටයුතු අතහැර දමා ඇත. බෝක්කු බැඳීමට ගෙනා සිමෙන්ති හොර පාරේ ගිය බව ගම්වාසීහු චෝදනා කරති. මේ මාර්ග ඉදිකිරීම ආරම්භ කොට දැනට වසර දෙකක පමණ කාලයක් ගතවී ඇත.ආරම්භයේ සිටම මෙහි වැඩ ඉබිගමනේ තිබුණ බව ගම්වාසීහු පවසති. මාර්ගවල බෝක්කු සෑදීමට කලුගල් හා වැලි ලබාදුන් ගම්වාසීන්ව මුලාකොට කොන්ත්‍රාත්කරු පලාගොස් ඇත. බෝක්කු සෑදිමේදී වැඩ කළ කම්කරුවන්ට තවමත් වැටුප් ගෙවා නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=r1010277</link>
    <topic>අනුරාධපුර රාම කැලේ අක්කර 30ක්නටබුන් විනාශවීමේ අවදානමක</topic>
    <author> තෙන්නකෝන් කුලසේකර</author>
    <content>අනුරාධපුර නගරයේ පිහිටි පුරාවිද්‍යා දෙපාර්තමේන්තුව සතු රාම කැලේ ඓතිහාසික නටබුන් වගකිව යුත්තන්ගේ නොසැලකිල්ල හේතුවෙන් ජාතියට අහිමි වී යමින් පවතී.අනුරාධපුර පොදු වෙළඳපළ හා නිවත්තකචේතිය විදුහල අතර අක්කර තිහක පමණ භූමි ප්‍රදේශයක් පුරා විසිරී ඇති පුරාවිද්‍යා නටබුන් අවට පදිංචිකරුවන් විනාශ කරද්දී පුරාවිද්‍යා නිලධාරීහු නිහඬව සිටින බව ජනතාව පවසති.දේවනම්පියතිස්ස රජ යුගයේ පටන් අනුරාධපුර රාජධානියේ රජ වූ රජවරු රාමකැලේ ඉදිකළ බෞද්ධ වෙහෙර විහාරස්ථාන හා රජ මාළිගාවල ගල්කණු සඳකඩ පහණ කොරවක් ගල් මුරගල් හා චෛත්‍ය අත්තිවාරම් හා මහා ගල් බැමි වියළී ගිය දිය අගල් ද මෙහි තිබේ.මේ පුරාවස්තු කාලාන්තරයක් තිස්සේ වගකිව යුත්තන්ගේ නොසැලකිල්ල හේතුවෙන් විනාශ වී යමින් පවතින අතර අවට පදිංචිකරුවන් මේ පුරාවස්තු නිවාස ඉදිකිරීමට මිරිස් ගල් සෑදීමට ගල් වංගෙඩි ඉදිකිරීමට උපයෝගී කොට ගනී. ඇතැම් සෙල්මුවා නටඹුන් විදේශීය හා දේශීය සංචාරකයන්ට අලවි කරන බවද වාර්තාවේ. රාමකැලේ පුරා වස්තු අනාගත පරපුරට සුරක්ෂිත කැරදීමට පියවර ගන්නා ලෙස වගකිව යුත්තන්ගෙන් ජනතාව ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=r1010278</link>
    <topic>කෙසෙල් ගසෙන් හදන විසිතුරුභාණ්ඩ වලට හොඳ ඉල්ලුමක්</topic>
    <author>වත්තේගම සමූහකේ. එම්. එස්. බණ්ඩාර</author>
    <content>කෙසෙල් කෙඳි වලින් විවිධ විසිතුරු භාණ්ඩ නිපදවීමේ යෙදී සිටින අයකු වත්තේගම මීගම්මන ගම්මානයේදී මුණ ගැසුණි. ඇය නමින් විශාකා උදය භද්‍රාය.ඇය විසිතුරු භාණ්ඩ නිර්මාණය කිරීමට විශේෂ දක්ෂතාවයක් දක්වන්නීය. කෙසෙල් ගසකින් කැන කපාගත් පසු දිරාපත්වීමට ඉඩ හරිනු ලබන කෙසෙල් කඳන් රුපියල් ශතවලට පත් කිරීමේ උපන් හපන්කමක් ඇයට ඇත. ඇයට මේ කාර්යය සැබැවින්ම විනෝදාත්මකය. විශාකා මේ හැකියාව පුරුදු පුහුණු කර ගෙන ඇත්තේ පාතදුම්බර සංස්කෘතික මධ්‍යස්ථානයේ කෙටි කාලීන පාඨමාලාවක් හැදැරීමෙනි.විශ්‍රාමලත් විදුහල්පතිනියක වූ මීගම්මන ඩබ්ලිව්. එම්. පොඩිමැණිකේ මහත්මිය ඇයගේ මවය. ඇය ද මේ කර්මාන්තය සඳහා දියණියට ලබා දෙන්නේ අනගි සහයකි. නිවසේ එකතුවන කසළ දැමීමට කූඩ, කාන්තාවන් පළඳින සෙරෙප්පු, සපත්තු, වෙළෙඳ සල් වලට ගෙන යා හැකි විසිතුරු අත් බෑග්, විසිතුරු තොප්පි, එළවළු වට්ටි, පළතුරු බහාලන උපකරණ, විසිතුරු ගමන් මලු, වට්ටි පෙට්ටි, බිත්ති සැරසිලි ආදිය මැයගේ නිවසේදී නිමැවෙන අයුරු දැක ගත හැකිය.විශාකා උදය භද්‍රා කෙසෙල් කෙඳි වලින් භාණ්ඩ නිෂ්පාදනය රැකියාවක් වශයෙන් කරන්න පුළුවන්. ඒවා අලෙවියට කිසිදු ගැටලුවක් නෑ. ගමේ හොඳ ඉල්ලුමක් තියෙනවා. මේ සඳහා කැමැත්තක් දක්වන අයට නොමිලේම පුහුණුවක් ලබාදීමට සූදානම්. අවශ්‍ය වන්නේ ඉවත දමන කෙසෙල් කඳන් කීපයක් පමණයි.අවශ්‍ය අයට සංස්කෘතික මධ්‍යස්ථානයෙන්ද පුහුණුවක් ලබාගත හැකියි. කැණ කපාගෙන ඉවත දමන කෙසෙල් ගසක කෙදි ලබාගෙන නොයෙකුත් භාණ්ඩ නිපදවීමෙන් රුපියල් හාරදහසක පමණ ආදායමක් ලබාගැනීමට හැකියාව ලැබෙනවා. රැකියාවක් නැතැයි කියා කාලය නාස්ති කරන කාන්තාවන්ට මෙය හොඳ ස්වයංරැකියාවක්..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=r1010279</link>
    <topic>ආනමඩුව ව්‍යාපාරිකයන්ටනිතර මැර තර්ජන</topic>
    <author>ආණමඩුව විශේෂ - ඊ. එම්. තිලකවර්ධන</author>
    <content>මැරයන්ගෙන් සහ කප්පම් කරුවන්ගෙන් නිතර නිතර එල්ලවන හිරිහැර නිසා ආණමඩුව නගරයේ ව්‍යාපාරිකයෝ මහත් අපහසුතාවට පත්ව සිටිති.මෙම මැරයන් ව්‍යාපාරිකයන්ට විවිධ බලපෑම් කරමින් ඔවුන්ගෙන් මුදල් හා භාණ්ඩ බලහත්කාරයෙන් ලබා ගනිති.එක් ව්‍යාපාරිකයෙකුට පහරදීම හේතුවෙන් ඔහුට රෝහල් ගතවීමට ද සිදුවිය.මීට ඉහත එක් වෙළඳ සලකින් දුම්වැටි ඉල්ලා නොදුන් නිසා දින කීපයක් එම වෙළෙඳසල වසා දමන ලෙස මැරයින් කළ තර්ජනය හමුවේ එහි ව්‍යාපාරිකයා අසරණව වෙළෙඳසල වැසුවේය.තවත් ව්‍යාපාරිකයෝ රැසක් ද මෙවැනි තර්ජනවලට ගොඳුරුවී සිටිති.බොහෝ විට මෙම තර්ජන එල්ලවනුයේ රාත්‍රී කාලයේ දී එල්ලවන අතර බිය නිසා ව්‍යාපාරිකයන් නීතිමය ක්‍රියා මාර්ගයන්ට යොමු නොවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=r10102710</link>
    <topic>ගෙඩි ගෝවා වගා කළමාතලේ ගොවීහු අසීරුවේ</topic>
    <author>උකුවෙල විශේෂ - එම්. එස්. එම්. මසාහිම්</author>
    <content>මාතලේ දිසාවේ යටවත්ත - වාලවෙල පල්ලේපොළ - ගලේවල - අඹන, පහළ වැව - මොරගොල්ල - දිගම්පතන වෙනි ගොවි ගම්වල ගෙඩි ගෝවා වගා කළ ගොවීන් 400ක් පමණ මහත් අසීරුතාවට පත්ව සිටින බව මාතලේ දිස්ත්‍රික් නියෝජ්‍ය කෘෂිකර්ම අධ්‍යක්ෂ ප්‍රසන්න පල්ලේමුල්ල මහතා පවසයි.මාතලේ දිස්ත්‍රික්කය පුරා අක්කර 325ක ඉඩම් ප්‍රමාණයක ගෙඩි ගෝවා වගාකර ඇතත් මෙය ගිය කන්නයට වඩා සුලු අඩුවීමක් බව පවසන ප්‍රසන්න පල්ලේමුල්ල මහතා, ගෙඩි ගෝවා වගාවට පවතින අධික වර්ෂාව හා සුළඟින් ඔරොත්තු නොදීම, විවිධ රෝග වැළඳීම හා ගෝවා ගෙඩි පිපිරීම නිසා බලාපොරොත්තු අස්වනු නෙළා ගැනීමට නොහැකි වී ඇති බවද පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=r10102711</link>
    <topic>අඩු මිලට මාළු ගන්න රට පුරාසංස්ථා වෙළෙඳ සල් 250ක්</topic>
    <author>එන්. විජේරත්න නාගොඩ විශේෂ</author>
    <content>ධීවර සංස්ථාවේ මාළු වෙළඳ සල් 250 ක් රටපුරා ආරම්භ කිරීමට සැලසුම් කර ඇත. ඒ අනුව මේ වසර තුළ මාළු වෙළෙඳසල් 100 ක් ආරම්භ කෙරේ. 64වෙනි වෙළඳසල ධීවර සහ ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා විසින් නාගොඩ සෙන්ට්‍රල් හන්දියේදී පසුගියදා විවෘත කරන ලදී.නාගොඩ සෙන්ට්‍රල් හන්දිය ඇතුළු අවට ප්‍රදේශවාසි පාරිභෝගික ජනතාවට අඩුමිලකට ඉතා හොඳ තත්ත්වයේ මාළු ගැනීමට අවස්ථාව මේ නිසා උදාවී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=s1010271</link>
    <topic>ආසියානු ක්‍රීඩා උළෙලට යෑමට පෙර ශ්‍රී ලංකා ක්‍රීඩකයන්ට තහනම් උත්තේජන පරීක්ෂණයක්</topic>
    <author>ප්‍රින්ස් ගුණසේකර</author>
    <content>ලබන මාසයේ චීනයේ ගුවැන්ෂුහි පැවැත්වෙන ආසියානු ක්‍රීඩා උළෙලට සහභාගීවන ශ්‍රී ලංකා ක්‍රීඩක ක්‍රීඩිකාවන් සියලු දෙනා තහනම් උත්තේජන පරීක්ෂණයකට ලක් කිරීමට ක්‍රීඩා අමාත්‍යාංශය පියවර ගෙන ඇත.මේ තරගාවලියට ශ්‍රී ලංකාව නියෝජනය කරමින් ක්‍රීඩක ක්‍රීඩිකාවන් 107ක් සහභාගීවන අතර චීනය බලා යෑමට පෙර තහනම් උත්තේජන භාවිතය පිළිබඳ පරීක්ෂණය කොළඹ දී සිදු කිරීමට අපේක්ෂා කෙරේ.ක්‍රීඩක ක්‍රීඩිකාවන් මෑතකදී ලබාගත් ඖෂධ ගැන සවිස්තරව ප්‍රකාශ සටහන් කර ගැනීමෙන් අනතුරුව සැක සහිත අයගේ පමණක් මූත්‍රා සාම්පල පරීක්ෂණයක් සිදු කිරීමට බලාපොරොත්තු වන බව ක්‍රීඩා වෛද්‍ය ඒකකයේ ප්‍රධානී වෛද්‍ය ගීතාංජන මෙන්ඩිස් මහතා පැවැසීය. මෙයට අමතරව තරගාවලියට සහභාගිවන සියලුම බොක්සිං ක්‍රීඩකයන්ගේ මූත්‍රා සාම්පල පරීක්ෂණයක් සිදු කිරීමට ද බලාපොරොත්තු වේ. තරගාවලියකට පිටත් වීමට පෙර තහනම් උත්තේජන පරීක්ෂණයක් ශ්‍රී ලංකාවේ පැවැත්වෙන ප්‍රථම අවස්ථාව මෙය වීම විශේෂත්වයකි.“අධික මුදලක් වැයවන වැඩක් වුනත් මෙය කළ යුතු වෙනවා. අපෙන් බෙහෙත් ගන්නේ නැතිව සමහර ක්‍රීඩක ක්‍රීඩිකාවන් වෙන දොස්තරවරු ළඟට ගිහින් ප්‍රශ්න ඇතිකර ගත්තහම උත්තර දෙන්න ඕනෑ අපි. තහනම් උත්තේජන පරීක්ෂණයේ ප්‍රතිඵල මතයි ආසියානු ක්‍රීඩා තරගාවලියට සහභාගී වීම තීරණය කරන්නේ. මෙන්ඩිස් මහතා පැවැසීය.තහනම් උත්තේජන භාවිතා කිරීම පිළිබඳ එක් පරීක්ෂණයකට රුපියල් 30000ක පමණ මුදලක් වැය වේ. ලබා ගන්නා මූත්‍රා සාම්පල් ඉන්දියාවේ හෝ මැලේසියාවේ රසායනාගාරයකදී පරීක්ෂාවට ලක් කෙරේ.ආසියානු ක්‍රීඩා තරගාවලිය නොවැම්බර් මස 12 වැනිදා ආරම්භවන හෙයින් ඉදිරි සතියේ දී මේ පරීක්ෂණය ආරම්භ කරන ලෙස ක්‍රීඩා අමාත්‍යාංශ ලේකම්වරයා ක්‍රීඩා වෛද්‍ය ඒකකයට දැනුම් දී ඇත.මේ අතර තහනම් උත්තේජන භාවිතා කිරීමේ චෝදනාවට ලක්ව සිටින පොදු රාජ්‍ය මණ්ඩලීය බොක්සිං රන් පදක්කම්ලාභී මංජු වන්නිආරච්චි පිළිබඳ ශ්‍රී ලංකාවේ වෛද්‍ය මණ්ඩලය පවත්වන පරික්ෂණය හෙට හෝ අනිද්දා පැවැත්වෙන බව ක්‍රීඩා වෛද්‍ය ඒකකයේ ප්‍රධානියා පවසයි. එම පරීක්ෂණ මණ්ඩලයේ සභාපති විශේෂඥ වෛද්‍ය මයියා ගුණසේකර මහතාට හා මහාචාර්ය චන්දිම විජේරත්න, මහාචාර්ය රෝහිණී ප්‍රනාන්දුපුල්ලේ යන මහත්ම මහත්මීන් වෙත පරීක්ෂණයට අදාල ලිපිය ඊයේ ක්‍රීඩා වෛද්‍ය ඒකකය භාර දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=s1010272</link>
    <topic>පොන්ටින් - වොට්සන්යළිත් එක්දින පිටියට</topic>
    <author>සිඩ්නි –ඒ. එෆ්. පී.</author>
    <content>ඉන්දියාවට තරග 2 – 0 ක ජයක් අත්කර දෙමින් නිමාවට පත්වූ ඉන්දීය ඕස්ට්‍රේලියානු එක්දින තරගාවලියෙන් විවේක ගන්වා සිටි නායක රිකී පොන්ටින් හා ෂේන් වොට්සන් ලබන සතියේ ශ්‍රී ලංකාව සමඟ පැවැත්වීමට නියමිත එක්දින තරගාවලිය සඳහා යළි කණ්ඩායමට කැඳවූ බව ඕස්ට්‍රේලියානු ක්‍රිකට් බලධාරීහු ප්‍රකාශ කළහ.ඉන්දීය සංචාරයේ දී ටෙස්ට් තරගමාලාව පරාජයට පත්වීමෙන් අනතුරුව නායකත්වයෙන් ඉවත්වීමේ දෙගිඩියාවෙන් පසුවූ පොන්ටින් සමඟ උප නායක මයිකල් ක්ලාක් හා දඟ පන්දු යවන ක්‍රීඩක නේදන් හවුරිට්ස් ද එක් දින කණ්ඩායමට නම් කර තිබේ.තරග 3 කින් යුත් ශ්‍රීී ලංකා - ඕස්ට්‍රේලියා එක් දින තරගාවලිය ලබන මස 3, 5 සහ 7 දා දිවා රාත්‍රි තරග ලෙස පැවැත්වෙනු ඇත.ඕස්ට්‍රේලියානු පිලරිකී පොන්ටින් (නායක), මයිකල් ක්ලාක් (උප නායක), ශේවියර් ඩොහෙර්ති, බ්‍රැඩ් හැඩින්, ජෝන් හැස්ටින්ස්, නේදන් හවුරිට්ස්, මයික් හසී, මිචෙල් රොන්සන්, ෂෝන් මාර්ෂ්, ක්ලින්ටි මැකේ, පීටර් සිඩ්ල්, ස්ටීව් ස්මිත්, මිචෙල් ස්ටාක්, ශේන් වොට්සන් හා කැමි වයිට්.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=s1010273</link>
    <topic>නිලූකට-දිලූකට විනය පරීක්ෂණයක්</topic>
    <author>පි‍්‍රන්ස් ගුණසේකර</author>
    <content>ජාතික බැඩ්මින්ටන් සූරතාව පිට පිට හත්වතාවක් දිනාගත් හා දකුණු ආසියානු පදක්කම් ලාභී චන්ද්‍රිකා ද සිල්වාට තර්ජනය කරමින් බැණ වැදුණේ යැයි ලැබුණු පැමිණිල්ලක් මත ජාතික බැඩ්මින්ටන් සූර නිලූක කරුණාරත්නට හා දිලූක කරුණාරත්නට එරෙහිව විනය පියවර ගැනීමට ශ්‍රී ලංකා බැඩ්මින්ටන් සංගමය ඊයේ තීරණය කළේය.ක්‍රීඩාවේ විනය ආරක්ෂා කිරීමටත්, නැගී එන ක්‍රීඩකයන්ට ආදර්ශයක් වනසේ කටයුතු කිරීම වගකීමක් සේ සලකා මේ තීරණය ගත් බව ශ්‍රී ලංකා බැඩ්මින්ටන් සංගමයේ සභාපති රොෂාන් ගුණවර්ධන මහතා ‘දිනමිණ’ට පැවැසීය.අනුරාධපුර මහජන කී‍්‍රඩාංගණයේ දී නිමාවට පත්වූ උතුරු මැද පළාත් බැඩ්මින්ටන් තරගාවලියේදී චන්ද්‍රිකා ද සිල්වාට පරුෂ වචනයෙන් බැණ තර්ජනය කළේ යැයි බැඩ්මින්ටන් සංගමයට ලිඛිතව දන්වා තිබුණි.එයට අමතරව ඇය විසින් සිද්ධිය වූ දිනයේ දී අනුරාධපුර පොලිසියට ද පැමිණිල්ලක් ඉදිරිපත් කරන ලදී. එම පොලිස් පරීක්ෂණය දෙපාර්ශවය කැඳවා ඉදිරි දිනෙක පැවැත්වීමට නියමිතය.උතුරු මැද පළාත් බැඩ්මින්ටන් තරගාවලියේ මිශ්‍ර යුගල තරගය නිමාවූ පසු පරාජයට පත්වූ චන්ද්‍රිකා ද සිල්වාට හා ආර්. එස්. කසුන් දෙදෙනාගේ කණ්ඩායමට “හූ” කියමින් අනතුරුව චන්ද්‍රිකාගේ සොහොයුරෙකුට පහරදීමක් කළේ යැයි පැමිණිල්ල මගින් වැඩිදුරටත් කරුණු දක්වා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=s1010274</link>
    <topic>වොස්නියෑකිට අභියෝගයක්</topic>
    <author/>
    <content>ඉදිරියේදී පැවැත්වීමට නියමිත ලෝක ටෙනිස් සංගමයේ සූරතාවලි දෙකේ ජය අත්පත් කරගැනීමට කැරොලින් වොස්නියෑකි සමත් වුවහොත් වසර අවසානය වන විටදී ශ්‍රේණිගත කිරීම්වල අංක 01 ස්ථානය රැක ගැනීමට සමත්වූ අසාමාන්‍ය ක්‍රීඩිකාවන් අතරට එක්වීමට ඇයට හැකි වනු ඇත.මිලියන 5ක ජනගහණයක් ඇති ඩෙන්මාර්කයෙන් ජගත් ටෙනිස් පිටියේ පෙරමුණට පැමිණි 20 හැවිරිදි වොස්නියෑකි මේ දක්වා ග්‍රෑන්ඩ් ස්ලෑම් සූරතාවක් හිමිකර ගැනීමට අපොහොසත් වුවද ශ්‍රේණිගතකිරීම්වල පෙරමුණට පැමිණි තුන්වැනි අසාමාන්‍ය ක්‍රීඩිකාව බවට පත්විය.මීට පෙර එවැනි දස්කමක් කිරීමට සමත්වූයේ ජෙලීනා ජැන්කොපික් සහ ඩිනාරා සෆීනා පමණි.මේ වන විටත් වොස්නියෑකි ජගත් ටෙනිස් පිටියේ අංක 1 ස්ථානයේ පසුවුවත් ඇතැම් විචාරකයන්ට අනුව සැබෑ අංක 1 ක්‍රීඩිකාව වන්නේ සෙරීනා විලියම්ස් ය. සෙරීනා මේ වසරේ සහභාගි වූයේ පළමු භාගයේදී පැවැති ලෝක ටෙනිස් සංගමයේ තරගාවලි 13 කට පමණි. තුවාල ලැබීමේ හේතුවෙන් මේ වසරේ සෙසු තරගවලින් ඉවත් වීමට ඇයට සිදුවිය.බෙල්ජියමේ කිම් කිලිප්ස්ටස් ද මේ වසරේදී සහභාගි වූයේ තරගාවලි 14 කට පමණි. නමුත් ශාරීරික යෝග්‍යතාවයෙන් ඉහළ මට්ටමක නියැළෙන වොස්නියෑකි මේ වසරේදී තරගාවලි 23කට සහභාගි වූවාය.ඇය මේ වසරේදී ජගත් ටෙනිස් කිරුළු 6ක් ලබා ගැනීමට සමත් වූවාය.මේ වසරේදී තරග 59ක ජය අත්පත් කරගත් වොස්නියෑකි පරාජයට පත්වූයේ තරග 15කදී පමණි.වසර අවසානයේ අංක 1 ක්‍රීඩිකාව ලෙස සූරතා කිරුළ හිමිකරගැනීමට ඇයට බාධාවක් වන්නේනම් ඒ ක්ලිප්ස්ටස් ගෙන් පමණි. ක්ලිප්ස්ටස් මේ වසරේදී අමෙරිකානු විවෘත ටෙනිස් සූරියද වන්නීය.වසර අවසාන ටෙනිස් සූරතාව හිමිකර ගැනීමට ග්‍රෑන්ඩ් ස්ලෑම් තරගාවලි 2ක අනුසූරිය වූ රුසියාවේ වීරා වොනරීවාද සිටින්නීය. ඇය විම්බල්ඩන් සහ අමෙරිකානු විවෘත ටෙනිස් තරගාවලි තුළදී අනුසූරිය වූවාය.වසර අවසාන කිරුළ ජය ගැනීමට වොනරිවා තවත් අවසන් මහා තරගයකට සුදුසුකම් ලැබීමට සිදුවන අතර ලීග් තරග 3ක ජය අත්පත් කර ගැනීමට ද සිදුවනු ඇත. නමුත් ඉදිරියේදී පැවැත්වෙන ජගත් ටෙනිස් සංගම් තරගමාලා දෙකෙහිදීම සූරිය වන්නට වොස්නියෑකි සමත්වුවහොත් වසර අවසාන ටෙනිස් සූරිය ලෙස කිරුළ පැළැදීමට ඇයට හැකිවනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=s1010275</link>
    <topic>ආම්ස්ට්‍රෝංගේ මවුබිමෙන් පිටඅවසන් තරගය ජනවාරියේ</topic>
    <author>ඇඩිලේඩි ඒ.එෆ්.පී.</author>
    <content>ලබන ජනවාරි මස ඕස්ටේ‍්‍රලියානු පාපැදි සවාරියට සහභාගිවෙමින් සිය නිජබිම වන අමෙරිකාවෙන් පිට තරග වදින අවසන් අවස්ථාව සනිටුහන් කරන බව සත් වතාවක් ප්‍රංශ සවාරිය ජයගත් ලාන්ස් ආම්ස්ටෙ‍්‍රීං නිවේදනයක් නිකුත් කරමින් ප්‍රකාශ කළේය.39 හැවිරිදි ආම්ස්ට්‍රෝං ඕස්ට්‍රේලියාවේ දී ජනවාරි මස 16 - 23 දක්වා පැවැත්වෙන යූ. සී. අයි. ප්‍රෝටුවර් තරගයට තුන්වැනි හා අවසන් වරට සහභාගි වීමට නියමිතය.‘’අමෙරිකාවෙන් පිට මගේ අවසාන වෘත්තිමය පාපැදි තරගාවලිය ලෙස මං මේ තරගාවලියට සහභාගි වෙනවා” ආම්ස්ට්‍රෝං පැවැසීය. “මේ තරගාවලියටට මම සහභාගි වන තුන්වැනි අවස්ථාව මෙයයි. පළමු අවස්ථා 2 ක දී වාගේම මේ වාරයෙත් මම සතුටින් යුතුව තරග වදිනවා” ඔහු වැඩි දුරටත් පැවැසීය. කලක් පිළිකා රෝගයෙන් පීඩා විඳි ආම්ස්ටෙ‍්‍රීං පසුගියදා ඔහුගේ තරග දිවියේ අවසන් වතාවට ප්‍රංශ සවාරියට සහභාගි වූ අතර එහිදී ඔහුට හිමි වූයේ 23 වැනි ස්ථානයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=s1010276</link>
    <topic>පසිඳු පීරිස්ගේ රථය ජය කණුව පසු කරයි</topic>
    <author>ෆවුස් මොහොමඩ්</author>
    <content>ශ්‍රී ලංකා කාලතුවක්කු රෙජිමේන්තුව හා ශ්‍රී ලංකා මෝටර් රථ හා යතුරු පැදි ධාවකයන්ගේ සංගමය එක්ව සංවිධානය කරනු ලැබූ ගනර්ස් සුපර්ක්‍රොස් මෝටර් රථ හා යතුරු පැදි ධාවන තරගාවලියේ තරග ඉසව් 4 ක ජය අත්පත් කර ගත් පසිඳු පීරිස් දක්ෂතම මෝටර් රථ ධාවකයාට හිමි කුසලානය හිමි කර ගැනීමට සමත් විය.මේ තරගාවලියේ යතුරු පැදි අංශයේ දක්ෂතම ධාවකයා ලෙස සූරතාව අත් කර ගැනීමට ඉන්දියාවේ සී. එස්. සන්තෝෂ් සමත් විය.මින්නේරිය කාල තුවක්කු හමුදා මෝටර් රථ ධාවන පථයේ දී පසුගියදා පැවැති මේ තරගාවලිය මෝටර් රථ හා යතුරු පැදි ධාවකයන්ගේ සංගමයේ (SLARDAR) වාර්ෂික සූරතාවලියේ අවසන් අදියර වූ අතර මේ තරගාවලියේ දක්ෂතම මෝටර් රථ ධාවකයා හා දක්ෂතම යතුරු පැදි ධාවකයා ලෙස කිරුළ දැරූ පසිඳු හා සන්තෝෂ් ස්ලාඩර් වාර්ෂික සූරතාවලියේ එම කිරුළු දිනා ගැනීමට අපොහොසත් වීම විශේෂයෙන් කැපී පෙනුණි.මෝටර් රථ ධාවන අංශයේ දී පසිඳු පීරිස් සමග තරග වැදුණු අරවින්ද පේ‍්‍රමදාස ස්ලාඩර් වාර්ෂික සූරතාවලියේ හොඳම මෝටර් රථ ධාවකයා ලෙස සුදුසුකම් ලැබීමට සමත්වී සිටින අතර ගයාන් සඳරුවන් හොඳම යතුරු පැදි ධාවකයා ලෙස තේරී පත්වී සිටියි.මීට පෙර පැවැති සීගිරිය, නරියා කන්ද, රදැල්ල, කටුකුරුන්ද හා කැවල්රි යන මෝටර් තරගාවලි 5 න් 4 කම සූරතාව ජය ගත් ගයාන් සඳරුවන්ට ගනර්ස් තරගාවලියේ පළමු තරගයේදී ප්‍රථම ස්ථානයත් දෙවැනි තරගයේදී තුන්වැනි ස්ථානයත් හිමි විය.ගනර්ස් තරගාවලියට පෙර ස්ලාඩර් වාර්ෂික ශූරතාවලියේ මෝටර් රථ අංශයෙන් ප්‍රසාද ලකුණු 45 ක් අරවින්ද ප්‍රේමදාස ලබා පෙරමුණේ පසුවූ අතර ප්‍රසාද ලකුණු 44 ක් ලබා පසිඳු පීරිස් දෙවැනි ස්ථානයේ පසු විය.ගනර්ස් තරගාවලියේ ජයග්‍රහණ 4 ක් අත් කර ගැනීමට පසිඳු පීරිස් සමත් වූවද ඔහුට ස්ලාඩර් වාර්ෂික සූරතාවලියේ හොඳම මෝටර් රථ ධාවකයාට හිමි කුසලානය මග හැරී ගියේ එක් ප්‍රසාද ලකුණකින් ය.අරවින්ද ප්‍රේමදාස මේ තරගාවලියේ පළමු තරගයේදී තුන්වැනි ස්ථානයත්, දෙවැනි තරගයේදී දෙවැනි ස්ථානයත් ලබා ප්‍රසාද ලකුණු 14 ක් අත් කර ගත් අතර පසුගිය ගජබා මෝටර් තරගාවලියේ පසිඳු පීරිස් ලැබූ ජයග්‍රහණයත් සුදුසුකම් නොලැබූ ජයක් ලෙස සටහන්වීමේ හේතුවෙන් ඔහුට ප්‍රසාද ලකුණු 10 ක් අඩු වීමත් නිසා අරවින්ද ප්‍රේමදාසට පසිඳු පීරිස් එක් ලකුණකින් අබිබවා යාමට හැකි විය.එසේ වුවද SLH හොන්ඩා 600 ඉසව්වේ හොඳම මෝටර් රථ ධාවකයාට හිමි ස්ලාඩර් වාර්ෂික සූරතාව සඳහා සුදුසුකම් ලබා ගැනීමට පසිඳු සමත්ව සිටියි.මේ තරගාවලිියේ 16 න් පහළ තරග ඉසව්වේ පළමු තරගයේ ජයත් දෙවැනි තරගයේ දෙවැනි ස්ථානයත් ලැබූ ගයාන්ගේ සොයුරු ෂානක සඳරුවන් ස්ලාඩර් වාර්ෂික සූරතාවලියේ 16 න් පහළ හොඳම යතුරු පැදි ධාවකයාට හිමි කුසලානය සඳහා සුදුසුකම් ලබා ගැනීමට සමත් විය.ඔහු ප්‍රසාද ලකුණු සටහනේ පෙරමුණේ පසුවන අතර ඔහුට වඩා එක් ලකුණක් පසුපසින් දෙවැනි ස්ථානයේ පසුවන්නේ ෂෙහාන් අධිකාරිය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=s1010277</link>
    <topic>දෙවැනි කොටසේ පාපන්දු සූරතාවකල්මුනේ බ්‍රිලියන්ට් පිලට</topic>
    <author>මහින්ද ජිනදාස</author>
    <content>ශ්‍රී ලංකා පාපන්දු සම්මේලනය මෙහෙයවූ දෙවැනි කාණ්ඩයේ පාපන්දු තරගාවලියේ සූරතාව කල්මුනේ බ්‍රිලියන්ට් කණ්ඩායම දිනා ගත්තේය.පෙරේදා (24) කොළඹ සී.ආර්.ඇන්ඩ්. එෆ්.සී.ක්‍රීඩා පිටියේ පැවැති මෙම තරග මාලාවේ අවසන් මහා තරගයේ දී කළුතර සුපර් බීච් ක්‍රීඩා සමාජය පරදවා කල්මුනේ බ්‍රිලියන්ට් පිල දඬුවම් පහරවල්වලින් ගෝල් 5 – 4 ක ජයක් වාර්තා කළේය.තරගයේ 42 වැනි විනාඩියේදී සුපර් බීච් කණ්ඩායම ගෝලයක් ලබා ගත්තත් ඉදිරි පෙළ ක්‍රීඩකයෙක් අනිසි ස්ථානයක රැඳී සිටි නිසා විනිසුරු එම ගෝලය ලබා නොදුන්නේය. කෙසේ නමුත් විවේක කාලයට තරගය නතර කරන විට දෙපිලම එකම ගෝලයක්වත් වාර්තා කළේ නැත.විවේක කාලයෙන් අනතුරුව තරගය නැවත ආරම්භ කිරීමෙන් පසු බ්‍රිලියන්ටි ක්‍රීඩකයෝ පසුපසට වී ක්‍රීඩා කළහ. ඔවුන් ගෝල් ලබා ගැනීමට උත්සාහ නොකළේය. එම නිසා තරගයේ නියමිත කාලය අවසන්වනතෙක් කණ්ඩායම් දෙකම ගෝල් ලබා ගත්තේ නැත.තරගයේ විසඳුමක් ලබා ගැනීම සඳහා විනිශ්චයකරු දෙපිලටම දඬුවම් පහරවල් ලබා දුන්නේය.තීරණාත්මක අවස්ථාව වූ මෙහිදී බ්‍රිලියන්ට් පිල ගෝල් 5 ක් ලබා ගත් අතර, සුපර්බීච් පිලට ලබාගත හැකිවූයේ ගෝල් 4 ක් පමණි.මෙම තරගයේ දී බ්‍රිලියන්ට් ක්‍රීඩා සමාජය වෙනුවෙන් ඒ.එල්.එම්.රවුෆ්. ඒ. රිසාද්, එස්.එල්.ඊ. අර්ෆාර්, ඒ.එල්. ජවුෆර්, එම්. සී. හරූන් ගෝල් ලබා ගත් අතර, ඩබ්ලිව්.ඩී. කුමාර ද සිල්වා, කේ.එච්.එස්. ජයමාල් සිල්වා, බී.චතුරංග ප්‍රනාන්දු, එස්.ඒ. කුලරත්න කළුතර සුපර් බීච් පිල වෙනුවෙන් ගෝල් ලබා ගත්හ.ජයග්‍රාහී පිලට සූරතා කුසලානය සමග මුදලින් රුපියල් ලක්ෂ දෙකහමාරක්ද, අනුසූරතාව දිනා ගත් පිලට මුදලින් රුපියල් ලක්ෂයක්ද හිමිවිය.ජයග්‍රාහකයන්ට ත්‍යාග ප්‍රදානය ශ්‍රී ලංකා පාපන්දු සම්මේලනයේ ප්‍රධාන ලේකම් ඇන්ටන් කන්ගේස්වරම් මහාතගේ අතින් සිදුවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=s1010278</link>
    <topic>10න් පහළ බැඩ්මින්ටන් සූරතා රිච්මන්ඩ් - අනුලා දිනති</topic>
    <author>මාතර විශේෂ – ජයා වික්‍රම සුරේන්ද්‍ර</author>
    <content>සමස්ත ලංකා අවුරුදු 10න් පහළ බැඩ්මින්ටන් තරගාවලියේ බාලක අංශයේ සූරතාව ගාල්ල රිච්මන්ඩ් විදුහල දිනාගත් අතර, එහි බාලිකා සූරතාව හිමිකර ගැනීමට නුගේගොඩ අනුලා විද්‍යාලය සමත්විය. මේ තරගාවලිය පුරා දින 3ක් මාතර වැල්ලමඩමේ පිහිටි රුහුණු විශ්ව විද්‍යාල ගෘහස්ත ක්‍රීඩාගාරයේදී පැවැත්විණි. ආරියදාස ද සිල්වා අනුස්මරණ මෙම තෙදින ක්‍රීඩා තරගාවලිය සඳහා දිවයිනේ විදුහල් 50ක පමණ ක්‍රීඩක ක්‍රීඩිකාවෝ සහභාගී වූහ.ඒ, බී, සී, ඩී වශයෙන් කොටස් 4 කින් ක්‍රීඩක ක්‍රීඩිකාවෝ තරගාවලියට සහභාගී වූහ. මහනුවර ධර්මරාජ, කොළඹ රෝයල්, ගාල්ල සවුත්ලන්ඩ්, සංඝමිත්තා, කොළඹ මියුසියස්, අම්බලන්ගොඩ දේවානන්ද, කොළඹ සාන්ත පීටර්ස්, මාතර සාන්ත සර්වේසස් යන විදුහල් ඇතුළු විදුහල් රැසක් විශේෂ කුසලතා දිනා ගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=s1010279</link>
    <topic>රාජකීය පිලට පළමු ඉනිමේ ජය</topic>
    <author/>
    <content>අන්තර් පාසල් රන් කැකුළු කුසලාන අවුරුදු 13න් පහළ දෙවන කොටසේ තරගාවලියේ ධර්මාලෝක විදුහල සමඟ පැවැති තරගයේදී පළමු ඉනිමේ ජයක් ලබාගැනීමට රාජකීය “බී” පිල සමත්විය.රාජකීය පළමු ඉනිම 103 - ජිත්මා යාපා 52, චාරුක හතරසිංහ 13 (කාශ්‍යප ලොකුදාදෙල්ල 17/4, යුගීෂ දිල්හාන් 15/3)ධර්මාලෝක 88- කාශ්‍යප ලොකුදාදෙල්ල 38 (ඩී. හෙට්ටිආරච්චි 6/3, ඒ. පෙරේරා 20/2, දුනිත්‍ර ද සිල්වා 23/3)රාජකීය දෙවන ඉනිම 159/3 - ජිත්ම යාපා 26, කේ. රවීන්ද්‍රනාදන් 42, චාරුක හෙට්ටිආරච්චි (නොදැවී) 64.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=s10102710</link>
    <topic>ආරාධිත පාසල් වොලිබෝල් රාජකීය පිටියේදී</topic>
    <author/>
    <content>කොළඹ රාජකීය විදුහලට වසර 175ක් සපිරීම නිමිතිකොට ගෙන පවත්වනු ලබන බස්නාහිර පළාත් ආරාධිත පාසල් වොලිබෝල් තරගාවලිය, මෙම මස 30 සහ 31 වන දිනවලදී රාජකීය විද්‍යාලීය ක්‍රීඩාංගණයේදී පැවැත්වීමට සියලු කටයුතු සූදානම් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=f1010271</link>
    <topic>වැඩ බැරි ලොක්කන් ගෙදර යවනවා</topic>
    <author>සාකච්ඡා කෙළේ -ශීලා උඩුවර</author>
    <content>ප්‍රවාහන ක්‍ෂේත්‍රයේ දියුණුව සඳහා අමාත්‍යංශ මට්ටමින් ගෙන ඇති ක්‍රියාමාර්ග හා ඉදිරි සැලසුම් පිළිබඳව අමාත්‍ය කුමාර වෙල්ගම මහතා සමඟ සිදුකළ සංවාදයකි මේ.රටේ ජනතාව ඕනෑම රජයකින් බලාපොරොත්තු වෙන්නේ පොදු ප්‍රවාහනයේ කාර්යක්ෂමතාවයයි. එම බලාපොරොත්තු ඉටු කිරීමට රජය මොන විදිහේ වැඩපිළිවෙළක්ද ගෙන තිබෙන්නේ?පොදු ප්‍රවාහනය ගැන කතා කරද්දි දුම්රිය, ලංගම හා පුද්ගලික බස් යන අංශ තුනම ගැන කතා කිරීමට අවශ්‍ය වෙනවා.දිනකට දුම්රියෙන් ලක්ෂ 3ත් 5ත් අතර ප්‍රමාණයක් සිය ප්‍රවාහන අවශ්‍යතා ඉටුකර ගන්නව. සමස්ත මගී ප්‍රමාණයෙන් 40% පමණ පුද්ගලික බස්වල සේවාව ලබාගන්නව. ඒ නිසා මේ අංශ තුනම දියුණු කළ යුතුයි.ධාවනය වන දුම්රිය එන්ජින් ප්‍රමාණය 60 දක්වාත් ලංගම බස් සංඛ්‍යාව 7500 දක්වාම වැඩි කරනවා. එම ඉලක්කය දැනටම පසුකරමින් තිබෙනව.ලංගම කාලයක් තිස්සේ අයාලේ ගියත්, ලංගමට ජනතාව දක්වන්නේ අසීමිත ආදරයක්. ලංගමය අයාලේ ගියේ කාලයෙන් කාලයට පත්වන රජයන් සිය සිතැඟි අනුව පත්වීම් උසස්වීම් ලබාදීම නිසයි. සේවක උනන්දුවද අඩුවී තිබුණ. මාසික වැටුප ගෙවා ගැනීමට නොහැකි වුණා. බස් රථයක ටයරයක් අබලන් වුනාම එය දමාගැනීමට වත්කමක් තිබුණේ නැහැ.නමුත් අද ඒ තත්ත්වය මුළුමනින්ම වෙනස් වෙලා. බොහෝ ඩිපෝ නියමිත දිනට වැටුප් ගෙවනවා.ලංගමය අද දිනකට රුපියල් ලක්‍ෂ 450ක ආදායමක් ලබනව. එය 500 දක්වා වැඩිකර ගැනීම මගේ ඉලක්කයයි.ලංගම දුවන බස් රථ සංඛ්‍යාව 7500 ඉලක්කය සපුරාලීම දුෂ්කර නැහැ. ලීසිං ක්‍රමය යටතේ දොර දෙකේ බස්රථ 1000ක් ගැනීමට කටයුතු කර තිබෙනවා. ග්‍රාමීය මාර්ග සඳහා තවත් කුඩා බස්රථ 500 දක්වා වැඩිකර ගැනීම මගේ ඉලක්කයයි.බස් අමතර කොටස් ලබාදෙන ස්ථාන කිහිපයක් රටපුරා පිහිටුවනව. එයින් හොඳ අමතර කොටස් ලැබෙනවා පමණක් නොව වියදමක් නැතිව වැඩ කරන්න ඩිපෝවලට හැකිවනව.ප්‍රවේශපත් නොගැනීම නිසා ලංගමට ලැබෙන ආදායමින් සියයට 15ක් පමණ අපතේ යනව. එම අපතේ යාම වැළක්වීමට පියවර ගෙන තිබෙනව. වැටලීම් පරීක්‍ෂණ කණ්ඩායම් අලුතින් හදනව. බස් ඩිපෝවල සුළු අලුත්වැඩියාවන් නිසා ධාවනයට ගත නොහැකි බස්රථ අලුත්වැඩියා කිරීමේ ව්‍යාපෘතියක් අරඹා තිබෙනවා.ප්‍රවාහනය පිළිබඳව ඇති ඔබ ප්‍රවාහන ක්‍ෂේත්‍රයේ දියුණුව සඳහා මොන විදිහේ සැලසුමක්ද ක්‍රියාත්මක කරන්නේ?දේශපාලනය, ඇමැතිකම, පක්ෂය, තරාතිරම රැකගන්නට මගී ප්‍රවාහනය හෝ එහි ආයතන පාවා දෙන්නේ නැහැ. ප්‍රවාහනය දියුණු කරන්න පුළුවන්. ලංගමත් දියුණු කරන්න පුළුවන්. රජය ඩිපෝවලට ටයර්, එන්ජින්, බැටරි ආදිය නොමිලයේ දීලත්, ඩිපෝව දියුණු කරන්න බැරි නම් වරද ඩිපෝ කළමනාකරුගේ අතේ. දේශපාලන වශයෙන් කාවත් සුරතල් කරන්න පුළුවන් කමක් නැහැ. වැඩ බැරිනම් වැඩ බැරි අය ගෙදර යවනවා.හොඳට හිතට අරගෙන කළමනාකරුවන් වැඩ කරන්න ඕනෑ. සේවක පඩිනඩි ගෙවන්න බැරිනම් ඒ අය ඒ තනතුරුවලට සුදුසු නැහැ. සුදුසු නැති අය ඉවත් කරලා සුදුසු දක්ෂ අය පත්කරන්නට දේශපාලනඥයො ඇවිත් මොනවා කීවත් මම අහන්නේ නැහැ.මා ප්‍රවාහන ඇමැතිවරයා වශයෙන් කටයුතු කිරීමේදී දක්ෂ නැතිනම් ජනාධිපතිතුමා මාව ඉවත් කරල දක්ෂ ඇමැතිවරයෙක් පත් කරාවී. මාව ප්‍රවාහන ඇමැතිවරයා ලෙස පත්කළේ ලංගමය, දුම්රිය දියුණු කරන්නනම් මාසික වැටුප ලබාගැනීමට පමණක් රැකියාව නොකොට උපන් බිමට ඉටුකළ යුතු යුතුකමක් ලෙස සලකා සේවය කළයුතුය.පොදු ප්‍රවාහනයේදී මගී ජනතාව දුම්රිය සේවාව පිළිබඳව දක්වන්නේ දැඩි කැමැත්තක්. දුම්රිය ප්‍රවාහනයේ දියුණුව සඳහා මොනවිදිහේ වැඩපිළිවෙළක් ද තිබෙන්නේ?දුම්රිය පොදු ප්‍රවාහනයේ ප්‍රමුඛයා බවට පත් කිරීමේ සිහිනය සැබෑ කිරීම සඳහා පියවර රැසක්ම ගෙන තිබෙනව. 46ක්ව තිබූ ධාවනය කරන දුම්රිය එන්ජින් සංඛ්‍යාව මේ වන විට 62 දක්වා වැඩිකර තිබෙනව.බලවේග කට්ටල දුම්රිය 33ක් ඉන්දියාවෙන් හා චීනයෙන් ගෙන්වීමට පියවර ගෙන තිබෙනව. මීට අමතරව සුළු අලුත්වැඩියාවක් නිසා ධාවනයෙන් ඉවත්කර තිබූ දුම්රිය එන්ජින් කඩිනමින් අලුත්වැඩියා කිරීමේ ව්‍යාපෘතියක් අරඹා තිබෙනව. මේ සඳහා අවශ්‍ය අමතර කොටස් බදු සහන මත ලබාගන්නව.අලුතින් ගෙන්වන ලද චීන බලවේග කට්ටල 7ක් උඩරට මාර්ගයටත්, 4ක් කැලණි වැලි මාර්ගයටත්, 15ක් මුහුදුබඩ මාර්ගයටත් යොදවනව.හොඳ ප්‍රවාහන සේවාවක් සඳහා දුම්රිය මාර්ග හොදින් තිබිය යුතුයි. ඒ නිසා දුම්රිය මාර්ග පද්ධති සංඥා පද්ධති ආදි යටිතල පහසුකම් ඉහළ නැංවීමට පියවර ගෙන තිබෙනවා. ඉන්දියානු ණය ආධාර යටතේ වෙරළබඩ දුම්රිය මාර්ගය ඉදිවනව.මුහුදුබඩ දුම්රිය මාර්ගය පැයට කිලෝමීටර් 100ක වේගයෙන් යා හැකි ලෙස සංවර්ධනය කිරීමට කටයුතු කර තිබෙනවා. සමස්ත දුම්රිය කාලසටහන්වලට අනුව ඒ ඒ දුම්රිය ස්ථානවලට පැමිණෙන කාර්යාල දුම්රියන් සඳහා ඒකාබද්ධ ලංගම බස් සේවා අරඹා තිබෙනව.ඔබ දුම්රියෙන් කොළඹ ඒම ගැන මගීන් දක්වන්නේ ඉතාමත් ඉහළ මනාපයක්. ඔබ පැමිණෙන දිනය දුම්රිය නිලධාරීන්ට දැනගැනීමට ඉඩ නොතැබිය යුතුය යන්න තමයි මගීන්ගේ මතය වෙලා තිබෙන්නේ?මට දුම්රියෙන් ඒම පිළිබඳව මගීන් හරිම සතුටුයි. ඔවුන් දුම්රියේ ඇති අඩුපාඩු පිළිබඳව මට දැනුම් දෙනවා. ඒ නිසා දුම්රිය සේවාවේ අඩුපාඩු ඉටුකිරීම පහසු වෙනවා. මා සමඟ කියන අඩුපාඩුවලින් හැකි ඒවාට ඒ මොහොතේම විසඳුම් ලබා දෙනවා.සමහර ඒවාට කොළඹට පැමිණි පසු විසදුම් ලබාදෙනව. දුම්රිය සේවය දියුණු කිරීමට හැකිවන්නේ එසේ ප්‍රායෝගිකව සොයා බැලීමෙන්. මා සෑම මාර්ගයකම මට හිතුණු මොහොතක දුම්රියට ගොඩවෙනව. අකාර්යක්ෂමතාවක් නිසා දුම්රිය ප්‍රමාදයක් සිදුවන අවස්ථාවන්වල තරාතිරම නොබලා නීතිය ක්‍රියාත්මක කරනව.දුම්රිය සේවාව මගී ජනතාවගේ හිතසුවපිණිස සංවර්ධනය කිරීම සඳහා ගෙන ඇති වෙනත් පහසුකම් මොනවාද?නවීකරණය කරන ලද ප්‍රවේශපත්‍ර ක්‍රම, පරිගණක මගින් දුම්රිය පිළිබඳ සියලු තොරතුරු ලබාගැනීමට සැලසීම, ආබාධිත අයට රෝද පුටුවලින් පැමිණ ප්‍රවේශපත්‍ර ලබාගැනීමේ පහසුකම් සැලසීම, ජංගම දුරකථන මගින් ආසන විවේකාගාර වෙන්කරවා ගැනීමේ පහසුකම්, මංගල උත්සව ඇතුළු සාද පැවැත්වීමේ සුඛෝපභෝගී දුම්රිය ආදී පහසුකම් ව්‍යාපෘති රැසක් සැලසුම් කර තිබෙනවා.උතුරේ මුදාගත් පළාතේ මගී ප්‍රවාහන සේවාවල තත්ත්වය අද වන විට මොන වගේද?ත්‍රස්තවාදයෙන් නිදහස් කරගත් උතුරු පළාතේ සිවිල් ජනතාවටත්, මේ රටේ අනෙක් පුරවැසියන්ට හා සමානව ගුණාත්මක ප්‍රවාහන පහසුකම් තිබිය යුතුයි. ඒ අනුව ලංගම හා පුද්ගලික බස් සේවා එක්ව වැඩපිළිවෙළක් ක්‍රියාවට නංවා තිබෙනවා.කොළඹ – යාපනය බස් රථ 106 කට ජාතික ගමනා ගමන කොමිෂන් සභාව සමඟ එක්ව නිත්‍යානුකූල බලපත්‍ර ලබාදෙනව. කොළඹ – යාපනය ශ්‍රී ලංගම බස්රථ 20ක් ධාවනය වනව. එම ප්‍රදේශයේ ලංගම ඩිපෝ, රියදුරු පුහුණු පාසල්, ජාතික ප්‍රවාහන වෛද්‍ය මධ්‍යස්ථාන, බස්රථ අලුත්වැඩියා කිරීම් කරගෙන යනවා.මැදවච්චිය – තලෙයිමන්නාරම දුම්රිය මාර්ගය දැවැන්ත සංවර්ධන ව්‍යාපෘතියක් ලෙස සැලසුම් කර තිබෙනව. එයට ළඟදීම මුල්ගල් තබනව. මෙම මාර්ගය කිලෝමීටර් 110ක් වන අතර, වසර දෙකකින් නිම කරනව.මැදවච්චිය සිට මඩු දක්වාත්, මඩු සිට තලෙයි මන්නාරම දක්වාත් වශයෙන් අදියර දෙකකින් මෙම මාර්ගය නිම කෙරෙන අතර, මේ සඳහා ඇස්තමේන්තුගත මුදල රුපියල් මිලියන 24570 කි. මීට සමගාමීව මාතර – කතරගම දුම්රිය, මාතර - කොළඹ දුම්රිය මාර්ගය ඉදිකිරීම් කටයුතු අරඹා ඇති අතර, මුහුදුබඩ මාර්ගයේ වේග සීමා ඉහළ නැංවීමට මෙය ඉවහල් වනව.වව්නියාව සිට යාපනය දක්වා ඉදිවන උතුරු දුම්රිය මාර්ගයේ ඕමන්තේ දුම්රිය ස්ථානයේ කිලෝමීටර් 2ක් ආසන්නයට මේ වන විටත් නිම කොට තිබෙනව. තාණ්ඩිකුලම් දක්වා දුම්රිය ධාවනය වනවා. මැදවච්චිය සිට පලෙයි දක්වා දුම්රිය මග ඉදිකිරීමේ කටයුතු ද ළඟදීම අරඹනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=f1010272</link>
    <topic>විශ්වවිද්‍යාලයේඅයෝමය පුරුෂයා මමයි</topic>
    <author>සටහන -නිලූකා ඩී. තිලකරත්න ඡායා -සුසන්ත විජේගුණසේකර</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳින් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ ඛනිජ තෙල් සංවර්ධන අමාත්‍යංශයේ ලේකම් ටයිටස් ජයවර්ධන මහතාගෙනි.බලපිටියේ උපන්න ඔබට රෝම නමක් ලැබීමේ පසුපෙළ කුමනාකාරද?හේතුමුණි ටයිටන් මෙන්ඩිස් ජයවර්ධන කිවූ පමණින් ඒ ප්‍රශ්නය කා තුළත් පැන නඟිනවා. ඒත් අපි හොඳ සිංහල බෞද්ධ. එය ලංකාව පෘතුගීසි, ලන්දේසි ආක්‍රමණයන්ට නතුව පැවැතීමේ ප්‍රතිඵලයක් විය හැකියි.කුඩා ටයිටස් දුව පැන ඇවිද්ද සුන්දර අතීතයට එබී බලමුද?බලපිටියේ “කැපූ ඇළ හංදිය” අදත් මම සිහිකරන්නේ බොහොම ළෙංගතුකමින්. අම්බලන්ගොඩටත් ඇල්පිටිය පැත්තටත් තිබුණු එකම ශබ්ද විකාශන යන්ත්‍ර සහ විදුලි ජනන යන්ත්‍ර කුලියට දුන් ව්‍යාපාරය අයිතිවුණේ මගේ තාත්තාට.ඒ නිසාම මම දණගෑවේ ජෙනරේටර් අස්සේ. අතපත ගෑවේ සර්කිට්. අදත් මම ජෙනරේටරයක් දැක්කහම නැවතිලා බලන ගතියක් තියෙනවා. මගේ මෝටර් රථයේ අලුත් වැඩියාවන් සිදුවන්නෙත් මගේ අතින්.කැපූ ඇළට එහායින් තියෙන්නේ මාදු ගඟ. ගේ ඉස්සරහින් තියෙන්නේ මහාචේතිය පිරිවෙන. කුඩා කාලයේ ගඟ දියේ කෙළිකම් කළ හැටිත් කුඩා සාමණේරයන් වහන්සේලා සමඟ හරිහරියට පාඩම් වනපොත් කළ හැටි සිහිකිරීමත් සතුටුයි.ඔබේ පවුල් පරිසරය?මම අපේ පවුලේ එකම දරුවා. උපන්නේ 1952 අපේ‍්‍රල් 30 දා. මගේ අම්මා ගුණවතී ගාල්ලගේ. තාත්තා ප්‍රැන්සිස් ජයවර්ධන.ඔබ මූලික අධ්‍යාපනය ලැබුවේ?මූලිකවම හෙප්පුමුල්ල කනිෂ්ඨ විද්‍යාලයෙන්. මට අකුරු කියෙව්වෙත් හෙප්පුමුල්ල කනිෂ්ඨ විද්‍යාලයේ ලොකු ඉස්කෝලෙ මහත්තයා. (පියදාස ගුරුතුමා) මම පළමු වසරට බාරදෙද්දි මගේ වයස අවුරුදු 03 යි.තාත්තා මා විශේෂයෙන් යොමු කළ විෂයන් දෙකක් තිබුණා. ඒ ගණිතය සහ ඉංග්‍රීසි. ඒ වෙනුවෙන් 1955 වගේ කාලෙදි විශ්‍රාමික විදුහල්පතිවරයෙක් ළඟ අමතර අධ්‍යාපනයක් මට ලබා දුන්නා. මං හිතන්නේ මගේ තාත්තාට ඕන වුණේ මාව ඉංජිනේරුවරයෙක් කරන්නයි.ඒ සිහිනයට පණ පොවන්නට ඔබට හැකිවුණාද?ඒ යථාර්ථය තේරුම් ගනිද්දි මං බොහොම ප්‍රමාදයි. මට මතකයි පුංචි කාලේ කාර් එකේ ඉස්සරහින් මාව ඉන්ඳවාගෙන තාත්තා කළ කී දේ. ඒ සැප සම්පත් වගේම තාත්තගේ ආදරය පිරුණු ලෝකයම මට හීනයක්.අම්මගේ වෙන්වීමත් පුංචි අම්මාගේ ආගමනයත් මට මහා වෘක්ෂයක්ව හුන් තාත්තාගේ වියෝවත් මගේ ළඟට අරගෙන ආවේ දුක. ඒ දුක ඇහැව්වෙ මහාචේතිය පිරිවෙනේ සාමනේර වහන්සේලා.කටේ කිරි සුවඳ නොඉක්මුණු දරුවකුට අම්මගෙත් තාත්තගෙත් උණුසුමේ වටිනාකම අකුරු කරන්න බැරි තරම්.ඔබේ ඉදිරි අධ්‍යයන කටයුතු පවත්වාගෙන ගියේ කොයි ආකාරයටද?මම කන්දෙගොඩ මහා විද්‍යාලයෙන් පහේ ශිෂ්‍යත්වය පාස් වෙලා කරන්දෙනිය මධ්‍ය මහා විද්‍යාලයට ඇතුළත් වුණා. ඒ විද්‍යාලයට මා ඇතුළු කරන්න ගත් තාත්තගේ උත්සාහය පළමුවරට මම සාර්ථකව ජය ගනිද්දි ඔහු මෙලොව අතහැර ගිහින්.ලොකු තාත්තාගේ ගෙදර ඉඳන් මං ඉස්කෝලේ ගියා. මට මතකයි මගේ සීසන් එකට වැයවුණේ රුපියල් 05 යි. තවත් බස් හෝල්ට් දෙක්ක ඉස්සරහට ඇවිදගෙන ගියහම සීසන් එකේ මිල රුපියල් 3.90 ට අඩුවෙනවා.කාර් එකේ ඉස්කෝලේ ගිය මම රුපියල් 1.90 ඉතිරි කරගන්න පයින් ගියා. ඒ සියල්ල කෙළේ රුපියල් තිහක රජයේ ශිෂ්‍යත්ව ආධාරයෙන්.ඔබේ විෂය බාහිර කටයුතුවලට යොමුවීම කෙබඳුද?මගේ වැඩි නැඹුරුව අධ්‍යාපන කටයුතුවලටයි. මට ලැබුණු පොදු ආමන්ත්‍රණය වුණෙත් “බ්‍රයිටා”. පාසලේ හොඳම සාමාන්‍ය පෙළ වගේම උසස් පෙළ හොඳම ප්‍රතිඵල තිබුණෙත් මටයි. සමාජයෙන් මා තලන්න තලන්න මා මුවහත් යකඩයක් වුණා. ඒ නිසාම මා මගේ ඉලක්කය හඹා ගියා.ඔබ උසස් පෙළ හදාරන්නේ ?කලා විෂයයන්ගෙන්. යාලුවෝ ඔක්කොම ඒ විෂය හදාල නිසා මමත් ඒ මාවත තෝරා ගත්තා.සරසවි ආගමනය පිළිබඳත් සිහිකරමු?මා තේරුණු විශ්වවිද්‍යාලය පේරාදෙණිය. විශ්වවිද්‍යාලයට තෝරාගත් බව දන්වා ලිපියේ මෙහෙම සඳහන් වෙලා තිබුණා. “ලියාපදිංචි වීම සඳහා 1969 ඔක්තෝබර් 14 දා සෙනේට් ගොඩනැගිල්ලට එන්න.”මේ පිළිබඳ මම කීපදෙනෙක්ගෙන් විමසුවා. මට ලැබුණු පිළිතුර ඔය කියන්නේ කොළඹ සෙනෙට් ගොඩනැඟිල්ල බවයි. හා හා පුරා කියලා සරසවියට යන්න රුහුණු කුමාරියෙන් කොටුවට ඇවිත් උඩරට මැණිකෙ දුම්රියේ නැඟලා කඩුගන්නාවෙන් බැස්සා. ඒ දුම්රිය ස්ථානයෙන් හමුවූ ආගන්තුක ජ්‍යෙෂ්ඨ උත්තමයෙක් මාව බෝඩිමට එක්ක ගියා.ජ්‍යෙෂ්ඨ උත්තමයෝ ඔබට සාදරයෙන් සැලකුවාද?අනිත් ළමයින්ට සාපේක්ෂව මට තිබුණේ ලොකු ආත්ම ශක්තියක්. එනිසා නවක වදය වගේ දේවල් මට අභියෝගයක් වුණේ නෑ.කොහොම වුණත් ගුප්තා යුගය පිළිබඳ ලියැවුණු (Classical age of Indian History)  කෘතිය සිංහලට පරිවර්තනය කිරීමයි මට ලැබුණු නවක වදය.ඒ වනවිට තාත්තා මගේ ඉංග්‍රීසි අධ්‍යාපනයට දැමූ පදනම නොබිඳ රැක ගැනීමට මට හැකිව තිබුණා. අදත් මගේ ඉංග්‍රීසි ලිවීමේ හැකියාව සිංහලයට වඩා වියත් බවයි මගේ හැඟීම.දුෂ්කරතා මැද්දේ ඔබ ඒ දැනුම වැඩි දියුණු කරගත් ආකාරය හෙට දරුවන්ටත් ආදර්ශයක් ?ඊට මාත් එකඟයි. මම ගුරුවරු ළඟට ගියේ නෑ. මම හැමදාම බීබීසී ප්‍රවෘත්ති, ලෝක ප්‍රවෘත්ති පැය 1 1/2 තිස්සේ බලන්න පුරුදුව හිටියා. අදත් ඒ පුරුද්ද මට තියෙනවා. 1996 වෙද්දි මම විසින් සකසා ගත් සැටලයිට් රූපවාහිනියක් තිබ්බා.නොදන්න වචනයක් තිබුණොත් මම ශබ්දකෝෂය පෙරළලා එය හොයා ගන්නවා. මගේ කාර්යාලයෙත්, වාහනයෙත්, ගෙදරත් ඉංග්‍රීසි උච්ඡාරණය පිළිබඳ ලොව ඉහළම ගණයේ පොතක් වන BBC ඉංග්‍රීසි ශබ්දකෝෂ තුනක් තියෙනවා.අදත් මගේ උත්සාහය බ්‍රිතාන්‍යයන් ඔවුන්ගේ උපන් බස උච්චාරණය කරන ආකාරය උගැනීමටයි. අපේ රටේ දරුවන්ට මා උපදෙස් දෙන්නෙත් ජාත්‍යන්තර සම්මත ඉංග්‍රීසි අධ්‍යාපනයට යොමුවන ලෙසයි.විශ්වවිද්‍යාල ජීවිතයත් හැදෑරූ විෂයනුත් පිළිබඳ කතා කළොත් ?විශේෂයෙන් විශ්වවිද්‍යාලයේදී මම ගණිතය විෂය හැදෑරුවා. මට වැඩි කාලයක් ඒ සඳහා මිඩංගු කරන්නට සිදුවුණා. වැදගත්ම දේ මගේ විශ්වවිද්‍යාල අධ්‍යාපනයට ලැබුණෙත් පහේ ශිෂ්‍යත්ව ආධාරය වීමයි. එය විශ්වවිද්‍යාල ප්‍රවිශ්ඨයත් සමඟ රුපියල් 100 ක් දක්වා වැඩිවෙලා තිබුණා.විශ්වවිද්‍යාලයේදී බාහිර කටයුතු කෙරෙහි මගේ අවධානය තරමක් යොමුවුණා. ඒ අනුව ජාතික ආධුනිකත්ව බර ඉසිලීමේ තරගය ජයග්‍රහණය කරන්නටත් අන්තර් විශ්වවිද්‍යාල අයෝමය පුරුෂයා තරගයෙන් (1972) දෙවැනි ස්ථානයත් පේරාදෙණිය සරසවියට ලබාදෙන්නට මට හැකිවුණා.ඔබ විශ්වවිද්‍යාලයෙන් පිටවන්නේ ?ගණිත ගුරුවරයෙක් ලෙසින්. ඒ වෙද්දි මගේ වයස අවුරුදු 22 යි. මගේ ශිෂ්‍යයෝ මට සමීප වයස් කාණ්ඩවල අයයි. මාතර තල්පාවිල මධ්‍ය මහා විද්‍යාලයේ උසස් පෙළ ශිෂ්‍යයන්ට ශුද්ධ ගණිතය පළමුවෙන්ම ඉගැන්වූ ගුරුවරයා මමයි.ගණිත ගුරුවරයකු ලෙස රාජකාරිය ඇරැඹු ඔබ රාජ්‍ය පරිපාලන සේවයට සම්බන්ධ වීම කෙබඳුද ?1978 රාජ්‍ය පරිපාලන සේවා විභාගයෙනුයි මම පරිපාලන සේවයට එන්නේ. සමූපකාර සංවර්ධන සහකාර කොමසාරිස්වරයකු ලෙසින් මට පත්වීම ලැබුණේ බදුල්ලට. මම වැඩ බාරගනිද්දී මගේ ප්‍රධානියාව සිටියේ කොමසාරිස් පී. කේ. දිසානායක මහත්මයා.මෙතෙක් වසර 32 රාජකාරි කාලය තුළ මගේ හැකියාවන් තුළ මගේ හැකියාවන් හඳුනාගෙන ඉදිරියට තල්ලු කළ එකම දෙපාර්තමේන්තු ප්‍රධානියා ඔහුයි. ඊළඟට බදුල්ලෙන් මම ගාල්ල උපදිසාපති තනතුරට පත්වුණා.ඔබ උපන් පළාතට සේවය කරන්න ලැබුණු අවස්ථාවක්. ඒ මොහොතේ ඔබට දැණුනු හැඟීම ?ඒ අවස්ථාවේ මට ජයග්‍රාහි හැඟීමක් ඇතිවුණා. බොපේ පෝද්දල උප දිසාපති කොට්ඨාසයයි මට අයත්ව තිබුණේ. ජේ.වී.පී. කලබල සහිත වටපිටාවක් ඒ වනවිට නිර්මාණය වෙමින් පැවතියා. ගාල්ල දිස්ත්‍රික්කයේ උප දිසාපති කාර්යාල 16 න් ගිනිබත් නොවූ කාර්යාල 2 න් එකක් මගේ කාර්යාලයයි. ඒ වෙනුවෙන් මා ලොකු කැපකිරීමක් කළා.විටින්විට ඒ අය නියෝග පැණවූවත් මා ඒ කිසිවක් මායිම් කළේ නෑ. වතාවක් විදුලි කුළුණක් කැඩීම නිසා මුළු ප්‍රදේශයටම විදුලිය නැතිව ගියා. කිසිම ගෙදරක ලාම්පු එළියක්වත් දැල්වුණේ නෑ. ඒත් මම ජෙනරේටරයක් ගෙනල්ලා කාර්යාල පරිශ්‍රයේ ලයිට් දැම්මා.ගමේම තිබුණු බලපත්‍ර සහිත තුවක්කු සියල්ල එකතු කළා. පෝද්දල පොලිසියෙන් අවශ්‍ය පතුරන් අරගෙන ග්‍රාමසේවකවරුන් කාර්යාලය වටේට යෙදෙව්වා. ඒ අවස්ථාවේ පොලිස් ස්ථානාධිපති ජී. හෙට්ටිආරච්චි මහත්තයාගෙන් ලැබුණු සහයෝගය මේ මොහොතේ සිහිකළ යුතුයි.ඔබ කම්කරු දෙපාර්තමේන්තුවෙත් කලක් සේවය කළා ?ඔව්, 1990 දී මම කොළඹ කම්කරු දෙපාර්තමේන්තුවේ නියෝජ්‍ය කොමසාරිස්වරයකු ලෙස පත්වුණා.1995 දී මට අවස්ථාව ලැබුණා ජකර්තාවල සම්මන්ත්‍රණයකට සහභාගි වීමට. එය මගේ ජීවිතේ නව දිශානතියක් එක්කළ අවස්ථාවක්.ඒ තරම් ඔබේ ජීවිතයට එහි බලපෑමක් පැවතියාද?පැහැදිලිවම, ඒ අවස්ථාවේ සේවක වැටුප් නිර්ණය කිරීම පිළිබඳ ඉදිරිපත් කිරීමක් මා විසින් කළ යුතුවුණා. ඒ කාලය වනවිට මම කොළඹ විශ්වවිද්‍යාලයේ ශ්‍රම අධ්‍යාපනය පිළිබඳ ශාස්ත්‍රපති උපාධිය හදාරමිනුයි සිිටියේ.ඒ නිසා මේ විෂය සම්බන්ධව හොඳ ඉදිරිපත් කිරීමක් කරන්න මට හැකිවුණා.ඒ පිළිබඳ පැහැදුණු ප්‍රධාන පුටුව හෙබ වූ තැනැත්තා මට තමුන්ව හඳුන්වලා දුන්නා. තමා කොළඹ ක්‍රමය කාර්යාංශයේ මහලේකම් හැටියට.නමින් හක්සු කිම් (Hak – Su – Kim) ඔහු මට රාත්‍රී භෝජන සංග්‍රහයකට ඇරියුම් කළා. මාස දෙක තුනක් තිස්සේ ඔහුගේ ඇරියුම් මත අපි නිතර හමුවුණා. දවසක් ඔහු මගෙන් මෙහෙම අහනවා.“ටයිටස් ඔබ කැමතිද මගෙත් එක්ක වැඩ කරන්න.”ඔබ ඒ ආරාධනාව පිළිගත්තද?ඒ වනවිට කම්කරු දෙපාර්තමේන්තුවේ සේවය පිළිබඳ මා සෑහීමකට පත්ව සිටියේ නැහැ. මට මගේ අයදුම්පත්‍රය සමඟ එන්නැයි ඔහු කළ ආරාධනාව මම පිළිගත්තා. මම ඊට සම්බන්ධ වුණේ වැටුප් රහිත නිවාඩු අරගෙන.කියන්න සතුටුයි මම ජාත්‍යන්තර සිිවිල් සේවයට සම්බන්ධ වන්නේ ඇරයුමක් මතයි. කොහොම නමුත් පස්සේ කාලෙකදියි මම දැනගත්තේ කිම් මහත්තයා මේ තරම් දිගු කාලයක් තිස්සේ මා සම්මුඛ පරීක්ෂණයට බඳුන් කොට ඇති බව.එය මගේ ජීවිතේ මා මුහුණ දුන් දිගම පරීක්ෂණයයි. ඒ අනුව කලාතුරකින් කෙනෙකුට ලැබෙන විදිහේ අත්දැකීම් රැසක් මා අත්වින්දා. මා එහි කටයුතු කළේ රාජ්‍ය පරිපාලනය පිළිබඳ වැඩසටහන් කළමනාකරු හැටියටයි.ඒ අත්දැකීම් විවරණය තවත් කෙනෙකු ධෛර්යමත් කරන්නටත් සමත්වේවි.ප්‍රධාන වශයෙන් ඉගෙනගත්තේ වෙලාවට වැඩ කිරීම හා ආචාර ධර්ම. මට පැවැරුණු පළමු රාජකාරිය වුණේ. ජාත්‍යන්තර සඟරාවකට ආචාර්ය කිම්ගේ පණිවුඩයක් ලිවීමටයි. එම පිටපතේ නැවතීමේ තිතක් හෝ කොමාවක් නොතැබූ ආචාර්යතුමා මගේ මුහුණ දෙස බලා මෙහෙම කිව්වා. (Titus very powerful Language) “ප්‍රබල භාෂාවක්” ඒ වචන මගේ මේ ගමන තවත් දිරිමත් කළා. ආචාර්ය කිම් මගේ හැකියාවන් ඔසවා තැබූ දෙවැනි ආයතන ප්‍රධානියායි. මේ සංවිධානය හරහා රට රටවල් ගණනාවක පුහුණු වැඩසටහන් රැසක් මෙහෙයවීමේ කාර්යය මට පැවරුණා.ඒත් මගේ අවුරුදු 4 1/2 ක සේවා කාලය හමාරවෙද්දි මා නැවත මගේ ජනතාවට සේවය කළ යුතුයි කියන තීරණයට පැමිණියා.ඔබ ඒ සඳහා තෝරා ගත්තේ ?විදුලිබල හා බලශක්ති අමාත්‍යාංශය. මම එහි අධ්‍යක්ෂ බලශක්ති ලෙස පත්වූවා. ඉන් කෙටිකාලයක් තුළදී එහි පෙටෙ‍්‍රා්ලියම් අංශය මා විසින් මෙහෙයවුවා. එක්වනම තෙල් ගවේෂණය කළ හැකි නම් එය මේ රටට විශාල ශක්තියක් වන බව මට හැඟී ගියා.කුඩා කාලයේ පටන් ඉතිහාසය නැවත ලිවීමේ අපේක්ෂාවක් මා තුළ පැළ පැදියම්ව තිබුණා. ඒ කියන්නේ මෙතෙක් මේ රටේ නොතිබූ දෙයක්. නොවූ දෙයක් වෙනස් කිරීම සඳහා ප්‍රමාණවත් යමක් කිරීමයි. ඒ අනුව මම මේ ක්ෂේත්‍රය පිළිබඳ අධ්‍යයනය කළා. කියවන්න පටන් ගත්තා.එය ඔබට ප්‍රමාණවත් දැනුමක් ලබා දුන්නද ?ඒ දැනුම ප්‍රමාණවත්ව වැඩි දියුණු කරගන්න මට අවස්ථාවක් ලැබුණා. මට තිබුණේ තෙල් ගවේෂණය සම්බන්ධ පශ්චාත් උපාධියක් කිරීමේ අවශ්‍යතාවකුයි. එහෙත් නෝවිජියානු ඛනිජතෙල් කාර්යාංශයට සම්බන්ධව තෙල් ගවේෂණ කළමනාකරණය පිළිබඳ හැදෑරීමට අවස්ථාව ලැබුණා.එම අවස්ථාව ලංකාවට ප්‍රයෝජනවත්ව ක්‍රියාවට නැගුවේ කෙසේද ?අසාර්ථක වූ ලංකාවේ තෙල් ගවේෂණය සම්බන්ධ කටයුතු ප්‍රතිසංවිධානය කිරීමට මට හැකිවුණා. යටපත්වෙලා පැවැති පේසාලේ තෙල් ගවේෂණ කටයුතු මා යළිත් ආරම්භ කළා.පෙට්‍රෝලියම් සම්බන්ධ ලොව ප්‍රධාන අගනගරය වන අමෙරිකාවේ හියුස්ටන්වල සිට ලන්ඩන්, මුම්බායි, බීජිං වැනි රටවලට ගොස් ලංකාවේ තෙල් ගවේෂණයට ආයෝජකයන් ගෙන්වා ගැනීමට කටයුතු කළා. ඒ වනවිට මා ඛනිජ තෙල් සම්පත් අධ්‍යක්ෂ ජෙනරාල් ලෙසයි කටයුතු කළේ. එහෙත් 2005 දී මා එම තනතුරෙන් ඉවත් කළා.ඒ අවස්ථාවේ ඔබට දැණුනු හැඟීම ?මා කළ කී දේට ඇගයීමක් නැතිවීම පිළිබඳ මට ඇතිවුණේ විශාල කනගාටුවක්. ඒ අනුව මගේ අධ්‍යාපන ක්ෂේත්‍රය ප්‍රවර්ධනය කර ගැනීමට මා යොමුවුණා. ඒ අනුව කැලණිය විශ්වවිද්‍යාලයේ ආර්ථික විද්‍යාව පිළිබඳ ශාස්ත්‍රපති උපාධියත් ස්ලීඩා ආයතනයෙන් රාජ්‍ය කළමනාකරණය පිළිබඳ ශාස්ත්‍රපති උපාධියත් ලබා ගත්තා.ඔබ අමාත්‍යාංශ ලේකම් ධුරයට පත්වූ ප්‍රථම අවස්ථාව මෙයයි ?පරිපාලන සේවයට බැඳෙන කෙනෙකුට යා හැකි ඉහළම තනතුර ලේකම් ධුරයයි. ඒ අවස්ථාව හිමිවන්නේ සීමිත පිරිසකටයි.මා මේ තනතුරට පත් කළේ පෙට්‍රෝලියම් පිළිබඳ මා තුළ වන විෂය දැනුම හා ජාත්‍යන්තර ආයතන සම්බන්ධීකරණ පිළිබඳ හැකියාව පදනම්ව විය හැකියි. මෙය මගේ ජීවිතේ ජයග්‍රහණයක්. එහෙත් මම මගේ ඉලක්කය කරා තාමත් ළඟා වී නැහැ.මෙම අවස්ථාව මහජනතාව වෙනුවෙන් රට වෙනුවෙන් විශාල සේවයක් කළ හැකි අවස්ථාවක්.ඛනිජ තෙල් ආර්ථික විද්‍යාව (Petroliume Economy) සම්බන්ධ ආචාර්ය උපාධිය ලබලා මේ ක්ෂේත්‍රයට වැඩි දායකත්වය දීම මගේ අරමුණයි.ඒ වගේම මම තාමත් හිතනවා මගේ අධ්‍යාපනයට විය පැහැදම් කළේ මේ රටේ දුප්පත් මිනිස්සු බව. ඒ කළගුණ සලකන්න මගෙන් වූ දායකත්වය තවමත් ප්‍රමාණවත් නැති බවයි මගේ හැඟීම.ඛනිජ තෙල් අමාත්‍යාංශය යටතේ පවතින ආයතන ගැන පැහැදිලි කළොත් ?ශ්‍රී ලංකා ඛනිජ තෙල් නීතිගත සංස්ථාව. ලංකා ඛනිජ තෙල් ගබඩා සහ පර්යන්ත සමාගම සහ ලංකා ඉන්දියානු ඔයිල් සමාගම මීට අයත්.ඉදිරියේදී පවතින තත්ත්වය කුමන දිශාවක් ඔස්සේ ගමන් කරයිද?රටේ දළ ජාතික නිෂ්පාදිතයෙන් 1/10 දැයට දායක කරන්නේ ඛණිජ තෙල් අංශයයි. ඒ වගේම මේ රටට ආයාත භාණ්ඩ වටිනාකමෙන් ආනයන වියදමෙන් 1/4 ක් වැය වන්නෙත් මේ අංශයටයි.මේ නිසා ඉදිරියේදී ඉල්ලුම හා සැපයුම කළමනාකරණයට අපේ අවධානය යොමුවිය යුතුයි.ඒ කාරණාව වැඩිදුරටත් පැහැදිලි කළොත් ?මේ රටේ වැඩි වශයෙන්ම ධාවනය වන්නේ ත්‍රිවිලර්. එය ගණනින් 2,50000 ක්. ඒ අනුව ත්‍රිවිලර් සඳහා පමණක් දිනකට පෙට්‍රල් ලීටර් මිලියන 1.5 ක් වැය වෙනවා. මේ නිසා විකල්ප බලශක්ති භාවිතයට අපි යොමුවිය යුතු කාලය එළඹ තිබෙනවා.විකල්ප බලශක්ති භාවිතය පිළිබඳ උත්සාහයක් දරා තිබෙනවාද?එය සූර්ය බලශක්තිය උපයෝගිකොට තැනූ ත්‍රිරෝද රථයක් කියන්න සතුටුයි. අපි මොරටුව විශ්වවිද්‍යාලය සමඟ එක්ව කළ පර්යේෂණ කටයුත්ත දැන් සාර්ථක ප්‍රතිඵල අත්කර ගනිමින් සිටිනවා. මා එය දියත් කළේ කර්මාන්ත අමාත්‍යාංශයේ සිටියදී දශ ලක්ෂ 4.5 ක වියදමින්.ඒ මඟින් 50% ක පෙට්‍රල් පරිභෝජනය අවම කර ගැනීමට මා අපේක්ෂා කරනවා. එහි සාර්ථකත්වය මාගේ අධ්‍යාපනයට කැපවූ මිනිසුන් උදෙසා යමක් කළා යැයි මට සතුටු විය හැකියි.ඒ වගේම ලංකා විදුලිබල මණ්ඩලය මෙරට අංක එකේ ඛණිජ තෙල් පාරිභෝගිකයායි. මේ නිසා ස්වභාවික වායු වැනි දේ භාවිතයට ගත යුතුයි.මෙරට ප්‍රධාන ඛණිජ තෙල් සැපයුම්කරුවන් ලෙස කටයුතු කරන්නේ කවුරුන්ද?අපේ ප්‍රධානම සැපයුම්කරුවා වන්නේ ඉරානය. ඉරානයට එක්සත් ජාතීන්ගේ සංවිධානය විසින් යම් හෙයකින් සම්බාධක පැණවුවොත් එය අපට ප්‍රධාන ගැටලුවක් විය හැකියි. ඒ නිසා අපි වෙනත් සැපයුම් මාර්ග වෙත යොමුවිය යුතුයි.රාජකාරි කටයුතුවලදී අමාත්‍යවරුන්ගේ මැදිහත්වීම කෙබඳුද?අමාත්‍ය සුසිල් පේ‍්‍රමජයන්ත මැතිතුමාත්, නියෝජ්‍ය අමාත්‍ය ස්වර්ණ ගුණවර්ධන මැතිතුමාත් කැපවීමෙන් කාර්යක්ෂම ලෙස මේ කටයුතු කෙරෙහි මා දිරිමත් කරනවා.ඒ වගේම විශේෂයෙන් සඳහන් කළ යුතුයි ජනාධිපති ලේකම් ලලිත් වීරතුංග මැතිතුමා සහ ජනාධිපති කාර්ය මණ්ඩල ප්‍රධානී ගාමිණි සෙනරත් මැතිතුමාගේ සම්බන්ධීකරණ හා මඟපෙන්වීම මට ලොකු හයියක්.රාජකාරි ජීවිතයෙන් බැහැරව ඔබේ ජීවිතයේ සැඳෑසමය කෙලෙස තීන්දුවේද?සරලව කිව හැක්කේ මගේ දැනුම හැකිතරම් දෙනාට බෙදාදීමයි. මා විසින් තැණූ ටයිටස් ජයවර්ධන ඇවිද ආ දුර ආදර්ශයක් කොට අනාගත පරපුරට මුහුකිරීම මගේ අභිලාශයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=f1010273</link>
    <topic/>
    <author>සංවාද සටහන -චමීර ඇල්ලදෙණිය</author>
    <content>තරුණ ප්‍රජාව ගේ අභිවෘද්ධිය වෙනුවෙන් ගෙන තිබෙන ක්‍රියාමාර්ග, තරුණ සේවා සභාව නැංවීමට ගන්නා පියවර, යොවුන් පාර්ලිමේන්තුව, දහඅටවන ව්‍යවස්ථා සංශෝධනය හා සරත් ෆොන්සේකා මහතා සිරගත කිරීම සම්බන්ධයෙන් යෞවන කටයුතු නියෝජ්‍ය ඇමැති මහින්දානන් අලුත්ගමගේ මහතා සමඟ ‘දිනමිණ’ කළ සාකච්ඡාවකි මේ.ලක්ෂ පනස් පහක් වන මෙරටේ තරුණ තරණියන් ආර්ථිකයට දායක කර ගැනීම සඳහා යෞවන කටයුතු අමාත්‍යංශය විසින් ගෙන තිබෙන ක්‍රියාමාර්ග මොනවා ද?මේ රටේ පළමු වතාවටයි යෞවන කටයුතු අමාත්‍යංශයක් බිහි වුණේ. මීට පෙර තරුණ තරුණියන්ට අවශ්‍ය ආයතන අමාත්‍යංශ හතරකට පමණ කඩලා තරුණ කටයුතු, වෘත්තීය පුහුණු වැනි අමාත්‍යංශවලට බෙදලා තිබුණේ.එම නිසා එක් අමාත්‍යංශයකින් තරුණයින්ට කුමක් හෝ වැඩපිළිවෙළක් ක්‍රියාත්මක වන විට අනෙක් අමාත්‍යංශය මගින් ඊට විරුද්ධ වෙනවා. එම නිසා මේ තරුණ තරුණියන්ට ඉදිරියට ඒමට තිබූ ආයතනවල විශ්වසනීයභාවය බිඳී ගියා.තරුණ තරුණියන් රජයේ ආයතනවලට පුහුණු සඳහා ඒම නැවතුණා. නමුත් මේ රජයෙන් කෙරුණු තරුණියන් වෙනුවෙන් යෞවන කටයුතු අමාත්‍යංශය ඇරැඹුවා. ජනාධිපතිතුමා මේ අමාත්‍යංශය අපට භාරදෙනකොට ලබාදුන් අභියෝගය තමයි මේ රටේ තරුණ ප්‍රජාවට හොඳ අනාගතයක් ලබාදීමට හා තරුණ ජවය මේ රටේ ආර්ථිකයට හා සංවර්ධනයට දායක කරගන්න කියන එක.පසුගිය කාලේ ජවිපෙ හා එල්.ටී.ටී.ඊ. ත්‍රස්තවාදීන් බිහි වුණේ තරුණයින් ඉදිරියට එන්න නිසි වැඩ පිළිවෙළක් තිබුණේ නැති නිසායි. අප මේ අමාත්‍යංශය ලැබුණු වහා ම කල්පනා කළේ මේ රටේ තරුණ තරුණියන් ඉදිරියට ගෙන ඒමට කුමක්ද කළ යුත්තේ කියලා.අපි දිස්ත්‍රික්ක මට්ටමින් තරුණයින් ඒකරාශී කරමින් යෞවන සම්මේලන පැවැත්වීමට කටයුතු කළා. ජනාධිපතිතුමා ප්‍රකාශයට පත් කළ යෞවන වර්ෂයට සමගාමීවයි තරුණයින් ඒකරාශී කරමින් ඔවුන් ගේ ආකල්ප වෙනස් කරමින් සෑම ප්‍රාදේශීය ලේකම් කොට්ඨාසයක්ම ආවරණය වන පරිදි යෞවන සමාජ පිහිටුවීමට කටයුතු කළේ.අප ගේ බලාපොරොත්තුව මේ රටේ සිටින මිලියන පහමාරක් වන තරුණ ප්‍රජාවගෙන් මිලියන දෙකහමාරක්වත් යෞවන සමාජයට බඳවා ගැනීමයි.මීට පෙර තරුණ සේවා සභාවෙන් විශාල තරුණ තරුණියන් රැසක් විවිධ ක්ෂේත්‍රවලින් ඉදිරියට පැමිණියා. උදාහරණයක් හැටියට ජනපි‍්‍රය වූ සියලු ගායන ශිල්පීන් ආවේ තරුණ සේවා සභාව හරහායි. නමුත් අද ඒ තත්ත්වය නැහැ. ඒ ඇයි?මා පෙර කීවා සේ ම තරුණ තරුණියන්ට තරුණ සේවා සභාව පිළිබඳ විශ්වාසයක් නැහැ. මීට පෙර මේ ආයතනය පාලනය කළ නිලධාරීන් මේ සඳහා වගකිව යුතුයි. අනෙක් කාරණාව තරුණ සේවා සභාව මගින් පවත්වන ක්‍රීඩා තරඟයක් හෝ වෙනත් කුමන් තරඟයකින් හෝ ජයග්‍රහණය කරන තරුණයාට එතැනින් ඉදිරියට ගෙන යාමට මේ වනතෙක් වැඩපිළිවෙළක් නැහැ.නමුත් යෞවන කටයුතු ඇමැතිතුමාත් මාත් එකතු වී ඒ සම්ප්‍රදාය වෙනස් කළා. සංස්කෘතික තරඟයකින්, ක්‍රීඩාවකින්, කලා තරඟයකින් ජය ගන්නා තරුණයන් ඒකරාශී කරගෙන සංචිත සෑදීමට අප කටයුතු කළා.දැන් අපි එහි පළමු පියවර තබා තිබෙනවා. සෑම දිස්ත්‍රික්කයක් ම ආවරණය වන පරිදි සංස්කෘතික කණ්ඩායම් සෑදීමට කටයුතු කරනවා. ඊට පසුව රජයේ ඕනෑම උත්සවයකට සංස්කෘතික කණ්ඩායමක් ගැනීමේ දී තරුණ සේවා සභාවෙන් ම ගැනීමට චක්‍රලේඛනයක් පාර්ලිමේන්තුවට ඉදිරිපත් කිරීමට බලාපොරොත්තු වෙනවා. එමගින් එම තරුණයින්ට ආදායමක්ද උපයා ගත හැකියි.ඊට අමතරව ක්‍රීඩාවෙන් ද සෑම දිස්ත්‍රික්කයක ම සිටින හොඳම ක්‍රීඩකයන් එකතු කරගෙන ක්‍රීඩා සංචිත සෑදීමට කටයුතු කරනවා. එම තරුණ තරුණියන් ජාතික හා ජාත්‍යන්තරය දක්වා ගෙන ඒමට තරුණ සේවා සභාව කටයුතු කරනවා.මෙතෙක් කල් පැවතියේ මහරගම හා බෙල්වුඩ්හි තරුණ සේවා සභා දෙකයි. ඊට අමතරව කිලිනොච්චිය, අනුරාධපුර , උලපනේ හා හම්බන්තොට තරුණ සේවා සභා ආරම්භ කිරීමට පියවර ගෙන තිබෙනවා.යෞවන කටයුතු අමාත්‍යංශය යටතේ තිබෙන ආයතන මගින් විවිධ පාඨමාලා දියත් කර තිබෙනවා. මෙම පාඨමාලා නිමකළ තරුණයෙකුට රැකියා ලබාදීමේ ක්‍රමවේදයක් අමාත්‍යංශය මගින් සකසා තිබේ ද?අපගේ ආයතනවලින් ලබාදෙන වෘත්තීය පුහුණු සහතිකය ජාතික හා ජාත්‍යන්තරයම පිළිගත් එකක්. එම නිසා තරුණයින්ට රැකියා සොයා ගැනීමට අපහසුවක් නැහැ. අනෙක මහින්ද චින්තනය මඟින් ශ්‍රී ලංකාව ආසියාවේ ආශ්චර්ය කරා ගෙනයන ගමනේදී ලබන වසර සඳහා විශේෂ පුහුණු ශ්‍රමිකයන් පනස් දහසක් අවශ්‍ය වෙනවා.ඒ සඳහා කඩිනමින් ශ්‍රමිකයින් පුහුණු කිරීමට අප කටයුතු කරනවා. සංචාරක ක්ෂේත්‍රය සඳහා ශ්‍රමිකයින් 25,000 ක් ද, සෞඛ්‍ය ක්ෂේත්‍රය සඳහා ශ්‍රමිකයින් 10,000 ක් ද, සංවර්ධන අංශය සඳහා ශ්‍රමිකයින් 7500ක් ද, තොරතුරු තාක්ෂණ අංශය සඳහා ශ්‍රමිකයින් 7500ක් ද වශයෙන් මේ විශේෂ ශ්‍රමිකයින් පුහුණු කිරීමට නියමිතයි.යෞවන කටයුතු අමාත්‍යංශය යටතේ තිබෙන ආයතන මගින් වසරකට වෘත්තීය පුහුණුව ලබා තරුණයින් 65,000ක් පමණ පිටව යනවා. ඉහත කී පනස් දහසක් සමඟ ලබන වසරේ එක් ලක්ෂ පහළොස් දහසක් පිටවීමට නියමිතයි.එය යෞවන කටයුතු අමාත්‍යංශය වශයෙන් අප ලද ජයග්‍රහණයක්. ඊට අමතරව විදේශ රටවල හා මෙරටේ ප්‍රධාන පෙළේ ආයතනවල තිබෙන කාර්මික ශිල්පී ඇබෑර්තු අප අමාත්‍යංශයේ රැකියා වෙළදපොළට සෑම වසරකම ලැබෙනවා. ඒවායේ තිබෙන පුරප්පාඩු අනුව තරුණ තරුණියන් ඊට යොමු කිරීමට අප කටයුතු කරනවා.විවිධ ආයත හා රාජ්‍ය නොවන සංවිධාන මඟින් පවත්වාගෙන යන තෘත්‍රික හා ද්විතික අධ්‍යාපන කොමිසමේ ලියාපදිංචි නොවූ වෘත්තීය පුහුණු මධ්‍යස්ථාන ගැන මේ දිනවල කතා බහට ලක්වෙනවා. ඒ පිළිබඳ යෞවන කටයුතු අමාත්‍යංශයෙන් ගන්නා ක්‍රියමාර්ග මොනවාදසමහර ආයතන මගින් මුදල් ඉපයීමේ පරමාර්ථයෙන් විවිධ නම්වලින් වෘත්තීය පුහුණුව ලබා දීමට ඉදිරිපත් වෙලා සිටිනවා. ඔවුන් විවිධ ක්‍රම භාවිත කරමින් තරුණයින් එම ආයතනවලට ගෙන්වා ගන්නවා. නමුත් ඒවායින් ලැබෙන සහතිකවලින් රැකියාවකට යන්න බැහැ.මේ රටේ නීතියට අනුව වෘත්තීය පුහුණු මධ්‍යස්ථානයක් ආරම්භ කිරීමට තෘතික හා ද්විතික අධ්‍යාපන කොමිසන් සභාවේ ලියාපදිංචි විය යුතුයි. එසේ නැති සියලු වෘත්තීය පුහුණු මධ්‍යස්ථාන වටලා නීතිය හමුවට ගෙන එන්න අපි ක්‍රියා කරනවා.මේ දිනවල යෞවන පාර්ලිමේන්තුවක් පිළිබඳ කතා බහට ලක් වෙනවා. මෙමගින් සිදුවන්නේ කුමක් ද?මේ රටේ සිටින තරුණයින් සියලු දෙනා ම ඒකරාශී කරගෙන දිස්ත්‍රික්ක මට්ටමින් සමුළු පවත්වා ප්‍රාදේශීය කොට්ඨාස මට්ටමින් යෞවන සමාජ බිහි කළා. දැන් අපි කරන්නේ ඒ ලියාපදිංචි වුණ තරුණයන්ගෙන් ඡන්දයක් තියලා යෞවන පාර්ලිමේන්තුවක් පිහිටවන එකයි.එහි දී සිදුවෙන්නේ එක් ප්‍රාදේශීය ලේකම් කොට්ඨාසයක්ම නියෝජනය වන පරිදි දිවයින පුරා තිබෙන ප්‍රාදේශීය ලේකම් කාර්යාල 332 කින් මන්ත්‍රීවරු 332ක් තෝරා ගන්නවා.මේ පාර්ලිමේන්තුව අගමැති, කථානායක හා නියෝජ්‍ය කථානායක හා කැබිනට් ඇමැතිවරු 13 දෙනෙකුගෙන් යුක්තයි. මෙහිදී ඒ ඒ ප්‍රාදේශීය ලේකම් කොට්ඨාසයෙන් තේරී පත්වන මන්ත්‍රීවරයාට තමන්ගේ ප්‍රදේශයේ තිබෙන අඩුපාඩු පිළිබඳ මෙන් ම රටේ සංර්ධනය සඳහා ගැඹුරින් සංවාද පවත්වා යෝජනා ඉදිරිපත් කළ හැකියි.මෙමගින් අප බලාපොරොත්තු වන්නේ 2020 දී රට සූදානම් කිරීමටයි. දේශපාලන නායකත්වය සඳහා මෙමගින් පෙරහුරුවක් ලැබෙනවා. මෙහි ආණ්ඩු පක්ෂය හා ප්‍රතිපක්ෂයක් තිබෙන්නේ මේ සඳහා නාම යෝජනා නොවැම්බර් මාසයේ 10 වෙනිදාට පෙර භාරදිය යුතුයි.යෞවන පාර්ලිමේන්තුව සඳහා මැතිවරණය නොවැම්බර් 27 වෙනිදා පවත්වන අතර, පළමු පාර්ලිමේන්තු සැසිවාරය දෙසැම්බර් 12 වෙනිදා ජනාධිපතිතුමාගේ ප්‍රධානත්වයෙන් පැවැත්වෙනවා.දේශපාලන කරලියේ තවමත් කතාබහට ලක්වන මාතෘකාවක් වන්නේ දහඅටවන ව්‍යවස්ථා සංශෝධනය පිළිබඳවයි. ඒ පිළිබඳ ඔබගේ අදහස් කුමක්ද?දහඅටවන සංශෝධනය පිළිබඳව බොහෝ දෙනා කතා කරන්නේ ජනාධිපතිතුමා ධූර කාලය වැඩි කර ගන්න කළ දෙයක් හැටියටයි. එහෙම එකක් නැහැ. මේ රටේ ඉන්න ඕනෑම ප්‍රාදේශීය සභා මන්ත්‍රීවරයෙකුටම, පළාත් සභා මන්ත්‍රීවරයෙකුට ම, හා පාර්ලිමේන්තු මන්ත්‍රීවරයෙකුට ම ඕනෑ තරම් අවස්ථාවක් ඡන්දය ඉල්ලන්න පුලුවන්.නමුත් රටට වැඩක් කළ ජනාධිපතිවරයෙකුට ඡන්දය ඉල්ලන්න තිබෙන්නේ අවස්ථා දෙකයි. අන්න ඒකයි අපි වෙනස් කළේ. ඔය කියන විදිහට විපක්ෂය මෙම සංශෝධනය නිසා ඊළඟට තිබෙන මැතිවරණ දිනාගන්න පුලුවන් කියලා හිතනවා නම් එය මැතිවරණයක දී බලාගන්න පුළුවන්. ඔවුන්ට තිබෙන්නේ මහින්ද රාජපක්ෂ භීතිකාවක් අන් කිසිවක් නොවෙයි.සරත් ෆොන්සේකා මහතා සිරගත කිරීම සම්බන්ධයෙන් විපක්ෂය විසින් රජය චෝදනා එල්ල කරනවා. ඒ පිළිබඳ ඔබගේ අදහස කුමක් ද?දේශපාලනය කළ සරත් ෆොන්සේකා විසින් හමුදාවේ සිටි ෆොන්සේකාව මරා දැමුවා. ඒ බව ඔහු දේශපාලන වේදිකාවල නැගල කියපු වචනවලින් ම ජනතාවට තේරුණා. ලක්ෂ දහ අටකින් මහින්ද රාජපක්ෂ මහතා දිනවල දුන් වෙලාවක, ආණ්ඩුවට තුනෙන් දෙකක බලයක් තිබෙන වෙලාවක ෆොන්සේකා මහතා සමඟ අපි අමනාපයක් නැහැ. නමුත් ඔහු හමුදාවේ සිටිය දී කළ අවි ගණුදෙණු ගැන යුද අධිකරණට පැමිණිලි ලැබිලා තිබුණේ ඒ අනුවයි. ඔහුව අත්අඩංගුවට ගෙන පරීක්ෂණ පවත්වා සිරදඬුවම ලබා දුන්නේ ඔහු රජයට කිසිම අභියෝගයක් නොවෙයි.1949 යුද අධිකරණ පනත යටතේ අධිකරණයක් ලෙස මේ රටේ නීතියෙන් පිළිගෙන තිබෙනවා. ඒ අනුව යුද අධිකරණය තීන්දුවට අපි ගරු කරනවා. නමුත් අද ෆොන්සේකා වෙනුවෙන් කෑ ගසන කිසිම කෙනෙක් ඔහු ගැන බලන්නේ නැහැ. ඔවුන් ගේ දේශපාලන අනාථභාවය වසාගන්න ෆොන්සේකා දඩමීමා කරගෙන ඔවුන් කටයුතු කරන්නේ. ෆොන්සේකා නිදහස් කරගැනීමට ජවිපෙට වත් එජාපයටවත් කිසිම උවමනාවක් නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=f1010274</link>
    <topic>විභාගයෙන් එගොඩ කරන මතක රහස්</topic>
    <author>දයා ශ්‍රී නරේන්ද්‍ර රාජපක්ෂ</author>
    <content>ඔබේ මවුපියන් ගේ ඒකායන බලාපොරොත්තුව ඔබව තරගකාරී විභාගවලින් ජයග්‍රහණය කරවා සමාජයේ ඉහළ තැනක සිටින මිනිසකු කිරීමයි. එම නිසා ම විභාගය කිට්ටු වනවිට ඔබටත් වඩා දැඩි වුවමනාවකින් මෙන් දැඩි භීතියකින් පෙලෙන්නේ මවුපියන්ය.මේ නිසා ම මවුපියන් තම දරුවාට බලහත්කාරයෙන් පත පොත පාඩම් කරවීම සඳහා යොමු කරති. මවුපියන් මේ මගින් දරුවාට කරන බලපෑමෙන් ඔවුන්ගේ හිස මතට අමතර බරක් යොදවයි.සමහර මවුපියන් දරුවාව බලහත්කාරයෙන් පාඩම් කිරීම සඳහා යෙදවීමට බැන වදිමින් ද,, පහර දෙමින් ද තරවටු කරන වාරද අනන්ත ය. ඇත්ත වශයෙන් ම මවුපියන් මේ සියල්ල ම කිරීමෙන් බලාපොරොත්තු වන්නේ දරුවාගේ විභාග ජයග්‍රහණය කරවීම වුවත් මේ අයුරින් කෙනෙකු බලහත්කාරයෙන් පාඩම් කටයුතු සඳහා යෙදවීම කළ නොහැකි බව අවබෝධ කරගත යුතුයි.බලහත්කාරයෙන් දරුවාව පත පොත පාඩම් කටයුතු සඳහා දිනපතා ම යෙදෙව්වත් පාඩම් කිරීමට දරුවා තුළ කැමැත්තක් නැතිනම්, මවුපියන්ට ඇති බිය නිසාම දරුවා පත පොත පාඩම් කළ ද පාඩම් කරන කිසිවක් දරුවාගේ මතකයේ රැෙඳන්නේ නැත.මේ අයුරින් ඔහු මවුපියන්ට ඇති බිය නිසා විභාගයට කිට්ටු වනතුරු ම දිනපතාම පාඩම් කළත් ඔහු විභාගයෙන් අසමත් වේ. ඒ මන්දයත් පාඩම් කිරීම සඳහා අවශ්‍ය වන්නේ මවුපිය කැමැත්ත හෝ බලපෑම නොව දරුවා තුළ හටගන්නා කැමැත්ත පමණක් වන හෙයිනි.“මම දැන් පාඩම් කරන්න ඕනෑ.” යනුවෙන් දරුවා තුළ ඇතිවන සිතුවිල්ල හොඳීන් මතක තබා ගැනීමට ඉතාමත් වැදගත් ය. මේ අනුව පාඩම් කිරීම සඳහා කැමැත්ත දරුවා තුළ ම පිළිසිඳ ගතයුතු බව ඔබට අවබෝධවනු ඇත.සෑම දරුවකුම සතුව යම් කිසි බුද්ධි මට්ටමක් තිබේ. සමහර දරුවන්ගේ බුද්ධි මට්ටම් අඩුවන අතර තවත් සමහරකුගේ බුද්ධි මට්ටම ඉතා ඉහළ අගයක පිහිටීමට පුලුවන. කෙනෙකු තුළ පවතින මේ බුද්ධි මට්ටම අධ්‍යාපනය මඟින්, අවබෝධ කර ගැනීම මගින් වර්ධනය කරගැනීමට පුලුවන. දරුවකු පාඩම් කරන්නේ තමාගේ බුද්ධි මට්ටමට සමාන්තරව ය.නමුත් ඕනෑ ම කෙනෙකුට අධ්‍යාපනය තුළින් තම බුද්ධි මට්ටම වර්ධනය කර ගැනීමට පුලුවන. ඒ සඳහා දරුවා ගේ උත්සාහය කැමැත්ත අත්‍යාවශ්‍ය ය.දරුවකු පාඩම් කළ යුත්තේ තමන්ගේ පූර්ණ කැමැත්ත මත තමන් තෝරා ගත් නියමිත කාල වේලාවක් තුළය. දිනපතා ම තමන් පාඩම් කළ යුතු කාලය, වේලාව තීරණයකළ යුත්තේ දරුවාමය ඔබ ගේ ම ස්වකැමැත්තෙන් තෝරාගන්නා වේලාව ඔබගේම මතක ශක්තිය වර්ධනය කර ගැනීමට හොඳම වේලාව වනු ඇත.එහෙත් පාඩම් කිරීමට වඩාත් උචිතයැයි කියන කාල වේලාවක් සඳහන් කිරීම අපහසුය. ඒ මන් ද යත් කෙනෙකුගෙන් කෙනෙකුට පාඩම් කිරීමට වඩාත් රුචියක් දක්වන කාලය වෙනස් විය හැකි බැවින් ඔබට පාඩම් කිරීම සඳහා වඩාත් සුදුසු වේලාව ඔබම තෝරා ගත යුතු ය. මේ වේලාව තෝරා ගැනීම ඔබගේ කැමැත්ත පරිදි සිදුවිය යුතුය.ඔබ කොපමණ පාඩම් කළත් අමතක වී යාම ඔබ තුළ සුලබව දක්නට ලැබෙන දුර්වලතාවයකි. මීට හේතුව ඔබගේ මතකයේ හෙවත් ධාරණ ශක්තියේ පවතින ඌනතාවයක් නොව ඔබ විෂය කරුණු මතක තබා ගැනීමට අනුගමනය කරන ක්‍රමයේ පවතින අඩුපාඩුවකි.ඔබ පාඩම් කිරීම ආරම්භ කළ යුත්තේ පංතියේ දී උගන්වනු ලබන පළමු පාඩමේ සිට ය. එනම් ඔබ එදිනෙදා පංතියේ දී උගන්වනු ලබන පාඩම එදාම පාඩම් කිරීම ඔබගේ මතකය දියුනු කිරීමට හේතු වේ.ඔබ පංතියේ දී ඉගෙන ගත් විෂය හොඳීන් පාඩම්කර අවබෝධකර ගත් පසු ඔබගේ මතකයට අනුව ඒ දීර්ඝ පාඩම පේලි කිහිපයකට සීමාවන පරිදි කෙටි සටහනක් ලෙස සකස් කර ගතයුතුය. මේ අයුරින් පුරා වසරක් මුළුල්ලේ ඔබ උගත් පාඩම්වල කෙටි සටහන් රැසක් මෙසේ ඔබට සකස් කර ගත හැකි ය. ඊට පසුව ඔබගේ මතකය අවදි කරවා ගැනීමට පහසු වනු නිසැකය.විභාගයට පාඩම් කිරීමට නම් ඔබ ඉතාමත් හොඳ ශරීර සනීපයකින් සිටිය යුතු ය. අසනීප වූ විට තෙහෙට්ටු වූ විට ඔබ කොතෙකුත් පාඩම් කළ ද එම කරුණු බොහෝමයක් ඔබ ගේ මතකයේ නොරැෙඳන බව පර්යේෂණවලදී හෙලි වී තිබේ.යටත් පිරිසෙන් ඔබට සෙම්ප්‍රතිශ්‍යාව හෝ හිසරදය හෝ පවතින අවස්ථාවක දී වුවද පාඩම් කිරීම එම කරුණු මතකයේ රැඳීමට වඩා අමතක වීමට හේතු වේ. එම නිසා ඔබ පාඩම් කිරීමට මත්තෙන් ඔබගේ ශාරීරික සෞඛ්‍ය රැකගැනීමට උනන්දු විය යුතු ය.ඔබගේ සිතට එහාට මෙහාට දුවන්නට ඉඩ දී පැය ගනනක් පාඩම් කරනවාට වඩා සිත තැන්පත් කරගෙන අවට ලෝකය අමතක කරදමා පාඩමට අවධානය යොමු කරමින් කරන පැයක පාඩම ඉතාමත් ප්‍රතිඵළදායක ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>27</day>
    </date>
    <link>http://www.dinamina.lk/2010/10/27/_art.asp?fn=f1010275</link>
    <topic>පරිවර්තනය සඳහාභාෂා දැනුම පමණක් ප්‍රමාණවත් නැහැ</topic>
    <author>සංවාදය -චන්දන ජයවීර ඡායාරූපය -ටෙනිසන් එදිරිසිංහ</author>
    <content>මාධ්‍යවේදියෙක් ලෙස හා පරිවර්තකයෙක් ලෙස තිස් වසරක අත්දැකීම් ඇති කුමාර සිරිවර්ධන පරිවර්තන සාහිත්‍ය ජනතාව අතර ප්‍රචලිත කිරීමට මූලික වූවෙකි. ඔහු විසින් ‘ජොආනා’ නමින් සිංහලට පරිවර්තනය කරන ලද ජීන් සැසන්ගේ ඹ්ධමඥ ඪද ච බධපද ඹ්චදඤ කෘතිය 2010 වසරේ ප්‍රශස්තම පරිවර්තනයට හිමි රාජ්‍ය සාහිත්‍යය සම්මානය හිමි විය. ‘දිනමිණ’ පුවත්පතේ කර්තෘ මාණ්ඩලිකයෙකු වන ඒ මහතා පරිවර්තන සාහිත්‍යය පිළිබඳ හා ලාංකීය ස්වතන්ත්‍ර සාහිත්‍යයේ වර්තමාන ප්‍රවණතා පිළිබඳ දැක්වූ අදහස් මෙසේය.ඔබ පරිවර්තන කාර්යයට යොමුවූයේ කෙසේ ද ?මම ජනමාධ්‍ය ක්ෂේත්‍රයට පිවිසුණේ 1980 දී. එතැනදී මගේ මාධ්‍ය ගුරුවරයා වූයේ ලේක්හවුස් ආයතනයේ වර්තමාන සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා යි.මම පරිවර්තන ක්ෂේත්‍රයට යොමු වූයේ ඔහුගේ මඟ පෙන්වීම මතයි. එතුමා මට විශිෂ්ට කෘතීන් කියවීම සඳහා ලබා දීමෙන් හා පරිවර්තනය සඳහා අවශ්‍ය උපදෙස් ලබා දෙමින් මෙම කාර්යයට මා පෙලඹෙව්වා.ඉන් අවුරුදු හතරකට පසු මෙරට පළවූ රීඩර්ස් ඩයිජෙස්ට් වර්ගයේ සඟරාවක් වූ ‘මුතුහර’ ප්‍රකාශනයේ සහාය සංස්කාරක වශයෙන් කටයුතු කිරීමට ලැබීමෙන් දේශපාලන, සාහිත්‍ය, කලා හා ආර්ථික වැනි විවිධ ක්ෂේත්‍රයන් ගැන ලියැවුණු ලිපි රැසක් සිංහලයට පරිවර්තනය කිරීමේ අවස්ථාව මට ලැබුණා.1990 සිට 2002 දක්වා නොකඩවා වසර දොළහක් ‘මුතුහර’ සඟරාවේ ප්‍රධාන සංස්කාරක ලෙස කටයුතු කළා. පරිවර්තකයෙක් ලෙස වසර විසි දෙකක වෘත්තීමය අත්දැකීම් මත මගේ මුල්ම පරිවර්තන කෘතිය එළිදැක් වූයේ 2002 දී.පරිවර්තනය වගකීම් සහගත කාර්යයක් යන මතයේ මා එල්බගෙන සිටි නිසා එතරම් දීර්ඝ කාලයක් මුල්ම කෘතිය මුද්‍රණයෙන් එළි දැක්වීම සඳහා මිඩංගු කිරීමට සිදුවූවා.ඔබ අතින් පුවත්පත් සඳහා ස්වතන්ත්‍ර නවකතා රැසක් බිහි වී ඇති නමුත් ඒවා ග්‍රන්ථයන් ලෙස ප්‍රකාශයට පත් කිරීමට උනන්දු නොවුයේ ඇයි ?මම වැඩිපුරම නවකතා ලිව්වේ පත්තරවලට. ඒවා ගණනින් පනහකට වැඩි මිසක් අඩු නැහැ. ඒවා අතර පරිවර්තන රැසකුත් තිබෙනවා. නමුත් පත්තර සඳහා පරිවර්තනය කළ නවකතා කිසිවක් මම මුද්‍රණයෙන් එළි දක්වා නැහැ.පුවත්පතක පළවු නවකතාවක් ග්‍රන්ථයක් ලෙස එළි දැක්වීමේ දී යළි සංස්කරණයට ලක් කළ යුතු ය යන මතයේ මා තදින්ම සිටිනවා.පසුගිය කාලයේ රචනා කළ ස්වතන්ත්‍ර නවකතා රැස අතරින් මේ දක්වා ප්‍රකාශයට පත්කර තිබෙන්නේ එලෙස සංස්කරණය කළ කෘතීන් හතරක් පමණයි. ඇත්තටම කිව්වොත් පරිවර්තන කටයුතු නිසා අනෙක් ඒවා යළි සංස්කරණය කිරීමේ කාර්යය මුළුමනින්ම අමතක වී ගියා.පරිවර්තනය සඳහා කෘතියක් තෝරා ගැනීමේ දී ඔබ අවධානය යොමු කරන්නේ කවර කරුණක් මතද ?මම අතට අහුවෙන හැම දෙයක්ම කියවනවා. එතැනදී තෝරා ගැනීමක් කරන්නේ නැහැ. එහෙම කියවපු පොත් අතරින් පරිවර්තනය සඳහා මම තෝරා ගන්නේ මා වඩාත්ම රසවිඳි ග්‍රන්ථ පමණයි. ඒ වගේ ම පරිවර්තනයේ දී මම සැලකිලිමත් වෙනවා මගේ දරුවන්ට පවා කියැවිය හැකි කෘතියක් පරිවර්තනය හරහා පාඨකයාට ඉදිරිපත් කිරීමට.ඒ අනුව ඔබ පරිවර්තනය සඳහා කෘතීන් තෝරා ගැනීමේ දී කිසියම් සදාචාරමය රීති පද්ධතියකට යටත් වනවා නොවේ ද ?සෑම ලේඛකයෙක් තුළම ජනමාධ්‍යවේදියෙක් තුළ ම ස්වයං වාරණයක් තිබිය යුතුය යන මතයේ මම ඉන්නවා. පරිවර්තනය සඳහා තෝරා ගන්නා පොත්වල අඩංගු අදහස් වෙනස් කිරීම හෝ අත්හැර දැමීම මම අනුමත කරන්නේ නැහැ. පරිවර්තකයා විසින් මුල් කෘතියේ අඩංගු අදහස් අතහැර දැමීම සාහසික අපරාධයක්.ද්වීභාෂා දැනුම තිබූ පමණින් සාර්ථක පරිවර්තකයෙක් විය හැකි ද ?පරිවර්තනය කියන්නේ හුදු භාෂා ගනුදෙනුවක් පමණක් නෙවෙයි. පරිවර්තකයා අතින් කිසියම් නිර්මාණාත්මක කාර්යයක් සිදු වෙනවා. ඒ නිසා සාර්ථක පරිවර්තකයෙක් වීමට ද්වී භාෂා දැනීම පමණක් ප්‍රමාණවත් නැහැ.මුල් ලේඛකයාට සහ කෘතියට සාධාරණයක් ඉටු කිරීමට පරිවර්තනය කරනු ලබන රටේ සංස්කෘතිය පිළිබඳ මෙන්ම මුල් කෘතිය බිහි වූ රටේ සංස්කෘතිය පිළිබඳවත් ප්‍රමාණිකව දැනුමක් පරිවර්තකයාට තිබිය යුතුයි.මුල් කෘතියට අවංකවීම සඳහා තිබෙන දෙය ඒ ආකාරයෙන්ම පරිවර්තනය කිරීම පමණක් ප්‍රමාණවත් වන්නේ නැහැ. පරිවර්තනය හරහා අප හඳුන්වා දෙන්නේ ආගන්තුක සංස්කෘතියක් නිසා ඒ තුළින් පාඨකයා තුළ දුරවබෝධ ඇතිවිය හැකියි. කල් තබා එවැනි අවස්ථාවන් හඳුනාගෙන ඒවා නිවැරැදි කිරිමත් පරිවර්තකගේ කාර්යයක්.අනෙක් අතට පරිවර්තනය සඳහා පොතක් තෝරාගත් පසු කතුවරයාගේ පසුබිම පිළිබඳ මෙන්ම එම කෘතිය පිළිබඳ විචාර ලියැවී ඇත්නම් ඒවා සොයා ගෙන කියවා බැලීමට මම සැළකිලිමත් වෙනවා. ඊටත් අමතරව ග්‍රන්ථය බිහිවීමට බලපෑ සමාජ, ආර්ථික, හා දේශපාලන පසුබිම පිළිබඳ අවධානය කිරීම කෙරෙහිත් පරිවර්තකයාගේ අවධානය යොමු විය යුතුයි.ප්‍රකාශක ක්ෂේත්‍රයේ ව්‍යාප්තිය නිසා පරිවර්තනය කෘතීන් විශාල සංඛ්‍යාවක් බිහි වුවත් ඒවා බොහොමයක් සාර්ථක නිර්මාණ නොවන බවට නැඟෙන චෝදනා ගැන ඔබට කීමට ඇත්තේ කුමක් ද ?ඒ චෝදනා මමත් පිළිගන්නවා. එක් එක් කාලවලදී සාහිත්‍ය ක්ෂේත්‍රයේ විවිධ රැළි ඇති වෙනවා. අද ඇති වී තිබෙන පරිවර්තන රැල්ලත් එවැන්නක්. මේ රැල්ල ක්ෂේත්‍රයේ වර්ධනයට යොදා ගැනීම සාහිත්‍යකරුවන්ගේ වගකීමක්.මෑත ඉතිහාසයේ ඇති වූ නවකතා රැල්ල නිසා අපි කවදාවත් අහලා නැති තරම් ලේඛක ලේඛිකාවන් රැසක් බිහි වුණා. අද ඔවුන් අතරින් සාහිත්‍යකරණයේ රැඳී සිටින්නේ ලේඛක ලේඛිකාවන් කිහිප දෙනෙක් පමණයි.පාඨකයන්ගේ බලවත් පෙළඹවීමක් පරිවර්තන සාහිත්‍ය වෙත තිබෙන නිසා අද පරිවර්තන ක්ෂේත්‍රයට බොහෝ දෙනෙක් යොමු වෙනවා. ඔවුන්ගෙන් සමහර දෙනෙකුට එක් භාෂාවක් පිළිබඳවත් ප්‍රමාණික දැනීමක් ඇත්තේ නැහැ.ඒ වාගේම සාර්ථක පරිවර්තනයක් බිහිකිරිම සඳහා පරිවර්තකයාට පරිවර්තනවේදය පිළිබඳ දැනුමක් හා පුහුණුවක් තිබිය යුතුයි. මෙම අසාර්ථක පරිවර්තන නිසා පරිවර්තන කෘතීන් දෙස සැකෙන් බැලීමට පාඨකයන් පෙළඹීම සාධාරණයි.සාර්ථක පරිවර්තනයක් සඳහා භාෂා දැනුමට අතිරේකව පුහුණුව වැදගත් වන්නේ කෙසේ ද ?එක් එක් ලේඛකයා භාෂාව හසුරු වන්නේ ඔවුන්ට ආවේණික ආකාරයකට. ඒ වගේම එක් ලේඛකයෙක් වුවත් කෘතියෙන් කෘතියට ඔවුන්ගේ භාෂාව වෙනස් වෙනවා. මේ භාෂා විවිධත්වය පරිවර්තනය තුළට ගෙන ඒමට පරිවර්තකයාට මනා භාෂා දැනුමක් හා පරිවර්තන ක්ෂේත්‍රයේ පුහුණුවක් තිබිය යුතුයි.පරිවර්තන සාහිත්‍ය කෙරෙහි පාඨකයන් නැඹුරු වීම ස්වතන්ත්‍ර සාහිත්‍ය වර්ධනයට බාධාවක් නොවේ ද ?පරිවර්තන සාහිත්‍යය වර්ධනය වීම අයහපත් දෙයක් ලෙස මම දකින්නේ නැහැ. පාඨකයන් කිසිවක් නොකියවා ඉන්නවාට වඩා හරවත් යමක් කියැවීම පෙළඹීම හොඳ දෙයක්. පරිවර්තන කියැවීමට පාඨකයන් වැඩි වැඩියෙන් නැඹුරු වෙනවා නම් එහි අර්ථය අපේ ස්වතන්ත්‍ර සාහිත්‍යය පිරිහී ඇති බවයි.සිංහල නවකථාවේ පසුබෑම ස්වතන්ත්‍ර සාහිත්‍යයේ පිරිහීමට විශාල වශයෙන් බලපෑවා. පරිවර්තන තුළින් සිදු වූයේ සිංහල සාහිත්‍ය කෙරෙහි කළ කිරුණු පාඨකයන් තවදුරටත් සාහිත්‍ය තුළ රඳවා ගැනීමයි. ඒ නිසා පරිවර්තන මඟින් අපේ සාහිත්‍යයට අවැඩක් වුණායි කියන්න බැහැ.ඒ වගේ ම අපේ මුළු සමාජ පද්ධතියම එක පැත්තකින් පසුගාමීයි. නවීකරණය වෙන්නෙ බොහොම හෙමින්. ඉස්සරහට යන ලෝකය යම් තාක් දුරකට හෝ ග්‍රහණය කර ගන්න පාඨකයාට යම් පිටුවහලක් පරිවර්තන සාහිත්‍ය වෙතින් ලැබෙනවා.ස්වතන්ත්‍ර, සාහිත්‍ය පිරිහුණේ අත්දැකීම් සහිත හා නිර්මාණාත්මක ලේඛක ලේඛිකාවන් ග්‍රන්ථකරණයෙන් ඈත්වීම නිසයි. පාඨකයන් පරිවර්තන වෙත ඇදුණේ ඒ රික්තය පිරවීම සඳහා යි. සාර්ථක ස්වතන්ත්‍ර කෘති බිහි වෙනවා නම් පාඨකයන් ඉතා උනන්දුවෙන් ඒවා වැළඳ ගන්නවා.පසුගිය දා අවසන් වූ පොත් සල්පිලේ දී උසස් තත්ත්වයේ ස්වතන්ත්‍ර කෘතිවලට විශාල ඉල්ලුමක් තිබුණා. සමහර කෘති නැවත වරක් මුද්‍රණය කිරීමටත් සිදු වුණා. ඒ නිසා පරිවර්තන නිසා ස්වතන්ත්‍ර කෘති කියැවීම අඩු වී ඇතැයි කියන තර්කය පිළිගන්න බැහැ. ‘ජොආනා’ හරහා ඔබේ පරිවර්තන කාර්යය රාජ්‍යය මට්ටමින් ඇගැයීමට ලක් වී තිබෙනවා. එය ඔබේ ඉදිරි නිර්මාණ සඳහා කෙබඳු බලපෑමක් ඇති කළ හැකි ද ?ලේඛකයෙකුට සිය නිර්මාණ කාර්යය සඳහා අවශ්‍යය උත්තේජනය සැපයෙන ආකාර කිහිපයක් තිබෙනවා. පාඨකයන්ගෙන් ලැබෙන ප්‍රතිචාර වගේම මෙවැනි අගය කිරීම් ද ඒ අතර වෙනවා.මගේ නිර්මාණය රාජ්‍යය මට්ටමින් ඇගැයීමට ලක් වීමෙන් එවැනි උත්තේජනයක් නිරායාසයෙන්ම මා තුළත් ඇති වෙනවා. ඒ වගේම ලේඛකයන්ට සම්මාන පිදීම මඟින් ඔවුන්ට ඒ හරහා ප්‍රසිද්ධියක් ද ලැබෙනවා.ඒ සියල්ල හොඳයි. නමුත් මම පුද්ගලයෙක් ලෙස අන් හැම දෙයකටම වඩා උනන්දු වෙන්නේ නිරත වන කාර්යය උපරිම සාර්ථක අයුරින් ඉටු කිරීමටයි. එමඟින් හොඳ පරිවර්තන රැසක් සිංහල සාහිත්‍යයට දායක කිරීම මගේ අපේක්ෂාවයි.පරිවර්තන කාර්යයයේ දී ඔබ වෙළෙඳපොළෙන් මතුවන ප්‍රවණතාවන් කෙරෙහි සැලකිලිමත් වෙනවාද ?එම නිර්මාණ කාර්යයකට අත තබන විට කවදාවත් වෙළෙඳපොළ ගැන හිතන්නේ නැහැ. වෙළෙ පොළේ ඇතිවන ප්‍රවණතා ගැන අවධානය යොමුකිරීම ලේඛකයන්ගේ වැඩක් නෙවෙයි. එය ප්‍රකාශකයාගේ කාර්යයයක්. ලේඛකයෙක් ලෙස පාඨකයන්ට උපරිම සාධාරණය ඉටු කිරිම මගේ අපේක්ෂාවයි. එතැනදී මම ප්‍රකාශකයාව අතරමං කරන්නේ නැහැ.හොඳ කෘතීන් පාඨකයන්ට ලබාදීමේ වුවමනාව ප්‍රකාශකයන්ටත් තිබෙනවා. මට මුණු ගැහුණ කිසිම ප්‍රකාශකයෙක් වෙළෙඳපළ ගැන සිතා ග්‍රන්ථ ප්‍රකාශනයට පිවිසිුණ අය යැයි මම සිතන්නේ නැහැ. මම කටයුතු කර ඇත්තේ ප්‍රකාශකයන් කිහිප දෙනෙක් සමඟ පමණක් නිසා අනෙක් අය ගැන කියන්න මම දන්නේ නැහැ.ලාංකීය පාඨකයන් අතර ජනප්‍රිය මායා යථාර්ථවාදී ලේඛකයන්ගේ නිර්මාණ, පරිවර්තනයේ දී ඔබේ අවධානයට හසු නොවන්නේ ඇයි ?අන්තර් ජාලයේ සැරිසරා මෙතෙක් බිහි වූ ශ්‍රේෂ්ඨ නවකතා ලැයිස්තු පිරික්සා බැලුවහොත් ඒ සමහර වෙබ් අඩවිවල ඔබ සඳහන් කළ කෘතීන් ඇතුළත් නොවන බව පෙනේවී.එයට හේතුව යමෙක් සම්භාව්‍ය යැයි හඳුන්වන කෘතියක් තවත් කෙනෙකුට සම්භාව්‍යය නොවීමයි. නමුත් ලංකාවේ යම් යම් මතවාදවල එල්බගෙන සිටින උදවිය ඔවුන්ගේ රුචි අරුචීන් අනුව විශිෂ්ට නවකතා වර්ග කිරීමක් සිදු කරනවා. ලෝකයකම පිළිගත් විශිෂ්ට කෘතීන් තිබෙනවා. ඒ හැරෙන්නට විවිධ මතවාදවල සිරකරුවෙක් වෙන්න මම කැමැති නැහැ.කොහොම නමුත් පරිවර්තන කාර්යයේ දී මම වඩාත් සැළකිලිමත් වන්නේ කෘතියක් කියැවීමෙන් මා විඳින රසය ඒ අයුරින්ම හෝ ඊටත් වඩා වැඩියෙන් මගේ පාඨකයාට ලබා දීමටයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=n1010281</link>
    <topic>මාස තුනෙන් සරසවියථා තත්ත්වයට ගේනවා</topic>
    <author>වෙල්ලස්සේ බණ්ඩාර</author>
    <content>ඉදිරි මාස තුන ඇතුළත රටේ විශ්වවිද්‍යාල පද්ධතිය සම්පූර්ණයෙන්ම යථා තත්ත්වයට පත්කරන බව උසස් අධ්‍යාපන ඇමැති එස්. බී. දිසානායක මහතා අවධාරණය කරයි. සරසවි බිමේ දැනට සිදුවන මැර ක්‍රියාවලට තවදුරටත් ඉඩ නොතබන බව හෙතෙම කියා සිටී.ශ්‍රී ලංකා ගුවන් විදුලි සංස්ථාවේ සජීවි සංවාදයකට එක්වෙමින් සරසවිවල වත්මන් තත්ත්වය ගැන විග්‍රහයක් කළ ඇමැතිවරයා සරසවි සිසු සිසුවියන් ප්‍රචණ්ඩත්වයට පොළඹවන අන්තර් විශ්වවිද්‍යාල බලමණ්ඩලයේ නියෝජිතයන් ජනතා විමුක්ති පෙරමුණේ දේශපාලන මතය පිළිගත් අය බවද ඒ මහතා කියයි.රජරට විශ්වවිද්‍යාලයේ සිසුන්ට පහරදීම සහ අනෙක් සිදුවීම්වලට අන්තර් විශ්වවිද්‍යාල බලමණ්ඩල වගකිව යුතුය. විභාගයට පෙනී සිටීමට සරසවියට එන සිසුටන් පහර දෙන තරමටම සරසවි සිසුන් ප්‍රචණ්ඩත්වයට පත්කර ඇත්තේ් ජනතා විමුක්ති පෙරමුණ බව දිසානායක මහතා පෙන්වා දෙයි. උපකුලපතිට ආචාර්යවරුන්ට පහරදෙන තරමටම ජනතා විමුක්ති පෙරමුණේ ප්‍රචණ්ඩත්වයට සරසවි සිසුන් යොදාගෙන ඇතැයි දිසානායක ඇමැතිවරයා කියයි.එක් දවසක් සරසවියක පැවැති උත්සවයකදී එක් ශිෂ්‍යාවක් මට ලිපියක් භාර දුන්නා. අන්තරේ අයියලාගේ තරම එම ලිපියෙන් පැහැදිලි වුණා යැයි කී උසස් අධ්‍යාපන ඇමැතිවරයා එම ශිෂ්‍යාව කී කතාව සිහිපත් කෙළේය.මා ඇතුළු ශිෂ්‍යාවන් පිරිසක් කැට ව්‍යාපාරයකට එක්කගෙන ගියා. අපට දවල් ආහාරය ගෙනැවිත් දුන්නා. ආහාර ගත්තට පස්සේ සිහිය නැතිවුණා. පසුවදා ඇහැරිලා බලනකොට අපි ඉන්නේ ලොකු අයියලාගේ ඇඳන්වල” ලිපියේ සඳහන් විය.සරසවියට එන සිසුන්ට අමානුෂික ලෙස නවකවදය දෙන්නේ තමන්ගේ මතයට අවනත කර ගැනීමට බව කී දිසානායක මහතා මානසික විකෘතිභාවයෙන් පෙළෙන අන්තරේ අයියලා අමානුෂික ක්‍රියා තුළින් සිසු සිසුවියන් පීඩාවට පත්කරන බවද කීය.නවකවදය වදයක් වී ඇති නිසා හැකි ඉක්මනින් එය නතර කළ යුතුව ඇතැයිද දිසානායක මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=n1010282</link>
    <topic>කොළඹ මාර්ග බාධක ඉවතට</topic>
    <author>භක්ති ධර්මප්‍රිය මෙන්ඩිස්</author>
    <content>කොළඹ නගරය සහ අවට පිහිටි යුද හමුදා මාර්ග බාධක ඉදිරියේදී ඉවත් කිරීමට යුද හමුදාව සැලසුම් කර තිබේ.බම්බලපිටිය ප්‍රදේශයේ ස්ථාපිත කර තිබූ යුද හමුදා මාර්ග බාධකය ඊයේ (27) ඉවත් කළ බව යුද හමුදා මාධ්‍ය ප්‍රකාශක මේජර් ජනරාල් උභය මැදිවල මහතා පැවැසීය.කොළඹ ආරක්‍ෂාව වෙනුවෙන් විශේෂ ආරක්‍ෂක වැඩපිළිවෙළක් ක්‍රියාත්මක කිරීමට යුද හමුදාව පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=n1010283</link>
    <topic>රිසානා නෆීක්ට සමාව දෙන්න</topic>
    <author>මහින්ද අලුත්ගෙදර</author>
    <content>මරණ දඬුවම නියම වී සිටින ශ්‍රී ලාංකික ගෘහ සේවිකා රිසානා නෆීක්ට සමාව ලබා දෙන ලෙස ජාත්‍යන්තර ක්ෂමා ආයතනය සෞදි රජයෙන් ඉල්ලා ඇත.සෞදි අරාබියාවේ අබ්දුල්ලා රජු සහ එරට අභ්‍යන්තර කටයුතු ඇමැති ප්‍රින්ස් නයිෆ් මහතාගේ මැදිහත්වීම මේ සඳහා අවශ්‍ය බවද එසම සංවිධානය ප්‍රකාශ කර තිබේ.ත්‍රිකුණාමලය, මුත්තුර් හි පදිංචිකාරියක වන රිසානා නෆීක් ගෘහ සේවයේ නිරත වෙමින් සිටි සෞදි අරාබියානු නිවෙසේ බිලිඳකු ඝාතනය කිරීම සම්බන්ධයෙන් වරදකරු බවට පත් කොට ඇයට මරණ දඬුවම නියම කෙරිණි.17 වැනි වියේ පසු වූ කාන්තාවක් අතින් සිදු වූ බව කියන අපරාධය සම්බන්ධයෙන් මරණ ද¼ඬුවම ලබා දීම යුක්ති සහගත නොවන බවද ජාත්‍යන්තර ක්ෂමා ආයතනය අවධාරණය කර ඇත.බාල වයස්කරුවන්ද අපරාධ චෝදනාවලට වරදකරු බවට පත් කර මරණ දඬුවම ලබා දෙන ලොව රටවල් තුනෙන් එක් රටක් ලෙස සෞදි අරාබියාව හැදින්වේ. පසුගිය 2009 වසරේ පමණක් විවිධ වැරැදිවලට සම්බන්ධ පුද්ගලයන් 53 දෙනෙකු සෞදි අරාබියාවේ දී එල්ලා මරා දමා තිබෙන බවද වාර්තාවෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=n1010284</link>
    <topic>2018 පොදු රාජ්‍ය මණ්ඩලීයක්‍රීඩා උළෙල සංවිධානයටජනපතිගෙන් කමිටුවක්</topic>
    <author/>
    <content>දෙදහස් දහ අට පොදු රාජ්‍ය මණ්ඩලීය ක්‍රීඩා උළෙලට සත්කාරක රට වශයෙන් ශශ්‍රී ලංකාව සංවිධාන කිරීම සඳහා ජනාධිපති මහින්ද රාජපක්‍ෂ මහතා විසින් කමිටුවක් පත් කොට ඇත.කතානායක චමල් රාජපක්‍ෂ ඇමැති ඩිලාන් පෙරේරා, මහ බැංකු අධිපති අජිත් නිවාඩ් කබ්රාල් මහත්වරුන්ගෙන් සහ ක්‍රීඩා හා විදේශ අමාත්‍යාංශවල නියෝජිතයන්ගෙන් මෙම කමිටුව සමන්විතය.ශශ්‍රී ලංකාවේ ප්‍රතිරූපය නව සංවර්ධන ව්‍යාපෘති ඔස්සේ ලෝකයට ගෙන යාමට මෙය අවස්ථාවක් කර ගන්නා ලෙස ජනාධිපතිතුමන් මේ කමිටුවට උපදෙස් දී ඇත. ලබන වසරේ මැයි මාසයට පෙර මේ සඳහා යෝජනා ඉදිරිපත් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=n1010285</link>
    <topic>හැම රටකම බෞද්ධ පන්සලක්</topic>
    <author>නුවන් කොඩිකාර ත්‍රිකුණාමලයේ සිට</author>
    <content>ලෝකයේ සෑම රටකම බෞද්ධ විහාරස්ථානයක් ස්ථාපිත කිරීමට රජය අදහස් කර ඇත.ඒ සඳහා අවශ්‍ය රාජතාන්ත්‍රික මට්ටමේ කටයුතු දැනටමත් සිදු කරමින් තිබෙන බව අගමැති දි. මු. ජයරත්න මහතා පැවසීය.ඉතිහාසයේ පළමු වතාවට මේ රට සර්ව ආගමික සිද්ධස්ථාන එකම මොහොතක සංවර්ධනය කිරීමට රජය පියවර ගෙන තිබෙන බවද අගමැතිවරයා සඳහන් කෙළේය. බුද්ධ ශාසනයේ සහ සංඝරත්නයේ ආරක්ෂාව සඳහා පනත් පහක් පාර්ලිමේන්තුවට ඉදිරිපත් කිරීමට පියවර ගන්නා බවද ජයරත්න මහතා ප්‍රකාශ කෙළේය.සර්ව ආගමික මධ්‍යස්ථාන සංවර්ධනය කිරීමේ ජාතික වැඩසටහන ත්‍රිකුණාමලය දිස්ත්‍රික්කයෙන් පෙරේදා ආරම්භ කරමින් අගමැතිවරයා මේ බව පැවසීය. බෞද්ධ කටයුතු නියෝජ්‍ය ඇමැති එම්. කේ. ඩී. එස්. ගුණවර්ධන, නැගෙනහිර පළාත් මහ ඇමැති ශිවනේෂතුරෙයි චන්ද්‍රකාන්තන්, ආණ්ඩුකාර රියර් අද්මිරාල් මොහාන් විජේවික්‍රම මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=n1010286</link>
    <topic>කැලණි සරසවි සිසුන්ගේ මවුපියෝ‘අන්තරේට’ එරෙහි උද්ඝෝෂණයක</topic>
    <author>චින්තා රණසිංහ,ලයනල් පී. පෙරේරා කැලණිය විශේෂ</author>
    <content>අන්තර් විශ්ව විද්‍යාල ශිෂ්‍ය බල මණ්ඩලයේ අත්තනෝමතික ක්‍රියාකාරීත්වය කෙරෙහි දැඩි විරෝධය පළ කරමින් සරසවි සිසුන්ගේ මවුපියන් ප්‍රමුඛ කැලණිය ප්‍රදේශවාසීහු කැලණිය විශ්වවිද්‍යාලය ඉදිරිපිටදී ඊයේ (27) උද්ඝෝෂණයක නිරත වූහ.ඡායාරූපය - සුසන්ත විජේගුණසේකර‘අන්තරය වහා ඉවත් වනු’, ‘ජනපතිතුමනි අන්තරය තහනම් කරනු’ ‘අහිංසක ශිෂ්‍ය දියණියන් ගැන නොසිතන JVP අන්තරේ වහා පන්නනු’ ‘විභාගය අතළඟ අන්තරේ දොර ළඟ’ යනුවෙන් සටන්පාඨ පුවරු ප්‍රදර්ශනය කරමින් ප්‍රදේශයේ ජනතාව පැයකට ආසන්න කාලයක් විශ්වවිද්‍යාලය ඉදිරිපිටදී විරෝධතා පැවැත්වූහ.එම අවස්ථාවට සහභාගි වූ බියගම කාන්තා සංවිධානයේ සාමාජිකා බිමල්කා පොත්තෙවෙල මහත්මිය සඳහන් කළේ විශ්වවිද්‍යාලයේ සීමිත සිසුන් පිරිසක් මෙහෙයවන අන්තරය මගින් පටු දේශපාලන වාසි තකා සරසවි සිසුන් අධ්‍යාපනයෙන් බැහැරව සරසවිය තුළ කලහකාරී වාතාවරණයක් ගොඩනගන බවය.ඈත ප්‍රදේශවලින් පැමිණෙන බහුතරයක් සිසුන් මෙම අන්තරයට යටත්වන බවද සියලුම සරසවි සිසුන් වෙනුවෙන් අන්තරයට විරෝධය පළ කරන බවද පොත්තෙවෙල මහත්මිය පැවසුවාය.එම අවස්ථාවේ කැලණිය විශ්වවිද්‍යාලයේ මහාචාර්යවරයකු සඳහන් කළේ පෙරේදා (26) කොළඹ අභියාචනාධිකරණ මහේස්ත්‍රාත් මහී විජේවීර මහතාගේ නියෝගයට අනුව එදින නේවාසිකාගාර වලින් සිසුන් පිරිසක් ඉවත්ව ගිය බවත් පොලිසිය ඒ සම්බන්ධයෙන් වන සියලුම නීතිමය පියවර මේ වන විට ගෙන ඇති බවත්ය.ප්‍රදේශයේ ජනතාව විශාල පිරිසක් මෙම අවස්ථාවට සහභාගිව සිටි අතර උද්ඝෝෂණයෙන් අනතුරුව ඔවුහු සාමකාමීව විසිර ගියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=n1010287</link>
    <topic>තෑගි ඔප්පුවකින් ජවිපෙට දුන් පර්චස් 10 ආපසු ඉල්ලයි</topic>
    <author>හොරණ විශේෂ එම්. ඩී. වී. විජයනාථ</author>
    <content>ජනතා විමුක්ති පෙරමුණේ පක්ෂ කාර්යාලයක් පිහිටුවීමට තෑගි ඔප්පුවකින් ලබා දුන් පර්චස් දහයක ඉඩම ආපසු අධිකාරියට ලබා දෙන ලෙස ඉල්ලමින් ජ.වි.පෙ. ලේකම් ටිල්වින් සිල්වා මහතාට එන්තරවාසියක් යවා තිබේ.හොරණ පාණදුර පාරේ අංක 13/151 දරන ඉඩම ජ.වි. පෙරමුණට තෑගි ඔප්පුවකින් පවරා ඇත්තේ නාසිංහ මුදියන්සේලාගේ පහළගෙදර ප්‍රේමවතී නැමත්තියයි.මෙම ඉඩම දින 14ක් ඇතුළත තමන්ට ආපසු ලබා නොදුනහොත් එය ආපසු ලබා ගැනීමට නඩු පවරන බව නීතිඥ සරත් ලියනගේ මහතාගේ මාර්ගයෙන් ටිල්වින් සිල්වා මහතාට යවන ලද එන්තර වාසියේ සඳහන් වෙයි.ඉඩම තෑගි කරනු ලැබුවේ ජනතා විමුක්ති පෙරමුණ රට දැය සමය වෙනුවෙන් ඉටු කරමින් සිටි උදාර සේවය වෙනුවෙන් බව පවසන නීතිඥ ලියනගේ් මහතා දැන් ජනතා විමුක්ති පෙරමුණ එම කාර්යයෙන් බැහැරව දේශද්‍රෝහී වූද අවස්ථාවාදී වූද ප්‍රතිපත්තියක් අනුගමනය කරන බව තම සේවාදායිකාව කියා සිටින බවද සඳහන් කරයි.එසේ හෙයින් තෑගි කළ ඉඩම සේවාදායිකාවට යළි පවරා නොදුනහොත් එය ආපසු ලබා ගැනීමට නඩු පවරන බවද එන්තරවාසියෙන් කියා සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=n1010288</link>
    <topic>වසර 20කදී විදුලි ඉල්ලුමපස් ගුණයකින් ඉහළට</topic>
    <author>ස්වර්ණා විජේකෝන්</author>
    <content>ඉදිරි වසර විස්ස ඇතුළත මෙරට විදුලි අවශ්‍යතාව වර්තමාන විදුලි අවශ්‍යතාව මෙන් පස්ගුණයකින් ඉහළ යන බව විදුලිබල හා බලශක්ති ඇමැති පාඨලී චම්පික රණවක මහතා පවසයි.වර්තමානයේදී මෙරට විදුලි අවශ්‍යතාව සඳහා වාර්ෂිකව ගිගාවොට්ස් දසදහසක් වැනි ප්‍රමාණයක් අවශ්‍ය වන අතර එය 2030 දී ගිගාවොට්ස් පනස්දහස ඉක්මවනු ඇතැයි ද ඒ මහතා කීය.විදුලි පාරිභෝගික සංඛ්‍යාව ඉහළ යාම, කර්මාන්තශාලා වැඩි වැඩියෙන් බිහිවීම ඇතුළු හේතු ගණනාවක් හේතුවෙන් මෙලෙස විදුලි අවශ්‍යතාව ඉහළ යාම සිදුවන බැවින් විකල්ප බලශක්ති ප්‍රභවයන් කෙරෙහි වැඩි වශයෙන් අවධානය යොමු කළ යුතු බවත් ඇමැති රණවක මහතා “දිනමිණ” ට ප්‍රකාශ කෙළේය.ප්‍රධාන ක්‍රමවේදයන්ගෙන් නිපදවන විදුලි ඒකක ප්‍රමාණයට අමතරව විකල්ප බලශක්ති ප්‍රභවයන් කෙරෙහි අවධානය යොමු නොකළහොත් විදුලි අවශ්‍යතාව පිළිබඳව ගැටලුවක් අනාගතයේදී ඇතිවීමේ අවදානමක් පවතින බවත් ඇමැතිවරයා ප්‍රකාශ කෙළේය.පුනර්ජනනීය බලශක්ති ප්‍රභවයන් කෙරෙහි විදුලිබල හා බලශක්ති අමාත්‍යාංශය වැඩි අවධානයක් යොමු කර ඇති අතර ඉදිරි වසර පහ තුළ කුඩා ජල විදුලි බලාගාර ගණනාවක් ඇතිකිරීම කෙරෙහි ද අවධානය යොමු කර ඇත. ගිංගඟ, උමා ඔය, නෝර්ටන්, මොරගල්ල ආදිය ආශි‍්‍රතව කුඩා ජල විදුලි බලාගාර ස්ථාපිත කිරීමට සැලසුම් කර ඇති අතර මේ ආශ්‍රයෙන් මෙගාවොට් දෙසීයක විදුලි ධාරිතාවක් උත්පාදනයට සැළසුම් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=n1010289</link>
    <topic>බාබර් වීදියේ ගබඩාවකලක්ෂ 18ක ‘ගංජා බාබුල්’</topic>
    <author>භක්ති ධර්මප්‍රිය මෙන්ඩිස් සහ සිරන්ජනි කුමාරි</author>
    <content>රුපියල් ලක්ෂ දහ අටක් පමණ වටිනා ගංජා මිශ්‍ර බාබුල් තොගයක් අත්අඩංගුවට ගැනීමට ආදුරුප්පු වීදිය පොලිසියේ නිලධාරීහු ඊයේ (27) සමත් වූහ. මේ සමඟ සැකකරුවන් දෙදෙනකු ද අත්අඩංගුවට ගෙන ඇත.මේ බාබුල් තොගය කොළඹ බාබර් වීදියේ ගබඩාවක සඟවා තිබූ බවත් සැකකරුවන් පොලිසිය නොමඟ යැවීමට උත්සාහ කළ බවත් ආදුරුප්පුවීදිය පොලිස් ස්ථානාධිපති පොලිස් පරීක්ෂක ගීතික බෝධිපක්ෂ මහතා පැවැසීය.සැකකරුවන් දෙදෙනා ආදුරුප්පුවීදියේ  පදිංචිකරුවන් බවත් කලක සිට මේ ජාවාරම සිදුකර ඇති බවත් පොලිස් පරීක්ෂණවලින් අනාවරණය වී තිබේ.අත්අඩංගුවට ගත් මත්ද්‍රව්‍ය අතර ගංජා මිශ්‍ර දුම්කොළ කිලෝග්‍රෑම් 120, කරන්ති රසායනික ද්‍රව්‍ය පැකට් 2563, හන්ස් රසායනික ද්‍රව්‍ය බන්ඩල් 26, නජීබා ටින් 13, ටොසින්ටස් රසායනික ද්‍රව්‍ය ටින් 35, හෙරපා රසායනික ද්‍රව්‍ය ටින් 121, ජෆ්රා ජෝර්දා රසායනික ද්‍රව්‍ය ටින් 125, ඩිවි රසායනික ද්‍රව්‍ය පැකට් 24767, පාන්පරාට පැකට් 2000, මහරාජා කාන්තා රසායනික ද්‍රව්‍ය රසකාරක පැකට් 2000, ජෙලි ටින් 42, ඊයම් මිශ්‍ර නොප්ලි රසකාරක ටින් 16, මනාජි රසකාරක ටින් 15 ඇති බව පොලිසිය පවසයි.පොලිස් පරීක්ෂක ගීතික බෝධිපක්ෂ, උප පොලිස් පරීක්ෂකවරුන් වන ඒකනායක, ආනන්ද, පොලිස් සැරයන් 65855 ජයරත්න, පොලිස් කොස්තාපල්වරුන් වන ගුණවර්ධන 21002 බන්දුල, 84456 ධනසේකර, 72828 එරන්ද, 60233 චන්දන, 65856 දිසානායක යන මහත්වරු මේ වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=n10102810</link>
    <topic>සෞන්දර්ය ගුරුවරුන් ගැනීමේදීප්‍රායෝගික පරීක්ෂණ නැහැ</topic>
    <author>දයා පෙරේරා</author>
    <content>සෞන්දර්ය උපාධිධාරී ගුරුවරුන් බඳවා ගැනීම සඳහා පැවැත්වීමට නියමිත ප්‍රායෝගික පරීක්ෂණ වෙනුවට වාචික සම්මුඛ පරීක්ෂණයක් පමණක් පැවැත්වීමට වැඩබලන අධ්‍යාපන ඇමැති ටී. බී. ඒකනායක මහතා තීරණය කරයි.එම සම්මුඛ පරීක්ෂණ නොවැම්බර් 15 වැනිදාට කලින් පැවැත්වීමට තීරණය කළ වැඩබලන ඇමැතිවරයා ඒ බැව් දැනුම් දීමත් සමග රැකියා විරහිත සෞන්දර්ය උපාධිධාරීහු ඉසුරුපාය අභියස අඛණ්ඩ උපවාසය නවතා දැමීමට තීරණය කළහ.රැකියා විරහිත සෞන්දර්ය උපාධිධාරීන්ගේ නියෝජිතයන් වැඩබලන අධ්‍යාපන ඇමැතිවරයා හමුවී ඊයේ (27) සිදු කළ සාකච්ඡාවේදී හෙතෙම මෙම තීරණ ඔවුන්ට දැනුම් දුන්නේය. වැඩබලන ඇමැතිවරයා සමග මෙම සාකච්ඡාවට අධ්‍යාපන අමාත්‍යාංශයේ ජ්‍යෙෂ්ඨ සහකාර ලේකම් ආර්. ඩී. එම්. පී. වීරතුංග මහතා ද සහභාගි විය.එම උපාධිධාරීන්ගේ ඉල්ලීම්වලට සවන් දීමෙන් පසු ඇමැතිවරයා ඉහත තීරණවලට එළැඹි බව ඔවුන්ට පැවසීය.සම්මුඛ පරීක්ෂණ ඉක්මනින්ම අවසන් කර දෙසැම්බර් 31 වැනිදාට පෙර සියලුම සෞන්දර්ය ගුරු පුරප්පාඩු සඳහා උපාධිධාරීන් පමණක් බඳවා ගන්නා බව ද වැඩබලන අධ්‍යාපන ඇමැති ටී. බී. ඒකනායක මහතා මේ පිළිබඳ කරුණු දක්වමින් දිනමිණට ඊයේ පැවසීය.සෞන්දර්ය විෂයයන් සඳහා උපාධි සහතිකය නොමැති අයදුම්කරුවන්ට සෞන්දර්ය උපාධි ගුරු පත්වීම් ලබා නොදෙන බවත් වැඩබලන අධ්‍යාපන ඇමැතිවරයා කීය.සෞන්දර්ය උපාධි ගුරුවරුන් බඳවා ගැනීම සඳහා පැවැති විභාගයෙන් සමත් වූවන් අතර ඩිප්ලෝමා සහතික හෝ ‘විශාරද’ සහතික තිබෙන අය සිටියහොත් සම්මුඛ පරීක්ෂණයේදී ඔවුන් ඉවත් කිරීමටත් විශ්වවිද්‍යාල උපාධි සහතිකය සහිත අයට පමණක් පත්වීම් දීමටත් තීරණය කළ බවද හෙතෙම පැවසීය.විභාගය සමත් වූවන් අතර සිටි දහම් සහතික නොමැත්තෝ ඉවත් කිරීමෙන් පසු ඇතිවන අවස්ථා සඳහා ඊළඟට වැඩිම ලකුණු ලබාගත් පිරිස් කැඳවීමට ද අමාත්‍යාංශය අදහස් කර තිබේ.ඵමෙම ගුරුවරුන් බඳවා ගැනීම සඳහා වූ විභාගයෙන් 2955 දෙනකු සුදුසුකම් ලබා සිටින අතර සම්මුඛ පරීක්ෂණවලදී ඉවත් කැරෙන සංඛ්‍යාව වැඩි වුවහොත් විභාගයෙන් සුදුසුකම් නොලැබූවන් කැඳවීමට ද සිදුවිය හැකි බැවින් ඒ සම්බන්ධව පසුව තීරණයක් ගැනීමටද අමාත්‍යාංශය අදහස් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=n10102811</link>
    <topic>වැලිගම ප්‍රා. සභා එජාප මන්ත්‍රීහොර පාරෙන් වතුර අරන්</topic>
    <author/>
    <content>සිය නිවසට හා ව්‍යාපාරික ස්ථානයට හොරෙන් ජලය ලබාගෙන ජල මණ්ඩලයට ලක්ෂ පහක පමණ වංචාවක් කිරීමේ චෝදනාවක් සම්බන්ධයෙන් වැලිගම ප්‍රාදේශීය සභාවේ එ.ජා.ප. මන්ත්‍රීවරයකු අත්අඩංගුවට ගැනීමට වැලිගම මූලස්ථාන පොලිසිය පරීක්ෂණ අරඹා ඇත.තම නිවසේ හා ව්‍යාපාර ස්ථානයේ ගෙවත්ත හාරා ජලනළ සවිකර ජාතික ජලාපවාහන මණ්්ඩලයේ නළ ජල පද්ධතියෙන් සැකකරු නීතිවිරෝධී ලෙස ජලය ලබාගෙන ඇත්තේ මණ්ඩලයේ නල පද්ධතියට ද හානිවන පරිදි බව එම මණ්ඩලය පවසයි. මණ්ඩලයේ වැලිගම ප්‍රාදේශීය කාර්යාලයට ලැබුණු තොරතුරක් මත ඉකුත් 26 දා එම මණ්ඩලයේ විමර්ශන නිලධාරීන් හා වැලිගම පොලිසිය කළ මූලික පරීක්ෂණයේ දී අනාවරණය වී ඇත්තේ නීති විරෝධී ලෙස කලක් තිස්සේ ජලය ලබාගෙන ඇති බවයි.මේ නිසා ජාතික ජල සම්පාදන හා ජලාපවාහන මණ්ඩලයට රුපියල් ලක්ෂ පහකට අධික අලාභයක් සිදුවී ඇතැයි එම මණ්ඩලයේ මාතර ප්‍රාදේශීය කළමණාකරු ඩබ්ලිව්. කේ. ධර්මදාස මහතා දිනමිණට කීය.සිද්ධිය සැලවූ වහාම එම ප්‍රාදේශීය සභා මන්ත්‍රීවරයා ප්‍රදේශයෙන් පලාගොස් ඇත. එහෙත් මේ සිද්ධියට සැකපිට ඔහුගේ බිරිය වැලිගම පොලිසිය මගින් අත්අඩංගුවට ගෙන ඇත. මේ මන්ත්‍රීවරයා දකුණු පළාත් සභා පසුගිය මැතිවරණයට එ. ජා. පයෙන් තරග කැර පරාජය වූ අයෙකි.එමෙන් ම මොහු මෙරට ජාතික සතිඅන්ත පුවත්පත් කීපයක රුපියල් ලක්ෂ ගණන් මුදල් වැයකර දැන්වීම් පළකරමින් දේවහාස්කමින් පිළිකා රෝගය ඇතුළු නිධන්ගත රෝග සුවකරන බවට ප්‍රසිද්ධ කැර මුදල් ලබාගෙන ඇති බවට හෙළිව ඇත.මාතර ජ්‍යෙෂ්ඨ පොලිස් අධිකාරි රංජිත් පද්මසිරි මහතාගේ උපදෙස් මත වැලිගම මූලස්ථානයේ ප්‍රධාන පොලිස් පරීක්ෂක මහේෂ් කුමාරසිරි මහතා ඇතුළු නිලධාරීහු වැඩිදුර පරීක්ෂණ කරති. මේ අතර ජලසම්පාදන හා ජලාපවාහන මණ්ඩලය මගින් ද වෙනම පරීක්ෂණයක් කරන බව මාතර ප්‍රාදේශීය කළමණාකරු ඩබ්ලිව්. කේ. ධර්මදාස මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=n10102812</link>
    <topic>දින දහයේ බිලිඳා පාසල් බෑගයක බහා වැසිකිළි වළට දමලා</topic>
    <author>වැලිමඩ සමූහ, කේ. ආර්. ආර්. රාජමන්ත්‍රී සහ වැලිමඩ විශේෂ එස්. එම්. ෆාරුක්</author>
    <content>පාසල් බෑගයක බහා වැසිකිළි වළකට දමා සිටි දින දහයක් වයසැති බිලිෙඳකුගේ ජීවිතය වැලිමඩ පහළ කඹිල්ලේගම ගම්වැසියන්ගේ මැදිහත්වීමෙන් බේරා ගැනීමට හැකි වී තිබේ.බළලකු අඬන ශබ්දයක් ඇසී වැසිකිළි වළ පරීක්ෂා කිරීමේ දී සොයාගත් මේ බිලිඳා වැලිමඩ මූලික රෝහලේ ප්‍රතිකාර ලබමින් සිටින බව වැලිමඩ පොලිසිය කියයි. පිරිමි දරුවකු වන මේ බිලිඳා ග්‍රෑම් 2100 ක බරකින් යුක්ත වන අතර දැනට වැලිමඩ රෝහලේ හෙදියන්ගේ රැකවරණය මත සිටී.වැඩිදුර පරීක්ෂණ සඳහා දරුවා බදුල්ල මහ රෝහලට හෝ දියතලාව මූලික රෝහලට හෝ ඇතුළත් කිරීමට සුදානමින් සිටින බවත් දරුවාට අවශ්‍ය කිරි හෙදියන් විසින් සපයනු ලැබ ඇති බවත් වැලිමඩ රෝහලේ සෞඛ්‍ය අධිකාරී රෝහන් සී. මාපා මහතා පැවැසීය.ඊයේ (27) උදෑසන අසල්වැසි නිවසක් අසල බළලකු කෑ ගසන ශබ්දයක් ඇසී විපරම් කිරීමේ දී මේ බිලිඳා සොයා ගැනීමට හැකි වූ බව සිවිල් ආරක්ෂක කමිටු සාමාජිකාවක වන මානෙල් ප්‍රියංකා මහත්මිය (39) ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=r1010281</link>
    <topic>මලේගොඩ පඹේ වෙල්යාය පුරන් වෙලා</topic>
    <author>කටුකුරුන්ද සමූහ – කපිල කුලසිංහ</author>
    <content>පයාගල මග්ගොන ප්‍රදේශයෙන් මුහුදට ගලා බස්නා දුම්මලමෝදර ඇළ අක්‍රමවත් ලෙස හෑරීමෙන් හා නියමිත වාරි ක්‍රමවේදවලින් තොරව ශුද්ධ පවිත්‍ර කිරීමෙන් මලේගොඩ පඹේ මහ වෙල්යාය පුරන් වී තිබේ.වර්ෂා ජලය එක්රැස් වී බැස නොයෑම නිසා මුලටියන මහ වෙල්යාය, පඹේ, කොස්හේන, හිරිගල්ගොඩැල්ල, නාගහදූව, පෙත්තවල ආදී ප්‍රදේශ දක්වා විහිදී ඇති කුඹුරු අක්කර දහසක් පමණ අස්වැද්දීමට නොහැකි වී ඇත.දුම්මලමෝදර ඇළ හා සම්බන්ධ වන පෙත්තවිල ඇළ හා වෙනත් කුඩා ජල මාර්ග පහත්බිම් මට්ටමක පිහිටීම නිසා කරදිය මිශ්‍ර වීමත්, ජලය බැස නොයෑමත් මීට හේතු වී ඇතැයි ගොවීහු පවසති.රන්වන් කරළින් බර වූ වෙල්යායක් අද වෙල් ආත්තා ඇතුළු විවිධ ශාකවලින් පිරි මහ ඝන වනාන්තරයක සිරි ගෙන ඇත. දැනට වසර විස්සක පමණ සිට මේ මහ වෙල්යාය අස්වද්දන්නට තමන් නොහැකි වූ බවත්, එය මහත් අපරාධයක් බවත්, ගොවීහු පෙන්වා දෙති.මේ සම්බන්ධයෙන් අදහස් දැක්වූ පඹේ වීර ගොවි සංවිධාන භාණ්ඩාගාරික එම්. කරුණාදාස මහතා - “මේ වෙල්යාය කළුතරට සම්පතක්.කළුතර දිස්ත්‍රික්කයටම කන්න දෙන්න පුළුවන් මේ යායෙන්. ඒත් ජලය බැස නොයෑම නිසා අද අක්කර දහසක විතර කුඹුරු යාය පුරන් වෙලා. පොතුවිල කිරිමැට්ට, නාගහදූව, හිරිගල්ගොඩැල්ලආදී ප්‍රදේශ කිහිපයකම ජලය බහින්නේ දුම්මලමෝදර ඇළ හරහා.මේ වෙනකොට ඇළ තැන් කිහිපයකින් අවහිර වෙලා.ඉස්සර මේ ගඟ අනවශ්‍ය ලෙස හාරලා තියෙනවා. ඒ නිසා මුහුදු වතුර මේ වෙල් යායට එනවා. පසුගිය කාලේ ලක්‍ෂ 11 ක් වැය කරලා ඇළ මාර්ග කිහිපයක් ශුද්ධ කළා. ඒත් සාර්ථක වුණේ නැහැ. මේ යායේ වාරිමාර්ග ක්‍රමය ක්‍රමානුකූ®ලව සකස් විය යුතුයි.කේ. ඩී. සිරිසේන ගොවි මහතා - “මේ වෙල් යායේ ආරම්භක ගොවියො අපි. එදා අපි මේවා අස්වැද්දුවෙ හරිම සතුටින්.හිතුවටත් වඩා අස්වැන්නක් අපි ගත්තා. ගම්බද වී තමයි අපි වගා කළේ. ඒත් දැන් අවුරුදු 20 කින් විතර අපි වැඩ කළේ නැහැ. වතුර ටැංකිය වගේ වෙල් යාය පිරිලා. එක එක අය විවිධ දේවල් කළා මේක වගා කරවන්න. ඒවා හරිගියේ නැහැ. ඉංජිනේරු මහත්තුරු අපේ ගමට එන්න ඕනෑ. වැඩක් වෙන විදියට සල්ලි වියදම් කරන්න ඕනෑ.කළුතර දිස්ත්‍රික්කයට ඇති විශාලතම වෙල් යායක් වන මෙහි වාරි පද්ධතිය ක්‍රමවත් ලෙස සකසා පුරන් කුඹුරු අස්වැද්දීමට අවශ්‍ය පරිසරය සකසා දීමට බලධාරීන්ගේ අවධානය යොමු විය යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=r1010282</link>
    <topic>කළුතර හෝටල් සංචාරකයන්ගෙන් පිරේ</topic>
    <author>කළුතර මධ්‍යම සමූහ</author>
    <content>සංචාරක සමය එළැඹීමටත් පෙර පැමිණ සිටින සංචාරකයන්ගෙන් කළුතර දිස්ත්‍රික්කයේ සංචාරක හෝටල් සියල්ල පිරී ගොස් තිබේ.මේ තත්ත්වය යටතේ ලබන මස සංචාරක සමයේ දිවයිනට එන සංචාරකයනට නවාතැන් සැලැසීම ගැටලුවක් වී ඇතැයි හෝටල් කළමනාකරුවෝ පවසති. සංචාරක හෝටල් බිම්වලත්, මුහුදු වෙරළේත්, මහමඟත් සංචාරකයන් විශාල වශයෙන් පිරී සිටින ආකාරය පානදුර සිට බෙන්තර දක්වා වෙරළ තීරයේ දැකගත හැකිය.අලින්ගේ පිටේ නැඟ යාමටත් අලින්ගේ හොඬවැලේ දැවටී විනෝද වීමටත්, සංචාරකයන් විශාල කැමැත්තක් දක්වන බව කළුතර හා වස්කඩුව වෙරළ තීරයේ කළ සංචාරයේදී දැකගත හැකි විය. කළුතර වස්කඩුව සංචාරක හෝටලයක කළමනාකරුවකු වන මනෝජ් අල්විස් මහතා මේ සම්බන්ධයෙන් මෙසේ අදහස් දැක්වීය.යුද්ධය නිමවී රටට සාමය උදාවීමත් සමඟ ලොව පුරා සංචාරකයන් මෙරටට එන්න පටන් ගෙන තිබෙනවා.ඒ අනුව සංචාරක ව්‍යාපාරය අද ඉතා හොඳ තැනකට පැමිණ තිබෙනවා.සංචාරක සමයටත් පෙර පැමිණ සිටින සංචාරකයන්ගෙන් කළුතර දිස්ත්‍රික්කයේ සංචාරක හෝටල් පිරී ගොස් තිබෙනවා. අපට හමුවූ බ්‍රිතාන්‍ය ජාතික ලින්ඩා ප්‍රයිස් මහත්මිය මෙසේ කීවාය.ශශ්‍රී ලංකාව හරි ලස්සන රටක්. මෙහි ජනතාවද ඉතා සුහදශීලීයි. ශශ්‍රී ලංකාවට වාර දහයකට වැඩි සංඛ්‍යාවක් පැමිණ තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=r1010283</link>
    <topic>රඹුක්කන සතිපොළේ කසළ ගොඩ ගැහිලා:</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන ප්‍රාදේශීය සභාව මගින් පාලනය වන රඹුක්කන සති පොළ භූමියේ පවිත්‍රතා කටයුතු නිසි කළමනාකරණයකින් ඉටුනොවීමෙන් එම ප්‍රදේශය මැසි මදුරුවන්ගේ රජදහනක් බවට පත්ව තිබේ.රඹුක්කන සති පොළ සතියේ සෑම සඳුදා සහ බ්‍රහස්පතින්දා දිනකම පැවැත්වෙන අතර රඹුක්කන හා අවට විශාල පිරිසක් මේ පොළට පැමිණෙති. එළවළු වෙළෙඳපොළේ අපද්‍රව්‍ය එදිනම බැහැර නොකිරීමත් ඇතැම් වෙළෙඳුන් විසින් එම ද්‍රව්‍ය පොළ භූ®මිය වටා ඇති කාණුවලට බැහැර කිරීමත් නිසා මේ අපිරිසිදු තත්ත්වය ඇතිවී තිබේ.එළවළු වෙළෙඳුන් සඳහා අපද්‍රව්‍ය රැස්කිරීමට බැරල් ලබාදෙන ලෙස ප්‍රාදේශීය සභාවෙන් ඉල්ලා ඇතත් එය මෙතෙක් ඉටු නොවූ බව සතිපොළ වෙළෙඳ සංගමයේ සාමාජිකයෙක් පැවැසීය. ප්‍රාදේශීය සභා සේවකයන් විසින් කසළ රැස්කරන තුරු ඒවා තබනලෙස වෙළෙඳුන්ට උපදෙස් දුන්නත් සමහරු එම කසළ රැස්නොකර කාණුවලට දැමීමට පුරුදු වී ඇතැයි ද හෙතෙම පැවැසීය.කාණුවලට අපද්‍රව්‍ය දැමීමෙන් ජලය බැස යා නොහැකි ලෙස කාණු අවහිරවීමත්, එම අපද්‍රව්‍ය කොටස් කුණුවීම නිසා ප්‍රදේශයම දුර්ගන්ධයකින් යුතු වීමත් දැකිය හැකිය.මේ කාණුවල ජලය රැඳීමෙන් මදුරුවන් බෝවන ස්ථාන මෙන්ම මැස්සන් බෝවන ස්ථානද තිබේ.එළවළු වෙළෙඳපළේ රැස්වන කසළ එදිනම බැහැර කිරීම සඳහා වැඩ පිළිවෙළක් සකස්කරන ලෙසද, කුණු රැස්කර තැබීම සඳහා ට්‍රැක්ටර් ටේලරයක් පොළ අසළ නවතා තබන ලෙසද සති පොළ වෙළෙඳ සංගමයේ සාමාජිකයෝ ප්‍රාදේශීය සභාවෙන් ඉල්ලා සිටිති.නව සතිපොළ ඉදිකිරීමට පොළ තිබෙන ස්ථානය පිටුපස කුඹුරු පවරා ගැනීමට අවශ්‍ය පියවර ගෙන ඇති බවද, නව පොළ ඉදිකිරීමෙන් පසු මේ තත්ත්වය මග හැරෙන බවද රඹුක්කන ප්‍රාදේශීය සභාවේ නිලධාරියෙක් පැවැසීය.නගරයේ කාණු පද්ධතිය සම්පූර්ණයෙන්ම ප්‍රතිසංස්කරණය කිරීම සඳහා දේශීය ණය අරමුදලෙන් රුපියල් කෝටි පහකට ආසන්න මුදලක් වෙන්වී ඇති බැවින් එම කාණු පිළිසකර කිරීමත් සමඟ කාණුවල මැසි මදුරුවන් බෝවීමේ තර්ජනය නිමාවන බවද හෙතෙම වැඩිදුරටත් ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=r1010284</link>
    <topic>බොරුපන යුද හමුදා ඉංජිනේරුරෙජිමේන්තුවේ සෙබළු 86ක් විසිර යති</topic>
    <author>රාවතත්ත සමූහ රෝහණ ද සිල්වා</author>
    <content>බොරුපන යුද හමුදා 4 වන ඉංජිනේරු රෙජිමේන්තුවේ ආධුනික සෙබළුන් විසිරයෑමේ උත්සවයක් පසුගියදා රත්මලාන බිහිරි විද්‍යාල ක්‍රීඩාංගණයේ පැවැත්විණි.ඉංජිනේරු රෙජිමේන්තුවේ පුහුණු පාසලේ පුහුණුව ලද 2010 වර්ෂයේ පළමුවන කණ්ඩායමේ පුහුණුව ලැබූ ආධුනික සෙබළුන් 86 ක් සාර්ථක ලෙස පුහුණුව අවසන් කොට මෙහිදී විසිර ගියහ.මේ අවස්ථාවේ සහභාගී වූ යුද හමුදා 4 වන ඉංජිනේරු පාසලේ සේනාවිධායක ලුතිනල් කර්නල් පී. පී. ඒ. පෙරේරා මහතා මෙසේ කීය. සොල්දාදුවා යනු රටක ජාතියක ප්‍රණාමයට ලක්විය යුතු අයෙක් රටට හා ජනතාවට ජීවිත පරිත්‍යාගයෙන් සේවය කරන ඔහුගේ මෙහෙවර වෘත්තියකට වඩා සේවයක් ලෙස අපි හඳුනාගත යුතුයි.තරුණ ජවය අවශ්‍ය මොහොතක ඔබේ ඉදිරිපත්වීම හා කැපවීම අගේ කොට සලකනවා. මාස තුනක පමණ කාලයක් ඉතා හොඳ පුහුණුවක් ලබා පිටව යන ඔබ ගැන ආඩම්බරයි. මාස 3 කට පෙර සිවිල් පුද්ගලයකු ලෙස හමුදා පුහුණුවට එක් වූ ඔබ දැන් විසිර යන්නේ නීතිගරුක ගුණගරුක හමුදා සෙබළකු ලෙසයි.4 වන රෙජිමේන්තු පුහුණු පාසලේ ප්‍රධාන උපදේශක මේජර් ඩබ්ලිව්. එම්. කේ. එච්. කේ. තලගිරියාව විසිරයෑමේ පෙළපාලියේ අණදෙන නිලධාරියා ලෙස කටයුතු කළ අතර ශූරතම ආධුනික සෙබළා ලෙස පළමුවන කණ්ඩයේ ඒ. ජේ. එම්. ඒ. සම්පත් සම්මාන හිමිකර ගන්නා ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=r1010285</link>
    <topic>සෑම පාසලකටම මුදල් හාඔසු පැළ නොමිලේ ලබාදේ</topic>
    <author>හෝමාගම සංචාරක මංජුල හිරිපිටිය</author>
    <content>“නීරෝගී දැයයි ශශ්‍රී ලංකා ආයුර්වේදීය ජීවන දර්ශනයට අපි හුරුවෙමු’ යන තේමාව යටතේ වැඩ සටහන ක්‍රියාත්මක කෙරේ.මේ යටතේ ආරම්භ කළ ප්‍රථම වැඩසටහන අධ්‍යාපන ඇමැති බන්ධුල ගුණවර්ධන සහ දේශීය වෛද්‍ය ඇමැති පියසේන ගමගේ යන මහත්වරුන්ගේ ප්‍රධානත්වයෙන් හෝමාගම මහ විදුහලේ දී හා හෝමාගම මධ්‍ය මහ විදුහලේ දී පසුගියදා පැවැත්විණි.ඔසු උයන් සකසන සෑම පාසලකටම රුපියල් පහළොස් දහසක මුදලක් හා උයන් පවත්වාගෙන යාමට අවශ්‍ය උපකරණ ලබාදීම සිදු කෙරේ. ඉදිරියේදී පාසල්වලට ඔසු පැළ ලබාදීමට දේශීය වෛද්‍ය අමාත්‍යංශය සැලසුම් කර ඇත.වැඩසටහන ආරම්භ කළ අවස්ථාවට දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක හෝමාගම ප්‍රාදේශීය සභාවේ විපක්‍ෂ නායක ඒ. ඩී. කුමාරසිරි, දේශීය වෛද්‍ය අමාත්‍යාංශ ලේකම් බන්දුල දහනායක, හෝමාගම ප්‍රාදේශීය ලේකම් ඒ. ජේ. කරුණාරත්න, හෝමාගම කලාප අධ්‍යාපන අධ්‍යක්‍ෂ පාලිත විජේසූරිය මහත්වරුන් ඇතුළු රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=s1010281</link>
    <topic>ශ්‍රී ලංකා පිලේ නායකත්වය රදිකට</topic>
    <author>ෆවුස් මොහොමඩ්</author>
    <content>මැලේසියාවේ පැවැත්වෙන “බෝනියෝ සෙවන්ස්” සත් සාමාජික රගර් තරගාවලියට සහභාගි වන ශ්‍රී‍්‍ර ලංකා කණ්ඩායමේ නායකත්වයට පසුගිය පොදු රාජ්‍ය මණ්ඩලීය ක්‍රීඩා උළෙලේ සත් සාමාජික රගර් තරගාවලියේදී ශ්‍රී‍්‍ර ලංකා පිල මෙහෙයවූ ගුවන් හමුදාවේ රදික හෙට්ටිආරච්චි යළි පත්කොට ඇත.ආසියානු ශ්‍රේණිගත කිරීමේ තරගාවලියක් වන “බෝනියෝ සෙවන්ස්” තරගාවලිය මේ මස 30 හා 31 දෙදින පැවැත්වීමට නියමිත අතර ශ්‍රී‍්‍ර ලංකා පිල අද (28) උදෑසන දිවයිනෙන් පිටත්ව ගියේය.ගුවන් හමුදාවේ ක්‍රීඩකයන් සිවුදෙනකු සී. ආර්. ඇන්ඩ් එෆ්. සී. පිලේ ක්‍රීඩකයන් තිදෙනකු, මහනුවර ක්‍රීඩා සමාජයේ, යුද හමුදාවේ, පොලිසියේ, සාන්ත පීතර විදුහලේ සහ සාන්ත තෝමස් විදුහලේ ක්‍රීඩකයකු බැගින් ඇතුළත් ශ්‍රී‍්‍ර ලංකා පිලේ පුහුණුකරු ලෙස ඉම්ති මරික්කාර් ද, කළමනාකරු ලෙස ක්‍රිස්ටෝපර් ජෝඩේෂ් ද, භෞත චිකිත්සකවේදී ලෙස කපිල මුණසිංහ ද සහභාගි වෙති. ජගත් රගර් පාලක මණ්ඩලය හා ආසියානු රගර් සංගමය එක්ව මෙහෙයවනු ලබන “බෝනියෝ සෙවන්ස්” සූරතාවලියට ප්‍රබල ආසියානු කණ්ඩායම් වන ජපානය, හොංකොං, චීනය, මැලේසියාව, තායිලන්තය, ගුවාම්, සිංගප්පූරුව, ඉන්දියාව, පිලිපීනය, චීන තායිපේ සහ ඉන්දුනීසියාව යන කණ්ඩායම් තරග වදිති.මේ වන විට ආසියානු රගර් ශ්‍රේණිගත කිරීමේ පිල 7 වැනි ස්ථානයේ පසුවන ශ්‍රී ලංකාවට මේ තරගාවලියේදී සිය ස්ථානය රැකගැනීමේ සටනක නිරතවීමට සිදුවන අතර ශ්‍රේණිගත කිරීමේ පළමු කණ්ඩායම් 6 අතරට පැමිණීමේ අභියෝගයට මුහුණ දීමට ද සිදුවනු ඇත.බෝනියෝ සෙවන්ස් සූරතාවලිය පැවැත්වෙන දින වකවානුව තුළදීම මෙරට වෙළඳ සේවා රගර් තරගාවලිය පැවැත්වීමට නියමිතව තිබීමේ හේතුවෙන් පැනනැගුණු ගැටලු සහගත තත්ත්වය මඟහරවාලමින් වෙළඳ සේවා තරගාවලිය ලබන මස 12, 13 හා 14 වැනි දිනවල පැවැත්වීමට කටයුතු යොදා තිබේ. එබැවින් ශක්තිමත් කණ්ඩායමක් “බෝනියෝ සෙවන්ස්” තරගාවලියට සහභාගි කරවීමට ශ්‍රී‍්‍ර ලංකා රගර් සංගමයට අවස්ථාව උදා වී තිබේ.රදික හෙට්ටිආරච්චි, චානක චන්දිමාල්, චරිත් සෙනෙවිරත්න, ඩිලාන් ද සොයිසා (ගුවන්), ශ්‍රීනාත් සූරියබණ්ඩාර, දිනූෂ චතුරංග, විශ්වමිත්‍ර ජයසිංහ (සී. ආර්. ඇන්ඩ් එෆ්. සී.), සජිත් සාරංග (මහනුවර ක්‍රී. ස.), සාලිය හඳපාන්ගොඩ (යුද), රොමේෂ් ආචාරිගේ (පොලිසිය), ශෙනාල් ඩයස් (සා. පීතර), අනුරුද්ධ විල්වර (සා. තෝමස්).</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=s1010282</link>
    <topic>රාජ්‍ය සේවා ක්‍රිකට් ත්‍යාග ප්‍රදානෝත්සවය 1 දා</topic>
    <author/>
    <content>රාජ්‍ය සේවා ක්‍රිකට් සම්මේලනයේ වාර්ෂික ත්‍යාග ප්‍රදානෝත්සවය නොවැම්බර් මස 01 වැනිදා පස්වරු 4.00 ට කොළඹ 07 මහවැලි කේන්ද්‍රීය ශ්‍රවණාගාරයේදී පැවැත්වේ.2007 / 2008 හා 2008 / 2009 වසර සඳහා පැවැත්වූ ලීග් ක්‍රිකට් තරගාවලියේ මෙන්ම පිළිමළුන් පිටුදැකීමේ තරගාවලියේ හා සීමිත පන්දුවාර තරගාවලියේ හා ප්‍රවීණයින්ගේ තරගාවලියේ ජයග්‍රාහකයනට කුසලාන හා සහතික පත්‍ර ප්‍රදානය හා තරගාවලීන්හි දක්ෂතම පන්දු යවන්නා දක්ෂතම පිතිකරු වෙනුවෙන්ද ත්‍යාග ප්‍රදානය මෙහිදී සිදු වේ.මේ වර්ණ රාත්‍රිය ශ්‍රී ලංකා ක්‍රිකට් අතුරු පාලක කමිටුවේ ලේකම් නිශාන්ත රණතුංග මහතාගේ ප්‍රධානත්වයෙන් පැවැත්වෙන අතර සියලුම ජයග්‍රාහකයන්ට හා අනුසූරයන්ට මේ අවස්ථාවට සහභාගි වන මෙන් රාජ්‍ය සේවා ක්‍රිකට් සම්මේලනය දන්වා සිටියි.ත්‍යාග ප්‍රදානෝත්සවය පැවැත්වීමෙන් අනතුරුව රාජ්‍ය සේවා ක්‍රිකට් සම්මේලනයේ වාර්ෂික මහ සභා රැස්වීම පැවැත්වීමට කටයුතු සංවිධානය කොට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=s1010283</link>
    <topic>ශ්‍රී ලංකාවට ලකුණු 23ක ජයක්</topic>
    <author/>
    <content>ශ්‍රී ලංකාව හා නිව් සවුස්වේල්ස් පිල අතර සිඩ්නි නුවර පැවැති ඕවර විස්සයි 20 පුහුණු තරගයෙන් ඩක්වර්ත් ලුවිස් ක්‍රමවේදය යටතේ් ලකුණු 23 ක ජයක් අත්කර ගැනීමට ශ්‍රී ලංකාව සමත් විය.ශ්‍රී‍්‍ර ලංකා පිල ඕවර 20 අවසානයේ රැස් කළ ලකුණු 167ට පිළිතුරු වශයෙන් ඉනිම ඇරැඹූ නිව් සවුත්වේල්ස් පිල ඕවර 3.3 කදී කිසිවකු නොදැවී ලකුණු 32 ක් රැස් කර සිටි මොහොතේ පිටියට ඇද හැලුණු වර්ෂාව හේතුවෙන් තරගය මඳකට නතර කිරීමට සිදුවූ අතර යළි තරගය ආරම්භ කිරීමෙන් පසුව ඕවර 14 ක් ඇතුළත ලකුණු 123 ක ඉලක්කයක් ඩක්වර්ත් ලුවිස් ක්‍රමය යටතේ නිව් සවුල්වේල්ස් පිලට හඹායාමට සිදුවිය. නමුත් ඔවුනට ඕවර 14 අවසානයේ ලබා ගත හැකිවූයේ කඩුලු 2 කට ලකුණු 99 ක් පමණි.කාසියේ වාසිය දිනා පළමුව පන්දුවට පහරදුන් ශ්‍රී ලංකා පිලේ ඉනිම වර්ණවත් කළ මහේල ජයවර්ධන පන්දු 35 කදී හතරේ පහර 9 ක් සමඟ ලකුණු 59 ක් රැස් කිරීමට සමත් විය.කුමාර් සංගක්කාර මේ තරගයට සහභාගි නොවූ අතර මහේල ජයවර්ධන නායකයා ලෙස කටයුතු කළේය.ශ්‍රී ලංකාව - 167/4 (ඕවර 20)මහේල ජයවර්ධන 59, චාමර කපුගෙදර 26, ඇන්ජලෝ මැතිව්ස් නොදැවී 24.නිව් සවුත්වේල්ස් - 99/2 (ඕවර 14)උස්මන් කවජා නොදැවී 32, පිලිප් හියුස් 30.(සුරාජ් රන්දීව් 13/2).</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=s1010284</link>
    <topic>ත්‍රාසජනක යතුරුපැදි ගුවන් සරඹනොවැම්බර් 6දා ගාලු මුවදොර පිටියේ දී</topic>
    <author/>
    <content>මෙරට ඉතිහාසයේ දැවැන්තම යතුරු පැදි හරඹ සංදර්ශනය රෙඩ් බුල් ශක්තිජනක පානයේ අනුග්‍රහයෙන් නොවැම්බර් 6 වැනිදා පස්වරු 5 සිට 8 දක්වා කොළඹ ගාලුමුවදොර පිටියේ දී පැවැත්වීමට කටයුතු යොදා තිබේ.ලොව වඩාත්ම ත්‍රාසජනක සහ ජනප්‍රිය ක්‍රීඩාවක් ලෙස සැලකෙන නිදහස් ආර යතුරුපැදි ගුවන් සරඹ හෙවත් එෆ්. එම්. එක්ස් යතුරු පැදි කලාවේ ලොව අංක 1 කණ්ඩායම ලෙසින් සැලකෙන රෙඩ් බුල් එක්ස් - ෆයිටර්ස් කණඩායම ශ්‍රී ලංකාවේ සංදර්ශනයක් පවත්වන ප්‍රථම අවස්ථාවද මෙය වේ. මෙය රෙඩ් බුල් එක්ස් - ෆයිටර්ස් විශ්මය දකුණු ආසියාතික කලාපයේ ප්‍රදර්ශනය වන ප්‍රථම අවස්ථාවද වේ.ලොව සිටින එෆ්. එම්. එක්ස් යතුරු පැදි ධාවන සූරීන් අතර සුවිශේෂි හැකියාවන්ගෙන් යුත් දකුණු අප්‍රිකාවේ නික් ඩී. විත්, බෙල්ජියමේ ජිමී වර්බර්ග් සහ ගිල්ස්ඩිජොන්ග්, චෙකෝස්ලෝවැකියාවේ මාර්ටින් කොරේන් යන රෙඩ් බුල් එක්ස් - ෆයිටර්ස් කණ්ඩායමේ ධාවකයන් එදින ශ්‍රී ලංකාවේ පේ‍්‍රක්ෂකයන් වෙනුවෙන් කිසිදා අමතක නොවන යතුරු පැදි ගුවන් සරඹ මාලාවක් දැක්වීමට සූදානමින් සිටිති.2001 වසරේ සිට ලෝක සංදර්ශන සවාරිවල යෙදෙන, ලොව වැඩිම එෆ්. එම්. එක්ස් සංදර්ශන අත්දැකීම් සහිත මෙම රෙඩ් බුල් එක්ස් - ෆයිටර්ස් කණ්ඩායමේ 2010 වසරේ ලෝක චාරිකාවේ දී ගෙවුණු අපේ‍්‍රල් මස මෙක්සිකෝවේදී (මෙක්සිකෝ සිටි), මැයි මස ඊජීප්තුවේදීද (ගීසා නගරය) ජූනි මස රුසියාවේද (මොස්කව් නගරය) ජූලි මස ස්පාඤ්ඤයේ දී ද (මැඩ්රීඩ්) අගෝස්තු මස එංගලන්තයේ දී ද (ලන්ඩන්) සහ ඔක්තෝබර් මස ඉතාලියේ දී ද (රෝමය) ප්‍රදර්ශන පැවැත්වූ අතර ඔවුන්ගේ නොවැම්බර් මස සංදර්ශන ශ්‍රී ලංකාවට ලැබීම සුවිශේෂ අවස්ථාවකි. රෙඩ් බුල් එක්ස් - ෆයිටර්ස් කණ්ඩායම තම ශ්‍රී ලංකා සංචාරයේ දී මෙරට යුද හමුදා යතුරු පැදි ධාවන බලඝණය වෙනුවෙන් විශේෂිත පුහුණුවක් ලබා දීමට ද කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=s1010285</link>
    <topic>බ්‍රිතාන්‍ය පුවත්පතකට එරෙහිවපාකිස්තානය නඩු දමයි</topic>
    <author/>
    <content>එංගලන්ත සංචාරය අතරතුරදී පාකිස්තාන ක්‍රීඩකයන්ට මුදලට තරග පාවාදීමේ චෝදනාව එල්ල කළ බ්‍රිතාන්‍ය ටැබ්ලොයිඩ් පුවත්පත් වන ‘ද සන්’ පුවත්පතට එරෙහිව නීතියෙන් කටයුතු කිරීමේ ඉඩකඩ සොයා බලන බව පාකිස්තාන ක්‍රිකට් බලධාරීහු ප්‍රකාශ කළහ.සැප්තැම්බර් මස 17 වැනිදා පාකිස්තානය හා එංගලන්තය අතර ඕවල් පිටියේ දී පැවැති එක්දින තරගයේ පාකිස්තානු ඉනිමේ ලකුණු රැස් කිරීම සිදුකරනු ලැබුවේ බුකි කරුවන් සමග කලින් සූදානම් කරගත් සැලසුමක් අනුව බවට තම පුවත්පතට සාක්ෂි ලැබී ඇතැයි ‘ද සන්’ පුවත්පත ජගත් ක්‍රිකට් කවුන්සිලයට වාර්තා කොට තිබුණි.ඒ පිළිබඳ කඩිනම් පරීක්ෂණ පැවැත්වූ ජගත් ක්‍රිකට් කවුන්සිලය පැවසුවේ පිළිගත හැකි සාක්ෂි කිසිවක් නොමැති බැවින් එම චෝදනාවෙන් පාකිස්තාන ක්‍රීඩකයින් නිදොස් වනබවයි. ‘ද සන්’ පුවත්පතට එරෙහිව නීති මාර්ගයෙන් කටයුතු කිරීමේ ඉඩකඩ අප සොයා බලමින් සිටිනවා. මෙවැනි කරුණකදී බ්‍රිතාන්‍ය නීතිය අනුව නඩුවක් පැවරීමට අවුරුද්දක කාල සීමාවක් ලබාදී තිබෙනවා. පාකිස්ථාන ක්‍රිකට් පාල මණ්ඩලයේ නීති උපදේශක තෆාසුල් රිස්වි ඒ.එෆ්.පී. පුවත් සේවයට පැවසීය.මේ අතර එංගලන්තය සමග පැවැති ටෙස්ට් තරගාවලියේදීද බුකී කරුවන්ගෙන් මුදල් ලබා ගනිමින් නිපන්දු යැවූ බවට පාකිස්තාන පන්දු යවන්නන්ට එරෙහිව තවත් බ්‍රිතාන්‍ය පුවත්පතක් වන ‘ද වර්ල්ඩ් ඔෆ් නිවුස්” එල්ල කළ චෝදනාව පිළිබඳ අයි.සී.සී. ය පවත්වනු ලබන පරීක්ෂණ මේ මස 30 / 31 දිනවල ඩුබායි නගරයේ දී සිදු කිරීමට නියමිතය.අදාළ ක්‍රීඩකයින් මේ වන විට තාවකාලික තරග තහනමකට ලක්වී සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=s1010286</link>
    <topic>13 න් පහළ පාසල් ක්‍රිකට්</topic>
    <author>ප්‍රියාන් ද සිල්වා - මාතර ඩේලිනිව්ස් ක්‍රීඩා වාර්තාකරු</author>
    <content>පළමු කාණ්ඩයේ තරගයකින් කඳාන ද මැසනොද් විද්‍යාලය පරාජය කිරීමට මහානාම විදුහල සමත් විය.ද මැසනොද් විදුහල පළමු ඉනිම – 50- (තිසල් විජේසිංහ 2 / 5, දිනුක කරුණානන්ද 2 / 8, සයිරු පීරිස් 2 / 9)මහානාම පළමු ඉනිම ලකුණු 77- දිනුක කරුණානන්ද 23, සහන් පීරිස් 20 (දේශාන් මධුෂංක 4 / 25, ෂෙනාල් ප්‍රනාන්දු 3 / 12, අශාන් ප්‍රනාන්දු 2 / 12)ද මැසනොද් දෙවන ඉනිම 38 / 9- (චේතන විජේකෝන් 3 / 9, භානුක හෙන්නායක 3 / 11, දිනුක කරුණානන්ද 2 / 8)මාතර රාහුල විද්‍යාලයත් දෙබරවැව ජාතික පාසලත් අතර පැවති පළමු කාණ්ඩයේ තරගයේදී පළමු ඉනිමේ ජයක් ලැබීමට රාහුල විද්‍යාලය සමත් විය.රාහුල විද්‍යාලය පළමු ඉනිම 208 / 6- තිළිණ මානගේ 100 නොදැවී යසිරු හේවානාඳුගල 32 (ඩබ්ලිව්. පී. මධුශාන් 29 / 2, එච්. කේ. එම්. සී. පෙරේරා 38 / 2)දෙබරවැව ජාතික පාසල පළමු ඉනිම 120 / 8- ජී. ජී. එස්. සඳරුවන් 38, ඩබ්ලිව්. පී. මධුශාන් 20 නොදැවී, යසිරු හේවානාඳුගල 18 / 4, කසුන් කාවින්ද්‍ර 14 / 3)බොරැල්ල සී. ඩබ්ලිව්. ඩබ්ලිව්. කන්නන්ගර විදුහල සහ ඉසිපතන විදුහල අතර පැවැති තරගයෙන් පළමු ඉනිමේ ජයක් ලැබීමට කන්නන්ගර විදුහල සමත් විය.කන්නන්ගර විදුහල පළමු ඉනිම 190 – 9 විහඟ දෙනෙත් 29, යසිත රුක්ෂාන් 25, සමේල ඉෂාන් 25ඉසිපතන විදුහල සියලු දෙනා දැවී 171- බී. බණ්ඩාර 34, කේ. උඩවත්ත 26කන්නන්ගර විදුහල දෙවැනි ඉනිම 24 - 3.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=s1010287</link>
    <topic>ආසියානු ප්‍රවීණයන්ගේ ක්‍රීඩා උළෙලට සුදුසුකම් ලැබූ නානායක්කාර සොයුරෝ</topic>
    <author>සටහන හා ඡායාරූප කඩවත විශේෂ විජය ශ්‍රී ගම්මන</author>
    <content>එළැඹෙන දෙසැම්බර් මස මැලේසියාවේ පැවැත්වෙන ආසියානු ප්‍රවීනයන්ගේ මලල ක්‍රීඩා උළෙලේ කිලෝ මීටර් 5 ඇවිදීමේ තරගය සඳහා චන්ද්‍රසේන නානායක්කාර හා මැරතන් ධාවන තරගය සඳහා එච්. ඩබ්ලිව්. ඩබ්ලිව්. නානායක්කාර මහතාත් සුදුසුකම් ලබා සිටිති.පසුගියදා සුගතදාස ගෘහස්ත ක්‍රීඩා පිටියේදී නිමාව දුටු ශ්‍රී ලංකාව හා ඉන්දියාව අතර කිලෝ මීටර් 5 ප්‍රවීණයන්ගේ ඇවිදීමේ තරගයේ ලෝකඩ පදක්කමක් දිනූ චන්ද්‍රසේන සමස්ත ලංකා ප්‍රවීණයන්ගේ මලල ක්‍රීඩා තරගාවලියේ රන් පදක්කමක් හා රිදී පදක්කම් 2ක් හිමිකරගෙන සිටී.බෝගම්බර ක්‍රීඩා පිටියේ පැවැති ප්‍රවීණයන්ගේ මලල ක්‍රීඩා තරගයේදී රිදී පදක්කම් දෙකක් හිමිකර ගත් එච්. ඩබ්ලිව්. ඩබ්ලිව්. නානායක්කාර ප්‍රවීණයන්ගේ මලල ක්‍රීඩා ක්ෂේත්‍රයේ කැපී පෙනෙන දස්කම් පෙන්වීමට සමත්වී සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=s1010288</link>
    <topic>නාලන්දා මෝටර් ක්‍රෝස් විවෘත සූරතාරංජිත් - සන්තෝෂ් දිනා ගනිති</topic>
    <author>මහරගම විශේෂ වේහැල්ලේ පියතිලක</author>
    <content>නාලන්ද මෝටර් ක්‍රෝස් තරගාවලියේ ආරක්ෂක සේවා විවෘත අංශයේ සූරතාව දිනා ගැනීමට රංජිත් සමරවීර සමත් වූ අතර විවෘත රේසිං අංශයේ සූරතාව ඉන්දීය ධාවන සූර ඩී. එස්. සන්තෝෂ්ට හිමිවිය.තරග ඉසව් 15 කින් සමන්විත වූ මේ තරගාවලිය නාලන්ද විද්‍යාලීය මොටෝක්‍රොස් සමාජය සංවිධානය කරපු ලැබූ අතර මහරගම ක්‍රීඩා සමාජය විසින් මෙහෙයවන ලදී.තරගකරුවන් 70 කට අධික ප්‍රමාාණයක් තරග වැදුණු මේ තරගාවලියේදී රංජිත් හා සන්තෝෂ් අතර සූරතා 2 බැගින් බෙදී ගියේය. අශ්වබල 50 සී 10 න් පහළ තරග ඉසව්ව ජය ගැනීමට හසිඳු ගුණසේකර සමත්විය. ඔහුව සූරතා 2 ක් හිමි වූ අතර නිහාල් විජේරත්න, ඉවෝන් බී. ගුරුසිංහ, නුවන් දසනායක හා ෂෙහාන් අධිකාරි ද සූරතා 2 බැගින් දිනා ගැනීමට සමත්වූහ.ප්‍රතිඵල1. හසිදු ගුණසේකර 2, ෂවීන් ඒ. වානගුරු, 3. ශෂික ලක්ෂ්මන් කරුණානායකවීදි ට්‍රේල් 125 සී. සී.1. නිහාල් විජේරත්න, 2., රංජිත් සමරවීර, 3. මිලාන් නූරත්ග ඇල්විටිගල1. ඉවෝන් බී. ගුරුසිංහ, 2 ජේඩන් ගුණවර්ධන, 3. මුමල්ජිත් වීදිසිංහ1. නුවන් දසනායක, 2. රුමේෂා බුල්ජන්ස්, 3. මිතුන් ජයශංඛ සිගේරා1. රංජිත් සමරවීර, 2. සුසිල් චන්දන, 3. නිහාල් විජේරත්න1. යොහාන් රංජිත් සිල්වා, 2. ඉෂාන් දිසානායක, 3. සී. එස්. සන්තෝෂ් (ඉන්දියාව)1. ෂෙහාන් අධිකාරි, 2. හෂාන් චාමික හෙට්ටිආරච්චි, 3. ඉවෝන් බී. ගුරුසිංහ. නුවන් දසනායක, 2. රුවිෂා බුල්ජන්ස්, 3. මිතුන් ජයශංක සිගේරා1. ඉවෝන් බී. ගුරුසිංහ, 2 ජේඩන් ගුණවර්ධන, 3. බුද්ධික කසුන් සිල්වා1. හසිදු ගුණසේකර, 2. මිනුෂ්කා ත්‍රිමාල් සිල්වා, 3. දෙෂ්නා සෝලංක1. ඩී. එස්. සන්තෝෂ් (ඉන්දියාව), 2. කේ. පී. අරවින්ද් (ඉන්දියාව), 3. නුවන් දසනායක1. නිහාල් විජේරත්න, 2. සුසිල් චන්දන, 3. රංජිත් සමරවීර. ෂෙහාන් අධිකාරී, 2. හෂාන් චාමික හෙට්ටිආරච්චි, 3. බුද්ධික කසුන් සිල්වා1. රංජිත් සමරවීර 2. නිහාල් විජේරත්න, 3. අමරසිංහ අකල කන්කා නමිලාගේ1. සී. එස්. සන්තෝෂ් (ඉන්දියාව), 2. කේ. පී. අර්වින්ද් (ඉන්දියාව), 3. ආනන්ද එදිරිසිංහ.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=s1010289</link>
    <topic>19න් පහළ බාලක පැසිපන්දු සූරතාව සාන්ත ජෝශප් කණ්ඩායමට</topic>
    <author/>
    <content>සමස්ත ලංකා පාසල් අවුරුදු 19න් පහළ බාලක පැසිපන්දු සූරතාව දිනාගැනීමට කොළඹ 10 සාන්ත ජෝශප් විද්‍යාලයීය කණ්ඩායම සමත්විය. මොරටුව සාන්ත සෙබස්තියන් පිල ලකුණු 72 - 49 ක් ලෙස පරදවා රන් පදක්කම දිනූ සාන්ත ජෝශප් කණ්ඩායමට ෂෙහාන් පෙරේරා, නජිත් ඩිල්ෂාන්, ප්‍රනිත් උඩ මලගල, ෂෙරාන් නානායක්කාර, යොහාන් කෙයිසර්, ග්ලෙන් ඉෂාක්, කනිෂ්ක ඉලංගකෝන්, පෘථිවි ප්‍රනාන්දු, සංගීත් සූරියගේ, ෂේන් සෙනෙවිරත්න, හිටන් හිටන් සිල්වා, බ්‍රෙන්ඩන් කෙයිසර් හා මයන්ත ඇතුළත් වූහ.සාන්ත ජෝශප් විදුහලේ 58 වැනි පිහිනුම් හා කිමිදුම් සූරතාවලිය මේ මස 30 වැනිදා විද්‍යාලයීය පිහිනුම් තටාකයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=f1010281</link>
    <topic>නව අගනුවරකඉදිවන සිහිනය</topic>
    <author>රාමන්</author>
    <content>වර්තමානයේ කොළඹ ජීවත් වන පිරිසට වඩා සිව් ගුණයක් පමණ උදේ කොළඹට පැමිණ තමන්ගේ අවශ්‍යතා ඉටුකර ගෙන සවසට පිටත්ව යනවා. කොළඹ වර්තමානයේ පවතින පසුබිම හා වටාපිටාව රටක් විදියට ලැජ්ජා සහගතයි. මීට ආණ්ඩු පමණක් නොව නගරය පාලනය කළ අයත් වගකියන්න ඕන. හැමදාම කොළඹ වෙනසක් ගැන කතා කළා විතරයි. කොළඹ ට දැනෙන වෙනසක් සිදු වුණේ් නැහැ. වෙනස කෙසේ වෙතත් විනාඩි 10ක් එක දිගට වැස්සොත් කොළඹ සමහර පාරවල් යට වෙනවා.මේ විදියට අගනුවරක් පවත්වනාගෙන යමින් ආයෝජකයන්ට කතා කිරීමත් එතරම් ප්‍රතිඵල දායක නැහැ. තද වර්ෂාවක දී කොළඹ පැමිණෙන ආයෝජකයන් හා සංචාරකයන් පස්ස නොබලා දුවයි.මේ නිසා රජය කඩිනමින් කොළඹ නගරයේ සැබෑ වෙනසක් ඇති කිරීමේ තීන්දුවක් ගෙන තිබෙනවා. එය ජනාධිපති මහින්ද රාජපක්ෂ මහතාගේ උපදෙස් පරිදි ආරක්ෂක ලේකම් ගෝඨාභය රාජපක්ෂ මහතාගේ අධීක්ෂණය යටතේ ක්‍රියාත්මක වෙමින් පවතිනවා.මේ වන විට එම වෙනස කාටත් දැක බලා ගැනීමට හැකියි. අනවසර කඩ, පදික වේදිකාවලින් ඉවත් වෙලා, පදික වේදිකාවල තාවකාලිකව කඩ ඉදිකර ගෙන වෙළෙඳාම් කිරීම නිසා මගී ජනතාවගේ ගමනා ගමනයට බාධා ඇති වුණා. ඔවුන් ගමන් කෙළේ වාහන ධාවනය කරන මාර්ගයේ මයි. ඒ තත්ත්වය වෙනස් වෙලා. පදිකයන්ට නැවතත් පදික වේදිකාව උරුම වෙලා. මේ නිසා නගරයේ වාහන තදබදය අඩු වීමට පටන් ගෙන. බේරේ වැව සමහර ප්‍රදේශ අප දන්නා කාලයේ සිටම පැවැතියේ අපවිත්‍රව. අද එවන් අපවිත්‍ර ඇළ මාර්ග හමුදාවේ ද සහායෙන් කඩිනමින් ප්‍රතිසංස්කරණය වෙනවා.මේ සිදුවන වෙනස හොඳ ද නරක ද ? යනුවෙන් ප්‍රශ්න කළොත් සිහි කල්පනාවක් ඇති ඕනෑම කෙනෙක් පවසන්නේ් හොඳයි කියලා. මීට නායකත්වය ගෙන සිටින ආරක්ෂක ලේකම් ගෝඨාභය රාජපක්ෂ මහතාට ප්‍රසංශා කරමිනුයි, සමහරු මේ සම්බන්ධයෙන් කතා කරන්නේ, කොළඹ නගරයේ අපවිත්‍රතාවය හා අසංවිධානාත්මක පැවැත්ම නිසා නගර වැසියන් පමණක් නොවෙයි නගරයට පැමිණෙන ලක්ෂ සංඛ්‍යාත ජනතාවත් අපහසුතාවයට පත් වුණා. ඒ නිසා මේ කඩිනම් වෙනස් වීම ගැන ජනතාව සිටින්නේ ප්‍රසාදයෙන්. වෙනස ඔවුන් අත් විඳිනවා. පක්ෂ භේදයකින් තොරව කවුරුත් මේ වෙනසට කැමැතියි.කොළඹ නගරය පවිත්‍රතාවයට හා ක්‍රමානුකූල නගරය නිර්මාණය කිරීමේ දී තැන තැන විසිරී තිබෙන පැල්පත් ප්‍රශ්නයක්, මෙවන් පැල්පත් 65,000ක් පමණ තිබෙනවා. මේ පැල්පත්වාසීන් ද කාලාන්තරයක් තිස්සේ එහි ජීවත් වන වීදි පඩිකරුවන්. හොඳ ගෙයක් හදා ගෙන නිවීසැනසිල්ලේ ජීවත් වීමට හැමෝම කැමැතියි. එහෙම අය පැල්පතක් අටවා ගන්නේ නැති බැරි කමට. නැතිනම් හොඳ ගෙයක් හදා ගන්න බැරි කමට. ඒ කාරණය ඕනෑම කෙනෙකුට තේරෙනවා.පසු කලෙක මෙහෙම ගොඩනඟා ගන්නා ලද සමහර පැල්පත් විවිධ නීති විරෝධී ජාවාරම්වල මූලස්ථානය බවට පත් වෙනවා. සමහරු තම පැල්පත ඒ ආකාරයෙන්ම තබා ගනිමින් විවිධ සමාජ විරෝධී ජාවාරම්වලින් උපයා ගන්නා මුදල්වලින් වෙනත් තැන්වල මන්දිර ගොඩනඟනවා. තවත් අය සමහර පැල්පත්වාසීන් අපචාරවලට හා මත්ද්‍රව්‍ය ජාවාරම්වල ඉත්තන් කර ගන්නවා. ඔවුන් තම පැල්පත තුළ වාසය කරමින් කාගේ හෝ කුඩු මුදලාලි කෙනෙකුගේ සේවකයෙක් වෙනවා. නැතිනම් දූෂිත ජාවාරම්වල අතරමැදියන් බවට පත් වෙනවා.තවත් පිරිසකට ක්ෂණිකව මේ පරිසරය වෙනස් කිරීම නොහැකියි. කුලී වැඩ වැනි දෛනික ආදායම්වලින් ජීවත් වන අයට පහසුම නවාතැන වී තිබෙන්නේ පැල්පත්. ඒ නිසා ඔවුන් ඉන් ඉවත් වීමට කැමැති නැහැ. එහෙත් ජීවත් වීමට සුදුසු නිවසක් හා ඒ ආශි‍්‍රතව රැකියා මාර්ග විවෘත වන්නේ නම් අවංකවම බහුතර පැල්පත්වාසීන් ඉන් ඉවත් වීමට කැමැතියි. ඔවුන් මේ ගත කරමින් සිටින්නේ අපායගාමී දිවි පෙවෙතක්. බැලූ බැල්මට වුවද මේවා මිහිපිට අපායවල්.මේ අය සමඟ දේශපාලනය කරන අය කල්පනා කරන්නේ සදාකාලිකව ඔවුන් පැල්පත්වල තබා ගන්න. වතුර පයිප්පයක්, වැසිකිලි පේළියක්, පොත් ටිකක් ලබා දී ඔවුන්ගේ නායකයන් වෙන්න. මේ දේශපාලනයට සමහර පැල්පත්වාසීන් ද ඇබ්බැහි වෙලා. මේ නිසා ඔවුන් සමහර මැතිවරණ සමයට විවිධ දේශපාලනඥයන්ගේ ඒජන්තවරු බවට පත් වෙනවා.මේ අයට අලුත් ජීවිතයක් ලබා දී පැල්පත් වෙනුවට නව නිවාසවල පදිංචිකරවීමේ වැඩපිළිවෙළක් පසුගිය සමයේ කිසිවෙක් කල්පනා කෙළේ නැහැ. අතීතයේ එසේ කල්පනා කෙළේ හිටපු ජනාධිපති රණසිංහ පේ‍්‍රමදාස මහතා පමණයි. ඔහුගෙන් පසු එම අර්ථාන්විත කල්පනාව ජනාධිපති මහින්ද රාජපක්ෂ මහතාට ඇති වෙලා. ආරක්ෂක ලේකම් ගෝඨාභය රාජපක්ෂ ක්‍රියාවට නැංවීමට සූදානම් වන්නේ එම යහපත් කල්පනාවයි.මේ සඳහා අක්කර සිය දහස් ගණක් පුරා විසිරී පැතිරී ඇති පැල්පත් වෙනුවට නව තට්ටු නිවාස පන්ති ඉදිකිරීමට මේ වනවිට ආරක්ෂක ලේකම්වරයාගේ උපදෙස් පරිදි සැලැසුම් සකස් වෙමින් පවතිනවා. මේ නිසා ඔවුන්ට අවැඩක් වන්නේ නැහැ. එහෙත් පැල්පත්වාසීන් ඉත්තන් ලෙස යොදා ගනිමින් දේශපාලනය කළ අය කලබල වෙලා.විපක්ෂ නායකවරයාට හිටපු ගමන් පැල්පත්වාසීන් මතක් වෙලා. එහි වරදක් නැහැ. දැන්වත් ඔවුන් මතක් වීම වැදගත්. දැන් පැල්පත් ගානේ යනවා. මේ ගමනේ දී සිදුවන්නේ ඔවුන්ට සදාකාලිකවම පැල්පත් උරුම කර දීමට සූදානම් වීමයි. ඔවුන් උසිගැන්වීමෙන් කරන්නේ “නුඹලා හැමදාම පැල්පතේ ඉඳපල්ලා, ඉඳගෙන අපට ඡන්දය දියල්ලා” කියන එකයි, අනියමින් ඔහු පවසන්නේ,පැල්පත්වාසීන්ට එම පැල්පත වෙනුවට හොඳ පරිසරගත නව නිවහනක් ලැබෙනවාට ඔහු විරුද්ධ වගෙයි. එහෙම වුණොත් තමන්ගේ ඡන්ද පදනම වෙනස් වේ යැයි විපක්ෂ නායකවරයා කල්පනා කරනවා වගෙයි. මෙය ඡන්දයක් වෙනුවෙන් ජනතාවට කාලකණ්ණිකම උරුමකර දීමක්, විය යුතුව තිබුණේ එහි අනෙක් පැත්ත. ඉවත් කරන හැම පැල්පතක් වෙනුවෙන්ම හොඳ නිවසක් ලබාදීම රජය ලවා තහවුරු කර ගැනීමයි. විපක්ෂය සිදුකරමින් සිටින්නේ පැල්පත් වටා නිර්මාණය වී තිබෙන මිහිපිට අපායවල් තහවුරු කිරීමයි. අද අපේ රටේ විපක්ෂය මෙවන් පසුගාමී තැනකට වැටීම කනගාටුදායකයි.මේ අතර රජයේ වැඩපිළිවෙළ ක්‍රමානුකූ®ලව සිදුවෙමින් පවතිනවා. පැල්පත්වල සිටින අයට තාවකාලික නිවාස හිමිකර දී එම ස්ථානවල ඇති ඉඩපහසුකම් පාවිච්චි කර, තට්ටු නිවාස තනා පැල්පත්වාසීන්ට එම නිවාස හිමිකර දීම රජයේ වැඩපිළිවෙළයි. විපක්ෂය කළ යුත්තේ මේ වැඩපිළිවෙළ වේගවත් කිරීමයි.මෙ’මඟින් නව අගනුවරක් නිර්මාණය වීම වේගවත් වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>28</day>
    </date>
    <link>http://www.dinamina.lk/2010/10/28/_art.asp?fn=f1010282</link>
    <topic>ජනේලෙන් පැන්න ගමනනතර වුණේ සභාපති පුටුවේ</topic>
    <author>නිවන්ති තිලකරත්න ඡායාරූපය -ප්‍රසාද් පූර්ණමාල්</author>
    <content>කුඩා කල ඔහු තරමක දඩබ්බරයෙකි. ක්‍රීඩාවට සැබෑම දක්ෂයෙකි. එහෙත් ඔහුගේ වෘත්තීය ජීවිතය ආරම්භ වන්නේ වැවිලි ක්ෂේත්‍රයෙනි. මේ රටේ වතු පාලනය පිළිබඳ ඔහු තරම් අත්දැකීම් ලැබූවෙක් තවත් නැතැයි පැවසුවහොත් එය අතිශයෝක්තියක් නොවේ.ඒ අන් කිසිවක් නිසා නොව මේ රටේ වැවිලි ක්ෂේත්‍රය වෙනුවෙන් ඔහුගේ සේවා කාලය වසර 45ක් තරම් දීර්ඝ කාලයක් වන බැවිනි. ධනසිරි ද සිල්වා දළුවත්ත වන ඔහු ජනතා වතු සංවර්ධන මණ්ඩලයේ වත්මන් සභාපතිවරයා ය. මීට පෙර දෙවතාවක්ම ඔහු ජනවසම සභාපති ධූරයට පත් වී තිබීම ද විශේෂත්වයකි.* ඔබේ නම -ධනසිරි ද සිල්වා දළුවත්ත* උපන් දිනය -1946 මාර්තු 15* උපන් ගම් පළාතකොළඹ - කොළොන්නාව* ඔබේ අම්මා තාත්තාතාත්තා ඩී.එච්.පවුලිස් ද සිල්වා ඔහු වතු අධිකාරිවරයෙක්. අම්මා ලීලා සෝමාවතී දළුවත්ත* සහෝදර සහෝදරියන්සහෝදරයන් හතර දෙනෙකුත් එක සහෝදරියකුත් ඉන්නවා. ලොකුම අයියා සුසන්ත දළුවත්ත, ඔහුත් විශ්‍රාම ගිය වතු පාලකයෙක්. ඊළඟට අක්කා මාලනී දළුවත්ත.ඈ ගෘහණියක්. ඊළඟ අයියා රෝහාන් දළුවත්ත. හිටපු හමුදාපති අනෙක් අයියා පින්සිරි දළුවත්ත. ඔහුත් හමුදා සේවයට සම්බන්ධවෙලා හිටියේ. බ්‍රිගේඩියර් කෙනෙක්. මීට අවුරුදු නමයකට කලින් ඔහු අපෙන් සමුගත්තා. අනෙක් සහෝදරයා මට වඩා බාලයි. ඔහු රූපසිරි දළුවත්ත. ඔහුත් වතුපාලකයෙක්.* අධ්‍යාපනය ලැබූ පාසල්මුලින් ම අපි හය දෙනාම පන්නිපිටිය ධර්මපාල විද්‍යාලයට ගියේ. ඊට පස්සේ රෝහාන් අයියයි පින්සිරි අයියයි ආනන්ද විද්‍යාලයට ගියා. අක්කා අනුලා විද්‍යාලයට ගියා. මම ගල්කිස්ස ශාන්ත තෝමස් විද්‍යාලයට ගියා. මල්ලියි ලොකු අයියයි ධර්මපාල විද්‍යාලයේම හිටියා.* හයදෙනාම එකම පාසලේ අධ්‍යාපනය ලබද්දී මුහුණ දුන් අපූරු සිදුවීම් ඇති නේද ?ඔව්. එක අවුරුද්දක දී අපූරු දෙයක් සිදු වුණා. අපි හැමෝම ක්‍රීඩාවට දක්ෂයි. ඒ එක අවුරුද්දක පාසල් ක්‍රීඩා උළෙලෙදි රොහාන් අයියා 16 න් පහළ දක්ෂතම ක්‍රීඩකයා වුණා. පින්සිරි අයියා 14 න් පහළ දක්ෂතම ක්‍රීඩකයා වුණා. මම 12 න් පහළ දක්ෂතම ක්‍රීඩකයා වුණා. ඒක අපේ පාසල් ජීවිතේ අමතක නොවන සිදුවීමක්.* පාසලේ දී ඔබ වඩාත් දක්ෂතාවයක් දැක්වූයේ කුමන ක්ෂේත්‍රයටද ?ක්‍රීඩාවට තමයි වැඩිම දක්ෂතාවය තිබුණේ. ගල්කිස්ස ශාන්ත තෝමස් විද්‍යාලයට ගියාට පස්සෙත් ක්‍රීඩාවල නිරත වුණා. 1964 දී මළල ක්‍රීඩා නායකයා වුණා. ඒ වගේ ම පැසිපන්දු කණ්ඩායමේත් නායකයා වුණා.* එහිදී ඔබ ලබාගත් සුවිශේෂී ජයග්‍රහණ ගැන මතක් කළොත්උස පැනීමේ වාර්තාව මට හිමි වෙලා තිබුණේ. මටමතක හැටියට අඩි පහයි අඟල් නවය හමාරක් විතර උසක් මම වාර්තා කරලා තිබුණා. ඒ වාර්තාව අවුරුදු 25ක් විතර නොකැඩී තිබුණා.* කුඩා කාලේ සහෝදර සහෝදරියන් සමඟ ගෙවුණු ජීවිතේ කොහොමද ?ඒ කාලේ හරිම සුන්දරයි. මම අනික් අයට වඩා දඟයි. දෙයක් ගත්තොත් ඒ තිබුණු තැන තියන්නේ නෑ කියලා හැම වෙලාවෙම මට බනිනවා. මට වනසනහාමි කියලා නමකුත්දාලා තිබුණා. මම බඩු හැමතැනම දානවා කියලයි මට ඒ නම දාලා තිබුණේ. එහෙම වුණත් ඒ කාලෙ ඉඳලම අපි හයදෙනා හරි සමඟියි දැනුත් එහෙමයි.* පාසලෙ දී දඟ වැඩ එහෙම කළේ නැද්ද ?එතකොට මම ඉස්කෝලේ නේවාසිකාගාරයේ නැවතිලා හිටියේ. ඉතින් අපට රෑට එළියට යන්න විදිහක් නෑ. අපි නේවාසිකාගාරයේ වටේට තිබුණු යකඩකූරු ගලවලා එළියට යනවා. ඊට පස්සේ රෑ 9.30 පික්චර් එක බලන්න යනවා. ගැලරි ටිකට් තමයි ගන්නේ. ටිකට් එකක් ශත 50යි. පික්චර් එක බලලා ඉවරවෙලා ආපහු නේවාසිකාගාරයට එන්නේ රෑ දොළහ හමාරට විතර.* ඔබ කඩ ඉම් විභාගවලට මුහුණ දුන් කාලය මතක් කළොත්...සාමාන්‍යපෙළ විභාගෙට ලියලා ගෙදර ඉන්න කොට තමයි මගේ ජීවිතේ විශාල විදිහට වෙනස්වීම් සිදු වෙන්නේ. ඒ දවස්වල මම දඟයි. මොකක්හරි දේකට අම්මට කේන්ති ගියා. අම්මා මට පිිහියකින් දමලා ගැහුවා. මම ජනේලෙන් පැනලා දිව්වා. ඒ පැනපු පිම්ම මම කෙලින්ම නැවතුනේ වතුවල.* ඒ කියන්නේ ඔබ පාසල් ගමන නතර කළා ද ?ඔව්. මම එදා තීරණය කළා වතු රැකියාව තෝරාගන්න. පොඩිකාලේ මට ආසාවක් තිබුණා. පොලිසියට බැඳෙන්න. ඒත් ඒකට තාත්තා එකඟ වුණේ නෑ. තාත්තා වතු අධිකාරිවරයෙක්. තාත්තා උත්සාහ කළේත් මාවත් වතු රැකියාවට පොළෙඹවන්න. ඊට පස්සේ මටත් ඒකට ආස හිතුණා. ඒ අනුව කෑගල්ල අටාලේ පින්දෙණි වත්තෙන් තමයි මගේ වෘත්තීය ජීවිතේ ආරම්භ වූණේ.* එතකොට ඔබ උපවතු අධිකාරි තනතුරට පත් වුණේඋප වතු අධිකාරි වරයෙක් විදිහට පළමු පත්වීම ලැබුවේ නුවරඑළිය රම්බොඩ වෙදමුල්ල වත්තෙන්. ඊට පස්සේ ඇල්පිටිය කැමන්දොරවත්තේ උප වතු අධිකාරී ලෙස කටයුතු කළා.* වතු අධිකාරිවරයෙක් ලෙස ඔබ කටයුතු ආරම්භ කළේ කුමන වකවානුවක ද ?වතු අධිකාරිවරයෙක් ලෙස කටයුතු ආරම්භ කළේ 1970 දී. ඒ වනවිටත් මම හිටියේ කැටන්දොර වත්තේ. උපවතු අධිකාරිවරයෙක්වෙලා. අවුරුදු පහකින් පසුව වතු අධිකාරි තනතුරට පත්වෙන්න මට හැකි වුණා. ඒ වගේ කෙටි කාලෙකදී වතු අධිකාරිවරයෙක් වීම විශේෂත්වයක්.* මේකාලෙ දි ඔබ ආදරය ගැන අත්දැකීම් ලැබුවේ නැද්ද ?ඒ කාලේ මගේ හිතේ මැවුණු ගැහැනු ළමෙයකුගේ රූපයක් තිබුණා. කොණ්ඩේ දිගට තියන ගැහැනු ළමයෙකුට තමයි මගේ කැමැත්ත තිබුණේ. මට ගොඩාක් සමීප නැන්දා කෙනෙක් හිටියා. මම එයත් එක්ක කිව්වා මගේ හිතේ මැවිලා තිබුණු ගැහැනු ළමයාගේ හැඩ රුව.* ඉතින් නැන්දා උදව් කළාද ?මම හොයන විදිහෙ ගැහැනු ළමයෙක් ඉන්නවා කියලා නැන්දා කිව්වා. එයාව මුණ ගස්සවන්න නැන්දලාගේ ගෙදර එන්න කියලත් කිව්වා. ඉතින් ඒ දවස උදා වුණා. ගෙවල් දෙකේම වැඩිහිටියන් එදා ඇවිත් හිටියා. ඉතින් එදා අපි දෙන්නා බලා ගත්තේ හොර රහසේ. එදා ඉඳලා අපි ආදරය කරන්න පටන් ගත්තා.* ඉතින් ඔබ සොයපු හැඩ රුව ඈ තුළ තිබුණාද ?ඔව්. ඇගේ කොණ්ඩය දිගට තිබුණා. දැනටත් කොණ්ඩය දිගයි. මම කියපු හැඩරුවට හරියටම ගැළපෙන කෙනෙක් තමයි නැන්දා හොයලා තිබුණේ. තවත් විශේෂත්වයක් තිබුණා. ඒ ඇගේ පියාත් වතු අධිකාරිවරයෙක් වීම.* ඇගේ නම ?ඇගේ නම දේවකි සුනේත්‍රා ද සිල්වා. විවාහයෙන් පස්සේ දේවති දළුවත්ත. ඇගේ පාසල මහනුවර මහාමායා බාලිකා විද්‍යාලය. එයා එහි ප්‍රධාන ශිෂ්‍ය නායිකාව ලෙස කටයුතු කරලා තියනවා.* ආදරය කළ කාලේ සුන්දර මතකයන් ඇති නේද ?කවදාවත් අමතක නොවන සිදුවීමක් කියනවා. 1971 අවුරුද්දේදි මගේ උපන් දිනය දවසේ එයා අපේ ගෙදර ආවා. එයා මට තෑග්ගට දුන්නේ රන් පවුමක්. ඉතින් මම ඒක වත්තට ගෙනිහින් අල්මාරියේ තියාගෙන හිටියේ. ඒ වනවිට 71 කලබල පටන්ගෙන තිබුණා. එක දවසක් රෑ ඔවුන් මම හිටපු ගෙදරටත් ආවා. ඔවුන් රන් පවුම ගනියි කියලා මට දුක හිතුණා.* ඉතින් ඔබ මොකද කළේ ?මම ඔවුන්ට ඇත්තම කතාව කිව්වා. මගේ උපන්දිනයට ඇය මට දීපු රන් පවුම තියනවා. ඒක ගෙනියන්න එපා කියලා මම කිව්වා. ඔවුන් මට ඇහුම්කන් දුන්නා. ඒක මගේ ළඟම තියා ගන්න කියලා කිව්වා. ඒත් එදා ඔවුන් මගේ ජීෆ් එකත් ඇඳුම් ටිකක් අරගෙන ගියා. එතන දී මම ලොකු පාඩමක් ඉගෙන ගත්තා.* ඒ මොකක්ද ?ජිෆ් එක ගෙනියන්න අවුරුදු හතරකට පහකට විතර කලින් මම අහළ පහළ වතුවල හිටපු යහළුවොත් එක්ක රෑ 9.30ට චිත්‍රපටි බලන්න ගාල්ලට යනවා. මගේ ජීෆ් එකෙන් තමයි යන්නේ. රෑ එනකොට අපි ජීෆ් එකට ගසමින් සිංදු කිය කියා එන්නේ. එතකොට අපි නිතර ම කියන්නේ “බොම්බේ මැරිහේ” සින්දුව. අවුරුදු පහකට විතර පස්සේ ඔවුන් මගේ ජිෆ් එක අරගෙන ගියෙත් “බොම්බේ මැරිහේ” සින්දුව කියමින්. මම එදා කල්පනා කළා අපි කරන කියන දේවල් දිහා තවත් ඇස් දාහක් බලාගෙන ඉන්නවා නේද කියලා. මගෙන් පුහුණුව ලබන අයටත් මම මේ ගැන කියලා උපදෙස් දෙනවා.* ඔබේ විවාහය සිදු වුණේ කුමන වර්ෂයේ දී ද ?1972 දී අපි විවාහ වුණා. එතකොට මට වයස අවුරුදු 25යි.* මේ අතරතුර කාලෙදි ඔබේ වෘත්තිය ජීවිතයේදී සිදු වූ වෙනස්කම් මතක් කළොත්.?1986 දී පර්ෂද වතු අධිකාරිවරයෙක් ලෙස කටයුතු කළා. එහිදී මම වතු හතරක කටයුතු ගැන සොයා බැලුවා. ඊට පසුව 1990 දී මතුරට වැවිලි සමාගමේ අධ්‍යක්ෂ ලෙස සේවය කළා.* ඔබ ජනතා වතු සංවර්ධන මණ්ඩලයට සම්බන්ධ වෙන්නේ කුමන කාලෙදීද ?පළමු වරට මම ජනතා වතු සංවර්ධන මණ්ඩලයට සම්බන්ධ වුණේ 1996 දී. ඒ කාලෙදි මම රාජ්‍ය වැවිලි සංස්ථාවෙත් ජනතා වතු සංවර්ධන මණ්ඩලයෙත් සභභාපති ලෙස කටයුතු කළා. ඇල්කඩුව වැවිලි සමාගමත් ජනතා වතු සංවර්ධන මණ්ඩලයට ලබා දුන්නේ ඒ කාලෙදි. 2001 වසර වනතුරු මම ජනතා වතු සංවර්ධන මණ්ඩලයේ සභාපති ලෙස කටයුතු කළා.* ඒ කාලෙදි ඔබ ඉටු කළ සුවිශේෂී කාර්යන් මොනවාද ?වතු කම්කරුවන්ගේ සුබසාධනය ගැන මම නිතරම කල්පනා කළා. ඒ වන විට ජනවසම වතු කම්කරුවන්ට හා නිලධාරීන්ට රක්ෂණයක් තිබුණේ නැ. මම ඔවුන්ව රක්ෂණය කරන්න කටයුතු කළා. කම්කරුවෙක් රුපියල් ලක්ෂයකටත් නිලධාරියෙක් එක් ලක්ෂ පනස්දාහකටත් රක්ෂණය කළා. ඔවුන් රක්ෂණය කරලා සති දෙකයි ගතවුණේ හරිම සංවේදී දෙයක් සිදු වුණා.* මොකක්ද ඒ සිදුවීම ?සංගිලි පාලමකින් වැටිලා අපේ කම්කරුවෙක් මිය ගියා. ඔහුගේ බිරියයි මාස හයක දරුවයි තනි වුණා. ඒ කම්කරුවා රක්ෂණය කරලා තිබුණ නිසා ඒක ඔහුගේ බිරියටත් දරුවටත් යම්කිසි පිහිටක් වුණා.ඉතින් ඔහුගේ බිරිඳට රුපියල් 50,000කුත් දරුවට රුපියල් 50,000කුත් ලබා දෙන්න හැකි වුණා. ඔවුන්ට එවැනි උපකාරයක් ලැබුණේ මම මැදිහත් වෙලා. කම්කරුවන්ව රක්ෂණය කළ නිසා ඒක මගේ හිතට සංවේදී වුණු සිදුවීමක්.* 2001 දී ඔබ ජනතා වතු සංවර්ධන මණ්ඩලයෙන් ඉවත් වෙනවා.2001 වතු සංවර්ධන මණ්ඩලයෙන් අයින්වෙලා 2002 - 2007 වකවානුවේ දී මම වැවිලි මානව සංවර්ධන භාරයේ බදුල්ල ප්‍රාදේශීය අධ්‍යක්ෂ ලෙස කටයුතු කළා.* ඒ කාලයේ ඔබ කළ සේවාවන් මතක් කළොත්ඒ කාලය මගේ වෘත්තීය ජීවිතයේ ඉතාමත් තෘප්තිමත් කාලයක්. මම කම්කරුවන්ගේ සුබ සාධනය ගැන නිතරම හිතපු කෙනෙක්. වැවිලි මානව සංවර්ධන භාරයේ සිටිය දී ඒ වෙනුවෙන් බොහෝ දේ කරන්න ලැබුණා. ඒ ආයතනය කම්කරුවන්ට නිවාස සාදා දීම, වැසිකිලි සාදා දීම වගේ වැඩ කටයුතු රාශියක් කළා. ඒ කටයුතුවලට මගේ සේවය ලබා දීමෙන් මම විශාල තෘප්තියක් ලැබුවා.* ඔබ නැවත වතාවක් ජනතා වතු සංවර්ධන මණ්ඩලයට සම්බන්ධ වෙන්නේ කුමන කාලෙද ?2007 දී මම වතු පාලනයෙන් විශ්‍රාම අරගෙන හිටියේ. 2008 දී කොළඹට ආවා. ඊට පසුව පාර්ලිමේන්තු කටයුතු පිළිබඳ අග්‍රාමාත්‍ය සම්බන්ධිකරණ නිලධාරී ලෙස කටයුතු කළා. ඉන් පසුව 2009 මාර්තුවේ දී නැවතත් ජනතා වතු සංවර්ධන මණ්ඩලයේ සභාපති තනතුරට පත් කෙරුණා. ඒත් ඒ වසරේදී ම සභාපති තනතුරෙන් ඉල්ලා අස්වෙන්න සිදු වුණා. ජනාධිපතිවරණය පැවැත්වීම නිසා. තුන්වැනි වතාවටත් ජනතා වතු සංවර්ධන මණ්ඩලයේ සභාපති තනතුර 2010 දී ලබා ගැනීමට හැකි වුණා.* ඔබ තුන් වතාවක් ජනතා වතු සංවර්ධන මණ්ඩලයේ සභාපති තනතුරට පත් වුණා. මේ ගැන ඔබට ඇති වන හැඟීම මොකක් ද?ජනතා වතු සංවර්ධන මණ්ඩලය කියන්නේ තේ කලාවේ මහ ගෙදර. තුන් වතාවක් මේ ආයතනයේ සභාපති පුටුවේ වාඩි වෙන්න ලැබීම ගැන මට නිහතමානී සතුටක් ඇති වෙනවා.එක්තරා විදිහකට මේක වාර්තාවක්. මේ ආයතනයේ කිසිම සභාපති වරයෙක් මේ විදිහට තුන්වතාවක් මේ පුටුවේ වාඩි වෙලා නෑ.* ආයතනයේ ප්‍රගතිය වෙනුවෙන් මේ දිනවල ඔබ ක්‍රියාත්මක කරන විශේෂ වැඩසටහන් මොනවාද ?කෘත්‍රිම පොහොර වෙනුවට කොම්පෝස්ට් පොහොර භාවිත කිරීමේ ප්‍රතිපත්තියට අපි පැමිණ සිටිනවා. සෑම තේ වත්තකම අතුරු භෝග වගාව ව්‍යාප්ත කිරීමට කටයුතු කරලා තියනවා. කෝපි, ගම්මිරිස්, කෙසෙල්, කුරුඳු, ආදී බෝග වගාව කෙරෙහි අපි අවධානය යොමු කරලා තියනවා.ඒ වගේ ම ඉඟුරු වගාව ව්‍යාප්ත කරන්නත් කටයුතු කරනවා. වතු මායිම්වල පුවක් වගාව ආරම්භ කර එමඟින් ආදායම් ලබා ගැනීමේ වැඩපිළිවෙළක් සඳහා ද අවධානය යොමුකර තිබෙනවා.* ශ්‍රී ලංකාවේ වැවිලි ක්ෂේත්‍රයේ අභිවෘද්ධියට ඔබෙන් ලැබුණු දායකත්වය ගැන ඔබට හිතෙන්නේ මොකක්ද ?වැවිලි ක්ෂේත්‍රයේ මගේ අත්දැකීම අවුරුදු 45ක්. මම මට කළ හැකි උපරිමයෙන් සේවය කළා කියලා විශාල තෘප්තියක් දැනෙනවා. ශ්‍රී ලංකාවේ වැවිලි ක්ෂේත්‍රයට මම කළ විශිෂ්ටතම සේවය කියලා මම හිතන්නේ උපාධිධාරී 89 ක් පුහුණු කරලා වැවිලි ක්ෂේත්‍රයට යොමු කිරීම. ඔවුන්ගෙන් සියයට 89ක් අද වතු අධිකාරින් වෙලා ඉන්නවා. අද ශ්‍රී ලංකාවේ වැවිලිකරුවන්ගෙන් 80ක් පමණ මවිසින් බිහි කරපු අය කියලා මතක් කරන විට අප්‍රමාණ සතුටක් දැනෙනවා.* වතු කම්කරුවන් සමඟ ගනුදෙනු කරද්දී සිදු වූ අමතක නොවන සිදුවීම් ඇති නේද ?බොහොමයක් තියනවා. ඒ අතරින් අමතක නොවන ම සිදු වීම තමයි කම්කරුවන් කණ්ඩායමක් අරගෙන වොලිබෝල් ගහන්න ඉන්දියාවේ ගිය ගමන. මම අපේ වතුවල කම්කරුවන් අතරේ වොලිබෝල් තරගයක් සංවිධානය කළා. ඒකෙන් දිනුවේ අඹේතැන්න වොලිබෝල් කණ්ඩායම. ඉතින් ඉන්දියාවේ වතු කම්කරුවන් එක්ක වොලිබෝල් ගහන්න අපේ කණ්ඩායමත් අරගෙන මම ඉන්දියාවේ ගියා. මේ කම්කරුවන් වෙන රටකට යන්න තියා ගුවන් යානයක්වත් ඇහැට දැකලා තිබුණේ නෑ. ඉතින් ඔවුන් මේ ගමනෙන් විශාල සතුටක් ලැබුවා. ඒක මටත් විශාල සතුටක් වුණා.* කලාව පැත්තට ඔබේ නැඹුරුව කොහොමද ?විශේෂ නැඹුරුවක් තිබුණේ නෑ. ඒත් මට හොඳටදෙමළ සින්දු කියන්න පුළුවන්. සාදවලට ගියා ම හැමෝම මට කියන්නේ දෙමළ සින්දු කියන්න කියලා. එකවතාවක් රන්ජන්ද සිල්වා මාව බලෙන් අල්ලගෙන ගියා නාට්‍යයක රඟපාන්න. ඉතින් මට එස්.එස්.පී. කෙනෙකුගේ චරිතයක් රඟපාන්න සිදු වුණා.* ඔබේ දූ දරුවන් ගැන සඳහනක් කළොත්මට දුවෙකුයි පුතෙකුයි ඉන්නවා. දුව විවාහකයි. මට මිණිබිරියන් දෙන්නෙකුත් ඉන්නවා.* ඔබේ ජීවිත දැක්ම කුමක්ද ?තමන් කරන වැඩේ හරියට කරන්න ඕන කියන එකයි මගේ දැක්ම. හොර බොරු වංචාවනැතිව කටයුතු කරන්න ඕන. මම ඒ විදියට කටයුතු කළ නිසා තමයි තුන්වැනි වතාවටත් මේ පුටුවට එන්න පුළුවන්. වුණේ.අනෙක් කරුණ තමයි මම ආගම ධර්මයට ලැදිව කටයුතු කරනවා. එහෙම කටයුතු කරන විට වරදින්නේ නෑ කියලා මම විශ්වාස කරනවා. හැමදාම මම ගෙදරින් පිට වෙන්නේ පහන පත්තු කරලා. ඒ රැකවරණය මට තියනවා.* ඔබේ අනාගත බලාපොරොත්තුවදැන් මම මේ කරන කටයුත්ත වඩාත් හොඳින් ඉටු කිරීම තමයි මගේ බලාපොරොත්තුව. මගෙන් පසුව මේ තනතුරට එන කෙනාට මටත් වඩා හොඳින් වැඩ කටයුතු කරන්න පුළුවන් වෙන විදිහට මගේ සේවය ඉටු කරන්න තමයි මගේ බලාපොරොත්තුව..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n1010292</link>
    <topic>හමුදා නිලධාරියා හමුදා නීතියටත්සිවිල් නීතියටත් යටත්</topic>
    <author>ධනුෂ්ක ගොඩකුඹුර</author>
    <content>හමුදා නිලධාරින් වශයෙන් තමන් හමුදා නීතියට මෙන්ම සිවිල් නීතියටත් යටත්ය යන කරුණ සිහි තබා ගත යුතු බව ජනාධිපති මහින්ද රාජපක්ෂ මහතා ප්‍රකාශ කෙළේය.රටේ ගෞරවය සුරැකීමේ වගකීම හමුදා නිලධාරින් සතු බව කී ජනාධිපතිවරයා හමුදා නිලධාරියකු වූ පමණින් සිවිල් නීතියෙන් මිදෙන්නට හිමිකමක් නොලැබෙන බවත් පැවැසීය.ජනාධිපතිවරයා මේ අදහස් පළ කළේ ශ්‍රීමත් ජෝන් කොතලාවල ආරක්ෂක විශ්වවිද්‍යාලයේ උපාධි ප්‍රදානෝත්සවයට කොළඹ, බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ඊයේ (28) එක්වෙමිනි.ආරක්ෂක විශ්වවිද්‍යාලයේ උපාධිය හැදෑරූ යුද, ගුවන්, නාවුක නිලධාරින් මෙහිදී සිය උපාධි සහතික ලබාගත් අතර සෑම අතින්ම දක්ෂතා දැක්වූ නිලධාරියා වශයෙන් “ස්වෝර්ඩ් ඔෆ් ද ඔනර්” සම්මානය ශ්‍රී ලංකා යුද හමුදාවේ දෙවන ලුතිනන් එම්. සී. ඊ. ඩයස් දිනා ගනු ලැබිණ.ත්‍රිවිධ හමුදාව ශක්තිමත් නම් ත්‍රස්තවාදයට නැවත හිස ඔසවන්නට පුළුවන්කමක් නැති බව කී බව ජනාධිපතිවරයා රටක් සංවර්ධනය කරන්නට සාමයත්, සාමය රැකගන්නට සංවර්ධනයත් තිබිය යුතු බව පැවැසීය.රටේ අනෙකුත් අයට වඩා විනයෙන්, දැනුමෙන් පිරුණු උපාධිධාරින් වශයෙන් වෘත්තියෙන්, දැනුමෙන් මනස පුරවා ගන්නා අතරම මවුබිම කෙරෙහි ආදරයෙන් හදවත පුරවා ගැනීමට අමතක නොකළ යුතු බවත් ජනාධිපතිවරයා සඳහන් කෙළේය.ජනාධිපති ලේකම් ලලිත් වීරතුංග, ශ්‍රීමත් ජෝන් කොතලාවල ආරක්ෂක විශ්වවිද්‍යාලයේ කුලපති ජෙනරාල් ජේ. ඊ. ඩී. පෙරේරා මහත්වරු සහ ත්‍රිවිධ හමුදාපතිවරු පොලිස්පති ඇතුළු පිරිසක්ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n1010293</link>
    <topic>හෙද සේවා ව්‍යවස්ථාවකැබිනට් අනුකාරක සභාවට</topic>
    <author>ස්වර්ණා විජේකෝන් සහ ධනුෂ්ක ගොඩකුඹුර</author>
    <content>යෝජිත හෙද සේවා ව්‍යවස්ථාව ආයතන බාර කැබිනට් අනුකාරක සභාවට ඉදිරිපත් කරන තිබෙන බව සෞඛ්‍ය ඇමැති මෛත්‍රීපාල සිරිසේන මහතා පැවැසීය.මේ ව්‍යවස්ථාව ඇමැති මණ්ඩලය හමුවට පෙරේදා (27) ඉදිරිපත් කළ අවස්ථාවේ දී එය කැබිනට් අනුකාරක සභාව වෙත ඉදිරිපත් කිරීමට ඊයේ (28) තීරණය කෙරුණු බව ඇමැතිවරයා ප්‍රකාශ කෙළේය. ආයතන බාර කැබිනට් අනුකාරක සභාව විසින් මේ ව්‍යවස්ථාව අධ්‍යනය කිරීමෙන් අනතුරුව ඊළඟ සතියේ දී එය යළි ඇමැති මණ්ඩලය හමුවට ඉදිරිපත් කෙරෙන බවත් ඇමැතිවරයා පැවැසීය.ඇමැතිවරයා මෙසේ ප්‍රකාශ කෙළේ රජයේ ප්‍රවෘත්ති දෙපාර්තමේන්තුවේ දී ඊයේ (28) පැවැති මාධ්‍ය හමුවකට එක් වෙමිනි. ‘හෙද සේවාවට ව්‍යවස්ථාවක් හදා තිබෙන්නේ 1984 දී. දැන් අවුරුදු 26ක් වෙනවා ඒ ව්‍යවස්ථාවට. අපේ අරමුණ කාලානුරූපීව ඒ ව්‍යවස්ථාව වෙනස් කර හෙද සේවාව ගුණාත්මක බවට පත් කිරීමයි ඇමැතිවරයා කීවේ ය.සෞඛ්‍ය ක්ෂේත්‍රයේ වෛද්‍ය, තාක්ෂණ යනාදී සියලු අංශ සඳහා මෙවැනි ප්‍රතිසංවිධාන හඳුන්වාදීමට බලාපොරොත්තු වන බව පැවැසූ ඇමැතිවරයා නිදහස් සෞඛ්‍ය සේවාව තවදුරටත් ශක්තිමත් කිරීම අරමුණ බවත් ප්‍රකාශ කෙළේය.ඇතැම් වෘත්තීය සමිති මේ සම්බන්ධයෙන් වැරැදි අර්ථකථන දීමට උත්සාහ කරන බව කී ඇමැතිවරයා මේ සියල්ල සකස් කෙළේ වෘත්තීය සමිති සමඟ සාකච්ඡා කිරීමෙන් අනතුරුව බව පැවැසීය.සෞඛ්‍ය ක්ෂේත්‍රයේ වෘත්තීය සමිති 104ක් ඇති අතර ඒ සියලු දෙනාට තමා සමඟ ඕනෑම ප්‍රශ්නයක් කතා කිරීමට ඉඩ සලසා ඇති බවත් හෙතෙම වැඩිදුරටත් ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n1010294</link>
    <topic>ශ්‍රී ලාංකික ඉංජිනේරුවන් නිපද වූමගී ප්‍රවාහන නෞකාව ඉන්දියාවට</topic>
    <author>ජීවනී පතිරණ</author>
    <content>ශ්‍රීලාංකීය ඉංජිනේරුවන් විසින් නිෂ්පාදනය කළ දැවැන්ත මගී ප්‍රවාහන නෞකාවක් ඊයේ (28) කොළඹ නැව් තටාකාංගනයේදී ඉන්දියානු රජයට බාරදෙන ලදී.මගීන් 250ක් ගමන් කළ හැකි මේ නෞකාවේ ටොන් 100ක භාණ්ඩ ප්‍රවාහනය කළ හැකිය. මේ නෞකාව නිෂ්පාදනය කිරීම සඳහා වැය වී ඇති මුදල ඇමෙරිකානු ඩොලර් මිලියන 18කි.මේ නෞකාවේ සම්පූර්ණ නිෂ්පාදනය කොළඹ නැව් තටාංගනය සතු වෙයි. නෞකාවේ එන්ජිිම ඇතුළු උපකරණ ජපානයෙන් ගෙන්වා ඇති අතර, “LAKSHADWEEP’’ නමින් එය නම් කර තිබේ. ඉන්දියානු සමාගමක් විසින් එය සැලැසුම් කැර ඇත. රටවල් තුනක දක්ෂතා එක්කරමින් ශ්‍රී ලංකාවේ මෙවැනි විශාල නෞකාවත් නිෂ්පාදනය කිරීමට හැකිවීමත් අප ලැබූ ජයග්‍රහණයක් බවත් ඉදිරියේදී අපේ රටේ ආර්ථික සංවර්ධනයට විශාල දායකත්වයක් ලබාදීමට කොළඹ නැව් තටාංගනයට හැකිවන බවත් මේ අවස්ථාවට එක්වෙමින් කොළඹ නැව් තටාංගනයේ අධ්‍යක්ෂ ජෙනරාල් මංගල යාපා මහතා ප්‍රකාශ කළේය.ශ්‍රී ලංකාව අපනයන ප්‍රමුඛ කරගත් ආර්ථිකයක් ඇති රටක් ලෙස කෘෂිකර්මාන්තය හා ඇඟලුම් කර්මාන්තය පවත්වාගෙන ගියද ඉදිරියේදී තම ආයතන මඟින් 95%ක අපනයන දායකත්වයක් හා මෙවැනි නිෂ්පාදන මඟින් 2%ක දායකත්වයක් ලබාදීමට අපට හැකිවන බවද හෙතෙම පෙන්වා දුන්නේය.කොළඹ නැව් තටාංගනය මඟින් නිෂ්පාදනය කළ දෙවැනි නෞකාව මෙයයි. මීට ප්‍රථම Arabian Sea නමින් නෞකාවක් නිෂ්පාදනය කර ඉන්දිය රජයට භාරදීමට ද කටයුතු කර ඇත. ඉන්දියානු රජය විසින් ශ්‍රී ලංකාව විශාල මගී නෞකා 2ක් නිෂ්පාදනය කිරීමට කොළඹ නැව් තටාංගනයට ඇණවුමක් ලබාදුන් ප්‍රථම අවස්ථාව ද මෙය වේ. කොළඹ නැව් තටාංගනය දශක 3ක් තුළ ලබා තිබූ පළපුරුද්ද සහ ඔප්පු කර ඇති දක්ෂතාවන් පදනම් කරගෙන ඉන්දිය රජය විසින් මේ ඇණවුම ලබා දී තිබේ.මීට පෙර කොළඹ නැව් තටාංගනය මඟින් ඉන්දියාව , මාලදිවයින, සිංගප්පුරුව, සයිප්‍රසය, නයිජීරියාව සහ සෞදි අරාබිය රටවලට මෙන්ම පෞද්ගලික ඇණවුම්කරුවන්ටද නෞකා 200ක් පමණ නිෂ්පාදනය කිරීමට කටයුතු කර ඇත.මේ අවස්ථාවට නාවික හමුදාපති අද්මිරාල් තිසර සමරසිංහ , ශ්‍රී ලංකාවේ ඉන්දියානු මහකොමසාරිස් ශ්‍රී අශෝක් කාන්ත, ඉන්දියාවේ ලක්ෂ්ද්ප් දිවයිනේ පාලක ශ්‍රී ජේ. කේ ඩැඩු, කොළඹ නැව් තටාංකාංගනයේ සභාපති අකිහිතෝ නකච්චි මහත්වරු ඇතුළු කොළඹ නැව් තටාකාංගනයේ ඉංජිනේරුවන්, තාක්ෂණ ශිල්පීන්, සේවකයින් විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n1010295</link>
    <topic>ආගමික කටයුතු අමාත්‍යාංශයේ අවසර ගන්නේ නැතිව මින් පසු ආගමික මධ්‍යස්ථාන හදන්න බෑ</topic>
    <author>නුවන් කොඩිකාර</author>
    <content>බුද්ධ ශාසන හා ආගමික කටයුතු අමාත්‍යාංශයේ අවසරයකින් තොරව ආගමික මධ්‍යස්ථාන ඉදිකිරීම තහනම් කෙරේ. ඊට අදාළ චක්‍රලේඛනය දිසාපතිවරුන්ට, පොලිස් ස්ථානවලට හා නගර සභා ප්‍රාදේශීය සභා වෙත යවා ඇති බව අගමැති දි. මු. ජයරත්න මහතා “දිනමිණ”ට පැවැසීය.යම් පුද්ගලයකු හෝ ආයතනයක් ඊට එරෙහිව යමින් කටයුතු කරන්නේ නම් තරා තිරම නොබලා නීතිය ක්‍රියාත්මක කරන බව හෙතෙම කීවේ ය. ආගමික මධ්‍යස්ථානයක් ඉදිකිරීමේ දී එමඟින් ආගමට මෙන්ම එම ආගම අදහන පිරිස් හට සෙතක් වෙන අයුරින් ඉදිවිය යුතුªබව අගමැතිවරයා සඳහන් කෙළේ ය.ආගමික මධ්‍යස්ථාන අනවසරයෙන් ඉදිවන බවට ආගමික නායකයන් දිගින් දිගට තමන්ට දැන් වූ හෙයින් ඒ පිළිබඳ සොයා බැලීමෙන් අනතුරුව චක්‍රලේඛනය නිකුත්කළ බව දි. මු. ජයරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n1010296</link>
    <topic>රිසානා නෆීක්ට මරණ දඬුවම දීමසහාසික ක්‍රියාවක්</topic>
    <author>මහින්ද අලුත්ගෙදර</author>
    <content>සෞදි අරාබියාවේ මරණ දඬුවමට ලක්වී සිටින ශ්‍රී ලාංකික ගෘහ සේවිකා රිසානා නෆීක්ට මෙවැනි දඬුවමක් ලබා දීම සාහසික ක්‍රියාවක් බව ඇම්නෙස්ට් ජාත්‍යන්තර ආයතනය පවසා ඇත. මේ ශ්‍රී ලාංකික කාන්තාව අදාළ වරද සිදු කර ඇත්තේ ළමා වියේ පසුවෙද්දී වීම ඊට හේතුව බව එම ආයතනයේ මැදපෙරදිග හා උතුරු අප්‍රිකානු වැඩ සටහන් අධ්‍යක්ෂ මැල්කොම් ස්මාට් මහතා පෙන්වා දී ඇත.සෞදි අරාබියාවේ ගෘහ සේවයේ නිරත වූ ශ්‍රී ලාංකික ගෘහ සේවිකා රිසානා නෆීක් විසින් ඇය සේවය කළ නිවෙසේ බිලිඳකු ඝාතනය කිරීම සම්බන්ධයෙන් වරදකරු බවට පත් කර එරට අධිකරණයක් මගින් ඇයට මරණ දඬුවම නියම කරනු ලැබීය.තවද මේ කාන්තාවට මරණ දඬුවම ලබා නොදෙන ලෙස ඇම්නෙස්ට් ජාත්‍යන්තර ආයතනය සෞදි අරාබියානු රජුගෙන් ඉල්ලා ඇති අතර ඇයට මරණ දඬුවම නියම කිරීමේ අවසන් තීරණය රජතුමා සතුව තිබෙන බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n1010297</link>
    <topic>මංජු වන්නිආරච්චිගේතීරණාත්මක පරීක්‍ෂණයනොවැම්බර් 2දා</topic>
    <author>පි‍්‍රන්ස් ගුණසේකර</author>
    <content>තහනම් උත්තේජක භාවිත කර තරග වැදුණේ යැයි චෝදනා ලද බොක්සිං ක්‍රීඩක මංජු වන්නිආරච්චිගේ තීරණාත්මක පරීක්‍ෂණය නොවැම්බර් 2 දා නවදිල්ලියේදී පැවැත්වේ.රන් පදක්කම දිනමින් තරගයේ නිමාවත් සමඟ ලබාගත් “බී” මුත්‍රා සාම්පලය මෙදින නවදිල්ලි තහනම් උත්තේජක පාලන අධිකාරියේදී මංජු වන්නිආරච්චි ඉදිරියේදීම පරීක්‍ෂාවට ලක්කෙරේ. මේ අවස්ථාවට ක්‍රීඩා වෛද්‍ය ඒකකයේ වෛද්‍ය ලාල් ඒකනායක ක්‍රීඩා අමාත්‍යාංශ නීති උපදේශක කාලිංග ඉන්ද්‍රතිස්ස හා කර්නල් හේමන්ත වීරසිංහ යන මහත්වරු සහභාගී වෙති.මංජු වන්නිආරච්චිගේ මුත්‍රා ‘ඒ’ සාම්පලයේ නැන්ඩ්‍රොලෝන් තහනම් ඖෂධ සංඝටක අඩංගු බව වාර්තා වූ අතර ‘බී’ සාම්පල පරීක්‍ෂණයේදී එය තවදුරටත් තහවුරු වුවහොත් මාස 6 සිට වසර 2 ක් දක්වා තරග තහනමක් ලබා දිය හැක..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n1010298</link>
    <topic>බැංකු තැන්පතු 12.5% කින් ඉහළ යයි</topic>
    <author>මහින්දඅලුත්ගෙදර</author>
    <content>ශ්‍රීලංකාවේ බැංකු තැන්පතු ප්‍රමාණය සියයට 12.5කින් ඉහළ ගොස් තිබෙන බව ශ්‍රී ලංකා මහ බැංකුව පෙන්වා දෙයි.පසුගිය වර්ෂයට සාපේක්ෂව මේ වර්ෂය තුළ එම වර්ධනය පෙන්නුම් කරන බව ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා සඳහන් කරයි.සාමාන්‍යයෙන් බැංකු තැන්පතු ප්‍රමාණය යම් මට්ටමකින් වාර්ෂිකව ඉහළ ගියද මෙවර ඉතා හොඳ වර්ධනයක් පෙන්නුම් කරන බවත් අනෙකුත් මූල්‍ය ආයතනවලද එවැනිම වර්ධනයක් පෙන්නුම් කරන බවත් හෙතෙම අවධාරණය කළේය.ශ්‍රී ලංකා මහ බැංකුවේ ලියාපදිංචි වී නොමැතිව නීති විරෝධී ලෙස පවත්වාගෙන යන මූල්‍ය සමාගම් පිළිබඳව රටේ ජනතාව යම්තාක් දුරට හෝ දැනුවත් වී සිටීම මෙයට එක් හේතුවක් බවද හෙතෙම පවසයි. ශ්‍රී ලංකා මහ බැංකු ශ්‍රවණාගාරයේදී ඊයේ (28) පෙරවරුවේ පැවැති මාධ්‍ය හමුවකට එක් වෙමින් ඒ මහතා මේ බව කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n1010299</link>
    <topic>බණ්ඩාරට පොලීසිය පහරදුන් බවටකළ ප්‍රකාශය බොරුවක්</topic>
    <author>සමන්මලී පි‍්‍රයශාන්ති</author>
    <content>සුසන්ත අනුර බණ්ඩාරට පොලිසිය පහර දුන් බව පෙර කිසිදු අවස්ථාවක සඳහන් නොකර ප්‍රථමවරට කොමිසම හමුවේ සඳහන් කරමින් අසත්‍ය සාක්කි දුන් බවට තහවුරු වූ රුහුණු විශ්ව විද්‍යාලයේ මහා ශිෂ්‍ය සංගමයේ ලේකම් නන්දික ඥානසිරි ගුණසේකර සිසුවාට කොමිසමේ කොමසාරිස් ජගත් බාලපටබැඳී මහතා තරයේ අවවාද කෙළේය.සුසන්තට පොලිසිය පහර දෙන අයුරු තමන් දුටු බවට සාක්කිකරු කළ ප්‍රකාශය මීට පෙර ලිඛිතව කොමිසමට දැනුම් දී නොතිබීම පිළිබඳව මෙසේ අවවාද කළ කොමසාරිස්වරයා බොරු සාක්කි සැපයීමේ වරදට සාක්කිකරුට එරෙහිව දැඩි පියවර ගත හැකි බවද කීවේය. සාක්කිකරු විශ්ව විද්‍යාල සිසුවෙකු බැවින් අභියාචනාධිකරණයට යොමු කර දඬුවම් ලබාදුන්නොත් විශ්ව විද්‍යාල අධ්‍යාපනයට මෙන්ම ජීවිතයට ද ගැටලු ඇතිවිය හැකි බැවින් සාක්කිකරු මුදාහරින බවද කොමසාරිස්වරයා කියා සිටියේය.රුහුණ විශ්ව විද්‍යාලයේ ශිෂ්‍ය සුසන්ත අනුර බණ්ඩාර මහතාගේ මරණයට අදාළ කරුණු සොයා බැලීමට පත් කළ ජනාධිපති කොමිෂන් සභාව ඊයේ (28) බණ්ඩාරනායක ජාත්‍යන්තර අධ්‍යයන මධ්‍යස්ථානයේදී රැස්වූ අවස්ථාවේ දී සාක්කිකරු අමතමින් කොමිසමේ කොමසාරිස් විශ්‍රාමික ශේෂ්ඨාධිකරණ විනිසුරු ජගත් බාලපටබැඳී මහතා එසේ ප්‍රකාශ කෙළේය.පොලිසිය සිසුන්ට පහර දෙන අවස්ථාවේ තමන් ද ඒ අසල සිටි බව කී සාක්කිකරු එම සිසුන් අතර සිටි සුසන්ත බණ්ඩාරට පොලිස් නිලධාරියෙකු බැටන් පොල්ලෙන් හිසට හෝ බෙල්ලට පහර දෙන අයුරු තමන් දුටු බවද කොමිසම හමුවේ ප්‍රකාශ කෙළේය.සුසන්ත සිසුවා බදුල්ල රෝහලේ සිටියදී සුවදුක් බැලීමට ගිය බවත්, පොලිසිය හිසට පහර දුන් අතර, දුවද්දී බැටන් පොල්ල විසිකරමින් ද පහරදුන් බව සුසන්ත බණ්ඩාර තමාට එම අවස්ථාවේදී කියා සිටි බවත් සාක්කිකරු කීවේය.මේ වැදගත් සාක්කි දෙක තමන් මහේස්ත්‍රාත්වරයා හමුවේ හෝ පොලිසියේ හෝ උපකුලපතිවරයා ඇතුළු කිසිවෙකුටවත් එසේ නොමැතිනම් ;කාමිසමට එවූ ලිඛිත සාක්ෂිවලවත් සඳහන් නොකළේ ඇයි දැයි මෙහිදී කොමසාරිස්වරයා ප්‍රශ්න කෙළේය.ඒ සම්බන්ධයෙන් නිහඬව සිටි සාක්කිකරු පසුව ප්‍රකාශ කෙළේ පොලිස් පහරදීමෙන් පසු මාධ්‍ය සාකච්ඡා කිහිපයක් පැවැත්වූ අතර එහිදී සිසුන්ට පහර දුන් බව මිස වෙන කිසිවක් නොකී බවයි. ඇසින් දුටු සාක්කිකරුවෙකු ලෙස සාක්ෂි ඉදිරිපත් කිරීමට කැමැතියි යනුවෙන් ලියා කොමිසමට බොරු සාක්කි කීම ශිෂ්‍ය නායකයෙකුට ඔබින්නේ නැතැයි ද තමන් ශිෂ්‍යයෙක් නිසා දැඩි පියවර ගන්නේ නැතැයි ද බාලපටබැඳී මහතා රුහුණු විශ්ව විද්‍යාලයේ මහා ශිෂ්‍ය සංගමයේ ලේකම්වරයාට වැඩිදුරටත් දන්වා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n10102910</link>
    <topic>පුරාවස්තු කොල්ලකෑම්වලට 229ක් මේ වසරේ අත්අඩංගුවේ</topic>
    <author>ප්‍රාර්ථනා වීරසිංහ</author>
    <content>මේ වසරේ දී පුරාවස්තු කොල්ලකෑම් සම්බන්ධයෙන් පුද්ගලයන් 229 දෙනෙක් අත්අඩංගුවට ගෙන තිබේ.එසේ අත්අඩංගුවට ගත් පුද්ගලයන්ගෙන් දඩ මුදල් වශයෙන් රුපියල් මිලියන දහයකට වැඩි මුදලක් අය කරගෙන ඇති බව, පුරාවස්තු විනාශය වැළැක්වීමේ ඒකකය පවසයි.මේ කොල්ලකෑම් අතුරින් වැඩිම සිද්ධි ප්‍රමාණයක් වාර්තා වී ඇත්තේ උතුරු මැද, වයඹ, කුරුණෑගල දිස්ත්‍රික්කවලිනි.පසුගිය මාස කිහිපය තුළ නැඟෙනහිර පළාතේ කන්තලේ, අම්පාර, ත්‍රිකුණාමලය ප්‍රදේශවලින් සිදුවීම් 20ක් පමණ වාර්තා වී තිබේ.ලංකාව පුරා සිදුකළ වැටලීම්වලින් මෙසේ අත්අඩංගුවට ගත් පුද්ගලයන්ට එරෙහිව නීතිමය පියයර ගෙන ඇති බව, අභිලේඛන නානක විද්‍යා අංශයේ සහකාර අධ්‍යක්ෂ නාමල් කොඩිතුවක්කු මහතා පැවැසීය.පුරාවස්තු සොරකම් කිරීම, පුරාවස්තු කැණීම් කිරීම, පුරාවස්තු විකෘති කිරීම, ඇතුළු පුරාවිද්‍යා පනතට ගැනෙන වැරැදි සම්බන්ධයෙන් මේ පිරිසට විරුද්ධව නීතිමය පියවර ගත් බව ද හෙතෙම කීය.නිදන් වස්තු ලබා ගැනීම සඳහා මංකොල්ලකරුවන් විසින් සෙල්ලිපි, චෛත්‍ය, බුදුපිළිම වැඩි වශයෙන් හානියට පත් කර ඇති බව පෙන්වා දෙන ඒ මහතා, පුරාවස්තු ඉදිකිරීම සම්බන්ධයෙන් අතීතයේදී ලියූ ලියවිලි විශාල ප්‍රමාණයක් කොල්ලකරුවන් විසින් විනාශ කර ඇති බව ද පැවැසීය.මේ කොල්ලකෑම් වැළැක්වීම සම්බන්ධයෙන් දැනට දිවයින පුරා පිහිටි පොලිස්ථාන සියල්ලෙහි ම විශේෂ විමර්ශන ඒකකයක් පිහිටුවා තිබෙන අතර ජනතාව දැනුම්වත් කිරීම් ද අඛණ්ඩව කෙරෙන බව පුරාවස්තු විනාශය වැළැක්වීමේ ඒකකය පවසයි.මේ සම්බන්ධයෙන් අමාත්‍යාංශ ලේකම් විමල් රූබසිංහ මහතාගෙන් කළ විමසීමකදී ඔහු පවසා සිටියේ, තවදුරටත් පූජනීය ස්ථානවලට හානිකරන කවර තරාතිරමේ පුද්ගලයන් වුව ද අත්අඩංගුවට ගන්නා ලෙස පොලිසිවලට උපදෙස් ලබා දී තිබෙන බවයි.ජාතික පුරාවිද්‍යා ප්‍රතිපත්තිය බලාත්මක කරමින් පුරාවස්තු සංරක්ෂණය වඩා කාර්යක්ෂම කිරීමටත් පූජනීය ස්ථානවල හිමිවරුන් සහ ග්‍රාමීය මට්ටමේ ඛ්2යාශීලි නායකත්වයක් ලබා ගැනීමටත් නව වැඩපිළිවෙළක් දැනටමත් ආරම්භ කරන බව ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n10102911</link>
    <topic>අනවසර ධීවර කටයුතු නැවතීමටනාවික හමුදාවෙන් පියවර</topic>
    <author>භක්ති ධර්මපි‍්‍රය මෙන්ඩිස්</author>
    <content>අනවසර ක්‍රම උපායන් යොදා ගනිමින් සිදු කරන සියලුම ධීවර කටයුතු වැළැක්වීමට වහාම පියවර ගන්නා ලෙස නාවික හමුදාව සියලුම නාවික කඳවුරු වෙත දැනුම්දී තිබේ.ඒ අනුව මින් ඉදිරියට තහනම් පන්න ක්‍රම භාවිතයෙන් මසුන් මරන පුද්ගලයන්, යාත්‍රා අත්අඩංගුවට ගැනීමට නාවික හමුදාව කටයුතු කරන බව නාවික හමුදා මාධ්‍ය ප්‍රකාශක කපිතාන් අතුල සෙනරත් මහතා පැවසීය. අනවසර ක්‍රම භාවිතා කරමින් මුහුදේ මසුන් මරන ධීවරයන් සොයා නාවික හමුදාව විශේෂ සෝදිසි ඒකකයන් ද ක්‍රියාත්මක කර තිබේ.අනවසර ක්‍රම භාවිතා කරමින් මසුන් මැරූ ධීවරයින් රැසක් ආම්පන්න ද සමඟ අත්අඩංගුවට ගෙන නීතිමය පියවර ගෙන ඇතැයි නාවික හමුදා මාධ්‍ය ප්‍රකාශකවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n10102912</link>
    <topic>ඇමැති එස්. බී. ට බාධා කළ සිසුන් 4දෙනා යළි රිමාන්ඩ්</topic>
    <author>සමන්ති වීරසේකර</author>
    <content>උසස් අධ්‍යාපන ඇමැති එස්. බී. දිසානායක මහතාගේ කටයුතුවලට බාධා කිරීමේ සිද්ධියට සම්බන්ධ යැයි කියන පේරාදෙණිය විශ්ව විද්‍යාලයේ සිසුන් හතර දෙනා තවදුරටත් 2011 ජනවාරි 13 වෙනි දින තෙක් රක්ෂිත බන්ධනාගාර ගත කරන ලෙස මහනුවර මහාධිකරණ විනිසුරු පී‍්‍රති පද්මන් සූරසේන මහතා ඊයේ (28) නියෝග කෙළේය.සැකකරුවන් වෙනුවෙන් විරෝධතා ගොනු කිරීම ජනවාරි 13 වන දින සිදුකෙරෙන බවද මහාධිකරණ විනිසුරුවරයා ප්‍රකාශ කෙළේය.සැකකරුවන්ට ඇප ලබා දෙන ලෙස නීතිඥ සුදත් කරවිට මහතා ඉල්ලා සිටි අවස්ථාවේදී ඊට විරෝධතාවය දක්වමින් නැගී සිටි රජයේ අධිනීතිඥ ප්‍රබෝධනී මුණසිංහ මහත්මිය, විරෝධතා ගොනු කිරීම සඳහා කල් ඉල්ලා සිටියාය.එය සළකා බැලූ මහාධිකරණ විනිසුරුවරයා ඉහත නියෝගය ප්‍රකාශයට පත් කෙළේය.රක්ෂිත බන්ධනාගාර ගත කරනු ලැබූ පේරාදෙණිය විශ්ව විද්‍යාලයේ සිසුන් හතර දෙනාට ඇප ලබාදීමට මහේස්ත්‍රාත් අධිකරණයට බලයක් නොමැතිවීම මත එම සිසුන් වෙනුවෙන් නීතිඥ කරවිට මහතා මහාධිකරණ විනිසුරුවරයාගෙන් ඇප ලබා දෙන ලෙස ඉකුත් මාසයේ දී ඉල්ලීමක් කෙළේය. එම ඉල්ලීම සළකා බලමින් මහාධිකරණයේ දී මෙම නඩුව විභාග කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n10102920</link>
    <topic>ජාතික ඖෂධ ප්‍රතිපත්තිය ජනවාරියේ සිට</topic>
    <author>ස්වර්ණා විජේකෝන් සහ ධනුෂ්ක ගොඩකුඹුර</author>
    <content>මහාචාර්ය සේනක බිබිලේ මහතාගේ ඖෂධ ප්‍රතිපත්තිය අනුව යමින් සැකසූ ‘ජාතික ඖෂධ ප්‍රතිපත්තිය’ ලබන වසරේ ජනවාරි මස සිට ක්‍රියාත්මක කෙරේ.ජනතාවටත් ආර්ථිකයටත් බරපතළ ප්‍රශ්නයක් ව පවතින ඖෂධ ගෙන්වීම ගබඩා කරණය හා කළමනාකරණය විධිමත් කිරීමේ අරමුණෙන් මේ ප්‍රතිපත්තිය ක්‍රියාත්මක කෙරෙන බව සෞඛ්‍ය ඇමැති මෛත්‍රීපාල සිරිසේන මහතා ඊයේ (28) පැවැසීය.මහාචාර්ය සේනක බිබිලේ මහතාගේ ඖෂධ ප්‍රතිපත්තිය අනුව සැකසූ ජාතික ඖෂධ ප්‍රතිපත්තියක් ක්‍රියාත්මක කරන බවට මහින්ද චින්තන ප්‍රතිපත්ති ප්‍රකාශය මඟින් දුන් ප්‍රතිඥාව අනුව මෙය ක්‍රියාත්මක කෙරෙන බව ඇමැතිවරයා සඳහන් කෙළේය.ප්‍රමිතියෙන් අඩු ඖෂධ ගෙන්වීම, නිතර නිතර ඇතිවන ඖෂධ හිඟය ආදී කරුණු නිසා මෙවැනි ප්‍රතිපත්තියක් ක්‍රියාත්මක කිරීමේ අවශ්‍යතාව රජය විසින් හඳුනාගෙන තිබූ බව ද ඇමැතිවරයා පැවැසීය.මේ ප්‍රතිපත්තිය ඉදිරියේ දී පියවරින් පියවර ක්‍රියාත්මක කිරීමට බලාපොරොත්තු වන බවත් ඇමැතිවරයා රජයේ ප්‍රවෘත්ති දෙපාර්තමේන්තුෙවිදී පැවැති මාධ්‍ය හමුවක දී කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n10102913</link>
    <topic>රට රැකියා ලබාදීමට යැයි ලක්ෂ 20ක්වංචා කළ පුංචි සක්විති අත්අඩංගුවට</topic>
    <author>බණ්ඩාරගම සමූහ බිමල් එස්. ජයසිංහ</author>
    <content>විදේශ රැකියා ලබාදෙන බව පවසා පුද්ගලයන් රැසකගෙන් රුපියල් ලක්ෂ විස්සකට ආසන්න මුදලක් වංචා කර මීගමුව අධිකරණයෙන් වරෙන්තු දහයක් ලැබූ මීගමුවේ පුංචි සක්විති තලවතුගොඩ දී නිවසක සැඟ වී සිටියදී අත්අඩංගුවට ගත් බව නුගේගොඩ හදිසි පොලිස් ඇමතුම් අංශය කියයි.නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාට ලද තොරතුරකට අනුව අත්අඩංගුවට ගත් සැකකරු ඉතාලියේ රැකියා දෙන බව පවසා මෙම මුදල් වංචා කර ඇති බව පොලිසිය කියයි.සැකකරුට විරුද්ධව මීගමුව වංචා විමර්ශන අංශය මීගමුව අධිකරණයේ පමණක් නඩු දහයක් පැවරීමට කටයුතු කර ඇතත් සැකකරු එකම නඩුවකටවත් අධිකරණයට ඉදිරිපත් වී නැති බව පොලීසිය කියයි.සැකකරු අධිකරණය මග හැර අනුරාධපුරය, බත්තරමුල්ල හා තලවතුගොඩ ප්‍රදේශවල වරින් වර පදිංචි වී ඇති බව පොලීසිය කියයි. නුගේගොඩ කොට්ඨාස භාර පොලිස් අධිකාරි දේශබන්දු තෙන්නකෝන් මහතාගේ අධීක්ෂණය යටතේ නුගේගොඩ පොලිස් හදිසි ඇමතුම් අංශයේ ස්ථානාධිපති පොලිස් පරීක්ෂක භාතිය ජයසිංහ මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n10102914</link>
    <topic>කුඩු පැකට් 10ක් අතැතිව‘ඩිංගෙයි චූටියා’ දැලේ</topic>
    <author>බණ්ඩාරගම සමූහ – විමල් එස් ජයසිංහ</author>
    <content>ගල්කිස්ස බඩෝවිට ප්‍රධාන පෙළේ මත්කුඩු ජාවාරම්කරුවකු වන ‘ඩිංගෙයි චූටියා’ මත්කුඩු පැකට් දහයක් සමඟ පිළියන්දල ඔරලෝසු කණුව අසලදී අත්අඩංගුවට ගත් බව පිළියන්දල පොලිසිය කියයි.සැකකරු මත්කුඩු පැකට් අලෙවිය සඳහා ඔරලෝසු කණුව අසල රැඳී සිටින බවට පිළියන්දල පොලිසියේ දූෂණ මර්දන අංශයේ ස්ථානාධිපති පොලිස් පරීක්ෂක දර්ශන ෆොන්සේකා මහතාට ලද තොරතුරකට අනුව පොලිස් උපාය දූතයකුට මත්කුඩු පැකැට්ටුවක් අලෙවි කරද්දී සැකකරු අත්අඩංගුවට ගැනීමට හැකිවී යැයි පොලිසිය කියයි. සැකකරු මත්කුඩු කැස්බෑව අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n10102915</link>
    <topic>සිසුවකුගේ දණහිස පුපුරන්නනියෝජ්‍ය විදුහල්පති පොල්ලකින් ගහලා</topic>
    <author>බොරලැස්ගමුව සමූහ - සෙනෙවිරත්න කහටපිටිය</author>
    <content>ලබන දෙසැම්බර් මාසයේ විභාගයට පෙනී සිටීමට සූදානම්ව සිටි නුගේගොඩ ප්‍රදේශයේ විදුහලක 11 වසරේ ඉගෙනුම ලබන ශිෂ්‍යයෙකුට එහි නියෝජ්‍ය විදුහල්පතිවරයා විසින් සිසුන් ඉදිරිපිටදීම පොල්ලකින් ඉතාමත් අමානුෂික ලෙස පහරදීම හේතුවෙන් ඔහුගේ වම්පාදයේ දණහිස ප්‍රදේශයට බරපතළ තුවාල සිදුවී ඇති බව දෙමව්පියන් මිරිහාන පොලිසියට පැමිණිලි කර ඇත.මෙම පහරකෑමෙන් තුවාල ලැබූ ශිෂ්‍යයා දකුණු කොළඹ කළුබෝවිල රෝහලට ඇතුළත් කිරීමෙන් පසු එක්ස්රේ පරීක්ෂණ අනුව දණහිස පුපුරා ඇති බව වෛද්‍යවරු ප්‍රකාශ කර ඇත. ශිෂ්‍යයා ප්‍රතිකාර ලැබීමෙන් පසුව රෝහලෙන් පිටව ගොස් ඇති බවද වාර්තා වේ. දෙමව්පියෝ මෙම සිද්ධිය සම්බන්ධව පරීක්ෂණයක් පවත්වන ලෙස ජනාධිපතිවරයාටත් අධ්‍යාපන ඇමැතිවරයාටත් පොලිස්පතිවරයාටත් පළාත් මහ ඇමැතිවරයාටත් දන්වා ඇති බව පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n10102916</link>
    <topic>අලුත උපන් දරුවකුගේ මළ සිරුරක්ගම්පහ රෝහලේ වැසිකිළියක</topic>
    <author>නිට්ටඹු්ව සමූහ , ජෙනට් ජයසිංහ</author>
    <content>පෙරේදා (27) පෙරවරුවෙහි ගම්පහ දිසා මහ රෝහලේ කාන්තා වැසිකිළියක තිබී අලුත උපන් බිළිදෙකුගේ මළ සිරුරක් හමුවී ඇත. වැසිකිළිය තුළ දමා තිබූ සිළි උරයක ඔතන ලද දුගද හමන පාර්සලයක් රෝහල පවිත්‍ර කරන්නියන් රෝහල පවිත්‍ර කරන්නියන් පරීක්‍ෂා කිරීමේදී මෙම බිළිඳු මළ සිරුර හමුවී ඇත.එය අලුත උපන් පිරිමි දරුවෙකුගේ සිරුරකි.මේ පිළිබඳ මහෙස්ත්‍රාත් පරීක්‍ෂණය අද 28 පැවැත්වීමට නියමිත අතර ගම්පහ මූලස්ථාන පොලිසිය දරුවාගේ මව සොයා පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n10102917</link>
    <topic>මුදලාලිගේ බස් එක එයාගෙම පාරවල්වලට දාන්න</topic>
    <author>අවිස්සාවේල්ල විශේෂ – එස්. පද්මපෙරුම</author>
    <content>බස්නාහිර පළාත් සභාවේ මාර්ගස්ථ ප්‍රවාහන අධිකාරියේ නිදහස් ගමන් බලපත්‍රලාභී සේවකයකු පෙරේදා (27) පෙරවරු 10.10 ට පමණ මාර්ග අංක 120 කැස්බෑව - පිටකොටුව මාර්ගයේ ධාවනය කෙරුණු බස් රථයකට පිටකොටුවෙන් ගොඩවී රාජකාරී කටයුත්තකට ඇස්වාට්ටුව හංදියට යෑමට නිදහස් ගමන් බලපත්‍රය පෙන්වා ඇත.ඒ දෙස හොරැහින් බැලූ කොන්දොස්තරවරයා එය ප්‍රතික්ෂේප කරමින් කියා සිටියේ “මට අපේ මුදලාලි කියා තිබෙන්නේ මේ බස් එක අරන් තියෙන්නේ ලක්ෂ තිහක් දීලයි. කිසිම එකෙක් මුදල් නැතිව ගෙනියන්න එපා. මාර්ගස්ථෙ වැඩකරන අයට පඩි ගෙවනවා. සල්ලි දීලා යන්න කියන්න කියලයි.එවිට එම සේවකයා මේ පිළිබඳව අදාළ අමාත්‍යවරයාට පැමිණිලි කරන බව පැවැසූ විට ඇමැතිට නෙමේ ඊට ඉහළ එකාට පැමිණිලි කළත් ඔහුත් බය නැති බව චන්ඩියකුගේ ඉරියව් ප්‍රදර්ශනය කරමින් පැවැසීය.එවිට මේ දෙබස පිළිබඳ අවධානයෙන් සිටි මගියකු, බස් එක මුදලාලිගේ වෙන්න පුළුවන්, හැබැයි පාරවල් අපේ. පවතින නීතිරීතිවලට එකඟව වැඩ කිරීමට බැරිනම්, එසේ වැඩ කිරීමට කැමැති අයට ඉඩදී මුදලාලිගේ බස් එක එයාගේ පාරවල්වල දුවවන්න කියන්න යැයි පවසනු ඇසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n10102918</link>
    <topic>ලක්ෂ 200ක මත්පැන් සහ සැකකරුවන් 294ක් තෙමසක දී දැලේ</topic>
    <author>නිමල් රාජපක්ෂ</author>
    <content>“මතට තිත” වැඩසටහන යටතේ රටපුරා ප්‍රදේශ කිහිපයක කළ සෝදිසි මෙහෙයුම්වලින් රුපියල් ලක්ෂ දෙසීයයක් (200) වටිනා මත්පැන් තොගයක් සමඟ සැකකරුවන් 294 දෙනකු මාස තුනක් ඇතුළත අත්අඩංගුවට ගැනීමට ගම්පහ සුරාබදු නිලධාරීන් සමත් වී ඇත. ජූලි මස පළමුවැනි දින මෙම සෝදිසි මෙහෙයුම් ආරම්භ කොට සැප්තැම්බර් මස 30 වැනි දින වන විට ඒකල, ගණේමුල්ල, කිරිදිවිට, වේයන්ගොඩ, මහර, හීනටියන හා මන්තුමගල යන ප්‍රදේශවලින් මහා පරිමාණයේ මත්පැන් නිෂ්පාදනාගාර 24ක් කොටුකරගත් බව ගම්පහ සුරාබදු ස්ථානාධිපති ප්‍රදීප් ජයසිංහ මහතා පැවැසීය.කසිප්පු ස්ප්‍රීතු ලීටර් 1912ක්, සාදන ලද මත්පැන් ලීටර් 27970ක්, සීනි ගෝනි 60ක්, යීස්ට් පැකට් 100ක්, බැරල් 252ක් හා දගර 24ක් සුරාබදු නිලධාරීන් අත්අඩංගුවට ගෙන තිබිණි.මත්පැන් වැටලීම්වල දී කසිප්පු අලෙවි කරමින් සිටි හා ළඟ තබාගෙන සිටි සැකකරුවන් 108 දෙනෙකු ද කොටුකර ගෙන තිබිණි. අත්අඩංගුවට ගත් සැකකරුවන් අත්තනගල්ල, මීගමුව මිනුවන්ගොඩ හා ගම්පහ යන මහේස්ත්‍රාත් අධිකරණවලට ඉදිරිපත් කිරීමෙන් පසු සැකකරුවන් 294 දෙනාට රුපියල් විසි දෙලක්ෂ අනු දෙදහස් පන්සියයක දඩ මුදලක් ගෙවන ලෙස අධිකරණය නියම කර තිබේ.සුරාබදු කොමසාරිස් ජනරාල් වසන්ත හපුආරච්චි, නියෝජ්‍ය සුරාබදු කොමසාරිස් වසන්ත කුමාර යන මහත්වරුන්ගේ උපදෙස් මත, ගම්පහ සුරාබදු අධිකාරී රෝයි ප්‍රනාන්දු, ස්ථානාධිපති ප්‍රදීප් ජයසිංහ, පරීක්ෂකවරුන් වන ගුණසිංහ, සුදර්ශන්, රණවක, නියාමකවරුන්වන, රසික, විජිත, දිල්හාන්, නිශාන්ත, චමින්ද, කුමාරසිරි, අබේසේකර, උමේෂ්, ධර්මසිරි, කාන්තා නියාමිකා රතුවිතාන, රියැදුරන් වන ජයන්ත, චමින්ද යන නිලධාරීහු මීරිගම, පූගොඩ යන ස්ථානවල සහාය ඇතිව මෙම වැටලීම් සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n10102919</link>
    <topic>ගංජා පැකට් 59ක් අතැතිව අයෙක්අත්අඩංගුවට</topic>
    <author>ඉන්දික පොල්කොටුව</author>
    <content>ගංජා පැකට් අළෙවි කිරීමේ ජාවාරමක නිරත වූ පුද්ගලයකු පැකට් 59ක ගංජා තොගයක් සමග දඹුල්ල මූලස්ථාන පොලිසිය විසින් පෙරේදා (27) අත්අඩංගුවට ගනු ලැබ ඇත.දඹුල්ල නගරය කරා විවිධ ප්‍රදේශවලින් පැමිණෙන සංචාරකයන්, වෙළඳුන් වන්දනා ගමන්කරුවන් ඇතුළු පිරිස ඉලක්ක කැර සැකකරු ගංජා අළෙවිය කලක සිට සිදු කැර ඇති බවට පොලිසිය අනාවරණය කර ගෙන තිබේ.පොලීසිය මගින් ගැණුම්කරුවකු යොදවා ජාවාරම්කරුගෙන් ගංජා මිලදී ගැනීමට යාමේදී සැකකරු අත්අඩංගුවට පත්ව ඇත.දඹුල්ල මූලස්ථාන ප්‍රධාන පොලිස් පරීක්‍ෂක ජගත් වීරසිංහ මහතා ඇතුළු නිලධාරීහු පිරිසක් මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=n10102921</link>
    <topic>මංගල සමරවීරගේ මානසික මට්ටමඔහුගේ ප්‍රකාශවලින් පැහැදිලි වෙනවා</topic>
    <author>ස්වර්ණා විජේකෝන්, ධනුෂ්ක ගොඩකුඹුර</author>
    <content>මංගල සමරවීර මහතාගේ මානසික මට්ටම ඔහුගේ ප්‍රකාශවලින් මනාව පැහැදිලි වන බව ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පවසයි.මංගල සමරවීර මහතා විවිධ අවස්ථාවලදී රජය අපහසුවට පත්කරන ආකාරයේ ප්‍රකාශ සිදුකරන බවත් එම ප්‍රකාශ දැඩි පිළිකුලෙන් යුතුව තමන් හෙළා දකින බවත් ඇමැතිවරයා කීය.සමරවීර මහතාගේ හැසිරීම සහ ක්‍රියාකලාපය සම්බන්ධයෙන් බොහෝ දේ පැවැසිය හැකි වූවද තමන් ඒවා ප්‍රසිද්ධියේ පැවසීමට අකමැති බවත් ඇමැතිවරයා වැඩිදුරටත් ප්‍රකාශ කෙළේය.අතුරුදන් වූවන් පිළිබඳ රැස්වීමකදී මංගල සමරවීර මහතා සිදුකර ඇති ප්‍රකාශයක් සම්බන්ධයෙන් මාධ්‍යවේදියකු නැ¼ගූ ප්‍රශ්නයකට පිළිතුරු දෙමින් ඇමැතිවරයා මේ බව ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=r1010291</link>
    <topic>ගුරුවරුන්ගේ හිඟ වැටුප් ගෙවීමටඋතුරු මැදට රුපියල් මිලියන 24ක්</topic>
    <author>එස්. ටී. බී. සේනාරත්න – උතුරු මැද පළාත් විශේෂ</author>
    <content>උතුරු මැද පළාතේ ගුරුවරුන් සම්බන්ධයෙන් වූ හිඟ වැටුප් ගෙවීම සඳහා මේ වන විට රුපියල් මිලියන 24ක් රජය මගින් ලබාදී ඇතැයි පළාත් ප්‍රධාන ඇමැති බර්ටි ප්‍රේමලාල් දිසානායක මහතා පැවසීය.ඉකුත්දා (26) පෙරවරුවේ උතුරු මැද පළාත් සභාවේ මාසික රැස්වීම පැවැති අවස්ථාවේ දී ප්‍රධාන ඇමැතිවරයා මේ බැව් අනාවරණය කළේය. පළාත් සභාවේ සභාපති පී. බී. දිසානායක මහතාගේ ප්‍රධානත්වයෙන් සභාව රැස්විය.ගුරුභවතුන්ගේ හිඟ වැටුප් ගෙවීම සඳහා ලැබී ඇති මිලියන විසි හතරක්වූ මුදල දැනටමත් එක් එක් අධ්‍යාපන කලාප වලට යවා ඇතැයිද ප්‍රධාන ඇමැතිවරයා කියා සිටියේය. පළාත් ගුරුභවතුන්ගේ හිඟ වැටුප් ගෙවීම සඳහා රුපියල් මිලියන අසූවක මුදලක් අවශ්‍ය වන බවද ප්‍රධාන ඇමැතිවරයා කීය.පළාතේ ගුරු භවතුන්ගේ පෞද්ගලික ලිපි ගොනු යාවත්කාලීන කිරීමේ කටයුතු මේ වන විටත් සියයට අනුවකින් අවසන්ව ඇතැයි කී ප්‍රධාන ඇමැතිවරයා හිඟ වැටුප් ගෙවීමේ කටයුතු කඩිනමින් සිදුකිරීමට පියවර ගෙන ඇති බවද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=r1010292</link>
    <topic>පුල්මුඩේ සිට ශ්‍රීපුර මාර්ගයසංවර්ධනයට කඩිනම් පියවර</topic>
    <author>ආනන්ද පතිරාජ – උතුරු මද පළාත්</author>
    <content>සුනාමියෙන් හානියට පත්වූ ප්‍රදේශ ප්‍රතිසංස්කරණය කිරීමේ ව්‍යාපෘතිය යටතේ පුල්මුඩේ සිට බෝගහවැව ශ්‍රී පුර මාර්ගය සංවර්ධනය කිරීමට පියවර ගනී.ආසියානු සංවර්ධන බැංකුව මූල්‍යාධාර මත නැඟෙනහිර නවෝදය යටතේ මේ මාර්ගය සංවර්ධනය කරන බව මාර්ග සංවර්ධන අධිකාරිය සඳහන් කරයි.මේ මාර්ගයේ සංවර්ධන කටයුතු වෙනුවෙන් ආසියානු සංවර්ධන බැංකුව මගින් රුපියල් මිලියන 489,484,290.00 ණය ආධාර ලබාදී ඇත.මේ අනුව පුල්මුඩේ - ශ්‍රී පුර මාර්ගයේ බී 60 පළමු අදියර යටතේ කිලෝමීටර් දාහතක් (17) ප්‍රතිසංස්කරණය කිරීමේ කටයුතු ආරම්භ කර ඇති අතර ලබන වසරේ අපේ‍්‍රල් මාසය අවසන් වන විට බී 60 මාර්ගයේ ප්‍රතිසංස්කරණ කටයුතු නිමකිරීමට මාර්ග සංවර්ධන අධිකාරිය බලාපාරොත්තු වෙයි.මේ මාර්ගය ප්‍රතිසංස්කරණය කිරීමෙන් පසු ත්‍රිකුණාමලය, පුල්මුඩේ, වව්නියාව හරහා යාපනය දක්වා ගමන් කිරීමේ හැකියාව දකුණේ ජනතාවටද ලැබෙන බවද සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=r1010293</link>
    <topic>තලවාකැලේ නගරයේපදික වෙළෙඳාම තහනම්</topic>
    <author>එරික් තිලකරත්න - නුවරඑළිය මධ්‍යම සමූහ</author>
    <content>නුවරඑළියේ , තලවාකැලේ නගරයේ පදික වෙළෙඳාම ඊයේ සිට (28) සම්පූර්ණයෙන්ම තහනම් කොට තිබේ.තලවාකැලේ - ලිදුල නගර සභාව, විසින් මෙම තීරණය ගෙන ඇත.ලබන නොවැම්බර් මස 05 වෙනි දිනට යෙදෙන දීපාවලී උත්සව සමය නිමිත්තෙන්, රෙදිපිළි ඇතුළු අනෙකුත් පාරිභෝගක භාණ්ඩ අළෙවිය සඳහා බාහිර ප්‍රදේශවල සිට තලවාකැලේ නගරයට පැමිණෙන ජංගම වෙළෙන්දන්ගෙන්, නගරයේ පදික වේදිකා ආක්‍රමණය වළකා ගැනීම් හා හැටන් - නුවරඑළිය ප්‍රධාන මාර්ගයේ, රථ වාහන ධාවනයට සිදුවන බාධා හා අනතුරුදායක තත්ත්වය වළකා ගැනීම සඳහා තලවාකැලේ ලිඳුල නගර සභාව මේ තීරණයට එළැඹුනු බව, එහි සභාපති එම්.උදයකුමාර් මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=r1010294</link>
    <topic>හම්බන්තොට නිවාස ව්‍යාපෘතියකටගම නැඟුමෙන් කෝටි 3ක්</topic>
    <author>තංගල්ල විශේෂ – ඇම්. පී. චන්ද්‍රපාල</author>
    <content>හම්බන්තොට දිස්ත්‍රික්කයේ අඩු ආදායම් ලාභීන්ගේ නිවාස ප්‍රශ්නය විසැදීම සඳහා ගම නැඟුම ව්‍යාපෘතිය යටතේ, ආර්ථික සංවර්ධන ඇමැති බැසිල් රාජපක්‍ෂ මහතා රුපියල් තුන්කෝටි හැත්ත හය ලක්ෂයක මුදලක් ශ්‍රී ලංකා දක්ෂිණ සංවර්ධන අධිකාරියට ලබාදී ඇත.හම්බන්තොට දිස්ත්‍රික් සම්බන්ධීකරණ කමිටු රැස්වීමේදී ගන්නා ලද තීරණයකට අනුව ශ්‍රී ලංකා දක්ෂිණ සංවර්ධන අධිකාරිය මගින් ක්‍රියාත්මක කිරීමට සැලසුම් කර ඇති අඩු ආදායම් ලාභින්ගේ නිවාස ප්‍රශ්නය විසැඳීම සඳහා මේ මුදල් යොදන බව අධිකාරියේ සභාපති නීතිඥ රංජිත් ගුණසේකර මහතා ‘දිනමිණට’ පැවසීය.හම්බන්තොට දිස්ත්‍රික්කයේ අඩු ආදායම්ලාභීන් සඳහා නිවාස 250ක් දෙසැම්බර් 15 වන දිනට පෙර ඉදිකර දීමට ශ්‍රී ලංකා දක්ෂිණ සංවර්ධන අධිකාරිය කටයුතු සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=r1010295</link>
    <topic>පන්විල වතු බෙහෙත් ශාලාවලඋග්‍ර බෙහෙත් හිඟයක්</topic>
    <author>පන්විල සමූහ ටී. ජයවර්ධන</author>
    <content>පන්විල ප්‍රදේශයේ වතු බෙහෙත් ශාලාවල උග්‍ර බෙහෙත් හිඟයක් පවතින බව වතු සේවකයෝ පවසති. මාස දෙක තුනක් තිස්සේ පවතින මේ බෙහෙත් හිඟය පියවීමට වතු බලධාරීන් කිසිදු පියවරක් නොගැනීම නිසා වතු සේවක පවුල්වලට රෝගාබාධවලට ප්‍රතිකාර ගැනීමට නොහැකිව දුෂ්කරතාවලට මුහුණ පා සිටිති.විශේෂයෙන්ම කුඩා දරුවන් සඳහා ගැබිණි මව්වරුන්ට ලබා දෙන බෙහෙත් වර්ග කිසිවක් නොමැති බැවින් එම රෝගීන්ට වතු වලින් දුර බැහැර පිහිටි පෞද්ගලික බෙහෙත් ශාලා වලින් විශාල වියදමක් දරා ප්‍රතිකාර ලබාගැනීමට සිදුවී ඇත.මේ සම්බන්ධයෙන් වැවිලි සංස්ථාවේ බලධාරීන් දැනුම්වත් කර ඇතත් බෙහෙත් ලබාදීමට කිසිදු පියවරක් ගෙන නොමැති බව වතුකරය නියෝජනය කරන පන්විල ප්‍රාදේශීය සභා මන්ත්‍රී ටී. සෙල්වම් මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=r1010296</link>
    <topic>ධාරාණිපාත වර්ෂාවෙන්ලූනු අස්වැන්න විනාශයි</topic>
    <author>ලාල් කරුණාතිලක – ගලේවෙල විශේෂ</author>
    <content>දේවහූව, ගලේවෙල, දඹුල්ල, සීගිරිය, නාඋල ආදී ප්‍රදේශයන්වල මෙවර ලොකු ලූනු අස්වැන්න ඉතාමත් සරුවට පැවතියත්, නොසිතූ අන්දමට ඇදහැලුණු ධාරානිපාත වර්ෂාව නිසා ලූනු අස්වනු කුණුවී විනාශ වෙන්න පටන්ගෙන තිබේ.ලක්‍ෂ ගණන් වියදම්කොට අස්වනු නෙළාගැනීමට ආසන්නව තිබියදී එක දිගටම දින ගණනාවක් පැවති වැස්ස නිසා ලූනු වගාව සියයට පණහකටත් වඩා (50%) වැඩියෙන් කුණුවී දැඩි ලෙස විනාශ වෙමින් පවතී. මේ තත්ත්වය මත දේවහූව මකුළුගස්වැව එන්. එම්. ජී. විජේරත්න මහතා පවසා සිටින්නේ තමා ණයතුරුස් වී වැටකොළුවැව තමාට අයත් ඉඩමේ ලොකුලූනු වගා කරනු ලැබූවා.හොඳ අස්වැන්නක් බලාපොරොත්තුවෙන් සිටියදී හිටි ගමන් ඇදහැලුණු මහ වැස්ස නිසා නෙලාගත් ලූනු අලෙවි කර ගැනීමට නොහැකිව දවසින් දවස පඩිනඩි දී තෝර තෝරා විසිකිරීම පමණක් සිදුකරගෙන යන බවත් දිනමිණට පවසා සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=r1010297</link>
    <topic>ඉපැරැණි ස්ත්‍රීරූප-ඇත්දල රැසක්ගල්කඩ ගම්මානයෙන් සොයාගනී</topic>
    <author>ගිරාදුරුකෝට්ටේ සමූහ - සෝමදාස සමරගුණරත්න</author>
    <content>ආදිවාසී ජනතාව විසින් සකස් කරන ලදැයි සැලකෙන මැටියෙන් නිමවූ ස්ත්‍රීරූප, වලං, සත්ව අත්පා, ඇත්දළ, ඇත් අඩි වැනි පෞරාණික භාණ්ඩ කිහිපයක් දඹානට නුදුරු “ගල්කඩ” ගම්මානයේ නිවසක මිදුල කැණීමේදී සොයාගෙන තිබේ.කැලණිය විශ්ව විද්‍යාලයේ පුරා විද්‍යා අංශයේ මහාචාර්ය පි‍්‍රශාන්ත ගුණවර්ධන මහතා ඇතුළු පර්යේෂණ කණ්ඩායම කැණීම්වල නිරතව සිටිති. පළඳනා සඳහා භාවිත කළ විශේෂිත වූ පබළු ද හමුවී තිබේ.එච්. එම්. ආනන්ද නමැත්තාට තම මිදුලේ වළක් හාරනවිට විශේෂිත වලං කැබලි හමුවී තිබේ. දඹානේ ආදිවාසී ජන උරුම කේÁද්‍රය වෙත ගොස් ඔහු මේ බව දැන්වීමෙන් පසු පුරාවිද්‍යා පර්යේෂණ අංශය දැනුවත් කර තිබේ.තම නිවසට සිදුවන හානියද නොතකා මෙම කැණීම් සඳහා අවස්ථාව ලබාදීම ගැන ආනන්ද මහතා වෙත ආදිවාසී ජන උරුමකේන්ද්‍රය ස්තුතිය පුදකරන අතර, ඌව පළාතේ කරන ලද කැණීම්වලින් මෙවැනි භාණ්ඩ හමුවූ ප්‍රථම අවස්ථාව මෙය බවද ඔව්හු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=r1010298</link>
    <topic>ඉංගිරිය – ඇදුරාගලින් ප්‍රාග් ඓතිහාසිකගල්ලෙන් 7ක් සොයා ගනී</topic>
    <author>ඉංගිරිය සමූහ – කුමාරි ගමගේ</author>
    <content>බස්නාහිර පළාතේ කළුතර දිස්ත්‍රික්කයේ ඉංගිරිය ප්‍රාදේශීය ලේකම් කොට්ඨාසයේ ඇදුරාගල ග්‍රාමසේවා බල ප්‍රදේශයේ ප්‍රාග් ඓතිහාසික සාධක සහිත ගල්ලෙන් 7ක් පසුගියදා සොයා ගැණිනි.කොළඹ සිට ඉංගිරිය පාරේ හඳපාන්ගොඩ බටුගම්පල හරහා කි. මී. 3ක් ගෙවමින් ද රත්නපුර – පානදුර මාර්ගයේ ඇදුරාගල වත්ත අසලින් ද ඉංගිරිය ප්‍රාදේශීය ලේකම් කාර්යාල ඉදිරිපිට මාර්ගයෙන් ද මෙම ස්ථානයට ලඟාවිය හැකිය.මෙහි ගල්ලෙන් 7කි. (හතකි) ලෙන් හත එකිනෙකට යාබදව පිහිටා ඇත. කැලයෙන් වැසී කුඩා කටුපඳුරු වලින් හෙබි දුෂ්කර මාර්ගයකි. මැදිකන්ද ගල්ලෙන් වශයෙන් භාවිත කෙරේ. දල වශයෙන් මිණුම් කටයුතු සිදුකර ඇත.මෙම ලෙන් හතෙන් විශාලම ලෙන හතරවන ලෙනයි. දිග අඩි 114 කි. පළල අඩි 33ක්. උස අඩි 18ක්. (දළ වශයෙනි) මෙය ලෙන් අතර විශාලම ලෙනයි. ඉදිරිපසින් නිරතුරුව ගලා බසින දිය දහරකි. තරමක් අපහැදිලි කටාරමක් ඇත. ඉදිරිපස ඇති කුඩා පොකුණ ජලයෙන් පිරී පවතී.දෙවැනි ලෙන අඩි 15ක් දිග 12ක් පළල උස අඩි 6කි. ගල්දොරවල් දෙකක් තිබූ බවත් පෙනෙන්නට ඇත.පස්වැනි ලෙන සුවිශේෂි ලෙනකි. ජනප්‍රවාද අනුව නිධන් සංකේත සහිත (අනුමාන කළ හැකි) සලකුණු ලෙන මුහුණ ද ලකුණු කර ඇත. හාවා, ඉබ්බා, ආඳා, මොනරා ආදි සත්ව රූප ද හඳුනාගත නොහැකි රූප දෙකක් ද ඇත. නිධන් හොරුන් විසින් ගල්බෝර දමා විනාශ කිරීමට උත්සාහ දරා ඇත.රයිගම් බණ්ඩාර වාසය කළ ස්ථානයක් බවට ඇතැම් අයගේ මතයයි. ඔහුගේ සඳවතී බිසව වාසය කළ බවට පැවසෙන නොසිඳෙන ජලපොකුණ සහිත මාලිගාකන්ද මීට කි. මීටර් දෙකක් දුරින් පිහිටීම මෙම මතය ගොඩනැගීමට හේතු පාදක වී ඇත.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=r1010299</link>
    <topic>වීදාගම රජමහා විහාරයටපුරා විදු ඇස යොමු කරන්න</topic>
    <author>කළුතර දිසා සමූහ දයාරත්න කුමාරසිංහ</author>
    <content>ලෝවැඩ සඟරාව, බුදුගුණ අලංකාරය, කවි ලකුණු මිණි මල්දම වැනි සාහිත්‍ය කෘති රැසක් බිහිකරමින් සිංහල සාහිත්‍යයට උදාර මෙහෙයක් කළ වීදාගම මෛත්‍රී හිමියන් විසූ බණ්ඩාරගම වීදාගම රජමහා විහාරය පුරාවිද්‍යා දෙපාර්තමේන්තුවේ අවධානයට යොමුවිය යුතු ස්ථානයකි.බුද්ධ වර්ෂ 1950ත් 2050ත් අතර කාලයේ මේ විහාරස්ථානය ඉදිකර ඇත්තේ දෙවැනි පණ්ඩිත පරාක්‍රමබාහු රජතුමා විසින් බැව් රයිගම් කෝරළ ඉතිහාසයේ සඳහන්ව ඇත.වීදාගම රජමහා විහාරයේ හිටපු විදුහල්පති පාණදුරේ ශාන්ත හිමි මුළු මහත් ශ්‍රී ලංකාව පුරාම ප්‍රකට වීදාගම රජමහා විහාරස්ථානය ගැන පුරාවිද්‍යා දෙපාර්තමේන්තුව එතරම් සැලකිල්ලක් නොදැක්වීම කනගාටුවට කරුණක්. කලකට පෙර එක් වතාවක් පුරාවිද්‍යා දෙපාර්තමේන්තුවෙන් නිලධාරීන් පිරිසක් විහාරස්ථානයට පැමිණියා.කැනීම්, කිසිවක් කරන්නට එපායැයි කියා ඔවුන් යන්නට ගියා. මේ වනතුරු කිසිම ගවේෂණයක් පුරාවිද්‍යා දෙපාර්තමේන්තුවෙන් කෙළේ නැහැ. වීදාගම මෛත්‍රී හිමි වැඩ සිටි සමයේ ශිල්ප ශාස්ත්‍ර ඉගෙනීමට උපකාරී වන සරස්වතී තෛලය තැන්පත්කර ඇති බැව් කියන ස්ථානය ද තිබෙනවා.වීදාගම හිමියන් බාල, තරුණ, මහලු කා අතරත් ප්‍රකට ලෝවැඩ සඟරාවට ඇතුළත් කවි එකසිය හැට පහම කළුගල් පුවරුවල නොමැකෙන පරිදි ලියා සටහන්කර විහාරය වටා ඉදිකර තිබෙනවා.ඓතිහාසික හා ශාස්ත්‍රීය දෙඅංශයෙන්ම වටිනාකමක් ඇති වීදාගම රජමහා විහාරස්ථානය කෙරෙහි පුරාවිද්‍යා දෙපාර්තමේන්තුවේ අවධානය යොමුවිය යුතුයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=r10102910</link>
    <topic>අවුරුදු 50ක් පැරැණි ලංකාවේ එකම ලොරියතවමත් ධාවනයේ</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>අඩ සියවසකටත් වඩා පැරැණි ලොරි රථයක් බත්තරමුල්ලෙන් හමුවේ. එය එංගලන්තයේ ඔස්ටින් සමාගමේ නිෂ්පාදනය වූවකි.මේ ලොරි රථය බත්තරමුල්ලේ පදිංචි එච්. විජේසිංහ මහතා අවුරුදු විස්සකට වැඩි කාලයක පටන් ප්‍රවාහන කටයුතු කරමින් සිටී.ලොරි රථයෙන් තමා ඇතුළු, පවුලේ හය දෙනෙකුගේ ජීවිතය නඩත්තු වන බව විජේසිංහ මහතා කීය.1950 දී ලංකාවට ආනයනය කරන ලද ලොරි රථවලින් දැනට ඇති එකම වාහනය මෙය බව ද විජේසිංහ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=s1010291</link>
    <topic>2012 ලන්ඩන් ඔලිම්පික් උළෙලේ ගිනිකෙළි සංදර්ශන අත්හිටුවයි</topic>
    <author>පි‍්‍රන්ස් ගුණසේකර</author>
    <content>වසර 2012දී ලන්ඩන් නුවර දී පැවැත්වෙන ඔලිම්පික් ක්‍රීඩා උළෙලේ සමාරම්භක හා සමාප්ති උත්සවයේදී ගිනිකෙළි භාවිතය තහනම් කරන ලෙස මෙක්සිකෝවේ පැවැති ජාත්‍යන්තර ඔලිම්පික් කමිටු සැසිවාරයේදී ශ්‍රී ලංකාවෙන් යෝජනාවක් ඉදිරිපත් කෙරුණි.රටවල් 205 ක ඔලිම්පික් කමිටු නියෝජිතයන්ගේ සහභාගිත්වයෙන් පැවැති විශේෂ සභාවට ඉදිරිපත් වූ මේ පරිසර හිතකාමී යෝජනාව ඒකමතිකව සම්මත වී ක්‍රියාවට නැංවීම සඳහා විශේෂ අනු කමිටුවක් ද නම් කෙරුණි.එමෙන්ම ගිනිකෙළි භාවිතය නවතා ඒ වෙනුවට උත්සවය අලංකාර කිරීමේ වෙනත් විකල්ප වැඩපිළිවෙළක් සෙවීමටත් එය මීළඟ ඔලිම්පික් කමිටු සැසිවාරයේදී සාකච්ඡාවට ලක් කිරීමටත් තීරණය වී ඇත.ගිනිකෙළි භාවිතය හේතුවෙන් සිදුවන පරිසර දූෂණය වළක්වාලීමටත් පරිසර සමතුලිතතාව ආරක්ෂා කර ගැනීමත් අරමුණුකොට ගෙන ශ්‍රී ලංකා ඔලිම්පික් කමිටු සභාපති හේමසිරි ප්‍රනාන්දු මහතාගේ එම යෝජනාව, ලේකම් මැක්ස්වල්ද සිල්වා මහතා ජාත්‍යන්තර ඔලිම්පික් කමිටු සභාවාරයේදී ඉදිරිපත් කළේ ය.මෙක්සිකෝවේ දී පසුගිය සතියේ නිමාවූ ජාත්‍යන්තර ඔලිම්පික් කමිටු සැසියට ක්‍රීඩා ඇමැති සී.බී. රත්නායක මහතා ද සහභාගී විය.ගිනිකෙළි සංදර්ශන වෙනුවට ලේසර් කිරණ සංදර්ශන හා නවීන තාක්ෂණික ක්‍රම උපයෝගී කරගෙන ක්‍රීඩා සමාරම්භක හා සමාප්ති උත්සව අලංකාර කරගත හැකි බව ද ශ්‍රී ලංකාවේ යෝජනාවෙන් කරුණු දැක්වීය. සෑම ජාත්‍යන්තර ක්‍රීඩා මහෝත්සවයකදීම පැයකට අධික කාලයක් ගිනිකෙළි සංදර්ශන පැවැත්වීම සාම්ප්‍රදායිකව සිදු කෙරෙන අතර ඒ සඳහා විශාල මුදලක් හා සංවිධාන ශක්තියක් අවශ්‍ය වේ.එම මුදල් හා සංවිධාන කටයුතුවලට යන මානව සම්පත් ක්‍රීඩාවේ සංවර්ධනය පිණිස වෙනත් අර්ථවත් කටයුත්තකට වැය කිරීම යෝග්‍ය බව යෝජනාවේ වැඩිදුරටත් සඳහන් විය.2012 පැවැත්වෙන ලන්ඩන් ඔලිම්පික් උළෙලේ ගිනිකෙළි සංදර්ශනය වෙනුවෙන් ඇමරිකානු ඩොලර් මිලියන 29ක මුදලක් වෙන්කර තිබුණි.යෝජනාව සභාවට ඉදිරිපත් වූ වහාම රටවල් 75ක් අත ඔසවා යෝජනාවට සහය පළ කළ බව ශ්‍රී ලංකා ඔලිම්පික් කමිටු ලේකම් මැක්ස්වල් ද සිල්වා මහතා පැවැසීය.අනෙක් සාමාජික රටවල් ද යෝජනාව පිළිබඳ ඇගයීමට ලක් කළ බව ඒ මහතා පැවැසීය. කෙසේ වුවද ජාත්‍යන්තර ඔලිම්පික් කමිටුව ඉදිරියේ දී පවත්වන ක්‍රීඩා තරගාවලි වලදී ගිනිකෙළි භාවිතය අත්හිටුවීමට එකඟතාව පළ කිරීම මෙම යෝජනාවේ ඇති විශේෂත්වය වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=s1010294</link>
    <topic>පාපන්දු සූරයා සිය පදක්කම වෙන්දේසි කරයි</topic>
    <author>ලන්ඩනය ඒ. එෆ්. පී.</author>
    <content>1966 වසරේ ලෝක කුසලාන පාපන්දු තරගාවලියේ ජයග්‍රාහකයන්ට ලැබුණු රන් පදක්කමක හිමිකාරත්වය දරන එංගලන්ත පාපන්දු සූරයකු වූ හොබී ස්ටයිල්ස් ස්කොට්ලන්තයේ පැවැති වෙන්දේසියකදී එය වැඩිම මුදලකට අලෙවි කිරීමෙන් නව ලෝක වාර්තාවක් තැබුවේය. වෙන්දේසියකදී වැඩිම මුදලකට අලෙවි වූ පාපන්දු පදක්කම් වාර්තාවට හිමිකම් කියමින් ඒ පදක්කම අමෙරිකානු ඩොලර් 297000 කට අලෙවි විය.එම පදක්කම මිලදී ගනු ලැබුවේ හොබීගේ පැරැණි පාපන්දු සමාජය වන මැන්චෙස්ටර් යුනයිටඩ් ක්‍රීඩා සමාජය විසිනි. සිය ක්‍රීඩා සමාජ කෞතුකාගාරයේ එම පදක්කම තැන්පත් කිරීමට මැන්චෙස්ටර් ක්‍රීඩා සමාජය බලාපොරොත්තු වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=s1010292</link>
    <topic>2018 පොදු රාජ්‍ය මණ්ඩලයීය ක්‍රීඩා උළෙල අලුත් ශ්‍රී ලංකාවේ ප්‍රතිරූපයලොවට ගෙන යෑමට අවස්ථාවක් කර ගන්න</topic>
    <author/>
    <content>අලුත් වරාය, අලුත් ගුවන් තොටුපළ ඇතුළු යෝධ සංවර්ධන ක්‍රියාවලියත් සමඟ ගොඩ නැඟෙන අලුත් ශ්‍රී ලංකාවේ ප්‍රතිරූපය ලොවට ගෙන යෑමට 2018 පොදු රාජ්‍ය මණ්ඩලීය ක්‍රීඩා උළෙල අවස්ථාවක් කර ගත යුතු බව ජනපති පවසයි.ජනාධිපති මහින්ද රාජපක්‍ෂ මහතා මෙම උපදෙස් ලබා දුන්නේ 2018 පොදු රාජ්‍ය මණ්ඩල ක්‍රීඩා උළෙලේ සංවිධායක කමිටුව සමඟ පෙරේදා අරලියගහ මන්දිරයේ පැවැති විශේෂ සාකච්ඡාවකදී ය.2018 පොදු රාජ්‍ය මණ්ඩයීය ක්‍රීඩා උළෙලේ සත්කාරක රට ලෙස තරග කිරීමට මේ වන විටත් රටවල් කිහිපයක් සූදානමින් සිටින බවත් ඒ සියල්ල අභිබවා ශ්‍රී ලංකාව කෙරෙහි ලෝක අවධානය යොමු කරගත හැකි පරිදි හරිත සංකල්පයට යටත්ව Green Concept 2018 කී‍්‍රඩා උළෙල සඳහා සූදානම් වන ලෙසත් ජනාධිපතිතුමා මෙහිදී අදාළ අංශ වෙත උපදෙස් ලබා දුන්නේ ය.මෙම පොදු රාජ්‍ය මණ්ඩල ක්‍රීඩා උළෙල සාර්ථක කර ගැනීම සඳහා මහ බැංකු අධිපති අජිත් නිවාඩ් කබ්රාල්, නියෝජ්‍ය අමාත්‍ය ඩිලාන් පෙරේරා, පාර්ලිමේන්තු මංත්‍රී නාමල් රාජපක්‍ෂ යන මහත්වරුන් හා ක්‍රීඩා ක්ෂේත්‍රයේ ප්‍රවීණයින් හා අනෙකුත් සත්කාරක අමාත්‍යංශ හා දෙපාර්තමේන්තු ආවරණය වන පරිදි සංවිධායක කමිටුවක් පත්කිරීමට ද ජනාධිපතිතුමා මෙහිදී පියවර ගත් අතර ඔවුන්ගේ මුල්ම කාර්ය වනුයේ සත්කාරක රට ලෙස ශ්‍රී ලංකාව තෝරා ගැනීමට අවශ්‍ය වන පසුබිම නිර්මාණය කිරීමයි.එමෙන්ම ක්‍රීඩා උළෙල සඳහා අවශ්‍යවන ක්‍රීඩාගාර, ක්‍රීඩාංගණ, නේවාසිකාගාර ඇතුළු පහසුකම් සම්පාදනය කිරීමේ වගකීම ද ඔවුන් වෙත පැවැරේ. තවත් වසර 8ක් පොදු රාජ්‍ය මණ්ඩල ක්‍රීඩා උළෙල සඳහා සූදානම්වීමට කාලය ඇති බැවින් මේ මොහොතේම ඈත ගම්මානවල සිටින දක්‍ෂ ක්‍රීඩකයින් සොයාගෙන ඔවුන් ජාත්‍යන්තර තලයට ගෙන ඒමට අවශ්‍ය කටයුතු සම්පාදනය කරන්නැයිද ජනාධිපතිතුමා මෙම කමිටුවට උපදෙස් ලබා දුන්නේ ය.මෙම වැඩපිළිවෙල සඳහා සහයවීමට පොදු රාජ්‍ය මණ්ඩල ක්‍රීඩා ලේකම් කාර්යාලයක් ද ඉදිරියේ දී ශ්‍රී ලංකාවේ පිහිටවනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=s1010293</link>
    <topic>ආසියානු ක්‍රීඩා උළෙලේආරක්ෂාවට විශේෂ පියවර</topic>
    <author>බීජිං ඒ. එෆ්. පී</author>
    <content>දහසකට වැඩි තරගකරුවන් සහ ලක්ෂ සංඛ්‍යාත ක්‍රීඩා ලෝලීහු සහභාගි වීමට නියමිත ආසියානු ක්‍රීඩා උළෙලේ ආරක්ෂාව පිළිබඳ සොයා බැලීමේ නිරීක්ෂණයක යෙදුණු චීන පොලිසිය සහ ආරක්ෂක හමුදාව දකුණු චීනයේ ගුවැංෂු නගරයෙන් පිට වී ගියේ ආරක්ෂාවට කිසිදු තර්ජනයක් මේ ක්‍රීඩා උළෙලේ දී ඇති නොවන බවට සැක හැර දැන ගැනීමෙන් අනතුරුවය.නගරය වටා ආරක්ෂක නිරීක්ෂණයක නිරත වූ පොලිසිය නොවැම්බර් 12 වැනිදා ඇරැඹෙන දින 16කින් යුත් ආසියානු ක්‍රීඩා උළෙලේ දී කිසිදු උපද්‍රවයක් ක්‍රීඩා ලෝලීන්ට හෝ ක්‍රීඩකයන්ට සිදු නොවනු ඇති බවට විශ්වාසය පළ කෙළේ ය.2008 වසරේ දී චීනයේ පැවැති ඔලිම්පික් උළෙලේ දී සිදු වූ ඇතැම් ත්‍රස්ත ක්‍රියාවන් මේ ක්‍රීඩා උළෙලේ දී සිදුවීම මඟ හරවා ගැනීමට චීනයට දැඩි අවශ්‍යතාවක් තිබේ. බීජිං ඔලිම්පික් උළෙලේ දී අමෙරිකානු පුහුණුකරුවකුට බටහිර චීනයේ ඉස්ලාමීය ත්‍රස්ත කණ්ඩායමක් වෙතින් මාරාන්තික ප්‍රහාරයක් එල්ල විය. එම ක්‍රීඩා උළෙලේ දී 150,000කට අධික පොලිස් බල ඇණියක් සහ ආරක්ෂක කණ්ඩායම් ගණනාවක් ආරක්ෂක සේවයේ යෙදී සිටියහ.මෙවර ආසියානු ක්‍රීඩා උළෙලේ ආරක්ෂාව සඳහා යොදවා සිටින ආරක්ෂක හමුදාවේ ප්‍රමාණය හෙළි දරව් නොවූව ද එය බීජිං ඔලිම්පික් උළෙලේ ආරක්ෂාවේ යෙදී සිටි පිරිසට වඩා වැඩි වෙතැයි වාර්තා වේ.“මේ ක්‍රීඩා උළෙලේ ආරක්ෂාව පිළිබඳ අප ප්‍රධාන වශයෙන් සැලකිලිමත් වෙනවා. අපගේ ප්‍රධානතම වගකීම වන්නේ මේ ක්‍රීඩා උළෙල සාර්ථකව නිම කර ගැනීමයි. ආසියානු ක්‍රීඩා උළෙල සඳහා පත්කළ ගුවැංෂු සංවිධායක කමිටුවේ නියෝජ්‍ය මහ ලේකම් ගූ ෂියෑං ප්‍රංශ පුවත් සේවයට ප්‍රකාශ කෙළේ ය.රටවල් 45කින් ක්‍රීඩක ක්‍රීඩිකාවෝ 12,000කට ආසන්න ප්‍රමාණයක් ගුවැංෂු ආසියානු ක්‍රීඩා උළෙලට පැමිණීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=s1010295</link>
    <topic>කිලිජස්ටස්ට අලුත් බලාපොරොත්තුවක්</topic>
    <author>දෝහා ඒ.එෆ්.පී.</author>
    <content>වසර 7කට පසුව නැවත වරක් ජගත් ටෙනිස් සංගමයේ වාර්ෂික සූරතාව හිමිකර ගැනීමේ අරමුණින් යුතුව, දෝහා ටෙනිස් තරගයට සහභාගි වූ ප්‍රථම තරගයේදී සර්බියාවේ ජෙලීනා ජැන්කොවික් පරාජය කිරීමට බෙල්ජියමේ කිම් කිලිජස්ටස් සමත් වූවා ය.පසුගිය අමෙරිකානු විවෘත ටෙනිස් කිරුළ දිනාගත් කිලිජස්ටස් ඉන් අනතුරුව ටෙනිස් පිටියට පා නොතැබුවද හිටපු අංක එකේ ජැන්කොවික් 6 - 2, ක් 6 - 3ක් ලෙස පහසුවෙන් පරාජය කළා ය.“අමෙරිකානු ටෙනිස් කිරුළ දිනා ගැනීමෙන් පස්සේ මම තරග වැදුණු පළමු තරගාවලිය මෙයයි. මට හුඟක් සතුටුයි ඊළඟ තරගයට විශ්වාසයකින් යුතුව මුහුණ දීමට මට දැන් පුළුවනි.”කිලිජස්ටස් පැවසුවා ය.මේ අතර වික්ටෝරියා ඇසරෙන්කා 7 -6ක් සහ 6 - 4ක් ලෙස පරාජය කරමින් ඊළඟ තරගවටයට සුදුසුකම් ලැබීමට වීරා වොනරීවා සමත් වූවාය.ඉතා වේගයෙන් පන්දුවට පහර දෙන වොනරීවා හමුවේ දරුණු පසුබෑමකට ලක්වීමට ඇසරෙන්කාට සිදුවිය.කිලිජස්ටස් - ජැන්කොවික් තරගයේදී සිය සුපුරුදු ක්‍රීඩා රටාවට අවතීර්ණ වීමට තමාට නොහැකි වූ බව ජැන් කොවික් තරගයෙන් අනතුරුව ප්‍රකාශ කළාය.නමුත් තරගයේ පළමු වටයේදී සාර්ථක ආරම්භයක් ලබාගෙන කිලිජස්ටස් යම් කිසි තැතිගැන්මකට ලක් කිරීමට ඇයට හැකිවිය. එහෙත් සති ගණනාවක විවේකයකින් පසුව පිටියට පිවිසි කිලිජස්ටස්ගේ කඩිසර ක්‍රීඩා රටාවත් පිටියේ එහා මෙහා දිවයාමේ වේගවත් බවත් හේතුවෙන් ඇයට හොඳ තරගයක්දීමට ජැන්කොවික්ට හැකි වූයේ නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=s1010296</link>
    <topic>බර ඉසිලීම තහනම් උත්තේජනනීතියට යටත් කරයි</topic>
    <author>ගුවැංෂු ඒ.එෆ්.පී</author>
    <content>2006 වසරේ දෝහා නුවර පැවැති ආසියානු ක්‍රීඩා උළෙලේදී තහනම් උත්තේජන නීතිය හේතුවෙන් බර ඉසිලීමේ ක්‍රීඩකයන් සිව්දෙනෙකුට තරගාවලියෙන් ඉවත් වීමට සිදුවීමෙන් පසු ආසියානු ක්‍රීඩා උළෙලේදී බර ඉසිලීමේ තරග ඉසව්ව තහනම් උත්තේජන නීතියට යටත් කොට ඇත.පසුගිය තරගාවලියේදී මියන්මාරයේ කයි කයි තන් සහ කිලෝග්‍රෑම් 75 බර පංතියේ රිදී පදක්කම දිනූ සැන්ඩාහේ මුත්‍රා සාම්පල මගින් ඔවුහු තහනම් උත්තේජන භාවිතා කළ බව තහවුරු විය.එමෙන්ම උබෙකිස්තානයේ එල්මිරා රම්ලිවා, ඇනබොලික් ස්ටර්රොයිඩ් නැමැති තහනම් උත්තේජකයද ඔහුගේ කණ්ඩායමේ ම ඇලෙක්සැන්ඩර් උරිනොව් කැනබීස් නැමති තහනම් උත්තේජකය භාවිත කළ බව තහවුරු විය.ප්‍රධාන පෙළේ බහු ක්‍රීඩා තරගාවලි තුළ තහනම් උත්තේජක භාවිත කිරීමේ තහනම ඇති කරනු ලැබුවේ මේ සිදුවීමත් සමඟය. නමුත් පසුගිය සැප්තැම්බරයේ තුර්කියේ පැවැති බර ඉසිලීමේ ලෝක සූරතාවලියේදී මෙම නීතිරීති නිවැරැදි ලෙස අනුගමනය කිරීමට ක්‍රීඩකයන් සමත් වූයේ නැත.ජාත්‍යන්තර බර ඉසිලීමේ සම්මේලනය හෙළිදරව් කළේ එම සූරතාවලියට සහභාගි වූ රටවල් 81 අතරින් රටවල් 19 ක ක්‍රීඩා බලධාරීන් මේ සම්බන්ධව ඔවුන්ගේ ක්‍රීඩකයන් දැනුවත් කර නොතිබීමයි. මේ හේතුවෙන් එම රටවල් 19 බර ඉසිලීමේ සංගම්වලට බරපතළ අනතුරු ඇඟවීමේ නිවේදනයක් යැවීමට ඔවුනට සිදුව තිබේ. ඒ එම තරගාවලිය එම රටවල් 19 ට සහභාගි විය හැකි අවසන් අවස්ථාව බව සඳහන් කරමින්ය. එපමණක් නොව අමෙරිකානු ඩොලර් 5000 ක් බැගින් දඩ මුදලක් ගෙවීමටද එම රටවල් 19 ට සිදුවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=s1010297</link>
    <topic>විශාඛා විදුහලේ අවීශාටජාත්‍යන්තර රන් පදක්කමක්</topic>
    <author/>
    <content>පසුගියදා දකුණු කොරියාවේ සෝල් නුවර පැවැති “වොන් සාම කුසලතා” ක්‍රීඩා උළෙලේදී බැඩ්මින්ටන් කාන්තා කේවල තරගයේ රන්පදක්කම දිනාගැනීමට කොළඹ විශාඛා විද්‍යාලයේ අවිශා කිෂොලි ඩයස් සමත් විය.බැඩ්මින්ටන් ක්‍රීඩා පිටියේ දක්ෂ ක්‍රීඩිකාවකගේ ලකුණු ප්‍රකට කරමින් ඇය මේ වසරේ මොරටු විශ්ව විද්‍යාලය මෙහෙය වූ තරගාවලියේ 19න් පහළ බාලිකා කේවල සූරතාව හා යුගල අනුසූරතාව දිනාගැනීමට සමත් විය.මෙරව පාසල් කනිෂ්ඨ බැඩ්මින්ටන් සූරතාවලියේදී 19න් පහළ බාලිකා කේවල අනුසූරතාවද ඇය දිනා ගන්නා ලදී.බැඩ්මින්ටන් ක්‍රීඩාවට අමතරව කෙටිදුර ධාවනයේ දක්ෂතා පෙන්නුම් කරන අවිශා මිශ්‍ර 100ය4 සහාය දිවීමේ තරගයේ දී කොරියාවේ සෝල්නුවරදී ලෝකඩ පදක්කමක් දිනා ගන්නා ලදී. ඇය සමග එම විද්‍යාලයේම මේ තරගාවලියට සහභාගි වූ සංඛනි සමරකෝන් මීටර් 200 තරගයෙන් හා 100 ය 4 තරගයෙන් ලෝකඩ පදක්කම් 2 ක් දිනා ගනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=s1010298</link>
    <topic>සා. තෝමස්වර්ණ ප්‍රදානයඅද</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ සාන්ත තෝමස් විද්‍යාලයීය වාර්ෂික (2010) වර්ණ ප්‍රදාන රාත්‍රිය මෙම ඔක්තෝබර් මස 29 වනදා එම විද්‍යාලයීය චාල්ස් රොබින්සන් අනුස්මරණ ප්‍රධාන ශාලාවේ දී පැවැත්වේ.එදින පස්වරු 5.00 ට ආරම්භ වන මෙම උළෙලේ ප්‍රධාන ආරාධිතයා ලෙස එම විදුහලින් බිහිවූ දක්‍ෂ ක්‍රිකට් ක්‍රීඩකයෙකු වන එම්. මනෝහරන් මහතා සහභාගි වේ.මෙම උළෙලේ දී විද්‍යාලයීය උදාහිරු විශිෂ්ඨ සම්මානයෙන් තෝමසුවන් 11 දෙනෙකු පිදුම් ලබති.මෙවර ක්‍රිකට්, පාපන්දු, රගර්, මලල ක්‍රීඩා, බාලදක්‍ෂ, ශිෂ්‍ය භට, චෙස් යන අංශ යටතේ තෝමසුවන් 65 දෙනෙකු වර්ණ ලැබීමට නියමිතව ඇතැයි එම විද්‍යාලයීය ක්‍රිඩා පරිපාලන දන්ත කුමාර මාරපන මහතා දිනමිණ ට පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=s1010299</link>
    <topic>සිනමන් ලේක්සයිඩ්ටෙනිස් නොවැම්බර් 2දා සිට</topic>
    <author>ජගත් ගුණවර්ධන</author>
    <content>කොළඹ සිනමන් ලේක්සයිඩ් හෝටලය පවත්වනු ලබන වාර්ෂික විවෘත ශ්‍රේණිගත ටෙනිස් සූරතාවලිය 8 වැනි වරටත් නොවැම්බර් 02 වැනිදා ආරම්භ වේ. මෙවර මේ තරගාවලියේ ‘බී’ ශ්‍රේණියේ තරගාවලියක් ලෙස උසස් වීමක් ලබා ඇත. පසුගිය වසරේදී තරගාවලියට ජාතික මට්ටමේ ක්‍රීඩක ක්‍රීඩිකාවන්ද ඇතුළත්ව අයදුම්පත් 400 ක් පමණ ලැබී තිබුණු අතර මෙවර එම සංඛ්‍යාව ඉක්මවා යනු ඇතැයි බලාපොරොත්තු වේ.නොවැම්බර් 02 සිට 14 දක්වා පැවැත්වෙන මේ තරගාවලියේ අයදුම්පත් බාර ගැනීමේ අවසන් දිනය අද (29) වන අතර මේ මස 30 – 31 දිනවල කුසපත් ඇදීම සිදු කරනු ලැබේ. 10 න් සහ 18 න් පහළ තරග දක්වා කාන්තා හා පිරිමි දෙඅංශයෙන් වර්ගීකරණය කොට තිබෙන අතර ජ්‍යෙෂ්ඨ තරග ඉසව් යුගල හා ඒකල අංශ දෙකින් කාන්තා හා පිරිමි විවෘත තරග ඉසව් ලෙස පැවැත්වෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=s10102910</link>
    <topic>12න් පහළ බැඩ්මින්ටන් සූරතාව කේරී විදුහලට</topic>
    <author/>
    <content>පසුගියදා ගාල්ල රිච්මන්ඩ් විද්‍යාලයීය බැඩ්මින්ටන් පිටියේදී නිමාවට පත්වූ සමස්ත ලංකා අවුරුදු 12න් පහළ ඊ කොටසේ බාලක බැඩ්මින්ටන් සූරතාව දිනා ගැනීමට කේරි විද්‍යාලීය කණ්ඩායම සමත්විය. ජයග්‍රාහි කණ්ඩායමට ඇතුළත් වූ (ඉදිරිපෙළ වමේ සිට) එම්. ෂෆ්රාස් සාමත්, අවිෂ්ක මෙත්මල්, එච්. එච්. නිලංක රන්දිලුක්ෂන, එන්. පී. නවිදු නවාංජන (නායක) සිටගෙන වමේ සිට චනුර දෙව්මාන්, ෂාන් කන්නන්ගර, ෂෙයික් ඩාවුඩ් හා අසුන් ගෙන වමේ සිට එම්. එල්. සී. පීරිස් (ක්‍රීඩා පරිපාලක) නාලිනි හෙන්ඩලින් (ප්‍රාථමික ප්‍රධාන ආචාරිනී) ආචාර්ය හේෂාන් වික්‍රමසූරිය (විදුහල්පති) සංදීපා විජයන්ති (ක්‍රීඩා හා ශාරීරික අධ්‍යාපන උපදේශිකා) අයි. නන්දන (පුහුණුකරු) යන මහත්ම මහත්මීහුද මෙහි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=f1010293</link>
    <topic/>
    <author>ශාන්ත කුමාර අපොන්සු</author>
    <content>ශ්‍රී ලංකාව තුළ සටන් විරාම සමයේ බොහෝ දේ හුවමාරු වූ බව සැබවි. අපට අහිතකර විරුද්ධවාදීන්ට හිතකර බොහෝ සහන සැළසුණු බවද නොරහසකි. එසේම සහෝදරත්වය මුසු ළබැඳි සංවේදී සෙනෙහසක උදාරත්වය හුවමාරු වන සියුම් අවස්ථාවක් බෙනට් රත්නායක ගේ “ඉර හඳ යට” සිනමා කෘතියෙන් සාකච්ඡා කැරේ. මෙම හුවමාරුවෙහි අන්තර්ගතය සිනමා කෘතියෙහි එක්තරා තැනකදී ප්‍රේක්‍ෂකයාගේ ඇසට ග්‍රහණය වේ. එය ඛේදවාචකයකැයි හැඟේ.එසේම එය සිනමා කෘතියෙහි සමස්තය අරුත් ගන්වන අපූරු රූගැන්වීමකි; කියවීමකි.රජයේ හමුදා හා ත්‍රස්තවාදීන් අතර දරුණු යුද ගැටුමකදී එකිනෙකා තුවාල ලබමින් මහසෙන් නමක් (සෞම්‍ය ලියනගේ) නමැති මේජර්වරයාට කෝප්‍රල් රඛිත (උදාර රත්නායක) යුධ පිටියෙහි මුණ ගැසේ. ත්‍රස්ත භූමියක ගැටුම් මැද හුදකලාව හමුවන මොවුන් දෙදෙනා අතරෙහි ලියලා වැඩෙන්නේ ජීවිතය පිළිබඳ අනුවේදනීය සහෝදර ප්‍රේමයකි. එහිදී එකිනෙකාගේ ජීවිත තොරතුරු හුවමාරු වේ.ක්ෂණයකදී සියල්ල දෙදරා යයි. මේජර්ගේ තොරතුරු ලබාගත් ත්‍රස්තවාදී නායකයා තම අණ පිළිනොගැනීම හේතුවෙන් මහසෙන්ව ම්ලේච්ඡ ලෙස ඝාතනය කරයි. එහිදී රඛිත ත්‍රස්ත බිමෙහි සිරකරුවකු බවට පත්වෙයි.අනතුරුව සිදුවන රජයේ හමුදා ප්‍රහාරයකින් රඛිතට දිවි බේරා ගැනීමට වාසනාව හිමි වන්නේ අබ්බගාතයකු ලෙසිනි.යුධ බිමෙහිදී හමුවූ මේජර්වරයාගේ ජීවිත තොරතුරු සොයා යන ඔහුට වාසිදායක වන්නේ සටන් විරාම ගිවිසුමේ අතුරු ඵලයකි. එනම් සොයාගත් තොරතුරු අනුව මේජර්වරයාගේ දමිළ බිරිඳ කිරුබා (ටාෂා දර්ශනී) සොයා නැඟෙනහිර ත්‍රස්ත සීමාවට යයි. එවිට ඈ දියණියකගේ මවකි.මානසිකව යම් පීඩාවකට පත්ව සිටින දියණිය සාමා සුවකිරීමේ වගකීම බාරගන්නා රඛිත එය ඉටුකරයි. දියණිය තම මවට භාරදීම පිණිස නැඟෙනහිර ත්‍රස්ත සීමාවට යන ගමන ඛේදජනක ඉරණමක අන්තයක් බව රඛිත හෝ කිරුබා හෝ සාමා හෝ නොදනී. සටන් විරාම ගිවිසුම බිඳවැටීමේ ප්‍රතිඵල හේතු වන බව අධ්‍යක්‍ෂවරයා ඉඟියෙන් දක්වයි.ඒ අනුව මෙම “ඉර හඳ යට” සංක්ෂිප්තය අපූරු ලෙසත්, භාවමය ලෙසත් නිර්මාණය වී තිබේ. සිනමා කෘතිය තුළ කතාව දිග හැරෙන්නේ අවස්ථාවන් කිහිපයක් යටතේදීය. මුල මැද අග එහා මෙහා කර කතාව අමුණා ඇත. ඒ සිනමා කෘතිය රසවිඳීමේදී යම් වෙහෙසකර තත්ත්වයක් ලෙස පෙනේ.එසේම දීර්ඝ කාල වකවානු සිනමා කෘතිය අවසන් භාගය වන විට අති ධාවන ලෙසින්, සැනින් වෙනස්වෙමින් දිග හැරේ. සංස්කරණ දුර්වලතා බහුලය. එහෙත් රූපන අවස්ථා ප්‍රශස්තය. තිර නාටකයේ පරිදි අසීරු මාතෘකාවක් සිනමාත්මක ලෙසින් හා සංවේදීව හසුරුවා ගෙන ඇති ආකාරය ප්‍රශංසනීය බව කිවමනාය. යුද සමයේ ලෙයින් කඳුලින් තෙත්ව ගිය මිනිස් ජීවිත සංඛ්‍යාව සංඛ්‍යාත්මකව විශාල බව සැබවි. ඊට ජාති බේද නොතිබූ බව මින් කියවෙන සදාතනික දහමයි. එය වියරු ත්‍රස්තයින් හඳුනා නොගත් අයුරු “ඉර හඳ යට” සිනමා කෘතියෙන් අපූරුවට විද්‍යමාන වේ.වරෙක දෙපාර්ශ්වයම ඊට මුහුණ දෙන වෛරී අවස්ථාවන් සඳහා බෙනට් රත්නායක නම් වූ අධ්‍යක්‍ෂවරයා “ඉර හඳ යට” රූපණයට භාවිතා කරයි. තම සංවිධානයේ අරමුණු ඉටු නොවන නිසා අමානුෂික ලෙස මහසෙන් ඝාතනය කිරීමේ අවස්ථාව කිරුබාගේ මව පියා කිරුබා ඉදිරියේදීම හමුදාව අතින් ඝාතනය වීම, විවිධ වධබන්ධනවලට ලක් වූ සිරගතවූවන් සහ ඇසිල්ලකදී සිදුවන ළමා සොල්දාදුවාගේ ඝාතනය නිදසුන් වේ.එසේම යුද ගැටුම්හි ඵලදායිතාව නිශ්චල බව දැක්වීමට අධ්‍යක්‍ෂවරයා සියුම් දර්ශන ඇතුළත් කර තිබීම ඉර හඳ යට සිනමා කෘතියට ආලෝකයක් වී තිබේ. ත්‍රස්ත හමුදා සෙබළිය භානු (කෞෂල්‍යා ප්‍රනාන්දු) සටන් විරාම සමයේදී රඛිතට හමුවන විට ඈ දකුණත අහිමිව සිටින දසුන වේදනාකාරී මතක අවස්ථාවකි.සිනමා කෘතිය තුළ සංවේදී අවස්ථා බහුලය. තනි වූ මහසෙන්ගේ මානසිකත්වය මුසු රූපණ කාර්යය සමස්ත සිනමා කෘතියටම ආලෝකයක් වැන්න. සෞම්‍ය ලියනගේ - ගේ සිය රංගන ප්‍රතිභාව මැනවින් සිනමා කෘතිය තුළ අන්තර්ගත වී තිබේ.ඔහු මෙහි සැබෑම රූපණයකි. හේ සිනමා කෘතියෙහි ප්‍රධාන නළුවාම නොවේදැයි හැඟෙන තරමටම ඔහුගේ රංගනය විශිෂ්ටය.චාන්දනී සෙනෙවිරත්නගේ සීමිත එහෙත් හැඟුම්බර රූපණ කාර්යය ඇගයීමට බඳුන් වේ. එසේම කෞශල්‍ය ප්‍රනාන්දුගේ භාවමය රංගන අවස්ථා සිනමා කෘතියට අපූරු ප්‍රාණවත් ප්‍රවිෂ්ටයක් එක්කර දී තිබේ.පසුබිම් ගීත යුගළයේ අරුත් භාවාත්මක ලෙස සිනමා රූපරාමු හා මුසු වී තිබීම, උසස් අන්දමින් දැක ගත හැකි වීමෙන් අධ්‍යක්‍ෂවරයාගේ ශිල්පීය දක්ෂතා පෙන්නුම් කෙරේ.කෙටි අතුරු චරිත රාශියක් සිනමා කෘතියට එක්කර තිබීම “ඉර හඳ යට” සිනමා කෘතියෙහි විශේෂත්වයකි.යුද්ධයේ අතුරු කතා පුවතක් සංවේදී ලෙසත්, භාවාත්මක ලෙසත් ඉදිරිපත් කිරීමට මෙවර බෙනට් රත්නායක “ඉර හඳ යට” තුලින් ගත් උත්සාහය, පෙර අප දුටු ඔහුගේ “අස්වැසුම” හා “සුළඟ” සිනමා කෘති තුලින් දුටු රූප හා රූපණ කුසලතාවන්හි වර්ධනීය සාධක නොමැතිව අරුත් ගැන්වෙන බව විස්සෝපයෙන් යුතුව කිව හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>29</day>
    </date>
    <link>http://www.dinamina.lk/2010/10/29/_art.asp?fn=f1010294</link>
    <topic>කොළඹ ඉඳන්මන්ත්‍රීකම් කරන්නේ නැහැ</topic>
    <author>සංලාපය අමල් යශෝමන් ජයසිංහ ඡායාරූප රක්ෂණ ශ්‍රීයන්ත</author>
    <content>දීර්ඝ දේශපාලන ගමනක පැමිණි සබරගමුව පළාත් මහ ඇමැති මහීපාල හේරත් මහතාගේ වැඩිමහල් පුත් කනක දසරථ හේරත් මහතාගේ වැඩිමහල් පුත් කනක දසරථ හේරත් මහතා කුඩා වියෙහි සිට ක්‍රියාකාරී දේශපාලනය හඳුනා ගනිමින් දේශපාලනයට පිවිස පසුගිය මැතිවරණයේ දී හා පුරා කියා මන්ත්‍රීවරයකු ලෙසින් පාර්ලිමේන්තුවට තේරී පත්වූයේය. කෑලග්ල දිස්ත්‍රික්කයේ තරුණ පිරිස අතර වඩාත් ආකර්ශනීය චරිතයක් වන හෙතෙම සාර්ථක දේශපාලන ගමනක නිරත වීමේ රුව ගුණ පෙන්නුම් කරයි. අද අප අලුත් මුහුණු විශේෂාංගයට එක් වන්නේ ඔහුය.* ඔබේ සම්පූර්ණ නම ?කනක දසරථ හේරත්* ඔබේ උපන්දිනය සඳහන් කළොත්මගේ උපන් දිනය 1976 අප්‍රේල් මාසයේ විසිනව වැනිදා.* ඔබ ඉගෙනුම ලැබූ පාසල ?මූලික අධ්‍යාපනය මහනුවර ට්‍රිනිටි විද්‍යාලයේ උසස් අධ්‍යාපනය දක්වා ඇවිත් වැඩිදුර අධ්‍යාපනය සඳහා විදේශ ගතවුණා. ඒ ඕස්ට්‍රේලියාවේ මෙල්බර්න් නුවර.* ඔබේ අම්මා, තාත්තා ගැන සඳහන් කළොත් ?මගේ අම්මා අජන්තා හේරත්, තාත්තා සබරගමුව පළාත් මහ ඇමැතිතුමා මහීපාල හේරත්, අම්මා නම් දේශපාලනයට කොහෙත්ම සම්බන්ධකමක් නැහැ.* එතකොට ඔබට සහෝදර සහෝදරියන් ?මට සහෝදරයෙක් ඉන්නවා. ඔහු ඉසුරු හේරත්.* ඔබ දේශපාලනයට සම්බන්ධවීමට පෙර රැකියාවක් කළාද ?ඔව්. ඕස්ට්‍රේලියාවේ අධ්‍යාපනය හමාර කළ පසු එහි ගුවන් සේවයට සම්බන්ධ වුණා. ඒක තමයි මගේ මුල්ම රැකියාව. ඉන්පස්සෙ ලංකාවට ආවා. ඒ 2004 දි ලංකාවට ඇවිත් සිවිල් ගුවන් සේවා අධිකාරියේ ගුවන් යෝග්‍යතා ඉංජිනේරු හැටියට වැඩ කළා. ඉන්පසු එහිම විධායක අධ්‍යක්ෂකවරයකු හැටියට කටයුතු කර ඒ රැකියාව අතහැරල තමයි දේශපාලනයට පැමිණියේ.* ඊට පස්සේ ?ඉන්පසු රැකියාවට සම්බන්ධ වුණේ නැහැ.* ඔබ දේශපාලනයට පිවිසෙන්නේ ?ඇත්තටම දේශපාලනයට පිවිසීම මට අමුත්තක් වුණේ නැහැ. ඒකට හේතුව මගේ තාත්තා දේශපාලන ලෝකයේ නම් දැරූ පුද්ගලයෙක් නිසා. ඒ නිසාම මගේ කුඩා අවදියේ පටන් ඉබේම වගේ තාත්තාගේ දේශපාලන කටයුතු වලට සම්බන්ධවෙන්න අවස්ථාව ලැබුණා. ජනාධිපතිවරණයට පෙර මැතිවරණ ව්‍යාපාරවල දී තරුණ සංවිධානවල විවිධ තනතුරු හොබවමින් ක්‍රියාකාරීව කටයුතු කළා. ජනතාව අතරට මාව වැටුණේ එය මම ඉතාමත් සුන්දර විදිහට දකින්නේ.ඒ වගේම හොඳ පන්නරයක් මට ලැබුණා. විශේෂයෙන් තරුණ පිරිස් සමග එකට එක්ව කටයුතු කළා. බොහෝ ප්‍රදේශවල තරුණ සංවිධාන මම මුල් වී බිහිකළා. ඒ අතරේදී මිනිසුන් වෙනුවෙන් මටත් මීට වඩා යමක් කරන්න ඇත්නම් කියා අලුත් අදහසක් ඇතිවුණා. ඒ මගේ සිතේ පැළපදියම් වුණු සිතුවිල්ලත් එක්ක පසුගිය මැතිවරණයට පළමුවරට මා ඉදිරිපත් වුණා.* මන්ත්‍රීවරයෙකු හැටියට හා පුරා කියා පාර්ලිමේන්තුවට පය තබද්දි ඔබට ඇතිවුණේ කෙබඳු හැඟීමක් ද ?ඇත්තටම මට මේක අලුත් අත්දැකීමක් නේ. පාර්ලිමේන්තු මන්ත්‍රීවරයෙක් හැටියට අවස්ථාවක් මට මේ තරම් ඉක්මනින් ලැබේවි කියා නම් හිතුවේ ම නැහැ. ඒත් මේ වැනි උතුම් ස්ථානයකට එන්න ලැබීම දෛවෝපගත සිදුවීමක් කියල මා හිතන්නේ. ඒ වගේ ම බැරෑරුම් කාර්යභාරයක් මා පිට පැවරී ඇත කියන හැඟීමත් මා තුල තිබෙනවා. ජනතා විශ්වාසය හැමදේටම වඩා වටිනවා.* ඔබ විවාහක ද?ඔව්. මගේ බිරිඳ අමෝදිනී සමරසිංහ, දැන් නම් හේරත්, අපට දුවෙකුත් ඉන්නවා. දූට වයස අවුරුදු එකහමාරක්.* ඔබේ විවාහය ප්‍රේම සම්බන්ධතාවක් මල්ඵල ගැන්වීමක් ද ?අපොයි ඔව්. අප ඉතා හොඳින් දන්නා හඳුනන පවුලක්.* ඔබේ කැමතිම ආහාරය ?පළතුරු වලට. රඹුටන් කන්න හරිම ආසයි. හැබැයි මස් මාංශවලින් වැළකී ඉන්නේ.* ඔබේ ලග්නය කියනවද ?තුලා ලග්නය.* ඕනෑම වෙලාවක ඔබව ඕනෑම අයෙකුට හමුවීමට හැකි බව ඇත්තක්ද?අනේ ඔව්. ඒක ඇත්තක්. පාර්ලිමේන්තු යන දිනවලට විතරයි මම කොළඹ නවතින්නේ. අනිත් සෑමදිනකම මම මගේ ගෙදර ඉන්නේ. ඕනෑම වෙලාවක මාව හමුවන්නට මගේ ගෙදර දොර විවෘතයි කිසිම බාධාවක් නැහැ. මේ පිළිවෙල මට ලැබුණේ මගේ තාත්තා ගෙන්.* වත්මන් මාධ්‍යය පිළිබඳව ඔබ දරන අදහස ?පසුගිය යුද සමයේ දී අවසන් කාල පරිච්ඡේදයේ දී අපේ බොහොමයක් මාධ්‍යවේදීන් සදාචාර සම්පන්නව අප රටේ සැබෑ පණිවුඩය ජාත්‍යන්තර ප්‍රජාව අතරට ගෙන ගියා. මැනවින් පෙන්නුම් කළා. එය ඉතාම විශිෂ්ටයි. එයින් ජාත්‍යන්තරයේ අප පිළිබඳ මවාගෙන තිබු වැරදි චිත්‍රයෙන් මිදුණා. ඒ අතර මාධ්‍යවේදීන් බව කියාගත් සුළු පිරිසක්.රටට අහිතකර ප්‍රචාරයන් මව නිරත වුණා. මාධ්‍යවේදියෙකුට කෙනෙකුව ඇති කරන්නට හෝ නැති කරන්නට තරම් ප්‍රබලත්වයක් තිබෙන බව මගේ විශ්වාසයයි. හරිදේ හරිදේ හැටියටත් වැරදි දේ වැරදි දේ හැටියටත් දකින මාධ්‍යවේදීන්ට මා ගරු කරනවා. ඒ වගේම ජනතා ඡන්දයෙන් තේරී පත්වූ ජනතා නියෝජිතයන් වන අප වැඩ කරනවාද නැද්ද කියා ජනතාව දැනගත යුතු නිසාම මාධ්‍යය අප අතර තිබිය යුතු වෙනවා.* ඔබේ තාත්තා දේශපාලනයේ නිසා ඔබත් දේශපාලනයම තෝරා ගත්තාය කීවොත් ?බොහෝ දුරට මගේ තාත්තාගේ ආභාෂය මට ලැබුණේ. දේශපාලනයට එන්නට මට මීට පෙර අවස්ථා ඕනෑ තරම් තිබුණා. තාත්තාගේ වැඩ කටයුතු බහුලකම මත බොහෝ විට මටයි තාත්තා නියෝජනය කරමින් ජනතාව අතරට යන්නට සිදුවුණේ. එහිදී ජනතාවට සවන්දීමේ සංවේදී බව මා අත්දැකීමෙන් ලැබුවා.* ඇතැම් දේශපාලනඥයන් පසු කලෙක ගමෙන් දුරස් වී කොළඹ පදිංචියේ ම පසුවෙන අයුරු ඉතිහාසය තුළ අප දැක තිබෙනවානේ. ඔබත් එහෙම ද?ඒ කාලේ නම් මට සෘජු දේශපාලන මෙහෙවරක නියැලෙන්නට මන්ත්‍රීධූරයක් නොතිබූ නිසා සති අන්තයේ ගෙදර එන්නට මම පුරුදුව සිටියේ. ඒත් දැන් එහෙම බැහැනේ. ජනතාව මා දෙස බලා සිටින බව මා දන්නවා. ඔවුන් අතර පසුවීම මුල්තැනට තබා දැන් කටයුතු කරන්නේ එය සිදුවිය යුතුමනේ.* ඔබේ පාසල් අවදියේ දී අමතක නොවන සිදුවීම් එහෙම කොහොමද ?කොහොමද එව්වා කියන්නේ ? මගෙ යාළුවො තරහ වෙයිද දන්නෙ නැහැ..ම්....ම්.. එතකොට මම දහය පන්තියෙ....අපේ තවත් පන්තියක සිසුන් පිරිසක් එක්ක සටනක් කරන්න සිදුවුණා. පාසලේ දී එවැනි දෙයක් සිදු කළොත් පන්ති තහනම් වෙනවා සති දෙකක්වත්. මම ඉන්නෙත් හොස්ටල් එකේ. කොහොම හරි මගේ කණ්ඩායමයි විරුද්ධ කණ්ඩායමයි අතර සටන ඇවිලුනා. ඒ සටන ඉවර වෙන කොට මට පණිවුඩයක් ආවා මගේ අම්මයි තාත්තයි මාව බලන්න ඇවිත් ඉන්නවා කියලා.මට හීන් දහඩිය දැම්මා. මේවා එයාලගෙ කනට ගියොත් කියල බයකුත් ආවා. මං එනකම් එයාලා බලන් ඉන්න බවත් හිත කියනවා. අම්මා තාත්තා ඉදිරියට යන්නත් බැහැ. පපුවෙ ගැස්ම වැඩියි. හොස්ටල් එකට යන අදහස මං අත්හැරල දමල පාසලේ පාලු පංතිකාමරේකට රිංගලා කලුවර වැටෙන කම් උන්නා. හිතටත් දුකයි කොහොම හරි අම්මා තාත්තාගේ කනට මේ වැඩේ ගියා. පහුවැනිදා ඇවිල්ලා පාසලේ ප්‍රධානීන් හමුවෙලා සමථයකට පත් කරල දුන්නා.* ඔබේ ආගම දහම පිළිබඳ හැඟීම ?මම බෞද්ධයෙක්. ඒත් අන්තගාමී නැහැ. ශාසනයේ චිරස්ථිතිය උදෙසා ඕනෑම කැපවීමක් කරනවා. පළාතේ නාහිමිවරුන් මා සමග සමීපයි.* ඔබ දක්ෂ ක්‍රීඩකයෙක් බවට කියැවෙනවා. ඒ ගැන සඳහන් කළොත්.?මගේ කුඩා කල සිට මම රග්බි හා පිහිනුම් වලට දැඩි කැමැත්තක් තිබෙනවා. පාසලේ දීත් විවිධ තරඟ ඉසව් සඳහා තරඟ කරල ජයග්‍රහණ අත් කර දී තිබෙනවා. දැනටත් මා ක්‍රීඩාවට ආසයි. මේ සතුට මම මැනවින් අත්විඳ තිබෙන නිසා ක්‍රීඩා සමාජ වලට අඩුපාඩු අවශ්‍යතා ලබා දී තිබෙනවා. ඉදිරියටත් එලෙසමයි අපේ ගම්වල තරුණ පිරිස්වලටත් තම ක්‍රීඩා කුසලතා ඔප්නංවා ගන්නට මා බොහොම සතුටින් කැපවෙනවා.ක්‍රීඩා උපකරණ පමණක් නෙවි. රාත්‍රී කාලයේ දී ක්‍රීඩා කිරීම සඳහා විදුලි ආලෝකය සහිත පිටි සකස් කර ලබාදී තිබෙනවා. සිංහල තරුණයාට විතරක් නෙවි අපේ වතුකරයේ ද්‍රවිඩ තරුණයන් පවා අද ක්‍රිකට් ක්‍රීඩාවට පහසුකම් ඇතිව අවතීර්ණ වී සිටිනවා. ඔවුන්ගේ හැකියාව දැක මා වඩාත් සතුටු වෙනවා.* කොහොමද ඔබේ කලා හැකියාවන් ?මට සිංදු කියන්න බැහැ. සංගීතය කළේ නැහැනේ. ඒත් මං පාසල් අවධියේ දී හොඳ උඩරට නැට්ටුවෙක්. බෙර වාදනයත් එහෙමයි. පාසල නියෝජනය කරමින් උඩරට නැටුමෙන් අවස්ථා රැසකට ඉදිරිපත් වී තිබෙනවා. දැන් ඒවා නැහැ. ඒ කලා නැඹුරුව මගේ ලේවල තැන්පත් වී තිබෙනවා. කියල මට විශ්වාසයි වෙස් බඳින්න ආසාව තිබුණත් විෂයයන් කෙරෙහි උනන්දුව මත එය මග හැරුණා.* ඔබ ජනප්‍රියත්වය පසුපස හඹා නොයන කෙනෙක් බව කියැවෙනවා. ඒ ගැන කීවොත් ?මම ඡන්ද කාලෙදිත් එහෙමයි. මම මගේ නම උලුප්පා ගන්න කවදාවත් වැඩ කරන්න කැමති නැහැ.සරල ගමන අගය කරන්නේ මම මගේ ප්‍රතිරූපය බලෙන් ජනතාව පිට තබා මේ ගමන යන්න හදනවා නම් ජනතාව ඒ බව තේරුම් ගන්නවා. එය මට අනාගතයක් නැතිවන කාරණයක් වෙනාව. මම කරන සේවයෙන් ජනතාව මාව ඉදිරියට ගෙන යාවි. ජනප්‍රිය වන්නට බොරු රඟපෑම් හෝ උපක්‍රම මා තුල නැහැ. හෘද සාක්ෂියට එකඟව මේ ගමන යනවා. එවිට කවුරුත් හැමදාම මාව අගය කරාවි.* අනාගත බලාපොරොත්තු එහෙම ?මගේ පුද්ගලික ජීවිතය් දී මගේ යුතුකම් මගේ අයට ඉටුකිරීම,, ඒ වගේම මා කෙරෙහි විශ්වාසයක් තබා මේ උතුම් තැනට මාව ඔසවා තැබූ මගේ ජනතාවට හැකි උපරිමයෙන් සේවය කිරීම, දේශපාලනයේ නිරත වෙමින් තව බොහෝ දුරක් යමින් හොඳ නමක් ඇති දේශපාලනඥයෙක් වීම තමයි බලාපොරොත්තුව.* ඔබ තරුණ විවාහකයෙක්. යුග දිවියේ පුරුෂාධිපත්‍යය පිළිබඳ ඔබ දරන ආකල්පය ?වැදගත් ම ප්‍රශ්නයක්. ඉංග්‍රීසි කියමනකුත් තිබෙනවා. තම බිරිඳ නිවසේ පාලිකාව බවට බිරිඳට ඒත්තු යන අයුරින් සැමියා බිරිඳට සැළකිය යුතුයි කියලා. මගේ අදහසත් එයමයි. බොහෝ විට ගෙදර දොරේ කටයුතු තම බිරිඳ සමඟ සුහදව කතිකා කිරීම වැදගත්. මමයි ගෙදර පිරිමියා කියා බිරිඳ අවතක්සේරුවට ලක් කිරීම සුදුසු නැහැ. ඇය ළගත් වටිනා සංකල්පනා තිබිය හැකියි. හැමදෙයටම මුල ආදරයයි.* ඔබේ දේශපාලන ජීවිතයේ ගුරුවරයා කවුද ?මගේ තාත්තා.* ඔබේ ජීවිතයේ ඔබ වඩාත් ම ආදරය කරන්නේ.?මගේ පුංචි දූට. බිරිඳටත් එලෙසමයි.* ඔබ නිහඬ චරිතයක් විදිහටයි බොහෝ අය කියන්නේ. ?අවශ්‍ය තැනදී කතා කරනවා. ඒ හැර කතාවෙන් අනුන් සිත් පැහැර ගැනීමේ සිතක් නැහැ. මගේ කතාවට වඩා මිනිසුන්ට අවශ්‍ය වන්නේ මගේ ක්‍රියාවයි.* ඔබ සමග අමනාප අයත් ඉන්නවාද ?දේශපාලන මති මතාන්තරවල ගැටුම් අදහස් ඇති අය මිසක් මා කිසිවකු තරහ කරගන්නට කැමති නැහැ. මා දැනුවත් ව මා එක්ක තරහ පිරිමහන අය නැහැ කියල හිතන්නේ. අනික, මම හැම කෙනෙකු දිහාම කරුණා පෙරදැරිව බලනවා නම් හිතනවානම් කාගෙන්වත් මට වරදක් අහිතක් එන්නේ නැහැනේ.මම ක්‍රීඩාව හොඳින් ප්‍රගුණ කරපු කෙනෙක් නිසා මා තුළ ඉවසීම තිබෙනවා. සමානාත්මතාව තිබෙනවා. අනුන්ගේ ගුණ දොස් සොයනවාට වඩා මා තුළ ඇති අඩුපාඩුව, නුගුණය කුමක් ද කියා මා ගැනම සිතා බලා අවබෝධයක් ලබා ගැනීමේ හැකියාවක් තිබෙනවා.* ඔබේ දේශපාලන අරමුණු මොනවාද ?රටට හද පත්ලෙන්ම ආදරය කරන කාර්යයෙහි දක්ෂ නායකත්වයක් අපට සිටිනවා. මහින්ද රාජපක්ෂ මැතිතුමා නොවන්නට මේ අප රට අඳුරු අගාධයකට ඇද වැටෙන්න ඉඩ තිබුණා. ජනතාවගේ හා රටේ වාසනාවට රටට හිතැති සැබෑ මනුෂ්‍යයෙකු හිමිවුණා.එතුමා තරුණ උගත් පිරිසක් එක්කයි රට ඉදිරියට ගෙන යන්නේ.එතුමාගේ දුර දක්නා දර්ශනයට අපගේත් ශක්තිය ලබා දෙමින් අපේ ජනතාවට සේවය කිරීම හැර වෙනත් දෙයක් නැහැ. දක්ෂයා කව්ද කියා පැහැදිලි නිගමනයකට එන්නට එතුමාට පුදුම හැකියාවක් තිබෙනවා. මේ රට වසර තිහක අන්ධකාරෙන් මුදා මතු පරපුරට රට රැකදීම වෙනුවෙන් එතුමා සදාකල් ජනතාවගේ හදවත්වල ජීවත්වෙනවා. එවන් නායකත්වයක් අපට මහත් ආඩම්බරයක්.* මේස පන්දු සංගමයේ ඉහළ තනතුරක් ඔබට හිමිවුණා කියලත් ආරංචියි?ඔව්. කෑගල්ල දිස්ත්‍රික්කයේ මේස පන්දු සංගමයේ සභාපතිධූරයට මාව නිතරගයෙන් තේරී පත්වුණා.* තරුණ පිරිස් වැඩි වශයෙන් ඔබට සමීපකම් දක්වන්නේ ඔබ තරුණයෙක් නිසාද ?එහෙමත් කියලා කියන්න බැහැ ඒත් මං තරුණ සමිති, තරුණ ක්‍රීඩා සමාජවලට සිංහල ද්‍රවිඩ බේදයකින් තොරව මට හැකි උපරිමයෙන් සහයෝගය ලබාදෙනවා. විශේෂයෙන් ක්‍රීඩා විෂය යටතේ මගේ දායකත්වය ලබා දී තිබෙනවා.ඒ වගේම වෘත්තිය පුහුණුව තරුණ පිරිසට ලබාදීමේ වැඩසටහන් සඳහා කටයුතු කරමින් සිටින්නේ. කිසියම් රැකියාවක් වෙනුවෙන් ලැබිය යුතු වෘත්තිමය පුහුණුව අතිශයින් වැදගත්. එය අපේ ජනාධිපතිතුමා ගේ මහින්ද චින්තන දැක්මේ ද සඳහන් කාලීන වූ සුබවාදී වැඩපිළිවෙළක්..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n1010305</link>
    <topic>ධනුන විදේශ රටක ඉන්නවා</topic>
    <author>රෝෂන් තුෂාර</author>
    <content>හයිකොප් මූල්‍ය වංචා නඩුවට පෙනී නොසිට අධිකරණය මඟහැර සිටින පළමු විත්තිකාර ධනුන තිලකරත්න විදේශීය රටක සිටින බවට උපකල්පනය කළ හැකි බව නීතිඥ අසේල රැකව මහතා කොළඹ මහාධිකරණයට දන්වා සිටියේය. ධනුන තිලකරත්න විත්තිකරු දින දෙකකට පෙර විදේශීය රටක සිට එවු ලිපියක් අධිකරණයට ඉදිරිපත් කරමින් නීතිඥවරයා එම අදහස් පළ කළේය.එම ලිපිය අනුව නඩුවට පෙනී සිටින ලෙස ලිඛිත උපදෙස් ලබා දී ඇති බවත්, ඔහු වෙනුවෙන් පෙනී සිටීමට අවසර ලබා දෙන ලෙසත් නීතිඥවරයා අධිකරණයෙන් ඉල්ලා සිටියේය.කරුණු සලකා බැලු මහාධිකරණ විනිසුරු සුනිල් රාජපක්ෂ මහතා සියලු වගකීම් නීතිඥ මහතා බාරගන්නේ දැයි විමසීය. ධනුන තිලකරත්න වෙනුවෙන් මහේස්ත්‍රාත් අධිකරණ නඩු විභාගයේ පටන් තමන් පෙනී සිටි බවත් ව්‍යවස්ථාපිත අයිතීන් චූදිතයකුට ලබාදෙමින් අධිකරණයේ පෙනී සිටීමට අවශ්‍ය අවසරය හා අධි චෝදනා පත්‍ර ලිපි ලේඛන තමන්ට බාර දෙන ලෙසත් රැකව මහතා අධිකරණයෙන් ඉල්ලා සිටියේය.පළමු විත්තිකරු වෙනුවෙන් නීතිඥවරයකු පෙනී සිටීම අගතියක් නොවන බැවින් ඒ සඳහා අවසර ලබාදෙන බව සඳහන් කළ විනිසුරුවරයා වගකීමෙන් තොරව කටයුතු කිරීම මඟින් ශ්‍රේෂ්ඨාධිකරණයට පැමිණිලි කැර නීතිඥභාවය අවලංගු කිරීමට හේතුවන බව පෙන්වා දුන්නේය.හයිකොප් ගනුදෙනුව පිළිබඳව විමර්ශන අවස්ථාවේ සිට මඟ හරිමින් සිටින ධනුන තිලකරත්න කොහේ සිටින්නේද යන්න ප්‍රශ්න කළ යුතු බව රජයේ ජ්‍යෙෂ්ඨ අධිනීතිඥ දමිත් තොටවත්ත මහතා අධිකරණයට දන්වා සිටියේය. එසේ පෙනී සිටීමට වෙනත් පාර්ශ්වයක් දන්වා ඇද්ද යන්නත් සත්‍ය වශයෙන් ධනුන තිලකරත්න දන්වා ඇද්ද යන්න සැක සහිත බවත් තොටවත්ත මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n1010302</link>
    <topic>වරද පිළිගත් හයිකොප් කළමනාකාර අධ්‍යක්‍ෂටවසර 24ක සිර දඬුවමක්</topic>
    <author>රෝෂන් තුෂාර</author>
    <content>සරත් පොන්සේකා මහතා හා දැනට අධිකරණය මග හැර සිටින ධනුන තිලකරත්න මහතා මෙහෙයවූ හයිකොප් සමාගම මගින් යුද හමුදාවට ආයුධ සැපයීම සඳහා ව්‍යාජ ලේඛන ඉදිරිපත් කරමින් මූල්‍ය වංචාවක් කිරීම සම්බන්ධයෙන් අධිචෝදනා 12කට වරද පිළිගත් එම සමාගමේ කළමනාකාර අධ්‍යක්ෂ වෙලින්ටන් ඩෙහොට් නමැති විත්තිකරුට වසර 24ක බරපතල වැඩ සහිත සිර දඬුවමක් කොළඹ මහාධිකරණ විනිසුරු සුනිල් රාජපක්ෂ මහතා ඊයේ (29) නියම කෙළේය.අධි චෝදනා 21ක් යටතේ සරත් පොන්සේකා මහතා හා ඔහුගේ බෑණනුවන් වන ධනුන තිලකරත්න වෙලින්ටන් ඩෙහොට් විත්තිකරුවන්ට එරෙහිව පසුගිය 9 දින නීතිපතිවරයා මඟින් මේ නඩුව පවරා තිබිණි.මේ නඩුව (ඊයේ 29) කැඳවූ අවස්ථාවේ බන්ධනාගාරය මඟින් සරත් පොන්සේකා මහතා හා දෙවැනි විත්තිකරුව අධිකරණයට ඉදිරිපත් කළේය. අධිකරණය හමුවේ චෝදනා කියවා දීමෙන් පසුව එම චෝදනා 21 න් චෝදනා 12 කට වරද පිළිගන්නා බව දෙවැනි විත්තිකරුගේ නීතිඥ නලින් දිසානායක මහතා අධිකරණයට දන්වා සිටියේය.තෙවැනි විත්තිකාර පොන්සේකා මහතා වෙනුවෙන් ඉදිරිපත් වූ චෝදනා සඳහා ඒ මහතා නිවැරදිකරු බව නීතිඥ සාලිය පීරිස් මහතා අධිකරණයට දන්වා සිටියේය. කරුණු සලකා බැලූ විනිසුරුවරයා විත්තිකරුවන් තිදෙනාටම එල්ලකැර තිබූ පළමු චෝදනාව සඳහා දෙවැනි විත්තිකරුට වසර පහක සිර දඬුවමක් නියම කළේය. සෙසු චෝදනා එකොළහ සඳහා වසර 3, 2 හා එක බැගින් මෙම වසර 24 ක සිර දඬුවම නියම කළ අතර සියලු දඬුවම් එකවර ගෙවීයන පරිදි දඬුවම ක්‍රියාත්මක වන බව විනිසුරු රාජපක්ෂ මහතා දන්වා සිටියේය.දැනට අධිකරණය මඟහැර සිටින පළමු විත්තිකරු වන දනුන තිලකරත්න වෙනුවෙන් පෙනී සිටීම ඒ සඳහා විත්තිකරුගේ ලිඛිත අවසරයක් ලැබී ඇති බවත් නීතිඥ අසේල රැකව මහතා අධිකරණයට දන්වා සිටියේය. පළමු විත්තිකරු වෙනුවෙන් නීතිඥවරයකු අධිකරණයේ පෙනී සිටීම පාර්ශවයන්ට අගතියක් නොවන බව පැවසූ මහාධිකරණ විනිසුරු සුනිල් රාජපක්ෂ මහතා ඒ සඳහා අවසර ලබා දුන්නේය.පළමු විත්තිකරු වෙනුවෙන් පෙනී සිටීමේ වගකීම නීතිඥවරයා බාරගත යුතු බව දන්වා සිටි විනිසුරුවරයා යම් අකටයුත්තක් සිදු වුවහොත් නීතිඥවරයා පිළිබඳව ශ්‍රේෂ්ඨාධිකරණයට දැනුම්දිය හැකි බවත් ඒ අනුව නීතිඥ භාවය පිළිබඳවද සලකා වගකීමෙන් කටයුතු කරන ලෙස දන්වා සිටියේය. පැමිණිල්ල වෙනුවෙන් කරුණු දැක්වූ රජයේ ජ්‍යෙෂ්ඨ නීතිඥ දමිත් තොටවත්ත මහතා අදහස් දක්වමින් පළමු විත්තිකරු වෙනුවෙන් පෙනී සිටීම යම් පාර්ශවයකට වාසි ලබාගන්න කරන වෑයමක්ද යන සැකය මතුවන බව පැවසීය.වරද පිළිගත් දෙවැනි විත්තිකරු හයිකොප් සමාගමේ වැටුපට සේවය කළ සේවකයකු පමණක් බවත් හෙතෙම ඉන් ලබාගත් වාසියක් නොමැති බවත් සඳහන් කළ නීතිඥ නලින් දිසානායක මහතා ලිහිල් දඬුවමක් ලබාදෙන ලෙසද අධිකරණයෙන් ඉල්ලා සිටියේය.සරත් පොන්සේකා මහතා වැරදි කරු කරමින් දඬුවම් නියම කැර ඇති පළමු යුද අධිකරණ ව්‍යවස්ථාපිත අධිකරණයකද යන්න පිළිබඳව ශ්‍රේෂ්ඨාධිකරනයේ මත විමසුමේ තීන්දුව ලැබෙන තෙක් මෙම නඩුව කල් තබන ලෙස නීතිඥ සාලිය පීරිස් මහතා අධිකරණයෙන් ඉල්ලා සිටියේය.එම ඉල්ලීම පරිදි යුද අධිකරණ පනතේ වගන්ති ප්‍රකාරව ශ්‍රේෂ්ඨාධිකරණය අර්ථ නිරූපණයක් ලබාදෙනතෙක් නඩු විභාගය කල් තැබීමට මහාධිකරණ විනිසුරුවරයා අවසර ලබා දුන්නේය. 2006 නොවැම්බර් 01 දින සිට 2004 මැයි 31 දින කාලය අතර තුර ශ්‍රී ලංකා යුද හමුදාවට විදුලි උත්පාදක යන්ත්‍ර 80ක්, බැටරි යන්ත්‍ර 50ක් හා දිවා දුර දක්නා 274ක් මිල දී ගැනීමේ ව්‍යාජ ලේඛන ඉදිරිපත් කිරීම , ඔස්ට්‍රේලියාවේ බ්‍රිටිෂ් බොර්නියා ඩිෆෙන්ස් ආයතනයේ ලේඛන ලෙස ව්‍යාජ ලේඛන සමඟ ශ්‍රී ලංකා යුධ හමුදාවට ලංසු ඉදිරිපත් කරමින් මුදල් වංචා කිරීම සම්බන්ධයෙන් මෙම අධි චෝදනා ගොනුකැර තිබිණි.මෙම නඩුව නොවැම්බර් 30 දින යළි කැඳවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n1010303</link>
    <topic>අන්තරේ කෙරුමා උදුල් අත්අඩංගුවට</topic>
    <author>චන්ද්‍රිකා පෙරේරා හා භක්ති ධර්මපි‍්‍රය මෙන්ඩිස්</author>
    <content>එක්සත් ජාතික පක්ෂ මූලස්ථානයේ පැවැති රහස් සාකච්ඡාවකට සහභාගි වී එමින් සිටියදී අන්තර් විශ්වවිද්‍යාල බලමණ්ඩලයේ කැඳවුම්කරු උදුල් ප්‍රේමරත්න ඊයේ (29) පොලිස් අත්අඩංගුවට පත්ව තිබේ.අධිකරණය මඟින් නිකුත් කළ වරෙන්තුවක් මත මොහු අත්අඩංගුවට ගත් බව පොලිසිය පවසයි.එ.ජා.ප. නියෝජ්‍ය නායක කරු ජයසූරිය මහතා සමඟ සාකච්ඡාවකට සහභාගි වී තමා පැමිණි බව අත්අඩංගුවට පත් සැකකරු පොලිසියට පවසා තිබේ.මොහු යතුරු පැදියකින් පිටකෝට්ටේ ප්‍රදේශයට පැමිණ එය මඟ නවතා සිරිකොතට ගොස් පා ගමනින් ආපසු ගමන් කරමින් සිටියදී එ.ජා.ප. මූලස්ථානය ඉදිරිපිට දී අත්අඩංගුවට ගෙන ඇත.යම් දේශපාලන අරමුණක් වෙනුවෙන් විශ්වවිද්‍යාල සිසුන් පෙළගස්වා කලහකාරි ලෙස කටයුතු කිරීමට යොමුකිරීම හා විශ්වවිද්‍යාලවල කලබලකාරී තත්ත්වයක් ඇති කිරීමට සිසුන් පෙළඹවීම මත මොහු අත්අඩංගුවට ගෙන ඇත.මොහුගේ විශ්වවිද්‍යාල ශිෂ්‍යභාවය මීට වසර දෙකකට පෙර එනම් 2008 ජූලි 29දා අහෝසි කැර ඇති බව හෙළි වෙයි.පේරාදෙණිය විශ්වවිද්‍යාලයේ දන්ත වෛද්‍ය පීඨයේ ඉගෙනුම ලැබූඋපුල් ප්‍රේමරත්න විභාගවලින් අසමත් වී ඇති අතර ශිෂ්‍ය කාලය අවසන්වීමෙන් පසු ඔහුගේ ශිෂ්‍යභාවය අහෝසි කිරීමට විශ්වවිද්‍යාලය පියවර ගෙන ඇති බව අනාවරණය වෙයි.කොළඹ ජ්‍යෙෂ්ඨ නියෝජ්‍ය පොලිස්පති කේ. පී. පී. පතිරණ, නියෝජ්‍ය පොලිස්පති දයා සමරවීර මහත්වරුන්ගේ උපදෙස් මත නුගේගොඩ පොලිස් අධිකාරී දේශබන්ධු තෙන්නකෝන් මහතාගේ මෙහෙයවීමෙන් විශේෂ පොලිස් කණ්ඩායමක් සිද්ධිය පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n1010304</link>
    <topic>සිරිකොත භික්ෂු රැස්වීමටපැමිණ ඇත්තේ අට නමයි</topic>
    <author>නිරූෂි විමලවීර</author>
    <content>සිරිකොත මූලස්ථානයේ පැවැති එජාප භික්ෂූ සංවිධාන රැස්වීම සඳහා භික්ෂූන් වහන්සේලා දහසකට ඇරියුම් කළත් ඊට පැමිණ ඇත්තේ අටනමක් පමණකැයි එජාප ආරංචි මාර්ග පවසයි.ඒ හේතුවෙන් පසුගියදා සිරිකොතේදී පැවැති එජාප භික්ෂූ සංවිධාන රැස්වීම සම්පූර්ණයෙන් අසාර්ථක වී ඇත. මේ භික්ෂු සංවිධානයට එජාපය සෑම ආසනයකින්ම හිමිවරු පස්නමක් අපේක්ෂා කළ බවද එම ආරංචි සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n1010306</link>
    <topic>රේගුවට හොරෙන් රට පටවන්න හැදූලක්ෂ 9ක රත්රන් තොගයක් දැලේ</topic>
    <author>සුභාෂිනී සේනානායක</author>
    <content>රේගුවට ප්‍රකාශ නොකර ඉන්දියාවට රැගෙන යාමට තැත් කළ රුපියල් ලක්ෂ නවයකට අධික වටිනාකමකින් යුත් රත්රන් තොගයක් ශ්‍රී ලංකා රේගුව මගින් ඊයේ (29) අත්අඩංගුවට ගෙන තිබේ. ඉන්දියාව බලා අලුයම 3.05 ට පිටත්වීමට නියමිතව තිබූ 542 ජෙට් ලයිනර් යානයේ ගමන් කිරීමට පැමිණි ශ්‍රී ලාංකිකයන් තිදෙනකු සමඟ එම රත්රන් තොගය මෙසේ අත්අඩංගුවට ගෙන තිබේ.සූරයක් තුළ බහා ග්‍රෑම් 188 ක රත්රන් කූරු 2ක් සහ මුදු 2ක් මෙසේ අත්අඩංගුවට ගෙන තිබේ.රේගු අධිකාරිවරු වන පරාක්‍රම බස්නායක, සී. පෙරුම්පතායගම්, උපාලි අබේවර්ධන මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n1010307</link>
    <topic>ඩුබායිහි මුදල් සොරකමකටශ්‍රී ලාංකිකයන් 2ක් හිරේට</topic>
    <author>මහින්ද අලුත්ගෙදර</author>
    <content>මුදල් සොරකමක් සම්බන්ධයෙන් වරදකරුවන් වූ ශ්‍රී ලාංකිකයන් දෙදෙනකුට ඩුබායි අධිකරණයක් මගින් වසර තුනක සිර දඬුවම් නියම කර ඇත.මේ ශ්‍රී ලාංකිකයන් සේවය කළ ආයතනයේ සහ එහි කළමනාකරුගේ සේප්පුවෙන් මුදල් සොරකම් කරගෙන ඇත. එම සිද්ධිය පිළිබඳ පොලිසිය මගින් අධිකරණයේ නඩු පැවැරීමෙන් අනතුරුව මේ දඬුවම නියමවී ඇතැයි තානාපති ආරංචි මාර්ග සඳහන් කරයි.ඩිරාම් 265000ක මුදලක් ද ඊට අමතරව එහි කළමනාකරුගේ සේප්පුවෙන් ඩිරාම් 20000ක්ද මේ ශ්‍රී ලාංකිකයන් දෙදෙනා සොරාගෙන ඇත. ඔවුන් දෙදෙනාට අමතරව මේ සොරකමට සම්බන්ධ වූ පිලිපීන ජාතිකයකුට ද එම අධිකරණය මඟින් මාස තුනක සිර දඬුවම් නියම කර ඇතැයි වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n1010308</link>
    <topic>සතුන් වත්තේ බෙංගාලිව්‍යාඝ්‍ර පැටවා මිය යයි</topic>
    <author>සුරන්ජිත් පෙරේරා</author>
    <content>චීන බෙංගාලි ව්‍යාඝ්‍ර දේනුව පසුගිය සතියේ බිහි කළ පැටවා ඊයේ (29) දහවල් 1.30 ට පමණ මියගොස් තිබේ. පැටවා ඉපදීමෙන් පසු ව්‍යාඝ්‍ර මව පැටවාට කිරිදීම ප්‍රතික්ෂේප කිරීම නිසා සත්වඋද්‍යාන බලධාරීන් හා වෛද්‍යවරුන් බළළුන්ට ලබාදෙන විශේෂ කිරි වර්ගයක් දී පෝෂණය කිරීමට දැඩිවෙහෙසක් ගෙන තිබේ.සියලු ප්‍රතිකාර ලබාදී ඇතත් එම කිරි වර්ගය ව්‍යාඝ්‍ර පැටවා ප්‍රතික්ෂේප කිරීම හේතුවෙන් ඇතිවූ විජලනය නිසා මරණයට පත්වී ඇති බව සත්ව උද්‍යාන ආරංච මාර්ග කියයි. චීන බෙංගාලි ව්‍යාඝ්‍ර දේනුව මෙවර මිය ගිය පැටවා බිහිකළේ දෙවන වරටත් ගැබ්ගැනීමෙන් පසුවයි. මීට පෙර මුල් වරට බිහි කළ ව්‍යාඝ්‍ර පැටවුන් දෙදෙනාටද මව කිරි ලබාදීම ප්‍රතික්ෂේප කළ නිසා ඔවුන් අවාසනාවන්ත ලෙස මියගියහ.මෙවැනි ආකාරයෙන් සත්ව මව්වරුන්ගේ ආදරය සහ කරුණාව නොලැබෙන නොයෙක් රෝගවලට ගොදුරුවන සතුන් සභ පැටව්, ආරක්ෂිතව රැක බලාගැනීමට හැකි ක්‍රමවත් වැඩපිළිවෙළක් අවශ්‍ය බව සත්ව උද්‍යාන සේවකයෝ කියති. ව්‍යාඝ්‍රයන් වැනි වටිනා දුර්ලභ සතුන් පෙරටත් වඩා ලෝකයට අවශ්‍ය බැවින් නිසි සේ රැක බලා ගැනීම අත්‍යඅවශ්‍ය බවද ඔවුහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n1010309</link>
    <topic>ශ්‍රී ලංකාව අස්ථාවර කිරීමට කළු සුද්දන් කොටින්ට කඩේ යනවා</topic>
    <author>ප්‍රාර්ථනා වීරසිංහ</author>
    <content>යුද්ධය අවසන්වී තිබියදීත් මිනීමරු එල්. ටී. ටී. ඊ ය වෙනුවෙන් කිඹුල් කඳුළු හෙළන්නේ, ශ්‍රී ලංකාව අස්ථාවර කිරීමට මාන බලන බටහිරට නැඹුරු ඒජන්තවරුන් බව ජ්‍යෙෂ්ඨ අධිනීතිඥ ගෝමින් දයාසිරි මහතා පවසයි.බලවත් බටහිර රාජ්‍යයන් තම දේශපාලන ආර්ථික බල පුළුවන්කාරකම් යොදා ගෙන අනෙක් රටවල් බිලි බා ගැනීමට උත්සාහ කරන බවද ඒ මහතා පැවැසීය.  යුද්ධය සහමුලින්ම අවසන් කිරීමෙන් පසු කිසිදු ත්‍රස්ත ක්‍රියාවක් සිදුනොවන බව, අවබෝධ කර ගැනීමට ලෝකයාට හැකි බවත් ඔහු ප්‍රකාශ කෙළේය.හෙතෙම මේ අදහස් පළකළේ කොළඹ ලක්ෂ්මන් කදිරගාමර් මධ්‍යස්ථානයේදී පැවැති “උගත් පාඩම් හා ප්‍රතිසන්ධාන පිළිබඳ ජනාධිපති කොමිසන් සභාව“ හමුවේ පෙරේදා (27) සාක්කි දුන් අවස්ථාවේදීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n10103010</link>
    <topic>ළමා සොල්දාදුවන් සමාජගත කිරීමරජය යහපත් ලෙස ඉටු කරනවා</topic>
    <author>මහින්ද අලුත්ගෙදර</author>
    <content>එල්. ටී. ටි. ඊ. සංවිධානයේ ළමා සොල්දාදුවන් ශ්‍රී ලංකා රජය මඟින් යහපත් ලෙස සමාජගත කිරීමේ කටයුතු කරන බව නිව්යෝක්හි එක්සත් ජාතීන්ගේ නියෝජ්‍ය නිත්‍ය නේවාසික නියෝජිත මේජර් ජනරාල් ශවේද්‍ර සිල්වා මහතා පවසයි.මානුෂීය මෙහෙයුම් අවසන් වීමත් සමඟ ශ්‍රී ලංකා රජය මඟින් මේ වැඩපිළිවෙළ ඉතා සාර්ථක ලෙස ආරම්භ කළ බවත් මේ වන විට හොඳින් ක්‍රියාත්මක වන බවත් හෙතෙම අවධාරණය කරයි. නියෝජ්‍ය නිත්‍ය නියෝජිතවරයා මේ බව ප්‍රකාශ කර ඇත්තේ ‘කාන්තාව, සාමය හා ආරක්ෂාව’ තේමාව යටතේ ආරක්ෂක මණ්ඩලයේ දී පසුගියදා පැවැති විවාදයට එක්වෙමිනි.අද වන විට මේ පිරිසට අධ්‍යාපනය, වෘත්තීය පුහුණුව හා අවශ්‍ය මානසික ප්‍රතිකාර ලබාදෙන බවත් සාමාන්‍ය වැසියන් ලෙස සමාජ ගත කිරීමට අවශ්‍ය සියලු පියවර රජය මඟින් ගෙන තිබෙන බවත් ශවේන්ද්‍ර සිල්වා මහතා ප්‍රකාශ කර ඇත.ශ්‍රී ලංකා ජනාධිපති මහින්ද රාජපක්ෂ මහතා ප්‍රමුඛ රජය කිසිවිටෙකත් මොවුන් ත්‍රස්තවාදීන් ලෙස නොසළකන අතර යුද්ධයේ දී පීඩාවට පත්වූවන් සේ සළකා කටයුතු කරමින් ඔවුන්ගේ අනාගතය වෙනුවෙන් කැපවී සිටින බවත් පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n10103011</link>
    <topic>පාලවිය දුම්රිය ස්ථානය අසල දී බස් පාර හරස් වන ලෙසදුම්රිය පීලි පැනලා</topic>
    <author>පුත්තලම සමූහ වාර්තාකරු ඩබ්ලිව්. සී. බී. ප්‍රනාන්දු</author>
    <content>හලාවත - පුත්තලම දුම්රිය මාර්ගයේ ධාවනය වූ දුම්රියක් පාලවිය දුම්රිය ස්ථානය අසලදී පීලි පැනීම නිසා එම මාර්ගයේ දුම්රිය ගමනා ගමන කටයුතු සම්පූර්ණයෙන් අඩාල වී ඇත.පෙරේදා (28) රාත්‍රී 9.21 ට මෙසේ පීලිපැන ඇත්තේ එදින කොළඹ සිට පුත්තලම බලා ධාවනය වී ඇති කාර්යාලයීය දුම්රියයි.28 වැනි දින සවස 5.35 ට කොළඹ කොටුවෙන් පුත්තලම බලා පිටත්වී ඇති මෙම දුම්රිය පාලාවිය දුම්රිය ස්ථානය අසලදී පීලි පැන ඇත්තේ පාලවිය - කල්පිටිය ප්‍රධාන (බස්) පාරද හරස් වන ආකාරයෙන් බැවින් පාලවිය - කල්පිටිය පාරේ වාහන ගමනා ගමනයද පැය 7 කට ආසන්න කාලයක් සම්පූර්ණයෙන් නතරවී තිබුණි.දුම්රිය සේවකයන් විසින් පීලිපැනීමට ලක්වූ දුම්රිය එන්ජිම ඉවත් කිරීමෙන් පසු 29 වැනි දින අලුයම 4.00 ට පමණ එම පාලවිය - කල්පිටිය පාරේ වාහන ගමනා ගමනය යථා තත්ත්වයට පත්විය.මෙම දුම්රිය පීලි පැනීමත් සමඟ දුම්රිය මාර්ගයට තදබල ලෙස හානි සිදුවීම නිසා හලාවත - පුත්තලම අතර දුම්රිය ගමනා ගමන කටයුතු තාවකාලිකව නතර කර තිබුණි.මේ නිසා අලුයම 4.50 ට පුත්තලමෙන් කොළඹ බලා ගමන් ආරම්භ කරන කාර්යාලයීය දුම්රිය (ඊයේ) 29 දින අලුයම ගමන් ආරම්භ කරන ලද්දේ බංගදෙනිය දුම්රිය ස්ථානයේ සිට බව දුම්රිය පාලක මැදිරිය පවසයි.පීලි පැනීමට ලක්වූ දුම්රියේ එන්ජිම සහ තවත් මැදිරි තුනක් දුම්රිය මාර්ගයෙන් ඉවතට පැන තිබූ අතර, මෙම දුම්රිය පීලි පැනීමට හේතුව මෙතෙක් හෙලිවී නැත.දුම්රිය දෙපාර්තමේන්තුවේ නිලධාරි කණ්ඩායමක් මෙම දුම්රිය පීලි පැනීම පිළිබඳව පරීක්‍ෂණ කර ගෙන යයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n10103012</link>
    <topic>ජ’පුර උපකුලපතිට පහරදුන්සැකකාර හිමිනම රිමාන්ඩ්</topic>
    <author>චන්ද්‍රිකා පෙරේරා, මානෙල් පුෂ්පකුමාරි</author>
    <content>ශ්‍රී ජයවර්ධනපුර විශ්වවිද්‍යාලයේ උපකුලපතිවරයාට පහරදී ආරක්ෂකයන්ට තර්ජනය කිරීම සම්බන්ධයෙන් මිරිහාන පොලිසිය අත්අඩංගුවට ගෙන නුගේගොඩ මහේස්ත්‍රාත් අධිකරණය වෙත ඊයේ (29) ඉදිරිපත් කළ කේ. චන්ද්‍රානන්ද ශිෂ්‍ය හිමිනම ලබන 04 දා දක්වා රක්ෂිත බන්ධනාගාර ගතකර ඇත. සිද්ධිය සම්බන්ධයෙන් තවත් ශිෂ්‍ය හිමිවරු දෙදෙනකුට එදිනට අධිකරණය හමුවේ පෙනීසිටින ලෙස නුගේගොඩ මහේස්ත්‍රාත් අධිකරණය මඟින් ඊයේ නොතීසි නිකුත් කෙරිණි.සැකකාර හිමිවරු අසල්වාසීන්ට කරදර වන අන්දමින් කෑකෝගසන බවටත් ගුවන්විදුලිය ක්‍රියාත්මක කරන බවටත් ඉකුත් 24 දා උපකුලපතිවරයාට අසල්වැසියකු පැමිණිලි කැර ඇත.මේ අනුව අදාළ හිමිවරුන්ගේ නේවාසිකාගාර භූමියට ගොස් උපකුලපතිවරයා හා විශ්වවිද්‍යාල ආරක්ෂක නිලධාරීන් සිද්ධිය පිළිබඳ විමසන අවස්ථාවේ පහරදීම සිදුකළ බවට මිරිහාන පොලිසියට පැමිණිල්ලක් ලැබී ඇත.ඒ අනුව චන්ද්‍රානන්ද හිමියන් අත්අඩංගුවට ගෙන අධිකරණය හමුවට පමුණුවා තිබේ. සිද්ධිය පිළිබඳ නුගේගොඩ පොලිස් අධිකාරී දේශබන්ධු තෙන්නකෝන් මහතාගේ උපදෙස් මත මිරිහාන පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n10103013</link>
    <topic>පුත්තලමේ වැටලීම්වලින් මත්කුඩු පැකට් 480ක් සැකකරුවන් 13ක් දැලේ</topic>
    <author>මුන්නේශ්රම් සමූහ ඊ. සී. ප්‍රනාන්දු</author>
    <content>පුත්තලම හා අවට ප්‍රදේශයේ පෙරේදා (28) දවස පුරා සිදු කරන ලද මත්ද්‍රව්‍ය වැටලීමකදී හෙරොයින් මත්කුඩු පැකට් 480ක් හා සැකකරුවන් 13 දෙනකු අත්අඩංගුවට ගත් බව පුත්තලම සුරාබදු ස්ථානය කියයි. ඊට පෙරද වැටලීම් සිදු කෙරුණු නමුත් ප්‍රදේශය පුරා මත් කුඩු භාවිතය ඉහළ ගොස් ඇති නිසා වයඹ සහකාර සුරා බදු කොමසාරිස් කපිල කුමාරසිංහ, හලාවත සුරාබදු අධිකාරි සෝමවීර යන මහත්වරුන්ගේ උපදෙස් ඇතිව පුත්තලම සුරාබදු ස්ථානාධිපති ඒ. ආර්. ලැම්බර්ට් මහතාගේ ප්‍රධානත්වයෙන් මෙම වැටලීම් සිදු කළහ.පුත්තලම – පාලවිය – නිල් අඩිය – රත්මල් යාය යන ප්‍රදේශවලදී සිදු කරන ලද වැටලීම්වලදී අත්අංගුවට ගත් මත්කුඩුවල වටිනාකම රුපියල් ලක්ෂ තුනකට වැඩි බවත් එම නිලධාරියෙකු කීය.සැකකරුවන් අවුරුදු 20 – 25 අතර වයසේ පසුවන්නන් වන අතර සැකකරුවන් අතර දිනකට කුඩු පැකට් 10 – 15 ක පාවිච්චි කරන සිව් දෙනෙකු සිටි බවත් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n10103014</link>
    <topic>තැපෑලෙන් ක්ෂණික සොයා බැලීමක්</topic>
    <author>උපාලි කරුණාරත්න</author>
    <content>තැපැල් කාර්යාල මඟින් යැවූ ලිපියක්, පාර්සලයක් අදාළ පුද්ගලයාට ලැබුණේදැයි ක්ෂණිකව සොයා ගත හැකි නව ක්‍රම වේදයක් ලබන වසරේ ආරම්භ කරන බව තැපැල් දෙපාර්තමේන්තුව පවසයි.මෙහිදී තැපැල් කාර්යාලය මගින් අදාළ පාර්සලයේ හෝ ලිපි කවරයේ අලවනු ලබන ස්ටිකරයේ ඇති අංකය යොදා ගනිමින් පරිගණකයක ආධාරයෙන් තැපැල් දෙපාර්තමේන්තුවේ වෙබි අඩවියට පිවිස ලිපිය හෝ පාර්සලය කුමන ස්ථානයක තිබේ දැයි බලාගත හැක.ශ්‍රී ලංකා තැපෑල නවීන තාක්ෂණික ක්‍රමවේදයන්ට යොමුවීම සම්බන්ධයෙන් අදහස් දක්වමින් තැපැල් හා විදුලි සංදේශ ඇමැති ජීවන් කුමාරතුංග මහතා ප්‍රකාශ කළේ ඉදිරියේ දී තැපෑල ජාල ගත වීම අවසන් වීමත් සමඟ තැපෑල තුළ විශාල වෙනස්කම් රැසක් ඇතිවන බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n10103015</link>
    <topic>වැරැල්ලපත වැවට දැමූමත්ස්‍ය පැටවු විනාශවෙලා</topic>
    <author>රඹුක්කන උතුර සමූහ - විපුල එස් කුමාරතුංග</author>
    <content>මිරිදිය මත්ස්‍ය වගාව ව්‍යාප්ත කරලීමේ අරමුණින් මීට මාසයකට ඉහතදී රඹුක්කන වැරැල්ලපත වැවට මුදාහැරි මත්ස්‍ය පැටවුන් 2000 අපතේ යෑමේ පුවතක් වාර්තාවේ.සබරගමුව පළාත් ධීවර අමාත්‍යංශය ශ්‍රී ලංකා ජලජීවි වගා සංවර්ධන අධිකාරිය කෑගල්ල සහ රත්නපුර දිස්ත්‍රික්ක දෙක සඳහා රුපියල් ලක්ෂ තිහක මුදලක් දරමින් මත්ස්‍ය පැටවුන් මුදා හැරීම උත්සවශ්‍රීයෙන් පැවැත්විණි. කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහතා සහ ජලජීවි වගා සංවර්ධන අධිකාරියේ නිලධාරීන් පිරිසකගේද සහභාගිත්වයෙන් රඹුක්කන මැතිවරණ කොට්ඨාසයේ සියඹලන්ගමුව, කුඩාගම, ගොඩගන්දෙනිය සහ වැරැල්ලපත වැව් සඳහා මත්ස්‍ය පැටවුන් 20,000 ක් මුදාහැරිණි.මෙලෙස මත්ස්‍ය පැටවුන් මුදාහැරි වැරැල්ලපත වැවේ සංවර්ධන කටයුත්තක් සඳහා ඉකුත් (28) දා ජලය මුදාහැරීම සිදුකර තිබේ. මේ නිසා එම දැමූ මත්ස්‍ය පැටවුන් විනාශ වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n10103016</link>
    <topic>විදේශ රැකියා සිහින මවාමුදල් වංචා කර වැඩ වරද්දාගෙන</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>කතෝලික පියනමකගේ ආධාරයෙන් විදේශ රැකියා ලබා දෙන බවට පොරොන්දු වී රුපියල් පනස්අටලක්‍ෂ හතළිස් පන්දාහක් වංචා කළ කාන්තාවක් සහ පුද්ගලයකු මීගමුව ප්‍රධාන මහේස්ත්‍රාත් ජයකි ද අල්විස් මහත්මිය නොවැම්බර් 10 දක්වා රක්ෂිත බන්ධනාගාර ගතකිරීමට 28 නියෝග කළාය.මෙලෙස රක්ෂිත බන්ධනාගාර ගතව ඇත්තේ ටොරින්ටන් මාවත, කොළඹ 7, නාරාහේන්පිට පොලිස් වසමේ පදිංචි රත්නායක ලියනගේ, තමාරා ඉන්දිකා, අයෝමනී නොහොත් ටානියා නැමැති කාන්තාවක් සහ මාකොළ උතුර පදිංචි හෙට්ටිආරච්චිගේ චමනි ප්‍රසාද් යන පුද්ගලයෙකි.කාන්තාව එච්. පි‍්‍රයදර්ශනී හා අනෙක් පුද්ගලයා ප්‍රදීප් රන්දුල යන ව්‍යාජ නම්වලින් පෙනී සිට මේ මුදල් වංචාව සිදුකර ඇති අතර ඔවුන් ඉදිරිපත් කළ ලිපිනයන් ද ව්‍යාජ ඒවා වේ.සිද්ධියේ පැමිණිලිකරු අංක 553/1, වහටියගම පාර, දඬුගම, ජාඇළ කතෝලික දේවස්ථානයේ රන්පටිදේවගේ පි‍්‍රයන්ත නැමැති පියතුමෙකි.සැකකරුවන් දෙදෙනා භක්තිමත් කතෝලිකයන් වශයෙන් පෙනී සිටිමින් දේවස්ථානයේ ආගමික වතාවත්වලට සහභාගි වී පසුව පියතුමා සමඟ කිට්ටු ඇසුරක් පවත්වා විශ්වාසය දිනා ඇත.වත්තල, නුගේගොඩ, කටුනේරිය, ජාඇළ, අකුරැස්ස, දංකොටුව පදිංචිකරුවන්ගෙන් මේ මුදල් වංචා කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n10103017</link>
    <topic>කොරතොට දී තරුණයකුවෙඩි තබා ඝාතනය කරයි</topic>
    <author>බණ්ඩාරගම සමූහ - කඩුවෙල සමූහ හා අතුරුගිරිය විශේෂ</author>
    <content>කොරතොට වැලිහේනතුඩුව විදුලි උප පොළ අසල දී ඊයේ (29) දහවල් පෙර ගෙවුම් පත් බෙදා හරින නියෝජිතවරයකු වෙඩි තබා ඝාතනය කර රුපියල් එක් ලක්ෂ පනස් දහසක පෙර ගෙවුම් පත් රැගෙන ගොස් ඇතැයි නවගමුව පොලිසිය කියයි.මෙසේ ඝාතනයට ලක්වී ඇත්තේ පාදුක්ක අපරැක්ක සුමුදු නයනප්‍රිය (20) යන අයයි.මියගිය අය යතුරු පැදියෙන් කොරතොට සිට අතුරුගිරියට යමින් සිටියදී එයට පිටුපසින් යතුරු පැදියකින් පැමිණි නාඳුනන පුද්ගලයන් දෙදෙනෙක් මේ වෙඩි තැබීම සිදු කර ඇති බව මූලික පරීක්ෂණ වලදී අනාවරණය වී ඇති බව පොලිසිය කියයි.මියගිය අයගේ ඉල ඇට ප්‍රදේශයට වෙඩි පහරවල් තුනක් එල්ල වී ඇති බව පවසන පොලිසිය ඝාතනය වූ ස්ථානයේ තිබී එම්. එම්. 9 වර්ගයේ උණ්ඩයක් හමුවූ බව පොලිසිය කියයි.සැකකරුවන් අතුරුගිරිය දෙසට පලාගිය බව තොරතුරු ලැබී ඇතැයිද පොලිසිය කියයි.නවගමුව පොලිසියේ ස්ථානාධිපති ප්‍රධාන පොලිස් පරීක්ෂක එම්. එම්. මහගෙදර මහතාගේ උපදෙස් මත අපරාධ අංශයේ ස්ථානාධිපති පොලිස් පරීක්ෂක ඩී. එම්. ජේ. දිසානායක මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n10103018</link>
    <topic>සිසුන්ට ගංජා අලෙවි කළකතක් රිමාන්ඩ්</topic>
    <author>මතුගම සංචාරක</author>
    <content>පාසල් ළමයින්ට ගංජා අලෙවි කළ කාන්තාවක් මීගහතැන්න පොලිසිය අත්අඩංගුවට ගෙන මතුගම මහේස්ත්‍රාත් දමින්ද රාමනායක වැලිගොඩපිටිය මහතා වෙත ඉදිරිපත් කළ පසු නොවැම්බර් 09 දක්වා රිමාන්ඩ් භාරයේ තැබීමට නියෝග කළේය. පොල්ගම්පළ පදිංචි කේ. ලීලාවතී නමැත්තිය ගංජා කුඩු පැකට් 58 සමඟ ගලගංගොඩ දී අත්අඩංගුවට ගැනිණි.පොලිස් නිලධාරින් සිවිල් ඇඳුමින් සැරසී ගංජා මිලදී ගැනීමට ගිය විට නිවෙස අසල කෙසෙල් ගසක් යට තිබී ගෙනවිත් දී ඇත.මතුගම සහකාර පොලිස් අධිකාරි චන්දන ජයසිරි කොඩිතුවක්කු මහතාගේ මෙහෙයවීමෙන් මීගහතැන්න පොලිස් ස්ථානාධිපති හිමාල රාජපක්‍ෂ, උප පොලිස් පරීක්‍ෂක ගාමිණි රණවීර යන මහත්වරු පරීක්‍ෂණ මෙහෙයවීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n10103019</link>
    <topic>මලල ක්‍රීඩිකා ලලනා ශාන්තිටජනාධිපති සමාව</topic>
    <author>කුමුදු හෙට්ටිආරච්චි</author>
    <content>පුද්ගලයෙකුට විදේශ ගතවීම සඳහා නීති විරෝධී ලෙස වීසා ලබාදීම සම්බන්ධව දඬුවම් නියමව සිටි මලල ක්‍රීඩිකා ලලනා ශාන්ති අයිරාංගනී ජනාධිපතිතුමාගේ සමාව මත කොළඹ කොටුව මහේස්ත්‍රාත් ලංකා ජයරත්න මෙනෙවිය ඊයේ (29) නිදහස් කළාය.මලල ක්‍රීඩිකාව චෝදනාවන්ට වරද පිළිගැනීමෙන් පසු 2009.04.02 දින කොළඹ කොටුව මහේස්ත්‍රාත් ගිහාන් පිලපිටිය මහතා විසින් රුපියල් ලක්ෂයක දඩ මුදලක් හා වසර දහයකට අත්හිට වූ වසරක සිර දඬුවමක් නියම කැර තිබුණි.මුස්ලිම් ජාතිකයකුගේ බිරිය ලෙස පෙනී සිට ඔහුට බ්‍රිතාන්‍ය මහ කොමසාරිස් කාර්යාලයෙන් ව්‍යාජ ලෙස වීසා ලබාගැනීමට සහාය වී විදේශ ගත කැරවීම සම්බන්ධව ආගමික හා විගාමික පනත යටතේ මේ මලල ක්‍රීඩිකාවට විරුද්ධව කොළඹ අපරාධ කොට්ඨාසය මගින් චෝදනා ගොනු කැර තිබුණි.චූදිත කළ වරදට පසුතැවෙන බවත් මින් ඉදිරියට කිසිදු වරදක් සිදු නොකොට යහපත් ජීවිතයක් ගත කිරීමට අධිෂ්ඨාන කැරගෙන ඇති බවත් මැය මලල ක්‍රීඩා අංශයෙන් ශ්‍රී ලංකාවට කීර්තියක් ලබාදුන් තැනැත්තියක් බවත් දඬුවම් නියම කිරීමට පෙර මලල ක්‍රීඩිකාව වෙනුවෙන් පෙනී සිටි නීතිඥවරයා අධිකරණයට කරුණු දක්වමින් පවසා තිබුණි.චූදිත මලල ක්‍රීඩිකාවට අවම දඬුවමක් නියම කිරීම යෝග්‍ය බවට නිගමනය කළ මහේස්ත්‍රාත්වරයා ඉහත දඬුවම නියම කැර තිබුණි.එම දඬුවම පැනවීමෙන් පසු තමාට සමාවක් ලබාදෙන ලෙසට ජනාධිපතිතුමාගෙන් මලල ක්‍රීඩිකාව අයැදීමක් කැර තිබුණි.ඒ අනුව මලල ක්‍රීඩිකාවට ආණ්ඩුක්‍රම ව්‍යවස්ථාවේ 34 වන ව්‍යවස්ථාව ප්‍රකාරව ජනාධිපතිතුමා විසින් සමාව ප්‍රදානය කැර ඇති බව රාජ්‍ය ආරක්ෂක අමාත්‍යාංශයෙන් නිකුත් කළ ලිපියෙහි පිටපතක් අධිකරණයට ඉදිරිපත් කැරමින් අධිකරණ අමාත්‍යාංශයෙන් දන්වා ඇති බව ප්‍රකාශ කළ මහේස්ත්‍රාත්වරිය චෝදනා ලැබ සිටි මලල ක්‍රීඩිකාව ඊයේ (29) නිදහස් කළාය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=n10103020</link>
    <topic>පැය 8ක් ජලය නෑ</topic>
    <author/>
    <content>අඹතලේ ජල පවිත්‍රාගාරයේ අත්‍යාවශ්‍ය අලුත්වැඩියාවක් හේතුවෙන් හෙට (31) උදේ 9.00 සිට සවස 5.00 දක්වා පැය 08 ක කාලයක් පහත සඳහන් ප්‍රදේශයන්හි ජල සැපයුම අත්හිටුවීමට සිදුවේ.කොටුව, චැතම් වීදිය, පිටකොටුව, කොල්ලුපිටිය, බම්බලපිටිය, බෞද්ධාලෝක මාවත, කුරුඳුවත්ත, මරදාන, බොරැල්ල, බේස්ලයින් පාර, එළිහවුස්, මට්ටක්කුලිය, මහවත්ත, කොටහේන, අළුත් මාවත, ග්‍රෑන්ඩ්පාස්, තොටළඟ, කාක දූපත, මහා විද්‍යාල මාවත, මහ කුමාරගේ මාවත, විවේකානන්ද කන්ද සහ කොළඹ වරාය යන ප්‍රදේශවල ජල සැපයුම අත්හිටුවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=r1010301</link>
    <topic>ත්‍රි’මලය කුච්චවේලි ලුණු ලේවායනැ’හිර නවෝදයෙන් සංවර්ධනයට</topic>
    <author>ආනන්ද පතිරාජ - උතුරුමැද පළාත</author>
    <content>ත්‍රිකුණාමලය කුච්චවේලි ප්‍රදේශයේ පිහිටා ඇති ශ්‍රී ලංකාවේ විශාලතම ලුණු ලේවාය ජනාධිපති මහින්ද රාජපක්ෂ මහතාගේ මග පෙන්වීම හා උපදෙස් පරිදි නැඟෙනහිර නවෝදය යටතේ සංවර්ධනය කිරීමට රජය පියවර ගැනේ.අක්කර එක්දාස් අටසීයකින් (1800) සමන්විත වූ මේ ලේවායේ මේ වන විට පුද්ගලයන් 250 දෙනෙකු සේවයේ යෙදී සිටින අතර 2012 වර්ෂය වන විට පුද්ගලයන් 1500 දෙනෙකුට රැකියා අවස්ථා ලබාදීමට හැකිවේ.මේස ලුණු, ක්ලෝරීන් සහ කෝස්ටික් සෝඩා ආදිය මේ ලුණු ලේවායේ නිෂ්පාදනය කරන බව තවදුරටත් සඳහන් කරන වෛද්‍ය වේලියනගේ මහතා කියාසිටින්නේ කුච්චවේලි ලුණු ලේවායෙන් නිෂ්පාදනය වන ලුණු ඉදිරි කාලයේදී ශ්‍රී ලංකාවටම පාරිභෝගික අවශ්‍යතා මත සැපයීමේ හැකියාව ලැබෙන බවද විදෙස් රටවලට අපනයනය කිරීමේ හැකියාව ද ලැබෙන බවය.වර්ෂයකට ලුණු මෙට්‍රික් ටොන් 500ක් පමණ මෙම ලුණු ලේවාය තුළින් නිෂ්පාදනය කිරීමට හැකියාව ලැබේ.කුච්චවේලි ලුණු ලේවායට සමගාමීව එම ප්‍රදේශයේ ජීවත්වන දමිළ ජනතාවගේ පහසුව සඳහාත් ලේවායේ සේවයේ යෙදී සිටින කම්කරුවන්ගේ අවශ්‍යතාවන් සඳහාත් කෝවිලක් විවෘත කිරීම, පෙර පාසලක් විවෘත කිරීම සහ ලුණු ලේවායේ දෙමහල් කාර්යාල ගොඩනැගිලි සංකීර්ණය විවෘත කිරීම ධීවර හා ජලජ සම්පත් නියෝජ්‍ය ඇමැති සුසන්ත පුංචිනිළමේ මහතා අතින් පසුගියදා සිදු විය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=r1010302</link>
    <topic>යෝජිත කරාපිටිය මාතෘ රෝහලේඉදිකිරීම් කටයුතු කඩිනමින්</topic>
    <author>ඩී. සිරිවර්ධන - ගාල්ල දිසා විශේෂ</author>
    <content>මෙයට වසර හයකට පෙර මාතෘ රෝහලක් ඉදිකිරීමට කරාපිටිය ප්‍රදේශයේ තැබුණු මුල්ගල ගැන කඩිනම් විමර්ශනයක් අරඹා ඇති රජය එහි ඉදිකිරීම් කටයුතු වහාම ඇරඹීමට කටයුතු අරඹයි.රුපියල් ලක්‍ෂ 9500ක මුදලක් ජර්මනියේ “හෙල්වම් කෝල්” නමැති රාජ්‍ය නොවන සංවිධානය මගින් ප්‍රදානය කරනු ලැබුයේ සුනාමි ව්‍යසනයට ලක්ව විනාශයට පත් වූ ගාල්ල මහමෝදර මහ රෝහල වෙනුවට නව අංග සම්පූර්ණ මාතෘ රෝහලක් ඉදි කිරීමටය.මෙහි ඉදිකිරීම් කටයුතු භාරගත් කොන්ත්‍රාත් සමාගමක් හා රෝහල් කාර්ය මණ්ඩලය සමග හටගෙන ඇතැයි කියන කිසියම් ප්‍රශ්නයක් මත මෙව මෙතෙක් මුල්ගලට සීමාවීමට හේතුවී ඇතැයි ප්‍රකාශ වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=r1010303</link>
    <topic>සෙංකඩගලපුර කිරි මුහුද වැනසේද?</topic>
    <author>මධ්‍යම පළාත් විශේෂ – පාලිත අලකේශ්වර</author>
    <content>ශ්‍රී වික්‍රම රාජසිංහ, සිංහලේ අන්තිම රජතුමන් විසින් ඉදිකරන ලද සෙංකඩගලපුර ඓතිහාසික බෝගම්බර වැවට මේ වන විට වසර 200 ක් සම්පූර්ණ වී තිබේ. මහනුවර නාගරික පරිසරයට සුන්දරත්වයක් එක්කිරීමට බෙහෙවින් ඉවහල් වී ඇති නුවරවැව පිහිටා ඇත්තේ මුහුදු මට්ටමින් අඩි 1680 ක් උසිනි. වැව වටා ඇති ඉවුරෙහි දිග අඩි 10606 කි. (සැතපුම් දෙකකුත් අඩි 46 කි)පරිසර හිතකාමී නොවන ඇල්ගී විශේෂයක් බෝවී ශීඝ්‍ර ලෙස වැව පුරා පැතිර යාමේ හේතුවෙන් මීට පෙර වැව් ජලය අව පැහැ ගැන්වී දුගඳ හමන්නට වීමත්, ඉන් පසුකාලීනව වැවෙහි මත්ස්‍ය සම්පත සමූහ වශයෙන් මැරී විනාශ වන්නටත් වීම නිසා පාරිසරික ගැටලු රැසක් මතුවන්නට පටන්ගෙන තිබේ.වැව වටා උස් බිම්වල පිහිටි මහා පරිමාණයේ ඇතැම් සංචාරක හෝටල්වලින් බැහැර කෙරෙන අපද්‍රව්‍ය මුසු ජලය භූගත මං ඔස්සේ වැව් ජලයට එක්වීම නිසා මෙම පාරිසරික ගැටලුව තවත් උත්සන්න වේ.වැව වෙත යොමුකොට ඇති බෝක්කු හා ඇළ මං හේතුකොටගෙන වැලි හා පස්වලින් වැව ශීඝ්‍ර ලෙස ගොඩවීමේ තර්ජනයකට ද මේ වන විට මුහුණපා ඇත. වැව් ඉවුර වටා වවා ඇති සපු, මුරුත, සල්, දොඹ, මයිල, කුඹුක්, නා, ගොඩපර, තැබූබියා, රුක්අත්තන හා තාල වර්ගයේ ශාක එකිනෙක ඉදිරී වැටීම ජලාශි‍්‍රත පක්ෂීන්ගේ මෙන්ම වැව් ඉවුරේ පැවැත්මට හානිකර වී ඇතිවාක් මෙන්ම වැවේ සුන්දර දසුනටද තර්ජනයක් වී ඇත.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=r1010304</link>
    <topic>අවධානය පිණිසයි</topic>
    <author> </author>
    <content>මෙතෙක් කිසිදු බලධාරියෙකුගේ ඇස නොගැටුණු මේ මාර්ගය ඇල්පිටිය බටුවන්හේන කුමාරසිංහ මාවතයි. වැසි දාට පයින්වත් යා නොහැකි මේ මාර්ගය ඇල්පිටිය ප්‍රාදේශීය සභාවට හෝ අයිතියක් නැති දැයි ගම්වාසීහු ප්‍රශ්න කරති.ප්‍රධාන මාර්ගයක මතුපිටින් යොදා තිබෙන අරුම පුදුම කාණු පද්ධතියක් බදුල්ල නගරයේ දී දක්නට ලැබෙයි. මෙය පිහිටා ඇත්තේ බදුල්ල මුතියංගණ කෞතුකාගාරය ඉදිරිපිට බදුල්ල – පස්සර ප්‍රධාන මාර්ගයේ ය. පැය විසිහතර පුරාම මේ කාණුවේ වළ පිරී පවතී. එම අප ජලය පොළොව යටින් ගලා යාමට කාණු පද්ධතියක් සකස් කර නැත. එයින් පිටාර ගලන අප ජලය මාර්ගය හරහා ගලා යන අයුරුයි මේ.ගනේවත්තේ සිට කැකුලාවල හරහා මහව දක්වා වැටී ඇති මාර්ගයේ කිඹුල්වානා ඔය හරහා ඉදිකර ඇති පාලමයි මේ. සුළු වර්ෂාවකදී පවා මෙම මාර්ගය ජලයෙන් යටවෙන බව ගම්වාසහු පවසති.හලාවත කුරුණෑගල ප්‍රධාන බස් මාර්ගයේ බෝවත්ත නගරයේ මං සන්ධියක පිහිටි විශාල වලකි මේ. මගී ජනතාව බස් රථවවලට ගොඩවන්නේද මේ වළ පිහිටි ස්ථානය අසලින් බැවින් එය පිළිසකර කර දීමට වගකිව යුත්තන්ගේ අවධානය යොමු විය යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=r1010305</link>
    <topic>මිල්ලනිය වැලිකල අමුණ කැඩිලා කුඹුරු අක්කර 150ක් පුරන්</topic>
    <author>හල්තොට සමූහ විනීතා මානෙල් ගමගේ</author>
    <content>වසර 10ක කාලයක සිට කිසිදු ප්‍රතිසංස්කරණයක් නොකළ මිල්ලනිය ගොවිජන සේවා බල ප්‍රදේශයේ වැලිකල අමුණ කැඩී බිඳී ඇති නිසා මෙවර මහ කන්නයේ කුඹුරු වපුරා ගැනීමට නොහැකි වී ඇතැයි ගොවීහු පවසති.වැලිකල, කෙලෙස්ගමුව, කනේවල හා ගුංගමුව යන ගොවිජන සේවා වසම් වලට අයත් කුඹුරු අක්කර 150ක් අස්වැද්දීමට උපකාරී වන අමුණේ දොරවල් 4න් 2ක් සම්පූර්ණයෙන් ලෑලි දිරාපත්ව ඇති අතර ඉතිරි දෙකෙන් ක්‍රියාකරන්නේද එකක් පමණි. නිතර ජලගැලීම් වලට ලක්ව ඉවුරු කැඩී යෑම නිසා එය වළක්වා ගැනීමට 1998 දී විශාල මුදලක් වැයකර අඩි 50ක් පමණ දිග අඩි 10ක් උස කොන්ක්‍රීට් බැම්මක් ඉදි කර ඇතත් එය ද මේ වන විට ජල පහරට කැඩී විනාශ වී ඇත.දොරවල් සහිත පැත්තේ උණ පඳුර ආසන්නයේ ගල් වැටියක් දමා ඇතත් එය ද කැඩී අමුණට උඩ ඉවුරද සෝදා පාලුවට ලක්ව විශාල විනාශයක් සිදුව තිබේ.එස්.ඩී.තුසිත මහතාඅවුරුදු හත අටක සිට මේ යායම පුරන්. අක්කර හැටක් විතර සේරම ඒ විදිහයි. වැලිකල විතරක් නෙමෙයි පහළට සේරම අක්කර 100ක් 150ක් විතර තියෙනවා. අමුණ අක්‍රිය වීම තමයි සේරටම මුල. දොරවල් නෑ. තියෙන දෙකෙන් වැඩ කරන්න පුලුවන් මැද එක විතරයි. අනික රෝදෙ කැරකෙනව විතරයි. දොර හෙල්ලෙන්නෙවත් නෑ. ගොවියෝ කියනකොට බලන්න එනවා. දැන් පහළොස් පාරකට වඩා ඇවිත් බලලා ගියා. ඡන්දයක් ලංවෙනකොට ඇවිත් සල්ලි පාස්කරල දෙන්නම් කියල යනවා.එච්.ඩී.සැමී මහතාඅමුණ හදපු දවසේ ඉඳලම බලා ගන්නෙ මම. සල්ලි බලාගෙන නෙමෙයි. දැන් දොරවල් හතරෙන් දෙකක්ම කැඩිලා. රෝද වැඩ කරන්නෙ නෑ. ඕනතරං මේ ගැන නිලධාරින්ට දැනුම් දීල තියෙනවා. තාමත් හැදුවේ නෑ.මිල්ලනිය ප්‍රාදේශීය ගොවිජන සේවා නිලධාරි ටී.ජී.එස්.රන්දෙණිකුමාර මහතාඅමුණ අලුත්වැඩියා කටයුතු සඳහා මුදල් වෙන් වෙලා තියෙනවා. ඉදිරියේදී ප්‍රතිසංස්කරණ කටයුතු සිදු කෙරෙනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=r1010306</link>
    <topic>පසුවිපරම් නොමැතිකමින් හොරණ මාර්ග හැමදා අබලන්</topic>
    <author>හොරණ සමූහ - බන්ධුල ආර්. ගුලවත්ත</author>
    <content>හොරණ මැතිවරණ බල ප්‍රදේශයේ මහා මාර්ග, පළාත් සභා සහ ප්‍රාදේශීය සභාවන්ට අයත් මාර්ග කිහිපයක් ගමන් කිරීමට නොහැකි තරමටම අබලන් වී ඇත.මහා මාර්ග දෙපාර්තමේන්තුව, පළාත් මාර්ග සංවර්ධන අධිකාරිය, ප්‍රාදේශීය සභාව, මාර්ග ඉදිකිරීමේ සංවර්ධනය කිරීමේ ව්‍යාපෘතිවලදී මහජන මුදල් යොදවා ව්‍යාපෘති ඇරැඹුවත් ඒවා පිළිබඳව පසුවිපරම් සිදුකෙරෙන්නේ නැතැයි ප්‍රදේශවාසීහු පවසති.අලුතෙන් සංවර්ධනය කරන මාර්ගයන්හි කාණු පද්ධතිය සකස් නොකිරීම නිසා වර්ෂා කාලයේදී ජලය ගලා බසින්නේ මාර්ගය උඩිනි. ප්‍රාදේශීය සභාව මගින් හා සමෘද්ධි බළකාය මගින් කොන්ක්‍රීට් මාර්ග සකස්කිරීමේදී කාණු පද්ධතිය ගැන නොසිතීම නිසාත් එම මාර්ග වර්ෂා කාලවලදී ජලයෙන් යටවීම නිසාත් මාර්ග අබලන් වන බව ද ඔවුහු කියති.හොරණ ප්‍රාදේශීය සභාව සහ නගර මාර්ග සංවර්ධනයේදී දේශපාලන වාසි තකා ක්‍රියා කිරීමෙන් මාර්ග අබලන් වන බව ප්‍රදේශවාසීහු කියති.නගර සභාවේ සහ ප්‍රාදේශීය සභාවේ ප්‍රතිපාදන විශාල ප්‍රමාණයක්ම වාර්ෂිකව වැයකරනු ලබන්නේ මාර්ග සංවර්ධනය සඳහාය. එහෙත් මාර්ග නඩත්තුව සංවර්ධනය කිසිම අවස්ථාවක අවසන් නොවන බවත් ප්‍රාදේශීය සභා මන්ත්‍රීවරුන්ගේ යෝජනාවලින් දැක්වෙන බැව් ප්‍රදේශවාසීහු පවසති. මේ නිසා පසු විපරම් කොමිටි ග්‍රාම සේවා නිලධාරි වසමක් පාසා පිහිටුවීම වඩාත් යෝග්‍ය බව ප්‍රදේශවාසීහු පවසති. අදාළ සියලු බලධාරීන්ගේ සහ වගකිවයුත්තන්ගේ අවධානය මේ සඳහා යොමු විය යුතු බවද ඔවුහු පවසති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=r1010307</link>
    <topic>අවිස්සාවේල්ල බස් රථ කොස්ගමනතර කරන්නේ නැතිලු</topic>
    <author>අවිස්සාවේල්ල විශේෂ – එස්. පද්මපෙරුම</author>
    <content>අවිස්සාවේල්ල සිට කොළඹ දක්වා ධාවනය වන බස් රථ උදෑසන කොස්ගම නගරයේ නොනවත්වා ධාවනයේ යෙදීම නිසා කොස්ගම අවට ප්‍රදේශවල ජනතාව අසීරුවට පත්ව සිටිති.මීට ඉහතදී ලංගම හා පෞද්ගලික බස් රථ කිහිපයක් උදෑසන කොස්ගමින් ගමන් ආරම්භ කළත් එම බස් රථද ධාවනය නොවන නිසා බොහෝ දෙනකුට නියමිත වේලාවට රාජකාරියට යෑමට නොහැකි වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=r1010308</link>
    <topic>මීගහතැන්න දිසා රෝහලේ රුධිරපරීක්ෂණ පහසුකම් නෑ</topic>
    <author>මීගහතැන්න සමුහ කුමාරදාස</author>
    <content>මීගහතැන්න දිසා රෝහලේ ලේ පරීක්ෂා කිරීම අත්හිටුවා ඇති අතර රෝහලෙන් ප්‍රතිකාර ලබා ගැනීමට පැමිණෙන රෝගීන්ට රුධිර පරීක්ෂා කර ගැනීමට අධික මිලක් ගෙවා පුද්ගලික ලේ පරීක්ෂා කරන ස්ථාන කරා යැවීමට රෝහලෙන් තුණ්ඩු ලබා දේ.වසර කීපයක සිට මීගහතැන්න රෝහලෙන් රෝගීන්ගේ ලේ පරීක්ෂා කිරීමේ යන්ත්‍රය අක්‍රිය වීම රෝගීන්ට බලවත් පාඩුවකි.ලේ පරීක්ෂා කරන නිලධාරියාද සේවයට පැමිණෙන්නේ මන්දගාමීව යැයි ප්‍රදේශවාසීහු චෝදනා කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=r1010309</link>
    <topic>බෝපේ රාජසිංහ විදුහලේවිද්‍යාගාරයේ වහලය මුක්කු පිට</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>බෝපේ රාජසිංහ මහ විදුහලේ විද්‍යාගාරයේ වහලය දිරාපත්වී කඩාවැටීමට ආසන්නව පවතී. අබලන්වී ඇති බෝක්කුවලට මුක්කු ගසා ඇති අතර ශිෂ්‍ය ශිෂ්‍යාවන්ගේ ආරක්ෂාව පතා විද්‍යාගාරය තුළ පන්ති පැවැත්වීම නවතා ඇත. එසේ නමුත් මෙම වහලය කඩා වැටුනහොත් වටිනා විද්‍යා උපකරණ රාශියක් විනාශ විය හැකිය.අදාළ බලධාරීන් කිහිපවිටක්ම දැනුවත් කළත් මේ දක්වා නිසි පියවරක් නොගත් බව මවුපියෝ පවසති. හෝමාගම කලාප අධ්‍යාපන කාර්යාලයට නොබෝදා පත්වී පැමිණි නව අධ්‍යක්‍ෂවරයා මෙම විද්‍යාගාරය නිරීක්‍ෂණය කිරීමෙන් අනතුරුව කඩිනම් පියවරක් ගන්නා බව පවසා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=r10103010</link>
    <topic>හෝමාගම හංවැල්ල බස් ධාවනය විධිමත් කරන්නැයි ඉල්ලීම්</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>හෝමාගම ඩිපෝවට අයත් හෝමාගම - හංවැල්ල මාර්ග අංක 219 බස් රථය පෙ. ව. 6.40 ට වත්, හෝමාගමින් ධාවනය ආරම්භ කරන්නැයි පානළුව, ආටිගල, බටවල විදුහල්පතිවරු ඩිපෝ කළමනාකරුගෙන් ඉල්ලීම් කරති.දිනපතා පෙ. ව. 7.30 ට පාසල් ආරම්භ වන නමුත්, හෝමාගම සිට පැමිණෙන ගුරු භවතුන්ට ප්‍රවාහන පහසුකම් නොමැති බැවින්, පාසලට පැමිණෙන විට, පෙ. ව. 7.45 පසු වෙයි. මේ කාලය තුළ පාසල් පරිපාලනය බිඳ වැටීමක් සිදුවන අතර, ආගමික වතාවත් සිදු කිරීමේ දී, ගුරු භවතුන්ට හා සිසුන්ට ප්‍රධාන මාර්ගයට වී සිටීමට සිදුවී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=r10103011</link>
    <topic>ගම්පහ මත්ද්‍රව්‍ය භාවිතයට වැට බඳී</topic>
    <author>නිට්ටඹුව සමූහ - ජෙනට් ජයසිංහ</author>
    <content>ගම්පහ - දිස්ත්‍රික්කයේ පාසල් සිසුන් හා තරුණයන් මත්ද්‍රව්‍ය සහ දුම්වැටි භාවිතයෙන් වළක්වා ගැනීම සඳහා ජාතික මත්ද්‍රව්‍ය්‍ය නිවාරණ මෙහෙයුම් ඒකකයේ දිස්ත්‍රික් සම්බන්ධිකරණ කාර්යාලය පුළුල් වැඩපිළිවෙළක් ආරම්භ කර ඇත.ජාතික මත්ද්‍රව්‍ය නිවාරණ මෙහෙයුම් ඒකකයේ ප්‍රධාන මෙහෙයුම් උපදේශක අතුරලියේ රතන හිමියන්ගේ ප්‍රධානත්වයෙන් අත්තනගල්ල රජමහා විහාරස්ථානයේදී පැවති පාසල් සිසුන් සහ තරුණයන් මත්ද්‍රව්‍ය සහ දුම්වැටි භාවිතයෙන් මුදාගැනීම සඳහා පැවැත්වූ දැනුම්වත් කිරීමේ වැඩමුළුවකදී ජාතික මත්ද්‍රව්‍ය නිවාරණ මෙහෙයුම් ඒකකයේ ගම්පහ දිස්ත්‍රික් සම්බන්ධීකරණ නිලධාරි රමේෂ් අමරසිංහ මහතා එසේ පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=s1010301</link>
    <topic>36 වැනි ජාතික මහා ක්‍රීඩා උළෙලඅගමැති ප්‍රධානත්වයෙන් අද ඇරැඹේ</topic>
    <author>වර්නන් ගුණසේකර</author>
    <content>තිස්තුන් වසරකට පසුව දිවයිනේ පළාත් නවයේ ම ක්‍රීඩක ක්‍රීඩිකාවන් ජාතික තරග බිමකට පිවිසෙන ප්‍රථම අවස්ථාව සනිටුහන් කරමින් 36 වැනි ජාතික මහා ක්‍රීඩා උළෙල මහනුවර බෝගම්බර ක්‍රීඩාංගණයේදී අද (30) ඇරැඹේ.මහනුවර ස්ථාන 14ක තෙදිනක් තිස්සේ පැවැත්වෙන 2010 ජාතික මහා ක්‍රීඩා උළෙලේ සමාරම්භය අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන් අද පස්වරු 3.30ට සිදු කෙරෙන අතර සමාප්ත සමාචාර උළෙල නොවැම්බර් 1 වැනි දින පස්වරු 2.30ට කථානායක චමල් රාජපක්ෂ මහතාගේ ප්‍රධානත්වයෙන් පැවැත්වේ.මෙවර ක්‍රීඩා උළෙලේ විශේෂත්වය වනුයේ සමස්ත ක්‍රීඩා උළෙලේ අති දක්ෂතම ක්‍රීඩකයාට හෝ ක්‍රීඩිකාවට ‘ෆියට්’ මෝටර් රථයක් පිරිනැමීමය. මීට අමතරව කේවල හා කණ්ඩායම් තරගවල දක්ෂතම ක්‍රීඩක ක්‍රීඩිකාවන් පස් දෙනෙකුට මෝටර් සයිකල් පහක් ද ප්‍රදානය කෙරේ’ක්‍රීඩා උළෙලේ පහන දැල්වීම හිටපු ශ්‍රී ලංකා බොක්සිං ක්‍රීඩක අනුරුද්ධ රත්නායක හා ශ්‍රී ලංකා බැඩ්මින්ටන් ක්‍රීඩිකා තිළිණි ජයසිංහ අතින් සිදු කෙරෙනු ඇත.ජාතික මහා ක්‍රීඩා උළෙලේ සියළුම ජවන හා පිටිය ඉසව් හා කබඩි තරග බෝගම්බර ක්‍රීඩාංගණයේදී පැවැත්වීමට නියමිතය.බැඩ්මින්ටන් හා පැසි පන්දු කාන්තා තරග කටුගස්තොට සාන්ත අන්තෝනි විද්‍යාලයේ පැවැත්වෙන අතර පැසි පන්දු පිරිමි තරග කිංග්ස්වුඩ් විදුහලේදී පැවැත්වේ. බොක්සිං තරග දෙයියන්නෙවෙල එඩ්මන් සිල්වා ක්‍රීඩාංගණයේදී පැවැත්වේ.සැහැල්ලු පන්දු ක්‍රිකට් පිරිමි තරග සහ ජූඩෝ පිරිමි හා කාන්තා තරග ගන්නෝරුව රණබිම රාජකීය විද්‍යාලයේදී පැවැත්වීමට නියමිතව ඇති අතර සැහැල්ල පන්දු ක්‍රිකට් කාන්තා තරග ගැටඹේ නගර සභා ක්‍රීඩාංගණයේදී පැවැත්වෙනු ඇත.නෙට්බෝල් හා හා මේස පන්දු පිරිමි, කාන්තා තරග පේරාදෙණිය විශ්ව විද්‍යාල ක්‍රීඩාංගණයේදී පැවැත්වේ. කරාටේ පිරිමි හා කාන්තා තරග පැවැත්වෙන්නේ මධ්‍යම පළාත් තැපැල් දෙපාර්තමේන්තුව ශ්‍රවණාගාරයේදීය.පාපන්දු පිරිමි හා කාන්තා තරග නිත්තවෙල ක්‍රීඩාංගණයේදීත් වොලිබෝල් පිරිමි හා කාන්තා තරග සීතාදේවි මහා විද්‍යාලයේදීත් පැවැත්වීමට නියමිතය.බර ඉසිලීම හා කායවර්ධන තරග මහනුවර තරුණ ක්‍රිස්තියානි සංගම් ශාලාවේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=s1010302</link>
    <topic>ආසියානු ක්‍රීඩා උළෙලට යනශ්‍රී ලංකා ක්‍රිකට් පිලේ නායකත්වය මුබාරක්ට</topic>
    <author>ෆවුස් මොහොමඩ්</author>
    <content>එළැඹෙන ආසියානු ක්‍රීඩා උළෙල සඳහා සහභාගි වන ශ්‍රී ලංකා ක්‍රිකට් පිලේ නායකත්වයට ජෙහාන් මුබාරක් නම් කර ඇත. ක්‍රීඩා අමාත්‍යවරයාගේ අනුමැතිය ලැබූ 15 දෙනකුගෙන් සමන්විත ශ්‍රී ලංකා පිලේ උප නායකත්වය ජීවන්ත කුලතුංගට හිමිවී තිබේ.රංජිත් ප්‍රනාන්දු මහතා කණ්ඩායමේ කළමනාකරු ලෙස කටයුතු කරන අතර පුහුණුකරු ලෙස සුමිත්‍ර වර්ණකුලසූරිය මහතා කටයුතු කරයි. රංජිත් නානායක්කාරවසම් මහතා කණ්ඩායම් භෞතචිකිත්සකවරයා වේ.ආසියානු ක්‍රීඩා උළෙලේ ක්‍රිකට් තරගාවලිය නොවැම්බර් 20 දා සිට 26 දා දක්වා පැවැත්වේ.ශ්‍රී ලංකා කණ්ඩායමජෙහාන් මුබාරක් (නායක) ජීවන්ත කුලතුංග (උප නායක) කෞෂල්‍ය වීරරත්න, චින්තක ජයසිංහ, ඉන්දික ද සේරම්, නුවන් සොයිසා, දිල්හාර ලොකුහෙට්ටිගේ, කෞෂාල් ලොකුආරච්චි, ඩිල්ෂාන් මුණවීර, ටී. එම්. සම්පත්, කෞෂාල් ජනිත්, ඉසුරු උදාන, සංජීව වීරකෝන්, ගයාන් විජේකෝන්, මාලිංග බණ්ඩාරඅතිරේක ක්‍රීඩකයන්තරංග ලක්ෂිත, මහේල උඩවත්ත, ගිහාන් රූපසිංහ, හසන්ත ප්‍රනාන්දු.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=s1010303</link>
    <topic>කොදෙව් පිලේ කළමනාකරු ලෙසජොයෙල් ගානර් පත් කෙරේ</topic>
    <author/>
    <content>එළැඹෙන ශ්‍රී ලංකා සංචාරයේදී කොදෙව් කණ්ඩායමේ කළමනාකාරිත්වයට හිටපු වේග පන්දු යවන ක්‍රීඩක ජෝයෙල් ගානර් පත්කොට ඇත.පසුගිය වසරේ අවසාන භාගයේදී ඔස්ට්‍රේලියානු සංචාරයේ පළමු වරට කොදෙව් පිලේ කළමනාකරු ලෙස කටයුතු කළ ගානර්ගේ තනතුර මේ වසර මුල් භාගයේ දකුණු අපි‍්‍රකානු තරගාවලියෙන් පසු නිමාවී තිබූ අතර මේ ඔහු කොදෙව් පිලේ කළමනාකරු ලෙස කටයුතු කරන දෙවැනි අවස්ථාව වේ.57 හැවිරිදි ගානර් ටෙස්ට් තරග 58 කට සහ එක්දින තරග 98 කට ක්‍රීඩාකොට තිබේ.1977 - 87 කාල වකවානුව තුළ ලොව ප්‍රබලතම ක්‍රිකට් පිල ලෙස වැජඹුණු ක්ලයිව් ලොයිඩ්ගේ නායකත්වයෙන් යුත් කොදෙව් පිලේ විශිෂ්ඨතම ක්‍රීඩකයකු ලෙස ගානර් කටයුතු කළේ ය.බාබඩර්ස් ක්‍රිකට් සංගමයේ සභාපතිවරයා ලෙසත් කොදෙව් ක්‍රිකට් ආයතනයේ අධ්‍යක්ෂවරයකු ලෙසත් ඔහු සේවය කරමින් සිටියි.නොවැම්බර් 10 දා තුන්දින පුහුණු තරගයකින් ඇරැඹෙන කොදෙව් පිලේ ශ්‍රී ලංකා සංචාරයට ටෙස්ට් තරග 3ක් , එක්දින තරග 5ක් සහ ඕවර විස්සයි 20 තරගයක් ඇතුලත්ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=s1010304</link>
    <topic>ශ්‍රී ලංකා-ඕස්ට්‍රේලියා විස්සයි 20 තරගය හෙට</topic>
    <author>ෆවුස් මොහොමඩ්</author>
    <content>ශ්‍රී ලංකා පිල ඕස්ට්‍රේලියානු භූමියේ තරගවදින ප්‍රථම ඕවර විස්සයි 20 ක්‍රිකට් තරගය හෙට (31) පර්ත් නුවරදී පැවැත්වේ.දිවා රාත්‍රී තරගයක් ලෙස පැවැත්වෙන මේ තරගයේදී කුමාර් සංගක්කාර ශ්‍රී ලංකා පිල මෙහෙයවන අතර ඕස්ට්‍රේලියානු පිල මෙහෙයවනු ලබන්නේ මයිකල් ක්ලාක් විසිනි.ශ්‍රී ලංකා පිලට ජය හිමිකර දෙමින් නිමාවට පත්වූ නිව් සවුත් වේල්ස් පිල සමඟ පැවැති විස්සයි 20 පුහුණු තරගයේදී ශ්‍රී ලංකා පිල නියෝජනය කළ කණ්ඩායම කුමාර් සංගක්කාරද ඇතුලත්ව හෙට තරගයේදී ක්‍රීඩා කිරීමට බොහෝදුරට ඉඩ තිබේ. එම පුහුණු තරගයට සංගක්කාර ක්‍රීඩා නොකළ අතර මහේල ජයවර්ධන විසින් කණ්ඩායම මෙහෙයවනු ලැබීය.ඕස්ට්‍රේලියානු විස්සයි 20 පිලට නවක මුහුණු කීපයක්ම ඇතුලත් වී තිබේ. යොවුන් තුන් ඉරියව් ක්‍රීඩකයන් වන පීටර් සිඩ්ල් හා පෝන් හැස්ටින්ස් ඒ අතර සිටිති. කලක් කණ්ඩායමෙන් ඉවත්ව සිටි කඩුලු රකින ක්‍රීඩක බ්‍රැඩ් හැඩ්න් ද යළි කණ්ඩායමට කැඳවා ඇත.ශ්‍රී ලංකාව හා ඕස්ට්‍රේලියාව අතර මේ දක්වා විස්සයි 20 තරග 3 ක් පවත්වා තිබේ. ඉන් තරග 2 ක ජය ඔස්ට්‍රේලියාවට හිමි වූ අතර එක් තරගයක ජය ශ්‍රී ලංකාවට හිමි විය.2007 වසරේ දකුණු අපි‍්‍රකාවේ කේප්ටවුන් හි දී ශ්‍රී ලංකාව ප්‍රථමවරට ඕස්ට්‍රේලියාව සමඟ තරග වැදුණු අතර එම තරගයෙන් කඩුලු 10 ක පහසු ජයක් ඕස්ට්‍රේලියාවට අත්විය.ශ්‍රී ලංකාව හා ඕස්ට්‍රේලියාව දෙවැනි වරට විස්සයි 20 තරගයකදී හමුවූයේ 2009 වසරේදී එංගලන්තයේ නොටිං හෑම් හිදීය. එහිදී ශ්‍රී ලංකාවට කඩුලු 6 ක ජයක් හිමිවිය.අවසන් වරට කොදෙව් දූපත් හි බ්‍රිජ්ටවුන් හි පැවැති තරගයෙන් ලකුණු 81 ක ජයක් ඕස්ට්‍රේලියාවට හිමිවිය. මේ සෑම තරගයක්ම විස්සයි 20 ලෝක කුසලාන තරගමාලාවන් යටතේ පැවැති තරගවීම විශේෂයෙන් කැපී පෙනේ.ඒ අනුව හෙට තරගය දෙපිල අතර විස්සයි 20 ලෝක කුසලාන තරගමාලාවෙන් පිට පැවැත්වෙන ප්‍රථම තරගයද වේ. එමෙන්ම මේ සංචාරයේ දෙපිල අතර පැවැත්වෙන එකම විස්සයි 20 තරගය ද මෙය වේ.දෙපිල අතර 3 දා ඇරැඹෙන තරග 3 කින් යුත් එක් දින තරගාවලියට මේ තරගය කදිම පූර්ව සූදානමක් වනු ඇත. එළැඹෙන ලෝක කුසලාන තරගාවලියට සහභාගිවන ශ්‍රී ලංකා කණ්ඩායමේ දස්කම් වර්ධනය කරගැනීමට දෙපිල අතර පැවැත්වෙන එක් දින තරගමාලාව ඉවහල් වනු ඇතැයි උප නායක මහේල ජයවර්ධන ප්‍රකාශ කළ බව ඒ. එෆ්. පී. පුවත් සේවය වාර්තා කළේය.එමෙන්ම ශ්‍රී ලංකා - ඔස්ට්‍රේලියා එක් දින තරගාවලියට සහභාගිවන ශ්‍රී ලංකා පිල එළැඹෙන ලෝක කුසලාන තරගාවලියට සහභාගිවන කණ්ඩායම සමඟ සසඳන කළ වැඩි වෙනසක් සිදු නොවනු ඇතැයි ජයවර්ධන ප්‍රකාශ කළ බව ඒ. එෆ්. පී. පුවත් සේවය සඳහන් කළේය.ශ්‍රී ලංකා පිලකුමාර් සංගක්කාර (නායක), මහේල ජයවර්ධ (උපනායක), තිලකරත්න ඩිල්ෂාන්, උපුල් තරංග, චාමර කපුගෙදර, දිනේෂ් චන්දිමාල්, චාමර සිල්වා, ඇන්ජලෝ මැතිව්ස්, ජීවන් මෙන්ඩිස්, තිසර පෙරේරා, සුරාජ් රන්දීව්, ලසිත් මාලිංග, නුවන් කුලසේකර, දිල්හාර ප්‍රනාන්දු , මුත්තයියා මුරලිදරන්, ධම්මික ප්‍රසාද්ඕස්ට්‍රේලියා පිලමයිකල් ක්ලාක් (නායක), කැමරොන් වයිට් (උප නායක), ඩේවිඩ් හසී, ඩර්ක් නැනීස්, බ්‍රැඩ් හැඩින්, පීටර් සිඩ්ල්, ඩේවිඩ් වෝනර්, වෝන් හැස්ටින්ස්, ක්ලින්ට් මැකේ, ස්ටීව් ඕ කැෆී, ස්ටීවන් ස්මිත්, ශේන් වොට්සන්.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=f1010301</link>
    <topic>නැවත පදිංචි කළ අයගේරැකියා ප්‍රශ්නයටත් විසැඳුම් දෙනවා</topic>
    <author>සාකච්ඡා කළේ බුද්ධික සමන් ගුණවර්ධන</author>
    <content>නැවත පදිංචි කිරීමේ දී රජය සිදුකරගෙන යන වැඩපිළිවෙළ හා ඒ පිළිබඳව ඉදිරිපත් වී ඇති විවිධ මතවල සත්‍යාසත්‍යභාවය පිළිබඳ නැවත පදිංචි කිරීමේ අමාත්‍ය මිල්රෝයි ප්‍රනාන්දු මහතා සමඟ කළ සාකච්ඡාවකි.* මේ වනවිට යුද්ධයෙන් අවතැන් වූ පිරිස් තමන්ගේ එදිනෙදා ආහාර අවශ්‍යතා සපුරා ගැනීම සඳහා තමන් සන්තක රන් බඩු උකස් කරමින් මුදල් ලබා ගැනීමට තරම් දුක්ඛිත තත්ත්වයකට පත්ව ඇතැයි පසුගියදා පුවත්පතක සඳහන් වුණා.එහෙම දෙයක් සිදුවන්නේ නෑ. මොකද ඒ කට්ටිය මැයි 18 වැනිදා කඳවුරුවලට එනවිට ඒ අයගේ සියලු රන් භාණ්ඩ බැංකුවල තියලයි ආවෙත්. අනික ඒ අයට රන්බඩු උකස් කරලා කෑමබීම සපයාගන්න ඉඩ තියලා නෑ. රජය විසින් ඔවුන්ට අවශ්‍ය ආහාරපාන ආදී පහසුකම් සපයා තිබෙනවා.* ඒ වගේම අවශ්‍ය දීමනා ලබා නොදීම නිසා අවතැන් වූවන් වෙනුවෙන් ස්වේච්ඡා සේවා සැපයීමත් මේ වනවිට අඩාල වී ඇති බවයි එහි වාර්තා වුණේ?ඔය කියන්නේ පුත්තලමේ පිරිස ගැනයි. එතන පත්වීම් වගයක් නිකං දීලා තිබුණා. ඒ සමහර ඒ වාගේ අවශ්‍යතාවක් එදා තිබුණෙත් නෑ. අදත් ඇත්තේ නෑ. ඒ නිසා අපි ඒවා නතර කළා. මොකද එහි සිටි අවතැන් වූවන් ඔවුන්ගේ ගම්බිම්වලට ගිහින් පදිංචි වෙලා තියනවා. ඒ නිසා කඳවුරු බලාගන්න දැන් කවුරුත් අවශ්‍ය නෑනේ.* දැනට අවතැන් වූ පිරිස යළි පදිංචි කිරීම සඳහා රජයේ දැනට ක්‍රියාත්මක වැඩපිළිවෙළ මොකක්ද?පදිංචි කිරීම් කටයුතු සඳහා ඒ ප්‍රදේශවලට දිසාපතිවරු පත්කර තිබෙනවා. ඒ වගේම ඒ අයගේ අවශ්‍යතා ඉටුකිරීම සඳහා ප්‍රාදේශීය ලේකම්වරු සිටිනවා. ග්‍රාම නිලධාරිවරු සිටිනවා. යුද සමයේ එල්.ටී.ටී.ඊ. පාලන කාලයේත් ඒ නිලධාරින් සිටියා. ඒ අයට රජය වැටුප් ගෙව්වා. අවතැන් වූවන්ගේ ගැටලුවලට විසඳුම් ලබාදෙන්න නිලධාරින් සිටිනවා. ඒ අය අනිත් අවශ්‍ය කටයුතු මේ වනවිටත් සිදුවෙනවා.දැනට පදිංචි කිරීම් ඉතිරි වී තිබෙන්නේ නන්දිකඩාල් වැනි අවසන් යුද්ධය පැවැති ප්‍රදේශවලයි. ඒ ප්‍රදේශවල තිබෙන බිම්බෝම්බ ඉවත් කිරීමෙන් අනතුරුවයි පදිංචි කිරීම් සිදුකරන්නේ. දැනට ඒ කටයුතු සඳහා එක්දහස් පන්සියයක පමණ අතිරේක හමුදා භට පිරිසක් ඒ ප්‍රදේශවල සේවයට යොදා තිබෙනවා. ජනාධිපතිතුමාගේ හා ආරක්ෂක ලේකම්තුමාගේ අනුමැතිය අනුව තමයි එසේ අතිරේක භට පිරිස් යොදමින් කඩිනමින් අවතැන් වූවන් යළි පදිංචි කරවීමට කටයුතු කරන්නේ.* අවතැන් වූවන්ගේ ජනජීවිතය යථා තත්ත්වයට පත්කිරීමට නම් ඔවුන් පදිංචි කිරීමෙන් අනතුරුව ඔවුන්ව රැකියාවන්හි නියුක්ත කළ යුතුයි. ඒ සඳහා රජයේ වැඩපිළිවෙළක් තිබෙනවාද?මේ අය අවතැන්වන්න කලින් විවිධ රැකියාවන්වල හා වෘත්තීන්වල නියැලී සිටියා. උදාහරණයක් විදියට ගුරු සේවයේ නියැලී සිටි අය පුත්තලමට ඇවිත් පදිංචි වුණාම අපි වයඹ පළාත් සභාවේ තිබූ ගුරු පුරප්පාඩු පත්වීම් ඔවුන්ට ලබා දුන්නා. ඒ කියන්නේ ඒ ප්‍රදේශවල තමන් කළ රැකියාවන් මේ ප්‍රදේශයට ඇවිත් ඔවුන්ට කිරීමට හැකියාව ලැබුණා.දැන් ඔවුන්ට තමන්ගේ ගම්බිම් බලා යන්න අවස්ථාව ලැබිලා තියෙනවා. දැන් ඒ අයට පුළුවන් තමන් කලින් කරගෙන ගිය එවැනි රැකියාවක් කරගෙන යන්න. හැබැයි එහෙම කියලා ඔවුන්ගෙන් දැනට රැකියාවක් නොමැති අයගේ ප්‍රශ්නයට පිළිතුරක් ලැබෙන්නෑනේ. ඒ නිසා අපි එවැනි අය වෙනුවෙනුත් වෙනම ප්‍රායෝගික වැඩපිළිවෙළක් දියත් කරනවා. අලුතින් ඔවුන්ට ස්වයං රැකියා ලබාදීම් හා විවිධ පුහුණුකිරීම් සිදුකර ඔවුන්ට ජීවත්වීමට රැකියාවක් වගේම රටේ සංවර්ධනයට දායකවීමට අවස්ථාවක්ද උදාකර දෙනවා.* මේ අවතැන්වූවන් යළි පදිංචිකිරීමේදී ඇතැමුන්ට තමන්ගේ ඉඩකඩම්වල අයිතිය තහවුරු කර ගැනීමට හැකියාව තිබෙන්නත් තවත් කෙනෙකුට ඒ හැකියාව නොතිබෙන්නත් පුළුවන්. එහෙත් මේ සියලුදෙනාට ජීවත්වීමට බිම්කඩක් අවශ්‍යයි. මෙවැනි ගැටලුවලදී රජයේ මැදිහත්වීම සිදුවන්නේ කෙසේ ද?මීට වසර විස්සකට තිහකට කලින් යාපනයේ පදිංචි වී රැකියා කළ සිංහල ජනතාවත් විශාල පිරිසක් සිටිනවා. යුද්ධය පැවතුන නිසා ඔවුන් ඒ ප්‍රදේශයෙන් ඉවත් වී සිටියත් දැන් යුද්ධය නිමාවී තිබෙන නිසා ඒ අයත් ඒ මුල්බිමට ගොස් රැකියා කරගෙන ඉන්න කැමතියි. හැබැයි සමහරු ඒ කාලයේ බද්දට හෝ කුලියට තමයි ඒ ප්‍රදේශයේ ජීවත්වෙලා තියෙන්නේ. කොහොම වුණත් ඒ කාලයේ සිංහල ජනතාව තමයි යාපනයේ බේකරි නිෂ්පාදන කරලා තියෙන්නේ. ඒ බේකරි කරපු කෙනෙක්ගේ නමකින් තමයි ස්ටේෂන් එකට යන පාර නම්කරලා තිබුණෙත්.හැබැයි තේසවලාමෛ නීතිය යටතේ සිංහලයන්ට එහෙ ඉඩම් ලබාගන්න බැරිවයි තිබුණේ. ඒත් සිරිමාවෝ බණ්ඩාරනායක මැතිනියගේ කාලයේ යාපනයේ පදිංචිව සිටි සිංහලයන්ට ඉඩම් ලබා ගැනීමට කටයුතු සම්පාදනය කළා. අදත් ඒ සිංහලයන්ගේ ඉඩම් යාපනයේ තිබෙනවා. එහෙත් මේ වනවිට ඒ ඉඩම්වලත් දෙමළ ජනතාව පදිංචි වී සිටිනවා. ඒත් අපට බැහැ ඒ අය ඒ තැන්වලින් එළවා දමන්න. ඒ නිසා අප බලාපොරොත්තු වෙනවා ඒ අයට රජයේ ඉඩම්වලින් හෝ තියන හැටියට ඉඩම් ලබාදෙන්න.අන්තවාදී දේශපාලනඥයන් ජාතිවාදී ප්‍රකාශ කළත් අපි දන්නවා අතීතයේ සිංහල හා දෙමළ ජනතාව බොහොම සහයෝගයෙන් ඒ ප්‍රදේශයේ ජීවත්වුණා. අපි උත්සහ කරන්නේ ඔවුන්ට ඒ සහයෝගිතාවයෙන් ඉදිරියටත් ජීවත්වෙන්න අවස්ථාව උදාකර දීමටයි. එදා සිංහලයන්ගෙන් බේකරි කර්මාන්තය ඉගෙන ගත් දෙමළ අය ඉන්නවා.ඒ අය ඒ කර්මාන්තයෙන් දියුණුවෙලා අදටත් බේකරි කර්මාන්තයේ යෙදී සිටිනවා. ඒ වගේම තමන්ගේ සිංහල හිතවතුන් බලන්න නෑගම් යනවා. අපි දොගොල්ල අතර භාෂාවේ වෙනසක් මිසක් සහෝදරත්වයෙන් ජීවත්වෙන්න බැරි වෙනසක් නෑ. අන්තවාදී දේශපාලන මත නිසා තමයි මේ සහෝදරත්වය පවත්වා ගැනීමට බැරිවුණේ.* පළාත් පාලන මැතිවරණ සංශෝධනය පිළිබඳව මේ දිනවල දේශපාලන කරලියේ සාකච්ඡා කෙරෙනවා. එහෙත් මේ සංශෝධනය සුළු ජාතීන් නියෝජනය කරන පක්ෂ සඳහා අභියෝගයක් බව මුස්ලිම් කොංග්‍රස් නායක රවුෆ් හකීම් මහතා ප්‍රකාශ කළා.මේ මනාප ක්‍රමය ඉවත් කිරීමට යම්කිසි ක්‍රමයක් අවශ්‍යයි. ඒ කාලේ ගැටුම් ඇතිවුණේ පක්ෂ පක්ෂ අතරයි. දැන් මේ මනාප ක්‍රමය නිසා පක්ෂ ඇතුළෙත් ගැටුම් පටන් අරන් තිබෙනවා. ළගදි දවසක අපේ ප්‍රාදේශීය සභා මන්ත්‍රී කෙනෙක්ට අනුමත වූ මුදලකින් පාරකට බොරළු දාන්න යද්දි එක ආසන සංවිධායකවරයෙක් ඔහුට බොරළු කපන්න ඉඩ දුන්නේ නෑ.මොකද මේ මනාප පිළිබඳ ප්‍රශ්නයක්. ඉතින් මන්ත්‍රීවරයකුට විමධ්‍යගත මුදලින් වැඩක් කරන්නවත් බැරිවෙලා තියනවා මේ මනාප ක්‍රමය නිසා. මේ ක්‍රමය වහාම වෙනස්විය යුතුයි.ජාති භේද, කුල භේද, පක්ෂ භේද නැතිව තමන්ගේ ආසනයට වගකියන මන්ත්‍රීවරයෙක් පත්කර ගැනීම සඳහායි මේ සංශෝධන සිදුකරන්නේ. මෙහි යම් යම් අඩුපාඩු ඇති. ඒත් මේ මනාප ක්‍රමය නැතිකරලා ප්‍රදේශයට වගකියන පුද්ගලයෙක් පත් කළ යුතුව තිබෙනවා.* අධිකරණ විනිසුරුවරුන්ගේ වැටුප් වැඩි කිරීමක් සම්බන්ධව රජය අවධානය යොමුකර තිබෙනවා. එහෙත් විපක්ෂය චෝදනා කරන්නේ 2006 දී පාර්ලිමේන්තුවේදී සිදුකරගත් යෝජනාවක් මත ඒ හරහා ජනාධිපතිවරයාගේ හා පාර්ලිමේන්තු මැති ඇමැතිවරුන්ගේද වැටුප් වැඩිකර ගැනීමක් සිදුකර ගන්නා බවයි.එහෙම බලාපොරොත්තුවක් මත නෙවෙයි විනිසුරුවරුන්ගේ පඩි වැඩි කිරීමක් කරන්නේ. ඔබ දන්නවා මන්ත්‍රීවරයකුට ඇමැතිවරයකුට විනිසුරුවරයකුට ඔවුන්ටම ආවේනික වූ ජීවන රටාවක් තිබෙනවා. මහේස්ත්‍රාත්වරයකුට පෞද්ගලික ජීවිතයක් නෑ. ඒ අයට සාමාන්‍ය මිනිස්සු එක්ක එකට කාල බීලා ඉන්න ඉඩක් නෑ. ඒ වගේම ඒ අයගේ ජීවිතයේ වියදම් දෙස බලලයි මේ පඩි වැඩිකිරීම කරන්නේ.අපට වුණත් එහෙමයි. මළගෙවල්, දානෙ ගෙවල්, මඟුල් ගෙවල්, සංදර්ශනවලට ආධාරදීම් කොච්චර තිබෙනවාද? මේ උත්සවවලට වියදම් කළාම හරි අමාරුවෙන් තමයි ජීවත් වෙන්නේ. ඉස්සර රු.650/- ට 750/- තිබුණු වැටුප ජේ ආර් ජයවර්ධන මහත්මයා තමයි වැඩිකරලා දුන්නේ. ඒ වගේම විවිධ වරප්‍රසාද ලබා දුන්නෙත් එතුමායි. ඒ වගේම තමයි විනිසුරුවරයෙක් හොඳ නිරවුල් මනසකින් සිටියේ නැත්නම් කොහොමද නඩු තීන්දු දෙන්නේ? ඒ නිසා අපි ඒ අයගේ ශුභසාධනය සලසන්න අවශ්‍යයි.හැබැයි කාටවත් මතක නෑ ජනාධිපතිතුමා අපේ පඩිය භාගයක්ම අඩුකළා. අපට ලබා දුන්නෙත් මන්ත්‍රී වැටුපයි. අපි එවැනි පරිත්‍යාග කළා. පත්තරවලින් විවේචන කළත් මේ ප්‍රශ්න ඇතිවෙලාම බලන්න ඕනෑ. ඇමැතිවරු විශ්‍රාම ගියාම කොයිතරම් අසරණ තත්ත්වවලට පත්වෙච්ච අවස්ථා තියනවද?* ඉදිරියේ එන අයවැයෙන් ඔය ආකාරයෙන් සාමාන්‍ය ජනතාවගේ ප්‍රශ්නය දෙස රජය අවාදනය යොමු කරාවිද?අනිවාර්යයෙන්ම. ඔය අහන්නේ වැටුප් වැඩිවෙනවද කියලනේ. ඔව්. 1994 ඉඳන් තමයි ගුරු සේවයටත් හොඳ වේතනයක් ලබා දුන්නේ. අපේ රජයෙන් තමයි හැමදාම වැටුප් වැඩි කළේ. ජනාධිපතිතුමා කම්කරු ඇමැතිවරයා ලෙස කටයුතු කරද්දී කම්කරු අයිතීන් ආරක්ෂා වුණේ.ඒ වගේම ධීවර ඇමැති වී සිටිනවිට ධීවර ගම්මාන බිහිකරලා ඔවුන්ගේ ජීවන තත්ත්වය උසස් කළා. එතුමා දැන් ජනාධිපතිවරයා ලෙස කම්කරුවන්ගේ හා රජයේ සේවකයන් ගැන හිතලා අවශ්‍ය පහසුකම් හා පඩි වැඩි කිරීම් අනිවාර්යයෙන් කරාවි. ඒ වගේම හැකි ආකාරයෙන් බඩු මිල අඩු කරාවි. ඒ හැබැයි ගොවියාත් පාරිභෝගිකයාත් ආරක්ෂා වන ආකාරයටයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=f1010302</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා</author>
    <content>‘දියවන්නාවේ නෑදෑයෝ’ විශේෂාංගයට අද අප හා එක්වන්නේ අපූර්ව වූ දේශපාලන චරිතයකි. පාසලෙන්, විශ්වවිද්‍යාලයෙන්, වෘත්තිය සමිති හරහා දේශපාලන පක්ෂ ගණනාවක් තුළ සිය තේජස, දක්ෂතාව විදහා පෑ මොහු ජීවිත කාලයම වමේ දේශපාලනය වෙනුවෙන් කැප කර ඇත්තෙකි. නමුදු ඔහුට දියවන්නාවට යාමට වරම් ලබන්නේ 1994 මහ මැතිවරණයේදී එජාපය පත් කළ මන්ත්‍රීවරයෙක් ලෙසය. කලක් ඇමැතිවරයෙකු ලෙස කටයුතු කළ මේ චරිතය වත්මනේ එක්සත් ජනතා නිදහස් සන්ධාන ආණ්ඩුවේ ධීවර කටයුතු ඇමැතිවරයා ලෙස අද කටයුතු කරයි. හේ නමින් වෛද්‍ය රාජිත සේනාරත්න වේ.මේ අප ‘දියවන්නාවේ නෑදෑයෝ’ තුළින් රාජිත සේනාරත්නගේ ජීවිතයට එබී බැලු අයුරුයි. . . .* අප ඔබව දන්නේ රාජිත සේනාරත්න යන නමින්. ඒ නමට තව වාසගම්, වෙනත් නම් එක් වෙනවද . . . ?‘ඔව්, සේනාරත්න කියන නමෙන් නෙමෙයි අපේ පරම්පරාව යන්නේ. පෙළපත් නාමයෙන්. නම්බුකාර හෑලඹගේ. මෙන්න මේ නම්බුකාර හෑලඹගේ පරම්පරාවයි, අල්විස් පරම්පරාවයි තමයි බෙන්තර පාරුබිම පරම්පරාව. ඒක තමයි අපේ පෙළපත් නාමය. ඒ වගේම රාජිත කියන නමට තාත්තා දාලා තියනවා තවත් නමක් හරිශ්චන්ද්‍ර කියලා. එතකොට නම යෙදෙන්නේ නම්බුකාර හෑලඹගේ රාජිත හරිශ්චන්ද්‍ර සේනාරත්න. සේනාරත්න කියන නාමය මගේ සීයාට නොතාරිස් කම දෙනකොට ලැබුණු නාමය. . . . .’* එතකොට ‘රාජිත’ කියන නමේ තේරුම...?‘රාජිත’ කියන නමයි ‘හරිශ්චන්ද්‍ර’ කියන නමයි දෙකම දැම්මේ මගේ තාත්තා. තාත්තා හොඳට සිංහල භාෂාව හදාරලා, සාහිත්‍ය හදාරලා තිබුණු කෙනෙක්. ඒ දවස්වල තාත්තා ‘සිංහල බෞද්ධයා’ පත්‍රයට ලිපි, කවි ලිව්වා. ‘රාජිත’ කියන නම තාත්තා අරන් තියෙන්නේ පාලි ශබ්ද කෝෂයෙන්. ‘රාජිත’ කියන්නේ ‘ජයග්‍රාහී’ ‘ජයගත්’ කියන තේරුම. ‘හරිශ්චන්ද්‍ර’ කියන නම ගත්තේ ‘සත්‍යවාදී හරිශ්චන්ද්‍ර’ චිත්‍රපටයෙන්. කිසිම හේතුවක් නිසාවත් හරිශ්චන්ද්‍ර රජ්ජුරුවෝ බොරුවක් කිව්වේ නෑ. ඒක හිතේ තියාගෙන තමයි තාත්තා ඒ නම දාලා තියෙන්නේ. කුඩා කාලයේ තාත්තා මට කතා කෙළේ ‘හරිශ්චන්ද්‍ර’ කියලා. තාත්තා මට පොඩි කාලේදීම කියලා තිබුණා කොච්චර පාඩු වුණත් කවදාවත් බොරු කියන්න එපා කියලා. ඒ අනුව අපි කියන්න ඕනෑ දේ කෙළින් කියනවා මිස බොරු කියන්නේ නෑ. . .’* ඔබේ උපන් දිනය, උපන් ගම සඳහන් කළොත්. . . ?මම උපන්නේ ඇත්තටම කොළඹ. පවුලේ පළමු දරුවා හින්දා මම ඉපදෙන වෙලාවේ අම්මාව කොළඹට එක්ක ඇවිත් තියෙනවා. එතකොට තාත්තා ඒ වෙලාවේ වැලිගම රෝහලේ වෛද්‍යවරයා ලෙස සේවය කරමින් ඉඳලා තියෙන්නේ. අපේ මූලික ගම, උපන්ගම ලෙස සැලකෙන්නේ බෙන්තර. නමුත් පහු කාලයේදී අපේ නිජබිම වුණේ අගලවත්ත. මගේ උපන් දිනය 1950 වර්ෂයේ මැයි මාසේ 29 වැනිදා. මට දැන් වයස අවුරුදු 60 ක්’.* ඔබේ මව්පියන්ගේ තොරතුරු, පවුලේ තොරතුරු කොහොමද . . . ?‘මගේ පියාගේ නම නම්බුකාර හැලඹගේ ධර්මපාල අමරසේන සේනාරත්න. එතකොට මවගේ නම දෝන නිමලා බ්‍රියට්‍රිස් සේනාරත්න. අම්මගේ නමට තියෙනවා ඉංග්‍රීසි නම්. තාත්තාගේ නමටත් තිබුණා ‘දොන්’ කියන කෑල්ලක්. තාත්තා ඒ නම ඒ දවස්වලම අයින් කළා. මම පවුලේ වැඩිමලා. මට පස්සේ නංගිලා දෙන්නයි. චිත්‍රා හේමමාලි, අනෙක් එක්කෙනා සුරම්‍යා කුමුදුනී. බාල මල්ලී මහී ප්‍රියදර්ශන සේනාරත්න. . .’* ඔබ අකුරු කරන්නේ. . . . ?‘මම පාසල් යන වයස වෙනකොට මගේ තාත්තා බද්දේගම රෝහල භාරව සිටියා. ඒ නිසා මම ප්‍රථමයෙන් අකුරු කරවන්න ඇතුළු වුණේ බද්දේගම ක්‍රිස්තුදේව බාලිකා විදුහලට. එතැන මම 1958 වෙනකම් ඉගෙන ගත්තා. මගේ තාත්තා අධ්‍යාපනය ලැබුවේ කොළඹ නාලන්දා මහා විදුහලෙන්. ඒ නිසා මාව ඇතුල් කළා නාලන්දා මහ විදුහලට. එතකොට ප්‍රාථමික අංශයේ තාත්තාගේ පන්ති භාර ගුරුතුමා තමයි දිසානායක මහත්තයා. එතුමාව මාව පාසලට ඇතුල් කරනකොට විදුහල්පතිතුමා. එතුමාට තමයි මාව භාර දුන්නේ.* ගමෙන් අගනුවර පාසලකට යාමට ලැබීමත් සමග ඔබේ ජීවිතයේ වෙනස්කම් රැසකට ඔබට මුහුණ දෙන්න සිදු වෙන්න ඇති. . . . ?‘නාලන්දාවට ඇතුළු වූ පසු මම පාසල් ගියේ මගේ ආච්චි අම්මාගේ නුගේගොඩ නිවසේ සිට. මගේ සීයා තමයි ඒ කාලයේ භාෂා පුනරුදයේ මූලිකයෙක් ලෙස කටයුතු කළ ඩී. එස්. පොන්නම්පෙරුම. සීයත් එක්ක ගත කළ ඒ ජීවිතය හරිම පුදුමයි. රටේ ඉන්න සියලුම භාෂා විශාරදයන් සීයාගේ නිවෙසට රැස් වෙනවා. ඔවුන් මධුවිතත් සමඟ සිංහල වචනයක් සම්බන්ධයෙන් පැය ගණන් වාද කරනවා. වාද කරනවා විතරක් නෙමෙයි ඔවුන් බැන ගැනීමට පවා පත්වෙනවා.අපි ඉතිං ඇස් උඩ තියාගෙන බලා ඉන්නවා. ඒක සැබැවින්ම බුද්ධිමය මණ්ඩපයක්. මට මතකයි ඒ දවස්වල සීයාගේ නිවසට එන අය අතර සීයාගේ හොඳම ගෝලයා අයි. එම්. ආර්. ඊරියගොල්ල මහතාව. ආචාර්ය පුංචි බණ්ඩාර සන්නස්ගල මහතා මගේ සීයාව තමයි තෝරාගත්තේ සිංහල ශබ්ද කෝෂයේ ප්‍රධාන කර්තෘ ධුරයට. ‘බලක්‍ෂේත්‍රය’ ‘ගුවන් විදුලිය’ ‘තදාසන්න’ කියන වචන හැදුවේ නිර්මාණය කළේ මගේ සීයා. සියා මිය ගියේ 1958 වර්ෂයේ ජනවාරි මාසයේ. . .’‘නාලන්දේ 7 වන ශ්‍රේණියේ පමණ ඉගෙන ගන්න කොට තාත්තා මාව නේවාසිකාගාරයට දැම්මා. නේවාසිකාගාරයේ ඉන්න කාලේ තමයි මම මුල්වරට විවාදයකට සහභාගි වෙන්නේ. ඒ විවාද කණ්ඩායමට මගේ නම ඇතුල් කළහම මම ප්‍රධාන ශිෂ්‍ය නායකයාගෙන් ගිහින් ඇහුවා ‘ඔබ මොන අයිතියක් උඩද මගේ නම විවාද කණ්ඩායමට දැම්මේ. .’ කියලා. එයා කිව්වා එහෙම දාන්න ළමයාගෙන් අවසර ගන්න ඕනේ නෑ කියලා.අද මට හිතෙනවා එහෙම විවාද කණ්ඩායමට ආපු නිසා නේද කථිකයෙක් ලෙස ඉදිරියට එන්න හැකි වුණේ කියලා. මම මුලින්ම සහභාගි වූ විවාදය තමයි ‘බස් ජනසතුව හොඳද නරකද’ කියන මාතෘකාව යටතේ පැවැති විවාදය. මම කුඩා කාලයේ පාසලේ ඉතාම අහිංසක, කලබලකාරී නැති ශිෂ්‍යයෙක්.නමුත් විවාදයේ මගේ කතාව කට හඬ අහපු ළමයි කිව්වා ඔබේ කතාව ගැන හරි පුදුමයි කියලා. අපේ විවාද කණ්ඩායමේ නායකයා තමයි අද ජ්‍යෙෂ්ඨ අමාත්‍යවරයෙකුව සිටින නිමල් සිරිපාල ද සිල්වා මහතා. අපිට උඩ පන්තියේ හිටියා කලක් මන්ත්‍රීවරයෙකුව සිටි අභාවප්‍රාප්ත සරත් රණවක මහතා. නිමල් සිරිපාල මහතා පහු කාලේ මට භෞතික විද්‍යාව ටියුෂන් දුන්නා. 1965 අවුරුද්දේදී මගේ පියා මාව කොළඹ ආනන්ද මහ විදුහලට ඇතුල් කළා. . .’* කොළඹ ආනන්ද මහ විදුහල ඔබේ ශිෂ්‍ය ජීවිතයේ මතකයන් රැසක් එක් කළ පාසලක් බව අප අසා තිබෙනවා. . . ?‘ඔව්. 1965 මම ආනන්දයට ඇතුල් වෙන කොට එහි භාරව සිටියේ අයි. ඇම්. ආර්. ඒ. ඊරියගොල්ල මැතිතුමා. අපිට ඊරියගොල්ල මහතා හොඳට සලකනවා අපේ සීයා නිසා. මගේ තාත්තත් නාලන්දයට ගියේ ඒ ගෙදර ඉඳන්. කලක් මම කරුණාරත්න අබේසේකර මහත්තයාගේ නිවෙසේ සිට ආනන්දයට ගියා. කීර්ති අබේසේකර, කරුණාරත්න අබේසේකරගේ එක මල්ලී කෙනෙක් මගේ ගජ මිතුරෙක්.මම ආනන්දයට ඇතුල් වුණේ O / L  පන්තියට. ඒ පන්තියේ හිටපු එක මිත්‍රයෙක් තමයි සරත් ෆොන්සේකා. ඔහු ආනන්දයට ආවේ ධර්මාශෝකයෙන්. මම නාලන්දෙන් ආනන්දයට ආවා. අපි දෙගොල්ලන්ගේ පවුල් පවා හරිම මිත්‍රයි. මම කොණ්ඩය කපන්න පවා ගියේ දනුනලාගේ අම්මාගේ සැලුන් එකට. පසුගිය කාලයේ සිදුවූ සිදුවීම් නිසා මගේ කොණ්ඩය කපන්න වෙනත් තැනක් සොයා ගන්න සිදු වුණා.ආනන්දයේදී A / L පන්තියේදී මාත් සමඟ එකටම සිටි මිත්‍රයන් දෙදෙනා වුණේ බැසිල් රාජපක්ෂ සහ බන්දුල පද්ම කුමාර. අපි ගජ යාලුවෝ. එතකොට බැසිල් රාජපක්ෂ මහතාගේ නෝනාගේ අයියා ආනන්ද වික්‍රමසිංහ. මේ ඔක්කොම අපි එක කණ්ඩායමක්. ඒ වෙලාවේ අපි දේශපාලනයට ඉව අල්ලන වෙලාව. බන්දුල පද්මකුමාර මහතාගේ තාත්තා බී. වයි. තුඩාවේ මහතාගේ පුද්ගලික ලේකම්. බන්දුල පද්මකුමාර පාසලේ ශිෂ්‍ය සංගම් වල පූර්ණ කාලීන ශිෂ්‍ය නායකයෝ.බන්දුල හරියට උත්සාහ ගත්තා මාව කොමියුනිස්ට් ශිෂ්‍ය සංවිධානයට ගන්න. මම එකඟ වුණේ නෑ. එතකොට වර්තමාන ඇමැති බැසිල් රාජපක්ෂ මහතා හිටියේ ජාතික ශිෂ්‍ය සංගමයේ. කොමියුනිස්ට් පක්ෂයට හිතවත් ශිෂ්‍ය සංවිධානයේ. මම බරවෙලා හිටියේ ලංකා ශිෂ්‍ය සම්මේලනයට. ඒ කියන්නේ ලංකා සම සමාජ පක්ෂයට හිතවත් ශිෂ්‍ය සංවිධානයට. ඒ වෙනකොට අපේ ජනාධිපතිතුමා ජයවර්ධනපුර විශ්වවිද්‍යාලයේ. එතුමා තමයි අපට ලිපි ලේඛන සකසලා දෙන්නේ. ආනන්දය තමයි නායකයෝ බිහිවන තෝතැන්න. අපි ශිෂ්‍ය ව්‍යාපාර පටන් ගත්තේ ආනන්දයෙන්.ආනන්දයෙන් බිහිවුණු හැමෝම රටේ වගකියන තනතුරුවල සිටියා. ආචාර්ය එන්. එම්. පෙරේරා, පිලිප් ගුණවර්ධන, රොබට් ගුණවර්ධන, ආනන්දයෙන් බිහි වූ නායකයෝ. ආනන්දයේ පැවැති සෑම ශිෂ්‍ය අරගලයකදීම පෙරමුණ ගත්තේ මම. මම තමයි ආනන්දයේ ජනප්‍රියම නායකයා. පිටිපස්සේ හිටිය මොලකාරයා තමයි බැසිල් රාජපක්ෂ. අපි ආනන්දයේ ඓතිහාසික වැඩ කළා. ආනන්දයෙන් මුල්වරට කැඳවූ නීති විරෝධී රැස්වීම සංවිධානය කළෙත් මම, බැසිල් සහ ආනන්ද වික්‍රමසිංහ. බැසිල් රාජපක්ෂ අවුරුදු 18 දී ඒ මොලෙන් කළ වැඩ ගැන හිතන කොට ඕනෑම අයෙකුට පුදුම හිතෙනවා. . .’* විශ්වවිද්‍යාල තුළ ශ්‍රී ලංකා නිදහස් පක්ෂයට අනුබද්ධ ශිෂ්‍ය සංවිධානයක් ප්‍රථම වරට පේරාදෙණිය විශ්වවිද්‍යාලය තුළ බිහි කරන්නේ ඔබ කියලයි අප අසා ඇත්තේ. . . ?‘1970 දෙසැම්බර් මාසේ ඒ කියන්නේ 1971 කැරැල්ලට කලින් මම පේරාදෙණිය විශ්වවිද්‍යාලයට ඇතුල් වෙනවා. එහි මහා ශිෂ්‍ය සංගමයේ සභාපතිවරයා මම දන්නවා. කුලරත්න කියලා ශ්‍රීලනිප යට සම්බන්ධ ශිෂ්‍යයෙක්. විශ්වවිද්‍යාලය තුළ තිබුණේ සභාග ශිෂ්‍ය සංවිධානයක්. මමත් එයට බැඳුණා. පේරාදෙණිය විශ්වවිද්‍යාලය තුළදී මම විශාල ලෙස දේශපාලනය ගැන ඒ නායකයන් ගැන දේශපාලන මූලධර්ම ගැන ඉගෙන ගත්තා. පේරාදෙණිය විශ්වවිද්‍යාලය කියන්නේ දෘෂ්ඨි කෞතුකාගාරයක්. මගේ විශ්වවිද්‍යාල ජීවිතයෙන් වැඩිපුරම කාලයක් ගතවුණේ වෛද්‍ය පීඨයේ නෙමෙයි කලා පීඨයේ. . .’1971 කැරැල්ලත් සමග තමයි ශිෂ්‍ය ව්‍යාපාරයට ජවිපෙ මැරවර බලය ගෙනාවේ. යකඩ පොලු, මඩු වලිග, නකල් ඩස්ට්‍රර්, බයිසිකල් චේන් විශ්වවිද්‍යාලය තුළට ගෙනාවේ ජනතා විමුක්ති පෙරමුණ. ඔය මැර බලයෙන් සිසුන් බය කරගෙන තමයි ඔවුන්ගේ ශිෂ්‍ය ව්‍යාපාරය විශ්වවිද්‍යාල තුළ අරන් ගියේ. අපිව මරණව, කකුල් වලින් ලයිට් කණුවල එල්ලනවා, ටින්කිරි ටින් එකක් විතරයි උඹලට ඕනේ කියන තර්ජන ඔවුන් දිගටම අපිට එදා කළා. නමුත් එදාත් අපි ඔවුන්ව පේරාදෙණිය විශ්වවිද්‍යාල තුළ පරාජයට පත් කළා. . .’‘1972 වර්ෂයේ තමයි පේරාදෙණිය විශ්වවිද්‍යාලයේ ශ්‍රීලනිපයට අනුබද්ධ ශිෂ්‍ය සංවිධානයේ නායකත්වය මම භාර ගන්නේ. එතකොට මම වෛද්‍ය පීඨයේ. මම නායකත්වය ගත්තට පස්සේ ශ්‍රීලනිප ශිෂ්‍ය සංවිධානයට මාඕවාදය එකතු කළා. ඔය එක්කම මාව අන්තර් විශ්වවිද්‍යාල බල මණ්ඩලයේ ලේකම් ධුරයටද පත් කර ගත්තා. 1971 කැරැල්ලට පස්සේ විශ්වවිද්‍යාල තුළ ප්‍රථම දේශපාලන රැස්වීම අපි 1972 වර්ෂයේ සැප්තැම්බර් මාසේ පැවැත්වූවා.එතෙක් සියලුම රැස්වීම් තහනම් කර තිබුණේ ඒ රැස්වීමේදී මගේ කතාව අහපු එදා සිරිමාවෝ බණ්ඩාරනායක මැතිනියගේ බෑනා කෙනෙක් වූ කුමාර් රූපසිංහ මහතා මා හමුවී ඔහු සමඟ දේශපාලනය කරන්න කතා කළා. ඒ කතා බහ අනුව තමයි ශ්‍රීලනිප ය තුළ ‘ජනවේගය’ කියා සන්ධානයක් බිහි වන්නේ. 1974 වර්ෂයේදී මම පේරාදෙණිය විශ්වවිද්‍යාලයෙන් ඉවත් වෙනවා. . .’* ඔබ 1977 මහ මැතිවරණයට මුහුණ දෙන්නේ ආචාර්ය එන්. එම්. පෙරේරා මහතාගේ නායකත්වයෙන්. ශ්‍රීලනිප යෙන් නෙමෙයි. . . .?‘එහෙම වන්නේ සමගි පෙරමුණ බිඳ වැටීමත් සමඟ. ඒ වගේම ජනවේගයත් දෙකඩ වෙනවා. අපි ටී. බී. සුබසිංහ මහතාගේ නායකත්වයෙන් මහජන ප්‍රජාතන්ත්‍රවාදී පක්ෂය හදලා සමාජවාදී පෙරමුණේ ආචාර්ය එන්. එම් පෙරේරාගේ නායකත්වයෙන් 1977 මහ මැතිවරණයට සහභාගි වුණා. ඒ මැතිවරණයේදී මම ලංකාව වටේ රැස්වීම් 132 ක් ඇමතුවා. මම ඒ මැතිවරණයේ වේදිකාවේ ජනප්‍රියම කථිකයෙක් බවට පත් වුණා. එදා මම රංජිත් සේනානායක ලෙසින් තමයි වේදිකාවල කතා කළේ. ඒ මම රජයේ විධායක ශ්‍රේණියේ වෛද්‍යවරයෙක් නිසා. ශ්‍රීලනිප යේ අනන්‍යතාව රැකගෙන නිල් පාට බතික් ෂර්ට් එකක් ඇඳගෙන මම කතා කෙළේ. මගේ කතාවට සංවේදී වූ ආචාර්ය එන්. එම්. පෙරේරා වරෙක වේදිකාව මතදී කඳුළු සැලුවා. .’* ඔබේ දයාබර බිරිය සුජාතා ඔබට හමුවන්නේ. . . ?‘ඇය වෛද්‍යවරියක්. දැන් ඇය ආචාර්යවරියක්. වෛද්‍ය පීඨයේ ඇය මට වඩා අවුරුදු දෙකක් පහළින් හිටියේ. නිත්තවෙල රගර් මැච් බලන්න යනකොට අපි ඇගේ ගෙදර යනවා තේ බොන්න. මොකද ඇගේ නිවෙස තියෙන්නේ ග්‍රවුන්ඩ් එක ළඟමයි. ඇත්තටම ඉස්සෙල්ලා එවැනි ආදර හැඟීමකින් නෙමෙයි ආශ්‍රය කෙළේ. අපි හොඳ යාළුවෝ. සුජාතා වෛද්‍ය වෘත්තියට කොළඹට එන විට එයාට විශ්වාස කෙනෙක් ලෙස හිටියේ මම. එයාගේ දුකට සැපට හිටියේ මම.ඒ ඇසුරත් සමඟ ඇය හා මා ආදර සම්බන්ධයක් පටන් ගත්තා. සුජාතා හරිම සුරතල් විදියේ චරිතයක්. පවුලේ එකම දරුවා එයා. ඇය පිළිබඳ මගේ සිතේ ආදරයක් හට ගත්තේ ඇගේ ගති පැවතුම් නිසාමයි. අනෙක සුජාතාත් ලෙහෙසියෙන් කාටවත් කැමැති වෙන කෙනෙක් නෙමෙයි. හැබැයි මම දේශපාලනය කරනවට එයා මුලින් විරුද්ධ වුණා. 1978 අගෝස්තු මාසේ 18 වැනිදා අපි දෙන්නා විවාහ වුණා.විවාහය අප ගත්තේ කොළඹ තැප්ප්‍රොබේන් හෝටලයේ. මේ වන විට අපිට දරුවන් දෙදෙනෙක් ඉන්නවා. වැඩිමහල් පුතා චතුර සංදීප සේනාරත්න. බාලයා එක්සත් අර්ජිත සේනාරත්න. ලොකු පුතාට ‘චතුර’ කියා නම දැම්මේ කවදා හරි එයා චතුර කථිකයෙක් වේවි කියා කල්පනා කරලා. පොඩි පුතා එක්සත් කියා මම නම දැම්මේ විජය කුමාරතුංගගේ මූලිකත්වයෙන් අප බිහි කළ එක්සත් සමාජවාදී පෙරමුණ නිසා. අනෙක ‘එක්සත්’ පුතා විජයට පණ වාගේ ආදරෙයි. .’* ඔබේ පුතුන් දෙදෙනාගෙන් කවුද දේශපාලනයට උනන්දුවක් තියෙන්නේ. . . ?‘දෙන්නම තියෙනවා. චතුර මගේ 2000 මැතිවරණයේ සිට මට උදව් කරනවා. චතුර පරිගණක විශේෂඥයෙක්. ඔහු තමයි මගේ පෝස්ටර් ප්‍රකාශන ඩිසයින් කරන්නේ. මගේ මීඩියා වැඩ කරන්නේ. අනෙක මම රට වටා යන කොට මම වෙනුවෙන් කොළඹ වේදිකාවල කතා කරන්නේ චතුර. ජනතාව කියනවා චතුර කතා කරනකොට මම එන්න ඕනේ නෑ කියලා. හැබැයි තවම මට වේදිකාවකදී චතුරගේ කතාවක් අහන්න ලැබුණේ නෑ. පසුගිය 2010 මැතිවරණයේදී මගේ පොඩි පුතාත් මට උදව්වට වේදිකාවට ආවා. ඇත්තටම මගේ පවුලේ අපි හතර දෙනාම දැන් දේශපාලනයේ. . .’* ඔබේ ලග්නය මොකක්ද . . . . ?‘මගේ ලග්නය තුලා. . .’* නක්‍ෂත්‍රය ඔබ විශ්වාස කරනවද . . . ?‘වමේ ඉන්න කොට නක්‍ෂත්‍රය මම පිළිගත්තේ නෑ. නමුත් විජයගේ මරණයත්, නක්‍ෂත්‍රය පිළිගැනීමට හේතු වුණා. ඒ වගේම විජයගේ මරණයෙන් ටික කලකට පසු චන්ද්‍රිකා කියූ 1994 දී මට රාජයෝගයක් තියනවා කිව් කතාව සැබෑවීම මත දැන් මම නක්‍ෂත්‍රය පිළිගන්නවා. .’.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>30</day>
    </date>
    <link>http://www.dinamina.lk/2010/10/30/_art.asp?fn=f1010303</link>
    <topic>ජන වර්ග රැසක් එක් කළ ජා-ඇල</topic>
    <author>සටහන් - නිවන්ති තිලකරත්න ඡායාරූප - ප්‍රසාද් පූර්ණමාල්</author>
    <content>සිත් සතන් දැහැන්ගත කරවන පරිසරයකින් හෙබි රාගම ජාතික බැසිලිකාව එක් පසෙකින් දිස් වෙමින් තිබේ. තේ වත්ත පල්ලිය මේ ප්‍රදේශයේ ජනතාවගේ මුදුන් මල්කඩයි. කිතුණු ජනතාවගේ අති පූජනීය පුදබිමක් වූ තේවත්ත පල්ලිය ගැන නොදන්නා කෙනෙක් නැති තරම්ය. මේ ඓතිහාසික පුදබිම පිහිටා ඇති ජා - ඇල ප්‍රාදේශීය සභාවේ සංවර්ධනය පිළිබඳ අපි සොයා බැලුවෙමු.බස්නාහිර පළාතේ ගම්පහ දිස්ත්‍රික්කයේ පිහිටා ඇති ජා - ඇල ප්‍රාදේශීය සභාව කඳාන, රාගම, දඬුගම, බටුවත්ත ආදී ප්‍රදේශ රැසකින් සමන්විතය. ජා - ඇල ප්‍රාදේශීය සභාව පසුගිය වසර කීපය තුළ ක්‍රියාත්මක කළ සංවර්ධන වැඩසටහන් රැසකි. ඒ අතර කුඩහකපොළ පුස්තකාල ගොඩනැඟිල්ල ඉදිකිරීම, දඬුගම උප කාර්යාල ගොඩනැඟිල්ල, කඳාන ආයුර්වේද ගොඩනැඟිල්ල, බටුවත්ත ආදාහනාගාරය, ඒකළ කොම්පෝස්ට් අංගනය, රාගම සුළු වෙළෙඳ සංකීර්ණය ආදී ව්‍යාපෘති ප්‍රධාන වේ.ප්‍රදේශ රැසක ළමා හා මාතෘ සායන ඉදිකිරීම කෙරෙහි ද ප්‍රාදේශීය සභාවේ අවධානය යොමු වී තිබේ. අබලන් තත්ත්වයේ පැවැති දඬුගම මාතෘ සායන වෙනුවට නව ගොඩනැඟිල්ලක් ඉදිකර ඇත. එසේම කුඩහකපොළ, මහ වත්ත ආදී මාතෘ සායන අංග සම්පූර්ණ මාතෘ සායන බවට පත්කර ඇත.අධ්‍යාපන ක්‍ෂේත්‍රයේ දියුණුව සඳහා ද ජා - ඇළ ප්‍රාදේශීය සභාව මඟින් ක්‍රියාත්මක කරන වැඩසටහන් රැසකි. කඳාන, රාගම, බටුවත්ත, වල්පොල, දඬුගම, කුඩහකපොළ ආදී පුස්තකාල ඉතා ඉහළ මට්ටමකට සංවර්ධනය කර ඇත. ඒවායේ පාඨක සමාජ බිහි කරමින් ජනතාව අතර කියවීමේ රුචිය වැඩි කිරීම සඳහා කටයුතු කර තිබේ.රුපියල් එක් කෝටි පහළොස් ලක්ෂයක් වියදම් කර අංග සම්පූර්ණ ආදාහනාගාරයක් බටුවත්ත ඉදිකර ඇත. ඉතා ඉහළ ප්‍රමිතියකට අනුව මේ ආදාහනාගාරය ඉදි කර තිබේ. මෙහි සේවාව ජා - ඇළ ජනතාවට පමණක් නොව ගම්පහ දිස්ත්‍රික්කයේ ම ජනතාවටම ලබා දෙයි. එමෙන්ම සහනදායි මිලකට මේ සේවාව ලබා දීමට ද ජා - ඇල ප්‍රාදේශීය සභාව කටයුතු කර තිබේ.වසර ගණනාවක් තිස්සේ සංවර්ධනය කර නොතිබුණු ඇළ මාර්ග රැසක් සංවර්ධනය කිරීමට ද ජා - ඇළ ප්‍රාදේශීය සභාව කටයුතු කර තිබේ. මේ වන විටත් මේ ඇළ මාර්ග සංවර්ධන කටයුතු අවසන් වෙමින් ඇත. දෙපා ඇළ, බුං ඇළ, වාං ඇළ, ඊරියගොල්ල ඇල සංවර්ධනය කිරීම ඒ අතර ප්‍රධාන වේ. ජා - ඇල ප්‍රාදේශීය සභාවට අයත් කඳුරුවැව පේරලන්ද වැව අලංකාර ලෙස සංවර්ධනය කිරීමට ද කටයුතු කර තිබේ.ප්‍රදේශයේ මාර්ග පද්ධතිය සංවර්ධනය කිරීමට ද කටයුතු කර ඇත. මාර්ග රැසක් කොන්ක්‍රීට් කිරීම, කාපට් කිරීම සිදු කර ඇත. උදම්මිට යකඩවැඩපල ඉදිරිපිට පාර ගල් අතුරා තාර දැමීම, මා එළිය නිතුල්වත් පාර කොන්ක්‍රීට් කිරීම, මොරාවත්ත සමගි මෝටර්ස් අසල පාර කොන්ක්‍රීට් කිරීම, ඩී මැසනඩ් විදුහල පාර කාපට් කිරීම, ශ්‍රී වර්ධනාරාම පාර කාපට් කිරීම ඉන් කිහිපයකි.කුණු කසළ ප්‍රශ්නයට විසඳුම් ගෙන ඒමේ වැඩපිළිවෙළක්ද ජා - ඇල ප්‍රාදේශීය සභාව සතුය. ඒකළ ස්ථාපිත කර තිබෙන කොම්පෝස්ට් අංගනය එක වැඩපිළිවෙළකි. මෙමඟින්”හෝම් මික්ස් ජා - ඇල “ නමින් කොම්පොස්ට් පොහොර නිෂ්පාදනය කර වෙළෙඳ පොළට නිකුත් කරයි. ට්‍රැක්ටර් යොදා දිනපතා කුණු එකතු කරන අතර ජනතාවට කොම්පෝස්ට් බැරල් බෙදා දීමද සිදු කර තිබේ. පිවිතුරු ගම්මාන තුනක් ස්ථාපිත කර ඇත. ඒවාහි පිහිටුවා ඇති සම්පත් පියස කසළ එක්රැස් කිරීමේ මධ්‍යස්ථාන මගින් කසළ වර්ගීකරණය කර එකතු කරනු ලැබේ.ජනතාවගේ සෞඛ්‍ය තත්ත්වය නංවාලීම සඳහා ගෙන ඇති පියවර රැසකි. ඩෙංගු මර්දන ව්‍යාපාරය ඒ අතර ප්‍රධාන වේ. නිලධාරීන් දස දෙනකු යොදවා ගෙයින් ගෙට ගොස් ජනතාව දැනුවත් කිරීමේ වැඩපිළිවෙළක් ක්‍රියාත්මක ය. එමෙන් ම එහිදී ඩෙංගු බෝවන ස්ථාන පරීක්‍ෂා කිරීම ද සිදු කෙරේ. මහජන සෞඛ්‍ය පරීක්‍ෂකවරුන්ගේ සහයෝගය ද ඇතිව මේ වැඩපිළිවෙළ ක්‍රියාත්මක කෙරේ.ආයුර්වේද බෙහෙත් ශාලා රැසක් ආරම්භ කිරීමට ද ජා - ඇල ප්‍රාදේශීය සභාව කටයුතු කර තිබේ. ඒ අතර කඳාන නිවන්දම ආදී බෙහෙත් ශාලා අංග සම්පූර්ණ ආයුර්වේද බෙහෙත් ශාලා ලෙස ස්ථාපිත කර ඇත.ජා – ඇල ප්‍රාදේශීය සභාව මගින් මාර්ග සංවර්ධන හා නඩත්තු ඒකකයක් ස්ථාපිත කර තිබීම විශේෂයෙන් සඳහන් කළ යුතුය. කොන්ත්‍රාත් ක්‍රමය සඳහා වැය වන විශාල මුදලක් ඉතිරි කර ගැනීමට මෙමඟින් හැකි වී තිබේ. මෙහි දී සේවකයන් 110 ක් පමණ යොදවාගෙන ස්ථිර නඩත්තු ඒකකයක් ස්ථාපිත කර තිබේ.වහටිය, දඬුගම, තුඩැල්ල, නෑදුරුපිටිය ආදී ධීවර ගම්මාන රැසක් සංවර්ධනය කිරීමට ද ජා - ඇල ප්‍රාදේශීය සභාව කටයුතු කර තිබේ. එහි දී රුපියල් ලක්ෂ 2000ක පමණ මුදලක් වැය කර මේ ගම්මානවල මාර්ග හා අනෙකුත් යටිතල පහසුකම් සංවර්ධනය කිරීමට කටයුතු කර තිබේ.ක්‍රීඩා අංශයේ සංවර්ධනය සඳහා ක්‍රීඩා පිටි, සංවර්ධනය කර තිබේ. වොලිබෝල් ක්‍රීඩාංගණ ඉදි කර ඇත. එමෙන් ම වාර්ෂික ක්‍රීඩා සැණකෙළියක් ද සංවිධානය කර තිබේ. ගම්පහ දිස්ත්‍රික්කයේ ම මලල ක්‍රීඩා සංගම් සමඟ එක්ව මේ වාර්ෂික ක්‍රීඩා සැණකෙළිය සංවිධානය කරයි.ජා - ඇල ප්‍රාදේශීය සභාවට අයත් ප්‍රධාන නගරයක් වූ රාගම නගරය සංවර්ධනය කිරීමටත් අලංකාර කිරීමටත් කටයුතු කර තිබේ. ඒ යටතේ පදික වෙළෙඳුන් සඳහා නව වෙළෙඳ සංකීර්ණයක් ඉදිකර දී තිබේ. තවද රාගම නගරය තුළ සුපිරි වෙළෙඳ සංකීර්ණයක් ස්ථාපිත කිරීමටත් පොදු වැසිකිළියක් ඉදිකිරීමටත් සැලසුම් කර තිබේ.මේ පොදු සේවාවන්ට අමතරව ජා - ඇල ප්‍රාදේශීය සභාව සිය සේවකයන් අභිප්‍රේරණය කිරීමට කටයුතු කර තිබීමත් විශේෂයෙන් සඳහන් කළ යුතුය. එහි දී ආයතනයේ පහළම කම්කරුවාගේ සිට ඉහළම විධායක නිලධාරියා දක්වා පිරිස් සහභාගි වන වාර්ෂික චාරිකාව ප්‍රධානය. මෙසේ ප්‍රාදේශීය සභාව තම බල ප්‍රදේශයේ ජනතාවත් සභාවේ කාර්ය මණ්ඩලයේ සුබ සිද්ධිය සඳහා ත් කටයුතු රැසක්සිදු කර තිබේ.  * පසුගිය වසර කිහිපය තුළ ඔබ ප්‍රාදේශීය සභාව මගින් සිදුකළ ප්‍රධාන සංවර්ධන ව්‍යාපෘති මොනවාද?අපි මේ සභාව භාර ගන්නා විට සංවර්ධන අවශ්‍යතා රැසක් තිබෙන බව හඳුනා ගත්තා. ඒත් ඒ වන විට සභාව සතුව තිබුණේ සුළු තැන්පතුවක් විතරයි. වරිපනම් හරි හැටි එකතු කරලා තිබුණේ නෑ. ඒ නිසා අපි පළමුවෙන්ම හිඟ වරිපනම් එකතු කිරීමට පටන් ගත්තා. රුපියල් ලක්ෂ 300ක් පමණ එකතු කර ගැනීමට අපට හැකි වුණා.ඒ අනුව තමයි අපි බලයට පත්වෙලා සංවර්ධන ව්‍යාපාරය ආරම්භ කළේ. සමාජ සේවා ඇමැති ෆිලික්ස් පෙරේරා සමඟ සාකච්ඡා කරලා අපි සංවර්ධන වැඩපිළිවෙළට මුල පිරුවා. ඒ අනුව මාතෘ සායන රැසක් ඉදිකිරීම අපට හැකි වුණා. ඉතා අබලන් තත්ත්වයේ තිබුණු දඬුගම මාතෘ සායනය වෙනුවට අලුත් ළමා හා මාතෘ සායනයක් හදන්න අපට හැකි වුණා. ඒ වගේ ම මහවත්ත අංග සම්පූර්ණ මාතෘ සායනයක් ඉදි කළා. කුඩහකපොළ ආදි ස්ථානවල ද මාතෘ සායන ඉදිකළා.* ජා - ඇළ ප්‍රාදේශීය සභාව නාගරික ප්‍රදේශයක්. එනිසා කැළි කසළ ක්‍රමවත් ව කළමනාකරණය කළ යුතුයි. මේ සඳහා ඔබ ගෙන ඇති පියවර කුමක් ද?දිනකට ටොන් 25ක් පමණ කුණු මේ බල ප්‍රදේශය තුළ එකතු වෙනවා. කසළ ජා - ඇළ ප්‍රාදේශීය සභාවට විශාල ප්‍රශ්නයක් ව පැවතුණා. මේ නිසා අපි බස්නාහිර පළාත් ඝන අපද්‍රව්‍ය ඒකකය සමඟ එකතු වී කසළ කළමනාකරණය සඳහා වැඩපිළිවෙළක් ආරම්භ කළා. ඒ අනුව අපි ඒකල කොම්පෝස්ට් අංගනය ආරම්භ කළා.මෙහි දී දිනකට කුණු ටොන් 5ක් කොම්පෝස්ට් නිෂ්පාදනය සඳහා යොදා ගන්නවා. ‘හෝම් මික්ස් ජාඇළ’ නමින් අපි ඒ කොම්පෝස්ට් පොහොර වෙළෙඳ පොළට නිකුත් කරනවා.නාගරික ප්‍රදේශයක ජීවත් වන ජනතාවක් ලෙස ජා - ඇළ ජනතාවට ගලි බවුසරයක දැඩි අවශ්‍යතාවයක් තිබුණා. රුපියල් ලක්ෂ 70ක් පමණ වියදම් කර ගලි බවුසරයක් මිල දී ගන්න අපට හැකි වුණා. ඒ අනුව අපද්‍රව්‍ය ඉවත් කිරීමේ ජංගම සේවාවක් ආරම්භ කරන්නත් අපට හැකිවුණා.* ඩෙංගු මර්දනය සඳහා ඔබ සභාව ක්‍රියාත්මක කළ වැඩපිළිවෙළ කුමක් ද?මේ වන විට ජා - ඇළ ප්‍රාදේශීය සභා බල ප්‍රදේශය තුළ සාර්ථකව ඩෙංගු මර්දනය සිදු වෙලා තිබෙනවා. ඒකට හේතු වී තිබෙන්නේ අපි ක්‍රියාත්මක කළ ඩෙංගු මර්දන වැඩපිළිවෙළ, පත්‍රිකා දැන්වීම් මගින් ජනතාව දැනුවත් කළා. ඒ වගේ අපි මේ වැඩසටහන සඳහා ම සේවකයන් දහ දෙනෙක් වෙන ම යොදවලා තියනවා.* මීට අමතරව ජනතාවගේ සෞඛ්‍ය තත්ත්වය නඟා සිටුවීමට ගෙන ඇති පියවර මොනවාද?ආයුර්වේද බෙහෙත් ශාලා රැසක් අපි මේ වන විටත් ස්ථාපිත කර තිබෙනවා. කඳාන අංගසම්පූර්ණ ආයුර්වේද බෙහෙත් ශාලාවක් ඉදිකිරීමට හැකි වුණා. ඒ සඳහා රුපියල් ලක්ෂ 30 ක පමණ මුදලක් වැය වුණා. නිවන්දම, කඳාන ආදි ප්‍රදේශවලත් අංග සම්පූර්ණ ආයුර්වේද බෙහෙත් ශාලා ඉදිකර තිබෙනවා. නිසි පරිදි කැළි කසළ එකතු කිරීමත්, විශාල මුදලක් වැය කර ගලිබවුසරයක් මිල දී ගැනීමෙනුත් අපි බලාපොරොත්තු වුණේ ජනතාවගේ සෞඛ්‍ය තත්ත්වය නංවාලීම. ඩෙංගු මර්දන ව්‍යාපාරයත් සාර්ථක වෙලා තියනවා. ඒ නිසා ජනතාවගේ සෞඛ්‍ය තත්ත්වය නැංවීමට අපි හැකි උපරිමයෙන් කටයුතු කරලා තියනවා කියලා කියන්න පුළුවන්.* අධ්‍යාපන ක්‍ෂේත්‍රයේ සංවර්ධනය සඳහා ඔබ සභාවේ දායකත්වය කෙබඳුද?ජනතාවගේ දැනුම, බුද්ධිය වර්ධනය කිරීම අරමුණු කරගෙන කඳාන, රාගම, බටුවත්ත, වල්පොල, දඬුගම, කුඩහකපොළ ආදි පුස්තකාල සංවර්ධනය කර තිබෙනවා. මේ පුස්තකාල ඉතා හොඳින් ක්‍රියාත්මක වෙනවා. වාර්ෂිකව පාසල් දරුවන් අතර චිත්‍ර, රචනා, කථික, ගායනා ආදි තරග පවත්වා තෑගි ලබා දෙනවා. අංග සම්පූර්ණ සාහිත්‍ය උළෙලක් සෑම සැප්තැම්බර් මාසයකම පවත්වනවා.* ඔබ බල ප්‍රදේශය තුළ ධීවර ගම්මාන කීපයක් පිහිටා තිබෙනවා. මේ ගම්මානවල සංවර්ධනයට ගෙන ඇති පියවර මොනවාද?සමාජ සේවා ඇමැති ෆීලික්ස් පෙරේරා මහතා ධීවර ඇමැතිව සිටිය දී මේ ධීවර ගම්මාන සංවර්ධනය කිරීමට අපට බොහෝ උදවු කර තිබෙනවා. මේ ගම්මාන සංවර්ධනය කිරීම සඳහා අපි රුපියල් ලක්ෂ 2000ක මුදලක් වැය කරලා තියෙනවා. ඒ ප්‍රදේශවල මාර්ග හා යටිතල පහසුකම් සංවර්ධනය කිරීමට අපට හැකි වුණා. මේ යටතේ දඬුගම, තුඩැල්ල, නෑදුරුපිටිය ආදි ධීවර ගම්මාන රැසක් සංවර්ධනය කළා.* රාගම ඔබ බල ප්‍රදේශයට අයත් ප්‍රධාන නගරයක්. ඒ ප්‍රදේශය සංවර්ධනය සඳහා ක්‍රියාත්මක කළ වැඩපිළිවෙළ මොනවාද?මේ වන විටත් අපි රාගම නගරයේ පදික වෙළෙඳුන් සඳහා ස්ථිර වෙළෙඳ සංකීර්ණයක් ඉදිකර දී තිබෙනවා. එය නගරයටත් අලංකාරයක්. ඉදිරියේ දී රාගම අංග සම්පූර්ණ වෙළෙඳ සංකීර්ණයක් ඉදිකිරීමටත් සැලසුම් කර තිබෙනවා. මෙය සත් මහල් ගොඩනැගිල්ලක්. ලක්ෂ 1000ක් පමණ වැය වන බවට ඇස්තමේන්තු කරලා තියෙනවා. රාගම ප්‍රධාන රෝහල් පිහිටා තිබෙන නිසා විශාල ජනතාවක් මේ නගරයට දිනපතා ඇදී එනවා. ඒ නිසා සුපිරි තත්ත්වයේ පොදු වැසිකිළියක් ඉදිකිරීමටත් අපි සැලැසුම් කර තිබෙනවා. මේ සඳහා ලක්ෂ 70ක් පමණ වැය වෙනවා.* පොදු වෙළෙඳපොළ සංවර්ධනය කිරීමට ඔබ අනුගමනය කළ වැඩපිළිවෙළ පැහැදිලි කළොත්...මේ වන විට අපි රාගම, කඳාන, පොදු වෙළෙඳපොළ අංග සම්පූර්ණ ලෙස සංවර්ධනය කර තිබෙනවා. ඒ වගේ ම බඩු මිල පහත හෙළීමේ රජයේ නව ප්‍රතිපත්තියට සහය දීම සඳහා ද අපි පියවර ගෙන තිබෙනවා. එහි දී බටුවත්ත, ඉඳිමින්න, කඳාන, ඒකල ආදී ප්‍රදේශවල සති පොළවල් පැවැත්වීමටත් මේ වන විටත් කටයුතු සූදානම් කරලා තිබෙන්නේ.* ක්‍රීඩා ක්‍ෂේත්‍රයේ සංවර්ධනය සඳහා ක්‍රියාත්මක කළ වැඩසටහන් මොනවාද?ක්‍රීඩාවෙන් දස්කම් දක්වා විදේශ ශිෂ්‍යත්ව ලබාගත් ජා - ඇළ ප්‍රදේශයේ දරුවන්ට අපි උදවු කරලා තිබෙනවා. ඒ වගේ ම ක්‍රීඩාපිටි, ළමා උද්‍යාන, වොලිබෝල් ක්‍රීඩාංගණ ඉදි කිරීමට කටයුතු කරලා තියනවා. ගම්පහ දිස්ත්‍රික්කයේ ම ක්‍රීඩා සංගම් සමඟ එක්ව ක්‍රීඩා සැණකෙළියක් පැවැත්වීමට අපි කටයුතු කරලා තියෙනවා. ඒ සඳහා පූර්ණ අනුග්‍රහය ලබා දෙන්නේ ජා - ඇළ ප්‍රාදේශීය සභාව රුපියල් ලක්ෂ එක හමාරක පමණ මුදලක් අපි ඒ සඳහා වැය කරනවා. මේ වන විට මේ ක්‍රීඩා සැණකෙළිය වසර 4ක් ම පැවැත්වීමට අපට හැකි වුණා.*ඔබේ පාලන කාලය තුළ ඔබේ සභාවේ ජනතාව වෙනුවෙන් ඉටු කළ සේවය ගැන තෘප්තිමත් ද?මේ අවුරුදු පහ තුළ, සභාවක් ලෙස ජනතාවට ලබා දිය යුතු සේවය සියයට සියයක් ම ලබාදීමට අපට නොහැකි වූවත් ඒ ආසන්නයට ම අපි ළඟා වෙලා තියෙනවා කියලා කියන්න පුළුවන්. අපි ගෙන ගිය වැඩපිළිවෙළෙහි සාර්ථකත්වය පෙන්වීමට හොඳම උදාහරණයක් තියෙනවා. අපි මේ සභාව මුලින් ම ගෙන ගියේ පාලන පක්ෂයත් විපක්ෂයත් සාමාජිකයන් 11 බැගින්. අද වන විට අපේ වැඩපිළිවෙළ ගැන පැහැදිලා විපක්ෂ මන්ත්‍රීවරු හතර දෙනෙක් පාලක පක්ෂයට ඇවිත් තියනවා. අපේ සාර්ථකත්වය ගැන පැහැදිලි කරන්න මීට වඩා උදාහරණ අවශ්‍ය නෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n1011011</link>
    <topic>දේශපාලන අවුල ලිහන්න මැදිහත් වන්න</topic>
    <author/>
    <content>නේපාලයේ හටගෙන ඇති දේශපාලන අර්බුද විසැඳීමට මැදිහත් වන ලෙස එරට ජනාධිපති රාම් බරන් යාදෙව් මහතා ශ්‍රී ලංකා ජනාධිපති මහින්ද රාජපක්ෂ මහතාගෙන් ඉල්ලීමක් කරයි.කිහිප අවස්ථාවකම නේපාලයට පැමිණ එරට දේශපාලන අර්බුද විසැඳීමට මැදිහත් වූ ජනාධිපති මහින්ද රාජපක්ෂ මහතාට නේපාලයේ දේශපාලන අර්බුද පිළිබඳ මනා අවබෝධයක් ඇති බවද යාදෙව් මහතා පෙන්වා දෙයි.චීනයේ තෙදින නිල සංචාරයක නිරතව සිටින ජනාධිපති මහින්ද රාජපක්ෂ මහතා සමඟ ෂැංහයි නුවරදී පෙරේදා (30) පැවැති ද්විපාර්ශ්වික සාකච්ඡාවකදී යාදෙව් මහතා මෙසේ ප්‍රකාශ කෙළේය.නේපාලයේ පවතින වර්තමාන දේශපාලන අර්බුදය පිළිබඳව මෙහිදී දෙරටේ රාජ්‍ය නායකයන් අතර දීර්ඝ වශයෙන් සාකච්ඡා කෙරිණ.ලුම්බිණිය සංවර්ධනය කිරීමේදී ශ්‍රී ලංකාව දක්වන සහාය පිළිබඳව මෙහිදී නේපාල ජනාධිපතිවරයා ප්‍රසාදය පළ කළ අතර වසර 40 කට පෙර පාර්ලිමේන්තු මන්ත්‍රීවරයකුව සිටියදී ලුම්බිණිය සංවර්ධනයට ශ්‍රී ලංකාව දායක විය යුතු බව තමා පාර්ලිමේන්තුවේදී ප්‍රකාශ කළද එය ක්‍රියාත්මක කළ හැකි වූයේ ජනාධිපති ධුරයට පත් වීමෙන් පසු බව ජනාධිපති රාජපක්ෂ මහතා පැවසීය.ශ්‍රී ලංකාවත් නේපාලයත් අතර අධ්‍යාපන හුවමාරු වැඩසටහන් පිළිබඳවද මෙහිදී සාකච්ඡා කෙරුණු අතර ඉදිරියේදී නේපාල සිසුන්ට ශ්‍රී ලංකාවේ තෘතීයික අධ්‍යාපන අවස්ථා ලබා දිය හැකි බව ජනාධිපතිවරයා පැවැසීය.ඒ අනුව ඉදිරියේදී දෙරට අතර තාක්ෂණ විෂයයන්ට අදාළ අධ්‍යාපන හුවමාරු වැඩසටහන් ක්‍රියාත්මක කෙරේ. දෙරට අතර සංචාරක කර්මාන්තයේ ප්‍රවර්ධනය උදෙසා සහයෝගයෙන් සහ අවබෝධයෙන් කටයුතු කිරීම පිළිබඳවත් මෙහිදී සාකච්ඡා කෙරිණ.ඇමැතිවරුන් වන මහාචාර්ය ජී. එල්. පීරිස්, විමල් වීරවංශ, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග, චීනයේ ශ්‍රී ලංකා තානාපති කරුණාතිලක අමුණුගම, ෂැංහයි ශ්‍රී ලංකා කොන්සල් මජින්ත ජයසිංහ මහත්වරුද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n1011012</link>
    <topic>ශ්‍රී ලංකාවේ සංවර්ධනයටඉදිරියේ දීත් පූර්ණ සහාය</topic>
    <author/>
    <content>ශ්‍රීලංකාවේ සංවර්ධන ක්‍රියාදාමයට මෙතෙක් සහාය දුන් ආකාරයටම ඉදිරියේදීත් සහාය දෙන බව චීන අගමැති වෙන් ජීයාබාඕ මහතා ජනාධිපති මහින්ද රාජපක්ෂ මහතාට පොරොන්දු විය.චීන අගමැතිවරයා සහ ජනාධිපති මහින්ද රාජපක්ෂ මහතා අතර චීනයේ ෂැංහායි නුවරදී පෙරේදා (30) පැවැති ද්විපාර්ශ්වික සාකච්ඡාවේදී චීන අගමැතිවරයා එසේ පවසා තිබේ.ශ්‍රී ලංකාවේ යටිතල පහසුකම් දියුණු කිරීමට චීන රජයේ සහාය හා ආධාර ලබාදෙන බව හෙතෙම කියා තිබේ.රජයේ ආධාර සහිතව ශ්‍රී ලංකාවේ ක්‍රියාත්මක වන සංවර්ධන ව්‍යාපෘතිවල වර්තමාන තත්ත්වයන් පිළිබඳව මේ හමුවේ දී දීර්ඝ වශයෙන් සාකච්ඡා වූහ.ශ්‍රී ලංකාව තුළ දැනටමත් ක්‍රියාත්මක වරාය, ගුවන්, විදුලිබල ක්ෂේත්‍රවල සංවර්ධන කටයුතු සඳහා චීන රජයේ සහාය ලැබී ඇත.සංවර්ධනයේ දී චීනය සාමකාමී සංවර්ධන ක්‍රමවේදයක් අනුගමනය කිරීම පිළිබඳව ද මේ සාකච්ඡාවේදී අවධානය යොමු වූ අතර ශ්‍රී ලංකාව තුළ දැන් සාමකාමී පරිසරයක් ගොඩනැඟී ඇති බැවින් සංවර්ධන ඉලක්ක කරා ගමන් කිරීමට ශ්‍රී ලංකාවට ඇති අවකාශයන් පිළිබඳවද අවධාරණය කෙරිණි.අතිශය සුහද ශීලී මට්ටමින් පැවැති මේ හමුවේ දී ශ්‍රී ලංකාවත් චීනයත් අතර ඇති අතීත මිතුදම පිළිබඳවත් එම මිත්‍රත්වය වඩ වඩාත් ශක්තිමත් කිරීම පිළිබඳවත් දෙරටේ නායකයන්ගේ අවධානයට ලක් විය.එසේම චීන ආධාර යටතේ ශ්‍රී ලංකාවේ ක්‍රියාත්මකවන දැවැන්තම සංවර්ධන ව්‍යාපෘතිය වන හම්බන්තොට වරායේ කටයුතු පිළිබඳව ද මෙහිදී විශේෂයෙන් සාකච්ඡාවට බදුන් වූහ.අද රාත්‍රියේ ජනාධිපති මහින්ද රාජපක්ෂ මැතිතුමාඡ්ඔර්‍ථර්‍ණ 2010 ලෝක ප්‍රදර්ශනයේ සමාප්ති උළෙලට විශේෂ ආරාධිතයෙකු ලෙස සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n1011013</link>
    <topic>ජනපති ‘එක්ස්පෝ’ප්‍රදර්ශනය නරඹයි</topic>
    <author/>
    <content>චීනයේ, ෂැංහයි නුවර පැවැත්වෙන “එක්ස් පෝ 2010” ප්‍රදර්ශනයේ ශ්‍රී ලංකා කලාපය ජනාධිපති මහින්ද රාජපක්ෂ මහතා පෙරේදා (30) නැරඹුවේය.එක්ස් පෝ ප්‍රදර්ශනයේ විශේෂ ආරාධිතයකු ලෙස සහභාගි වන ලෙසට චීන රජයෙන් ලැබුණු ආරාධනයක් මත එරට තෙදින නිල සංචාරයකටජනාධිපතිවරයා එක්ව සිටී. චීනයේ ෂැංහයි නුවර ප්‍රඩොන්ග්, ජාත්‍යන්තර ගුවන්තොටුපොළින් පෙරේදා (30) එරටට ළඟා වූ ජනාධිපතිවරයා චීන මහජන දේශපාලන උපදේශක මණ්ඩලයේ උප සභාපති චායි වෙයි සහ ෂැංහයි නාගරික රජයේ ජ්‍යෙෂ්ඨයින් විසින් පිළිගනු ලැබූහ.මෙවර මෙම ප්‍රදර්ශනයේ තේමාව ‘ යහපත් ජීවිතයක් යහපත් නගරයක් ’ යන්නයි. කලාප 05 කින් සමන්විත මෙම ප්‍රදර්ශනය සඳහා චීනය, ආසියානු රටවල් ඇතුළු රටවල් 150 කට අධික ප්‍රමාණයක් සහභාගි වී සිටින අතර, නාගරීකරණය හා කාර්මිකරණය හේතුවෙන් ලොව මුහුණ පා සිටින පාරිසරික ගැටලු අවමකර ගනිමින් සංවර්ධනයේ උපරිම ප්‍රතිලාභ ලෝක ජනතාව අතර බෙදා හදා ගැනීම එහි අරමුණ වේ.මෙම අවස්ථාවේදී චීන ප්‍රදර්ශන කලාපයේ කෙටි සංචාරයක යෙදුණු ජනාධිපති මහින්ද රාජපක්ෂ මහතා චීනයේ දැවැන්ත සංවර්ධන කටයුතු අළලා නිර්මාණය කරන ලද කෙටි චිත්‍රපටයක් නැරඹීමට ද අවස්ථාව උදාකර ගත්තේය.ජනාධිපති මහින්ද රාජපක්ෂ මහතා දැක බලා ගැනීමට විශේෂයෙන් චීන ජාතිකයන් මෙහිදී විශාල උනන්දුවක් දැක්වූ අතර, ඔවුන් සමඟ ප්‍රදර්ශනයේ වැඩ කටයුතු පිළිබඳව සුහද සාකච්ඡාවක නිරතවීමටද ජනාධිපතිවරයා අමතක නොකළේය.මෙම අවස්ථාවට අමාත්‍යවරුන් වන මහාචාර්ය ජී. එල්. පීරිස්, විමල් වීරවංශ, පාර්ලිමේන්තු මන්ත්‍රී ජනාධිපති විදේශ කටයුතු සම්බන්ධීකරණ ලේකම් සජින් වාස් ගුණවර්ධන, ජනාධිපති ලේකම් ලලිත් වීරතුංග යන මහත්වරුද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n1011014</link>
    <topic>කෝටි 200ක බඩු රැගෙන සතොස නැව පැමිණෙයි</topic>
    <author>විජයානි එදිරිසිංහ</author>
    <content>සමුපකාර තොග වෙළෙඳ සංස්ථාව ලෝක වෙළෙඳ පොළෙන් බඩු ගෙනෙන ප්‍රථම නෞකාව පසුගිය 29 දා මෙරටට පැමිණියේ ය. කෝටි 200ක අත්‍යවශ්‍ය ආහාර ද්‍රව්‍ය එහි අඩංගුය.පසුගිය පාලන සමයේ වසා දැමූ ස. තො. ස යළි ස්ථාපිත කර පාරිභෝගිකයාට සහන මිලට භාණ්ඩ ලබා දීම සඳහා ලෝක වෙළෙඳ පොළෙන් භාණ්ඩආනයනය කිරීම ආරම්භ කරන බව සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා අමාත්‍ය ධුරයේ වැඩ බාර ගනිමින් ප්‍රකාශ කෙළේ ය.ස. තො. ස යළි ස්ථාපිත කර එම වැඩපිළිවෙළ ආරම්භ කරන ලෙසට මහින්ද රාජපක්ෂ ජනාධිපතිවරයා ද උපදෙස් දී තිබුණි. ඒ අනුව ලෝක වෙළෙඳ පොළෙන් භාණ්ඩ ආනයනය කිරීමේ වැඩපිළිවෙළ අධීක්ෂණය සඳහා නිලධාරී කණ්ඩායමක් ද පත් කෙරුණි.එම වැඩපිළිවෙළ ඉතාමත් කඩිනමින් සාර්ථකව සිදු වෙමින් පවතී. ඉන්දියාව තායිලන්තය රුමේනියාව, චීනය ඇතුළු රටවල් ගණනාවකින් මිලදී ගත් භාණ්ඩ සහිතව මෙම නෞකාව පසුගියදා (29) මෙරටට පැමිණි බව අමාත්‍ය ජොන්ස්ටන් ප්‍රනාන්දු මහතා කීය.මෙතෙක් කාලයක් මෙරට වෙළෙඳ පොළට ලෝක වෙළෙඳ පොළෙන් භාණ්ඩ ගෙනවිත් බෙදා හරිනු ලැබුවේ පෞද්ගලික වෙළෙඳ සමාගම් මඟිනි.අතර මැදියන් නොමැතිව රජයේ ආයතනයක් වන ස. තො. ස හරහා භාණ්ඩ ගෙන්වූ ප්‍රථම අවස්ථාව මෙයයි. මෙසේ ගෙන් වු භාණ්ඩ ස. තො. ස ශාඛා සහ අලුතින් පිහිට වු සමුපකාර ප්‍රාදේශික හරහා බෙදා හැරීම මෙම සතියේ සිට සිදු වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n1011015</link>
    <topic>ජනපති දෙවැනි පදවි ප්‍රාප්තියටවිහාරස්ථාන 10,400කදී පින්කම්</topic>
    <author>නුවන් කොඩිකාර</author>
    <content>ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්තිය හා 65 වැනි ජන්ම දිනය නිමිති කරගෙන දිවයිනේ වෙහෙර විහාරස්ථාන 10400කදී ආගමික ආශිර්වාද හා පින්කම් පැවැත්වේ.මීට අමතරව සෙසු ආගමික මධ්‍යස්ථානවලද ආශිර්වාද පූජෝපහාර පැවැත්වීමට නියමිතය. මීට අමතරව දිවයිනේ සිව් දෙසින් යා කෙරෙමින් ප්‍රධාන මහා මාර්ග පිරිත් සජ්ඣායනා කරමින් රිය පෙරහර පැවැත්වෙන බව අගමැති දි. මු. ජයරත්න මහතා පැවැසීය.බුද්ධ ශාසන හා ආගමික කටයුතු අමාත්‍යාංශය හා අගමැති කාර්යාලය ඒකාබද්ධව මෙම වැඩසටහන ක්‍රියාත්මක කරයි.විදේශයන්හි බෞද්ධ වෙහෙර විහාරස්ථානවලද ජනාධිපතිතුමාට සෙත්පතා ආගමික උත්සව පැවැත්වීමට කටයුතු යොදා ඇතිබව අගමැතිවරයා සඳහන් කෙළේ ය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n1011016</link>
    <topic>සවුදියෙන්-ඉරානයෙන් කෙළින්මතෙල් ආනයනයට පියවර</topic>
    <author>සුභාෂිනී සේනානායක</author>
    <content>සෞදි අරාබියෙන් සහ ඉරානයෙන් ඍජුවම තෙල් ආනයනය කිරීමේ සාකච්ඡා ශ්‍රී ලංකා රජය ආරම්භ කර තිබේ.සෞදි අරාබියා රජය සහ ඉරාන රජය සමඟ ඉකුත් සතියේ මේ පිළිබඳව සාකච්ඡා ආරම්භ කළ බවත් ඉදිරි සති කිහිපය තුළ එම රටවල සංචාරයක නිරත වන බවත් ඛනිජ තෙල් කර්මාන්ත සංවර්ධන අමාත්‍ය සුසිල් ප්‍රේමජයන්ත් මහතා දිනමිණට ප්‍රකාශ කළේය.මෙතෙක් ශ්‍රී ලංකා රජය තෙල් ආනයනය කළේ අතරමැදි රටවලින් බව කී අමාත්‍යවරයා ඍජුවම තෙල් නිපදවන රටවලින් තෙල් ආනයනය කිරීම මගින් අධික ලාභයක් ලබාගත හැකි බවත් තෙල් ආනයනය ඍජුවම සිදුකිරීම මගින් ඉදිරියේ දී ලබන ලාභය පාරිභෝගිකයාට ලබාදීමට ක්‍රියා කරන බවත් ප්‍රකාශ කළේය.මෙතෙක් තෙල් අනායනය කිරීමේ දී අතරමැදියන්ට ද මුදල් ගෙවීමට සිදු වූ බව අමාත්‍යවරයා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n1011017</link>
    <topic>‘මෙගාස්ටාර්’ ගාලගෝට්ටියක් වෙයි</topic>
    <author>විජයානී එදිරිසිංහ</author>
    <content>ස්වර්ණවාහිනී “මෙගාස්ටාර්” සංගීත ප්‍රසංගයේ ත්‍යාග ප්‍රදාමෝත්සවය පැවැති අවස්ථාවේ ඇති වූ කළබලකාරී තත්ත්වයක් නිසා එම උත්සවය පවත්වා ගෙන යෑමට බාධා එල්ල වී තිබේ.පෙරේදා රාත්‍රී 11.45 ට පමණ “මෙගාර් ස්ටාර්” ත්‍යාග ප්‍රදානය කරන අවස්ථාවේ ප්‍රධාන වේදිකාව තුළ ඇති වූ කලහකාරී තත්ත්වයක් නිසා එම උත්සවය පවත්වාගෙන යාමට නොහැකි තත්ත්වයක් උදා වී ඇත.එම අවස්ථාවේ ප්‍රසංගය නරඹමින් සිටි පිරිස් හිස් බෝතල් සහ වෙනත් දේවල්වලින් වේදිකාව දෙසට ප්‍රහාර එල්ල කළහ. එහි ආරක්ෂාවට යොදා සිටිපෞද්ගලික ආරක්ෂක අංශය සහ පොලීසිය එක්ව එම කලබලකාරී තත්ත්වය මැඩ පවත්වා පැමිණ සිටි පිරිස්වලට ඉවත්ව යාමට අවස්ථාව සලසා දුන් බව ග්‍රෑන්ඩ්පාස් පොලිසිය පවසයි.එල්ල වූ ප්‍රහාරවලින් ජීවිතවලට කිසිදු හානියක් සිදු වී නැත. වේදිකාවේ විදුලි ලාම්පුවලට පමණක් සුළු හානි සිදු වී තිබේ. එහෙත් මේ සම්බන්ධව පරීක්ෂණ පැවැත්වීමට කිසිවෙකුත් පොලිසියට පැමිණිලි කර නැති බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n1011018</link>
    <topic>කොරියානු භාෂා විභාගයහොරට ලියූ 60ක් කොටු වෙති</topic>
    <author>භක්ති ධර්මපි‍්‍රය මෙන්ඩිස්</author>
    <content>කොරියානු භාෂා විභාගයේ දී විභාග නීති රීති කඩ කළ අපේක්ෂකයන් 60 දෙනකු අත්අඩංගුවට ගෙන ඇත.කොරියානු රැකියා සඳහා තෝරා ගැනීමට විදේශ සේවා නියුක්ති කාර්යාංශය මගින් පෙරේදා මෙම විභාගය පැවැත්වීය.විභාගයට පෙනී සිටි පුද්ගලයන් ඔවුන්ගේ ඇඳුම්වල සහ ශරීර අභ්‍යන්තරයේ උත්තර සටහන් කරගෙන පැමිණ තිබූ බවත්, තවත් පිරිසක් ජංගම දුරකථන යොදා ගනිමින් පිළිතුරු ලිවීමට උත්සාහගත් බවත්, විදේශ සේවා නියුක්ති කාර්යාංශයේ උසස් නිලධාරියෙක් පැවසීය.ශ්‍රී ලංකා විදේශ සේවා නියුක්ති කාර්යාංශය මෙහෙයවීම යටතේ ශ්‍රී ලංකා විභාග දෙපාර්තමේන්තුව මඟින් මෙම විභාගය පැවැත්වූ අතර සෑම විභාග මධ්‍යස්ථානයකටම පොලිස් නිලධාරීන්, විදේ්ශ සේවා නියුක්ති කාර්යාංශයේ නිලධාරීන් සහ කොරියානු මානව සම්පත් දෙපාර්තමේන්තුවේ නිලධාරීන් ද යොදවා තිබිණි.සෑම අපේක්‍ෂකයකුම දැඩි පරීක්‍ෂාවට ලක් කරමින් විභාග ශාලාවට ඇතුළු කළ මුත් ඊට පරිබාහිරව යමින් අත්අඩංගුවට ගත් අපේක්‍ෂකයන් ජංගම දුරකථන විභාග ශාලාව වෙත ගෙන ගොස් තිබේ.මේ සම්බන්ධයෙන් විදේශ සේවා නියුක්ති කාර්යාංශය විශේෂ පරීක්‍ෂණයක් පවත්වයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n1011019</link>
    <topic>සම සමාජ පක්ෂයේ ලේකම්විමලසිරි ද මෙල් අභාවප්‍රාප්ත වෙයි</topic>
    <author/>
    <content>ලංකා සමසමාජ පක්ෂයේ ලේකම් මොරටුව හිටපු පාර්ලිමේන්තු මන්ත්‍රී විමලසිරි ද මෙල් (82) මහතා ඊයේ (31) අභාවප්‍රාප්ත විය.කොළඹ ලංකා සමසමාජ පක්ෂ මූලස්ථානයේ දී ඊයේ එම පක්ෂයේ සම්මේලනය පැවැත්වෙමින් තිබියදී හදිසියේ හෘදයාබාධයක් වැළඳීමෙන් ඒ මහතා කොළඹ ජාතික රෝහලට ඇතුළත් කිරීමත් සමඟම අභාවප්‍රාප්ත වී ඇත.පක්ෂයේ වාද විවාද පැවැත්වෙමින් තිබිය දී හදිසි හෘදයාබාධය වැළඳී ඇති අතර එම අවස්ථාවේදී ඊට සහභාගී වී ඇති අමාත්‍ය මහාචාර්ය තිස්ස විතාරණ මහතා ලේකම්වරයාට කෘතිම ස්වසනය ලබාදීමට ද කටයුතු කර තිබේ. එහෙත් ලේකම් වරයා රෝහල්ගත කිරීත් සමඟම අභාවප්‍රාප්ත වී තිබේ.1970 සිට 1977 දක්වා කාල පරිච්ඡේදයේ මොරටුව ආසනයේ සමගි පෙරමුණ ආණ්ඩුවේ පාර්ලිමේන්තු මන්ත්‍රීවරයෙකු වශයෙන් කටයුතු කළ විමලසිරි ද මෙල් මහතා ලංකා සමසමාජ පක්ෂයේ ආරම්භක ජ්‍යෙෂ්ඨ ක්‍රියාකාරී නායකයෙකු වශයෙන්ඵවාමාංශික දේශපාලන ව්‍යාපාරයේ ශක්තිමත් නායකයෙකු වශයෙන් කටයුතු කළේය. පැරණි වාමාංශික දේශපාලන ව්‍යාපාරයේ සටන්කාමී නායකයෙකු වශයෙන් වැඩ කරන ජනතාවගේ අයිතිවාසිකම් ආරක්ෂා කර දීම සඳහා කැපවීමෙන් කටයුතු කළ නායකයෙකු වශයෙන් ලංකා සමසමාජ පක්ෂයේ දේශපාලන ව්‍යාපාරයට මැල් මහතාගෙන් විශාල සේවයක් ඉටු විය.පක්ෂ අභ්‍යන්තරයේ ඇති වූ විවිධ අර්බුධවලදී පක්ෂය ආරක්ෂා කර ගෙන ඉදිරියට ගෙන යාම සඳහා මහ ලේකම් වරයා වශයෙන් ඔහු දැක්වූ ක්‍රියාකාරී දායකත්වය පක්ෂයේ ඉදිරි ගමනට මහත් ශක්තියක් විය.විමලසිරි ද මෙල් මහතා එක් දරු පියකු වන අතර මිය යෑමට ප්‍රථම ඔහුගේ පෞද්ගලික ඉල්ලීමක් මත සිය දේහය දේශීය ආයුර්වේද රෝහලට පැය 24 ක් ඇතුළත භාර දීමට ඉල්ලීමක් කර ඇති බැවින් ඔහුගේ දේහය මහජන ගෞරවය සඳහා අද (1) පෙරවරු 11.00 සිට පස්වරු 01.00 දක්වා යුනියන් පෙදෙසේ ලංකා සමසමාජ පක්ෂ මූලස්ථානයේ තබන බව එම පක්ෂය නිවේදනය කර සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n10110110</link>
    <topic>ආනයනය තහනම් මත්ද්‍රව්‍යයක්හැටන්වලින් අල්ලයි</topic>
    <author>අසේල කුරුළුවංශ</author>
    <content>මෙරටට ආනයනය කිරීම් සම්පූර්ණයෙන් තහනම් කැර තිබෙන එන්. සී. නැමැති ගංජා මිශි‍්‍රත මත්කුඩු ටින් 15000 ක් හැටන් අලුත්ගාල ප්‍රදේශයේ බෝක්කුවක් යට සඟවා තිබී පොලිසිය ඊයේ (31) සොයාගෙන තිබේ.පාසල් සිසුන් මේ මත්ද්‍රව්‍ය භාවිතයට බෙහෙවින් නැඹුරු වී ඇති බවට පොලිස් පරීක්ෂණ මගින් අනාවරණය වී ඇත.මේ මත්කුඩු ටින් එකක් රුපියල් 200 කට අලෙවි කරන බව පොලිසිය පවසයි.නුවරඑළිය දිස්ත්‍රික්කය පුරා මේ දිනවල සිදුකෙරෙන මත්ද්‍රව්‍ය වැටලීම්වලින් මේ එන්.සී. මත්ද්‍රව්‍ය ටින් 14000 ක් පමණ මෙයට පෙර අවස්ථාවකදී වෙළෙඳසලක තිබී පොලිසිය විසින් සොයාගන්නා ලදී.අඛණ්ඩව සිදුකෙරෙන මේ වැටලීම් හේතුවෙන් කිසියම් ව්‍යාපාරිකයකු පසුව ගැනීම සඳහා මේ මත්ද්‍රව්‍ය ටින් 15000 බෝක්කුව යට සඟවා තබන්නට ඇති බවට පොලිසිය සැක කරයි.මධ්‍යම පළාත් (නැගෙනහිර) නියෝජ්‍ය පොලිස්පති ලකී පීරිස්, හැටන් ජ්‍යෙෂ්ඨ පොලිස් අධිකාරි ඩබ්ලිව්. එම්. ස්වර්ණසිංහ යන මහත්වරුන්ගේ උපදෙස් මත හැටන් පොලිස් මූලස්ථානාධිපති ප්‍රධාන පොලිස් පරීක්ෂක සී. චන්ද්‍රසේන මහතා ඇතුළු කණ්ඩායමක් එම වැටලීම සිදුකර තිබේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n10110111</link>
    <topic>ත්‍රිරෝද රියෙන් වැටුණාද?තල්ලු කළා ද?</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>ත්‍රිරෝද රථයක ගමන් කළ තරුණ කාන්තාවක ත්‍රිරෝද රථයෙන් තල්ලු කිරීමෙන් මරණයට පත්වූයේ යැයි කියන සිද්ධියක් පිළිබඳව පොලිසිය පරීක්ෂණ සිදු කරයි.35 හැවිරිදි මේ කාන්තාව සමඟ ත්‍රිරෝද රථයේ පසු පස අසුනේ ගමන් කළ පුද්ගලයා ඇය මහපාර මැදදී රථයෙන් බිමට තල්ලු කර දැමූවේ යැයි එහි රියදුරුප්‍රකාශයක් කර තිබේ. තරුණ කාන්තාව තල්ලු කළේ යැයි සැකකරන පුද්ගලයා සහ ත්‍රිරෝද රථ රියදුරු කහවත්ත පොලිසිය මගින් අත්අඩංගුවට ගෙන තිබේ.රක්වාන මහා පන්නිල ජම්බුගස්කුලම පදිංචි ජිනා කුමාරි ස්වර්ණලතා (35) නැමැති දෙදරු මව මෙම සිද්ධියෙන් මරණයට පත්වූවාය. රත්නපුර මහ රෝහලේ දැඩි සත්කාර ඒකකයේ ප්‍රතිකාර ලබමින් සිටිය දී ඇය පසුගිය 30 දා රාත්‍රී මිය ගියාය.ඇය මියයනවිට ගැමිදිරිය සමාගමේ අධ්‍යක්ෂවරියකි. පෙර පාසල් ගුරුවරියක ලෙස ද කටයුතු කළාය. ප්‍රධාන සැකකරු සහ මියගිය කාන්තාව දන්නා හඳුනන අය බවත් පවුලේ මිතුරු සම්බන්ධයක් ද ඒ අය අතර තිබූ බවත් පරීක්ෂණවලදී හෙළිවිය.මියගිය දෙදරු මව අනතුරට ලක්වුණේ කහවත්ත නගරයේදීය. 28 වනදා පස්වරු 2ට පමණ අනතුර සිදු විය.ත්‍රිරෝද රථයේ දී කාන්තාව හා සැකකරු අතර බහින් බස්වීමක් හටගත් බවත් පසුව සැකකරු ඇය රථයෙන් එළියට තල්ලු කළ බවත් ත්‍රිරෝද රථ රියදුරු පොලිසියට ප්‍රකාශයක් කර තිබේ.රිය අනතුරක් සම්බන්ධව ත්‍රිරෝද රියදුරු කාන්තාව තල්ලු කර මරණයට පත් කිරීමේ චෝදනාව ගැන ප්‍රධාන සැකකරුත් අත්අඩංගුවට ගත් බව පොලිසිය කියයි.මෙම මරණය මිනීමැරුමක් බැවින් සාධාරණ පරීක්ෂණයක් සිදු කරන ලෙස මියගිය කාන්තාවගේ ඥාතීන් ඉල්ලීම් කර තිබේ. සිද්ධිය වූ දින මියගිය කාන්තාව බැංකු තැන්පතුවකින් රුපියල් තිස්දහසක මුදලක් රැගෙන තිබූ බව ද පරීක්ෂණවල දී හෙළිවිය. කහවත්ත පොලිසියේ ස්ථානාධිපති රෝෂාන් අලුත්ගමගේ මහතා පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n10110112</link>
    <topic>ජාතික නාට්‍ය උළෙලඅද සිට</topic>
    <author>ප්‍රාර්ථනා වීරසිංහ</author>
    <content>ජාතික නාට්‍ය උළෙලේ ආරම්භක දිනය අදයි. (1) තෝරාගත් නාට්‍ය 30ක් මෙවර ප්‍රදර්ශනය කිරීමට සංස්කෘතික අමාත්‍යංශය පියවර ගෙන තිබේ.අද සිට 16 වැනිදා දක්වා දිනපතා පස්වරු 6.30 සිට ජෝන්ද සිල්වා සමරු රඟහලේ දී මේ නාට්‍ය වේදිකා ගත කෙරේ.අද නාට්‍ය හතරක් වේදිකා ගතවේ. හර්ෂ මධුසංක ගේ අත්තානං, වාසනා බණ්ඩාර විජේකෝන්ගේ අතීතයට තව දවසක්, චන්දිම දෙල්පචිත්‍රගේ තිරිසන් රාත්‍රිය සහ ඉන්දික ප්‍රසාද්ගේ මරණයට අත්තිකාරමක් එම නාට්‍ය 4යි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n10110113</link>
    <topic>පුද්ගලයන් රැසකගෙන් කෝටි ගණන්වංචා කර සැපට දිවි ගෙවූ කතක් දැලේ</topic>
    <author>අනුරාධපුර-මධ්‍යම විශේෂ</author>
    <content>දිවයිනේ විවිධ ප්‍රදේශවල පදිංචි පුද්ගලයන් රවටා රුපියල් කෝටි ගණනක් වංචා කර සුඛෝපභෝගී ජීවිතයක් ගතකරමින් සිටි කාන්තාවක් අනුරාධපුර නගරයේ යාපනය හංදිය ප්‍රදේශයේ ලැගුම් හලක සිටියදී ඇගේ රියදුරාද සමඟ පොලිස් අත්අඩංගුවට ගෙන ඇත.අනුරාධපුර ජ්‍යෙෂ්ඨ පොලිස් අධිකාරී මර්වින් ජේ. කරුණාරත්න මහතාට ලැබුණු තොරතුරුමත විශේෂ පොලිස් කණ්ඩායමක් විසින් මෙහෙයුම සිදුකර සැකකාර තරුණ කාන්තාව හා ඇගේ රියදුරා පෙරේදා (30) රාත්‍රියේ අත්අඩංගුවට ගෙන ඇත.කැලණිය කොට්ඨාසයේ රාගම පොලිස් බලප්‍රදේශයේ පුද්ගලයකුගෙන් රැකියාවක් සඳහා විදේ්ශගත කරන බව පවසා රුපියල් 450,000/- මුදලක් වංචා කර ඇති අතර ඒ සම්බන්ධයෙන් ලැබුණු පැමිණිල්ලක් මත අදාළ පොලිස් ස්ථානය මේ සම්බන්ධව සියලුම පොලිස් ස්ථානවලට දැනුම් දී ඇත.මෙම කාන්තාවට විරුද්ධව මරදාන පොලිසියට පමණක් පැමිණිලි 27ක් ලැබී ඇති බව කියන පොලිසිය ඇය රුපියල් 1,50,000/-බැගින් වංචා කර ඇති බවද එම පැමිණිලි වල සඳහන් බව පරීක්ෂණ සිදුකරන පොලිස් කණ්ඩායම කියයි.ඉතාලි රටේ රැකියා දෙන බව පවසමින් තවත් කිහිපදෙනෙකුගේ උදවු උපකාර ලබාගෙන මෙම වංචාවන් සිදුකර ඇති අතර ඉන් දෙදෙනෙකු යුද හමුදාවට අනුයුක්තව ප්‍රභූ® ආරක්ෂක සේවයේ සිටින්නන් බවද පොලිසිය කියයි.මේවනවිට එක් පුද්ගලයෙකු පොලිස් අත්අඩංගුවට පත්ව රක්ෂිත බන්ධනාගාර ගතව සිටින බවද පොලිස් කණ්ඩායම අනාවරණය කර ගෙන ඇත.සැකකාර කාන්තාව අත්අඩංගුවට පත්වන අවස්ථාවේ ව්‍යාජ විදේශ ගමන් බලපත්‍රයක් සකසාගෙන ගයානි නිලූකා ගජධීර නමින් පෙනී සිටි බවත් එහෙත් එම නම ව්‍යාජ නමක් බවත් පොලිසිය කියයි.අත්අඩංගුවට ගත් කාන්තාව (36) හැවිරිදි කැලණිය ප්‍රදේශයේ පදිංචි කරුවන් බවද පොලිසිය කියයි. සැකකාර කාන්තාව වසර 14ක් පමණ කුවේට් හා ඉතාලි රටේ රැකියා කර මෙම වසරේ අප්‍රේල් දෙවන දින ලංකාවට පැමිණ ඇති අතර මැයි මාසයේ සිට මෙම ජාවාරමේ නිරතවී ඇති බව පොලිසිය කරුණු අනාවරණය කරගෙන ඇත.දිවයිනේ පුද්ගලයන් විශාල පිරිසක් මෙම උගුලට හසුවී ඇති බවට විශ්වාස කරන පොලිසිය අත්අඩංගුවට පත් කාන්තාවගේ විදේශගමන් බලපත්‍රයේ කුඩා දරුවෙකුගේ ඡායාරූපයක් ද ඇති නිසා ඇය කුඩා දරුවන් පිටරටට විකිණීමේ ජාවාරමක නිරතද යන්න පිළිබඳවද සැකමතුවී ඇති බව පොලීසිය කියයි. සැකකාරිය විදේශගත වීමට සූදානමින් සිටි බවට සැකකරන බවද පොලිසිය කියයි.සැකකාරිය අත්අඩංගුවට පත්වන අවස්ථාවේ සුඛෝපභෝගී මෝටර් රථයක්, පවුම් 25ක පමණ රන් ආභරණ, රුපියල් 32490/=ක් හා ජංගම දුරකථන හතරක් තිබී ඇත.මෙම කාන්තාවට මුදල් ලබාදුන් පුද්ගලයන් සිටීනම් ඒ පිළිබඳව වහාම ළඟම ඇති පොලිස් ස්ථානයට දන්වන ලෙස අනුරාධපුර පොලිසිය මහජනතාවගෙන් ඉල්ලා සිටී.අත්අඩංගුවට පත් කාන්තාව හා රියදුරා ඊයේ (31) අනුරාධපුර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.අනුරාධපුර ජ්‍යෙෂ්ඨ පොලිස් අධිකාරී මර්වින් ජේ. කරුණාරත්න මහතාගේ විශේෂ උපදෙස්මත, පොලිස් පරීක්ෂක රත්නායක ( මිහින්තලය පොලිසිය) මහතාගේ මෙහෙයවීමෙන්, උපපොලිස් පරීක්ෂක ජේ. ඇලෝසියස්, (මැදවච්චිය පොලිසිය) පො.සැ. 56552 සේනානායක (උඩමළුව පොලිසිය) පොලිස් කොස්තාපල් 48498 කොඩිකාර (කහටගස් දිගිලිය පොලිසිය) 8898 හේරත් (අනුරාධපර පොලිසිය) 2991 දේශාන්ත (හිදෝගම පොලිසිය) 62668 අජන්ත (උඩමළුව පොලිසිය) යන නිලධාරීන්ගෙන් සැදුම්ලත් විශේෂ පොලිස් කණ්ඩායමක් සැකකරුවන් අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n10110114</link>
    <topic>නිවසට ඇතුළු වී ලක්ෂ 14කමුදල්-රන් භාණ්ඩ සොරාගෙන</topic>
    <author>අසේල කුරුළුවංශඉන්දික පොල්කොටුවඅමිල ප්‍රභාත් වනසිංහ</author>
    <content>ගොකරැල්ල පොලිස් වසමේ පදිංචි ව්‍යාපාරිකයකු ගේ නිවසකට අපරාධ පරීක්ෂණ දෙපාර්තුමේන්තුවේ නිලධාරීන් පිරිසක් බව පවසමින් ඇතුළු වී එම නිවසින් රුපියල් ලක්ෂ 14ක පමණ මුදල් හා රන් අභරණ කොල්,කා යතුරුපැදිවලින් පලායමින් සිටි පුද්ගලයන් සිව්දෙනෙකු අතරින් එක් අයෙකු මාතලේ යටවත්ත ප්‍රදේශයේදී පොලිසිය පෙරේදා (30) අත්අඩංගුවට ගෙන තිබේ.යටවත්ත මාර්ග බාධකයේදී අදාළ යතුරුපැදි දෙක නවත්වා පරීක්ෂා කිරීමට ගිය අවස්ථාවේ සැකකරුවන් තිදෙනෙකු යතුරු පැදි දෙක දමා පළා ගොස් ඇති අතර එහිදී එක් අයෙකු පොලීසිය අත්අඩංගුවට ගෙන ඇත.ව්‍යාපාරිකයාගේ නිවෙසින් මෙම පුද්ගලයන් මුදලින් රුපියල් ලක්ෂ 12ක් හා රුපියල් ලක්ෂ 02ක රන් ආභරණ කොල්ලකා තිබෙන අතර ඒ සියල්ල පලා ගිය සැකකරුවන් රැගෙන ගොස් තිබෙන බව පොලීසිය පවසයි.මෙම සැකකරුවන් අත අවි ආයුධ සඟවා තිබෙන බවට ලැබුණු තොරතුරක් මත ව්‍යාපාරිකයාගේ නිවස පරීක්ෂා කිරීමට අවශ්‍ය බව පවසමින් අපරාධ පරීක්ෂණ දෙපාර්තුමේන්තුවේ නිලධාරීන් ලෙස පෙනී සිටිමින් නිවසට ඇතුළු වී ව්‍යාපාරිකයාගෙන් ප්‍රකාශයක්ද සටහන් කරගෙන පසුව මුදල් හා රන් අභරණ කොල්ලකා පළාගොස් තිබෙන බව පොලිස් පරීක්ෂණ මගින් අනාවරණය වී තිබේ.මම වයඹ පළාත් නියෝජ්‍ය පොලිස්පති ජගත් අබේසිරි ගුණවර්ධන, මධ්‍යම පළාත් නියෝජ්‍ය පොලිස්පති ජයන්ත ගම්මන්පිල යන මහත්වරුන්ගේ උපදෙස් මත මාතලේ ජ්‍යෙෂ්ඨ පොලිස් අධිකාරී තිලක් අබේසිරිවර්ධන මහතාගේ මෙහෙයවීමෙන් පරීක්ෂණ පැවැත්වේ.අත්අඩංගුවට ගත් සැකකරු හලාවත ප්‍රදේශයේ පදිංචිකරුවෙකු වන අතර ඔහුසතුව තිබී ව්‍යාජ පිස්තෝලයක්ද පොලිසිය අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n10110115</link>
    <topic>රජයේ ආර්ථික කටයුතු මෙහෙයවීමේ දී මානව සම්පත් සංවර්ධනයට වැඩි අවධානයක්</topic>
    <author/>
    <content>ලබන වසරේ සිට රජයේ ආර්ථික කටයුතු මෙහෙයවීමේ දී මානව සම්පත් සංවර්ධනය සඳහා වැඩි අවධානයක් යොමු කරන බව ආර්ථික සංවර්ධන ඇමැති බැසිල් රාජපක්ෂ මහතා පවසයි.රජය විසින් අනුගමනය කළ විවිධ ආර්ථික ප්‍රතිපත්ති හේතුවෙන් පසුගිය කාලයේ දී රටේ භෞතික සම්පත්වල විශාල ප්‍රගතියක් අත්කරගෙන ඇතැයි පෙන්වා දෙන ඇමැතිවරයා මේ වර්ෂය අවසන් වන විට රට සහලින් ස්වයංපෝෂිතවීමේ වැඩි ඉඩකඩක් තිබෙන බව ද අවධාරණය කරයි. ඒ මහතා මේ බව ප්‍රකාශ කළේ පාර්ලිමේන්තුවේ පැවැති ගම්පහ දිස්ත්‍රික් දේශපාලන නියෝජිත හමුවේ දීය.එහි දී වැඩිදුරටත් කතා කළ බැසිල් රාජපක්ෂ මහතා මෙසේ ද කීවේ ය.පසුගිය වසර කිහිපය තුළ යටිතල පහසුකම් වැඩිදියුණු කිරීමට සහ නිෂ්පාදනය වැඩිකිරීමට ගත් පියවර නිසා රටේ ජාතික ආදායම මෙන් ම ඒක පුද්ගල ආදායම ද ඉහළ නංවා ගැනීමට හැකි වී තිබෙනවා.එවැනි තත්ත්වයක් තුළ භෞතික සම්පත් සම්බන්ධයෙන් රට ලබාගෙන ඇති වර්ධනය රටේ සෑම ජනකොට්ඨාසයකට ම හිමිවන ආකාරයට කටයුතු කිරීමටත් රටේ ප්‍රාග්ධන සම්පත් මානව සම්පත් සංවර්ධනය සඳහා යොදා ගැනීමටත් බලාපොරොත්තු වෙනවා.භෞතික සම්පත්වල සිදු වූ වර්ධනයට සාපේක්ෂව මන්දපෝෂණ මට්ටම පහළ නොයාම වැනි මානව සම්පත් සංවර්ධනයට අදාළ ගැටලුවලට අප මුහුණ දී සිටිනවා.මන්ද පෝෂණය අඩු නොවීමට බලපා ඇත්තේ දරිද්‍රතාව පමණක් නොවේ. නැවුම් පිරිසුදු ආහාර භාවිතය අඩුවීම, ක්‍ෂණික ආහාර භාවිතය, ඉතා පහසුවෙන් ලබාගත හැකි පෝෂ්‍ය පදාර්ථ බහුල ආහාර ද්‍රව්‍ය ආහාරයට නොගැනීම මෙන් ම ආහාර ගැනීමේ වැරදි භාවිතයන් ආදිය මන්දපෝෂණය අඩු නොවීම කෙරෙහි බලපා ඇතැයි ප්‍රකාශ කළ ඇමැතිවරයා ලබන වසරේ දී ඒ සම්බන්ධයෙන් විධිමත් වැඩපිළිවෙළක් ක්‍රියාත්මක කිරීමට අපේක්ෂිතයි.රටේ නිෂ්පාදන කටයුතුවලට ද සේවා නියුක්තියට ද අති විශාල දායකත්වයක් ස්වයං රැකියා අංශවලින් ලැබෙන නමුදු ස්වයං රැකියා සඳහා පහසුකම් සැපයීම සම්බන්ධයෙන් සතුටුදායක තත්ත්වයක් නැහැ.ත්‍රී රෝද රථ වැනි ස්වයං රැකියා ලාභීන්ගෙන් රටේ ආර්ථිකයට ලැබෙන දායකත්වය ඉහළ මට්ටමක පවතී. ලබන වසරේ දී ස්වයං රැකියාලාභීන් සඳහා මෙන් ම ස්වයං රැකියා ආරම්භ කිරීමට බලාපොරොත්තු වන පිරිස සඳහා ද විශේෂ පහසුකම් සැපයීමට එම වැඩපිළිවෙළ මඟින් බලාපොරොත්තු වෙනවා.ශ්‍රී ලංකාවේ පවතින රැකියා ප්‍රශ්නය විසඳා ගැනීමට ස්වයං රැකියා බෙහෙවින් ඉවහල් වී තිබෙනවා. එම නිසා ස්වයංරැකියා අවස්ථා වැඩි කිරීම තුළින් මානව සම්පත් සංවර්ධනය සිදු කළ හැකි බව ද කීවේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n10110116</link>
    <topic>ජනපති පදවි ප්‍රාප්ති දිනජාතික උත්සවයක්</topic>
    <author>හොරණ විශේෂ -එම්.ඩී.වී විජයනාථ</author>
    <content>ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්තිය සිදුකෙරෙනු ලබන 19 වනදා පැවැත්වෙන්නේ ජාතික උත්සවයක් බවත් එදිනට පැමිණෙන ජනතාව තමන්ග් මන්ත්‍රීවරුන්ගේ දස්කම් පෙන්වන්නට ඒ මන්ත්‍රීවරුන්ගේ ඡායාරූප රැගෙන එමෙන් හා විවිධ ප්‍රදේශවල නම් ගැසූ ටී ෂර්ට් ඇඳ පැලඳගෙන ඒමෙන් වළකින ලෙසත් ජනපති පදවි ප්‍රාප්ති සමරුම් කමිටුවේ සභාපති ඇමැති රත්නසිරි වික්‍රමනායක මහතා සමස්ථ ජනතාවගෙන් ඉල්ලීමක් කර සිටියි.ජාතික උත්සවයකට අනුරූපව ගැලපෙන ලෙස ඇඳ පැළඳගෙන එන ලෙසද ඇමැතිවරයා ජනතාවගෙන් ඉල්ලා සිටියි.පක්ෂයේ පැවැත්වෙන විවිධ උත්සව හා සහභාගී වුවහොත් එය ජාතික උත්සවයකට බාධාවක්. ජාතික උත්සවයකට රටේ සියලු දෙනාටම පැමිණිය හැකියි.ආකල්පමය වෙනසකුත් ඇතිකරමින් 19 වනදා මේ රට නැවතත් අලුත් යුගයකට යොමු කරන බව ඇමැති රත්නසිරි වික්‍රමනායක මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n10110117</link>
    <topic>රට යළි සංවර්ධනය කිරීමේ වැඩපිළිවෙළටමාධ්‍යවේදීන්ගේ සහාය අවශ්‍යයි</topic>
    <author>ගාමිණි ඔබේසේකරපොළොන්නරුව විශේෂ</author>
    <content>පුවත්පත්වල ජීවනාලිය ප්‍රාදේශීය මාධ්‍යවේදියායි. ඉතාමත් සුන්දර පරිසරයක් සහ ඉපැරැණි පුරාවිද්‍යාත්මක නෂ්ඨාවශේෂයන්ගෙන් පිරිපුන් පොළොන්නරුව ප්‍රදේශය මේ තත්ත්වයට ආරක්ෂා වී පවතින්නේ ප්‍රාදේශීය මාධ්‍යවේදීන්ගේ ක්‍රියාකාරකම් නිසා යැයි රජයේ ප්‍රවෘත්ති අධ්‍යක්ෂ වසන්ත ප්‍රිය රාමනායක මහතා පැවැසීය.රජයේ ප්‍රවෘත්ති දෙපාර්තමේන්තුව හා පොළොන්නරුව ප්‍රජා භාරකාරත්ව අරමුදල එක්ව පොළොන්නරුව දිස්ත්‍රික්කයේ ප්‍රාදේශීය ජනමාධ්‍යවේදීන් සඳහා පැවැත්වූ එක්දින වැඩමුළුවේ දී ප්‍රවෘත්ති අධ්‍යක්ෂවරයා මේ බව ප්‍රකාශ කෙළේය.වසන්ත ප්‍රිය රාමනායක මහතා මෙසේද කීය.තිස් වසරක් පුරා පැවැති යුද්ධය නිමකිරීමෙන් පසුව ජනාධිපති මහින්ද රාජපක්ෂ මැතිතුමා විසින් මේ රට යළි සංවර්ධනය කිරීමේ වැඩසටහනකට මේ රටේ දේශපාලනඥයින් මෙන්ම මාධ්‍යවේදීන්ද පූර්ණ සහය පළකිරීම අත්‍යවශ්‍ය ක්‍රියාදාමයක් බව ප්‍රකාශ කළ යුතුයි.රජයේ ප්‍රවෘත්ති දෙපාර්තමේන්තුව දැන් ඉතාමත් කාර්යක්ෂම ලෙස ක්‍රියා කරනවා. සෑම දිනකම පාන්දර 3 සිට පුවත්පත් කියවා ජනාධිපතිවරයා ප්‍රමුඛ රජයේ වගකිවයුතු අංශවල අවධානය යොමුකරවීමේ වැඩපිළිවෙළ ක්‍රියාත්මක කරනවා.ඉඩම් හා ඉඩම් සංවර්ධන නියෝජ්‍ය ඇමැති සිරිපාල ගම්ලත් මහතා- මේ රටේ සෑම ගම්මානයකම ජනතාවගේ දුක්ගැනවිලි, ගැටලු පිළිබඳව වගකිව යුතු අංශ දැනුම්වත් කිරීමේ ගෞරවය හිමිවන්නේ ප්‍රාදේශීය මාධ්‍යවේදියාටයි.විශේෂයෙන්ම දේශපාලනඥයින් දැනුම්වත් කිරීමේදී මාධ්‍යවේදීන් කිසිදු ගැටුමක් ඇති නොවන පරිදි ප්‍රාදේශීය මාධ්‍යවේදීන් ක්‍රියාකිරීම වැදගත්.මහින්ද චින්තන වැඩපිළිවෙළ යටතේ ජනාධිපතිතුමාගේ දෙවැනි පදවි ප්‍රාප්තියත් සමඟ මේ රටේ ජනතාවගේ ඒකපුද්ගල ආදායම දෙගුණ කිරීමේ වැඩපිළිවෙළට ප්‍රාදේශීය මාධ්‍යවේදීන්ගේ පූර්ණ සහය ලබාදෙනු ඇතැයි විශ්වාස කරනවා.දිනමිණ ප්‍රධාන කර්තෘ මහින්ද අබේසුන්දර මහතා - මේ රටේ අද මාධ්‍යය පිරිහීමකට ලක්ව තිබෙන බව කියන්නට ඕනෑ. මාධ්‍යවේදීන් වැරැදි විදියට ලිවීම නිසා දුකට පත්වන්නේ කර්තෘවරුන් සහ පාඨකයින් බව කිව යුතුයි.ප්‍රවෘත්තියක් ලිවීමෙන් පසුව එයට අදාළ නිලධාරියාගේ ප්‍රකාශයක්ද සටහන් කරන්නේ නම් එය වැදගත්. ප්‍රාදේශීය මාධ්‍යවේදීන් පුවත්පතේ කොඳුනාරටියයි.1958 වසරේදී ජාතිවාදී කෝලාහලය වැපුරුවේ මාධ්‍යවේදීන්. ඔවුන් වෛරය වැපුරුවා. සිංහල - දෙමළ මිනිසුන් දකිනවිට ඔවුන් මරාගන්නා තත්ත්වයක් ඇති කළා. එවැනි ගැටුම් ඇතිවනවිට මාධ්‍යවේදීන් සාධාරණව තමන්ගේ යුක්තිය ඉටුකළ යුතුයි.පසුගිය තිස් වසරක යුද්ධය දැන් බොහෝ දෙනෙකුට අමතක වී තිබෙනවා. කැබිතිගොල්ලෑවේ දී මහින්ද රාජපක්ෂ ජනාධිපතිතුමා දුටු සිද්ධිය කෙළවර කළේ උතුරු නැඟෙනහිර මුදාගෙන ප්‍රභාකරන් විනාශයට පත්කර වීමෙන් පසුවයි. ඒ ගැටුම්වලදී සියලු මාධ්‍ය යුද බිමේ සිට තමන්ගේ යුතුකම ඉටුකළා.එසේම පසුගිය යුද සමයේ දී ප්‍රාදේශීය මාධ්‍යවේදීන් තමන්ගේ යුතුකම නියමාකාරයෙන් ඉටුකිරීම පිළිබඳව ඔවුන්ට ජාතියේ ප්‍රණාමය හිමිවිය යුතුය.දේශපාලන න්‍යාය පත්‍රයට කටයුතු කරන මාධ්‍යවේදීන් රට විනාශ කිරීමේ කටයුත්තට හවුල් නොවිය යුතුයි. මාධ්‍යවේදීන්ට සංවේදී විදියට ලියන්න බැරිනම් ගොරෝසු විදියට ලියනවා නම් ඒ රස්සාව නොකළ යුතුයි.මේ අපට ලැබී තිබෙන අවසාන අවස්ථාවයි. දැන් සමහරු තවත් ගැටුමක් නිර්මාණය කරන්න උත්සහ දරනවා. ජනමාධ්‍යකරුවන් විදිහට ඒ ගැටුම් නිරාකරණය කිරීම ඔවුන්ගේ වගකීමයි.මේ සම්මන්ත්‍රණයේ දී ආචාර්ය ටියුඩර් වීරසිංහ, එස්. එම්. එම්. ජේසීන් මහත්වරුද කථා කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n10110118</link>
    <topic>ජලසම්පාදන මණ්ඩලයපෞද්ගලිකරණය කරන්නේ නෑ</topic>
    <author>වෙල්ලස්සේ බණ්ඩාර</author>
    <content>ජල සම්පාදන මණ්ඩලය කිසිසේත්ම පෞද්ගලික කරණය නොකරන බව රජය අවධාරණය කරයි.ජලසම්පාදන මණ්ඩලය පමණක් නොව වෙනත් කිසිදු රාජ්‍ය ආයතනයක් හෝ පෞද්ගලික කරණය කිරීමට රජයේ කිසිදු අදහසක් නැතැයි ජලසම්පාදන හා ජලාපවහන ඇමැති දිනේෂ් ගුණවර්ධන මහතා පවසයි.මහින්ද චින්තනය මඟින් සියලු රාජ්‍ය ආයතන සුරක්ෂිත කෙරෙන බවත්, ඒවා තවදුරටත් ශක්තිමත් කිරීම ජනාධිපති මහින්ද රාජපක්ෂ මහතා ඇතුළු රජයේ අදහස බවත් ඇමැතිවරයා පෙන්වා දෙයි.පානීය ජල බෝතල් හා ජල සම්පාදනය සඳහා අවශ්‍ය යන්ත්‍රෝපකරණ නිපදවීමේ ආයතනයක් ජලසම්පාදන මණ්ඩලය යටතේ ස්ථාපිත කිරීම පිළිබඳව වෘත්තීය සමිති නියෝජිතයන් සමග (27) දා පැවති සාකච්ඡාවකදී ඇමැතිවරයා මේ කරුණු අනාවරණය කෙළේය.ජල සම්පාදන හා ජලාපවාහන අමාත්‍යාංශයේ ලේකම් අමරානන්ද අබේගුණසේකර ක්‍රියාකාරී අධ්‍යක්ෂ නිමල් පියරත්න, ජල සම්පාදන හා ජලාපවහන මණ්ඩලයේ උප සභාපති ගාමිණී ගුණරත්න යන මහත්වරුද මේ සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n10110119</link>
    <topic>නිධානයකින් ගත් බව පවසාහොර රන් ගුලි විකුණන්න හදලා</topic>
    <author>අනුරාධපුර මධ්‍යම විශේෂ</author>
    <content>නිධානයකින් ලබා ගත් බව පවසා ව්‍යාජ රන් ගුලි තොගයක් අලෙවි කිරීමට හැදූ තිදෙනෙකු අනුරාධපුර කොට්ඨාස දූෂණ මර්දන අංශය පෙරේරා (30) සවස ඉපලෝගම මීවැල්ලෑව ප්‍රදේශයේ දී අත්අඩංගුවට ගෙන ඇත.කැබිතිගොල්ලෑව විශේෂ කාර්යාංශයට ලැබුණු තොරතුරක් මත ජ්‍යෙෂ්ඨ පොලිස් අධිකාරි මර්වින් ජේ. කරුණාරත්න මහතාගේ උපදෙස් මත මේ වැටලීම සිදු කෙරිණි.කෑගල්ල දික්හේන ප්‍රදේශයේ ව්‍යාපාරිකයකුට ඔහුගේ මිතුරෙකු මාර්ගයෙන් මේ ව්‍යාජ රන් කහවනු තොගය අලෙවි කිරීමට යාමේ දී වෙස්වලාගෙන එහි ගොස් සිටිකොට්ඨාස දූෂණ මර්දන නිලධාරීන් සැකකරුවන් තිදෙනා අත්අඩංගුªවට ගෙන ඇති අතර පලාගිය තවත් සැකකරුවන් දෙදෙනෙකු අත්අඩංගුවට ගැනීම සඳහා පරීක්ෂණ සිදුකරයි.ලෝහ කැබැලිවලට රන් ආලේප කර රුපියල් ලක්ෂ 30ක් පමණ රන් කැබලි තොගය වටිනා බව සැකකරුවන් ව්‍යාපාරිකයා හඟවා ඇත.අත්අඩංගුවට ගත් ව්‍යාජ රන් කහවනු තොගයේ බර ග්‍රෑම් 542ක් වන අතර කැබැලි 470ක් එහි තිබූ බව පොලිසිය කියයි.අත්අඩංගුවට පත් සැකකරුවන් ගනුදෙනුව සඳහා පැමිණි යතුරු පැදි දෙකක් හා ජංගම දුරකථන තුනක් ද පොලිස් භාරයට ගෙන ඇත. සැකකරුවන් දෙහිඅත්තකණ්ඩිය ඉපලෝගම, හා මහ ඉලුප්පල්ලම පදිංචිකරුවෝ ය.අත්අඩංගුවට ගත් සැකකරුවන් වැඩිදුර පරීක්ෂණ සඳහා අනුරාධපුර මූලස්ථාන පොලිසියේ විශේෂ අපරාධ විමර්ශන අංශයට (ඉඛ්ධ්ඕ) බාර දී ඇත.අනුරාධපුර ජ්‍යෙෂ්ඨ පොලිස් අධිකාරි මර්වින් ජේ. කරුණාරත්න මහතාගේ උපදෙස් මත කොට්ඨාස දූෂණ මර්දන අංශයේ ස්ථානාධිපති පොලිස් පරීක්ෂක රොෂාන් වීරවර්ධන මහතාගේ මෙහෙයවීම මත එම අංශයේ උප ස්ථානාධිපති උප පොලිස් පරීක්ෂක මංජුල විතාන, සැරයන් ආරියරත්න (25000), පොලිස් කොස්තාපල් ජයරත්න (35001) බණ්ඩාර (53357) පුබුදු (78624) මහත්වරු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=n10110120</link>
    <topic>ටොෆි-චොකලට් රස කැවිලි විකුණන බඩි ලොරියේ කංසා කිලෝ 27ක්</topic>
    <author>පොළොන්නරුව ගාමිණී ඔබේසේකර සහ ඇලහැර සමූහ සරත් වෙලගෙදර</author>
    <content>ටොෆි, චොකලට් වැනි රසකැවිලි අලෙවිකරන මුවාවෙන් රුපියල් ලක්ෂ 7ක් පමණ වටිනා කංසා කිලෝ 27ක් තණමල්විල ප්‍රදේශයේ සිට වාලච්ඡේන ප්‍රදේශයට බඩී ලොරියකින් ප්‍රවාහනය කළ සැකකරුවකු පොළොන්නරුව පොලිසිය විසින් මනම්පිටිය ප්‍රදේශයේ දී පෙරේදා (30) අත්අඩංගුවට ගෙන තිබේ.පොලිසියට ලැබුණු තොරතුරක් අනුව සැකකටයුතු ලොරිය නවත්වන ලෙස පොලිස් නිලධාරීන් අණකළ ද පොලිස් අණ නොතකා වාහනය ධාවනය කරද්දී මනම්පිටිය ප්‍රදේශයේ දී මාර්ග බාධක යොදවා සැකකරු සමඟ ලොරිය අත්අඩංගුවට ගත් බව පොලිසිය කියයි.මෙම ලොරියේ රහසිගත ස්ථානයක තට්ටුවක් යට ගංජා ගෝනි 03ක් සඟවා තිබූ බවත්, පොලිස් නිලධාරීන් නොමග යැවීම සඳහා එම ලොරියේ රසකැවිලි ගෙනගොස් ඇති බවත් පොලිස් පරීක්ෂණවලදී හඳුනාගෙන ඇත. කංසා සුවඳ වැළැක්වීම සඳහා එම ගෝනි ඇතුළට කපුරු බෝල දමා තිබූ බවත් පොලිස් නිලධාරියෙක් ‘දිනමිණ’ ට පැවැසීය.උතුරු මැද පළාත් ජ්‍යෙෂ්ඨ නියෝජ්‍ය පොලිස්පති ජයන්ත ගමගේ, පොළොන්නරුව ජ්‍යෙෂ්ඨ පොලිස් අධිකාරී සිරිල් ප්‍රනාන්දු යන මහත්වරුන්ගේ උපදෙස් පරිදි පොළොන්නරුව මූලස්ථාන පොලිස් පරීක්ෂක දිමුතු සේනානායක, පොලිස් පරීක්ෂක මංජුල පෙරේරා යන මහත්වරුන් ඇතුළු පොලිස් කණ්ඩායමක් සැකකරු අත්අඩංගුවට ගෙන තිබුණි.සැකකරු සමඟ ලොරිය පෙරේදා ( ) උදේ පොළොන්නරුව දිසා අධිකරණයට ඉදිරිපත් කර නඩු පැවැරීමට පොලිසිය කටයුතු යොදා තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=r1011011</link>
    <topic>වොලිබෝල් ක්‍රීඩාව ගම්පහින් ගිලිහී යයිද</topic>
    <author>හෙනරත්ගොඩ සමූහ - අජිත් පී. මදුරප්පෙරුම</author>
    <content>වොලිබෝල් ක්‍රීඩාව ඉහළට ඔසවා තැබුවේ ගම්පහ ක්‍රීඩකයන් විසිනි. නමුත් අද වන විට ගම්පහින් එම ක්‍රීඩාව ක්‍රමයෙන් ගිලිහී යමින් පවතී.ක්‍රීඩකයන් ජීවත්වෙද්දීම ලෝකයේ දෙවැනි වරට ඔවුන් වෙනුවෙන් පිළිරුවක් හැදුණේ ගම්පහ වොලිබෝල් පිළිරුවයි.එහි පළමුවැන්න ඉදිවූයේ බ්‍රසීලයේ පාපන්දු රජා ලෙස ප්‍රකට පේලේ වෙනුවෙනි.1951 සිට අඛණ්ඩව සමස්ත ලංකා වොලිබෝල් සූරතාව දිනාගත් ගම්පහ ‘සෙන්ට්‍රල්’ පිලේ නායක ටී. ඩී. එල්. චාල්ස් ඇතුළු ක්‍රීඩකයන් වෙනුවෙන් එම ස්මාරකය ඉදිකිරීමට පුරෝගාමි වූයේ ගම්පහ වොලිබෝලය වෙනුවෙන් මහඟු සේවයක් කළ නැසීගිය ජේ. ජී. ජිනදාස මහතාය.නමුත් අද ගම්පහට වොලිබෝල් ක්‍රීඩා පිටියක් වත් නැත.සියනෑ තරු ක්‍රීඩකයන් ක්‍රීඩා කළ ක්‍රීඩාංගණ අද බස් රථ ගාල් කරන ස්ථාන බවට පත්ව තිබේ.ගම්පහ වොලිබෝල් ක්‍රීඩාවේ අගය මනාව වටහාගත් කේ. එස්. ජයබාහු මහතා ඔරුතොට පාරේ තමාට අයත් බිම් කොටසක් තාවකාලිකව වොලිබෝල් පිටියක් සඳහා සියනෑ තරු පිළට ලබා දුන්නේය.2009 මැයි 03 දින සිට සියනෑ තරු පිල එම ස්ථානයේ තම නවාතැන තාවකාලිකව ඉදි කරගෙන ඇත.ක්‍රීඩා පිටියක් නොමැති තත්ත්වයකදී වුවද 2008 වසරේ රන් කුසලාන (පිරිමි) සූරතාව දිනා ගැනීමටද ඔවුහු සමත් වූහ.එපමණක් නොව එම තරගාවලියේ කාන්තා අංශයේ අනු සූරතාවත් 2009 වසරේ රන් කුසලාන අනුසූරතාව (පිරිමි) දිනා ගැනීමටද ගම්පහ ක්‍රීඩකයන් සමත්වීම ගම්පහත් වොලිබෝලයත් අතර ඇති මේ මනා සබඳතාව මොනවට කියා පෑමකි.ඔරුතොට පාරේ ස්ථානයක ක්‍රීඩාව යන්තමින් පැවැතියද එය පවත්වාගෙන යන්නේ වොලිබෝල් පුහුණුකරු විජේදාස සමරවීර මහතාගේ කැපවීම නිසාය.රුපියල් ලක්ෂ ගණනක් වැය කර අඩක් සාදා ඇති වොලිබෝල් ගෘහස්ථ පිටියේ වැඩ අතරමග නැවතී එහි වහලය ගැසීමට ගෙන ආ යකඩ තොගයක් එම ස්ථානයේම දිරාපත් වෙමින් තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=r1011012</link>
    <topic>රඹුක්කන සුජාතා විද්‍යාලයටරැස්වීම් ශාලාවක් ලබාදෙයි</topic>
    <author>රඹුක්කන සමූහ – පත්මසේකර නිශ්ශංක</author>
    <content>රඹුක්කන සුජාතා විද්‍යාලයට වසර 102 ක් පිරීම නිමිත්තෙන් යෝජිත තෙමහල් ගොඩනැගිල්ලේ පළමු අදියර වූ රැස්වීම් ශාලාවේ වැඩ නිමකර සිසු අයිතියට පැවරීම පසුගියදා සිදුකැරිණි.ත්‍යාග හා සහතික පත් ප්‍රදානයක් ද පැවැති අතර මේ අවස්ථාවට කෑගල්ල දිස්ත්‍රික් පාර්ලිමේන්තු මන්ත්‍රී කණක හේරත් මහතා ද සහභාගි විය.ශ්‍රී ලංකාව ආසියාවේ ආශ්චර්යය බවට පත්කිරීමට නම් ඔබ වැනි අධ්‍යාපනය ලබන කුඩා මල් කැකුළු විකසිත විය යුතුයි. මේ රටේ නිදහස් අධ්‍යාපනය තුළ දැවැන්ත ආශ්චර්යයක් නිර්මාණය කරන්න අපට අද රටට ලෙන්ගතු ජනාධිපතිවරයෙක් ඉන්නවා.ඒ නායකත්වය නිසා මතට තිත වගේ සමාජ විෂමාචාර දුරුවෙමින් පවතිනවා. කෑගල්ල දිස්ත්‍රික්කය තුළ මින් මතුවට දරුවන්ගේ අපචාර සිදුනොවන පරිසරයක් ගොඩනඟන්න අපි සියලු දේශපාලනඥයන් පියවර ගන්නවා යැයි උත්සව සභාව ඇමැතූ® හේරත් මහතා පැවැසීය.මේ අවස්ථාවට මාවනැල්ල කලාප අධ්‍යාපන අධ්‍යක්‍ෂ රඹුක්කන කොට්ඨාස අධ්‍යාපන අධ්‍යක්‍ෂක ජේ. එම්. එස්. අබේවර්ධන , ප්‍රධාන ඇමැති මහීපාල හේරත් මහතාගේ සම්බන්ධීකරණ ලේකම් අමරවංශ මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=r1011013</link>
    <topic>ප්‍රථම ආදර්ශ ගණිතාගාරය බියගම මධ්‍ය මහා විද්‍යාලයට</topic>
    <author>මල්වාන සමූහ මහානාම විතානගේ</author>
    <content>බස්නාහිර පළාතේ පිහිටුවීමට යෝජිත ආදර්ශ ගණිතාගාර ව්‍යාපෘතියේ පළමුවැනි ආදර්ශ ගණිතාගාරය පසුගියදා බියගම මධ්‍ය මහා විද්‍යාලයේ දීවිවෘත කැරිණි.මේ සඳහා රුපියල් ලක්ෂ තුනක පමණ මුදලක් වැය වී තිබෙන අතර එයට පළාත් සභා ප්‍රතිපාදන වලින් වෙන්වූ මුදල රුපියල් එක්ලක්ෂ පනස් දහසකි.මේ ගණිතාගාරයේ එකවර සිසු සිසුවියන් 35 දෙනෙකුට ගණිත විෂය ප්‍රායෝගිකව හැදෑරීමට පහසුකම් සලසා තිබෙන අතර කැලණිය කලාපයේ පාසල්වලටද තම සිසු සිසුවියන්ට මේ ගණිතාගාරයේ ප්‍රායෝගිකව ගණිතය විෂය හැදෑරීමට අවස්ථාව ලබා ගත හැකිය.මේ ගණිතාගාරය කැලණිය කලාප අධ්‍යාපන අධ්‍යක්ෂ එස්. කේ. මල්ලවආරච්චි මහතා අතින් විවෘත වූ අතර මීට සමගාමීව කැලණිය කලාපයේ ගණිත දිනය ද මෙදිනම එම විද්‍යාලයේදී පවත්වනු ලැබීය.මේ අවස්ථාවට බස්නාහිර පලාත් අතිරේක පළාත් අධ්‍යාපන අධ්‍යක්ෂිකා උපුලී ගුණසේකර, බස්නාහිර පළාත් ගණිත හා සැලැසුම් අධ්‍යක්ෂිකා එල්. ආර්. ස්වර්ණා ජයවර්ධන, කැලණිය කලාප ප්‍රාථමික අංශයේ අධ්‍යාපන අධ්‍යක්ෂ දුෂ්‍යමන්ත රාජපක්ෂ කැලණිය කලාප සැලැසුම් අධ්‍යක්ෂිකා කලණි සූරියප්පෙරුම, බියගම කොට්ඨාස අධ්‍යාපන අධ්‍යක්ෂිකා රේණුකා එදිරිසිංහ, බියගම ගණිත ගුරු උපදේශක ආර්. එම්. ගුණරත්න හා බියගම ප්‍රාදේශීය සභාවේ සභාපති ප්‍රසන්න සම්පත් මහත්ම මහත්මීහු ද සහභාගි වූහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=r1011014</link>
    <topic>ගෝනගහදෙණිය මහ වෙල්යායේ අමුණුවල ලෑලි දොර සියල්ල අබලන්</topic>
    <author>හෝමාගම සංචාරක – මංජුල හිරිපිටිය</author>
    <content>හෝමාගම ගොවිජන බල ප්‍රදේශයට අයත් හෝමාගම, හබරකඩ ගෝනගහදෙණිය මහ වෙල්යායේ අමුණු සියල්ලේම ජලය රඳවන ලෑලි නොමැති නිසා වසර පහකට අධික කාලයක සිට ගොවිතැන් කිරීමට අවශ්‍ය ජලය ලබා ගැනීමට නොහැකිවීමෙන් ප්‍රදේශ රැසක ගොවීහු අසරණව සිටිති.කුඹුරු අක්කර දෙසීයක් පමණ වන හබරකඩ ගෝනගහදෙණිය මහ වෙල්යායේ අමුණු සංඛ්‍යාව හයකි. මේවා වසර ගණනාවකින් අලුත්වැඩියාවකට ලක් නොවීම නිසා යායේ මේ අමුණුවල ලෑලි දොරවල් දිරාපත් වී කැඩී ගොස් තිබේ.හබරකඩ දකුණ ගොවි සංවිධානයේ සභාපති පී. ඩී. එස්. සේනාධීර මහතා - හබරකඩ ගෝනගහදෙණිය මහ වෙල්යායට අවශ්‍ය ජලය ප්‍රධාන වශයෙන් ලබා ගන්නේ වැසි ජලය එක්රැස් කර ගැනීමෙන් පමණයි.යායේ ගොවි පවුල් එකසිය පනහක් පමණ වගා කිරීමට ඇති දුෂ්කරතා පිළිබඳව අදාළ නිලධාරීන්ට දන්වා ඇතත් මෙතෙක් එය ඉටු වී නැහැ.හබරකඩ දෙවැනි මහ වෙල්යාය ලෙස හඳුන්වන්නේ ගොවි පවුල් හැත්තෑ පහක් පමණ වගා කරන එල්පන්විලදෙණිය වෙල්යායයි.මේ වෙල්යායේ වගා කිරීමට ජලය රඳවා තබා ගැනීමට අමුණු දෙකක් හා ට්‍රැක්ටර් පැන්නුමක් ඉදිකිරීමට අවශ්‍ය වී තිබෙනවා.ලක්‍ෂමන් සම්පත් මහතා - ගෝනගහදෙණිය මහ වෙල්යායේ පිට ඇළට අවට ආයතනවලින් විවිධ අපද්‍රව්‍ය මුදා හැරීම නිසා මේ වන විට ඇළ ගොඩ වී තැන තැන අපිරිසුදු ජලය ඒකරාශි වී, මැසි මදුරුවන් බහුලව සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=r1011015</link>
    <topic>භාවනායෝගී භික්‍ෂුන්වහන්සේට වෙන්වුණු පොකුණුවිට සඳවිමල සෙනසුන...</topic>
    <author>හොරණ සමූහ – බන්ධුල ආර්. ගුලවත්ත</author>
    <content>හොරණ, මීමන බටුවිට හරහා ගෝනාපොළ හන්දිය දක්වා ඇති අතුරු මාර්ගයේ පල්ලවෙල සුසාන භූමිය ඉදිරිපසින් කි. මී. 1ක් පමණ ගිය පසු සඳවිමලසෙනසුනට පිවිසිය හැකිය. මෙහි භාවනා කුටි 11ක් දැනට නිමකර ඇත.එම කුටිවල නන්දෙසින් පැමිණි ස්වාමීන් වහන්සේ බණ භාවනාවෙහි යෙදී සිටිති. මෙම සඳවිමල සෙනසුන බණ භාවනාවෙහි යෙදෙන ස්වාමින් වහන්සේට පමණක් සීමා කර ඇත.භාවනානුයෝගී භික්ෂුන් වහන්සේගේ ධර්ම කාර්යයන්ට අපහසුවක් නොවන ආකාරයට ගිහි පිංවතුන්ට මෙහි පැමිණීමට අවසර ඇත.එම භික්ෂුන් වහන්සේ වෙත දන් පිළිගැන්වීම් කළ හැකි වන්නේ උදෑසන හීල් දානයට පමණි.දවල් දානය උදෑසන දානයෙන්ම සපුරා ගන්නට සැලසුම් කර ඇත. බෝධි පූජා ධර්ම දේශනා පිරිත් දේශනා පවත්වන්නට ක්‍රමවේදයක් නැත. නිහඬ නිසල දැකුම්කළු පරිසරය ඉතාමත් ශාන්ත ය.සඳවිමල සෙනසුන් හි නිර්මාතෘ පොකුණුවිට විනයාලංකාරාමාධිපති ශ්‍රී ලංකා ශ්වෙජින් නිකායේ ලේඛකාධිකාරී කිරිඔරුවේ ධම්මානන්ද නාහිමි මෙසේ කීහ.1956 ට යෙදුණු 2500 ශ්‍රී සම්බුද්ධ ජයන්ති මහෝත්සවය වෙනුවෙන් දහම් පොත් ලියන්නට ආරම්භ කර මෙම සම්බුද්ධ ශාසනයට අපරිමිත සේවාවක් සිදු කර අපවත්වී වදාළ පරම පූජනීය මහාචාර්ය රේරුකානේ චන්දවිමල නාහිමිපාණන් වහන්සේගේ ශ්‍රී නාමයට උපහාර පිණිස 2600 බුද්ධත්ව ජයන්තියවෙනුවෙන් ශාසනයට අපෙන් සිදු කෙරෙන දායාදයක් වශයෙනුයි මේ සෙනසුන ගොඩ නගන්නට කල්පනා කළේ.වැඩ සිටින භික්‍ෂුන් වහන්සේට තුනුරුවන් වන්දනා කිරීමට විහාර මන්දිරයක් ගොඩ නැගෙනවා. ධර්ම විනය ඉගෙන ගන්නා භික්‍ෂුන් වහන්සේට අවශ්‍ය කරන දහම් පොත් පත් පරිශීලනය සඳහා ධර්ම පුස්තකාලයක් ඉදි කෙරෙනවා.වෙනත් ගොඩනැඟිලි මේ පින් බිමෙහි ගොඩ නැගෙන්නේ නැහැ. බටුවිට පාරෙන් ඇති කි. මී. 1 පමණ දිග මාර්ගය නියෝජ්‍ය ඇමැති රෝහිත අබේගුණවර්ධන මහතාගේ ප්‍රතිපාදන වලින් කොන්ක්‍රිට් අතුරා සංවර්ධනය කර ඇත.සෙනසුනට මීටර් 200 ක් පමණ ඈතින් එම මාර්ගය අවසන් ය. ඉන් පසු පියගැට පෙළකි.සඳවිමල සෙනසුනටත් නිකරුනේ අවේලාවේ පැමිණ අයහපතක් නොකරන්න යැයි ප්‍රදේශවාසී සැදැහැවත්හු ජනතාව ගෙන් ඉල්ලීමක් කර සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=r1011016</link>
    <topic>රත්නම් ක්‍රීඩා පිටියේ තැන – තැන මඩ වඟුරු: ක්‍රීඩකයන්ට හරි කරදර</topic>
    <author>කොළොන්නාව සමූහඒ. සුමනසේන</author>
    <content>කොළඹ ක්‍රිස්ටි මාවතේ “රත්නම්” ක්‍රීඩාංගණය වල් වැදෙමින් තැනින් තැන ගොහොරු මඩ වගුරක් බවට පත්ව තිබීම ගැන දිනපතා එම ක්‍රීඩා පිටියේ ක්‍රීඩා කිරීම සඳහා එන තරුණ පිරිසගේ කනස්සල්ලට හේතු වී තිබේ.කලකින් නිසි පරිදි නඩත්තුවක් නොකිරීම හා පාරේ මට්ටමට වඩා පහළින් මේ ක්‍රීඩා පිටිය පිහිටා තිබීමෙන් වැසි දිනවලට සිවු දෙසින් ගලා එන ජලය මෙහි රැඳී පවතී.ජලය රැඳී තිබීම නිසා මැසි - මදුරු උවදුරද දැඩිව පවතී.එබැවින් මේ තත්ත්වය එහි පැමිණෙන ක්‍රීඩක – ක්‍රීඩිකාවන්ට මෙන්ම අවට ප්‍රදේශවාසීන්ගේ සෞඛ්‍යයට ද තර්ජනයක් විය හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=r1011017</link>
    <topic>පාසල් පෝෂණ ව්‍යාපෘතියෙන්සිසුනට දිවා ආහාර වේලක්</topic>
    <author>තිලක් පුෂ්පකුමාර සේනානායක</author>
    <content>වසර 10 ක් පුරා විදුහලේ ඉගෙනුම ලබන සිසුන් දිවා ආහාරය සපයන පාසලක් මහනුවර බෝවලවත්ත ප්‍රදේශයේ තිබේ. එම පාසල බෝවලවත්ත සිතුමිණ මහා විදුහලය.වර්ෂ 1956 දී ශ්‍රී ලංකා නිදහස් පක්ෂය ආරම්භ කළ කාලයේ එය ආරම්භක සාමාජිකයකු වූ මහනුවර බෝවල වත්තේ ටී. ඩී. එස්. ගොඩමුන්න මහතා විසින් ආරම්භ කරන ලද මේ පාසල 1956 මැයි 25 වැනිදා හිටපු අගමැති එස්. ඩබ්ලිව්. ආර්. ඩී. බණ්ඩාරනායක මහතා විසින් විවෘත කර දැයේ දූ දරුවන්ට තිළිණ කරන ලද්දකි.මේ විදුහලේ සංවර්ධන කටයුතු සඳහා ගොඩමුන්න පවුලේ සාමාජිකයන් කැපවීමෙන් උදව් උපකාර අඛණ්ඩව කරන බව වත්මන් විදුහල්පතිනිය ආර්. ජයසිංහ මහත්මිය පවසයි.පාසලට එන ළමයින්ගේ දරිද්‍රතාව සැලකිල්ලට ගත් ජයසිංහ මහත්මිය ගුරුමණ්ඩලය සමඟ සාකච්ඡා කොට සිසුන්ට දිවා ආහාරය ලබාදීම පෝෂණ ව්‍යාපෘතියක් 2000 වසරේ මාර්තු 13 වැනිදා සිට පටන් ගත්තේය.මෙය පටන් ගත් කාලයේ හාල්සේරු 05 ක් පමණ ප්‍රමාණවත් වුණත් දැනට සිසුන් 202 ක් සිටින බැවින් ආහාර සැපයීමට විවිධ බාධා ඇතිවිය.හිල්වුඩ් විද්‍යාලයේ විදුහල්පතිනියව සිටි රත්නායක මහත්මියගේ සහාය ලැබීමෙන් පසු හිල්වුඩ් විද්‍යාලයේ ඉන්ටරැක්ට් සමාජය මගින් විද්‍යාලයට කුස්සියක් හා ළිඳක් හදාදීමෙන් පසු මේ කාර්යය වඩාත් පහසුවූ බව ජයසිංහ මහත්මිය පැවසුවාය.මුල්කාලයේදී ආහාර සකස් කිරීම සිදුවුණේ ශිෂ්‍ය ශිෂ්‍යාවන් අතින් වුණත් අද පාසලේ සිසුවකුගේ මවක් විසින් මේ කාර්යය ඉටු කරනු ලබයි.නුවන්ති සකුණිකා ශිෂ්‍යාව අප හා පැවසුවේ මෙම පෝෂණ ව්‍යාපෘතිය ඉතා හොඳ එකක් බවත් ආහාර වේල විවිධ විදිහට දීමෙන් සිසුන් එයට ඉතා කැමැති බවත්ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=r1011018</link>
    <topic>ආබාධිත රණවිරුවකුගේ පවුලටසේවා වනිතා ඒකකයෙන් නව නිවෙසක්</topic>
    <author>ඇල්පිටිය විශේෂඩී. ජේ. විජේසිංහ</author>
    <content>රාජ්‍ය ආරක්ෂක අමාත්‍යාංශයේ සේවා වනිතා ඒකකය මගින් මිය ගිය හා ආබාධිත රණවිරුවන් වෙනුවෙන් නිවාස තනාදීමේ ව්‍යාපෘතිය යටතේ ඇල්පිටිය කහදුව මිරිස්වත්ත පදිංචි ආබාධිත රණවිරුවකු වූ ලාන්ස් කෝප්‍රල් ටී. ටී. තුෂාර කුමාර මහතා සහ ඔහුගේ බිරිය හා එකම දියණියට නව නිවෙසක් පරිත්‍යාග කළේය.එම සේවා වනිතා ඒකකයේ සභාපතිනි අයෝමා රාජපක්ෂ මහත්මියගේ ප්‍රධානත්වයෙන් මේ නව නිවෙස එම රණවිරු පවුල වෙත බාරදීමේ උත්සවය පසුගියදා පැවැත්විණි.එහිදී එම සේවා වනිතා ඒකකයේ උප සභාපතිනි ඉන්ද්‍රා රත්නායක මහත්මිය මෙසේ කීවාය.රණවිරුවන් වෙනුවෙන් නිවාස තනා දෙනවා කියල ආධාර ඉල්ලන්නේ නැති වුණත් පරිත්‍යාගශීලීන්ගේ මූල්‍ය ආධාර අපට ලැබෙනවා.ඒ මූල්‍යාධාර අනුව ශ්‍රී ලංකා යුද හමුදාවේ ඉංජිනේරු සේවා බළකායේ ශ්‍රම දායකත්වයෙන් දිවයින පුරාම මෙවැනි නිවාස ව්‍යාපෘති ක්‍රියාත්මක කරනවා.රණවිරු පවුල්වල සුබ සාධනය වෙනුවෙන් රජය සෘජුවම සේවය කරනවා. ඊට අමතරව අපි මෙම වැඩසටහනද ක්‍රියාත්මක කරනවා.ව්‍යාපාරික රවීන්ද්‍ර සොයිසා මහතා මේ නිවස හදන්න මුදල් දුන්නෙ. යුද හමුදාවෙ හතරවන ඉංජිනේරු බළකායේ රණවිරුවන් මේ නිවස අලංකාර ලෙස ඉදි කරල තියෙනවා.    .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=r1011019</link>
    <topic>සේවක මණ්ඩලයේ කැපවීමෙන් මාතර ඩිපෝවේ ප්‍රගතියක්</topic>
    <author>මාතර ස මූහ ඩබ්ලිව්. පී. ධර්මසේන</author>
    <content>ඈත අතීතයේ මගී ප්‍රවාහන සේවයේ ප්‍රමුඛයා වශයෙන් නමක් දිනා සිටි ශ්‍රී ලංකා ගමනා ගමන මණ්ඩලය ජනතා සමාගම් නමින් පෞද්ගලිකකරණය කිරීමත් සමඟම ඇද වැටීම ආරම්භ වූ අතර එදා මෙදා සිට දිවයිනේ ලංගම බස් ඩිපෝ 103ක අනාගතය අඳුරු විය.වර්තමාන රජය බලයට පත්වීමත් සමඟ රාජ්‍ය ගමනා ගමන සේවය ශක්තිමත් කිරීමට ගත් ප්‍රබල උත්සාහයත් සමඟ ආර්ථික වශයෙන් ඇද වැටී තිබූ මාතර ලංගම ඩිපෝව දකුණු ලක අභිමානය සුරකිමින් දියුණුවේ පෙරමුණ ගෙන සිටීම මගී ජනතාවට ඉමහත් අස්වැසිල්ලක් වී ඇත.2008 වර්ෂය වනවිට මාතර ලංගම ඩිපෝවේ ප්‍රවාහන අවශ්‍යතාව සඳහා බස්රථ 98 ක් ධාවනය කළ යුතු වුවත් ධාවනය කළ හැකි වූයේ බස්රථ 35 කි.එම අවස්ථාව වනවිට බස්රථ 40ක් කාර්මික දෝෂ නිසා ඩිපෝවේ වැස්සට, අව්වට තෙමි තෙමී, දිරාපත් වෙමින් ගාල්කර තිබුණි. එවිට මසකට ලැබූ ආදායම රුපියල් ලක්‍ෂ 3 1/2කි.මේ ඩිපෝවෙන් යැපෙන සේවකයන් 435 කට මාස ගණන් වැටුප් ගෙවීමට නොහැකිවීම නිසා ඔවුන් නොයෙකුත් විරෝධතාවයන්ට ද එක්විය.2009 වර්ෂයේ දී මේ ඩිපෝවේ කළමනාකාරීත්වය භාරගත් පී. එච්. සෝමානන්ද මහතා ගේ මග පෙන්වීමෙන් සහ සියලුම කාර්ය මණ්ඩලයේ කැපවීම මත මාතර ඩිපෝව අනිකුත් ඩිපෝ අතරින් දියුණුව කරා පියමං කර ඇත.මේ වනවිට බස්රථ 70ක් ධාවනයේ යෙදවීමට කළමනාකාරීත්වයට හැකිවී ඇත. මෙතෙක් කාර්මික දෝෂ නිසා ගාල්කර තිබූ බස් 07 කට දක්වා අඩුකර ගැනීමට ඔවුන් සමත් වී ඇත.මාසික ආදායම දැනට රුපියල් ලක්‍ෂ 7 දක්වා වැඩිකර ගැනීමට සමත් වී ඇත. මහ භාණ්ඩාගාරයෙන් මුදල් ඉල්ලාගෙන වැටුප් ගෙවන නඩත්තු කටයුතු කරන මානසිකත්වයෙන් මිදී කිසිම අර්බූදයකින් තොරව නියමිත දින සේවකයන් 435 ට වැටුප් ගෙවමින් ඩිපෝව දියුණුව කරා ඉදිරියට යමින් සිටීම සෑම ඩිපෝවකටම ආදර්ශයක් වී ඇත.මාතර ඩිපෝ කළමනාකරු පී. එච්. සෝමානන්ද මහතා - මේ දියුණුව ලබා ගැනීමට සේවක මණ්ඩලයේ 100% කගේ සහාය එකමුතුව ලැබී තියෙනවා. සියලු දෙනාගේ අධිෂ්ඨානය හොඳ මගී ප්‍රවාහනයක් සලසමින් පෞද්ගලිත අංශයත් සමඟ තරග කොට ලාභ ලබන ආයතනයක් බවට මේ ඩිපෝව පත්කිරීමයි.පිරිසුදුභාවය, විනීත භාවය, ආකර්ශනීය සේවයක් ලබාදීම අරමුණුකොට ගෙන මෙම ඩිපෝව දියුණු කිරීමට පියවරගෙන තිබෙන අතර දැනට කාර්මික දෝෂයකට ලක්වී ඇති බස්රථ 07 ද ඉක්මනින් අලුත්වැඩියා කොට ධාවනයට එක්කිරීමට කටයුතු යොදනවා.වැඩ බලන ඉංජිනේරු එන්. ඒ. රත්නසිරි මහතා - කාර්මික දෝෂවලට ලක්වෙන බස්රථ සහ අනතුරට පත්වෙන බස්රථ ඉක්මනින් අලුත්වැඩියා කර ධාවනයේ යෙදීම අපේ අරමුණ වී තියෙනවා. මීට අමතරව පිටස්තර ඩිපෝවලින් එන කාර්මික දෝෂවලට ලක්වෙන බස්රථ 10කට වැඩි ප්‍රමාණයක් දිනකට අලුත්වැඩියා කරනවා.වර්තමාන රජය බලයට පත්වීමෙන් පසුව ඩිපෝ ලාභ ලබන තත්ත්වයට ගෙන ඒමට දෙන පහසුකම් මේ දියුණුවට හේතුවී තියෙනවා. මේ වන විට දිවයිනේ ඩිපෝ අතරින් අපේ ඩිපෝව විශිෂ්ටතම ඩිපෝව කර ගැනීම අරමුණ වී තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=r10110110</link>
    <topic>වෙස් මුහුණු කලාවඅභාවයට යෑමට නොදීරැකගන්න</topic>
    <author>ඉඳුරුව සමූහ – ඇම්. පී. මුනිදාස</author>
    <content>අපේ සංස්කෘතිකාංග ලකුණු මනාව පිළිබිඹු කරන වෙස් මුහුණු කලාව, අද මුහුණ පා ඇත්තේ මහත් ඛේදනීය තත්ත්වයකට ය. විශේෂයෙන් මීට දශක දෙක තුනකට පමණ පෙර ප්‍රවීණ ශිල්පීන් රැසකගේ ම ජීවනෝපාය සරි කරමින්, වෙස් මුහුණු කලාවද ඉහළ මට්ටමකට ගෙනා තත්ත්වය අද එහෙමපිටින්ම වෙනස් වෙමින් පවතී.මේ කර්මාන්තය සඳහා ප්‍රකට වූ බෙන්තොට, සුද්දගොඩ ප්‍රදේශයෙන් පවා මෙහි නියැලුණු පිරිස් ඇත්තටම අද සොයා ගත හැක්කේ අතළොස්සකි.අමු ද්‍රව්‍ය සපයා ගැනීමේ දුෂ්කරතා මෙන්ම විධිමත් වෙළෙඳ පොළක් නොතිබීම නිසා මේ කාර්මිකයන් අද කබලෙන් ළිපට වැටෙන තත්ත්වයකට පත්වී සිටිති.බෙන්තොට, සුද්දගොඩ, ජීවත් වූ ජී. දයෝනිස් ගුරුන්නාන්සේ පහතරට වෙස් මුහුණු කලාවේ හසල දැනුමක් සහිත නිර්මාණශීලී කලාකරුවෙකි.ඒ පරම්පරාවෙන් පැවත එන ජී. මහින්ද නම් වූ වෙස් මුහුණු ශිල්පියා දයෝනිස් ගුරුන්නාන්සේගේ මුණුපුරෙකි.වසර 34 ක් වූ ඔහුගේ වයසට වඩා හපන්කම් පෙන්වන මහින්ද යන්තම් හය හතර දැනගත් දා සිට තම සහජ කුසලතා වඩාත් ප්‍රගුණ කර ගෙන, අද බෙන්තොට, රොබොල්ගොඩ ප්‍රදේශයේ ගාලු පාර අද්දර තම නිර්මාණ අලෙවි කර ගැනීමේ වෙළෙඳ සලක් පවත්වා ගෙන යයි.ජී. මහින්ද මහතා - “කදුරු, නැදුන්, මාර, තේක්ක හා මහෝගනී වැනි ලී වර්ගවලින් මේ වෙස් මුහුණු කපන්නේ. දැන් මේ ලී වර්ග සොයා ගැනීම හරි අමාරුයි.කදුරු ලී වගේ ඒවා ගෙනියන්න බලපත්‍රයක් ගන්න වෙලා. සංචාරකයන් නැතිනම් අද මේ කර්මාන්තයක් පවතින්නේත් නැහැ. දුර්ලභ නිර්මාණවලට සංචාරකයන් කැමතියි...”ඔහුගේ වෙළෙඳ සල පුරා, මට සිලිටි හැඩ තල ඔස්සේ නිර්මාණය කළ, නොන්ඩි කෝලං මුහුණ, පංච නාරි ගැටය, දහඅට සන්නි මුහුණ, සිය වටුක රාක්ෂ බලිය, නාග රාක්ෂ, ගරා මුහුණු, දේව රූප, දේව මුහුණු, ඇත් රූප, යක්ෂ මුහුණු ආදී විවිධාකාර වෙස් මුහුණු හා කැටයම් රැසෙකි.ටී. නෝබට් පෙරේරා මහතා - ත්‍රිරෝද රථ වලින් සංචාරකයන් අරගෙන යන අය අපේ කඩ ළඟ නතර කරන්නේත් නැහැ. ඒ අය සංචාරකයන් රැගෙන යන්නේ ලොකු වෙළෙඳ සල් වලටයි. අපිත් ඉතින් අවුරුදු ගානක ඉඳල මේ රස්සාව කරනවා. දන්න දේ නොකර වෙන මොනවා කරන්නද?...”කේ. දයානන්ද මහතා - ගංගා අද්දර කදුරු ගස් වගේ ඒවා කැපීම නම් තහනම් කළත් කමක් නෑ. අනෙක් තැන්වල කදුරු ගස් කැපීම තහනම් කළාම මේ කර්මාන්තෙත් ඉවරයි. වෙස් මුහුණු කලාවත් ඉවරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=s1011011</link>
    <topic>තහනම් උත්තේජන පරීක්ෂාවටකඩා පනින හමුදාවක්</topic>
    <author>වර්නන් ගුණසේකර මහනුවර සිට</author>
    <content>මහනුවර පැවැත්වෙන 36 වැනි ජාතික මහා ක්‍රීඩා උළෙලේ දී කඩා පනින හමුදාවක් ලෙසින් ක්‍රියාත්මක වූ ක්‍රීඩා වෛද්‍ය ඒකකයේ නිලධාරීහු තහනම් ශරීර උත්තේජන පරීක්ෂණ සඳහා ක්‍රීඩක ක්‍රීඩිකාවන්ගේ මුත්‍රා සාම්පල ලබා ගත්හ.අහඹු ලෙසින් තෝරා ගත් ක්‍රීඩක ක්‍රීඩිකාවන් 20 දෙනෙකුගේ මුත්‍රා සාම්පල ලබා ගත් ක්‍රීඩා වෛද්‍ය ඒකකයේ වැඩි අවධානය යොමුව තිබුනේ මලල ක්‍රීඩා, බොක්සිං, බර ඉසිලීම, මල්ලවපොර හා ජූඩෝ යන ක්‍රීඩාවන් කෙරෙහි ය.ක්‍රීඩා උළෙලේ පළමු දිනය වූ පෙරේදා මලල ක්‍රීඩක ක්‍රීඩිකාවන් පස් දෙනෙකු හා එක් බොක්සිං ක්‍රීඩකයෙකු මෙම පරීක්ෂණවලට ලක් කෙරුනු අතර ඊයේ තවත් මලල ක්‍රීඩක ක්‍රීඩිකාවන් පස් දෙනෙකු හා බර ඉසිලීම, මල්ලවපොර, ජූඩෝ ක්‍රීඩකයන් කිහිප දෙනෙකුගේ මුත්‍රා සාම්පල ලබා ගැනිණි.මේ මුත්‍රා සාම්පල පරීක්ෂණය කිරීම සඳහා ඊයේ රාත්‍රියේ ම ඉන්දියාවට යැවීමට නියමිතව තිබිණි.මේ පරීක්ෂණවල දී, තහනම් ශරීර උත්තේජන භාවිතා කොට ඇතැයි ඔප්පු වුවහොත් එම ක්‍රීඩක ක්‍රීඩිකාවන්ට මෙන් ම ඔවුන්ගේ පුහුණුකරුවන්ට ද අවමයෙන් වසර දෙකක් හා උපරිමයෙන් වසර හතරක තරග තහනමක් පනවන බව ක්‍රීඩා වෛද්‍ය ඒකකයේ අධ්‍යක්ෂ ජනරාල් වෛද්‍ය ගීතාංජන මෙන්ඩිස් මහතා ‘දිනමිණ’ ට පැවසීය.මේ එක් එක් පරීක්ෂණ සඳහා රුපියල් 25,000 බැගින් මුදලක් (අමෙරිකානු ඩොලර් 200) වැයවන බව කී වෛද්‍ය ගීතාංජන මෙන්ඩිස් මහතා ක්‍රීඩා වෛද්‍ය ඒකකය දිවයින පුරා විවිධ ක්‍රීඩා ඉසව්වලදී තහනම් උත්තේජක පරීක්ෂණ 100 ත් 150 ත් අතර ප්‍රමාණයක් වාර්ෂිකව සිදුකරන බව ප්‍රකාශ කෙළේය.ලෝක තහනම් ශරීර උත්තේජක ආයතනයේ අනුමත පරීක්ෂණ ආයතන මුළු ආසියාවටම ඇත්තේ හයක් පමණක් බවත් ඒවා ඉන්දියාව, තායිලන්තය, මැලේසියාව, කොරියාව, ජපානය හා චීනයේ පිහිටා ඇති බවත් ගීතාංජන මෙන්ඩිස් මහතා වැඩිදුරටත් කියා සිටියේය.පද්මා නන්දනීට 20 වැනි රන් කිරුළසබරගමුව පළාතේ පද්මා නන්දනී විජේසුන්දර ජාතික මහා ක්‍රීඩා උළෙලක කවපෙත්ත විසිකිරීමේ 20 වැනි රන් පදක්කම දිනා ගැනීමත් දකුණු පළාතේ ඩබ්ලිව්. පී. මංජුල කුමාර උස පැනීම පිරිමි ඉසව්වේ නව තරග වාර්තාවක් පිහිටුවීමත් මහනුවර බෝගම්බර ක්‍රීඩාංගණයේ පැවැත්වෙන 36 වැනි ජාතික මහා ක්‍රීඩා උළෙලේ ඊයේ දෙවැනි දින මලල ක්‍රීඩා තරග බිමේ විශේෂ සිදුවීම් විය.රත්නපුර සීවලී මධ්‍ය මහා විදුහලේ සිසුවියක ලෙසින් 17 වැනි වියේදී ප්‍රථම වතාවට 1990 වසරේ ජාතික මහා ක්‍රීඩා උළෙලට සහභාගි වෙමින් පද්මා නන්දනී සිය පළමු රන් පදක්කම දිනා ගත්තාය.අනතුරුව 1991 වසරේදී ඇය දීපිකා රොඩ්රිගෝට පරාජය වූ අතර ඉන්පසුව මේ දක්වා කාන්තා කවපෙත්ත විසි කිරීමේ රන් පදක්කම්ලාභිනිය වූයේ පද්මා නන්දනී විජේසුන්දරය.ඇය අද රත්නපුර ෆර්ගියුසන් උසස් බාලිකා විදුහලේ ක්‍රීඩා හා ශාරීරික අධ්‍යාපනය ගුරුවරිය වන්නීය.පද්මා නන්දනී ඊයේ සහභාගි වූයේ ඇගේ 21 වැනි ජාතික මහා ක්‍රීඩා උළෙලටයි. එහිදී ඇය මීටර් 43.31 ක් දුර කවපෙත්ත විසි කරමින් සිය 20 වැනි රන් පදක්කම දිනා ගත්තාය.ශ්‍රී ලංකා මලල ක්‍රීඩක, ඩබ්ලිව්. පී. මංජුල කුමාර ඊයේ නව තරග වාර්තාවක් පිහිටුවූයේ මීටර 2.18ක් උස පනිමිනි. ඔහු විසින් මකා දමනු ලැබූවේ 2006 වසරේ ජාතික මහා ක්‍රීඩා උළෙලේදී බස්නාහිර පළාතේ ඒ. ඩී. එන්. පී. රත්නසිරි මීටර් 2.13 උස පනිමින් තබා තිබූ වාර්තාවයි.නෙට්බෝල් අවසන් ගැටුමවයඹ හා බස්නාහිර පළාත් කණ්ඩායම් මෙවර ජාතික මහා ක්‍රීඩා උළෙලේ නෙට්බෝල් අවසාන තරගයට පිවිසියහ. එම අවසාන තරගය අද පෙරවරු 9.00 ට ආරම්භ වනු ඇත.වයඹ පිල ලකුණු 47 – 35 කින් දකුණු පළාත් පිල පරදවමින්ද බස්නාහිර පළාත් පිල ලකුණු 52 – 43 කින් මධ්‍යම පළාත් පිල පරදවමින් ද අවසන් තරගයට පිවිසියහ.පාපන්දු රන් පදක්කම බස්නාහිරටමෙවර පාපන්දු රන් පදක්කම දිනා ගැනීමට බස්නාහිර පළාත් කණ්ඩායම ඊයේ සමත්විය.බස්නාහිර හා දකුණු පළාත් අතර ඊයේ නිත්තවෙල ක්‍රීඩාංගණයේ පැවැති අවසන් මහා තරගය ඉතා තියුණු මුහුණුවරක් ගත් අතර තරගයේ නියමිත කාලය අවසන් වන විට දෙපිළම ගෝල 1 බැගින් ලබා ගෙන සම තත්ත්වයේ සිටියහ.ඒ බැවින් පෙනල්ටි මගින් ජයග්‍රාහකයන් තේරීමට සිදුවූ අතර, එහිදී බස්නාහිර පළාත් පිල පෙනල්ටි 4 – 3 ක් ලෙස තරගය ජය ගත්තේය.වොලිබෝල් කාන්තා රන් පදක්කමබස්නාහිර පළාතටමෙවර ජාතික මහා ක්‍රීඩා උළෙලේ වොලිබෝල් කාන්තා රන් පදක්කම බස්නාහිර පළාතට හිමිවිය.අවසාන තරගයේ දී බස්නාහිර පළාත් පිල වට 3 - 1 කින් වයඹ පළාත් පිල පරාජය කෙළේ ය.බස්නාහිර හා වයඹ පළාත් කණ්ඩායම් අවසාන තරගයට පිවිසියේ පිළිවෙළින් සබරගමුව හා නැෙඟනහිර පළාත් කණ්ඩායම් වට 3 - 0කින් පරාජය කරමිනි.මෙවර ජාතික මහා ක්‍රීඩා උළෙලේ කාන්තා වොලිබෝල් තරගාවලියේ විශේෂ සිදුවීම වූයේ ක්‍රීඩා උළෙලේ ඉතිහාසයේ ප්‍රථම වතාවට උතුරු පළාත් පිල වෙතින් පළමු වටයේ දීම ඌව පළාත් පිල තරගාවලියෙන් ඉවතට විසි කිරීමය.එම තරගයේ දී උතුරු පළාත් පිල වට 3 - 2 කින් ඌව පළාත් පිල පරාජය කළේ ය. එහෙත් අර්ධ අවසන් පූර්ව වටයේ දී උතුරේ වොලිබෝල් ක්‍රීඩිකාවෝ සබරගමුවේ ක්‍රීඩිකාවන්ට පරාජය වූහ.මලල ක්‍රීඩා තරග ප්‍රතිඵලමීටර් 10,000 (පිරිමි)1. අජිත් බණ්ඩාර (වයඹ) – මිනිත්තු 32: තත්පර 01.82 යි. 2. කේ. ජී. සමන් කුමාර (ඌව) – 32 : 07.59 යි. 3. පී. සුජිත් කුමාර (මධ්‍යම) – 32 : 09.26 යි.හෙල්ල විසි කිරීම (පිරිමි)1. ආර්. පී. ලක්ෂාන් (වයඹ) – මීටර් 66.74 යි. 2. කේ. පී. චතුරංග (මධ්‍යම) – 62.31 යි. 3. ඩී. ජී. රණසිංහ (දකුණ) – 62.23 යි.තුන්පිම්ම (කාන්තා)1. එන්. සී. පි‍්‍රයදර්ශනී (බස්නාහිර) – මීටර 12.50 යි. 2. ආර්. රූබසිංහ (දකුණ) – 12.44 යි. 3. ඩී. සී. දහනායක (බස්නාහිර) – 12.01 යි.මීටර් 5000 (කාන්තා)1. ඩී. ඒ. සමන්මලී (වයඹ) – මිනිත්තු 18 : තත්ත්පර 07.97 යි. 2. ඩී. ඒ. ඉනෝකා (මධ්‍යම) – 18 : 14.57 යි. 3. ඩී. එම්. වීරක්කොඩි (නැඟෙනහිර) – 18 : 21.64 යි.කවපෙත්ත විසිකිරීම (කාන්තා)1. බී. එල්. පී. එන්. විජේසුන්දර (සබරගමුව) – මීටර් 43.31 යි. 2. ඩී. මදුරප්පෙරුම (බස්නාහිර) – 40.70 යි. 3. ටී. අනූෂා (උතුර) – 40.66 යි.දුර පැනීම (කාන්තා)1. එන්. සී. පි‍්‍රයදර්ශනී (බස්නාහිර) – මීටර් 5.97 යි. 2. ආර්. රූබසිංහ (දකුණ) – 5.66 යි. 3. එම්. ජී. කෞශල්‍ය (වයඹ) – 5.62 යි.යගුලිය දැමීම (පිරිමි)1. ඒ. ජේ. ඩී. පෙරේරා (නැඟෙනහිර) – මීටර් 14.06 යි. 2. එච්. බී. සංඛ (දකුණ) – 12.99 යි. 3. යූ. පී. පෙරේරා (බස්නාහිර) – 12.84 යි.උස පැනීම (පිරිමි)1. ඩබ්ලිව්. පී. මංජුල කුමාර (දකුණ) – මීටර් 2.18 යි (නව තරග වාර්තාවකි), 2. ඒ. ඩී. පි‍්‍රයන්ත (බස්නාහිර) – 2.04 යි, 3. එම්. එම්. දිසානායක (බස්නාහිර) – 2.04 යි.හෙල්ල විසි කිරීම (කාන්තා)1. බී. එල්. ලක්මාලී (දකුණ) – 50.46 යි, 2. ඩී. මදුවන්ති (ඌව) – 45.53 යි, 3. පී. එස්. ක්ලැරන්ස් (ඌව) – 41.83 යි.මීටර් 400 කඩුලු පැනීම (පිරිමි)1. එම්. එච්. සලිම්ඩීන් (මධ්‍යම) – තත්පර 53.69 යි, 2. යසසිරි අජිත් (වයඹ) – 53.90 යි. 3. කේ. පී. නෙත්තිකුමාර (මධ්‍යම) – 54.73 යි.දුර පැනීම (පිරිමි)1. ඩබිලිව්. ඒ. වීරක්කොඩි (සබරගමුව), මීටර් 7.26යි. එන්. ජී බණ්ඩාර (උතුරු මැද) - 7.15යි. 3. ඩබිලිව්. ජේ. ප්‍රනාන්දු (ඌව) 7.06යි.කවපෙත්ත විසි කිරීම (පිරිමි)1. ටී. ජී. චතුරංග (දකුණ) - මීටර 40.88යි. 2. වී. හරිහරන් (උතුර) , 39.46යි. 03. ජේ. එම්. හරිජන්ස් (බස්නාහිර) - 39.20යි.මීටර් 400 කඩුලු පැනීම (කාන්තා)01. ආර්. එච්. නිසංසලා (වයඹ), මිනිත්තු 1. තත්පර 02.96යි.02. එස්. පී. කුසුමාවති (බස්නාහිර) - 1 : 03. 02යි. 03. යූ. ජී. සඳමාලි (උතුරු මැද) - 1: 06.04යි.මීටර 200 (කාන්තා)01.ආර්. එම්. රස්නායක (වයඹ), තත්පර 24.8යි. 02.ජී. ඒ. දයානන්ද (සබරගමුව) - 25.8යි. 03. එස්. ආර්. සේනානායක (සබරගමුව) - 26.1යි.මීටර 200 (පිරිමි)01. පී. එස්. අමරසේකර (ඌව) - 21.9යි. 02. ආර්. පුෂ්ප කුමාර (වයඹ) - 22.1යි. 3. ආර්. ජයවර්ධන (බස්නාහිර) 22.2 යි.මීටර 800 (කාන්තා)01. එන්. එම්. ඩිල්රුක්ෂි (වයඹ) - මිනිත්තු 2 : තත්පර 10.22යි.02. ඩී. ඒ. සමන්මලී (වයඹ) - 2: 14.26යි. 03. ඩී. එච්. ප්‍රියදර්ශනී (ඌව) - 2 : 14.95යි.මීටර 800 (පිරිමි)01.පී. කේ. මෙන්ඩිස් (ඌව) - 1 : 52.73යි. 02. එම්. ජී. ප්‍රියංකර (මධ්‍යම) - 1 : 55.63යි. 03. ඩී. එන්. නිශාන්ත (ඌව) 1 : 55.82යි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=s1011012</link>
    <topic>කාන්තා ක්‍රිකට් හා ටේබල් ටෙනිස් සූරතා මධ්‍යම පළාතට</topic>
    <author/>
    <content>උපනන්ද ජයසුන්දරමහනුවර ක්‍රීඩා විශේෂමෙවර ජාතික ක්‍රීඩා තරගාවලියේ කණ්ඩායම් තරගවලින් ප්‍රථමයෙන්ම අවසන් වූයේ කාන්තා සැහැල්ලු පන්දු ක්‍රිකට් තරගයි.එහි සූරතාව මධ්‍යම පළාත් පිල දිනාගත් අතර අනු සූරතාව මධ්‍යම පළාත් පිල දිනාගත් අතර අනු සූරතාව ඌව පළාත් පිල දිනාගත්තේ ය. තුන්වන ස්්ථානය දකුණු පළාත් පිල දිනා ගත්තේ නැගෙනහිර පළාත් පිල පරදවා ය.අවසන් තරගයේ දී මධ්‍යම පළාත් පිල ලකුනු 46 ක් ලබාගත් අතර ඌව පළාත් පිලට ලබාගත හැකි වූයේ ලකුණු 37 ක් පමණි. තුන්වන ස්්ථානය සඳහා තරග වැදුනු දකුණු පළාත් පිල ලකුණු 43 ක් ලබාගත් අතර නැගෙනහිර පළාත් පිල ලකුණු 37 ක් ලබා ගත්තේ ය.මෙම කාන්තා ක්‍රික තරගාවලිය සඳහා පළාත් 9න් ම කණ්ඩායම් ඉදිරිපත් වී තිබුනු අතර එය ගැටබේ නාගරික ක්‍රීඩාංගනයේ දී ඊයේ 31 අවසන් කෙරිණි.36 වන ජාතික ක්‍රීඩා තරගාවලියට සමගාමීව පැවති පිරිමි ටේබල් ටෙනිස් තරගාවලියේ සූරතාව වර්ෂ 5 කට පසු මධ්‍යම පළාත් පිල දිනා ගත්තේ ය. (3/1) බස්නාහිර පළාත පිට පිට වර්ෂ 5 ක් සූරතාව දිනා සිටියත් මෙවර එම පළාතට හිමි වූයේ අනු සූරතාවය යි.මෙම ටේබල් ටෙනිස් තරගාවලිය ඊයේ පේරාදෙනිය විශ්වවිද්‍යාල ක්‍රීඩාගාරයේ දී අවසන් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=s1011013</link>
    <topic>චින්තන විදානගේ ආසියානු ක්‍රීඩා තරගාවලියට සහභාගී නොවෙයි</topic>
    <author>වර්නන් ගුණසේකර මහනුවර සිට</author>
    <content>උතුරු මැද පළාතේ බර ඉසිලීමේ ක්‍රීඩක චින්තන ගීතාල් විදානගේ 36වැනි ජාතික මහා ක්‍රීඩා උළෙලේ ප්‍රථම නව ශ්‍රී ලංකා වාර්තාව ඊයේ බිහි කළේය.කිලෝ ග්‍රෑම් 77 බර පංතියේ තරග වැදුනු ඔහු ‘ක්ලීන් ඇන්ඩ් ජර්ක්’ ක්‍රමයට කිලෝ ග්‍රෑම් 176ක බරක් ඔසවමින් මේ නව ශ්‍රී ලංකා වාර්තාව පිහිටුවීය.චින්තන විසින් මකා දමනු ලැබුවේ පසුගියදා ඉන්දියාවේ පැවැති පොදු රාජ්‍ය මණ්ඩලීය ක්‍රීඩා උළෙල සඳහා පසුගිය අප්‍රේල් මාසයේදී පැවති තේරීම් තරගයේදී ඔහු තබා තිබූ කිලෝග්‍රෑම් 175 වාර්තාවයි.කිලෝ ග්‍රෑම් 77 බර පංතියේ දී ඔහු ‘ස්නැච්’ ක්‍රමයට ඊයේ කිලෝ ග්‍රෑම් 130ක් එසවූ අතර එය නව තරග වාර්තාවක් විය. ඒ සඳහා කලින් තිබුනේද ඔහුගේ ම වාර්තාවකි. ඒ 2007 ජාතික මහා ක්‍රීඩා උළෙලේ එසවූ කිලෝ ග්‍රෑම් 125යි. මේ අනුව ඊයේ ඔහුගේ දක්ෂතාවය මුළු බර කිලෝග්‍රෑම් 306 ක් විය.මේ නොවැම්බරයේ චීනයේ පැවැත්වෙන ආසියානු ක්‍රීඩා උළෙලට තමා සහභාගි නොවන බව චින්තන විදානගේ ඊයේ ජයග්‍රහණයෙන් පසුව පැවසීය. 2012 ඔලිම්පික් ක්‍රීඩා උළෙලට සුදුසුකම් ලබා ගැනීමේ තරග සඳහා තමන්ට සූදානම් වීමට තිබෙන බැවින් තමා ඒ තීරණය ගත් බව විදානගේ කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=s1011014</link>
    <topic>ත්‍රිත්ව විදුහලට6 වැනි ජය</topic>
    <author/>
    <content>මහනුවර ත්‍රිත්ව විදුහල මේ තරගවාරයේ දී හයවැනි ක්‍රිකට් ජය සාන්ත පීතර් විදුහලට එරෙහිව වාර්තා කළේය. ත්‍රිත්ව විදුහලේ හේෂාන් වන්නිආරච්චි ශතකයක් වාර්තා කළ අතර අමිල් අනාස් හා ජනිෂ්ක ප්‍රේමසිංහ පන්දුවෙන් දස්කම් දැක්වූහ.සාන්ත පීතර් විදුහල ප්‍රථම ඉනිම ලකුණු 102ඩෙනැම් පෙරේරා 34 ළහිරු ජයරත්න 45 (ජනිෂ්ක ප්‍රේමසිංහ 35/4,, අමිල් අනාස් 21/4)දෙවැනි ඉනිම 129තනුෂ ජයවර්ධන 26 (අමිල් අනාස් 26/3, කවිදු ජයසූරිය 22/2, ජනිෂ්ක ප්‍රේමසිංහ 40/2)ත්‍රිත්ව විදුහල ප්‍රථම ඉනිම කඩුලු 9කට ලකුණු 219කාවින්ද ජයසූරිය 35, හේෂාන් වන්නිආරච්චි නොදැවී 108, තිස්ස සංජීව 27, අකල ජයසුන්දර 21(ළහිරු ජයරත්න 80/4, ක්‍රිෂාන් ප්‍රනාන්දු 45/2).</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=s1011015</link>
    <topic>ශ්‍රී ලංකාවට කඩුලු 7ක ජයක්</topic>
    <author/>
    <content>ඔස්ට්‍රේලියාවේ පර්ත් නුවර පැවැති ශ්‍රී ලංකා ඔස්ට්‍රේලියා ඕවර විස්සයි 20 දිවා රාත්‍රී ක්‍රිකට් තරගයේ කඩුලු 7 ක විශිෂ්ට ජයක් වාර්තා කිරීමට ශ්‍රී ලංකා කණ්ඩායම සමත්විය.පිළිතුරු ඉනිම ක්‍රීඩා කළ ශ්‍රී ලංකා පිල ඕවර 16.3 කදී කඩුලු 3 ක් පමණක් දැවී ලකුණු 134 ඉලක්කය සපුරාගත් අතර ශ්‍රී ලංකා ඉනිමේ මහේල ජයවර්ධන 24ක්, තිලකරත්න ඩිල්ෂාන් 41 ක් කුමාර සංගක්කාර 44 ක් හා තිසර පෙරේරා ලකුණු 17 ක් රැස් කළහ.පන්දු යැවීමේදී ඩර්ක් නැනන්ස් 28/1, පීටර් සිඩ්ල් 34/1, ස්ටීවන් ස්මිත් 33/1 ලෙස කඩුලු දවා ගත්හ.පළමුවෙන් පන්දුවට පහර දුන් ඔස්ට්‍රේලියාව ඕවර 20 අවසානයේ කඩුලු 8කට ලකුණු 133ක් රැස් කළේ ය.කාසියේ වාසිය දිනු ඔස්ට්‍රේලියාව පළමුව පන්දුවට පහරදීමට තීරණය කළ ද ශ්‍රී ලංකා පිලේ පන්දු යවන්නන්ගේ හා පන්දු රකින්නන්ගේ විශිෂ්ට දස්කම් හමුවේ දැඩි පසුබෑමකට ලක්වීමට ඔවුන්ට සිදුවිය.ඔස්ට්‍රේලියානු ඉනිමේ පළමු කඩුලු 5 ලකුණු 43කට දවාලීමට තිසර පෙරේරා ඇතුළු පන්දු යවන්නෝ සමත් වීය.අනතුරුව ක්‍රීඩා පිටියට එක් වූ කඩුලු රකින ක්‍රීඩක බ්‍රැඩ් හැඩින් හා ස්ටීවන් ස්මිත් 6 වැනි කඩුල්ල සඳහා ලකුණු 66ක අනගි සම්බන්ධතාවක් ගොඩනැඟී ය.හැඩින් පන්දු 30 කදී හතරේ පහර 3ක් හා හයේ පහරක් සමඟ ලකුණු 35ක් රැස් කළ අතර ස්මිත් පන්දු 23කදී හතරේ පහර 3ක් හා හයේ පහරක් සමඟ ලකුණු 34ක් රැස් කිරිමට සමත් විය.පන්දු යැවීමේ දී සුරාජ් රන්දීව් ලකුණු 25කට කඩුලු 3ක් දවාලු අතර තිසර පෙරේරා ලකුණු 22කට කඩුලු 2ක් දවාලී ය.තරගයේ වීරයා සම්මානය සුරාජ් රන්දිව්ට හිමිවිය.ඔස්ට්‍රේලියාව කඩුලු 8 කට 133 (ඕවර 20) -මයිකල් ක්ලාක් 16, බ්‍රැඩ් හැඩින් 35, ස්ටීවන් ස්මිත් 34, ජෝන් හැස්ටින්ස් 15, ක්ලින්ට් මැකේ නොදැවී 06(දිල්හාර ප්‍රනාන්දු 29 - 1, ලසිත් මාලිංග 26 - 1, තිසර පෙරේරා 22 - 2, සුරාජ් රන්දීව් 25 - 3)ශ්‍රී ලංකාව කඩුලු 3 කට ලකුණු 135 (ඕවර 16.3)මහේල ජයවර්ධන 24, තිලකරත්න ඩිල්ෂාන් 41 කුමාර සංගක්කාර 44, තිසර පෙරේරා 17(ඩර්ක් නැනන්ස් 28/1, පීටර් සීඩ්ල් 34/1, ස්ටීවන් ස්මිත් 33/1).</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=s1011016</link>
    <topic>ප්ලේට් සූරතා අවසන් තරගයේ දීශ්‍රී ලංකාව මැලේසියාවට පරදී</topic>
    <author>ෆවුස් මොහොමඩ්</author>
    <content>මැලේසියාවේ පැවැත්වෙන “බෝනියෝ සෙවන්ස්” රගර් තරගාවලියේ ප්ලේට් සූරතා අවසන් තරගයට සුදුසුකම් ලැබූ ශ්‍රී ලංකාව එහිදී ලකුණු 17-10 කින් මැලේසියාවට පරාජය විය.තරගයේ අවසන් මිනිත්තුව වනතුරු ලකුණු 10 බැගින් සම ලකුණු තත්ත්වයේ පසුවුවද අවසන් මොහොතේදී මැලේසියාව ලකුණු 7 ක් ලබා ගනිමින් තරගයේ ජයග්‍රහණය අත්කර ගත්තේය. ශ්‍රී ලංකාවට ප්ලේට් අනුසූරතාව හිමිවිය.ලබන වසරේ පැවැත්වෙන හොංකොං සෙවන්ස් හා “ඩුබායි සෙවන්ස්” තරගාවලි සඳහා සුදුසුකම් ලැබීමේ තරගාවලියක් ලෙස පැවැති මේ තරගාවලියට ආසියානු රටවල් 12 ක් තරග වැදිණි.“හොංකොං සෙවන්ස්” තරගාවලියට සුදුසුකම් ලැබීමට නම් ආසියානු රගර් ශ්‍රේණිගත කිරීම්වල 6 වැනි ස්ථානය ගැනීම ශ්‍රී ලංකාවට මේ තරගාවලියේ දී තිබූ ප්‍රධානතම අභියෝගය විය. ශ්‍රී ලංකාව මේ තරගාවලියට සහභාගී වන විට 6 ශ්‍රේණිගත කිරීම්වල 7 වැනි ස්ථානයේ රැඳී සිටියේය.පෙරේදා (30) ආරම්භ වූ මේ තරගාවලියේ ශ්‍රී ලංකාව මුහුණ දුන් පළමු තරගයම ජය ගැනීමට සමත්විය. ලකුණු 26-12 ක් ලෙස පළමු තරගයේදී පිලිපීනය පරාජය කළ ශ්‍රී ලංකාව දෙවැනි තරගයේ දී ආසියානු සූර ජපානයට ලකුණු 31-0 ක් ලෙස පරාජයට පත්විය.මේ අනුව ප්ලේට් සූරතා අර්ධ අවසන් පූර්ව වටයට පිවිසි ශ්‍රී ලංකාව එහිදී ලකුණු 24-17 ක් ලෙස චීනයට පරාජය විය.කෙසේ වූවත් පිලේ සූරතා අවසන් පූර්ව තරගයේදී ගුවාම් පිල ලකුණු 13-12 කින් පරදවා අවසන් තරගයට සුදුසුකම් ලැබීමට ශ්‍රී ලංකාව සමත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=s1011017</link>
    <topic>රාජකීය-තර්ස්ටන් ජය පැරදුමෙන් තොරයි</topic>
    <author>ප්‍රින්ස් ගුණසේකර</author>
    <content>රීඩ් මාවත ක්‍රීඩාංගණයට ඊයේ ඇදහැළුනු වර්ෂාව හේතුවෙන් තර්ස්ටන් – රාජකීය ක්‍රිකට් තරගය ජය පරාජයෙන් තොරව නිමාවිය.රාජකීය විදුහල පළමු ඉනිමේ ලකුණු 230ක් ලබාගත් අතර, තර්ස්ටන් විදුහල ප්‍රථම ඉනිම ලකුණු 116කටත් දෙවැනි ඉනිම තරගය නතර කරද්දී කඩුලු 6කට ලකුණු 143ක් ලබා සිටියේය.රාජකීය විදුහල ප්‍රථම ඉනිම ලකුණු 230ඉමාල් ලියනගේ 70, වරුණ දිසානායක 34, මිලාන් අබේසේකර 49 (සචිත්‍ර විජේසිංහ 93/6, ප්‍රබෝධ අර්ථවිදු 49/2, සචිත් ඩයස් 55/2)තර්ස්ටන් ප්‍රථම ඉනිම 116 හා දෙවැනි ඉනිම කඩුලු 6කට ලකුණු 143ප්‍රබෝධ අර්ථවිදු 52, සජීව සල්ගාදු 27සා. තෝමස් විදුහලට කඩුලු 10 ක ජයක්ගල්කිස්ස සාන්ත තෝමස් හා බලපිටිය රේවත විදුහල අතර පැවැති අන්තර් පාසල් ක්‍රිකට් තරගයෙන් සාන්ත තෝමස් විදුහලට කඩුලු 10 ක ජයක් අත්විය.සාන්ත තෝමස් ප්‍රථම ඉනිම කඩුලු 3 කට ලකුණු 303 සචින් පීරිස් 50, නුවන් කාවින්ද 105, ආසිරි වික්‍රමනායක නොදැවී 110 (බුද්ධික මධුසංඛ 95/2) දෙවැනි ඉනිම කිසිවෙකු නොදැවී ලකුණු 11රේවත විදුහල ප්‍රථම ඉනිම ලකුණු 174 -දිල්ෂාන් ද සොයිසා 36, බුද්ධික මධුෂාන් 44 (උමේෂ් ප්‍රනාන්දු 23/5, මධුෂාන් රවිචන්ද්‍ර කුමාර් 80/3)රේවත විදුහල දෙවැනි ඉනිම ලකුණු 136සුපුන් මෙන්ඩිස් 38, ෂෙහාන් මනුරං 28(මධුෂාන් රවිචන්ද්‍ර කුමාර් 42/5, නුවන් කාවින්ද 7/2).</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=f1011011</link>
    <topic>ශිෂ්‍ය ව්‍යාපාරෙත් මරාගෙන ජවිපෙත්විනාශ වෙනවා</topic>
    <author>සාකච්ඡා කෙළේ -ධම්මික සෙනෙවිරත්න</author>
    <content>විශ්වවිද්‍යාල ශිෂ්‍ය ව්‍යාපාරය ආශ්‍රිතව නිර්මාණය වී ඇති අර්බුදකාරි වාතාවරණය හා එහි පසුබිම පිළිබඳත්, ජනාධිපතිවරයාගේ දෙවැනි ධුර කාලයේ ආරම්භය හා ඉදිරි අය - වැයත් සමඟ රට යොමු කෙරෙන අලුත් පරිච්ඡේදය පිළිබඳත්, ඉදිකිරීම්. ඉංජිනේරු සේවා, නිවාස හා පොදු පහසුකම් අමාත්‍ය, ජාතික නිදහස් පෙරමුණේ නායක විමල් වීරවංශ මහතා සමඟ දිනමිණ කළ සාකච්ඡාවකි.විශ්වවිද්‍යාල ශිෂ්‍ය ව්‍යාපාරය ආශ්‍රිතව වර්ධනය වෙමින් ඇති වාතාවරණය දෙස ඔබ බලන්නේ මොන විධියට ද ?රට වෙනුවෙන්, සමාජය වෙනුවෙන් විශාල දේශපාලන මැදිහත් වීමක් කළ ව්‍යාපාරයක් හැටියට ශිෂ්‍ය ව්‍යාපාරයට අතීතයේ දී ලොකු පිළිගැනීමක් තිබුණා. මට මතකයි 1992 - 94 කාලයේ මම ‘හිරු’ පුවත්පතේ මාධ්‍යවේදියකු ලෙස කටයුතු කරමින් විශ්වවිද්‍යාලවල තිබුණු සම්මන්ත්‍රණවලට දේශකයකු ලෙස සහභාගි වුණා.ඒවාට වික්‍රමබාහු කරුණාරත්න, චම්පික රණවක වැනි අයත් පැමිණියා. අපි වාද විවාද කළා. ඒවායින් ශිෂ්‍යයන් හැමෝම ප්‍රයෝජනයක් ලැබුවා. විවිධ ශිෂ්‍ය කණ්ඩායම් ඊට සහභාගිවීමත් සිදු වුණා.නමුත් අද ජවිපෙ නොවන මතයක් දරන දේශපාලනයකට හෝ දේශපාලනඥයකුට විශ්වවිද්‍යාල තුළ ඉඩක් නෑ. කිසියම් ශිෂ්‍යයකු ඊට වෙනස් මතයක් දැරුවොත් ඔහුට පහර දී තලා පෙළා දමනවා.මේ ශිෂ්‍ය ව්‍යාපාරය නියෝජනය කරන අයට තියෙන්නෙ අනාරක්ෂිත මනසක්. තමන් ප්‍රබුද්ධ නොවන බව මේ අයම දන්නවා. සංවාදශීලී වාතාවරණයක් තිබුණොත් ඔවුන්ට රැකෙන්න බැරි බව ඒ අය දන්නවා.මේ තත්ත්වය වෙනස් කළ යුතු යි. මොකද ඒක විශ්වවිද්‍යාල පද්ධතියට, ශිෂ්‍ය ප්‍රජාවට, ශිෂ්‍ය ව්‍යාපාරයට හානියක්. ශිෂ්‍ය ව්‍යාපාරය ඉදිරියට එන්න ඕන සංවාද - විසංවාද ඇතුළෙ වැඩුණු එකක් විධියටයි.නමුත් මේ අධිපතිවාදී රටාව තුළ හැදෙන්නෙ ආධිපත්‍ය පතුරුවන්නෙක් ඒ ආධිපත්‍ය පතුරුවන්න හෙට, ජවිපෙ පූර්ණ කාලීනයෙක් වුණයි කියලා හිතමු, ඔහු කොහේ හරි දිස්ත්‍රික් ලේකම් කෙනෙක් වුණා කියල හිතමු. ඔහු පුරුදු වෙලා තියෙන්නේ ආධිපත්‍යය පතුරුවන්න. අන්‍ය මත ඉවසීම ඔහුට පුරුදු නෑ. විරුද්ධ මතයක් තර්කානුකූලව පරද්දන්න පුරුදු වෙලත් නෑ.බලහත්කාරය පතුරවන්න විතරයි දන්නෙ. ඒක ජවිපෙටත් හානියක්. ජවිපෙ තමන් ගැන සිතනවා නම් ජවිපෙටත් පූර්ණ කාලිකයෙක් ලෙස අන් මත ඉවසන, ඒවා සමඟ සංවාදශීලී වන ප්‍රබුද්ධ ශිෂ්‍යයෙක්.නමුත් 94 - 95 කාලවකවානුවෙන් පස්සේ ඒ ශිෂ්‍ය ව්‍යාපාරයෙන් මතුවුණ අය එවැනි සංස්කෘතියක් ඇඟේවත් නැති පිරිසක්. ඔවුන් ඉක්මනින් කිපෙන, ආධිපත්‍ය පතුරුවන්නන් පිරිසක් පමණයි.ජවිපෙ වත්මන් පරිහානියට මේකත් ලොකු හේතුවක්. මේ අය ජවිපෙ අභ්‍යන්තර ප්‍රශ්න විසඳන්නෙත් ශිෂ්‍ය ව්‍යාපාරය තුළ ප්‍රශ්න විසඳපු විධියට ම තමයි. කුමන්ත්‍රණ යටිකූට්ටු වැඩ, මැර බලය තමයි මූලික වෙන්නේ.මේක ජවිපෙ තමන්ටම කර ගන්නා විනාශයක්. මර්දනකාරී, ආධිපත්‍යවාදී ශිෂ්‍ය ව්‍යාපාරයක් නඩත්තු කිරීමෙන් ජවිපෙ තමන්ගේ විනාශය තමන්ම නිර්මාණය කර ගන්නවා. ජවිපෙ වත්මන් අමන, තකතීරු නායකයන්ට මේක තේරෙන්නෙ නෑ.ඒ වගේ ම මේ තත්ත්වය නිසා පොදුවේ ශිෂ්‍ය ව්‍යාපාරයක් විශාල අර්බුදයකට ගිහින්.නමුත්, ඔවුන් කියන්නේ ශිෂ්‍ය ව්‍යාපාරය මේ විදියට පෙළ ගැසෙන්නේ සරසවි අධ්‍යාපනය පෞද්ගලීකරණය කිරීමට එරෙහිව බවයි ?අද ගත්තොත් ජවිපෙ ඉන්න ටිරාන් අලස් මහත්තයා ලංකාවේ ප්‍රබල පෞද්ගලික පාසල් අයිතිකාරයෙක්. අවංකවම වචනයේ පරිසමාප්ත අර්ථයෙන් නිදහස් අධ්‍යාපනය ඉතිරි වෙලා තියෙන්නෙ විශ්වවිද්‍යාල වල විතරයි. පෙර පාසල් පුද්ගලික, 1 - 5 දක්වා පන්තිවලත් ටියුෂන්, ශිෂ්‍යත්වය පාස් කර ගන්න මහන්සි වෙනවා. පෞද්ගලික අධ්‍යාපනයට යොමුවීම පටන් ගන්නවා. සාමාන්‍ය පෙළට ආයෙමත් ටියුෂන් යනවා. ඊට පස්සේ උසස් පෙළ ඒකටත් ටියුෂන් යනවා. පාසල් අධ්‍යාපනය ලබන අතරම තමයි මේවා කරන්නේ.විශ්වවිද්‍යාලයට ගියාම පසුවයි ටියුෂන් නැතිව විශ්වවිද්‍යාලයේ උගන්වන දැනුමෙන් විතරක් උපාධිය ගන්නෙ. ඔය කෑ ගහන කට්ටිය නොකිව්වට දැනටත් මුදලට අධ්‍යාපනය ලබා දීම ලංකාවේ තියෙනවා. ටියුෂන් කඩේ කියන්නේ එහෙම එකක්. හොඳ ගුරුවරු තාප්පවල ඉන්නවා.අනෙක් අතට දැනටත් මුදල් ගෙවා හැදෑරිය හැකි උපාධි පාඨමාලා විශ්වවිද්‍යාලවල තියෙනවා. ඒ එක්කම විශාල මුදලක් වැය කර විදේශයන්ට ගිහින් එහෙන් උපාධි ලබලා මෙහෙ රැකියා වෙළෙඳපොළට පිවිසෙන විශාල පිරිසකුත් ඉන්නවා. ඒ අය වෛද්‍යවරු නම් විභාගයකට මුහුණ දීමෙන් පසු මෙහෙ රැකියාවන්ට ඇතුළත් කෙරෙනවා.අධ්‍යාපනය කියන්නේ වහලා තියා ගන්න පුළුවන් දෙයක් නෙවෙයි. රාජ්‍ය අධ්‍යාපනයක් තියෙනවා වගේ ම පෞද්ගලික අධ්‍යාපනයකුත් දැනටත් තියෙනවා. ජාත්‍යන්තර පාසල් අපේ රටේ තියෙනවා.පුළුවන් නම් ජවිපෙ අය මේ ජාත්‍යන්තර පාසල් වසා දමනු කියල පෙළ පාලියක් එන්න. ජාත්‍යන්තර විශ්වවිද්‍යාල නරක නම් ජාත්‍යන්තර පාසලුත් නරකයිනෙ. එහෙම නම් ඇයි ජාත්‍යන්තර පාසල් වසා දමන්න කියල පෙළපාලි එන්නෙ නැත්තෙ.ඒවා හොඳ නිසා ද ? ජාත්‍යන්තර පාසල් හොඳ නම්, ඒවාට විරුද්ධ වීම වැඩක් නැති වැඩක් කියල හිතනවා නම් ජාත්‍යන්තර විශ්වවිද්‍යාල ගැන කවර කතා ද ? ජාත්‍යන්තර පාසල් හැදුණයි කියල රටේ පාසල් අධ්‍යාපනය කඩා වැටුණේ නෑ. අපේ ගුරුවරු ටික ජාත්‍යන්තර පාසල්වල උගන්වන්න ගියේ නෑ.අපි කියන්නෙ මෙපමණයි. අන්තර් ජාතික විශ්වවිද්‍යාල මේ රටේ හදනවා නම් හදන්න කලින් නීති රෙගුලාසි අණ - පනත් ආදී සියල්ල සම්මත කරන්න. ජාතික වශයෙන් නිදහස් අධ්‍යාපනයට එරෙහි විය හැකි නීති - රීති ඇතුළත් නොවන පරිදි මේ ප්‍රතිපත්ති කලින්ම තීරණය විය යුතුයි.එවිට අනාගතයේ දී මතු විය හැකි අතුරු ආන්තරාවලින් අපි ගැලවෙනවා. ගොනාට කලින් කරත්තෙ එන එකනෙ මෙහෙ වෙන්නෙ. එහෙම වුණොත් පැටලිලි ගොඩයි. ඒ නිසා කලින් මේ නීති - රීති හදන එක විය යුතුයි.ජවිපෙ වත්මන් නායකත්වයට ඒ ප්‍රබුද්ධ මැදිහත්වීම කරන්න තේරෙන්නේ නෑ. හරි නම් ඒ අය පෙළපාලි එන්න ඕන මේ නීති හදන්න කියලා.ජාතික විශ්වවිද්‍යාල පද්ධතිය රකින්න, රැකලා මේක කරන්න කියලයි කියන්න ඕන. හැබැයි ඔවුන් කරන්නෙ ඒක නෙවෙයි.ලංකාවේ උසස් පෙළ සමත්වෙලත් ඉන් එහාට යන්න බැරි විශාල පිරිසකට ඉදිරියට යා හැකි මාර්ගයක් තිබිය යුතුයි. සාමාන්‍ය පෙළ උගත් කෙනාටත් ඉදිරියට යාමේ අවස්ථා තිබිය යුතුයි.ඒ මාර්ග වැසීම අසාධාරණයි. ඒවා ගැන සිතීම වෙනුවට මේ අය කරන්නේ අධ්‍යාපනය විකුණන්න යනවා කියමින් කෑ ගහන එකයි. මේ ආණ්ඩුව පුද්ගලීකරණ ප්‍රතිපත්තියෙන් බැහැර වූ ආණ්ඩුවක් බව කාටත් වඩා හොඳින් ජවිපෙ දන්නවා.එමිරේට්ස් එක එයාර් ලංකා දාලා යද්දී ආණ්ඩුව ගත්තෙ, රක්ෂණ සංස්ථාව නැවත ආණ්ඩුවට ගත්තෙ, ෂෙල් සමාගම ආණ්ඩුව ගත්තේ විකුණන්න ද ? විකුණනවා නම් විකුණන්න ඕන මේවනෙ අධ්‍යාපනයට වඩා මේවා විකුණලා ගානක් හොයන්න වත් පුළුවන්, ඒ නිසා ඔය විකිණිල්ලෙ කතා බොරු. ඕවා ශිෂ්‍යයො මුලාවට ඇද දමන්න කියන කතා.සරසවි අධ්‍යාපනය එක ප්‍රශ්නයක්. මේ විදියට නොයෙක් ක්ෂේත්‍රවල ප්‍රශ්න ඇති කරන්න හදන උත්සාහයන් දකින්න තියෙනවා. ඔබ ඒවා දකින්නෙ කොහොම ද ?මම රැස්වීමකදී කිව්වා කොළඹ නගරයේ අධිකාරියක් පිහිටුවන්න ඕන කියලා. ඒක යෝජනාවක් - අදහසක් දැන්, මේකට රැස්වීම් තිය තියා වික්‍රමසිංහ මහත්තයා පැල්පත් - වතු ගානේ යනවා.අපේ කටින් පිටවෙන වචනයකුත් මාතෘකාවක් බවට පත් කර ගන්න ඒ අය කැමැතියි. මොකද මාතෘකා නෑ. ටික කාලයක් ෆොන්සේකා මාතෘකාව අල්ලගෙන හිටියා. දැන් ඒකත් ඉවරයි වගේ. මේ විධියට මොකක් හරි අල්ල ගන්නවා. නැති මාතෘකා මවා ගන්නවා.ජීවන වියදම වැඩි බවටත් පැමිණිල්ලක් තියෙනවා. ළඟ එන අය - වැයේ දී ජනතාවට සහන ලබා දීම සඳහා වන ක්‍රියාමාර්ග කරා යොමු වෙනවා ද ?‘සහන’ කියන වචනය ට මම නම් කැමැති නෑ. සහන කියන්නේ මේ රටේ ඇති කරන සංවර්ධනය විය යුතුයි. ඒක තමයි සහනය. මේ රටේ ඇති කරන දියුණුව තමයි ජනතාවට ලැබෙන සහනය.මේ භාණ්ඩය මෙපමණකින් අඩු කළා වගේ දේවල් තාවකාලික සහන හිසරදයට පැරසිටමෝල් දෙන්නෙ තාවකාලික සහනයක් හැටියට. ඊට හේතුව සොයා ප්‍රතිකාර කිරීම තමයි දිගුකාලීන සහනය. මේ අය - වැයෙන් දිගු කාලීන සහනය සඳහා වූ පියවර රැසක් ගැනෙනවා.ජනාධිපතිතුමා මේ ආරම්භ කරන්නේ දෙවැනි ධුර කාලය. යුද්ධය හා ත්‍රස්තවාදය නැති රටක එතුමා දෙවන වාරය සඳහා දිවුරුම් දෙනවා. ජයවර්ධන ජනාධිපතිවරයා, පේ‍්‍රමදාස ජනාධිපතිවරයා, චන්ද්‍රිකා ජනාධිපතිනිය ආදී මේ කවුරුත් ත්‍රස්තවාදය තුරන් කළ රටක දිවුරුම් දුන්නේ නෑ.ඊළඟට මහින්ද රාජපක්ෂ ජනාධිපතිතුමා දිවුරුම් දෙන්නෙ පළමු ධුර කාලයට වඩා ස්ථාවර ආණ්ඩුවක් ගොඩනඟා ගෙන 2/3 බලය ඇති, පළාත් සභා සියල්ලේ ද බලය ඇති, පළාත් පාලන ආයතන 95%ක බලය ඇති ශක්තිමත් පාලනයක් දැන් තියෙන්නේ.ඉතිහාසයේ මෙවැනි පසුබිමක දෙවැනි ධුර කාලය සඳහා දිවුරුම් දෙන එකම නායකයා ඔහු.22 වැනිදා ඉදිරිපත් වන ලබන අය - වැයත් සමඟ ඒ නායකත්වය සූදානම් වෙන්නෙ ජාතියට දිගු කාලීන සහන උදා කරන වැඩපිළිවෙළට යොමු වෙන්න. මේ අය - වැය රට දියුණු කිරිම සඳහා වන අය - වැයක්.කෙටි කාලීන සහන ලබා දෙන්නේ නැතැයි මා කියන්නේ නෑ. ඒවත් ලැබෙනවා. නමුත් අපි ප්‍රධාන ශිර්ෂ පාඨය දෙන්න ඕන ඒකට නෙවෙයි.හැමදදාම අය - වැයවල කරපු මේ දේට වඩා වෙනස් ප්‍රතිපත්තිමය තීන්දු - තීරණ රැසක් මේ අය - වැයත් සමඟ ජනාධිපතිතුමා ප්‍රකාශයට පත් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=f1011012</link>
    <topic>ඇළට බැහැලා මාළු අල්ලපු කාලයක් තිබුණා</topic>
    <author>ශ්‍යාමා සමරසිංහ ඡායාරූප: අනිල් ලසත් පෙරේරා</author>
    <content>ඩු . . . ගුඩු. . . . ගුඩුදැන් ඇති. අතාරින්න.ඔවුහු පසෙකට වූහ.වැටී සිටි චරිත අසීරුවෙන් නැඟී සිටියේය.ඔහුගේ ඇඟ පුරාම වැලි තැවැරී ඇත.ඔහු මහත් වෙහෙසටත්, පීඩාවටත් පත් වී සිටී.එහෙත් ඒ පිලෙහි වූවන්ගේ අත් පොලසන් තැලීමේත්, කෑ ගැසිල්ලේත් නිමක් නැත.දෙපයේ, ඇඳුමේ පමණක් නොව මුහුණෙහිද තැවැරී ඇති වැලි ඔහු දෑතින්ම පිසදා ගත්තේය.ඔහුගේ හිස කෙස් ද බොහෝ අවුල් වී ඇත.අනේ පව්.මට ඉබේටම කියැවිණි.කමක් නෑ. එහෙම තමයි. මේ සෙල්ලම.මම ම එය සාධාරණීකරණය කර ගත්තෙමි.අපේ පිලෙන් ඊ ළඟ වාරය ඇත්තේ මට ය.මගේ සිත සියුම් සතුටකිනුත්, තිගැස්මකිනුත් වෙලී ගියේ ඉබේටමයි.කමක් නෑ. මං ආසයි.ඊටත් ඉස්සර වෙලා ඒ අයගෙන් කෙනෙක් අපේ පිලට එන්න එපායැ.අපි රෙඩි. අපෙන් සමන්.සමන් සිය දෑතින්ම කමිසයේ දෑත් දෙපසට කරවා ගත්තේය. කොට කලිසමේ කකුල් ද තව වටයක් ඉහළට කර ගත්තේය.ආ එන්න.ඒ අපේ පිලේ නායකයාගේ හඬයි.දැන් සමන් තීරණාත්මක කඩ ඉර ළඟ ය.ඔහු අපේ පිලේ වූවන්ට පාරම් බායි.අපේ පිලේ කඩ ඉර ආසන්නයේ ම දෙපසෙහි වූයේ දිනේෂ් සහ සරත් ය.සරත්, ඔන්න එනවා. ප්‍රවේශමෙන්.හරි හරි පුතා ඔහොම යං... ඔහොම යං. .සමන්ව දිරිමත් කරන්නේ සමන්ගේ පිලෙහි ඇත්තන්ය.සමන්ටත් දැන් නියම ජවයක් ලැබී ඇත.කඩ ඉරෙන් පැන ගත් සමන් අප වෙතට ප්‍රවේශමෙන් එන්නට වූවේය.ඔහුගේ දෑස උකුසු වෙස් ගෙන ඇත.දෙපසටත්, ඉදිරියටත්, කඩ ඉර ලකුණ වෙතත් විටින් විට ඔහුගේ උකුසු දෑස් දිව යයි. ඔහු එහාටත් මෙහාටත් ඇවිදියි. දිව යයි. මේ සියල්ලම ඉතා ප්‍රවේශමෙන් සහ කල්පනාවෙන් කිරීමට ඔහු වග බලා ගනී.අපේ පිලෙහි වූවන්ද සමන්ට දෙවැනි නැත.අපේ පිලෙහි සිටි පියල් වහා වට රවුමෙන් දිව ගියේ විදුලි වේගයෙනි. ඔහු සැනෙකින් සමන්ව බදා අල්ලා ගත්තේය. සමන් වැර වීරිය යොදා පැන ගන්නට උත්සාහ ගනී. අප සියල්ලෝම පියල්ට එකතුව සමන් තව තවත් ග්‍රහණයට ගනිමු.අපි කවුරුත් එක හඬින් ගුඩු - ගුඩු - ගුඩු යැයි හඬ නැඟුවෙමු. සමන්ට වූවේත් අපේ චරිතට වූ දේම ය.කොල්ලෝ එකා පිට එකා පෙරළෙමින් තව දුරටත් සමන්ව පෙළා දැමූහ. එහා පිල වූවෝ කෑ ගසති. අපේ පිලේ වූවෝ ඔල්වරසන් දෙති. එකම කාල ගෝට්ටියකි. සමන් පෙනෙන්නටවත් නැත.දැන් ඇතියෝ. . . . .එහා පිල වූවෝ හඬ තලති.දැන් දෙගොල්ලෝම ටයි ටයි.සියල්ලන්ගේ ම කෑ කෝ ශබ්දය මධ්‍යයේ සමන් අසීරුවෙන් නැඟිට ගත්තේය.ඊ ළඟ වාරය ඇත්තේ මා හට ය.අපේ පිලෙන් වසන්ත.ආ වසන්ත. . . එන්න පුතා. . .එහා පිලේ ඇත්තන්ගෙන් ආරාධනාවකි. එය නම් ආරාධනාවකට එහා ගිය සියුම් තර්ජනයකැයි මට සිතුණි.බලමු. මා මට ම කියා ගත්තෙමි.‘වසන්ත. හොඳට මතකයේ තියා ගන්න. අපි දිනන්නම ඕනෑ. තේරුණා ද ?’අප කණ්ඩායම් නායකයා පැමිණ මා හට රහසින් කෙඳිරී ය.ඔය රහස්වලින් වැඩක් නෑ. එමු බලන්න. ඒ එහා පිලේ අයෙකුගේ ගෝරනාඩුවකි.මම සිතට එඩි ගතිමි.කල්පනාකාරී වූවෙමි.මම කඩ ඉර පැන ගතිමි. මැද්දෙන් ගොස් අයිනක් ගැසුවෙමි. කවුරුත් මා දෙස බලා ගත් වනම ය. කොල්ලෝ මා වටලා ගැනීමට කුරුමානම් පෑහ.මම අත දිගු කොට අයිනේ ම වූ එකෙකුට ගැසීමට සියුම් උත්සාහයක් ගතිමි. ඔහු වහා පැන ඉන් බේරුණේය.දැන් දැන් සියල්ලෝම මා වටා රොක් වීමට විවිධාකාරයෙන් දැඩි උත්සාහයක නිරත වන බව මට පෙනේ. ඔවුන් එන විට මා කඩ ඉරට කිට්ටු වූවෙමි. ඔවුන්ගේ ග්‍රහණය ලිහිල් වන විට මදක් ඈතට යන්නට උත්සාහ කළෙමි. මද වේලාවක් මේ ආකාරයෙන් ම එහාටත් මෙහාටත් ගොස් කල් ගත කළෙමි.මා දැන් වෙහෙසට පත් ව ඇත.සියල්ලෝ ම දැන් වෙහෙසට පත් වූවාට සැකයක් නැත.එකකු මා වෙත අමුතු පහේ තියුණු බැල්මකින් පසු වන බව වටහා ගතිමි.මා ඊට පෙර ඉස්සර විය යුතුය.ඔව්.මම මදක් පිල තුළට ගොස් ආපසු වේගයෙන්ම කඩ ඉර අසලට ආවෙමි. මා පසු පස දැන් කෙනෙකු පැමිණ සිටී. මම වහා ආපහු හැරී ඔහුට වැරෙන් ගැසුවෙමි.අනපේක්ෂිත පහරට ඔහු පසු බෑවේය. කවුරුත් වහා මා වටා රොක් වුහ. අයෙකු මාගේ අතක් අල්වා ගත්ත ද ඔහුගේ ග්‍රහණය එතරම් තද නොවීය.අපේ පිලේ අය මර හඬ නඟති.මා වහා වෙර වීරිය යොදා කඩ ඉර පැන ගත්තෙමි.හුරේ. . . . හුරේ . . . . හුරේ. . .කොල්ලෝ හුරේ දමති.අපි දැන් ඉදිරියෙනි.මේ 1960 දශකයේ අග භාගයේ සිදුවීමකි. ඔහු වසන්ත ය. වසන්ත හපුආරච්චී ය. වර්ෂ 1959 පෙබරවාරි මස 28 වැනිදා ඔහු උපත ලැබී ය. හැරියට් රීටා සහ ගේබ්රියල් හපුආරච්චි ඔහුගේ මවුපියෝ වූහ.සහෝදරයන් තිදෙනෙකුගෙන් යුතු පවුලක ඔහු දෙවැන්නා ය. සරත් හපුආරච්චි ඔහුගේ වැඩිමහල් සොහොයුරා ය. සිසිර හපුආරච්චි බාල සොහොයුරාය. ජා ඇළ පමුණුගම ප්‍රදේශයේ ඔවුහු පදිංචිව සිටියහ.මුහුදේ රළ නඟන සිහින් ගීත රාවය නිතරම මේ දරුවන්ට ඇසෙයි. ගම්මානයට මුහුද එතරම්ම කිට්ටු ය. හැමිල්ටන් ඇළ පසෙකින් ගලා බසී. මොවුන්ගේ ගෙදර වත්තට පිටුපස දිය අගල් කිහිපයකි.කුඩා වසන්ත සිය සහෝදරයන් දෙදෙනා ද කැටුව බොහෝ අවස්ථාවන්හි දී මේ දිය අගල්වල මාළු බෑමට යති. ඔවුන්ගේ පුංචි පුංචි බිලි කොකුවලට ඉඳ හිට මාළුවකු දෙන්නකු ඇමිණෙයි. එහිදී ඔවුන් ලබන සතුට අපමණ ය.මීගමු කලපුව ද ඉතා ආසන්නව පිහිටා ඇත. මේ දරුවන්ට කෙළි සෙල්ලම් කිරීමට ඕනෑ තරම් හිත මිතුරෝ සිටිති. නිතර දෙවේලේ කතෝලික පල්ලියේ පූජාවන් හා මංගල්‍යයන් ඔවුන්ට දකින්නට ලැබේ. නිතර දෙවේලේම මංගල්‍යයන්ට සහභාගි වන හිතවතුන් දක්නට ලැබේ. මේ ඇසුරේ ඔවුහු හැදී වැඩුණාහ.අවට දරුවෝ එක් රොක් වී පාපන්දු ක්‍රීඩා කරති. එල්ලේ ගසති. දරුවන්ගේ කෙලි කවටකම් සිනා මධ්‍යයේ කාලය වේගයෙන් ගමන් කළේය. කුඩා වසන්තගේ පියා ලේක්හවුස් පුවත්පත් ආයතනයේ රැකියාවක නිරත වුවේය. මව ගෘහණියකි. දරුවන් හදා වඩා ඔවුන්ගේ අධ්‍යාපන කටයුතු සොයා බැලීම ඇගේ කාර්යයයි.කුඩා වසන්ත පෙර පාසල් අධ්‍යාපනය වෙනුවෙන් රෝමානු කතෝලික ගැහැනු විද්‍යාලයට ගියේය. අනතුරුව පමුණුව රෝමාණු කතෝලික පිරිමි විද්‍යාලයෙන් පාසල් අධ්‍යාපනය ඇරැඹීය.කුඩා වසන්ත පාසල් ගියේ මවගේ සොයුරියන්ගේ දෑතේ එල්ලීගෙනමය. මේ පුංචි අම්මලා මහත් සෙනෙහසින් සොයුරියගේ දරුවන්ව පාසලට රැගෙන ගියහ. ආපසු රැගෙන ආහ. වසන්ත ශිෂ්‍යයා ඉගෙනුමට හපන් දරුවකු වූවේය. පන්තියේ ළමුන් 40 – 45 ක් අතරින් 3 වැන්නාට ඉහළ තත්ත්වයකට ඒමට ඔහුගේ හැකියාව මඟ පෙන්වීය.‘රණවීර කියලා ගුරු මහත්මයෙක් අපට ප්‍රාථමික අධ්‍යාපනයේ දී ඉගැන්වූවා. ඒ මහතා සංගීතයට හරිම ප්‍රිය කෙනෙක්. ඔහු හරි ප්‍රසන්න පුද්ගලයෙක්. දරුවන්ටත් ආදරෙයි. ඒ වගේම පාසල් දරුවනුත් ඔහුට මහත් ආදරයක් දැක්වූවා’කඳානේ ‘ද මැසනඩ්’ විද්‍යාලයෙන් අධ්‍යාපනය හැදෑරීමට වසන්ත ශිෂ්‍යයා යොමු වූයේ 5 වැනි ශ්‍රේණියේදීය. එතැන් පටන් ඔහුගේ පාසල වූයේ එයයි. ගමේ පාසලෙන් අධ්‍යාපනය ලැබූ ඔහු දැන් නගරයේ පාසලේ ඉගෙනුම ලබයි. එහිදී ඔහුට බොහෝ වෙනස්කම් දක්නට ලැබුණි. පාසලේ පරිසරය පමණක් නොව ළමුන්ගේ ද කිසියම් පැහැදිලි වෙනසක් හේ එහිදී දිටීය.පසුව ක්‍රමයෙන් ඔහු ඒ සියල්ලට හුරු පුරුදු වූවේය. වර්ෂ 1973 දී ඔහු අ. පො. ස. සාමාන්‍ය පෙළ විභාගයට පෙනී සිටියේය. ජීව විද්‍යා අංශයෙන් උසස් පෙළ හැදෑරූ ඔහු 1976 දී උසස් පෙළ විභාගයට පෙනී සිටියේය.තමා සිතූ ප්‍රතිඵල නොලැබුණු බැවින් වර්ෂ 1977 දී නැවත වරක් උසස් පෙළ විභාගයට පෙනී සිටියේය. එවර ඔහු ලැබූ ප්‍රතිඵල අනුව විශ්වවිද්‍යාල අධ්‍යාපනයට සුදුසුකම් ලැබීය.වර්ෂ 1978 දී ඔහු කැලණිය විශ්වවිද්‍යාලයට ඇතුළත් වුවේය. විශ්ව දැනුම ලබා ගැනීමේ පළමු පියවරට ඔහු අත ගැසීය. විශ්වවිද්‍යාල සිසුවකු ලබන සියලු අත්දැකීම් ඔහුගේ ජීවිතයට ද අඩුවක් නොවීය.අපූරු මිතුරු සමාගමක් ලැබුණි. නිදහස් රැඩිකල්වාදී මෙන්ම සුන්දර සිතුවිලි ද ඔහුගේ සිත්හි පැලපදියම් විය. ඒ සියල්ල අභිබවා අධ්‍යයන කටයුතු මුලිකව සිදු විය. විද්‍යා ප්‍රායෝගික පරීක්ෂණ නිතරම සිදු විය. විද්‍යාගාරයේ සිට සතුන් උපයෝගී කොට ගෙන සිදු කෙරෙන පරීක්ෂණ නම් අඩුවක් නොවීය.‘දවසක් අපි දිය නයෙකු කපමින් හිටියා. ඌට ෆෝමලීන් විදලයි හිටියේ. ඒත් මෙන්න හිටි හැටියේ ඌට පණ ඇවිත්. එතැන හිටපු ගෑනු ළමයි කෑ ගසාගෙන දිව්වා’.ජීව විද්‍යාව පිළිබඳ විශේෂවේදී උපාධිය ලබා ඔහු වර්ෂ 1982 දී විශ්වවිද්‍යාල දිවියට සමු දුන්නේය. අනතුරුව ඔහු විශ්වවිද්‍යාලයේම විද්‍යාගාරයේ ‘ප්‍රදර්ශක’ තනතුර ලබා මාස 06 ක් වැනි කලක් සිටියේය.පසුව තවත් මාස 06 ක කලක් මරදාන ටෙක්නිකල් හි ‘ජීව විද්‍යා ප්‍රදර්ශක’ තනතුරෙහි රැඳී සිටියේය. වර්ෂ 1983 දී තම මිතුරු කැලත් සමඟම එකතු වී ශ්‍රී ලංකා පරිපාලන විභාගයට පෙනී සිටියේය.වසරකින් පසුව නිකුත් වූ ප්‍රතිපල අනුව ඔහු ඉන් සමත් වී ඇති බව තහවුරු විය. පරිපාලන නිලධාරියෙකු වශයෙන් වසරක පුහුණුවක් ලැබීය. එහිදී ත්‍රිකුණාමලයේ ප්‍රාදේශීය ලේකම් කාර්යාලයක ද ලැබූ පුහුණුව අතිශයින්ම ප්‍රායෝගිකය.පුහුණුව සාර්ථකව නිම කළ ඔහුට වර්ෂ 1985 මාර්තු මස 01 වැනිදා වැවිලි කර්මාන්ත අමාත්‍යාංශයේ සහකාර ලේකම් තනතුර ලැබිණි. වසර 5 ක් එහි සේවයේ නිරතව සිටියේය.ඔහුට වසර 2 ක අධ්‍යයන නිවාඩුවක් ලැබුණේ ජයවර්ධනපුර විශ්වවිද්‍යාලයේ කළමනාකරණ පීඨයෙන් රාජ්‍ය පරිපාලනය පිළිබඳ ශාස්ත්‍රපති උපාධියකට පෙනී සිටීම හේතුවෙනි.මෙතෙක් කල් තනිව ගෙවූ ජීවිතයට තිත තබමින් ඔහු වර්ෂ 1986 ඔක්තෝබර් මස 11 වැනිදා ප්‍රසාදනී පෙරේරා මෙනවිය හා අතිනත ගත්තේය. යෝජිත විවාහයකින් වූ මේ අතිනත ගැනීමෙන් පසු ඔවුන්ට වර්ෂ 1991 පෙබරවාරි මස 20 වැනිදා පුත් රුවනක් උපත ලැබීය.ඔහු ලහිරු හපුආරච්චිය. වර්ෂ 1992 ඔක්තෝබර් මස 08 වැනිදා උපන් දියණිය සඳුනි හපුආරච්චිය.වර්ෂ 1992 මැයි මස සිට ඔහුට කොලොන්නාව ප්‍රාදේශීය ලේකම් කාර්යාලයේ සහකාර ප්‍රාදේශීය ලේකම් තනතුරෙහි වැඩ කටයුතු භාර ගැනීමට සිදු විය. වසර 5 කින් අනතුරුව ඔහු 1997 දී සුරාබදු දෙපාර්තමේන්තුවට අනුයුක්ත විය.සිය මිතුරකුගේ මාර්ගෝපදේශකත්වය ඊට මුල් විය. නියෝජ්‍ය සුරාබදු කොමසාරිස් (පාලන) මෙහිදී ඔහු ලැබූ තනතුරයි. වසරකට පසුව ඔහු එම දෙපාර්තමේන්තුවේ සුරාබදු කොමසාරිස්(අපරාධ) වූවේය. ඔහු අද සුරාබදු දෙපාර්තමේන්තුවේ සුරාබදු කොමසාරිස් ජනරාල් ධුරය හොබවන්නේය.‘මත් ද්‍රව්‍ය නිෂ්පාදනවලින් බදු ඒකරාශී කිරීමත් නීත්‍යානුකූල නොවන මත් ද්‍රව්‍ය වැටලීම් යනාදිය මෙහිදී සිදු කරන ප්‍රධාන කාර්යයන්ය’.‘මෙය අද ඊයෙක කාර්යයක් නොවේ. යටත් විජිත යුගයටත් එහා ගිය ඉතිහාසයක් තියෙනවා. ලොව සියලු රටවල් මෙමගින් බදු අය කර ගන්නවා. රජයට හිමි විය යුතු බදු මුදල ආරක්ෂා කර දීම අප විසින් ඉටු කරනවා’2000 වර්ෂයේ දී ඔහුට ශිෂ්‍යත්වයක් ලැබිණි. ඒ ව්‍යාපාර පරිපාලනය පිළිබඳ ශාස්ත්‍රපති උපාධිය වෙනුවෙනි. ඔහු සිය බිරිය හා දරු දෙදෙනාද සමඟ ඕස්ට්‍රේලියාව බලා පිටත්ව ගියේය. කැන්බරා විශ්වවිද්‍යාලයේ සිය අධ්‍යයන කටයුතුවල නිරත වූවේය. බොහෝ ප්‍රායෝගික පුහුණුවීම් ලැබීය. එහිදී ඔහු ලැබූ අත්දැකීම් අපමණය.නැවත සිය රටට පෙරළා පැමිණි ඔහු යළිත් සුරාබදු කොමසාරිස් ජනරාල් තනතුරෙහි වැඩ බාර ගත්තේය.‘සෑම ආයතනයකම ආයතනික අරමුණක් තියෙනවා. මානව සම්පත් නිසි ආකාරයට කළමනාකරණය කර ගනිමින් ආයතනික අරමුණ සාක්ෂාත් කර ගැනීමේ අරමුණින් මම කටයුතු කරනවා.එහිදී ආයතනයේ බහුතරයකගේ සහයෝගය මට ලැබෙනවා. ආයතනයේ සේවකයන්ට පුහුණු අවස්ථා ලබා දීලා ඔවුන්ව අභිප්‍රේරණයට ලක් කරලා ඔවුන්ගේ කුසලතා වර්ධනය කර එහි ඵලය ආයතනික සංවර්ධනය කෙරෙහි යොදා ගත හැකියි. ඒ වගේම දැන් රාජ්‍ය සේවකයන් කාර්යක්‍ෂමයි’.තමා පරිපාලන නිලධාරියෙකු වශයෙන් මේසා පැමිණි දුර පිළිබඳ ඔහු උපේක්ෂාවෙන් යුතුව බලා හිඳී. වසර 27 ක් වැනි දිගු කලක් ඔහු රාජ්‍ය සේවය වෙනුවෙන් කැප කර ඇත.‘මිනිසුන් වශයෙන් උපත ලැබුවහොත් යම් කිසි සේවාවක් රට වෙනුවෙන් කළ යුතුයි. අපට රැකියාවක නිරත විය හැක්කේ වසර 25 – 30 ත් අතර කාලච්ඡේදයක් පමණයි.එහිදීත් තෝරා බේරා ගත හොත් රැකියාව වෙනුවෙන් යෙදවිය හැකි පැය ගණන ගණන් බැලුවහොත් තවත් අඩු වෙනවා. මේ කාලච්ඡේදය අවංකවම, කැපවීමෙන් කළ යුතු වූ විට තමාට ලැබෙන අවංක මානසික සුවය අති මහත්’රාජ්‍ය නිලධාරියෙකු ඉටු කළ යුතු සැබෑ මෙහෙවර හා වගකීම කෙසේ විය යුතු දැයි යන්න පිළිබඳ හේ පවසා සිටියේ ඒ අයුරිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=f1011013</link>
    <topic/>
    <author>ධම්මික සෙනෙවිරත්න</author>
    <content>“මාගේ ජනතාවට ලබාදිය හැකි පරම ලාභය බුදු වදනින් පසක් කළ “ආරෝග්‍යා පරමා ලාභා” යන්නය. එම බුද්ධ වචනය තේමා කොට ගනිමින් ශ්‍රී ලාංකීය ප්‍රජාවට නීරෝගී දිවි පෙවෙතකට හිමිකම් ලැබීමට ඇති මාර්ග විවර කර දීමට මම කටයුතු කරමි...”- (මහින්ද චින්තන ඉදිරි දැක්ම)මහින්ද චින්තන ඉදිරි දැක්ම ප්‍රකාරව නිරෝගී දැයක් බිහිකිරීම අරමුණු කරමින් සෞඛ්‍ය ක්‍ෂෙත්‍රයේ වැදගත් ප්‍රතිපත්තිමය තීන්දු තීරණ ගණනාවක් ක්‍රියාවට නැංවෙමින් පවතී.රජයේ රෝහල්වල බාහිර රෝගී ප්‍රතිකාර අංශ නොවැම්බර් 15 වැනිදා පටන් රාත්‍රී 8.00 දක්වා ජනතාව වෙනුවෙන් විවෘත කර තැබීමට රජය ගෙන ඇති තීරණය ඉන් එකකි.දැනටමත් මෙම ක්‍රියාමාර්ගය පිළිබඳ ඉහළ ජනතා ප්‍රසාදයක් පළවෙමින් තිබේ. හදිසි රෝගියකු රෝහලකට රැගෙන යන ඕනෑම අවස්ථාවක අවශ්‍ය ප්‍රතිකාර ලබාදීම කොහොමටත් සිදුවෙයි.එහෙත් බාහිර රෝගී ප්‍රතිකාර අංශ දැනට වඩා පැය කිහිපයක් වැඩිපුර විවෘතව තැබීමෙන් වැඩි පිරිසකට රජයේ රෝහල්වලින් ප්‍රතිකාර ලබා ගැනීමේ ඉඩ ප්‍රස්ථා සැලසෙයි.ඒ සමඟම දැනට බාහිර ප්‍රතිකාර අංශවල පවතින අධික තදබදයද යම්තාක් දුරකට මඟ හැරීමද මේ නිසා සිදුවනු ඇතැයි සිතිය හැකිය. ඒ සවස් කාලයේ දී ද ප්‍රතිකාර ලබා ගැනීම සඳහා ජනතාව යොමුවන බැවිනි.තවත් වැදගත් කාරණයක් නම් රජයේ හෝ පෞද්ගලික අංශයේ රැකියාවල යෙදෙන හා කාර්ය බහුල ජීවිත ගත කරන අයට රාත්‍රී 8.00 දක්වා බාහිර ප්‍රතිකාර අංශ විවෘතව තැබීම විශාල පිළිසරණකි.එවැනි බොහෝ දෙනා සාමාන්‍ය රෝගී තත්ත්වයක් නොසළකා හැරීම නිසා සිදුවිය හැකි හානිදායක තත්ත්වයන් වළක්වා ගැනීමට ද මේ නිසා හැකිය. රාජකාරී නිමා කර නිවෙස් බලායන අතර වුව රජයේ රෝහලකට ගොස් ප්‍රතිකාර ලබාගත හැකි බැවිනි.ලෝකයේ රටවල් අතරින් නිදහස් සෞඛ්‍ය සේවය සාර්ථකවම ක්‍රියාවට නැංවෙන රටක් ලෙස ශ්‍රී ලංකාව ප්‍රකටය. මෙම නව පියවරත් සමඟ එය තවදුරටත් අර්ථවත් වීම ද සිදුවනු ඇත.නිරෝගී ජාතියක් පිළිබඳ අපේක්‍ෂාව සැබෑ කර ගැනීමෙන් තොරව රටක් දියුණුව කරා යන ගමන මුදුන් පමුණුවා ගත නොහැකිය. එසේම ශීඝ්‍ර සංවර්ධනයක් කරා යොමුවී සිටින රටක නිරෝගී ශ්‍රම බලකායක් ද සිටිය යුතුමය.සියලු සංවර්ධන ක්‍රියාවලීන් හි අවසන් අරමුණ විය යුත්තේ ජනතාවගේ ජීවන තත්ත්වය උසස් මට්ටමකට රැගෙන ඒමයි.මේ කොයි අතින් බැලුවද ප්‍රමාණවත් කාල වේලාවක් වැඩිපුර බාහිර රෝගී ප්‍රතිකාර අංශ විවෘතව තැබීමට ගත් තීරණය අගය කළ හැකිය.ඒ සමඟම සඳහන් කළ යුතු කාරණය මෙම තීරණය ක්‍රියාවට නැංවීමේ දී වෛද්‍ය, හෙද, කනිෂ්ඨ සේවක ආදී රජයේ රෝහල්වල සියලු කාර්ය මණ්ඩලවල ඉහළ කැපවීමයි.මෙහිදී ඔවුන්ගෙන් ලැබෙන දායකත්වය ජනතාවගේ අගය කිරීමට ලක්විය යුතුය. සෞඛ්‍ය ක්‍ෂේත්‍රයේ පවත්නා ඇතැම් ආකල්පවල වෙනස්කම් ද මෙම නව පියවරත් සමඟ ඇතිවනවා නම් වඩාත් හොඳය.මන්දයත්, ප්‍රශස්ත සෞඛ්‍ය සේවාවක් සහතික කිරීම රජයට පමණක් තනිව කළ නොහැකි දෙයක් වන බැවිනි. ඒ රජය ගනු ලබන ප්‍රතිපත්තිමය තීන්දු – තීරණ ක්‍රියාවට නැංවීම පිළිබඳ වගකීම පැවරෙන්නේ ඔවුන් වෙත වන නිසාය.සෞඛ්‍ය ක්‍ෂේත්‍රය සඳහා රජය දරන වියදම ජනතාවගේ උපරිම යහපතට හේතුවන පරිදි යෙදවීමේ වැඩි වගකීම ඇත්තේ ද ඔවුන් වෙතම ය.බාහිර රෝගී ප්‍රතිකාර අංශ වැඩි කාල වේලාවක් විවෘතව තැබීමට ගන්නා ලද පියවරත් සමඟ සමීපව සම්බන්ධ වන තවත් අංශයක් නම් ඖෂධ නිකුත් කිරීමයි. මේ කාර්යය ද තවදුරටත් විධිමත් කළ හැකි නම් විශාල යහපතකි.රජයේ රෝහලේ දී වෛද්‍යවරුන් විසින් නිර්දේශ කරනු ලබන ඖෂධ ඇති – හැකි අය ෆාමසියකින් ලබා ගැනීමේ වරදක් නැත.එහෙත්, ඒවා පිටතින් ලබාගැනීමට අපහසු අයට හිඟයකින් තොරව රජයේ රෝහලෙන් ඖෂධ ලබාගැනීමට හැකිවීම මඟින් නිදහස් සෞඛ්‍ය ප්‍රතිපත්තිය වඩාත් අරුත් ගැන්වෙන බැවිනි.පසුගිය දිනවල අසන්නට ලැබුණු ඖෂධ හිඟය ගැන දැන් අසන්නට නොලැබීම මඟින් ද පෙනෙන්නේ යම් සාධනීය පියවර ගනිමින් ඇති බවයි. මේ සමඟම සඳහන් කළ යුතු තවත් කාරණයක් වන්නේ ඇතැම් රෝගී තත්ත්වයන් සඳහා නිර්දේශ කරන මිල අධික ඖෂධ වර්ග පවා තවමත් රජයේ රෝහල්වලින් ලබා දෙමින් ඇති බවයි. එබැවින්, මේ පිළිබඳ ඉදිරිපත් වන විවේචන ද සාධාරණ පදනමකින් යුක්ත විය යුතුය.දැනට ඇති අඩු - පාඩු - අක්‍රමිකතා ආදිය විශාල වශයෙන් අවම කළ හැකි ක්‍රියාමාර්ගයකට ද රජය නුදුරේදීම එළැඹීමට සූදානම්ව සිටී. ඒ, මහාචාර්ය සේනක බිබිලේගේ ඖෂධ ප්‍රතිපත්තිය මත පදනම් වෙමින් ජාතික ඖෂධ ප්‍රතිපත්තියක් ක්‍රියාවට නැංවීමයි.එය රටට ආදරය කරන මිනිසුන් දිගු කලක් තිස්සේ අපේක්‍ෂාවෙන් සිටි ප්‍රාර්ථනයක් මල්ඵල ගැන්වීමක් ද වෙයි. ජාතික ඖෂධ ප්‍රතිපත්තියක් ක්‍රියාවට නැංවීම මඟින් ජාවාරම්කාර ඖෂධ මාෆියාවන්ට අහිංසක ජනතාවගේ රීරි මාංශය ද සූරා ගැනීමේ හැකියාව අවම වෙයි.සමාජ, ආර්ථික නිර්ණායකයන්ට අනුව ශ්‍රී ලංකාව බොහෝ ක්ෂේත්‍රවලින් කලාපයේ සෙසු රටවලට වඩා ඉදිරියෙන් සිටී. අධ්‍යාපනය, සෞඛ්‍ය වැනි ක්‍ෂේත්‍රයන් හිදී දියුණු රටවල මට්ටම දක්වා පැමිණීමට පවා යම් යම් කාරණවලින් අපට හැකිවී ඇත.2008 වසරේ දී ශ්‍රී ලංකාවේ සාක්‍ෂරතාව (අවුරුදු 15 ට වැඩි) 91.3% කි, ජීවිතාපේක්‍ෂාව (2007) අවුරුදු 74 කි. උපතේ දී ළදරු මරණ මෙන්ම මාතෘ මරණ සංඛ්‍යාව ද ශ්‍රී ලංකාවේ ඇත්තේ අවම මට්ටමකයි. පුද්ගලයන් 1000 කට රෝහල් ඇඳන් 31 කි.පුද්ගලයන් 100,000 කට වෛද්‍යවරු 55 කි. (සංඛ්‍යා දත්ත: ශ්‍රී ලංකා මහ බැංකුව - සමාජ ආර්ථික දත්ත – 2010). මේ තත්ත්වය තවදුරටත් වර්ධනය කළ හැකි බව සැබෑවකි. එහෙත්, මේ තත්ත්වය වුව අයහපත් මට්ටමක් නොවන බවද කිවයුතු වෙයි.ශ්‍රී ලංකාව තවමත් අධ්‍යාපනය, සෞඛ්‍ය ආදී ක්‍ෂේත්‍ර වෙනුවෙන් දරන වියදම බරක් හෝ නාස්තියක් ලෙස කල්පනා කරන්නේ නැත. දැනුමෙන් – ගුණ නුවණින් මෙන්ම සෞඛ්‍ය සම්පන්නකමින්ද පිරිපුන් ජාතියක් බිහිකිරීම පිළිබඳ කාරණයේ දී මේ වියදම ආයෝජනයක් ලෙස සැලකිය හැකි බැවිනි.එහෙත්, ලොව බලවත් මෙන්ම ධනවත් රටවල් පවා මෙම සුබසාධන වියදම් පිළිබඳ අනුගමනය කරන්නේ මීට වෙනස් පිළිවෙතකි. එය කිසිසේත් ජනතාවාදී ද නැත.සුබසාධනවාදී පිළිවෙතක පිහිටා සිටින අතරම ශක්ති සම්පන්න ලෙස නැඟී සිටීමේ විභවය ශ්‍රී ලංකාව සතුවීම ජාතියක් ලෙස අපට ආඩම්බර විය හැකි කාරණයකි. දැන් සිදුවෙමින් ඇත්තේ එවැනි ශක්තීන් ගෙන් උපරිම ලෙස ප්‍රයෝජන ගැනීම සඳහා රට යොමුකරවීම යි. ඊට අවශ්‍ය කරන ධෛර්යය ද සහිත නායකත්වයක් රටට තිබේ.ත්‍රස්තවාදයෙන් රට නිදහස් කරගත් එකී නායකත්වය කායිකව මෙන්ම මානසිකව ද නිරෝගී දැයක් බිහි කිරීමේ අභියෝගය ජයගනු ඇති බව අපගේ විශ්වාසයයි.මගේ මේ වෘත්තීය ජීවිතයේ ලැබූ අත්දැකීම් දිහා බැලුවාම ජනාධිපති මහින්ද රාජපක්ෂ මහතා ගත් මේ තීරණය සියයට සියයක්ම හොඳයි. මිනිසුන්ට තියෙන වැඩත් එක්ක එකම වෙලාවක ඉස්පිරිතාලෙට බෙහෙත් ගන්න එන්න බෑ.එහෙම වුණාම පෞද්ගලික තැනකින් බෙහෙත් ගන්න වෙනවා. ඒත් මට එය කරන්න බැරි වුණා. හේතුව ඒ එන රෝගීන් දිහා බලලා මම දෙන බෙහෙත් වලට මට සල්ලි ගන්න බෑ.එන්නෙ හරි දුප්පත් මිනිස්සු. වෙලාවකට මට ඒ එන රෝගීන් කියලා තියෙනවා බෙහෙත් ගන්න සල්ලි ගෙනාවෙ ගෙදර උයන්න තියෙන ඇලුමිනියම් භාජන ටික විකුණලා කියලා.සමහර පෞද්ගලික තැන්වල පැනඩෝල් පිරිටන් දීලා රු. තුන්සියයක් ගන්නවා. රෑ බෙහෙත් ගන්න ආවොත් තව රුපියල් සියයක් වැඩියෙනුත් ගන්නවා. ඒ කරලත් ෆාමසියෙන් ගන්න බෙහෙතුත් ලියලා දෙනවා.මේවා ගැන කතා කරලා තමා මම පෞද්ගලික බෙහෙත් දීමෙන් අයින් වුණේ. ලෙඩක් වුණාම තියෙන ඕන දෙයක් විකුණලා ලෙඩේ හොඳ කර ගන්නයි බලන්නෙ. ඒකෙ හරි වැරැදි බලන්නෙ නැහැ.රෑට ලෙඩෙක් රෝහලට ආවාම තුණ්ඩුවක් දීලා වාට්ටුවට ඇතුළත් කරනවා. ජනාධිපතිතුමා මේ ගත් තීරණයෙන් ඒක නැති වෙනවා. ඒක හොඳයි.එවගේම මේ ගත් තීරණයට අනුව තවත් දෙයක් එයට එකතු විය යුතුයි. ඒ කියන්නේ ඉස්පිරිතාලෙ ප්‍රධානියාගේ සිට සුළු සේවකයා දක්වා නීතිය නිවැරැදිව ක්‍රියාත්මක කළ යුතුයි.දැන් බැලුවොත් මගේ රෝහලේ හතර පස් දෙනෙක්ම නෑ. එහෙම වුණාම වැඩ කරන්න අමාරුයි. මේ වගේ පැය විසි හතරේම ඕ. පී. ඩී. විවෘතව තිබෙන විට කාර්ය මණ්ඩලය කාර්යක්ෂම විය යුතුයි.අනෙක රෝහලේ කාර්ය මණ්ඩලයේ බොහොමයක් දෙනා එක තැන අවුරුදු විසි පහක් තිහක් වැඩ කරන අය. එහෙම වුණාම ඒ අය වෙන තැනකට යන්න කැමැති නෑ. ඒ නිසා අවුරුදු හතරෙන් හතර කාර්ය මණ්ඩලය මාරු කරන්න ඕනේ. එය විශේෂයි.ජනාධිපතිතුමාගේ මේ ප්‍රකාශය අහලා මම දැනටමත් මගේ රෝහල ගෙන යන ආකාරය සැලසුම් කරලා තියෙන්නෙ. ඒ උදේ හතේ සිට සවස එක වෙනතුරුත් සවස එකේ සිට රාත්‍රි හත වෙනතුරුත් රාත්‍රි හතෙන් පසුව රාත්‍රි වැඩ ලෙසත්ය.රාත්‍රියට වෛද්‍යවරු තුන්දෙනෙක් වැඩට දැම්මොත් අනිවාර්යයෙන්ම එක්කෙනක් එන්නෙ නෑ. ඒක මම අත්දැකීමෙන් දන්නවා. මෙය හෙදියන්ට සහ සුළු සේවකයන්ටත් පොදුයි. එහෙම වුණාම වැඩ කරන කෙනා රෝගීන්ට බනිනවා. හේතුව තනියමනෙ මහන්සි වෙන්නෙ. එහෙම වෙන විට රෝගීන් ඒම අඩු වෙනවා.අනෙක පැය විසි හතරේම ඕ. පී. ඩී. විවෘතව තබනවා නම් ඖෂධ හිඟයකින් තොරව තිබිය යුතුයි. එවගේම සෑම වෙලාවෙම ඕ. පී. ඩී. විවෘත නම් වාට්ටුවල රැදෙන රෝගින් ප්‍රමාණය අඩුයි. එවිට වතුර බිල් විදුලි බිල් කෑම ආදියට යන වියදමත් අඩු වෙනවා. එයත් ඉතා වැදගත්.මහජනතාව ගැන හිතලා ජනාධිපතිතුමා මේ ගත් තීරණය හොඳයි. හැබැයි ඒ සඳහා කාර්ය මණ්ඩලයත් ඒ ආකාරයටම සිටිය යුතුයි.පැය විසි හතරෙම ඕ.පී.ඩී. විවෘතව තියෙන විට රෝගීන් වාට්ටුවලට ඇතුළත් කිරීම අඩු වෙනවා. හේතුව අවශ්‍ය බෙහෙත් අරන් රෝගීන් පිටවී යාමයි. එය එක් පැත්තකින් රෝගියාට හොඳයි.එහෙම නැතිව සවස හතරෙන් පසුව රෝගියෙක් රෝහලට ආවාම අපි කරන්නෙ වාට්ටුවට ඇතුළත් කිරීමක් පමණයි. එවිට සුළු ලෙඩකට වුවත් ඇතුල් වෙන්න සිදු වෙනවා. ඉදිරියේදී එසේ වන්නේ නෑ.මම රස්සාව විදියට කරන්නේ රෝහලට පැමිණෙන බාහිර රෝගීන්ට තුණ්ඩු නිකුත් කිරීම.දැන් එන්න එන්න ඉස්පිරිතාලෙට එන රෝගීන් ගණන වැඩියි. එහෙම වෙනකොට බෙහෙත් හිඟයකුත් ඇතිවන අවස්ථා නැතුවා නොවේ.එසේ පවතින අවස්ථා මග හරවා ගනිමින් පැය විසි හතරෙම ඕ. පී. ඩී. ඇරලා තියෙන එක හොඳයි.සාමාන්‍යයෙන් ඉස්පිරිතාලෙ විවෘතව පවතින්නේ උදේ අටේ සිට දහවල් එකොළහයි හතලිස්පහ දක්වාත් සවස දෙකේ සිට සවස හතර දක්වාත් පමණයි.ජනාධිපතිතුමා මේ ගත් ක්‍රියා මාර්ගය හොඳයි. බෙහෙත් ගන්න ආවාම දකින දෙයක් තමා කොච්චර ලෙඩ්ඩු පෝලිමේ හිටියත් තුණ්ඩු දෙන තැන බෙහෙත් දෙන තැන ඉන්න නෝනලා මහත්තුරු ඒ ඒ අයගෙ කතාවල. ඒ කතා ඉවරවෙලා තමා අපිට තුණ්ඩු හරි බෙහෙත් හරි දෙන්නෙ. එතකොට ලෙඩ තවත් වැඩිවෙලා.දුප්පත් මිනිස්සු තමයි ඉස්පිරිතාලෙට බෙහෙත් ගන්න එන්නෙ. ඒ නිසා පැය විසි හතරෙම ඕ. පී. ඩී. ඇරලා තියෙන එක හරිම හොඳයි. මට සීනි තියෙනවා.මාසෙකට එක සැරයක් හැමදාම බෙහෙත් ගන්න ඉස්පිරිතාලෙට එනවා.දැන් අපිට ඕන වෙලාවක ඇවිත් බෙහෙත් ගන්න පුළුවන්. මගේ මේ කකුලෙ තුවාලෙ දැන් අවුරුද්දක් විතර. දිගටම බෙහෙත් ගත්තෙ ඉස්පිරිතාලෙන්. තුවාලෙට දවසක් ඇර දවසක් බෙහෙත් දාන්න ඕනෙ.බෙහෙත් දාන්න තියෙන දවස ඉරිදා හරි පෝය හරි වුනොත් බෙහෙත් දාන්න විදියක් නෑ ප්‍රයිවට් ගිහින් බෙහෙත් දාන්න විදියකුත් නෑ. සල්ලි නෑනෙ. ඒත් පැය විසි හතරෙම ඕ. පී. ඩී. ඇරලා තිබුණාම එහෙම වෙන්න නෑ.වුවමනා දවසටම බෙහෙත් දාගන්න පුළුවන්. දුප්පත් අපි ගැන හිතලා ජනාධිපතිතුමා මේ කරන සේවයට බොහොම පිං.කාටත් තේරෙන භාෂාවෙන් ඕ. පී. ඩී එක පැය විසි හතර පුරා විවෘත කර තබන්නට රාජ්‍ය නායකයා උපදෙස් දුන්නේ හේතු රාශියක් ඇතිව ය. ප්‍රධානතම හේතුව වන්නේ ඈත එපිට පිටිසර පළාත්වල දුප්පත් මිනිසුන්ට ආණ්ඩුවේ ඉස්පිරිතාලය නැතුවම බැරි නිසාවෙනි.මේ තත්ත්වය තේරුම්ගත් රාජ්‍ය නායකයා පැය විසි හතර පුරා ඕ. පී. ඩී. එක විවෘත කරන්නට කීවත් එහි විවිධ දුෂ්කරතා ඇති බව රාජ්‍ය නායකයා අවබෝධ කර ගෙන සිටී.ඒ නිසා මෙය ක්‍රමානුකූලව පියවරෙන් පියවර ආරම්භ කිරීමේ අවශ්‍යතාව ද එතුමා පැහැදිලි කර දී තිබේ. මෙහි ප්‍රතිඵලය වශයෙන් සියලුම ර්‍ණර්‍ථච් රාත්‍රී අට දක්වා විවෘත කිරීමට දැන් විධි විධාන යොදා තිබේ.එය ජනතාව ලැබූ විශිෂ්ට ජයග්‍රහණයකි. අනාගතයේ දී පැය විසි හතර පුරා ඕ. පී. ඩී විවෘත කර තැබීමට අවශ්‍ය පසුබිම සකස් කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=f1011014</link>
    <topic>පිරිවෙන් අධ්‍යාපනයට නිසි ඇගැයීමක් අවශ්‍යයි</topic>
    <author>සාකච්ඡා කළේ - බුද්ධික සමන් ගුණවර්ධන ඡායාරූප - රොෂාන් පිටිපන</author>
    <content>පන්සලේ අධ්‍යාපනය සියවස් ගණනාවක් අපේ රටට ජීර්ණව තිබූ අධ්‍යාපන ක්‍රමවේදය යි. පසු කාලීනව විශ්වවිද්‍යාල දක්වා වර්ධනය වන්නේත් පන්සලේ අධ්‍යාපන ක්‍රමය යි. වර්තමානයේ පිරිවෙන් අධ්‍යාපනය නමින් හඳුන්වන මේ අධ්‍යාපන රටාවේ කාලීන බව හා එහි වෙනස්විය යුතු තැන් පිළිබඳව සාකච්ඡා කිරීමට මෙවර ධර්ම සභාවට වැඩම කරන්නේ සමස්ත ලංකා පරිවේනාධිපති කෘත්‍යාධිකාරි සංගමයේ සභාපති රත්නපුර ගොඩකවෙල ශ්‍රී මහින්දාරාම පිරිවෙන් විද්‍යායතනාධිපති රත්නපුර දිසා සාසනාරක්‍ෂක මණ්ඩලයේ ලේඛකාධිකාරී කෝන්පිටියේ ශ්‍රී සුසීල හිමිපාණෝ යි.අපේ අධ්‍යාපන ක්‍රමයේ ආරම්භය සටහන් වන්නේ පන්සලේ අධ්‍යාපන ක්‍රමය මතයි. වර්තමානයේ පිරිවෙන් අධ්‍යාපන ක්‍රමය ලෙස හඳුන්වන මේ අධ්‍යාපන රටාව භික්ෂූන් වහන්සේලාට පමණක් සීමා වූ අධ්‍යාපනයක් ද?තථාගත බුද්ධ දේශනාව වූයේ පුද්ගලයෙක් ශික්ෂණය කරා ගෙන ගොස් ධර්ම අවබෝධය ලබා දී මාර්ග ඵලවලට පැමිණිලා සසරින් එතෙර වන ආකාරය යි. වර්තමානයට ගැලපෙන ආකාරයට බුද්ධ දේශනාවට අනුව භික්ෂූන් වහන්සේලාට හැඩගැසීමටයි පිරිවෙන තිබෙන්නේ.එහෙත් පිරිවෙන්වල භික්ෂූන් වහන්සේලාට පමණක් නෙවෙයි ගිහියන්ට වුණත් අධ්‍යාපනය ලබන්න පුළුවන්. මොකද පිරිවෙන් අධ්‍යාපනයෙන් බිහිවෙන්නේ සංවේදී බවින් යුක්ත, කුසලතා පූර්ණ, ගැඹුරු දැනුමක් ඇති ශික්ෂණයෙන් යුතු පුද්ගලයෙක්. ගිහි පැවිදි භේදයකින් තොරව රටට එවැනි පුරවැසියන් අවශ්‍යයි. මේ ගුණාංග නැති තැන තමයි ගැටුම් ඇතිවෙන්නේ.බලන්න, අද සමාජයේ සිටින බහුතර උගතුන් ගත්තම ඒ බොහෝ දෙනෙක් පිරිවෙන් අධ්‍යාපනය ලැබූ අයයි. ඒ නිසා පිරිවෙන් අධ්‍යාපනය පැවිදි ගිහි භේදයකින් තොරව කාටත් ඉගෙන ගැනීම සඳහා තිබෙන ආයතනයක්.බුදුරජාණන් වහන්සේ දේශනා කළේ භික්ෂුව; ව්‍යක්ත, විශාරද, බහුශ්‍රැත, ධර්මධර, උප්පටිපන්න (සෘජු ප්‍රතිපත්ති ඇති) කෙනෙක් විය යුතු බවයි. පිරිවෙනේ පරමාර්ථය එවැනි භික්ෂුවක් ඇතිකිරීමයි. ඇයි මේක ගිහි සමාජයට නොගැළපෙන්නේ?ලංකාවේ ප්‍රධාන විශ්වවිද්‍යාල බිහිවන්නේත් පිරිවෙන් හරහා නේද?ඔව්. මිහිඳු මහරහතන්වහන්සේ වැඩමවීමෙන් පසුව මහා විහාරයෙන් තමයි භික්ෂු අධ්‍යාපනය ආරම්භ වෙන්නේ. පසුව විවිධ යුගවලට එය විකාශනය වෙලා මහනුවර යුගයේදී දරුණු පිරිහීමකට ලක්වෙනවා.පසුව වැලිවිට අසරණ සරණ සරණංකර සංඝරාජ හාමුදුරුවො තමයි නැවත භික්ෂු අධ්‍යාපනය ආරම්භ කළේ. එහි ප්‍රතිඵලයක් ලෙස තමයි ප්‍රධාන භික්ෂු අධ්‍යාපන ආයතන ලෙස විද්‍යාලංකාර හා විද්‍යෝදය පිරිවෙන් බිහිවෙන්නේ.ඒ ආයතනවලින් ලෝකයේ බොහෝ අය පැමිණ අධ්‍යාපනය ලැබුවා. එදා යුග පෙරළි කළ වියතුන් තමයි මේ ආයතනවල සිටියේ. ජාතික, ආගමික, සංස්කෘතික හා දේශපාලනික විපර්යාස සිදුකිරීමට මේ ආයතන බලපෑවා.රටේ ඇතැම් තීරණ ගැනීම්වලදී මේ අධ්‍යාපන ආයතනවලින් විමසා උපදෙස් ලබා ගත්තා. මේවා ශාස්ත්‍රීය හරඹ සිදුවූ ආයතනයි. මේ ආයතන අගය කිරීමක් ලෙසයි ඒවා විශ්වවිද්‍යාල බවට පත්කළේ.මේ ආයතනවලින් එළියට ආවේ උසස් අධ්‍යාපනයක්, ශික්ෂණයක් හා උසස් මානව දයාවක් ඇති අයයි. එදා විශ්වවිද්‍යාල ශිෂ්‍යයාගේ අරමුණ වුණේ තමන්ගේ දැනුම වඩාත් පුළුල් කර ගැනීමයි, ශික්ෂණයෙන් යුතු උගතෙකු ලෙස රටට සේවය කිරීමයි. ඒත් වර්තමානයේ ඒ තත්ත්වය වෙනස්වෙලා, පටු දේශපාලන අරමුණුවලට නතුවෙලා ඔවුන්ගේ අතකොලු බවට පත්වෙලා මුළු විශ්වවිද්‍යාල පද්ධතියම අවුල් කරන තත්ත්වයට පත්වෙලා.ශිෂ්‍යයන් විශාල ප්‍රමාණයකට විශ්වවිද්‍යාල සමයේදී ජීවිතවලින් වන්දි ගෙවන්න සිදුවෙලා. කෝ පෙර තිබූ ශාස්ත්‍ර ප්‍රබෝධය? මේවා වහාම වෙනස් විය යුතුයි.භික්ෂූන් වහන්සේ සතු වත්පිළිවෙත්වල හැසිරීම්වල ආකල්පවල ඒකමිතියක් ගොඩනැගීමට එදා පිරිවෙන් අධ්‍යාපනය ඉවහල් වුණා යයි කිව හැකි ද?පිරිවෙන් අධ්‍යාපනයේ මූලික පරමාර්ථය වන්නේ ශාසන අභිවෘද්ධිය වෙනුවෙන් ශික්ෂාකාමී උගත් භික්ෂු පිරිසක් බිහිකිරීමයි. කෙනෙක් ශාසනගත වෙන්නේ පෙර පින් ඇති බවින් හෝ සංසාර පුරුද්ද නිසා විය හැකියි.මේ පැවිදි වන කුඩා සාමණේර හිමිවරුන්ට තිබෙනවා දෛනික වැඩපිළිවෙළක්. පාන්දර අවදිවෙලා සාමූහිකව බෝමළු, විහාර මන්දිරය ආදී තැන් අමදිමින් වත්පිළිවෙත්වල යෙදෙනවා.අපේ ගෙවල්වල ඒ වයසෙ කුඩා ළමයි අවදි වෙන්න කලින් පොඩි හාමුදුරුවරු අවදි වෙනවා. ඒ අය ඒකට පුහුණුවෙලා ඉන්නවා. මේ වත්පිළිවෙත්වලින් විශාල සංවරයක් ඇතිවෙනවා.ඒ වගේම පිනක් සිදුවෙනවා. සද්ධර්මරත්නාවලියේ එන ආකාරයට නාගසේන හිමියන්ට පැන විසඳීමේ හැකියාව ලැබුණේත් මිලින්දට ප්‍රශ්න කිරීමේ හැකියාව ලැබුණේත් මිදුල ඇමදීම හා සම්බන්ධ පිනකින්.එහෙත් ඇතැම් අවස්ථාවල අප දකිනවා ඇතැම් භික්ෂූන් වහන්සේලා ප්‍රසිද්ධියේ දැන්වීම් දමාගෙන ප්‍රචාරණයක් සමඟ දේවාලවල කටයුතු, යන්ත්‍ර මන්ත්‍ර ගුරුකම් ආදිය සිදුකරනවා.වාණිජකරණයට නැඹුරුවීමත් සමඟයි මෙහෙම වෙලා තියෙන්නේ. අතීතයේ සිටම භික්ෂූන් වහන්සේට මහා දැනුම් සම්භාරයක් තිබුණා. ධර්මය පමණක් නොවෙයි, ගණිත මිනිත හැකියාව, ජ්‍යෝතිෂය, යන්ත්‍ර මන්ත්‍ර පවා උන්වහන්සේලා දැන සිටියා. එහෙත් අද වගේ ඒ දැනුම පහත් ආර්ථික අගයකට දමා තිබුණේ නැහැ. උන්වහන්සේලා අවශ්‍ය අවස්ථාවල පමණයි ඒ දේවල් ප්‍රයෝජනයට ගත්තේ.අසරණ අය සුවපත් කිරීමට, ඇතැම් තීරණාත්මක අවස්ථාවල බොහෝ දෙනාගේ සුව පහසුව පිණිස තමයි ඒ දැනුම භාවිතා කළේ. එහෙම නැතුව පෝස්ටර් ගහලා, බැනර් දාගෙන රූපවාහිනියේ, පුවත්පතේ දැන්වීම් දාගෙන ඒක ව්‍යාපාරයක් කරගත්තෙ නෑ. අපි දකිනවා වර්තමානයේ ඇතැමුන් එබඳු දේවල් කරගෙන යනවා. ඒකෙන් සිදුවෙන්නේ භික්ෂු ජීවිතයේත් පරිහානියක්.කෙසේ වෙතත් භික්ෂු ජීවිතවල පරමාර්ථ ඉටුකර ගැනීම සඳහා පිරිවෙන් අධ්‍යාපනයට යම් සේවයක් සැලසීමට හැකියාව තිබෙනවා. ඒ සඳහා පිරිවෙන වර්තමානයේ යම් වෙනසකට භාජනය විය යුතු යයි ඔබවහන්සේ සිතනවා ද?ඔව්. ඇත්තෙන්ම වෙනස්කම් රාශියක් විය යුතුව තිබෙනවා. එතනදි වැදගත් ම වෙන්නේ පිරිවෙන් පරිපාලනය යි. එය නිරන්තරයෙන් රාජකීය පඬිවරුන්ගේ පාලනයකින් පැවතිය යුතුයි. ඒ වගේම සිංහල, පාලි, සංස්කෘත, ඉංගී‍්‍රසි වැනි භාෂා පිළිබඳ ගැඹුරු දැනුමත් ඇති උගතුන් පිරිවෙන්වලට පත්විය යුතුයි. එහෙම නැත්නම් පිරිවෙන් අධ්‍යාපනයේ ගැඹුර සැහැල්ලු වෙනවා.ඒ වගේම සිංහල - දෙමළ ද්වි භාෂා අධ්‍යාපනය සජීවී කළ යුතුයි. ඇත්තෙන්ම ඒක අද පවතින යුගයේ අවශ්‍යතාවක්. ඒ වගේම තමයි මවුපියන් අද ජනපි‍්‍රය පාසල් සොයමින් ඒ මේ අත දුවනවා.තමන්ට ළඟම තියෙන පිරිවෙනෙන් තමන්ගේ දරුවාට අධ්‍යාපනය ලබා දෙන්න උත්සාහ කරන්නෑ. පිරිවෙන් අධ්‍යාපනය ලබන ඕනෑම කෙනෙකුට රජයේ සාමාන්‍ය පෙළ, උසස් පෙළ විභාගවලට පෙනී සිටීමට අවස්ථාව ලැබෙනවා. ඒ වගේම අද විශ්වවිද්‍යාලවලට පිරිවෙන්වලින් බොහෝ දෙනා ඇතුළුවෙනවා. අනික ශික්ෂාකාමී දරුවෙක් බිහිවෙනවා.පාසල්වල වගේ නෙවෙයි පිරිවෙනේ ආචාර්යවරුන් කෘත්‍යාධිකාරි හිමි හා පරිවේනාධිපති හිමි පැය අටක හෝ පහක සේවයක් නෙවෙයි කරන්නේ. උන්වහන්සේලා පැය විසිහරතක සේවයක් කරන්නේ.පොඩි හාමුදුරුවරු සමඟ දානයට වැඩම කිරීම අවමඟුලට සහභාගි වීම ආදියේ සිට හැසිරෙන ආකාරය උච්චාරණ විධි, අනුශාසනා පවත්වන ආකාරය ආදිය නිතර පුහුණු කරවනවා.මේවා බොහෝ දෙනෙක්ට නොපෙනුන තැන්. ඒ නිසා උන්වහන්සේලාව යම් අගය කිරීමක් කිරීමට වටිනවා. ඒ වගේම එවැනි ක්‍රියාකාරකම් පාසල් අධ්‍යාපනයටත් එකතු කර ගත හැකි වෙනවා.ඒ වගේම පොල්වත්තේ බුද්ධදත්ත හාමුදුරුවන්ගේ පොත්, බලන්ගොඩ ආනන්ද මෛත්‍රී හාමුදුරුවන්ගේ පොත් තවදුරටත් මුද්‍රණය කරමින් පිරිවෙන් අධ්‍යාපනයට යොමු කළ යුතු වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>01</day>
    </date>
    <link>http://www.dinamina.lk/2010/11/01/_art.asp?fn=f1011015</link>
    <topic>රටේ ඉදිරි ගමනට හරස් කපන ජවිපෙ දෙබිඩි දේශපාලනය</topic>
    <author/>
    <content>මුලතිව්, නන්දිකඩාල් කළපුවේදී ශ්‍රී ලංකාවේ බෙදුම්වාදී ත්‍රස්තවාදයට අවසන් ඇණය ගැසුවද ජාත්‍යන්තරව කොටි බෙදුම්වාදී ත්‍රස්තවාදයේ අවතාර තවමත් ක්‍රියාත්මක වන බව කිසිම විටෙක අමතක නොකළ යුතුයි.පසුගියදා අමෙරිකාවේදී කොටි සංවිධානයේ වත්මන් නායකයා ලෙස තමාම කියා ගන්නා රුද්‍රකුමාර් විසින් ජාත්‍යන්තර ඊළාම් රාජ්‍ය ප්‍රකාශයට පත් කළේය. මුළු ලොව පුරා සිටින දෙමළ ඩයස්පෝරාවේ ආශිර්වාදය මත තම අරමුණු සාක්ෂාත් කර ගැනීමට කටයුතු කරන බව රුද්‍රකුමාර් පවසයි.රුද්‍රකුමාර් මේ එන්නේ මොකාටදැයි අමුතුවෙන් කිව යුතු නැත. ශ්‍රී ලංකාව තුළ යළි බෙදුම්වාදයේ බීජ තවාන් රෝපණය කිරීමට රුද්‍රකුමාර් ඇතුළු පිරිස ලක ලෑස්ති වෙමින් සිටින බව රහසක් නොවේ.ඔවුන්ට ඒ සඳහා වියදම් කිරීමට ඇති තරම් මුදල් හදල්ද තිබේ. අමෙරිකාව ඇතුළු ඇතැම් රටවල සහාය ලබාගැනීමේ විදෙස් යාන්ත්‍රණයද ඔවුන් සතුයි. එම නිසා වසර 30 කට අධික කාලයක් තිස්සේ ක්‍රියාත්මක වූ ත්‍රස්තවාදයෙන් රට බේරාගැනීමේ ක්‍රියාවලිය ඒ ආකාරයෙන්ම රැක ගැනීම පිළිබඳ වගකිව යුත්තන්ගේ අවධානය දැඩි ලෙස යොමුව තිබීම යුගයේ අවශ්‍යතාවයකි.නමුත් අපේ රටේ අවාසනාවකට හැම දෙයක්ම ඉක්මනින් අමතක වීමේ හා අමතක කරවීමේ රෝගයක් පවතී. වරක් කොටි නායක වේළුපිල්ලේ ප්‍රභාකරන් ප්‍රකාශ කළේ ශ්‍රී ලාංකිකයින්ට හැම දෙයක්ම ඉතා ඉක්මනින් අමතක වන බවකි.විශේෂයෙන්ම සිංහල ජනතාවට ඊයේ රාත්‍රි ආහාරයට ගත් ආහාර වේලට අඩංගු වූයේ මොනවාදැයි කියා අමතක වන තරමටම මේ අමතක වීමේ රෝගය උත්සන්න වී තිබෙන බවද ප්‍රභාකරන් වරක් ප්‍රකාශ කළේය.ඔහු මේ බව ප්‍රකාශ කළේ ඉන්දියාවේ මාධ්‍යවේදියෙකුටය. ‘ඔබ ඔය කරන කෲර ත්‍රස්තවාදී ක්‍රියා දකුණේ ජනතාවගේ හිත්වල හැමදාම තියේවි. මේ ත්‍රස්ත ක්‍රියා නිසා පීඩා විඳින මහජනතාව ඔබට කවදාවත් සමාවක් දෙන එකක් නැහැ’ යනුවෙන් මෙම මාධ්‍යවේදියා ප්‍රභාකරන්ගෙන් විමසුවේය. ‘මොන පිස්සුද ? මෙහේ මිනිස්සුන්ට හැම දෙයක්ම ඉතා ඉක්මනින් අමතක වෙනවා.කොටින්ම කියනවා නම් ඊයේ රෑට කෑවේ මොනවද කියලා ඇහුවොත් ඔවුන්ට ඒකත් මතක නැහැ’ යනුවෙන් ප්‍රභාකරන් මදක් සිනා සෙමින් පිළිතුරු ලබා ජන්නේ සමච්චල් ආකාරයටය.ප්‍රභාකරන් එදා සමච්චල් කළ ආකාරයටම වර්තමානයේදී දෙමළ ඩයස්පෝරාවත් අපට සමච්චල් කළද එය පුදුමයට කරුණක් නොවේ.ලොව පුරා හොල්මන් කරන බෙදුම්වාදයේ අවතාර වලට එරෙහිව තවමත් හඬ නඟන්නේ මහින්ද රාජපක්ෂ ජනාධිපතිවරයා හා ශ්‍රී ලංකාවේ ආණ්ඩුව පමණි.පසුගියදා අවසන් වූ එක්සත් ජාතින්ගේ සංවිධානයේ සැසිවාරය ඇමතූ ජනාධිපතිවරයා අවධාරණය කර සිටියේද මෙම කරුණයි. ත්‍රස්තවාදය, බෙදුම්වාදය විවිධ ස්වරූපවලින් පෙනී සිටිය හැකියි’ එය කුමනාකාරයෙන් පෙනී සිටියද එය ත්‍රස්තවාදයමයි.එම නිසා කුමන හෝ ආකාරයකින් පෙනී සිටින කිසිම ත්‍රස්තවාදයකට කිසිම සමාවක් හෝ අවස්ථාවක් ලබා නොදිය යුතුයි යනුවෙන් මහින්ද රාජපක්ෂ ජනාධිපතිවරයා අවධාරණය කර සිටියේය.මුළු ලෝකයේම ජනමාධ්‍යවලින් වැඩිම අවධානයක් යොමුවූයේ මෙම සමුළුව ඇමතූ රාජ්‍ය නායකයින් දෙදෙනකු පිළිබඳවයි. ඒ ශ්‍රී ලංකා ජනාධිපති මහින්ද රාජපක්ෂ මහතා සහ ඉරාන ජනාධිපති මොහොමඩ් අහමජිනෙඩාඩ් මහතාය.ත්‍රස්තවාදය යළි හිස එසවීම කෙරෙහි අවධානය යොමු කිරීමේ වැදගත්කම මහින්ද රාජපක්ෂ ජනාධිපතිවරයා ප්‍රකාශ කරන විට ඉරාන ජනාධිපතිවරයා අමෙරිකානු අධිරාජ්‍යවාදයේ අනිසි බලපෑම් වලට එරෙහිව කතා කළේය. මේ කතා දෙකම ගත්විට බොහෝ අවස්ථාවල අපූරු ගැලපීම් ඇති බව ජාත්‍යන්තර දේශපාලන විචාරකයෝ පෙන්වා දුන්හ.විශේෂයෙන්ම ත්‍රස්තවාදය පවත්වාගෙන යෑමට උල්පන්දම් දෙන හා ත්‍රස්තවාදය පෝෂණය කරන රටවලට බඩකට පුරා වදින්නට මෙම රාජ්‍ය නායකයෝ දෙදෙනාම කතා කළහ.ශ්‍රී ලංකා ජනාධිපතිවරයාගේ හා ඉරාන ජනාධිපතිවරයාගේ කතා වලට අතිබහුතරයක් සිය එකඟතාවය පළ කරද්දී ඊට එරෙහිව අදහස් පළ කරන්නට වූයේ අධිරාජ්‍ය ගැති අමෙරිකානු හිතවාදී ඇතැම් පිරිස් හා සංවිධාන පමණි.නමුත් මෙහි ඇති මහ පුදුමය හා ලොකුම විහිළුව වන්නේ ශ්‍රී ලංකාවේ සිටින සමාජවාදී කියා ගන්නා පිරිස් මහින්ද රාජපක්ෂ ජනාධිපතිවරයාගේ කතාව අගය නොකීරීමයි.චේගුවේරා, වී. අයි. ලෙනින්, කාල් මාක්ස්, එංගල්ස් ඇතුළු ශ්‍රේෂ්ඨ ඔක්තෝම්බර් විප්ලවය අයිතිකරගෙන සිටින රතු සහෝදරවරුන් වන ජනතා විමුක්ති පෙරමුණේ නියෝජිතයන්ට මහින්ද රාජපක්ෂ ජනාධිපතිවරයාගේ කතාව ඉරාන ජනාධිපතිවරයාගේ කථාව දිරවන්නේ නැත.ජනතා විමුක්ති පෙරමුණේ සහෝදරවරුන් කතා කළේ මහින්ද රාජපක්ෂ ජනාධිපතිවරයා කළ කතාව නොව ජනාධිපතිවරයා සමග ගිය නිලධාරීන් සංඛ්‍යාව පිළිබඳවයි.ජනාධිපතිවරයා නවාතැන් ගත් හෝටලයේ දිග පලළ උස ගැන කතා කරන ඔවුන් සමුළුවේදී කළ කතාව ගැන කිසිදු කරුණක් සඳහන් නොකිරීමට ප්‍රවේශම් වන්නේ ඇයි ? මෙය ඉතා බරපතළ ආකාරයෙන් කතා කළ යුතු දේශපාලන කරුණකි.අධිරාජ්‍යවාදයට, බෙදුම්වාදයට, ත්‍රස්තවාදයට එරෙහිව මීට පෙර කාලයක් තිස්සේ හඬ නැගූ ජනතා විමුක්ති පෙරමුණ ඒ සම්බන්ධයෙන් දැන් නිහඬව සිටින්නේ ඇයිද ? යන්න ගැන විමසා බැලීම ඉතාම කාලෝචිතය.රතු සහෝදරවරුන් මේ සටන් පාඨ හැම විටම යොදාගෙන තිබෙන්නේ ඔවුන්ගේ පටු දේශපාලන අරමුණු වෙනුවෙන් බව මේ වන විට ඉතා හොඳින් පැහැදිලි වේ.මෙමගින් පෙන්නුම් කෙරෙන්නේ රතු සහෝදරවරුන්ගේ දෙබිඩි පිළිවෙත මිසක් අන් කවරෙක්ද ? රතු සහෝදරවරුන්ගේ සටන් පාඨ වෙනුවෙන් දැන් පෙනී සිටින්නේ මහින්ද රාජපක්ෂ ජනාධිපතිවරයාය.මහින්ද රාජපක්ෂ මහතා දැන් නොව එදා සිටම අධිරාජ්‍යවාදයට, ත්‍රස්තවාදයට, අසාධාරණයට එරෙහිව සටන් කළා පමණක් නොව ප්‍රායෝගිකවම එම ක්‍රියාකාරකම් වල නිරත වූ දේශපාලන නායකයෙකි. කටුස්සන් පාට වෙනස් කරනවා වාගේ මහින්ද රාජපක්ෂ දේශපාලන ප්‍රතිපත්ති සටන් පාඨ වෙනස් කළේ නැත.ශ්‍රී ලංකාවේ ලාබාලතම මන්ත්‍රීවරයා ලෙස 1970 දී පාර්ලිමේන්තුවට තේරී පත්වන මහින්ද රාජපක්ෂ තරුණයා ක්‍රම ක්‍රමයෙන් පරිණතභාවයට පත් වන්නේ ඉගෙන ගත යුතු හැම කරුණක්ම ඉතා නිහතමානී ලෙස ඉගෙන ගැනීමෙනි. ඒ වාගේම ගෞරවය කළ යුත්තන්ට එකහෙළා ගෞරව කිරීමද මහින්ද රාජපක්ෂ මහතාගේ සුවිශේෂී ගුණයකි’ මහින්ද රාජපක්ෂ තරුණයා ඉතා දුර ගමනක් යන බවට මුල්ම අනාවැකිය පළ කළේද දිවංගත අග්‍රාමාත්‍ය සිරිමාවෝ බණ්ඩාරනායක මැතිනියයි.බණ්ඩාරනායකවරුන්ගේ ගෞරවය ආරක්ෂා කර ගනිමින් ශ්‍රී ලංකා නිදහස් පක්ෂය රැක ගනිමින් මහින්ද රාජපක්ෂ මහතා දේශපාලනයේ නිරතවීම සියලු දෙනාටම ආදර්ශයකි.මහින්ද රාජපක්ෂ ජනාධිපතිවරයා නිල විදෙස් සංචාරවල නිරතවන විට නවාතැන් ගන්නා හෝටලවල දිග, පළල, උස සොයා බලන ජනතා විමුක්ති පෙරමුණ අමෙරිකානු ජනාධිපති බැරක් ඔබාමා නවාතැන් ගන්නා හෝටලවල දිග, පළල, උස සෙවීමට ක්‍රියා නොකිරීමෙන් පෙන්නුම් කරන්නේ ජනතා විමුක්ති පෙරමුණේ අධිරාජ්‍යගැතිබාවය නොවේද ?අමෙරිකානු ජනාධිපති බැරක් ඔබාමාගේ ආසියානු සංචාරය සඳහා ඉන්දියාවේ සුපිරි හෝටලවල කාමර 800 ක් මේ වන විටත් වෙන්කර හමාරය. ටජ් මහල් හෝටලයේ කාමර 570 ක් මේ වන විට වෙන් කරගෙන ඇති අතර එම හෝටලයට අමතරව මුම්බායි හි පිහිටි තවත් සුඛෝපභෝගි හෝටලයක කාමර 300 ක්ද වෙන්කරගෙන තිබෙන බව ඉන්දියානු මාධ්‍ය ප්‍රකාශ කරයි.මෙම හෝටල මුහුදට ආසන්නව පිහිටා තිබෙන නිසා අමෙරිකානු යුද නෞකාද ඒ අවට මුහුදේ සැරිසරනු ඇත. ඔබාමාගේ නිලධාරීන් පිරිස ඉතා විශාල වන අතර ඔවුන් අමෙරිකාවේ සිට ඉන්දියාවට පැමිණීමට නියමිතව ඇත්තේ ජම්බෝ ජෙට් යානා දෙකකිනි.ඊට අමරතව ආරක්ෂක ජෙට් යානා ද ඒ සමඟ පැමිණෙනු ඇත. ඔබාමා සමග පැමිණෙන ජ්‍යෙෂ්ඨ නිලධාරීන් වෙනුවෙන් පමණක් වෙන් කර තිබෙන සුපිරි වාහන සංඛ්‍යාව 45 කි.ශ්‍රී ලංකා ජනාධිපති මහින්ද රාජපක්ෂ මහතාගේ නිල විදෙස් සංචාර ගැන කථා කරන ජනතා විමුක්ති පෙරමුණේ රතු සහෝදරවරුන් ඔබාමාගේ විදෙස් සංචාර ගැන මුම්බායි හි පිහිටි ටජ් මහල් හෝටලයේ දිග පළල ගැන කිසිවක් ප්‍රකාශ කරන්නේ නැත. ජනතා විමුක්ති පෙරමුණේ රතු සහෝදරවරුන්ගේ දේශපාලන සටන් පාඨ වෙනස්වීම මෙම උදාහරණයෙන් පමණක් මොනවට පැහැදිලි වේ.අධිරාජ්‍යවාදයට එරෙහිව ත්‍රස්තවාදයට එරෙහිව බෙදුම්වාදයට එරෙහිව කතා නොකරන ජනතා විමුක්ති පෙරමුණ ශ්‍රී ලංකාවේ අධ්‍යාපනය විනාශ කරමින් අද සිදු කරන්නේ ඉතා පහත් දේශපාලනයකි. 1971 කැරැල්ල ආරම්භ කරමින් එවකට තරුණ පිරිස් රැසකගේ ජීවිත අහිමි කළ ජනාත විමුක්ති පෙරමුණ ඒ කාලයේ උසස් අධ්‍යාපනය කඩා කප්පල් කිරීමටද කටයුතු කළ බව රහසක් නොවේ.සරසවි සිසුන් රැසක් හිරගෙවල්වල මදුරුවන් තලමින් සිටියේ ඔවුන් රැවැට්ටු ජනතා විමුක්ති පෙරමුණට දෝෂාරෝපණය කරමිනි. මේ නිසාම 1971 කැරැල්ලට සම්බන්ධ වු බොහෝ පිරිසක් පුනරුත්ථාපන වැඩසටහන්වලට සම්බන්ධ වූයේ ජනතා විමුක්ති පෙරමුණෙන් මුළුමනින්ම ඉවත් වෙමිනි. ජනතා විමුක්ති පෙරමුණේ මෙම ප්‍රචණ්ඩකාරී පෙළඹවීම ක්‍රියාත්මක වන්නේ අද ඊයේ සිට නොවන බව ඉතා පැහැදිලි වේ. 71 කැරැල්ලට සම්බන්ධ වී පසුව ක්‍රියාකාරීන් බොහෝ පිරිස් පක්ෂයෙන් ඉවත් වන්නේද මෙම ප්‍රචණ්ඩකාරීත්වය නිසාය. ජනතා විමුක්ති පෙරමුණේ ඕනෑම ක්‍රියාවකට විරුද්ධ වන ඕනෑම පුද්ගලයකුට එක රැයකින් ‘ද්‍රෝහියා’ යන ලේබලය ඇලවීමට එම පක්ෂයේ නායකයින්ට ඇත්තේ පුදුම හැකියාවකි.ලේබල් පමණක් නොව මුළු රට පුරා තාප්පවල එක රැයකින් පෝස්ටර් ඇලවීමටද ජනතා විමුක්ති පෙරමුණට ඇත්තේ පුදුම හැකියාවකි. මෙම හැකියාව ඇති කර ගනු ලබන්නේද ‘ද්‍රෝහියා’ යන ලේබලය පෙන්වමිනි.එම නිසා එම ලේබලය ඇලවේදෝ බියෙන් බිම් මට්ටමේ සාමාජිකයෝ පෝස්ටර් කිහිලි ගසාගෙන පාප්ප බාල්දි පින්සල් ආදිය උස්සාගෙන තාප්පයක් තාප්පයක් ගානේ යති. 71 කැරැල්ලට සම්බන්ධ වී පසුව ජනතා විමුක්ති පෙරමුණේ ප්‍රචණ්ඩකාරී දේශපාලනයට එරෙහිව පක්ෂයෙන් ඉවත් වූ පිරිස් වෙත 1988 – 89 භීෂණ සමයේදී මරණ වරෙන්තු ජනතා විමුක්ති පෙරමුණ විසින් නිකුත් කරන්නේද එම ප්‍රචණ්ඩත්වය දිගටම එම පක්ෂය සතුව පවතින නිසාය.දෙවැනි කැරැල්ලක් දියත් කරමින් 1988 – 89 කාලවල භීෂණ සමය ඇති කිරීම සඳහා ජනතා විමුක්ති පෙරමුණ මුල් පියවර තබන්නේ පාසලෙනි. පසුව එය විශ්වවිද්‍යාල පද්ධතිය දක්වා ගෙන ගිය අතර මේ නිසා රටට අහිමි වූ ජීවිත සංඛ්‍යාව හැට දහසකට (60,000) අධිකය.‘පළමුව මවුබිම - දෙවනුව පාසල’ යනුවෙන් ඒ කාලයේ පාසල්වල පන්ති කාමරවල රතු තීන්තවලින් සඳහන් කළේ ජනතා විමුක්ති පෙරමුණට සම්බන්ධ වී ක්‍රියා කළ දේශප්‍රේමී ජනතා ව්‍යාපාරය විසිනි.‘පළමුව මවුබිම’ යන සටන් පාඨය ජනතා විමුක්ති පෙරමුණ ඒ අවස්ථාවේදී ඉදිරියට ගෙන ආවේ රටට ආදරය නිසා නොව අධ්‍යාපනය විනාශ කිරීම සඳහාය. ජනතා විමුක්ති පෙරමුණට ඇත්තටම රටට ආදරයක් තිබෙනවා නම් ඔවුන්ට එය ඔප්පු කිරීමට දැන් වුවද පමා නැත. එයට කළ යුත්තේ කුමක්ද ? එය එතරම් අපහසු නැත.එසේ නම් වහාම ජනතා විමුක්ති පෙරමුණ කළ යුත්තේ කොන්දේසි විරහිතව හෝ කොන්දේසි සහිතව මහින්ද රාජපක්ෂ ජනාධිපතිවරයාට සහාය ලබාදීමයි. අධිරාජ්‍යවාදයට, ත්‍රස්තවාදයට, ජාත්‍යන්තර බෙදුම්වාදයට එරෙහිව මහින්ද රාජපක්ෂ ජනාධිපතිවරයා ගෙන යන අරගලයට සහයෝගය ලබාදීමයි.එසේ සහයෝගය ලබා දුන්නේ නම් යුද්ධය අවසානය පෙනි පෙනී ජනතා විමුක්ති පෙරමුණ එක්සත් ජනතා නිදහස් සන්ධාන ආණ්ඩුවෙන් ඉවත් වන්නේ නැත. ආණ්ඩුව අස්ථාවර කිරීම සඳහා කොටි ත්‍රස්තවාදීන්ගේ ජාත්‍යන්තර ජාලය ක්‍රියාත්මක වන විට ඔවුන්ට උල්පන්දම් ලබාදීමට ජනතා විමුක්ති පෙරමුණ කටයුතු කරන්නේ නැත.රටේ නැති මානව හිමිකම් ප්‍රශ්න ගැන කතා කරමින් ජිනීවා මානව හිමිකම් කොමිසමට කේලම් කීමට ජනතා විමුක්ති පෙරමුණ කටයුතු කරන්නේ නැත. විශ්වවිද්‍යාල සිසුන් පාරට ඇද දමා එමගින් පටු දේශපාලන වාසි ලබා ගැනීමට ජනතා විමුක්ති පෙරමුණ ක්‍රියා කරන්නේ නැත.නමුත් ඉතිහාසයේ සිට වර්තමානය දක්වා සිදුවෙමින් පවතින්නේ කුමක්ද ? ජනතා විමුක්ති පෙරමුණ පටු දේශපාලන අරමුණු වෙනුවෙන් සටන් පාඨ වෙනස් කිරීමටත් අලුත් සටන් පාඨ එකතු කිරීමටත් කිසිදු මැලිකමක් නොදක්වන බව ඉතා හොඳින් පැහැදිලි වන දෙයකි.අධිරාජ්‍යවාදයට එරෙහි ත්‍රස්තවාදයට එරෙහි බෙදුම්වාදයට එරෙහි සටන් පාඨ වලින් ජනතා විමුක්ති පෙරමුණ ඈත්ව සිටින්නේ ඇයි ? විශ්වවිද්‍යාල සිසුන් පාරට ඇද දමා එමගින් පටු දේශපාලන වාසි ලබා ගැනීමේ ප්‍රාථමික දේශපාලනයක ජනතා විමුක්ති පෙරමුණ නිරත වී සිටින්නේ ඇයි ? රටේ ත්‍රස්තවාදය පරාජය කොට මේ රටේ ඒකීයභාවය සුරකින බවට ප්‍රතිපත්ති ප්‍රකාශයක අංක 1 කට ඇතුළත් කළ එකම දේශපාලඥයා වන්නේ මහින්ද රාජපක්ෂ මහතාය.ජනවරම ලබාගෙන ප්‍රතිපත්ති ප්‍රකාශයේ අංක එක රටට මහජනතාවට ලාබදීම සඳහා නායකත්වය ලබා දෙමින් එය ඉටු කිරීමට මහින්ද රාජපක්ෂ ජනාධිපතිතුමා දැඩි තීන්දුවක් ගන්නේ මේ රටේ ප්‍රධානතම ප්‍රශ්නය ත්‍රස්තවාදී ගැටලුව බව ඉතා හොඳින් අවබෝධ කරගෙන සිටි නිසාය.ජනතා විමුක්ති පෙරමුණ ‘පළමුව මවුබිම දෙවනුව පාසල’ කියමින් තවත් එකක් කරන විට මහින්ද රාජපක්ෂ ජනාධිපතිවරයා කවදාවත් ප්‍රතිපත්ති සටන් පාඨ වෙනස් කරමින් මවුබිමත්, මහජනතාවත්, පක්ෂයත් පාවා දුන්නේ නැත.අදටත් ජනාධිපතිවරයා ප්‍රකාශ කරන්නේ පළමුවත් දෙවනුවත් තෙවනුවත් මවුබිම බවයි. වසර 30 ක ත්‍රස්තවාදයෙන් මුදාගත්රට ආසියාවේම ආශ්චර්යය බවට පත් කිරීම සඳහා ජනාධිපතිවරයා දිවි හිමියෙන් කැපවී සිටී.ඒ සඳහා අති බහුතරයකින් යුත් ජනවරමක්ද ලැබී ඇති අතර ‘මහින්ද චින්තන ඉදිරි දැක්ම’ යනුවෙන් වැඩපිළිවෙළක්ද ඉදිරිපත් කර තිබේ. මේ වැඩපිළිවෙළ කඩාකප්පල් කර රටේ නැවත ත්‍රස්තවාදයක් ඇති කර රට අස්ථාවර කිරීම සඳහා බෙදුම්වාදයේ හෙවණැලි ජාත්‍යන්තරය තවමත් හොල්මන් කරමින් සිටී. රුද්‍ර කුමාර්ලා අමෙරිකාවේ සිට කරන ප්‍රකාශ වලින් ඒ හොල්මන් වල නියම තත්ත්වය කියාපායි.බෙදුම්වාදයට උඩගෙඩි දෙන ඇතැම් රටවල් හා සංවිධාන ඉතා සීරුවෙන් බලා සිටින්නේ ශ්‍රී ලංකාවට යම් ආකාරයකින් හෝ අත පෙවීමක් සඳහා කුමන හෝ අවස්ථාවක් පැමිණෙන තුරුය.මේවාට මුහුණ දෙමින් එම අභියෝගයන්ද ජයගෙන රට සාර්ථක මට්ටමකට ගෙන ඒම සඳහා ජනාධිපතිවරයා ප්‍රමුඛ ආණ්ඩුව කටයුතු කරමින් සිටියදී ජනතා විමුක්ති පෙරමුණ සිදු කරන මෙම විහිළු ගැන මහජනතාව තුළ ඇත්තේ දැඩි කළකිරීමෙකි.ජනතා විමුක්ති පෙරමුණ දේශපාලන වශයෙන් දැඩි ලෙස බංකොලොත් වී තිබේ. එමගින් ගොඩ ඒමට නම් ඔවුන් ප්‍රථමයෙන්ම කළ යුත්තේ රටට මහජනතාවට සැබවින්ම ආදරය කිරීමයි.එසේ නම් අධ්‍යාපනය යළි විනාශ කිරීම සඳහා සිසුන් පාරට ඇද දැමීමට ජනතා විමුක්ති පෙරමුණ ක්‍රියා නොකළ යුතුයි. නැත්නම් සිදුවන්නේ ජනතා විමුක්ති පෙරමුණ තවදුරටත් මහජනතාවගෙන් දුරස් වී පමණි.ජනතා මිත්‍ර.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=n1011021</link>
    <topic>ලොව සමෘද්ධිමත් රටවල් අතර59 වැනි තැන ශ්‍රී ලංකාවට</topic>
    <author>මහින්ද අලුත්ගෙදර</author>
    <content>ලෝකයේ සමෘද්ධිමත් රටවල් අතරින් ශ්‍රී ලංකාව 59 වැනි ස්ථානය හිමි කරගෙන ඇත. ලෙගටම් ප්‍රොස්පරිටි ආයතනය ඊයේ (01) ප්‍රකාශයට පත් කරන ලද ‘ලෝක සමෘද්ධි දර්ශකය’ මඟින් මෙම ශ්‍රේණිගත කිරීම සිදු කර ඇති අතර ඒ සඳහා ලෝකයේ රටවල් 110 ක් යොදා ගෙන තිබේ.මෙම දර්ශකයට අනුව 2009 වසරේදී ශ්‍රී ලංකාව 68 වැනි ස්ථානයේ රැඳී සිටි අතර මේ වර්ෂය වන විට එම ස්ථානයේ සිට ස්ථාන 9 ක් ඉදිරියට පැමිණෙමින් 59 වැනි තැනට පත් වී ඇත.ආර්ථික වර්ධනය හා පුරවැසියන්ගේ ජීවන තත්ත්වය සම්බන්ධයෙන් විවිධ මූලාශ්‍රවලින් ලබා ගන්නා තොරතුරු ආශ්‍රයෙන් මේ ශ්‍රේණිගත කිරීම සිදු කරන ලද අතර සෞඛ්‍ය, අධ්‍යාපන, පුද්ගල නිදහස, පාලනය ඇතුළු ක්ෂේත්‍ර කිහිපයක වර්ධනයක් මේ සඳහා පාදක කරගත් බව වාර්තා වෙයි.මෙම දර්ශකයට අනුව ඉන්දියාව 88 වැනි ස්ථානයට පත්ව තිබෙන අතර ආසියා පැසිෆික් කලාපයේ රටවල් අතරින් ඉන්දියාව, පාකිස්තානය, ඉන්දුනීසියාව, වැනි රටවල් ද අභිබවා ශ්‍රී ලංකාව ඉදිරියට පැමිණ තිබේ.ශ්‍රී ලංකාවේ ආර්ථික වර්ධනය යහපත් ආකාරයෙන් ඉදිරියට යාම සහ පුද්ගලයන්ගේ ජීවනෝපාය ශක්තිමත් වී තිබීම මෙලෙස ලෝකයේ සමෘද්ධිමත් රටවල් අතරින් ඉදිරියට පැමිණීමට හේතු වී තිබෙන බව ලෙගටම් ප්‍රොස්පරිටි ආයතනය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=n1011022</link>
    <topic>එක්ස්පෝ 2010ප්‍රදර්ශනය අවසන්</topic>
    <author/>
    <content>චීනයේ නිල සංචාරයක නිරත ශ්‍රී ලංකා ජනාධිපති මහින්ද රාජපක්ෂ මහතා “එක්ස් පෝ 2010” ප්‍රදර්ශනයේ සමාප්ති උළෙලට විශේෂ ආරාධිතයකු ලෙස පෙරේදා සහභාගි විය.මාස 6ක කාලයක් චීනයේ ෂැංහයි නුවර පැවැති මේ ප්‍රදර්ශනය පෙරේදා (31) අවසන් වු අතර 1958 වසරේ සිට පවත්වන මෙය නව නිර්මාණ ලොව අභියස එළි දැක්වීමේ  අරමුණින් පැවැත්වේ. මෙවර පැවැති “එක්ස්පෝ - 2010” ප්‍රදර්ශනය නැරැඹීමට මිලියන 74ක ජනතාවක් සහභාගි වී ඇති අතර රටවල් හා ජාත්‍යන්තර සංවිධාන 242ක් එක්ව තිබේ.“යහපත් ජීවිතයක් යහපත් නගරයක්” යන්න තේමාව කරගෙන මෙවර පැවැති ප්‍රදර්ශනයට ශ්‍රී ලංකාවට අමතරව නේපාලය, පින්ලන්තය, බහාමා, හංගේරියාව, ලෙසකෝව, ටිමෝරය ඇතුළු රටවල් 20කට අධික සංඛ්‍යාවක රජ්‍ය නායකයන් හා නියෝජිතයන් ද එක්සත් ජාතීන්ගේ මහ ලේකම් බෑන් කී මූන්ද එක්ව තිබේ.ශ්‍රී ලංකාව නියෝජනය කරමින් විදේශ කටයුතු ඇමැති මහාචාර්ය ජී. එල්. පීරිස්, ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ, පාර්ලිමේන්තු මන්ත්‍රී සජින් වාස් ද ගුණවර්ධන, ජනාධිපති ලේකම් ලලිත් වීරතුංග, චීනයේ ශ්‍රී ලංකා තානාපති කරුණාතිලක අමුණුගම, ෂැංහයි ශ්‍රී ලංකා කොන්සල් මජින්ත ජයසිංහ මහත්වරු ඇතුළු පිරිසක්ද එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=n1011023</link>
    <topic>සරසවි වසා දැමීමේජවිපෙ කුමන්ත්‍රණය පරදවමු</topic>
    <author>නුවන් කොඩිකාර</author>
    <content>සරසවි වසා දැමීමට ජවිපෙ ගෙන යන කුමන්ත්‍රණයට ඉඩ නොදෙන්නැයි දේශප්‍රේමී ශිෂ්‍ය මධ්‍යස්ථානය උසස් අධ්‍යාපන ඇමැතිවරයාගෙන් ඉල්ලා සිටී.සරසවි ශිෂ්‍යයින්ට යම් යම් ප්‍රශ්න තිබුණ ද, එය වසා දමා අන්තර් විශ්වවිද්‍යාලයීය ශිෂ්‍ය බල මණ්ඩලය වෙනත් දේශපාලන අරමුණු ඉටුකර ගැනීමට මාන බලමින් සිටින බව ශිෂ්‍ය මධ්‍යස්ථානය සඳහන් කළේය.එම තත්ත්වය තේරුම් නොගෙන කටයුතු කළොත් ජවිපේ අපේක්ෂාවන් ඒ අයුරින්ම ඉටුවන බව දේශප්‍රේමී ශිෂ්‍ය මධ්‍යස්ථානයේ සභාපති සුජිත් මුතුකුමාරණ මහතා ප්‍රකාශ කළේය. කොළඹ සව්සිරිපායේ ඊයේ (01) පැවැති මාධ්‍ය හමුවේදී ඒ මහතා මේ බව කීවේය.ශිෂ්‍ය අයිතිවාසිකම් සුරක්ෂිත කර දීම ඇමැතිවරයාගේ යුතුකම බව පෙන්වා දුන් සභාපතිවරයා එය ඉටුකර දීමට ඇමැතිවරයා සෘජු දායකත්වය ලබා දෙතැයි ශිෂ්‍ය ප්‍රජාව බලාපොරොත්තුවෙන් සිටින බවද කීවේය. විශ්වවිද්‍යාල පද්ධතිය තුළ පැන නැගී ඇති ප්‍රශ්න විසඳීමේදී විද්වතුන්ගේ අදහස් ද එකතුකර ගන්නැයි හෙතෙම සඳහන් කළේය.දේශප්‍රේමී ශිෂ්‍ය මධ්‍යස්ථානයේ ලේකම් නලින් සම්පත් මහතා ජාතික සංවිධායක වැලිවිටියේ පඤ්ඤරතන හිමි ඇතුළු සරසවි ශිෂ්‍යයෝ රැසක් මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=n1011024</link>
    <topic>චීන සංචාරයෙන් පසුජනපති යළි දිවයිනට</topic>
    <author>ධනුෂ්ක ගොඩකුඹුර</author>
    <content>සාර්ථක තෙදින චීන නිල සංචාරය නිමා කළ ජනාධිපති මහින්ද රාජපක්ෂ මහතා ඊයේ (01) පස්වරුවේ යළි මෙරටට පැමිණියේය.චීනයේ, ෂැංහයි නුවර පැවැති එක්ස්පෝ 2010 ප්‍රදර්ශනයේ විශේෂ ආරාධිතයකු ලෙස ජනාධිපතිවරයා එරට රජයේ ඇරියුම මත මේ සංචාරයට එක්විය. එක්ස්පෝ 2010 ප්‍රදර්ශනයේ ශ්‍රී ලංකා හා චීන කලාප නැරැඹීමට එක්වූ ජනාධිපතිවරයා ප්‍රදර්ශනයට සමගාමීව පැවැති ‘එක්ස්පෝ 2010’ සමුළුවේ සහ ප්‍රදර්ශනයේ සමාප්ති උළෙලේ ආරාධිතයකු ලෙස ද සහභාගි විය.චීන අගමැති වෙන් ජියාබාවෝ, නේපාල ජනාධිපති රාම් බරන් යාදව් මහත්වරු සමඟ ජනාධිපතිවරයා මෙහිදී ද්විපාර්ශ්වික සාකච්ඡා පැවැත්වීය.ශ්‍රී ලංකාවේ සංවර්ධන කටයුතු සඳහා ඉදිරියටත් සහය ලබාදීමට චීනය එකඟතාව පළකළ අතර නේපාලයේ පවතින දේශපාලන අර්බුදයට මැදිහත් වන ලෙසට ජනාධිපතිවරයාට ඇරියුම් ලැබිණ.ඇමැතිවරුන් වන මහාචාර්ය ජී. එල්. පීරිස්, විමල් වීරවංශ, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග මහත්වරුද මේ සංචාරයට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=n1011025</link>
    <topic>ඉන්දීය රජයෙන් උතුරේ සංවර්ධනයට රුපියල් මිලියන 572ක ට්‍රැක්ටර්</topic>
    <author>මහින්ද අලුත්ගෙදර සහ භක්ති ධර්මපි‍්‍රය මෙන්ඩිස්</author>
    <content>ඉන්දීය රජය විසින් පරිත්‍යාග කළ රුපියල් මිලියන 572ක් වටිනා ට්‍රැක්ටර් ශශ්‍රී ලංකා රජය වෙත බාරදීම ආර්ථික සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙන් ඊයේ (01) පස්වරුවේ ගාලුමුවදොර පිටියේදී සිදු කෙරිණි.උතුරු පළාතේ කෘෂිකාර්මික කටයුතුවල සංවර්ධනය වෙනුවෙන් යොදා ගන්නා මේ ට්‍රැක්ටර් සියලු අංගයන්ගෙන් සමන්විත වන අතර ට්‍රේලර් යන්ත්‍ර, රොටවේටර්ස්, කේජ්වීල්, ඩිස්ක් ප්ලවූ ඇතුළු උපකරණ රැසකින් සමන්විතයි.මේ ට්‍රැක්ටර් තොගය ශ්‍රී ලංකාවේ ඉන්දීය මහ කොමසාරිස් අශෝක් කේ. කාන්ත මහතා අතින් ආර්ථික සංවර්ධන ඇමැති බැසිල් රාජපක්‍ෂ මහතා වෙත නිල වශයෙන් බාර දුන්නේය.මෙහිදී මාධ්‍ය වෙත අදහස් පළ කළ ආර්ථික සංවර්ධන ඇමැති බැසිල් රාජපක්‍ෂ මහතා ප්‍රකාශ කළේ උතුරේ නැවත පදිංචි කෙරෙන පවුල් සඳහා ලබාදීමේ අරමුණින් ඉන්දීය රජය හා එරට ජනතාව ලබාදුන් සහයෝගය වෙනුවෙන් ශශ්‍රී ලංකා ජනාධිපති මහින්ද රාජපක්‍ෂ මහතා ප්‍රමුඛ සමස්ත ජනතාවගේම ප්‍රණාමය පිරිනමන බවයි.ශ්‍රී ලංකාවේ එකවිට ක්‍රියාත්මක කෙරෙන නිවාස 50000 ව්‍යාපෘතිය සඳහා ඉන්දීය රජයේ පූර්ණ සහාය ලැබෙන බවත් උතුරු පළාතේ ගොවි ජනතාවගේ ජීවන මට්ටම ඉහළ තලයකට රැගෙන ඒමට මේ තුළින් හැකිවන බවත් රාජපක්ෂ මහතා පෙන්වා දුන්නේය. මෙහිදී මාධ්‍ය වෙත අදහස් පළ කළ ශශ්‍රී ලංකාවේ ඉන්දීය මහ කොමසාරිස් අශෝක් කේ. කාන්ත මහතා ප්‍රකාශ කළේ උතුරේ ජනජීවිතය නංවාළීම සඳහා මෙය විශාල ශක්තියක් වන බවත් ඉදිරියටත් මේ ආකාරයෙන් සහයෝගය ලබාදීමට ඉන්දියාව සූදානම් බවත් ය.සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා, කර්මාන්ත හා වාණිජ කටයුතු ඇමැති රිෂාඩ් බදියුදීන්, උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි, ජනාධිපති සම්බන්ධීකරණ ලේකම් කිත්සිරි අබේගුණවර්ධන මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=n1011026</link>
    <topic>වමේ ව්‍යාපාරයේ නොවෙනස් මුද්‍රාවක්</topic>
    <author/>
    <content>ලංකා සම සමාජ පක්ෂයේ ජ්‍යෙෂ්ඨතම නායකයකු වූ විමලසිරි ද මැල් මහතා ශ්‍රී ලාංකීය වාමාංශික ව්‍යාපාරයේ අමතක කළ නොහැකි මුද්‍රාවක් බඳු යැයි ඒ මහතාගේ අභාවය වෙනුවෙන් ශෝක පණිවිඩයක් නිකුත් කරමින් ශ්‍රී ලංකා නිදහස් පක්ෂය පවසයි.ශ්‍රීලනිපය වෙනුවෙන් එහි මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා නිකුත් කර ඇති නිවේදනයේ මෙසේද සඳහන් වේ. ශ්‍රී ලාංකේය වාමාංශික දේශපාලනයේ පැරැණි මෙන්ම ප්‍රබල නායකයකු වූ ලංකා සම සමාජ පක්ෂයේ ලේකම් විමලසිරි ද මැල් මහතාගේ අභාවය පිළිබඳ ශ්‍රී ලංකා නිදහස් පක්ෂය දැඩි සංවේගය පළකර සිටී.ලංකා සම සමාජ පක්ෂයේ ජ්‍යෙෂ්ඨතම නායකයකු වූ විමලසිරි ද මැල් මහතා ශ්‍රී‍්‍ර ලාංකේය වාමාංශික ව්‍යාපාරයේ අමතක කළ නොහැකි මුද්‍රාවක් බඳුය. ඔහු ශක්තිමත් මෙන්ම සටන්කාමී නායකයෙකි. වැඩකරන පන්තියේ අයිතිවාසිකම් ආරක්ෂා කර දීම උදෙසා අප්‍රතිහත කැපවීමෙන් කටයුතු කළ නායකයෙකි.1970 සිට 77 දක්වා කාලපරිච්ඡේදයේ මොරටුව ආසනයේ සමඟි පෙරමුණු ආණ්ඩුවේ පාර්ලිමේන්තු මන්ත්‍රීවරයකු වශයෙන් කටයුතු කළ ද මැල් මහතා මියයන තෙක්ම සිය දේශපාලන දර්ශනය නොවෙනස්ව තදින්ම ඇදහූ අයෙකි. පක්ෂය ද රැකගනිමින් ශ්‍රී ලාංකේය වාමාංශික දේශපාලනයේ අනන්‍යතාව තහවුරු කළ ද මැල් මහතාගේ අභාවය දරාගත නොහැකි ප්‍රබල පාඩුවකි.ඒ මහතාගේ අභාවය සිදුව ඇති මේ මොහොතේ ශෝකයට පත් ලංකා සම සමාජ පක්ෂයට මෙන්ම එතුමාගේ පවුලේ ඥාතීන්ට ද ශ්‍රී ලංකා නිදහස් පක්ෂයේ සංවේගය පළකරන අතර, එතුමාට නිවන් සුව අත්වේවායි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=n1011027</link>
    <topic>‘බස්සා’ ජනපති කොමිසම හමුවට</topic>
    <author>සමන්මලී ප්‍රියශාන්ති</author>
    <content>රුහුණු විශ්වවිද්‍යාලයේ සුසන්ත අනුර බණ්ඩාර සිසුවාගේ මරණය සම්බන්ධයෙන් චෝදනා ලැබ දැනට ඇප මත නිදහස් වී සිටින ඉන්දික බස්නායක (බස්සා) නමැති සිසුවා මෙම 4 වැනිදා (අනිද්දා) ජනාධිපති කොමිසම ඉදිරියේ සාක්ෂි දීමට නියමිතය.සාක්ෂිදීමට පැමිණෙන ලෙස දන්වා මේ වනවිට එම සිසුවාට සිතාසි නිකුත් කර තිබෙන බව කොමිසමේ ලේකම් එඩ්මන් ජයසූරිය මහතා පැවසීය.කොමිසම ඉදිරියේ සාක්ෂිදීමට ඊයේ (01) අන්තර් විශ්වවිද්‍යාල ශිෂ්‍ය බල මණ්ඩලයේ කැඳවුම්කරු උදුල් ප්‍රේමරත්න මහතා කැඳවා තිබිණි. මේ වන විට ඔහු රක්ෂිත බන්ධනගාර ගත කර ඇති බැවින් කොමිසම ඉදිරියේ සාක්ෂිදීම සඳහා නැවත මෙම 18 වැනිදා ඔහු ගෙන්වා ගැනීමට අවශ්‍ය කටයුතු සිදු කරන බව ලේකම්වරයා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=n1011028</link>
    <topic>සක්විති නඩුවට අදාළ යතුරු පැදි වෙන්දේසියේ</topic>
    <author>මානෙල් පුෂ්පකුමාරි</author>
    <content>සක්විති රණසිංහ මූල්‍ය වංචා නඩුවට අදාළ යතුරු පැදි ඇතුළු සියලු භාණ්ඩ ප්‍රසිද්ධ වෙන්දේසියේ විකුණන ලෙස නුගේගොඩ මහේස්ත්‍රාත් සහ අතිරේක දිසා විනිසුරු රෝහණ අනුර කුමාර හේරත් මහතා නියම කළේය.ව්‍යාජ මූල්‍ය ආයතනයක් පවත්වාගෙන යමින් රුපියල් කෝටි 105 කට අධික මුදලක් වංචා කළ බවට සැක කරන සක්විති රණසිංහ ඇතුළු සිව් දෙනා තවදුරටත් රිමාන්ඩ් භාරයේ තැබීමටද නියෝග කළේය. ඒ අනුව අභය රණසිංහ මුදියන්සේලාගේ චන්දන වීරකුමාර රණසිංහ, ජේ. ජී. කුමාරි අනුරාධිනී, නයනජිත් අමරසිරි, සුදත් ප්‍රියන්ත, අය රිමාන්ඩ් කෙරුණි.සක්විති යුවළගේ දරුවන් සමඟ කතා කිරීමට දුරකතන පහසුකම් ලබාදෙන ලෙස දරුවන්ගේ මව, ආච්චි සහ සීයා වෙනුවෙන් නීතිඥවරුන් කළ ඉල්ලීමද අධිකරණය ප්‍රතික්ෂේප කළේය. මෙහිදී අධිකරණය හමුවේ වැඩිදුරටත් කරුණු දැක්වූ රහස් පොලිසිය සක්විති මූල්‍ය ආයතනයේ තැන්පත් කිරීම සඳහා 21 වෙනි සැකකරුට රුපියල් ලක්ෂ 11 ක් ලබාදී ඇති බව කීය.එහෙත් එම මුදල තැන්පත් කර නැතැයි හෙළිවී තිබේ. එයට හේතුව එම සැකකරු සේවයේ සිටියදී ඇතිවු ප්‍රශ්නයක් බව විමර්ශන වලින් හෙළිවී තිබේ. සුනීතා නානායක්කාර, වසන්ත රණසිංහ, විදුර පී. මංචනායක, තිස්ස විජේරත්න, ආශා කහවත්ත, ශ්‍යාමා චන්ද්‍රසේන නීතිඥවරු සැකකරුවන් වෙනුවෙන් පෙනී සිටියහ.අපරාධ පරීක්ෂණ දෙපාර්තමේන්තුවේ ප්‍රධාන පොලිස් පරීක්ෂක නෙරංජන් අබේවර්ධන මහතා පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=n1011029</link>
    <topic>ප්‍රංශයේ ඉදිකෙරෙනසෙල්වම් පිළිරුවටශ්‍රී ලංකාවේ විරෝධය</topic>
    <author>මහින්ද අලුත්ගෙදර</author>
    <content>එල්. ටී. ටී. ඊ හිටපු දේශපාලන අංශ ප්‍රධානී තමිල් සෙල්වම්ගේ පිළිරුවක් ප්‍රංශයේ ඉදි කිරීමට එරෙහිව ශ්‍රී ලංකා රජය දැඩි විරුද්ධත්වය පළ කර ඇත. ප්‍රංශයේ ශ්‍රී ලංකා තානාපති ලයනල් ප්‍රනාන්දු මහතා ශ්‍රී ලංකා රජයේ විරුද්ධත්වය එරට රජයට දැනුම් දී ඇතැයි විදේශ කටයුතු අමාත්‍යාංශයේ පොදු සන්නිවේදන දෙපාර්තමේන්තුවේ අධ්‍යක්ෂ ජනරාල් බන්දුල ජයසේකර මහතා “දිනමිණ”ට පැවැසීය.මේ ක්‍රියාදාමය සඳහා ප්‍රංශ රජයේ කිසිදු සම්බන්ධයක් නැතැයි පෙන්වා දෙන ජයසේකර මහතා ප්‍රංශයේ වෙසෙන එල්. ටී. ටී. හිතවාදී කණ්ඩායමක අවශ්‍යතාවක් පමණක් බවද සඳහන් කෙළේ ය. ප්‍රංශයේ ශ්‍රී ලංකා තානාපති ලයනල් ප්‍රනාන්දු මහතා මේ සම්බන්ධයෙන් කඩිනම් පියවර ගැනීම සඳහා ප්‍රංශ විදේශ ඇමැතිවරයා සමඟ සාකච්ඡා කර තිබෙන අතර ඒ සම්බන්ධයෙන් ප්‍රංශ රජය යහපත් ක්‍රියාමාර්ගයක් අනුගමනය කරනු ඇතැයි ද අධ්‍යක්ෂ ජනරාල්වරයා විශ්වාසය පළ කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=n10110210</link>
    <topic>මරණ 1යි3ක් රෝහලේ</topic>
    <author>ගාල්්ල උතුර සමූහ හා දකුණු පළාත් සංචාරක</author>
    <content>ශ්‍රමණ වේශධාරියකු පදවා ගෙන ගිය බව කියන වෑන් රථයක් ඊයේ (1) අලුයම පහට පමණ ගාල්ල මාගාල්ල නාවික හමුදා කඳවුර අසලදී පෞද්ගලික බස් රථයක හැපීමෙන් එම ශ්‍රමණවේශධාරියා ජීවිතක්ෂයට පත්ව ඇති අතර තුවාල ලැබූ තිදෙනෙක් කරාපිටිය මහ රෝහලට ඇතුළු කරනු ලැබ සිටිති.මේ වෑන් රථයේ ඉදිරිපස පැමිණි කෙනෙකු සහ බස් රථයේ සිටි මගීන් දෙදෙනකුද අනතුරින් තුවාල ලබා තිබේ.කොළඹ සිට ගාල්ල මාතර හරහා වැල්ලවාය බලා ධාවනය වෙමින් තිබූ මෙම වෑන් රථය අකුරැස්සේ සිට ගාල්ල බලා ධාවනය වෙමින් තිබූ බස් රථයක් සමග මුහුණට මුහුණ හැපීමෙන් අනතුර සිදු වී ඇත.ගාල්ල රථවාහන පොලිසියේ ස්ථානාධිපති අරුණ ලාල් මහතාගේ් උපදෙස් මත පොලිස් සැරයන් මණ්ඩලවත්ත (59020) මහතා වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=n10110211</link>
    <topic>ළමා සොල්දාදුවන් පුනරුත්ථාපනය කිරීමේරජයේ වැඩපිළිවෙළට අමෙරිකාවේ ප්‍රසාදය</topic>
    <author>සුභාෂිනී සේනානායක</author>
    <content>දැඩි අමානුෂික ක්‍රියාපිළිවෙතක් අනුගමනය කරමින් එල්.ටී.ටී.ඊ. ත්‍රස්තවාදීන් බලහත්කාරයෙන් ළමා සොල්දාදුවන් යුදමය කටයුතු සඳහා යොදාගත් ආකාරය හෙළා දකිමින් නිවේදනයක් නිකුත් කර ඇති අමෙරිකාවේ ධවල මන්දිරය මේ වනවිට ත්‍රස්තවාදයෙන් මුදාගත් ශ්‍රී ලංකාවේ ළමා සොල්දාදුවන් පුනරුත්ථාපනය කිරීමේ සාර්ථක වැඩපිළිවෙළ කෙරෙහිද ප්‍රසාදය පළ කරයි.ළමා සොල්දාදුවන් යොදා ගනිමින් ත්‍රස්තවාදය ලොව පුරා ක්‍රියාත්මක කරන චැඩ්, කොංගෝ, සුඩාන් සහ යේමන් රටවලට නිල වශයෙන් අනතුරු අඟවමින් අමෙරිකාව පෙන්වා දෙන්නේ ළමුන්ගේ අයිතිවාසිකම් සම්පූර්ණයෙන්ම විනාශ කරන මේ ත්‍රස්තවාදය කිසිසේත් අනුමත කළ නොහැකි බවයි. ලොව කොතනක ක්‍රියාත්මක වුවද ත්‍රස්තවාදය කිසිසේත්ම අනුමත කළ නොහැකි බවද අමෙරිකාව පෙන්වා දේ.ලොව ප්‍රබලම රාජ්‍යය වූවද අමෙරිකාවද ත්‍රස්ත තර්ජනවලට ලක්ව ඇතැයි පවසන අමෙරිකානු ධවල මන්දිරය ශ්‍රී ලංකාව කොටි ත්‍රස්තවාදය පරාජය කරමින් ලබා දුන් ආදර්ශය සුවිශේෂී බවද පෙන්වා දේ.ළමා සොල්දාදුවන් පුනරුත්ථාපනය කිරීමේ සාර්ථක වැඩපිළිවෙළ මෙන්ම යුද්ධයෙන් අනතුරුව රට සංවර්ධනය කිරීමේ වැඩපිළිවෙළද ලක් රජය ජයගෙන ඇතැයිද ධවල මන්දිරය පවසයි.කොටි ත්‍රස්තවාදය පරාජය වීමෙන් අනතුරුව රටේ නිදහස තහවුරු වීමෙන් ළමා, තරුණ, මහළු සෑම අයෙක්ම මේ වනවිට ශ්‍රී ලංකාවේ සතුටින් සිටින බවත් ලෝක ප්‍රජාව තුළ ද එවැනි සාමයක් සහයෝගයක් තහවුරු කිරීම උදෙසා ත්‍රස්තවාදය තුරන් කිරීමේ අවශ්‍යතාවයක් පවතින බවද අමෙරිකාව අවධාරණය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=r1011021</link>
    <topic>ගිනි නිවීම් ඒකකයකළුතරට සම්පතක්</topic>
    <author>කළුතර විශේෂ සැම්සන් පේ‍්‍රමසිරි</author>
    <content>කළුතර නගර සභාව මගින් පිහිටුවා ඇති ගිනි නිවීමේ ඒකකයේ සේවාවන් කර්මාන්ත ශාලා ව්‍යාපාරික ස්ථාන හා ජනතාව වෙනුවෙන් ලබා ගැනීමේ පහසුකම් දැන් සැලසී තිබේ.දෙහිවල ගල්කිස්ස හා ගාල්ල මහ නගර සභා අතර පිහිටා ඇති එකම ගිනි නිවීමේ ඒකකය වන්නේද කළුතර ඒකකය යි.කොරියාවේ කොයිකා ආයතනයේ අනුග්‍රහය ඇතිව මේ සඳහා වැය කර ඇති මුදල රුපියල් මිලියන තිස්පහකි.ආපදා කළමනාකරණ හා මානව හිමිකම් හිටපු ඇමැති හා වත්මන් වැවිලි කර්මාන්ත ඇමැති මහින්ද සමරසිංහ මහතාගේ මැදිහත්වීමෙන් මේ ගිනි නිවීමේ ඒකකය කළුතර නගර සභාවට ලබාදී තිබේ.මීටර් 18 ක් එසවිය හැකි ජලය ලීටර් හාරදහසක් ගබඩා කළ හැකි වේදිකා බවුසරයක් ලීටර් අටදහසක් රැස් කළ හැකි ජල බවුසරයක් ගිලන් රථ ගිනි නිවීමේ රථ ජීවිතාරක්ෂක උපකරණ ඇතුළු මෝටර් බෝට්ටුවකින්ද මේ ඒකකය සමන්විතය.නිලධාරීන් තිදෙනෙක් හා ගිනි භටයන් විසි හය දෙනෙකු මෙහි සේවය සඳහා සූදානමින් සිටින බව කළුතර ගිනි නිවීමේ ඒකකයේ ස්ථානභාර නිලධාරී මංගල විජේගුණරත්න මහතා පැවැසීය.පසුගිය වසරේ දෙසැම්බර් මාසයේ සිට මේ දක්වා මහා පරිමාණ ගිනි 4 ක් හා සාමාන්‍ය ගිනි දහසයක්ද නිවා දැමීමෙන් දේපල හා ජීවිත බේරා ගැනීමට හැකිවී තිබේ.නිවෙස් වල සිදුවන ගින්නකදී මුදල් අය නොකරන බව ස්ථානභාර නිලධාරී මංගල විජේගුණරත්න මහතා වැඩිදුරටත් පැවසීය.කළුතරට සම්පතක් වූ මේ ගිනි නිවීමේ ඒකකයේ නව ගොඩනැගිලි සංකීර්ණය ළඟදීම විවෘත කිරීමට කටයුතු කරගෙන යන බැව් කළුතර නගර සභාවේ සභාපති දේශබන්දු එම්. එස්. එම්. මුබාරක් මහතා කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=r1011022</link>
    <topic>මෙවන් මිනිසුන් රටටම ආදර්ශයකි</topic>
    <author>මහරගම විශේෂ වේහැල්ලේ පියතිලක පන්නිපිටිය විශේෂ අනිල් පෙරේරා</author>
    <content>කොට්ටාව ධර්මපාල මහ විදුහලේ ක්‍රීඩාංගණයේ දී පැවැති සාහිත්‍ය සංදර්ශනයක් අතරතුර දී සංදර්ශන කාර්යාලයෙන් නිවේදනයක් ඇසිණි.සංදර්ශන භූමියේ තිබී රත්තරන් බ්‍රේස්ලට් එකක් හමු වී ඇත. අයිතිකරු පැමිණ එය භාර ගන්න.නිවේදනය සිදුකර පැය බාගයක් පමණ ගත විය. අයිතිකරුවෙක් පැමිණියේ නැත. යළිත් නිවේදනය කරණු ලැබිණි.ජැන්ඩියට හැඳ පැළැඳගත් කාන්තාවක් කාර්යාලයට පැමිණියා ය.බ්‍රේස්ලට් එක මගේ මහත්තයගේ ඇය නිවේදකයාට කීවා ය.කෝ මහත්තයා නිවේදක ඇසීය. මහත්තය ඉදිරිපත් විය.බ්‍රේස්ලටය භූමියේ තිබී ඇහිද කාර්යාලයට බාරදුන් තරුණයා කැඳ වීය. හේ හිරිමල් වයසේ පසුවන හැඩකාර තරුණයෙකි. ඔහු බ්‍රේස්ලටය නිවේදක අතින් ගෙන ඔහුගේ අතේ කිරා බැලුවේ ය.කොච්චර විතර බර එකක් දැයි එම තරුණයා එයට අයිතිය කී මහතාගෙන් විමසීය.පවුම් හතරකියි. හෙතෙම කීය.වටිනකම දන්නවදැයි බ්‍රේස්ලටය ඇහින්ද තරුණයා පැවැසීය. එක් ලක්ෂ පනස්දාහක් විතර වෙයි. අයිතිකරු කීය. බ්‍රේස්ලටයේ හැඩරුව, එහි ඇති කැටයම් ගැන විමසූ එය ඇහින්ද තරුණයා බ්‍රෙස්ලටය අයිතිකරුට භාර දුන්නේ ය.මෙවන් සමයක රුපියල් එක් ලක්ෂ පනස් දහසක් පමණ වටිනා රන් භාණ්ඩයක් ඇහිද අධිකරණයට භාරදෙන මිනිසුන් සමාජයේ සිටීම මොනතරම් වාසනාවක් ද.බ්‍රේස්ලටය ඇහිද ගත් තරුණයා කොට්ටාවේ අමල් ප්‍රියදර්ශන නැමැති තරුණයෙකි. රත්තරන් ගැන දන්නා. රත්තරන්වලට වැඩිය වටිනා රත්තරන් හදවතක් ඇති ස්වර්ණාභරණ ව්‍යාපාරිකයෙක් වන අමල් ප්‍රියදර්ශන මහතාට මේ මල්මිට පිදේ.තවද අමල් ප්‍රියදර්ශන රත්තරන් ව්‍යාපාරිකයා ද කොට්ටාව එක්සත් ;වළෙඳ සංගමයේ කාරක සභාවේ නිලධාරියෙකුවීම වෙළෙඳ සංගමයට ද අභිමානයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=r1011023</link>
    <topic>මිරිස්වත්ත බැලුම්මහර ආපන ශාලාවල පරිභෝජනයට නුසුදුසු ආහාර</topic>
    <author>හෙනරත්ගොඩ සමූහඅජිත් බී. මදුරප්පෙරුම</author>
    <content>මිරිස්වත්ත හා බැලුම්මහර නගරවල හෝටල් හා ආපනශාලා හදිසි පරීක්ෂාවට ලක් කළ ගම්පහ සෞඛ්‍ය වෛද්‍ය නිලධාරී කාර්යාලයේ මහජන සෞඛ්‍ය පරීක්ෂකවරු මහජන සෞඛ්‍යයට අහිතකර ආහාර වර්ග රැසක් සොයා ගත්හ.ඇතැම් ආපනශාලාවල මහජනයාට අලෙවි කිරීමට තබා තිබූ ආහාර මැස්සන්ට නිරාවරණය වන ආකාරයට තබා තිබු අතර ආහාරයට නුසුදුසු නරක් වූ බිත්තර ද දහවල් ආහාරයට සූදානම් කර තිබිණි. සමහර හෝටල්වල තබා තිබූ ආහාර දැමූ කබඩ්වල වීදුරු දමා නොතිබීමෙන් ඒවායේ මැස්සන් වසා තිබිණි.ඇතැම් හෝටල්වල මුළුතැන්ගෙය මිහිපිට අපායක් බඳුවිය. අපිරිසුදු භාජනවල ආහාර බහා තිබූ අතර මුළුතැන්ගෙයි ඩෙංගු මදුරුවන් බෝවිය හැකි ස්ථාන ද පරීක්ෂක කණ්ඩායම සොයා ගත්හ.ඇතැම් වෙළෙඳ සල්වලට සති දෙකක් ඇතුළත අලුත්වැඩියා කරන ලෙස නිවේදන නිකුත් කළ අතර, සමහර ආහාර වර්ග විනාශ කරන ලදී. වෙළෙඳුන්ට විරුද්ධව නඩුපැවැරීමට ද තීරණය විය.මහජන සෞඛ්‍ය පරිපාලක ඩබ්ලිව්. එස්. සිල්වා, මහජන සෞඛ්‍ය පරීක්ෂකවරුන් වන ටී. ආර්. ජී. බණ්ඩාර , කේ. පී. වී. ටෙරන්ස් මාධව, ආර්. ටී. ජී.එස්. කුලතුංග මහත්වරු වැටලීම කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=r1011024</link>
    <topic>තිරප්පනේ නීරාවිය රජමහා විහාරයරැකගන්න</topic>
    <author>එප්පාවල සමූහ බණ්ඩාර ඒකනායක</author>
    <content>තිරප්පනේ ප්‍රාදේශීය ලේකම් කොට්ඨාසයේ කඩරොද ගම්මානයට යාව අතිශයින්ම පැරැණි නටබුන්ව ගොස් ඇති නීරාවිය රජමහා විහාරය හමුවෙයි. මෙය සිය මෑණියන්ට වැඳුම් පිදුම් කරගැනීම පිණිස නන්දිමිත්‍ර සෙන්පතියා විසින් ඉදිකරන ලදැයි ජනප්‍රවාදයේ පවතී.නන්දිමිත්‍ර සෙන්පති දිනපතා සිය කඩුව මුවහත් කරන ලදැයි සැලකෙන ඔපමට්ටම් වූ ගල් පුවරුවද මෙම නීරාවිය විහාරස්ථානයේ ඇත. එහි කඩුවක රූප සටහනක් ද කොටා ඇත.’නීරාවිය’ යන වචනයේ තේරුම නිවාරණය කිරීම - සමථයකට පත්කිරීම - අවි අතහැරීම යනුවෙන් අර්ථ දැක්විය හැකි බව කපිල කේ. තිලකරත්න මහතා කියයි. ඒ අනුව දුටුගැමුණු - එළාර සටන මේ ස්ථානයේදී නිමාවට පත්කරන ලදැයි ද ජනප්‍රවාදයේ මතයක් පවතී.කෙසේ වුවද ආයුධ මුවහත් කල ගල් - කුරහන් ගල් - මැටි බඳුන් කෑලි මේ ගම්මානයේ තැනින් තැන දකින්නට ලැබේ. එයින් ගම්‍යවන්නේ මෙම ප්‍රදේශය අතීතයේදී නන්දිමිත්‍ර සහ පිරිවර විසූ බවයි.නීරාවිය රජමහා විහාරයට ගම් දහඅටක් ගොදුරු ගම් සේ අතීතයේදී වෙන්කර දී ඇත. සතර පේරුවේ ගම්මාන වශයෙන් ඔරුක්මාංකුලම් – ඤාණිකුලම් - පෙරමියම්කුලම් - සෝලයම්කුලම් යන ගම් හතර පැවැති බවට විහාරාධිපති උට්ටිමඩුවේ මහින්දසිරි හිමියෝ පැවැසූහ. නීරාවිය විහාරයේ බටහිර දෙසින් ගල් කුලුණු කීපයකින් යුත් පිවිසුම් දොරටුව පිහිටා ඇත.පිවිසුම් දොරටුව අසල වැලි මළුවක් ඉදිකර තිබේ. මේ වැලිමළුවේ කෙළවර ගොඩනැගිල්ලක නටබුන් පවතී. මෙහි හතර පැත්තෙන්ම ගල් පඩි - සඳකඩ පහණ – මුර ගල් - කොරවක් ගල් ආදිය දකින්නට ලැබේ. මෙය අතිීතයේ පැවැති දම්සභා මණ්ඩපය ලෙස විහාරාධිපති හිමියෝ හඳුන්වා දෙති.තවද මෙහි සංඝාවාසයක හා පුස්තකාලයක යැයි සැලකිය හැකි නටබුන් දක්නට ලැබේ.ගල්ටැම් මත ඉදිකළ කුඩා විහාර ගෙයක නටබුන් ද දකින්නට ඇත. විහාරගේ හතර කොනේ ගලේ කොටන ලද සිරිපතුල් යුගල හතරක් ද දකින්නට ලැබේ. බුදු පිළිම වෙනුවට බුදු සිරිපතුල් බුදුන් ලෙස පිදූ යුගයක මේ විහාරයද ඉදිවන්නට ඇතැයි සැලැකේ.කුඩා චෛත්‍යයක් ඉදිකළ බවටද සලකුණු තිබේ. මෙහිදීද සතර දිසාවට පිවිසුම් දොරටු හතරක් තබා ඇත. සඳකඩපහණ - කොරවක් ගල් - මුරගල් ආදිය මේ දොරටු හතරේද දකින්නට ලැබේ.දුටුගැමුණු යුගයේ අතිශය වැදගත් ඉතිහාසයක් මේ ස්ථානයේ මෙන්ම කඩරොද ගම්මානයේ ද සැඟවී පවතී. එබැවින් තවමත් වල්බිහිවී නටබුන් වී ගිය තත්ත්වයේ පවතින මේ විහාරස්ථානය අලුත්වැඩියා කර රැකගැනීම කාගේත් යුතුකමකි. එය නන්දිමිත්‍ර යෝධයාට කෙරෙන උපහාරයක් ද වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=r1011025</link>
    <topic>දොරගමුව ටැම්පිට විහාරයේබිතු සිතුවම් අනතුරේ</topic>
    <author>කේ. එම්. එස්. බණ්ඩාර වත්තේගම සමූහ</author>
    <content>වත්තේගම දොරගමුව ගෘහස්ථ ටැම්පිට විහාරය මහනුවර දිසාවේ පුරාණ රජමහා විහාරයක් ලෙස බුද්ධ ශාසන අමාත්‍යාංශය අනුමත කර ඇත.එහෙත් මේ විහාරස්ථානයේ බිතු සිතුවම් සංරක්ෂණය කිරීමට පියවර ගෙන නැත. එබැවින් මහනුවර යුගයට අයත් එම චිත්‍ර මැකී විනාශ වෙමින් පවත්නා බව එහි වැඩ සිටින විහාරාධිකාරී ලක්ෂපතියේ ඥානවිසුද්ධි හිමියෝ පවසති.වත්තේගම කුඩුගල මාර්ගයේදී හමුවන දොරගමුව මංසන්ධියේ සිට තුංකඳුර මාර්ගයේ මීටර් 300 ක් පමණ ගමන් කළ විට කඳුගැටයක් මත ගල්තලාවක පිහිටි මේ පින්බිම හමුවෙයි. මෙය ශෛලපබ්බතාරාමය (ගලේවිහාරය) යනුවෙන්ද හඳුන්වනු ලබයි.මේ වන විට මෙහි ප්‍රධාන විහාර මන්දිරයේ ඇති දොරටු චිත්‍ර, පියන් චිත්‍ර, රේඛා චිත්‍ර ඇතුළු බිතු සිතුවම් රැසක් මැකී යමින් පවතී. ප්‍රධාන විහාර ගෙය ඉදිකර තිබෙන පැරැණි කුලුනු සියල්ලම පාහේ අබලන්ව ඇති අයුරුද දක්නට ඇත. මෙහි චෛත්‍යය දුර්වර්ණය. එහි ආරක්ෂාවට ඉදි කළ බැම්ම කඩා වැටී ඇත. මේ විහාරස්ථානයට පිවිසීමට ඇති ප්‍රධාන මාර්ගය හා විහාර භූමිය වැඩි කොටසක් කැලෑවට යට වෙමින් පවතින අයුරුද දක්නට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=s1011021</link>
    <topic>36 වැනි ජාතික මහා ක්‍රීඩා උළෙලේඅති සූර ක්‍රීඩකයා චින්තන විදානගේ</topic>
    <author>වර්නන් ගුණසේකර මහනුවර සිට</author>
    <content>ශ්‍රී ලංකා බර ඉසිලීමේ ක්‍රීඩක උතුරු මැද පළාතේ චින්තන ගීතාල් විදානගේ 36 වැනි ජාතික මහා ක්‍රීඩා උළෙලේ අති සූර ක්‍රීඩකයා බවට පත් වූ අතර ඒ වෙනුවෙන් ඔහුට රුපියල් තිස් ලක්ෂයක් වටිනා “ෆියට්” මෝටර් රථයක් ප්‍රදානය කෙරිණ.කිලෝ ග්‍රෑම් 77 බර පංතියේ තරග වදිමින් ක්ලීන් ඇන්ඩ් ජර්ක්’ ක්‍රමයට කිලෝ ග්‍රෑම් 176ක බරක් එස වූ චින්තන විදානගේ තෙදිනක් තිස්සේ මහනුවර දී පැවැති 2010 ජාතික මහා ක්‍රීඩා උළෙලේ පළමු නව ශ්‍රී ලංකා වාර්තාව පිහිටුවීය.2010 ජාතික මහා ක්‍රීඩා උළෙලේ ජනාධිපති කුසලානය හිමි වූයේ රන් පදක්කම් 75 ක් දිනා ගත් බස්නාහිර පළාතටයි. කතානායක චමල් රාජපක්ෂ මහතා අතින් එම කුසලානය පිරි නැමිණි.රන් පදක්කම් 42 ක් දිනා ගත් මධ්‍යම පළාතට මෙවර ක්‍රීඩා උළෙලේ දෙවැනි ස්ථානය හිමි වූ අතර රන් පදක්කම් 29 ක් දිනා ගත් වයඹ පළාතට තෙවැනි ස්ථානය හිමි විය.බර ඉසිලීමේ ක්‍රීඩාවෙන්තවත් නව වාර්තාවක්ක්‍රීඩා උළෙලේ ඊයේ අවසන් දිනයේ දී තවත් නව ශ්‍රී ලංකා වාර්තාවක් බිහි වූ අතර එය සටහන් වූයේ ද බර ඉසිලීමේ තරග බිමෙනි. කිලෝග්‍රෑම් 105 බර පංතියේ තරග වැදුනු සබරගමුව පළාතේ මංජුල විජේරත්න ‘ස්නැච්’ ක්‍රමයට කිලෝ ග්‍රෑම් 138 ක් ඔසවමින් මේ නව ශ්‍රී ලංකා වාර්තාව පිහිටුවීය. මංජුල විසින් මකා දමනු ලැබුවේ 2009 ජාතික බර ඉසිලීමේ සූරතාවලියේ දී ඔහු විසින්ම තබා තිබූ කිලෝ ග්‍රෑම් 135 වාර්තාවයි.දක්ෂතම මලල ක්‍රීඩිකාව හා ක්‍රීඩකයාමීටර 200, 400, මීටර 100 ය 4 සහාය දිවීම ඛ්ා මීටර 400 ය4 කාන්තා ඉසව්වල රන් පදක්කම් දිනා ගත් වයඹ පළාතේ චන්ද්‍රිකා සුභාශිනී රස්නායක මෙවර ක්‍රීඩා උළෙලේ දක්ෂතම මලල ක්‍රීඩිකාව ලෙස නම් කෙරිණි. ගුවන් හමුදාවේ සේවය කරන ඇය පසුගිය සාෆ් ක්‍රීඩා උළෙලේ මීටර් 200 හා 400 රන් පදක්කම්ලාභිනියයි. මාදම්පේ සේනානායක මධ්‍ය මහා විද්‍යාලයේ සිප් සතර හැදෑරූ වකවානුවේ ඇය ජාතික පාසල් ක්‍රීඩා ඉතිහාසයේ එක දිගට සිවු වරක් දක්ෂතම ක්‍රීඩිකාව බවට පත් වූවාය.උස පැනීම පිරිමි ඉසව්වේ නව තරග වාර්තාවක් තැබූ දකුණු පළාතේ මංජුල කුමාර විජේසේකර දක්ෂතම මලල ක්‍රීඩකයා ලෙස නම් කෙරිණි.නව තරග වාර්තාවක්මීටර 1500 කාන්තා ඉසව්වේ ඊයේ නව තරග වාර්තාවක් බිහි විණි. වයඹ පළාතේ එන්.එම්.සී. ඩිල්රුක්ෂි මිනිත්තු 4 යි. තත්පර 29.5 කින් තරගය ප්‍රථමයෙන් නිම කරමින් එම නව තරග වාර්තාව පිහිටුවූවාය. ඇය අභිභවා ගියේ වයඹ පළාතේ ම ඩී.ඒ.එස්. සමන්මලී 2008 ජාතික මහා ක්‍රීඩා උළෙලේදී තබා තිබූ මිනිත්තු 4 යි තත්ත්පර 33.53 වාර්තාවයි.බැඩ්මින්ටන් ප්‍රතිඵල අත්හිටුවයිතාවකාලික තරග තහනමකට ලක්ව සිටින දකුණ පලාත නියෝජනය කරන ජාතික බැඩ්මින්ටන් ක්‍රීඩක නිලූක කරුණාරත්න ක්‍රීඩා කිරීමට එරෙහිව මධ්‍යම හා බස්නාහිර පළාත් විසින් මතු කරන ලද විරෝධතාව හේතුවෙන් 36 වැනි ජාතික මහා ක්‍රීඩා උළෙලේ බැඩ්මින්ටන් පිරිමි තරග ප්‍රතිඵල නිකුත් නොකිරීමට ක්‍රීඩා උළෙල මෙහෙයවන ක්‍රීඩා සංවර්ධන දෙපාර්තමේන්තුව ඊයේ තීරණය කළේය.කරුණාරත්න ක්‍රීඩකයාට පැනවූ තාවකාලික තරග තහනම පිළිබඳව බැඩ්මින්ටන් සංගමය විසින් ක්‍රීඩා සංවර්ධන දෙපාර්තමේන්තුව දැනුවත් කර නොතිබූ බැවින් කලින් සැලසුම් කළ පරිද්දෙන්ම ජාතික ක්‍රීඩා උළෙලේ බැඩ්මින්ටන් තරග පැවැත්වූ බවත් එම ක්‍රීඩකයා සම්බන්ධයෙන් පැවැත්වෙන විනය පරීක්ෂණවලදී ඔහු පිළිබඳ ගැටලුවක් මතු වුවහොත් නිලූක කරුණාරත්න ඉවත් කොට එම තරගාවලිය ඉදිරි දිනයකදී නැවත පවත්වන බවත් මෙවර ජාතික මහා ක්‍රීඩා උලෙලේ බැඩ්මින්ටන් සම්බන්ධීකරණ නිලධාරී අශෝක වෙලගෙදර මහතා ඊයේ “දිනමිණ”ට පැවසීය. පරීක්ෂණවලදී ගැටලුවක් මතු නොවුනොත් තරග ප්‍රතිඵල නිකුත් කරන බවද ඒ මහතා කියා සිටියේය.කෙසේ වෙතත්, කලින් සැලසුම් කර තිබූ පරිදි පැවැති තරගාවලියේ දී නිලූක කරුණාරත්න ඔහුගේ කොටසේ තරග ජය ගෙන කේවල තරගවල දක්ෂතම ක්‍රීඩකයා බවට පත්ව සිටින බව වාර්තා වෙයි.ඔලිම්පික් ක්‍රීඩිකා තිලිණිනවක ක්‍රීඩිකාවකට පරදීමේ අතර 36 වැනි ජාතික මහා ක්‍රීඩා උළෙලේ බැඩ්මින්ටන් කාන්තා තරගාවලියේ දී ඔලිම්පික් ක්‍රීඩා උළෙලේදී ශ්‍රී ලංකාව නියෝජනය කළ මධ්‍යම පළාතේ තිළිණි ජයසිංහ නැගී එන නවක ක්‍රීඩිකාවක වන බස්නාහිර පළාතේ ලේඛා ෂෙහානිට පරාජය වූවාය.ලේඛා ෂෙහානි මේ පෙරැළිකාර ජයග්‍රහණය වාර්තා කළේ තරගාවලියේ කේවල අවසන් පූර්ව වටයේ දීය. උතුරු මැද පළාතේ චන්ද්‍රිකා ද සිල්වා තරගාවලියේ දක්ෂතම බැඩ්මින්ටන් ක්‍රීඩිකාව වූවාය.බස්නාහිර පළාතටසූරතා 4 ක්මහනුවර දී පැවැත්වෙන 36 වැනි ජාතික මහා ක්‍රීඩා උළෙලේ බාස්කට්බෝල්් පිරිමි, කාන්තා සහ වොලිබෝල් පිරිමි, කාන්තා යන සූරතා හතරම දිනා ගැනීමට බස්නාහිර පළාත සමත් විය. බාස්කට්බෝල් පිරිමි අවසාන තරගයේදී බස්නාහිර පළාත් කණ්ඩායම ලකුණු 66 - 57 කින් නැෙඟනහිර පළාත් කණ්ඩායමද කාන්තා අවසාන තරගයේ දී ලකුණු 68 - 47 කින් වයඹ පළාත් කණ්ඩායමද පරාජය කළහ. බස්නාහිර පළාතේ ඩියුක් රාජපක්ෂ හා බී.පී.එච්. ප්‍රනාන්දු මෙවර ජාතික මහා ක්‍රීඩා උළලේ බාස්කට්බෝල් දක්ෂතම ක්‍රීඩකයා හා ක්‍රීඩිකාව ලෙස තේරිණි.වොලිබෝල් පිරිමි අවසාන තරගයේ දී බස්නාහිර පළාත් පිල ලකුණු 25 – 20 , 25 – 18, 25 – 17 කින් දකුණු පළාත් කණ්ඩායමද කාන්තා අවසාන තරගයේ දී ලකුණු 20 – 25, 25 – 13, 25 – 22, 25 – 21 කින් වයඹ පළාත් පිලද පැරදවූහ.දක්ෂතම වොලිබෝල් ක්‍රීඩකයා ලෙස බස්නාහිර පළාතේ එස්.ඒ.ජේ..සුරත් හා දක්ෂතම ක්‍රීඩිකාව ලෙස වයඹ පළාතේ ජේ.එන්.ඩී.ප්‍රසාදිනී නම් කෙරිණි.නෙට්බෝල් සූරතාවවයඹටමෙවර ජාතික මහා ක්‍රීඩා උළෙලේ නෙට්බෝල් සූරතාව දිනා ගත්තේ වයඹ පළාත් කණ්ඩායමයි. තියුණු මුහුණුවරකින් පැවැති අවසාන මහා තරගයේ දී වයඹ ක්‍රීඩිකාවෝ ලකුණු 67 - 63 කින් බස්නාහිර පළාත් කණ්ඩායම පරාජය කළහ.ටේබල් ටෙනිස්පේරාදෙණිය විශ්වවිද්‍යාලයීය ගෘහස්ථ ක්‍රීඩාගාරයේ දී පැවැති ජාතික මහා ක්‍රීඩා උළෙලේ ටේබල් ටෙනිස් තරගාවලියේ පිරිමි රන් පදක්කම මධ්‍යම පළාත් කාන්තා රන් පදක්කම වයඹ පළාතත් හිමිකර ගත්හ.පිරිමි අවසාන තරගයේ දී මධ්‍යම පළාත වට 3 – 1 කින් බස්නාහිර පළාත පැරදවූ අතර කාන්තා අවසාන තරගයේ දී වයඹ පළාත වට 3 – 2 කින් දකුණු පළාත පරාජය කළේය.මධ්‍යම පළාතේ බී.එන්.බී. ජයසිංහ ටේබල් ටෙනිස් දක්ෂතම ක්‍රීඩකයා ලෙසත් දකුණු පළාතේ ඉෂාරා මදුරංගි දක්ෂතම ක්‍රීඩිකාව ලෙසත් තේරිණි.පාපන්දු රන් පදක්කම බස්නාහිරටමෙවර පාපන්දු රන් පදක්කම දිනා ගැනීමට බස්නාහිර පළාත් කණ්ඩායම ඊයේ සමත්විය.බස්නාහිර හා දකුණු පළාත් අතර ඊයේ නිත්තවෙල ක්‍රීඩාංගණයේ පැවැති අවසන් මහා තරගය ඉතා තියුණු මුහුණුවරක් ගත් අතර තරගයේ නියමිත කාලය අවසන් වන විට දෙපිළම ගෝල 1 බැගින් ලබා ගෙන සම තත්ත්වයේ සිටියහ. ඒ බැවින් පෙනල්ටි මගින් ජයග්‍රාහකයන් තේරීමට සිදුවූ අතර, එහිදී බස්නාහිර පළාත් පිල පෙනල්ටි 4 – 3 ක් ලෙස තරගය ජය ගත්තේය.ශ්‍රී ලංකා වාර්තාවේහිමිකාරියටත් පරාජයක්2010 ජාතික මහා ක්‍රීඩා උළෙලේ ඊයේ අවසන් දිනයේ පැවැති පිටිය ඉසව්වලදී ද තවත් පෙරලිකාර ජයග්‍රහණයක් වාර්තා විය.. ඒ කාන්තා උස පැනීම ඉසව්වෙනි.එම ඉසව්වේ ශ්‍රී ලංකා වාර්තාව මෙන්ම ජාතික මහා ක්‍රීඩා උළෙලේ වාර්තාව ද හිමි කර ගෙන සිටින වයඹ පළාතේ ආර්.කේ. ඒ. පී මදුමන්ති දකුණු පළාතේ එල්.ජී. තරංගා විනෝදනීට පරාජය වූවාය.විනෝදනී මීටර 1.72ක් උස පනිමින් රන් පදක්කම දිනා ගත් අතර මදුමන්ති මීටර් 1.70ක් උස පනිමින් රිදී පදක්කම හිමිකර ගත්තාය.මදුමන්තිගේ ශ්‍රී ලංකා වාර්තාව මීටර 1.85 කි. ඒ, 2008 වසරේදීය. 2009 වසරේදී ඇය සටහන් කළ ජාතික මහා ක්‍රීඩා උළෙලේ වාර්තාව මීටර 1.78කි.මීටර් 5000 (පිරිමි)1. පී. ජී. සුජිත් කුමාර (මධ්‍යම) – මිනිත්තු 15 : තත්පර 11.55 යි. 2. ඒ. එම්. බණ්ඩාර (වයඹ) – 15 : 16 : 69 යි. 3. ඩබ්ලිව්. සී. නිශාන් (දකුණ) – 15 : 20 : 02 යි.මීටර 10000 (කාන්තා)1. බී. ජී. අනුරාධි (මධ්‍යම) – 36 : 54 : 80 යි. 2. ඩී. ඒ. ඉනෝකා (මධ්‍යම) – 37 : 31 : 15 යි. 3. එච්. ඒ. හේමමාලි (දකුණ) – 37 : 54 : 75 යි.යගුලිය දැමීම (කාන්තා)1. ඩබ්ලිව්. ටී. ප්‍රනාන්දු (බස්නාහිර) – මීටර 13:31 යි. 2. ඩබ්ලිව්. එම්. වීරසේකර (උතුර මැද) – 12.07 යි. 3. ඩී. මදුරප්පෙරුම (බස්නාහිර) – 11.69 යි.තුන් පිම්ම (පිරිමි)1. එම්. ජී. ගමගේ (වයඹ) – 15.62 යි. 2. අයි. ඩී. ජයසිංහ (සබරගමුව) 15.54 යි. 3. ජී. පී. උදයංග (දකුණ) – 15.10 යි.උස පැනීම (කාන්තා)1. එල්. ජී. ඒ. ටී. විනෝදනී (දකුණ) – 1.72 යි. 2. ආර්. කේ. ඒ. පී. මදුමන්ති (වයඹ) – 1.70 යි. 3. එච්. එන්. එම්. එන්. සිරිවර්ධන (උතුරු මැද) – 1.68 යි.මීටර් 400 (පිරිමි)1. පී. එස්. අමරසේකර (ඌව) – තත්පර 47.97 යි. 2. යු. ජී. වික්‍රමසිංහ (සබරගමුව) – 48.95 යි. 3. වයි. එම්. ගුණරත්න (මධ්‍යම) – 49.52 යි.මීටර් 400 (කාන්තා)1. ආර්. එම්. රස්නායක (වයඹ) – 54.17 යි. 2. ජී. ඒ. තනුජා කුමාරි (බස්නාහිර) – 57.38 යි. 3. එන්. හෙන්ඩ්‍රිසන් (බස්නාහිර) – 57.67 යි.මීටර 1500 (පිරිමි)ආර්.ඊ. විජේසිංහ (වයඹ) - මිනිත්තු 4 : තත්ත්පර 02.39 යි. 2. එම්.කේ. කුමාර (මධ්‍යම) 4 : 3.16 යි. 3. ආර්.කේ. සෝමවර්ධන (සබරගමුව) 4.03.52 යි.රිටි පැනීම (පිරිමි)1.කේ.ඒ.සේනාරත්න (වයඹ) මීටර 4.30 යි. 2. ආර්.පී. පෙරේරා (බස්නාහිර) 4.20 යි. 3. එල්.ඒ. බාලසූරිය (වයඹ) – 4.20 යි.මීටර 1500 (කාන්තා)1.එන්.එම්. සී. ඩිල්රුක්ෂි (වයඹ) - මිනිත්තු 4: තත්ත්පර 29.5 යි. (නව තරග වාර්තාවකි) 2. ඩී.ඒ.එස්. සමන්මලී (වයඹ) 4 : 34. 5 යි. 3. ඩබ්ලිව්.කේ. නිමාලී (දකුණ) 4:38.7 යි.මීටර 100 (කාන්තා)1.එන්.සී. ප්‍රියදර්ශනී (බස්නාහිර) තත්පර 12.4 යි. 2. එන්. වරාගොඩ (සබරගමුව) 12.5 යි.. 3. පී.කේ. පද්මාන්ජලී (සබරගමුව) 12. 7 යි.මීටර 100 (පිරිමි)1. බී.ආර්. හසරංග (නැගෙනහිර) 10.9යි. 2. එම්.එස්. සෆ්රාන් (දකුණ) අ. 0 යි. 3. කේ.යූ. සන්ජීව (උතුරු මැද) 11.1 යි.මීටර් 400 ය4 සහාය දිවීම (පිරිමි)1.සබරගමුව - මිනිත්තු 3. තත්ත්පර 16.6 යි. 2. මධ්‍යම 3: 16.7 යි. 3. වයඹ 3.16.8 යි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=s1011022</link>
    <topic>මංජුගේ තීරණාත්මකපරීක්‍ෂණය අද නවදිල්ලියේ</topic>
    <author>ප්‍රින්ස් ගුණසේකර</author>
    <content>පොදු රාජ්‍ය මණ්ඩලීය ක්‍රීඩා උළෙලේදී තහනම් උත්තේජක භාවිතා කර තරග වැදුණේ යැයි චෝදනා ලාභී බොක්සිං ක්‍රීඩක මංජු වන්නිආරච්චිගේ ‘බී’ මුත්‍රා සාම්පලය පරීක්ෂා කිරීමේ තීරණාත්මක පරීක්ෂණය අද පෙරවරු 10.00 ට නවදිල්ලි නුවරදී පැවැත්වේ.මේ පරීක්ෂණය සඳහා වෛද්‍ය ලාල් ඒකනායක, මහාචාර්ය චන්ද්‍රිකා විජේරත්න, නීතිඥ කාලිංග ඉන්ද්‍රතිස්ස හා කර්නල් හේමන්ත වීරසිංහ යන මහත්ම මහත්මීහු ඊයේ නවදිල්ලිය බලා පිටත් වූහ.නවදිල්ලි නුවර තහනම් උත්තේජන පාලන අධිකාරියේදී මේ විශේෂ පරීක්ෂණය පැවැත්වෙන අතර එහිදී ‘බී’ සාම්පලයේ තහනම් උත්තේජන ඇති බවට තහවුරු වුවහොත් මංජු වන්නිආරච්චිට දඬුවමක් ලබාදීමට නිර්දේශ කෙරේ.එහෙත් එයට පෙර ජාත්‍යන්තර තහනම් උත්තේජන ආයතනයට අභියාචනාවක් ඉදිරිපත් කරන බව ශ්‍රී ලංකා ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා පැවසීය.කිලෝ ග්‍රෑම් 56 බැන්ටම්වේට් බොක්සිං තරගයේදී රන් පදක්කම දිනූ මංජු වන්නිආරච්චිගේ් ‘ඒ’ මුත්‍රා සාම්පලයේ සැන්ඩ්‍රොලෝන් තහනම් උත්තේජකය තිබු බවට වාර්තාවකින් දැක්වුණි.එම චෝදනාව මංජු වන්නිආරච්චි ප්‍රතික්ෂේප කිරීම හේතුවෙන් අද පැවැත්වෙන ‘බී’ මුද්‍රා සාම්පල පරීක්ෂණය පැවැත්වීමට නියම විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=s1011023</link>
    <topic>ශ්‍රී ලංකාවට කඩුලු 7ක ජයක්</topic>
    <author/>
    <content>ඔස්ට්‍රේලියාවේ පර්ත් නුවර පැවැති ශ්‍රී ලංකා ඔස්ට්‍රේලියා ඕවර විස්සයි 20 දිවා රාත්‍රී ක්‍රිකට් තරගයේ කඩුලු 7 ක විශිෂ්ට ජයක් වාර්තා කිරීමට ශ්‍රී ලංකා කණ්ඩායම සමත්විය.පිළිතුරු ඉනිම ක්‍රීඩා කළ ශ්‍රී ලංකා පිල ඕවර 16.3 කදී කඩුලු 3 ක් පමණක් දැවී ලකුණු 134 ඉලක්කය සපුරාගත් අතර ශ්‍රී ලංකා ඉනිමේ මහේල ජයවර්ධන 24ක්, තිලකරත්න ඩිල්ෂාන් 41 ක් කුමාර සංගක්කාර 44 ක් හා තිසර පෙරේරා ලකුණු 17 ක් රැස් කළහ.තරගයේ වීරයා සම්මානය සුරාජ් රන්දිව්ට හිමිවිය.ඔස්ට්‍රේලියාව කඩුලු 8 කට 133 (ඕවර 20) - මයිකල් ක්ලාක් 16, බ්‍රැඩ් හැඩින් 35, ස්ටීවන් ස්මිත් 34, ජෝන් හැස්ටින්ස් 15, ක්ලින්ට් මැකේ නොදැවී 06(දිල්හාර ප්‍රනාන්දු 29 - 1, ලසිත් මාලිංග 26 - 1, තිසර පෙරේරා 22 - 2, සුරාජ් රන්දීව් 25 - 3)ශ්‍රී ලංකාව කඩුලු 3 කට ලකුණු 135 (ඕවර 16.3) - මහේල ජයවර්ධන 24, තිලකරත්න ඩිල්ෂාන් 41 කුමාර සංගක්කාර 44, තිසර පෙරේරා 17(ඩර්ක් නැනන්ස් 28/1, පීටර් සීඩ්ල් 34/1, ස්ටීවන් ස්මිත් 33/1).</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=s1011024</link>
    <topic>සැහැල්ලු පන්දු ක්‍රිකට් සූරතාව නැෙඟනහිරට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>ගන්නෝරුව රණබිම ක්‍රීඩාංගණයේ සිට 36 වන ජාතික ක්‍රීඩා තරගාවලියට සමගාමීව පවත්වන ලද සැහැල්ලු පන්දු ක්‍රිකට් තරගාවලියේ සූරතාවය වර්ෂ 11 කට පසු නැෙඟනහිර පළාත් පිල දිනා ගත්තේය. එහි අනුසූරතාව වයඹ පළාත් පිල දිනා ගත්තේය.එහි අවසන් තරගයේදී කණ්ඩායම් දෙකම ලකුණු 72 බැගින් ලබා සම තත්ත්වයේ පසු වූවත් තරග නීති වලට අනුකූලව කාසියේ වාසියෙන් ශූරතාවය නැෙඟනහිර පිල දිනා ගත්තේය. එහි තුන්වන ස්ථානය දකුණු පළාත් පිල ලකුණු 35 කින් සබරගමුව පිල පරදවා දිනා ගත්තේය. දකුණු පළාත්පිල ලකුණු 90 ක් ලබා ගත් අතර සබරගමුව පිලට ලබාගත හැකි වූයේ ලකුණු 55 ක් පමණි.මෙම ක්‍රිකට් තරගාවලිය පසුගිය 30 වනදා ගන්මෝරුව රණබිම රාජකීය විදුහල් ක්‍රීඩාංගණයේදී ආරම්භ කර පසුගිය 1 වනදා අවසන් කෙරිණි.36 වන ජාතික ක්‍රීඩා තරගාවලියට සමගාමීව පැවති ජූඩෝ තරගාවලියේ පිරිමි කණ්ඩායම් සූරතාව මධ්‍යම පළාත් පිල දිනාගත් අතර කාන්තා කණ්ඩායම් සූරතාව සබරගමුව පිල ප්‍රථම වතාවට දිනා ගත්තේය. පිරිමි සහ කාන්තා අනුසූරතා දෙකම බස්නාහිර පළාත් පිල් දිනා ගත්තේය. කාන්තා කණ්ඩායම් වල තුන්වන ස්ථානය මධ්‍යම පළාත් පිල දිනා ගත්තේය. පිරිමි කණ්ඩායම් වල තුන්වන ස්ථානය සබරගමුව පිල දිනා ගත්තේය.මෙම තරගාවලිය ගන්මෝරුව රණබිම රාජකීය විදුහල් ශාලාවේදී ඊයේ (1 වනදා) අවසන් කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=s1011025</link>
    <topic>චැම්පියන් ලීග් පාපන්දු ප්‍රථම අදියරේදී ශ්‍රී ලංකා පොලිසිය මුල්තැනට</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් ප්‍රධානතම අන්තර් ක්‍රීඩා සමාජ පාපන්දු තරගාවලියේ පළමුවටය අවසානයේදී ශ්‍රීී ලංකා පොලිස් ක්‍රීඩා සමාජය පෙරමුණ ගත්තේය. රත්නම් හා දොන් බොස්කෝ ක්‍රීඩා සමාජ දෙවැනි හා තෙවැනි තැනට පත්වූවේ සම ලකුණු ලබා ගනිමිනි.පොලිස් ක්‍රීඩා සමාජය පළමු වටයේ තරග 11 කට සහභාගිවී තරග 7 ක් ජයගෙන තරග 3 ක් ජය පරාජයෙන් තොරව නිමා කළ අතර තරගයක් පරාජයවී ලකුණු 24 ක් ලබා ගත්තේය. ලකුණු 21 බැගින් ලැබූ රත්නම් හා දොන් බොස්කෝ ක්‍රීඩා සමාජ තරග 11 කදී තරග 6 ක් ජයගෙන තරග 2 ක් පරාජයට පත්වී හා තරග 3 ක් ජය පරාජයෙන් තොරව නිමා කළහ.යුද හමුදාව, නිව්යංග්ස් හා බ්ලුස්ටාර් ක්‍රීඩා සමාජ ලකුණු 18 බැගින් ලබා සිටිති. පසුගිය වසරේ අනුසූරතාව දිනාගත් ශ්‍රී ලංකා ගුවන් හමුදාව හත්වැනි ස්ථානයටත් සෝන්ඩර්ස් ක්‍රීඩා සමාජය මුල් අදියරේදී අටවැනි ස්ථානයටත් පත්විය. පසුගිය වසරේ සූරතාව දිනාගත් රිනවුන් ක්‍රීඩා සමාජය 9 වැනි ස්ථානයට පත්වී මෙවර ප්‍රබල පසුබෑමකට ලක්ව සිටී.ජාවාලේන් හා කලුතර පාක් සම ලකුණු ලබා දහවැනි හා එකොළොස් වැනි ස්ථානයේත් ජුපිටර්ස් ක්‍රීඩා සමාජය අවසන් ස්ථානයේත් රැඳී සිටිති. තරගාවලියේ දෙවැනි අදියර අද ආරම්භ වේ. ඉදිරියෙන්ම සිටින ශ්‍රී ලංකා පොලිසිය දෙවැනි අදියරේ ප්‍රථම තරගයට කළුතර පාක් ක්‍රීඩා සමාජය සමග හෙට කළුතර දී තරග වදී.අද (02 දා)රත්නම් – යුද හමුදාව සිටිලීග් පිටියේදී ජුපිටර්ස් - රිනවුන් දොන් බොස්කෝ පිටියේදීහෙට (03 දා)පොලිසිය – කළුතර පාක් වර්නන් ප්‍රනාන්දු පිටියේදීසෝන්ඩර්ස් - ගුවන් හමුදාව - සී. ආර්. පිටියේදීජාවාලේන් – නිව්යංග්ස් සිටිලීග් පිටියේදීබ්ලුස්ටාර් - දොන් බොස්කෝ - දොන් බොස්කෝ පිටියේදී.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=s1011026</link>
    <topic>ගම්පහ බණ්ඩාරනායක විදුහලට ජය</topic>
    <author/>
    <content>පාසල් ක්‍රිකට් සංගමය මෙහෙයවන අවුරුදු 13න් පහළ පළමු කාන්ඩයේ තරගයකදී ගම්පහ බණ්ඩාරනායක විදුහල විසින් කුරුණෑගල ශාන්ත ආනා විදුහල පරාජය කිරීමට සමත් විය.බණ්ඩාරනායක විදුහල පළමු ඉනිම 110/5 වගීෂ වන්නිආරච්චි 69 සමුදිත විජයසුන්දර 19 (එස්.එන්. රාජපක්ෂ 25/2, ජී.ජේ.සිංහවංශ 29/2) ශාන්ත ආනා විදුහල පළමු ඉනිම 38 (වගීෂ වන්නිආරච්චි 10/4, පසිදු පෙරේරා 4/3) ශාන්ත ආනා විදුහල දෙවන ඉනිම 34 සමුදිත විජයසුන්දර 17/7.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=s1011027</link>
    <topic>ආසියානු ක්‍රීඩා උළෙලටඇෆ්ගනිස්තානයෙන් 127ක්</topic>
    <author>කාබුල් (ඒ.එෆ්.පී.)</author>
    <content>යුද්ධයෙන් පීඩා විඳින සිය රටෙහි ජනතාවට යම්කිසි මානසික තෘප්තියක් ගෙන දීමේ අරමුණින් මූල්‍යමය හා පහසුකම් අතින් ඉතා පහළ මට්ටමකදී වුවත් ක්‍රීඩකයන් 127 දෙනකුගෙන් යුත් ශක්තිමත් කණ්ඩායමක් ආසියානු ක්‍රීඩා උළෙලට සහභාගි කරවීමට ඇෆ්ගනිස්තානය සමත්ව සිටියි.ප්‍රධාන පෙළේ ජාත්‍යන්තර ක්‍රීඩා උළෙලකට ඇෆ්ගනිස්තානු කණ්ඩායමක් සහභාගි වන තුන්වැනි අවස්ථාව මෙය වේ.නොවැම්බර් 12 වැනිදා චීනයේ ගුවැංජු නුවරදී ඇරැඹෙන ආසියානු ක්‍රීඩා උළෙලේ දී ඇෆ්ගනිස්ථානය බොක්සිං, මල්ලව පොර, පාපැදි, ටයිකොන්ඩෝ, බර ඉසිලීම හා ක්‍රිකට් තරග ඉසව් සඳහා සහභාගි වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=s1011028</link>
    <topic>ටයිගර් වුඩ් අබිබවාවෙස්ට් වුඩ් අංක එකට</topic>
    <author/>
    <content>ජගත් ගෝලෆ් ශ්‍රේණිගත කිරීම්වල සති 281 ක් පෙරමුණේ පසුවූ අමෙරිකාවේ ටයිගර් වුඩ්ස් අබිබවා යමින් පළමු වරට ලොව අංක එකේ ගෝල්ෆ් ක්‍රීඩකයා බවට පත්වීමට එංගලන්තයේ ලී වෙස්ට්වුඩ් සමත් විය.අමෙරිකාවේ පී.ජී.ඒ.ගෝල්ෆ් තරගාවලියේ නවතම සූරයා වන ජර්මනියේ මාර්ටින් කේමර්ට ලොව අංක එකක් ගෝල්ෆ් ක්‍රීඩකයා වීමට යුරෝපීය සංචාරයේ ඇන්ඩලුසියා මාස්ටර්ස් තරගාවලියේ ජය ලබා ගැනීම අත්‍යවශ්‍ය වී තිබුණ ද එහි සිවුවැනි වටයේ දී ඉවත්වීමට සිදුවිය.මේ හේතුවෙන් ආබාධයකට ගොදුරු වී කලක් පිටියෙන් ඈත් වී සිටියද වෙස්ට්වුඩ්ට ලොව අංක එකේ ගෝල්ෆ් ක්‍රීඩකයා ලෙස පෙරමුණ ගැනීමේ වාසනාව උදාවිය.1994 වසරේ යුරෝපයේ නික් ෆැල්ඩෝ ලෙස අංක එකේ ගෝල්ෆ් ක්‍රීඩකයා බවට පත්වීමෙන් පසුව එම ස්ථානයට පත් එකම යුරෝපීය ජාතිකයාද වෙස්ට්වුඩ් ය.“ මේ මගේ තරග දිවියේ අමරණීය අවස්ථාවක්. මේක හැමෝගෙම සිහිනයක්.ඔබ මෙය වැඩිපුර උලුප්පා පළ කරන්න මේ මොහොතේ සෑම ගෝල්ෆ් ක්‍රීඩකයකුටම වැඩිය මම ඉදිරියෙන් සිටිනවා.” අධික පී‍්‍රතියෙන් යුතුව 37 හැවිරිදි වෙස්ට්වුඩ් මාධ්‍යවේදීනට පැවසීය.මේ වසරේදී ප්‍රධාන පෙලේ ගෝල්ෆ් තරගාවලියන් ජය ගැනීමට අපොහොසත් වුවද වෙස්ට්වුඩ් යුරෝපීය විවෘත ගොල්ෆ් සූරතාවලියේ අනුසූරයා වෙමින් ලොව වඩාත්ම විශ්වාසනීය අයුරින් ක්‍රීඩා කරන ගොල්ෆ් ක්‍රීඩකයා බවට පත් වී සිටියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=s1011029</link>
    <topic>එක්දින තරගය ජයගැනීම අපේ අරමුණයි</topic>
    <author>පර්ත් (ඒ.එෆ්.පී.)</author>
    <content>එළැඹෙන අළු බඳුන ටෙස්ට් තරගාවලියට පෙර සිය කණ්ඩායමේ ජයග්‍රහණ මාවත යළි සොයා ගැනීමේ අරමුණින් මේ සතියේ දී ඕස්ට්‍රේලියානු පිල ශ්‍රී ලංකාව සමඟ තරග 3 කින් සමන්විත එක්දින තරගාවලියට මුහුණ දෙන බව ඕස්ට්‍රේලියානු පිලේ ජ්‍යෙෂ්ඨ පිතිකරුවකු වන මයිකල් ක්ලාක් ප්‍රකාශ කළේය.ක්‍රීඩාවේ සෑම මුහුණුවරකම තරග තුළ පරාජය වීමේ අවාසනාව තවදුරටත් ඕස්ට්‍රේලියානු පිල වෙලාගෙන තිබෙන අතර පෙරේදා පැවැති විස්සයි 20 තරගයෙන් ශ්‍රී ලංකාවට කඩුලු 7 කින් පරාජය වීමට ඔවුනට සිදුවිය. එය ඕස්ට්‍රේලියානු පිල එක් දිනට පරාජය වූ සිවුවැනි විස්සයි 20 තරගය විය.ඕස්ට්‍රේලියා - ශ්‍රී ලංකා එක්දින තරගමාලාව බදාදා (3) ඇරැඹෙන අතර හැකි ඉක්මනින් කණ්ඩායම ගොඩ නගා ගැනීමට ජයග්‍රහණ කීපයක් මේ මොහොතේදී අවශ්‍ය වන බැව් උපනායක මයිකල් ක්ලාක් පැවැසීය. “ශ්‍රී ලංකාව සමඟ පැවැති තරගයට පෙර අපි ඕස්ට්‍රේලියාවේදී විස්සයි 20 තරග 10 කට සහභාගි වෙලා ඒ 10ම ජයගෙන තිබෙන බව මම දැනගෙන සිටියා. ඉතින් අපි පළමු වතාවට අපේ නිජබිමේදී විස්සයි 20 තරගයත් පරාජය වීම අතිශයින් කණගාටුදායකයි.” ඔහු වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=f1011021</link>
    <topic>උසස් අධ්‍යාපනයෙන් බිහිවිය යුත්තේ මූසිලයන් නොවෙයි</topic>
    <author>සාකච්ඡා කළේ :- බුද්ධික සමන් ගුණවර්ධන ඡායාරූපය :- සාලිය රූපසිංහ</author>
    <content>* පළාත් පාලන මැතිවරණ සංශෝධනයකට රජය සූදානම් වුවත් ජනතා විමුක්ති පෙරමු¼ණ ඇතුළුව සුළු පක්ෂ ගණනාවක් ඊට විරෝධය දක්වා තිබෙනවා නේ ද?ඒ විරුද්ධ වෙන්නේ ඇයි කියල මටනම් හිතාගන්න බැහැ. පළාත් පාලන ක්‍රමය කියන්නේ ජනතාවට බලය සමීපතම ක්‍රමය යි. ජනතාවට සමීප ක්‍රමයට නියෝජිතයන් පත් කිරීම හා ජනතාවගේ ප්‍රමාණයට අනුව නියෝජිතයන් පත් කිරීමයි මෙහිදී සිදුවෙන්නේ. මේ මඟින් ගමට බලය ලැබෙනවා.මේක කොළඹට විතරක් නෙවෙයි යාපනයට කිලිනොච්චියට මේ හැම තැනකටම බලපානවා. මේ හැම තැනකින් ම බලයට එන්නේ ගමේ අයම යි. මෙයට විරුද්ධ වෙන්න හේතුවක් නෑ. බලය බෙදීමක් ගැන ඒ පක්ෂ කතා කරනවානම් ඒකට හොඳම අවස්ථාව මෙය යි.* එහෙත් සුළු පක්ෂ ප්‍රකාශ කරන්නේ මේ පනත හරහා ඔවුන්ගේ පක්ෂවලට අයහපත් බලපෑමක් එල්ලවන බවයිඅද පවතින ඡන්ද ක්‍රමය අනුව එබඳු වෙනසක් සිදුවෙලා නැහැ. තරුණ නියෝජනය හා කාන්තා නියෝජනය වැඩිවෙලා තියෙනවා. අපේක්ෂක සංඛ්‍යාවෙන් 25%ක් තරුණ හා කාන්තා නියෝජනයෙන් යුතු වෙනවා. ජනතාවගෙන් එක්දහස් පන්සියයකට එක් නියෝජිතයෙක් පත් වනවා කියන්නේ සුළු පක්ෂවලටත් අවස්ථාවක් එනවා කියන දේ නෙවෙයි ද? හැබැයි මහ පක්ෂයක් හෝ සුළු පක්ෂයක් වුණත් ජනතාව ප්‍රතික්ෂේප කරනවනම් ඒකට අපට කරන්න දෙයක් නැහැ.එවිට ජනතාව ඔවුන්ව ප්‍රතික්ෂේප කරනවා. ජනතා කැමැත්ත ලබා ගැනීමට ජනතාව වෙතට යාමේ ක්‍රමය හා නියෝජිතයන් පත්වීමේ ක්‍රමය වෙනස් වී තිබෙනවා. ආසනයක් පුරා ගොස් කරන වියදමට වඩා ගමෙන්ම නියෝජිතයකු තෝරා පත් කරගැනීමට අවස්ථාව උදාකර දී තිබෙනවා. අප එය අගය කළ යුතුයි.ඒ වගේම තවත් වැදගත් දෙයක් තමයි නාමයෝජනා පත්‍රයේ එක් අපේක්ෂකයකුගේ අඩුපාඩුවක් නිසා පක්ෂයේ අපේක්ෂිතභාවය අවලංගු වීමක් මේ ක්‍රමය යටතේ සිදුවන්නේ නැහැ. ඒත් කළින් එවැනි තත්ත්ව උද්ගත වුණා. පසුගියදා ගම්පොළ නගර සභාවේ එවැනි දෙයක් සිදු වුණා. ඒ වගේම කොළඹ දී එක්සත් ජාතික පක්ෂයට සිදු වුණෙත් එවැනි තත්ත්වයක්.අද දක්වා තියෙන කොළඹ පරිපාලනමය කඩා වැටීමට හේතු වුණේ එය යි. මේ නව ක්‍රමයේ දී එවැනි අඩුපාඩුවක් නිසා අපේක්ෂිත ලැයිස්තුවම අවලංගු වෙන්නේ නැහැ. ඒ අපේක්ෂකයා වෙනුවට වෙනත් අපේක්ෂකයකු නම් කර ගැනීමට බලය ලැබෙනවා. ඒ වගේම ගමේ ඡන්දය ගමේ ඡන්ද පොළේ ම ගණන් කරන්නත් ගමේදීම ප්‍රකාශ කරන්නත් අවස්ථාව ලැබෙනවා. ඒත් ඊට අකමැතිනම් වෙන තැනකට ගෙන යන්නත් අවස්ථාව ලැබෙනවා. ගමට සමීප ප්‍රජාතන්ත්‍රවාදයක් තමයි මෙයින් ලැබෙන්නේ. ඒ හරහා සුළු පක්ෂවලට සිදුවන හානිය තේරුම් ගන්න බෑ.* තාක්ෂණ හා පර්යේෂණ අමාත්‍යංශය හරහා නව තාක්ෂණය කර්මාන්ත සඳහා යොදාගැනීමේ වැඩපිළිවෙළක් තිබෙනවා ද?ඇත්තෙන් ම 2017 වනවිට අපි බලාපොරොත්තු වෙනවා ඒක පුද්ගල ආදායම ඇමරිකානු ඩොලර් 4000 දක්වා වැඩි කිරීමට. ඒ සඳහා තාක්ෂණ හා පර්යේෂණ අමාත්‍යංශය ලෙස රටේ ජනතාවට තාක්ෂණය හා පර්යේෂණ මඟින් ශක්තියක් ලබා දීමයි අපේ අරමුණ. එයින් සෑම කම්හලකට ම තාක්ෂණ ය ලබාදීම වගේ ම කෘෂිකර්මාන්තයටත් නව තාක්ෂණය ලබාදීම මඟින් ඵලදාව වැඩි කිරීම සඳහා අප කටයුතු කරනවා. ඒ වගේම ජනතාවගේ සෞඛ්‍ය තත්ත්වය නඟා සිටුවීම සඳහා අලුත් පර්යේෂණ සිදු කරනවා.කොරියාව, ජපානය, අසල්වැසි ඉන්දියාව වැනි දියුණු රටවල් සමඟ සසඳා බලනවිට අයවැයෙන් අපට මේ සියලු කටයුතු සඳහා වෙන්වන මුදල් ප්‍රමාණය දළ ජාතික නිෂ්පාදනයෙන් ඉතාමත්ම අඩු ප්‍රමාණයක්. විද්‍යාඥයකුට පර්යේෂණ කිරීමට අවශ්‍ය විද්‍යාත්මක උපකරණ ලබාදීම, ගොඩනැඟිලි පහසුකම් සංවර්ධනය වැනි දේ හා පර්යේෂකයන් බිහි කර ගැනීමටත් සිදු වන්නේ ඒ ප්‍රතිපාදනවලින්.අපේ අමාත්‍යංශය හරහා නිමිති තාක්ෂණ (නැනෝ) අපේ ආර්ථිකයට දායක කිරීමට ස්ලින්ටෙක් ආයතනය ආරම්භ කර තිබෙනවා. පෞද්ගලික අංශය සමඟ අපේ ම පර්යේෂකයන් විද්‍යාඥයන් මේ ආයතනයේ දැනටත් පර්යේෂණ කරනවා.* ඔබේ අමාත්‍යංශයෙන් සිදුවන තාක්ෂණය ගමට ගෙනයාමේ වැඩසටහන් හරහා නව නිපැයුම් බිහි වුණත් ඒවා ජාතික මට්ටමට යනවා ද යන්න ප්‍රශ්නයක් නේද?අපි ගමේ කුඩා ශ්‍රමිකයන්, කුඩා ව්‍යවසාකයින් හඳුනාගෙන ඔවුන්ගේ නිෂ්පාදනවලට අලුත් තාක්ෂණය ලබාදීලා ඒවා ගුණාත්මක කිරීමට , ඵලදායී කිරීමට ගමට තාක්ෂණය ගෙනයන විදාතා ආයතන 260ක් ආරම්භකර තිබෙනවා. ඒ හරහා නව තාක්ෂණය හා බැඳුණු නව ව්‍යවසායකයින් බිහිවෙනවා. ඒ වගේම විදාතා මධ්‍යස්ථාන අද ගමේ ජනතාව අතර ප්‍රචලිත වී තිබෙනවා.ඒ වගේම විසි එක්වැනි ශතවර්ෂයට ගැළපෙන ලෙස තරුණ පරපුරට තොරතුරු තාක්ෂණ අධ්‍යාපනය ලබාදීම සඳහා පරිගණක පාඨමාලා ආරම්භ කර තිබෙනවා. අමාත්‍යංශයේ ඉංජිනේරු හා පර්යේෂණ ආයතනය (නර්ඩ්) මඟින් අඩු වියදමින් ඉදිකිරීම් ක්ෂේත්‍රයේ කටයුතු කර ගැනීමේ නව ක්‍රමවේද හඳුන්වා දී තිබෙනවා. තවත් ගමේ සාම්ප්‍රදායික කර්මාන්ත සඳහා එහි ධාරිතාවය වැඩි කිරීම සඳහා නව යන්ත්‍ර උපකරණ සොයාගෙන තිබෙනවා. උදාහරණ විදියට උතුරුකරයේ තල්ගෙඩිවලින් අතුරු ප්‍රයෝජන ගැනීම සඳහා යන්ත්‍රයක් නිෂ්පාදනය කර තිබෙනවා.මී ඇටවලින් ඉක්මනින් තෙල් සිඳ ගැනීමට යන්ත්‍රයක් සාදා තිබෙනවා. ඒ වගේම මහනුවර මූලික අධ්‍යාපන ආයතනයේ විද්‍යාඥයෙක් අනුරාධපුර පොළොන්නරු ප්‍රදේශයේ වකුගඩු රෝගයට බලපාන ජලයේ ඇති ෆ්ලෝරයිඩ් අඩු කරන නව පෙරණයක් නිෂ්පාදනය කර තිබෙනවා. මෙවැනි නව සොයාගැනීම් විශාල ප්‍රමාණයක් නර්ඩ් ආයතනය හරහා ප්‍රජාවට ලබාදී තිබෙනවා. මේවා ජාතික තලයට ගෙනයාම තමයි අපේ අරමුණ.* මේ රටේ එබඳු වටිනා නව නිර්මාණ බිහිකළ පර්යේෂකයන් සිටියත් ඔවුන්ගේ නිර්මාණ ජාත්‍යන්තර තලයට යාමක් හෝ ඒවා වැඩිදියුණු කිරීමක් සිදුවී නැහැ නේද?ඇත්තෙන් ම මම මුලින් සඳහන් කළා වගේ මේ කටයුතුවලදී ආයෝජනය කළ යුතු මුදල් ප්‍රමාණය වැඩිවිය යුතුයි. ඒ නිසා යම් අඩුපාඩුවක් දකින්න තිබෙනවා. ඒත් ඉදිරි අයවැයෙන් වැඩියෙන් ප්‍රතිපාදන ලැබෙනවිට ඒ අඩුපාඩු මගහරවා ගනිමින් නව තාක්ෂණය තව තවත් ජනතාවට සමීප කිරීමට හැකියාව ලැබෙනවා. නව සොයාගැනීම් වෙනුවෙන් අමාත්‍යංශය යටතේ ඇති නව නිපැයුම්කරුවන්ගේ ආයතනය එම නිපැයුම්කරුවන්ට අවශ්‍ය පේටන් බලපත්‍ර ලබාදීම සඳහාත් ජාත්‍යන්තර වෙළෙඳපොළක් ලබාදීම සඳහාත් කටයුතු කරනවා.* මේ දිනවල විශ්වවිද්‍යාල සිසු ගැටලුව පිළිබඳ වැඩිපුර කතාබහට ලක්වෙනවා. මේ සරසවි සිසුන්ගේ ප්‍රශ්නවලට විසඳුම් ලබාදීම වෙනුවට රජය ඔවුන්ව මර්දනය කරන බවට චෝදනාවක් තිබෙනවාඇත්තෙන්ම විශ්වවිද්‍යාල සිසුන් අරගල කළ යුතුයි. හැබැයි ඒ කවුරුත් අනෙක් සිසුන්ගේ අයිතීන් ආරක්ෂා කළ යුතුයි. රටේ පවතින නීතිය දැනගත යුතුයි. අද පවතින්නේ මර්දනයක් නෙවෙයි. සරසවිවල ක්‍රියාත්මක වන දරදඬු ඒකාධිපති හිංසාකාරී තත්ත්වයෙන් සිසුන් මුදාගෙන ඔවුන්ට නිදහසේ අධ්‍යාපනය ලබා ගැනීමේ පරිසරයක් නිර්මාණය කර දීමයි. අද මානව හිමිකම් කඩ වී තිබෙන්නේ රටේ නෙවෙයි විශ්වවිද්‍යාලයේ යි.අරගල කරන අයගෙන් මම අහනවා කථිකාචාර්යවරු අඩුයි කියල අරගල කළා ද? නේවාසික පහසුකම් අඩුයි කියල අරගල කළා ද? යැපීම් දීමනාව අඩුයි කියල අරගල කළා ද? නැහැ ඒවාට කිසිදු අරගලයක් නෑ. පටු දේශපාලන පරමාර්ථ ඉටු කර ගැනීමට සිසුන් ඉත්තන් කරගැනීමයි මේ අරගල ඇතුළෙ තියෙන්නේ.විශ්වවිද්‍යාලයට යන උසස් අධ්‍යාපන ඇමතිවරයාගේ ගමනට බාධා කරන ශිෂ්‍යයෙක් අත්අඩංගුවට ගැනීම ශිෂ්‍ය මර්දනයක් වෙන්නෙ කොහොමද? උප කුලපතිට පහර දෙන සිසුන් අත්අඩංගුවට ගැනීම මානව හිමිකම් කඩ කිරීමක් ද? උසස් අධ්‍යාපනයෙන් බිහිවිය යුත්තේ ගුත්තිලයන් මිසක් මූසිලයන් නෙවෙයි.විශ්වවිද්‍යාල පහසුකම් අතින් දකුණු ආසියාවේ හොඳම දන්ත වෛද්‍ය පීඨය තිබෙන්නේ පේරාදෙනියේ යි. සිසුන් හතර දෙනෙක්ට එක ආචාර්යවරයෙක් ඉන්නවා. අති නවීන උපකරණ තියෙනවා. මේ වගේම පේරාදෙනිය පුස්තකාලය තට්ටු හයකින් සමන්විතයි. එහි පොත් ලක්ෂ දෙකක් තිබෙනවා. රාත්‍රි 10 දක්වා එය විවෘතව තිබෙනවා. ඒත් දැන් ඒක 4 ට වහන්න සිදුවෙලා. ඇයි කවුරුවත් පරිහරණය කරන්නෙ නෑ. මේ ඔක්කොම අතහැරදාල තමයි මේ දේශපාලනය හා විප්ලවය කරන්නේ. සිසුන් අරගල කළ යුත්තේ පොත් සමඟ මිසක් සහෝදර සිසුන් සමඟ නෙවෙයි.වසරකට 21000ක් විශ්වවිද්‍යාලයට ඇතුළත් වෙනවා. එයින් 80% කට මහපොළ ලැබෙනවා. නේවාසිකාගාර ලැබෙනවා. එහෙනම් ඒ නේවාසිකාගාර තමන්ගෙ දේශපාලන විවේකාගාර කර ගන්නැතුව ඉගෙන ගන්නයි තිබෙන්නේ.* සරසවි සිසුන් දේශපාලනය කරන නිසා ඔවුන්ව අභ්‍යන්තර නේවාසිකාගාරවලින් පිට කිරීමේ සූදානමක් රජයේ තිබෙන බවට ඔවුන් චෝදනා නඟනවා. ඒ කියන්නේ විශ්වවිද්‍යාල සිසුන් දේශපාලනය නොකළ යුතුයි කියන දේ ද?විශ්වවිද්‍යාල සිසුන් අනිවාර්යයෙන්ම දේශපාලනය කළ යුතුයි. සිසුන් දේශපාලනය කිරීම ඔවුන්ව නේවාසිකාගාරවලින් පන්නා දමන්න අවස්ථාවක් කරගන්න බෑ. හැබැයි නේවාසිකාගාර ලබාදීමට පිළිගත් පටිපාටියක් තිබෙනවා. ඒ අනුවයි විශ්වවිද්‍යාල කටයුතු කරන්නේ. විශ්වවිද්‍යාලයේ ගැහැනු පිරිමි බේදයකින් තොරව නේවාසිකාගාරවල ඉන්න පුළුවන්. ඒ වගේම දේශපාලනය කරන්නත් පුළුවන්. ඒත් අද වෙන්නේ තමන්ගේ දේශපාලනය වෙනුවෙන් සිසුන් දඩමීමා කරගැනීම යි. ඒකට බහුතර සරසවි සිසුන් එකඟ වෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=f1011022</link>
    <topic>කැටබුලා වතුයායේ සුන්දර මනාලිය</topic>
    <author>නිවන්ති තිලකරත්න ඡායාරූප -එන්.එස්. ගොඩමුන්නගම්පොළ සමූහ</author>
    <content>මොහොතකට මම දෑස පියා ගතිමි. ඒ ගැන මතකය මට අමුතුවෙන් අවදි කරන්නට ඇවැසි නැත. එය ඒ තරම් ම අපූරු ය. නිරායාසයෙන් ම මසිතට පැමිණෙන ඒ මතකය මාව රැගෙන යන්නේ ඈත ඉසව්වකට ය. නෙත සනහන සුන්දර දසුන් පෙනෙන්නට පටන් ගනියි. දසතින් හමා එන හිරිකඩ මුසු වූ සීතල සුළඟේ පහස දැනෙයි.තවත් විටක සීතල ම සීතල දිය පහරක් දෙපා තෙමා මා පසුකර යන්නට සැරසෙයි. දෙපාවලට දැනුණු තද සීතලින් තිගැස්සුණු මා ඇසිපිය හැර බැලුවෙමි. මා මගේ මතක අතර සැරිසරමින් සිටින බව මොහොතින් පසක් විය. මගේ මතක ගොන්නේ තවත් එක් දවසක් මෙසේ දිග හරින්නට මම ආසා කරමි.කැටබුලා වතු යායේ සුන්දර ඉසව් අතර සැරිසරන්නට අපේ එදා දිනය වෙන් කර තිබිණි. අපි නාවලපිටිය තලවාකැලේ මාර්ගය ඔස්සේ කැටබුලා වතු යායට ළඟා වෙමින් සිටියෙමු. හාත්පස හරිත පැහැයෙන් දිදුලමින් තිබේ. ඇතැම් තැනක එක යායට විහිදී ගිය තේ පඳුරු ය. තවත් තැනක වන වැස්මකි.කඳුවැටි නිම්න පසුකරමින් අපි ඉදිරියට ඇදුනෙමු. අපව පිළිගැනීමට ඈ කඩියන්ලෙන ගම්මානයට වී මඟ බලා සිටියා ය. කැටබුලා වතු යායේ සුන්දර මනාලිය ඇයයි. ඇය ඒ තරම් ම සුන්දර ය.ඈ සිනාසෙමින් සිටිනා බව දුර ඈතක සිට ම අපට දිස්වන්නට විය. මේ අයුරින් කැටබුලා වතුයායට අපව පිළිගත්තේ කැටබුලා ඇල්ලයි. මනාලියක ඡායාරූපගත කරන්නාක් මෙන් එහෙට මෙහෙට දුවමින් කැටබුලා ඇල්ල ඡායාරූපගත කරන්නට අපේ සගයෝ යුහුසුළු වී සිටියහ.“ඇල්ලේ උඩ කොටස ඉස්සරලා ගනිමු.” ඒ එක් අයෙකුගේ අදහසකි.“නෑ. නෑ. සම්පූර්ණ ඇල්ල ම ගනිමු.” ඒ තවත් හඬකි “එහෙම කරන්නේ කොහොම ද? පාලමෙන් යට කොටස ගන්න විදිහක් නෑ. තවත් අයෙකුට ගැටලුවක් මතු වී ඇති සෙයකි.අපි පාලමෙන් යටට බැහලත් ෂොට් එකක් ගනිමු” තවත් අයෙක් කියනු මට ඇසිණි.ඔවුනට අවැසි පරිදි ඡායාරූපගත කරන්නට ඉඩ හැර මම නිහඬව ම මේ අපූරු ඇල්ල දෙස බලා සිටියෙමි. මන්ද ඇගේ හැඩ රුව ඉරියව් මෙන්ම ඇගේ හඬ පවා මට එක සේ වැදගත් වූ බැවිනි. කැටඹුලා ඇල්ලේ සුන්දරත්වය හරි අපූරුවට විඳිය හැක්කේ මේ සියලු අංග සියුම්ව නිරීක්ෂණය කළ විටයි. එහෙත් එය ඒ තරම් ම පහසු නොවීය. ඇය ඡායාරූපගත කරන්නේ කෙසේ දැයි මගේ සගයෝ ප්‍රශ්නයට මැදි වී සිටියාක් මෙන් ඇගේ සියලු අංග මා මතකයෙහි සඟවා ගන්නේ කෙසේ ද යන ප්‍රශ්නයට මා මැදිවී සිටියෙමි. ඇය පිළිබඳ මතක තබා ගැනීමට ඒ තරම් ම දේවල් තිබේ.මහල් තුනකින් යුක්තව කැටබුලා ඇල්ල ගලා බසින්නී ය. ඉහළ ම මහලේ දී ඈ විසල් ජල කඳක් රැගෙන වේගයෙන් පහළට ඇඳ හැලෙමින් සිටියා ය. දෙපසින් වන වැස්ම ය. ඒ මැදින් වූ පටු විවරය ඔස්සේ ඈ ඇඳ හැලුණා ය. කැටබුලා ඇල්ල ඇද හැලෙන්නේ අහසේ සිට දැයි මට සිතිණි. මන්ද ඇගේ ආරම්භක ස්ථානය දිස්වන්නට වූයේ අහස සමඟ යාවී ඇති ලෙසිනි.මීටර් අටක් උස ඇඟේ පළමු මහල පසුකර ඈ දෙවන මහල වෙත ළඟා වූවා ය. පළමු මහලේ දී ඇඳ හැලෙන්නට ඇයට තිබුණු කඩිමුඩිය දෙවන මහලට ළඟා වන විට පහව ගොසිනි. ඈ තරමක් සන්සුන් වී සිටියා ය. එහෙත් පෙරට වඩා තව තවත් සුන්දර වී සිටියා ය. පුළුල්ව පැතිරී ගිය ගල් තලාවක ශීඝ්‍ර බෑවුමක් ඔස්ස් ඈ නැවත වරක් ඇදහැලුණා ය.හොඳින් වැසි ලැබී තිබුණු බැවින් විශාල ජල කඳක් ඈ රැගෙන ආවාය. පටු විවරයක් ඔස්සේ ඇද හැලුණු ඇගේ ජල කඳ දෙවන මහලේ දී පුළුල්ව ඇද හැලිණි. සුදෝ සුදු පෙණ පිඩු නංවමින් පුළුල් තීරයක ඇඳ හැලුණු කැටඹුලා ඇල්ලේ දෙවන මහල පුංචි නයගරාවක් යැයි මට සිතිණි.දෙවන මහල පසු කරන කැටබුලා ඇල්ල ඊළඟට සැරසෙන්නේ පාලම යටින් ගලා යාමටයි. අප ආ ගමන්මඟ එනම් නාවලපිටිය තලවාකැලේ මාර්ගයේ කැටබුලා ඇල්ල අසල වූ මේ පාලම තවත් සුවිශේෂී පාලමකි. බැලූ බැල්මට මේ පාලම තරමක පැරැණි එකක් වන්නට ඇතැයි සිතෙයි. එහෙත් ඒ ගැන දන්නා කෙනෙක් අප අතර නොවී ය. පාලම යටින් වූ ආරුක්කු හැඩැති විශාල විවර අතරින් කැටබුලා ඇල්ල හරි අපූරුවට ගලා යමින් සිටියා ය. මේ ආරුක්කු අතරින් ඇල්ල දෙස බැලූ විට තවත් අපූරු දසුන් නෙතට හසු වේ.දුර ඈත සිට මේ පාලමත් කැටබුලා ඇල්ලේ සම්පූර්ණ දසුනත් නෙතට හසු කර ගන්නා විට තවත් අපූරු ය. පාලමෙන් පහළ කොටසේ දී කුඩා කුඩා ගල් තලා රැසක් පසුකර යාමට කැටබුලා ඇල්ලට සිදුවෙයි. මේ ගල්තලාවන් නහවමින් තරමක නිසොල්මන් ගමනක් ඈ යන්නට වූවා ය. ඇතැම් ගල් පර අතරින් ඈ රිංගා ගියා ය. අතැම් ගල්පර නහවමින් ද ඇතැම් ගල් පර මඟ හරිමින් ද ඈ යන මේ ගමන හරි අපූරු යැයි මට සිතිණි.කැටබුලා ඇල්ලට විවිධාකාර නම් පැටබැඳී ඇති බව ද කිව යුතු ය. ‘කඩියන්ලෙනගල ඇල්ල’ යනු කැටබුලා ඇල්ලට ව්‍යවහාර කළ පැරණි නාමයකි. තවත් සමහරෙක් “කඩි ඇල්ල” යනුවෙන් හඳුන්වති. “කැටබුලා තේ වතු යායේ ඇල්ල” යනුවෙන් ද තවත් අයෙක් කියති. එහෙත් ‘කැටබුලා ඇල්ල, යන නාමය බොහී දෙනෙක් අතර ජනප්‍රිය නාමයයි.කැටබුලා ඇල්ලේ පහළ සිට ආරම්භක ස්ථානය සොයා යාමේ සිතුවිල්ල අප සිත් තුළ නලියමින් තිබිණි. එහෙත් එය තරමක අවදානම් ගමනකි. මන්ද ඒ ගමන් මඟ ඉතා දුෂ්කර ය. කැටබුලා වතු යායේ තවත් සුන්දර දසුන් බලා ගැනීමට අපට අවැසි ය. අපි කැටඹුලා ඇල්ලට සමු දී තේ පඳුරු අතරින් යළිත් ගමන් ඇරඹීමු.දිනක් තුළ කැටබුලා වතු යාය පුරා ඇවිදීම කිසිසේත් ම කළ නොහැකි ය. හෙක්ටයාර නවසියයකටත් වඩා ප්‍රදේශයක් පුරා පැතිරුණු මේ වතු යාය කොටස් පහකින් සමන්විත ය. අපි ගමන් ආරම්භ කළේ කඩියන්ලෙන කොටසිනි. පහළ මධ්‍යම, ඉහළ , හුණුකොටුව හා දොඹගස්තලාව යනුවෙන් තවත් කොටස් හතරකි. මේ සියලු පෙදෙස්වල සැරිසරන්නට අපට කාලයක් නොවී ය. ඒ වන විටත් හිරු මුදුන් වී තිබිණි. උදේ වරුවේ දැනුණු සීතල පහව ගොසිනි. හිරු එළිය සෘජුව ම අපව දවාලන්නට විය. මන්ද තැනින් තැන විශාල ගහක් දෙකක් තිබුණ ද පැතිරී ගිය තුරු වියන් තේ වත්තේ නොවුණු බැවිනි. තේ පඳුරු ද අප මෙන් ම හිරු රශ්මියෙන් දැවෙමින් සිටියේ ය.අපගේ පැමිණීම කැටබුලා වතු යායේ කාර්ය මණ්ඩලයට ද අපූරු අත්දැකීමක් වී තිබිණි. ඔවුහු අපට ආගන්තුක සත්කාර කරන්නට යුහුසුළු වූහ. එමෙන් ම වතු යායේ සුන්දර දසුන් වෙත ළඟාවීමට අපට මඟ පෙන්වූහ. කඳු මුදුන්වල සිට පහළ බෑවුම් දක්වා එක යායට විහි දී ගිය තේ පඳුරු සැබැවින් ම සුන්දර ය. එහෙත් මේ වතුයායේ වඩාත් ම සුන්දර පෙදෙස දොඹගස්තලාව බව අපට දැන ගන්නට ලැබිණි. දොඹගස්තලාවට ළඟාවීමට මේ කඳු යායේ අනෙක් බෑවුමට ළඟා විය යුතු ය.අපි දොඹගස්තලාව බලා ගමන් ඇරඹීමු. තේ පඳුරු අතරින් වූ අඩි පාරවල් දිගේ පැමිණි පාසල් දරු දැරියන්ගේ දසුන හරි අපූරු ය. පාසල නිම වී පැමිණෙන මේ දරු දැරියන් සම¼ඟ කතා බහ කරන්නට ද අපි අමතක නොකළෙමු. තේ පඳුරු අතරින් ඔවුන් දිව ආ ගමන අපට සුන්දර එකක් වුව ද ඔවුනට එය දුෂ්කර ගමනකි. අබලන් වූ දොඹගස්තලාව මාර්ගයට බස් රථයක් නොවූ බැවින් සැතපුම් හය හතක දුරක් ඇවිද පාසල් යන්නට ඔවුනට සිදු වී තිබිණි.සවස තුන පමණ වන විට දොඹගස්තලාවට ළඟාවීමට අපට හැකි විය. කඳු යායේ අනෙක් පසට වඩා වෙනස්ම කාලගුණයක් දොඹගස්තලාවේ විය. නුවරඑළිය දේශගුණයට සමාන දේශගුණයක් මේ ප්‍රදේශයෙන් දිස් විය.සැබවින් ම කැටබුලා වතු යායේ එක් කොටසක් මහනුවර දිස්ත්‍රික්කයට අයත් අතර අනෙක් කොටස් නුවරඑළියට අයත් ය.දොඹගස්තලාව මායිමේ දී කඳු යාය ශීඝ්‍ර බෑවුමකින් යුක්ත ය. තලවාකැලේ නුවරඑළිය ප්‍රදේශ ඈතින් දිස් විය. හෙල්මළු ක්‍රමයට වගා කළ කුඹුරු ද එහෙට මෙහෙට හැරෙමින් ගලා ගිය ගංගාවක් ද තැනින් තැන වූ ගම්මාන ද පහළ ප්‍රදේශයෙන් දැකගත හැකි විය.කැටබුලා වතුයායේ සුන්දර ම පෙදෙස දොඹගස්තලාව බව නෙතට හසු වූ සෑම දසුනක් ම කියා පාන්නට විය.කැටබුලා වතු යායේ සුන්දර දසුන් නැරැඹීමට අපට තවත් වෙලාව ඉතිරිව තිබිණි. වතු යායේ තවත් ඉසව්වක් වෙත අපි පියනැඟුවේ ඒ නිසාවෙනි.’සුදු තේ දැකලා තියෙනව ද?’ කැටබුලා වතුයායේ මනෝජ් රාමදාස් අපෙන් ඇසීය.’සුදු තේ?’ මට එය සැබවින් ම ප්‍රශ්නයක් විය.සුදු තේ ගැන මම කිසිදා අසා සිටියේ නැත. මගේ සගයෝ ඒ ගැන දැන සිටියේ ද නැත.’සුදු තේ කියන්නේ අලුත් තේ ප්‍රභේදයක්’ අපි සුදු තේ වගා කරලා තියනවා. බලන්න යමු. මනෝජ් යෝජනා කළේය.එය අපූරූ අවස්ථාවක් යැයි මම සිතුවෙමි. සුදු තේ යනු මොනවාදැයි බලා ගැනීමේ කුතුහලය අප සැමගේ සිත තුළ නලියන්නට විය. සාමාන්‍ය තේ පඳුරුවලට වඩා වෙනස් වූ තේ වගාවක් වෙත ඔහු අපව රැගෙන ගියේය. සැබවින් ම ඒ තේ ගස්වල පත්‍ර තරමක් වෙනස්ය. පත්‍ර පුළුල්ය. පත්‍ර තද කොළ පැහැයක් නැත. සුදු ගැන අපූරුම කතාව වූයේ ඒවා නිෂ්පාදනය කරන අකාරයයි. ඒ සඳහා සම්පූර්ණ තේ දල්ල ම යොදා ගන්නනේ නැත. දිග හැරී නැති පත්‍ර පමණක් යොදා ගන්නා බව මනෝජ් අපට කියා දුන්නේය.සුදු වගාව පසු කර අපි මඳ දුරක් ඇවිද ගියෙමු. රතු මල් පුරවා ගත් විශාල ගස් විශේෂයක් වතු යායේ තැනින් තැන දක්නට ලැබිණි බැලු බැලූ සෑම දෙසින් හරිත වර්ණයෙන් දිලුණු වතු යාය මැද වූ මේ රතු මල් පුරවා ගත් ගස් අපූරූ ම රටාවක් මවා තිබිණි.වතු යායේ සෑම අස්සක් මුල්ලක් නෑරම හොඳින් දන්නා ඇත්තෝ අපට හමු වූයේ ඒ ඉසව්වේ දීය. ඔවුන්ගේ දෑගිලි කඩිසර වී තිබිණි. පිටුපස එල්ලාගෙන සිටි කූඩ තේ දලුවලින් පිරෙමින් තිබිණි. තේ දලු නෙළමින් සිටි විජයලක්ෂමිලා කන්නිඅම්මලා සමඟ කතා බහ කරන්නට ද අප අමතක කළේ නැත.එහෙත් ඔවුන් සමඟ බොහෝ වෙලාවක් ගත් කරන්නට අපට හැකි වූයේ නැත.හිරු මැකී යාමට ආසන්න වෙමින් තිබිණි. නිම්න අතරින් යාන්තමින් මීදුම මතු වෙන්නට පටන් ගෙන තිබිණි. මීදුමෙන් අපව වසා ගන්නට ප්‍රථම අපි ආපසු එන්නට සැරසුනෙමු..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=f1011023</link>
    <topic>සර් ජෝන් කොතලාවලටකළු කොඩි දැම්මා</topic>
    <author>සන්ධ්‍යා කරුණාරත්න ඡායාරූප -සරත් වීරසිංහ</author>
    <content>කැලණිය ආසනයේ ඡන්දයක් තිබුණා 1947 වසරේදී. කැලණියේ ලංකා සමසමාජ පක්‍ෂයේ අපේක්‍ෂකයා වුණේ් බෝධිපාල වෛද්‍යසේකර මහත්තයා. එක්සත් ජාතික පක්‍ෂයේ අපේක්‍ෂකයා වුණේ ජේ. ආර්. ජයවර්ධන මහත්තයා. බෝධිපාල මහත්තයාට උදව් කරන්න මායි, ජී. සී. පෙරේරායි, බටුවන්දර ගුණවර්ධනයි ගියා. කැලණිය විද්‍යාලංකාර පිරිවෙනේ මහාචාර්ය වල්පොල රාහුල හිමියන් පක්‍ෂයේ සංවිධාන කටයුතු සිදුකළා.ඡන්දය පැවැති දිනයේ කැලණියේ දෙල්ගොඩ ඡන්ද පොළට අපි ගියා. වැඩිපුර මැර පිරිස් ගැවසෙන්නේ මේ ඡන්ද පොළ අසල. අපිත් බය නැතිව අපේ ඡන්ද වැඩ කටයුතු කළා. මේ ඡන්ද පොළෙන් ඉවත්වෙන්න කියල මැරයන් අපට තර්ජනය කළත් ඡන්දය දාලා ඉවරවනතුරු අපි එතැන හිටියා. අපි සිටින නිසා උන්ට හොර ඡන්ද දාන්න බැරි වුණා. ඒ නිසා උන් අපි ගැන කේන්තියෙන් හිටියා.ඡන්ද වැඩ කටයුතු අවසන් වෙලා අපි අතුරුගිරියට පයින්ම එන්න පිටත් වුණා. අපි එන අතරමඟ මේ මැරයන් රැකගෙන හිටියා. කැලණි ගඟ ළඟදි උන් රැකගෙන සිට අපි තුන්දෙනා මරලා ගඟට දානවා කිව්වා. ඒ අවස්ථාවේදී මහ පාරේ කවුරුවත් හිටියෙත් නෑ. ඇත්තටම කියනවා නම් අපේ තොල කට පවා වේලුණා. ඒත් ඕන දේකට මුහුණ දෙනවා කියලා හිතලා අපි සිත ශක්තිමත් කර ගත්තා. ඒත් එක්කම වාහනයක් එන ශබ්දයක් ඇහුණා. මැරයන් ටික එතැනින් ටිකක් ඉවත් වුණා.අපේ වාසනාවට ඒ ආව වාහනය අතුරුගිරිය පොලිසියේ. පොලිසියේ මහත්තුරු අපිව හඳුනනවා. මං ඒ අයට අපට සිද්ධ වුණ කරදරය කිව්වා. පොලිසියේ මහත්තුරු ටික අපට කිව්වා අපේ වාහනය පස්සෙන් එන්න. අපි හෙමිහිට යන්නං කියලා. ඉතිං අපිත් ඒ විදියට තමයි අපේ ජීවිත බේරාගත්තේ. එදා කැලණියේ සිට හෝකන්දරටම රාත්‍රියේදී ආවේ පයින්. මේ මැරයන් විසින් වල්පොල රාහුල හිමියන්ට සහ ලංකා සමසමාජ පක්‍ෂයේ අපේක්‍ෂකයාට පහර දුන්නා.දවසක් අතුරුගිරියේ උත්සවයක් තිබුණා. සර් ජෝන් කොතලාවල පිළිගැනීමේ උත්සවයක් තමයි තිබුණේ. ඔහුව පිළිගැනීම සඳහා අතුරුගිරියේ කොඩි එල්ලා සරසා තිබුණා. අපි කොඩි කැපුවා. මං ඇඳගෙන හිටියේ සුදු සරමක්. ඒ සරමෙන් කෑල්ලක් ඉරාගෙන කළු තෙල් ගාලා කළු රෙද්දක් කළා. ඒක අතුරුගිරිය හන්දියේ එල්ලුවා. පොලිසිය ආරක්‍ෂාවට දාලා හිටියට ඔවුන් අපට කිසිවක් කිව්වේ නැහැ.ක්ලෝඩා ජයසූරිය මන්ත්‍රීවරයා ඇවිත් හන්දියේ කට්ටියගෙන් ඇහුවා මේ වැඩේ කවුද කළේ කියලා. කිසිම කෙනෙක් උත්තර දුන්නේ නැහැ. කළු කොඩි ඉවත් කළත් නැවතත් අපි කළු කොඩි දැම්මා. ජෝන් කොතලාවල මහත්තයා ඇවිත් ගියා. හැබැයි කළු කොඩි දාලයි තිබුණේ.බොරළුගොඩ වෙදමහත්තයාගේ ඉඩමෙ තමයි අපි කොඩි දැම්මේ. පසුව පොලිසියෙන් උසස් දේශපාලනඥයන් ප්‍රශ්න කළා. ඇයි කළු කොඩි කැපුවේ නැත්තේ කියලා. ඒක පොලිසියේ රාජකාරියක් නෙවෙයි, පොලිසිය කරන්නේ ආරක්‍ෂාව සැපයීම පමණක් බව පොලිසියේ මහත්තුරු කීවා. අවසානයේදී අපට විරුද්ධව නඩුත් දැම්මා. නඩු දාලා අපව මට්ටු කරන්න ඔවුන්ට හැකි වුණේ නැහැ.1953 දී හර්තාලය පටන් ගත්තා. මේ හර්තාල් ව්‍යාපාරයට මාත් සහභාගි වුණා. සත 25 ට තිබුණ හාල් සේරුව සත 70 කිරීම තමයි හර්තාලයට මුල් වුණේ. ඩඩ්ලි සේනානායක මහත්තයාගේ ආණ්ඩුව ඒ කාලයේ තිබුණෙ. අපි ආණ්ඩුවෙන් ඉල්ලුවා හාල් මිල පහළ දාන්න කියලා. ඒත් ආණ්ඩුව ඒක ගණනකටවත් ගත්තේ නෑ. එදා වේල හොයාගෙන කෑවේ මිනිස්සු හරිම අමාරුවෙන්. එහෙව් එකේ හාල් සේරුවක් ගණන් ගියාම දුප්පත් මිනිහා අන්ත අසරණ තත්ත්වයට පත්වෙනවා. මිනිස්සුන්ට සෑහෙන අහේනියකට මුහුණ දෙන්න වුණා. මේ හේතු නිසා තමයි අපි හර්තාලයක් කළේ.හර්තාලේ කියන්නේ කෝලාහල කරල රාජ්‍ය දේපළ විනාශ කරන එක නෙවෙයි. මිනිස්සු වැඩ කරන එක නතර කිරීම තමා හර්තාලෙදි කළේ. ඒ කියන්නේ පාරේ වාහන දුවන එක නතර කළා. කෝච්චි, බස් වැඩ කරන එක නතර කළා. මේවා නතර කරන්න දකුණේ් මිනිස්සු එක්වෙලා හර්තාලෙ දවසෙදි පාර මැද්දෙ බත්, ආප්ප පවා ඉව්වා. කෝච්චි දිව්වොත්, බස් දිව්වොත් මොකද කරන්නෙ කියලා හිතලා පක්ෂෙ සාමාජිකයන් කතා වුණා. ලංකා සමසමාජ පක්ෂෙ සාමාජිකයන් එක්වෙලා මේ හර්තාලෙ ලංකාව පුරාම සාර්ථක කරගන්න කටයුතු කළා. ලංකාව පුරාම අපේ සාමාජිකයන් හොඳට සංවිධානය වෙලා පාරට බැස්සා.රජය මහන්සි ගත්තා, මේ හර්තාල් ව්‍යාපාරය කඩාකප්පල් කරන්න. ඒ නිසා රජයේ බස් සහ කෝච්චි දුවවන්න කටයුතු කළා. පන්නිපිටියේ කෝච්චිය නතර කරන එක මට බාරව තිබුණා. එතැන නායකත්වය මං ගත්තා. හර්තාලෙ දවසෙදි පන්නිපිටිය කෝච්චිය වැඩ. දැන් කෝච්චිය එනවා. මාත් කොට්ටාවේ ප්‍රේමතිස්සත්, තව කීප දෙනෙකුත් පන්නිපිටිය ධර්මපාලෙ ළඟට ගිහින් රේල් පාරේ පීලි කිහිපයක් ගැලෙව්වා. කෝච්චිය ආවත් පීලි පැනලා නතර වුණා. එතැනින් ඒ කෝච්චි ගමනත් නතර වුණා. ඒ විදියට අපට හර්තාලෙ රට පුරා සාර්ථක කරගන්න හැකි වුණා.කෝච්චි වගේම බස් දුවන එකත් අපි නැවැත්තුවා. හර්තාලය නිසා අවසානෙදි ඩඩ්ලි සේනානායක මහත්තයා ඇමැතිකමෙනුත් අයින් වුණා. හර්තාලෙන් පසුව සමසමාජ පාක්ෂිකයන්ට විරුද්ධව නඩු දැම්මා. විත්තියේ අපි වෙනුවෙන් පෙනී හිටියේ ආචාර්ය කොල්වින් ආර්. ද සිල්වා මහත්තයා. බස් එකක් පෙරළන්න උත්සාහ කළා කියලා කොට්ටාව බස් කොම්පැණියේ මැනේජර්ගේ හොඳම යාළුවාට විරුද්ධව පැමිණිලි කර තිබුණා.පැමිණිල්ල දාලා තිබුණේ බස් කොම්පැණිකාරයෝ. බස් කොම්පැණියේ මැනේජර්ගේ හොඳම යාළුවාට විරුද්ධව නඩුව දාලා තිබුණ නිසා නඩුව ගොඩින් බේරාගන්නට මැනේජර්ට ඕන වුණා. ඒ අය ඇවිත් මට බල කරනවා කොල්වින් මහත්තයාට ගිහින් මේ සිද්ධිය කියන්න කියලා. මාත් බැරිම තැන එයාලගේ කීමට එකඟ වුණා. අවසානයේදී කොල්වින් මහත්තයාගේ ගෙදරට මාත්, පැමිණිලි පාර්ශ්වයේ අයත් ගියා. කොල්වින් මහත්තයා ඇයි කියලා ඇහුවා. පැමිණිල්ල කළ පුද්ගලයා විත්තිය පැත්තට සාක්කි දෙන්න ඇවිත් කියලා මං කීවාම කොල්වින් මහත්තයාට හොඳටම තරහා ගියා.ඔයාලා හිතුවද මං පැමිණිල්ලේ සාක්‍ෂි අරගෙන විත්තිය දිනවනවා කියලා අපට සැර වුණා. මොකද මේ සිද්ධිය පිටතට ආරංචි වුණොත් කොල්වින් මහත්තයාගේ නමට හොඳ නැහැනෙ. ඒකයි ඔහු අපට සැර වුණේ. මේ නිසා මට බැනුම් අහන්න සිදුවුණා. ඕන දෙයක් කරගන්න කියලා මං එතැනින් පිටත් වුණා. නඩුව දිනයේ දී ප්‍රශ්න ඇහුවේ ප්‍රශ්න දෙකක් තුනක් පමණයි.පැමිණිලි පාර්ශ්වය විත්තිකරුව හඳුනනවාද? බස් කොම්පැණියේ මැනේජර් විදියට ඔබ විත්තිකරුව හඳුනනවාද? එහිදී පැමිණිලි පාර්ශ්වය “ඔව්” යැයි කී විට, “එතැන මිනිස්සු ගොඩක් හිටියා නේද? ඉතින් ඔබ අඳුරන අයගෙන් හිටියේ මොහු පමණයි. ඒ නිසා මොහුගේ නම කීවා. එහෙම නේද?” කියලා ඇහුවා. සාක්කි පැවසූ අයගෙන් මේ ප්‍රශ්න අසා පැමිණිල්ල ඉවර කළා. මේ විදියට නඩුව අවසන් කළා.මගේ විවාහය ගැනත් කියන්නම ඕන. මගේ බිරිය ශි‍්‍රයානි රොස්ලින් සමරආරච්චි. ඇය මගේ වාසනාවට හමුවූ බිරිඳක්. මගේ විවාහය දවසේ මුළු ප්‍රදේශයම රතු කොඩිවලින් සරසා තිබුණා. සමසමාජ පක්‍ෂයේ ප්‍රබල සාමාජිකයෙක් වීම ඊට හේතු වුණා. වමේ මඟගුලක් කියා හැමෝම අතරේ ප්‍රචාරය වුණා. හෝමාගම, අතුරුගිරිය, කොට්ටාව යන හැම තැනම හන්දි ගානේ දෑකැති මිටි තිබෙන රතු කොඩි එල්ලා සරසා තිබුණා. ඇත්තටම වාමාංශික මඟුල් ගෙදරක් වුණා. මගේ බිරිය හොඳ ගතිගුණ තිබෙන බිරියක්. ඇය නිසා මගේ දේශපාලන කටයුතු පවා ඉතා පහසුවෙන් කරගන්න හැකි වුණා.ප්‍රදේශයේ සමාජ සේවා වැඩ පමණක් නොව ආගමික වැඩ කටයුතුත් මං සිදුකළා. හෝකන්දර සීල නිකේතනාරාමයේ බුදුරුව ඉදිකිරීමටත් මං ප්‍රමුඛත්වය ගත්තා. ඒ බුදු පිළිමයට සිය ගණනක් මිනිසුන් අද ගොස් වන්දනාමාන කරනවා. ඒ දකින මට ගොඩක් සතුටු හිතෙනවා.කොට්ටාව සිට හොරහේන හරහා මාලබේ දක්වා දිවෙන බස් මාර්ගය එදා හොරහේනේ සිට පුවක්ගහදෙණිය දක්වා වූයේ අඩි පාරක්. මගේ පියාට අයත් ඉඩම්වලින් විශාල ප්‍රමාණයක් මේ පාර සඳහා මං ලබා දුන්නා. ශ්‍රමදානවල යෙදෙමින් පාර පුළුල් කිරීමේ කටයුතු සඳහා ගමේ ජනතාව සහභාගි කරගෙන පාර හැදුවා. ඒ පාර් දැන් බස් දුවනවා. මේවා දකිනකොට මගේ සිතට විශාල සතුටක් දැනෙනවා.උතුරු හෝකන්දර ප්‍රදේශයට සුසාන භූමියක් ලබාදීමටත්, ප්‍රදේශයේ ජනතාවට හොඳ සෞඛ්‍ය ආරක්‍ෂාවක් ලබාදීමත් කේ. එච්. පෙරේරා මහතා කටයුතු කරන ලදී. කේ. එච්. මහතා සෞඛ්‍ය සංවිධානයේ සභාපති ලෙස ක්‍රියාකාරී වෙමින් ගැබිනි මවුන් හා ළදරුවන් සඳහා සෞඛ්‍ය සායනයක් ප්‍රථම වතාවට උතුරු හෝකන්දර සහ කොස්කඳවිල හන්දියේ ආරම්භ කිරීම ද සිදුකෙරිණ. බරවා මර්දන ඒකක පැවැත්වීම් ආදී නොයෙක් සෞඛ්‍ය කටයුතු සංවිධානය කරමින් කේ. එච්. කළ ස්වේච්ඡා සේවය අගය කරමින් සෞඛ්‍ය අමාත්‍යාංශය ඔහුට සහතික පත් පිරිනමා ගෞරව දැක්වීම ද සිදුකර තිබේ.කේ. එච්. පෙරේරා මහතා සම්මාන පිට සම්මාන ලබමින් ප්‍රදේශයේ ජනතාවටත්, රටටත් කළ සේවය ඇගැයීමට ලක්කළ යුතුමය. 75 වසරක් පුරා ඔහු ප්‍රබල සමසමාජ සාමාජිකයෙකු ලෙස කළ සේවය ද අගනේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=f1011024</link>
    <topic>විනෝදාත්මක සිනමාවේ නව ජවය නීල්</topic>
    <author>තුසිත ජයසුන්දර</author>
    <content>රසික ජනයා සිනමාශාලා කරා වැඩිපුර අද්දවා ගනිමින් ලාංකේය සිනමා කර්මාන්තය වඩා විධිමත් කළ ප්‍රමුඛතම සිනමාවේදීන් කිහිප දෙනෙකුම 1970 දශකය තුළ දී හඳුනා ගත හැකි ය. නීල් රූපසිංහ ද ඔවුනතර සිටින්නෙකි.නීල් රූපසිංහ දිස් වන්නේ සරල විනෝදාත්මක සිනමාවේදියකු ලෙසිනි. ඔහු විනෝදාත්මක සිනමාවට නව අගයක්, නව ජවයක් එක් කළ එමතු ද නොව යම් සමාජ විමසුමඉඩ හසරක් පාදා ගත් සිනමා වේදියකු බවද මීළඟ විමසුමකදී පසක් කර ගත හැකි යි.විශේෂයෙන් ම “දැන් මතකද ?” (1970) හා ‘හතර දෙනාම සූරයෝ’ (1971) යන ඔහුගේ මුල්ම සිනමාපට සමකාලීන නාගරික පීඩිත තරුණයන්ගේ ජීවිත දෙස කිසියම් දයාබර බැල්මක් හෙලූ අවස්ථා බව වටහා ගැනීම අසීරු නොවේ. ‘යකඩයා’ (1977) හරහා ‘අමල්බිසෝ’ (1979) කරා ඔහු පැමිණෙන්නේ කලාත්මක ගුණාංග ඉලක්ක කර ගැනීමේ අභිලාෂයක් ද සමඟිනි.‘හතර දෙනාම සූරයෝ’ නීල්ගේ සාර්ථකම සිනමා පටයක් සේම ලාංකේය විනෝදාත්මක සිනමාව සතු හොඳම සිනමා පටයක් සේ පිළිගන්නට බොහෝ දෙනෙක් මැළි නොවෙති.සිනමා ව දෙස විචාරාත්මකව එසේම විවෘත ව බලන්නවුන් ද එතැන සිටින බව නොරහසකි. තුලනාත්මකව බලන කළ “හතර දෙනාම සූරයෝ” තරමට ම හෝ ඊටත් වඩා විධිමත්ව විනෝදාස්වාදය ප්‍රකට කළ සිනමා පට නොතිබුණා නොවේ.එහෙත් ‘හතර දෙනාම සූරයෝ’ දසක හතරකට ආසන්න කාලයක් තිස්සේ රැකගෙන ඇති අති මහත් ජනප්‍රියත්වය පවසන්නේ එය අසම සම විනෝදාත්මක සිනමාපටයක් වන බවයි.නීල්ගේ තෙවැනි සිනමාපටය වන ‘ආදරේ හිතෙනව දැක්කම’ (1972), ‘හතර දෙනාම සූරයෝ’ තරමට ම ජනප්‍රිය නොවූ බව පෙනේ. ‘ආදරේ හිතෙනව දැක්කම’ ලාංකේය සිනමාව සතු ආකර්ෂණීය ම සංගීතමය සිනමා පටය සේ හඳුනා ගන්නට ද පුළුවන. එහි ආ මියුරු ගී “හතර දෙනාම සූරයෝ” හි ගී තරමට ම, විටෙක ඊටත් වඩා ජනාදරය දිනාගත් බව සත්‍යයකි.‘ආදරේ හිතෙනව දැක්කම’ හි ආ පුවතත්, චරිතත් සම්බන්ධයෙන් ඇත්තේ අපූරු මතකයක් බව කිව යුතු ය. අක්මුල් නැති මේ චරිත සමාජශාලා වල ගී ගැයීමත්, සුරාමතින් නැටීමත්. ගහ බැන ගැනීමත්, ඉඩකඩ ලැබෙන පරිදි පෙම් කිරීමත් මුල්කරගෙන ම ජීවත් වෙති. අරුණ ගුණරත්න මේ ගැන හොඳම විමසුමක නිරත වූවෙකි.නීල් රූපසිංහ හා කළ සාකච්ඡාවකදී අරුණු පවසන්නේ ‘ආදරේ හිතෙනව දැක්කම’ මුල් නැති චරිත සහිත සංගීතමය සිනමාපටයක් බව ය. නීල් ද එය අනුමත කරයි.තරුණ කාලයේ තිබූ ජවය තවමත් මට තියෙනවා. සරසවිය, 2008.02.14)‘හතර දෙනාම සූරයෝ’ හා ‘ආදරේ හිතෙනව දැක්කම’ අතර දෘෂ්‍යමාන සමානකම් එහෙමට ම හමු නොවේ. එසේ වුවද යම් අපූරු මැදිහත්වීමකින් ‘හතර දෙනාම සූරයෝ’ හා ‘ආදරේ හිතෙනව දැක්කම’ අතර සබඳතාවක් හඳුනා ගත හැකියි.‘හතර දෙනාම සූරයෝ’ හි ප්‍රධාන පුරුෂ චරිත ද්විත්වයක් නිරූපණය කරන්නේ ගාමිණී ෆොන්සේකා හා විජය කුමාරතුංග යි. ඒ ගාමිණී ගේ ජනප්‍රියත්වය ඉහළින් ම තිබූ සමයකි.විජය ශීඝ්‍රයෙන් ජනප්‍රිය වෙමින් සිටි රංගන ශිල්පියෙකි. සිනමා පටයේ දී ගාමිණී ගේ පෙම්වතිය වෙඩි පහරකින් මිය යයි. ඇරත් ඈ දිළිඳු ය. අවසන පේ‍්‍රමයෙන් ජය ගත්තේ විජය යි. පෙම්වතියගේ චරිතය නිරූපණය කෙළේ මාලිනී ෆොන්සේකා ය. ඒ චරිතය රූ බර ය. සුකොමල ය. ධනවත් ය.“ආදරේ හිතෙනව දැක්කම” හි ප්‍රධාන පුරුෂ චරිත දෙකක් නිරූපණය කෙළේ ද ගාමිණී ෆොන්සේකා හා විජය කුමාරතුංග යි. දෙදෙනාම පෙම් බඳින්නේ එක් යුවතියකට ය. ඒ චරිතය නිරූපණය කරන්නී මාලිනී ෆොන්සේකා යි. තවත් දෙදෙනකු ද මාලිනී ට පෙම් කරති. සිනමා පටය නිමා වන්නේ මාලිනී ස්වකීය පෙම්වතා තෝරා ගන්නා රූප රාමු සරණියකිනි. ඈ විජය ඇතුළු තිදෙනා ම ප්‍රතික්ෂේප කරයි. තෝරා ගන්නේ ගාමිණී ය.නීල් ගේ සිනමා භාවිතය ප්‍රති විවරණයකට ලක් කිරීමේ දී මේ ගැනද විමසිලිමත් විය යුතු වේ. මන්ද මෙය සමකාලීන විනෝදාත්මක සිනමාව දෝලනය වූ අවස්ථා අවධාරණය කරන හෙයිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>02</day>
    </date>
    <link>http://www.dinamina.lk/2010/11/02/_art.asp?fn=f1011025</link>
    <topic>බදු විරෝධී සටනට සැරසෙව්!</topic>
    <author>බන්ධුල ආර්.ගුලවත්ත</author>
    <content>බදු විරෝධි දේශප්‍රේමි ජනතාව ගාල්ල නගරයේ දී ද තම විරෝධතාව චක්වූහ. මෙම ආරංචියත් සමග මහ ලේකම් සර් එමර්සන් ටෙනන්ට් කොළඹ සිට නැව් දෙකක ආරක්ෂක නිලධාරින් පිරිවරාගෙන ගාල්ලට සේන්දු විය. කච්චේරිය අවට බදු විරෝධි ජනතාව එක් රොක්ව සිටිනු දුටු එමර්සන් ටෙනන්ට් කච්චේරියේ ආලින්දය දිගේ දුවන්නට පටන් ගත්තේ ය. බදු විරෝධිහු ගල් ගසමින් බෙරිහන් දෙමින් ‘පැන යන්නට එපා අපට පිළිතුරු දෙන්ඩ යැයි කෑ ගැසූහ. ටෙනන්ට් එදිනම එම නැව් දෙකෙන් පිරිසත් සම¼ඟ කොළඹ බලා පිටත් විය.මේ අවස්ථාව වන විට කොළඹ නගරයේ ජනතාව බදු උණුසුමෙන් රත්ව සිටියහ. 1848 ජුලි මස 26 වැනිදා ඔව්හු බොරැල්ල මංසන්ධියට රැස්වූහ. කොළඹ කොටුවට පහරදීම සඳහා ඔව්හු බොරැල්ලෙන් පිටත්වූහ. මේ උණුසුම් ආරංචිය ලැබුණු වහාම ඔබ්සර්වර් පත්‍රයේ කර්තෘ ක්‍රිස්ටෝපර් එලියට් මහතා අසු පිට නැගී බදු විරෝධින් හමුවන්නට බොරැල්ල දෙසට හඹා ආවේ ය.ඒ වන විටත් ආරෝග්‍යශාලාව දක්වා පැමිණ සිටි පිරිස් සිදුවන්නට ඉඩ ඇති විනාශයත් දැක මග අයිනේ තාප්පයක් මත නැග කලහකාරී පිරිස ඉතා අපහසුවෙන් සන්සුන් කර ගත්තේ ය.“ඔබ සියලු දෙනා එක් රැස්ව රජයට විරෝධතාව දැක්වීම මේ රටේ සිරිත වුවත් යුරෝපයේ සිරිත පෙත්සමක් මගින් පළමුවරට කරුණු ඉදිරිපත් කිරීම යැයි හඬ නඟා පැවසුවේ ය. ඔහු අත ආණ්ඩුකාරයාට විරුද්ධව ලියූ පෙත්සමක් ද තිබුණි. මෙහිදී පෙත්සමට අස්සන් 9000ක් ලබා ගෙන රජගෙදරට බාර දීම සඳහා යාමට සූදානම් වූයේ ය. ඒ සමග වීරෝදාර ජනතාව පොලිස් හමුදාවත් සමග සුළු ගැටුමක් සිදු විය. එදා සිදුවන්නට තිබූ මහා මිනිස් ඝාතනයක් නූලෙන් බේරුණේ එලියට් මහතාගේ දූර්දර්ශී ක්‍රියා කලාපය නිසා බව වාර්තාවේ.එලියට් මහතාගේ නායකත්වයෙන් සිංහල නියෝජිතයෝ හතර දෙනෙක් ටොරින්ටන් සාමි හමුවන්නට රජගෙදරට ගියහ. අහංකාර, පරවශ, උද්ධච්ච, හිතුවක්කාර ආණ්ඩුකාරයා පෙත්සම ඉතා අවඥාවෙන් බැහැර කළේ ය. ඔහු එලියට් ඇතුළු පිරිස රජගෙදරින් ද පලවා හැරියේ ය. 1848 කැරැල්ල ගැන තොරතුරු විමසූ රාජකීය කොමිෂමට ටොරින්ටන් ආණ්ඩුකාරයා කළ ප්‍රකාශයෙහි සඳහන්ව ඇත්තේ අසත්‍ය තොරතුරක් බැව් ඉතිහාසඥයෝ පෙන්වා දෙති.“සර් එමර්සන් ටෙනන්ට් මහතා මහනුවර වැසියන් ද පසුව අන් පෙදෙස්වල වැසියන් ද හමුවීමෙන් පසු අලුත් බදු ගැන ඔවුන් මුළු මනින්ම තෘප්තියට පත්ව ඇතැයි ඔහු රාජකීය කොමිෂමට ප්‍රකාශ කර තිබුණි.ගාල්ල, මහනුවර , කොළඹ පාළාත්හි දේශ ප්‍රේමි විමුක්තිකාමී ජනතාව බදු විරෝධී අරගලයක යෙදුනත් කැරළි ඇවිලුණු සත් කෝරළයේ ජනතාව ඇතුගල්පුරයට රැස්වූ බවට වාර්තා නැතැයි සමහරු විද්වත්හු පවසති.1848 ජූලි 6 වැනිදා පටන් ජූලි 26 වැනිදා දක්වා සති තුනකට ආසන්න කාලයක් ගත වුව ද සිංහලයේ ජනතාවගේ ගැටලුවට සාධාරණ විසඳුමක් ලබාදීමට දඩබ්බර ඉංගී‍්‍රසි පාලකයෝ සමත් නොවූහ. මෙම සාධාරණ උද්ඝෝෂණය ඉංගී‍්‍රසි ආණ්ඩුව පෙරළා දමන මහා කුමන්ත්‍රණයක් වශයෙන් ද නිත්‍යානුකූල ඉංගී‍්‍රසි ආණ්ඩුව කෙරෙහි ද්වේෂ සහගතව ආරම්භ කළ ජනතා නැගිටීමක් වශයෙන් ද සැලකූ ඉංගී‍්‍රසි පාලකයන්ට අවශ්‍ය වූයේ 1818 ඌවේ කැරැල්ලේ දී මෙන් යුද්ධ නීතිය පැනවීමට ය.ඓතිහාසික මාතලේ කැරැල්ල සංවිධානය කිරීමට දින 20ක් (1848 - ජූලි 06 - ජූලි 26) ගත වූ වග පෙනේ. ජූලි 08 දා ආරම්භ වී ජූලි 28 දා සිට ඉතා උත්සන්න අවධියකට පත් වූ වගටත් මතයක් පවතී. කැරැල්ලේ උග්‍රතම අවස්ථාව එළඹුණේ වාරියපොළ දී සිදු වූ මහා ගැටුමෙන් පසුවය. කොළඹ සහ ගාල්ලේ මෙන් විරෝධතාවලින් පසු උඩරට ජනතාව නිහඬව සිටිනු ඇතැයි ඉංගී‍්‍රසි ආණ්ඩුව කල්පනා කළේ ය. එහෙත් උඩරට විමුක්තිකාමීහු ජූලි 20 දා වනවිට බදු විරෝධී ජනතා සටනට අමුතු මුහුණුවරක් ලබා දුන්හ.දඹුල්ලේ රජ මහා විහාරයේ දී කළ රාජාභිෂේකය මාතලේ කැරැල්ලට විශේෂයෙන් බලපෑවේ ය. රාජාභිෂේකය සංවිධානය කරන්නට ගොලහැල රටේ මහත්තයා, දුල්ලෑවේ නවරත්න වික්‍රමසිංහ සමරකෝන්, ජයතිලක පණ්ඩිත දියවඩන නිලමේ, ලෙනදොර ආරච්චි, ගුන්නෑපාන ආරච්චි, උකුවෙල රටේ මහත්තයා, කඳපොළ බස්නායක නිලමේ, හැවැන්පොළ කෝරළේ, බුත්වැල්ලේ හිටපු දිසාව, කුළුබණ්ඩා රටේ මහත්මයා, ප්‍රධානව මාතලේ සත් කෝරළේ ජාති හිතෛෂි ප්‍රභූවරු පිරිසක් ද නොයෙකුත් සමාජ තීරුවලට අයත් දේශප්‍රේමී පිරිස් මෙහි මූලිකත්වය ගත්හ.දඹුල්ලේ මහා විහාරයෙහි නායක පදවිය දැරූ ගිරානේගම ඉන්දජෝති නාහිමි, කඩහපොල උන්නාන්සේ, ප්‍රධාන විමුක්තිකාමී භික්ෂූන් වහන්සේ ප්‍රමුඛ භික්ෂූන් වහන්සේ පැවිදි පක්ෂයෙන් පෙරමුණ ගත්හ. ගොන්ගාලේගොඩ බණ්ඩා සහ වීර පුරන් අප්පු විමුක්ති අරගලයේ නායකයන් ලෙස සියලු දෙනා පිළිගත්හ.මහියංගනය ශ්‍රී‍්‍ර දළදා මාලිගාව ප්‍රධාන බෞද්ධ පූජනීය මූලස්ථාන කීපයකදී ගොංගාලේගොඩ බණ්ඩා සහ වීරපුරන් අප්පු විශේෂ ප්‍රසාදයට පාත්‍ර විය. සේනා සංවිධානයට සහ අභිෂේකයට අවශ්‍ය සම්පත් සපයා ගැනීමටත්, අවශ්‍ය ආයුධ නිපදවා එකතු කරගන්නටත්, අවි පුහුණුව හා සටන් පුහුණුවටත්, ගොලහැල සහ දුල්ලෑවේ නායකයින් දෙදෙනා ප්‍රමුඛ සිංහ – ලේ ඇති සිංහල ජනතා හිතෛෂිහු දිවා රෑ නොබලා ඇප කැප වූහ.ඒ ඓතිහාසික 1848 ජූලි 20 වැනි දිනයයි. එදින නව හිරු රැස් මහ පොළව සිප ගන්නටත් පළමු දේශාභිමානයෙන් පිබිදුණු දේශවාත්සල්‍යයෙන් උදම් වුණු ජාති හිතෛෂී දේශප්‍රේමින් අටසියයකට නොඅඩු පිරිසක් දඹුලු ගල්ලෙන් විහාරය ඉදිරිපස එක් රොක්ව සිටියහ. හරියටම සුබ මොහොත එළඹුණේ උදේ 11.30 ටය. ගිරන්තේගම ඉන්දජෝති දඹුලු නායක හිමිපාණන් ප්‍රධානව ස්වාමින් වහන්සේ හැටහත් නමකුත් සිංහලේ ගොවි තරුණයන් වැඩි ජනසන්නිපාතයකුත් සිංහලේ සටන් නායකයන් නම් කිරීම දෑසින්ම දැක බලා ගැනීමටත් අවශ්‍ය මෙහෙවර පිණිස සැදී පැහැදී සිටියහ.චාරිත්‍රානුකූල ආගමික වතාවත් සිදු කෙරිණි. දිවුරුම් දීම් සපථ කිරීම් අවසන් විය. පෞරුෂත්වයෙන්ද උගත්කමෙන්ද සටන්කාමිත්වයෙන් ද පිරිපුන් සිංහලේ නරදෙටුවකු වූ ගොංගාලේගොඩ බණ්ඩා සුබ නැකතින් මඟුල් කඩුව බැඳ මහනුවර රජු වශයෙන් අභිෂේක කිරීම දඹුලු මහා විහාරයේ ගිරන්තේගම ඉන්දජෝති නාහිමිපාණන් වෙතින් සිදු කෙරිණි.හඟුරන්කෙත උ9ගිරාල සත් කෝරළේ ආදිපාද වශයෙන් ද ‘දේනිස්’ හෙවත් වීදිපැල්ලේ බණ්ඩාර (ඔහු ගොංගාලේගොඩ බණ්ඩා ගේ සහෝදරයෙකි) උප රජු වශයෙන් ද වීර පුරන්අප්පු හා කරෝ අප්පු අදිකාරම්වරුන් වශයෙන් ද “ශ්‍රී වික්‍රම සර්ව සිද්ධිප’ නමින් අභිෂේක ලත් ගොන්ගාලේගොඩ බණ්ඩා රජතුමන් විසින් එදිනම පත් කරන්නට යෙදුණි. වැහැව අප්පුහාමි උකුවෙල රටේ මහත්තයා යන දෙදෙනා ඇතුළු ප්‍රාදේශීය නායකයන් ද පත් කරන ලදී. සිංහලේ විවිධ හමුදා නායකයන් ද පත් කරන්නට යෙදුණි.දඹුල්ලේ ඓතිහාසික අභිෂේකයෙන් පසුව ධූරවලට පත් වූ නායකයෝ එදින ම තම තමන්ට භාර වූ ප්‍රදේශයන්හි අදාළ කටයුතු සංවිධාන කරන්නට හදිසි සංචාර සහ මෙහෙයුම්වලට පිටත් වූහ. වීර පුරන් අප්පු, කරෝ අප්පු, වීදිපැල්ලේ බණ්ඩාර, ගොලහැල රටේ මහත්මයා, දුල්ලෑවේ මහ නිලමේ , උකුවෙල බණ්ඩාර ආදී සටන් සංවිධායකවරු රජතුමාටත් වඩා වෙහෙසෙමින් ඇප කැප වූහ.ගොංගාලේගොඩ බණ්ඩා නව රජතුමන් දින හතරක් පමණ දඹුලු පළාතේ රහසිගතව ගත කර යළිත් දඹුලු විහාරයට පැමිණි බව දැක්වේ. 1848 ජූලි 26 දා අවශ්‍ය මෙහෙයුම් සංවිධානය කර රජු හා සේනාධිනායකයෝ මහනුවර දක්වා සේනාව මෙහෙයවන්නට පටන් ගත්හ. මවුබිමේ උරුමය උදුරාගෙන අසරණ ජනතාවගේ දහඩිය මහන්සිය සූරා ගන්නා ඉංගශ්‍රීසි පාලකයන්ගේ අයුක්ති සහගත අසාධාරණ බදු විරෝධී සටනට එරෙහිව සිංහල සේනා පිටත්වූයේ සාම්ප්‍රදායික රණබෙර වයමින් කොඩි සේසත් ධජ පතාක පෙරටු කර ගනිමිනි. දඹුල්ලේ මහා විහාරයෙන් සපයා ගත් රන් දෝලාවක නැඟී රජතුමා සේනා සමඟ ගමන් ගත්තේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=n1011032</link>
    <topic>‘රණවිරු රියල් ස්ටාර්’ රූගත කිරීම් පලාලි හා දියතලාවේ</topic>
    <author>චන්ද්‍රිකා පෙරේරා</author>
    <content>‘රණවිරු රියල් ස්ටාර්’ වැඩසටහන් රූගත කිරීම් මේ දිනවල පලාලි, දියතලාව කඳවුරුවල, මුහුදේ හා ගුවනේදී සිදුකෙරේ.ත්‍රිවිධ හමුදා රණවිරුවන්ගේ ගායන කුසලතා එළිදැක්වෙන මේ කටයුත්ත ලොව පළමු වතාවට සිදුවන්නක් බව ජනමාධ්‍ය හා තොරතුරු ඇමැති ආචාර්ය කෙහෙළිය රඹුක්වැල්ල මහතා පවසයි.රට සුරක්ෂිත කළ නිදහසේ ප්‍රබලතම කොටස්කරුවන් වූ යුද ගුවන් හා නාවික රණවිරු ගායනා දක්ෂතා එළිදැක්වෙන පළමු වැඩසටහන මේ මස 5 – 6 දෙදින ජාතික රූපවාහිනියෙන් විකාශය වනු ඇත. රණවිරුවන්ගේ සුබසාධනය විවිධ අංශවලින් සිදුකෙරේ. එය කිසි දිනක නතර නොවන්නක් බව ද ඔවුන් දැය වෙනුවෙන්, අනාගතය වෙනුවෙන් සිදුකළ කැපකිරීම කිසිදිනෙක සුළු කොට තැකිය නොහැකි බවද ඇමැතිවරයා පෙන්වා දෙයි.මේ රටේ තීන්දු තීරණ ගන්නා සේනාධිනායකයා සමඟ එක්ව ජීවිත පූජාවෙන් ක්‍රියාකළ කණ්ඩායම තවදුරටත් ජනතා හදවත් තුළට ළං කිරීමේ කටයුත්තක් ලෙස රාජ්‍ය ආරක්ෂක ලේකම් ගෝඨාභය රාජපක්ෂ මහතාගේ සංකල්පයක් මත මේ කටයුත්ත ක්‍රියාත්මක වෙයි.ඩයලොග්GSM  දායකත්වය සැපයෙන මේ තරගයේ පළමු ත්‍යාගය රුපියල් මිලියන දහයකි.ඔවුන් මේ වෙනුවෙන් රුපියල් මිලියන 8.5 ක් වැය කිරීමට නියමිතය. තරගයට ත්‍රිවිධ හමුදා සෙබළු 500 ක් ඉදිරිපත් වේ. මූලික වටවලින් තෝරාපත්වන්නන් සඳහා තරග ජනවාරි (1) දායින් ආරම්භ වේ. අවසන් මහා තරගය මැයි 28 දා සුගතදාස ගෘහස්ථ ක්‍රීඩාංගණයේ පැවැත්වීමට කටයුතු සූදානම් කැර ඇත. රණවිරුවන් හා ඔවුන්ගේ ළඟම ඥාතීන් රැකබලා ගැනීම සිදුකරන බවටත් ඔවුන් පිළිබඳ අවධානය යොමුකර පිළිගැනීමට ලක්කරන බවටත් පෙන්නුම් කෙරෙන සිහිගන්වන ක්‍රියාවක් ලෙස මේ තරගාවලිය ක්‍රියාත්මක කරන බව රඹුක්වැල්ල මහතා පෙන්වා දෙයි.රණවිරු රියල් ස්ටාර් ගායනා තරගාවලියේ ඉදිරි කටයුතු පිළිබඳ ඊයේ (2) දහවල් ජනමාධ්‍ය අමාත්‍යාංශයේ පැවැති සාකච්ඡාවට එක්වෙමින් ඇමැතිවරයා මේ අදහස් පළ කළේය. ජාතික ආරක්ෂක මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුලුගල්ල, ජාතික රූපවාහිනියේ සභාපති සරත් කෝන්ගහගේ, ආරක්ෂක අමාත්‍යාංශයේ අතිරේක ලේකම් උදේනි වික්‍රමසිංහ, හමුදා මාධ්‍ය ප්‍රකාශක මේජර් ජෙනරාල් උභය මැදිවල, ඩයලොග් අලෙවි ප්‍රවර්ධන අධ්‍යක්ෂ නුෂාඩ් පෙරේරා, රූපවාහිනි නියෝජ්‍ය අධ්‍යක්ෂ ජෙනරාල් (අලෙවි) ප්‍රසන්න ජයසුන්දර යන මහත්වරු මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=n1011033</link>
    <topic>ජාතික නාට්‍ය උළෙලේතෙවැනි දිනය අද</topic>
    <author>ප්‍රාර්ථනා වීරසිංහ</author>
    <content>ජාතික නාට්‍ය උළෙලේ තෙවැනි දිනය අදයි.ජෝන් ද සිල්වා සමරු රඟහලේ දී අද පස්වරු හයේ සිට කෙටි නාට්‍ය 5 ක් වේදිකාගත වේ.සිසිර කොඩිකාර ගේ අස්වැන්න, ලංකා බණ්ඩාරනායකගේ පුංචි ජනේලය, සම්පත් වීරරත්නගේ වෙන කවුරුත් නොවේ, චාමර දේශප්‍රිය ගුරුගේ ගේ පෙම් යුවළක් සහ පෙම් යුවළක් යන නාට්‍ය ඒවායි.ඊයේ පස්වරුවේ විදුලිය සැපයීමේ දෝෂයක් ඇති බැවින්, ප්‍රදර්ශනය කිරීමට නියමිතව තිබූ කූඩුවට එනකං, කොන්ක්‍රීට් ආදරය, අපේ ගෙදර යං, හද ගිනිගෙන සඳ කුමටද යන හතරද අද දින සිට ඉදිරියට ප්‍රදර්ශනය කිරීමට කටයුතු යොදා ඇති බව සංස්කෘතික කටයුතු දෙපාර්තමේන්තුව පැවැසීය. .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=n1011034</link>
    <topic>ඉහළ කොත්මලේ මහ උමඟජනපති අතින් හෙට විවෘත වේ</topic>
    <author>ස්වර්ණා විජේකෝන්</author>
    <content>ඉහළ කොත්මලේ ජල විදුලි බලාගාරය වෙත ජලය ගෙන යන ප්‍රධාන උමං මාර්ගය ජනාධිපති මහින්ද රාජපක්‍ෂ මහතාගේ ප්‍රධානත්වයෙන් හෙට (04) විවෘත වේ.ශ්‍රී ලංකාවේ ඉදිකළ දිගම උමඟ ලෙස සැලකෙන මෙම උමං මාර්ගය ඔස්සේ කොත්මලා ඔයේ ජලය ඉහළ කොත්මලේ බලාගාරය වෙත ගෙන යාම සිදුකෙරේ.මෙම උමං මාර්ගයේ දිග කිලෝමීටර් දහතුනකි. ඉහළ කොත්මලේ ජල විදුලි බලාගාරය වෙත ජලය ගෙන යන ප්‍රධාන උමං මාර්ගය ජනාධිපති මහින්ද රාජපක්‍ෂ මහතා අතින් විවෘත වීමෙන් පසු නොවැම්බර් 05, 06, 07 යන තෙදින එය ජනතා ප්‍රදර්ශනය සඳහා විවෘතව තැබීමට තීරණය කර ඇත.ශ්‍රී ලංකාවේ ඉදිකෙරෙන විශාල පරිමාණයේ ජල විදුලි බලාගාරය වන ඉහළ කොත්මලේ ජල විදුලි බලාගාරය මගින් මෙගාවොට් එකසිය පනහක විදුලි ධාරිතාවක් ජාතික විදුලිබල පද්ධතියට එක්කිරීමට සැලැසුම් කර ඇත.මෙම බලාගාරය මගින් උත්පාදනය කරන විදුලිය 2011 දී ජාතික විදුලිබල පද්ධතියට එක්කිරීමට සැලසුම් කර ඇති අතර, බලාගාරයේ ඉදිකිරීම් කටයුතු 75% ක් පමණ මේ වන විට අවසන් කර ඇත.ඉහළ කොත්මලේ ජල විදුලි බලාගාරය ඉදිකිරීම සඳහා ජපන් රජයේ විදේශ සංවර්ධන සහන යටතේ ජපන් ජාත්‍යන්තර සහයෝගිතා බැංකුව ජපාන යෙන් මිලියන තිස්තුන්දහස් දෙසිය හැටපහක සහන ණයක් ලබා දී ඇති අතර ලංකා විදුලිබල මණ්ඩලය රුපියල් මිලියන අටදහස් හත්සියයක් වෙන්කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=n1011035</link>
    <topic>තමිල්නාඩුවේ සිට ඕස්ට්‍රේලියාව බලා යමින් සිටි ද්‍රවිඩ සරණාගතයන් 14ක් දැලේ</topic>
    <author>මහින්ද අලුත්ගෙදර</author>
    <content>නීති විරෝධී ලෙස ඉන්දියාවේ තමිල්නාඩුවේ සිට ඕස්ට්‍රේලියාව බලා යමින් සිටි ශ්‍රී ලාංකික ද්‍රවිඩ සරණාගතයන් 14 දෙනකු තමිල්නාඩු පොලිසිය මඟින් අත්අඩංගුවට ගෙන තිබේ.තමිල්නාඩුවේ පිහිටි සරණාගත කඳවුරක රැඳී සිට ඇති මේ පිරිස අත්අඩංගුවට ගැනීමට හැකි වී ඇත්තේ එම කඳවුරුවලින්ම පොලිසියට ලැබුණු තොරතුරු අනුව බව තානාපති ආරංචි මාර්ග සඳහන් කරයි. මේ පිරිස තමිල්නාඩුවේ සිට ඕස්ට්‍රේලියාව බලා බෝට්ටුවක් ආධාරයෙන් ගමන් කරමින් සිට ඇති අතර ඒ වන විට එහි පුද්ගලයන් 20 ක් පමණ සිටි බවත් ඉන් හය දෙනෙකු පැන ගොස් ඇති බවත් වාර්තා වෙයි.ඉන්දියාවේ සිට ඕස්ට්‍රේලියාව බලා ප්‍රවාහනය කිරීම සඳහා එක් අයෙකුගෙන් රුපියල් ලක්ෂයක් පමණ අය කරගෙන ඇති බවට මූලික පරීක්ෂණවලදී අනාවරණය වී තිබෙන බවද තානාපති ආරංචි මාර්ග කියයි. මේ අතර මොවුන් කිසියම් ත්‍රස්තවාදී සංවිධානයක් සමඟ සබඳතා පවත්වා තිබේද යන්න සොයා බැලීම සඳහා පුළුල් පරීක්ෂණ ක්‍රියාත්මක වන බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=n1011036</link>
    <topic>අසභ්‍ය වෙබ් අඩවිවල රඟපෑසිය දෙනකු හඳුනාගෙන</topic>
    <author>රක්‍ෂණ ශ්‍රීයන්ත, භක්ති ධර්මපි‍්‍රය මෙන්ඩිස්</author>
    <content>අසභ්‍ය වෙබ් අඩවිවල රඟපෑ ශ්‍රී ලාංකික තරුණ තරුණියන් 100කගේ තොරතුරු මේ වන විට පොලිස් ළමා හා කාන්තා කාර්යංශය විසින් හඳුනාගෙන ඇත.මෙම තරුණ තරුණියන්ගේ ඡායාරූප සහ තොරතුරු මාධ්‍ය මගින් හෙළිකර ඔවුන් අත්අඩංගුවට ගැනීමට සැලසුම් කර ඇතැයි උසස් පොලිස් නිලධාරියෙක් දිනමිණට ඊයේ පැවැසුවේය.මෙම තරුණ තරුණියන් පිළිබඳ තොරතුරු හෙට (04) පොලිස් ළමා හා කාන්තා කාර්යංශය විසින් කොටුව මහෙස්ත්‍රාත් අධිකරණය වෙත ඉදිරිපත් කිරීමට නියමිතය.මේ අය පිළිබඳ තොරතුරු දන්නේ නම් ඒවා තමන් වෙත ලබා දෙන ලෙස පොලිස් හා ළමා කාන්තා කාර්යාංශය ජනතාවගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=n1011037</link>
    <topic>මංජුගේ පරීක්ෂණයේප්‍රතිඵල ප්‍රමාද වෙයි</topic>
    <author>පි‍්‍රන්ස් ගුණසේකර, භක්ති ධර්මපි‍්‍රය මෙන්ඩිස්</author>
    <content>පොදුරාජ්‍ය මණ්ඩලීය ක්‍රීඩා උළෙලේ තහනම් උත්තේජක චෝදනාවට ලක් වූ බොක්සිං ක්‍රීඩක මංජු වන්නිආරච්චිගේ තීරණාත්මක පරීක්ෂණයේ ප්‍රතිඵලය නිකුත් කිරීම ප්‍රමාද වෙයි.ඊයේ පෙරවරු 10.00 ට ආරම්භ වූ “මුත්‍රා” සාම්පලයේ පරීක්ෂාව විනාඩි 25 කදී අවසන් වුවද වාර්තාව නිකුත් කිරීමට නවදිල්ලි නුවර තහනම් උත්තේජක පාලන අධිකාරිය කටයුතු කර නොතිබුණි.වසර 72 කට පසු පොදු රාජ්‍ය මණ්ඩලීය බොක්සිං රන් පදක්කමක් ශ්‍රී ලංකාවට ලබාදුන් මංජු වන්නිආරච්චිගේ “ඒ” මුත්‍රා සාම්පලයේ නැන්ඩ්‍රලොන් නම් වූ තහනම් ඖෂධය ඇති බවට ප්‍රකාශ වීමෙන් පසු එම චෝදනාව ප්‍රතික්ෂේප කොට “බී” සාම්පලය පරීක්ෂා කරන ලෙස ඉල්ලීමක් කළේය. මේ සඳහා ශ්‍රී ලංකාවේ නියෝජිත පිරිස නවදිල්ලියේ තවමත් රැඳී සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=n1011038</link>
    <topic>ව්‍යවස්ථානුකූල භාවය පිළිබඳ ශ්‍රේෂ්ඨාධිකරණ තීන්දුව කඩිනමින්</topic>
    <author>නෙල්කා මැදගෙදර</author>
    <content>පාර්ලිමේන්තුවට ඉදිරිපත් කර ඇති පළාත් පාලන සංශෝධන විශේෂ විධි විධාන පනත් කෙටුම්පතෙහි ව්‍යවස්ථානුකූ®ල භාවය පිළිබඳ සිය තීන්දුව ජනාධිපති මහින්ද රාජපක්ෂ මහතා වෙත සහ පාර්ලිමේන්තුවෙහි කතානායකවරයා වෙත කඩිනමින් දන්වා යවන බව ශ්‍රේෂ්ඨාධිකරණය ඊයේ (02) ප්‍රකාශ කෙළේය.මෙකී පනත් කෙටුම්පතට පක්ෂව සහ විපක්ෂව ගොනු කළ පෙත්සම් 11 ක් පිළිබඳ කරුණු සලකා බැලීමෙන් අනතුරුව මේ බව සඳහන් කෙරිණි.ආචාර්ය ශිරාණී බණ්ඩාරනායක, පී. ඒ. රත්නායක, එස්. අයි ඉමාමි යන ශ්‍රේෂ්ඨාධිකරණ විනිසුරු මඬුල්ල ඉදිරියෙහි මෙම පෙත්සම් කැඳවිණි.පෙත්සම්කරුවන් වෙනුවෙන් නීතිඥවරු කිහිපදෙනෙකු වාචික දේශන පැවැත්වූ අතර සෙසු නීතිඥවරු ලිඛිත දේශන ගොනු කරන බව අධිකරණයට දැනුම් දුන්හ.ඒ සඳහා අවසර ලබා දුන් ශ්‍රේෂ්ඨාධිකරණය මේ පිළිබඳ තීන්දුව නොවැම්බර් 15 වැනිදාට පෙර ලබා දිය යුතු බැවින් පෙත්සම සම්බන්ධ ලිඛිත දේශන නොවැම්බර් 08 වැනිදා හෝ ඊට පෙරද, ප්‍රතිඋත්තර ලිඛිත දේශන නොවැම්බර් 09 වැනිදාට පෙරද ගොනු කරන ලෙස දෙපාර්ශ්වයේ නීතිඥවරුන්ට නියම කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=n1011039</link>
    <topic>පළාත් සභාවලට අයත් අබලන් මාර්ගකිලෝ මීටර් 7000ක් සංවර්ධනයට</topic>
    <author>ජයසිරි මුණසිංහ, ඌව වෙල්ලස්ස විශේෂ මොනරාගල සිට...</author>
    <content>පළාත් සභාවලට අයත් කැඩී බිඳී අබලන්ව පවතින මාර්ග කිලෝ මීටර් 7000 ක් ඉදිරි අවුරුදු තුන ඇතුළත කාපට් කොට වැඩිදියුණු කිරීමේ වැඩපිළිවෙළක් ළඟදීම ක්‍රියාත්මක කිරීමට රජය සූදානම් වේ.ජනාධිපති මහින්ද රාජපක්ෂ මහතාගේ විශේෂ උපදෙස් හා මගපෙන්වීම් මත මේ සඳහා රුපියල් කෝටි 7000 ක මුදලක් වෙන් කිරීමට සැලසුම් කොට ඇතැයි ආර්ථික සංවර්ධන ඇමැති බැසිල් රාජපක්ෂ මහතා මොනරාගලදී ඊයේ (2) ප්‍රකාශ කළේය.උතුරු - නැඟෙනහිර දෙපළාතේ හැර අන් පළාත් සභා හතේ මාර්ග මේ යටතේ දියුණු කිරීමට අපේක්ෂිතය. මාර්ගයක එක් කිලෝ මීටරයක් කාපට් කොට වැඩිදියුණු කිරීමට රුපියල් මිලියන 10 ක, 12 ක මුදලක් වැයවෙතැයි ගණන් බලා තිබේ. ඒ අනුව අඩුම වශයෙන් එක් පළාත් සභාවක මාර්ග කිලෝ මීටර් 1000 ක් කාපට් කිරීමට රුපියල් මිලියන 10,000 කට වැඩි මුදලක් වැය කෙරෙනු ඇත.මේ අන්දමට පළාත් මාර්ග පද්ධතිය නවීකරණය කිරීමට රජය විධිමත් හා ක්‍රමවත් වැඩපිළිවෙළක් යෝජනා කරනුයේ පළාත් සභාවලට කිසියම් සහනයක් හා ඒවායේ ජනතාවට වැඩි පහසුකමක් සැපැයීමේ අරමුණින් බවද රාජපක්ෂ මහතා ප්‍රකාශ කෙළේය. මොනරාගල දිස්ත්‍රික් සංවර්ධන කමිටු රැස්වීමේදී මේ කරුණ අනාවරණය විය.මේ කමිටු රැස්වීමට අමාත්‍යවරුන් වන නිමල් සිරිපාල ද සිල්වා, සුමේධා ජී ජයසේන, ජගත් පුෂ්පකුමාර, පාර්ලිමේන්තු මන්ත්‍රීවරුන් වන විජිත් විජිතමුණි ද සොයිසා, විජිත රුබේරු, රංජිත් මද්දුම බණ්ඩාර, ඌව මහ ඇමැති ශෂීන්ද්‍ර රාජපක්ෂ. මොනරාගල දිස්ත්‍රික් ලේකම් යූ. කේ. එස්. මිහිඳු කුලසූරිය මහත්වරුන් ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=n10110310</link>
    <topic>තහනම් සමාගම්ඖෂධ ගෙන්වන කතාව බොරු</topic>
    <author>සන්ධ්‍යා කරුණාරත්න</author>
    <content>තත්ත්වයෙන් බාල ඖෂධ මෙරටට සැපයූ ඉන්දියානු සමාගම් හයකට එරෙහිව විලවුන් උපකරණ හා ඖෂධ නියාමන අධිකාරිය පැනවූ තහනම තවදුරටත් ක්‍රියාත්මක වේ.එම සමාගම්වලින් ඖෂධ මෙරටට ගෙන්වීම වසර දෙකක් ගතවනතුරු තහනම් කළ අතර එම තහනම තව වසරක් පමණ ඉදිරියට ක්‍රියාත්මක වීමට නියමිත යැයි විලවුන් උපකරණ හා ඖෂධ නියාමන අධිකාරියේ අධ්‍යක්‍ෂ වෛද්‍ය හේමන්ත බෙනරගම මහතා පවසයි. වසර 2009 දී එම සමාගම්වලින් සැපයූ නික්ෂේපණ හා සේලයින්වල තිබී ඇතැම් ආගන්තුක ද්‍රව්‍ය හමුවීම මෙම තහනම පැනවීමට හේතු විය.තහනම තිබියදී එම ඉන්දියානු සමාගම්වලින් ඖෂධ ගෙන්වන බවට ඇතැම් මාධ්‍ය මගින් කෙරෙන ප්‍රචාරයන් මුළුමනින්ම අසත්‍ය යැයි ද බෙනරගම මහතා කීය. තහනම පවතින වසර දෙකක කාලය තුළදී එම සමාගම් විසින් නිපදවන නව නිෂ්පාදන කිසිවක් එම කාලය තුළ මෙරට ලියාපදිංචි කිරීම හා මෙරටට ගෙන්වීම ද තහනම් කර තිබේ.විලවුන් උපකරණ හා ඖෂධ නියාමන අධිකාරිය විසින් පත්කරන ලද විද්වත් මණ්ඩලයක් විසින් මෙම තීරණ ගත් අතර එම විද්වත් මණ්ඩලයට කීර්තිමත් වෛද්‍ය විශේෂඥයන් හා විශ්වවිද්‍යාලවල වෛද්‍ය පීඨයන්හි ආචාර්ය, මහාචාර්යවරු ද ඇතුළත් වෙති.දුර්වර්ණව තිබූ ඇන්ටි වෙනම් සීරම් සපයන ලද වින්ස් බයෝ ප්‍රඩක්ට්ස්, තත්ත්වයෙන් බාල සෙෆියුරොක්සිම් නික්ෂේපණය සැපයූ කිලිච් ඩ්‍රග්ස් (ඉන්දියා), තත්ත්වයෙන් බාල සේලයින් සැපයූ බැක්ස්ටර් ඉන්දියා, තත්ත්වයෙන් බාල හයිඩ්‍රොකෝටිසන් නික්ෂේපණ සැපයූ උමේඩිකා ලැබෝරටරි ප්‍රයිවට් ලිමිටඩ්, තත්ත්වයෙන් බාල පෙතිඩීන් සැපයූ බෙල්කොෆාමා, තත්ත්වයෙන් බාල ප්‍රොමෙතසීන් නික්ෂේපණ සැපයූ මර්කරි ලැබෝරටරීස් යන සමාගම්වලට එරෙහිව පනවා ඇති මෙම තහනමේ කිසිදු වෙනසක් සිදු වී නැතැයි ද ඒ මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=n10110311</link>
    <topic>වැලිකඩ බන්‍ධනාගාර රැඳවියන් සතුවරුපියල් ලක්‍ෂ 3ක් වටිනා ජංගම දුරකථන තිබිලා</topic>
    <author>බුද්ධිකා ඉඹුලාන</author>
    <content>වැලිකඩ බන්ධනාගාරයේ පසුගිය සති අන්තයේ රාත්‍රී සිදු කළ සෝදිසියකදී රුපියල් ලක්‍ෂ 03ක් පමණ වටිනා ජංගම දුරකතන 13ක් රැඳවියන් සතුව තිබියදී බන්ධනාගාර බුද්ධි අංශ මගින් සොයාගෙන ඇත.ජීවිතාන්තය දක්වා සිරදඬුවම් නියම වූ රැඳවියන් සිටින චැපල් ශාලාවේදී සිදු කළ මෙම මෙහෙයුමේදී එම ජංගම දුරකතන හමුවී ඇති අතර ඉන් එක් දුරකතනයක් රුපියල් 35000 ඉක්මවන නවීන පහසුකම්වලින් සමන්විත බවද අනාවරණය වී ඇත.අනෙක් සියලුම දුරකතන රුපියල් 15000ට වඩා මිල අධික බව මෙහිදී සිදු කෙරුණු විමර්ශනයකදී හෙළි වී තිබේ. මෙම ජංගම දුරකතනවලට අමතරව එම රැඳවියන් සතුව තිබී රුපියල් දහසක පමණ මුදලක්ද බන්ධනාගාර බුද්ධි අංශ නිලධාරීන් සොයාගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=n10110312</link>
    <topic>ප්‍රධාන පෙළේ රෝහල් සීරුවෙන්</topic>
    <author>සිතාරා සේනානි, සන්ධ්‍යා කරුණාරත්න</author>
    <content>නව ඉන්ෆ්ලුවෙන්සා ඒ එච් 1 එන් 1 උණ රෝගය (සූකර උණ) රට පුරා පැතිර යාමේ අවදානමක් ඇතැයි සෞඛ්‍ය අමාත්‍යාංශය පවසයි. මෙම වසංගත රෝග තත්ත්වයට මුහුණ දීම සඳහා රට පුරා පවතින ප්‍රධාන පෙළේ රෝහල් සියල්ලටම අවශ්‍ය උපදෙස් ලබා දී ඇති බවත්, සෞඛ්‍ය කාර්ය මණ්ඩල සූදානම් කර ඇති බවත් සෞඛ්‍ය අමාත්‍යාංශයේ සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් මහතා පවසයි.ඒ අනුව රෝහල්වල බාහිර රෝගී අංශයන්හි පෙර සූදානම, ආවේක්ෂණ කටයුතු වැඩිකිරීම, රෝගීන් වෙන්ව තැබීමේ පහසුකම් වැඩිදියුණු කිරීම, අත්‍යවශ්‍ය ප්‍රති වෛරස් ඖෂධ හා ආසාදන පාලක උපකරණ තොග තර කිරීම යනාදී කටයුතු සෞඛ්‍ය අමාත්‍යාංශය මගින් රෝහල්වලට ලබාදීම සිදුකෙරේ.ඉකුත් සැප්තැම්බර් මස අවසන් සතියේ සිට මේ දක්වා රෝගීන් 15 දෙනකු පමණ රට පුරා රෝහල්වලින් වාර්තා වී තිබේ. 2009 වසරේදී ගෝලීය වසංගතයක් වූ මෙම රෝගය මෙරටද පැතිර ගියත් ඉකුත් අප්‍රේල් මාසයේ සිට රෝගීන් වාර්තා වීම නැවතී තිබිණි. එහෙත් දැනට ලැබෙන දත්ත අනුව දෙවන වරටත් මෙම වසංගතය රට පුරා පැතිරයාමේ අවදානමක් පවතින බව අමාත්‍යාංශය ප්‍රකාශ කරයි.මෙම රෝගයට අවශ්‍ය එන්නත් තොග රට පුරා ඇති ප්‍රධාන රෝහල් හා ප්‍රාදේශීය සෞඛ්‍ය සේවා කාර්යාලවලින් රෝගීන්ට වෛද්‍ය උපදෙස් මත ලබා ගත හැකිය.නව ඉන්ෆ්ලුවෙන්සා රෝගයේ රෝග ලක්ෂණ ලෙස උණ, සෙම්ප්‍රතිෂ්‍යාව, කැස්ස, උගුරේ ආසාදනය, හිසරදය හා ඇඟපත වේදනාව යනාදිය පවතියි.මෙවැනි රෝග ලක්ෂණ යම් අයෙකුට පවතී නම් ළඟම ඇති රෝහලට ගොස් ප්‍රතිකාර ලබාගත යුතු වෙයි. සාමාන්‍ය ලෙස මෙම රෝග ලක්ෂණ සතියක් පමණ වැනි කාලයක් තිබී සුවවීමේ හැකියාවක් ද පවතී.සබන් යොදා නිතර අත් සේදීමෙන් ද, සෙම්ප්‍රතිශ්‍යාව පවතී නම් ඒ සඳහා භාවිතා කරන ටිෂූ කඩදාසි හා අත්ලේන්සු ආරක්ෂිත ලෙස බැහැර කිරීමෙන් ද, රෝග ලක්ෂණ පවතී නම් ජනාකීර්ණ ස්ථානයන්හි නොගැවසීමෙන් ද මෙම රෝගය වසංගතයක් ලෙස පැතිරීම වළක්වා ගත හැකි යැයි ද සෞඛ්‍ය අමාත්‍යාංශය මහජනතාවට දැනුම් දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=n10110313</link>
    <topic>ලං.වි.ම. යටතේ ඇති විදුලි පාරිභෝගික මධ්‍යස්ථානවලට එස් 5 ක්‍රමවේදය</topic>
    <author>ස්වර්ණා විජේකෝන්</author>
    <content>ලංකා විදුලිබල මණ්ඩලය යටතේ පවතින සියලු විදුලි පාරිභෝගික මධ්‍යස්ථානවලට ‘ එස් පහ ‘ ක්‍රමවේදය හදුන්වා දීමට තීරණය කර ඇත. දිවයින පුරා විදුලි පාරිභෝගික මධ්‍යස්ථාන දෙසීයක් පමණ පවතින අතර ඉදිරි වසර දෙක ඇතුළත මෙම මධ්‍යස්ථානවල ඵලදායිතාව ඉහළ නැංවීමටත් තීරණය කර ඇත.ඵලදායිතාව , සහ සඵලතාව වැඩි කිරීම මගින් විදුලි පාරිභෝගිකයින් හට ලබාදෙන සේවාව කාර්යක්ෂම කිරීමට මේ යටතේ සැළසුම් කර ඇති බව විදුලිබල හා බලශක්ති ඇමැති පාඨලි චම්පික රණවක මහතා දිනමිණට ප්‍රකාශ කළේය.විදුලි උප පොළ, හා විදුලි පාරිභෝගික මධ්‍යස්ථානවල ඵලදායිතාව ප්‍රවර්ධනය සඳහා නිලධාරීන් පිරිසක්ද පත්කර ඇති අතර විදුලි උප පොළවල අයි. එස්. ඕ. වැනි ජාත්‍යන්තර ප්‍රමිතින්ද ඇති කිරීමට තීරණය කර ඇති බවත් ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=n10110314</link>
    <topic>රුහුණු සරසවි සිසුන් දෙදෙනා රිමාන්ඩ්</topic>
    <author>සිරි වාව්වගේ මාතර සංචාරක</author>
    <content>රුහුණු විශ්වවිද්‍යාලයේ උප කුලපති වරයාට පහරදීම සම්බන්ධයෙන් සැකපිට අත්අඩංගුවට ගෙන සිටි සිසුන් දෙදෙනා මේ මස 15දා දක්වා රිමාන්ඩ් භාරයේ තැබීමට මාතර ප්‍රධාන මහේස්ත්‍රාත් උදේශ් රණතුංග මහතා පෙරේදා නියෝග කළේය.මාතර පොලිසිය මගින් අත්අඩංගුවට ගෙන අධිකරණය හමුවට ඉදිරිපත් කිරීමෙන් පසු මෙසේ රක්ෂිත බන්ධනාගාර ගත කෙරුණේ රුහුණු විශ්වවිද්‍යාලයේ කළමනාකරණ හා මූල්‍ය පීඨයේ එම්. ජී. චන්ද්‍රතිලක සහ ඩබ්ලිව්. ජී. පද්මසිරි යන සිසුන් දෙදෙනාය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=n10110315</link>
    <topic>බෙල්ජියම් සංචාරකයන්පැමිණීම 83%කින් ඉහළට</topic>
    <author>මහින්ද අලුත්ගෙදර</author>
    <content>බෙල්ජියානු සංචාරකයන් මෙරටට පැමිණීම සියයට 82.8කින් ඉහළ ගොස් ඇතැයි බෙල්ජියමේ ශ්‍රී ලංකා තානාපති කාර්යාලය පවසයි. ශ්‍රී ලංකාව මේ වන විටත් සංචාරකයන් සඳහා ආකර්ෂණීය මෙන් ම වඩා ආරක්ෂිත රටක් බවට පත්වීම මෙලෙස සංචාරකයන්ගේ වර්ධනයට හේතුව බව බෙල්ජියමේ ශ්‍රී ලංකා තානාපති රවිනාත ආරියසිංහ මහතා ප්‍රකාශ කරයි.ඒ මහතා මේ බව ප්‍රකාශ කර ඇත්තේ බ්‍රසල්ස් සිට කොළඹ දක්වා ඍජු ගුවන් ගමන් ආරම්භ කිරීම නිමිත්තෙන් බ්‍රසල්ස් ජාත්‍යන්තර ගුවන් තොටුපළේ පසුගියදා පැවැති උත්සවයක් අමතමිනි.පසුගිය සැප්තැම්බර් මාසය වන විට බෙල්ජියානු සංචාරකයන් වැඩි ප්‍රමාණයක් ශ්‍රී ලංකාවට පැමිණ තිබෙන අතර සමස්තයක් ලෙස යුරෝපීය සංචාරකයන්ගේ පැමිණීම ද සියයට 50කින් වර්ධනය වී තිබෙන බව ශ්‍රී ලංකා තානාපතිවරයා ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=n10110316</link>
    <topic>මෝටර් රථ පැහැර ගන්නාකල්ලියක දෙදෙනෙක් දැලේ</topic>
    <author>භක්ති ධර්මපි‍්‍රය මෙන්ඩිස්</author>
    <content>සුඛෝපභෝගී මෝටර් රථ පැහැර ගෙන යන කල්ලියක සාමාජිකයන් දෙදෙනකු රුපියල් ලක්ෂ පනස් අටක් වටිනා මෝටර් රථයක් සමගින් මිරිහාන පොලිස් විශේෂ මෙහෙයුම් ඒකකය විසින් අත්අඩංගුවට ගෙන තිබේ.මේ මෝටර් රථය මොරටුව ප්‍රදේශයෙන් පැහැර ගෙන ඇඹිලිපිටිය ප්‍රදේශයේ සඟවා තිබූ බව පොලිසිය කියයි. සැකකරුවන් දෙදෙනා කඩුවෙල ප්‍රදේශයේදී පොලිසිය විසින් අත්අඩංගුවට ගෙන ප්‍රශ්න කර ඇති අතර එහිදී ඔවුන් මෙම මෝටර් රථය පිළිබඳව තොරතුරු අනාවරණය කර ඇත. සැකකරුවන් විසින් පැහැරගත් තවත් මෝටර් රථ සොයා පොලිසිය පරීක්ෂණ ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=n10110317</link>
    <topic>බත්මුලේ ජංගම දුරකතනයක් සඟවාගෙන එල්ටීටීඊ සැකකරුවකු බැලීමට ගොස් දැලේ</topic>
    <author>බුද්ධිකා ඉඹුලාන</author>
    <content>ජංගම දුරකතනයක්, චාජරයක් සහ සිම්කාඩ්පත් කිහිපයක් බත්මුලක සඟවාගෙන වැලිකඩ බන්ධනාගාරයේ රඳවා සිටින එල්.ටී.ටී.ඊ. සැකකරුවෙකු බැලීමට පැමිණි කාන්තාවක් බොරැල්ල පොලිසිය මගින් පෙරේදා (01) අත්අඩංගුවට ගෙන ඇත.බිලිඳු දරුවකුද සමඟ නුවරඑළිය, රාගල ප්‍රදේශයේ සිට පැමිණි මේ කාන්තාව කොටහේනේ ඥාතියකුගේ නිවසේ නැවතී සිට වැලිකඩ රක්ෂිත බන්ධනාගාරයේ සිටින සිය ඥාතියකු වන මෙම එල්.ටී.ටී.ඊ. සැකකරු බැලීමට ගොස් ඇති අතර, ඔහුට කෑමට ලබාදීමට අයිස්ක්‍රීම් පෙට්ටියක අසුරා සකස් කළ බත් මුලක් ද ඒ සමඟ රැගෙන ගොස් තිබේ.එම එල්.ටී.ටී.ඊ. සැකකරුගේ හැසිරීම බන්ධනාගාරය තුළදීත් ඉතා සැක සහිත සහ සතුටුදායක නොවන බැවින් ඔහු හමුවීමට එන ඥාතීන් පුළුල් පරීක්ෂාවකට ලක්කිරීමට තීරණය කළ බන්ධනාගාර නිලධාරීන් මෙම බත් දැමූ අයිස්ක්‍රීම් බඳුන තුළට කම්බි කූරක් දමා එය පරීක්ෂා කර තිබේ.බත් දැමූ බඳුන පතුලට එම කම්බිකූර ගමන් නොකරන නිසාත් ඝන ද්‍රව්‍යයක් ඒ තුළ තිබෙන බව දැනීම නිසාත් සැක සිතූ බන්ධනාගාර නිලධාරීන් වහාම බොරැල්ල පොලිස් ස්ථානයට ඒ බව දන්වා පොලිස් නිලධාරීන් කණ්ඩායමක්ද එහි ගෙන්වාගෙන තිබේ.එහදී සිදු කළ පරීක්ෂණයේදී අයිස්ක්‍රීම් බඳුන පතුලේ තැන්පත් කළ ජංගම දුරකතනයක්, සිම්කාඩ්පත් සහ චාජරයක් සොයා ගත් අතර එම සැකකාර කාන්තාව බොරැල්ල පොලිසිය මගින් අත්අඩංගුවට ගෙන ඇත.සැකකාර කාන්තාව ඊයේ (02) අධිකරණයට ඉදිරිපත් කිරීමට නියමිතව තිබූ අතර මේ පිළිබඳව වැඩිදුර පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=r1011031</link>
    <topic>හොරණ නගර සභාවට ස්ථිර ගොඩනැඟිල්ලක් නෑ:</topic>
    <author>හොරණ සමූහ බන්ධුල ආර්. ගුලවත්ත - බුලත්සිංහල සමූහ</author>
    <content>හොරණ නගර සභා ගොඩනැගිල්ලේ ඉඩකඩ ප්‍රමාණවත් නැති බවත් ඒ සඳහා නව ගොඩනැගිල්ලක් කඩිනමින් ඉදිකළ යුතුª බවත් ප්‍රදේශවාසීහු කියති.හොරණ නගර සභාවේ ප්‍රධාන කාර්යාලය වසර 13 ක සිට පවත්වාගෙන එන්නේ පැරැණි තානායමේ කාමරයකය.නගරයේ පොදු ගොඩනැගිලි රැසක් මේ කාලයේදී අලුතෙන් ඉදිකළත් නගර සභාවට ගොඩනැගිල්ලක් ඉදිනොකළ බව ඔවුහු කියති.හොරණ නගර සභා කාර්යාලයට අයත් ගොඩනැගිල්ලේ දිග අඩි 113කි.පළල අඩි 40 කි. මේ වර්‍ග අඩි 4520 ඉඩ ප්‍රමාණය සභාපති, උප සභාපති, ලේකම් කාර්යාල රැස්වීම් ශාලාව සහ අනෙකුත් විෂයන්ට අදාළ අංශ ඇති බැව් සභාපති සෝමසිරි ගමගේ මහතා පැවැසීය.ඒ මහතා මෙසේද කීය.ආයතන අංශය, කර්මාන්ත සෞඛ්‍ය හා පරිසර අංශය, ආදායම් අංශය ඒ අතරට ඇතුළත් 2010 වසරේ දී හොරණ නගර සභාව මහ නගර සභාවක් මට්ටමට ගෙන ඒමට අපි සැලැසුම් කර තිබන්නේ.නගර සභා ගොඩනැගිල්ල ඉඩකඩ කිසිසේත් ප්‍රමාණවත් නැහැ. 2009 ජනවාරි මස පටන් වසා දමා තිබුණු පැරණි අධිකරණ ශාලා ගොඩනැගිල්ල පළාත් සභා සහ පළාත් පාලන අමාත්‍යාංශයට පවරා තිබෙනවා.එම ගොඩනැගිල්ල හොරණ නගර සභාවට ලැබීම ගැන ප්‍රශංසා කරනවා.නගර සභා රැස්වීම් ශාලාවෙහි මාසික සභා රැස්වීම් ශාලාවෙහි මාසික සභා රැස්වීම් විවිධ කමිටු රැස්වීම් ආයතන අංශ ප්‍රධානින්ගේ රැස්වීම් පවත්වනු ලබන්නේ ඉතා අසීරුවෙන් බැව් නගර සභා මන්ත්‍රීවරු පවසති.රැස්වීම් වාර්තා කරන මාධ්‍යවේදීන්ටත් මහජනතාවගේ ගැලරියටත් ඇත්තේ ඉතාම සුළු ඉඩක් බව ඔවුහු කියති. ආදායම් බදු සහ වරිපනම්, කඩ කුලී සහ මිශ්‍ර ආදායම් ගෙවීමට ඇති කවුන්ටර් 4 ප්‍රමාණවත් නොවන බව නගරවාසීහු පවසති.හොරණ නගර සභාවට මහජන පුස්තකාල 3 ක්, පෙර පාසල් 4 ක් ආයුර්වේද අංශයක්, නගර ශාලාවක් සෞඛ්‍ය සායනය සහිත සාප්පු සංකීර්ණයක්, ආදාහනාගාරයක් අයත්ය.ලේඛනාගාරය නගර සභා කාර්යාලයේ ඉඩකඩ මදිවීම හේතු කර ගෙන සභාවේ වෙනත් ගොඩනැගිල්ලකට අනුයුක්ත කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=r1011038</link>
    <topic>මිහින්තලය කඳු පාමුල තපෝවනයේඅසිරිය විඳින්න  </topic>
    <author>සටහන හා ඡායාරූප -අනුරාධපුර නැඟෙනහිර සමූහසේනපුරඩී. නිශ්ශංක</author>
    <content>මිිහින්තලේ කඳු පාමුල පිහිටි ‘’අරහන්ත තපෝවනය” ට සිත්පිත් නැති මිනිසුන්ගෙන් සිදුවන පරිසර හානි නැවැත්වීමට පියවර ගන්නැයි මෙහි වැඩ වාසය කරන වනවාසී භික්ෂූන් වහන්සේ වගකිවයුත්තන්ගෙන් ඉල්ලා සිටිති.මිහින්තලේ ගල්කුලම මාර්ගයේ රාජගිරිලෙන කන්ද ආසන්නයේ පිහිටි කටුසෑය ඉදිරිපිට මාර්ගයෙන් තපෝවනයට යාහැකිය. සෑම පසළොස්වක් පොහෝ දිනකම දහසකට වැඩි පිරිසක් මෙහි සිල් සමාදන් වෙති.සමහර වන්දනා නඩ මෙහි පැමිණ සිදුකරන පරිසර හානිය ඉවසිය නොහැකි බව, කළුදිය පොකුණ අරහන්ත තපෝවන විහාරාධිකාරී තපෝවනයේ සද්ධාජීවී හිමියෝ පැවැසූහ.ඇතැමුන් මෙහි පැමිණ කළුදිය පොකුණෙන් දිය නා රහතුන් වැඩ සිටි ගල්ලෙන්වලට ගොස් මත්පැන් පානය කර විනෝද වී පොලිතින් ආදී අපද්‍රව්‍ය ඒ ඒ තැන්වලම දමා යති.සමහර තරුණ ජෝඩු මෙහි නිතර පැමිණෙන අතර ඔවුන්ද කළුදිය පොකුණ ආශ්‍රිත ප්‍රදේශය ප්‍රේම පරාදීසයක් කරගෙන තම සිතැඟියාවන් සිත්සේ ඉටුකර ගනිති.වාද්‍ය භාණ්ඩ හා පොලිතින් රැගෙන මෙහි පැමිණීම නැවතීමටත්, තමතමන්ගේ ඕනෑ එපාකම් පිරිමහ ගැනීමට පැමිණෙන අය කෙරෙහි දැඩි අවධානයකින් සිටින ලෙස මිහින්තලේ අරහන්ත තපෝවනයේ දායක පිරිස වගකිවයුත්තන්ගෙන් හා පොලිසියෙන් ඉල්ලීමක් කර සිටිති.මෙහි වැඩිපුරම වැඩවාසය කරන්නේ වනවාසී භාවනා යෝගී භික්ෂූන් වහන්සේ. උන්වහන්සේට නිහඬතාව අවශ්‍යයි. බොහෝ වන්දනාකරුවන්ගෙන් ගස්වැල්වලට හානි සිදුවෙනවා.මේ වනයේ ඉතා වටිනා බෙහෙත් වර්ග තියෙනවා. එම බෙහෙත් පැලෑටිද ගලවාගෙන යනවා. මේවා මැඩපැවැත්වීමට ආරක්ෂකයන් යෙදවිය යුතු යැයි තපෝවන දායක සභාවේ උප සභාපති එල්. ධර්මපාල මහතා කීවේය.කළුදිය පොකුණ එම නම ලැබුවේදියෙහි පතිත වූ අඳුරු පැහැති ගස්වැල්ලවල ඡායාව නිසා විය හැකිය. වැසිකල කන්දෙන් ගලන දිය එකතු කොට සෑදූ මේ පොකුණ පරිසරයට අමුතු විදියේ සිරියාවක් ගෙනදෙයි.කළුදිය පොකුණේ පසුබිමේ දක්නා වෙහෙර විහාරාම, ගොඩනැගිලි, සක්මන්මලු, පිරිවෙන්, ප්‍රාසාද වලින් බෞද්ධ පරිසරයක ඇති ශාන්ත බව මනාව කියාපායි.කළුදිය පොකුණ නිමවා ඇති අයුරින් පරිසරයේ ස්වාභාවික ලක්ෂන වඩාත් ඔපවත් වෙයි. කළුදිය පොකුණට බැසීමට ඇති පියැගට පෙළ දැකුම්කළු නිර්මාණයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=r1011032</link>
    <topic>පහසුකම් රැසකින් සමන්විතකළුතර බෝධිඥාන පුස්තකාලය</topic>
    <author>කළුතර විශේෂ සැම්සන් ප්‍රේමසිරි</author>
    <content>කොළඹ හා යාපනය නගර හැරුණවිට විශාලතම පුස්තකාලය උතුරු කළුතර ප්‍රදේශයේ ස්ථාපිත කර තිබේ.කළුතර බෝධි භාරකාර මණ්ඩලය මගින් පිහිටුවා ඇති මෙය බෝධිඥාන පුස්තකාලය ලෙස නම් කර ඇත.බෞද්ධ පොත් පත් ඇතුළු විවිධ වර්ගයේ පොත් පනස්දාහක් පමණ මෙහි තැන්පත් කර ඇතැයි බෝධිභාරකාර මණ්ඩලයේ සාමාන්‍යාධිකාරී ඩී. ඩී. එස්. බණ්ඩාරනායක මහතා කීය.බෝධිඥාන පුස්තකාලයේ සාමාජික සංඛ්‍යාව දෙදාස් හාරසිය හතලිස් අටකි. එම සංඛ්‍යාව තවත් වැඩි කර ගැනීමට බලාපොරොත්තු වන බව ඒ මහතා පැවසීය.දෙමහල් පුස්තකාලය දේශන ශාලාවක් ඇතුළු පොදු පහසුකම් වලින්ද සමන්විතය.බෝධිභාරකාර මණ්ඩලයේ සභාපති අජිත් ද සොයිසා එහි සාමාජික ඉන්ද්‍රදාස හෙට්ටිආරච්චි මහත්වරුන්ගේ කැපවීම මත පිහිටුවන ලද මේ බෝධිඥාන පුස්තකාලය කළුතරට ලැබී ඇති විශාල සම්පතකි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=r1011033</link>
    <topic>බොරලැස්ගමුව නගර සභා ගොඩනැඟිල්ලමුල් ගලට පමණක් සීමා වෙලා</topic>
    <author>කැස්බෑව සංචාරකධර්මසිරි සුරවීර</author>
    <content>නාගරික සංවර්ධන හා පූජා භූමි සංවර්ධන අමාත්‍යාංශය සහ නාගරික සංවර්ධන අධිකාරිය බොරලැස්ගමුව නගර සභාව ඒකාබද්ධව බොරලැස්ගමුව නව නගර සභා ගොඩනැගිල්ල ඉදිකිරීමට තැබූ මුල්ගල වසරකට ආසන්න කාලයක් තිස්සේ ‘පැළවෙමින්’ එම ඉඩම වල් බිහි වෙමින් පවතින බව බොරලැස්ගමුවේ ජනතාව පවසති.මේ සම්බන්ධයෙන් දිනමිණට බොරලැස්ගමුව නගර සභාවේ සභාපති දේශබන්දු අරුණ ප්‍රියශාන්ත මහතා මෙසේ පැවසීය.බොරලැස්ගමුව නව නගර සභා ගොඩනැගිල්ල ඉදිකිරීමට යෝජිත ඉඩම නාගරික සංවර්ධන අධිකාරියට අයත් විශාල ඉඩමක්.මේ ගොඩනැගිල්ලේ ප්‍රථම අදියර සඳහා නගර සභාව පොදු අරමුදලින් රුපියල් කොටි 2 1 / 2 ක ප්‍රතිපාදන වෙන් කළා.ඉතිරි මුදල දේශීය ණය සංවර්ධන මණ්ඩලය වැනි ආයතනයකින් ලාබගෙන කටයුතු කිරීමටයි අප බලාපොරොත්තු වුණේ.ශ්‍රී ලංකා නිදහස් පක්ෂයේ කැස්බෑව සංවිධායක වත්මන් කම්කරු සබඳතා හා ඵලදායිතා ප්‍රවර්ධන ඇමැති ගාමිණි ලොකුගේ මහතාගේ පූර්ණ උපදෙස් මත හා අනුමැතියෙන් මේ සියලු කටයුතු කළේ.නිවාස සංවර්ධන අධිකාරිය ලබාදී තිබු අක්කර 1 1 / 2 ක ඉඩම් කොටස පිළිබඳව අපැහැදිලි තත්ත්වයක් ඇති වී තිබෙනවා. එනිසා මේ පිළිබඳව ඇමැති ගාමිණි ලොකුගේ මහතාගේ අවධානයට යොමු කළා.මේ බොරලැස්ගමුව නව නගර සංවර්ධන සැලැස්ම ඉදිරියට ගෙන යෑම සඳහා ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් විශේෂ සාකච්ඡාවක් එම අමාත්‍යාංශයේදී පැවැත්වීමට නියමිතයි.එම සාකච්ඡාවෙන් පසු මේ මුල්ගල තබා ඇති අක්කර 1 1 / 2 ක ඉඩම අපට ලබාගත හැකි වේ යැයි මා විශ්වාස කරනවා. එය ලැබුණු පසුව ප්‍රතිපාදන නැවත වෙන්කර ගෙන මේ නගර සභා නව ගොඩනැගිල්ල කඩිනමින් ඉදිකිරීමට බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=r1011034</link>
    <topic>දික්වෙල වෙල්යායේ කුඹුරු ඉඩම්වගා කිරීමට පියවර ගෙන නෑ</topic>
    <author>සීදූව සමූහ</author>
    <content>සීදූව ප්‍රදේශයේ දික්වෙල වෙල්යායේ කුඹුරු ඉඩම් වගා කිරීමට කිසිවකු උනන්දුවක් නැත්තේ එම ප්‍රදේශයට අයත් කෘෂිකර්ම හා පර්යේෂණ නිලධාරීන්ගේ කැපවීම හා උනන්දුවක් නොමැතිකම බව එම ප්‍රදේශවල ජනතාව පවසති.දික්වෙල කුඹුරුයාය මැදින් ඇති දික්වෙල ඇළ මාර්ගය කටුනායක සීදූව නගර සභාව කම්කරුවන් යොදා වරින් වර පිළිසකර කරති.ඒ හෙයින් මේ කුඹුරු යාය නැවත වගා කිරීමට කටයුතු “අපි වවමු රට නගමු” යටතේ කෘෂිකර්ම හා පර්යේෂණ සහකාර නිලධාරීන් උනන්දු වියයුතු බව ජනතාව පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=r1011035</link>
    <topic>අවිත්තාව සීවලී කනිටු විදුහලවසර පහක් වසා දමලා</topic>
    <author>සටහන හා ඡායාරූප නෙළුව සමූහ අයි. එම්. වී. සී. ගුණසේකර</author>
    <content>ඇල්පිටිය අධ්‍යාපන කලාපයට අයත් අවිත්තාව ගා/සීවලී කනිටු විදුහල වැසී ගොස් වසර පහකට අධික කාලයක් ගතවී තිබේ.කලක් ප්‍රදේශයේ ඉතා ජනප්‍රිය පාසලක් වූ මෙහි අකුරු කර ශිෂ්‍යත්වය සමත්ව අද සමාජයේ ඉහළ රැකියා කරන ආදිසිසුන් පවා සිටින බව ගම්වාසීහු පවසති.හැටේ දශකයේ බෙන්තර ඇල්පිටිය ආසනයේ පාර්ලිමේන්තු මන්ත්‍රීවරයා මෙන්ම ශ්‍රී ලංකා නිදහස් පක්ෂ ප්‍රධාන සංවිධායකවරයාව හිටපු වැවිලි කර්මාන්ත නියෝජ්‍ය ඇමැති ඇල්බට් කාරියවසම් මහතා පර්චස් පහක බිම් ප්‍රමාණයක මේ විදුහල ආරම්භ කර තිබේ.ඉන්පසු ප්‍රදේශයේ දානපතියකුගෙන් අක්කර 2 ක භූමියක් ලබාගෙන විශාල ගොඩනැගිල්ලක් ඉදිකර මේ විදුහල ඉතා හොඳින් පවත්වාගෙන ගොස් තිබේ.එවකට ප්‍රදේශයේ සිටි දානපතියෙකු මෙන්ම විශ්‍රාමලත් විදුහල්පතිවරයකු වූ යූ. පෑනිස් මහතා රුපියල් දස දහසක මුදලක් වැයකර දර්ශනීය බුදුමැදුරක්ද ඉදිකරවා දී තිබේ. ඒ 1978 වසරේදීය. මේ සියල්ලම අද කැලයට යටවෙමින් පවතී.ක්‍රීඩාපිටිය ප්‍රදේශයේ දරු දැරියන් විසින් තම ක්‍රීඩා කුසලතා නංවා ගැනීමට උපයෝගී කරගෙන ඇතත්, පාලුවට ගොස් ඇති ගොඩනැගිල්ල තරුණ පිරිස් මත්පැන් පානයට මෙන්ම නොයෙක් අපචාර සඳහාද යොදා ගන්නා බව ප්‍රදේශවාසීහු පවසති.ගම්වාසියෙක් වූ යූ. ධර්මදාස මහතා, මේ විදුහලෙන් ඉගෙන ගත් ළමයින් අතර හොඳ රැකියා කරන අය ඉන්නවා. නමුත් කලක් යද්දි සිසුන්ගේ පැමිණීම අඩුවීම නිසා මේ විදුහල වැසී ගියා. ඊට පසු මෙහි තබූ ඩෙස් පුටු අධ්‍යාපන දෙපාර්තමේන්තුව රැගෙන ගියා. සමහර ඒවා වෙන්දේසි කළා. ගොඩනැගිලි පාළුවට ගියා.දැනට මේ ගොඩනැඟිල්ල ප්‍රයෝජනයට ගන්නේ ඡන්ද මධ්‍යස්ථානයක් හැටියට පමණයි. අනෙක් දවස්වලට සමහරු මත්පැන් බොන්න මෙතන යොදා ගන්නවා.නොයෙක් අපචාරවලටත් මේ ගොඩනැගිල්ල යොදා ගන්නවා. ඒවයින් වළක්වා ගන්න ගමට ප්‍රදේශයට ඵලදායි දෙයකට මේ ගොඩනැගිල්ල යොදා ගන්න කියලයි අපි වගකිවයුත්තන්ගෙන් ඉල්ලා සිටින්නේ.ගම්වාසියෙක් වූ යූ. එස්. පේරස් මහතා, මේ පාසල මුලින්ම ආරම්භ කරලා තියෙන්නේ මගේ පියා දුන්නු පර්චස් පහක ඉඩමකයි. තාත්තා රුපියල් හාරසියයකටයි එදා ඒ ඉඩම දීලා තිබෙන්නේ. අපි ගමේ කට්ටිය බොහෝම මහන්සිවෙලයි මුල්ම ගොඩනැගිල්ල හැදුවේ.බුදුගෙය අදත් හොඳට තියෙනවා. මම නම් අදටත් එතැනින් යනකොට බුදුගේ පැත්තට වැඳලයි යන්නේ.නමුත් මෙතන පාළුවට යාම නිසා මේ බුදු ගෙයත් අපචාර දේවලට යොදා ගන්නවා කියලා දැනගන්න තියෙනවා. පිටියේ තවමත් ළමයි සෙල්ලම් කරනවා. ගොඩනැගිල්ලත් හොඳට තියෙනවා.ගම්වාසියෙක් වූ යූ. සිරිසේන මහතාද කියා සිටියේ ඉක්මනින් මේ ගොඩනැගිල්ල ප්‍රයෝජනවත් දෙයකට යොදාගන්නා ලෙසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=r1011036</link>
    <topic>ගමේ තරුණ පිරිසගේ සහයෝගයෙන්වහකෝට්ටේ වැවේ ජලජ පැළෑටි ඉවත් කෙරේ</topic>
    <author>සටහන හා ඡායාරූප ගලේවෙල මධ්‍යම සමූහපී. ජී. ගුණතිලක</author>
    <content>ගලේවෙල ප්‍රාදේශීය ලේකම් කොට්ඨාසයේ කුඩා වැව් හැට හතරක් තිබෙන බව කෘෂි සංඛ්‍යා ලේඛන වල දැක්වේ. ඉන් වැව් 80 % ක් පමණ ජපන් ජබර, පාසි වැනි ජලජ පැළෑටි වලින් වැසී පවතී. ඒ නිසා ප්‍රමාණවත් ජලය නොලැබීම නිසා ගොවිතැන් කටයුතු අඩ පණ වේ.වැව් වල ඇති ජලජ පැළෑටි ඉවත් කිරීමට කෘෂි බලධාරීන් මෙතෙක් ක්‍රියා මාර්ගයක් නොගැනීම ගැන ගොවීහු සිය අප්‍රසාදය පළ කරති.මේ තත්ත්වය තේරුම් ගත් වගකෝට්ටේ සාන්ත අන්තෝනි මුනිඳුන්ගේ (ජාතික) දේවස්ථානයේ ප්‍රධානි යොවාන් සවර්මුත්තු පියතුමාගේ මැදිහත්වීමෙන් අක්කර 18 ක් පමණ වූ විශාල වූ වහකෝට්ටේ වැව ගිලගෙන තිබූ පාසි ඇතුළු ජලජ පැළෑටි ඉවත් කිරීමට ක්‍රියා කෙරිණි.මේ සමාජ සත්කාරය පිළිබඳව අදහස් දැක්වූ යොවාන් සවර්මුත්තු පියතුමා.මිනිසුන් ආගම ධර්මය අනුව හැඩ ගැස්වීමට කටයුතු කිරීම පූජක අපේ ප්‍රධාන වගකීමයි. ඒ වගේම ඔවුන්ගේ ආර්ථික කටයුතු දියුණු කර ගැනීමට උදව් කිරීම අපේ යුතුකමක්.ඒ අනුව වහකෝට්ටේ වැව වසාගෙන තිබූ පාසි ඇතුළු ජලජ පැළෑටි සියල්ල තරුණ සමිතියේ ශක්තියෙන් බලයෙන් ඉවත් කිරීමට හැකිවීම අපි හැමෝගේම ජයග්‍රහණයක්.වෙනදා මේ කාලයට මේ වැව හිඳෙනවා. වැව පිරිසුදු කිරීම නිසා විශාල ජල ධාරිතාවක් වැවේ රැඳි පවතිනවා.ඒ නිසා ගොවීන්ට අවශ්‍ය වෙලාවට එම වැව යටතේ පෝෂණය වන කුඹුරු අක්කර සියයක් පමණ ගොවිතැන් කිරීමට ප්‍රමාණවත් ජලය ධාරිතාවක් වැවේ ගබඩා වී තිබෙනවා.මේ සඳහා ගොවි සමිතියේ සාමාජිකයන් ඇතුළු විශාල පිරිසකගේද සහාය ලැබුණා. හැමදේම රජයෙන් කරන තුරු බලා නොසිට එකතු වී සහයෝගයෙන් වැඩ කරනවා නම් කළ නොහැකි දෙයක් නෑ.ශාන්ත අන්තෝනි තරුණ සමිතියේ සභාපති නීල් ජීවන්ත මහතාවගකෝට්ටේ වැවේ පාසි ඇතුළු ජලජ පැළෑටි ඉවත් කර අපතේ යන ජලය රඳවා ගැනීමට මුලින්ම යෝජනා කළේ අපේ පල්ලියේ යොවාන් සවර්මුත්තු පියතුමයි.අපි එතුමාගේ යෝජනාව පිළිගෙන සමිතියේ තරුණ පිරිස සමඟ වැව ශුද්ධ පවිත්‍ර කළා. ඒ සඳහා සමගි ගොවි සමිතියේ ලේකම් ජස්ටින් විජේරත්න ඇතුළු ගොවි සාමාජිකයන්ගේද සහාය නොඅඩුව ලැබුණා. ඒ හැමටම ස්තුතියි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=r1011037</link>
    <topic>පදවිය වැවේ ධීවර කර්මාන්තයෙන්දිවි රැකගත් පිරිස අද අසරණයි</topic>
    <author>සටහන -තෙන්නකෝන් කුලසේකර ඡායාරූප -සම්පත් සංජීව</author>
    <content>වගකිවයුත්තන්ගේ නොසැලකිල්ල හේතුවෙන් ‘පදවි වැවේ’ ධීවර කර්මාන්තයට කණකොකා හඬා ඇතැයි ධිවරයෝ පවසති.තහනම් මාළු දැල් භාවිතය ඇතැම් ආරක්ෂක භටයන්ගේ අත්තනෝමතික මාළු ඇල්ලීම, වැවේ ධීවර පාලනයක් නොමැතිකම විනාශකාරී මාළු පැටවුන්වැවට දැමීම පාරම්පරික මාළු වර්ග ශීඝ්‍රයෙන් වඳවීම හා ධීවරයන් අල්ලන මාළු කූඨ වෙළෙඳුන් කීප දෙනකුගේ ග්‍රහණයට හසුවීම වැනි කාරණා නිසා මේ තත්ත්වය උදාවී තිබේ.පදවි වැවේ ධීවර සමිතියේ සභාපති බැප්ටිස් ප්‍රනාන්දු මහතා.ආරක්ෂක අංශයේ ඇතැම් නිලධාරීහු මාළු අල්ලනවා. තවත් තාවකාලික බලපත්‍ර ලබා ගත් උදවියත් පදවි වැවේ මාළු අල්ලනවා. ඒ වගේම පිට ප්‍රදේශවල ධීවරයෝ මේ වැවේ හොරෙන් මාළු අල්ලනවා.ධීවර පරීක්ෂකවරයකු පත්කිරීමට වගකිවයුතු අංශ පියවර ගෙන නැහැ. නයිලෝ්න් දැල් භාවිතයෙන් කුඩා මාළු ඇල්ලීම දිගින් දිගටම සිද්ධ වෙනවා.පී. ස්ටැන්ලි ක්‍රිස්ටෝපර් මහතා.ධීවර සමිතියට සහනාධාරවලට හෝ ණය ආධාර මත බෝට්ටු දැල් ආම්පන්න ලැබෙන්නේ නෑ. අපේ වියදමෙන් ඔරු ගන්න බෑ. දැල් ගන්න අපිට අමාරුයි. දවසේ සාමාන්‍ය ආදායම රුපියල් දාහක් හමාරක් විතරයි. අපේ මාළු මුදලාලිලා කීප දෙනකු තුට්ටු දෙකට අරගන්නවා.වෙන වෙළෙන්දන්ට එන්න දෙන්නේ නැහැ. අපෙන් අඩු මිලට මංකොල්ලකන මාළු වැව් බැම්මේ දී ගිනි ගණනට අලවි කැර ලාභ ගන්නවා. මේවා වළක්වන්න කවුරුවත් නෑ.එච්. ඒ. වසන්ත. විදේශයන්ගෙන් ගෙන ආ මාළු වර්ග බෝකර වැවට දානවා. අපේ පරම්පාරික මාළුන් අද බෙහෙතකටවත් හොයාගන්න නැහැ. ලූලා, ආඳා, ඉස්සා, වලයා, පොකැස්සා, තෙලියා, හිරිකණයා වඳවෙලා. පෝෂණයෙන් ඉහළ රසයෙන් ඉහළ අපේ මාළු කම්මුතුයි.ධීවර සමිතියේ කාරක සභික සිසිර කුමාර මහතා. අවුරුදු පහකට ඉස්සර රජයෙන් අපිට ලැබුණ දැල්, ඔරු, බෝට්ටු ප්‍රාදේශීය සභාව අයිති කැර ගත්තා. ඒ උදවිය ඒවා ධීවරයන්ට බද්දට දීලා සල්ලි උපයනවා.දැල් බෝට්ටු ඔරු සහනාධාර ක්‍රමයකට අපේ ධීවර සමිතියට දිය යුතුයි. තහනම් දැල් භාවිතා කැර මාළු අල්ලන ධීවරයන් හොරෙන් එන ධීවරයන් අල්ලන්න කව්රුවත් නෑ. මෙහෙම ගියොත් පදවි වැවේ ධීවර කර්මාන්තය විනාශ වෙලාම යාවි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=s1011031</link>
    <topic>ශ්‍රී ලංකා - ඔස්ට්‍රේලියාප්‍රථම එක්දින තරගය අද</topic>
    <author/>
    <content>ශ්‍රී ලංකාව හා ඔස්ට්‍රේලියාව අතර පැවැත්වෙන ප්‍රථම දිවා - රාත්‍රී එක්දින ක්‍රිකට් තරගය අද ශ්‍රී ලංකා වේලාවෙන් පෙ: ව: 9.05ට ඔස්ට්‍රේලියාවේ මෙල්බන්හිදී ආරම්භ වේ.මෙතෙක් ශ්‍රී ලංකාව හා ඔස්ට්‍රේලියාව අතර එක්දින තරග 68ක් පවත්වා ඇති අතර එයින් ඔස්ට්‍රේලියාව තරග 46ක් ද ශ්‍රී ලංකාව තරග 20ක් ද ජයගෙන ඇත.ශ්‍රී ලංකාව හා ඔස්ට්‍රේලියාව අතර අවසන් එක්දින තරගාවලිය 2008 වසරේ ඔස්ට්‍රේලියාවේදී පැවැති අතර, එහිදී ඔස්ට්‍රේලියාව තරග 3 – 1 ක් ලෙස ජය වාර්තා කළේය.එහෙත් මෙවර තරගාවලියට ඔස්ට්‍රේලියානු පිල සහභාගී වන්නේ පරාජිත මානසිකත්වයකිනි. ශ්‍රී ලංකාව පසුගියදා නිමාවූ විස්සයි – 20 තරගයෙන් ඔස්ට්‍රේලියාව පරාජය කිරීම හේතුවෙන් ශ්‍රී ලංකා පිළ ඉහළ මානසික ස්ථාවරයක පසුවේ.ඔස්ට්‍රේලියාව පසුගිය ජූලි මාසයේ ලෝඩ්ස් පිටියේ පාකිස්තානය සමඟ පැවැති ටෙස්ට් තරගයෙන් අනතුරුව එකදු ජාත්‍යන්තර ක්‍රිකට් තරගයක් හෝ ජය නොලබා පසුබෑමකට ලක්ව ඇත.එහෙයින් ශ්‍රී ලංකාව සමඟ අද ආරම්භ වන එක්දින තරගාවලියේදී ඔස්ට්‍රේලියාවට අහිමි වූ ක්‍රිකට් කීර්තිය යළි ගොඩනගා ගැනීමට ඔවුන් ප්‍රයත්න දරනු ඇත. ඉදිරියේදී පැවැත්වෙන අළුබඳුන තරගාවලිය ජයගැනීමට නම් ක්‍රිකට් පිලට නැතිවී ගිය විශ්වාසය යළි ගොඩනගා ගැනීම අත්‍යවශ්‍ය බව අද තරගයේ ඔස්ට්‍රේලියානු නායක මයිකල් ක්ලාර්ක් පවසයි.ක්‍රිකට් ක්‍රීඩාවේ තුන් ආකාරයෙන්ම ඔස්ට්‍රේලියානු පිල ජයගත යුතුව ඇතැයි ක්ලාර්ක් “සිඩ්නි මෝනිං හෙරල්ඩ්” පුවත්පතට පවසයි.මේ නිසා පුද්ගලික වශයෙන් මෙන්ම කණ්ඩායම් වශයෙන් හැම ඉසව්වකම වඩාත් සාර්ථකව ක්‍රීඩා කිරීමේ අවශ්‍යතාව ක්ලාර්ක් අවධාරණය කරයි.රිකී පොන්ටින්, මිෂෙල් ජොන්සන්, නාදන් හවුරිම් සහ මයිකල හසී යළිත් ඔස්ට්‍රේලියානු පිලට කැඳවා තිබේ. එහෙත් පොන්ටින් අද තරගයට සහභාගී නොවේ.අද පැවැත්වෙන තරගයෙන් ඔස්ට්‍රේලියාව යළිත් ජයග්‍රාහී මාවතකට යොමුකළ යුතු බව රිකී පොන්ටින්ගේ මතය වී ඇත.ශ්‍රී ලංකාව මෙතෙක් ඔස්ට්‍රේලියාවේදී තරගාවලියක් ජයග්‍රහණය කර නැත. ශ්‍රී ලංකාව එක්දින තරගාවලියේදී ඕවර විස්සයි – 20 තරගවලදී පෙන්නුම් කළ දක්‍ෂතාවන් පෙන්නුම් කළහොත් එය මේ එක්දින තරගාවලිය ජයග්‍රහණය කිරීමටත් නව වාර්තාවක් පිහිටුවීමටත් අවස්ථාව උදාවෙනු ඇත.ඔස්ට්‍රේලියා කණ්ඩායමමයිකල් ක්ලාක් (නායක), ෂේවියර් ඩොගේටි, බ්‍රැඩ් හැඩින්, ජොන් හස්කිංස්, මයිකල් හසි, මිෂෙල් ජොන්සන්, ෂවුන් මාර්ෂ්, කිලින් මැකේ, පීටර් ඩීඩ්ල්, ස්ටීවන් ස්මිත්, මයිකල් ස්ටාර්ක්, ෂේන් වොට්සන්, කැමරන් වයිට්.ශ්‍රී ලංකා කණ්ඩායමකුමාර සංගක්කාර (නායක), දිනේෂ් චන්දිමාල්, දිල්හාර ප්‍රනාන්දු, චාමර කපුගෙදර, ලසිත් මාලිංග, ජීවන් මෙන්ඩිස්, තිසර පෙරේරා, චාමර සිල්වා, මහේල ජයවර්ධන, තිලකරත්න ඩිල්ෂාන්, සුරාජ් රන්දිව්, නුවන් කුලසේකර, ඇන්ජලෝ මැතිව්ස්, මුත්තයියා මුරලිදරන්, ධම්මික ප්‍රසාද්, උපුල් තරංග..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=s1011032</link>
    <topic>ශ්‍රී ලංකාව සමග තරගයට පොන්ටින් නෑ</topic>
    <author>මෙල්බර්න් (ඒ. එෆ්. පී.)</author>
    <content>පවුලේ අවමංගල්‍යය උත්සවයකට සහභාගිවීමට සිදුවී ඇති බැවින් මෙල්බර්න් ක්‍රිකට් ක්‍රීඩාංගණයේදී ශ්‍රී ලංකාව හා ඔස්ට්‍රේලියාව අතර පැවැත්වෙන ජාත්‍යන්තර එක්දින තරගයට තමාට සහභාගිවීමට නොහැකි බව ඔස්ට්‍රේලියානු ක්‍රිකට් නායක රිකී පොන්ටිං පවසයි.මේ අනුව හෙට පැවැත්වෙන එක්දින තරගයේ ඔස්ට්‍රේලියාවේ නායකත්වය උසුලන්නේ මයිකල් ක්ලාක්ය.තරග 3 කින් සමන්විත මේ තරගාවලියේදී ක්‍රීඩා කරනු ඇති ඔස්ටේ‍්‍රලියානු පිල පිළිබඳ මෙතෙක් අවසන් තීරණයකට එළඹී නැති බව පොන්ටිං පවසයි.“අවිනිශ්චිත දේශගුණය නිසා තරග වදින පිල තීරණය කළ හැකිවනුයේ අවසන් මොහොතේදීයි” පොන්ටිං පවසයි.අද පැවැත්වෙන දිවා රාත්‍රී තරගයේදීත් වර්ෂාව ඇති වන බව අනාවැකි පලවී තිබේ. එහෙයින් අද පැවැත්වෙන එක්දින තරගයේ දී තස්මේනියානු දඟපන්දු යවන්නකු ෂේවියර් ඩොගෙට්ට්‍රිට ඔස්ට්‍රේලියානු පිලේ ස්ථානයක් හිමිවනු ඇති බවට පොන්ටිං තහවුරු කළේය.මේ මස 25 වන දින ඔස්ට්‍රේලියානු පිල එංගලන්තය සමග අළු බඳුන තරගාවලියේ තරගයකට ක්‍රීඩා කිරීමට නියමිතයි. ඔස්ට්‍රේලියාවට මේ කාලයේ ක්‍රීඩා කළ ජාත්‍යන්තර තරග 5කින්ම පරාජය හිමිවිය.පසුගියදා ශ්‍රී ලංකාව සමග පැවැති ඕවර විස්සයි 20 තරඟයද කඩුලු 7 කින් ඔස්ටේ‍්‍රලියාව පරාජයට පත්විය. මෙය ඔස්ට්‍රේලියාව සිය රට තුළදී ඔවර් විස්සයි 20 තරගයක් පැරැදුණු ප්‍රථම අවස්ථාවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=s1011033</link>
    <topic>ආසියානු ක්‍රීඩා උළෙලේදීලෝක වාර්තාවකට රු. ලක්‍ෂ 11ක්</topic>
    <author>පි‍්‍රන්ස් ගුණසේකර</author>
    <content>චීනයේ ගුවාන්ෂුහී පැවැත්වෙන ආසියානු ක්‍රීඩා උළෙලේදී ලෝක වාර්තාවක් පිහිටුවන ක්‍රීඩකයාට හෝ ක්‍රීඩිකාවට ඇ.ඩොලර් 10000ක මුදලක් පිරිනමන බව තරග සංවිධායකයෝ ඊයේ නිවේදනය කළහ.ලබන 12 වැනිදා සිට 27 වැනිදා දක්වා පැවැත්වෙන ආසියානු ක්‍රීඩා තරගාවලියට රටවල් 45ක ක්‍රීඩක ක්‍රීඩිකාවෝ හා නිලධාරිහු දස දහසකට අධික පිරිසක් සහභාගී වෙති.ශ්‍රී ලංකාවෙන් ක්‍රීඩක ක්‍රීඩිකාවෝ 107ක් මේ තරගාවලියට එක්වෙති.ලෝක වාර්තා පිහිටුවීමට ක්‍රීඩක ක්‍රීඩිකාවන් උනන්දු කරවීම උදෙසා මුදල් තෑගි මෙන්ම පච්චවර්ණ ගල් ඇල්ලූ සූරතා පළිහක්ද ප්‍රදානය කිරීමට තරග සංවිධායකයෝ බලාපොරොත්තු වෙති.අවසන් වරට පැවැති දෝහා ආසියානු ක්‍රීඩා උළෙලේදී ලෝක වාර්තා 7ක් බිහි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=s1011034</link>
    <topic>පන්නිපිටිය ක්‍රිස්තුරාජයට ක්‍රිකට් ජයක්</topic>
    <author/>
    <content>ශ්‍රී ලංකා පාසල් ක්‍රිකට් සංගමය මෙහෙයවන 2010 වයස 13 න් පහළ තරග මාලාවේ “සී’ කාණ්ඩය තරගයකදී පන්නිපිටිය ක්‍රිස්තුරාජ විදුහල් කණ්ඩායම පන්නිපිටිය ධර්මපාල විද්‍යාලීය කණ්ඩායම පරදවා පළමු ඉනිමේ ජයක් වාර්තා කළේය. තරගය පන්නිපිටිය ධර්මපාල විදුහල් ක්‍රීඩාංගණයේදී පැවැත්විණි.ධර්මපාල විදුහල – පළමු ඉනිම ලකුණු 49පී. දමිත් 20 (මලිත් දොරඹාවිල 3 / 4 චානක සෙබස්තියන් 7 / 3)දෙවන ඉනිම – ලකුණු 120එස්. ශෙහාන් 37, දමිත් 21 (චානක සෙබස්තියන් 22 / 6, විපුන් ලියනගේ 27 / 3)ක්‍රිස්තුරාජ විදුහල – පළමු ඉනිම ලකුණු 154 කඩුලු 6 කටපමෝද් දෙනුවන් 44 (මලින්ත මහන්තේගම 43 තිසුරු 43 / 3 තමරාන් 64 / 2).</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=s1011035</link>
    <topic>රිච්මන්ඩ් විදුහලට පළමු ඉණිමේ ජයක්</topic>
    <author>ප්‍රියාන්ද සිල්වා - මාතර ක්‍රීඩා</author>
    <content>ගාල්ල රිච්මන්ඩ් විදුහල මාතර සාන්ත සර්වේශස් විදුහලට එරෙහිව පළමු ඉණිමේ ජයක් පසුගිය දින මාතර උයන්වත්ත පිටියේ දී වාර්තා කළේය.වැස්සෙන් සහ අයහපත් ආලෝක තත්ත්වයෙන් ඇතිවූ බාධා මැද පළමුව පන්දුවට පහරදුන් රිච්මන්ඩ් පිල ලකුණු 188කට සීමා කිරීමට සර්වේශස් පන්දු යවන්නෝ සමත් වූහ.රිච්මන්ඩ් නායක ධනංජය ද සිල්වා හතරේ පහර අටක් සහ එක් හයේ පහරක් සමඟ පන්දු 59 කදී ලකුණු 51 රැස් කර ගත්තේය. සර්වේශස් කණ්ඩායම ලකුණු 106 කට දවා ගැනීමට හැකිවිය. අයහපත් ආලෝකය හේතුවෙන් තරගය නතර කරන අවස්ථාවේදී රිච්මන්ඩ් පිළ ලකුණු 19 කට කඩුලු දෙකක් දැවී සිටියහ.රිච්මන්ඩ් විද්‍යාලය පළමු ඉණිම ලකුණු 188ධනංජය ද සිල්වා 51, විමුක්ති උමගිලිය 36, යසෝධ ලංකා 35, සංජික රිද්ම 3 / 59, ඉන්සාම් මොහොමඩ් 2 / 21, ලහිරු කෝකිල 2 /25, කසුන් රාජිත 2 / 49සාන්ත සර්වේශස් විදුහල පළමු ඉණිම ලකුණු 106සනිඳු එදිරිවීර 41, එස්.එන්.මධුසංක 18, තිසර බානුක 4 /22, දිලීප ප්‍රියදර්ශන 3 /17රිච්මන්ඩ් විද්‍යාලය දෙවන ඉණිම කඩුලු 2 කට ලකුණු 12සඳරු හසර නොදැවී 8, කසුන් රාජිත 2 /6.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=s1011036</link>
    <topic>යෞවන ක්‍රීඩා උළෙලට නාවලපිටිය සූදානම්</topic>
    <author>ගම්පොල සමූහ ගඟඉහළකෝරලය සමූහ නාවලපිටිය සමූහ</author>
    <content>22 වන ජාතික යෞවන ක්‍රීඩා උළෙල නාවලපිටිය ජයතිලක ක්‍රීඩාංගනයේ දී පැවැත්වීම සඳහා සියලු කටයුතු සුදානම්ව ඇතැයි යෞවන කටයුතු නියෝජ්‍ය අමාත්‍ය මහින්දානන්ද අලුත්ගමගේ මහතා සඳහන් කරයි.ක්‍රීඩක ක්‍රීඩිකාවන් දෙදහසක සහභාගිත්වයෙන් දින 4ක් පුරා පැවැත්වෙන මෙම ක්‍රීඩා උළෙල නොවැම්බර් 11 දින ආරම්භ වී නොවැම්බර් 14 වන දින නිමාවට පත් කිරීමට සැලසුම් කොට තිබේ.නාවලපිටිය නගර ශාලාවේ පැවති ප්‍රවෘත්ති සාකච්ඡාවක දී නියෝජ්‍ය අමාත්‍යවරයා මෙම කරුණු අනාවරණය කළේ ජාතික තරුණ සේවා සභාවේ සභාපති හා අධ්‍යක්ෂ ජනරාල් නීතිඥ ලලිත් පියුම් පෙරේරා ඇතුළු සියලු රාජ්‍ය නිලධාරීන්ගේ සහභාගිත්වයෙන් පැවැති සාකච්ඡාවකදීය.ජාතික යෞවන ක්‍රීඩා උළෙලේ ආරම්භ ක්‍රීඩා ඉසව්ව ලෙස පිරිමි හා කාන්තා තරගකරුවන් 200 ක සහභාගිත්වයෙන් පාපැදි තරගය නොවැම්බර් 8 දින ආරම්භ කිරීමට නියමිත අතර එය නාවලපිටිය සිට ගම්පොළ හරහා පේරාදෙණිය දක්වා ගොස් දොළුව මාර්ගය ඔස්සේ ගම්පොළට පැමිණ නැවතත් නාවලපිටිය දක්වා පැමිණීමට සැලසුම් කොට තිබේ.මෙම ක්‍රීඩා උළෙලට සමගාමීව රුපියල් මිලියන 75ක වියදමින් නවීකරණය වන ජයතිලක ක්‍රීඩාංගනය යෞවන කටයුතු අමාත්‍ය ඩලස් අලහප්පෙරුම මහතා අතින් විවෘත කිරීම ද නොවැම්බර් 11 දිනට යෙදී ඇති අතර ඉන්පසු අග්‍රමාත්‍ය දි. මු. ජයරත්න, ක්‍රීඩා අමාත්‍ය සී. බී. රත්නායක, යෞවන කටයුතු නියෝජ්‍ය අමාත්‍ය මහින්දානන්ද අලුත්ගමගේ, මධ්‍යම පළාත් ආණ්ඩුකාර ටිකිරි කොබ්බෑකඩුව, මධ්‍යම පළාත් මහ අමාත්‍ය සරත් ඒකනායක යන මැති ඇමැතිවරු ඇතුළු සම්භාවනීය පුද්ගලයන් රැසකගේ සහභාගිත්වයෙන් ක්‍රීඩා උළෙල ඇරඹීමට නියමිතව තිබේ.නාවලපිටිය ප්‍රදේශයේ පවත්වන ප්‍රථම ජාතික ක්‍රීඩා උළෙල වන මෙහි විශේෂත්වය වන්නේ සහභාගිවන සියලු ක්‍රීඩක ක්‍රීඩිකාවන් සඳහා නිල ඇඳුමක් හා සපත්තු ජෝඩුවක් ලබාදීම හා කුමන හෝ නව ශ්‍රී ලංකා වාර්තාවක් පිහිටුවන ක්‍රීඩක ක්‍රීඩිකාවට මෝටර් රථයක් පිරිනැමීම ඇතුළු දක්ෂතම ක්‍රීඩකයා හා ක්‍රීඩිකාවට යතුරු පැදි පිරිනැමීමත්ය. මෙම ත්‍යාග පිරිනැමීමට මහින්දානන්ද අලුත්ගමගේ නියෝජ්‍ය අමාත්‍යවරයා පුද්ගලිකව මැදිහත් වී තිබේ.මෙම ක්‍රීඩා උළෙල සඳහා සහභාගි වන ක්‍රීඩක ක්‍රීඩිකාවන් නිලධාරින් ඇතුළු පුහුණුකරුවන් තුන් දහසක් දෙනාහට නේවාසික පහසුකම් ඇතුළු සියලු පහසුකම් ලබාදීමට ද කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=s1011037</link>
    <topic>ලෝක අයෝමය පුරුෂයාතරගයට ප්‍රසන්න යයි</topic>
    <author>ජගත් ගුණවර්ධන</author>
    <content>ශ්‍රී ලංකාවට මෙවරත් පදක්කමක් ලබාදීමේ අරමුණින් 64 වන ලෝක අයෝමය පුරුෂයා තේරීමේ තරගයට ප්‍රසන්න පීරිස් අද පිටත් විය.අසර්බයිජාන් නගරයේ හෙට (4) සිට 8 දක්වා පැවැත්වෙන මේ ලෝක සූරතාවලිය ශ්‍රී ලංකා නියෝජනය කිරීම සඳහා ප්‍රසන්න පීරිස් සුදුසුකම් ලබා ඇත.2009 වසරේ ලෝක සූරතාවලියේ කිලෝ ග්‍රෑම් 65 බර පංතියේ රිදී පදක්කම් ලාභියාවූ ප්‍රසන්න පීරිස්ට එම අංශයෙන් රන් පදක්කම දිනූ ඊජිප්තුවේ මොහොමඩ් නියාස් තහනම් උත්තේජක භාවිත කළ බව ඔප්පු වීමත් සමග ඔහු ලබා ගත් රන් පදක්කම ප්‍රසන්න පීරිස්ට හිමිවිය.එම පදක්කමද මෙවර තරගාවලියේදී ප්‍රසන්න පීරිස්ට ලබා දීමට සංවිධායක කමිටුව බලාපොරොත්තුවේ.පසුගියදා බහරේන් මැනමා නගරයේදී පැවැති 44 වන ආසියාතික අයෝමය පුරුෂයා තේරීමේ තරගයේදී කිලෝ ග්‍රෑම් 70 බර පංතියේ රිදී පදක්කම දිනා ගනු ලැබුවේද ප්‍රසන්න පීරිස්ය.ලෝක සූරතාවලියට සහභාගීවීමට දිවයිනෙන් පිටත් වීමට පෙර දිනමිණ හා අදහස් දැක්වූ ප්‍රසන්න පීරිස් “මම හොඳ මානසික තත්ත්වයකින් යුතුව මෙවර තරගාවලියට සහභාගි වෙන්නේ.පසුගියදා නිමාවට පත්වූ 44 වන ආසියානු තරගාවලියේදී රිදී පදක්කම දිනූ ජයග්‍රාහී මානසිකත්වයෙන්. කිලෝ ග්‍රෑම් 65 බර පංතියෙන් තරග කළත් ග්‍රෑම් 400 ක් ශරීරයේ බර වැඩිවීම නිසා මට කිලෝ ග්‍රෑම් 70 බර පංතියේ තරග කරන්න සිදුවුණා. ඒත් ලෝක සූරතාවලියට සහභාගිවෙන්නේ කිලෝ ග්‍රෑම් 65 බර පංතියෙන්”“ලංකාවට රිදී පදක්කමත් සමග ආවත් මා කටාර් රාජ්‍යයේ රැකියාව කරන ගමන් පුහුණුවීම් කටයුතු කරන්නේ. කොයි රටක පුහුණුවීම් කළත් මා නියෝජනය කරන්නේ මගෙ මව්බිම.මට මුදලට වෙන රටක් නියෝජනය කරන්න පුළුවන් වුණත් මම කවදාවත් ඒක කරන්නේ නෑ” ප්‍රසන්න පැවසීය. “1990 ඉඳල මම මේ ක්‍රීඩාවන් එක්ක සම්බන්ධ වෙලා ඉන්නේ” මේ වසර 17 පුරාවට මගේ පුහුණුකරු වූ රෝහණ අබේසුන්දර මහතා මතක් කළ යුතුමයි. මට මෙවර ලෝක සූරතාවලියට යන ගමනට උදව් උපකාර කරන පාර්ලිමේන්තු මන්ත්‍රී දුමින්ද සිල්වා මහතා හා ගුවන් ටිකට්පත් සඳහා ආධාර කළ ක්‍රීඩා අමාත්‍ය සී. බී. රත්නායක මහතාත් සිහිපත් කළ යුතුමයි.ඒ වගේම ගියවර ලෝක සූරතාවලිය ජය ගෙන මව්බිමට ආ වේලාවේ අතිගරු ජනාධිපති මහින්ද රාජපක්ෂ මැතිතුමා මට රුපියල් ලක්ෂ 7 1/2 ක් ලබා දුන්නා. තාවකාලික නිවසක හිටිය මගෙ අම්මා තාත්තාට ස්ථීර නිවසක් හදලා දුන්නේ ඒ මුදල් වලින්. මට ඒදේ කරගන්න උදව් කළ ජනාධිපතිතුමන් සිහිකරනවා ගෞරවයෙන්” යැයි ප්‍රසන්න පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=s1011038</link>
    <topic>ක්ලිප්ස්ටර්වසර 7කට පසුටෙනිස් පිටිය කළඹයි</topic>
    <author/>
    <content>අමෙරිකානු විවෘත ටෙනිස් කිරුළ දිනාගත් බෙලජියමේ කිම් ක්ලිප්ස්ටර්ස් වසර 7ක විරාමයකට පසුව ජගත් ටෙනිස් සම්මේලනයේ දෝහා ටෙනිස් කිරුළ දිනා ගැනීමට සමත් වූවා ය.27 හැවිරිදි ක්ලිප්ස්ටර්ස්, ජගත් ටෙනිස් පිටියේ පෙරමුණේ පසුවන ඩෙන්මාර්කයේ කැරොලින් වොස්කියාකි 6 – 3ක්, 5 – 7ක් සහ 6 – 3ක් ලෙස දෝහා ටෙනිස් සූරාතා අවසන් මහා තරගයේ දී පරාජයට පත් කළා ය.මේ තරගය නිමාවට පත්වීම මට විශාල සහනයක්. පෙනුණු හැටියට නම් මේක ලෙහෙසියෙන් නිමා නොවන තරගයක් විදිහටයි තිබුණේ. ජයග්‍රහණයෙන් අනතුරුව ක්ලිප්ස්ටර්ස් පැවැසුවා ය. මේ අවසන් මහා තරගය පැය 2 කුත් මිනිත්තු 20ක් දුරට ඇදී ගොස් තිබිණි.“මෙය ඉතා දුෂ්කර ගැටුමක් වී තිබුණා. ජය ගැනීම මට සතුටක්. නමුත් තව කොපමණ කාලයක් මම ක්‍රීඩාවේ රැඳී සිටීවි ද කියලා මම දන්නේ නැහැ. කැරොලින් ගැන කියනවා නම් මම හිතන්නෙ ඇයට ක්‍රීඩාවෙන් ඉතා විශිෂ්ට අනාගතයක් තිබෙනවා” ඇය වැඩිදුරත් ප්‍රකාශ කළා ය.ක්ලිප්ස්ටර්ස්ට මේ තරගය ප්‍රීතිමත් තරගයක් බවට පත් වුවද වොස්නියාකිට නම් දැඩි කනගාටුදායක පරාජයක් අත් වී තිබිණි. මේ දක්වා ග්‍රෑන්ඩ් ප්ලැම් සූරතාවක් ජය ගැනීමට අපොහොසත්ව සිටින වොස්නියැකි ජගත් ටෙනිස් පිටියේ අංක 1 ස්ථානයට පත්වීම බොහෝ විචාරකයන්ගේ ප්‍රශ්න කිරීමට ලක් වී තිබූ අතර ඊට පිළිතුරක් ලෙස මේ අවසන් මහා තරගයේ ජය ගැනීමට වොස්නියැකිට අවශ්‍ය වී තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=s1011039</link>
    <topic>දෙහිවලදී සය සාමාජික ක්‍රිකට්</topic>
    <author/>
    <content>දෙහිවල ගල්කිස්ස මහ නගර සභා පුස්තකාල ක්‍රීඩා සමාජය සංවිධානය කරන පළාත් පාලන ආයතනවලට සහ රාජ්‍ය ආයතනවලට සීමා වූ දීප ව්‍යාප්ත සය සාමාජික ක්‍රිකට් තරගාවලියක් දෙහිවල එස්. ද එස්. ජයසිංහ ක්‍රීඩාංගණයේදී මේ මස 25, 26, 27 යන දිනයන්හි පැවැත්වේ.ජයග්‍රාහී කණ්ඩායමට මුදලින් රු: 30000ක් සමඟ නගරාධිපති කුසලානයද අනුසූරතාව ලබාගන්නා කණ්ඩායමට මුදලින් රු: 20000ක් සමඟ උප නගරාධිපති කුසලානයද අවසාන මහා තරගයේ දක්ෂතම ක්‍රීඩකයන්ට කුසලාන සමඟ මුදලින් තෑගි ලබාදීමට කටයුතු සලසා ඇත. තරගාවලියට කැමති කණ්ඩායම් සිටී නම් නොවැම්බර් මස 18 වන දිනට ප්‍රථම ඉල්ලුම්පත් ලබාගන්න. වැඩි විස්තර සඳහා කරුණාතිලක 0729426447, 0775017749 නිශාන්ත 0723368218.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=s10110310</link>
    <topic>පාසල් කබඩි තරග 5 දා සිට</topic>
    <author>හොරණ විශේෂ එම්. ඩී. වී. විජයනාථ</author>
    <content>ශ්‍රී ලංකා පාසල් කබඩි සංගමය සංවිධානය කරන සමස්ථ ලංකා පාසල් කබඩි තරගාවලිය මෙම මස 05 වන දා සිට 07 වන දා දක්වා හොරණ තක්‍ෂිලා මධ්‍ය විද්‍යාලයීය ක්‍රීඩා පිටියේදී පැවැත්වේ. පාසල් 50 ක සිසුන් 2500 ගේ පමණ සහභාගීත්වයෙන් පැවැත්වෙන මෙම තරගාවලිය රාජ්‍ය කළමනාකරණ ප්‍රතිසංස්කරණ අමාත්‍ය රත්නසිරි වික්‍රමනායක මහතාගේ ප්‍රධානත්වයෙන් ආරම්භ වේ.14 වන වරටත් පැවැත්වෙන මෙම තරගාවලිය සඳහා පූර්ණ මූල්‍ය අනුග්‍රහය අමාත්‍ය රත්නසිරි වික්‍රමනායක මහතා හා පාර්ලිමේන්තු මන්ත්‍රී විදුර වික්‍රමනායක යන මහත්වරුන් ලබාදී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=f1011031</link>
    <topic>යුද අධිකරණය කැලෑ උසාවියක් නොවෙයි</topic>
    <author>සාකච්ඡා කෙළේ උදිත ගුණවර්ධන ඡායාරූප ප්‍රබෝධි ලංකා</author>
    <content>සරත් ෆොන්සේකා මහතාගේ යුද අධිකරණ නඩු තීන්දුව දේශපාලන බලපෑම් මත සිදු වූවක් බවටත් රජය ජාත්‍යන්තර නීති උල්ලංඝනය කරමින් කටයුතු කරන බවත් හිටපු අගවිනිසුරු සරත් එන් ද සිල්වා පුවත්පතකට සම්මුඛ සාකච්ඡාවක් ලබා දෙමින් පවසා තිබේ. ඔහුගේ එම අදහස් පිළිබඳව ජ්‍යෙෂ්ඨ කථිකාචාර්ය ආචාර්ය ප්‍රතිභා මහානාම හේවා මහතා සමඟ සිදුකළ සංවාදයකි මේ.* හිටපු අග්‍රවිනිශ්චයකාර සරත් එන්. ද සිල්වා මහතා පසුගියදා මාධ්‍ය ඔස්සේ ප්‍රසිද්ධ ප්‍රකාශයක් කරමින් සරත් ෆොන්සේකා මහතා පිළිබඳව වූ යුද අධිකරණ තීන්දුව විවේචනය කර තිබෙනවා. මේ විවේචනය පිළිබඳ ඔබේ අදහස මොනවගේ ද?විනිසුරුවරයෙකු කියන්නේ සමාජය තුළ විශාල කීර්තියක් හා සමාජ ගරුත්වයක් තිබෙන පුද්ගලයෙක්. සරත් එන්. ද සිල්වා මහතා විශ්‍රාම ලැබූ අගවිනිසුරුවරයා වූවත් ඔහුට තවදුරටත් සමාජය තුළ කීර්තිය ආරක්ෂා කර ගත යුතු පුද්ගලයෙක්. ඒ නිසා ද්වේෂය මුල්කර ගත් දේශපාලන කටයුතුවලට හිටපු අගවිනිසුරුවරයකු විදිහට මැදිහත් වීම සදාචාරවත් දෙයක් විදිහට හඳුන්වා දෙන්න බැහැ. මා සඳහන් කළ ඒ මාධ්‍ය ප්‍රකාශය දුටුවා.ඒ සාකච්ඡාව තුළ සම්පූර්ණයෙන් ම තිබෙන්නේ අන්තවාදි දේශපාලන මත හා ද්වේෂය හා වෛරය මුසු වූ ස්භාවයකුයි.සරත් එන්. ද සිල්වා මහතා නීතිඥයකු නොවෙයි. ගෞරවනීය විනිශ්චයකාරවරයෙක්. නීතිඥයකුට පුළුවන් පැත්තක් ගෙන එම මතය වෙනුවෙන් පෙනී සිටීමට. එහෙත්, විනිශ්චයකාරවරයකු කියන්නේ සම්පූර්ණයෙන් ම ස්වාධීන පුද්ගලයෙක්.ඔහු විශ්‍රාමික වෙන්න පුලුවන්. ඒත් ඔහුට වගකීමක් තිබෙනවා තමන් පිළිබඳව සමාජය තුළ ඇති වූ ගෞරවය ආරක්ෂා කිරීමට.සරත් එන්. ද සිල්වා මහතා අගවිනිසුරුවරයා ලෙස මුලින් ලබාදුන් තීන්දු හා විශ්‍රාමයාමට ආසන්න කාලයේ දී ලබාදුන් තීන්දු අතර විශාල පරස්පරතා මා දකිනවා. එතුමා විශ්‍රාම ගැනීමට ආසන්න කාලයේ දී ලබාදුන් තීන්දු සමාජය තුළ ජනප්‍රියවීමට ලබාදුන් තීන්දු විදිහටත් අපට අනුමාන කරන්න පුළුවන්.* විශ්‍රාමික අග විනිසුරුවරයකු ප්‍රසිද්ධ දේශපාලනයට පැමිණීමේ වරදක් අපට බැලූබැල්මට දැක ගැනීමට නැහැ?විනිශ්චයකාරවරයෙක් කියන්නේ, රජයේ වෙනත් නිලයක් දරන්නකුට වඩා සුවිශේෂ තත්ත්වයක්. එවැනි පුද්ගලයකු විශ්‍රාම ගත්තද සමාජයට පූර්වාදර්ශනයක් ගත හැකි පුද්ගලයකු විදිහට සිටිය යුතුයි. මා සාමාන්‍ය ආචාර්යවරයකු පමණයි. ඒ නිසා මට වඩා ඉහළ අවබෝධයක් හිටපු අගවිනිසුරුවරයාට ඇති. ඒත්, එතුමා එම සදාචාරයේ බැමි බිඳිමින් තමයි අද කටයුතු කරන්නේ.විනිශ්චයකාරවරයෙකු විශ්‍රාම ගත්ත ද ප්‍රසිද්ධ දේශපාලනයට එන්නේ නැහැ. එහෙම ප්‍රසිද්ධ දේශපාලනයට එන්න හොඳත් නැහැ. ඒත්, අද හිටපු අගවිනිසුරුවරයා ජවිපෙ විජිත හේරත්, අනුර කුමාර දිසානායක වැනි දේශපාලන නියෝජිතයන් සමඟ එක මේසයක ඉඳන් ප්‍රසිද්ධ දේශන සිදු කරනවා. මෙය ඉතාමත් වැරැදි පූර්වාදර්ශයක්.මේ තත්ත්වය තුළ අධිකරණය පවා දේශපාලනීකරණය වීමට ඕනෑවටත් වැඩි ඉඩක් ඇති වෙනවා. ඇත්තෙන් ම මෙය ඉතාමත් වැරැදි පූර්වාදර්ශයක් විදිහටයි පෙන්වා දීමට පුලුවන් වෙන්නේ.සිල්වා මහතාට රටේ දේශපාලන තත්ත්වය පිළිබඳව විග්‍රහයක් කරනවා නම් එය ස්වාධීන පුද්ගලයකු විදිහට තනිව කරන්න තිබුණා. දේශපාලන පක්ෂවලට බැඳී කටයුතු කිරීම් තමයි නරක දේ විදිහට සළකන්න පුලුවන් වෙන්නේ.* හිටපු විනිසුරුවරයකු වූ ශර්වානන්ද මහතා පසුගිය කාලයේදී පළාත් ආණඩුකාරවරයෙකු විදිහට කටයුතු කළා. එහෙනම් ඔහුත් දේශපාලනයට අවතීර්ණ වීමක් නේද වෙලා තිබෙන්නේ?නැහැ ආණ්ඩුකාර තනතුරක් කියන්නේ ගෞරවනීය තනතුරක් විදිහටයි සැළකෙන්නේ. ආණ්ඩුකාර තනතුර කියන්නේ දේශපාලන තනතුරක් නෙමෙයි.* ශ්‍රී ලංකාව ජාත්‍යන්තර නීතිය බරපතළ විදිහට උල්ලංඝනය කරන බවට සරන් එන්. ද සිල්වා මහතා ප්‍රකාශ කර තිබෙනවා. ඔහු කියන විදිහේ බරපතළ ලෙස ජාත්‍යන්තර නීති උල්ලංඝණය වීමක් සිදු වෙනවාද?ඔහුගේ මේ අදහස තුළම විශාල පරස්පරතාවයක් මා දකිනවා. සිල්වා මහතා අගවිනිසුරුවරයාව සිටිය දී තීන්දුවක් දෙනවා ‘ශ්‍රී ලංකාව සිවිල් හා දේශපාලන සම්මුති අස්සන් කළාට වැඩක් නැහැ එය අනිවාර්යෙන් ම පාර්ලිමේන්තුවේ සම්මත විය යුතුයි කියලා.’ එදා ඔහු වක්‍රව අර්ථ ගැන්වූවේ රටේ නායකයා ජාත්‍යන්තර ගිවිසුම් අස්සන් කළාට වැඩක් නැහැ.ඒ නීති පිළිබඳව එතරම් සැළකිල්ලක් නොදැක්විය යුතුයි කියලා.ඔහුම අද සරත් ෆොන්සේකා මහතාගේ සිදුවීම මූලික කරගනිමින් කියනවා ශ්‍රී ලංකාව ජාත්‍යන්තර නීති රීති විශාල ලෙස උල්ලංඝණය කරනවා කියලා. මෙතැන තිබෙන්නෙත් දේශපාලන අවස්ථාවාදය නැතිනම් කන්න හිතුණාම කබරගොයා තලගොයා කර ගැනීමේ සම්ප්‍රදායයි.* සරත් ෆොන්සේකා මහතාට යුද අධිකරණය මගින් ලබාදුන් තීන්දු දේශපාලන තීන්දු විදිහට හිටපු අගවිනිසුරුවරයා අර්ථ ගන්වා තිබෙනවා. මෙහි යථා තත්ත්වය ඔබ දකින්නේ කොහොමද?ෆොන්සේකා මහතාට එරෙහි ව ලැබී ඇති තීන්දු දේශපාලන තීන්දු විදිහට අර්ථ ගැන්වීම වැරදියි. මේ ආකාරයේ යුද අධිකරණ තීන්දු හාරදහසකට වැඩි ප්‍රමාණයක් මීට පෙර ලැබිලා තිබෙනවා. එහෙනම් ඒ තීන්දුත් දේශපාලන තීන්දු විදිහට අර්ථ ගැන්විය යුතුව තිබුණා. ඒත්, එය එසේ වූයේ නැහැ.ෆොන්සේකා මහතාව කොටු කරළා මෙන්න මේකයි ඔබට දුන්න දඬුවම කියලා නැහැ යුද අධිකරණ තීන්දුවට විරුද්ධව අභියාචනා අධිකරණයට ගිහින් වැඩිදුරටත් සාධාරණයක් අවශ්‍ය නම් එය ලබා ගැනීමට පුළුවන්.යුද අධිකරණයේ නඩු ඇසීම වැලැක්වීමට ෆොන්සේකා මහතා ගේ පාර්ශවය පසුගිය කාලයේදී අභියාචනා අධිකරණයට ගියත් අධිකරණය ඔවුන්ගේ ඉල්ලීම පිළිගත්තේ නැහැ. ජනාධිපතිවරණ පෙත්සම අධිකරණය විසින් ප්‍රතික්ෂේප කරන්නේ එහි තිබෙන දුර්වල කරුණු පෙළගැස්වීම නිසයි. එයටත් අද සමහරුන්ට කියන්න පුලුවන් මේකත් දේශපාලන තීන්දුවක් කියලා.යුද අධිකරණය දේශපාලන අවශ්‍යතාවයකට ඇති කළ එකක්වත්, කැලෑ උසාවියක්වත් නෙමෙයි ආණ්ඩු ක්‍රම ව්‍යවස්ථාවට අනුව ඇති කළ නීති්‍යානුකූල ආයතනයක්. එවැන්නකට දේශපාලන හංවඩුවක් ගැසීම වැරදියි.* සරත් ෆොන්සේකා මහතා දණ්ඩ නීති සංග්‍රහය යටතේ වූ කිසිදු වරදක් නොකළ නිසා ඔහු නිර්දෝෂි පුද්ගලයකු බවට සරත් එන්. ද සිල්වා මහතා අර්ථගන්වා තිබෙනවා. මෙහි යථා තත්ත්වය මොකක් ද?දණ්ඩ නීති සංග්‍රහය පමණක් නොවෙයි තවත් නීති අංශ මෙරට තිබෙනවා. 1947 දී ඇති කළ යුද හමුදා පනත, නගර සභා පනත, මෙයින් කිහිපයක්. මහජන සෞඛ්‍යට හානිකර විදියට කටයුතු කරන අයෙකුට මහජන සෞඛ්‍ය පරීක්ෂකයකුට නඩු පවරන්න පුළුවන්. මෙතැන දී දණ්ඩ නීති සංග්‍රහය යටතේ නඩු පැවරීමක් වෙන්නේ නැහැ. යුද හමුදා පනතත් එවැනිම පනතක්. මේ පනත යටතේ එන යුද හමුදාවේ ඉහළම නිලය දරන්නාගේ සිට පහළම නිලය දරන්නා දක්වා දණ්ඩ නීති සංග්‍රහයට යටත් නොවී යුද හමුදා පනතට යටත්ව දඬුවම් කළ හැකියි.එහෙම නොවුණොත් යුද හමුදාවේ අයට තමන්ට රිසි විදිහට නීති උල්ලංඝණය කරමින් කටයුතු කිරීමට අවස්ථාව ලැබෙනවා. මෙහි ම යුද හමුදා සේවයෙන් විශ්‍රාම ගොස් මාස හයක් ගතවනතුරු හමුදා නිළධාරියා යුද හමුදා පනතට යටත් කරනවා. එය මුල්වෙලා තිබෙන්නේ එම නිලධාරියා විශ්‍රාම යන දිනයේ දී වරදක් කරළා ගෙදර යනවා. ඒත් ඔහු එදින විශ්‍රාම ලබලා ගෙදරයන්නේ ඔහු සිවිල් වැසියෙක් බවට පත්වෙනවා. විශ්‍රාම ගෙන මාස හයක් ගතවන තුරු යුද හමුදා නීතියට යටත් බවට වූ නීතිය නිසා එය වැලැකී යනවා. ඒ නිසා ඔහුට වරදින් ගැලවී සිටීමට බැරි වෙනවා.* යුද අධිකරණයකින් වරදකරු වූ පුද්ගලයකුගේ මන්ත්‍රීධූරය ලොව කිසිදු තැනක සිදුවී නැතැයි විපක්ෂ නායක රනිල් වික්‍රමසිංහ මහතා ප්‍රකාශ කරනවා. මේ ප්‍රකාශය පිළිබඳව ඔබේ මතය මොකක් ද?මෙය ජනතාව මෝඩයාට ඇන්දවීම සඳහා විපක්ෂ නායකවරයා විසින් සිදුකළ ප්‍රකාශයක්. ශ්‍රී ලංකාවේ සිදු වූ විදිහේ තත්ත්වයක් ලොව කොතනකවත් සිදුවෙලා නැහැ. මේ විදිහේ තත්ත්වයක් ගැන පූර්වාදර්ශයක් නැතිව තමයි රනිල් වික්‍රමසිංහ මහතා මේ විදියේ අදහස් පළ කරන්නේ. මෙතැන දේශපාලන ස්භාවයක් මිසක් නීත්‍යා‍යානුකූලව වැදගත් කමක් මා නම් දකින්නේ නැහැ.* 18 වෙනි ආණ්ඩුක්‍රම සංශෝධනය නිසා මෙරට මහජන අයිතීන් උල්ලංඝණය වන බවටත් හිටපු අගවිනිසුරුවරයා පුවත්පතකට ප්‍රකාශ කර තිබෙනවා. ඔහුගේ තර්කය කොතෙක්දුරට සාධාරණද?17 වෙනි සංශෝධනය 2001 දී සිදු වුණේ ඉතාමත් කඩිමුඩියේ. එමගින් මෙරට ජනතාව එක්තරා සීමාවකට සිරගත කිරීමක් විදිහටයි මා දකින්නේ.ඒත්, 18 වෙනි සංශෝධනය මගින් මෙරට ප්‍රජාතන්ත්‍රවාදයට අලුත් ප්‍රවේශයක් ලබා දී තිබෙනවා. විධායක ජනාධිපති ධූරය දරන්නාට මෙතෙක් කල් පාර්ලිමේන්තුවට පැමිණිය හැකිව තිබුණේ අවශ්‍යනම් පමණයි. ඒත්, 18 වෙනි සංශෝධනය මගින් ජනාධිපතිවරයා තෙමසකට වරක් පාර්මේන්තුවට පැමිණීම අනිවාර්ය කර තිබෙනවා. මේ සියල්ලගෙන් ම අපට දැක ගැනීමට ලැබෙන්නේ 18 වෙනි සංශෝධනයේ ප්‍රජාතන්ත්‍රවාදී ස්වභාවයයි.පාර්ලිමේන්තු කමිටු පවා ඉතාමත් සරල විධියකට තමයි මේ අලුත් සංශෝධනය තුළ ඇතිකර තිබෙන්නේ. අද සිදුවිය යුත්තේ රටේ සිදුවන ශීඝ්‍ර සංවර්ධනයට සමගාමීව මෙරට රාජ්‍ය තන්ත්‍රයත් ශක්තිමත් වීමයි. 18 වෙනි සංශෝධනයේ වැදගත් කම එයයි. සරත් එන්. ද සිල්වා මහතාගේ 18 වෙනි සංශෝධනය පිළිබඳව අපට කියන්න තිබෙන්නේ මොහුගේ ප්‍රකාශය වැරැදි දෙයක් බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=f1011033</link>
    <topic>මිතුරු රටක් සොඳුරු හෙටක්</topic>
    <author>සටහන -සංජය අසේල මතුරට ඡායාරූප -ඒ.එම්.ටී. අබේරත්නඋඩුනුවර</author>
    <content>මවුබිමට සිදුවන ඕනෑම හොඳක් හෝ නරකක් නිතැතින්ම එහි ජීවත්වන සියලු දරුවන්ටත් උරුම වෙයි. ගත වූ තිස් වසර තුළ පැවැති මිනීමරු කොටි ත්‍රස්තවාදයේ කෲර සාහසිකත්වය හේතුවෙන් අපේ රටට මෙන් ම අපේ දරුවන්ට ද බොහෝ වටිනා දෑ අහිමි විය.එදා උතුරේත්, දකුණේත් නිරන්තරයෙන් පුපුරා ගිය රුදුරු බෝම්බයට , කුරිරු වෙඩි උණ්ඩයට ගොදුරුවීම නිසා අපේ බොහෝ දරුවන්ට තම ආදරණීය පියවරුන් මවුවරුන් අහිමි වූවේ ය.උතුරේ පාසල්වල බිත්ති මත ඊනියා ඊළාම් රාජ්‍යයේ සිතියම නිර්මාණය කරවා සිංහල, ජනතාව කෙරෙහි බද්ධ වෛරයක් ඇති වන ආකාරයේ මතවාදයන් දරුවන් ගේ මනසට කාවැද්දූ කොටි ත්‍රස්තවාදීන් අවසානයේ මල්වැනි කුඩා දරුවන් අත ගිනි අවිය රඳවා ඔවුන ගේ සුන්දර ළමා ලෝකය අමු අමුවේ විනාශ කර දැමූහ.ඒ අභිමානවත් අනාගත දේශයේ සැබෑ උරුමකරුවන් වන අපේ දරු පරපුර කොටි ත්‍රස්තවාදය විසින් උතුරත් දකුණත් අතර නිර්මාණය කළ වෛරී සහගත අනවබෝධයන් සහ බලහත්කාරයෙන් පටවන ලද වැරැදි සහගත මතවාදයන්ගෙන් මුදාගෙන එක ම දැයක එකම මවකගේ දරුවන් ලෙස යළි හැඩගැස්වීම අද අප හමුවේ ඇති ප්‍රමුඛතම කාර්ය භාරයකි.ජාතියේ ඉදිරි ගමන වඩාත් යහපත් කරලීම උදෙසා වන එම සද්කාර්යයට පාර්ලිමේන්තු මන්ත්‍රී නාමල් රාජපක්ෂ සහ මධ්‍යම පළාත් ආණ්ඩුකාර ටිකිරි කොබ්බෑකඩුව මහතා ගේ මෙහෙයවීමෙන් “තාරුණ්‍යයට හෙටක්” සංවිධානය මේ වනවිට උරදී සිටී.එහි එක් පියවරක් ලෙස තිස්වසරක ශාපලත් යුද්ධය අවසන් වී නිදහස් නිවහල් ජීවිත උරුම වූ උතුරේත් දකුණේත් අපේ පාසල් දරුවන් අතර අන්‍යෝන්‍ය අවබෝධය හා සුහඳතාවය වර්ධනය කරලීමේ තෙදින ක්‍රියාකාරකම් රැසක් මහනුවර දිස්ත්‍රික් බාලදක්ෂිකා සංගමයේ බාලදක්ෂිකාවන් 40 දෙනෙකුද සහභාගි කරවා ගනිමින් පසුගිය දා ක්‍රියාවට නංවනු ලැබී ය.මහනුවර බාලදක්ෂිකා උතුරු - මිතුරු ව්‍යාපෘතිය” නම් වූ එම වැඩසටහන සඳහා උසස් බාළිකා මහමායා, පුෂ්පදාන, ධර්මවික්‍රම, ස්වර්ණමාලී ගම්පොල ශාන්තජෝසප් යන බාළිකා විදුහල් වල සහ හත්දෙස්ස, හුරිකඩුව නාගලගෙදර යන මහ විදුහල්වල බාලදක්ෂිකාවන් සමඟ ආචාර්යවරියන් දසදෙනෙකුද සහභාගි වූවාය.එහි පළමු දිනයේ දී නාගදීපය නල්ලුර් කෝවිල කීරමලේ පොකුණ, දඹකොළපටුන යාපනය පුස්තකාලය යන වැදගත් ස්ථානයන් මෙන් ම යාපනයවෙම්බඩි බාළිකා විදුහලේ අධ්‍යාපන කටයුතු සිදුකරන ආකාරයත් දැකබලා ගැනීමට අවස්ථාව උදා වූ අතර එතුළින් උතුරු ප්‍රදේශයේ ආගමික පසුබිම හා ජනජීවිතය පිළිබඳ මනා අවබෝධයක් ලබා ගැනීමට මහනුවර බාලදක්ෂිකාවන්ට අවස්ථාව ලැබිණි.මෙම වැඩසටහනේ දෙවන දිනය සම්පූර්ණයෙන් ම වෙන් වී තිබුණේ මහනුවර බාලදක්ෂිකාවන් සහ උතුරේ දරුවන් අතර සාමූහික ක්‍රියාකාරකම් තුළින් මිත්‍රත්වය, අවබෝධය හා සුහඳතාවය වර්ධනය කරලීම සඳහා වන වැඩසටහන් රැසකට ය.කිලිනොච්චිය ශාන්ත තෙරේසා බාළිකා විදුහල් භූමියේ පැවැති එම අවස්ථාවන් සඳහා යාපනය වෙම්බඩි බාළිකා විදුහල සහ කිලිනොච්චිය අධ්‍යාපන කළාපයට අයත් මුරුගානන්දන්, මූලන්කෝවිල්, ප්‍රේමනන්දාරු, කිලිනොච්චිය ගුරුත්තිපුරුම්, අගරාජන් යන මහවිදුහල්වල සහ ශාන්ත තෙරේසා බාළිකා විදුහලේ සිසු සිසුවියන් 200ක් දෙනා සහභාගිවූහ.එහිදී එම සිසුපිරිස මහනුවර බාලදක්ෂිකාවන් සමඟ කණ්ඩායම් 5කට බෙදී අත්කම් නිර්මාණ කරණයේ නිරතවෙමින් එකිනෙකාගේ දක්ෂතාවයන් හා අත්දැකීම් හුවමාරු කර ගත්හ.ඉන් අනතුරුව පැවැති සංස්කෘතික සංදර්ශණයට ප්‍රධාන ආරාධිතයන් වශයෙන් උතුරු පළාත් ආණ්ඩුකාර මේජර් ජනරාල් ජී. ඒ චන්ද්‍රසිරි, මධ්‍යම පළාත් ආණ්ඩුකාර ටිකිරි කොබ්බෑකඩුව, ධීවර නියෝජ්‍ය ඇමැති නියෝමාල් පෙරේරා සහ පාර්ලිමේන්තු මන්ත්‍රීවරුන් වන නාමල් රාජපක්ෂ, ජේ. ශ්‍රී රංගා, මනුෂ නානායක්කාර කනක හේරත් යන මහත්වරුන් සමඟ ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත් මහතා ද සහභාගි වූහ.එම සංදර්ශණයේ දී ඉදිරිපත් කළ උඩරට ප්‍රදේශයට ආවේනික සම්ප්‍රදායික නර්තනාංග ජීවිතයේ ප්‍රථම වරට දැඩි උනන්දුවකින් යුතුව සජීවීව නැරඹූ උතුරේ දරුවෝ මහත් ආශ්වාදයක් අත්විඳිනු දක්නට ලැබිණි.එදින රාත්‍රියේ පැවැති බාලදක්ෂිකාවන්ගේ ගිනි මැල සංදර්ශණය සඳහා කිලිනොච්චිය ප්‍රදේශයේ වැඩිහිටි පිරිස් විශාල වශයෙන් පැමිණ සිටි අතර එහිදී උතුරේත් දකුණේත් දරුවන් එක ම මවක ගේ දරුවන් සේ අත්වැල් බැඳ ගනිමින් සිංහල දමිළ ඉංග්‍රීසි ඇතුළු විවිධ භාෂාවලින් ගැයුණු ගීත හා නර්තනයන් ඉදිරිපත් කළහ.එම අවස්ථාවට එක්ව සිටි විදුලි බල නියෝජ්‍ය අමාත්‍ය මහින්දානන්ද අලුත්ගමගේ මහතා සහ පාර්ලිමේන්තු මන්ත්‍රී නාමල් රාජපක්ෂ මහතාත් එම දරුවන් සමඟ රංගනයන්ට එක්වෙමින් ගිනිමැල සංදර්ශණය තවත් වර්ණවත් කරනු ලැබූහ.ජාතික සමගියට නව අරුතක් එක් කළ මහනුවර බාලදක්ෂිකාවන්ගේ මෙම මිත්‍රත්ව චාරිකාව නිමාවට පත්වූයේ මන්නාරමේ පිහිටි අතිපූජනීය මරඳමඩු දේවස්ථානය වැඳ පුදා ගැනීමෙන් පසුව ය.මෙම සුවිශේෂී වැඩසටහන හා බැඳුණු පිරිසෙන් කීප දෙනෙකු ඉන් ඔවුන් උකහාගත් අත්දැකීම් මහත් ආශ්වාදයෙන් යුතුව අප හමුවේ මෙසේ විස්තර කළහ.මහනුවර දිස්ත්‍රික් බාලදක්ෂිකා කොමසාරිස් ශාමේන් කබ්රාල්2009 වසරේදී යුද්ධය අවසන් වූ පසු පැවැත් වූ ඇසළ පෙරහර නැරඹීම සඳහා “තාරුණ්‍යයට හෙටක්” සංවිධානය මධ්‍යම පළාත් ආණ්ඩුකාර කාර්යාලය සමඟ එක් වී යුද්ධය නිසා මව සහ පියා අහිමි වූ උතුරේ දරුවන් 100 දෙනෙකු මහනුවරට කැඳවාගෙන ආවා.එහි දී මහනුවර බාලදක්ෂිකා සංගමයටත් එම වැඩසටහන්වලට සම්බන්ධවීමට අවස්ථාව උදා වුණා.උතුරු පළාත් බාලදක්ෂිකා කොමාසරිස් නිලලෝජිනී ධර්මකුලසිංහම්මෙච්චර කාලයක් අපේ ළමයින්ට දකුණේ ළමයි එක්ක එකතුවෙලා මෙවැනි අත්දැකීමක් විඳගෙන තමන් ගේ ජීවිත අලුත් කරගන්නා අවස්ථාවක් තිබ්බේ නැහැ. ඔවුන් කොටි සංවිධානයේ හිරකාරයන් වෙලයි හිටියේ.“තාරුණ්‍යයට හෙටක්” සංවිධානය මගින් ක්‍රියාත්මක කළ මෙම මිත්‍රත්ව වැඩසටහනත් සමඟම අපි මෙතෙක් කළක් උතුරේ පාසල්වල බිඳ වැටී තිබූ බාලදක්ෂිකා ව්‍යාපාරය යළි ආරම්භ කිරීමට පියවර ගත්තා.යාපනයේ වෙම්බඩි බාළිකා විදුහලේ ශිෂ්‍ය යාලිනී රාජේන්ද්‍රන්අපිට මේ වැඩසටහන තුළින් සිංහල මිතුරියන් හඳුනා ගන්නත් ඔවුන්ගේ සංස්කෘතිය පිළිබඳ අවබෝධයක් ලබාගන්නත් හැකි වුණා. බාලදක්ෂිකා ව්‍යාපාරය තුළින් රටට සේවය කිරීම සඳහා සුදුසු පිරිසක් ලෙස අපව සූදානම් කරනවා. රට ගොඩ නඟන්න නම් එකමුතුකම අවශ්‍යයි.කිලිනොච්චිය මධ්‍ය මහ විද්‍යාලයේ ශිෂ්‍ය ජේ. පිරහිදිෂ්වරන්යුද්ධය පැවැති කාලයේ අපට කොටි සංවිධානය උගන්වලා තිබ්බේ සිංහල ජනතාවත් ඔවුන් ගේ ළමයිනුත් නපුරු ජාතියක් කියලයි. දැන් අපිට තේරෙනවා ඒ සියල්ලම බොරු කියලා.ඔවුන් ඉතාමත් හොඳ මිනිස්සු. මේ වැඩසටහන නිසා අපිට තවත් එම පිරිස ගැන අවබෝධකරගන්න හඳුනාගන්න අවස්ථාව ලැබුණා.උඩුනුවර හත්දෙස්ස මහ විදුහලේ ශිෂ්‍ය නෂෝමි ඉවන්නීඅපිට කාලයක් තිස්සේ බලාපොරොත්තුවක් තිබබේ උතුරු ප්‍රදේශයට ගිහිල්ලා දින කීපයක් ගත කරලා එම ප්‍රදේශයේ වටිනා ස්ථාන මෙන්ම එහි සිටින සහෝදර සහෝදරියන් සමඟ කථාබහ කරලා ඔවුන් දැන හඳුනා ගන්න.බලාපොරොත්තුව ඉටු කළ මේ වැඩසටහන අපට ලබාදුන් විශාල තෑග්ගක්. එය අපට දුන් නාමල් රාජපක්ෂ මන්ත්‍රීතුමාටත් ටිකිරි කොබ්බෑකඩුව ආණ්ඩුකාරතුමාටත් අපි බෙහෙවින්ම ස්තුතිවන්ත වෙනවා.එකිනෙකා කෙරෙහි වූ අවිස්වාසයන් වැරැදි ආකල්පයන් දුරුකරගනිමින් දුරස්ථව තිබුණු උතුරු දකුණු මිතුදම යළි සවිමත් කළ මහනුවර බාලදක්ෂිකාවන්ගේ මිත්‍රත්ව චාරිකාව සැබැවින් ම ජාතික සමගිය සඳහා වූ වඩාත් ඵලදායී ප්‍රායෝගික පිවිසුමකි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=f1011032</link>
    <topic/>
    <author>සංවාද සටහන -උදිත ගුණවර්ධන</author>
    <content>මෙයට දශක හතරකට පෙර ආරම්භ කළ ලක්සල ආයතනයේ මූලික අරමුණ වන්නේ දේශීය හස්ත කර්මාන්තකරුවා ගේ ආර්ථික තත්ත්වය ස්ථාවර කිරීම ය. පසුගිය කාලයේ දී අලාභ ලබන රාජ්‍ය ආයතනයක්ව තිබූ ලක්සල යළිත් ලාභ ලබන ආයතනයක් බවට පරිවර්තනය කර තිබේ. ලක්සල ආයතනයේ අනාගත අරමුණු, එය යළිත් සාර්ථකත්වය වෙත ගෙන යන්නේ කෙසේද යන්න පිළිබඳ ලක්සල සභාපති ප්‍රසාද් ගල්හේන මහතා සමඟ සිදුකළ සංවාදයකි මේ.ලක්සල කියන්නේ මොකද්ද ? ලක්සලෙන් ඉටුවන සේවය මොන වගේ ද ඔබට ඒ ගැන පැහැදිලි කිරීමක් කළ හැකි ද ?ලක්සල මීට දශක කිහිපයකට පෙර ආරම්භ වන්නේ ම දේශීය කර්මාන්තකරුවා හස්ත කර්මාන්තකරුවාට අත හිත ලබාදීමේ අරමුණ මූලික කරගෙනයි. ලක්සල පිහිටුවන තුරු මෙරට දස අත විසිරී සිටි හස්ත කර්මාන්තකරුවන් ගේ නිෂ්පාදනවලට නිසි වෙළෙඳ පොළක් තිබුණේ නැහැ.ඔවුන්ට ඔවුන් ගේ නිෂ්පාදන ගම් මට්ටමේමයි අලෙවි කිරීමට අවස්ථාව තිබුණේ. ඒත් ලක්සල පිහිටුවීමෙන් පසු ඒ තත්ත්වය වෙනස් වුණා. රාජ්‍ය ආයතනයක් විදිහට ලක්සලට පුළුවන් වුණා හස්ත කර්මාන්තකරුවන්ට අවශ්‍ය කරන එම ශක්තිය ලබාදීමට.ලක්සල කියන්නේ ලාභ ලැබීමේ අරමුණින් පමණක් බිහි වූ ආයතනයක් ද ?ගමේ පාරම්පරික ශිල්ප රැක ගැනීමත් ශිල්පීන් දිරි ගැන්වීමත් තමයි ලක්සලේ අරමුණ වෙලා තිබෙන්නේ. පාරම්පරික ශිල්පියා රැක ගැනීමට නම් ඔවුන් ආර්ථික වශයෙන් ශක්තිමත් කළ යුතුයි.ඔවුන්ව රැක ගත යුතුයි. ඒත් ලක්සල ආයතනයේ මූලික අරමුණ වෙලා තිබෙන්නේ ලාභ ඉපැයීම පමණක් ම නොවෙයි.ඒත් ලක්සල පසුගිය කාලයේ දී පාඩු ලබන තත්ත්වයේ ආයතනයක් බවට පත්වෙලයි තිබුණේ. අද වන විට ලක්සල ලාභ ලබන ආයතනයක් වී තිබේද ?2009 ජූලිවල මා වැඩ භාර ගනිද්දී මේ ආයතනයේ මූල්‍ය තත්ත්වය සම්පූර්ණයෙන් ම පිරිහිලා තිබුණේ. භාණ්ඩ ගත් හස්ත කර්මාන්ත ශිල්පීන් ගේ මුදල් ගෙවීම් පවා නිසි විදිහට සිදුකරලා තිබුණේ නැහැ.අඩුම ගණනේ ජල බිල, විදුලි බිල පවා ගෙවීමට නොහැකි තත්ත්වයකයි තිබුණේ. මේ තත්ත්වය පිළිබඳ ජනාධිපති මහින්ද රාජපක්ෂ මහතා හොඳ අවබෝධයක් හා දැනුම්වත් බවක් ඇතිවයි සිටියේ.ඒ නිසා තමයි එතුමාගේ අධීක්ෂණය සඳහා මේ ආයතනයට යොමු වුණා.මේ සියලු දේවල් පිළිබඳ අවධානය යොමු කොට ලක්සල ආයතනය ප්‍රතිසංස්කරණය කිරීමට අප කටයුතු කළා. ජනාධිපතිතුමා මා වෙත භාර දුන් අභියෝගයක් තමයි ලක්සල නැවත ගොඩනැගීම.මෙතැන දී මා ලක්සල ආයතනයේ ප්‍රශ්න පහක් හඳුනා ගත්තා. එම ප්‍රශ්න එකිනෙක විසඳීම තමයි සිදු කරනු ලබන්නේ. කොහොමත් එකවර සියලු ප්‍රශ්න විසඳන්න බැහැ. ප්‍රමුඛතා ලැයිස්තුවකට අනුවයි අප ප්‍රශ්න පිළිබඳ අවධානය යොමු කොට තිබෙන්නේ.අප මුලින් ම ශිල්පීන්ට තිබූ සියලු හිඟ මුදල් ගෙවීම් සිදු කළා. ඉන්පසුව තමයි අනෙක් ප්‍රශ්නවලට විසැඳුම් සොයා ගත්තේ. එමෙන් ම මේ ආයතනය මා භාර ගනිද්දී එහි සේවකයන්ට වැටුප් ගෙවීමට පවා නොහැකි තත්ත්වයකයි තිබුණේ.මා පුද්ගලිකව බැංකුවකට ඇප වෙලා තමයි වැටුප් ගෙවීමට ණය මුදල් ලබා ගත්තේ. එවැනි අසීරුතා රැසක් මැද තමයි මේ ආයතනයේ දියුණුව සඳහා අප කැප වුණේ. කියන්න සතුටුයි අප සිදු කළ එම උත්සාහයේ ප්‍රතිඵල දැක ගැනීමට පුළුවන් වෙලා තිබෙන්නේ.ඒ කියන්නේ ලක්සල ආයතනය අද ලාභ ලබන ආයතනයක් බවට පත් වෙලාද ?අද අපට පුළුවන් මහා භාණ්ඩාගාරයේ සහයෝගයක් නැතිව ආයතනය පවත්වා ගෙන යන්න. අප අද රජයට බරක් නෙමෙයි දැන් අපේ ආයතනය සියලු හිඟ මුදල් අදාළ තැන්වලට ගෙවලා තිබෙන්නේ.1991 න් පසු ලක්සල ආයතනය දිගින් දිගටම පාඩු ලැබූ ආයතනයක් විදිහටයි තිබුණේ. ඒත් අපට දැන් පුළුවන් වෙලා තිබෙනවා දිගුකලකට පසු මාසික ලාභයක් ඉපැයීමට. මෙය සුවිශේෂ අවස්ථාවක් විදිහට මෙය හඳුවන්න පුළුවන්.මේ ආයතනයේ තවත් ගැටලුවක් වී තිබෙන්නේ සේවා අතිරික්තයක් පැවතීමයි. මේ ගැන පරිපාලන අංශයේ විසැඳුම මොකක් ද ?සේවා අතිරිත්තයක් තිබුණාට අපට ඔවුන්ව ඉවත් කරන්න බැහැ. ඒ නිසා අප උත්සාහ කළයුත්තේ සේවකයන් ගේ ශ්‍රමය හා හැකියාවන් ආයතනයට ප්‍රතිඵල දායක විදිහට යොදා ගැනීමයි.ඒ ආකාරයට කටයුතු කිරීම මගින් සේවකයන්ගේ උනන්දුව හා ආදරය ආයතනය පිළිබඳව ඇති වෙනවා.ලක්සල ආයතනයේ මූලික පරමාර්ථයෙන් බැහැර වෙනත් ව්‍යාපාරික අරමුණු ජය ගැනීමට ආයතනය සැලසුම් කර නැද්ද ?අප දැන් ඉංජිනේරු අංශයක් ආරම්භ කර තිබෙනවා. එමගින් ගොඩනැගිලි, ගෘහ අලංකරණය, තිර රෙදි, ගෘහ උපකරණ ආදිය නිෂ්පාදන කිරීම ආරම්භ කර තිබෙනවා.ඒ නිසා ලක්සල අලුත් යුගයට ගැලපෙන විදිහට ප්‍රතිනිර්මාණය කිරීම තමයි මෙහි අරමුණ වී තිබෙන්නේ.ශාඛා ජාලය පුළුල් කිරීම මගින් ලක්සල ජනතාව අතරට තවදුරටත් සමීප කළ හැකියි නේද ?ශාඛා ජාලය පුළුල් කිරීම අප දැන් ආරම්භ කර තිබෙන්නේ. එහිදී උතුරු නැෙඟනහිර ඇතුළු දුර බැහැර ප්‍රදේශවල ශාඛා පිහිටුවීම ආරම්භ කරනවා. අපේ ප්‍රධාන මධ්‍යස්ථානය තිබෙන්නේ තුන්මුල්ලේ.එයට කිලෝ මීටර් එකහමාරක් දුරින් තවත් ශාඛාවක් තිබුණා කොල්ලුපිටියේ අප එම ශාඛාව ඉවත් කළා. අපට අවශ්‍ය කරලා තිබෙන්නේ විධිමත් විදිහට ශාඛා පිහිටුවීමයි. ඒ වගේ ම අපේ ප්‍රධාන කාර්යාලය වන තුන්මුල්ලේ ප්‍රදර්ශනාගාරය විසිහතර පැයේම විවෘතව තැබීමට සැලසුම් කර තිබනවා.ඉතාමත් කඩිනමින් උතුරු නැෙඟනහිර ඇතුළු දිවයින පුරා ශාඛා හැත්තෑපහක් ආරම්භ කිරීමට කටයුතු කර තිබෙනවා. තෑගි භාණ්ඩ ඇතුළු හස්ත කර්මාන්ත භාණ්ඩ රාශියක් අලෙවි කිරීමට තබා තිබෙනවා.කලක් පාඩු ලබන ආයතනයක් බවට තිබූ ලක්සල දැන් ලාභ ලබන ආයතනක් බවට පත්වෙලා තිබෙනවා. මේ ලාභ ලැබීමේ ප්‍රවණතාවය දීර්ඝ ලෙස ආරක්ෂා කර ගැනීමට තිබෙන්නේ මොන විදියේ සැලසුමක්ද ?ලාභ ලැබීමේ අතින් අද වන විට ලක්සල ආයතනය විශාල ඉදිරි ගමනක් ඇවිත් තිබෙනවා. එහි සභාපතිවරයා ලෙස මා ඉතාමත් සතුටට පත් වෙනවා.මේ මොහොතේ දී අප කල්පනා කළ යුත්තේ ලක්සල කියන්නේ අපේ ආයතනයක් එය අප ආරක්ෂා කළ යුතුයි කියන අදහසයි. ඒ සඳහා සභාපතිවරයා විදිහට මාගේ සිට අධ්‍යක්ෂ මණ්ඩලය හරහා පහළ ම සේවකයා දක්වා එක්ව කටයුතු කළයුතුයි.එහෙම කළොත් තමයි අප යළිත් ගොඩනඟන ලද ලක්සල අපට දිගුකාලීනව ආරක්ෂා කර ගැනීමට පුළුවන්කම ලැබෙන්නේ.ලක්සල වගේ ආයතන රාජ්‍ය ආයතන වශයෙන් ශක්තිමත්ව තිබිය යුතුයි මහින්ද චින්තන වැඩපිළිවෙළ තුළත් මේ පිළිබඳව ඉතාමත් හොඳින් සඳහන්ව තිබෙනවා. මේ තත්ත්වය මත ලක්සල ආයතනයේ අනාගතය සුබදායකයි ඒ ගැන අපිට විශාල විශ්වාසයක් තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=f1011034</link>
    <topic>අම්මාගේ දහඩිය කඳුළු මා සරසවි අරන් ගියා</topic>
    <author>සටහන -නිලූකා ඩී. තිලකරත්න ඡායාරූප  -සමන්ත වීරසිරි</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳින් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ පළාත් පාලන හා පළාත් සභා අමාත්‍යංශයේ ලේකම් වෛද්‍ය නිහාල් ජයතිලක මහතාගෙනි.ඩී.ජී. ජොස්ලින් මුදුන්කොටුවටත් යද් දෙහිගේ දොන් කොරනේලිස් ජයතිලකටත් දාව උපන් ඔබ ?යද්දෙහිගේ දොන් නිහාල් ජයතිලක.නිහාල් ජයතිලක උපන්නෙ ?කළුතර දිස්ත්‍රික්කයේ හොරණ මිල්ලෑවෙ. මල්ලි හේමචන්ද්‍රත් නංගි ශිරානිගෙත් ලොකු අයියා මමයි.ලොකු අයියාගෙන් බාල සොයුරන්ට ලැබුණු ආදර්ශය ?අම්මාගේ කාර්යය බහුලත්වයන් සමඟ ආශර්ශමත්ව විසීමේ වගකීමක් මට තිබුණා. අධ්‍යාපනයට වැඩි ඉඩක් යොමු කරමින් මෘදු කුසලතා වර්ධනය කරගන්න මා ඔවුන්ට මඟ පෙන්වා දුන්නා.මවුපියන්ගේ වෘත්තිය පසුබිම ?පවුල් සෞඛ්‍ය සේවා නිලධාරිනියක් ලෙස අම්මා රැකියාව කළා. ව්‍යාපාරික කටයුතු හේතුවෙන් තාත්තා මිල්ලෑවෙ නැවතුණා. ඒත් අම්මට ලංකාවේ විවිධ ප්‍රදේශවලට ලැබුණු ස්ථානමාරුවීම් සමඟ අපටත් ස්ථාන මාරුවීම් ලැබුණ.ඒ තත්ත්වය ඔබට ඔබේ අධ්‍යාපනයට බලපෑ ආකාරයපැහැදිලි කළොත් ?මා අධ්‍යන කටයුතු කළ පළමු ගුරු ගෙදර ඇලදූව කණිෂ්ඨ විද්‍යාලයයි. ඒ වනවිට අම්මා කළුතර ඇලදූවේ පවුල් සෞඛ්‍ය සේවා නිලධාරිනිය.ඒ ප්‍රදේශයෙන් අපි වැලිමඩට එන්නෙ පරිපාලන පවුල් සෞඛ්‍ය සේවා නිලධාරිනිය ලෙස අම්මා ලැබූ උසස්වීමත් සමඟින්.වැඩි කාලයක් වැලිමඩ ගත කළ මා හතරවැනි වසරේ සිට වැලිමඩ ප්‍රාථමික විද්‍යාලයට ඇතුළු වුණා. මා සාමාන්‍ය පෙළ හදාරන්නෙත් වැලිමඩ මධ්‍ය මහා විද්‍යාලයෙන්මයි.සාමන්‍යපෙළ ජයගත් මම හංවැල්ල මධ්‍යමහා විද්‍යාලයට ඇතුළු වන්නෙ උසස් පෙළ අධ්‍යයන කටයුතු සඳහා. ඒ පාදුක්ක ප්‍රදේශයට අම්මාට ලැබුණු ස්ථාන මාරුවත් සමඟයි.විවිධ ප්‍රදේශවල දරුවන් සමඟ ඔබේ ළමා කාලය දෝලනය වෙද්දි ළමාවියේ සොඳුරු අත්දැකීම් බෙදාහදා ගත්තේ කොයි ආකාරයට ද ?අපේ ජීවිත වැට කරඩාළුවලින් සිර වී තිබුණෙ නෑ. ගමේ, වෙලේ, දොලේ පැනල යහලු මිත්‍රයන් සමඟ ගෙවූ ළමා කාලය ඉතාමත් සොඳුරුයි. ලංකාවේ ඒ හැම ප්‍රදේශයකම ළමුන් සමඟ සුහදව මිත්‍රශීලීව කටයුතු කිරීමේ හැකියාව අපට තිබුණා.මේ හැම තැනක දීම අම්මාගේ නිවැරදි මාර්ගෝපදේශකත්වය අගය කළ යුතුයි. විශේෂයෙන් විභාග කාලෙදි ඈ අපව මෙහෙය වූ ආකාරය ඉහළ ප්‍රතිඵළ ලැබීමට ඉවහල් වුණා.අම්මාගේ රාජකාරි කටයුතුවලදී ඔබට දැණුනු සමීප හැඟීම් කුමනාකාර ද?ඉස්කෝලෙ නිවාඩු කාලෙට අම්මගෙ අතේ එල්ලිල අධීක්ෂණ කටයුතුවලට විවිධ ප්‍රදේශවලට යන්නෙ ඉපිලෙන සතුටින්. විශේෂයෙන් ළමා ළදරු සායනවල.ඒ ආකාරයෙන් සෞඛ්‍ය ක්ෂේත්‍රය සමඟ මගේ ඇල්ම කුඩාකාලයේ පටන්ම ඇතිවූවක්. පසුකාලීනව වෛද්‍ය ක්ෂේත්‍රයට මා යොමුවීමේ පදනමත් එයයි.විෂය බාහිර කටයුතු කෙරෙහි නැඹුරුව ?විශේෂයෙන් මා මලල ක්‍රීඩා ඉසව්වලට දක්ෂයි. ළමයකුගේ සාමූහිකත්ව ගුණාංග වගේම දරා ගැනීම, ඉදිරිපත්වීම හා කැපවීම වැනි ගුණාංග ඔසවා තබන්නේ මෙවැනි ක්‍රියාකාරකම් ඔස්සේ බවයි මගේ හැඟීම.කලාව කෙරෙහි ඔබේ ඇති නැඹුරුව ?කෙනෙකුගේ මිනිස් සංතාපයන් මෘදුව ස්පර්ශ කළ හැක්කේ කලාවටයි. සෑම පුද්ගලයකු තුළම යම් කලා කුසලතාවයක් හෝ කලා රසය විඳීමේ හැකියාවක් සැඟව ඇතැයි කීම නිවැරදියි. මම සංගීතයට බෙහෙවින් ඇලුම් කරන අයෙක්. අමරදේව, නන්දා මාලිනියගේ ගීතවලට මම බෙහෙවින් ප්‍රියයි.ඔබ තේරී පත් වූ සරසවිය ?ජීව විද්‍යා අංශයෙන් මා කොළඹ වෛද්‍ය පීඨයට ඇතුළු වුණේ 1977 දීයි. හංවැල්ල රාජසිංහ විද්‍යාලයෙන් වෛද්‍ය පීඨයට සමත් වූ පළමු ශිෂ්‍යයා මමයි.ඔබ ඉහතදී සඳහන් කළා ඔබ විශ්වවිද්‍යාලයට තේරුණේ 1977 දී වග. ඒ වකවානුවේ විවෘත ආර්ථිකයේ උණුහුම ඔබට දැණුනෙ කොහොමද ?ඇත්තටම අපිට තිබුණෙ පුංචි ලෝකයක්. ඒ ඇතුළෙ හිටියේ අඅම්මා, තාත්තා, සහෝදරයෝ යාලුවෝ විතරයි. අපිට ලොකු බලාපොරොත්තු තිබුණෙ නෑ. සුඛවිහරණය සඳහා නොතිත් ආසාවන් පැන නැඟුණේ නෑ.ඒත් මේ ආර්ථික වෙනස සමඟ අමුතු සර්ව පිත්තල ලෝකයක් අපේ සිංහල ජනසමාජය වටා දරණ ගසා ගෙන නැඟී සිටියා. එහි ප්‍රතිඵලය වුණේ නැති අවශ්‍යතා සපුරා ගන්නට අපි හැමෝම හැල්මෙ දුවන්න පටන් ගැනීමයි.සරසවි ජීවිතේ ඔබේ ඉලක්කයට රුකුල් දුන් අයුරු පැහැදිලි කළොත් ?විශේෂයෙන්ම මගෙ සරසවි ආගමනය ගැන වැඩියෙන් ආඩම්බර වුණේ මගේ අම්මා. මේ ප්‍රතිඵලය ඇගේ දහඩිය කඳුළුවල ප්‍රතිඵලය ලෙසයි මා දකින්නෙ. දෙගිඩියාවෙන් වගේම සුන්දර උණුසුම් හැඟීමකින් කොළඹ වෛද්‍ය පීඨයට පා තැබූ දවසත් අමතක නෑ.හේතුව මහාචාර්ය කාලෝ ෆොන්සේකා මහාචාර්ය කොල්වින් ගුණරත්න සහ මහාචාර්ය ස්ටැන්ලි විජේසුන්දරයන් ආරම්භක දිනයේ දීම ලබා දුන් මඟපෙන්වීම නිසයි.මා ඉන් පිටවන්නෙ වෛද්‍යවරයෙක් ලෙසින් වීම ඊළඟ විශේෂත්වයයි. ඒ පිළිබඳ අම්මා තුළ වන් සතුට අදත් මගේ සතුටට හේතුවක්.විශ්වවිද්‍යාල අධ්‍යාපනය ලැබුවෙක් ලෙස එදා සහ අද ඔබ දකින්නේ කොයි ආකාරයට ද ?අද ලෝකය විද්‍යා හා තාක්ෂණයෙන් ඉතා ඉහළයි. මේ තත්ත්වය එක්ක අද විශ්වවිද්‍යාලය කියන්නේ තරගකාරිත්වයකින් තමන්ගෙ දක්ෂතා ඔපමට්ටම් කරගත යුතු තෝතැන්නක්.තමන්ගේ ජීවිතය යහපත්ව හැඩගස්වාගෙන අවශ්‍ය අධ්‍යාපන කඩඉම් ජයග්‍රාහීව පසුකිරීමට ශිෂ්‍යයින් වගබලාගත යුතුයි. මේ කාරණයේ දී සාමාජීය විෂය බාහිර කටයුතු කෙරෙහි යොමුවීමත් අත්‍යවශ්‍යයි.මෙතැනදී විශේෂයෙන් ශිෂ්‍ය සංගම් පිළිබදත් සඳහන් කළ යුතුයි. විශ්වවිද්‍යාල රාමුව තුළ එවැනි දෑ තිබීම අවශ්‍යයි. ඒ රටේ දේශපාලන පක්ෂවල අතකොළු ලෙස නොවේ. ශිෂ්‍ය සංගම් දේශපාලන ව්‍යාපාර වලට යොමුවීම සමස්ත පද්ධතියට හානි දායකයි.ඔබ ශිෂ්‍ය අරගලවලට සම්බන්ධ වුණාද ?අපි යම්කිසි අරගලයකට සම්බන්ධ වුණා නම් ඒ නිදහස් අධ්‍යාපනය වෙනුවෙන්. රටක හැම පුද්ගලයකුම එක්තරා ප්‍රමාණයකට දේශපාලන කාරණාවන්ට බද්ධව සිටිනවා.එය සාමාන්‍යයි. එහෙත් අපි ඉන්න තැන කරන කාර්යය අනුව කොතෙක් දුරට ඊට සම්බන්ධ විය යුතුද යන්න පිළිබඳ අවබෝධයක් පැවතීම අවශ්‍ය වෙනවා.විද්‍යාත්මකව ශිෂ්‍යයකුට දේශපාලනයේ නිරතවීමේ හැකියාවක් තිබෙනවා. ඒත් රටේ දේශපාලන ධාරාවට ශිෂ්‍ය දේශපාලනය ගොදුරු වීම තුළ ශිෂ්‍ය ජීවන පද්ධතිය කඩා වැටෙනවා.හා හා පුරා කියා වෙදනලාව අතට ගත් දවසේ වෛද්‍යතුමාට දැණුනු හැඟීම.එය සාඩම්බරය මුසු නිහතමානී හැඟීමක්.ඔබේ සායනික පුහුණුව අලුත් අත්දැකීම් එකතු කළාට සැකයක් නෑ.මට මතකයි, සායනික ක්‍රියාකාරකම්වල යෙදෙද්දි ඒ වාට්ටුවල රෝගීන් අපිට බෙදල දෙනවා. එතැනදි අපිට පැවැරුණු කාර්යය වුණේ ඒ ඒ රෝගීන්ගේ රෝග නිර්ණය අධ්‍යනය කරමින් අදහස් දැක්විය යුතු වීමයි. එක් රෝගියෙක් හිටියා ඒ වනවිටත් ඔහුගේ රෝගය නිර්ණය නොකළ.ඔහුගේ අදාළ පරීක්ෂණ සියල්ල අධ්‍යයන කළ පසු මට හැඟී ගියා ඔහු අක්මාවේ පිළිකාවකින් පෙළෙන අයෙක් බව. ඊළඟ මොහොතේදී විශේෂඥ වෛද්‍යවරයා ඒ බව තහවුරු කළා.ඒ මොහොතේ උපන් හැඟීම ?මගේ රෝග නීර්ණ හැකියාව පිළිබඳ විශාල සතුටක් ඇතිවුණා. ඒත් ඊළඟ නිමේෂයේ මගේ හදවතට දැණුනෙ මහා දුකක්.මා සතුටු කළ ඒ කාරණයම ඔහුට මරණ සහතිකයක් දුන්නා හා සමාන නේදැයි මා කම්පාවට පත්වුණා. මරණය දැනුම්දීම සම්බන්ධයෙන් සතුටු විය හැකි දැයි මා මගෙන්ම ප්‍රශ්න කළා.ඔබේ පළමු පත්වීම ?මීගමුව රෝහලට , ඊළඟට මාතලේ, හා, ගොකරැල්ල ප්‍රදේශයෙත්, මා සෞඛ්‍ය වෛද්‍ය නිලධාරී ලෙස කටයුතු කළා.ඔබ වෛද්‍ය පරිපාලන සේවයට සම්බන්ධ වන්නෙ ?1989 දි මා කළුතර දිස්ත්‍රික්කය බාර සෞඛ්‍ය සේවා අධ්‍යක්ෂකවරයා ලෙස පත්වූවා. මා වෛද්‍ය පරිපාලන සේවය හා සම්බන්ධ වන්නෙ එතැන් සිටයි. එම තනතුරෙන් විශාල ප්‍රදේශයක අහිංසක ජනතාව වෙනුවෙන් මහගු සේවයක් කළ හැකි වුණා. ඒ ආත්ම තෘප්තිය අදත් මට තිබෙනවා.ඒ වනවිට මගේ වයස අවුරුදු 31 යි. එවැනි වයසකදී එකී තනතුර එක් පසෙකින් ලැබූ ජයග්‍රහණයක්.වගේම එවැනි නිලයකට අඩුවයසින් පත්වූ වෛද්‍ය වරයා මම වීමත් සතුටට කරුණක්. කළුතරින් මා බස්නාහිර පළාත බාර සෞඛ්‍ය සේවා අධ්‍යක්ෂ ලෙස කොළඹට පැමිණියේ 1993 වර්ෂයේ දීයි.ඔබ විවාහ ගිවිස ගන්නෙ ?මගේ ආදරණීය බිරිඳ නමින් චාන්දනී අනෝමා ජයතිලක. ඇය ප්‍රජා සෞඛ්‍ය පිළිබඳ විශේෂඥ වෛද්‍යවරියක්.දැනට ලෝක සෞඛ්‍ය සංවිධානයේ කොළඹ කාර්යාලයේ විශේෂඥ වෛද්‍යවරිය ලෙස ඇය කටයුතු කරනවා.මේ ද්විත්ව සුසංයෝගයට පාර කිව්වේ.ප්‍රේමය කතාවක්. අපේ දුර නෑකමට තිත තිබ්බෙ විවාහයෙන්. මෙහි විශේෂත්වය අපි ආදරය කළේ පාසල් අවධියේ දී වීමයි. ඒත් අපේ ඉලක්කය වුණේ අධ්‍යාපනය. ජීවිතයේ තව එක්තරා පියවරකට පියතැබිය හැක්කේ අධ්‍යාපනයේ සාර්ථකත්වය මතයි. අපේ ආදරයේ මුඛ්‍ය අරමුණත් එයයි.ඔබේ දුවා දරුවන් ?මගේ දුව තිසලි රවීශා ජයතිලක. ඈ තවමත් අධ්‍යාපන කටයුතුවල නියුතුව සිටිනවා.වර්තමාන පදිංචිය ?මාලඹේ.ඔබේ සෙසු උසස් අධ්‍යාපන කටයුතු කෙරෙහි නැඹුරුවීම ?මම කොළඹ පශ්චාත් වෛද්‍ය උපාධි ආයතනයෙන් වෛද්‍ය පරිපාලනය පිළිබඳ පශ්චාත් විද්‍යාපති උපාධිය ලබා ගත්තා. එම ආයතනයෙන් මෙවැනි පාඨමාලාවක් ඇරඹූ පළමු අවස්ථාව මෙයයි.අපි එහි ප්‍රථම කණ්ඩායමයි. ඒ හැරුණුකොට විදෙස් පුහුණු වීම් රැසකට සහභාගි වීමේ අවස්ථාව මට ලැබුණා.ඔබේ පරිපාලන සේවයේ ඊළඟ නවාතැන සඳහන් කළොත් ?වර්ෂය 1999 ජනවාරි 01 දා. මා පත්වුණේ සෞඛ්‍ය අමාත්‍යාංශයේ අතිරේක ලේකම්වරයා ලෙසයි. එය මගේ පරිපාලන සේවයේ එක් හැරවුම් ලක්ෂයක් බව සඳහන් කළ යුතුයි.පරිපාලකයෙක් ලෙස ඔහු තුළ පැවැතිය යුතු සුවිශේෂී ගුණාංග පිළිබඳ ඔබේ අදහස් කෙබඳුද?.එය ප්‍රධාන ධාරාවන් කිහිපයක් ඔස්සේ දිවෙනවා. පළමු වැන්න යථාර්ථය අවබෝධ කරගැනීමේ හැකියාවයි. ඊළඟට ස්වාධීන පදනමකින් සමාන මට්ටමින් කටයුතුª කළ යුතුයි.එසේම උපේක්ෂා සහගතව අධිෂ්ඨානශීලීව හැම ගැටලුවකටම මුහුණ දිය යුතුයි. අවශ්‍යම කාරණාව සාවධානව ඇහුම්කන් දීම සහ නිවැරදි තීරණ නියම වේලාවට ගැනීමයි.අතිරේක ලේකම්තුමා මුහුණ දුන් සුවිශේෂීම අත්දැකීමක් සිහි කළොත් ?මුහුද ගොඩ ගැලීමක් සම්බන්ධයෙන් අපි අහල තිබුණෙ ඉතිහාසයෙන් පමණයි. ඒත් 2004 දෙසැම්බර් 26 දා හැබෑලෙස ම මුහුද ගොඩ ගැලුවා. විශාල වශයෙන් ජීවිත දේපළ මුහුදු දිය විසින් නතු කර ගත්තා.ඒ ඉරිදාවෙ මට දැනගන්න ලැබුණෙ රෝහල්වල බෙහෙත් නෑ. වෛද්‍යවරු නෑ කියලයි. ඒ මොහොතෙම හදිසි අනතුරු අංශයේ අධ්‍යක්ෂ වෛද්‍ය අනිල් ජා සිංහගේ කාර්යාලය මා බාරගත්තා. එතැන් සිට සුනාමියට ගොදුරු වූ ප්‍රදේශයන්ට වෛද්‍ය කණ්ඩායම් යැව්වා.විශාල වශයෙන් ඖෂධ යැවීමට කටයුතු කළා. ගුවන් හමුදාව සමඟ සම්බන්ධව හෙලිකොප්ටර් මඟින් පවා වෛද්‍ය කණ්ඩායම් යැව්වා. අවශ්‍ය ප්‍රධාන වෛද්‍ය නිලධාරීන් සහ පොලිසියේ සුවිශේෂී සහයෝගය ලබා ගත්තා. සුනාමියෙන් විපතට පත් නොවූ ප්‍රදේශවල සෞඛ්‍ය සේවා අධ්‍යක්ෂවරුන්ට විපතට පත් වූ ප්‍රදේශ බෙදල දුන්නා.ඒ අවස්ථාවේ රජයේ වෛද්‍ය නිලධාරීන්ගේ සංගමය වගේම අනෙකුත් සියලුම සෞඛ්‍ය ක්ෂේත්‍රයේ වෘත්තිය සමිතීන් මනා සහයෝගයක් ලබා දුන්නා. මෙතැනදී අපිට අභියෝගයක්ව පැවතුණේ ක්‍රමානුකූ®ලව වෛද්‍ය ආධාර ලබාදීම, බෝවෙන රෝග වළක්වා ගැනීමයි.සුමාන කිහිපයක් පුරා නින්දක් නැතිව කළ කැපකිරීම් සාර්ථක වුණා. ලක්ෂ ගණනක් අවතැන් වූ ජනතාවට කිසිදු විශේෂ සෞඛ්‍ය ගැටලුවක් ඇති නොවන ආකාරයට කටයුතු කිරීමට අප සමත් වුණා. මගේ අමාත්‍යංශයේ කාර්යාලය සම්පූර්ණ සුනාමි මෙහෙයුම් කටයුතු මධ්‍යස්ථානයක් බවට පත්කළා. මේ දැවැන්ත සත්කාරය උදෙසා ජාත්‍යන්තර ප්‍රශංසා පවා හිමි වුණා.මෙම අමාත්‍යාංශය ඔබේ වෛද්‍ය ක්ෂේත්‍රයෙන් තරමක් දුරස්ථයි නේද ?තරමක සුවිශේෂත්වයක් තිබුණත් පරිපාලන සේවා අත්දැකීම් ඇති නිසා හුරුපුරුදු ස්වභාවයක් තිබෙනවා.මෙය ඔබ අමාත්‍යාංශ ලේකම් ධූරයකට පත්වූ ප්‍රථම අවස්ථාවයි.ඒ ගැන මට නිහතමානීව සතුටු විය හැකි යි. මේ තනතුර පිරිනැමීම සම්බන්ධව අතිගරු ජනාධිපතිතුමාට ස්තුතිවන්ත වනවා. මා මෙම තනතුර බාර ගත්තෙ කුතුහලයෙන්, නැවුම්ගතියෙන්.ලංකාවේ පළාත් පාලන ආයතන 330ක (මහනගර සභා 18, නගරසභා 42, ප්‍රාදේශීය සභා 270) සහ පළාත් සභා සම්බන්ධයෙන් කටයුතු කරන කැබිනට් අමාත්‍යාංශය මෙයයි.මේ ආයතනයන්ට පහසුකම් සැපයීම, මධ්‍යම රජය සමඟ සම්බන්ධීකරණය විදේශ ආධාර ව්‍යාපෘතීන් සම්බන්ධීකරණය සහ ආණ්ඩුක්‍රම ව්‍යවස්ථාවේ 13 වන සංශෝධන යටතේ විමධ්‍යගත නොවුණු කාර්යයන් ඉටු කිරීම අඅපගේ ප්‍රධාන කාර්යය භාරයයි.මෙම පළාත් පාලන ආයතනවල පසුගාමී ක්‍රියාකාරිත්වයන් පවතින බවට මත පළවෙනවා.පළාත් පාලන ආයතන 330න් 100 ක් පමණ දැනට පසුගාමී තත්ත්වයක පවතිනවා. ඊට ප්‍රධාන හේතුව අවශ්‍ය අපේක්ෂිත සම්පත් නොමැති වීමයි. අපේ අමාත්‍යංශ දැක්ම ඉදිරි වසර දෙක තුළ මේ හඳුනාගත් ආයතනයන්හි අවශ්‍යතා සපුරාලීමටයි.මෙවැනි පසුගාමීත්වයන් හඳුනා ගැනීම සඳහා අපි දැනට දර්ශක හදල තියෙනවා.ඉදිරියේදී (2011 අවසාන) පසුගාමී පළාත් පාලන ආයතන වැඩිදියුණු කිරීම සඳහා රුපියල් මිලියන 6000ට ආසන්න වටිනාකමකින් යුත් ව්‍යාපෘතියක් ක්‍රියාත්මක කිරීමට අපි අපේක්ෂා කරනවා. මෙය අතිගරු ජනාධිපතිතුමා ආසියානු සංවර්ධන බැංකුව මඟින් ලබාගත් ණය ආධාර මුදලක් පදනම් කරගත් ව්‍යාපෘතියක්.ජනතාවට අවශ්‍ය සේවය උපරිමයෙන් ඉටුකර දීමට මෙම ආයතන බැඳී සිටිනවා. එහිදී ජනතාව මේ ආයතන සමඟ නිරන්තර සංවාදයක නිරතවිය යුතුයි. මහනගර සභා නගර සභා සහ ප්‍රාදේශීය සභා යන පනත් තුන යටතේයි මෙම ආයතන ක්‍රියාත්මක වන්නෙ.මේ ආයතනයන් සම්බන්ධ කටයුතුවලදී විවිධ අක්‍රමිකතා සිදුවන බවට මහජනතාවගේ පැත්තෙන් ඇතැම්විට ඇතැම් අවස්ථාවලදී චෝදනා නැෙඟනවා ?එය ඛේදජනක තත්ත්වයක්. එලෙස ජනතාවට අවශ්‍ය යම්කිසි සේවයක් නිසි ලෙස ක්‍රියාත්මක නොවී නම් අපට දැනුම් දීම සඳහා විශේෂිත මැදිරියක් අපි ඇතිකළා.එහි දුරකතන අංකය – 0112328428, ඒ අනුව එකී කාරණය අදාළ පළාත් පාලන ආයතනයේ ප්‍රධානියාට මහ ඇමතිතුමාට හා ප්‍රධාන ලේකම්තුමා වෙත දැනුම් දීමක් සිදු කෙරෙනවා.සෑම පළාත් පාලන ආයතනයක්ම ජනතාවගේ ජීවිතයට ආසන්න සේවාවන් රාශියක් ලබා දෙන ආයතනයක්. මෙම සේවාවන්වල තත්ත්වය ජාතික වශයෙන් තීරණය කිරීමේ ක්‍රමවේදයක් දැනට නැහැ.මේ නිසා එම පළාත් පාලන ආයතනවලින් සපයන සේවාවන් මොන තත්ත්තවයක පවතින්නේද යන බව ජනතාව, අදාළ පළාත් සභාව, සහ රජය දන්නේ නැහැ.එම නිසා දැන් අපි එම පළාත් පාලන ආයතන විසින් ජනතාවට සපයන සේවාවන්වල තත්ත්වය තීර්ණය කිරීමේ ක්‍රමවේදයක් සැලසුම් කරමින් සිටිනවා. ඒ වගේම පළාත්පාලන ආයතනවල අත්‍යවශ්‍ය කාර්යය මණ්ඩලවල විශාල හිඟයක් පවතිනවා.අපි එය ඉදිරියේදී සම්පූර්ණ කිරීමට අපේක්ෂා කරනවා. ඉදිරි අවුරුදු කිහපය තුළ සියලුම පසුගාමී පළාත්පාලන ආයතන පසුගාමී තත්ත්වයෙන් මුදවාගැනීමටත් මහින්ද චින්තන ඉදිරි දැක්මේ අන්තර්ගත ප්‍රතිපත්තිමය මඟ පෙන්වීම් ක්‍රියාත්මක කිරීමටත් කටයුතු කරනවා.ඔබේ අමාත්‍යාංශ අමාත්‍යවරුන් පිළිබඳ සඳහන් කළොත්?ඇමැති ගරු අතාවුල්ලා මැතිතුමාත් නියෝජ්‍ය අමාත්‍ය ඉන්දික බණ්ඩාරනායක මැතිතුමාත් කාර්යක්ෂම ලෙස කටයුතු සොයාබලා අවශ්‍ය සහයෝගය සක්‍රියව ලබා දෙනවා.එසේම පළාත් සභාවල ගරු ආණ්ඩුකාරවරුන් සහ පළාත් ප්‍රධාන මහ ඇමැතිවරුන්ගේ මනා සහයෝගය මේ මොහොතේ විශේෂයෙන් සඳහන් කළ යුතුයි.ලක්ෂ ගණනක් රජයේ නිලධාරීන්ට ඔබ දෙන ආදර්ශය.රාජ්‍ය සේවයේ නියුතු නිලධාරීන් ඒ ඒ ප්‍රදේශවල ජනතා සේවයට කැප වූ අයයි. රට ඉදිරි සංවර්ධන පිම්මකට යන මොහොතේ අපට විශේෂ වගකීමක් තිබෙනවා. උපරිම කැපවීමක් ඔවුන්ගෙන් අපි අපේක්ෂා කරනවා.රට වැසියන්ගේත් රටේත් හෙට දවසේ ස්වභාවය තීරණය වන්නේ ඔබේ කැපවීමත්, උනන්දුව හා අවංක භාවයත් මතයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>03</day>
    </date>
    <link>http://www.dinamina.lk/2010/11/03/_art.asp?fn=f1011035</link>
    <topic/>
    <author/>
    <content>රුවන් තරස්වින් මාධ්‍ය ලෝකය පමණක් නොව පාඨකයා අතරත් ඉමහත් සුපතළ මාධ්‍යවේදියෙක්. ඔහු දිනමිණ පුවත්පතේ ප්‍රධාන කාටුන් ශිල්පියෙකි. කාටුන් පිළිබඳ විවිධ පොතපත ලියමින් අපි ඔහු ලේඛකයකු ලෙස ද හඳුනා ගත්තා.මෑතක සිට රුවන් තරස්වින් ලේඛකයකු ලෙස වඩාත් යොමු වී ඇත්තේ ළමා පොත් ලියන්නටයි. දිනපතා දිනමිණ පුවත්පතට කාටුන් අඳින ගමන් තරස්වින් ලියූ අලුත්ම ළමා කතා පොත නම් කර ඇත්තේ “නරියාට පාඩමක්” යනුවෙනුයි. මේ කතාවට චිත්‍ර ඇන්ඳෙත් තරස්වින්මයි.චිත්‍ර ශිල්පියෙකු, කාටුන් ශිල්පියෙකු ලෙස දශක තුනකට ආසන්න කාලයක් තුළ මාධ්‍ය ලෝකය තුළ සැරිසරණ තරස්වින් ළමා ලේඛකයකු ලෙස මුලින්ම අප හඳුනාගත්තේ “අශ්ව බිත්තරය” ළමා කතාවෙනුයි.මේ පොත තරස්වින් ඇන්ෙඳ් ලිව්වේ අන්තර්ජාතික චිත්‍ර ප්‍රදර්ශනයට ය. ඒ තමයි 1990 ජපානයේ පැවැති 7 වැනි නෝමා කොන්කෝස් ජාත්‍යන්තර චිත්‍ර තරගයට. ඒ තරගයේදී තරස්වින් ඇඳි මෙම චිත්‍ර උදෙසා දිරිගැන්වීමේ ත්‍යාගයට පිරිනැමෙන පදක්කමකින් පිදුම් ලැබීම විශේෂත්වයයි.අනතුරුව එම චිත්‍රවලට කතාවක් ගොතමින් “අශ්ව බිත්තරය” ළමා කතා පොතක් ලෙස ළමා පාඨකයාට තිළිණ වුණේ පසුගිය වර්ෂයේදීයි.”අශ්ව බිත්තරය” ළමා කතාවට පාදක වූයේ මෙරට ජන කතාවකි. එය සිංහලෙන් සේම ඉංගී‍්‍රසි පරිවර්තනයක් ලෙස ඉදිරිපත් කර තිබීම නිසා ළමුන්ට භාෂා දැනුම වර්ධනය කරගන්නටත් කදිම පිටිවහලක් සැපයූවා නොඅනුමානයි.“අශ්ව බිත්තරය” ද්වි භාෂික ලෙස ඉදිරිපත් කළ තරස්වින් අලුතෙන් ලියූ “නරියාට පාඩමක්” සිංහලෙන් ඉංගී‍්‍රසි බසින් පමණක් නොව දෙමළ භාෂාවෙන් ද ඉදිරිපත් කර තිබීම හරහා යුගයේ කාලීන අවශ්‍යතාවයක් ඔහු මැනවින් තේරුම් ගත් බව පෙනේ.අශ්ව බිත්තරය” පොත ලියූ වෙලාවේ බොහෝ දෙනෙක් ඇහුවේ සිංහල ඉංගී‍්‍රසි බසින් වගේම දෙමළ බසිනුත් ඉදිරිපත් කළා නම් වඩාත් වැදගත් බවයි. නමුත් ඉඩකඩ ප්‍රශ්නය නිසා මම දෙමළ බසින් ලියූ එක නතර කළා.නමුත් මට මෙවර හිතුණා; භාෂා තුනෙන්ම ලිව්වොත් වඩාත් ළමුන්ට ප්‍රයෝජනවත් වේවි කියලා. එකම පිටුවේ භාෂා තුනෙන්ම ඒ ඒ කොටස් පරිවර්තනය වී තිබෙන නිසා පුංචි දරුවන්ට එකිනෙකට වෙනස් මේ භාෂා තුන ලෙහෙසියෙන් ඉගෙන ගන්නට පුළුවනි.සරලව කියවා තේරුම් ගන්නටත් පුළුවනි. කොටින්ම කිව්වොත් මේ පොත ගත්ත පාඨකයෙකුට පොත් තුනක් මිලදී ගත්තා වගේ ප්‍රයෝජනයක් තියෙනවා.”තරස්වින් ලියූ “අශ්ව බිත්තරය” ළමා කතාව ඉංගී‍්‍රසියට පරිවර්තනය කරන්නට එක්වූ ප්‍රවීණ ඉංගී‍්‍රසි මාධ්‍යවේදිනි පරිවර්තන ලේඛිකා මාලිනි ගෝවින්නගේ මෙවර “නරියාට පාඩමක්” කතාව ඉංගී‍්‍රසියෙන් ලියා දෙන්නට තරස්වින්ට හවුල් වී ඇත.මෙය දෙමළට පරිවර්තනය කරන්නට තරස්වින් හවුල් කරගෙන ඇත්තේ ලේක්හවුස් දෙමළ පුවත්පතක් වන තිනකරන් පුවත්පතේ විශේෂාංග කර්තෘ වන අරුල් සත්‍යනාදන් මහතා ය.ඔහු ප්‍රකට දමිළ පරිවර්තක සාහිත්‍යධරයකු ද වෙයි. අවුරුදු පහේ සිට දහය දක්වා දරුවන් ඉලක්ක කොට ගනිමින් ලියූ මෙම ළමා පොතෙන් වැඩිහිටි පාඨකයාට ද ඉංගී‍්‍රසි බස ඉගෙන ගන්නට මැනැවින් ඉවහල් වනු ඇත.තෛ‍්‍රයි භාෂා සරල කතන්දර පොතක් වන හෙයින් එකිනෙකාට භාෂා දැනුම වර්ධනය කර ගන්නට තරස්වින් ලියූ මේ පොත උපකාරී වනු ඇත. එසේ හෙයින් ළමා පාඨකයාට ජන කතාව රසවිඳින්නටත්, වයස් භේදයක් නොමැතිව වැඩිහිටි පාඨකයා හට භාෂාව ඉගෙන ගන්නටත් මෙම කෘතිය දෙයාකාරයකින් පාඨකයාට වැදගත් විය හැකියි.තරස්වින්ගේ මුල් ළමා කෘතියේදී සේම මෙවර ලියූ “නරියාට පාඩමක්” කෘතියේ ද යොදාගෙන ඇති වර්ණ බෙහෙවින් ම ළා පැහැයක් ගන්වයි.”වර්ණ භාවිතයේදී මම හුඟක්ම සැලකිලිමත් වෙනවා. තද වර්ණ භාවිතා කිරීමේදී බොහෝම කලබලකාරි ගති ස්වරූපයක් නිතැතින්ම මතු වෙනවා. එය ළමා මනසට ගෝචර නැහැ වගේම ළමා මනස තැන්පත් කරන්නෙත් නැහැ.තද වර්ණ පුංචි හිතට නිවී සැනසිල්ලේ හිතන්නට ඉඩකඩ සලසනවා අඩුයි. ඒ නිසා මම නිතරම ළා පැහැති වර්ණවලට වඩාත් කැමැත්තක් දක්වනවා. ළා පැහැයක් තුළින් ළමා මනසට ඇතිකරන සැනසිල්ල පුදුමාකාරයි.ඒ වගේම පුංචි දරුවන්ගේ දඟකාරී සිත තැන්පත් කරවනවා. මගේ චිත්‍රවලට මම ළා පැහැය වගේම සුදු වර්ණය සහිත හිස් අවකාශය ප්‍රබල ලෙස ඉස්මතු කරවනවා... මගේ ළමා චිත්‍රවල අනන්‍යතාව ඒකයි...””ඒවගේම මම මේ කතාවේදී ඇඳි සත්ව රූපවලට මනුෂ්‍ය ක්‍රියාකාරකම් සම්බන්ධ කරවනවා. පුංචි දරුවෝ ආසයි සත්තුයි මිනිස්සුයි දෙගොල්ලෝ එකම විදියට දකින්නට. ඒ නිසා මනුෂ්‍ය ක්‍රියාකාරකම් චිත්‍රවලට අන්තර්ගත කළා...”තරස්වින් මේ ළමා කතාව ලිව්වෙත් “අශ්ව බිත්තරය” ඉදිරිපත් කළ ජපානයේ කොන්කෝස් තරගයටම ඉදිරිපත් කරන්නටයි. පෙර පරිදිම මෙවර ද ඒ චිත්‍ර ළමා පොතක් ලෙස මෙලෙස “නරියාට පාඩමක්” ලෙස මුද්‍රණය වී ඇත.බොහෝ වෙලාවට පොතක් ඉලක්ක ගතවන්නේ එක් පාඨක පිරිසකට. නිදසුනක් හැටියට කිව්වොත් සිංහල බසින් පමණක් ලියූ කෘතියක් නම් කියවා රසවිඳිය හැක්කේ සිංහල බස දන්නා අයට පමණි.දෙමළ බසින් නම් දෙමළ බස දන්නා අයටය. ඉංගී‍්‍රසි බසින් ලියන පොත් කියවන්මෝ ඉංගී‍්‍රසි දන්නෝ පමණි. එහෙත් “නරියාට පාඩමක්” භාෂා තුන වෙන වෙනම කතා කරන පාඨකයන් හට කියවිය හැකි කෘතියකි. කර්තෘ ප්‍රකාශනයක් ලෙස මේ පොත ප්‍රකාශයට පත් කර ඇත. මෙය ලේක්හවුස් වාණිජ මුද්‍රණ අංශයේ මුද්‍රණයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=n1011041</link>
    <topic>ෂෙල් යයි: ලිට්‍රෝ එයි</topic>
    <author>චින්තා රණසිංහ</author>
    <content>වසර පහළොවක් තිස්සේ පෞද්ගලික අංශය සතුව පැවති ෂෙල් ගෑස් ලංකා සමාගම ඊයේ (03) සිට රජය වෙත පවරා ගැනිණි. ඒ අනුව ෂෙල් ගෑස් සමාගමේ කොටස් 51ක් රජයට ද කොටස් 49ක් ශ්‍රී ලංකා රක්ෂණ සංස්ථාවට ද පවරා ගත් අතර ලබන 15 වැනි දින සිට ලීට්‍රෝ ගෑස් (LITRO GAS) නව වෙළෙඳ නාමය යටතේ වෙළෙඳ පොළට නිකුත් කෙරෙනු ඇත.ෂෙල් ගෑස් ලංකා සමාගම තම කොටස් රජය වෙත පවරා දීම සඳහා මුදල් අමාත්‍යාංශයේදී රජය සමඟ ඊයේ (03) ගිවිසුමකට අස්සන් තැබූ අතර නව ලීට්‍රෝ ගෑස් සමාගමේ ඉදිරි පාලන කටයුතු පවත්වාගෙන යාමට අන්තර් පාලන අධ්‍යක්ෂක මණ්ඩලයක් ද පත් කොට ඇත.එම අධ්‍යක්ෂක මණ්ඩලයේ වැඩබලන සභාපතිවරයා ලෙස ජනාධිපති අතිරේක ලේකම් ගාමිණි සෙනරත් මහතා ද ප්‍රධාන විධායක නිලධාරිවරයා ලෙස පියදාස මහතාද කුªඩාගල්ලගේ මහතා ද පත් කර තිබේ.ඉදිරි දින 15න් පසුව ජනාධිපති මහින්ද රාජපක්ෂ මහතාගේ උපදෙස් මත එහි පාලන කටයුතු සඳහා නව අධ්‍යක්ෂක මණ්ඩලයක් පත් කරන බව මුදල් හා ක්‍රම සම්පාදන අමාත්‍යාංශයේ ලේකම් පී. බී. ජයසුන්දර මහතා පැවසීය.ෂෙල් ගෑස් සමාගමේ ජාත්‍යන්තර ප්‍රතිව්‍යුහගතකරණය හේතුවෙන් එම සමාගම පසුගිය කාල සීමාව තුළ කැමැත්ත විමසා සිටි බවත් ‘මහින්ද චින්තන ජාතික ප්‍රතිපත්තිය’ යටතේ අත්‍යවශ්‍ය සේවා සැපයීමේ අවශ්‍යතාව මත මේ තීරණයට එළඹුණු බවත් ජයසුන්දර මහතා මෙහිදී ප්‍රකාශ කළේය.ෂෙල් ගෑස් සමාගමේ සියලුම සේවකයන්ට රටේ පවතින නීති රීති හා ගිවිසුම් අනුව සේවක අයිතීන් ආරක්ෂා වන අයුරින් කටයුතු කරන බවත් රජයට පවරා ගැණුනු මේ ආයතනය රටේ යහපත උදෙසා මෙහෙයවීමට වෘත්තීය සමිතීන්ගෙන් ඉල්ලා සිටින බවත් ඒ මහතා පැවසීය.රජය පාර්ශ්වයෙන් මුදල් හා ක්‍රම සම්පාදන අමාත්‍යාංශයේ ලේකම් පී. බී. ජයසුන්දර මහතා සමග ෂෙල් අන්තර්ජාතික සමාගමේ සාමාන්‍යාධිකාරී ඇන්ඩෲව් කෲව් (ඒදඤපඥඹ ඛ්පධඹඥ) මහතා ගිවිසුමට අස්සන් තැබූ අතර ජනාධිපති අතිරේක ලේකම් ගාමිණි සෙනරත් මහතා ඇතුªළු නිලධාරීහු රැසක් මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=n1011042</link>
    <topic>‘ජනසෙවණ’ නිවාස වැඩසටහනටමහජන බැංකුවෙන් රු. කෝටි 20ක්</topic>
    <author>චන්දිමා එදිරිමාන්න</author>
    <content>ජනසෙවණ නිවාස දශ ලක්‍ෂයේ වැඩ සටහන ක්‍රියාත්මක කිරීම සඳහා මහජන බැංකුව රුපියල් කෝටි විස්සක ණය මුදලක් ජාතික නිවාස සංවර්ධන අධිකාරියට ඊයේ (03) ප්‍රදානය කෙළේය. සියයට දහයේ අඩු පොලී අනුපාතයක් මත මෙම ණය මුදල ලබා දීමට මහජන බැංකුව කටයුතු කර තිබේ. ජාතික නිවාස සංවර්ධන අධිකාරියත්, මහජන බැංකුවත් ඒකාබද්ධව “ සෙවණ සවිය “ නිවාස ණය ගිවිසුම ලෙස මෙම ගිවිසුමට අත්සන් තැබුණි.ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතාගේ ප්‍රධානÀවයෙන් එම අමාත්‍යාංශයේ දී මෙම ගිවිසුමට අත්සන් තැබූ අතර එහිදී අදහස් දක්වමින් ඇමැතිවරයා කියා සිටියේ, නිවාස නොමැති ජනතාව වෙනුවෙන් නිවාස ඉදිකර දීමේ මහින්ද චින්තන වැඩසටහන යටතේ නිවාස දශලක්‍ෂයක් ඉදි කිරීමේ ප්‍රථම අදියර සඳහා මෙම ණය මුදල මහජන බැංකුව මගින් ලබා දුන් බවයි.නිවාස අහිමි සෑම පවුලකටම නිවසක් ලබාදීම ජනාධිපති මහින්ද රාජපක්‍ෂ මහතාගේ අරමුණ වන අතර ඒ සඳහා ජාතික නිවාස සංවර්ධන අධිකාරිය පුරෝගාමි මෙහෙවරක් ඉටු කරමින් සිටින බවද ඇමැතිවරයා අවධාරණය කළේය.ඉදිරියේ දී මෙම වැඩසටහන සඳහා දායකÀවය ලබාදීමට සියලු රාජ්‍ය හා පෞද්ගලික ආයතනවලට තමන් ආරාධනා කරන බවද ඇමැති විමල් වීරවංශ මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=n1011043</link>
    <topic>මැතිව්ස්-මාලිංගගෙන් ලෝක වාර්තාවක්</topic>
    <author>ෆවුස් මොහොමඩ්</author>
    <content>ශ්‍රී ලංකාව හා ඕස්ට්‍රේලියාව අතර ඊයේ (03) ඕස්ට්‍රේලියාවේ මෙල්බර්න් නුවර පැවති දිවා රාත්‍රි එක් දින ක්‍රිකට් තරගයෙන් එක් කඩුල්ලක තියුණු ජයක් අත් කර ගැනීමට ශ්‍රී ලංකා පිල සමත් විය.ශ්‍රී ලංකා පිලේ ජයග්‍රහණයට මං විවර කළ ඇන්ජලෝ මැතිව්ස් හා වේග පන්දු යවන ලසිත් මාලිංග 9 වැනි කඩුල්ල සඳහා ලකුණු 132ක සම්බන්ධතාවක් පිහිටුවමින් එක් දින පිටියේ ලෝක වාර්තාවක් තැබීමට ද සමත් වූහ.ලකුණු 107කට ශ්‍රී ලංකා ඉනිමේ කඩුලු 8ක් බිඳවැටී තිබූ මොහොතේ පිටියට එක්වූ මැතිව්ස් සහ මාලිංග විසින් බිඳ හෙලනු ලැබුවේ ජගත් එක් දින පිටියේ නව වැනි කඩුල්ල සඳහා වසර 27ක් පැරැණි වාර්තාවය. එම වාර්තාව වූයේ 1983 වසරේ දී ඉන්දීය පිලේ කපිල් දේව් සහ සෙයිඩ් කිර්මානි සිම්බාබ්වේ පිලට එරෙහිව තැබූ නොබිඳුණු ලකුණු 126 ලෝක වාර්තාවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=n1011044</link>
    <topic>ස්වයංපෝෂිත රටක් ගොඩනඟන්නනිසි කළමනාකාරිත්වයක් තිබිය යුතුයි</topic>
    <author/>
    <content>වැඩි ප්‍රතිලාභ අත්කරගත හැකි නිෂ්පාදන හඳුනාගෙන ඒ සඳහා ප්‍රමුඛත්වය ලබාදිය යුතු බව ජනාධිපති මහින්ද රාජපක්ෂ මහතා පවසයි.රට අහරින් ස්වයංපෝෂිත කිරීමේ රජයේ වැඩපිළිවෙළ ක්‍රියාත්මක කිරීමේදී ජාතිය සතු ඉඩම් හා අනෙකුත් සම්පත් නිසි කළමනාකරණයකින් යොදා ගත යුතු බවද හෙතෙම අවධාරණය කරයි.ජනාධිපති මහින්ද රාජපක්ෂ මහතා මේ අදහස් පළ කළේ අරලියගහ මන්දිරයේ පැවැති ආහාර සුරක්ෂිත හා ජීවන වියදම් කමිටු රැස්වීම අමතමිනි.පසුගිය වසර 5 ක කාලය තුළ ක්‍රමයෙන් රටේ උද්ධමන තත්ත්වය අඩු වූ බවත් මේ වනවිට එය 6% ක මට්ටමේ පවත්වාගෙන යාමට රජය සමත් වී ඇති බවත් මහින්ද රාජපක්ෂ මහතා කීවේය.වෙළෙඳපොළේ පොල් මිල අසාමාන්‍ය ලෙස ඉහළ යාම පාලනය කිරීම සඳහා (2) දා සිට ලක් සතොස හා සමුපකාර හරහා රු.25 කට පොල් ගෙඩියක් ලබාදීමට විශේෂ වැඩපිළිවෙළක් සැකැසීමට ද මෙහිදී පියවර ගැනිණි. රජය සතු වතු සමාගම් මගින් සෘජුව සමුපකාර හා අලෙවි සංවර්ධන අමාත්‍යාංශයේ මැදිහත්වීමෙන් සතොස දායකත්වයෙන් පොල් ලබාදීමට මෙහිදී තීරණය විය.එමෙන්ම උත්සව සමය ඉලක්ක කොට (විශේෂයෙන් අල හා ළූණු මිල පහළ දැමීම) සඳහා) රජය ඉවත්කරන ලද බදු සහන ප්‍රයෝජනයට ගැනීමෙන් අල හා ළූණු මෙට්‍රික් ටොන් 6000 ක් පමණ ඉදිරියේදී ආනයනය කිරීමටද මෙහිදී යෝජනා විය.එමෙන්ම ඉදිරි අවශ්‍යතා සඳහා මාස 3 කට පමණ සෑහෙන සහල් තොග රජය සතු බවත් යම් හෙයකින් වෙළෙඳපොළ තුළ සහල් මිල ඉහළ යාමක් නිරීක්ෂණය වුවහොත් රජයේ සහල් තොග වෙළෙඳපොළට මුදාහැරීමට අවශ්‍ය පියවර ගන්නා ලෙසත් ජනාධිපතිවරයා මෙහිදී නිලධාරින්ට උපදෙස් ලබා දුන්නේය.එමෙන්ම සහල් සැකසුම් කර්මාන්තය වැඩි දියුණු කිරීම සඳහා අවශ්‍ය යන්ත්‍රෝපකරණ ගෙන්වීමට රජය ලබාදී ඇති බදු සහන උපයෝගීී කරගන්නා ලෙසද ජනාධිපතිවරයා පැවැසීය.මීට අමතරව එළවළු මිලට බලපෑම් කරන අතරමැදි වෙළෙඳුන්ගේ කටයුතු පිළිබඳ සොයා බලන ලෙසත් එළවළු ප්‍රවාහනයේදී ආරක්ෂිත ඇසුරුම් අනිවාර්ය කිරීමට අවශ්‍ය යෝජනා කඩිනමින් කැබිනට් මණ්ඩලයට ඉදිරිපත් කරන ;ලසත් ජනාධිපතිවරයා මෙහිදී පාරිභෝගික කටයුතු ඇමැතිවරයා වෙත උපදෙස් ලබා දුන්නේය.ම් අවස්ථාවට අමාත්‍යවරුන් වන රත්නසිරි වික්‍රමනායක, ආරුමුගම් තොණ්ඩමන්, මහින්ද සමරසිංහ, රාජිත සේනාරත්න, ජොන්ස්ටන් ප්‍රනාන්දු, ගාමිණි ලොකුගේ හා නියෝජ්‍ය ඇමැති සරත් අමුණුගම මහත්වරුද ජනාධිපති ලේකම් ලලිත් වීරතුංග මහතා ඇතුළු අමාත්‍යාංශ කිහිපයක ලේකම්වරු සහ නිලධාරිහුද එක්ව සිිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=n1011045</link>
    <topic>හත්වැනි ශ්‍රේණියටශිෂ්‍යත්ව විභාගයක්</topic>
    <author>දයා පෙරේරා</author>
    <content>ඉදිරි කාලයේ දී හත්වැනි ශ්‍රේණිය සඳහා ශිෂ්‍යත්ව විභාගයක් හඳුන්වා දීමට බලාපොරොත්තු වන බව අධ්‍යාපන ඇමැති බන්දුල ගුණවර්ධන මහතා පවසයි. සිසුන් දහසක් සඳහා ශිෂ්‍යත්ව පිරිනැමීමට අනුග්‍රාහකයෙක් ඉදිරිපත් වන්නේ නම් ලබන වර්ෂයේ දී ම විභාගය පැවැත්වීමට සූදානම් යැයි ද ඇමැතිවරයා කීය. එසේ වුවත් පස්වැනි ශ්‍රේණියේ ශිෂ්‍යත්ව විභාගය ලබන වසරේ දී වෙනසක් නැතිව සිරිත් පරිදි පැවැත්වෙන බවත් ඇමැතිවරයා අවධාරණය කරයි.පහ ශ්‍රේණිය ශිෂ්‍යත්ව විභාගයට පෙනී සිටින සිසුන් අවුරුදු දහයේ දී බලවත් පීඩනයකට හසුවන බැවින් ශිෂ්‍යත්ව විභාගය හත්වැනි ශ්‍රේණියේ දී පැවැත්වීම යෝග්‍ය බවට අධ්‍යාපන පිළිබඳ පාර්ලිමේන්තු උපදේශක කාරක සභාව හමුවට පැමිණි වෛද්‍යවරුන් යෝජනා කර තිබෙන බවත් පැවැසූ ඇමැතිවරයා විද්‍යා ගණිත ඔලිම්පියාඩ් තරගාවලියට ශ්‍රී ලංකාව නියෝජනය කරන්නේ පහ ශ්‍රේණිය ශිෂ්‍යත්වය සමත් දරුවන් වුවත් ලෝකයේ වෙනත් රටවලින් පැමිණෙන්නේ හත්වැනි ශ්‍රේණියේ දරුවන් නිසා ශ්‍රී ලංකාවට හැම විටම රිදී පදක්කම් හැර රන් පදක්කම් දිනා ගැනීමට නොහැකි වී ඇති බවත් ජාතික මට්ටමේ සුදුස්සන් තෝරා ගැනීමට පහේ ශිෂ්‍යත්වය හැර වෙනත් විභාගයක් නොමැති වීම එයට හේතුව බවත් ඇමැතිවරයා කීවේ ය.ඇමැතිවරයා එසේ පැවැසුවේ අධ්‍යාපන අමාත්‍යාංශයේ දී ඊයේ (03) පැවැති මාධ්‍ය හමුවේ දී ය. මේ අවස්ථාවට අධ්‍යාපන අමාත්‍යාංශයේ ලේකම් සුනිල් එස්. සිරිසේන, විභාග කොමසාරිස් ජනරාල් අනුර එදිරිසිංහ, අධ්‍යාපන ප්‍රකාශන කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර යන මහත්වරුන් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=n1011046</link>
    <topic>ඉහළ කොත්මලේ උමං මඟජනපති අතින් අද විවෘත වේ</topic>
    <author>ස්වර්ණා විජේකෝන් සහ ධනුෂ්ක ගොඩකුඹුර ඡායාරූපය - ගම්පල සමූහ</author>
    <content>දශක හතරක සිහිනයක් වසර තුනක් තුළ සැබෑ කරමින් ඉදි කෙරුණු මෙරට දිගම උමඟ වන ඉහළ කොත්මලේ ජල විදුලි බලාගාරයේ උමං මඟ ජනාධිපති මහින්ද රාජපක්ෂ මහතාගේ අතින් සුබ මොහොතින් අද (04) විවෘත කෙරෙයි.ග්‍රේට් වෙස්ටර්න් කඳු පන්තිය හරහා ඉදි කෙරුණු මේ උමඟ කිලෝමීටර් 12.9 ක දිගකින් හා මීටර් 5.2 ක විෂ්කම්භයකින් යුක්ත වන අතර සම්පූර්ණ ජල විදුලි බලාගාර ව්‍යාපෘතිය සඳහා වැය කෙරෙන මුදල රුපියල් බිලියන 44 කි.මෙගාවොට් 150 ක විදුලි බලයක් නිපදවෙන ඉහළ කොත්මලේ ජල විදුලි බලාගාරයට කොත්මලේ ඔයේ ජලය සැපයීම අරමුණු කොට ගෙන මේ උමං මඟ නිර්මාණය කෙරිණි.60 දශකයේ මුලින්ම යෝජනාවක් ලෙස එළි දැක්වුණු ඉහළ කොත්මලේ ව්‍යාපෘතිය සම්බන්ධ ශක්‍යතා අධ්‍යයනයක් කෙරී ඇත්තේ 1985 වර්ෂයේ දීය. නොයෙකුත් දේශපාලන හේතු මත අත්හැර දමා තිබූ ව්‍යාපෘතිය ජනාධිපති මහින්ද රාජපක්ෂ මහතා බලයට පත්වීමෙන් පසු 2006 වසරේ දී ක්‍රියාවට නැංවිණි.මේ ජල විදුලි බලාගාරය ඉදිකිරීම නිසා වාර්ෂිකව රුපියල් බිලියන 8 ක පමණ ඉතිරියක් සිදු වන අතර 1985 දී මේ බලාගාරය ඉදි නොකිරීම නිසා ජාතියට අහිමි වූ මුදල රුපියල් බිලියන 200 කි.අදියර පහක් යටතේ ඉහළ කොත්මලේ ජල විදුලි බලාගාරය ඉදි කෙරෙන අතර මේ වන විට සමස්ත ව්‍යාපෘතියේ ඉදිකිරීම් කටයුතු වලින් සියයට 74ක් නිම කර තිබේ.ල විදුලිය නිපදවෙන විදුලි බලාගාරය භූගතව ඉදි කිරීම සුවිශේෂී ලක්ෂණයක් වන අතර එය මීටර් 66 ක දිගකින්, මීටර් 19 ක පළලකින් හා මීටර් 36 ක උසකින් යුක්ත වේ.ඉහළ කොත්මලේ ජල විදුලි බලාගාරය මෙරට ඉදි කෙරන අවසන් මහා පරිමාණ ජල විදුලි බලාගාරය ද වේ.ව්‍යාපෘතිය නිසා බලපෑමට ලක්වූ පවුල් සඳහා නිවාස 495 ක් ඉදි කෙරුණු අතර යටිතල පහසුකම්, ස්වයං රැකියා සඳහා ණය යනාදිය ද සැපයිණි.මේ බලාගාරය මගින් අප රටේ ජාතික විදුලි බල අවශ්‍යතාවයෙන් සියයට 5 ක් නිපදවෙන අතර සම්පූර්ණ ව්‍යාපෘතිය ලබන වසරේ දෙසැම්බර් මස අවසන් කෙරෙන බව විදුලි බල හා බලශක්ති ඇමැති පාඨලී චම්පික රණවක මහතා පැවසීය.විදුලි බලාගාරයට වැය කෙරෙන මුදලින් රුපියල් මිලියන 8700 ක් ලංකා විදුලි බල මණ්ඩලයෙනුත් ජපන් යෙන් මිලියන 33265 ක් ජපාන ජාත්‍යන්තර සහයෝගිතා ආයතනයෙනුත් සැපයේ.උමඟ, ජනාධිපතිවරයාගේ අතින් විවෘත කිරීමෙන් අනතුරුව මේ මස 5, 6, 7 දිනවල මහජනතාවට ප්‍රදර්ශනය කෙරෙන අතර උමඟ වෙත යාමට පහසුකම් සැලසීම සඳහා තලවාකැලේ නගරයේ සිට බස් සේවාවක්ද ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=n1011047</link>
    <topic>මානව හිමිකම් ගැන කතා කරන ජාත්‍යන්තරසංවිධාන උගත් පාඩම් කොමිසමට එන්න</topic>
    <author>නෙල්කා මැදගෙදර</author>
    <content>මානව හිමිකම් උල්ලංඝනය කිරීම් සම්බන්ධයෙන් චෝදනා එල්ල කරන ජාත්‍යන්තර මානවහිමිකම් සංවිධාන ඒ පිළිබඳව පුවත්පත් සාකච්ඡා පැවැත්වීම වෙනුවට මේ උගත් පාඩම් සහ ප්‍රතිසංධාන කොමිසම හමුවට සාක්කි දීම සඳහා පැමිණිය යුතු යැයි මහාචාර්ය අර්ජුන අලුවිහාරේ මහතා ඊයේ (02) පැවැසීය.එසේ කොමිසම හමුවට පැමිණීම විශ්වාසයක් නොමැති මෙම සංවිධාන චෝදනා එල්ල කරන බව කී අලුවිහාරේ මහතා ඔවුන් කොමිසම හමුවට පැමිණියානම් අදහස් ප්‍රකාශ කිරීමට අමතරව කොමසාරිස්වරුන්ගේ ප්‍රශ්න කිරීම්වලට ලක්කල හැකිව තිබෙන බවද කීය.එසේම මානවහිමිකම් සංවිධාන සිය කතිකාවත ආරම්භ කළ යුත්තේ ත්‍රස්තවාදී ක්‍රියා හේතුවෙන් සිදු වූ මානව හිමිකම් උල්ලංඝනය වීම් සම්බන්ධ කරුණු විමසීමකින් බවද අලුවිහාරේ මහතා කීය.උගත් පාඩම් සහ ප්‍රතිසංධාන කොමිසම රැස්වූ අවස්ථාවේදී සාක්කි දෙමින් මහාචාර්ය අලුවිහාරේ මහතා මේ බව කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=n1011048</link>
    <topic>හොර ඔප්පු සාදා ඉඩම් විකුණන කල්ලියක් දැලේ</topic>
    <author>විජයානී එදිරිසිංහ</author>
    <content>අන්‍යය ඉඩම්වලට ව්‍යාජ ඔප්පු සකස් කර විකුණන සංවිධානාත්මක කල්ලියක තිදෙනෙක් මිරිහාන වංචා විමර්ශන අංශය මඟින් අත්අඩංගුවට ගෙන තිබේ. කාන්තාවන් දෙදෙනකු එක් පිරිමියකු සහ වෑන් රථයක් මෙසේ අත්අඩංගුවට ගැනීමට හැකි වී තිබේ. හොරණ ප්‍රදේශයේ ඉඩමක් සිවුවැනි වරටත් ව්‍යාජ ලේඛණ හරහා විකිණීමට යාමේ දී මොවුන් අත්අඩංගුවට පත්වී තිබේ. කාලයක් තිස්සේ සිට මොවුන් මේ ජාවාරම කරගෙන ගොස් ඇති බව පරීක්ෂණවල දී අනාවරණය වෙයි.මොවුන් ගමන් ගත් වෑන් රථයේ තිබී ව්‍යාජ ලිපි ලේඛණ රැසක් ද සොයා ගැනීමට හැකි වී ඇත.මිරිහාන පොලිසිය මොවුන්ගේ ප්‍රශ්න කරගෙන යන අතර පොලිස් අධිකාරී දේශබන්දු තෙන්නකෝන් මහතාගේ උපදෙස් මත මිරිහාන වංචා විමර්ශන ඒකකයේ ස්ථානාධිපති ප්‍රධාන පොලිස් පරීක්ෂක ජයවීර පොලිස් කොස්තාපල්වරුන් වන සමරවීර, ආනන්ද කාන්තා පොලිස් කොස්තාපල් සඳවතී ඇතුළු පිරිසක් සැකකරුවන් අත්අඩංගුවට ගැනීමට මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=n1011049</link>
    <topic>තිස්සමහරාම හිටපු මහේස්ත්‍රාත්සේවයෙන් පහකරයි</topic>
    <author>රෝෂාන් තුෂාර</author>
    <content>කොල්ලුපිටිය කැරොකේ සමාජ ශාලාවක සේවකයන්ට පහර දී අශෝබන ලෙස හැසිරෙමින් අහසට වෙඩි තබා පලාගිය තිස්සමහාරාම මහේස්ත්‍රාත් හා දිසා විනිසුරු එම් අනුර සෙනවිරත්න මහතා විනිසුරු සේවයෙන් පහකළ බව අධිකරණ සේවා කොමිසම ඊයේ (03) පැවසීය. අගවිනිසුරු අශෝක ද සිල්වා මහතා හා ශ්‍රේෂ්ඨාධිකරණ විනිසුරු ශිරාණි බණ්ඩාරනායක ඇතුළු අධිකරණ සේවා කොමිෂන් සභාවේ සාමාජික මණ්ඩලය තුළ විනය පරීක්ෂණයකින් පසුව මෙසේ සේවයෙන් පහකැර ඇත.අරුණ සෙනවිරත්න මහේස්ත්‍රාත්වරයාගේ සේවය පසුගිය සැප්තැම්බර් 27 දින සිට අත්හිටුවා තිබූ අතර කැරොකේ සමාජ ශාලාවකට ගොස් කළ කොළහල කිරීමට කාන්තාවන් රැඳී සිටින ශාලාවකට ඇතුළුවීමට තැත්කිරීම, විනිසුරුවරුන්ට ලබාදී ඇති ගිනිඅවිය අනිසි ලෙස භාවිත කිරීම හා විනිසුරුවරයකුට නොගැලපෙන අයුරින් විනය විරෝධිව කටයුතු කිරීම ඇතුළු චෝදනා මත විනය පරීක්ෂණයක් සිදුකළ බව කොමිෂන් සභාව දිනමිණට පැවසීය.අදාළ විනය පරීක්ෂණයේදී මහේස්ත්‍රාත්වරයා ඉදිරිපත් කළ කරුණු සලකා බැලූ විනය කමිටුව, අදාළ චෝදනාවන්ට වැරදිකරු බව තීන්දු කැර සේවයෙන් ඉල්ලා අස්වන ලෙස මහේස්ත්‍රාත්වරයාට දැනුම් දී ඇත.සේවයෙන් ඉල්ලා අස්වීම සඳහා දින දෙකක් ලබා දෙන ලෙසත් එම දින දෙකට පසු තවත් මාස හයක කාලයක් ලබාදෙන ලෙසත් මහේස්ත්‍රාත්වරයා කොමිසමෙන් ඉල්ලීමක් කැර ඇත.අධිකරණ ක්‍රියාදාමයට සම්බන්ධ විනිසුරුවරයකු මහජනතාව ඉදිරියේ විනය විරෝධීව කටයුතු කිරීම හා මහජන අප්‍රසාදයට ලක්වීම ඇතුළු කරුණු සැලකිල්ලට ගෙන සේවයෙන් ඉවත් කිරීම සිදු කළ බව කොමිෂන් සභාව පැවසීය.විනිසුරුවරයකු නඩු විනිශ්චය කිරීමට පෙර මහජනප්‍රසාදය ලබාගතයුතු බවද කොමිෂන් සභාව පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=n10110410</link>
    <topic>වෙනත් පෙම්වතෙක් සමඟ බසයක සිටිපෙම්වතිය ඝාතනය කිරීමේ තැත වරදී</topic>
    <author>ඉන්දික පොල්කොටුව</author>
    <content>මහනුවර සිට කුරුණෑගල දක්වා ධාවනය වෙමින් පැවැති නගරාන්තර සුඛෝපභෝගී බස්රථයකට ගලගෙදර ප්‍රදේශයේ දී ඊයේ (03) සවස කඩා පැන ඇති යතුරු පැදිකරුවන් දෙදෙනෙකු එම බස්රථයේ මගීන් භීතියට පත් කරමින් බස්රථය තුළ සිටි පෙම්වතුªන් යුවළකට පිහියෙන් ඇන ඔවුන් ඝාතනය කිරීමට උත්සාහ දරා ඇත. මගීන් හා පොලිසිය එක්ව මහත් පරිශ්‍රමයකින් සැකකරුවන් අල්ලා සිදුවන්නට ගිය විනාශයක් වළක්වා ඇත.මෙහිදී සැකකරුවන් දෙදෙනා සමඟ දැලි පිහියක් ගලගෙදර පොලිසිය මගින් අත්අඩංගුවට ගෙන තිබේ. කටුගස්තොට ප්‍රදේශයේ සිට අදාළ බස්රථය පසුපස හඹාවිත් ඇති යතුරු පැදිකරුවන් දෙදෙනා ගලගෙදර ප්‍රදේශයේ දී යතුරු පැදි මහ මග හරස් කැර බස්රථයට කඩා පැන ඉන් අනතුරුව මගීන් හට තර්ජනය කොට පෙම්වතුන් යුවළ ඝාතනය කිරීමට තැත් කැර ඇතැයි පොලිසිය පවසයි.මින් එක් සැකකරුවෙකුගේ පෙම්වතිය වෙනත් අයෙකු සමග බස්රථය තුළ පෙම්සුව විඳීමින් සිටියදී ඔවුන් දෙදෙනා ඝාතනය කිරීමට සැකකරුවන් උත්සාහ කැර ඇතැයි පොලිසිය අනාවරණය කැර ගෙන ඇත. තම පෙම්වතිය වෙනත් අයකු සමඟ බස්රථය තුළ පෙම්සුව විඳීමින් ගමන් කරන බවට ලද තොරතුරු මත සැකකරු සිය මිතුරා කැටුව ගොස් ඔවුන් ඝාතනය කිරීමට උත්සාහ කැර ඇතැයි පොලිසිය පවසයි.චිත්‍රපට ජවනිකාවක ස්වරූපය ගෙන ඇති මෙම සිද්ධිය පිළිබඳ මගියකු ක්ෂණිකව පොලිසියට ලබාදුන් තොරතුරක් මත වහා ක්‍රියාත්මක වූ ගලගෙදර පොලිස් ස්ථානාධිපති පොලිස් පරීක්ෂක ඩී. එම්. චන්ද්‍රපාල මහතා ප්‍රමුඛ නිලධාරීහු පිරිසක් මගීන්ගේ සහයෙන් සිද්ධිය වළකා සැකකරුවන් අත්අඩංගුවට ගෙන තිබේ. පොලිසිය බස්රථයට ගොඩවදින විට මගීන් මර හඬ දෙමින් සිට ඇත.මහනුවර කොට්ඨාස භාර ජ්‍යෙෂ්ඨ පොලිස් අධිකාරි රංජිත් කස්තුරිරත්න හා සහකාර පොලිස් අධිකාරි නීතිඥ එස්. බී. රත්නායක යන මහත්වරුන්ගේ උපදෙස් මත ගලගෙදර පොලිස් ස්ථානාධිපති පොලිස් පරීක්ෂක ඩී. එම්. චන්ද්‍ර මහතා ඇතුළු නිලධාරීහු පිරිසක් මෙහි වැඩිදුර පරීක්ෂණ පවත්වන අතර සැකකරුවන් නාවික හමුදා සෙබළුන් දෙදෙනෙකු බැව් පොලිසිය තහවුරු කරගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=n10110411</link>
    <topic>දෙහිවල සතුන් වත්තේ‘ඔරං උටං’ උපතක්</topic>
    <author>මානෙල් පුෂ්පකුමාරි</author>
    <content>දෙහිවල සත්වෝද්‍යාන ඉතිහාසයේ දෙවන “ඔරං උටං” උපත ඊයේ (03) පෙරවරු 7 ට සිදුවී තිබේ.ප්‍රථම උපත සිදුවී ඇත්තේ මීට වසර විසිඅටකට ඉහත දීය.සත්ත්ව හුවමාරු වැඩසටහන යටතේ 2003 නොවැම්බර් 11 වෙනි දින ඉන්දුනීසියාවේ රගුනාත් සතුන් වත්තෙන් ගෙන ආ අතී සහ යූ ෆෝ ඔරං උටං යුවළට දාව ඊයේ ඔරං උටං උපත සිදුවිය.සත්ත්ව ලෝකයේ දැඩිලෙස වඳවී යාමේ තර්ජනයට ලක්වූ සතෙකු වූ ඔරං උටං ගැහැණු සතෙකුගේ ගැබ් කාලය මාස 08 ක් පමණ වන අතර ඇය වරකට එක් පැටවකු බිහි කරනු ලබයි. ඇය වසර 03 කට හෝ 04 කට හෝ වරක් පැටවකු බිහි කරන අතර ඔරං උටං සතෙකුගේ ජීවිත කාලය වසර 50 ක් පමණ වේ.ජාතික සත්වෝද්‍යානය තුළ උපත ලද මෙම පැටවා මේ වනවිට මව සමඟ ඇයගේ පූර්ණ රැකවරණය යටතේ ජීවත් වන බව ජාතික සතුන්වත්තේ අධ්‍යක්ෂ සහ ආර්ථික සංවර්ධන අමාත්‍යාංශයේ අධ්‍යක්ෂ ජනරාල් භාෂ්වර සේනාංක ගුණරත්න මහතා කීය.පැටවාට කිරි දීමට ඇතිවිය හැකි බාධා නිසා ඔරං උටං දැක බැලීමට හෝ ඡායාරූප ගැනීමට දැනට අවසර නොදෙන බවද ඒ මහතා කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=n10110412</link>
    <topic>කැලණිය මහා ශිෂ්‍ය සංගම් සභාපති අත්අඩංගුවට</topic>
    <author>භක්ති ධර්මප්‍රිය මෙන්ඩිස්</author>
    <content>රාජ්‍ය විරෝධී පෝස්ටර් 200 ප්‍රවාහනය කරමින් සිටි බව කියන කැලණිය විශ්වවිද්‍යාලයේ මහා ශිෂ්‍ය සංගමයේ සභාපති දයාන් වීරක්කොඩි සහ තවත් ශිෂ්‍යයෙකු කටුනායක පොලිසිය විසින් ඊයේ (03) අලුයම අත්අඩංගුවට ගෙන තිබේ.කටුනායක 8 කණුව ආසන්නයේ පිහිටි මාර්ග බාධකයේදී මොවුන් දෙදෙනා අත්අඩංගුවට ගත් බව පොලිස් මාධ්‍ය ප්‍රකාශක පොලිස් අධිකාරී ප්‍රිශාන්ත ජයකොඩි මහතා පැවසීය.අන්තර් විශ්වවිද්‍යාලීය බල මණ්ඩලය විසින් මේ පෝස්ටර් තොගය නිකුත් කර ඇතැයි පොලිසිය කියයි.කටුනායක පොලිසියේ විශේෂ පොලිස් කණ්ඩායමක් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=n10110413</link>
    <topic>ජාතික නාට්‍ය උළෙලේහතර වැනි දිනය අද</topic>
    <author>ප්‍රාර්ථනා වීරසිංහ</author>
    <content>ජාතික නාට්‍ය උලෙළේ හතරවැනි දිනය අදයි.කෙටි නාට්‍ය පහක් අද පස්වරු 6.00 සිට ජෝන් ද සිල්වා සමරු රඟහලේ දී රඟ දැක්වේ.ඇන්ටනි ජයලත්ගේ ‘ඒ සඳත් ඈවරයි’ චමිල පි‍්‍රයංකගේ ‘ ක්‍රිකට් ගහන්න එන්න’ , නෙරංජන් චන්ද්‍රාදිත්‍යගේ ‘සීගිරි කාශ්‍යප” , ධනංජය කරුණාරත්නගේ “ දුවන උන් දෙන්නෙක්”, හර්ෂ මධුසංකගේ අත්තානං” නාට්‍ය අද වේදිකාගත වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=r1011041</link>
    <topic>හීනටියන්ගල දැව තාක්‍ෂණ පුහුණුආයතනය වසා දමා වසර පහයි</topic>
    <author>එන්. විජේරත්න - නාගොඩ විශේෂ</author>
    <content>හීනටියන්ගල කනිෂ්ඨ විද්‍යාලයේ බස්නාහිර පළාත් කර්මාන්ත අමාත්‍යාංශ ය මගින් පවත්වාගෙන ගිය දැව තාක්ෂණ පුහුණු හා නිෂ්පාදන ආයතනය වසර පහක පමණ කාලයක සිට වැසී ගියේ ප්‍රමාණවත් සිසු පිරිසක් නොමැති වීම නිසාය.අදටත් මේ ගොඩනැඟිල්ලේ එම තාක්‍ෂණ පුහුණු නිෂ්පාදන ආයතනයේ සිසුන් 15 දෙනෙක් පමණ පුහුණුව ලැබූ යන්ත්‍ර උපකරණ ඇතුළු සියලු භෞතික සම්පත් එලෙසම පවතී.මේ ආයතනය මෙලෙස වැසී යාමට ප්‍රධාන හේතුව වූයේ පසුකාලීනව පුහුණුව සඳහා ප්‍රමාණවත් සිසු පිරිසක් සහභාගි නොවීම නිසාය.ඉතා හොඳ තත්ත්වයේ පවතින ගොඩනැඟිල්ලට අමතරව ඇති අනිත් ගොඩනැඟිල්ල මුළුමනින්ම විනාශ වී ගොස් තිබේ. එහි සියලු දෑ සොරුන් විසින් ගලවා ගෙන ගොස් ඇත. දැනට හොඳ තත්ත්වයේ පවතින ගොඩනැඟිල්ලත්, විනාශ වී ඇති ගොඩනැගිල්ලත් පිළිසකර කර වඩා ඵලදායි වැඩකට යොදා ගන්නා ලෙස ප්‍රදේශවාසීහු ඉල්ලති.මෙරට මෙන්ම විදේශීය රටවලට පුහුණු ශ්‍රමිකයන් බිහිකළ හැකි පාඨමාලාවක් මෙහි පවත්වාගෙන යන්නේ නම් ඊට අවශ්‍ය සිසු පිරිස සහභාගි කරගැනීමේ හැකියාව පවතින බව ප්‍රදේශවාසීහු කියති. මේ සම්බන්ධයෙන් අදාළ බලධාරීන් ගේ අවධානයට යොමු කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=r1011042</link>
    <topic>ලේඛක ජයසේන ජයකොඩි පරිහරණය කළ පොත්පත් සංරක්ෂණයට</topic>
    <author>හොරණ සමූහ බන්ධුල ආර්. ගුලවත්ත, ඉංගිරිය සමූහ, හොරණ මධ්‍යම සමූහ</author>
    <content>ගත්කතුවර දිවංගත ජයසේන ජයකොඩි මහතා නිර්මාණය කළ පරිශීලනය කළ පොත් සහ පරිහරණය කළ භාණ්ඩ සංරක්ෂණය කිරීමට පියවර ගෙන ඇත.පොකුණුවිට මධ්‍යම පුස්තකාලයට පැවරීම, ජනසෙත කුඹුක් සෙවණ නිදහස් උද්‍යානය විවෘත කිරීම, ප්‍රතිසංස්කරණය කරන ලද ජනසෙත ගොඩනැගිලි සංකීර්ණය නැවත ජනතා අයිතියට පත් කිරීම, හොරණ ප්‍රාදේශීය සභාව මගින් පවත්වන ලද භාෂා හා පරිගණක පාඨමාලා හදාරන සිසු දරුවන්ට සහතික පත් ප්‍රදානය කිරීම බස්නාහිර පළාත් සභාවේ සෞඛ්‍ය ළමා ආරක්ෂණ සහ පරිවාස ඇමැති ජගත් අංගගේ මහතාගේ ප්‍රධානත්වයෙන් සිදු විය.හොරණ ප්‍රාදේශීය සභාවේ සභාපති යාමිත් චන්දන හතුරුසිංහ, හා හොරණ රාජමහා විහාරාධිපති හොරණ පඤ්ඤාසේකර නාහිමි අදහස් දැක්වූහ.මහාචාර්ය ප්‍රවීණ ලේඛක සරත් විජේසුරිය මහතාද මේ අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=r1011043</link>
    <topic>අරණායක රෝහලට මුඛ පිළිකාරෝග මර්දන අංශයක්</topic>
    <author>මාවනැල්ල සමූහ පී. සෙනෙවිරත්න</author>
    <content>අරණායක හෙම්මාතගම ඇතුළු කෑගල්ල දිසාවේ වෙසෙන ජනතාවට මුඛ පිළිකා රෝගයෙන් වැළැකීමට උපදෙස් ලබා දීම සඳහා මේ වෛද්‍ය අංශය වඩාත් ඵලදායී තත්ත්වයට පත් කරන්නට අවශ්‍ය ක්‍රියාමාර්ගයක් එහි දන්ත වෛද්‍ය විශේෂඥ අංශයක් විසින් සිදුකරනු ලබයි.වෛද්‍ය ජයසිරි රාමනායක මහතා - වසර කිහිපයක පටන් අපේ රටේ ජනතාව අතර මුඛ පිළිකා හටගැනීමේ ප්‍රවණතාවයක් ඇතිවී තිබෙනවා. මුඛ පිළිකා වැළඳෙන ප්‍රධාන හේතු කාරකයක් ලෙසට වාර්තා වන්නේ දුම්කොළ සැපීම, මත්පැන් පානය, දුම්පානය බව පරීක්‍ෂණ මගින් ඔප්පු වී තිබෙනවා.ගම්බද තරුණ පිරිස් මේ පිළිබඳව දැනුම්වත් කළ යුතුයි. මේ තත්ත්වය මත සලකා අප රෝහලේ වෛද්‍ය සේවාවන් ලබාදීමේ දින සැලැසුම් කැර තිබෙන්නේ කාටත් පහසු අයුරින් සෑම කෙනෙකුම මාස හයකට වරක් යටිතොල, උඩුතොල පරීක්‍ෂාවට ලක්කරන්න, දිව එළියට දමා වෛද්‍යවරයකුට පෙන්වා සිටින්න, බෙල්ල දෙපස සිරවීම, ගෙල දෙපස වේදනා දැනීම ආදී රෝග ලක්ෂණයන් පහළ වුවහොත් එම අයද වහාම වෛද්‍ය සායනය වෙත පැමිණ වෛද්‍යවරුන්ගේ පරීක්‍ෂාවට ලක්වන්න..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=r1011044</link>
    <topic>රටට මහඟු සේවයක් සලසනතායි ශ්‍රී ලංකා බෞද්ධසංස්කෘතික මධ්‍යස්ථානය</topic>
    <author>කැලණිය විශේෂ – ලයනල් පී. පෙරේරා</author>
    <content>තායිලන්තයේ නාකෝන් පතොම් හි ප්‍රා පතොම්චේදී රජමහා විහාරාධිපති ධම්ම පරිචිත්තවේදී නාහිමිපාණන් වහන්සේගේ අනුශාසනා පරිදි දෙරටේ ආගමික ප්‍රබෝධය තහවුරු කිරීම සඳහා තායි ශ්‍රී ලංකා බෞද්ධ සංස්කෘතික මධ්‍යස්ථානය හා විහාරස්ථානය අරඹා තිබේ.2001 වසරේ ආරම්භ කරන ලද මේ සංස්කෘතික මධ්‍යස්ථානය පිහිටා ඇත්තේ මාබිම හෙයියන්තුඩුව ප්‍රදේශයේ ය. මෙහි භාරකාරත්වය දරනුයේ ශාස්ත්‍රපති රාස්සගල සීවලී හිමියන් විසිනි.මේ අන්දමේ මනස්කාන්ත විහාරස්ථානයක් පිහිටා ඇත්තේ තායිලන්තය හැරුණු විට ශ්‍රී ලංකාවේ පමණි. මෙය නිර්මාණය කර ගොඩනගා ඇත්තේ තායිලන්ත අති දක්ෂ වාස්තු විද්‍යාඥයන් හා ශිල්පීන් විසින් ය.මේ සඳහා වසර 5ක් ගත වූ බව පවසන විහාරාධිපති හිමියන්, මුදලින් රුපියල් ලක්ෂ 300කට වඩා වැයවී ඇති බැව් ද පැවසීය. අප රටට මහා ආඩම්බරයක් හා මහඟු සේවාවක් මේ මඟින් සිදුවන බව පවසන රාස්සගල සීවලී හිමියන්, මේ වන විට ශ්‍රී ලංකාවේ විහාරස්ථාන 400 කට වැඩි ප්‍රමාණයකට ස්වර්ණාලේපිත බුද්ධ ප්‍රතිමා පූජාකර ඇති බව ද පැවසීය.ඊට අමතරව මළ නොබැදෙන පාත්‍ර පූජා කිරීම, ශිෂ්‍යත්ව ප්‍රදානය කිරීම, පාසල් උපකරණ පරිත්‍යාග කිරීම, සුනාමියෙන් අවතැන්වූ අයට නිවාස සාදාදීම, ආදී පින්කටයුතු රැසක් ද මේ මඟින් සිදුකර ඇත. තායිලන්තයේ වාර්ෂිකව පවත්වන ජාත්‍යන්තර වෙසක් උත්සවයට ගිහි පැවිදි නියෝජිත පිරිස් සහභාගි කරවීම, සංස්කෘතික, සංදර්ශන ඉදිරිපත් කිරීම, මහනුවර ශ්‍රී දළදා මාලිගාවට වටිනා ස්වර්ණාභරණ පූජා කිරීම ආදී කටයුතු ද මේ විහාරස්ථානය මගින් සිදුකර තිබේ.මේ විහාරස්ථානයේ පවත්වාගෙන යනු ලබන සීවලි දහම් පාසලේ 300ක් පමණ වූ සිසු දරු දැරියන්ට හා ගුරුමණ්ඩලයට ආහාර හා නිල ඇඳුම් ප්‍රදානය ද සිදු කැරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=r1011045</link>
    <topic>අඩු බර පාන් විකුණුවාට රු.6000 ක් දඩ</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>පුළුස්සන ලද පාන් රාත්තලක බර ග්‍රෑම් 450 ක් විය යුතුව තිබියදී ග්‍රෑම් 42 කින් බර අඩු පාන් නිෂ්පාදනය කර විකුණුවේ යැයි වරද පිළිගත් බේකරි හිමියෙකුට මීගමුව අතිරේක මහේස්ත්‍රාත් උපුල් රාජකරුණා මහතා රු.6000 ක දඩයක් නියම කළේය.දඩ නියම වූයේ කොච්චිකඩේ පොරතොට බේකරියක් පවත්වාගෙන ගිය මොහොමඩ් ඊබ්‍රහිම් නැමැති අයකුටය. ගම්පහ දිස්ත්‍රික් කිරුම් මිණුම් ඒකකය පැමිණිල්ල ගොනුකර තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=r1011046</link>
    <topic>රඹුක්කන-මාවනැල්ල මාර්ගයේඩෙංගු මදුරුවන් බෝකරන තැනක්</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>රඹුක්කන මාවනැල්ල ප්‍රධාන මාර්ගයේ කෑගල්ල හන්දියත් ඉඩම් උගස් බැංකුවත් අතර මාර්ගය දෙපසේ අවධිමත් කාණු පද්ධතියේ ජලය බැස නොයාමෙන් එක්රැස්ව ඇති ජලයෙහි ඩෙංගු මදුරු කීටයන් බෝවෙතැයි ජනතාව භීතියෙන් පසුවෙති.මෙම ජලය රැඳී ඇති ස්ථානය ආසන්නයේ ළමයින් 150 ට අධික සංඛ්‍යාවක් සිටින පෙර පාසලක් ද පවත්වාගෙන යයි. ප්‍රාදේශයේ ජනතාව අදාළ ආයතන වෙත ලිඛිත දැනුවත් කිරීම් කළ ද නිසි පියවරක් ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=s1011041</link>
    <topic>ශ්‍රී ලංකාවට තියුණු ජයක්</topic>
    <author/>
    <content>ඔස්ට්‍රේලියානු පන්දු යවන්නන් දැඩි පීඩනයකට හසුකරමින් මෙල්බර්න් පිටිය දෙවනත් කළ ඇන්ජලෝ මැතිව්ස්ගේ හා ලසිත් මාලිංගගේ විශිෂ්ඨ පිතිහරඹය හේතුවෙන් දිවා රාත්‍රී පළමු එක්දින තරගයෙන් එක් කඩුල්ලක අතිවිශිෂ්ඨ ජයග්‍රහණයක් භුක්ති විඳීමට ශශ්‍රී ලංකාව ඊයේ සමත් විය.ලකුණු 107 කට ශ්‍රී ලංකා ඉනිමේ කඩුලු 8ක් බිඳ වැටී තිබූ අසීරු මොහොතේ දී මැතිව්ස්ට එක්වූ මාලිංග මෙල්බර්න් පිටියට පැමිණ සිටි දහස් සංඛ්‍යාත ක්‍රීඩා ලෝලීන්ට අමතක නොවන පිතිහරඹයක් දියත් කරමින් ශශ්‍රී ලංකාවේ ජය මාවතේ මංපෙත විවර කළේය.විශේෂයෙන් ෂේවියර් ඩෝහර්තිට හා ජෝන් හැස්ටින්ට මාලිංග විසින් එල්ල කරනු ලැබූ දැවැන්ත හයේ පහරවල් දෙක ක්‍රීඩා ලෝලීන්ට දිගු කලෙකට අමතක නොවනු ඇත.එහෙත් ඕවර කීපයක් ඉතිරිව තිබියදීත් ශශ්‍රී ලංකාවේ ජයග්‍රහණයට එක් ලකුණක් අවශ්‍යව තිබූ මොහොතේ නොතිබූ ලකුණක් කරා දිවයමින් මාලිංග දුවද්දී දැවී යාමට හසුවිය. ඒ මොහොතේ ඉතිරිව තිබුණේ එක් කඩුල්ලක් පමණකි. අනතුරුව පිටියට පිවිසි අවසන් පිතිකරු වූ මුත්තයියා මුරලිදරන් වොට්සන්ට හතරේ පහරක් එල්ල කරමින් ජයග්‍රාහී ලකුණ පසුකිරීමට සමත්විය.පන්දු 48කදී හතරේ පහර 6ක් සහ හයේ පහර 2ක් සමඟ මාලිංග රැස්කළ ලකුණු 56 ඔහුගේ එක්දින තරග දිවියේ වැඩිම ලකුණු සංඛ්‍යාව මෙන්ම ඔහුගේ මංගල එක්දින අර්ධශතකය ද විය.මාලිංගට ඔස්ට්‍රේලියානු පන්දු යවන්නන්ට දිගට හරහට බැටදීමට ඉඩ ලබාදෙමින් සිය කඩුල්ල ආරක්‍ෂා කරගත් මැතිව්ස් පන්දු 84 කදී හතරේ පහර 8ක් හා හයේ පහරක් සමඟ නොදැවී ලකුණු 77ක් වාර්තා කරමින් තරගයේ වීරයාට හිමි සම්මානය දිනා ගත්තේය.මැතිව්ස් හා මාලිංග අතර 9 වැනි කඩුල්ල සඳහා ලකුණු 132 ක වාර්තාගත සම්බන්ධතාවයක් ගොඩනැගිණි. එය ලොව එක්දින පිටියේ 9 වැනි කඩුල්ල සඳහා වන වැඩිම වාර්තාව වෙයි. ඊට පෙර 1983 වසරේ දී ඉන්දීය පිලේ කපිල් දේව් සහ සෙයිඩ් කිර්මානි 9 වැනි කඩුල්ල සඳහා සිම්බාබ්වේ පිලට එරෙහිව නොබිඳුනු ලකුණු 126ක වාර්තාවක් පිහිටුවා තිබිණි.සිය මංගල තරගයට ක්‍රීඩා කළ ඔස්ට්‍රේලියාවේ ෂේවියර් ඩෝහර්ති ලකුණු 46 කට කඩුලු 4ක් දවාලීමට සමත්විය.ශ්‍රී ලංකා ඉනිමේ පළමු කඩුලු 6 ලකුණු 86 කදී බිඳ දැමීමට ඔස්ට්‍රේලියානු පන්දු යවන්නෝ සමත්වූහ. මුල්පෙළේ පිතිකරුවන් අතර සාර්ථක පිතිහරඹයක නිරතවූයේ නායක කුමාර් සංගක්කාර පමණි. ඔහු පන්දු 46 කදී හතරේ පහර 6ක් සමඟ ලකුණු 49ක් රැස් කළේය.කාසියේ වාසිය දිනූ ඕස්ට්‍රේලියාව පළමුව පන්දුවට පහරදීමට තීරණය කළේය.වේගපන්දු යවන්නන්ට යෝග්‍ය මෙල්බර්න් තණ තීරුවේදී ඕස්ට්‍රේලියානු ආරම්භක පිතිකරුවනට වැඩිවේලා පිටියේ රැඳී සිටීමට ඉඩ නොදුන් ලසිත් මාලිංග තරගයේ 7 වැනි ඕවරයේදී ආරම්භක පිතිකරු ෂේන් වොට්සන් ලකුණු 10 කට දවාලීමට සමත් විය.මුරලිදරන් යැවූ තරගයේ 18 වැනි ඕවරයේ 2 වැනි පන්දුවේදී මයික් හසී ලබා දුන් අසීරු උඩ පන්දුව කඩුලු රකින නායක කුමාර් සංගක්කාරට මග හැරුණු අතර ඒ වන විට සීමා ඉරෙන් පිට සිටි හසී ස්ටම්ප් කිරීමකට හසුකර ගැනීමට තිබූ අවස්ථාව ද මග හැරී ගියේය. ඒ වන විට ලකුණු නොලබා සිටි හසී තරගය අවසානයේ නොදැවී ලකුණු 71 ක් රැස් කිරීමට සමත් විය.තරගයේ 17 වැනි ඕවරයේ සිට 40 වැනි ඕවරය දක්වා මුළු මනින්ම පිටියේ ආධිපත්‍ය පතුරුවාලීමට ශ්‍රී ලංකා පිලේ පන්දු යවන්නෝ සහ පන්දු රකින්නන් සමත් වූහ. එම ඕවර 24 ක කාලය තුළ එකදු හතරේ පහරක් හෝ එල්ල කිරීමට ඕස්ට්‍රේලියානු පිතිකරුවන් අපෝසත් වුහ.මයික් හසී නොදැවී රැස් කළ ලකුණු 71 ක ඇතුළත් වූයේ හතරේ පහරක් පමණි. ඔහු පන්දු 91 කට මුහුණ දී තිබුණේය.මෙල්බර්න් තණ තීරුව තිිසර පෙරේරාට යෝග්‍ය වනු ඇති බවට පළවූ අනාවැකි සනාථ කරමින් ලකුණු 46 කට කඩුලු 5 ක් බිඳ හෙළීමට පෙරේරා සමත් විය. එය එක් දින තරගයක ඔහු විසින් කඩුලු 5 ක් බිඳ දමනු ලැබු දෙවැනි අවස්ථාව විය.දෙරට අතර දෙවෙනි එක්දින තරගය හෙට (5) සිඩ්නි නුවර පැවැත්වේ. එය ශ්‍රී ලංකාවේ වේලාවෙන් පෙ. ව. 9.05 ට ආරම්භ වනු ඇත. .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=s1011042</link>
    <topic>මධ්‍යම පළාත් 15 න් පහළ පාපන්දු සූරතාව ධර්මරාජයට</topic>
    <author>ඉන්දික පොල්කොටුව</author>
    <content>ශ්‍රී ලංකා පාසල් පාපන්දු තරගාවලියේ මධ්‍යම පළාත් වයස අවුරුදු 15 න් පහළ සූරතාවය දිනා ගැනීමට මහනුවර ධර්මරාජ විදුහල සමත් විය. පළාත් අර්ධ අවසන් පුර්ව තරගයේ දී 1 – 0 වශයෙන් මාතලේ ශාන්ත තෝමස් විදුහල ද අවසන් පූර්ව තරගයේ දී 4 – 0 ලෙස මහනුවර ශාන්ත සිල්වෙස්තර විදුහල ද පළාත් අවසන් තරගයේ දී 5 – 4 ලෙස මහනුවර ශ්‍රී සුමංගල විදුහල ද පරාජය කිරීමට ධර්මරාජ ක්‍රීඩකයන් සමත් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=s1011043</link>
    <topic>දකුණු පළාත් දක්‍ෂතම ක්‍රීඩකයා අඛිල ඉමන්ත</topic>
    <author>මාතර සමූහ – ඩබ්ලිව්. පී. ධර්මසේන</author>
    <content>මෙවර සමස්ත ලංකා පාසල් ක්‍රීඩා උළෙලේදී දකුණු පළාත් දක්‍ෂතම ක්‍රීඩකයාට හිමි සම්මානයෙන් පිදුම් ලැබූ මාතර සර්වේසස් විද්‍යාලයේ අඛිල ඉමන්ත නිලවීර සිසුවා මලල ක්‍රීඩා ක්ෂේත්‍රයේ දීප්තිමත් තරුවකි.කෙටි දුර ධාවනයේදී කැපී පෙනෙන දස්කම් පෙන්නුම් කරන අඛිල 2009 වර්ෂයේ 15 න් පහළ මීටර් 100 කඩුලු මතින් දිවීමේ තරගයේ ප්‍රථම ස්ථානය ද, මේ වසරේ ජාතික කනිෂ්ඨ මලල ක්‍රීඩා සූරතාවලියේ අවුරුදු 16 න් පහළ තුන් පිම්ම ප්‍රථම ස්ථානය ද, සර් ජෝන් ටාබට් ජ්‍යෙෂ්ඨ මලල ක්‍රීඩා සූරතාවලියේ 16 න් පහළ දුර පැනීම තෙවන ස්ථානය, රතු කුරුස ජාතික මලල ක්‍රීඩා සූරතාවලිය, 16 න් පහළ දුර පැනීම ප්‍රථම ස්ථානය, මීටර් 100 කඩුලු පැනීම තෙවන ස්ථානය හා 16 න් පහළ දක්‍ෂතම ක්‍රීඩකයා සම්මානය, මෙවර සමස්ත ලංකා පාසල් ක්‍රීඩා උළෙලේ 17 න් පහළ මීටර් 110 කඩුලු මතින් දිවීම හා තුන්පිම්ම පැනීමේ ඉසව්වේ දෙවන ස්ථානය දිනාගැනීමට සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>04</day>
    </date>
    <link>http://www.dinamina.lk/2010/11/04/_art.asp?fn=s1011044</link>
    <topic>ජගත් ක්‍රිකට් පිටියෙන්නිටිනි සමුගනී</topic>
    <author>ජොහැනස්බර්ග් (ඒ.එෆ්.පී.)</author>
    <content>දකුණු අපි‍්‍රකාවේ වේග පන්දු යවන ක්‍රීඩක මකායා නිටිනි ජාත්‍යන්තර ක්‍රිකට් පිටියෙන් සමුගන්නා බව නිල වශයෙන් නිවේදනය කළේය.දකුණු අපි‍්‍රකාවෙන් බිහිවූ විශිෂ්ටතම කළු ජාතික ක්‍රීඩකයා වන නිටිනි ක්‍රීඩාවෙන් සමුගැනීමේ නිවේදනය ප්‍රකාශයට පත් කළ ද ලබන වසරේ ජනවාරි 09 වැනිදා ඉන්දියාව සමඟ ඩර්බන්හි දී පැවැත්වෙන ඕවර 20/20 ක්‍රිකට් තරගයට නිටිනි ඇතුළත් වන බව දකුණු අපි‍්‍රකානු ක්‍රිකට් ආයතනයේ ප්‍රධාන විධායක ජෙරල්ඩ් මජෝලා පැවසීය.“අපට මේ විදිහට නිටිනි වැනි ශ්‍රේෂ්ඨ ක්‍රීඩකයෙක්ට සමුදෙන්න බැහැ. ඒ නිසා ඉන්දියාව සමඟ පැවැත්වෙන ඕවර 20/20 තරගයට ඔහුව ඇතුළත් කර මුළුමහත් ජාතියටම ඔහුට සමුදීමට අවස්ථාවක් උදාකර දෙන්නැයි අප තේරීම් කමිටුවට කීවා”, මජෝලා ප්‍රකාශ කළේය.ලෝඩ්ස් පිටියේදී ටෙස්ට් කඩුලු 10ක් බිඳ හෙළූ එකම දකුණු අපි‍්‍රකානු පන්දු යවන්නා වන නිටිනිගේ ජාත්‍යන්තර තරග දිවියට වසර 11 කි.33 හැවිරිදි නිටිනි ටෙස්ට් කඩුලු 390ක් සහ එක්දින කඩුලු 266ක් බිඳහෙලා ඇත..</content>
  </post></root>