<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=r1006301</link>
    <topic>ගාල්ල මහ නගර සභාවේගිනි නිවීමේ ඒකකය</topic>
    <author>සටහන හා ඡායාරූප -ගාල්ල උතුර සමූහ දික්වැල්ලේ තිලකරත්න</author>
    <content>ගාල්ල මහ නගර සභාව මගින් පවත්වාගෙන යන ගිනි නිවීමේ ඒකකය ආරම්භ කර දැනට වසර එකොළහක් ගත වී ඇත.ආරම්භයේ දී ගිනි නිවීමේ කටයුතුවලට මෙය සීමා වූ අතර වර්තමානයේ ගිනි නිවීම හා සම්බන්ධ කටයුතුවලට අමතරව ගිලන් රථ සේවාවක්, අනතුරුවලින් මුදා ගැනීමේ සේවාවක්, විවිධ අධ්‍යාපන කටයුතු, ප්‍රභූ ගිනි ආරක්ෂක කටයුතු ඇතුළු කාර්යයන් රැසක නියැලෙයි.ගිනි නිවීමේ ඒකකය පැය 24 පුරාම ක්‍රියාත්මක වන අතර එහි සේවය කරනු ලබන ගිනි භටයන් ප්‍රමාණය 19කි. ගිනි නිවීමේ ඒකකයට කැඳවීමේ දුරකථන ඇමැතිමක් ලැබුණු පසු ඒ පිළිබඳ සත්‍යතාවය තහවුරු කරගෙන අදාළ එම ස්ථානය වෙත සුදුසු ගිනිරථ හා උපකරණ රැගෙන ගිනිභට කණ්ඩායම පිටත් වී ගිනි මර්දන කටයුතු සිදුකරනු ලබයි. ගාල්ල නගරයේ ගින්නක් නිවීමේ දී කිසිදු මුදලක් අය නොකරන අතර නගරයෙන් පිට ගිනි නිවීමකදී මුදලක් අයකර ගිනි නිවීම කරනු ලබයි.දුරකථන අංක 110ට දැන්වීමෙන් ගිලන් රථ සේවය ලබාගත හැකි අතර මුදල් අය කිරීමකින් තොරව ගාලු නගර සීමාවේ දවසේ පැය විසිහතර පුරා මේ සේවාව පවත්වාගෙන යනු ලැබේ.මුදා ගැනීම්වලට සම්බන්ධ කටයුතු ගිනි නිවන ඒකකය සිදු කරනු ලබන තවත් කටයුත්තකි. ජලයේ මුදා ගැනීම්, මහාමාර්ග අනතුරුවලින් මුදා ගැනීම් ගොඩනැඟිලි කඳුවැනි උස් ස්ථාන හෝ කඳු බෑවුම් වැනි පහළස්ථානවල සිටින පුද්ගලයන් කඹ ආධාරයෙන් මුදා ගැනීමද සිදු කෙරේ.ගාල්ල මහ නගර සභාව සතුව ගිනි නිවීමේ පුහුණු ගිනි භටයන් 19 හා ගිනි නිවීමේ ගිලන් රථ ඇතුළු ගිනි බළ ඇණියට අයත් රථ ගණන දහයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=r1006302</link>
    <topic>දෙපාර්තමේන්තුවට පවරා නොගැනීමෙන්</topic>
    <author>සටහන හා ඡායාරූප බුලත්සිංහල විශේෂ -මිල්ටන් ධර්මසිංහ</author>
    <content>බුලත්සිංහල ගෝවින්න තැපැල් කාර්යාලය තිබෙන ගොඩනැගිල්ල මෙතෙක් තැපැල් දෙපාර්තමේන්තුව මගින් පවරා නොගැනීම හා අවුරුදු දෙකක කාලයක සිට අලුත්වැඩියා නොකරීම නිසා අබලන් තත්ත්වයට පත්වෙමින් පවතී.අවුරුදු 40ක පමණ කාලයක සිට කුලී පදනම මත මේ ගොඩනැගිල්ල තැපැල් දෙපාර්තමේන්තුව මගින් පවත්වාගෙන ගියද අවුරුදු තුනක කාලයක් තිස්සේ ගොඩනැගිල්ලේ අයිතිකරුවන්ට කුලී නොගෙවීම නිසා ඔවුන් විසින් එය අලුත්වැඩියා කිරීම අත්හැර දමා තිබේ.මේ ගොඩනැගිල්ල තැපැල් දෙපාර්තමේන්තුවට පවරා දීමට එහි අයිතිකරුවන් කැමැත්ත පළකර ඇතත් ඊට අදාළ මුදල් ගෙවා පවරා ගැනීමට දෙපාර්තමේන්තු බලධාරින් ක්‍රියා කර නැත.මේ වන විට මෙම ගොඩනැගිල්ල නඩත්තු කිරීමට කිසිවකු නැත.තැපැල් කාර්යාලයේ සේවක සේවිකාවන් සේවා ඉටුකරනුයේ එකම කාමරයක් තුළය.සේවකයන් විසින්ම තාවකාලික වැසිකිළියක් සකස් කරගෙන ඇත. සේවක මණ්ඩලයේ උනන්දුව මත රු. 12,500ක් වැය කර ජල පහසුකම් ලබාගෙන තිබේ.මේ කාර්යාලයට ලැබෙන විදුලි බිල්පත ද සේවක මණ්ඩලයට ගෙවීමට සිදුව තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=r1006303</link>
    <topic>ඇඹිලිපිටිය ආයුර්වේද රෝහලරෝගීන්ට දයාවේ තෝතැන්නක්</topic>
    <author>සටහන හා ඡායාරූපය -ඇඹිලිපිටිය විශේෂ සිරිල් ජයවීර</author>
    <content>සබරගමු පුරවරයේ ආයුර්වේද රෝහල් දහයක් පමණ ඇත. ඒ අතරින් ඇඹිලිපිටිය ආයුර්වේද රෝහල රෝගී ජනතා හදවත් දිනාගෙන ඇත.එයට හේතුව රෝගීනට නිබඳවම ආදරය, කරුණාව දක්වන, වෙදකම මෙන්ම හෙදකම ද රෝග නිවාරණයට හේතුවී ඇති බව රෝහලේ ප්‍රධාන වෛද්‍ය නිලධාරී සුදත් අලහකෝන් මහතා පැවැසීය.දැනට මෙහි වෛද්‍යවරු තිදෙනෙක් සේවය කරනවා. ප්‍රජා සේවා වෛද්‍ය නිලධාරියෙක් සහ සහායට දෙදෙනෙක් සිටිනවා.භෛසජ්ජකවරිය බෙහෙත් නිෂ්පාදනය භාරව සිටිනවා. එක් ලිපිකාරිණියක් සමඟ උපස්ථායිකාවන් දෙදෙනෙක් සිටිනවා. මොවුන්ට අමතරව සාමාන්‍ය කම්කරුවන් 6කගේ සේවය ලැබෙනවා. සෑම මසකටම වරක් කාර්ය මණ්ඩල රැස්වීමක් පවත්වනවා.එහිදී අප අතර තිබෙන ගැටලු, රෝහල් සේවා කටයුතු, ගිලනෝපස්ථාන කටයුතු සම්බන්ධව සාකච්ඡා කර තීන්දු තීරණ ගන්නවා. මේ අනුව රෝහලේ මනා පරිපාලනයක් පවත්වාගෙන යන්න ලැබී තිබෙනවා. මේ රෝහලේ කටයුතු ගැන නේවාසික රෝගීන් කීපදෙනෙක් මෙසේ අදහස් දැක්වූහ.මාතර හක්මණ වී. ඇල්ලෙ දයා කණ්ඩමිබ් මහත්මිය - මට වයස අවුරුදු 49යි. විවාහකයි. ශල්‍යකර්මයකින් මගේ ගර්භාෂය අයින් කළා.මේ අතරෙ මට ආරංචි වුණා මේ රෝහල හුඟක් හොඳ බව. ඒ අනුවයි මෙහේ පැමිණ නතර වූයේ. මෙහේ ලොකු මහත්තයාගේ ඉඳලා සෑම කෙනෙක්ම හරිම කරුණාවන්තයි.දෙණියාය තැන්නකන්දෙ පී. ඒ. පොඩිමැණිකේ මහත්මිය - “මම රෝහලට ප්‍රතිකාර සඳහා ඇතුළුවෙලා වැඩි දවසක් නැහැ. තුනටිය හිරවෙලා කැක්කුම වැඩිවෙලා නතර වූයේ. දැන් මට හුඟක්දුරට සුවයි. අද හෙටම ගෙදර යන්න පුළුවන්.හම්බන්තොට වලස්මුල්ල කටුවන කේ. එම්. පතිරණ (23) මෙනවිය - “මම රෝහලට ඇතුළුවෙලා දින 18 යි. තුනටිය කැක්කුම දැන් ඇත්තෙම නැහැ. බෙහෙත්වලින් පුදුම ගුණයක් තිබෙන්නෙ.මොනරාගල තණමල්විල සූරියආරේ එල්. ජී. සාරා නන්දනී (24) මෙනවිය - මම විද්‍යා පීඨයෙන් පිටවෙලා වැඩි දවසක් නැහැ.මට දදයක් හැදිලා සුවයක් නැති තැන මෙහේ පැමිණ ලබන ප්‍රතිකාරවලින් විශාල සුවයක් තිබෙනවා.මිද්දෙණියේ ඩබ්ලිව්. කේ. සුරවීර මහතා - මම බැංකු සේවයෙන් විශ්‍රාම ලැබූ පුද්ගලයෙකි.දේශීය වෛද්‍ය ක්‍රම බෙහෙවින්ම අගය කරනවා. රෝගාබාධ කිහිපයකටම නේවාසිකව ප්‍රතිකාර ලබනවා. රෝහලේ වෛද්‍යවරුන්ගේ මෙන්ම කාර්ය මණ්ඩලයේ සේවාවන් උසස් මට්ටමින් පවතිනවා.පිරිසුදුකම අතින් මේ රෝහල ඉතා උසස් තත්ත්වයක පවතිනවා.දිවයිනේ සතරදිග් භාගයේම ඇති විවිධ රෝහල් බොහොමයකින් ඇසෙන්නේ රෝහල්වල ඇති අපිරිසුදුතාවයන් ගැනය. එසේ නැත්නම් ඇතැම් වෛද්‍යවරුන්ගේ හා කාර්ය මණ්ඩලයේ කෙනෙහිලිකම් ගැනයි.දයාව, කරුණාව ලැබිය යුතු රෝගීන්ට හදවත් සැහැල්ලු කර ගැනීමට පුළුවන් තැනක් තමයි මේ රෝහල.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=r1006304</link>
    <topic>උපන්බිමේ සිටනිදහසේ සුවය විඳිමින්....</topic>
    <author>සටහන හා ඡායාරූප -වවුනියාව උතුර සමූහ බන්දුල සෙනෙවිරත්න</author>
    <content>මානුෂිය මෙහෙයුමෙන් උතුරු ප්‍රදේශය ත්‍රස්තවාදයෙන් මුදා ගැනීමෙන් අනතුරුව මේ වන විට නැවත පදිංචි කිරීම මෙන්ම ස්ථිර නිවාස ව්‍යාපෘති කීපයක් ජනතා අයිතයට පත්කිරීමටද රජය සමත්වී සිටිති.මේ අතරින් සිංහල ජනතාව නැවත පදිංචි කිරීමෙන් අනතුරුව ස්ථිර නිවාස එම පවුල් වෙත ලබාදුන් ප්‍රථම ගම්මානය ලෙස වවුනියාව පිරප්පම්මඩුව ගම්මානය සඳහන් කළ හැකිය.දශක තුනක් පුරා පැවැති ත්‍රස්තවාදීන්ගේ අනේක විඳ දුක් කරදර වලට මුහුණ දුන් පිරප්පම්මඩුව ගම් වැසියන්ට 1992 වසරේ සිට අනාථ කඳවුරු සහන මධ්‍යස්ථාන මෙන්ම තාවකාලිකව රජය විසින් ලබා දුන් නිවාස වලද ජීවත් වීමට සිදුවිය.පසුගිය වසර 18 ක තරම් කාලය තම උපන්ගම හැර යාමට සිදුවීම නිසා වැව් ජලයෙන් ගොවිතැන් බතක් කර ගැනීමටද ඔවුනට හැකියාවක් ලැබුනේ නැත.රජයේ උපකාරයෙන් ජීවත්වූ ඔවුනට තම උපන් ගමේ නැවත නිදහසේ ජීවත්වීමට ලැබෙන්නේ ජනාධිපතිතුමාගේ මෙහෙයවීම යටතේ ක්‍රියාත්මක මානුෂිය මෙහෙයුමෙන් රට නිදහස් වීමත් සමඟයි.ජනාධිපති කාර්ය සාධන බළකා ප්‍රධාන ඇමැති බැසිල් රාජපක්‍ෂ මහතාගේ මෙහෙයවීම යටතේ පිරප්පම්ඩුව නැවත පදිංචි කිරීම මෙන්ම සංවර්ධන කටයුතු ඇරැඹෙන අතර මේ සංවර්ධන කටයුතුවලට දායක වීමට ‘තිසරණ සරණ පදනම’ ද එක්වෙයි.එම පදනමේ අනුශාසක යටිරාවන විමල හිමියන්ගේ සෘජු සම්බන්ධිකරණය යටතේ ඒ අනුව පිරප්පම්මඩුව නිවාස යෝජනා ක්‍රමයට 2009 සැප්තැම්බර් 09 වන දින මුල්ගල තැබිණි.මේ නිවාස යෝජනාක්‍රමය සඳහා රුපියල් මිලියන 35 ක වියදම දැරීමට එක්සත් රාජධානියේ වෙසෙන දානපති අනුර පෙරේරා මහතා මැදිහත්වන අතර ඒ අනුව ඉදිවන නිවාස 34 කින් යුත් නිවාස යෝජනා ක්‍රමය පසුගියදා විවෘත වුයේ නැවත පදිංචිකිරීමේ ඇමැති මිල්රෝයි ප්‍රනාන්දු මහතා ගේ ප්‍රධානත්වයෙනි.වසර 18 කට පසු තම ගමට බියකින් සැකයකින් තොරව නිදහසේ ඒමට ලැබීම පිළිබඳ සතුටෙන් සිටින ගම්වැසියකු වන සෙනෙවිරත්න මෙසේ පැවසුවේය.‘ත්‍රස්තවාදී පහරදීම් නිසා අපි අනන්ත දුක්වින්දා, පිරිමි, ගැහැණු ළමයි හැම වයසකම අපේ නෑයෝ ජීවිතවලින් වන්දි ගෙව්වා. අපේ ගේ දොර හරි හම්බකරපු දේවල් අපිට නැතිවුණා. අපි 1992 අවුරුද්දේ ගම අතහැරලා ගියේ ආරක්ෂාව හොඳ නැති වෙච්ච නිසා.කේ. විජේරත්න මහතා ගම අතහැරලා ගියාට පස්සේ අපි මහකච්චකොඩිය පන්සලේ අනාථ කඳවුරේ ජීවත්වුණා. තවත් අය නෑ ගෙවල්වල හිටියා. අපිට එදා ජීවත් වෙන්න වුනේ රජයෙන් දෙන ආධාර වලින්. අපිට දැන් බයක් නෑ.අපි පදිංචියට ආවා. ගමේ පන්සල ප්‍රජා ශාලාව පාසල රජය හදලා දුන්නා. අපිට හොඳ ගෙවල් ලැබුණා. අපිට දැන් වෙන ආධාර ඕනේ නෑ. වැවට වතුර ආවානම් අපිට අපේ කුඹුරු කරන්න පුළුවන් අපිට ආයේ කාටවත් අතපාන්න වෙන එකක් නෑ.නැවත පදිංචි කිරීමත් සමඟ එදා පිරප්පම්මඩුව ගමේ නොතිබුණු විදුලිය, පුළුල් මාර්ග ප්‍රජා ශාලා ඇතුළු තවත් දේ අද ඔවුනට ලැබී තිබේ. මේ සියල්ල තුලින් ඔවුන්ගේ අනාගතය යහපත් වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=r1006305</link>
    <topic>පනාකඩුව ගම්වැසියන්ගේදුකට කන් දෙන්න</topic>
    <author>සටහන හා ඡායාරූපගන්දර සමූහ ජයසිරි පෙදුරු ආරච්චි</author>
    <content>පනාකඩුව යන නාමය ඇසෙනවිටම අපේ සිහියට නැගෙන්නේ ඓතිහාසික පනාකඩුව තඹ සන්නසයි. ඈත අතීතයේදී වැඩිම අවධානයකට ලක්වූ පනාකඩුව ගම්මානය අද වනවිට කිසිදු අවධානයකට ලක් නොවීම නිසා එහි දිවි ගෙවන ජනතාව පත්ව සිටින්නේ දැඩි අසීරුතාවකට යි.පානීය ජලය අපිරිසුදුවීම, ගමනාගමන අපහසුතා, රෝගී තත්ත්වයක දී හදිසි ප්‍රතිකාරයක් ලබා ගැනීම සඳහා වෛද්‍ය පහසුකමක් නොමැතිවීම පනාකඩුව ගම්වැසියන් මුහුණ දී සිටින ප්‍රධානතම ගැටලු ය.පස්ගොඩ ප්‍රාදේශීය ලේකම් කාර්යාල බල ප්‍රදේශයේ පනාකඩුව නැඟෙනහිර ගම්මානයේ කෘෂිකාර්මික ජීවන රටාවක් ගතකරන ගම්වැසියන්ට විඳින්නට සිදුව ඇති අනේකවිධ ගැටලු පිළිබඳ විස්තර කළ මාලනී රණසිංහ මහත්මිය අපිට යන්න එන්න තියෙන පාර තැන තැන කැඩිලා පයින්වත් යන්න බැහැ.පුදුම කරදරයකින් තමයි ගමනක් බිමනක් යන්නේ. බීමට ගන්නා ජලය අපිරිසුදුයි. හදිසියක් වුණාම බෙහෙත් ටිකක් ගන්න මාවරල හෝ හීගොඩ ප්‍රදේශවලට යන්න ඕන. මේවා ගැන හොයන්න බලන්න කෙනෙක් නැහැ. අපි හැමදාමත් කිලෝමීටර් ගණනක් පයින් යනවා. මේ දුක කාට කියන්නද?එස්.ඩබ්ලිව්.සෝමාවතී මහත්මිය මේ ගමට යන්න එන්න බස් එකක් නැහැ. බස් එකක් තියා ට්‍රැක්ටරයකටවත් මේ පාරේ යන්න බැහැ. හදිසියකට ත්‍රීරෝද රථයක්වත් ගන්න හැඟුමැලේ හන්දියට යන්න ඕන. වයසට ගියත් අපේ වැඩ අපිම කරගන්න ඕන නිසා පොළේ යන්න ඕනෑ වුණාම මොන අපහසුතා තිබුණත් පයින්ම යනවා.ඩබ්ලිව්. සී.එස්.මනෝහාරි අපි ලොකු ලොකු ඉල්ලීම් කරන්නේ නැහැ. කන්න, බොන්න ආධාර උපකාර ඉල්ලන්නේ නැහැ. අඩුම ගානේ පයින්වත් යන්න පුළුවන් විදියට මේ පාරවත් හදලා දෙනවානම් කොච්චර හොඳද?එස්.ඩබ්ලිව්.තිස්ස අපි උපන්දා ඉඳල මේ ගමේ ජීවත්වෙනවා. හැමදාමත් එකම විදියට මේ කරදර ටිකට අපි මුහුණ දී සිටිනවා. අපි රැකියා ඉල්ලාගෙන මැති ඇමැතිවරුන්ගේ පස්සෙන් යන්නේ නැහැ.ඉටු කරන්න බැරි ඉල්ලීම් ඉල්ලන්නේ නැහැ. පනාකඩුව හන්දියේ සිට දියදාව දක්වා ඇති ගමට එන්න තියෙන පාර හදල දෙනවා නම් ඒක ලොකු උපකාරයක්.එස්.ඩබ්ලිව්.හින්නි අප්පු මහතා අපේ කාලයේ අපි විඳි කරදර දරුවන්ටත් විඳින්න සිදුවෙලා.හැම පාරක්ම, හැම ගමක්ම දියුණු කරනවිට මොකද? අපේ ගම විතරක් අමතක කරන්නේ කියන එකයි ප්‍රශ්නයවිශේෂ ස්තූතිය - මාතර මාධ්‍ය නිවසේ අධ්‍යක්ෂ චමීර ප්‍රනාන්දු මහතා ඇතුළු කාර්ය මණ්ඩලයට</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=r1006306</link>
    <topic>වසර 200ක්පුද පූජා ලබනහිඟුරාණේ ‘ගණදෙවිගල’</topic>
    <author>සටහන හා ඡායාරූප -අම්පාර සමූහ රවීන්ද්‍ර මැදගෙදර</author>
    <content>වසර 200ටත් අධික කාලයක් තිස්සේ ජනතාවගේ පුද පූජාවට ලක්වූ ‘ගණදෙවි’ ගල අම්පාර - සියඹලාණ්ඩුව ප්‍රධාන මාර්ගයේ හිඟුරාණ - පැරැණිගම ගම්මානයේ පිහිටා තිබේ.එදා වන රජදහනක්ව පැවැති මේ ප්‍රදේශය හරහා අක්කරපත්තුව නගරයේ සිට එරගම, හිඟුරාණ දමන හරහා පාදාගොඩ දක්වාත් අනෙක් පසින් වඩිනාගල දක්වාත් දිවෙන ප්‍රධාන මාර්ගය වැටී තිබුණි. දෙපස වනයෙන් වැසුණු මේ මාර්ගයේ එදා ගමනා ගමනය සිදුවූයේ පයින් සහ ගොන් බැඳි කරත්ත වලින් පමණි.මේ මගින් යන සියලුම දෙනා මේ ස්ථානයේ කොළ අතු එල්ලා ගසේ පඬුරු ගැටගසා යෑමට පුරුදු වී සිටියහ. ඒ සතා සිවුපාවන්ගෙන් ආරක්ෂා වීම සඳහාය.එසේම එදා මේ ගම්මානයේ විසූ පැරැන්නෝ තම ගොවිතැන් කටයුතු ආරම්භ කිරීමට ප්‍රථමත් - අස්වනු නෙළා ගෙට ගත් පසුත් මේ ස්ථානයට පැමිණ පොල්ගසා පඬුරු බැඳ බාරහාරවීමත්, දේවදාන දී බාර ඔප්පු කිරීමත් සිදුකළහ.එසේම එදා ලෙඩ රෝග වැළඳුනු පසුවද, දුර ඈත ගමනක් යෑමට ප්‍රථමද මේ ස්ථානයට පැමිණ බාර හාර වී ‘ගණ දෙවියන්ගේ’ පිහිට පැතූහ.අද වුවද මේ ගමේ ගොවීන් බොහෝ දෙනෙක් එම සිරිත් විරිත් එලෙසින්ම සිදුකරති. එහෙත් ඉකුත් මාස කිහිපය මෙම ස්ථානයේ භූමිය යාබද ඉඩම් හිමිකරුවන් විසින් බලහත්කාරයෙන් අල්ලා වැටක් ගසා තම ඉඩමට යා කර ගත්හ.එහිදී ගමේ සියලුම දෙනා මේ ක්‍රියාවට විරෝධය පෑවද අධම පුද්ගලයින් එක් අයකුගේ - දෙන්නකුගේ බලපෑම් නිසා නීතියේ පිහිට පැතීමට සිදුවිය.ඒ අනුව ග්‍රාම නිලධාරිනී රසිකා නිල්මිණි මහත්මිය සහ දමන ප්‍රාදේශීය ලේකම් සුභාෂිනී කුලතුංගමුදලි මෙනවියගේ මැදිහත්වීමෙන් ගමේ ජනතාවට නැවතත් මේ ඓතිහාසික ස්ථානය පුද පූජා පැවැත්වීමට අවස්ථාව උදාවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=r1006307</link>
    <topic> මිහින්තලේ අඹතලාගම ගම්මානයේඉඩම් කට්ටි විකිණීමේ ජාවාරමක්</topic>
    <author>අනුරාධපුර නැඟෙනහිර සමූහ - සේනපුර ඩී. නිශ්ශංක</author>
    <content>එ. ජා. ප. රජය සමයේ දින සියයක් තුළ නිමකර දෙන බව පවසමින් අරඹන ලද මිහින්තලේ අඹතලාගම ගම්මානයේ ඉඩම් බෙදාදීම හා පවුල් පදිංචි කරවීම කිසිදුසැලසුමකට අනුව සිදුනොකිරීම නිසා එහි පදිංචිකරුවෝ අද ඉතා අසරණ තත්ත්වයකින් පසුවෙති.අඹතලාගම ගම්මානයේ ජනතාවට සහනයක් සලසා දීමට ඉක්මන් පියවරක් ගන්නා බවට වාරිමාර්ග හා ජල කළමනාකරණ නියෝජ්‍ය ඇමැති එස්. එම්. චන්ද්‍රසේන මහතා පොරොන්දු වී තිබීම සතුටට කරුණකැයි මෙහි වසර 12 ක පමණ පදිංචිකාරියක වන ඩබ්. තිමන්කා හර්ෂනී මහත්මිය පැවසුවාය.ගම්මානය ආරම්භයේදී පර්චස් 30 බැගින් ඉඩම් කට්ටි 100 ක් මැන වෙන්කරන ලදී. නමුත් මෙහි පදිංචිය සඳහා ඉඩම් කට්ටි වෙන්කර දී ඇත්තේ මිහින්තලේ අවට ඉඩම් නොමැති අය නොව පිටපළාත්වල පදිංචි අයට බව ද, ඔවුන් ඉඩම් කට්ටි විකිණීමේ ජාවාරමක නියැලීම නිසා අර්බුද හට ගත් බව ද, දැනට මෙහි ඇත්තේ ස්ථිර නිවාස දෙකක් පමණක් බව ද, මෙහි පදිංචිකරුවෝ පවසති.”අපට විදුලිය නැහැ. ජල මාර්ගයක් නැහැ. සනීපාරක්‍ෂක පහසුකම් නැහැ. යන්න එන්න තැනක් නැති නිසා පැල්පත් වැනි ගෙවල් අටවාගෙන ජීවත්වෙන්නන් වාලේ ඔහේ ජීවත් වෙනවා” යැයි අඹතලාගම දමයන්ති කුමාරි මහත්මිය සඳහන් කෙළේය.”අඹතලාගම මැදින් විශාල පාරක් වැටී තියෙනවා. පාරට තාර දමලයි තිබුණේ. දැන් තාර ගැලවිලා. වාහනයකින් තබා පයින්වත් යන්න බැහැ. මේ ඊයේ පෙරේදා පාරේ අයින්වල බොරලු ගොඩවල් ගහලා තියෙනවා.සමහර විට පොසොන් පොහොය නිසා පාරට බොරලු දමා ඊට උඩින් දිය තාර දාන්න වෙන්න ඇති.මේ ඇස් බැන්දුන් වැඩේට ඉඩ දෙන්න එපාය කියල ඉල්ලා සිටිනවා” යැයි අඹතලාගම ඩී. පී. ඉන්ද්‍රානි මහත්මිය ඇතුළු කාන්තාවෝ පිරිසක් පැවසූහ.මිහින්තලා රජමහා විහාරයට ආසන්නයේ පිහිටි අඹතලාගම වැසියන් විඳින දහදුක දැකගැනීමට ගමටම යා යුතුය.මේ ගැන රජයේ වගකිවයුත්තන්ගේ කාරුණික අවධානය යොමුකරන්නේ නම් එය අසරණ ජනතාවට විශාල පිටිවහලකි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=r1006308</link>
    <topic>දෑස් විවරකර බලන්න සත්ව ගුණයේ මහිමය</topic>
    <author>දිගාමඩුල්ල විශේෂ</author>
    <content>අද සමාජයේ කළගුණ දන්නෝ ඇත්තේ ඉතා අල්ප පිරිසකි. තමන් උදව් කරපු අයට වල කපන උදවිය අද අප සමාජයේ නිරන්තරයෙන් දැකිය හැකි කරුණකි. එහෙත් සමහර අවස්ථාවල අපට වඩා තිරිසන් සත්ත්වයන් ගේ ඒ ගුණය ඇත. එවැනි ගව පැටියෙකු පිළිබඳවයි මේ සටහනඅම්පාර දිස්ත්‍රික්කයේ උහන නගරයට ආසන්නව පිහිටා තිබෙන උහන කනිටු විදුහල අම්පාර දිස්ත්‍රික්කයේ නමගිය විදුහලකි. මෙම විදුහල දිස්ත්‍රික්කය පුරා ප්‍රචලිත වී තිබෙන්නේ සෑම වසරකම වැඩි සිසුන් පිරිසක් 5 වසර ශිෂ්‍යත්වයෙන් සමත්වීමයි.මේ විදුහලේ දරුවන්ගේ නැනස පෑදීමට කටයුතු කරන ප්‍රාථමික අංශයේ ගුරුවරියක වන එම්. එම්. අයි. පත්මලතා කමනි මහත්මිය ගිය වසරේ පොසොන් මස පන්ති කාමරයේ කැටයක් ආරම්භ කළේ උතුම් බලාපොරොත්තුවක් ඇතිවය. ඇයගේ එකම අදිටන වූයේ 2010 වසරේ පොසොන් පෝය වෙන විට මරණයට කැපවූ ගවයෙක් නිදහස් කිරීමය.කැටය ආරම්භ කිරීමට පෙර ඇය මේ පිළිබඳව උහන කනිටු විදුහලේ යූ. කේ. එම්. සුමනාවතී මියට ද සහෝදර ආචාර්ය මණ්ඩලයට ද පාසලේ දූ දරුවන්ට ද, දෙමව්පියන්ට ද දැනුම් දුන්නාය.පසුව ඇය සහෝදර ගුරු මණ්ඩලයේ ද සහය රැගෙන ගවයන් මස් කරන එරගම ප්‍රදේශයට ගියේ ය. එහි දී එම මුදලින් මරණයට නියම කරන ලද ගවයකු මිලදී ගත්තේ ය. ඒ පසුගිය 24 වැනි දිනය. 24 වෙනි දින ගවයා පාසලට රැගෙන ගියේ ය. පාසලේ ඇදුරුමඩුල්ලට ද දරුවන්ට ද එය ඉතා සතුටු දෙයක් විය.ගවයා 28 වැනිදා භාරදීමෙන් අනතුරුව ගවයා සමඟ සමූහ ඡායාරූපයක් ගැනීමට ගුරු මණ්ඩලය සුදානම් විය. ඡායාරූප ගැනීමට සුදානම් වෙන අවස්ථාවේ දී මේ ගවයා ඉදිරිපස දෑත් නවා පොළොවට මුහුණ තබා ආචාර කරන ආකාරය සියල්ලෝම පුදුමයට පත්වූහ.මාධ්‍යවේදීන් අත තිබූ කැමරාවල මේ දසුන් සටහන් විය. ඒ දසුන දුටු සැමගේ හිතට දැනුණේ මේ තිරිසන් සතාගේ මනුස්සකම ගැනය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=s1006301</link>
    <topic>බර ඉසිලීමේ ක්‍රීඩිකාවට එල්ල වූ තහනම් උත්තේජන චෝදනාව දුර දිග යයි</topic>
    <author>ප්‍රින්ස් ගුණසේකර</author>
    <content>තහනම් උත්තේජන භාවිතා කරමින් තරග වැදීමේ චෝදනාවට ලක්ව සිටින ශ්‍රී ලංකා බර ඉසිලීමේ ක්‍රීඩිකාව එම චෝදනා ප්‍රතික්ෂේප කරමින් ‘ බී ‘ සාම්පල පරීක්ෂාවක් ඉල්ලා ඇත. ඒ අනුව ඉන්දියාවේ පිහිටි රසායනාගාරයකදී ක්‍රීඩිකාවගේ ‘බී’ මූත්‍රා සාම්පලය දැන් පරීක්ෂණයකට ලක් කරමින් තිබේ.මේ වසරේ පැවැත්වීමට නියමිත පොදු රාජ්‍ය මණ්ඩලීය හා ආසියානු ක්‍රීඩා උළෙලට බර ඉසිලීමේ ක්‍රීඩක ක්‍රීඩිකාවන් තෝරා ගැනීමේ තරගයේ දී කළ තහනම් උත්තේජන පරීක්ෂණයෙන් ක්‍රීඩිකාවට මේ චෝදනාව නැගුණි.ශ්‍රී ලංකා බර ඉසිලීමේ මූලස්ථානයේ ක්‍රීඩාගාරයේ පසුගියදා මේ තේරීම් තරග පැවැති අතර එහි දී තවත් ක්‍රීඩකයෙකුගෙන් ද මූත්‍රා සාම්පල ලබාගෙන පරීක්ෂාවට ලක්කර ඇත. ඔහුගේ පරීක්ෂණ වාර්තාව ගැටලුවකින් තොරවිය.චෝදනාවට ලක් වූ ක්‍රීඩිකාවගේ ‘ඒ’ මූත්‍රා සාම්පල පරීක්ෂාව සිදුකළ ඉන්දියාවේ පිහිටි රසායනාගාරයෙන් එවූ වෛද්‍ය වාර්තාව අනුව ශ්‍රී ලංකා තහනම් උත්තේජන කමිටුව ඇයගෙන් නිදහසට කරුණු විමසා ඇත.එහි දී බර ඉසිලීමේ ක්‍රීඩිකාවට එරෙහිව ඉදිරිපත් කළ සියලු චෝදනා ඇය ප්‍රතික්ෂේප කළාය.මොනයම් හේතුවක් මත තහනම් ශරීර උත්තේජනය ඖෂධ සංඝටක අඩංගු බෙහෙත් වර්ගයක් තමා භාවිතා නොකළ බව ක්‍රීඩිකාව පවසා ඇත.චෝදනාව ප්‍රතික්ෂේප කරන හෙයින් ‘බී’ සාම්පල පරීක්ෂාව සඳහා යන වියදම ජාතික බර ඉසිලීමේ සංගමයෙන් හෝ ක්‍රීඩිකාවගේ පෞද්ගලික මුදලින් දැරිය යුතු වේ. මෙවැනි පරීක්ෂණයකට රුපියල් 30000ක පමණ මුදලක් වැය වෙතැයි වාර්තා වේ.මේ පිළිබඳ අප කළ විමසීමකදී ක්‍රීඩා වෛද්‍ය ඒකකයේ ප්‍රධානී, ජාතික තහනම් උත්තේජන කමිටු සභාපති විශේෂඥ වෛද්‍ය ගීතාංජන මෙන්ඩිස් මහතා පැවැසුවේ සතියකින් පමණ පරීක්ෂණ වාර්තාව ලැබෙනු ඇති බවයි.‘බී’ සාම්පල පරීක්ෂාවෙන්ද මේ ක්‍රීඩිකාවගේ චෝදනාව තහවුරු වුවහොත් ජාතික තහනම් උත්තේජන ආයතනය මගින් වැඩිදුර පරීක්ෂණයක් පවත්වා දඬුවම තීරණය කරන බව ඒ මහතා පැවැසීය.ක්‍රීඩකයෙක් හෝ ක්‍රීඩිකාවක් තහනම් උත්තේජන භාවිතා කිරීමට වරදකරු වුවහොත් වසර 2 සිට 4 දක්වා තරග තහනමක් පැනවිය හැකි බවද ඒ මහතා වැඩිදුරටත් ප්‍රකාශ කෙළේය. චෝදනාවට ලක්වූ ක්‍රීඩක ක්‍රීඩිකාවන් ලබාගත් බෙහෙත් වර්ගය හා අවශ්‍යතාව මත සානුකම්පිත පදනම යටතේ ලිහිල් දඬුවම් ද තීරණය කළ හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=s1006302</link>
    <topic>යෞවන ක්‍රීඩා උළෙලේකණ්ඩායම් තරග 3දා සිට</topic>
    <author>මහරගම විශේෂවේහැල්ලේ පියතිලක</author>
    <content>ජාතික තරුණ සේවා සභාව මෙහෙයවනු ලබන 22 වන ජාතික යෞවන ක්‍රීඩා උලෙළේ ජාතික මට්ටමේ කණ්ඩායම් තරගාවලිය යෞවන කටයුතු ඇමැති ඩලස් අලහප්පෙරුම මහතාගේ ප්‍රධානත්වයෙන් ජූලි මස 3 වන දින පස්වරු 6 ට මහරගම ජාතික තරුණ මධ්‍යස්ථාන ක්‍රීඩාංගනයේදී පැවැත්වෙන බව ජාතික තරුණ සේවා සභාවේ සභාපති හා අධ්‍යක්ෂ ජනරාල් ලලිත් පියුම් පෙරේරා මහතා ‘දිනමිණ’ ට පැවැසී ය.නියොජ්‍ය ඇමැති මහින්දානන්ද අලුත්ගමගේ මහතා ද මේ අවස්ථාවට එක්වේ.මෙම කණ්ඩායම් තරගාවලියට මුළු දිවයිනම නියෝජනය කරමින් ක්‍රීඩක ක්‍රීඩිකාවන් 500 දෙනෙක් පමණ සහභාගි වීමට නියමිතය.තරගාවලියේ ක්‍රීඩා කාල සටහන පහත දැක්වේ.ක්‍රිකට් සැහැල්ලු පන්දු (කාන්තා) ජුලි මස 3 හා 4 වන දිනවලදී ද, ක්‍රිකට් (පිරිමි) ජූලි මස 17 හා 18 යන දිනවලදී ද එල්ලේ (පිරිමි ) ජූලි මස 31 හා අගෝස්තු මස 1 වෙනි දිනද පැවැත්වේ. තරග පැවැත්වෙන්නේ පන්නිපිටිය ධර්මපාල විද්‍යාලීය ක්‍රීඩාංගනයේදීද පැවැත්වේ.මහරගම ජාතික තරුණ මධ්‍යස්ථානයේදී පහත දැක්වෙන කණ්ඩායම් තරග වැදෙති1. පාපන්දු (ජූලි 3 හා 4) 2. කබඩි (පිරිමි) ජූලි 3, හා 4, 3. වොලිබෝල් කාන්තා (ජූලි 10 - 11) 4.නෙට්බෝල් කාන්තා (ජූලි 10 - 11) 5. නෙට්බෝල් පිරිමි (ජූලි 10 – 11) 6. කබඩි කාන්තා (ජූලි 17 - 18 ) වොලිබෝල් පිරිමි (ජූලි 17 - 18 ) 7. එල්ලේ කාන්තා (ජූලි 31 සහ අගෝස්තු 1)</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=s1006303</link>
    <topic>පාසල් රගර් සංගමයට එරෙහිව තර්ස්ටන් විදුහල නඩු මඟට</topic>
    <author>පි‍්‍රන්ස් ගුණසේකර</author>
    <content>අන්තර් පාසල් ලීග් රගර් තරගාවලියේ පළමු කොටසේ ‘බී’ කාණ්ඩයේ අනුසූරතාව නීති විරෝධී ලෙස අහිමි කිරීමට එරෙහිව තර්ස්ටන් විදුහල ශ්‍රී ලංකා පාසල් රගර් සංගමයට එරෙහිව අධිකරණ ක්‍රියාමාර්ගයකට එළැඹීමට තීරණය කර ඇත.තර්ස්ටන් විදුහල හා ගල්කිස්ස විද්‍යා විදුහල අතර පැවැති තරගය ආරම්භවී මිනිත්තු කිහිපයක් ගතවෙද්දී අධික වර්ෂාව හේතුවෙන් තරගය අතරමග නවතා දැමූ හෙයින් එම තරගය ජය පරාජයෙන් තොර බවට සලකා දෙපිලටම ලකුණූ 2 බැගින් ලබාදිය යුතු වුවද එසේ නොකොට විද්‍යා විදුහලට වාසි සහගත ලෙස ක්‍රියා කළේ යැයි පාසල් රගර් සංගමයට එරෙහිව චෝදනා ගොනුකර ඇත.අන්තර් පාසල් ලීග් රගර් තරග රෙගුලාසි අනුව ප්‍රථම අර්ධය නිමවීමට පෙර තරගයක් නැවැත්වුවහොත් ලකුණු 2 බැගින් ලබාදීම අනිවාර්යෙන්ම සිදුවිය යුත්තකි.මේ පිළිබඳව එදින තරග විනිසුරු ඩිල්රෝයි ප්‍රනාන්දු මහතා හා ශ්‍රී ලංකා පාසල් රගර් සංගමයේ ලේකම්වරයා සමඟ පැවැති සාකච්ඡාවේදී පිළිගත්තද පසුව පැවැති රැස්වීමකදී ගත් තීරණයකින් තර්ස්ටන් රගර් පිලට අසාධාරණයක් වූ බවට පැවැසේ.ශ්‍රී ලංකා පාසල් රගර් සංගමය ප්‍රකාශ කළ ලකුණු සටහන අනුව සාන්ත ජෝෂප් විදුහල ලකුණු 40.5ක් ගෙන සූරතාව හිමිකරගෙන ඇත.ගල්කිස්ස විද්‍යා විදුහල හා තර්ස්ටන් විදුහල ලකුණු 29.5 බැගින් ලබා දෙවැනි තැන හා තෙවැනි තැනට පත්කර ඇත. තර්ස්ටන් හා විද්‍යා විදුහල සමඟ තරගය ජය පරාජයෙන් තොර බවට සැලකුවේ නම් තර්ස්ටන් විදුහල ලකුණු 29.5ක් ද විද්‍යා විදුහල ලකුණු 29ක් ද විය යුතුය.එම තරගයේදී ලබාගත් ට්‍රයි එකක් මත ලකුණු 0.5ක් විද්‍යා විදුහලට එකතු කිරීම තර්ස්ටන් විදුහලේ අප්‍රසාදයට හේතුවී ඇත.පාසල් රගර් සංගමය තරග නීතිරෙගුලාසි කඩකරමින් අත්තනෝමතික තීරණ ප්‍රකාශ කිරීම රගර් ක්‍රීඩාවට වැරදි පූර්වාදර්ශයක් බැවින් නීතිමය ක්‍රියාමාර්ගයකට එළැඹීමට තීරණය කළේ යැයි තර්ස්ටන් විදුහලේ ප්‍රකාශකයෙකු ‘දිනමිණ’ට පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=s1006304</link>
    <topic>බ්‍රසීලයට3-0ක ජයක්</topic>
    <author/>
    <content>අර්ධ අවසන් පූර්ව වටයේදී නෙදර්ලන්තයට එරෙහිව තරග වැදීමේ මං විවර කර ගනිමින් බ්‍රසීලය, ගෝල් 3 - 0 ක් වශයෙන් චිලී කණ්ඩායම පරාජයට පත් කිරීමට සමත්විය. ජුවාන්, ෆැබීනෝ සහ රෝබීනෝ ගෝල වාර්තා කරමින් ඉතා පහසු ජයක් ලැබීමට තම කණ්ඩායමට මහඟු දායකත්වයක් සැපයූහ.ලෝක පාපන්දු කිරුළට පස් වතාවකදී හිමිකම් කියන බ්‍රසීලය මෙවර පුහුණුකරු ඩුන්ගා යටතේ යළිත් වරක් කුසලානය හිමිකර ගැනීමේ අදිටනින් පසුවෙයි.අයිවරි කෝස්ට් පිල සමඟ පැවැති තරගයේදී රතු කාඩ් පත ලබා එක් තරග තහනමකට ලක්වූ බ්‍රසීලයේ ප්‍රබල ක්‍රීඩක කාකාට මේ තරගයේදී යළි කහ කාඩ් පතක් ලබා දීමට විනිසුරු කටයුතු කළේ ය.කාකා කහ කාඩ් පතක් ලැබුවේ තරගමාලාවේ තෙවැනි වතාවටය. 2007 වසරේදී ලොව විශිෂ්ටතම ක්‍රීඩකයා ලෙස සම්මානයට පාත්‍ර වූ කාකා මෙසේ දිගින් දිගටම දඬුවමට ලක්වීම පිළිබඳව බ්‍රසීල පුහුණුකරු ද කනගාටුව පළ කළේ ය.නෙදර්ලන්තයට ගෝල් 2-1ක ජයක්ස්ලෝවේකියාවට එරෙහිව ගෝල් 2 – 1 ක ජයක් වාර්තා කළ නෙදර්ලන්තය අර්ධ අවසන් පූර්ව වටයට සුදුසුකම් ලැබීමට සමත්විය. ආර්ජන් රොබෙන් සහ වෙස්ලි ස්නේපර් නෙදර්ලන්තය වෙනුවෙන් ගෝල රැස් කළහ.අර්ධ අවසන් පූර්ව වටයේ තරග ජූලි මස 2 වැනිදා ඇරැඹේ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=s1006305</link>
    <topic>මාතලේ දිස්ත්‍රික් ප්‍රා. ලේ.දැල්පන්දු සූරතාව මාතලේට</topic>
    <author>චන්ද්‍ර ශ්‍රී අසෝක බණ්ඩාර මාතලේ දිසා විශේෂ</author>
    <content>මාතලේ දිස්ත්‍රික් අන්තර් ප්‍රාදේශීය ලේකම් කොට්ඨාස නෙට්බෝල් තරගාවලියේ සූරතාවය හිමිකර ගැනීමට මාතලේ ප්‍රාදේශීය ලේකම් කොට්ඨාස පිල සමත්විය.මාතලේ දිස්ත්‍රික් ක්‍රීඩා නිලධාරිනී සරෝජනි මැදිවක මහත්මිය විසින් සංවිධානය කළ මෙම තරගාවලිය පසුගියදා මාතලේ බර්නාඩ් අළුවිහාරේ ක්‍රීඩාංගණයේදී පැවැත්විණි.මෙම තරගාවලියේ අවසාන මහා තරගයේදී යටවත්ත ප්‍රා. ලේ. පිල පරදා ලකුණු 23 – 3 ක විශිෂ්ට ජයක් ලැබීමට මාතලේ ප්‍රා. ලේ. පිල සමත් විය. සූරතාවය දිනාගත් මාතලේ පිල වත්සලා විජේසිංහ විසින් මෙහෙයවූවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=s1006306</link>
    <topic>දකුණු ආසියානු කැරම් 26දා සිට කොළඹදී</topic>
    <author/>
    <content>14වන දකුණු ආසියාතික කැරම් තරගාවලිය ජූලි මස 26 -28 යන දිනවලදී කොළඹ ගලදාරි හෝටලයේදී පැවැත්වීමට නියමිතය.ශ්‍රී ලංකාව, ඉන්දියාව, පාකිස්තානය, බංග්ලාදේශය, මාලදිවයින හා නේපාලය, නියෝජනය කරමින් මෙම තරගාවලියට ක්‍රීඩක ක්‍රීඩිකාවෝ රැසක් සහභාගි වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=s1006307</link>
    <topic>ජනසතු සේවා මලල ක්‍රීඩාසභාපති ඉල්ලා අස්වෙයි</topic>
    <author/>
    <content>ජනසතු සේවා මලල ක්‍රීඩා සංගමයේ සභාපති ලෙස කටයුතු කළ ලංකා බැංකුවේ සහකාර සමාන්‍යාධිකාරි ඩී.එච්. ගුණසේකර මහතා ඉල්ලා අස්වී ඇත.පසුගියදා පැවති ජනසතු සේවා මලල ක්‍රීඩා සංගමයේ කාරක සභා රැස්වීමේදී මේ බව සඳහන් ලිපිය ලේකම්වරයාට භාර දී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=s1006308</link>
    <topic>ෆ්ලින්ටොෆ් යළි පිටියට</topic>
    <author>මැන්චෙස්ටර් (ඒ. එෆ්.පී)</author>
    <content>දිගු කාලයක නිහඬතාවකින් අනතුරුව එංගලන්ත තුන් ඉරියව් ක්‍රීඩක ඇන්ඩෲ ෆ්ලින්ටොෆ් ලැන්කැෂයර් පිල වෙනුවෙන් ඉකුත් සඳුදා සිට පුහුණුවීම්වල නිරතව සිටී.පසුගිය වසරේ ඔස්ට්‍රේලියාව පරාජය කොට අළු බඳුන දිනා ගැනීමේ අවසන් ටෙස්ට් තරගයට සහභාගීවීමෙන් අනතුරුව ඔහුගේ දණහිස දෙවතාවක්ම සැත්කම්වලට භාජනය කරන ලදී.තිස් දෙහැවිරිදි ෆ්ලින්ටොෆ් දැන් ටෙස්ට් ක්‍රිකට් ක්‍රීඩාවට සමු දී ඇත. කෙසේ වෙතත් ඔහු යළිත් සීමිත ඕවර තරගවල තරග වැදීමට අපේක්ෂාවෙන් සිටී.ඩුබායි හි පුහුණුව ලබමින් සිටි ෆ්ලින්ටොෆ් පසුගියද ඉරිදා ඕල්ඩ් ට්‍රැපර්ඩ් වෙත පැමිණියේ පවුම් මිලියන 12ක් වටිනා සම්මන්ත්‍රණ මධ්‍යස්ථානයක් විවෘත කිරීමේ උත්සවයකට සහභාගිවීමටයි.මීළඟ සති කිහිපය ඇතුළත තමා යළිත් පෙර පරිදි හුරුවීමට කටයුතු කරන බවට ඔහු ‘මැන්චෙස්ටර් ඊවිනිං නිවුස්’ පුවත්පතට පවසා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=s1006309</link>
    <topic>සෙරීනා - ක්ලිජිස්ටර්ස්අර්ධ අවසන් පූර්ව වටයට</topic>
    <author>ලන්ඩනය (ඒ.එෆ්.පී.)</author>
    <content>ජගත් ටෙනිස් පිටියේ විශිෂ්ටතම ක්‍රීඩිකාවෝ සිවුදෙනෙකුට අමිහිරි අත්දැකීමක් හිමිකර දෙමින් විම්බල්ඩන් ටෙනිස් සූරතාවේ සිවුවැනි වටය නිමාවට පත්විය.ජගත් ටෙනිස් ශ්‍රේණිගත කිරීම්වල 3 වැනි ස්ථානයේ පසුවන ඩෙන්මාර්කයේ කැරොලින් වොස්නියෑකි 6 - 2 ක් සහ 6 - 0 ක් ලෙස පරාජය කිරීමට පෙට්‍රා කැවිට්‍රා සමත් වූවාය. බෙල්ජියමේ ජස්ටින් ගෙනින් සිවුවැනි වටයෙන් ඉවතට විසිවූයේ සිය රටේහිම ප්‍රතිවාදී ක්‍රීඩිකා කිමි ක්ලිරිස්ටර්ස් ට 2 – 6 ක්, 6 – 2 ක් සහ 6 – 3 ක් ලෙස පරාජය වීම හේතුවෙනි.සර්බියාවේ ජෙලීනා ජැන්කෝවික් 6 - 1 ක් සහ 3 - 0 ක් ලෙස පරදවමින් රුසියාවේ විරා ස්වොහරීවා අර්ධ අවසන් පූර්ව වටයට සුදුසුකම් ලැබුවාය. ජගත් ටෙනිස් පිටියේ අංක 1 ක්‍රීඩිකා අමෙරිකාවේ සෙරීනා විලියම්ස් වෙතින් 7 – 6 ක් සහ 6 - 4 ක පරාජයක් ලැබූ රුසියාවේ මරියා ෂරපෝවා ද සිවුවැනි වටයෙන් ඉවතට විසිවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=s10063010</link>
    <topic>දිවා රාත්‍රි වොලිබෝල් ජූලි 3 දා කුරුණෑගල දී</topic>
    <author/>
    <content>කුරුණෑගල තල්ගස්පිටිය ඡායා ක්‍රීඩා සමාජය 50 වැනි වරටත් පවත්වනු ලබන සමස්ත ලංකා විවෘත දිවා රාත්‍රි වොලිබෝල් තරගාවලිය ජූලි මස 3 වැනිදා ප.ව. 1.00 සිට පසුදා පහන් වනතුරු තල්ගස්පිටිය ඡායා ක්‍රීඩාංගණයේ දී පැවැත්වේ.තරගාවලියේ ජයග්‍රාහකයින්ට සූරතාව සමග මුදලින් රුපියල් 30,000ක් ද, අනුසූරයන්ට මුදලින් රුපියල් 20,000ක් ද පිරිනැමෙන බව සංවිධායකයෝ පවසති.මේ පිළිබඳ වැඩි විස්තර සඳහා 0772660205 හෝ 0779313929 දුරකතන අංක අමතන ලෙස ඔවුහු දැනුම් දෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=s10063011</link>
    <topic>සමස්ත ලංකා පාසල් ද්විත්ව බැඩ්මින්ටන් සූරතා කොළඹ ආනන්ද - නුගේගොඩ අනුලා දිනති</topic>
    <author>ප්‍රැන්සිස් වර්ණකුලසූරිය පොතුහැර විශේෂ</author>
    <content>පසුගියදා කුරුණෑගල නගර සභා ගෘහස්ථ ක්‍රීඩාංගණයේදී අවසන් වූ ජිනසේන ද සිල්වා අනුස්මරණ සමස්ත ලංකා අන්තර් පාසල් වයස අවුරුදු (15) පහළවෙන් පහළ ද්විත්ව බැඩ්මින්ටන් තරගාවලියේ සුපර් ‘ඒ’ අංශයේ පිරිමි ශූරතාව කොළඹ ආනන්ද විදුහල විසින් දිනාගත් අතර ගැහැනු ශූරතාව නුගේගොඩ අනුලා විදුහලට හිමිවිය.‘ඒ ‘ අංශයේ පිරිමි ශූරතාව මොරටුව සාන්ත සෙබස්තියන් විදුහලට හිමි වූ අතර ගැහැනු ශූරතාව කොළඹ ලින්ඩ්සේ බාලිකා විදුහල් කණ්ඩායම දිනා ගත්හ. පසුගිය 10 වෙනිදා (ජුනි ) - 13 (ජුනි) දක්වා පැවති මෙම තරගාවලිය සඳහා දිවයිනේ විදුහල් 54 ක පිරිමි කණ්ඩායම් සහභාගිවූ අතර ගැහැනු කණ්ඩායම් 45 සහභාගි වූහ.ශ්‍රී ලංකා පාසල් බැඩ්මින්ටන් සංගමය සහ වයඹ පළාත් බැඩ්මින්ටන් සංගමය හා එක්ව සංවිධානය කර තිබූ අතර එස්.කේ.එච්. ගෝල්ඩිංස් පෞද්ගලික සමාගම ප්‍රධාන අනුග්‍රාහකත්වය දරා තිබිණි.තරගාවලියේ ප්‍රතිඵල පහත සඳහන් පරිදි විය.සුපර් ‘ඒ ‘ අනුශූරතාව (පිරිමි)නාලන්දා විද්‍යාල (කොළඹ)සුපර් ඒ අනුශූරතාව (ගැහැනු)යශෝධරා බාලිකා විද්‍යාලය (කොළඹ)‘ඒ ‘ අංශය - ශූරතාව (පිරිමි)සාන්ත සෙබස්තියන් විදුහල - මොරටුව‘ඒ’ අංශය ශූරතාව (ගැහැනු)ලින්ඩ්සේ බාලිකා විද්‍යාලය‘ඒ ‘ අංශය අනුශූරතාව (පිරිමි)සාන්ත පීතර විද්‍යාලය - කොළඹ‘ඒ ‘ අංශය අනුශූරතාව (ගැහැනු)ජනාධිපති බාලිකා වි. නාවල‘බී’ අංශයේ ශූරතාව (පිරිමි)මලියදේව විද්‍යාලය - කුරුණෑගල‘බී’ අංශයේ ශූරතාව (ගැහැනු)සංඝමිත්තා විද්‍යාලය (ගාල්ල)‘බී’ අංශයේ අනුශූරතාව (පිරිමි) -ධර්මපාල විද්‍යාලය - පන්නිපිටිය‘බී’ අංශයේ අනුශූරතාව (ගැහැනු)සවුත්ලන්ඩ්ස් බාලිකා විද්‍යාලය - ගාල්ල‘සී’ අංශයේ ශූරතාව (පිරිමි)සාන්ත ජෝන් විද්‍යාලය - නුගේගොඩසී’ අංශයේ ශූරතාව (ගැහැනු)සුජාතා විද්‍යාලය - මාතර‘ඩී’ අංශයේ ශූරතාව (පිරිමි)කෑගලු විද්‍යාලය - කෑගල්ල‘ඩී’ අංශයේ ශූරතාව (ගැහැනු)විදුර විද්‍යාලය - නාවල‘ඩී’ අංශයේ අනුශූරතාව (පිරිමි) -ජනාධිපති විද්‍යාලය රාජගිරිය‘ඩී’ අංශයේ අනුශූරතාව (ගැහැනු)ශ්‍රී දේවානන්ද විද්‍යාලය අම්බලන්ගොඩ‘ඊ’ අංශයේ ශූරතාව (පිරිමි)රෝයල් ජාත්‍යන්තර පාසල - කෑගල්ලඊ’ අංශයේ ශූරතාව - (ගැහැනු)පිළියන්දල ම.ම.වි. - පිළියන්දල‘ඊ’ අංශයේ අනුශූරතාව (පිරිමි)සාන්ත පීතර විද්‍යාලය - ගම්පහ‘ඊ’ අංශයේ අනුශූරතාව (ගැහැනු)කෑගලු බාලිකා විද්‍යාලය - කෑගල්ල </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=s10063012</link>
    <topic>රත්ගමින් කරාතේ සූරියක්</topic>
    <author>බූස්ස සමූහ දේව.දෙව්නිස් ද සිල්වා</author>
    <content>ශ්‍රී ලංකා අකායි රියූ කරාතේ සංගමය මගින් රත්ගම දී පවත්වනු ලැබූ, විවෘත කරාතේ සූරතා තරගාවලියේ වයස අවුරුදු 12 න් පහළ කාතා ඉසව්වෙන් රන් පදක්කම දිනාගැනීමට රත්ගම සිරිසුමන ප්‍රාථමික විදුහලේ කේ.ඔෂිනි භාග්‍යා සුලක්ෂනී ශිෂාව සමත් වූවා ය.ඇය විසින් මීට පෙරද, කරාතේ තරග වලදී සහතිකපත් කීපයක් හිමි කරගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=f1006301</link>
    <topic>අප නිදහසේ හුස්ම ගන්නේජනාධිපතිතුමා නිසයි</topic>
    <author>සාකච්ඡා කෙළේ -උදිත ගුණවර්ධන</author>
    <content>පොදු ප්‍රවාහන පද්ධතිය දියුණු කිරීම සඳහා ප්‍රවාහන අමාත්‍යංශය හරහා ගොඩනැගීමට නියමිත සැලැසුම් මොනවාද ලංගමය, හා දුම්රියේ පාඩු ලැබීම නවතාලීම සඳහා ගෙන තිබෙන සැලැසුම් හා තවත් කාලීන හා දේශපාලන කරුණු පිළිබඳව නියෝජ්‍ය ඇමැති රෝහණ දිසානායක මහතා සමඟ සිදුකළ සංවාදයකි මේ.ප්‍රවාහන සහ ගමනා ගමන ක්‍ෂේත්‍රය පිළිබඳව සමාජයට දිගුකාලීන විවේචනයක් තිබෙනවා. මේ ක්‍ෂේත්‍රවල වැඩි වර්ධනය සඳහා ප්‍රවාහන අමාත්‍යාංශය විදිහට කුමන ආකාරයේ වැඩපිළිවෙළක් ද තිබෙන්නේ?ඔව්. ප්‍රවාහන ක්‍ෂේත්‍රය පිළිබඳව මහජනයා තුළ තිබෙන්නේ පැහැදීමක් නෙමෙයි. කිසියම් අපැහැදිලි චිත්‍රයක්. එයට හේතු වෙලා තිබෙන්නේ දීර්ඝ කාලීනව ප්‍රවාහන ක්‍ෂේත්‍රය අසමත් හා ජනතා අවශ්‍යතාවයන් ඉෂ්ට නොකරන ක්‍ෂේත්‍රයක් විදිහට දිගු කලක් පැවැතීමයි.පසුගිය අවුරුදු හතරේ දී පොදු ප්‍රවාහන ක්‍ෂේත්‍රයේ දියුණුවට යම් කිසි වැඩකොටසක් නිර්මාණශීලිව ඉෂ්ට කිරීමට උත්සාහයක් තිබුණා වගේ ම ඒ උත්සාහය යම් ප්‍රමාණයට මල්පල ගැන්වීමකුත් සිදු වුණා.අපි දැන් අලුත් ඇමැතිතුමා සමඟ ජනාධිපතිතුමාගේ මෙහෙයවීම මත ප්‍රවාහනය දියුණු කිරීමට සැලැසුම් සහගත වැඩපිළිවෙළක් ආරම්භ කරලා තිබෙනවා.එහි සුබදායි ප්‍රතිඵල ඉදිරියේ දී දැන ගැනීමට පුලුවන් කම ලැබේවි. අපි තාමත් මේ වැඩේට අත ගැහුවා විතරයි. ඉදිරියේ දී තමයි ප්‍රවාහන අමාත්‍යාංශය ඉදිරියට ගමන් කරන්නේ.ඔබ මීට කලින් සඳහන් කළා පසුගිය අවුරුදු හතරේ දී මේ ආණ්ඩුව විශාල වැඩ කොටසක් ප්‍රවාහන ක්‍ෂේත්‍රයට ඉටු කළා කියලා. ඒ පිළිබඳව වැඩිදුර පැහැදිලි කිරීමක් කළ හැකි ද?අප තමයි බිදවැටී තිබුණ බංකොළොත් වීම අභියස තිබුණ ලංගමය යළිත් රජයට පවරාගෙන දියුණු කළේ. එදා මහ පාරට බැස්සම එක ලංගම බස් එකක් තිබුණේ නැහැ. ඒත්, අද ලංගම බස් විශාල ප්‍රමාණයක් තිබෙනවා.එදා ලංගමයට පුද්ගලික අංශය සමඟ තරග කරන්න අවස්ථාවක් තිබුණේ නැහැ. දැන් එහෙම නෙමෙයි පුද්ගලික අංශය සමඟ කරට කර තරගකර මහජනතාවට උපරිම සේවය සැලැසීමට ඉඩ ලැබී තිබෙනවා.ඒ නිසා මේ ආණ්ඩුව ප්‍රවාහන ක්‍ෂේත්‍රයට සේවයක් ඉෂ්ට කළේ නැහැ කියලා කවුරුන් හෝ කියනවානම් ඒක පිළිගන්න බැරි තර්කයක්.අද ලංගමය යම් දියුණුවක් ලබලා තිබෙනවානම් එහි මූලික ගෞරවය මේ ආණ්ඩුවට ලැබිය යුතුයි. එදා එක්සත් ජාතික පක්ෂය උත්සාහ කළේ ලංගමය මුදලාලිලාට භාර දී අත පිසදා ගැනීමටයි. ඒත්, අපිට පුලුවන් වුණා ලංගමය යළි ස්ථාපිත කිරීමට.දුම්රිය දෙපාර්තමේන්තුවටත් විශාල වැඩ කොටසක් මේ රජය විසින් ඉටු කරලා තිබෙනවා. දුම්රිය මැදිරි, බලවේග කට්ටල රාශියක් ආනයනය කර සේවයට යොදා තිබෙනවා. මේ දේවල් තමයි අවුරුදු හතරකදී පොදු ප්‍රවාහන ක්‍ෂේත්‍රයට සිදු කළ සේවය.මේ විදිහේ දියුණුවක් ප්‍රවාහන ක්‍ෂේත්‍රය තුළ සිදුවූ බවට ඔබ සඳහන් කළත් මඟීන් කියන්නේ පොදු ප්‍රවාහන සේවයෙන් ජනසෙත සළසන ආකාරයේ සේවයක් සිදු නොවූ බවයි.අඩුපාඩු නැහැ කියලා මා කියන්නේ නැහැ. ඒත්, පසුගිය අවුරුදු පහේ දී පොදු ප්‍රවාහන සේවයේ සාධනීය දියුණුවක් දක්නට තිබෙනවා. එම තත්ත්වය ඉදිරියේ දී තව දුරටත් දියුණු කිරීමට පුලුවන්කම තිබෙනවා. අපි ප්‍රවාහන අමාත්‍යංශය විදිහට මේ සඳහා විශාල සැලැසුම් ප්‍රමාණයක් ඉදිරිපත් කර ක්‍රියාත්මක කර තිබෙනවා.මගී ජනතාවට මෙහි ප්‍රතිඵල නුදුරේදීම ලබා ගැනීමට පුලුවන්කම තිබෙනවා. මේ සඳහා දක්ෂතා තිබෙන හැකියාවන් සපිරි නිලධාරීන් පිරිසක් පත් කර තිබෙනවා.දුම්රිය පිළිබඳ පසුගිය කාලයේ දී මඟීන්ගෙන් විශාල චෝදනා ප්‍රමාණයක් එල්ල වුණා. මෙහි දී එල්ල වූ ප්‍රධාන ම චෝදනාවක් වූයේ දුම්රිය සංඥා පද්ධතියේ දෝෂ සහගත තත්ත්වයයි. මේ තත්ත්වය නිවැරැදි කර ගැනීමට සැලැසුමක් නැද්ද?දුම්රිය සංඥා පද්ධතියේ අඩුපාඩුකම් දුර්වලකම් රාශියක් තිබෙන බව ඇත්ත. එම දුර්වලකම් මඟ හැරීමට කටයුතු සැලැසුම් කරලයි තිබෙන්නේ. මේ සංඥා පද්ධතියේ අඩුපාඩුකම්වලට බලපා තිබෙන්නේ එහි පැරණි බව හා අබලන්භාවය යි.ඒනිසා අපි උත්සාහ කරමින් ඉන්නේ මේ අඩුපාඩු නිවැරැදි කිරීමටයි. ඒ වගේ ම කැලණිය සිට රාගම දක්වා වූ තුන්වන දුම්රිය මාර්ගය ගංවතුරට යට වී වැළැක්වීමට මාර්ගය උස්කර යළි ස්ථාපිත කිරීමට කටයුතු සැළැසුම් කර තිබෙනවා.ලංගමය පාඩු ලබන ආයතනයක් බවට පත්ව තිබීමට ප්‍රධාන හේතුව වී තිබෙන්නේ අනිසි දේශපාලන ඇඟිලි ගැසීම් කියලා මතයක් තිබෙනවා මේ පිළිබඳව ඔබේ අදහස කුමක් ද?දේශපාලන ඇඟිලි ගැසීම් වගේ දේවල් ලංගමය පාඩු ලැබීමට ප්‍රධාන වශයෙන් බලපෑ බවට ඔබ කියන කාරණයේ ඇත්තක් තිබෙනවා.අපේ උත්සාහය වෙලා තිබෙන්නේ මේ තත්ත්වය පාලනය කිරීමයි. එයට අවශ්‍ය කරුණු අපි සම්පාදනය කරමින් සිටිනවා.ලංගමය රටට වැඩදායි ජනතාවට වැඩදායි ආයතනයක් බවට පත් කිරීමට ඇප කැප විය යුතුයි. එහෙම වුණොත් රාජ්‍ය ප්‍රවාහන සේවය ලාබදායි ආයතනයක් බවට කිරීමට පුලුවන්කම තිබෙනවා.ඒ නිසා ඉදිරියේ දී රාජ්‍ය ප්‍රවාහන ක්‍ෂේත්‍රය දියුණුව ලබා ඉන් මඟී ජනතාවට විශාල සේවාවක් ඉටු වන බවට මට ස්ථිර විශ්වාසයක් තිබෙනවා.ප්‍රවාහන ක්‍ෂේත්‍රය ගැන අවධානය යොමු කරද්දි ත්‍රිරෝද රථත් නියෝජනය වෙනවා. ඒත්, ත්‍රිරෝද රථ රියැදුරන්ගේ ජීවන තත්ත්වය ඉහළ නැංවීමට ප්‍රවාහන අමාත්‍යංශයට වැඩපිළිවෙළක් නැද්ද?ඔව්. අද වෙද්දි ප්‍රවාහන ක්‍ෂේත්‍රයට විශාල නියෝජනයක් දෙන්නේ ත්‍රිරෝද රථයි. ගණනය කිරීම්වල දී මේ වෙද්දි ප්‍රවාහන කටයුතුවලට ලක්ෂ පහක් පමණ ත්‍රිරෝද රථ යොදවා තිබෙනවා.එමෙන් ම මේ ක්‍ෂේත්‍රය නිසා ලක්ෂ හත අටක පවුල් ප්‍රමාණයක් යැපෙනවා. ඒත්, මෙතෙක් කල් එම ලක්ෂ සංඛ්‍යාත පිරිසට නිසි හව්හරණක් ලබාදීමට කිසිදු රජයේ ආයතනයක් ඉදිරිපත් වුණේ නැහැ.ඔවුන්ගේ දීර්ඝ කාලීන ඉල්ලීමක් වෙලා තිබුණේ කෙසේ හෝ මේ ක්‍ෂේත්‍රය ප්‍රවාහන අමාත්‍යාංශය යටතට භාරගන්නා ලෙසටයි. අද වෙද්දි අපි එම ඉල්ලීම ඉෂ්ට කර තිබෙන්නේ.දැන් ප්‍රවාහන ක්‍ෂේත්‍රයේ ත්‍රිරෝදයටත් හොඳ කලක් උදාකර දීමට පුලුවන්කම ලැබී තිබෙනවා.එහි මූලික කාරණය විදිහට තමයි ත්‍රිරෝද රථ රියැදුරන්ට විශ්‍රාම වැටුපක් ලබාදීමට සැලැසුම් කර තිබෙන්නේ. මෙයට සමාජ ආරක්ෂණ මණ්ඩලය ද සම්බන්ධ කර ගැනීමට කටයුතු කර තිබෙනවා.අපි මෙතෙක් වෙලා කතා කළේ අමාත්‍යාංශ විෂය ක්‍ෂේත්‍රය පිළිබඳවයි. දැන් අපි කාලීන දේශපාලන මාතෘකා දෙසට හැරෙමු. ව්‍යවස්ථා සංශෝධනය මඟින් ජනාධිපතිතුමාගේ ධූර කාලයේ සීමාව ඉවත් කිරීම පිළිබඳව අවධානය යොමු වී තිබෙනවා. මේ ගැන ඔබේ අදහස කුමක් ද?ජනාධිපතිතුමා තමයි අපට නිදහසේ හුස්ම ගැනීමට ඉඩ අවස්ථාව ලබා දුන්නේ. ඒ නිසා අපි කිසි දවසක මේ දේ අමතක කළ නොහැකියි. ජනාධිපතිතුමාට තරගයක් ලබාදිය හැකි විපක්ෂයක් හෝ විපක්ෂ නායකයෙක් අද හතරමායිමේවත් නැහැ.ජනාධිපතිතුමාට තරගයක් දෙන්න ඉදිරිපත් වූ විශ්‍රාමික ජෙනරාල්වරයාගේ තත්ත්වය දැන් පැහැදිලිනේ. ඔහු බලය ඉදිරියේ රටත් ජාතියත් පාවාදී අවසානයි. ඒ වගේ විපක්ෂ දේශපාලනඥයන්ට වඩා රටට දැයට හිතැති ජනාධිපතිතුමාගේ සේවය අගය තව තවත් ඉහළ ගිහින් තිබෙන්නේ.මා නම් එකඟයි ප්‍රජාතන්ත්‍රවාදී ලෙස යළිත් ජනාධිපතිතුමා වාරයක් දෙකක් හෝ තුනක් ඉන්නවානම්. ජනාධිපතිතුමාගේ සේවය අදට වඩා හෙටටයි අවශ්‍ය කරන්නේ. ජනාධිපතිතුමා යළිත් බලයට පත් කරනවානම් ඒ දේ සිදු කරන්නේ ප්‍රජාතන්ත්‍රවාදී ලෙසයි.ඒ නිසා කිසිදු පාර්ශවයක් මේ ගැන අනිසි බියක් ඇති කර ගත යුතු නැහැ. ජනතාවට අවශ්‍යනම් එතුමාව පිළිගැනීමට පුලුවන් එහෙම නැතිනම් ප්‍රතික්‍ෂ්ප කරන්න පුලුවන්. එය ජනතාව සතු අයිතියක්.ඒ වගේ ම ජනාධිපතිධූර සීමාව ඉවත් කිරිම පිළිබඳව ව්‍යවස්ථා සංශෝධනයක් කරනවා කියලා ස්ථිර අදහසකට ඇවිල්ලා නැහැ.එහෙම තියෙද්දි තමයි එජාපය ජවිපෙ ඇතුළු විපක්ෂය බොරු සටන් පාඨ ඉදිරියට දමමින් කටයුතු කිරීමට උත්සාහ කරන්නේ. මෙතැන තිබෙන්නේ බොරු දේශපාලන කුලප්පු වීමක් මිසක් වෙනත් දෙයක් නෙමෙයි.ජනතාව ඉදිරියේ මහ මැතිවරණයේ දී ආණ්ඩුව ව්‍යවස්ථා සංශෝධනයක් ගැන කතා කළත් අද එම සංශෝධන අමතක කරලා ආණ්ඩුවට වාසිදායක කාරණා පිළිබඳ අවධානය යොමු කරලා කටයුතු කරනවා කියලා. මේ චෝදනා පිළිබඳ ඔබේ අදහස කුමක් ද?වර්තමානයේ තිබෙන ව්‍යවස්ථාව පිළිබඳ බහුතර ජනතාවක් අප්‍රසාදය පළකරනවා. විපක්ෂයේ දේශපාලන පක්ෂත් මේ ව්‍යවස්ථා සංශෝධනය විය යුතුයි කියලා. ඒ නිසා රට ඉදිරියට ගමන් කරවීමටනම් ආණ්ඩු ක්‍රම ව්‍යවස්ථාවේ සංශෝධනයක් සිදු කළ යුතුයි. ආණ්ඩුව එම පොදු ජනමතය අනුව තමයි කටයුතු කරන්නේ.ඉදිරියේ දී ජනතාව බලාපොරොත්තු වන මේ වෙනස සිදු කිරීමට අප කටයුතු කරනවා. ඒ සඳහා අවශ්‍ය මූලික කටයුතු මේ වෙද්දි සාකච්ඡා මට්ටමේ තිබෙනවා.රජයේ සේවක වැටුප් ඉහළ දමන ලෙසත් ජනතාවට අවශ්‍ය කරන සහන ලබා දෙන ලෙසත් බඩුමිල පහළ දමා ජීවන බර සැහැල්ලු කරන ලෙසත් මහජන මතයක් රටේ ඇති වී තිබෙනවා. මේ ගැන ඔබේ අදහස කුමක්ද?කවුද අකමැති ජනතාවට සහන දෙන්න. බඩු මිල අඩු කරන්න. අපිත් ජනතාවට උපරිම සහන දෙන්න කැමැතියි. ඒත්, දේශපාලන ආර්ථික වාතාවරණය ජාත්‍යන්තර ආර්ථික තත්ත්වය යන සාධක නිසා රජයක් විදිහට අප බලාපොරොත්තුවන සහනදායි සියල්ල ලබාදීමට අපහසුතා ඇති විය හැකියි.ඒත්, රජයට පුළුවන්කම ලැබුණා මුළු ලෝකයම මහා ආර්ථික අර්බුදයකට පැටලෙද්දි අපිට පුලුවන් වුණා ඒ ආර්ථික අර්බුද මඟහැරලා ස්ථාවර ආර්ථික තත්ත්වයක් ඇති කර ගැනීමට.අද වුණත් ආර්ථිකය ස්ථාවර තත්ත්වයක තිබෙනවා. බඩු මිල ඉහළ යාම පාලනයක් සහිතව තිබෙනවා. ඒ ආණ්ඩුවේ හැකියාව හා දක්ෂතාවය නිසයි. ඒත්, විපක්ෂය නිතර ම උත්සාහ කරන්නේ අඩුපාඩු පමණක් පෙන්වා දෙමින් ආණ්ඩුව අපහසුතාවයට පත් කිරීමට පමණයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=f1006302</link>
    <topic>යළි ජීවය ලබනඉරණමඩු ගම්මුන්ගේ ජීවිත</topic>
    <author>ඉරණමඩු ප්‍රදේශයේ සංචාරයකින් පසු ලිව්වේ. චන්ද්‍රිකා පෙරේරා -ඡායා- සුදත් මලවීර</author>
    <content>ඉරණමඩු ප්‍රදේශය කලක් දකුණේ ජනතාව බියට පත් කරන්නට සමත්විය.එල්.ටී.ටී.ඊ. සංවිධානයේ ප්‍රධාන ගුවන් පථය ස්ථාපිත කැර තිබුණේ ඉරණමඩුවේ මහා වෘක්ෂලතාවන්ගෙන් පිරුණු වන බිමකින් ආවරණය වූ ස්ථානයකය. කොටි ගුවන් බෝම්බ හෙළීම සඳහා යානා ගුවන් ගත කිරීමටත්, එම යානා සඟවා තැබීමටත් ඉරණමඩුව ප්‍රධානතම ස්ථානය ලෙස යොදා ගත්තේය.මහ වනයේ තැනින් තැන විශාල බිම් ප්‍රදේශ හිස් බිම් බවට පත් කැර සිය ත්‍රස්තවාදී ක්‍රියා සඳහා අවශ්‍ය පහසුකම් ස්ථාපිත කිරීමට ඔවුන් දශක තුනක සිටම ක්‍රියාකැර තිබිණි.කොටි මර්මස්ථාන විනාශ කරමින් ඉදිරියට ඇදුණ රණවිරුවන් හමුවේ පරාජය පිළිගත් ත්‍රස්තවාදීහු ඉරණමඩුවේ ස්ථාපිත කැර තිබුණු ගුවන්පථය පස් කපන බැකෝ යන්ත්‍රයක ආධාරයෙන් සූරා විනාශ කළහ.කිලෝ මීටරයකුත් මීටර් හයසීයක් දිගින් යුතු ගුවන් පථය අවට ප්‍රදේශය ආවරණය කරමින් වර්තමානයේ ගුවන් හමුදා මවු කඳවුරක් ස්ථාපිත වෙමින් පවතී. ත්‍රස්තවාදය පරාජය කිරීමෙන් පසු ඉරණමඩු භූමියේ ආරක්ෂාව ස්ථාපිත කිරීම පැවරුණේ ගුවන් හමුදාවටය.2009 වසරේ ජූනි 21 දා බළඝන නායක හේළි රූපසිංහ ගුවන් හමුදා සෙබළුන් විසිදෙනෙකුගෙන් යුතු කණ්ඩායමක් සමඟ ඉරණමඩුවට ගොස් ගුවන් කඳවුරක් ස්ථාපිත කිරීමට පියවර ගත්තේය.රාමනාතපුරම් හා වට්ටකච්චි වැනි සාමාන්‍ය වැසියන් ජීවත් වූ ගම්මානද ඒ අවට තිබිණි.ත්‍රස්තවාදීන් වනයේ හා ගම්මානවල බිම්බෝම්බ අතුරා තිබුණු බැවින් බළඝන නායක හේළි රූපසිංහ සමඟ ඉරණමඩුවට ගිය සෙබළුන්ට බිම්බෝම්බ ඉවත් කිරීමේ කාර්යයට ප්‍රමුඛස්ථානය දීමට සිදුවිය.එදා ඉරණමඩුහි කඳවුරු බැඳගත් බළගණ නායක හේළි රූපසිංහ මහතා වසරකට පසු ඒ මතකය අවදි කළේ මේ අයුරිනි.ත්‍රස්තවාදී ග්‍රහණයෙන් මුදා ගැණුනු ඉරණමඩුවේ ගුªවන් කඳවුර පිහිටුවන්න එන විට අප මුහුණ දුන්න ප්‍රධානතම ගැටලුව වුණේ කොටින්ගේ බිම් බෝම්බයි. වනය අවට ගම්මාන මේ සියලු ප්‍රදේශවල පුදුම විදිහට මරුගුල් තිබුණා.පොඩි අත්වැරදීමකින් අපිට මරණය ළංවීමට ඉඩ තිබුණා. ඒ නිසා බෝම්බ ඉවත් කිරීම කඩිනම් කළා. මේ වන විට බිම්බෝම්බ 8963 ක් ඉවත් කරලා විශේෂයෙන් සාමාන්‍ය වැසියන් පදිංචි වී සිටි ප්‍රදේශවල ආරක්ෂාව තහවුරු කරලා ඒ අයට නැවත පදිංචියට ඉඩ දුන්නා.වනයේ හා අවට තවමත් බෝම්බ ඉවත් කර අවසන් නෑ. ආරක්ෂාව ස්ථාපිත කළ ප්‍රදේශවල පදිංචි ජනතාව මුල් කාලයේ අපි දැක්කම බය වුණා. ඒ ගැන සොයා බලන විට දැනගන්න ලැබුණේ එල්.ටී.ටී.ඊ. සංවිධානේ තිබුණ කාලේ ළමයි පැහැරගෙන ගිය නිසා මේ අය ඒ බයෙන් සැඟවෙන බව.ගුවන් හමුදාවට සිදු වුණා. ඒ අයගේ බය නැති කරන්න. ඒ නිසා අපි මුලින්ම ඉරණමඩු ප්‍රදේශයේ ආගමික පූජකතුමා මුණ ගැසුණා. එතුමා සමඟ කතා කර වැසියන් අතරට ගියා.පසුව ඒ අය තේරුම් ගත්තා ගුවන් හමුදාව කොටි ත්‍රස්තවාදින් වගේ කාටවත් හිංසා නොකරන බව. දැන් ඒ අය අප සමඟ සුහදශීලීව කටයුතු කරනවා. හෙතෙම සඳහන් කෙළේය.රජය ලබාදෙන සහන ගුවන් හමුදා කඳවුර හරහා ජනතාවට ලබාදෙන අතරම නිවාස අලුත්වැඩියා කටයුතු, ශුද්ධ පවිත්‍ර කිරීම්, ආහාර, බෙහෙත්, ඇඳුම් ඇතුළු අත්‍යවශ්‍ය ද්‍රව්‍ය සැපයීමත් ආරක්ෂාව සැලසීමත් ගුවන් හමුදාව විසින් සිදුකරන බව හේළි රූපසිංහ මහතා පැවැසීය.ත්‍රස්තවාදීන් පරිහරණය කර පසුව විනාශ කළ ගුවන් පථය කිලෝමීටර් තුනක් පමණ දිගුකැර නැවත සකසා ශ්‍රී ලංකා ගුවන් හමුදාවේ කටයුතු වෙනුවෙන් ගුවන් පථයක් සැකසීමට ඉදිරියේදී පියවර ගන්නා බවත් මූලස්ථාන මවු කඳවුරක් ලෙස ඉරණමඩු ගුවන් කඳවුර ස්ථාපිත කිරීමට යෝජනා වී තිබෙන බවත් හෙතෙම පෙන්වා දුන්නේය.ඉකුත්දා ඉරණමඩු ප්‍රදේශයේ සංචාරකයක නිරත මාධ්‍ය කණ්ඩායමක් හමුවේ ඔහු මේ අදහස් පළ කෙළේය.එහිදී මුණගැසුණු ඉරණමඩු කැළෑගම ප්‍රදේශයේ පදිංචි ආර්. ක්‍රිෂ්ණවේනි නැමැති හතළිස් හැවිරිදි කාන්තාව සිය කටුක අත්දැකීම් සහිත අතීත මතකය අවදි කළේ මෙසේය.එල්.ටී.ටී.ඊ. යේ අය ඉන්න කාලේ අපිට කිසිම නිදහසක් තිබුණේ නෑ. අපේ පිරිමි අයව බලෙන් අරගෙන ගියා. අද අපේ පවුලේ පිරිමි කවුරුත් නෑ.කොටි මෝටාර්වලින් අපිටත් තුවාල වුණා. අපේ ආරක්ෂාවට හිටිය පිරිමි ඒවායින් මැරුණා. මට දරුවො පස්දෙනෙක් ඉන්නවා. තුන්දෙනෙක් පාසල් යනවා. දෙන්නෙක් මෝටර්වලින් ආබාධිත තත්ත්වයට පත්වෙලා. මගේ මහත්තයා ඒ ප්‍රහාරවලින් මළා. ගේත් කැඩුණා.අපි පදිංචියට නැවත ආවට පස්සේ ගුවන් හමුදාවේ අය ඇවිත් කතා කළා. අපේ ප්‍රශ්න අහලා උදවු කරන්න පොරොන්දු වුණා. ඉන්න තැනක් නැති නිසා ගෙයක් හදලා දෙන්නම් කිව්වා.තුවාල වෙලා ආබාධිත වුණ දරුවෝ එදා යන්තම් අවුරුදු 16 වෙන කොට අපිට විවාහ කරවන්න සිදුවුණා. නැත්නම් යාන්තම් තරුණ පෙනුම එනකොට ත්‍රස්තවාදී අපේ දරුවන්ව පැහැර ගත්තා.අපි යුද්ධෙදි අනාථ වෙලා. සහන කඳවුරුවල ඉඳලා මෙහෙ ආවේ. ඒ එන වෙලාවේ වියළි ආහාර සමඟ රජයෙන් රුපියල් 25000 ක් දුන්නා. කුලී වැඩ කරලා අපි ජීවත්වෙන්නේ.එල්.ටී.ටී.ඊ. එක ඉන්න කොට අපිට වැඩ කළාම ගෙව්වේ බොහොම අඩුවෙන්. දැන්නම් ගෑණු අයට දවසකට රුපියල් 500 ක් ලැබෙනවා. වගා කටයුතුවලට අපි උදවු වෙන්නේ.පිරිමින්ට රු. 700 ක් විතර ගෙවනවා. දැන් හොඳයි කුලී වැඩ දවස ගානෙම නෑ. මිල මුදල් නැතත් බය නැතුව ජීවත්වෙන්නේ නිදහස තියෙනවා.සිවන්වීදිය මායාවපූර් හි පදිංචි 32 හැවිරිදි ශංකර්ට ඒ ගැන තිබුණේ මෙවන් අදහසකි.කොටි මෝටාර්වලින් තුවාල ලැබූවෙකි. 2009 වසරේ අප්‍රේල් 23 මලයනමඩම් හිදී මෝටාර්වලට අහුවුණේ. මගේ පුතාට ඒ වෙන කොට අවුරුදු පහකුත් නෑ. එයාගේ කකුලක් අහිමි වුණා. මගේ මල්ලිව කොටි අරං ගියා.පොඩි දරුවො හිටිය නිසා මාව එදා බේරුණේ. ඒත් හැංගිලා හිටියේ. තාම අපි මෙහෙ පදිංචිඵයට ඇවිත් දවස් තුනයි. සහන කඳවුරෙන් ගමට එනකොට රුපියල් 5000 ක් දුන්නා. ආණ්ඩුවෙන් රුපියල් 25000 ක් දෙනවා කිව්වා.කොටි ප්‍රහාරවලින් තුවාල වුණ මගේ පුතා සින්ද්‍රජන්ට ගුවන් හමුදාවෙන් රෝද පුටුවක් ලැබුණා. මට ස්ථිර රස්සාවක් නෑ. ඒත් අද නිදහසේ ජීවත් වෙනවා.කරදර ඉවර කරලා සහනයක් දුන්නට රජයට පිං. මේවගේ හැමදාම හිතේ සැනසීමෙන් ජීවිතේ ගෙවන්න ආරක්ෂාව ලබාදෙන්න කියලා හමුදාවෙන් ඉල්ලනවා.ශිවන්කෝවිල්අඩි, සුගන්දිරපුරම් ප්‍රදේශයේ පදිංචි විසි හැවිරිදි යෝගන් නැමැති තරුණයා අදහස් දැක්වූයේ මේ අයුරිනි.යුද්ධෙ දවස්වල මගේ තාත්තා සෙල් වැදිලා මළා. මල්ලිව කොටි පැහැරගෙන ගියා. මටත් සෙල් වැදුණා. කකුල කැඩුණා. ගිය අවුරුද්දේ මැයි මාසේ දවසක අපට සෙල් වැදුණේ.ඒ වෙනකොට මල්ලි සංවිධානයෙන් පැනලා ඇවිත් අපි එක්ක හැංගිලා හිටියේ. කොටි ගහපු වෙලාවේ එයත් මළා. මල්ලි විනෝදන් මියයන විට අවුරුදු 17 යි.මම සාමාන්‍ය පෙළ ඉවරවෙලා කිළිනොච්චියේ රජයෙන් උගන්වපු නිවෙස්වල විදුලි රැහැන් වැඩ කිරීමේ පාඨමාලාවක් කළා.අම්මයි නංගියි මමයි ජීවත් වෙන්නේ ඒකෙන්. අද නම් අපි කරදර නැතුව ජීවත් වෙනවා.කොටි සෙල් වැදුණ වෙලාවේ හමුදාවෙන් ඇවිත් බේරා ගත්තේ. නැවත පදිංචි වුණාට පස්සේ ගුවන් හමුදාව අපිට උදවු කරන්න ආවා.මේ නිදහස අපිට එල්.ටී.ටී.ඊ. එක හිටිය කාලේ තිබුණේ නෑ. යුද්ධෙට අර යයි කියලා හැංගි හැංගි ජීවත් වුණේ. මේ විදිහටහැමදාම ජීවත් වෙන්න නිදහස ආරක්ෂා කරලා දෙන්න කියලා තරුණ අපි රජයෙනුත් හමුදාවෙනුත් ඉල්ලීමක් කරනවා.යෝගනි සමඟ මේ කතාබහට ගම්වාසී ළමුන් මෙන්ම වැඩිහිටි පිරිස්ද එක්වූහ.උතුර, දකුණ, සිංහල දෙමළ කියලා වෙනසක් නැතුව ශ්‍රී ලංකාවේ අය විදිහට නිදහසේ ඕනම තැනක යන්න එන්න නිදහස භුක්ති විඳින්න හැකි පරිසරයක් ඇති සංවර්ධිත රටක් ඉදිරියේදී අපි වෙනුවෙන් සකසා දෙන්න කියලා ජනාධිපති මහින්ද රාජපක්ෂ මහත්තයගේ රජයෙන් ඉල්ලා සිටින බව ඉරණමඩු අවට ගම්වැසියෝ අප සමඟ පැවැසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=f1006303</link>
    <topic>තාත්තාගේ වියෝව මට දැඩි කම්පනයක්</topic>
    <author>සාකච්ඡා කළේ -බුද්ධික සමන් ගුණවර්ධන ඡායාරූපය -ඉරේෂා වඩුගේ</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳන් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ පුනරුත්ථාපන හා බන්ධනාගාර අමාත්‍යාංශයේ ලේකම් ආරියසිරි දිසානායක මහතාගෙනි.සම්පූර්ණ නම :- ආරියසිරි දිසානායකගම් පළාත :- හම්බන්තොට දිස්ත්‍රික්කයේ නාකුළුගමුව, බටහිර. ගිරුවාපත්තුවේ කෙළවරේම තියන ගම ඒකයි.උපන්දිනය :- 1952 අගෝස්තු 15දැනට පදිංචිය :- තලවතුගොඩ, හෝකන්දර පාරේ වීරසේකර මාවතේපවුලේ සහෝදර සහෝදරියන් ගැන මතක් කරනවා නම් - සහෝදරයෝ තුන්දෙනයි. සහෝදරියෝ දෙන්නයි. මම පවුලේ හතරවැනියා.අම්ම තාත්තාගේ තොරතුරු එහෙම :- තාත්තා දොන් කොරනේලිස් කලාසින් දිසානායක. අම්මා මහින්දවතී දිසානායක.ඒ අයගේ රැකියාව:- ගොවිතැනබාල කාලේ ඔබත් ගොවිතැනට උදවු දෙන්න ඇති? :- ඔව්. ඇත්තටම, තාත්තට ඇඹිලිපිටිය අක්කර පහක ඉඩමක් තිබුණා. අපි ඉස්කෝලෙ ගියේ බාප්පගේ ගෙදර ඉඳලයි. නිවාඩු කාලෙට ගෙදර ඇවිත් තාත්තගේ කුඹුරට යනවා.ඇඹිලිපිටියේ පනාමුරේ කියන ලස්සන ගමේ තමයි කුඹුර තිබුණේ. වලවේ ගඟේ ඇළවල්වලින් වතුර අරන් ඒ කුඹුරු අස්සැද්දුවේ. අපි ඒ ඇළවල්වල බෝට්ටු හදලා යවනව. මාළු අල්ලනවා.ඇළේ නටල අම්මගෙන් ගුටිකාපු අවස්ථාත් ඕනතරම් තියනවා. ඒකාලේ සෙල්ලම්ම තමයි. ඒ අතර කුඹුරු වැඩවලටත් උදවු කළා. දැනටත් මට කුඹුරු වැඩ පුළුවන්.පාසල් ගමන ගැන මතක් කරමුද?හත වසරට යනකල් නාකුලුගමුවේ මහා විද්‍යාලයට ගියා. අට වසරට දික්වැල්ල මෙතෝදිස්ත පාසලට ගිහින් එහෙ අවුරුදු දෙකක් ඉඳලා ආයේ නාකුලුගමුවේ මහා විද්‍යාලයට ආවා. පස්සේ උසස්පෙළට මිද්දෙනිය මහා විද්‍යාලයට ගියා.සාමාන්‍යපෙළ ප්‍රතිඵල - විෂය හතක් සමත් විශිෂ්ට සම්මාන එකයි සම්මාන පහයි.උසස් පෙළ? :- විෂයන් හතර සමත් එක සම්මානයයි.විශ්වවිද්‍යාල ජීවිතය ගැන මතකය :- 1970 විද්‍යෝදයට ගියේ. අද ශ්‍රී ජයවර්ධනපුර විශ්වවිද්‍යාලය.පාසල් කාලයේ නායකත්ව වැඩසටහන්, කලා හා ක්‍රීඩා ආදියට සම්බන්ධ වුණාද?ඔව්. 1969 – 70 දී ප්‍රධාන ශිෂ්‍ය නායකයා මම. චිත්‍ර ඇඳීම තමයි මගේ හොඳම කලා කටයුත්ත. සාහිත්‍ය සංගම්වල, බෞද්ධ සංගම්වල සභාපති, භාණ්ඩාගාරික වැනි තනතුරු දැරුවා. ක්‍රීඩාවලට නම් ඒ තරම් සහභාගිවෙලා නෑ.පාසල් කාලයේ අමතක නොවෙන දේවල් ඇති? - මම 9 වසරේ ඉද්දි දිගට ම පන්තියේ පළමුවැනියා. ඒ නිසා වාර්ෂික ත්‍යාග ප්‍රදානෝත්සවයේ දී ඩඩ්ලි සේනානායක මැතිතුමා අතින් කුසලානයක් දිනාගත්තා.එතුමා එනවා කියලා අපි මාසෙක දෙකක වෙලේ ඉඳන් මඟුල් ගෙදරකට වගේ සූදානම්වෙලයි හිටියෙ. ඒකනම් ජීවිතේට අමතක වෙන්නේ නෑ.ගුරුවරුන්ගෙන් දඬුවම් එහෙම ලැබිල නැද්ද?ඇත්තට ම නෑ. දික්වැල්ලේ අමර කියල ගණිත ගුරුවරයෙක් හිටියා. එයා හරි දක්ෂයි. ඒ වගේම සැරයි.ගණන් හදාගෙන ආවේ නැත්නම් අතේ පිටපැත්ත හරවල අඩිරූලෙන් ඇඟිලිවලට ගහනවා. සමහර ළමයින්ට ගුªටිකද්දි මුත්‍රා පිටවෙනවා. ඉතිං ඒ බයට මම නං ගණන් හදාගෙනමයි යන්නේ.පන්තියෙන් කට්ටි පැනලා අහුවෙලා නැද්ද?කවදාවත් නෑ. (සිනාසී) බොහොම කීකරුව සිටියා.ඉස්කෝලේ ගුරුවරු නැති කාලපරිච්ඡේදවල මොනවද කළේ?ඒ කාලේ අපි හොඳ සෙල්ලමක් කළා. ලෝක සිතියම අරන් එක්කෙනෙක් නගරයක් කියනවා. අනිත් අය හොයනවා. සීයට ගණන් කරලා ඉවර වෙන්න කලින් හොයන්න ඕනෑ. ඒ තරගෙන් විනෝදය වගේම දැනුමත් ලැබුණා.ඒ කාලේ පුද්ගලික පන්ති තිබුණේ නෑ. මගෙ හිතේ?- නෑ. ඒත් හවස පන්ති තිබුණා නොමිලයේ. සමහර ගුරුවරු ඈත ඉඳන් එන ළමයින්ට කෑමත් අරන් දීලයි පන්ති කළේ.ඔබේ කැමතිම ගුරුවරයා කවුද? - දික්වැල්ලේ අමර ගුරුතුමා. මෙතුමා අපි ඉස්කෝලේ යන කාලේ ම අභාවප්‍රාප්ත වුණා. එදා ගුටි කෑව හැම ළමයෙක්මත් ඒ වෙලාවෙ ඇඬුවා.පාසල් කාලයේ පේ‍්‍රම සම්බන්ධතා ගැන එහෙම අත්දැකීම් ඇති? - ඒ කාලේ ලියුම් ලියලා පොත් අස්සේ දාල තමයි හුවමාරු කරගන්නේ. එහෙම කරල අහුවෙලා සමහරු ගුටි කනවා. ඒ වගේ අත්දැකීම් තිබුණා වෙන අයට. මට නම් ඇත්තටම එවැනි අත්දැකීම් නෑ.විශ්වවිද්‍යාල කාලයට ගියොත්, නවකවදය වින්ඳා මතකද? - මතකයි. පර්සි කියල කෙනෙක් හිටියා. එයා දැන් තංගල්ලේ අධ්‍යාපන කාර්යාලයේ වැඩ කරන්නේ. එයා මට කිව්වා ගොඩක් සැර කෙනෙක් පෙන්නල මිනිහට බනින්න කියලා.එයාගේ මූණ දැක්කත් බය හිතෙනවා. ඒත් මං ගිහින් බැන්නා. එයාට ඒකට තරහගිහින් මට ගහන්නම වගේ ආවා. එදානම් හොඳට ම බය වුණා. පස්සේ එයා මාත් එක්ක ගොඩක් සමීප මිතුරෙක් වුණා.තව දවසක් බිම වතුර තියනවා කියලා හිතාගෙන පීනන්න කිව්වා. ඔය වගේ දේවල් මිසක් අද වගේ අමානුෂික වද තිබුණේ නෑ.ඒ දේවල් හොඳයි කියල අදත් හිතනවද? - ඔව්. විශ්වවිද්‍යාලයට ගියාම කවුරුත් එක වෙන්න ඕනෑ. ඒකයි ඒකෙන් කෙරෙන්නෙ. මහ මුහුදට ගංගාවල් ආවම ඒ වතුර මොන ගඟේද කියලා හොයන්න බෑනේ. පන්තිභේදය කොහෙත්ම හොඳ දෙයක් නෙවෙයි.ද එතකොට දැන් තත්ත්වය? - දැන් නවකවදය දේශපාලනීකරණය වෙලා. දැන් කරන්නේ දේශපාලනයට ළමයි ඇදගන්න එක. නැත්නම් ශිෂ්‍ය ප්‍රජාව එකතුවෙලා එක බත්පතේ කන එකේ වරදක් නෑ.විශ්වවිද්‍යාලයේ ඒ කාලෙත් සමාජවාදය ගැන මතයක් තිබුණ ද?ඔව්. අපි ඉන්න කාලේ තමයි රෝහන විජේවීර ගොඩක් සංවිධානගත වුණේ. රෝහන විජේවීර ඇවිත් කැම්පස්වල පන්ති තියනවා. මමත් එකකට සහභාගිවෙලා තියනවා. කොහොමත් මම ඒ තරම් කැමති නෑ දේශපාලනයට.මට එදාම ඒක ඇති වුණා. ඒත් බලෙන් ඒවට එක්ක යනවා. නැත්නම් කොන් වෙනවා. ඒ කාලේ අපේ ආත්තම්මා අසනීප වෙලා ඔපරේෂන් එකකට කොළඹ ඇවිත් හිටියා. මං එයා බලන්න කියල ඔය වෙලාවට කැම්පස් එකෙන් පැනගන්නවා. ඒ හින්දා මට පන්තිවලට යන්න වුණේ නෑ.පන්තිවලින් බේරෙන්න ඕන නිසාම ආත්තම්ම ගෙදර ගිහින් ඉද්දිත් එයා බලන්න ඉස්පිරිතාලේ යනවා කියල බොරු කියල ගිහින් තියනවා නේද? -(සිනාසී) එහෙමත් ගිහින් තියනවා. කොහොම හරි අපි එක්ක හිටපු ගොඩක්දෙනා 71 කැරැල්ලෙන් නැතිවුණා.විශ්වවිද්‍යාලයේ නවකයෙක් විදියට 71 කැරැල්ලේ අමිහිරි අත්දැකීම් ඇති?අපි ඒවාට සම්බන්ධ නොවුණාට ඒ අත්දැකීම්වලට මුහුණ දෙන්න සිදුවුණා. දවසක් අපි ලෙක්චර් එකක ඉද්දි මහ හයියෙන් බෝම්බයක් පිපුරුවා. ඒ අය ටෙස්ට් කරපු එකක් වැරදීමකින් පුපුරලා තිබුණේ.කැරැල්ලේ ආරම්භය වුණේ එතනින්. 1971 මාර්තුවල ඒ සිදුවීම වුණේ. අපේ‍්‍රල් පහ කැම්පස් වැහුවා. මම අවුරුදු නිවාඩුවටත් එක්ක බණ්ඩාරවෙල මාමලාගේ ගෙදර යන්න පිටත් වුණා. මගදි ආමිඑකෙන් ඔක්කොගෙම බෑග් චෙක් කරනවා. මගේ බෑග් එකේ තිබුණෙ කැම්පස්එකේ නෝට් ටිකයි රෙදි ටිකයි විතරයි.මම දේශපාලන විද්‍යාව විෂයයක් විදියට කළා. ඒකෙ ලෙනින්ලා, මාක්ස්ල ගැන විප්ලවයන් ගැන තොරතුරු ඕන තරම් තියනවා. ඒ දවස්වල ඒ වචනයක් ඇහුණත් අත්අඩංගුවට ගන්නවා.දැන් මම දන්නවා මගේ බෑග් එකේ ඔය කියන නෝට්ස් ටික තියන බව. බස් එකේ ගිය හැමෝම පෝළිමේ යනව චෙක් කරන තැනට. මට කලින් හිටපු කෙනාගේ බෑගය චෙක් කරද්දි මගේ ඇඟ සීතල වෙලා ගියා.ඒ වෙලාවේ මහ පුදුම දෙයක් වුණා. එතැන හිටපු ආමි ඔෆිසර් කිව්වා මෙතැනින් එහාට චෙක් කරන්න ඕනෙ නෑ, යවන්න කියලා.මට මතක් වුණා ‘ධම්මෝ හවේ රක්ඛති ධම්මචාරි’ කියන බුදු වදන. ධර්මය රකින්නා ධර්මය විසින්ම ආරක්ෂා කරනවා කියලා එදා නම් මට ලොකු විශ්වාසයක් ඇති වුණා. ඒක ඒ විදියට නොවුණා නම් මටත් මොනවා වෙයිද දන්නෑ.විශ්ව විද්‍යාලයේ ඒකාලේ වෙනත් අරගල තිබුණේ නැද්ද ?දැන් වගේම තමයි. ඒ කාලෙත් ගමේ අය එක්ක ගහ ගන්නවා. පොලිසියට ගල් ගහනවා, හු කියනවා. දවසක් පොලිසියයි ගමේ අයයි ඔක්කොම එකතුවෙලා අපට ගැහුවා. කැම්පස් එකෙන් එළියට බහින්න බෑ.කීප දෙනෙක්ගෙ ඔළුත් පැළුණා. අවසානෙ අපිට කැම්පස් එකේ ලොරියකින් තමයි එළියට ගිහින් දැම්මේ. චණ්ඩි ටික ලොරියේ හැංගිලා ගියා. (සිනාසෙමින්)විශ්වවිද්‍යාල කාලේ ගැහැනු ළමයි ඇසුරු කළේ නැද්ද ?ගැහැනු ළමයි තමයි මට ඒ කාලේ ගොඩක් උදවු කළේ. මම ඒ දවස්වල මහජන බැංකුවේ ලිපිකරුවෙක් විදියට වැඩ කළා. ඒ නිසා අතපසුවෙන දේශන වල සටහන් ලියලා දුන්නේ ගැහැනු ළමයි.ඒ අයගේ නම් එහෙම මතක් කරමුද ?අමතක වෙන්නෙ කොහොමද ? නිලන්ති විට්ටච්චි, ශ්‍රීමතී ලියනගේ, තව ඩයස් කියල කෙනෙක් හිටියා. ප්‍රේමදාස විජේසේකර රෝහිනී වීරසිංහ.ඒ අතර විශේෂ ගැහැනු ළමයෙක් හිටියේ නැද්ද ?විශේෂ කෙනෙක් . . . (කල්පනා කර) එහෙම නෑ. ඔක්කෝම එක්ක එක වගේ හිටියා. (සිනාසෙමින්)එතකොට ජීවිතේට විශේෂ වූ ඇය හමුවුණේ කොහොමද ?මම හම්බන්තොට වැඩ කරද්දී එහේ හිටපු ප්‍රාදේශීය ලේකම් කෙනෙක් ගෙනාව යෝජනාවකින් තමයි එයාව මුණ ගැහුණේ.ඇගේ නම ? ඒ කාලේ ඉන්ද්‍රානි හේවාවිතාරණ. දැන් ඉන්ද්‍රානි දිසානායක.ගම ? ගාල්ලපරිපාලන සේවයට බැඳුණේ කොහොමද ?මාකස් කරුණානායක කියන භූගෝල විද්‍යා මහාචාර්යවරයාගේ උපදෙස් තමයි ගොඩක් පරිපාලනයට එන්න බලපෑවේ. එතුමා සමඟ අධ්‍යාපන චාරිකා යද්දි ගමේ සංවර්ධනය ආදිය පිළිබඳ අපි පර්යේෂණ කළා. මට හිතුණා බැංකුවේ සල්ලි ගණන් කරනවට වඩා ඒක කොච්චර හොඳද කියලා.බැංකුවෙන් අයින් වෙන්න අකමැත්තක් තිබුණේ නැද්ද ?මම පරිපාලන සේවයට එද්දී එහි පඩියට වඩා බැංකුවේ පඩිය දෙගුණයකින් වැඩියි. ඒ වෙද්දි මම සහකාර කළමණාකරුවෙක්. ඒත් බැංකුවේ ඒකාකාරී ජීවිතයට මම කැමති වුණේ නෑ. යාළුවෝ බැන්න අස්වෙන්න එපා කියලා. ඒත් මට රාජ්‍ය සේවය ඊට වඩා හොඳයි කියල හිතුණා.පරිපාලන සේවයේ මුලින්ම වැඩ කළේ ?1980 හම්බන්තොට කච්චේරියේ. පේෂකර්ම සහකාර අධ්‍යක්ෂ විදියට කටයුතු කළා. එතනදී මට වැඩ ගොඩක් කරන්න පුළුවන් වුණා. 1983 දී හම්බන්තොට ප්‍රාදේශීය ලේකම් වුණා. ගම්උදා, මහපොළ වැනි සංවර්ධන වැඩසටහන් ගොඩකට සම්බන්ධ වෙලා වැඩ කළා.මෙතෙක් දුරක් එන විට පරිපාලන සේවයේ අමතක නොවන අත්දැකීම් ඇති ?මම 88 – 89 භීෂණ කාලයේ හබරාදූව ප්‍රාදේශීය ලේකම් විදියට වැඩ කළේ. එහි දිසා ඇමැතිතුමා වුණේ ජී. එස්. සිල්වා කියලා ධාර්මික ඇමැතිවරයෙක්. එතුමාට ඉන්දු ලංකා ගිවිසුමට අස්සන් කරන්න සිදුවෙලා තිබුණා.ඒ නිසා ජ. වි. පෙ. ඔහුට විරුද්ධව සිටියා. අපි රැස්වීම් වලට යද්දි දකිනවා ‘ට්ඉ’ ඔබ එනතුරු කටපුංචා බලා සිටී කියලා. කටපුංචා කියන්නේ තුවක්කුවටයි. එතුමා මට කියනවා ලොකු සද්දයක් ආවොත් පාත් වෙන්න කියලා.වෙඩි තියද්දී බෝම්බ ගහද්දි කොහේ පාත් වෙන්නද ? දවසක් එතුමා සිල් අරන් ගෙදර එද්දි වෙඩි තියලා මරලා දාලා තිබුණා. අවසන් කටයුතු කරන්නත් නොදෙන තරමේ පුදුම භීෂණයක් එදා තිබුණේ.හබරාදූවේ අපේ කාර්යාලයත් ගිනි තියලා. පස්සේ ගුවන් හමුදාව ඒක නිවා දාලා තිබුණා. මගේ පුටුව අවටත් හැම තැනම පිච්චිලා. මට එදා කලකිරීමක් ඇති වුණා. මම කොළඹට ආවා. කොළඹ අමාත්‍යාංශ 13 ක වැඩ කළා. මේ 14 වැනි අමාත්‍යාංශය.ඒ අමාත්‍යාංශ අතරින් කැමතිම සේවක පිරිස හිටියේ කොහේද ?කවුරුත් හොඳයි. ජනමාධ්‍ය අමාත්‍යාංශයේ අය තවත් හොඳයි. අපට 2007 දී පුළුවන් වුණා අමාත්‍යාංශ අතර පැවැත්වූ ඵලදායිතා තරගයෙන් පළමු තැනට පත්වෙන්න. ඒ වන විට එහි අමාත්‍යාංශ ලේකම් වූයේ මම. ඇමැතිවරයා වුණේ අනුර ප්‍රියදර්ශන යාපා ඇමැතිතුමා.පරිපාලන නිලධාරියෙක් විදියට වැඩි බරක් දෙන්නේ සේවකයන්ගේ පැත්තටද ? පාලකයන්ගේ පැත්තටද ?ජනාධිපතිවරයා ඇතුළු පාලක පන්තියට අපේ වගකීම තියනවා. ඒ වගේම සේවකයන්ට තමන්ගේ දුක් ගැනවිලි කියන්න තියෙන්නේත් අපට නේ. ඒ නිසා ඒ අයටත් ඇහුම්කන් දෙනවා. ඒත් පාලකයන් කියන්නේ මහජනතාව පත් කරන අයයි. ඒ අය නියෝජනය කරන්නේ මහජන අදහස්. ඒ නිසා ක්‍රියාත්මක කරන්නේ ඒ අදහස්. ඒකයි අපේ වගකීම.මෙතරම් භාරදුර රාජකාරියක් තිබියදී පවුලේ අය සමඟ ගත කරන්න කාලයක් ලැබෙනවාද ?ඔව්. ගෙදර ගියාම ඒ අය එක්ක ඉන්නවා. මට පුතාලා දෙන්නෙක් ඉන්නේ. එක් කෙනෙක් කැම්පස් අවුට් වෙලා පුද්ගලික ආයතනයක වැඩ කරනවා. අනිත් පුතා ඉගෙන ගන්නවා. ඒ අයට අනවශ්‍ය බලපෑම් කරන්නෑ. මගේ තාත්තා මාත් එක්ක හිටිය වගේ මම ඒ දෙන්න එක්කත් යාළුවෙක් වගේ ළඟින් ඉන්නවා.ජීවිතයේ අමතක නොවනම සිදුවීමක් තියෙනවද ?ඔව්. 1969 මම පාසල් යන කාලේ මගේ තාත්තා නැතිවුණා. මම පාසල් ගමන නවත්වන්න ගියත් අපේ ගුරුවරුයි, බාප්පයි කිව්වා කොහොම හරි ඉගෙන ගන්න කියලා. අම්ම හැම වියදමක්ම කරලා ඉගැන්නුවා.අපට දැන් වගේ ඒ කාලේ වියදම් වුණේ නෑ. එළවලු ටික, පොල් ටික, වී ටික තිබුණා. ඒ නිසා කෑමට වියදමක් ගියේ නැති තරම්. ඒත් තාත්තාගේ වියෝව මට ලොකු කම්පනයක් ඇති කළා. තාත්තා අපිත් එක්ක හිටියේ යාළුවෙක් වගේ.ඔබ ඉතා ඉහළ පරිපාලන නිලධාරියෙක් ලෙස අද දවසේ අපේ රටේ තිබෙන ප්‍රධානම ප්‍රශ්නය ලෙස දකින්නේ කුමක්ද ?අපේ රටේ ක්‍රමවේද හා පිළිවෙළ අඩුයි. හැම දේටම ක්‍රමයක් තියෙන්නත් ඕනෑ. එය පිළිපදින්නත් ඕනෑ. අද ප්‍රශ්න ගොඩක් ඇතිවෙලා තියෙන්නේ. ඒ ක්‍රම පිළිනොපදින හින්දයි.ඒකෙන් සමාජයට වන හානි බොහොමයි. උදාහරණ විදියට රෝහලට රොි්ගියෙක් ඇතුළු කරන ක්‍රමයක් තියනවා. පාසලට ශිෂ්‍යයෙක් ඇතුළත් කරන ක්‍රමයක් තියනවා.අද කී දෙනෙක් ඒ සම්මත ක්‍රමයට පිටින් යනවද ? එතකොට බලන්න ඒක නිසාම මේ සමාජයේ කී දෙනෙක් අපහසුතාවට පත් වෙනවද ? කී දෙනෙක් කළ කිරෙනවද ? අනිත් අයත් ඒ ක්‍රම පිළිපදින්න යනවා. එතකොට සම්මත ක්‍රමයට මොකද වෙන්නෙ. එක ක්‍රමයක් තියනවා නම් කාටත් හානියක් නෑ.ඔබ ඉතා ඉහළින් විශ්වාස කරන්නේ කුමක් ද ?‘ධර්මය රකින්නා ධර්මය විසින් ආරක්ෂා කරනවා’ කියන බුදු වදන.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>30</day>
    </date>
    <link>http://www.dinamina.lk/2010/06/30/_art.asp?fn=f1006304</link>
    <topic> </topic>
    <author>මනෝලි සුබසිංහ</author>
    <content>මෑතකාලීන සාහිත්‍ය පෝෂණයෙහිලා මහත් කාර්ය භාරයක් ඉටුවූ සංගමයක් ලෙස ශ්‍රී ලංකා පොත් ප්‍රකාශකයින්ගේ සංගමය අපට දකින්නට ඇත. පාඨකයාගේ කියවීමේ රුචිය වඩවාලන්නට පොත් කෙරෙහි වඩ වඩාත් පාඨකයා ආකර්ශණීය කර වන්නට පොත් ප්‍රදර්ශන පවත්වනවා පමණක් නොව ප්‍රකාශකයින්ගේ ලේඛකයින්ගේ නිර්මාණශීලීත්වය වඩ වඩාත් නංවාලීමට ඇවැසි ධෛර්ය හා උනන්දුව නංවාලීමට සම්මාන ඇගැයීම් සංවිධානය කිරීමත් මෙම සංගමයේ වඩාත් කැපී පෙනෙන මෙහෙවරක් ය. සෑම වසරකම සාහිත්‍ය මාසය අළලා කොළඹදී පවැත්වෙන දැවැන්ත පොත් ප්‍රදර්ශනය මෙම සංගමයේ යෝජනාවකි. එම ප්‍රදර්ශනය කොළඹට පමණක් සීමා නොකොට කොළඹින් බැහැරව ව්‍යාප්ත කිරීමේ අරමුණින් මෙවර එම සංගමය දින හතරක පොත් ප්‍රදර්ශනයක් මහනුවර පැවැත්වීමට කටයුතු සූදානම් කර ඇත. හෙටින් එළැඹෙන ජූලි මාසයේ පළමු වැනිදා සිට 4 වැනිදා දක්වා මහනුවර නගර මධ්‍යස්ථානයේ (Kandy City Center) උදේ 9.00 සිට රාත්‍රී 7.00 දක්වා මෙම ප්‍රදර්ශනය පැවැත්වේ. කොළඹින් බැහැරව මහනුවරට ගෙන ගිය මෙම පොත් ප්‍රදර්ශනය ගැන කතා කරන්නට ශ්‍රී ලංකා පොත් ප්‍රකාශකයින්ගේ සංගමයේ සභාපති ආරියදාස වීරමන් මහතා අප හමුවූයේ ය. ශ්‍රී ලංකා පොත් ප්‍රකාශක සංගමයේ ආරම්භක සාමාජිකයෙකු වන ආරියදාස වීරමන් මහතා එම සංගමයේ වසර 22 ක් භාණ්ඩාගාරික ධූරය හෙබ වූයේය. ඔහු සමයවර්ධන පොත් ප්‍රකාශන සමාගමේ අධිපති ද වෙයි.ශ්‍රී ලංකා පොත් ප්‍රකාශකයන්ගේ සංගමයේ මූලිකත්වයෙන් ඇරැඹි සැප්තැම්බර් මාසයේදී පැවැත්වෙන ජාත්‍යන්තර පොත් ප්‍රදර්ශනය මෙතරම් සාර්ථකත්වයක් ලබාවී යැයි ඔබලාට එදා හිතුණා ද?අපි මේ පොත් ප්‍රදර්ශනය පටන් ගත්තේ පාඨකයන් සහ පොත් ප්‍රකාශකයින් යන දෙපක්‍ෂයේ ම සුබ සිද්ධිය සඳහා යි. ඇත්තටම අද අපි ඉතාම සතුටට පත් වෙනවා. මෙම ප්‍රදර්ශනයේ සාර්ථකත්වය ගැන.අප සංගමය අවුරුදු එකළොහක් තිස්සේ හැම අවුරුද්දෙම සැප්තැම්බර් මාසයේ ඉතාම දැවැන්ත ස්වභාවයෙන් මෙය පැවැත්වූවා. මෙවර පවත්වන්නේ 12 වැනි වතාවටයි . ආරම්භක අවස්ථාවේ ඉදලා ඉතාම සාර්ථක විදියට පැවැත්වුණා කියන හැඟීම අප සංගමයට තිබෙනවා.මෙම ප්‍රදර්ශනය සහභාගී වන පාඨක ප්‍රමාණය වසරින් වසර සියයට ගණනකින් වැඩි වුණා මිස අඩුවක් වුණේ නැහැ. මෙම සාහිත්‍ය ප්‍රදර්ශනයට සහභාගී වීම පාඨකයන්ගේ යුතුකම් තරමටම ඔවුන්ට කාවැදී තිබෙනවා.මෙය ඉතාම හොඳ ලක්‍ෂණයක්. මෙම ප්‍රදර්ශනය කොළඹ පැවැත්වුණත් ගාල්ල,මාතර,බදුල්ල ආදී සතර දිග්භාගයෙන්ම විශාල පිරිසක් ඇදී එනවා.හෙටින් ඇරැඹෙන මහනුවර පොත් ප්‍රදර්ශනයත් මෙම ව්‍යාපෘතියේම තවත් ව්‍යාප්තියක් ද?අපට පාඨකයන්ගෙන් තිබුණු චෝදනාවක් වගේම ප්‍රබල ඉල්ලීමක් වුණේ ඇයි මේ වගේ ප්‍රදර්ශනයක් පිට පළාත්වල නොපවත්වන්නේ යන්නයි. ඒ නිසාම අපි මහනුවර ‘කූවීන්ස්’ හෝටලයේ මෙම ප්‍රදර්ශනය පැවැත්වුවා.නමුත් අපිට ප්‍රදර්ශනය සඳහා එහි තිබෙන ඉඩකඩ ප්‍රමාණවත් වුණේ නැහැ. අවුරුදු දෙකක් විතර කළා. විවිධ අපහසුතා නිසා කොළඹදී වගේ දිගටම පවත්වාගෙන එන්නට ලැබුණේ නැහැ.අපි නැවතත් මහනුවරට යන්නේ අවුරුදු හතකට විතර පස්සෙයි. ඉදිරියේදී නම් වසරක් පාසා කොළඹදී වගේම පිට පළාත්වල ප්‍රධාන නගරවලත් මෙම ප්‍රදර්ශනය පැවැත්වීමට අප සංගමය අදිටන් කර ගෙන තිබෙනවා.මහනුවරදී පවැත්වෙන පොත් ප්‍රදර්ශනයේ ස්වභාවය ගැන කතා කළොත්? එනම් කොළඹදී පැවැත්වෙන ආකාරයේම දැවැන්ත ස්වභාවයක් මෙහිදීත් දකින්නට ලැබේවි ද?මෙම පොත් ප්‍රදර්ශනය ආවට ගියාට අපි කරලා නැහැ. අපි ආරම්භයේ පටන්ම මෙය පවත්වන්නේ ඉතාම හොඳ සැලැස්මකටයි. කොළඹදී වගේම අපි මහනුවර ප්‍රදර්ශනයත් ඉතාම හොඳට සැලසුම් කර තිබෙනවා. ලංකාවේ ඉන්න හොඳ පොත් ප්‍රකාශකයින් 47 ක් මේ සඳහා සහභාගි වෙනවා.කොළඹ පොත් ප්‍රදර්ශනයේදී වගේම පොත්වලට ඉතා විශාල වට්ටමක් ලබාදීමත් සිදු වෙනවා. අපි මේ ප්‍රදර්ශනය ගැන පුළුල් ප්‍රචාරයක් කර ඇති නිසා ඉතා විශාල පිරිසක් පළමු වැනිදා සිට 4 වැනිදා දක්වා මහනුවරට සහභාගී වෙයි කියා බලාපොරොත්තු වෙනවා.අපි කැමැතියි කොළඹින් පිට පළාත්වලට මේ ප්‍රදර්ශනය ගෙන යන්නට. නමුත් සුදුසු ආරක්ෂක ස්ථානයක් සොයාගැනීම අපට තිබෙන විශාල ප්‍රශ්නයක්. කුටි 70, 80 කට සරිලන එවැනි ආරක්ෂාකාරී ස්ථානයක් තිබෙනවා නම් අපි කැමැති රට පුරා මෙම ප්‍රදර්ශනය ගෙන යන්න.මෙලෙස රට පුරාම මෙම පොත් ප්‍රදර්ශනය පවත්වන්නට සැලසුම් කරන්නේ මුදල්මය අතින් තිබෙන වාසිදායක බව නිසාද?පොත් ප්‍රදර්ශන පැවැත්වීමේ මූලික අරමුණ ආර්ථික වාසි ලැබීම නෙමෙයි. පොත් ප්‍රදර්ශනයන් පැවැත්වීමේ අපේ ප්‍රධාන අරමුණ වන්නේ පාඨකයා තුළ කියවීමේ රුචිය ඇති කිරීමයි. රටක් තුළ විශාල පිරිසක් පොතපතට නැඹුරුව සිටී නම් එය ඒ රටේ උගත් පරපුරක් බිහිවීමේ ප්‍රධාන ලක්‍ෂණයකි.එය රටකට කොයිතරම් නම් වටිනවාද? ලෝකයේ ආශ්චර්යවත් රටක් බවට පත් කිරීමේ මේ යන ගමනේදී පොතට නැඹුරු වී කියවීම හරහා ද විශාල සේවාවක් ලබා ගත හැකි වේවි.ඇත්තටම මහනුවර පවත්වන මේ ප්‍රදර්ශනයේදී අපි බලාපොරොත්තු වන්නේ නුවර ප්‍රදේශය අවට සිටින ගම් පළාත්වලට මේ සුබ ආරංචිය රැගෙන යෑමයි. මේ එන හැමෝටම පොත් ගන්න සල්ලි නැතිවෙන්න පුළුවන්.නමුත් ඔහුට හෝ ඇයට අවශ්‍ය හොඳ පොත් පිළිබඳ අවබෝධයක් මේ හරහා ලැබිය හැකි යි. හොඳ පාඨක සමාජයක් බිහිවීම උදෙසා ඒ අවබෝධය සහ උනන්දුව ඉතා වැදගත් සාධකයක්. වැඩි ප්‍රමාණයක් අතර කියවීම ප්‍රචාරය කිරීම අපගේ බලාපොරොත්තුවයි. කොළඹ පොත් ප්‍රදර්ශනයේදී ඒ අරමුණ ඉතාම සාර්ථක වුණා.මේ විදියට පොත් ප්‍රදර්ශන පැවැත්වීම හරහා ඒ ප්‍රදේශයේ පොත් සාප්පු දියුණු කිරීමත් අපේ තව අරමුණක්. මොකද අපි ප්‍රදර්ශනය පවත්වන්නේ දවස් හතරයි. ඊට පස්සේ ඒ ඉල්ලුම සපුරන්නේ ප්‍රදේශයේ පොත්කඩ හිමියන් විසිනුයි.වර්තමාන සමාජයේ පොත්වලට ඇති ඉල්ලුම ඔබ දකින්නේ කොහොමද?ඉතාම හොඳ ප්‍රවණතාවයක් දකින්න තිබෙනවා. පොත් කියවීමට, මිලදී ගැනීමට ලොකු කුඩා හැමෝ තුළම ඉතාම හොඳ උනන්දුවක් තිබෙනවා. පොත් ප්‍රදර්ශනයට එන්නේ හිස් අතින්. නමුත් හැමෝම පිටවෙලා යන්නේ මලු අතේ පුරෝගෙන.ඉස්සර ළමයි ආසා කළේ බෝනික්කන්ට සෙල්ලම් තුවක්කුවලට කාර්වලට. නමුත් දැන් පුංචි දරුවෝ ඉල්ලන්නේ පොත්. දරුවෝ දැන් පොත්වලට යොමුවෙලා ඉවරයි. අද වෙනකොට ‘උපන් දිනේට‘ ‘සිංහල අවුරුද්දට’ දරුවට පොතක් තෑගි දෙන්න තරම් සමාජය බුද්ධිමත්.මේ ඉල්ලුම නිසාම මීට අවුරුද් 10 කට කලින් තිබූ පොත් ප්‍රකාශකයන් ප්‍රමාණයට වඩා අද ඉන්න ප්‍රමාණය දෙගුණ වෙලා. අද වන විට පොත් ප්‍රකාශ කිරීම ලාභ ලැබිය හැකි ඉතාම හොඳ වෙළඳ ව්‍යාපාරයක් බවට පත්වී තිබෙනවා.ඔබ සංගමය හරහා සිදුවන සද්කාරක කටයුතු තිබෙනවාද?අප මේ පොත් ප්‍රදර්ශනය වලදී ඇතුළු වීමට රු.10/- ක මුදලක් ප්‍රවේශ පත්‍ර ගාස්තු ලෙස අය කරනවා. ඒ මුදල අපි බැංකුවේ තැන්පත් කර ලැබෙන පොලියෙන් ශිෂ්‍යත්ව ආධාර ලබා දෙනවා.‘දරු දිරිය’, නමින් මේ වන විට දරුවෝ නව දෙනෙකුට ඔවුන්ගේ අධ්‍යාපනය සාර්ථක කර ගෙන යන්නට මේ ආධාර ලබා දෙනවා. ගිය අවුරුද්දේ පැවැත් වූ ජාත්‍යන්තර පොත් ප්‍රදර්ශනයෙන් ලැබුණු මුදල්වලින් ආබාධිත රණවිරුවෝ පස් දෙනෙකුගේ දරුවෝ පස් දෙනෙකුට ‘.දරු දිරිය’ ශිෂ්‍යත්ව පහක් ලබා දුන්නා.2010 අපි බලාපොරොත්තු වෙනවා මෙම ප්‍රමාණය දෙගුණ කරන්නටඒවගේම ලේඛකයන් සහ පොත් ප්‍රකාශකයන් දිරිමත් කිරීම උදෙසා අපි වසරක් පාසා සාහිත්‍ය සම්මාන උලෙළක් පවත්වනවා. ඒ ස්වර්ණ පුස්තක සම්මාන උලෙළයි. මේ සම්මාන උළෙලේ දී හොඳම පොත් පහක් තෝරා 50,000 බැගින් අපි ප්‍රදානය කළා.ජයග්‍රහණය කරන්නට රුපියල් ලක්‍ෂ 5 1/2ක් මුදලින් ලබා දෙනවා. මේ තරම් විශාල මුදලක් සම්මාන උලෙළකදී ලබා දෙන්නේ අපි විතරයි. කිසිදු රාජ්‍ය මැදිහත් වීමකින් තොරව අපි මේ සම්මාන උලෙළ කර ගෙන එනවා.මෙම සම්මාන උලෙළ පැවැත්වීම හරහා ලේඛකයින් ඉතා හොඳ නිර්මාණ ඉදිරිපත් කරනවා වගේම ප්‍රකාශන ආයතනත් ඉතා උසස් මට්ටමේ කෘති ප්‍රකාශ කරන්නටත් ඉදිරිපත් වී තිබෙනවා.සාහිත්‍යයේ මෙය ඉතාම හොඳ ප්‍රවණතාවක්. මේ අවුරුද්දේ ස්වර්ණ පුස්තක සම්මාන සඳහා පොත් හැත්තෑ අටක් (78) ලැබී තිබෙනවා. ඒ හැම නිර්මාණයක්ම ඉතා උසස් ඒවායි. එවැනි තරඟකාරීත්වයක් අද පොත් අතර දකින්නට තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=n1007011</link>
    <topic>ධනුනගේ බැංකු ගිණුම්හතක් රාජසන්තකයි</topic>
    <author>කුමුදු හෙට්ටිආරච්චි</author>
    <content>යුද හමුදාවට භාණ්ඩ මිලට ගැනීමේ ‘හයිකොප්’ ටෙන්ඩර් මුදල් වංචාවේ දෙවැනි සැකකරු වන විශ්‍රාමික ජෙනරාල් සරත් ෆොන්සේකාගේ බෑණා වන ධනුන තිලකරත්නට අයත් බැංකු දෙකක ගිණුම් හතක වන රුපියල් මිලියන 15කට අධික මුදල හා අමෙරිකා ඩොලර් 1251 ක් තහනමට ලක් කළ කොළඹ කොටුව මහේස්ත්‍රාත් ලංකා ජයරත්න මෙනෙවිය එම සියලු මුදල් රජයට පවරා ගැනීමට ඊයේ (30) නියෝග කළාය.අධිකරණය මගින් ප්‍රකාශිත පුද්ගලයකු ලෙස නම් කැර ඊයේ (30) අධිකරණයේ පෙනී සිටීමට දන්වා සිටි සැකකාර ධනුන තිලකරත්න ප්‍රකාශනය පරිදි අධිකරණයේ පෙනී නොසිටීම හේතුවෙන් සැකකරු සතු දේපළ එසේ තහනමට ලක් කෙරුණි.තහනමට ලක්කළ ගිණුම්වල ඇති සියලු මුදල් අධිකරණ අමාත්‍යවරයා විසින් සුදුස්සක් කළ හැකි දේපළ බවට ඊයේ (30) සිට පත්වන්නේ යැයි ද මහේස්ත්‍රාත්වරිය නියෝග කළාය.සැකකාර ධනුන තිලකරත්නට අයත් ලංකා බැංකු ප්‍රධාන ශාඛාවේ ස්ථාවර තැන්පතු ගිණුම් හතරක හා හොංකොං ඇන්ඩ් ෂැංහායි බැංකුවේ ඉතිරි කිරීමේ ගිණුමක වන රුපියල් 1507410 මුදල හා අමෙරිකානු ඩොලර් 1251 ක මුදල සැකකරුට හෝ ඔහු වෙනුවෙන් අන් කිසිවෙකු වෙත හෝ බාර නොදෙන ලෙසට මහේස්ත්‍රාත්වරිය එම බැංකු කළමනාකරුවන් වෙත ඊයේ (30) නියෝග කළාය.දිගින් දිගට ම අධිකරණය මඟහරිමින් සැඟව සිටින සැකකාර ධනුන තිලකරත්න අත්අඩංගුවට ගැනීමට අපරාධ නඩු විධාන සංග්‍රහ පනතේ ප්‍රතිපාදන අනුව මහේස්ත්‍රාත්වරිය ඊයේ (30) නැවත වරෙන්තු නිකුත් කළාය.පසුගිය මැයි 31 වැනිදා අධිකරණය මගින් ප්‍රකාශිත පුද්ගලයකු ලෙස නම් කළ සැකකාර ධනුන තිලකරත්නට ඊයේ (30) දිනට අධිකරණයේ පෙනී සිටීමට නියෝගයක් නිකුත් කැර තිබුණි.එසේ සැකකරු ඊයේ (30) දින අධිකරණයේ පෙනී නොසිටියහොත් ඔහු සතු සියලු වංචල හා නිෂ්චල දේපළ තහනමට ලක් කිරීමේ ආඥාවක් ද මහේස්ත්‍රාත්වරිය විසින් නිකුත් කැර තිබුණි.ඒ අනුව ඊයේ (30) අධිකරණයේ පෙනී නොසිටි සැකකාර ධනුන තිලකරත්නට අයත්ව ඇති දේපළ බවට රහස් පොලිසිය විසින් අධිකරණයට වාර්තා කළ ඉහත බැංකු ගිණුම් 1979 අංක 15 දරන අපරාධ නඩු විධාන සංග්‍රහ පනතේ 60 (1) වගන්තිය ප්‍රකාරව තහනමට ලක් කෙරුණි.අපරාධ නඩු විධාන සංග්‍රහ පනතේ 60 (6) ප්‍රකාරව මහේස්ත්‍රාත්වරිය විසින් එම දේපළ රජයට පවරා ගැනීමට නියෝග කරන ලදී.යුද හමුදාව වෙත ව්‍යාජ ලේඛන ඉදිරිපත් කැර ප්‍රශ්න ගත ටෙන්ඩර් හතරක් ලබාගෙන අමෙරිකානු ඩොලර් 299,061.25 ක් රජයේ මුදල් වංචා කැර ඇතැයි පවසන මේ සිද්ධියේ පළමු සැකකරු වන ‘හයිකොප්’ පෞද්ගලික සමාගමේ අධ්‍යක්‍ෂවරයෙකු හා තුන්වැනි සැකකරු වන එවකට එම ටෙන්ඩර් මණ්ඩලයේ සභාපති ලෙස කටයුතු කළ විශ්‍රාමික ජෙනරාල් සරත් ෆොන්සේකා ලබන 12 වැනිදා තෙක් රක්ෂිත බන්ධනාගාරගත කැර ඇත.රහස් පොලිසියේ පොලිස් පරීක්ෂක පී. විශ්වනාදන් පොලිස් සැරයන් විජේසූරිය යන මහත්වරු පැමිණිල්ල වෙනුවෙන් පෙනී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=n1007012</link>
    <topic>ගෑස් මිල පහළට</topic>
    <author>ප්‍රාර්ථනා වීරසිංහ</author>
    <content>ගෘහස්ථ ගෑස් සිලින්ඩරයක මිල ඊයේ (30) මධ්‍යම රාත්‍රී සිට වහාම ක්‍රියාත්මක වන පරිදි අඩු කර තිබේ.ඒ අනුව කිලෝග්‍රෑම් 12.5 ෂෙල් ගෑස් සිලින්ඩරයක් රුපියල් 117 කින් සහ ලාෆ් ගෑස් සිලින්ඩරයක් රුපියල් 85කින් පහත හෙළීමට රජය පියවර ගෙන තිබේ.ෂෙල් ගෑස් සිලින්ඩරයක පැවැති මිල වූ රුපියල් 1769 ය, 1652 දක්වාද ලාෆ් ගෑස් සිලින්ඩරයක මිල 1744 සිට 1659 දක්වාද අඩු වේ.. ලෝක වෙළෙඳ පොළේ් ගෑස් මිල සංශෝධනය වීමත් සමඟ ජනතාවට සහන සැලසීමේ අරමුණින් රජය මේ තීරණය ගත් බව, සමූපකාර සහ අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පැවැසීය.මාස දෙකකට වරක් පාරිභෝගික අධිකාරිය මඟින් ගත් තීන්දු තීරණ මෙන්ම ලෝක වෙළෙඳපොළේ සියලුම භාණ්ඩ සම්බන්ධ මිල අධ්‍යනය කිරීමේ කමිටුව විසින් කළ අධ්‍යයන වලින් පසුව ගෑස් සමාගම් සමඟ කළ සාකච්ඡාවලින් පසුව මෙසේ මිල අඩුකිරීමට පියවර ගත් බවද ඇමැතිවරයා පෙන්වා දුන්නේය.ඉදිරියේදීත් ලෝක වෙළඳ පොළේ ගෑස්මිල වෙනස්වීම් සම්බන්ධයෙන් පාරිභෝගික අමාත්‍යංශය නිරන්තර අධ්‍යයන් සිදු කරන අතර ගෑස් මිල අඩුකළ හැකි සෑම අවස්ථාවකදීම එහි වාසිය පාරිභෝගික ජනතාව වෙනුවෙන් පහසුකම් සලසන බවද හෙතෙම පැවසීය. ඇමැතිවරයා මේ අදහස් පළ කළේ, සිය අමාත්‍යාංශයේ ඊයේ (30) පැවැති මාධ්‍ය හමුවේදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=n1007013</link>
    <topic>ජාත්‍යන්තරයට ඕනෑ හැටියටරටේ ආර්ථිකය හසුරුවන්නරජය සූදානම් නැහැ</topic>
    <author>දයා පෙරේරා - දුමින්ද ගුරුගේ සහ ස්වර්ණා විජේකෝන්</author>
    <content>ජාත්‍යන්තර මූල්‍ය ආයතනයට හෝ වෙනත් ජාත්‍යන්තර ආයතනයකට අවශ්‍ය පරිදි අපේ රටේ ආර්ථිකය හසුරුවන්නේ නැති බව ආර්ථික සංවර්ධන ඇමැති බැසිල් රාජපක්‍ෂ මහතා පාර්ලිමේන්තුවේ දී ඊයේ (30) ප්‍රකාශ කළේය.වත්මන් රජය ජාත්‍යන්තර ආයතන සමඟ කටයුතු කළත්, එම ආයතනවල කොන්දේසිවලට යටත්ව නොවන බව ද, මේ රටේ ස්වෛරීභාවය හා අපේ දේශීයත්වය පාවා දී මේ කිසිම ආයතනයක් සමඟ කටයුතු නොකරන බව ද ඇමැති රාජපක්‍ෂ මහතා පැවසුවේය.අයවැය විවාදයේදී රජය වෙනුවෙන් ආරම්භක කතාව කරමින් ඇමැති බැසිල් රාජපක්‍ෂ මහතා මේ බව පැවසීය. එදා එ. ජා. ප. රජය 1980 දී ජාත්‍යන්තර මූල්‍ය අරමුදලින් රුපියල් මිලියන 60 ක ණයක් ගැනීමට මේ රටේ රජය ව්‍යාපාර රැසක් පෞද්ගලිකකරණය කළා.ඊට පසුවත් ක්‍රියා කළේ එහෙමයි. එහෙත් අපි ජාත්‍යන්තර මූල්‍ය අරමුදලින් ඩොලර් බිලියන 2.6 ක ණයක් ගත්තේ කිසිම රාජ්‍ය ආයතනයක් පෞද්ගලිකකරණය කිරීමට එකඟ වී නොවේ යැයි ද රාජපක්‍ෂ මහතා කීය. අපි ජාත්‍යන්තර මූල්‍ය අරමුදල සමග කටයුතු කරන්නේ කිසිම කොන්දේසියකට යටත් වී නොවේ.මූල්‍ය අරමුදල සමග පමණක් නොවේ වෙනත් ජාත්‍යන්තර සංවිධාන සමග කටයුතු කරන්නේත් එහෙමයි. අපි ජාත්‍යන්තර මූල්‍ය අරමුදලට පමණක් නොවේ යුරෝපා හවුලටත් ගියා. එහෙත් අපේ රටේ ස්වෛරීභාවය හා දේශීයත්වය මේ ආයතනවලට පාවා දෙන්නේ නැතැයි ද පැවසීය.ආශ්චර්යමත් රටක්, සමෘද්ධිමත් රටක් ගොඩනැගීම අපේ රජයේ අරමුණයි. අපේ වැඩපිළිවෙළ සකස් වී තිබෙන්නේ පුද්ගලයා හදා පවුල ගොඩනැගීමටයි. පවුල ගොඩනඟා සමාජය දියුණු කිරීමටයි. අපේ බලාපොරොත්තුව විනය ගරුක, නීති ගරුක යහපාලනයෙන් යුත් සමාජයක් ගොඩනැගීමයි.ලෝකයේ රටවල ආර්ථිකය කඩා වැටෙද්දී අපේ රටේ ආර්ථික වර්ධනය 8% ක පමණ තබාගැනීමට අපට හැකි වුණා. 2010 පළමු කාර්තුවේදී 3.5% ක් වූ වර්ධන වේගය දෙවැනි කාර්තුව වන විට 7.3% ක් දක්වා වැඩි කර ගැනීමට අපට හැකි වී තිබෙනවා. පසුගිය වසරේ මැද භාගයේ 25% කට ආසන්න අගයක තිබූ උද්ධමනය 4.6% දක්වා අඩු කර ගැනීමට හැකි වුණා. දශක ගණනාවකට පසු උද්ධමනය තනි ඉලක්කමකට පැමිණි ප්‍රථම අවස්ථාව මෙයයි. විරැකියාව 5% පමණ දක්වා අඩු මට්ටමකට ගෙන ඒමට අපට මේ වන විට හැකි වී තිබෙනවා. උපාධිධාරීන්ගේ විරැකියා ප්‍රශ්නය විසඳීමට අපි ජන සභා ලේකම්වරුන් ලෙස ඔවුන් බඳවා ගැනීමේ වැඩපිළිවෙළක් හඳුන්වා දුන්නා.පසුගිය සැප්තැම්බරයේදී 25% ක පමණ තිබූ පොලී අනුපාතිකය මේ වන විට 16% - 17% පමණ දක්වා අඩුවී තිබෙනවා. මෙය ව්‍යාපාරික අංශවලට විශාල සහනයක්.මේ අනුව අද උද්ධමනය අඩු වෙලා. පොලී අනුපාතිකය අඩු වෙලා. ආර්ථික වර්ධන වේගය වැඩිවෙලා. විරැකියාව අඩු වෙලා. එසේ නම් ආර්ථිකය එදාට වඩා ශක්තිමත් බව පිළිගත යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=n1007014</link>
    <topic>යුක්රේන්-ශ්‍රී ලංකා සබඳතා තර කර ගැනීමටරාජ්‍ය නායකයන් අතර පුළුල් එකගතාවක්</topic>
    <author/>
    <content>ජනාධිපති මහින්ද රාජපක්ෂ මහතා හා යුක්රේන ජනාධිපති යනුකොච්චි මහතා අතර ඊයේ (30) පැවැති ද්විපාර්ශවික හමුවේදී දෙරට අතර ආර්ථික සමාජයීය සහ සංස්කෘතික ක්ෂේත්‍රයන්ගේ ප්‍රවර්ධනයට අදාළ කරුණු රැසක් සාකච්ඡා කළහ.යුක්රේන පරිපාලන මූලස්ථානයේ පැවැති මේ හමුවේදී මහින්ද රාජපක්ෂ ජනාධිපතිවරයා ඉතා උණුසුම් අන්දමින් පිළිගත් යුක්රේන ජනාධිපතිවරයා දෙරට අතර සහයෝගිතාව තවදුරටත් ගොඩ නඟා ගැනීමට ඇති ඉඩ ප්‍රස්ථාවන් පිළිබඳව දීර්ඝ වශයෙන් සාකච්ඡා කිරීමට පියවර ගත්තේය. පුරා පැය දෙකට ආසන්න කාලයක් ඉතා සුහදව මිත්‍රශීලීව පැවැති මේ සාකච්ඡාවේදී දෙරට අතර ව්‍යාපාරික ක්ෂේත්‍රය වැඩිදියුණුකර ගැනීම අරමුණු කරගනිමින් ඒකාබද්ධ වෙළඳ කොමිසමක් පිහිටුවීම කෙරෙහි ද මෙහිදී අවධානය යොමු කෙරිණි.දෙරට අතර සංචාරක ක්ෂේත්‍රයේ ප්‍රවර්ධනය උදෙසා ශ්‍රී “ලංකා ගුවන් සමාගම සහ යුක්රේන් ගුවන් සමාගම අතර සහයෝගයෙන් දෙරට අතර සෘජු ගුවන් සේවා ඇරඹීම කෙරෙහි ද මෙහිදී රාජ්‍ය නායකයින්ගේ අවධානය යොමු වූහ.ශ්‍රී ලංකාවෙන් යුක්රේනයට අපනයනය කෙරෙන තේ, පිඟන් භාණ්ඩ වැනි ද්‍රව්‍ය සඳහා වඩාත් පහසුකම් සැළසීමට මෙන්ම යුක්රේනයෙන් ශ්‍රී ලංකාවට ආනයනය කෙරෙන යූරියා පොහොර සහ වානේ කම්බි ප්‍රමාණය ඉහළ නැංවීම පිළිබඳව ද මෙහිදී අවධානය යොමු වූ අතර ශ්‍රී ලංකාවේ තෙල් ගවේෂණය සඳහා යුක්රේන්හි තාක්ෂණික සහය ලබාගැනීමටත්, දෙරට අතර අධ්‍යාපන හුවමාරු වැඩසටහන් ක්‍රියාත්මක කිරීමටත් රාජ්‍ය නායකයින්ගේ අවධානය යොමු විය.අද ශ්‍රී ලංකාව සහ යුක්රේනය අතර අත්සන් තැබුණු ගිවිසුම් පිළිබඳව ද ඒවා ඉදිරියේ දී ක්‍රියාවට නංවන ආකාරය පිළිබඳව ද මෙහිදී රාජ්‍ය නායකයින් දෙපළ අතර දීර්ඝ වශයෙන් සාකච්ඡා වූහ.ඉන් අනතුරුව රාජ්‍ය නායකයින් දෙපළ ඉදිරියේ මෙම ගිවිසුම්වලට අත්සන් තැබිණි. මේ අනුව සංචාරක කර්මාන්තය පිළිබඳ ශ්‍රී ලංකාව සහ යුක්රේනය අතර සහයෝගිතා ගිවිසුමට අත්සන් තබන ලද්දේ රුසියාවේ ශ්‍රී ලංකා තානාපති උදයංග වීරතුංග මහතා සහ යුක්රේන් සංස්කෘතික සහ සංචාරක කටයුතු ඇමැති මිකායිල් කුලින්යක් Mikhail kulinyak යන මහත්වරුන් විසිනි.ආරක්ෂක සහ තාක්ෂණික කටයුතු පිළිබඳ සහයෝගිතා ගිවිසුමකට ද යුක්රේන් රජය සහ ශ්‍රී ලංකා රජය අතර මෙහිදී අත්සන් තැබුනු අතර ඒ සඳහා ශ්‍රී ලංකා පාර්ශවයෙන් ජනාධිපති ලේකම් ලලිත් වීරතුංග සහ යුක්රේන් ආරක්ෂක ඇමැති මිකායිලෝ සෙට්හෙල් Mykhailo yezhel යන මහත්වරුන් විසින් අත්සන් තැබීය.යුක්රේනියාව සහ ශ්‍රී ලංකාව අතර අත්සන් තැබුණු වාර්ගීකරණය කරන ලද තොරතුරු පිළිබඳ අන්‍යොචන්‍ය ආරක්ෂාව සඳහා වන ගිවිසුමට ශ්‍රී ලංකා පාර්ශවයෙන් ජනාධිපති ලේතම් ලලිත් වීරතුංග සහ යුක්රේන්හි ආරක්ෂක සේවා නියෝජ්‍ය සභාපති porodko පොරොද්කෝ යන මහත්වරුන් විසින් අත්සන් තබන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=n1007015</link>
    <topic>නිවාස අධිකාරියේ රු. කෝටි 6ක වංචාවක්</topic>
    <author>නුවන් කොඩිකාර</author>
    <content>ජාතික නිවාස සංවර්ධන අධිකාරියේ සුභ සාධක සංගමය රුපියල් ලක්ෂ හයසිය තිහක මුදලක් වංචා කිරීම සම්බන්ධයෙන් නිලධාරීන් සිවු දෙනකුගේ වැඩ තහනම් කර ඇත.වැඩ තහනමට ලක්ව ඇත්තේ එම සංගමයේ සභාපති, ලේකම්, භාණ්ඩාගාරික, ගණන් පරීක්ෂක යන සිව්දෙනාගේය.මෙම වංචාව පිළිබඳ වහාම පරීක්ෂණයක් පවත්වන ලෙස ජාතික නිවාස සංවර්ධන අධිකාරියේ අධ්‍යක්ෂ මණ්ඩලයේ එකඟතාවය මත සභාපති ජයන්ත සමරවීර මහතා පොලීසියට ලිඛිතව ඊයේ (30) පැමිණිලි කර තිබේ.මෙම සංගමයේ සාමාජිකයින් 1694 දෙනකු සිටින බවත්, එක් අයකුගෙන් මසකට රුපියල් 50 බැගින් අය කරගෙන තිබෙන බවත් සභාපති ජයන්ත සමරවීර මහතා “දිනමිණට” පැවසීය.පසුගිය වසර 6කට අධික කාලය තුළදී විධිමත්ව ගිණුම් වාර්තා ඉදිරිපත් කර නොමැති බවද හෙතෙම කීවේය. විෂය බාර ඇමැති විමල් වීරවංශ මහතාගේ උපදෙස් මත වැඩ තහනම් කිරීම සිදු කළ බවද ඒ මහතා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=n1007016</link>
    <topic>ජාත්‍යන්තර කොටි ජාලයමූන්ගේ කමිටුවට ආවඩයි</topic>
    <author>මහින්ද අලුත්ගෙදර</author>
    <content>ලංකාව සම්බන්ධයෙන් පරීක්ෂණයක් කිරීමට එක්සත් ජාතීන්ගේ මහ ලේකම් පත් කළ කමිටුව සඳහා සහයෝගය ලබාදීමට එල්.ටී.ටී.ඊ. ජාත්‍යන්තර ජාලය කැමැත්ත පළ කැර ඇත.එම විමර්ශන කමිටුවට සාක්ෂි ලබාදෙන පුද්ගලයන්ගේ ආරක්ෂාව වෙනුවෙන්ද කටයුතු කරන ලෙස ඔවුන් එක්සත් ජාතීන්ගේ මහ ලේකම් බෑන් කී මූන්ගෙන් ඉල්ලා ඇති අතර මෙම ඉල්ලීම ලිඛිතව සිදුකැර ඇත්තේ එල්.ටී.ටී.ඊ. සංවිධානයේ ජාත්‍යන්තර ජාලයේ ප්‍රධානියෙකු වන විශ්වනාදන් රුද්‍රකුමාරන් නැමැත්තෙක් බව තානාපති ආරංචි මාර්ග සඳහන් කරයි.ඊට අමතරව මෙම කමිටුව විනිවිද භාවයෙන් කටයුතු කරන ලෙසත් හෙළි කැර ගන්නා කරුණු ප්‍රකාශයට පත් කරන ලෙසත් අදාළ ලිපිය මගින් එක්සත් ජාතීන්ගේ මහ ලේකම්වරයාගෙන් ඉල්ලා ඇති අතර යළිත් අපරාධ සිදු නොවීමට කටයුතු කරන ලෙසද සඳහන් කැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=n1007017</link>
    <topic>කුකුල් මස් ටොන් 3000ක්ආනයනය කිරීමට පියවර</topic>
    <author>ප්‍රාර්ථනා වීරසිංහ</author>
    <content>වෙළෙඳ පොළේ දැනට ඇති වී තිබෙන හිඟය මග හැරීම සඳහා කුªකුල් මස් ටොන් 3000ක් ආනයනය කිරීමට රජය තීරණය කැර තිබේ.මෙරට වාර්ෂික කුකුල් මස් පරිභෝජන අවශ්‍යතාව ටොන් 12000ක් පමණ වන අතර දැනට නිෂ්පාදනය කරනු ලබන්නේ කුකුල් මස් ටොන් 9000ක් පමණි.ඒ අනුව බ්‍රසීලයෙන් මෙම ප්‍රමිතියට අනුකූලව කුකුල් මස් ටොන් තුන්දහස ආනයනය කෙරේ. කිසිදු පෞද්ගලික ආයතනයකට මස් ආනයනය කිරීම සඳහා අවස්ථාවක් ලබා නොදෙන බවත් රජය විසින් ආනයනය කරනු ලබන කුකුල් මස් දිවයින පුරා පිහිටි සතොස අලෙවි සැල් මඟින් පමණක් බෙදා හරින බවද සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා ඊයේ (30) පැවැසීය.රුපියල් 350ක පාලන මිලක් පවතිද්දීත්, පසුගිය උත්සව කාලවලදී කුකුල් මස් කිලෝවක මිල රුපියල් 400 සිට 500 දක්වා අලෙවි වූ බවත්, ළඟ එන රාමසාන් උත්සවය ඇතුළුව ඉදිරි තත්ත්වයන් පිළිබඳ කුකුල් මස් නිෂ්පාදකයන් සමඟ කළ සාකච්ඡා හා පාරිභෝගික අමාත්‍යාංශය මඟින් කළ සමීක්‍ෂණ අනුව මෙම පියවර ගත්තේ, දේශීය නිෂ්පාදකයා සහ ගොවියා රැක ගැනීම රජයේ වගකීම වන බැවින් බවත් හෙතෙම කීය.ඇමැතිවරයා මේ අදහස් පළ කළේ සමූපකාර හා අභ්‍යන්තර වෙළඳ අමාත්‍යාංශයේ ඊයේ (30) පැවැති මාධ්‍ය හමුවේදීය. මෙම අවස්ථාවට සමූපකාර හා අභ්‍යන්තර වෙළෙඳ නියෝජ්‍ය ඇමැති නියෝමාල් පෙරේරා, අමාත්‍යාංශ ලේකම් අනුර සිරිවර්ධන, පාරිභෝගික සේවා අධිකාරියේ සභාපති රූමි මර්ෂුක්, වී අලෙවි මණ්ඩලයේ සභාපති කේ. බී. ජයසිංහ මහත්වරුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=n1007018</link>
    <topic>එජා විමර්ශන කමිටුවට එරෙහිවජානිපෙන් උද්ඝෝෂණයක්</topic>
    <author>නුවන් කොඩිකාර</author>
    <content>ලංකාවට එරෙහිව එක්සත් ජාතීන්ගේ මහලේකම් පත්කළ විමර්ශන කමිටුව අහෝසි කරන්නැයි ඉල්ලා ජාතික නිදහස් පෙරමුණ අඛණ්ඩ උද්ඝෝෂණ ව්‍යාපාරයකට සුදානම් වෙයි.ඉන් නොනැවතී මාරාන්තික උපවාසයකට යෑමට වුව ද ජා.නි.පෙ. සුදානම් බව එහි සභාපති, ඉදිකිරීම් ඉංජිනේරුසේවා නිවාස හා පොදු පහසුකම් ඇමැති විමල් වීරවංශ මහතා පැවසීය.බත්තරමුල්ල ජා.නි.පෙ. මූලස්ථානයේ ඊයේ (30) පැවැති මාධ්‍ය හමුවේ දී ඒ මහතා එසේ ප්‍රකාශ කළේය. මේ උද්ඝෝෂණ පෙළට දේශයට හිතකාමී සංවිධාන රැසක් එකතු කර ගැනීමට සාකච්ඡා කරමින් සිටින බවත් ඒ සඳහා පාට, පක්ෂ භේද අතහැර සියලුම ජනතාව එක්වන්නැයි ද ඒ මහතා ඉල්ලා සිටියේ ය.බෑන්කී මූන් මහතාට මෙරටට ඇගිලි ගැසීමට ඉඩ නොදීමටත්, වීසා නොදීමටත් ජනාධිපතිතුමා ගත් තීරණයට ස්තූතිය පළ කරන බව ද වීරවංශ මහතා සඳහන් කළේය.ජනතාව එක් වී එක්සත් ජාතීන්ගේ සංවිධානයේ කොළඹ කාර්යාලය වටකොට, අපේ රටට එරෙහි නොවන්නැයි ඉල්ලීම් කළ යුතු බව ද හෙතෙම කිවේ ය.බෑන්කී මූන් මහතා විසින් මෙරටට එරෙහිව පත්කිරීමට යන විමර්ශන කමිටුව සරල කාරණාවක් ලෙස දැකිය නොහැකි යැයි ද මුලින් මණ්ඩලය පත්කර, දෙවනුවට පරීක්ෂණ පැවැත්වීම ආරම්භ කරනු ඇතැයි ද ඉන් පසු ඔවුන්ගේ නිර්දේශය අනුව යුද අධිකරණ වෙත අපේ විරුවන් ගෙන යාමට ක්‍රියා කරනු ඇතැයි ද වීරවංශ මහතා කීය.මේ වන විට විදේශීය ඇතැම් මාධ්‍ය අපේ රටට එරෙහි ව කරුණු කාරණා වාර්තා කරමින් සිටින බව ද මේ සියලු කාරණා පිටුපස අන්තර් ජාතික බලවේග සිටින බව ද පැවසූ ඇමැතිවරයා යුද්ධය නතර කරන්නයි කළ ඉල්ලීමට අවනත නොවූ හෙයින් විවිධ ක්‍රමවේද හරහා එම පළිගැනීම නැවතත් සිදු කිරීමට උත්සාහ ගනිමින් සිටින බව ද කීය.හිටපු යුද හමුදාපති ෆොන්සේකා මහතා අද සිටින තත්ත්වයට ගෙන එන්න කටයුතු කළේත් අන්තර්ජාතික බලවේගයි.එම නිසා අප සියලුදෙනා එක් වී අප රටට එරෙහි ව ගෙන එන සියලු බලවේග උපන්ගෙයිම විනාශ කිරීමට පියවර ගනිමු යැයි ද පැවසීය.සාම්ප්‍රදායික කර්මාන්ත හා කුඩා ව්‍යවසාය සංවර්ධන නියෝජ්‍ය ඇමැති වීරකුමාර දිසානායක මහතා ද මේ අවස්ථාවට සහභාගි වී සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=n1007019</link>
    <topic>මාතලේ මහේස්ත්‍රාත්ගේවැඩ තහනම්</topic>
    <author>රෝෂන් තුෂාර</author>
    <content>මාතලේ මහේස්ත්‍රාත් සාලිය පෙරේරා මහතාගේ සේවය අත්හිටුවා ඇති බව අධිකරණ සේවා කොමිෂන් සභාව පවසයි.සාලිය මහතා පිළිබඳව අධිකරණ සේවා කොමිෂන් සභාවට ලැබුණු පැමිණිලි අනුව කළ පරීක්ෂණයකින් පසුව මෙසේ සේවය අත්හිටුවා ඇත. අධිකරණ සේවා කොමිෂන් සභාවේ කොමසාරිස් ශ්‍රේෂ්ඨාධිකරණ විනිසුරු එස්. අයි. ඉමාම් මහතාගේ ප්‍රධානත්වයෙන් කළ විනය පරීක්ෂණයකින් පසුව පසුගිය 28 දින සිට සේවය අත්හිටවූ බව කොමිෂන් සභාවේ නියෝජ්‍ය ලේකම්වරයා දිනමිණට පැවසීය.නඩුවල විත්තිකරුවන්ට දඬුවම් ලබාදීමේදී නීතිමය හේතු නොදක්වා දඬුවම් කිරීම හා සිරභාරයට පත්කිරීම, වැඩබලන මහේස්ත්‍රාත්වරයකු පත්නොකර නිවාඩු ලබාගැනීම යන චෝදනා ඔප්පුවීමෙන් පසුව මහේස්ත්‍රාත්වරයාගේ සේවය අත්හිටවූ බවද ලේකම්වරයා පැවසිය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=n10070110</link>
    <topic>පලා යමින් සිටිසිරකරුවන් දෙදෙනකුඅත්අඩංගුවට</topic>
    <author>ජා ඇල සමූහවිල්ෆ්‍රඩ් සිල්වා</author>
    <content>මීගමුව බන්ධනාගාරයේ සිට කණුවන මහේස්ත්‍රාත් අධිකරණයට ගෙනඑනු ලැබූ සිරකරුවන් අතරින් දෙදෙනකු ඊයේ (29) අධිකරණයෙන් පලායද්දී අධිකරණ රාජකාරියේ යෙදී සිටි පොලිස් නිලධාරීන් විසින් එම අවස්ථාවේදීම අත්අඩංගුවට ගෙන තිබේ.එක් සිරකරුවකු උසාවියේ ගේට්ටුව අසලදී අත්අඩංගුවට ගෙන ඇති අතර අනෙක් සිරකරු ත්‍රීරෝද රථයකින් පළායමින් සිටියදී ත්‍රීරෝද රථවලින් ලුහුබැඳ ගොස් මහත් ප්‍රයත්නයකින් පසු අත්අඩංගුවට ගෙන ඇත. එම සැකකරුගේ කකුලේ පිහියක් ද ගැටගසා තිබී ඇති අතර ඔහු 25 වසර සිර දඬුවමක් ද ලැබූ පුද්ගලයකු බව පොලීසිය කීය. අනෙක් සිරකරුද නමගිය අපරාධකරුවකු බවත් වාර්තා විය. සිරකරු අත්අඩංගුවට ගැනීමට බන්ධනාගාර නිලධාරීන්ගේ සහායද ලැබුණ බව පොලීසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=n10070111</link>
    <topic>රහස් පොලිස් නිලධාරියා හාඅවන්හල් හිමිකරු රිමාන්ඩ්</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>කිරුළපන ‘බිග් බනානා’ අවන්හලේ සේවය කළ ඉන්දියානු ජාතික අරක්කැමියාගේ ඝාතන සිද්ධිය සම්බන්ධයෙන් අධිකරණය වෙත ඉදිරිපත් කෙරුණ රහස් පොලිස් නිලධාරියා හා අවන්හලේ හිමිකරු මේ මස 14 වැනි දින දක්වා රක්ෂිත බන්ධනාගාර ගත කරන ලෙසට පුත්තලම දිසා විනිසුරු හා මහේස්ත්‍රාත් සේසිරි හේරත් මහතා ඊයේ (30) නියෝග කෙළේය.මෙසේ රක්ෂිත බන්ධනාගාර ගත කෙරුණේ චන්දන පුෂ්පලාල් ද සිල්වා නමැති රහස් පොලිස් නිලධාරියා හා ‘බිග් බනානා’ හි හිමිකරු ලෙස්ලි රාජ්කුමාර් නමැත්තන්ය. මියගිය ඉන්දියානු ජාතික තෙන්නරාසු සෙල්වරාජ්ගේ මළ සිරුර කැබ් රථයක ප්‍රවාහනය කැර මුන්දලමේ දී මුහුදට දැමීමේ සිද්ධිය සම්බන්ධයෙන් ඉකුත් 27 දා සැකකරුවන් මුන්දලම පොලිසිය මගින් අත්අඩංගුවට ගැනිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=n10070112</link>
    <topic>ඩෙංගු උණෙන් මොරටුවේ සිසුවියෝ දෙදෙනෙක් මරුට</topic>
    <author>රාවතාවත්ත සමූහරෝහන ද සිල්වා</author>
    <content>ඩෙංගු උණ රෝගයට ගොදුරු වීමෙන් මොරටුව ප්‍රදේශයේ පදිංචි පාසල් සිසුවියන් දෙදෙනකු 29 වනදා මෙලොවින් සමුගත්තේය.මොරටුව කටුබැද්ද, පී.බී.අල්විස් පෙරේරා මාවතේ අංක 70/10 නිවෙසේ පදිංචි පස් හැවිරිදි සෙනුරී නතාෂා අබේවර්ධන සහ මොරටුව, පහළ ඉඳීබැද්ද, සුධර්මාරත්න පාරේ අංක 36/1 නිවෙසේ පදිංචි දොළොස් හැවිරිදි ශානිකා මධුෂානී පෙරේරා යන දෙදෙනා මෙසේ අවාසනාවන්ත ලෙස ඩෙංගු මදුරුවාට බිලිවිය.කටුබැද්දේ පදිංචි සෙනුරි නතාෂා අබේවර්ධන නුගේගොඩ අනුලා විද්‍යාලයේ 1 වන වසරේ ශිෂ්‍යාවක් වූ අතර ගැහැණු ළමයින් දෙදෙනකු සහිත පවුලේ බාලයා විය. ඩෙංගු උණ රෝගය වැළඳීමෙන් පසු ශ්‍රී ජයවර්ධනපුර රෝහලට ඇතුලත් කිරීමෙන් අනතුරුව එහිදී ඇය මිය ගියාය. කටුබැද්දේ ප්‍රසිද්ධ වෙළෙඳ ව්‍යාපාරික රංජිත් අබේවර්ධන සහ වයි.ඩී. නන්දනී යුවළගේ බාල දියණිය සෙනුරි නතාශා වේ.මොරටුව ඉහළ ඉඳීබැද්දේ පදිංචි ශානිකා මධුෂානි පෙරේරා සිසුවිය පුවක්අරඹ, මෙතෝදිස්ත උසස් විදුහලේ 7 වන වසරේ ඉගෙනුම ලැබූ අතර දරුවන් දෙදෙනකු සහිත පවුලේ වැඩිමලා විය. වඩුකාර්මිකයකු වූ ශාන්ත පෙරේරා සහ සුභාෂිණී පෙරේරා ශානිකා මධුෂානි ගේ දෙමවුපියන්ය. කොළඹ දකුණ කළුබෝවිල රෝහලේ ප්‍රතිකාර ගනිමින් සිටිය දී ඇය මිය ගියේය. මේ දෙදෙනාගේම අවසන් කටයුතුª 01 බ්‍රහස්පතින්දා (අද) සවස රාවතාවත්ත පොදු සුසාන භූමියේදී සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=r1007011</link>
    <topic>ගණේමුල්ල බස් නැවතුම</topic>
    <author>නිට්ටඹුව සමූහ, ජෙනට් ජයසිංහ ඡායාරූප :- නිට්ටඹුව සමූහ</author>
    <content>ගම්පහ ප්‍රාදේශීය ලේකම් කොට්ඨාසයේ අධික ජනගහනයක් ඇති ගණේමුල්ල උප නගරය පෞද්ගලික හා ලංගම බස් නැවතුම පිළිබඳව වගකිව යුත්තන්ගේ අවධානය යොමු නොවීම පිළිබඳව බස් සේවකයන් හා මගී ජනතාව සිය අප්‍රසාදය පළ කරති.දැනට බස් නැවතුම පවත්වාගෙන යන භූ®මිභාගය ගම්පහ ප්‍රාදේශීය සභාව සතු වූවකි. එම ආයතනය ගණේමුල්ල නගරයේ ප්‍රදර්ශන හා රැස්වීම් ආදිය පැවැත්වෙන්නේ ද මෙම භූ®මිය තුළ ය.මෙවැනි දේ සඳහා බස් රියැදුරන්ට හා මගීන්ට කිසිදු පෙර දැනුම් දීමකින් තොරව භූමිය යොදා ගන්නා හෙයින් එවැනි අවස්ථාවලදී බස් පාර දෙපස නැවැත්වීමෙන් නගරයේ වාහන තදබදය වඩාත් උග්‍ර වේ. එනිසා නගරය තුළ සිදුවන රිය අනතුරු සංඛ්‍යාවද අධිකවන බව ප්‍රදේශවාසීහු පවසති.දැනට තාවකාලිකව බස් නැවතුම පවත්වාගෙන යන ස්ථානයේ ගණේමුල්ල නගරයේ සිට අවට ප්‍රදේශවලට ගමන් ගන්නා පෞද්ගලික බස් රථ තිහක් පමණ ද ලංකා ගමනා ගමන මණ්ඩලයට අයත් බස් රථ 10ක් පමණ මෙහි ගාල් කෙරුණද මගී ආවරණයක් නොමැතිවීම නිසා මගීන්ට දැඩි දුෂ්කරතාවන්ට මුහුණපෑමට සිදු වේ.බස් සේවකයන් සඳහාද විවේකාගාරයක් නොමැති නිසා තමන්ගේ ගමන් වාරය එළඹෙන තෙක් ඔවුන්ට ගස් සෙවණේ බිම වාඩි වී සිටින්නට සිදු වී තිබේ.එපමණක් නොව මෙම බස් නැවතුම සඳහා ජලය, විදුලිය, වැසිකිළි වැනි මූලික පහසුකම් ද නැත. බස් සේවකයන්ගේ ප්‍රයෝජනය සඳහා ජලය ලබා ගන්නා ළිඳ වසර ගණනාවකින් පිරිසුදු කර නැත. ළිඳ අසල බස් නැවතුමට ප්‍රවිෂ්ටවන මාර්ගයේ කිසිදා ඉවත් නොකරන කුණු ගොඩකි. එහි අපද්‍රව්‍ය සතුන් ගෙන යද්දී ළිඳ තුළට වැටීම නිසා එම ළිඳ මුළු ප්‍රදේශයටම වසංගත රෝග බෝ කරන තත්ත්වයක් උදා වී ඇත.මෙම බස් නැවතුමට ජලය ලබා ගැනීමට තිබූ නළ ළිඳ අක්‍රීය වී වසර ගණනාවක් ගත වී ඇත. ඒ බව වගකිව යුත්තන්ට ලිඛිතව හා වාචිකව දැනුම් දී ඇතත් මෙතෙක් කිසිදු ප්‍රතිචාරයක් නොලැබුණු බව ප්‍රදේශවාසීහු පවසති.දිනකට දහස් ගණන් ජනතාව ගැවෙසන ගණේමුල්ල නගරයට ස්ථාවර භූමිභාගයක පිහිටවූ අංග සම්පූර්ණ පහසුකම් සහිත බස් නැවතුමක් ලබා දෙන ලෙසට ප්‍රදේශවාසීහු අදාළ වගකිවයුත්තන්ගෙන් ඉතා කරුණිකව ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=r1007012</link>
    <topic>සෝමාවතිය වඳීන්න සිහින මැවූ අම්මාඅනාරක්ෂිත වළට බිලි වුණා</topic>
    <author>හල්තොට සමූහ විනිතා මානෙල් ගමගේ</author>
    <content>අම්මගේ හිතේ තිබුණේ 25 වෙනිදා සෝමාවති වඳින්න යන ගමන ගැනමයි. එදත් උදෙන්ම සුදු රෙදි ටික අරගෙන ගිහින් තියෙනව හෝදන්න. බස් එක අයිතිකෙනාටත් කියල තියෙනව ඉස්සරහ ෂීට් එක ඕනෑ කියල. “අනේ.... ඒත්... අම්ම හෝදල වනල තිබුණෙ එක හැට්ටයක් විතරයි” යනුවෙන් පවසමින් තම මවගේ නිසල දේහය අසල ඇගේ වැඩිමහල් දියණිය වන ඩී. එල්. ප්‍රියනන්දනි (අවු. 43) හඬා වැටුණාය.බණ්ඩාරගම කනත්තගොඩ, 315 දරන නිවසේ පදිංචිව සිටි ඇය අනාරක්ෂිත වළකට වැටීම නිසා අවසන් හුස්ම හෙළුවාය. මෙම අවාසනාවන්ත ඉරණම අත් වූයේ ඇම්. අශෝකා පෙරේරා (අවු. 62) දෙදරු මවකටය.අශෝකා සහ ඇගේ සැමියා වන ඩී. එල්. සිරිසේන මහතා (75) ප්‍රියනන්දනි හා බාල දියනියගේ නිවෙස්වල දිවි ගෙවූහ. සිද්ධිය වූ ජුනි 07 දා මෙම දෙදෙනා සිටියේ ප්‍රියනන්දනි ළඟය. ඇය දිය නෑමට ගිය වළ තිබුණේ නිවසේ සිට කි. මි’. 1/2 ක් පමණ දුරක වූ පාලු ප්‍රදේශයකය.අක්කර දෙකක පමණ වන විශාල කඳු ගැටයක පස් කපා ඉවත් කිරීම නිසා එම හිස් භූ®මියේ පස් ගැනීමෙන් ඇතිවූ වතුර පිරුණ වළක ඇය දිය නෑමට පුරුදුව සිටියේය. මෙම කුඩා වළේ ආරක්ෂිත වැටක් හෝ ජලය ගැනීමට ක්‍රමවත් ලෙස සැකසූ කොටයක් හෝ නොයොදා සමහර දෙනා නෑම, රෙදි සේදීම වැනි කටයුතු කළහ.අශෝකා වැටී සිටියේ මෙම වළටය. ඇය රෙදි ටිකද රැගෙන එදින 10 ට පමණ තනිවම නිවසින් පිටත්ව ගිය අතර සේදීමට ලැබුණේ එක් හැට්ටයක් පමණි. දහවල් 1.00 ට පමණ ඇය වළට වැටී සිටි බව එම හිස් ඉඩමේ සරුංගල් අරින්නට ගිය අසල්වැසි ළමයකු පැවසීමෙන් නිවෙසේ අය සහ ගම්වැසියන් පැමිණ පොලිසියට දැනුම් දී සිරුර ගොඩ ගැනීමට කටයුතු සිදු කෙරිණ.වාවාගත නොහැකි ශෝකයෙන් පසුවූ ප්‍රියනන්දනී මෙසේද පැවසුවාය. මට මහන්සිය හැදෙනව. අම්මට හරි දුකයි මං වැඩ කරල මහන්සි වෙනවට. අම්ම යන්නෙ ඔය ළිඳටමයි නාගන්න.එතන රෙදි හෝදල වේලගෙනම එනව. ගිය මාසෙ යාපනේ ගිහිල්ලත් අම්මව වැවක නාන කොට වතුරෙ යන්න ගිහිල්ල පිරිමි ළමයෙක් බේරා ගත්ත කිව්ව. අම්ම අපට විතරක් නොමෙයි ගමේ කාටත් හරිම කරුණාවයි.ඩී. එල්. සිරිසේන මහතා, අනේ සත්තුන්ට පුදුම ආදරයක් තිබුණෙ එයාගෙ. හැම තිස්සෙම බඩට නොකා පාරෙ ඉන්න බල්ලන්ට බත් ටික ගිහින් දෙනව. මගේ වැඩත් සේරම කරනවා. දැන් ඉතින් මං තනිවුණා.ඔහු සුසුම් හෙළයි. ඇයට අවසන් ගෞරව දැක්වීමට බොහෝ දෙනා වැළ නොකැඩී එති.තවත් අහිංසක ජීවිතයක් අකාලයේ විනාශ වීමට පෙර හිතුවක්කාර පරිසර දූෂකයන් විසින් අනාගතයට ඉතිරි කරන ලද මෙවැනි අනාරක්ෂිත වතුර පිරුණු වළ වසා දැමීමට අවශ්‍ය පියවර ගන්නා ලෙස අශෝකාගේ මරණය පිළිබඳ මරණ පරීක්ෂණය සිදු කළ හොරණ හදිසි මරණ පරීක්ෂක සුමේධ ගුණවර්ධන මහතා පොලිසියට නියෝග කළේය.හොරණ මූලික රෝහලේ අධිකරණ වෛද්‍ය නිලධාරි එච්. ජී. බන්දුල මහතා පශ්චාත් මරණ පරික්ෂණය සිදුකළ අතර මොරගහහේන පොලිසියේ පො. කො. ජයන්ත (41126) විසින් සාක්ෂි මෙහෙයවීම සිදු කෙරිණි.ඉදිරිපත් වූ වෛද්‍ය වාර්තා හා සාක්ෂි අනුව මෙම මරණය දියේ ගිලීම නිසා හුස්ම ගැනීමට සිදුවූ අපහසුතාවය මත සිදු වූවක් බව සුමේධ ගුණවර්ධන මහතා තීරණය කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=r1007013</link>
    <topic>තාත්තා ගෙදරින් ගිහින් පැයකට පසුඔහු අනතුරකට පත් වූ බව දැන ගත්තා</topic>
    <author>වාද්දූව සමූහ එස්. ආර්. පියදාස</author>
    <content>මියගොස් සිටින මගේ පියා දිනපතා පුවත්පත මිලදී ගෙන ඒමට මොරොන්තුඩුව නගරයට යනවා. ඒ යන්නේ බස් රථයෙන්. සිද්ධිය වූ දවසේද උදේ 8.30 ට පමණ පුවත් පත ගෙන ඒමට ගියා. තාත්තා ගිහින් පැයකට පමණ පසුව ඔහු බස් අනතුරකට මුහුණ පා ඇති බවට පණිවුඩයක් ලැබුණා.පාණදුර මූලික රෝහලේ පවත්වන ලද මරණ පරීක්ෂණයකදී මිය ගිය අයගේ පුත්‍රයකු වන වාද්දුව මාවල එම්. නිහාල් චන්ද්‍රසිරි පෙරේරා මහතා එසේ පැවැසීය.පාණදුර හදිසි මරණ පරීක්ෂක සාම විනිසුරු එල්. එන්. කුරුප්පු මහතා මේ මරණ පරීක්ෂණය පැවැත් වූයේ වාද්දුව මාවල එම්. ජිනෝරිස් පෙරේරා නැමැති 87 හැවිරිදි අයෙකුගේ මරණය පිළිබඳවය.තාත්තා ව්‍යාපාර කටයුතු කළ අයෙක්. මේ වන විට වියපත්ව සිටින නිසා ව්‍යාපාර කටයුතු වලින් ඈත් වී අප සමඟ ජීවත් වෙනවා. මොහු දිනපතා පුවත්පත් බලනවා. ඒ පත්‍ර ගෙන එන්න තාත්තාමයි මොරොන්තුඩුව නගරයට යන්නේ. මේ අනතුර සිදු වී ඇත්තේ තාත්තා සිද්ධිය වූ දින උදයේ පත්‍ර මිලදී ගෙන ආපසු ගෙදර එන අවස්ථාවේ යි.ඔහු පැමිණි බස් රථයෙන් බැස එය පසුපසට එද්දී වැටී බස් රථයේ පසුපස රෝදවලට යට වීමෙන් මේ අනතුර සිදු වී ඇති බව අපට දැන ගන්නට ලැබුණා. මෙම අනතුර පිළිබඳව අපට දැන ගන්නට ලැබුණ විගස අප පාණදුර රෝහලට පැමිණ තාත්තාගේ සිරුර හඳුනාගත්තා.පාණදුර මූලික රෝහලේ අධිකරණ වෛද්‍ය නිලධාරි දොස්තර බන්දුල අබේසිංහ මහතා පශ්චාත් මරණ පරීක්ෂණය පැවැත්වීය.ඉදිරිපත් වු සාක්ෂි අනුව එය රිය අනතුරකින් සිදු වූ මරණයක් බව මරණ පරීක්ෂකවරයා තීරණය කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=r1007014</link>
    <topic>අසභ්‍ය වීඩියෝ දර්ශන සහිතජංගම දුරකථන ළඟ තබා ගෙන පොලිසියට කොටු වෙයි</topic>
    <author>සීදුව සමූහ</author>
    <content>අසභ්‍ය වීඩියෝ දර්ශන ඇතුළත් ජංගම දුරකථන මහජන ප්‍රදරශන සඳහා තමන් සන්තකයේ තබාගෙන සිටි අයෙකු සීදුව පොලිසියේ නිලධාරීන් පිරිසක් විසින් අමන්දොළුව ප්‍රදේශයේදී අත් අඩංගුවට ගනු ලැබීය. පසුව එම සැකකරු මීගමුව මහේස්ත්‍රාත් අධිකරණය වෙත ඉදිරිපත් කිරීමෙන් පසු මීගමුව අතිරේක මහේස්ත්‍රාත් උපුල් රාජකරුණා මහතා ඉදිරියේදී වරද පිළිගත්තේය.වරද පිළිගත් ලහිරු සඳරුවන් කුමාර යන අයට අතිරේක මහේස්ත්‍රාත් උපුල් රාජකරුණා මහතා විසින් රුපියල් 5000 ක දඩයක් නියම කරනු ලැබීය.සීදුව පොලිස් ස්ථානාධිපති ප්‍රධාන පොලිස් පරීක්ෂක ගාමිණී රත්නායක, උප පොලිස් පරීක්ෂක අරුණ මහේෂ්, උප පොලිස් පරීක්ෂක ඩොනල්ඩ්, පොලිස් කොස්තාපල් වරුන් වන නිලංක ප්‍රියංකර රත්නායක, ශාගර (83078) හෙට්ටිආරච්චි (81501) යන මහත්වරු මෙම වැටලීම සිදු කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=r1007015</link>
    <topic>වීදිය බණ්ඩාර සැඟව සිටිවීදියගොඩට සංවර්ධනයේ අරුණලු අහිමිද ?</topic>
    <author>කළුතර දිසා සමූහ දයාරත්න කුමාරසිංහ ඡායාරූප-කළුතර දිසා සමූහ</author>
    <content>හොරණ කොළඹ මාර්ගයේ පලන්නරුව මංසන්ධියෙන් වම් පසට වැටී ඇති මාර්ගයේ සැතපුම් දෙකහමාරක් ගෙවා යන විට වීදියගොඩ හමුවෙයි. විදේශීය පරසතුරන්ගෙන් මවුබිම මුදාගැනීමට සටන් වැදුණු වීදිය බණ්ඩාරයන් කලක් සැඟ වී සිට ඉදිකරන ලද නාථ දෙවොලද පිහිටියේ වීදියගොඩ නගරයේය.සංවර්ධනයේ හිරුඑළිය නුදුටු වීදියගොඩ නගරය මේ වන විට පාලු බිමක් බවට පත්වෙමින් පවතී.ඒ පිළිබඳව නාථ දේවාල භූමියේ පිහිටි වීදියගොඩ මහ විහාරයේ විහාරාධිපති වල්ගම ධම්මින්ද හිමි මෙසේ පැවැසීය. වීදියගොඩ ප්‍රදේශය හා නගරය දිවයින පුරා වඩාත්ම ප්‍රසිද්ධ වූයේ වීදිය බණ්ඩාර සමයේ ඉදිකර ඇති නාථ දේවාලය නිසයි. පනහේ හැටේ දශක වලදී නාථ දේවාලයේ වාර්ෂික දේවා පූජා උත්සවය පවත්වන්නට සති ගණනකට පෙර පටන් වීදියගොඩ නගරය බැතිමතුන්ගෙන් පිරී පැවතුණා.දැන් පොදු පහසුකම් නැති නිසා නගරයට පැමිණෙන පිරිස අඩුවෙලා නගරයේ වෙළෙඳසල් වැඩි සංඛ්‍යාවක් නිසා වසා දමලා. නගරයට තවමත් ජල පහසුකම් නැහැ. අධිවේගී මාර්ගය ඉදිකිරීමේදී මාර්ගයේ සමහර ස්ථාන ඉතා ගැඹුරට හැරීම නිසා වීදියගොඩ ප්‍රදේශයේ ළිංවලට සම්බන්ධ ජල උල්පත් සිඳී ගිහින්.මේ නිසා ජල ප්‍රශ්නය උග්‍රවෙලා. ප්‍රදේශයේ මාර්ග සියල්ලම අබලන් වසර පණහකට පෙර තිබුණු තත්තවයේමයි මාර්ග පවතින්නේ. නගර මධ්‍යයේ ඇති ප්‍රධාන මාර්ගයේ විශාල ආවාට මතු වී වතුර පිරිලා.හර්මන් ලියනගේ මහතා - නගරයේ ව්‍යාපාරිකයන්ගේ දෛනික ආදායම අඩුවෙලා. පොදු පහසුකම් නැති නිසා පාරිභෝගික ජනතාව නගරයට පැමිණෙන්නේ නැහැ. පලන්නරුව නගරයේ සිට වීදියගොඩ දක්වා ධාවනය වූ බස්රථ සේවාවද දැන් නතර වෙලා. මේ නිසා වීදියගොඩ ආයුර්වේද රෝහලට පැමිණෙන රෝගීන්ගේ සංඛ්‍යාවද අඩුවෙලා.වෙළෙඳ සේවිකා කේ. මල්ලිකා මහත්මිය - නගරයට වැසිකිළි පහසුකම් තවමත් ලැබී නැහැ. ජල ප්‍රශ්නයත් උග්‍රයි. නගරයේ බැංකුවල හා වෙළෙඳ ආයතනවල සේවය කරන කාන්තාවන්ට වැසිකිළි පහසුකම් නැති නිසා දුෂ්කරතාවකට පත්ව සිටිනවා.වීදියගොඩ රජයේ තැපැල් කාර්යාලයද තවමත් පවත්වාගෙන යන්නේ පෞද්ගලික ගොඩනැගිල්ලකයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=r1007016</link>
    <topic>කුලී පදනමට වාහන ගෙනවංචනික ලෙස විකිණූකණ්ඩායමක් හසු වෙයි</topic>
    <author>නිට්ටඹුව සමූහජෙනට් ජයසිංහ</author>
    <content>කුලී පදනම මත රථ වාහන ලබාගෙන ව්‍යාජ ලෙස ලිපි ලේඛන හදා වංචනික ලෙස විකිණීමේ ජාවාරමක යෙදී සිටි කණ්ඩායමක් අලෙවි කරන ලද කාර් දෙකක් සහ යතුරු පැදියද සමග ගණේමුල්ල පොලිස් ස්ථානයේ අපරාධ අංශයේ නිලධාරීන් විසින් වාරියපොළ දී අත්අඩංගුවට ගන්නා ලදී.ගණේමුල්ල ප්‍රදේශයෙන් කුලී පදනම මත රථවාහන ලබාදෙන ස්ථානයකින් දින තුනකින් ආපසු ගෙනැවිත් දෙන පොරොන්දුව මත එම ප්‍රදේශයේම පුද්ගලයෙක් මරුටි වර්ගයේ වාහනයක් ගෙනගොස් ඇත. පොරොන්දු දින තුන ගෙවී ගියත් වාහනය ආපසු ලැබී නැත.දින පහකට පසුව වාහනය ආපසු නොලැබෙන බවත්, එය දුරබැහැර ස්ථානයකට අලෙවි කර ඇති බවත් දන්වා නිර්නාමික දුරකථන ඇමතුමක් ලැබී ඇත. වාහන හිමිකරු ඒ පිළිබඳ තොරතුරු සොයා බැලීමේ දී එවැනි රථයක් වාරියපොළ ප්‍රදේශයේ වාහන අලෙවි කරන ස්ථානයක ඇති බවට තොරතුරු ලැබී තිබේ.ගණේමුල්ල පොලිස් ස්ථානයට මේ බව පැමිණිලි කිරීමෙන් පසුව පොලිස් පරීක්‍ෂක අයි. ඩී. වැන්ඩර්ගට් මහතා ඇතුළු නිලධාරී පිරිසක් වාරියපොළ වාහන අලෙවි කරන ස්ථානයට ගොස් වාහනයක් මිලදී ගන්නා ලෙස රුපියල් ලක්‍ෂ තුනකට වාහනයක් මිලට ගෙන ඇත. තවත් වාහනයක් අවශ්‍ය බව පැවසීමෙන් පසුව අලෙවිකරු කුලී පදනම මත ගෙනගිය වාහනය ගැණුම්කරුවන් ට ඉදිරිපත් කර ඇත.වාහනය හඳුනාගත් නිලධාරීන් එම වාහනය සහ ඒ අන්දමින්ම වංචනික ලෙස ලබාගෙන අලෙවිය සඳහා තිබූ යතුරු පැදියක් ද සමග වාහන අලෙවි කරන ස්ථානයේ හිමිකරු ද, අත්අඩංගුවට ගෙන ඇත.මේ සිද්ධියට සම්බන්ධ ගණේමුල්ල ප්‍රදේශයේ පදිංචිකරුවන් තිදෙනෙක් අත්අඩංගුවට ගෙන ප්‍රශ්න කිරීමේ දී මෙය කාලාන්තරයක් තිස්සේ කරගෙන යන ජාවාරමක් බව අනාවරණය වී තිබේ.සැකකරුවන් ගම්පහ අධිකරණයට ඉදිරිපත් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=r1007017</link>
    <topic>මී කිරි නිෂ්පාදනයෙන් දිවි සරු කරගත්නිශාන්ත සැමට ආදර්ශයක්</topic>
    <author>බර්ටි ලයනල් උඩුගම්පළ</author>
    <content>උඩුගම්පළ වීදියවත්ත වෙලේ පාරේ අංක 54 ස්ථානයේ මී කිරි වෙළෙඳාමෙන් ජීවත් වන ගැමි කෘෂිකාර්මික පසුබිමක වෙසෙන ගොවි පවුලක් වෙති. මේ පවුලේ සාමාජිකයන් පහකි. පියා නිශාන්ත චන්ද්‍රසිරි (42) මව දිස්නා කුමාරි (39) සහ වරුණි , චන්ද්‍රසිරි, තිළිණ යනුවෙන් ළමයි තිදෙනෙකි.2002 වසරේදී සමෘද්ධි කුඩා කණ්ඩායම් හා සම්බන්ධ වී දිළිඳු පවුල් දිරිමත් කිරීමේ වැඩසටහන යටතේ ණය ලබා ගෙන නිශාන්ත මී කිරි නිෂ්පාදනය ඇරැඹීය.නිශාන්ත චන්ද්‍රසිරි මහතා උඩුගම්පළ ගොවිජන සේවා මධ්‍යස්ථානයේ අභාවප්‍රාප්ත ජයරත්න මහතා මී කිරි ගෙනියන්න පැමිණි විට සමෘද්ධියෙන් දියුණු වෙන්න උත්සාහ කරන පවුලක් ලෙස අපේ මී ගවයින්ගේ ගොම වලින් පොහොර නිෂ්පාදනය කිරීමට උනන්දු කර මාකඳුරේ ගොවි මධ්‍යස්ථානයට යවා අපට කාබනික පොහොර නිෂ්පාදනය හා භාවිතය පිළිබඳව උපදෙස් ලබා දුන්නා.ප්‍රමිතියකට කාබනික පොහොර නිෂ්පාදනය ආරම්භ කළා. ටික දවසක් ගත වෙන කොට අපේ මහත්තයා ගොම කුඩු කරන මැෂින් එකකුත් හැඳුවා.අපේ මී කිරි නිෂ්පාදන ක්‍රියාවලිය මිනුවන්ගොඩ පශු වෛද්‍ය විනීතා මහත්මිය දැක අපට එළුවන් ඇති කිරීම සහ එළු කිරි නිෂ්පාදනය කිරීමේ මඟ පාදා දුන්නා.එළුවන් ජෝඩුවකින් කිරි නිෂ්පාදනය ආරම්භ කළා. දැන් අපිට එළුවන් දස දෙනකුගෙන් යුක්ත පට්ටියක් ඉන්නවා. මී කිරි, කාබනික පොහොර, එළුකිරි නිෂ්පාදනයන් අපි කරනවා.එළුකිරි බෝතල් කිරීම කරගෙන යනවා. එළුකිරි බෝතලය ප්‍රදේශවාසීන් අතර හොඳට ජනප්‍රියයි. වෙළෙඳ සල් සමුපකාර කිරිහල්වටලටත් යවනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=s1007011</link>
    <topic>මිලියන 94 ක ක්‍රීඩා ලෝලීන්ගේ දුක් සුසුම් මැදපෘතුගාල පිල ගෙදර යයි</topic>
    <author>ජොහැන්ස්බර්ග් (ඒ.එෆ්.පී.)</author>
    <content>ලෝක පාපන්දු පිටියේ විශිෂ්ඨතම ක්‍රීඩකයකු වන පෘතුගාලයේ ක්‍රිස්ටියාමෝ රොනල්ඩෝ සිය ක්‍රීඩා කෞශල්‍යයේ උපරිම දස්කම් පෙන්වමින් පෘතුගාල පිල මෙවර ලෝක කුසලාන පාපන්දු තරගමාලාවේ අවසන් මහා තරගය තෙක් රැගෙන යන අන්දම දැකබලාගැනීමට දකුණු අපි‍්‍රකාවට පැමිණ සිටි මිලියන 94 ක යුරෝපීය ක්‍රීඩා ලෝලීන්ගේ බලාපොරොත්තු සුණු විසුණු කර දමමින් අර්ධ අවසන් පූර්ව වටයට සුදුසුකම් ලබාගැනීමට පෘතුගාලය සහ ස්පාඤ්ඤය අතර පැවැති තරගයෙන් ගෝල 1 - 0 ක ජයක් ලබා පෘතුගාල පිල තරගාවලියෙන් ඉවත් කිරීමට ස්පාඤ්ඤ කණ්ඩායම සමත් විය.මූලික තරග වටයේදී උතුරු කොරියාවට එරෙහිව ගෝල් 7 - 0 ක දැවැන්ත ජයග්‍රහණයක් වාර්තා කරමින් ක්‍රීඩා ලෝලීහු විශ්මයට පත් කළ රොනල්ඩෝගේ කණ්ඩායමට පාපන්දු ඉතිහාසයේ ප්‍රථම වතාවට ලෝක සූරතාව දිනාගැනීමට තිබූ මාවත අහුරා දමමින් අර්ධ අවසන් පූර්ව වටයේදී පැරගුවේ පිල සමඟ තරග වැදීමේ අවස්ථාව ස්පාඤ්ඤය හිමිකර ගත්තේය.පෘතුගාල පිලට සහය දුන් ක්‍රීඩාලෝලීන්ගේ සෝ සුසුම් මධ්‍යයේ රොනල්ඩෝ පිටියෙන් නික්මුනේ මාධ්‍යවේදීන්ටද මුහුණ නොදෙමින්ය.මෙවර පාපන්දු තරගමාලාවේ දඬුවම් පහර මගින් ජයග්‍රාහකයෝ තේරීමේ පළමු අවස්ථාව සටහන් වූ පැරගුවේ සහ ජපානය අතර තරගයෙන් ගෝල් 5 - 3 ක ජයක් හිමිකර ගනිමින් අර්ධ අවසන් පූර්ව වටයට පිවිසීමට පැරගුවේ පිල සමත් විය.තරගය ආරම්භයේ සිටම තියුණු මුහුණුවරක් ගත් මේ තරගය නිමාවන විට දෙපිලටම ගෝල රැස් කිරීමට නොහැකි වූ අතර ලබා දුන් අතිරේක කාලසීමාවේදී ද ගෝල රැස් කිරීමට දෙපිලම අපොහොසත් වූහ. මේ හේතුවෙන් දඬුවම් පහර මගින් තරගයේ ජයග්‍රහකයින් තෝරාගැනීමට විනිසුරුවන්ට සිදුවූ අතර ජපානයේ යුයිචි කොමානෝ එල්ල කළ පහර වැරැදීම නිසා පැරගුවේ ජයග්‍රහණය තහවුරු විය.ජගත් පාපන්දු සම්මේලනයට අයත් දකුණු අපි‍්‍රකානු මධ්‍යස්ථානයක තිබූ පාපන්දු ලෝක කුසලාන ආකෘතීන් 7ක් අතුරුදන් වී ඇතැයි දකුණු අපි‍්‍රකානු පොලිස් ප්‍රධානී බෙකී සිලේ ප්‍රකාශ කළේ ය. ලෝක කුසලානයේ ආකෘතීන් 7 සමඟ ඇඟළුම් කීපයක් ද අතුරුදන් වී ඇති අතර මේ පිළිබඳව විමර්ශන කටයුතු ආරම්භ කළ බව සිලේ වාර්තාකරුවන්ට පවසා තිබේ.මේ අතර මෙවර පාපන්දු තරගමාලාවේ ආරක්ෂක කටයුතු පිළිබඳව වගකීම් දරණ ප්‍රධානියකු වන පොලිස් උප ඇමැති ෆික්ලේ ම්බලුලාගේ නිවස කිසියම් පිරිසක් විසින් කොල්ල කා ඇතැයි දකුණු අපි‍්‍රකාවේ ‘ඊඩඥ ඉබචප’ පුවත්පත සඳහන කරයි. ඔහුගේ නිවසේ තිබූ මිල අධික විද්යුත් උපකරණ රැසක් මෙහිදී සොරාගෙන ඇතැයි එම පුවත්පත වැඩිදුරටත් වාර්තා කර සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=s1007012</link>
    <topic>කැවල්රි සුපර්ක්‍රොස් තරගාවලිය 11 දා</topic>
    <author>ජගත් ගුණවර්ධන</author>
    <content>ශ්‍රී ලංකා සන්නාහ සන්නද්ධ බලකාය සහ ශ්‍රී ලංකා මෝටර් රථ ධාවකයින්ගේ සහ යතුරු පැදි ධාවකයින්ගේ සංගමය (SLARDAR) විසින් මෙහෙයවන කැවල්රි සුපර්ක්‍රොස් තරගාවලිය මේ මස 11 වන දින කුරුණෑගල පාන්ගොල්ලේදී පැවැත්වීමට නියමිතය.දෙස් විදෙස් සුපිරි ධාවන සූරයෝ රැසක් මෙම තරගාවලියට සහභාගි වීමට නියමිත බව සංවිධායකයෝ පැවසූහ. මෙම තරගාවලිය පැවැත්වීමට නියමිත ධාවන පථය අලුතින්ම ඉදි කර ඇති අතර එහි පැවැත්වෙන පළමු තරගාවලිය මෙය වීම විශේෂිතය.කුරුණෑගල පාන්ගොල්ලේ ඉදිකොට ඇති මෙම නව ධාවන පථය අඩි 60 ක් පලළ වංගු 5 කින් සමන්විත වන අතර කිලෝමීටර් 1.4 ක් දිගින් යුක්තය. මෙම තරගාවලියේදී මෝටර් රථ ධාවන තරග 13 ක් හා යතුරු පැදි ධාවන තරග 14 ක් පැවැත්වීමට කටයුතු සංවිධානය කොට ඇත.මේ තරගාවලිය සන්නාහ සන්නද්ධ බලකාය විසින් මෙහෙයවන පළමු තරගාවලිය බවත් මින් ලැබෙන මුදල් යුද්ධයේදී ජීවිතය කැප කළ සෙබළුන්ගේ පවුල්වල හා ආබාධිත තත්ත්වයට පත්වූ සෙබළුන්ගේ සුබ සාධන කටයුතු වෙනුවෙන් යොදවන බවත් ශ්‍රී ලංකා සන්නාහ සන්නද්ධ බලකායේ මධ්‍යස්ථාන සේනා විධායක බ්‍රිගේඩියර් ඉදුනිල් රණසිංහ මහතා රොක්හවුස් හමුදා කඳවුරේ පෙරේදා පැවති මාධ්‍ය හමුවේදී ප්‍රකාශ කළේය.නව ධාවන පථය වසර පුරාවට පුහුණුවීම් කටයුතු සඳහා මෝටර් රථ ධාවකයන්ට යතුරු පැදි ධාවකයන්ට ලබාදීමට කටයුතු සංවිධානය කර ඇති බවත් මෙම තරගාවලියෙන් පසු ඒ සඳහා සුදුසු ක්‍රියාමාර්ග ගෙන වඩාත් කාර්යක්ෂම මෙන්ම යහපත් සේවයක් සැලසීමට කටයුතු යොදන බවත් ශ්‍රී ලංකා මෝටර් රථ ධාවකයින්ගේ සහ යතුරු පැදි ධාවකයින්ගේ සංගමයේ (SLARDAR) සභාපති රොඩ්නි මේසන් මහතා පැවසීය.තවදුරටත් අදහස් දැක්වූ ඒ මහතා ඉදි කර ඇති නව ධාවන පථය මෝටර් රථ සහ යතුරු පැදි ධාවකයින්ට ජාත්‍යන්තර තරගකරුවන් සමග තරගවැදීම සඳහා හොඳ පුහුණුවක් ලබාදීමට හොඳ අවස්ථාවක් උදාවී ඇති බවත් මෙම කැවල්රි සුපර් ක්‍රොස් තරගාවලියට ඉන්දියාවේ අංක 1 සහ 2 ලබා සිටින ක්‍රීඩකයන්ද සහභාගිවන බැවින් ශ්‍රී ලාංකික ක්‍රීඩකයින්ට මෙය හොඳ අවස්ථාවක් වන බව ප්‍රකාශ කළේය.පාන්ගොල්ලේ ධාවන පථයේ ප්‍රේක්‍ෂකයින් 15000 කට වඩා වැඩි පිරිසකට තරග නැරඹීම සඳහා පහසුකම් සැලසෙන අතර ප්‍රේක්‍ෂකයින් 1000 කට සරිලන ප්‍රධාන වේදිකාවක්ද ඇතුළත්ය. තරගාවලියේ ප්‍රධාන අනුග්‍රාහකත්වය ලංකා බැංකුව දරන අතර සියැට් ශ්‍රී ලංකා සමාගම සම අනුග්‍රාහකත්වය දරයි. සංවර්ධන ලොතරැයි මණ්ඩලය, ශ්‍රී ලංකා රක්‍ෂණ සංස්ථාව හා කොස්ටික් ටෙක්නොලජීස් සමාගම සෙසු අනුග්‍රාහකත්ව ආයතනයන්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=s1007013</link>
    <topic>එල්. වී. ජයවීර අනුස්මරණ පාසල් බොක්සිංකුසලානය සා. සිල්වෙස්තර පිලට</topic>
    <author>අසේල කුරුළුවංශ ඉන්දික පොල්කොටුව</author>
    <content>ශශ්‍රී ලංකා පාසල් බොක්සිං සංගමය මගින් 40 වන වරට සංවිධානය කරන ලද එල්. වී. ජයවිර අනුස්මරණ කුසලාන සමස්ත ලංකා අන්තර් පාසල් බොක්සිං තරගාවලියේ සූරතාව මහනුවර ශාන්ත සිල්වෙස්තර විදුහල මගින් දිනාගන්නා ලදී.මහනුවර කෙන්ගල්ල නවෝද්‍යා මහ විදුහලේ දී 26 දා සිට 29 දක්වා පැවැති මෙම තරගාවලිය සඳහා මාස් ලීනියා ක්ලෝතිං ආයතනය පූර්ණ අනුග්‍රහය ලබා දුන්නේය.තරගාවලිය වට 165 කින් සමන්විත වූ අතර ඊට දිවයිනේ සෑම පළාතක්ම නියෝජනය වන පරිදි පාසල් 39 ක ක්‍රීඩකයින් 200 ක් සහභාගි විය. මෙම තරගාවලිය 13 – 14, 15 – 16, 17 – 19 යන වයස් කාණ්ඩ 03 යටතේ බර පන්ති 16 ක් වශයෙන් පැවැත්විණි.මෙහි සූරතාව ලකුණු 34 ක් ලබාගත් මහනුවර ශාන්ත සිල්වෙස්තර විදුහලටත්, අනුසූරතාව ලකුණු 23 ක් ලබාගත් හොරණ විද්‍යාරතන විද්‍යා පීඨයටත්, තෙවන ස්ථානය ලකුණු 15 ක් ලබාගත් කන්තලේ ගන්තලාව මහ විදුහලටත් හිමිවිය. තරගාවලියේ දක්‍ෂතම ක්‍රීඩකයාට හිමි සම්මානය හොරණ විද්‍යාරතන විද්‍යා පීඨයේ එච්. පී. එම්. හඳුවල ක්‍රීඩකයාටත්, හොඳම පරාජිතයාට හිමි සම්මානය කන්තලේ ගන්තලාව මහ විදුහලේ පී. කේ. ජී. රොෂාන් ක්‍රීඩකයාටත් හිමි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=s1007014</link>
    <topic>ආසියානු යොවුන් නෙට්බෝල් තරගාවලියටශ්‍රී ලංකා පිල අද ඉන්දියාවට</topic>
    <author>ප්‍රින්ස් ගුණසේකර</author>
    <content>ආසියානු යොවුන් නෙට්බෝල් තරගාවලියට සහභාගී වන ශ්‍රී ලංකා පිල අද (1) පස්වරු 2.40 ට යු. එල්. 195 ගුවන්යානයෙන් ඉන්දියාවේ නවදිල්ලි නුවර බලා පිටත් වෙයි. රටවල් 6 ක සහභාගීත්වයෙන් පැවැත්වෙන මේ තරගාවලිය 3 වැනිදා සිට 10 වැනිදා දක්වා පැවැත්වේ.පසුගිය වසරේ ආසියානු ජ්‍යෙෂ්ඨ නෙට්බෝල් සූරතාව ශ්‍රී ලංකාව සතු කර ගත්තද කනිෂ්ඨ ක්‍රීඩිකාවෝ පිට පිට දෙවතාවක්ම අනුසූරතාව ලබා සෑහීමකට පත්වූවාය. එබැවින් මෙවර යොවුන් නෙට්බෝල් පුහුණුකාරිණී සොමිතා කුමාරිගේ මග පෙන්වීම යටතේ අකිලා ජයවර්ධනගේ නායකත්වයෙන් යුත් ශ්‍රී ලංකා පිල සූරතාව දිනා ගැනීමට සියලු උත්සහයන් ගනු ඇත.හිටපු නෙට්බෝල් අතුරු කමිටු නිලධාරිණියන්ගේ සැලසුමක් අනුව 2008 අප්‍රේල් මාසයේ සිට රට පුරා පැවැති තෝරා ගැනීමේ ක්‍රමවේදයකින් අඩි 6 ට වඩා උස ක්‍රීඩිකාවන් සිවු දෙනෙකු යොවුන් නෙට්බෝල් පිලට ඇතුළත්ය. එය ශ්‍රී ලංකා නෙට්බෝල් ඉතිහාසයේ කණ්ඩායමකට ලැබුණු අමතර විශේෂ වාසියකි.වසර 2005 දී ශ්‍රී ලංකා පාසල් නෙට්බෝල් කණ්ඩායම නියෝජනය කළ අකිලා ජයවර්ධන යොවුන් නෙට්බෝල් පිලේ නායකත්වයට පත්වූයේ ශ්‍රී ලංකා ජ්‍යෙෂ්ඨ පිලේද වසර ගණනාවක ලැබූ අත්දැකීම් මතය. අම්බලන්ගොඩ ප්‍රජාපතී හා ගාල්ල ශ්‍රී හෘදය කන්‍යාරාමයේ ආදි සිසුවියක් වන ඇය ශ්‍රී ලංකා යොවුන් නෙට්බෝල් පිලේ වසර 7 ක් පමණ නියෝජනය කළාය. ශ්‍රී ලංකා පිල නියෝජනය කළ හංසි යශෝදා, මරීෂා ප්‍රනාන්දු හා සංජීවනී මධුෂිකා පළපුරුදු ක්‍රීඩිකාවෝ වෙති.කොළඹ විශාඛා විදුහලෙන් ක්‍රීඩිකාවන් 8 දෙනෙකු ශ්‍රී ලංකා යොවුන් නෙට්බෝල් පිලට එක්ව සිටීම විශේෂත්වයකි. මෙතෙක් ජාතික පිලට එකම විදුහලකින් වැඩි ක්‍රීඩිකාවන් පිරිසක් එක්වීම මෙහි ඇති විශේෂත්වය වේ. තිසලා අල්ගම, ගයනි දිසානායක හා වෙනුරි රණසිංහ කොළඹ විශාඛාවෙන් මෙවර ශ්‍රී ලංකා පිල නියෝජනය කරති.එමෙන්ම ආසියානු සුරතාවලියට එක්වන අනෙක් යොවුන් නෙට්බෝල් ක්‍රීඩිකාවෝ සියලු දෙනාද ජාත්‍යන්තර තරග අත්දැකීම් ලබා ඇත.ශ්‍රී ලංකා පිලේ පුහුණුකාරිණී සොමිතා කුමාරි 1995 සිට 2003 දක්වා ශ්‍රී ලංකා පිල නියෝජනය කළ අතර 2003 ලෝක නෙට්බෝල් තරගාවලියේදී ශ්‍රී ලංකා නෙට්බෝල් නායිකාවද වූවාය. ඇය ප්‍රකාශ කළේ ශ්‍රී ලංකා යොවුන් ක්‍රීඩිකාවෝ ඉතා ශක්තිමත් බවයි. මානසිකව හොඳ තත්වයක ඉන්නවා. තරගයෙන් තරගයට අපේ සැලසුම් වෙනස් සොමිනා කුමාරි මහත්මිය දිනමිණ ට පැවසුවාය.ශ්‍රී ලංකා නෙට්බෝල් සම්මේලනයේ නියෝජ්‍ය සභාපතිනි යසවතී රාමචන්ද්‍ර මහත්මිය කණ්ඩායමේ කළමනාකාරිණිය ලෙස පත්ව ඇත. සම්මේලනයේ උප සභාපතිනියක් වූ ශාන්තිනී උගුන්තැන්න මහත්මිය ද අතිරේක නිලධාරිණියක් ලෙස තරගාවලියට එක් වේ.යොවුන් නෙට්බෝල් පිලඅකිලා ජයවර්ධන (නායිකාව), හංසි යශෝධ, මරීෂා ප්‍රනාන්දු, සංජීවනී මධුෂිකා, දිලුම් ප්‍රනාන්දු, තිසලා අල්ගම, වෙනුරි රණසිංහ, ශාලිකා එරංගනි, තිලිණි දර්ශනි, සමෘද්ධි අබේගුණවර්ධන, ගයනි දිසානායක, චතුරණී ජයසුරිය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=s1007015</link>
    <topic>සමස්ත ලංකා 17 න් පහළපාසල් හොකී තරග අද සිට</topic>
    <author>චන්ද්‍ර ශ්‍රී අසෝක බණ්ඩාර මාතලේ දිසා විශේෂ</author>
    <content>ශ්‍රී ලංකා පාසල් හොකී සංගමය වාර්ෂිකව සංවිධානය කෙරෙන වයස අවුරුදු 17 න් පහළ සමස්ත ලංකා පාසල් හොකී තරගාවලිය අද (1) සිට 4 වැනිදා දක්වා මාතලේ දී පැවැත්වේ. මාතලේ නන්දිමිත්‍ර ඒකනායක ජාත්‍යන්තර කෘත්‍රිම හොකී ක්‍රීඩාංගණය, බර්නාඩ් අළුවිහාරේ ක්‍රීඩාංගණය සහ එඩ්වඩ් හොකී ක්‍රීඩාංගණයේදී මෙම තරග පැවැත්වීමට නියමිතය.මෙම තරගාවලියේ සමාරම්භක උළෙල මාතලේ කලාප අධ්‍යාපන අධ්‍යක්‍ෂ උපාලි ගුණරත්න මහතාගේ ප්‍රධානත්වයෙන් අද (1) පෙරවරුවේ නන්දිමිත්‍ර ඒකනායක ජාත්‍යන්තර කෘත්‍රිම හොකී ක්‍රීඩාංගණයේදී පැවැත්වේ. සමාප්ති උළෙල සහ ජය සංකේත ප්‍රදානය ශ්‍රී ලංකා ජාතික හොකී පුහුණුකරු එස්. එම්. මුලාෆර් මහතාගේ ප්‍රධානත්වයෙන් ජූලි මස 4 වනදා පස්වරුවේ එම ක්‍රීඩාංගණයේදීම පැවැත්වේ.මේ අවස්ථාවට විශේෂ ආරාධිතයා ලෙස ශ්‍රී ලංකා හොකී පිලේ හිටපු නායකයෙකු වන සුරේෂ් එදිරිවීර මහතා සහභාගි වීමට නියමිතය. ශශ්‍රී ලංකා පාසල් හොකී සංගමයේ අධීක්‍ෂණය යටතේ මාතලේ දිසා පාසල් හොකී කමිටුව සංවිධානය කෙරෙන මෙම තරගාවලියේදී බාලක කණ්ඩායම් 26 ක් සහ බාලිකා කණ්ඩායම් 20 ක් තරග වැදීමට නියමිතව ඇතැයි මාතලේ දිසා හොකී කමිටුවේ සභාපති දම්පිය වනසිංහ මහතා “දිනමිණ” ට පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=s1007016</link>
    <topic>ඕස්ට්‍රේලියාවේ හිටපු අගමැතිවරයාජගත් ක්‍රිකට් මුල් පුටුවේ ආසාව අතහරී</topic>
    <author>සිඩ්නි (ඒ. එෆ්. පී.)</author>
    <content>ලෝක ක්‍රිකට් මුල් පුටුවට පත් වීමට ඕස්ට්‍රේලියාවේ හිටපු අග මැති ජෝන් හොවාර්ඩ්ට තිබූ බලා පොරොත්තු ආසියානු සහ අපි‍්‍ර කානු ටෙස්ට් රටවල්වල විරුද් ධත්වය හේතුවෙන් අතහැර දැමී මට සිදුවී ඇතැයි වාර්තාවකින් කියැවේ.ජාත්‍යන්තර ක්‍රිකට් කවුන්සිලයේ අනාගත සභාපතිවරයා ලෙස හොවාර්ඩ්ගේ පත්වීමට විරුද්ධත්වය පළකරමින් ටෙස්ට් ක්‍රීඩාවේ නිරත රටවල් බහුතරයක් ලිපියකට අස්සන් කර තිබූ අතර සිංගප්පූරුවේ පැවැති අයි. සී. සී. විධායක කමිටු හමුවේදී හොවාර්ඩ්ගේ ඉල්ලුම්පත ප්‍රතික්ෂේප විය.ටෙස්ට් ක්‍රීඩාවේ නිරත රටවල් 10 අතරින් රටවල් 6 ක් ම මේ ලිපියට අස්සන් කර ඇති අතර හොවාර්ඩ්ගේ පත්වීමට සහය පළකර ඇත්තේ ඕස්ට්‍රේලියාව, නවසීලන්තය සහ එංගලන්තය පමණි. සිම්බාබ්වේ පිල මේ ලිපියට අස්සන් නොකළ ද හොවාර්ඩ්ට විරුද්ධව දිගින් දිගටම කටයුතු කරමින් සිටියි.මුත්තයියා මුරලිදරන් පන්දුව දමා ගසන්නේ යැයි ප්‍රකාශ කිරීම හේතුවෙන් ආසියානු රටවල්වල අප්‍රසාදයට ලක්වූ හොවාර්ඩ්ට සභාපති ධූරය ලබා ගැනීම සඳහා එම රටවල්වල විශ වාසය දිනාගැනීමේ අභියෝ ගයකට මුහුණ දීමට සිදුවී තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=s1007017</link>
    <topic>ලෝක පාසල් චෙස් සූරතාවලියටමාතර රාහුල විදුහලෙන් මොවිඳු</topic>
    <author/>
    <content>මාතර රාහුල විදුහලේ හතරවැනි වසරේ ඉගෙනුම ලබන ඒ. අයි. එච්. මොවිඳු ශිෂ්‍යයා ජූලි මස 20 දා සිට 31 දින දක්වා තුර්කියේ පැවැත්වීමට නියමිත ලෝක පාසල් චෙස් සූරතාවලිය සඳහා තෝරාගෙන ඇත. ශ්‍රී ලංකාව ලෝක පාසල් චෙස් සූරතාවලිය නියෝජනය කරන ප්‍රථම අවස්ථාව වන අතර මොවිඳු සිසුවා වයස අවුරුදු 9 න් පහළ කාණ්ඩය සඳහා තරග වැදීමට නියමිතය.මොවිඳු පසුගිය වසරේ 8 න් පහළ දකුණු පළාත් සූරයා වූ අතර මේ වසරේ 9 න් පහළ සමස්ත ලංකා රිදී පදක්කම්ලාභියා ද වේ. මේ තරගාවලිය සඳහා සහභාගි වීම සඳහා අනුග්‍රාහකත්වයක් ලබා දීමට කැමැති පරිත්‍යාගශීලි කෙනෙක් වෙතොත් එය ඔහුගේ ක්‍රීඩා දිවියට මහ¼ගු අත්වැලක් වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=f1007011</link>
    <topic>ටැමිල් ඩයස්පෝරාවටඋඩගෙඩි දෙනසුදු කොඩි කතාව</topic>
    <author>රාමන්</author>
    <content>එක්සත් ජාතීන්ගේ මහා ලේකම් බෑන් කී මූන් ශ්‍රී ලංකාව සම්බන්ධයෙන් උපදෙස් ගන්න මණ්ඩලයක් පත් කර ගෙන තිබෙනවා. එක්සත් ජාතීන්ගේ ආරක්ෂක මණ්ඩලයට හෝ මානව හිමිකම් කමිටුවේ අවසරයකින් තොරවයි මේ මණ්ඩලය පත් කර ගෙන තිබෙන්නේ. එහෙම අවසරයක් ගත යුතුය යන තර්කය රුසියාව ඉදිරිපත් කර තිබෙනවා. කොහොම නමුත් වැඩේ සිද්ධ වෙලා.ඒ සඳහා ඔහු පත්කර ගෙන සිටින සාමාජික සාමාජිකාවන්ගේ පාරිශුද්ධ භාවය පිළිබඳත් ප්‍රශ්න පැන නැගිලා. එහි සිටින එක සාමාජිකාවක් ජාත්‍යන්තර එන්. ජී. ඕ. සංවිධානයට සම්බන්ධ දෙමළ ඩයස්පෝරාව සමඟ කිට්ටුවෙන් ගනුදෙනු කරන කෙනෙක්. බෑන් කී මූං මේ වැඩේට කාලයක් තිස්සේ අරඇන්දා. දෙමළ ඩයස්පෝරාව ඒ සම්බන්ධයෙන් ලොකු තල්ලුවක් දුන්නා.දෙමළ ඩයස්ෆෝරාව ශ්‍රී ලංකාවට එරෙහිව ප්‍රථම චෝදනා පත්‍රය අමෙරිකානු රාජ්‍ය දෙපාර්තමේන්තුවට ඉදිරිපත් කළේ රොනල්ඩ් රේගන්ගේ පාලන සමයේ සිටි නීතිපති “බෘස් ෆෑම්” මාර්ගයෙන්. එම ලියකියවිලි ඉදිරිපත් වූයේ “සංහාරයට එරෙහිව ද්‍රවිඩයෝ නැමැති සංවිධානය” හරහායි. පිළිගත හැකි සාක්ෂි නැහැ කියලා අමෙරිකානු රාජ්‍ය දෙපාර්තමේන්තුව මේ ලියවිල්ල වීසිකරලා දැම්මා.මේ අතරතුර තමයි සුප්‍රකට සුදුකොඩි කතාව මතුවෙන්නේ. හිටපු හමුදාපති ජෙනරාල් සරත් ෆොන්සේකා අම්බලන්ගොඩ දී කල සුදු කොඩි ප්‍රකාශය නිසා අර ලියවිල්ල ප්‍රාණවත් වුණා. එහි සඳහන් වූයේ සුදු කොඩි රැගෙන පැමිණි අයටත් වෙඩි තියන්න වුණා කියලයි. පසුව එය ප්‍රතික්ෂේප කළා. එහෙත් දෙමළ ඩයස්පෝරාව ඒක හොඳ සාක්ෂියක් විදිහට ගත්තා. ඔවුන් කිව්වා දැන් සාක්ෂි ඉදිරිපත් වෙලා තිබෙනවා. ක්‍රියා මාර්ගයක් ගන්න කියලා.ජෙනරාල් ෆොන්සේකා කළා යැයි කියන ප්‍රකාශය සම්බන්ධයෙන් එක්සත් ජාතීන්ගේ සංවිධානය ශ්‍රී ලංකාවෙන් ප්‍රශ්න කළ යුතුයි. 2009.12.13 ටැමිල් නෙට් වෙබ් අඩවිය වාර්තා කළේ එහෙමයි. ජෙනරාල් නැතැයි කියන කාරණය ඩයස්ෆෝරාවට හොඳ සාක්ෂියක් වෙලා. මේ අතර පිලිප් ඇලිස්ටර් ක්‍රියාත්මක වුණා.අධිකරණ ක්‍රියාදාමයකින් තොරව ලෝකය පුරා සිදුවන මරා දැමීම් ගැන එක්සත් ජාතීන්ගේ සංවිධානයේ මානව හිමිකම් කොමිසමට වාර්තා කරන්නේ මේ පිලිප් ඇලිස්ටර්. ඔහු, ෆොන්සේකාගේ සුදු කොඩි කතාව ගැන ෆොන්සේකා නැතැයි කියද්දීත් ශ්‍රී ලංකා රජයෙන් ප්‍රශ්න කළා. ඉන් පෙනෙනවා මෙහි බරපතළකම. අම්බලන්ගොඩ කථාවෙන් පස්සෙත් ජෙනරාල් සරත් ෆොන්සේකා මේ කතාව තවත් කීප තැනකම කීවා.එහෙම කියල පසුව නැහැ කියනවා. සන්ඩේ ලීඩර් පුවත් පතේ ෆෙඩ්රිකා ජෑන්ස් මාධ්‍යවේදිනියට ද ඔහු සුදු කොඩි කතා නැවත අවධාරණයෙන් ම සඳහන් කර තිබෙනවා. ඇය එය ‘සන්ඩේ ලීඩර්’ පුවත් පතේ ප්‍රධාන ප්‍රවෘත්තිය විදියට පළ කළාම ජෙනරාල් නැවත එය ප්‍රතික්ෂේප කළා. එහෙත් ෆෙඩ්රිකා ජෑන්ස් ෆොන්සේකාගේ නිවැරදි කිරීම ප්‍රතික්ෂේප කළා. ඇය නැවත අවධාරණයෙන්ම කීවා ඔහු මෙය කීවාමය කියල. ඇය ඒ පිළිබඳ සටහන් කරගත් සටහන් පොත දැන් දැන් ආරක්ෂා සහිත නඩු භාණ්ඩයක් වෙලා.මේ විදියට දිගින් දිගටම ඇදී ගිය සුදු කොඩි කතාව මේ වනවිට කිසිවෙකුට පැටලෙන්න විදියක් නැහැ. බෑන් කි මූන් පත් කළ උපදේශක කමිටුව මුල් වුණේ අම්බලන්ගොඩ සුදු කොඩි කථාවට බව දැන් පැහැදිලියි.මේ නිසා ආණ්ඩුව අමාරුවේ වැටෙයි කියල දේශීය වශයෙන් සමහරු සතුටු වුණා. ජාත්‍යන්තරව සතුටු වෙන්නේ ටැමිල් ඩයස්පෝරාව. දෙමළ ඩයස්ෆොරාවේ විරෝධය හිතා ගන්න පුළුවන්. ඒ සමඟම සිංහල සුදු කොඩි ඩයස්පෝරාවක් දැන් හෙළි වෙමින් පවතිනවා. ඊයේ ජනරාල් සරත් ෆොන්සේකා බී. බී. සී. ගුවන් විදුලි සේවයට කියා ඇතැයි මාධ්‍ය වාර්තා කළේ කුමක් ද. ඔහු බෑන් කී මූං ගේ කමිටුවට ගිහින් සාක්ෂි දෙන්න සූදානම් කියලයි.මේ වන විට බළලා මල්ලෙන් එළියට පැන අවසන්. ඔහු දෙන්න යන සාක්ෂිය අම්බලන්ගොඩ ඉඳලම විටින් විට කිව්වා. බෑන් කීං මූන් කමිටුවක් දැමීමට තරම් එඩිතර වුනෙත් එම සුදු කොඩි කතාවම තමයි. ඔහු පසුගිය මැයි 7 වැනි දා පාර්ලිමේන්තුවේ පැවැති ප්‍රවාත්ති සාකච්ඡාවේ දී කිව්වෙත් තොරතුරු තිබුණත් කියන්න බැහැ වගේ කතාවක්. නැවතත් සුදු කොඩිය වැනුව. දැන් අවස්ථාවක් තිබේ නම් සාක්ෂි දෙන්නත් සූදානම් වගෙයි. පෞද්ගලික කෝන්තරයකට ඇහැලේපොළ කෙනෙක් වෙලා රටත් බිල්ලට දෙන එක යුක්ති සහගත නැහැ.එල්.ටී.ටී.ඊ. යට එරෙහි සටනේ දී සිදු කළ මානුෂීය මෙහෙයුම් මුළු ලෝකයාම දැනගෙන සිටියා. ත්‍රස්තවාදීන් සමඟ දරුණු සටහනක නියැලෙමින් ඔවුන්ගෙන් සිවිල් ජනයා බේරා ගැනීමයි එදා සිදු වුණේ. එහිදී එල්.ටී.ටී.ඊ. ය ඉවක් බවක් නැතුව දැවැන්ත විනාශයක් සිදු කළා. එම යුද්ධයේ දී සිංහල, දෙමළ, මුස්ලිම් සිවිල් ජනයා ඔවුන්ගේ ගොදුරු බවට පත් වුණා. ඔවුන්ගේ පැත්තෙන් ඉලක්ක වුණේ හමුදාව පමණක් නොවෙයි.එහෙත් හමුදාවට ත්‍රස්තවාදීන් පමණක් ඉලක්ක කරගනිමින් සිවිල් ජනයා බේරා ගැනීමට සිදු වුණා. අවසානේ එල්.ටී.ටී.ඊ.ය සිවිල් ජනයා මිනිස් පවුරක් ලෙස යොදා ගනිමින් හමුදාව සමඟ සටන් කළා. ඒ සටන ගරිල්ලා සටනකටත් වඩා ප්‍රවේසම් සහගත තියුණු සටනක් බවට පත්වුණා. මෙවන් අති දුෂ්කර මානුෂික මෙහෙයුමක් මඟින් තමයි එල්.ටී.ටී.ඊ.යෙන් උතුර හා උතුරේ සිවිල් ජනයා මුදා ගත්තේ.මෙය රටත් ලෝකයාත් දන්නා කරුණක්. ඇෆ්ගනිස්ථානය හා ඉරාකය වැනි සටන් බිම්වල දී සිවිල් ජනයාට අත් වූ ඉරණම ගැනත් ශ්‍රී ලංකාවේ සිදු වූ මානුෂික මෙහෙයුම ගැනත් ලෝකයාට දැනුම්වත් වී සිටිනවා. ඒ සම්බන්ධයෙන් වියරු වැටී සිටින්නේ දෙමළ ඩයස්ෆෝරාව පමණයි. එල්.ටී.ටී.ඊ.යට අත් වූ ඉරණම නිසා ශ්‍රී ලංකා රජයෙන් පළි ගැනීමට ඔවුන් කළ හැකි හැම දෙයක් ම කරණ බව පැහැදිලියි. ඊට සහාය වන පිරිසක් රට තුළ ම සිටීම කනගාටුදායකයි. අම්බලන්ගොඩ සුදු කොඩිය මෙලෙස රටට ද්‍රෝහී වන්නන්ගේ සංකේතයක් බවට පත්ව තිබෙනවා.මේ සියලු තත්ත්වයන් යටතේ වුව ද ජාත්‍යන්තර වශයෙන් අප කොන් වී නැති බවද පැහැදිලියි. රුසියාව හා නොබැඳි ව්‍යාපාරයේ රටවල් එක්සත් ජාතීන්ගේ මහා ලේකම්වරයාගේ ක්‍රියා පිළිවෙත දැනටමත් හෙළා දැක තිබෙනවා. එය හෙළා දැකීමෙන් පමණක් නො නැවතී විරෝධයක් දක්වා වර්ධනය වී තිබීම ප්‍රශංසනියයි.මේ නිසා එක්සත් ජාතීන්ගේ මානව හිමිකම් කමිටුව හා ආරක්ෂක මණ්ඩලය වැනි ආයතන දක්වා මෙවන් කමිටුවල යෝජනා ගෙන යෑමට ඉඩක් ලැබෙන්නේ නැහැ. බෑන් කී මූන් මහා ලේකම්වරයා මේ තත්ත්වය නොදන්නවා නොවෙයි. ශ්‍රී ලංකාවේ එරෙහි දෙමළ ඩයස්පෝරාවට රටක් වශයෙන් අපට මඩ ගැසීමට මෙවන් කමිටු උපයෝගී කරගත හැකියි. ඊට පාදකවන සුදු කොඩි වැනි ද්‍රෝහී කතා නො කර සිටියා නම් මෙවැන්නකට වුව ද ඉඩක් ලැබෙන එකක් නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=f1007012</link>
    <topic>විදුලි ඉල්ලුම සපුරාලනනොරොච්චෝලේ ගල් අඟුරුබලාගාරය</topic>
    <author> </author>
    <content>ලෝකයේ ඕනෑම රටක සමාජයක ප්‍රධානතම ඉලක්කය සංවර්ධනයයි. කාර්මික අංශය, කෘෂිකාර්මික අංශය හා සේවා අංශය ආදි කුමන හෝ ක්ෂේත්‍රයක් ප්‍රමුඛ කරගෙන ලෝකයේ විවිධ රටවල් සංවර්ධන සිහිනය සැබෑ කර ගැනීමට කටයුතු කරයි. කාර්මික හෝ කෘෂිකාර්මික හෝ සේවා හෝ කුමන ක්ෂේත්‍රයක් ප්‍රමුඛකර ගනු ලැබූවද එහි දී අත්‍යවශ්‍යම අංගය වනුයේ බලශක්තියයි.අද ලෝකයේ සියලු කටයුතු යාන්ත්‍රිකරණය වීමේ ප්‍රතිඵලයක් ලෙස බලශක්තිය නැතිවම බැරි අංගය වී හමාරය. දිනෙන් දින ඉහළ යන බලශක්ති ඉල්ලුමත් බලශක්තියේ උත්පාදනයට යොදා ගන්නා ස්වාභාවික සම්පත්වල සීමිත බවත් හේතු කරගෙන අද මුළු ලෝකයම බල ශක්ති අර්බුදයකට මුහුණ පා සිටියි.ඛනිජ තෙල් හිමි රටවල් ලෝක ආර්ථිකයේ මෙන්ම ලෝක දේශපාලනයේ තීරණාත්මක රටවල් වී සිටින්නේ අන් කිසිවක් නිසා නොව ඔවුන් සතු සම්පතෙහි වටිනාකම එතරම් ම ඉහළ නිසාය. ලෝක බලශක්ති ක්ෂේත්‍රයේ උදා වී ඇති මේ තත්ත්වයත් සමඟ ලෝකයේ බොහෝ රටවල් විකල්ප වලශක්ති වෙත නැඹුරු වෙමින් සිටියි.බලශක්ති සම්බන්ධයෙන් මුළු ලෝකයම මුහුණ දෙන මේ පොදු තත්ත්වයෙන් ඉවත් වීමට ශ්‍රී ලංකාවට ද නොහැකිය. වාර්ෂිකව වර්ධනය වන 10% ක විදුලි ඉල්ලුම සපුරාලීම උදෙසා ක්‍රියාමාර්ග අවශ්‍ය විය. ශ්‍රී ලංකාවේ ප්‍රථම ගල් අඟුරු බලාගාරය ලෙස පුත්තලම නොරොච්චෝලේ ගල් අඟුරු බලාගාරය ආරම්භ වන්නේ එහි ප්‍රතිඵලයක් ලෙසයි.ජල විදුලිය මගින් සපුරාලිය හැක්කේ අද මෙරට විදුලි අවශ්‍යතාවෙන් 40% ක් පමණ ප්‍රමාණයකි. ඒ නිසා දැනට ශ්‍රී ලංකාවේ වැඩි විදුලි නිෂ්පාදනයක් සිදු වන්නේ ඩීසල් යොදා ගනිමිනි. එහෙත් එහි නිෂ්පාදන පිරිවැය ඉහළ අගයක් ගැනීම     ප්‍රධාන ගැටලුවකි. ඩීසල් බලාගාර මගින් විදුලි ඒකකයක් උත්පාදනය සඳහා රු. 16 ක් 18 ක් තරම් මුදලක් වැය වේ.ජල විදුලි මගින් මෙරට විදුලි ඉල්ලුම සපුරාලිය නොහැකි වීමත්, ඩීසල් මගින් විදුලි උත්පාදන පිරිවැය අධිකවීමත් හේතුවෙන් වෙනත් විදුලිබල උත්පාදන ක්‍රමයක අවශ්‍යතාව ඇතිවිය.ඒ අනුව ලාබදායි ක්‍රමවේදයක් ලෙස ගල් අඟුරු යොදා ගෙන විදුලි උත්පාදනය හඳුන්වාදෙනු ලැබීය. ගල් අඟුරු යොදගෙන විදුලිබල ඒකකයක් උත්පාදනය සඳහා රු. 7ක් 8 ක් තරම් මුදලක් වැය වේ. ඒ අනුව ගල් අඟුරු යොදාගෙන විදුලිය උත්පාදනය කිරීම මෙරටට ලාබ දායි වේ.පුත්තලම, නොරොච්චෝලේ ගල් අඟුරු බලාගාරයට මුල්ගල තැබීම සිදු වන්නේ 2006 වසරේ මැයි මාසයේ දීය. මේ ව්‍යාපෘතියේ ප්‍රධාන අරමුණ වන්නේ වර්ධනය වන විදුලි බල ඉල්ලුම සපුරාලීමත් අඩු පිරිවැයකින් යුතු විදුලි බල නිෂ්පාදිතයක් අඛණ්ඩව ජාතික විදුලිබල පද්ධතියට එකතු කිරීමත්ය.එමෙන් ම මෙම ව්‍යාපෘතිය නිසා බලශක්ති ක්ෂේත්‍රයේ සිදුවන සංවර්ධනය තුළින් රටේ ආර්ථික වර්ධනය ද දිළිඳුකම අඩු කර ගැනීමද සමබර කලාපීය සංවර්ධනයද සිදුවනු ඇතැයි අපේක්ෂා කෙරේ.නොරොච්චෝලේ ගල් අඟුරු බලාගාරයේ පළමු අදියරේ ඉදිකිරීම් කටයුතු ආරම්භ වූයේ 2007 ජූලි මාසයේ දීය. අමෙරිකානු ඩොලර් මිලියන 455 ක වියදමකින් යුතු පළමු අදියර මගින් ජාතික විදුලිබල පද්ධතියට එකතු කරන විදුලිබල නිෂ්පාදිතය මෙගාවොට් 300 කි. මේ ව්‍යාපෘතියේ ඉදිකිරීම් ප්‍රධාන අංග හතරකින් යුතුවේ.එනම් බලශක්ති නිෂ්පාදනය, ගල් අඟුරු ගෙන ඒම සඳහා වූ ජැටිය, සම්පේ‍්‍රෂණ මාර්ගය හා උප මධ්‍යස්ථානය සහ සේවක නිවාස සංකීර්ණය යනුවෙනි. ව්‍යාපෘතියේ පළමු අදියර මේ වසරේ දෙසැම්බර් 31 වැනිදා වන විට නිම කිරීමට ඉලක්කගත කර තිබේ. ඉදිකිරීම් කටයුතු කඩිනම් වීමත් සමඟ යාන්ත්‍රික හා කාර්මික කටයුතු ලබන සැප්තැම්බර් මාසය වන විට අවසන් කළ හැකි වනු ඇතැයි අපේක්ෂා කෙරේ. මේ වන විට 92% ක වැඩ කටයුතු නිම කර තිබේ.ව්‍යාපෘතියේ දෙවන අදියර සඳහා මුල්ගල තැබීම පසුගිය මාර්තු මාසයේ දී සිදු විය. දෙවන අදියර යටතේ මෙගාවොට් 600ක විදුලි නිෂ්පාදිතයක් ජාතික විදුලි බල පද්ධතියට එකතු වේ. මේ සඳහා ඇස්තමේන්තුගත වියදම අමෙරිකානු ඩොලර් මිලියන 891 කි. දෙවන අදියරේ නිෂ්පාදනය කරන පළමු විදුලි බල ඒකකය 2013 මැද භාගය වන විට ලබා දීමට හැකි වේ යැයි අපේක්ෂා කෙරේ.පළමු අදියර යටතේ වේයන්ගොඩ දක්වා වූ කි. මී. 115 ක් වූ සම්ප්‍රේෂණ මාර්ගයක්ද දෙවන අදියර යටතේ අනුරාධපුරය දක්වා වූ අමතර සම්පේ‍්‍රෂණ මාර්ගයක් ද ඉදි වේ. නොරොච්චෝලේ බලාගාරයේ ඉදිකිරීම් භාරව කටයුතු කරන්නේ චීන ජාතික යන්ත්‍ර හා උපකරණ ආනයන සහ අපනයන සමාගමයි. අදියර දෙක සඳහා ණය අරමුදල් සපයන්නේ චීන සමූහාණ්ඩුවයි.සෑම අදියරක් සඳහාම වසරකට ගල් අඟුරු මෙට්‍රික් ටොන් 770,000ක් අවශ්‍ය වනු ඇත. එහි දී ගල් අඟුරු ඕස්ට්‍රේලියාවේ හෝ ඉන්දුනීසියාවෙන් හෝ දකුණු අප්‍රිකාවෙන් ගෙන්වීමට නියමිතය.අදියර තුනකින් සමන්විත වූ මේ ගල් අඟුරු බලාගාරයේ ඉදිකිරීම් සඳහා වෙන් කර ඇති භූ®මි ප්‍රමාණය හෙක්ටයාර් 93 කි. ඉදිකිරීම් නිසා නිවාස අහිමි වූූ පවුල් 80ක් නැවත පදිංචි කිරීමද සිදු වී ඇත. ඒ අනුව ව්‍යාපෘති භූමියට කිලෝමීටර 10ක් දකුණින් පිහිටි දළුව ගම්මානයේ මේ පවුල් පදිංචි කරවා ඇත. එහි දී පර්චස් 20ක්වූ ඉඩමක ඉදිකරන ලද වර්ග අඩි 500ක නිවෙසක්ද කෘෂිකාර්මික කටයුතු සඳහා පර්චස් 300ක ඉඩමක් බැගින් ද මේ පවුල්වලට ලබා දී තිබේ.නොරොච්චෝලේ ගල් අඟුරු ව්‍යාපෘතිය මගින් විදුලි ඉල්ලුම සපුරා ලීමට අමතරව පුත්තලම ප්‍රදේශයේ ද සංවර්ධනයක් සිදු වේ. විශේෂයෙන් මේ ව්‍යාපෘතිය තුළින් සෘජු හා වක්‍ර රැකියා 3000ක් පමණ බිහිවීම සඳහන් කළ හැකිය. පාලවි - කල්පිටිය මාර්ගය සංවර්ධනය වීමද දළුව මාර්ගය වැඩි දියුණු වීමද සිදු වේ. මෙසේ ශ්‍රී ලංකාවේ ප්‍රථම ගල් අගුරු බලාගාරය වන නොරොච්චෝලේ බලාගාරය රටේ බලශක්ති අර්බුදයට විසැඳුමක් සපයනවා මෙන්ම ජාතික ආර්ථිකයේ වර්ධනයට මහත් දායකත්වයක්ද සපයනු ඇත.අපේ රට සංවර්ධනය කරන්න නම් මේ වගේ සංවර්ධන ව්‍යාපෘති අවශ්‍යයි. විශේෂයෙන් බල ශක්තිය කියන්නේ සංවර්ධනයේ දී නැතුව ම බැරි දෙයක් . ඒ අවශ්‍යතාව වටහා ගෙන මෙවැනි විදුලි බලාගාර ආරම්භ කිරීම අගය කළ යුත්තක්. බල ශක්ති අර්බුදයකට අද මුළු ලෝකය ම මුහුණ දෙනවා. ඒත් අපේ රටටත් පොදුයි. එවැනි තත්ත්වයක දි මෙවැනි ව්‍යාපෘතිවල අවශ්‍යතාව තදින් ම දැනෙනවා. සැබවින් ම නොරොච්චෝලේ බලාගාරය බල ශක්ති අර්බුදයට සාර්ථක විසඳුමක් වෙයි කියලා අපි හිතනවා. ඒක සියලු අංශවල දියුණුවට හේතූ වේවි.රටේ විදුලි බල අවශ්‍යතාව එන්න එන්නම වැඩි වෙනවා. වැඩි වන ඉල්ලුම සපුරාලීමට විදුලි නිෂ්පාදනය වැඩි කළ යුතුය. ඒ සඳහා විවිධ විදුලි නිෂ්පාදන ක්‍රම යොදා ගන්න සිදු වෙනවා ලාබදායි විදුලි නිෂ්පාදන ක්‍රමයක් වන ගල් අඟුරු යොදා ගෙන ශ්‍රී ලංකාවේ පළමු ගල් අ¼ගුරු බලාගාරය ඉදිවීම ගැන අපට සතුටුයි. එයින් වැඩි වන විදුලි ඉල්ලුම සපුරාලීමට හැකි වේවි. කර්මාන්ත ක්ෂේත්‍රය දිනෙන් දින ම පුළුල් වෙනවා. ඒ නිසා වැඩි විදුලි අවශ්‍යතාවක් තියනවා. කර්මාන්තවලට විතරත් නෙමෙයි; අද සෑම ක්ෂේත්‍රයකට ම විදුලිය අවශ්‍යයි. ඒ සඳහා සඳහා නොරොච්චෝලේ බලාගාරය හොඳ දායකත්වයක සපයයි කියලා හිතන්න පුළුවන්.අද අපේ රටේ විදුලිය නිපදවන්න ලොකු මුදලක් දරනවා. ලාබදායි විදිහට විදුලිය නිෂ්පාදනය කරලා අපට විදුලිය දෙන්න පුළුවන් නම් ලොකු දෙයක්. ඒක රටේ සංවර්ධනයට වගේ ම අපේ විදුලි බිල අඩු කරගන්නත් හේතූ වෙනවා. ගල් අඟුරු යොදා ගෙන විදුලිය නිෂ්පාදනය කිරීම ලාබදායි කියලා අපි අහලා තියනවා. ඒ නිසා නොරොච්චෝලේ ගල් අඟුරු බලාගාරය ඉදි කිරීම ඉතාමත් වැදගත් දෙයක්. මේක මීටත් කලින් ආරම්භ කළා නම් ඉතාමත් හොඳයි. එහෙනම් අද අපි මුහුණපාන බල ශක්ති අර්බුදය සිදු වෙන්නේ නෑ. ඒත් නොරොච්චෝලේ විදුලි බලාගාරයේ වැඩ නිමකිරීමෙන් මේ අර්බුදයට සාර්ථක විසඳුමක් ලැබෙයි කියලා අපි හිතනවා.විදුලි බිල වැඩියි කියලා බොහෝ දෙනෙක් චෝදනා කරනවා. ලෝකය ම බලශක්ති අර්බුදයකට මුහුණ දී සිටින අවස්ථාවක දී අපටත් මෙවැනි තත්ත්වයන්ට මුහුණ දෙන්න සිදුවෙලා තියනවා. ලෝකය ම මේ ගැටලුවට විසඳුම් සොයන්නත් ඉදිරිපත් වී සිටිනවා. අපේ රටත් විදුලි බල ගැටලුවට විසඳුම් සොයන්න. ඉදිරිපත්වීම ගැන අපිට සතුටුයි. නොරොච්චොලේ ගල් අඟුරු බලාගාරය ඉදිවීමෙන් අඩු වියදමින් විදුලිය නිපදවන්න හැකි වෙයි කියලා අපි හිතනවා. ඒක අපේ රටේ බල ශක්ති ගැටලුවට විසඳුමක් වේවි. එයින් විදුලි පාරිභෝගික අපටත් සහන ලැබෙයි කියලා අපි විශ්වාස කරනවා.නොරොච්චෝලේ විදුලි බලාගාරයේ් වැඩ ප්‍රමාද වුණේ ජනතා විරෝධය නිසයි. නැත්නම් මේ වන විටත් මෙහි වැඩ කටයුතු සම්පූර්ණනේ ම නිමවෙලා ඉවරයි. ජනතා විරෝධයට මුල් වුණේ පරිසරට හානි වෙනවා කියන ප්‍රචාරයයි. මේ ගැන ජනතාව දැනුවත් වුණේ නැහැ. නමුත් පසුව විදුලි බල මණ්ඩල මේ තත්ත්වය අවබෝධ කරගෙන ජනතාව, දේශපාලකයන් ආගමික නායකයන් දැනුවත් කළා. ඉන් පසසේ තමයි මෙය ආරම්භ කරන්න හැකි වුණේ. කොහොම හරි බලාගාරයේ වැඩ ඉවර වෙලා අපේ විදුලි බිල අඩු වෙන්නයි අපට ඕනේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=f1007013</link>
    <topic>විදුලි පාරිභෝගිකයාටසහන ලබා දීම අපේ අරමුණයි</topic>
    <author>සාකච්ඡා කෙළේ ප්‍රසාද් පූර්ණමාල්</author>
    <content>* නොරොච්චෝලේ ගල් අඟුරු විදුලි බලාගාරයේ වර්තමාන තත්ත්වය කෙසේද ?පුත්තලම - නොරොච්චෝලේ ගල් අඟුරු විදුලි බලාගාරයේ ප්‍රථම අදියරේ යාන්ත්‍රික හා කාර්මික කටයුතු ලබන සැප්තැම්බර් මාසයේ දී අවසන් වෙයි කියලා බලාපොරොත්තු වෙනවා. මෙමගින් මෙගාවොට් 300ක ධාරිතාවයක් ප්‍රධාන විදුලි ධාරාවට එකතු කරන්න නියමිතයි.ආරම්භයේ දී ඩීසල් යොදා පරීක්ෂණ කරන්න කටයුතු කරනවා. ලබන ඔක්තෝම්බර් මාසයේ දී මුහුදේ රළු ස්භාවය අඩු වූ වහාම ගල් අඟුරු ගෙන එන්න හැකි වෙයි. මේ වසරේ අගභාගයේ ගල් අඟුරුවලින් බලාගාරය දුවවන්න හැකි වෙයි කියලා හිතනවා.* මේ විදුලි බලාගාරය රටේ ආර්ථිකයට දායක වෙන්නේ කෙසේද ?ශ්‍රී ලංකාවේ දැනට වැඩියෙන් විදුලිය නිපදවන්නෙ ඩීසල් යොදා ගනිමින් මේ සඳහා විශාල පිරිවැයක් දරන්න සිදුවෙලා තිබෙනවා. රටේ ආර්ථිකයට විදුලිය සෘජුවම බලපානවා. අද යුද්ධය නිමා වෙලා රටට සාමය උදා වෙලා තිබෙනවා. මේ නිසා ඉදිරියේ දී රටේ ආර්ථිකයේ දැවැන්ත පෙරළියක් සිදු වේවි. එහිදී විදුලිය අත්‍යවශ්‍ය සාධකයක්. ඒ අනුව නිසි වෙලාවට නොරොච්චෝලේ ගල් අඟුරු විදුලි බලාගාරයේ විදුලිය නිපදවීම ආරම්භ කළ හැකියි.* නොරොච්චෝලේ ගල් අඟුරු විදුලි බලාගාර ව්‍යාපෘතියේ ප්‍රධාන ඉලක්ක මොනවාද ?අද විදුලිය ඒකකයක් නිපදවන්න රුපියල් 17.94 වැය වෙනවා. නමුත් අපි පාරිභෝගිකයාගෙන් අය කරන්නේ රුපියල් 12.94 ක් පමණයි. එක විදුලි ඒකකයක් නිපදවන විට මණ්ඩලයට රුපියල් 5 ක පාඩුවක් සිදු වෙනවා. අපිට වර්ෂාව බලාගෙන මේ කාර්ය ඉටු කරන්න අමාරුයි. මේ නිසා ඉන්ධන මිල ඉහළ යද්දී අපිට සිදුවන පාඩුව ඉහළ යාම නවත්වන්න බැහැ.අපේ ප්‍රධාන ඉලක්කය වුණේ ඉහළ යන මේ පාඩුව අවම කර ගැනීමයි. දෙවනුව රටේ සමස්ත ජනතාවට විදුලිය නිසා පැටවෙන බර අවම කිරීමයි. අපි පාඩු ලබනවා කියන්නෙ මහා භාණ්ඩාගාරය එය දැරිය යුතුයි. ඒ බර පැටවෙන්නේ එය රටේ සමස්ත ජනතාවට. නොරොච්චෝලේ ගල් අඟුරු විදුලි බලාගාරයේ විදුලිය අපේ ප්‍රධාන ධාරාවට එකතු කළ වහාම අධික වියදම් සහිතව ඉන්ධනවලින් ක්‍රියාත්මක වන විදුලි ජනන යන්ත්‍ර තාවකාලිකව ඉවත් කරන්න කටයුතු කරනවා.* මේ ගල් අඟුරු විදුලි බලාගාරයේ විදුලිය ප්‍රධාන ධාරවට එක්කළ පසු විදුලි බිලෙහි වෙනසක් සිදුවේද ?විදුලි බිල කෙලින්ම අඩු කරන්න පුළුවන් වෙයි කියලා මේ අවස්ථාවේ කියන්න අමාරුයි. නමුත් අපේ එක් ප්‍රධාන අරමුණක් තමයි රටේ සමස්ත ජනතාවට මේ සහනය ලබා දීම. ඒ වගේම විදුලි පාරිභෝගිකයාටත් විදුලි බිල අඩුකරලා සහන ලබාදීම. මේ අභියෝගය ජය ගන්න තමයි අපි කටයුතු කරන්නේ.විදුලි පාරිභෝගිකයා ආරක්ෂා කරන්න අමාත්‍යාංශය ලෙස වෙනම වැඩපිළිවෙළක් ක්‍රියාත්මක කරනවා. එහි දී පාරිභෝගික සමිති පිහිටුවන්න කටයුතු කරනවා. මෙහි දී ප්‍රධාන වශයෙන් බලාපොරොත්තු වෙන්නෙ පාරිභෝගිකයාගේ අදහස් ලබා ගැනීමයි. පාරිභෝගිකයා ආරක්ෂා කරන්න මේ හරහා විශේෂ වැඩපිළිවෙළක් ක්‍රියාත්මක කරනවා. මේ වන විටත් විදුලිය බිද වැටීම් වලදී දැනුම් දීමටත් අක්‍රමිකතාවලදී දැනුම් දීමටත්, විශේෂ ඒකක පිහිටුවලා තිබෙනවා.* පාරිභෝගිකයාට සහන සැලැසීම සඳහා ගෙන ඇති වෙනත් ක්‍රියාමාර්ග මොනවාද ?මේ වන විට අවම පිරිවැයකට විදුලිය නිපදවිය හැකි වෙනත් ක්‍රම සොයලා එම ක්‍රම ක්‍රියාත්මක කරන්න කටයුතු කරගෙන යවනවා. විශේෂයෙන්ම සුළං බලය, මුහුදු රළ, දර, යොදාගෙන විදුලිය නිපදවීම කෙරෙහි විශේෂ අවධානය යොමුව තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=f1007014</link>
    <topic>බලවතුන් විසිදෙනාගේ න්‍යාය පත්‍රය</topic>
    <author>- ධම්මික</author>
    <content>වත්මන් ලෝක ආර්ථික අර්බුදය උද්ගත වීමෙන් පසු විසිදෙනාගේ කණ්ඩායමේ(G – 20) සමුළු තුනක් පැවැත්වුණි. මේ සති අන්තයේ කැනඩාවේ ටොරොන්ටෝහි පැවැත්වෙන සමුළුව සඳහා ඔවුන් රැස්ව සිටින්නේ අර්බුදකාරී වකවානුවක සිව්වන වතාවටයි. කරවටක් ගිලී සිටි අර්බුදයෙන් තරමක් ගොඩ ඒමට ලෝක ආර්ථික බලවතුන් සමත්වී ඇතත් තවමත් ඊට නිසි පිළියම් යෙදීමෙහි ඔවුන් අසමත්. මේ නිසා ටොරොන්ටෝ සමුළුව පිළිබඳ අපේක්‍ෂා දල්වාගෙන සිටියත් ප්‍රාතිහාර්යයක් සිදු නොවන බව නම් දැනටමත් පැහැදිලියි.ගෝලීය ආර්ථික අර්බුදය හේතුවෙන් පැය 24 ක් තුළ රැකියා වියුක්තිකයන් බවට පත්වූ අයත් ඇතුළුව එහි බලපෑමට නොයෙක් මGටමෙන් ගොදුරු වූවන්ගේ පීඩනය ටොරොන්ටෝ නගරයේදීද පිටාර ගලායන අයුරු මේ දිනවල දැකගත හැකියි. නව ලිබරල් ධනවාදයට එය විසින්ම නිර්මාණය කරන ලද අර්බුදයට විසැඳුම් නැතැයි නැඟෙන හඬ ද එහිදී ඉහළින් මතුවෙනවා.සංවර්ධිත රටවල මෙන්ම නැඟීඑන ආර්ථික බලවතුන්ගේ ද විශේෂ අවධානය ආර්ථික වර්ධන වේගය ඉහළ නැංවීම සහ අය – වැය පරතරය අවම කර ගැනීම කෙරෙහි යොමුව තිබෙනවා. ප්‍රංශ බලධාරීන්ගේ අදහස ඉදිරි වසර සඳහා වන අය – වැය වසර 30ක මුහුණ දුන් අභියෝගාත්මකව අය-වැය බවයි. අය-වැය පරතරය 8% සිට 6% දක්වා පහතට ගෙනඒම ඔවුන්ගේ ඉලක්කයයි.ආර්ථික අභියෝග සඳහා පිළියම් යෙදීමේදී මේ ඇතැම් රටවල් අනුගමනය කරන තවත් පිළිවෙතක් වී ඇත්තේ සුබසාධන වියදම් කපාහැරීමයි. ස්පාඤ්ඤ රජය එරට සිවිල් සේවක වැටුප් 5% කින් කපාහැරීමට තීරණය කරලා.එමඟින් යූරෝ බිලියන 15ක් ඉතිරි කළ හැකිවේ යැයි ගණන් බලා තිබෙනවා. මෙම වැටුප් කප්පාදුවට එරෙහිව ස්පාඤ්ඤයේ වැඩ්රිඩා නුවර උමං දුම්රිය මාර්ගයේ සේවකයන් තුන්දින වැඩ වර්ජනයක් දියත් කර තිබෙනවා.විශ්‍රාම වැටුප් ක්‍රමය සම්බන්ධයෙන් රජය ඉදිරිපත් කර ඇති ප්‍රතිසංස්කරණවලට එරෙහිව ගී‍්‍රසියේ ප්‍රධාන වෘත්තීය සමිති ජාතික මGටමේ එක්දින වැඩ වර්ජනයක් දියත් කළා. යුරෝපා සංගමයේ සහ ජාත්‍යන්තර මූල්‍ය අරමුදලේ වුවමනාවන්ට අනුව රජය විශ්‍රාම වයස ඉහළ දැමීමටත්, වරප්‍රසාද කප්පාදු කිරීමටත් සැරසෙන බව වැඩකරන ජනයාගේ අදහසයි.මේ අනුව පෙනෙන්නේ අර්බුදයෙන් ගොඩඒම සඳහා ඉදිරිපත්ව ඇති වැඩපිළිවෙළ තවත් අර්බුද ගණනාවක් නිර්මාණය කිරීමට හේතුවී ඇති බවයි. ලෝක වෙළෙඳ සංවිධානයේ (WTO) දෝහා වටයේ ඉලක්ක සපුරාගැනීම සඳහා ලබාදී තිබූ කාලසීමාව නිමාවට පත්වන්නේ මේ වසරේදී. එහිදී ද බලවත් රටවලට සතුටුදායක ප්‍රගතියක් අත්කර ගැනීමට හැකිවී නෑ.G – 20 සමුළුවට සහභාගිවීම සඳහා පැමිණ සිටින ආජන්ටිනා ජනාධිපතිනි ක්‍රිස්ටිනා ෆර්නැන්ඩස් රොයිටර් පුවත් සේවයට අදහස් දක්වමින් කියා තිබුණේ යුරෝපය මෙම අර්බුදය කළමනාකරණය කරන ආකාරය මුළුමනින්ම වැරැදි බවයි. ඇතැම් යෝජනා චීනයේ ද විවේචනයට ලක්ව තිබෙනවා. බැංකු පද්ධතිය සම්බන්ධයෙන් ඉදිරිපත්ව ඇති යෝජනා පිළිබඳවද නිශ්චිත එකඟතාවක් ගොඩනැඟී නෑ.G – 20 නායකයන් අභියෝග ජයගැනීම හා අර්බුද කළමනාකරණය සම්බන්ධයෙන් තමන්ට ඇති හැකියාව පිළිබඳ සැලකිලිමත්වන අතර වත්මන් අර්බුදයේ නිර්මාතෘවරුන්ට එරෙහි විරෝධය ටොරොන්ටෝ හි වීදිවලදී දැකගත හැකියි.එකිනෙකට වෙනස් මතවාද අතර වුව ශක්තිමත් මූල්‍ය කොන්දේසි පිළිබඳ අවශ්‍යතාව G – 20 නායකයන් පිළිගන්නවා. එහෙත්, ඇතැම් විචාරකයන් පෙන්වා දෙන අන්දමට ඔවුන් ඉදිරිපිට ඇත්තේ විශාල ලෙස අසම්පූර්ණ න්‍යාය පත්‍රයක්.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>01</day>
    </date>
    <link>http://www.dinamina.lk/2010/07/01/_art.asp?fn=f1007016</link>
    <topic>භෝපාල් ඛේදවාචකයේ (නො)මියැදුණු හඬ</topic>
    <author>ධම්මික සෙනෙවිරත්න</author>
    <content>ලෝකයේ වාර්තා වූ දරුණුතම කාර්මික ඛේදවාචකය ලෙස සැලකෙන ඉන්දියාවේ භෝපාල් ඛේදවාචකයට වසර 25 ක් ගතවී තිබේ. එම සිදුවීමෙන් විසිපස් වසරකට පසු භෝපාල් හි දිසා අධිකරණය ඊට වගකිවයුත්තන්ට එරෙහිව පසුගිය 7 වැනිදා ලබා දුන් තීන්දුවත් සමඟ යළිත් ලෝකයේ ම අවධානය භෝපාල් ඛේදවාචකය දෙසට යොමුව පවතී.ප්‍රධාන මහේස්ත්‍රාත් විනිසුරු මෝහන් පී. තිවාරි ටයිප් පිටු 100 කින් පමණ යුතු වූ නඩු තීන්දුව ඉදිරිපත් කිරීමට පැය දෙකකටත් අධික කාලයක් ගත කළේය. මෙම ඛේදවාචකයට වගකිවයුතු වරදකරුවන් ලෙස ප්‍රකාශ වූ සත්දෙනකුට එමඟින් නියම කෙරුණේ දෙවසරක සිරදඬුවමකි. විසිපස් වසරකට පසුව හෝ මෙම ඛේදවාචකයේ වගකිවයුත්තන්ට එරෙහි නීතිය ක්‍රියාවට නැංවෙනු ඇතැයි අපේක්‍ෂා කළ අයගේ එම ප්‍රාර්ථනය මේ තීන්දුවත් සමඟ බොඳ වී ගොසිනි.ඉන්දියාවේ මධ්‍ය ප්‍රදේශයේ භෝපාල් හි බෙරාසියා මාර්ගයේ පිහිටි යූනියන් කාබයිඩ් ඉන්දියා (UCIL) සමාගමේ කර්මාන්ත සංකීර්ණයෙන් 1984 දෙසැම්බර් 2 – 3 මෙම අනතුර වාර්තා විය. දෙසැම්බර් 2 වැනිදා මධ්‍යම රාත්‍රී 12.00 ත් 12.45 ත් අතර මීතයිල් අයිසොසයනයිට් (MIC)  නම් විස සහිත රසායනික ද්‍රව්‍ය ගබඩා කරන අංක 610, 611 සහ 619 යන භූගත ටැංකිවලින් ඒවා කාන්දු වීමට පටන් ගත්තේය. මුලින්ම කාන්දුව ඇතිවූයේ 610 ටැංකියෙනි. එය විශාල වශයෙන් සිදු විය.මෙම විස වායුව ස්වසන ක්‍රියාවලිය ඔස්සේ සිරුරට ඇතුළුවීමත් සමඟ 20,000 ක් දෙනා මරණයට පත්විණි. ලක්‍ෂ සංඛ්‍යාත පිරිසක් විවිධ රෝගාබාධවලට ගොදුරු විය. වැඩිම මරණ සංඛ්‍යාවක් වාර්තා වූයේ අනතුර සිදුවීමත් සමඟ ගෙවී ගිය පළමු පැය 72 තුළයි. ඉන්දීය වෛද්‍ය පර්යේෂණ කවුන්සිලයේ වාර්තාවට අනුව පළමු පැය 48 තුළ යූනියන් කාබයිඩ් කම්හල ආශි‍්‍රතව පිහිටි ප්‍රදේශයෙන් වාර්තා වූ මරණ අනුපාතය 1000:30 කි.මෙම ඛේදවාචකයෙන් වඩාත්ම පීඩාවට ලක්වූයේ වයස අවුරුදු 5 ට අඩු කුඩා දරුවන් ය. 1000:33 ක් ලෙස ඔවුන් මෙලොවින් සමුගෙන තිබිණි. කම්හල ආසන්නයේ වූ වීදිවල සිඟිති දරුවන් තුරුළු කරගෙනම ජීවිතය අත්හැර තිබූ මව්වරුන්ගේ සංවේදී සේයාරූ ඒ දිනවල පළවිය. තමන්ට සිදුවීමට යන්නේ කුමක්ද යන්න සිතා ගැනීමටත් ඉඩක් නොතබාම ඔවුන් නික්ම ගොස් තිබිණි.කාන්දු වූ වායු ප්‍රමාණය ටොන් 40 ක් පමණ වන බව ගණන් බලා ඇත. ජීවිත හා සතුන් දසදහස් සංඛ්‍යාත ප්‍රමාණවලින් විනාශ වීම හැරුණු විට එහි බලපෑම් අදටත් මතුවනු දැකිය හැකිය. විකෘති දරු උපත් වාර්තා වීම, විවිධාකාරයේ පිළිකා ඇතිවීම, ස්නායු සහ ශ්වසනාබාධ මෙන්ම අන්ධභාවය ඒ අතරින් ප්‍රධානය. වායු කාන්දුව නිසා භූමිය හා ජලය දූෂණයට ලක්වීමේ විපාක තවමත් භෝපාල් හි වැසියෝ පෙළීමේ සමත් වෙති. සෙසු ප්‍රදේශවලට වඩා දහස් ගුණයකින් පමණ එහි ජලය විස සහිත බව පර්යේෂණවලින් තහවුරු වී තිබේ.යූනියන් කාබයිඩ් සමාගම අමෙරිකා සමාගමකි. මෙතරම් දරුණු ඛේදවාචකයක් ඇතිවීමට බලපෑවේ සමාගමේ නොසැළකිලිමත් බව පසුව සිදුකළ පරීක්‍ෂණවලින් පැහැදිලි විය. වායු කාන්දුව සිදුවූ ටැංකිවලට ජලය කාන්දු වී තිබූ බව ද සොයා ගැනිණ. 610 ටැංකියෙන් පමණක් ජලය ලීටර් 500 ක් පමණ හමුවිය. වායුව කාන්දුවීමට පටන් ගැනීමත් සමඟ එය පැතිරයාම පාලනය කර ගැනීම සඳහා අවශ්‍ය පියවර ගැනීමට ද සමාගමේ බලධාරීන් ක්‍රියාකර නැත. මෙවැනි කම්හලක් පවත්වාගෙන යාමේදී අනුගමනය කළ යුතු ක්‍රියාමාර්ගවලින් ඔවුන් බැහැර වී ඇති බව පැහැදිලි විය.මේ පිළිබඳ පැවැති නඩු විභාගයේදී මේ කාරණා අවධානයට ගැනිණ. එහෙත්, දඬුවම් නියම කිරීමේදී එය සැලකිල්ලට ලක්ව ඇති ප්‍රමාණය ගැන ගැටලු මතුව ඇත. ඉන්දීය අපරාධ නීති සංග්‍රහයේ 304 II  වගන්තියට අනුව මෙම ඛේදවාචකයට වගකිවයුතු බව සඳහන් සමාගමේ හිටපු නිලධාරීන් හත්දෙනාට නියම වූයේ දෙවසරක සිර දඬුවමකි. ඊට එරෙහිව අභියාචනා කිරීමේ අයිතිය ද ඔවුනට තිබේ. ඉන්දීය අධිකරණ ක්‍රමය අනුව එය විභාග කිරීමට ද දීර්ඝ කාලයක් ගතවනු ඇත.මෙවැනි කාරණා ඔස්සේ ඛේදවාචකයෙන් පීඩාවට පත්වූවන් වෙනුවෙන් පිහිටුවාගෙන ඇති සංවිධාන හා දේශපාලනඥයන් ද ඊට වගකිවයුත්තන්ට ලැබුණු දඬුවම් ප්‍රමාණවත් නැතැයි විරෝධය පළකරනු දැකිය හැකිය. මධ්‍ය ප්‍රදේශයේ මහ ඇමැති ශිවරාජ් සිං චවුහාන් කියා තිබුණේ, “විසිපස් වසරකට පසුවත් ලැබී ඇති දඬුවම් ගැන සතුටු විය නොහැකි බවයි.” ඛේදවාචකයේ බලපෑම්වලට ලක්වූවන්ට සහන සැලසීම සඳහා මධ්‍යම රජයෙන් ලැබෙන මුදල් ප්‍රමාණවත් නැතැයි ද ඔහු කියා සිටී. එහෙත්, මධ්‍යම රජයේ ප්‍රතිචාරය දැනටත් ඒ සඳහා කෝටි 3000 ක් පමණ වැය කර ඇති බවයි. එමඟින් පන්ලක්‍ෂයකට වැඩි පිරිසකට වන්දි ලබා දී ඇති බව පැවසේ. තවදුරටත් පී. චිදම්බරම් අමාත්‍යවරයා යටතේ ඇති කමිටුවක් මේ පිළිබඳ ක්‍රියාකරන බව සඳහන් ය.තමන්ට හා මේ ඛේදවාචකය නිසා අකාලයේ මියගිය මිනිසුනට සාධාරණය ඉටුවිය යුතු බවට හ¼ඬ නඟන අය යූනියන් කාබයිඩ් සමාගමේ එවක ප්‍රධානියා වූ වොරන් ඇන්ඩර්සන් වහා ඉන්දියාවට භාරදීමට (උදර්පණය) අමෙරිකාව ක්‍රියා කළ යුතු යැයි ද හඬ නඟති. ඔහු දැනට 90 හැවිරිදි වියේ පසුවන අතර අමෙරිකාවේ වාසය කරයි.ඇන්ඩර්සන්ට ඉන්දියාවෙන් පිටවීම සඳහා යම් යම් දේශපාලනඥයන් හා නිලධාරීන්ගේ සහාය ලැබී ඇතැයි ද, එම පිරිස් චෝදනා කර සිටී. මේ කාරණයේදී අමෙරිකාව දෙබිඩි පිළිවෙතක පිහිටා සිටින බව ද ඔවුහු පෙන්වා දෙති.ලුයිසියානා හි තෙල් ඛේදවාචකයට වගකිවයුතු BP සමාගම පිළිබඳ අමෙරිකාවේ ස්ථාවරයට පටහැනි අන්දමින්, අමෙරිකානු සමාගමක් වෙනත් රටක ඇතිකළ මේ ඛේදවාචකය ගැන ක්‍රියා කරන බව ඔවුන්ගේ අදහසයි. 2004 වසරේදී ඇන්ඩර්සන් තම රටට භාර දෙන ලෙසට ඉන්දීය රජය කළ ඉල්ලීම අමෙරිකාව ප්‍රතික්‍ෂේප කළේ ඉන්දු – අමෙරිකා උදර්පණ ගිවිසුම අනුව එය අවශ්‍ය නොවන බව කියමිනි.මෙවැනි තර්ක – විතර්ක ඉදිරියටත් ඇසෙනු ඇත. සමහර විට ඒවා විසැඳෙන විට මේ ඛේදවාචකයට වගකිවයුතු අය ජීවත් නොවීමටත් ඉඩ තිබේ. දැනටත් සමහරු මිය ගොසිනි. ව්‍යාපාරික අරමුණුවලින් වැසී ගිය ඇතැම් දෙනා හදවතෙන් ඇසෙන හඬට බිය වී සිටිනවාද විය හැකිය. යුක්තිය ඉදිරිපිට ප්‍රශ්නාර්ථයක් සලකුණු වී තිබියදී, එදා භෝපාල් හිදී දුටු අද ලුයිසියානාහිදී දකින මෙවැනි බිහිසුණු ඛේදවාචක හෙට තවත් කොහේ හෝ තැනෙක අප දකිනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n1007021</link>
    <topic>ජනතාවගේ සහායක් නොමැතිවත්‍රස්තවාදය මඬින්න කිසිසේත් බෑ</topic>
    <author/>
    <content>කිසියම් රටක ත්‍රස්තවාදය මර්දනය කිරීමට අවශ්‍ය නම් ඒ රටේ ජනතාවගේ සහයෝගය අනිවාර්යයෙන්ම අවශ්‍ය වෙන බව ජනාධිපති මහින්ද රාජපක්‍ෂ මහතා අවධාරණය කරයි. තම රටේ ප්‍රශ්නයකදී, වෙනත් රටක හමුදාවන්ගේ මැදිහත්වීමක් එරට ජනතාව අපේක්ෂා නොකරන බව, පෙන්වාදෙන ජනාධිපතිවරයා එසේ විදේශ මැදිහත්වීම් සිදුවුවහොත් ජනතා සහාය නොලැබෙන බවද සඳහන් කරයි.විදේශ හමුදාවන් සම්බන්ධ කැර ගැනීම රටක අභ්‍යන්තර ගැටලුවලට විසඳුමක් නොවන බවද යුක්රේන් හමුදා ඇකඩමියේදී සිය අදහස් පළකරමින් ජනාධිපති මහින්ද රාජපක්‍ෂ මහතා ඊයේ ප්‍රකාශ කළේය.එහිදී ජනාධිපතිවරයා මෙසේද සඳහන් කළේය.“මාගේ ප්‍රථම යුක්රේන නිල චාරිකාවේදී, යුක්රේන ජාතික ආරක්ෂක විශ්වවිද්‍යාලයේදී, ආරක්ෂාව සම්බන්ධ ජ්‍යෙෂ්ඨ නිලධාරීන් ඇමතීමට අවස්ථාවක් ලැබීම මට මහත් සතුටක්, මා ඒ විදියට කල්පනා කරන්නේ අපෙන් මුළු ලෝකයටම ජාතික ආරක්ෂාව පිළිබඳව වැදගත් අත්දැකීම් සම්භාරයක් ලබා දිය හැකි නිසා.ශ්‍රී ලංකාව පසුගිය වසරේදී, දශක තුනක් තිස්සේ අපේ රට පීඩාවට පත් කළ ත්‍රස්තවාදී උවදුර පරාජය කළා. ඒ සුවිශේෂී ජයග්‍රහණය නිසා ලොව පුරා හමුදා විශාරදයින්ගේ අවධානය අපේ රට වෙත යොමු වෙලා තිබෙනවා. අපි ලැබූ අත්දැකීම් සම්භාරය ත්‍රස්තවාදයෙන් බැට කන බොහෝ රටවල්වලට විශාල වශයෙන් ප්‍රයෝජනවත් වේවි යැයි බොහෝ විචාරකයින් පවසනවා.ලෝකයේ ප්‍රබලතම ත්‍රස්තවාදීන් ලෙස හැදින්වුණු, ඒ වාගේම මරාගෙන මැරෙන බෝම්බකරුවන්ගේ භීතිය ලොවට හඳුන්වා දුන්න දෙමළ ඊළාම් විමුක්ති කොටි සංවිධානය ( එල්.ටී.ටී.ඊ) පරාජය කිරීමට ශ්‍රී ලංකාවේ ආරක්ෂක හමුදා සමත්වීම බොහෝ හමුදා විශාරදයින්ගේ, ඒ වගේම දියුණු රටවල හමුදා ප්‍රධානීන්ගේ පුදුමයට හේතුවක් වුණා. එහෙම වුණේ සමහර අය කොටි සංවිධානය අධි තක්සේරුවට ලක් කිරීමත්, ඒ වාගේම අපේ ආරක්ෂක හමුදාවල අධිෂ්ඨානය සහ දක්ෂතාව අවතක්සේරුවට ලක් කිරීමත් වෙන්න පුළුවන්. තවත් වැදත් හේතුවක් වුණේ ත්‍රස්තවාදීන් ලෝකය පුරාම ගෙන ගිය අති ප්‍රබල, දැවැන්ත මාධ්‍ය මෙහෙයුමයි.නොයෙකුත් මාධ්‍ය මගින් ත්‍රස්තවාදීන්ගේ හැකියාවන් පුම්බලා, විශාල කරලා පෙන්නුවා. මේ නිසා මුළු ලෝකයම ත්‍රස්තයන්ගේ ක්‍රියාවන් දෙස බලා කිසිම හමුදාවකට මේ ත්‍රස්තවාදීන් මර්දනය කරන්න බැරියැයි විශ්වාස කළා. දියුණු රටවල හමුදා ප්‍රධානීන් තුළ පවා කොටින් ගැන අධිතක්සේරුවක් තිබුණා එක පැත්තකින් බලන කොට බොහෝ දෙනා එහෙම විශ්වාස කිරීමේ වරදක් මා දකින්නේ නෑ.ඊට හේතුව මුළු ලෝකයේම තිබුණු ත්‍රස්තවාදී කණ්ඩායම් අතරින් එල්.ටී.ටී.ඊ යට පමණයි නාවික හමුදාවකුත්, ගුවන් යානා කිහිපයකුත් සතුව තිබුණේ සැහැල්ලු ගුවන් යානා කිහිපයක්ම ඔවුන් සතුව තිබුණා. ඒ ගුවන් යානාවලින් ශ්‍රී ලංකාවේ ප්‍රධාන නගරය වූ කොළඹට පැමිණ ඔවුන් විසින්ම සාදාගත් බෝම්බ කිහිපයක් හෙළමින් ජනතාව භීතිියට පත් කළා. මේ නිසයි, එල්.ටී.ටී.ඊ සංවිධානය ලෝකයේ ප්‍රබලම ත්‍රස්තවාදී සංවිධානය ලෙස බොහෝ දෙනා හඳුන්වන්නට පටන් ගත්තේ.මේ ත්‍රස්තවාදීන් අපේ රටේ විශාල විනාශයක් සිදුකළා. ගුවන් තොටුපළට පහර දී අපේ ගුවන් යානා විනාශ කළා. ඒ වාගේම වරායට ප්‍රහාර එල්ල කළා. ඒ විතරක් නෙවෙයි. කොළඹ තියෙන ශ්‍රී ලංකා මහ බැංකු ගොඩනැගිල්ල බෝම්බ පුරවපු ලොරියක් ගෙනැල්ලා පුපුරවලා සම්පූර්ණයෙන්ම විනාශ කළා. සංචාරක හෝටල්වලට ප්‍රහාර එල්ල කළා. අපේ රටේ ජනාධිපතිවරයෙකුත් ඉන්දියාවේ රාජිව් ගාන්ධි අගමැතිතුමාවත් ශ්‍රී ලංකාවේ ජනාධිපතිවරණ අපේක්ෂකයන් ඇතුළු දේශපාලන නායකයන් රැසක් ඝාතනය කළා. බොහෝ ප්‍රජාතන්ත්‍රවාදී දෙමළ දේශපාලන නායකයින් විනාශ වුණෙත් එල්. ටී. ටී. ඊ. අතින් එවැනි විනාශකාරී සංවිධානයක් එල්. ටී. ටී. ඊ. ය කියන්නේ.නමුත් මිත්‍රවරුනි; ඕනෑම රටක පැවැත්මට සහ එහි ස්ථාපිත ප්‍රජාතන්ත්‍රවාදී රාමුවට එල්ලවන ඕනෑම අභියෝගයකට මුහුණ දීමේදී මූලික වශයෙන් ඒ සඳහා රජයේත් සමස්ත ජනතාවගේත් පූර්ණ කැපවීමක් තිබිය යුතුයි කියලා මා හිතනවා. හමුදාවේ ශක්තිය පමණක් ත්‍රස්තවාදය තුරන් කිරීමට මදි.රජයේත් ජනතාවගේත් කැපවීම තිබෙනකොට අනිවාර්යයෙන්ම ආරක්ෂක හමුදාවේ සාමාජිකයින්ටත් මේ උවදුරෙන් ජාතිය ගලවා ගත යුතුය යන නොසැලෙන අධිෂ්ඨානය ඇතිවෙනවා. මේ සඳහා නොසැලෙන දේශපාලන නායකත්වයක් රටක තිබිය යුතුමයි. අප ඒ සඳහා ස්ථාවර, නොසැලෙන දේශපාලන නායකත්වයක් ලබා දුන්නා. අප දුන් ඒ නායකත්වය පිළිගෙන, ඒ මත විශ්වාසය තියලා අපේ හමුදාවන් ඔවුන්ගේ කාර්යය හොඳින් ඉෂ්ට කළා.ඊළඟ පියවර තමයි, හමුදාවට අවශ්‍ය අවි ආයුධ, ප්‍රහාරක ගුවන් යානා හා ප්‍රහාරක යාත්‍රා නිසි ප්‍රමාණයන්ගෙන් කලට වේලාවට ලබාදීම. අප රජය හමුදාවන්ට යුධෝපකරණ ලබාදීමට වාගේම සෙබළුන්ගේ සියලු අවශ්‍යතාවයන්ටත් උපරිම ප්‍රමුඛත්වය ලබා දුන්නා. මේ අවස්ථාවේදී අපට ගුවන් යානා, ඒ වගේම අවි ආයුධ කිසිම පැකිලීමකින් තොරව ලබාදීමට ඉදිරිපත් වූ රටවල් අතර යුක්රේනය ප්‍රමුඛත්වයක් ගත් බව මා මේ අවස්ථාවේ ද කෘතඥතාපූර්වකව ගෞරවයෙන් සිහිපත් කරනවා. අප රටවල් දෙක අතර තිබූ මිත්‍රත්වය මෙයින් තවත් ශක්තිමත් වුණා.මිත්‍රවරුනි, අපට සටන් කිරීමට සිද්ධ වුණේ එක් ජන කොටසක් තුළ අනෙකුත් ජන කොටස් කෙරෙහි දැඩි වෛරයක් ඇති කරපු හිංසාව සහ තර්ජනය මූලිකම අවිය ලෙස පාවිච්චි කරපු කෲර මිලේච්ඡ ත්‍රස්ත සංවිධානයක් පරාජය කරන්නයි. ඒ ත්‍රස්තවාදීන්ට නීතියක් හෝ සදාචාරයක් විතරක් නෙවෙයි. යුද්ධයකදී අනුගමනය කරන ලෝකයේ පිළිගත් න්‍යායන් සහ සම්ප්‍රදායන් ගැන කිසිම තැකීමක් තිබුණේ නැහැ.මේ භයානක ත්‍රස්තවාදීන්ට මුහුණදීලා, තමන්ගේ රටත්, ජනතාවත් ත්‍ර‍්‍රස්තවාදයෙන් බේරා ගැනීමට අපේ ආරක්ෂක හමුදාවන්ට සටන් කිරීමට සිදුවුණේ ප්‍රජාතන්ත්‍රවාදී රටක් හැටියට එක් අතකින් මානව හිමිකම් ප්‍රඥප්තියක්, අනිත් අතින් හමුදා විනයට, හමුදා පරිපාලනයට යටත්ව දැඩි සංයමයකින් යුක්තවයි. ඒක එසේ මෙසේ කාර්යයක් හෝ සාමාන්‍ය හමුදාවකට කළ හැකි කාර්යයක් නොවෙයි.අපේ ආරක්ෂක හමුදාවන්ට සිද්ධ වුණේ ත්‍රස්තවාදීන්ගේ ග්‍රහණයේ සිරවී සිටි ලක්ෂ සංඛ්‍යාත සිවිල් වැසියන් විශාල ප්‍රමාණයක් මුදා ගැනීමේ මානුෂික මෙහෙවරක් කරන්නයි. එක් අතකින් තුවක්කුව ගත්තත්, මුදා ගැනීමට ඉන්න සිවිල් ජනතාවගේ ආරක්ෂාව ගැන නිතරම කල්පනා කරමින් මේ විජයග්‍රහණය ලබාදුන් අපේ ත්‍රිවිධ හමුදා සෙබළුන් ඇත්ත වශයෙන්ම මහා විරුවන් ලෙස අපි දකිනවා.ත්‍රස්තවාදීන්ගේ ග්‍රහණයට අහුවෙලා දුක්බර ජීවිත ගතකරමින් සිටි ලක්ෂ 03 කට අධික ජනකායක් අපේ හමුදාවන්ගේ විනය ගැන දැඩි විශ්වාසයක් තබා හමුදාවේ ආරක්ෂාව සහ රැකවරණය ඉල්ලා සිටීම ත්‍රස්තවාදීන් ගෙනගිය අමානුෂික පාලනයත් අපේ සෙබළුන්ගේ මානුෂික මෙහෙවර සහ දයාවන් ගැන හොඳ තක්සේරුවක්. රජයේ හමුදාවන්ගේ රැකවරණය පැතූ සාමාන්‍ය දෙමළ ජනතාවට ත්‍ර‍්‍රස්තවාදීන් වෙඩි තැබුවා විතරක් නෙවෙයි, ඒ අහිංසක ජනතාව අතරට මරාගෙන මැරෙන බෝම්බකරුවන් යවලා මහා විනාශයක් කළා.ගැබිණි කාන්තාවක් වාගේ පැමිණි මරාගෙන මැරෙන බෝම්බකාරියක් තමයි එසේ පුපුරුවා ගත්තේ. අසරණ, සාමාන්‍ය වැසියන්, හමුදා සෙබළුන් කිහිප දෙනෙක් එහිදී මැරුණා. ඒවාගේ තර්ජන හමුවේත් අපේ හමුදාව සිය මානුෂික අරමුණේ මූලික පිළිවෙත වෙනස් කළේ නැහැ. තමා හමුවට එන සිවිල් ජනතාව ත්‍රස්ත ග්‍රහණයෙන් බේරා ගැනීමට ඔවුන් කටයුතු කළේ ඔවුන්ගේ ජීවිත පරදුවට තියලයි.මිත්‍රවරුනි, සියලු හමුදාවනුත්, ඒවායේ සෙබළුනුත් මේ මානුෂිය මෙහෙයුමට ඉස්සෙල්ලා හිටියේ පහත් මානසික මට්ටමක, ත්‍රස්තවාදීන් පරාජය කරන්න බැහැයි කියලා ඔවුනුත් විශ්වාස කළා. ඒ නිසා අධෛර්යයට පත්වෙලා සිටියා. අප විසින් ලබාදුන් තිරසාර දේශපාලන නායකත්වය යටතේ ආරක්ෂක අමාත්‍යාංශයත්, ආරක්ෂක ලේකම්වරයාත් ත්‍රිවිධ හමුදාවේ ශක්තීන් ඒ වාගේ ම දුර්වල තැන් හොඳින් අවබෝධ කරගෙන සෙබළුන්ගේ අවශ්‍යතා ලබාදීලා ඔවුන් වැටී සිටින පහත් මානසික මට්ටම නැති කරලා, ඔවුන්ගේ මනස ශක්තිමත් කරලා, මනා සම්බන්ධිකරණයක් ඇති කළා. සෙබළුන්ගේ පෞද්ගලික අවශ්‍යතා ගැන සොයා බලා ඒවාට විසඳුම් ලබා දුන්නා. නිවාස හැදීමේ වැඩපිළිවෙළවල් ගැනත්, සෙබළුන්ගේ පවුල්වල හා දරුවන්ගේ අධ්‍යාපනික හා සෞඛ්‍ය කටයුතු ආදිය ගැනත් ශක්තිමත් වැඩසටහන් රට පුරාම ක්‍රියාත්මක කළා. මේ නිසා සෙබළුනුත් ඉහළ කැපකිරීමක් කළා.ඒ වාගේම සියලු හමුදාවන්වල සෙබළුන්ට මනා පුහුණුවක් ලබාදීමත්, සෙබළුන් සංඛ්‍යාව වැඩි කිරීමත් අපේ රජය අනුමත කළා. ඒ සඳහා අවශ්‍ය මුදල් ප්‍රතිපාදන ප්‍රමාදයකින් තොරව, බාධාවකින් තොරව ලබා දුන්නා. ඒ වගේම පසුකලෙක ප්‍රසිද්ධියට පත් වුණු කුඩා ප්‍රහාරක යාත්‍රා, නාවික හමුදාව මගින්ම නිෂ්පාදන කරන්නත් අප කටයුතු කළා.මේ සියල්ල වෙනුවෙන් තිබුණේ රජයේ දේශපාලන නායකත්වයේත්, ඒ වගේම ආරක්ෂක කළමනාකරණ පද්ධතියේත් හොඳ සම්බන්ධිකරණයක්. අපේ නාවික හමුදාව නිෂ්පාදනය කළ කුඩා යාත්‍රා සිය ගණනක් අප මුහුදට දියත් කළා. එමඟින් ත්‍රස්තවාදින්ගේ ආයුධ ප්‍රවාහන, මරාගෙන මැරෙන මුහුදු කොටින්ගේ ක්‍රියාකාරිත්වය මෙන්ම ඔවුන්ගේ සැපයුම් මාර්ග නවතාලීමට අපේ නාවික හමුදාවට හැකි වුණා. ඔබ අප සියලුදෙනා සාමකාමී ලෝකයක් බලාපොරොත්තු වෙනවා. සියලු දෙනා එක්වී තම රටේ ආරක්ෂාව ;වනුවෙන් ලෝකයම ත්‍රස්තවාදයෙන් මුදවා ගැනීමට කටයුතු කරමු.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n1007022</link>
    <topic>පරවියෙක් ගම් දෙකක් අවුලයි</topic>
    <author>දන්කොටුව සමූහ එල්. කේ. සැම්සන් ජයන්ත</author>
    <content>නිවෙසක ඇති කරන පරවියකු නිසා දන්කොටුව ප්‍රදේශයේ ගම් දෙකක් අතර පෙරේදා (30) ඇතිවූ ගුටි බැට හුමවාරුවකින් පුද්ගලයන් දෙදෙනකු බරපතළ ලෙස තුවාල ලබා තිබේ.එහිදී නිවාස කීපයකටද හානි සිදුව ඇති බව පොලිසිය පවසයි.පෙරේදා (30) සවස මෝරුක්කුලිය ගම්වාසීන් හා මෝරුක්කුලිය සුනාමි ගම්මානයේ වැසියන් අතර මෙම ගැටුම ඇතිවී තිබේ. ගම්වාසී ළමයෙකුගේ ‘පරෙවියකු’ සුනාමි ගම්මානයේ නිවෙසකට යාමේ සිද්ධියකින් පසුව ඒ පිළිබඳ ආරවුලක් ඇති වී එම නිවැසියන් පරෙවියා හිමි ළමයාට පහරදී ඇත.පසුව ඔහුගේ සහෝදරයෙකුට සහ තවත් පුද්ගලයෙකුට මන්නයකින් කොටා බරපතළ තුවාල සිදු කිරීම මෙම ගැටුමට හේතුවී ඇත. මෙම ගැටුමේදී තියුණු අවි වලින් පහරකා බරපතළ තුවාල ලැබු පුද්ගලයින් දෙදෙනා මීගමුව මූලික රෝහලට ඇතුළත් කර ඇත.ඉන් එක් අයෙකුගේ තත්ත්වය අසාධ්‍ය බව සැලකේ. මෙම ගැටුමෙන් සුනාමි නිවාස සංකීර්ණයේ නිවාස කීපයකටද හානි සිදුවී ඇත. දන්කොටුව පොලිසිය ඇමැති මිල්රෝයි ප්‍රනාන්දු මහතාගේ දැනුම්දීමට අනුව කඩිනමින් කටයුතු නොකළේ නම් තවත් පුද්ගලයන් රැසකට තුවාල සිදුවී නිවාස හා දේපොළ වලටද බරපතළ හානි සිදුවන්නට ඉඩ තිබිණ.මේ සම්බන්ධයෙන් සැකකරුවන් සිවු දෙනකු දැනට අත් අඩංගුවට ගෙන ඇති අතර ඉතිරි සැකකරුවන්ද අත් අඩංගුවට ගැනීමට පරීක්ෂණ සිදු කරන බව පොලීසිය පවසයි. දන්කොටුව පොලිස් ස්ථානාධිපති පො. ප. ප්‍රියන්ත රත්නායක මහතා ඇතුළු නිලධාරීහු මේ පිළිබඳ වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n1007023</link>
    <topic>පාර්ලිමේන්තු කතා එසැනින්අන්තර්ජාලයට යවන යෝජනා</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>පාර්ලිමේන්තු විවාදවලදී මැති ඇමැතිවරුන් කරන කතා ඒ අවස්ථාවේදීම අන්තර් ජාලයට මුදා හැරීම සඳහා වූ යෝජනාවක් ආණ්ඩු පක්ෂයෙන් කතානායකවරයා වෙත ඉදිරිපත් වී තිබේ.ආණ්ඩු පක්‍ෂයේ මැති ඇමැතිවරුන් වෙනුවෙන් ආණ්ඩු පක්‍ෂයේ ප්‍රධාන සංවිධායක ඇමැති දිනේෂ් ගුණවර්ධන මහතා විසින් කතානායක චමල් රාජපක්‍ෂ මහතා වෙත මේ යෝජනාව ඉදිරිපත් කර ඇත. මේ යෝජනාව ක්‍රියාත්මක කිරීම පිළිබඳ කතානායකවරයාගේ ප්‍රතිචාරය ඉදිරියේදී ඉදිරිපත් වනු ඇත. මෙම යෝජනාව ක්‍රියාත්මක වුවහොත් විවාදවලදී මැති ඇමැතිවරුන් කරන කතා එම අවස්ථාවේදීම අන්තර් ජාලයෙන් දැක බලා ගැනීමට හැකි වනු ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n1007024</link>
    <topic>යුක්රේනය සතු අභ්‍යවකාශ දැනුම ශ්‍රී ලංකාවට ලබාදෙනවා</topic>
    <author/>
    <content>යුක්රේනය සතු අභ්‍යවකාශ දැනුම ශ්‍රී ලංකාවට ලබා දීමට පියවර ගන්නා බව යුක්රේන අගමැති මයිකෝලා අශ්රොව් මහතා අවධාරණය කරයි.තම රට සතු අභ්‍යවකාශ දැනුම දැනටමත් බ්‍රසීලය සමඟ හුවමාරු කැර ගන්නා බවත්, ඒ ආකාරයට ඉදිරියේදී ශ්‍රී ලංකාව ද ඊට හවුල් කැරගන්නා බවත් හෙතෙම ප්‍රකාශ කරයි.යුක්රේන අගමැතිවරයා මේ බව කියා සිටියේ නිල සංචාරයක් සඳහා යුක්රේනය බලා ගිය ශ්‍රී ලංකා ජනාධිපති මහින්ද රාජපක්‍ෂ මහතා හමුවී පැවැති සාකච්ඡාවේදීය.ශ්‍රී ලංකාවේ තොරතුරු තාක්ෂණ දැනුම මේ වන විට ඉතා ඉහළ මට්ටමක පවතින බවත්, අභ්‍යවකාශ දැනුම ශ්‍රී ලංකාවට ලබා ගැනීමෙන් වඩා හොඳ ප්‍රතිඵල අත් කැර ගත හැකි බවත් මෙම සාකච්ඡාවේදී ශ්‍රී ලංකා ජනාධිපතිවරයා කියා සිටියේය.ශ්‍රී ලංකාව හා යුක්රේනය අතර අත්සන් කළ ගිවිසුම්වලට අදාළ කරුණු ක්‍රියාවට නැංවීමේදී දෙරටේ නියෝජිතයන්ගේ සහභාගිත්වයෙන් ඒකාබද්ධ කොමිෂමක් ස්ථාපිත කිරීමට ද මෙහිදී එකඟත්වය පළ වුණු අතර එම කොමිෂම ගිවිසුම්වල අඩංගු අන්තර්ගතය ඵලදායී ලෙස ක්‍රියාත්මක කරනු ඇතැයි ද දෙරටේ නායකයෝ විශ්වාසය පළ කළහ. ඊට අමතරව දෙරට අතර අධ්‍යාපන ශිෂ්‍යත්ව වැඩ සටහන් ක්‍රියාත්මක කිරීම මගින් දෙරටේ සහයෝගය වර්ධනය කරගන්නා ආකාරය කෙරෙහිද අවධානය යොමු විය.   </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n1007025</link>
    <topic>මනුෂ්‍ය ඝාතනයක් සිදු කළැයිචන්දන කත්‍රිආරච්චිඇතුළු 4ක් රිමාන්ඩ්</topic>
    <author>ශිරෝමි අබයසිංහ</author>
    <content>පිළියන්දල බෝකුන්දර විවිධ සේවා සමූපකාර සමිතියේ නිලවරණයට නාමයෝජනා භාර දෙන දිනයේ දී මනුෂ්‍ය ඝාතනයක් සිදු කරන ලදැයි අධිචෝදනා ලබා සිටින හිටපු නියෝජ්‍ය ඇමැති චන්දන කත්‍රිආරච්චි මහතා ඇතුළු විත්තිකරුවන් සිවු දෙනකු කොළඹ මහාධිකරණ විනිසුරු කුමුදිනී වික්‍රමසිංහ මහත්මිය ඊයේ (01) රිමාන්ඩ් භාරයට පත් කළාය.පිළියන්දල නාම්පමුණුව හල්ගහ හන්දියේ දී 1996 අගෝස්තු මස 24 දින කත්‍රිආරච්චිගේ බන්දුරත්න මහතාගේ මරණය සිදු කිරීම සම්බන්ධයෙන් පවරා ඇති නඩුව ඊයේ (01) යළි විභාගයට ගත් අවස්ථාවේදී මෙසේ රිමාන්ඩ් භාරයට පත් කළේය. මෙසේ රිමාන්ඩ් බාරයට පත් වූයේ සුනිල් පෙරේරා, රුවන් චන්දන ප්‍රනාන්දු, මහේෂ් පීරිස්, සහ චන්දන කත්‍රිආරච්චි විත්තිකරුවන් සිව් දෙනාය.මේ නඩුවෙන් අධිචෝදනා ලැබ සිටින නිහාල් සුරේෂ් නමැති විත්තිකරු අධිකරණය මග හරින අතර ඔහු නොමැතිව නඩුව විභාගයට ගැණිනි. මේ නඩුව සිංහල කතා කරන ජූරි සභාවක් හමුවේ ඊයේ (01) නැවත මුලසිට විභාගයට ගත් අවස්ථාවේදී පැමිණිල්ල වෙනුවෙන් පෙනී සිටි රජයේ ජ්‍යෙෂ්ඨ නීතීඥ චමත් දිලීප පීරිස් මහතා කළ ඉල්ලීමක් මත අධිකරණය හමුවේ පෙනී සිටි විත්තිකරුවෝ විනිසුරු වරිය විසින් රිමාන්ඩ් භාරයට පත් කළාය. අනතුරුව සාක්කි විභාගය ආරම්භ කෙරිනි.නීතිය අනුව ජූරි නඩු විභාගයක් පවතින විටකදී විත්තිකරුවන් රිමාන්ඩ් භාරයට පත් කළ හැකි හෙයින් ඔවුන් රිමාන්ඩ් භාරයට පත් කරන ලෙස පැමිණිල්ල මෙහෙයවන රජයේ අධිනීතිඥ දිලීප පීරිස් මහතා අධිකරණයෙන් ඉල්ලීය. විත්තිකරුවන් අධිකරණයට පැමිණෙන හෙයින් රිමාන්ඩ් භාරයට පත් කිරීමේ අවශ්‍යතාවයක් නැතැයි විත්තිකාර චන්දන කත්‍රිආරච්චි මහතා වෙනුවෙන් පෙනී සිටි නීතිඥ රංජන් මෙන්ඩිස් මහතා සඳහන් කළ ද විනිසුරුවරිය විත්තිකරුවන් රිමාන්ඩ් භාරයට පත් කළාය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n1007026</link>
    <topic>පවුම් 1,70,000ක් වංචා කළ එංගලන්තයේ පදිංචිශ්‍රී ලාංකික පවුලක් හිරේට</topic>
    <author>මහින්ද අලුත්ගෙදර</author>
    <content>නිවාස පහසුකම් සැළසීමේ දී පවුම් 170,000ක් වංචා කිරීම සම්බන්ධයෙන් එංගලන්තයේ වෙසෙන ශ්‍රී ලාංකික පවුලක් බන්ධනාගාර ගත කිරීමට එරට අධිකරණය නියම කැර ඇතැයි වාර්තා වෙයි.බී.එම්.ඩබ්ලිව්.මෝටර් රථ, පෝර්චස් වැනි දේපළ ඇතුළුව බ්‍රිතාන්‍ය පවුම් මිලියන ගණනක වත්කම් හිමි මේ පවුල උසස් ජීවන තත්ත්වයක් ගත කරමින් බදු ගෙවන්නන්ගේ මුදල් වංචා සහගත ලෙස ලබාගෙන ඇතැයි තානාපති ආරංචි මාර්ග සඳහන් කරයි. වංචා සහගත ලෙස මුදල් ලබා ගැනීම සම්බන්ධයෙන් චෝදනා එල්ල වූ මේ පිරිසට එකම පවුලේ සිවු දෙනෙකු අයත් වන අතර ඔවුනට දඬුවම් නියම කිරීම පසුගියදා සිදු විය.46 හැවිරිදි ප්‍රේමකුමාර් පද්මනාදන් නැමැත්තාට මාස 14ක සිර දඬුවමක්ද, ඔහුගේ සහෝදර ශිව කුමාර් පද්මනාදන්ට (43) මාස 15ක සිර දඬුවමක්ද නියම කෙරුණු අතර නල්ලයියා කෝවිදාස් (43) ට මාස 15 හා ශාමිනී කෝවිදාස් (38) මාස 6 බැගින් සිර දඬුවම් නියම කොට ඇත.මේ අතර ප්‍රේමකුමාර් පද්මනාදන්ගේ බිරිය වන කලයිවානි ප්‍රේමකුමාර් (40) නැමැත්තියට මාස 12ක අත්හිටවූ සිර දඬුවමක් හා පැය 150ක කාලයක් නොමිලේ සේවය කිරීමට නියම කැර තිබේ.මේ පවුලට එරෙහිව එංගලන්ත අධිකරණයේ නඩු පැවැරූ පැමිණිලිකරුවන් තීන්දුව සම්බන්ධයෙන් සතුටු වන බවත් අදාළ මුදල යළි ලබාගෙන මහජන අවශ්‍යතා වෙනුවෙන් යොමු කරවීමට පියවර ගන්නා බවත් පවසා ඇතැයිද තානාපති ආරංචි මාර්ග කියයි.ආර්ථික වශයෙන් අර්බුදකාරී සමයක අත්‍යවශ්‍ය නිවාස පහසුකම් ලබා දෙන්නේ අත්‍යවශ්‍ය අයට නිවාස සැපයීමට හැරෙන්නට මෙවැනි වංචා සිදු කිරීමට නොවන බවත් මෙමඟින් දෙනු ලබන පණිවිඩය තමාට අයිති නොවන හිමිකමක් ළඟ තබා ගැනීමෙන් දඬුවම් විඳීමට සිදුවන බවත් නඩුව මෙහෙය වූ නීතීඥ මඩුල්ල පවසා ඇත. </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n1007027</link>
    <topic>රු. 50,000 ට අඩු තැන්පතුආපසු ගෙවීමට සූදානම්</topic>
    <author>නෙල්කා මැදගෙදර</author>
    <content>සෙලින්කෝ ව්‍යාපාර සමූහයේ ‘එෆ්. ඇන්. ජී.’ සමාගම් කාණ්ඩයට අයත් මූල්‍ය සමාගම් තුනේ රුපියල් 50,000 ට අඩුවෙන් මුදල් තැන්පත් කර ඇති තැන්පත් කරුවන්ගේ තැන්පතු මුදල් ආපසු ගෙවීමට සැළස්මක් සකස් කරමින් සිටින බව, ‘පිනෑන්ස් ඇන්ඩ් ගැරන්ටි සමාගමේ’ නීතිඥ සචිනී අමරවික්‍රම මහත්මිය ඊයේ (1) ශ්‍රේෂ්ඨාධිකරණයට දැනුම් දුන්නා ය.සිය තැන්පතු මුදල් හෝ ඊට අදාළ පොලිය හෝ ලබා නොදීමට එරෙහිව එම සමාගම් වල මුදල් තැන්පත් කළ තැන්පත්කරුවන් පිරිසක් ඉදිරිපත් කළ මූලික අයිතිවාසිකම් පෙත්සමක් ඊයේ (1) කැඳවූ අවස්ථාවේ දී නීතිඥ සචිනී අමරවික්‍රම මහත්මිය මේ බව දැනුම් දුන්නා ය. තැන්පත් කරුවන් 7000 ක් පමණ රුපියල් බිලියන 13 කට අධික මුදලක් තැන්පත් කර ඇති ‘පිනෑන්ස් ඇන්ඩ් ගැරැන්ටි සමාගම’, එප්. ඇන්ඩ්. ජී ප්‍රොපර්ටි ඩිවෙලපර්ස් සමාගම හා එප්. ඇන්. ජී. රියල් එස්ටේට් සමාගම අධීක්ෂණය ට ලක් කරන ලෙසට ශ්‍රී ලංකා මහ බැංකුවේ මුල්‍ය මණ්ඩලයට නියෝගයක් කරන ලෙස පෙත්සම් කරුවෝ ශ්‍රේෂ්ඨාධිකරණයෙන් ඉල්ලා සිටිති.මේ පෙත්සම කැඳවූ අවස්ථාවේ දී රජයේ නීතිඥ අර්ජුන ඔබේසේකර මහතා, නීතිපතිවරයා වෙනුවෙන් පෙනී සිටිමින් කියා සිටියේ ෆිනෑන්ස් ඇන්ඩ් ගැරන්ටි සමාගම සම්බන්ධ භාරයක් සෑදීම සඳහා අවශ්‍ය ලියකියවිලි මේ වන විට සකසා අවසන් බව ය.නීතිපතිවරයා සමඟ සාකච්ඡා කිරීමෙන් අනතුරුව එම භාරය ඇති කිරීම පිළිබඳව අවසන් තීරණයකට එළැඹෙන බව හෙතෙම කියා සිටියේ ය. ශිරාණි තිලකවර්ධන, කේ. ශ්‍රීපවන්, පී. ඒ. රත්නායක යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම කැඳවන ලදී.ශ්‍රී ලංකා මහ බැංකුවෙහි මූල්‍ය මණ්ඩලය, මුදල් අමාත්‍යාංශ ලේකම්වරයා, මහ බැංකු අධිපතිවරයා, ෆිනෑන්ස් ඇන්ඩ් ගැරන්ටී පෞද්ගලික සමාගම, ෆිනෑන්ස් ඇන්ඩ් ගැරන්ටී ප්‍රොපටි ඩිවෙලොපර්ස් පෞද්ගලික සමාගම, සෙලින්කෝ කොන්සොලිඩේටඩ් පෞද්ගලික සමාගම ඇතුළුව 36 දෙනකු පෙත්සම මගින් වගඋත්තරකරුවන් කර ඇත. එම සමාගමෙහි මහා පරිමාණ මුල්‍ය වංචා සිදුව ඇති බව තැන්පතු කරුවන්ට මාධ්‍ය මගින් දැන ගන්නට ලැබී තිබේ.ඒ අනුව අදාළ මුදල් ආපසු ගෙවන ලෙස ඉල්ලා ඇත. එහෙත් එම මුදල් හෝ ඊට අදාළ පොළිය හෝ කල් පිරීමේ දී පිරිනමන දීමනා කිසිවක් හෝ පෙත්සම්කරුවන් ට ලබා දීමට ෆිනෑන්ස් ඇන්ඩ් ගැරන්ටී සමාගම කටයුතු කර නැත.එම සිදුවීම නිසා සිය මූලික අයිතිවාසිකම් කඩ වී ඇති බවට ප්‍රකාශ කරන ලෙස පෙත්සම්කරුවෝ ශ්‍රෙෂ්ඨාධිකරණයෙන් ඉල්ලා සිටිති. පෙත්සම මේ මස 21 වැනි දින නැවත කැඳවීමට නියම විය. නීතිඥ එම්. ඒ. බැස්ටියන් මහතා පෙත්සම්කරුවන් වෙනුවෙන් පෙනී සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n1007028</link>
    <topic>කළුතර ප්‍රාදේශීය සභා උප සභාපතිඅත්අඩංගුවට</topic>
    <author/>
    <content>කළුතර නාගොඩ මහ රෝහලේ වෛද්‍යවරයකුට පහරදෙන ලදැයි කියන සිද්ධියක් සම්බන්ධයෙන් කළුතර ප්‍රාදේශීය සභාවේ උප සභාපතිවරයා සැකපිට අත්අඩංගුවට ගෙන තිබේ.දකුණු කළුතර පොලිසිය මගින් සැකකරු ඊයේ (01) සවස අත්අඩංගුවට ගැනිණි. වෛද්‍යවරයා හා උප සභාපතිවරයා අතර ඇතිවූ බහින්බස් වීමකින් පසු පහර දීම සිදුව ඇතැයි පොලිසිය කියයි. පහර කෑමට ලක්වූ වෛද්‍යවරයා නාගොඩ රෝහලේ ප්‍රතිකාර ලබන බැව් වාර්තාවේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n1007029</link>
    <topic>මදුරු කරදරය නිසා බස්නාහිර ජනතාවවසරකට රු. මිලියන 4000ක් වැය කරයි</topic>
    <author>සන්ධ්‍යා කරුණාරත්න</author>
    <content>මදුරු උවදුරෙන් ආරක්ෂා වීම සඳහා බස්නාහිර පළාතේ ජනතාව වසරකට දළ වශයෙන් රුපියල් මිලියන 4000ක් පමණ වියදම් කරන බවට ඇස්තමේන්තු කර තිබේ.බස්නාහිර පළාතේ ජනතාව රාජ්‍ය හා පෞද්ගලික ආයතන එක්ව සෘජුව හා වක්‍රව මෙසේ මදුරු උවදුරෙන් ආරක්ෂා වීම සඳහා මුදල් වියදම් කිරීම සිදුකෙරේ.මදුරු උවදුරෙන් මිදීම සඳහා ජනතාවට වායුසමීකරණ යන්ත්‍ර, විදුලිපංකා, විදුලි බල්බ, මදුරු කොයිල් යනාදිය භාවිතයට ද, මදුරු රෝග වැළඳුණු විට ඒ සඳහා ප්‍රතිකාර කිරීමට, රෝගියා රැකියාවට නොපැමිණීම හේතුවෙන් ඔහුට වැටුප ලබාදීමට යනාදී ලෙස ද මෙසේ මුදල් වැයවන බවට ගණන් බලා ඇති බව බස්නාහිර පළාතේ සෞඛ්‍ය සේවා අධ්‍යක්ෂ වෛද්‍ය හර්ෂ අමල් ද සිල්වා මහතා ප්‍රකාශ කෙළේය.බස්නාහිර පළාතේ ජනගහණය මිලියන 5.7 ක් වාසය කරන බව ද,එය රටේ ජනගහනයෙන් සියයට 33 ක් වන බව ද හෙතෙම කියා සිටියේය. කොළඹ, කළුතර, ගම්පහ දිස්ත්‍රික්කයන්හි ප්‍රාදේශීය ලේකම් කොට්ඨාස 40 ක් පමණ තිබෙන බවත්, බස්නාහිර පළාතෙන් මදුරුවන් තුරන් කිරීම සඳහා ජනාධිපති ඩෙංගු කාර්ය සාධන බළකායට සමගාමීව වැඩසටහන් රැසක් ක්‍රියාත්මක කර තිබෙන බවත් ඒ මහතා පැවසුවේය. බස්නාහිර පළාත සෞඛ්‍ය සම්පන්න නගරයක් බවට පත්කිරීමට අවශ්‍ය සියලු කටයුතු සම්පාදනය කිරීමට මේ වන විට පළාත් සභාවෙන් කටයුතු යොදා ඇතැයි ද හෙතෙම කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n10070210</link>
    <topic>ශ්‍රී ලංකාවට එරෙහිවඑන්. ජී. ඕ. 70කටමඩ පෙත්සම් යවලා</topic>
    <author>විජයානි එදිරිසිංහ</author>
    <content>මඩ ව්‍යාපාරවල යෙදී සිටින මාධ්‍ය කණ්ඩායමක් මෙරටට එරෙහිව රාජ්‍ය නොවන සමාගම් 70 කට මඩ පෙත්සම් යවා තිබේ. මෙඵාවුන්ට එම ව්‍යාජ වාර්තා සැකසීමට අවශ්‍ය පහසුකම් වෙනුවෙන් විපක්ෂයේ මන්ත්‍රීවරයෙක් රුපියල් ලක්‍ෂ පහක් වටිනා පරිගණක, දුරකතන, පොටෝ කොපි ඇතුලු තාක්‍ෂණ උපකරණ ලබාදී තිබේ.එම ව්‍යාජ වාර්තා සැකසූ මාධ්‍යවේදියා මීට මාස කිහිපයකට පෙර විදේශ ගතවී තිබෙන බව බුද්ධි අංශ ප්‍රකාශ කරයි.මොවුන් එම ව්‍යාපාර මඩ වාර්තා ජාත්‍යන්තර සංවිධානවලට යවමින් මෙරටට බදු සහන ලබා නොදෙන ලෙසටද ඉල්ලීිම් කර ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n10070219</link>
    <topic>දිනමිණ-මන්චි නැණැස ශිෂ්‍යත්වවැඩමුළුව මාතර දී</topic>
    <author/>
    <content>දිනමිණ – මන්චි නැණැස ශිෂ්‍යත්ව වැඩමුළුවේ තවත් පියවරක් මේ මස 3 වැනිදා (සෙනසුරාදා) පෙ. ව. 8.30 ට මාතර ශාන්ත සර්වේෂස් විද්‍යාලයේදී පැවැත්වේ. පාර්ලිමේන්තු මන්ත්‍රී‍්‍ර සනත් ජයසූරිය මහතා විශේෂ ආරාධිතයකු ලෙස මේ අවස්ථාවට සහභාගිවීමට නියමිතය. ජාතික අධ්‍යාපන ආයතනයේ දේශකයන් විසින් මෙහෙයවනු ලබන මේ සම්මන්ත්‍රණයේදී සිසුනට නොමිලේ ප්‍රශ්න පත්‍ර කට්ටලයක් පිරිනැමේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n10070211</link>
    <topic>පිහියෙන් ඇන මාමණ්ඩිය මැරූවිත්තිකාර බෑණා පෝරකේට</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>පිහියකින් ඇන තම මාමණ්ඩිය ඝාතනය කළ බෑනා එල්ලා මැරීමට පුත්තලම මහාධිකරණ විනිසුරු ඩී. ඒ. තාසීම් මහත්මිය ඊයේ (30 දින) නියම කළාය.මෙසේ එල්ලුම්ගස් නියම වූයේ එවකට පුත්තලම පොලිස් වසමට අයත් ඉහළ පුලියන්කුලම කුඹුක්කල්ල පදිංචිකරුවෙකු වන තෙන්නකෝන් මුදියන්සේලාගේ ජයරත්න හෙවත් ජයසේන (45) යන අයෙකුටය.1998 අප්‍රියෙල් මස 12 වැනි දින හෝ ඊට ආසන්න දිනෙකදී තම මාමණ්ඩියවූ පුලියන්කුලම කුඹුක්කල්ලේදී එහි පදිංචිව සිටි ඩී. ඒ. ජයතිලක යන අයට පිහියකින් ඇන ඝාතනය කරන ලදැයි නීතිපතිවරයා විසින් විතිත්කරුට එරෙහිව අධිචෝදනා පත්‍ර ගොනු කර තිබුණි. නඩු විභාගයේදී ඉදිරිපත්වූ සියලු සාක්ෂි සලකා බැලූ මහාධිකරණ විනිසුරු ඩී. ඒ. කාසීම් මහත්මිය විත්තිකරු චෝදනාවට වරදකරු බවට තීරණය කර මරණීය දණ්ඩනය නියම කළාය.රජයේ අධිනීතිඥ අසේල සේරසිංහ මහතා මෙම නඩුවේ පැමිණිල්ල මෙහෙයවූ අතර, නීතිඥ සමන්ත ප්‍රනාන්දු මහතා විත්තිකරු වෙනුවෙන් පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n10070212</link>
    <topic>බලංගොඩ මානවයා ගැන කරුණු සෙවීමට පාහියන්ගල ලෙන ආශ්‍රිතකැණීම් ඇරඹීමට යයි</topic>
    <author>ජීවනී පතිරණ</author>
    <content>ශ්‍රී ලංකාවේ ප්‍රාග් ඓතිහාසික මානව ජනාවාස පිළිබඳ තවදුරටත් කරුණු හෙළිකර ගැනීම සඳහා පාහියන්ගල ලෙන ආශ්‍රිත කැණීම් ආරම්භ කිරීමට පුරාවිද්‍යා දෙපාර්තමේන්තුව පියවර ගෙන තිබේ.මේ කැණීම් අගෝස්තු මස මුල් කාලසීමාවේ ආරම්භ කිරීමට නියමිත බවත්, මාස 1 1/2ක් වැනි කෙටි කාලයක් තුළ දී කැණීම් අවසන් කිරීමට අරමුණු කැරගෙන ඇති බවත් පුරාවිද්‍යා දෙපාර්තමේන්තුවේ අධ්‍යක්ෂ ජනරාල් ආචාර්ය සෙනරත් දිසානායක මහතා පවසයි.ලංකාවේ පැරණිම මානවයා වන බලංගොඩ මානවයාගේ තොරතුරු මේ අනුව තවදුරටත් හෙළිකර ගත හැකිවේ. දැනටමත් සියලුම කැණීම් කටයුතු සඳහා පුරාවිද්‍යා දෙපාර්තමේන්තුව මගින් රුපියල් ලක්ෂ 10ක පමණ මුදලක් වෙන් කර තිබේ.මේ සම්බන්ධ කැණීම් කටයුතු පුරාවිද්‍යා දෙපාර්තමේන්තුව මගින් 1990 වසරේ දී ආරම්භ කර ඇති අතර, 2003 වසරේ විස්තරාත්මක කැණීම් ද 2008, 2009 වසරවල දී එය තවදුරටත් ව්‍යාප්ත කරමින් මේ වසරේ දී ද නව කැණීම් ආරම්භ කිරීමට දෙපාර්තමේන්තුව පියවර ගෙන ඇත. ප්‍රාග් ඓතිහාසික යුගයේ මෙසොලිතික යුගයට අයත් තොරතුරු ශ්‍රී ලංකාවේ සිදු කරන මෙවැනි කැණීම් මගින් මතුපරපුරට දායාද කිරීමත් එය සුරැකිව තබා ගැනීමත් පුරා විද්‍යා දෙපාර්තමේන්තුවේ අරමුණු අතර වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n10070213</link>
    <topic>මහ ඇමැති පළාත් අධ්‍යාපනකාර්යාලයට කඩා පනී</topic>
    <author>රත්නපුර දිස්ත්‍රික් විශේෂ</author>
    <content>සබරගමුව පළාත් මහ ඇමැතිවරයා පළාත් අධ්‍යාපන කාර්යාලයට හදිසියේම ගිය අවස්ථාවේදී මත්පැන් පානය කරමින් සිටි එම කාර්යාලයේ සේවකයන් හා නිලධාරීන් පිරිසක් විසින් දමා ගිය අරක්කු මූඩි තොගයක් සොයාගෙන ඇත.මහ ඇමැති මහීපාල හේරත් මහතා “දිනමිණ” ට පැවසුවේ මෙම සිද්ධිය ගැන පරීක්‍ෂණයක් සිදුකර වගකිවයුත්තන්ට නිසි දඬුවම් ලබා දෙන ලෙස තමා නියෝග කර ඇති බවයි. පළාත් ප්‍රධාන ලේකම් සහ අධ්‍යාපන ලේකම්වරයාට මහ ඇමැතිවරයා එම නියෝගය කර ඇත.මහ ඇමැතිවරයා (30) දහවල් පළාත් අධ්‍යාපන කාර්යාලයට හදිසියේම ගියේ එම කාර්යාලයේදී සේවකයන් පිරිසක් මත් වතුර පානය කරන බවට ලද තොරතුරකට අනුවය. මේ කාර්යාලයේ ඇතැම් නිලධාරීන් හා සේවකයන් මත්පැන් පානය කරන බවට තමාට මීට පෙරදීත් පැමිණිලි ලැබී තිබූ බව මහ ඇමැතිවරයා කීවේය.මේ කාර්යාලයේ පැවති අපිරිසුදු වටපිටාව ගැන ද මහ ඇමැතිවරයාගේ අප්‍රසාදය පළවිය. මහ ඇමැතිවරයා කාර්යාලයට කඩා පනින විට මත්පැන් බොමින් සිටි අය බෝතල් ද රැගෙන පලාගොස් තිබූ බව පළාත් ප්‍රධාන ලේකම් පී. කොඩිතුවක්කු මහතා කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n10070214</link>
    <topic>පොලිස් වෙසින් ඇවිත්සැමියා ගසක බැඳ බිරියට අතවර</topic>
    <author>පුත්තලම සමූහ වාර්තාකරු ඩබ්ලිව්. සී. බී. ප්‍රනාන්දු</author>
    <content>තමන් පොලිසියෙන් බව පවසා පොලිස් වෙසින් නිවෙසකට පැමිණ ඇති තරුණයින් දෙදෙනෙකු ගෙහිමියා ගසක බැඳ 59 හැවිරිදි බිරියට අතවර කර පලාගොස් ඇති අතර, සිද්ධියට සම්බන්ධ තරුණයින් දෙදෙනාම වනාතවිල්ලුව පොලිසිය අත්අඩංගුවට ගෙන ඇත.වනාතවිල්ලුවේ එරිකනාවිල්ලුව වත්තක කම්කරු නිවෙසකදී ඉකුත් 29 දා මෙම අපරාධය සිදුකර ඇති අතර, 30 දින සැකකරුවන් මෙසේ අත්අඩංගුවට ගෙන ඇත.එම ප්‍රදේශයේම පදිංචි කරුවන් වන සැකකරුවන් දෙදෙනා අවුරුදු 18 සහ 20 වයස්වල පසුවෙන තරුණයන් බවද පොලිසිය පවසයි.අතවරයට පත් කාන්තාව ප්‍රතිකාර සහ වෛද්‍ය පරීක්ෂණ සඳහා පුත්තලම රෝහලට ඇතුල් කර ඇති අතර, සැකකරුවන් පුත්තලම දිසා අධිකරණයට ඉදිරිපත් කිරීමට නියමිතය.වනාතවිල්ලුව පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n10070215</link>
    <topic>ගම්පොළ ප්‍රසිද්ධ පාසලකසිසුන් 4ක් වෙරිමතින්</topic>
    <author>දිල්හාන් විජයානන්ද - ගම්පොළ සමූහ</author>
    <content>ගම්පොළ නගරයේ ඇති ප්‍රසිද්ධ පාසලක සිසුන් හතර දෙනෙකු පාසලේදී මත්පැන් පානය කොට වෙරිමතින් සිටියදී ගම්පොළ පොලිස් ස්ථානාධිපති ජාලිය හීන්කෙන්ද මහතා ඔවුන් පොලිසිය වෙත රැගෙන ගොස් දැඩි ලෙස අවවාද කොට මව්පියන්ට බාරදීමට කටයුතු කරනු ලැබීය.මෙවර අ.පො.ස. සා.පෙළ විභාගයට පෙනී සිටීමට නියමිත මෙම සිසුන් සිවුදෙනා පාසල තුළට අරක්කු ගෙනැවිත් පානය කර ඇති අතර වෙරිවී සිටි මොවුන් පිළිබඳ තොරතුරු දැනගත් විදුහල්පතිවරයා ඒ පිළිබඳ ගම්පොළ පොලිසිය වෙත දැනුම් දී තිබේ.සිසු පරපුර මත් උවදුරින් මුදාගැනීම අරමුණ ඇතිව මත්ද්‍රව්‍ය නිවාරණ පාසල් සතිය වැඩසටහන වෙනුවෙන් ගම්පොළ කොට්ඨාස බාර පොලිස් අධිකාරි ගාමිණී පෙරේරා මහතාගේ උපදෙස් මත ගම්පොළ පාසල් සිසුන් සඳහා නගර සභා ප්‍රධාන ශාලාවේ විශේෂ මත්ද්‍රව්‍ය නිවාරණ වැඩසටහනක් පැවැත්වෙමින් තිබියදී මෙම පාසල් සිසුන් අරක්කු පානය කොට වෙරිවී සිටින බවට ගම්පොළ පොලිස් ස්ථානාධිපති වරයාට පැමිණිලි ලැබී තිබුණි.මේ සිසුන් හතර දෙනා පොලිසිය වෙත කැඳවාගෙන පැමිණි පොලිසි ස්ථානාධිපති ජාලිය හීන්දකෙන්ද මහතා ඔවුන්ගේ මව්පියන් හා ගුරුවරුන් කැඳවා දැඩිව අවවාද දී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n10070216</link>
    <topic>සැක සිසුන් 11කටරු. ලක්ෂය බැගින් ශරීර ඇප</topic>
    <author>මානෙල් පුෂ්පකුමාරි</author>
    <content>ශ්‍රී ජයවර්ධනපුර විශ්වවිද්‍යාලයීය සිසුන් කීප දෙනෙකුට පහර දී තුවාල කරන ලදැයි කියන සිද්ධි තුනකට අදාළව නෙතීසි මත අධිකරණයට ඉදිරිපත් වූ එම සරසවියේ සැක සිසුන් 11 දෙනා රුපියල් ලක්‍ෂයක් බැගින් වූ ශරීර ඇප මත මුදා හැරීමට නියම කළ නුගේගොඩ මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා තවත් සිසුවකුට නොතීසි නිකුත් කිරීමට නියෝග කළේ ය.ඩබ්ලිව්. කේ. ලලිත් ප්‍රසන්න ඇතුළු සිසුන් 11 දෙනෙකු මෙසේ ඇප මත මුදා හැරුණු අතර, කේ. සී. උදය කුමාර සැක සිසුවාට අධිකරණය හමුවේ පෙනී සිටින ලෙස දන්වා නොතීසි කෙරිණි.එම සරසවියේ පැවැති උත්සවයකට සහභාගී වී එමින් සිටි ලක්ෂිත හෙට්ටිආරච්චි ඇතුළු සිසුන් 08 දෙනෙකුට සරසවිය අසලදී ජනතා විමුක්ති පෙරමුණේ හිතවාදී සිසු පිරිසක් අතින් පයින් හා පොලුවලින් පහරදී තුවාල කරන ලදැයි මිරිහාන පොලීසිය අධිකරණයට දන්වා තිබිණි.එදිනම යගිරල එච්. සුරංජන් පි‍්‍රයංක සිසුවාට පහරදී ඔහුගේ ජංගම දුරකතනය උදුරා ගන්නා ලදැයි ලලිත් ප්‍රසන්න ඇතුළු තවත් එම සරසවි සිසුන් කීපදෙනෙකු සැකකරුවන් ලෙස පොලීසිය අධිකරණයට නම් කර තිබිණි.පී. සසන්ත බණ්ඩාරනායක සිසුවාට සරසවි ගේට්ටුව අසලදී යකඩ පොල්ලකින් ලලිත් ප්‍රසන්න (පවුරා) ඇතුළු සිසුන් කීප දෙනෙකු පහර දී තුවාල කරන ලදැයි ද වශයෙන් අදාළ සිද්ධි තුන මිරිහාන සුළු පැමිණිලි අංශ ස්ථානාධිපති පොලිස් පරීක්‍ෂක එච්. එම්. සුමනරත්න මහතා අධිකරණයට වාර්තා කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n10070217</link>
    <topic>බරින් අඩු පාන් නිෂ්පාදනය කරනබේකරි හිමියන්නීතිය හමුවට</topic>
    <author>ප්‍රාර්ථනා වීරසිංහ</author>
    <content>කුමන බලවේග, බලපෑම් පැමිණියත්, නියමිත බරට පාන් නිෂ්පාදනය නොකරන සියලුම බේකරි සහ ඒවා අලෙවි කරන වෙළඳුන්ට එරෙහිව වැටලීම් අඛණ්ඩව සිදුකිරීමට සමුපකාර සහ අභ්‍යන්තර වෙළඳ අමාත්‍යාංශය තීරණය කර තිබේ.එම වැටලීම්වල දෛනික වාර්තා අමාත්‍යාංශය විසින් ඇමැතිවරයා ලබාදෙන අතරම අසුවන සෑම කෙනෙක්ම අධිකරණයට ඉදිරිපත් කර නීතිමය දඬුවම් ලැබීමට යොමුකරන බව සමුපකාර සහ අභ්‍යන්තර වෙළඳ ඇමැති ජොන්ස්ටන් ප්‍රනාන්දු මහතා පෙරේදා (30) පැවැසීය.පක්ෂ භේදයකින් තොරව මෙම වැටලීම් දිගටම සිදුකරන බව පැවසූ ඇමැතිවරයා පාරිභෝගිකයාට නියමිත බරින් යුතු පාන් ලබාදෙන ලෙසද ඉල්ලීමක් කෙළේය.ජනතාව ගෙවන මුදලට සරිලන ලෙස පාන් ලබාදීම සම්බන්ධ බේකරි හිමියන් සමඟ සාකච්ඡාවක් පැවැත්වීමට තීරණය කර ඇත.අඩු බර පාන් අලෙවි කළ වෙළඳුන් 75 ක් පමණ කිරුම් මිණුම් දෙපාර්තමේන්තුව විසින් පසුගිය 28, 29 දිනවලදී නීතියේ රැහැනට හසුකරගත් බවද හෙතෙම පැවසීය.ඇමැතිවරයා මේ අදහස් පළ කෙළේ සිය අමාත්‍යාංශයේ පෙරේදා (30) පැවැති මාධ්‍ය හමුවකදීය.මේ අවස්ථාවට සමුපකාර හා අභ්‍යන්තර වෙළෙඳ නියෝජ්‍ය ඇමැති නියෝමාල් පෙරේරා, අමාත්‍යාංශ ලේකම් අනුර සිරිවර්ධන, පාරිභෝගික සේවා අධිකාරියේ සභාපති රූම් මර්ෂුක්, වී අලෙවි මණ්ඩලයේ සභාපති කේ. බී. ජයසිංහ මහත්වරු ඇතුළු පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=n10070218</link>
    <topic>මීගමුව කළපුවේ හොරස්කාගාර 2ක් වටලයි</topic>
    <author>නිමල් රාජපක්‍ෂ</author>
    <content>මීගමුව කළපුවේ මහා පරිමාණයෙන් පවත්වාගෙන ගිය මත්පැන් නිෂ්පාදනාගාර දෙකක් වටලා රුපියල් දොළොස් ලක්‍ෂයක් වටිනා මත්පැන් තොගයක් සමඟ සැකකරුවන් දෙදෙනකු ජාඇළ සුරාබදු නිලධාරීන් විසින් ඊයේ (01) අත්අඩංගුවට ගනු ලැබූහ.ජා-ඇළ සුරාබදු අධිකාරි කීර්ති පෙරේරා මහතාට ලද තොරතුරක් මත සුරාබදු නිලධාරීන් පමුණුගම සේදවත්ත ප්‍රදේශයෙන් අලුයම තුනට පමණ බෝට්ටුවකින් කළපුවේ සැතපුම් දෙකක් ගොස් මත්පැන් නිෂ්පාදනාගාර දෙකක වටලා තිබිණ.සුරාබදු නිලධාරින් කළපුවේ කරවටක් මඩ ගොහුරු අතරින් ගොස් නිෂ්පාදනාගාරවල සිටි සැකකරුවන් කොටුකර ගෙන ඇත.මත්පැන් නිෂ්පාදනාගාරවල තිබී ගෝඩා මිලි ලීටර් දස ලක්‍ෂ අසූ දහසක් , කසිප්පු ස්පී‍්‍රතු මිලි ලීටර් තිස්පන්දහසක්, බැරල් 56ක්, ප්ලාස්ටික් කෑන් 35ක්, දගර දෙකක් සොයාගත් බව ජා-ඇළ සුරාබදු අධිකාරි කීර්ති පෙරේරා මහතා පැවැසීය.බෝට්ටුවල රැගෙන ඒමට නොහැකි ගෝඩා බැරල් 36ක් හා ප්ලාස්ටික් කෑන් 15ක් පළා විනාශ කළ බව ජා-ඇළ සුරාබදු ස්ථානාධිපති ආර්. ඒ. ඩී. ඉන්ද්‍රනාන් මහතා දිනමිණට කීය.සුරාබදු කොමසාරිස් ජෙනරාල් වසන්ත හපුආරච්චි මහතාගේ උපදෙස්මත, ජා-ඇළ සුරාබදු අධිකාරි කීර්ති පෙරේරා, සුරාබදු ස්ථානාධිපති ආර්. ඒ. ඩී. ඉÁද්‍රනාත්, පරීක්‍ෂකවරුන් වන රාජපක්‍ෂ, වල්පොල, බාලසූරිය, සැරයන් මේජර් ඩයස්, කෝප්ප්‍රල් කුමාරසේන, නියාමකවරුන්වන සම්පත්, හේමාල්, චÁද්‍රසේන, ධනංජය, වරකාගොඩ, සරත් රෝහන යන නිලධාරීහු මෙම වැටලීම සිදු කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=r1007021</link>
    <topic>උතුරු මැද සෞඛ්‍ය නැංවීමටසුව සහන කමිටු පිහිටුවීමට යයි</topic>
    <author>පොළොන්නරුව දිසා සමූහ ඇම්. පී. සරත්</author>
    <content>උතුරු මැද පළාතේ ජනතාවගේ සෞඛ්‍ය තත්ත්වය නැංවීම පිණිස සුව සේවා පදනම් සහ සුව සහන කමිටු පිහිටුවීමේ ව්‍යාපෘතියක් උතුරු මැද පළාත් සෞඛ්‍ය අමාත්‍යාංශය ක්‍රියාවට නංවයි.මේ ව්‍යාපෘතියේ මුල් අදියර පොළොන්නරුව දිස්ත්‍රික්කයේදී පසුගියදා ආරම්භ කැරිණි.පොළොන්නරුව දිස්ත්‍රික්කයේ සුව සේවා කමිටු 120 ක් සහ සුව සේවා පදනම් 23 ක් මේ අනුව පිහිටුවීමට කටයුතු යොදා ඇත.අනුරාධපුර දිස්ත්‍රික්කයේ මේ වැඩපිළිවෙළ ක්‍රියාවට නැංවෙන්නේ ලබන මාසයේදීය.පොළොන්නරුව දිස්ත්‍රික්කයේ සුව සහන කමිටු හා සුව සේවා පදනම් පිහිටුවීම උතුරු මැද පළාත් සෞඛ්‍ය ඇමැති පේෂල ජයරත්න මහතා ගේ් ප්‍රධානත්වයෙන් පොළොන්නරුව පුලතිසි බුද්්ධි මණ්ඩපයේදී පසුගිය දා සිදු කැරිණි.සුව සහන කමිටු පිහිටුවීමේ මූලික අරමුණ වී ඇත්තේ සෞඛ්‍ය වෛද්‍ය නිලධාරී කොට්ඨාසවලට අයත් පවුල් සෞඛ්‍ය නිලධාරී කොට්ඨාශවල වෙසෙන ජනතාව ආවරණය වන පරිදි ඔවුන්ගේ සෞඛ්‍ය තත්ත්වය ගුණාත්මක බවින් වැඩි කිරීම සඳහා අවශ්‍ය වැඩසටහන් දියත් කිරීමයි. මෙහිදී සුව සහන කමිටුවල උපදේශන දායකත්වය එම කොට්ඨාස භාර පවුල් සෞඛ්‍ය සේවා නිලධාරීනියන් හා මහජන සෞඛ්‍ය පරීක්ෂකවරු සිදු කරති.මේ යටතේ ඒ ඒ කොට්ඨාසවල රෝග නිවාරණය, බෝවන හා බෝ නොවන රෝග පිළිබඳව ජනතාව දැනුවත් කිරීම, මන්ද පෝෂණය මැඩලීමේ වැඩසටහන් ජනතාවගේ මානසික සෞඛ්‍ය සංවිධානය කිරීම, ළදරු හා මාතෘ පෝෂණය වර්ධනය කිරීම, දුම් වැටි හා මත්ද්‍රව්‍ය පිටු දැකීම හා ප්‍රජා සෞඛ්‍ය සම්බන්ධ වන සම්පත් බෙදීයාමේදී මැදිහත්වීම පිළිබඳ කටයුතු කිරීමට නියමිතය.මෙම අවස්ථාව සඳහා සුව සහන කමිටු හා සුව සේවා පදනම් කමිටු නිලධාරී 200 කු පමණ සහභාගී වූහ. ඔවුන් ඉදිරි කටයුතුª දැනුවත් කිරීම සඳහා කටයුතු යොදා තිබුණි. මෙම කමිටු නිලධාරීන් දැනුවත් කිරීමේ උපදේශන දායකත්වය ලබා දෙනු ලැබුවේ කොළඹ සෞඛ්‍ය අධ්‍යාපන කාර්යාලයේ අධ්‍යාපන ;;වද්‍ය සරත් අමුණුගම මහතාය.පොළොන්නරුව දිස්ත්‍රික් සෞඛ්‍ය සේවා අධ්‍යක්ෂක වෛද්‍ය ප්‍රියන්ත අතපත්තු පොළොන්නරුව දිස්ත්‍රික් වෛද්‍ය සැලසුම් අංශයේ ප්‍රධානි වෛද්‍ය සරත් ජයසිංහ පොළොන්නරුව මහ රෝ්හලේ වෛද්‍ය අධිකාරී රුක්ෂාන් බෙල්ලන මහත්වරු සෞඛ්‍ය අංශයේ සේවයේ නියුතු වෛද්‍යවරු ඇතුළු නිලධාරීහු විශාල පිරිසක් සහභාගී වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=r1007022</link>
    <topic>පොළොන්නරුවේසර්පයින්ගේවැඩිවීමක්</topic>
    <author>පොළොන්නරුව දිසා සමූහ ය</author>
    <content>පොළොන්නරුව දිස්ත්‍රික්කය තුළ සර්පයින් ගේ වැඩිවීමක් සිදුවී තිබෙන බව ශ්‍රී ලංකා සර්පවේදීන්ගේ සංගමය කියයි.කැලෑ බද ප්‍රදේශ, කෙත් යායවල්, තිබීම නිසා බහුල වශයෙන් සර්පයන් වැඩි වී ඇත. විශේෂයෙන්ම සර්පයින් දෂ්ඨ කිරීමෙන් 2010 ජනවාරි 01 වැනිදා සිට ජුනි 25 දක්වා පොළොන්නරුව රෝහලට රෝගීන් 38 ඇතුළත් කර ඇත.ඉන් තිදෙනකු මිය ගොස් තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=r1007023</link>
    <topic>රත්නපුර දිසාවේඩෙංගු මරණ 6යි</topic>
    <author>රත්නපුර දිසා විශේෂ</author>
    <content>රත්නපුර දිස්ත්‍රික්කයේ ඩෙංගු මරණ සංඛ්‍යාව හය දක්වාද රෝගීන්ගේ සංඛ්‍යාව 1395 දක්වාද ඉහළ ගොස් ඇතැයි රත්නපුර සෞඛ්‍ය සේවා කාර්යාලය කියයි. හත් හැවිරිදි දරුවෙකු 28 වැනිදා රත්නපුර මහ රෝහලේදී මිය ගියේ ඩෙංගු වැළඳීමෙන් බව සැක කෙරේ.කහවත්තේ ගැබිනි මවක්ද තම අටමස් දරුවා සමග ඩෙංගු වැළඳීමෙන් මිය ගිය බවට සෞඛ්‍ය බලධාරීහු සැක කරති. රාජ්‍ය පරිපාලන හා ස්වදේශ කටයුතු ඇමැති ජෝන් සෙනෙවිරත්න මහතාගේ මූලිකත්වයෙන් දිස්ත්‍රික් ඩෙංගු මර්දන කමිටුවක්ද පිහිටුවා ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=r1007024</link>
    <topic>ත්‍රි’මලය සිමෙන්ති කම්හලින්පාරිසරික බලපෑම් රැසක්</topic>
    <author>ත්‍රිකුණාමලය විශේෂ</author>
    <content>ත්‍රිකුණාමලය චීන වරායේ පිහිටා තිබෙන සිමෙන්ති කර්මාන්ත ශාලාවෙන් පිටවන සිමෙන්ති කුඩු පරිසරයට මුසු වීමෙන් සිදුවන පාරිසරික බලපෑම හා අවට ප්‍රදේශවාසීන්ගේ සෞඛ්‍යයට එල්ල වී ඇති තර්ජනය සොයා බලා විසදුම් ලබා දීමට නැගෙනහිර පළාත් සභාව තීරණය කර තිබේ.නැගෙනහිර පළාත් සභා මන්ත්‍රී ඒ පරුෂරාමන් මහතා කළ යෝජනාවක් පළාත් සභා පක්ෂ නායක රැස්වීමේදී සාකච්ඡාවට භාජනය කිරීමෙන් පසු මෙය සොයා බැලීමට කමිටුවක් පත් කළ බව පළාත් සභා සභාපති නීතිඥ මොහොම්මදු පාහිස් මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=r1007025</link>
    <topic>අභිරහස් ලෙස මරාදැමූ අයකුගේසිරුරක් කන්තලෙන් හමුවෙයි</topic>
    <author>කන්තලේ සමූහ</author>
    <content>තම නිවස අසල ඇති ලඳු කැලෑවක අභිරහස් ලෙස මියගොස් සිටි පුද්ගලයෙකුගේ මළ සිරුරක් පෙරේදා (30) කන්තලේ පොලිසිය විසින් සොයාගෙන ඇත.මෙලෙස මියගොස් ඇත්තේ කන්තලේ 91 වෙන්ඩ්‍රාසන්පුර ජනපදයේ පදිංචි එස්. එම්. ඇස්වැද්දුමේ ගෙදර දයරත්න නම් හතලිස් දෙහැවිරිදි විවාහකයෙකි.කන්තලේ ප්‍රධාන මහේස්ත්‍රාත් කෝසල සේනාධීර මහතා සිද්ධයවූ ස්ථානයට ගොස් මහේස්ත්‍රාත් පරීක්ෂණය පැවැත්වූ අතර කන්තලේ මූලික රෝහලේ අධිකරණ වෛද්‍ය නිලධාරි රුවන් රවීන්ද්‍රනාත් මහතා විසින් පශ්චාත් මරණ පරීක්ෂණය සිදුකරන ලදී.සිද්ධිය සම්බන්ධයෙන් විවෘත තීන්දුවක් දුන් වෛද්‍යවරයා මළ සිරුරේ කොටස් රජයේ රස පරීක්ෂකවරයා වෙත හා කොළඹ වෛද්‍යවිද්‍යාලයට යවා වැඩිදුර පරීක්ෂණ කිරීමට තීරණය කරන ලදී.කන්තලේ මූලස්ථාන පොලිසියේ අපරාධ විමර්ශන අංශයේ ස්ථානාධිපති පො. ප. සිල්වා මහතා සිද්ධිය සම්බන්ධ යෙන් වැඩිදුර පරී්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=r1007026</link>
    <topic>කෙහෙල්ගමුඔය හරහා පාලමේ ලෑලි ගැලවිලා</topic>
    <author>ඡායාරූපය - ගිනිගත්හේන විශේෂ ජී. ඒ. ගුණසේන</author>
    <content>අඹගමුව ප්‍රාදේශීය සභා බල ප්‍රදේශයට අයත් කොස්වත්ත, හෝමාගම මාර්ගයේ කෙහෙල්ගමුඔය හරහා තනා තිබෙන සංගිලි පාලම අබලන් තත්ත්වයක පවතී. මෙයට දශක ගණාවකට ඉහත දී එවකට පැවැති අඹගමුව උතුරු ගම් සභාව මගින් ඉදිකරන ලද එම පාලම දිගින් අඩි 130ක් පමණ හා උසින් අඩි 25ක් පමණ වේ.එම පාලමේ සවිකර ඇති ලෑලි දිරාපත්ව ඇති බැවින් එහි ගමන් කිරීම අවදානම් සහිතය.දිනපතා කොස්වත්ත හෝමාගම මාර්ගයේ පයින් ගමන් ගන්නා හෝමාගම කොස්වත්ත හා එල්ලුගෙදර යන ප්‍රදේශවල වැසියෝ මේ පාලම භාවිතයට ගනිති. එබැවින් මේ පාලම ඉක්මනින් අලුත්වැඩියා කර දෙන්නැයි ඔව්හු බලධාරින් ගෙන් ඉල්ලා සිටිති.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=r1007027</link>
    <topic>නාකියාදෙණිය රබර් වතුයායේඉඩම් බලෙන් අල්ලාගෙන</topic>
    <author>බද්දේගම විශේෂ - කැළුම් සුදර්ශන විතානගේ</author>
    <content>ආසියාවේ විශාලතම රබර් වතුයාය වන නාකියාදෙණිය රබර් වතුයාය විනාශ වෙමින් පවතී. 1972 වර්ෂය වන විට ඉඩම් ප්‍රතිසංස්කරණ කොමිෂන් සභාවට අයත්ව තිබූ මේ නාකියාදෙණිය රබර් වතුයාය 1977 වර්ෂයේදී රාජ්‍ය වැවිලි සමාගමට පවරාගෙන ඇත. එය 1992 වර්ෂයේදී රජයේ ගැසට් පත්‍රය මගින් වැඩිම ඉල්ලුමට 99 අවුරුදු බදු ක්‍රමයට ලබා දීමට ටෙන්ඩර් කැඳවූ අවස්ථාවේ වටවල වැවිලි සමාගම ලබාගෙන ඇත.එහිදී භූ®මිය සහ එහි සියලු දේපළවලට වටවල වැවිලි සමාගම වගකිවයුතු වන බවත්, භූමිය වවා සශි‍්‍රක කිරීමත්, ඒවායේ ලාභය භුක්ති විඳීමටත් වටවල වැවිලි සමාගමට අයිතිය ලබා දී ඇත.මේ රබර් වගාව හෙක්ටයාර් 5000 කින් සමන්විතය. මෙහි ස්වභාවික රබර් යොදා ගන්නේ ගුවන් යානාවලට අවශ්‍ය ටයර් නිෂ්පාදනය කිරීමට බව වතු අධිකාරි නිලන්ත මහතා පවසයි.වටවල වැවිලි සමාගම සතු භූමිය ඇතැම් පුද්ගලයන් විසින් බලහත්කාරයෙන් අයිතිකරගෙන සිටිති. වතු නිවාසවල ජීවත්වන අය වතු ක්ෂේත්‍රයේ රැකියාව කරමින් භූමියෙන් කොටසකට ද තම අයිතිය කියමින් එහි ස්ථිර භෝග වගා කරමින් සිටිති.වතු ආසන්නයෙහි ජීවත්වන පදිංචිකරුවන් වැවිලි වගාව ක්‍රමයෙන් විනාශ කොට වගාවෙහි නිරතවේ. එබැවින් වටවල වැවිලි සමාගම ලබා ගත් නාකියාදෙණිය වත්තෙන් විශාල ඉඩම් ප්‍රමාණයක් ගම්වාසීහු විසින් පරිහරණය කරනු ලැබේ. වැඩි ප්‍රමාණයක් අල්ලාගෙන ඇත්තේ ඉඩම් හිමි ධනවත් හා බලවත් පිරිසකි. මෙසේ බලෙන් අල්ලා ගත් ඉඩම් ප්‍රමාණය හෙක්ටයාර් 500 කට ආසන්න වේ.වතු අධිකාරිවරුන් පවසන්නේ රජය සතු මේ දේපළ විනාශ කිරීමට විරුද්ධව ක්‍රියාමාර්ග ගැනීමේදී ද වැරදිකරුවන් නිවැරැදිකරුවන් වන බැවින් උසස් නිලධාරීන් මැදිහත් වී මේ සම්පත් ආරක්‍ෂා කිරීමට කටයුතු කළ යුතු බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=r1007028</link>
    <topic>මිද්දෙණියේ පොල් ආශි‍්‍රත කර්මාන්ත කලාපයක් පිහිටුවීමට පියවර</topic>
    <author>තිස්සමහාරාම විශේෂ රාජා වෛද්‍යසේකර</author>
    <content>රුපියල් මිලියන 350ක වියදමින් කර්මාන්ත කලාපයක් මිද්දෙණියේ පිහිටුවීමට රජය සැරසේ.මෙහි පොල් ආශ්‍රිත කර්මාන්ත සඳහා ප්‍රමුඛත්වයක් දීමට නියමිතය. මෙය පොල් ත්‍රිකෝණයෙන් පිට පොල් ආශ්‍රිත කර්මාන්ත කලාපයක් පිහිටුවනු ලබන ප්‍රථම අවස්ථාව ලෙස සැලකේ.මෙහි මහා පරිමාණයේ පොල් තෙල් මෝලක් සහ මහා පරිමාණයේ කොහු කර්මාන්ත ශාලාවක්ද පිහිටුවීමට නියමිතය. මේ ව්‍යාපෘතිය රාජ්‍ය හා පෞද්ගලික අංශ ඒකාබද්ධව ආයෝජනය කරනු ලබන ව්‍යාපෘති වෙති. පෞද්ගලික ආයෝජනය දකුණු පළාතේ පොල් කර්මාන්ත කරුවන්ගෙන් හා පොල් වගා කරුවන්ගෙන් ලබාගැනීමට නියමිතය.මෙමගින් සෘජුව හා වක්‍රව රැකියා 1500ක් ජනනය කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=r1007029</link>
    <topic>ලියනගෙමුල්ල - සීදූවකුඹුරු වල් බිහිවෙලා</topic>
    <author>සීදූව සමූහ</author>
    <content>දික්වෙල වෙල්යායේ කටුනායක අමන්දො‍්‍රළුව, ලියනගෙමුල්ල සීදූව ඇතුළු තවත් ප්‍රදේශ කීපයක මීට වසර 40 කට පෙර සාර්ථකව දෙවැරැක්දිරි වී වගාව කළ අතර යම් යම් හේතූන් නිසා අද එම වෙල්යාය වගා නොකිරීමේ හේතුවෙන් විනාශ වී තිබේ.සමහර අය තමන්ගේ කුඹුරු කොටස් විකිණීමෙන් පසු ඒවා ගත් අය කුඹුරු අනවසරයෙන් ගොඩකර නිවාස ද ගොඩනැගිලිද සාදා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=r10070210</link>
    <topic>නුවර පාර දෙපසපුරන් කුඹුරුවගා කිරීම සාර්ථකයි</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ දිස්ත්‍රික් ගොවිජන සංවර්ධන දිස්ත්‍රික් කාර්යාලයේ උපදෙස් හා මෙහෙයුම් මත නුවර පාර දෙපස පුරන් කුඹුරු නැවත වගා කිරීම සාර්ථකව සිදු වූ බව ගම්පහ දිස්ත්‍රික් ගොවිජන සංවර්ධන කාර්යාලය හෙළි කරයි.ඒ අනුව ගොවිජන සේවා කොට්ඨාස අනුව බියගම පුරන් කුඹුරු අක්කර 23ක් මහ කන්නයේ වගාකර ඇත. හෙනරත්ගොඩ ගොවිජන සේවා කොට්ඨාසයේ අක්කර 36ක් මහ කන්නයේ වගාකර තිබේ. උඩුපිළ අක්කර 10ක් සූරියපාළුව අක්කර 1ක් යක්කල අක්කර 10ක් යල කන්නයේ වගාකර තිබේ.නිට්ටඹුව අක්කර 22 ක් පස්යාල අක්කර 5ක් මීරිගම අක්කරයක්ද වගාකර ඇත. මේ අනුව නුවර පාර දෙපස පුරන්කුඹුරු අක්කර 116ක් මේ වන විට වගාකර ඇති බැව් කමිටුවේ දී හෙළිවිය. මෙය දිසාවේ අනිකුත් ප්‍රදේශවල පුරන්කුඹුරු අස්වැද්දීමට අමතරව බවද හෙළිවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=r10070211</link>
    <topic>බොරලැස්ගමුවේ වසා ඇතිවෙළෙඳසල් සභාවට ගන්නැයි ඉල්ලීම්</topic>
    <author>කැස්බෑව සංචාරක බොරලැස්ගමුව සමූහ</author>
    <content>බොරලැස්ගමුව නගරයේ වසා තිබෙන වෙළෙඳසල් සියල්ල වහාම නගර සභාවට පවරා ගෙන විවෘත කිරීමට පියවර ගන්නා ලෙස බොරලැස්ගමුව නගර සභාවේ සභාපති දේශබන්දු අරුණ ප්‍රියශාන්ත මහතාගෙන් නාගරික මන්ත්‍රීවරු ඉල්ලා සිටිති.ඇතැමුන් වෙළෙඳසල් වසා දමා එම කඩ කාමර ගබඩාවන් හැටියට භාවිතා කරන බවත් සමහර පුද්ගලයන් ලබාගෙන තිබෙන නගර සභාවේ දේපළ වෙනත් පුද්ගලයන්ට බදු දී තිබෙන බවත් වෙළෙඳසල් හිමියන් වෙළෙඳසල්වල අනවසර ඉදිකිරීම් කර තිබෙන බවත් මන්ත්‍රීවරු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=s1007021</link>
    <topic>තර්ස්ටන් පිල පිළිමළුන් පිටු දැකීමේ රගර් තරගාවලිය වර්ජනය කරයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාසල් රගර් සංගමය සංවිධානය කරන පිළිමළුන් පිටු දැකීමේ රගර් තරගාවලිය වර්ජනය කිරීමට තර්ස්ටන් විදුහල තීරණය කර ඇත. මේ පිළිබඳව ලිඛිතව ශ්‍රී ලංකා පාසල් රගර් සංගමයට ඊයේ දන්වා ඇත.නිමා වු අන්තර් පාසල් ලීග් රගර් තරගාවලියේ පළමු කොටසේ ‘බී’ කණ්ඩයේ අනු සූරතාව නීති විරෝධි ලෙස අහිමි කිරීමට එරෙහිව යැවූ ලිපියට මෙතෙක් ප්‍රතිචාර නොදැක්වීම හේතුවෙන් තර්ස්ටන් විදුහල මේ පියවර ගත්තේ ය.පිළිමළුන් පිටු දැකීමේ රගර් තරගාවලියේ දී තර්ස්ටන් විදුහල හා විද්‍යාර්ථ විදුහල අතර තරගය අද කොළඹ සී. ආර්. පිටියේ දී පැවැත්වීමට නියමිතව තිබුණි.තර්ස්ටන් විදුහලට ‘බී’ කාණ්ඩයේ අනුසූරතාව අහිමි වී ගියේ ගල්කිස්ස විද්‍යා විදුහල සමඟ පැවැති තරගයේ දී පාසල් රගර් සංගමය ප්‍රසාද ලකුණු පිරිනැමීමෙන් අනතුරුවය. එම තරගය අධික වර්ෂාව හේතුවෙන් අතරමග නවතා දැමූ අතර ජය පරාජයෙන් තොර තරගයක් සේ සලකා දෙපිලටම ලකුණු 2 බැගින් ලබාදිය යුතු වුවද ලබාගත් ට්‍රයි එකක් අනුව විද්‍යා විදුහලට තවත් ලකුණු 0.5 ක් එකතු කිරීම අසාධාරණ මෙන්ම තරග නිති රෙගුලාසි උල්ලංඝනය කිරීමක් බවද තර්ස්ටන් විදුහල ලිපියකින් සිය විරෝධතාව දැක්වීය.තර්ස්ටන් විදුහලේ ප්‍රකාශකයකු සඳහන් කළේ අන්තර් ක්‍රීඩා සමාජ රගර් තරගායකදී මේ හා සමාන සිදුවීමක් පාසල් රගර් සංගමයට ආදර්ශයට ගත හැකි බවයි. නාවික-සී. ආර්. අතර තරගය ප්‍රථම භාගයේ දී වර්ෂාව හේතුවෙන් අතහැර දැමූ අතර එහි දී නාවික හමුදාවට වැඩිපුර ලබාදුන් ලකුණු සී. ආර්. පිලේ විරෝධතාවක් මත අවලංගු කළ බව එම ප්‍රකාශකයා වැඩිදුරටත් පැවැසීය.මේ අතර උද්ගත වි ඇති තත්ත්වය අනුව තර්ස්ටන් විදුහලේ නියෝජිතයන් කැඳවා විශේෂ රැස්වීමක් හෙට පැවැත්වීමට පාසල් රගර් සංගමය කටයුතු යොදා ඇතැයි වාර්තා වේ. පිළිමළුන් පිටු දැකීමේ තරගාවලියෙන් ඉවත් වීමට ගත් තීරණය ගැන නැවත සලකා බලන ලෙස තර්ස්ටන් විදුහලෙන් ඉල්ලා සිටීමටද පාසල් රගර් සංගමය උත්සාහ ගනිමින් සිටී.එහෙත් තර්ස්ටන් විදුහල දැනුම් දෙන්නේ සිදු වූ අසාධාරණයට නිසි පිළිතුරක් නොලැබුණොත් පාසල් රගර් සංගමයට එරෙහි අධිකරණ ක්‍රියාමාර්ගය ඉක්මනින් සිදුවන බවයි. මේ බව නීතිඥයකු මගින් එන්තරවාසියක් යැවීමටද තර්ස්ටන් විදුහල කටයුතු කර තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=s1007022</link>
    <topic>ලොව ජනප්‍රියතම ක්‍රීඩාවේඅර්ධ අවසන් පූර්ව තරග අද සිට</topic>
    <author>කේප්ටවුන් (රොයිටර්)</author>
    <content>ලෝක පාපන්දු තරගමාලාවේ දක්ෂතාව සහ හැකියාව උරගා බැලීමේ තවත් උණුසුම් තරග වටයක් වන අර්ධ අවසන් පූර්ව වටය අද (2) ඇරැඹේ.ජගත් පාපන්දු පිටියේ දැවැන්තයින් මෙන්ම ඇතැම් යොවුන් කණ්ඩායම් ද පාපන්දු කුසලානය අත්පත් කර ගැනීමේ අරමුණින් ඉතා තියුණු තරග ප්‍රවේශයකට දැන් අවතීර්ණ වී සිටිති.අර්ධ අවසන් තරග වටයේ වඩාත්ම තියුණු තරගයක් වනු ඇතැයි පැවසෙන ආජෙන්ටිනා - ජර්මානු තරගය බුවනෝස් අයර්ස් නගරයේ සිට බර්ලිනය දක්වා මිලියන ගණනාවක ක්‍රීඩා ලෝලීහු සජීවි අත්දැකීමකට මුහුණ දෙන කුතුහලය දනවන තරගයක් වනු ඇත.මේ වටය පළමු තරගය වන බ්‍රසීලය සහ නෙදර්ලන්තය අතර පැවැත්වෙන තරගය එළැඹෙන තුරු බ්‍රසීල ක්‍රීඩකයෝ මහත් නො ඉවසිල්ලෙන් බලා සිටිනුයේ ජයග්‍රහණයේ පවස සංසිඳුවා ගන්නටය. එම තරගය දැනටමත් බ්‍රසීල පිල මානසිකව ජයග්‍රහණය කොට හමාරය.පළමු වතාවට අර්ධ අවසන් පූර්ව වටයට පිවිසි පැරගුවේ පිල මෙන්ම දකුණු අප්‍රිකානු මහාද්වීපයේ ඉතිරිව ඇති එකම බලාපොරොත්තුව වන ඝානා කණ්ඩායමද මේ වටයේ තරග වදින අයුරු නැරඹීමට ලෝක පාපන්දු ප්‍රජාව දෑස් දල්වා බලා සිටිති.වසර 80 කට පෙර පැවැති මංගල ලෝක කුසලාන පාපන්දු තරගමාලාවේ සූරතාව දිනූ උරුගුවේ සිය තෙවැනි කිරුළ බලාපොරොත්තුවෙන් තරග වදිමින් සිටියි.පෘතුගාලයට එදා අමතක නොවන අමිහිරි මතකයන් ඉතිරි කරමින් අර්ධ අවසන් පූර්ව වටයට පිවිසි ස්පාඤ්ඤයද පාපන්දු කිරුළ අත්පත් කරගැනීමේ අදිටනින් පසුවන්නේය.තරග 48 කින් යුතු පළමු වටයේදී එක් තරගයකට ගෝල 2 ක සාමාන්‍ය තත්ත්වයක් වාර්තා වූ අතර ‘කණ්ඩායම් 16’ වටයේදී එය තරගයකට ගෝල තුනකට වැඩි නොවීය.ලෝක පාපන්දු ප්‍රජාව වඩාත් උණුසුම් කරවන විශිෂ්ටතම තරග වටයක ජය සතුට මෙන්ම පරාජය කඳුළද එකට එක්වනු නො අනුමානය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=s1007023</link>
    <topic>පකිස්තාන ධාවන සූරියන්ටතරග තහනමක්</topic>
    <author/>
    <content>ලබන ඔක්තෝබරයේ ඉන්දියාවේ පැවැත්වෙන පොදු රාජ්‍ය මණ්ඩලයීය ක්‍රීඩා උළෙලේ දී පාකිස්තානය නියෝජනය කරමින් මීටර් 100 හා 200 කාන්තා ඉසව්වලට සහභාගි වීමට නියමිතව සිටි සාදාෆ් සිද්ධික් සහ ජවීරියා හසන් තහනම් උත්තේජක භාවිත කිරීමේ චෝදනාවට හසුවීම හේතුවෙන් වසර දෙකක තරග තහනමක් පැනවූ බව පාකිස්තාන මත්ද්‍රව්‍ය විරෝධී සංවිධානය ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=s1007024</link>
    <topic>ජනාධිපති ගුඩ්ලක්ගෙන්නයිජීරියාවේ පාපන්දු තහනමක්</topic>
    <author>අබුජා (රොයිටර්)</author>
    <content>ලෝක පාපන්දු තරඟ මාලාවේ දස්කම් දැක්වීමට අපොහොසත්වීමේ හේතුවෙන් ඉදිරි වසර 2 සඳහා තම පිලට ජාත්‍යන්තර තරගවලට සහභාගි වීමේ තහනමක් නයිජීරියාවේ ජනාධිපති ගුඩ්ලක් ජොනතන් විසින් පනවනු ලැබූ බව ඔහුගේ කාර්යාල ප්‍රකාශකයෙක් පැවසුවේය.නයිජීරියාව මෙවර තරඟමාලාවේ පළමු වටයෙන් ඉවතට වීසිවූ අතර ඒ පිළිබඳව සමාලෝචන කිරීමට නයිජීරියානු පාපන්දු සම්මේලනයේ විචාරක කමිටුව පැවැත්වූ හමුවකදී ජනාධිපතිවරයාගේ මේ තීරණය ප්‍රකාශයට පත්වී ඇත. මේ තීරණය පිළිබඳව ජගත් පාපන්දු සම්මේලනය දැනුවත් කරමින් ලිපියක් ඉදිරිපත් කිරීම නයිජීරියාවේ ක්‍රීඩා අමාත්‍යවරයා විසින් සිදු කරනු ලැබීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=s1007025</link>
    <topic>FIFA ලෝක කුසලානයකැරට් 18යි:කිලෝ 6යි</topic>
    <author>ප්‍රින්ස් ගුණසේකර</author>
    <content>දකුණු අප්‍රිකාවේ දැන් පැවැත්වෙන ලෝක කුසලාන පාපන්දු තරගාවලියේ සුරතාව දිනා ගන්නා කණ්ඩායමට කැරට් 18 තනි පවුම් රත්තරනින් තැනූ කිලෝග්‍රෑම් 6.175 ක් බරැති"FIFA" කුසලානය’ හිමි වේ. ඉතාලියේ ප්‍රකට කලාකරු සිල්වියෝ ගසානිගා ඉදිරිපත් කළ නිර්මාණයක් වූ "FIFA" කුසලානය. උසින් සෙන්ටිමීටර් 36 කි. මෙහි අලංකාරය වැඩි කිරීම සඳහා රත්තරන් සමග මැලචයිට් නම් කොළ පාට ඛනිජයක් මිශ්‍ර කර ඇත."FIFA" ලෝක කුසලානයේ ස්වාමීත්වය ලෝක පාපන්දු සම්මේලනයට හිමිව ඇති බැවින් එහි ආරක්ෂාව වෙනුවෙන් ජයග්‍රාහී රටට ඝන රන් තහඩුවකින් නිමවූ ආකෘතියක් ගෙන යෑමට හැකිය. නියම ලෝක කුසලානය සදාතනිකව තබාගන්නේ ලෝක පාපන්දු නිවහනේ පමණි.ලෝක පාපන්දු තරගාවලියේ ජයග්‍රාහී කණ්ඩායම් වලට ඇ. ඩො. මිලියන 420 ක මුදල් තෑගිද වෙන් කර ඇත. එය 2006 වසරේ ලෝක පාපන්දු තරගාවලියට වඩා සියයට 60 කින් තෑගි මුදල් වැඩි කිරීමකි. ලෝක කුසලාන තරගාවලියට සුදුසුකම් ලැබූ සෑම රටකටම සූදානම් වීම උදෙසා ඇ. ඩො. මිලියනයක මුදලක් කලින්ම පිරි නැමේ.ලෝක කුසලාන තරග ඉතිහාසයේ ප්‍රථම වරට නියෝ්ජනය කරන රටවල ක්‍රීඩකයන්ගේ ක්‍රීඩා සමාජවලට යුරෝ මිලියන 26 ක් ප්‍රදානය කිරීම ද විශේෂයකි. එවිට එක් ක්‍රීඩකයෙකුගේ දිනක වටිනාකම යුරෝ 1000 ක් පමණ වෙතැයි ගණන් බලා ඇත.ලෝක කුසලාන පාපන්දු තරගාවලියේ පිරිනැමෙන තෑගි මුදල් මෙසේය.* මූලික වටයේදී එක් කණ්ඩායමකට ඇ. ඩො. මිලියන 8 ක්.* කණ්ඩායම් 16 වටයේදී කණ්ඩායමකට ඇ. ඩො. මිලියන 9 ක්.* අර්ධ අවසන් පූර්ව වටයේදී කණ්ඩායමකට ඇ. ඩො. මිලියන 18 ක්.* අවසන් පූර්ව වටයේදී කණ්ඩායමකට ඇ. ඩො. මිලියන 20 ක්.* අනුසූරතාව දිනා ගන්නා කණ්ඩායමට ඇ. ඩො. මිලියන 24 ක්.* සූරතාව දිනා ගන්නා කණ්ඩායමට ඇ. ඩො. මිලියන 30 ක්.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=s1007026</link>
    <topic>මහනුවර කණ්ඩායම සූරතාව අභියස</topic>
    <author>ෆවුස් මොහොමඩ්</author>
    <content>පසුගිය වසර 9 පුරාවට නොකඩවා අන්තර් සමාජ රගර් තරගමාලාවේ ‘ඒ’ කොටසේ සූරතාව අත්කර ගැනීමට සමත් වූ මහනුවර ක්‍රීඩා සමාජය වාර්තාගත 10 වැනි සූරතාව හිමිකර ගැනීමේ අරමුණින් හෙට (3) ලොන්ඩන් පෙදෙසේ දී සී.ආර්.පීල සමඟ තරග වැදීමට නියමිතය.හෙට පැවැත්වෙන තරගය මහනුවර කණ්ඩායමට වාසිදායක තරගයක් වන අතර සී.ආර්. පිලට දැඩි තීරණාත්මක තරගයක් වනු නොඅනුමානය. 1998 වසරෙන් පසුව අන්තර් සමාජ ඒ කොටසේ සූරතාව දිනා ගැනීමට අසමත්ව සිටින සී.ආර්. පිල හෙට තරගයේ දී වැඩි ලකුණු 5කින් මහනුවර පිල පරාජය කිරීමට සමත් වුවහොත් වසර 12 කට පසුව යළි රගර් සූරතාව අත්පත් කර ගැනීමේ අවස්ථාව ඔවුනට උදාවනු ඇත.එය ද මහනුවර පිලට කිසිදු ප්‍රසාද ලකුණක් ලබා ගැනීමේ අවස්ථාව අහිමි කිරීමට හැකි වුවහොත් පමණි.මේ අනුව හෙට තරගය ඉතා තරගකාරි මුහුණුවරක් ගනු ඇත.මේ අතර සිය ප්‍රථම තරග 3 ම පරාජයට පත්වෙමින් දරුණු පසුබෑමකට ලක්ව, සිවුවැනි තරගයේ සිට යළි ජයග්‍රාහී මංපෙත් විවර කරගත් පෙරලිකාර පොලිස් පිලට මේ තරගමාලාවේ පළිහ සූරතාවට දැනටමත් හිමිකම් කියන අතර අද (2) හැව්ලොක් පිටියේදී හැව්ලොක් පිල සමඟ තරග බිමට පිවිසෙයි.යුද හමුදාව සමඟ පසුගිය සතියේ පැවැති තරගයෙන් ලකුණු 15 - 8 ක ජයක් ලබා පළිහ සූරතාවට හිමිකම් කීමට ඔවුහු සමත් වූහ. කුසලාන සඳහා තරග වැදුණු ‘සුපිරි 4’ කණ්ඩායම් අතරින් ප්‍රසාද ලකුණු සටහනේ සිවුවැනි ස්ථානයේ පසුවන ගුවන් හමුදාව සහ ප්‍රසාද ලකුණු සටහනේ තෙවැනි ස්ථානයේ පසුවන නාවික හමුදාව අතර තරගය අද වැලිසර නාවික හමුදා පිටියේදී පැවැත්වේ.පළිහ සඳහා සුදුසුකම් ලද කණ්ඩායම් අතර ප්‍රසාද ලකුණු සටහනේ දෙවැනි ස්ථානයේ පසුවන යුද හමුදාව සහ තෙවැනි ස්ථානයේ පසුවන සී.එච්. පිල අතර තරගය ද අද යුද හමුදා පිටියේ දී පැවැත්වේ.මේ තරගමාලාවේ ජයග්‍රාහකයින්ට කුසලාන සහ පළිහ සූරතාව පිරිනැමීම හෙට ලොන්ඩන් පෙදෙසේ පැවැත්වෙන මහනුවර - සී.ආර්. තරගයෙන් පසු සිදු කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=f1007021</link>
    <topic>බෑන් කී මූන්ගේඋත්සාහයපුස් වෙඩිල්ලක්</topic>
    <author>සාකච්ඡා කෙළේ උදිත ගුණවර්ධන</author>
    <content>සෞඛ්‍ය ක්‍ෂේත්‍රය වර්ධනය කිරීමට නියමිත සැළැසුම් එම ක්‍ෂේත්‍රයේ අර්බුද ජයගන්නා ආකාරය හා තවත් දේශපාලන හා සමාජීය කරුණු පිළිබඳ ඇමැති මෛත්‍රීපාල සිරිසේන මහතා සමඟ සිදුකළ සංවාදයකි මේ.* ආණ්ඩුවේ 2010 වර්ෂයේ අයවැය ලේඛනය පසුගියදා එළිදැක්වූවා. එහෙත් එම අයවැය මඟින් ජනතාව බලාපොරොත්තු වූ සහන සහ වැටුප් වැඩිවීිම් නොලැබී යාම නිසා ජනතාව අපහසුතාවට පත්ව සිටිනවා. එනිසා ඔවුන්ගේ බලාපොරොත්තු බිඳ වැටී ඇතැයි විපක්ෂය චෝදනා කරනවා. මේ පිළිබඳව ඔබේ අදහස කුමක්ද?අපි මෙවර ඉදිරිපත් කළේ ළඟ වාසි බලා ඉදිරිපත් කරන අයවැයක් නෙමෙයි. අනාගතය ගැන අවධානය යොමු කර මීළඟ දසවසරට රට විජයග්‍රාහී ලෙස ඉදිරියට රැගෙන යාමට ඉදිරිපත් කළ අයවැයක්. මේ අයවැයේ මූලික පරමාර්ථය වෙලා තිබෙන්නේ රට සංවර්ධනය සඳහා අවශ්‍ය ප්‍රතිපාදන ඉදිරිපත් කළ අයවැයක්. ඒ නිසා කිසිවෙකු ට කියන් බැහැ මේ අයවැය ජනතා සහන නොමැති අයවැයක් කියලා. මේ අයවැයේ අනාගත ජයග්‍රහණ සඳහා අවශ්‍ය කරන ප්‍රවේශ රාශියක් තිබෙනවා.විපක්‍ෂයේ පිරිස් කුමන චෝදනාවක් එල්ල කළත් එම චෝදනාවලට පදනමක් නැහැ කියලා මේ වෙද්දී තහවුරු වෙලා ඉවරයි.බුද්ධ වචනයේත් තිබෙනවා දුර බලන්න ළඟ නොබලන්න කියලා. මේ අයවැයත් ළඟ නොබැලූ දුර බැලූ අයවැයක්. ඒ නිසා මෙවර අයවැයට චෝදනා එල්ල කිරීමට උත්සාහ කරනවා නම් ඒ අය යථාර්ථය වටහා නොගත් පිරිසක් විදිහටයි හඳුන්වන්න පුළුවන්කම තිබෙන්නේ.* ඒත් වසර ගණනනාවක් ජනතාව විශාල ඉවසීමක් සහිතවයි කටයුතු කළේ මෙවර ඔවුන් සහනයක් බලාපොරොත්තු වුණා. එම බලාපොරොත්තු තවදුරටත් කල් දැමීමට යෝජනා කිරීම කෙතරම් දුරට සාධාරණද?බලාපොරොත්තු කල්දැමීමක් නෙමෙයි මෙතැන තිබෙන්නේ. කෙටි කාලින ඉලක්කවලට නොගොස් දිගු කාලීන ඉලක්කවලට යායුතුයි කියන අදහසයි ඒ සංවර්ධන ඉලක්ක ජයගත් පසු ජනතාවට පුළුල් සහන ප්‍රමාණයක් ලබා ගන්න පුළුවන්.ඉදිරි මාස හය ගත වූ පසු ජනතාව බලාපොරොත්තු වූ සහන ප්‍රමාණය ලබාදීමට හැකියාවක් තිබෙනවා. වැටුප් ඉහළ යාම් ඇතුළු ඒ සහන සියල්ල ලබාදීමට සූදානම් . දැන් ගත වෙමින් තිබෙන්නේ දේශපාලන සංක්‍රාන්ති සමයක්. මේ අවුරුද්දේ මුල් කාලය ගත වුණේ මැතිවරණවලට.දැන් ඉතිරි වෙලා තිබෙන්නේ අවුරුද්දේ භාගයකටත් අඩු කාලයක්. ඒ නිසා තමයි සංවර්ධනයට මූලාරම්භයක් ලබා දෙන අයවැයක් ඉදිරිපත් කළේ. ජනාධිපතිතුමාගේ දෙවැනි ධූර කාලය ආරම්භ වෙන්නේ නොවැම්බර් මාසයේදී. ඒ සමඟ තමයි 2010 අයවැයට ජනතා සහන ඇතුළු සියල්ල අන්තර්ගත කරන්න බලාපොරොත්තු වෙන්නේ. ඒ නිසා ඉදිරි මාස හය ගත වූ පසු ජනතාව බලාපොරොත්තු වූ සහන ලබාදීමට හැකියාව තිබෙනවා. ඒ වගේම ආසියාවේ ආශ්චර්ය සඳහා රට ඉදිරියට යන ගමනට ආශිර්වාදයක් විදිහටත් හඳුන්වා දිය හැකියි.* ජීවන මිල පාලනයකින් තොරව ඉහළ යාම පාලනය කිරීමට ආණ්ඩුවට සැලැසුමක් නැද්ද?බඩු මිල ඉහළ යන එක පාලනය කරන්න පුළුවන් ආණ්ඩුවක් ලෝකයේ කොහේවත් නැහැ. එක්සත් ජාතික පක්‍ෂය අද මේවා දන්නේ නැහැ වගේ කතා කරන්නේ. 2001 දී බලයට ආපු එජාප ආණ්ඩුව 2004 දී බලයෙන් පහවීමට බලපෑ ප්‍රධාන කරුණු දෙකක් තිබුණා එයින් එකක් වුණේ කොටි සංවිධානය සමඟ අත්සන් කළ සටන් විරාම ගිවිසුම. අනෙක් ප්‍රධාන කාරණය වුණේ බඩුමිල ඉහළයාමයි. එදා එජාප ආර්ථික ප්‍රාඥයන්ටත් බැරිවුණා බඩුමිල යළි පහළ දැමීමට. අදත් එජාපය මේ යථාර්ථය හොඳින් දන්නවා. ඒත් ජනතාව මුලා කිරීමට උත්සාහ ගනිමින් ඉන්නේ.අද ඉහළ ගියා කියන අත්‍යවශ්‍ය භාණ්ඩ මොනවාද කියා බලමු.පාන් පිටි, පිටි කිරි, පරිප්පු, එළවුළු, මේවායින් අත්‍යවශ්‍ය භාණ්ඩ රාශියක් අපිට දේශීය වශයෙන් නිෂ්පාදනය කළ හැකියි. එළවළු මිල ගණන් වැඩියි කියලා ලොකු හා හූවක් යනවා. කාට හරි පුළුවන්නම් ඔය මල් ගස් හිටවන එක පැත්තකට දමලා එළවුළු පාත්තියක් දමන්න ඒ කෙනාට ලෙහෙසියෙන්ම පුළුවන් එළවුළු ටික ලාබයටත් පිරිසිදුවටත් ගන්න. දේශීය නිෂ්පාදනය ශක්තිමත් කරන්න පුළුවන්නම් අත්‍යාවශ්‍ය ආහාර ද්‍රව්‍යවල මිලත් ක්‍රමිකව පහළ යවන්න පුළුවන්. ඒ නිසා අප ඒ සඳහායි වැඩපිළිවෙළක් ඇතිකළ යුත්තේ. අද වෙලා තියෙන්නේ විදේශයන්ගෙන් ආහාර ලැබෙන තුරු කට ඇරගෙන බලා සිටීමයි. මෙය කිසිසේත් සුදුසු දෙයක් නෙමෙයි . පරිප්පුවලට අපි හුරුවෙලා තාම අවුරුදු සියයක් නැහැ පාන් පිටිත් එහෙමයි. ඒ නිසා අපි උත්සාහ කරන්න ඕනෑ දේශීය ආහාර ද්‍රව්‍යවලට පුරුදුවීමටයි.* එක්සත් ජාතින්ගේ මණ්ඩලයේ ලේකම්වරයා විසින් ශ්‍රී ලංකාවේ සිදුවූ බව කියන මානව අයිතීන් උල්ලංඝණය වීම් ගැන නිරීක්‍ෂණ කමිටුවක් පත්කර තිබෙනවා. මේ පිළිබඳව ආණ්ඩුවේ ස්ථාවරය කුමක්ද?සමහරු සිතාගෙන ඉන්නවා එක්සත් ජාතින්ගේ මණ්ඩලය කියන්නේ බෑන් කී මූන් ලේකම්තුමා විතරයි කියලා. ඒත් යථාර්ථය ඒක නෙමෙයි. එක්සත් ජාතින්ගේ මණ්ඩලය කියන්නේ රටවල් දෙසිය කට කිට්ටු රටවල් ප්‍රමාණයක එකමුතුවක්. මූන් මහතා එහි ලේකම් තනතුර දරන පුද්ගලයා පමණයි. ඒ නිසා ස්වාධීන රටවල සහයෝගයක් නැතිව ලේකම්වරයාට කළ හැකි දෙයක් නැහැ.මේ වෙද්දී රුසියාව, චීනය, ඉන්දියාව ඇතුළු නොබැඳි රටවල් අපේ සහයෝගයට ඇවිල්ලා ඉන්නේ. ඒ නිසා බෑන් කී මූන් මහතාගේ උත්සාහය නිශ්ඵල ප්‍රයත්නයක් , පුස් වෙඩිල්ලක් විදිහට හඳුන්වා දෙන්න පුළුවන්.අපේ මානව අයිතින් ගැන කතා කරන මේ මහත්වරු ඉරාකයේ , ආෆ්ගනිස්තානයේදී සිදුවන යුද අපරාධ ගැන කතා කරන්නේ නැහැ. අදත් අපට විරුද්ධව කතා කරන්නේ එදා යුද්ධය කරන වෙලාවේදී අපට විරුද්ධව උගුල් ඇටවූ ඇතැම් බටහිර රටවල් ම තමයි.* ජී. එස්. පී. ප්ලස් සහනය අහිමි වීම නවතා දැමීමට ආණ්ඩුවට තිබෙන්නේ මොන විදියේ සැලැසුමක්ද?ජී. එස්. පී. ප්ලස් සහනය ඉවත් කිරීමේ ප්‍රයත්නය පිටුපස විශාල කුමන්ත්‍රණයක් තිබෙනවා. එයත් සිදු කරන්නේ මා මීට පෙර සඳහන් කළ බටහිර ඇතැම් රටවල්ට පමණයි. ඒ නිසා අප රටක් විදිහට මේ අභියෝග ජය ගැනීමට කටයුතු කළ යුතුයි. ජී. එස්. පී. ප්ලස් සහනය අහිමි වුණත් එය කළමනාකරණය කර ගැනීමට අවශ්‍ය පසුබිම නිර්මාණය කරගත යුතුයි. අප දැන් ඒ සඳහා සැළැසුම් කරමිනුයි ඉන්නේ.මේ ප්‍රශ්නයේදී එජාපයේ නායක මට්ටමේ ඇතැම් අයත් රටට ද්‍රෝහී පිළිවෙතකුයි අනුගමනය කළේ. ඔවුන්ගේ මේ ක්‍රියාකාරකමුත් බලපෑවා.* ආණ්ඩු ක්‍රම ව්‍යවස්ථාව සංශෝධනය ප්‍රයත්තය නිසා ආණ්ඩුව ඇතුළත අභ්‍යන්තර ආරවුල් ඇතිවෙමින් ඇතැයි ආරංචි පැතිරෙනවා. මෙහි ඇත්ත තත්ත්වය කුමක්ද?විපක්ෂයත්, විපක්ෂයට හිතවත් මාධ්‍ය ආයතන කිහිපයකුත් තමයි මේ ප්‍රචාරය අරගෙන යන්නේ. ශශ්‍රීලනිප යේ ලේකම් වරයා ලෙස මට ස්ථිරවම කියන්න පුළුවන් ආණ්ඩුව ඇතුළෙහි එහෙම අර්බුදයක් නැහැ කියලා. අර්බුදයක් ඇතිවෙන්න හේතුවක් නැහැ.ව්‍යවස්ථා සංශෝධය ගෝනි බිල්ලෙක් විදිහට හඳුන්වාදීමට සමහරු උත්සාහ කළත් එහි යහපත් ලක්‍ෂණ මොනවා කියලා සොයා බලන්නේ නැහැ. 17 වෙනි සංශෝධනය ගැන පසුගිය කාලයේ විවිධ මත ප්‍රතිමත තිබුණා. 17 වෙනි සංශෝධනය නිසා බිහිවූ කමිටුවල විධිමත් භාවයක් තිබුණේ නැහැ. ඒත් අලුත් ආණ්ඩු ක්‍රම ව්‍යවස්ථාවේදී මෙය වෙනස් වෙනවා. මේ අලුත් සංශෝධන නිසා රටේ විශාල වෙනස් කම් ප්‍රමාණයක් ඇතිවීමට නියමිතයි.* පසුගිය කාලයේදී සෞඛ්‍ය ක්‍ෂේත්‍රය ලොකු අර්බුදවලට මුහුණ දුන් ක්‍ෂේත්‍රයක්. එම අර්බුද විසදීමට ඔබේ අමාත්‍යංශ මගින් මොන විදිහේ කාර්යයක්ද සිදුකර තිබෙන්නේ?පසුගිය කෙටි කාලය තුළ අපි විශාල වැඩ කොටසක් සිදු කළා. සෞඛ්‍ය ක්‍ෂේත්‍රයේ විශාල අර්බුදයක් තිබුණා කියන එක වැරැදියි. මේ ක්‍ෂේත්‍රයේ සුළු සුළු පැටලිලි සහගත තත්ත්වයක් තිබුණා. අපිට ඒ තත්ත්වයන් නිවැරැදි කර ගැනීමට පුළුවන්කම ලැබුණා.* ඔබ එසේ ප්‍රකාශ කළත් බෙහෙත් හිඟය යළිත් මතුවෙලා තිබෙනවා. කියලා මාධ්‍ය මගින් යළිත් වාර්තා පළ වෙනවා?සුළු සුළු අර්බුද තිබුණට හිඟයක් තිබුණා. එය බරපතළ තත්ත්වයක් විදිහට සලකන්න බැහැ. ඒත් මේ තත්ත්වය පිළිබඳවත් සොයා බලා අවශ්‍ය පියවර ගැනීමට මා සූදානමින් ඉන්නේ. ඒ වගේම පැතිරියන වසංගත රෝගවලට අවශ්‍ය ප්‍රතිකර්ම යෙදීමත් දැන්ම තියා ආරම්භ කරලා තිබෙන්නේ.ඉදිරියේදී බෙහෙත් හිඟයක් ඇතිවීමට තිබෙන අවස්ථාද සම්පූර්ණයෙන් ම අවහිර කිරීමට අප විශේෂ වැඩපිළිවෙළක් ආරම්භ කරලා තිබෙන්නේ.* සෞඛ්‍ය වෘත්තිය සමිති උපදේශන සභාවක් ආරම්භ කිරීමට සෞඛ්‍ය අමාත්‍යංශය කටයුතු කරලා තිබෙනවා. මේ ගැන වැඩිදුර පැහැදිලි කිරීමක් සිදුකළ හැකිද?වෘත්තිය සමිති සමඟ ගැටුම් ඇති කරගෙන ඉදිරි ගමනක් යන්න බැහැ. අපි නිතරම ආයතනයක ඉහළම නිලධාරීන් ගේ සිට පහළ සේවකයා දක්වා එකට එක්ව සාකච්ඡා කර වැඩ කළ හැකියි. අද සමහර ආයතන වල නිලධාරීන් සේවකයන්, කම්කරුවන් ඉන්නේ නයි මුගටි වෛරයෙන්. එයට හේතුවෙලා තිබෙන්නේ ඔවුනොවුන් අතර තිබෙන අවබෝධය අඩු වීමයි. අපගේ උත්සාහය වෙලා තිබෙන වෘත්තීය සමිති උපදේශන සභා මගින් ආයතනයේ සියලු සේවක නිලධාරින් කොටස් අතර අවබෝධයක් ඇති කර ගැනිමත් එමගින් ආයතනට දියුණුවක් ඇති කිරීමටත් පුළුවන් කම තිබෙනවා.* පළාත් පාලන මැතිවරණය ඉදිරියේදී පැවැත්වීමට නියමිතයි මේ මැතිවරණය පැවැත්වීමට නියමිතව තිබෙන්නේ කුමන ආකාරයටද?ආණ්ඩු ක්‍රම ව්‍යවස්ථා සංශෝධනය මගින් පළාත් පාලන මැතිවරණ ක්‍රමය පිළිබඳ අවබෝධයක් ලබා ගැනීමටත් මැතිවරණ ක්‍රමය සංශෝධනය කිරීමටත් සැළැසුම් කර තිබෙනවා.අපේ අරමුණ වෙලා තිබෙන්නේ ඉදිරි පළාත් පාලන මැතිවරණය කොට්ඨාස ක්‍රමයට පැවැත්වීමයි. එමගින් මහජනතාවට වගකියන පළාත් පාලන ආයතන ව්‍යුහයක් නිර්මාණය කර ගැනීමට පුළුවන්කම තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=f1007022</link>
    <topic/>
    <author>චන්දන ජයවීර</author>
    <content>දශක හතරක් පුරා විවිධ චරිත නිරූපණ හරහා ජනහදවත් ආකර්ෂණය කළ චරිතාංග නිළියක වූ මාලනී ෆොන්සේකා ජාත්‍යන්තර අවධානයට ලක් වූ මෙරට මුල්ම රංගන ශිල්පිනියයි. ඇය රංගන කලා ක්ෂේත්‍රය පෝෂණය කිරීමට දැක්වූ දායකත්වය අගය කරනු වස් සෞන්දර්ය කලා විශ්වවිද්‍යාලය විසින් සම්මාන ආචාර්ය උපාධියක් පිරිනමන ලදී. මෙම ලිපිය පළවන්නේ ඒ නිමිත්තෙනි.නිධානය, එයා දැන් ලොකු ළමයෙක්, බැද්දේගම, සිරිමැදුර, සොල්දාදු උන්නෑහේ චිත්‍රපටයන්හී මාලනියගේ රංගනය නරඹන පේ‍්‍රක්ෂකයකුගේ සිත් තුළ ලෝකයේ වෙනත් ඕනම නිළියක් විසින් ඉදිරිපත් කරන්නට යෙදුණු අතිදක්ෂ රංගනයකට ඇගේ රංගනය සමකළ හැකි බව තදින්ම පසක් වේ.මෙම විශිෂ්ට චරිතාංග නිළිය දශක හතරක් ඉක්මවා යන සිය නිළි දිවිය තුළ සංඛ්‍යාත්මකව 150 කට ආසන්න චිත්‍රපට ප්‍රමාණයකින් රිදී තිරය ජීවමාන කරන අයුරු අපි ඉතා උද්‍යෝගයෙන් වින්දනය කර ඇත්තෙමු.ඇගේ රංගනය රැගත් සිනමාවක් තිරගත වූ විට වරක් නරඹා සෑහීමකට පත්නොවී කිහිප වරක් නැරඹීමට තරම් ලාලාසාවක් ඇය අප තුළ ජනිත කර ඇත. දශක හතරක් පුරාවට ඇගේ රංගනය අප මෙතරම් තදින් ඇද බැඳ තබා ගත්තේ ඇයි?සිනමා ශාලාවකට ගොඩවන අප එහි එක් එක් පහන් නිවී ගොස් රිදී තිරය මත නළුවා හෝ නිළිය  විදාරණය කරන ජීවිතය තමාගේ අත්දැකීමක් බවට පත්කොටගෙන අනන්‍ය කර ගන්නෙමු. සිනමා කෘතියක් නරඹන පේ‍්‍රක්ෂකයන් නළුවා හෝ නිළිය කෙරෙහි බැඳෙන්නෝ නාසීස්මය සම්බන්ධ නිසාද? නැතහොත් ඊට අමතර කරුණක් නිසා ද?ග්‍රීක මිත්‍යා කථාවකට අනුව නාසීස් වෙනත් අයෙකු යැයි වරදවා වටහාගෙන දිය කඩිත්තක දිස්වන තමන්ගේම රුවට පේ‍්‍රම කරයි. සිනමා කෘතියක් නරඹන පේ‍්‍රක්ෂකයා එම චිත්‍රපටයේ රංගනයෙහි යෙදෙන නළුවා හෝ නිළිය හෝ බවට පත්ව ඒ ආශ්‍රයෙන් නාසීස්මය සබඳතාවක් ගොඩනඟා ගනී.පේ‍්‍රක්ෂකයකුට රංගන ශිල්පියකුගේ නිරූපනයන් මතින් තම ජීවිතයට සමවැදී එය අත්විඳීමක් බවට පත්කරගත හැකිනම් එම නළුවා හෝ නිළිය පේ‍්‍රක්ෂකයා තුළ විශ්වාසයක් ගොඩනැගෙන පරිදි චරිත නිරූපණයක් කරන්නේ් කෙසේද?“රංගනය සඳහා මට ලැබෙන චරිතය වර්තමානයේ හෝ අතීතයේ කොතැනක හෝ ජීවත් වූ චරිතයක්. මා ඒ චරිතය නිරූපණය කිරීමට පෙර මම ඒ තත්ත්වයට පත්වුවහොත් සමාජය සමඟ ගැටෙන්නේ කෙසේද යන්න සිතා බලා එය හැඟීම් තුළින් නිරූපණය කරනවා.”මාලනී ෆොන්සේකා, අපගේ අද්විතීය රංගන ශිල්පිනියට අනුව ඇය චරිතයකට සමාරෝපණය වන්නේ එම චරිතය තමා බවට පත්කර ගැනීමෙනි. අනාදිමත් කාලයක සිටම මාලනිය මෙන්ම නොයෙකුත් අධ්‍යක්ෂවරුන් හා රංගන ශිල්පීහු රංග කාර්යය පේ‍්‍රක්ෂකයාට සමීප කරවීම පිළිබඳවත් එම රංගනයේ විශ්වාසනීයත්වය ගොඩනැගීම ගැනත් වෙහෙසුණහ.තාක්ෂණය උපරිම වශයෙන් භාවිතයට ගැනීම නිසා නළුවකුගේ රංගනය විඳීමට ඇති පහසුව විශාල වශයෙන් වැඩිවී ඇති වර්තමානයෙහි පවා රූපවාහිනියේ හෝ සිනමාවේ යථාර්ථවාදී රංගනයකට ඇති ඉඩකඩ මැකිය නොහැක. මාලනී ෆොන්සේකා දශක හතරක් ඉක්මවා යන තුරුද ජන මනස්වල සදා ජීවමාන වෙමින් ප්‍රකාශයට පත් කරන්නේ එම යථාර්ථවාදී රංගනයේ ප්‍රතිභාවය.රංගනයේදී නළුවකු හෝ නිළියක විසින් කළ යුත්තේ තමා විසින් චරිතයක් අනුකරණය කිරීම හෝ චරිතය මේ යැයි ඇඟවීම නොව ඔහු හෝ ඇය තමා පණපොවන චරිතය බවට පත්වීමයි. පේ‍්‍රක්ෂකයා චිත්‍රපටය කෙරෙහි ඇද බැඳ තබා ගැනීමටත් ඔහුගේ හැඟීම්වලට කථා කිරීමටත් රංගන ශිල්පියාට ඇති ශක්තිය රංගන ශිල්පිනියකගේ මනස්කාන්ත බව මත පමණක් රඳා නොපවතී.සෞන්දර්ය කලා විශ්වවිද්‍යාලය, අග්‍රගන්‍ය නිළි මාලනී ෆොන්සේකා වෙත සම්මාන ආචාර්ය උපාධියක් පිරිනැමීමෙන් කල්පසු වී නමුත් ඇගේ එම දුලබ ප්‍රතිභාවට සාධාරණයක් ඉටුකොට ඇත.ඇය නිධානය (අයිරින් - 1972), එයා දැන් ලොකු ළමයෙක් (සුසිලා - 1977), සිරිපාල හා රන්මැණිකා (රන් මැණිකා - 1977), බඹරු ඇවිත් (හෙලන් - 1978), බැද්දේගම (පුංචි මැණිකා - 1981), සොල්දාදු උන්නැහේ (පේ‍්‍රමක්කා - 1981), සිරිමැදුර (නිර්මලා - 1989) චිත්‍රපටවල සදාතනිකවම මතකයෙන් ඈත්නොවන අද්විතීය රංගනය නිසා මෙරට අග්‍රගන්‍යම චරිතාංග නිළිය බවටත් හතරදෙනාම සුරයෝ, තුෂාරා, කස්තුරි සුවඳ, ආවා සොයා ආදරේ චිත්‍රපටයන්හි ඉදිරිපත් කළ මනස්කාන්ත රංගනය නිසා සුපිරි සිනමා තාරකාව බවටත් පත්වූවාය.සුපිරි තරුවලට විශිෂ්ට රංගන ශිල්පිනියක අභිබවා යා නොහැක. එමෙන්ම විශිෂ්ට රංගන ශිල්පිනියකගේ කාන්තිය ඉක්මවා යන දීප්තියක් සුපිරි තරුවක් කෙරෙන් දිස්වෙයි. විශිෂ්ට රංගන කෞෂල්‍යයන් සුපිරි තාරකාවක් වීමේ වරමක් එක් පුද්ගලයෙක් මත පිහිටන්නේ ඉතාමත් කලාතුරකිනි. මාලනි ෆොන්සේකා එබදු දුර්ලභ භාග්‍යවන්තියකි.මෑත යුගයේ වසරකට එක ගණනේ නාලිකා කෙරෙන් පායන බොල් තාරකා හිටිවනම කඩා වැටෙද්දී මාලනිය කිසිදා මතකයෙන් නොමැකෙන සදාතනික නිළි රැජින වුවාය. කාල ධර්මතාවය මත තාරුණ්‍ය ගිලිහී ගොස් ජනප්‍රියත්වය අවසන් වේය යන බියෙන් සමහර තාරකාවන් සිනමාවෙන් ඉවත්වෙද්දි මාලනීය උචිත රංග අවස්ථා සොයමින් එම අවධීන්හී සංකීර්ණත්වය ප්‍රතිනිර්මාණය කරමින් ඇය අයිති අනාගතයට බව මෑතකදී ‘ආකාස කුසුම්’ චිත්‍රපටය මඟින් ඔප්පු කොට පෙන්වූවාය. </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>02</day>
    </date>
    <link>http://www.dinamina.lk/2010/07/02/_art.asp?fn=f1007023</link>
    <topic/>
    <author>චන්න බණ්ඩාර විජේකෝන්</author>
    <content>ඔහු පිළිබඳව ලිවීමට අටුවා ටිකා අවැසි නැත. දශක සතරක් මුළුල්ලේ ශ්‍රී ලාංකේය සංගීත ක්ෂේත්‍රය කෙම්බිමක් බවට පත්කිරීමට ඔහු කළ කැප කිරීම් අපමණය. එච්. ආර්. ජෝතිපාල හා අමරදේව යන විසල් ප්‍රතිරූපද්වය අතර රසිකයා එහා මෙහා රැගෙන යාමට ඔහු තැනු පාලම අදටත් සවිමත්ය . ඔහු විසින් දැයට පිදු නිර්මාණ ගොන්නම එයට සාක්‍ෂි දරයි. “ස“ ප්‍රසංගය සමඟ දිවයිනේ සතර දිග් භාගයේ සැරිසැරූ ඔහු එමඟින් උතුර දකුණ යා කළේය. මේ සියලු සද්කාර්යයන් උදෙසා කැප වූ වික්ටර් රත්නායකයන් හට ආචාර්ය උපාධියකින් ගරු බුහුමන් පුදන්නට, රජයේ සෞන්දර්ය කලා විශ්වවිද්‍යාලය පසුගියදා පියවර ගත්තේ එබැවිණි. එවන් විශේෂිත මොහොතක, වික්ටර් රත්නායකයන් “ දිනමිණ “ හා දොඩමළු වූයේ, නිහතමානී සතුටක් සිතෙහි දරාගෙනය.* ඔබ හට ලැබුණු මෙම ආචාර්ය උපාධිය පිළිබඳව ඔබගේ සිත තුළ ජනිතවන අදහස් දැනගැනීමට කැමතියි.1963 දී මා රජයේ සංගීත විද්‍යාලයට ඇතුළු වනවිට, එය විශ්ව විද්‍යාලයක් නොවේ. පසු කලෙක එය විශ්වවිද්‍යාලයක් බවට පත් වී එමඟින් මා හට මෙම ගෞරව සම්මානය ලබාදීම ඉතා සංවේදී, එමෙන්ම මා බොහෝ සතුටට පත්කරන කරුණක්. බොහෝ පුද්ගලික ආයතන හරහා ආචාර්ය උපාධි ලබාදෙන අවධියෙක, මා හට ගුරහරුකම් ලබාදුන් තක්සලාවෙන්ම මෙම ගරු සම්මානය ලබාදීම විශේෂිතයි. එම උපාධිය ලැබීමට මාද සුදුසුකම් සපුරා ඇතැයි , මා නිහතමානිව සිතනවා.* වසර 45 ක දිගු කාලපරාසයක් මුළුල්ලේ ඔබ සංගීත ක්ෂේත්‍රයට කළ මෙහෙය පිළිබඳව, ආපසු හැරී බලනවිට අද සිතෙන්නේ කුමක්ද?එය සුන්දරත්වයෙන් මෙන්ම කටු කොහොලින්ද පිරි චාරිකාවක්, මවිසින් මා වෙනුවෙන්ම සාදාගත් මධුර තනු, වෙනත් ගායන ශිල්පීන්ට පූජා කළ අවස්ථා බොහෝයි. එලෙස කටයුතු කිරීමට නම්, කිසියම් ශිල්පියෙකු තම ශිල්පය අතැඹුලක් සේ දැන සිටිය යුතුයි. තමා පිළිබඳව දැඩි විශ්වාසයකින් කටයුතු කිරීමට පෞරුෂයක් ගොඩනඟාගෙන තිබිය යුතුය. මෙම නිර්මාණ පෞරුෂය මා හට ලැබුණේ හැදැරීම තුළින්. මා වසර ගණනාවක් මුළුල්ලේ බොහෝ ගුරුවරුන් සෙවනේ ශිල්පය හැදැරුවා. පැමිණ ඇති දුර හා අද සිටින තැන පිළිබඳව සිතන විට, මා පැමිණ ඇත්තේ කිසියම් වන්දනා ගමනක්දැයි මාහට විටෙක සිතෙනවා. මවුබිමේ සංස්කෘතිය, සභ්‍යත්වය හා ගෞරවය රැකෙන පරිදි මා කටයුතු කර ඇතැයි හැෙඟන විට, අහිංසක ආඩම්බරයකින් සිත පිරී යනවා.* ඉදිරි කාලයේදී ඔබ සංගීත ක්ෂේත්‍රයේ කටයුතු කරන්නට බලාපොරොත්තු වන්නේ කුමන ආකාරයකට ද?මා තවමත් නිර්මාණ කාර්යයේ යෙදෙනවා. තනු නිර්මාණය කරනවා. ගීත ගායනා කරනවා. මෑතකදීත් මගේ නවතම ගීත 8ක් සහ පැරණි ගීත 8 ක් ඇතුලත් සංගත තැටියක් “ මධු වසන්තේ“ නමින් නිකුත් වුණා. එනමුත් දැන් තිබෙන බොහෝ FM නාලිකා මගින් අපගේ ගීත ප්‍රචාරය වන්නේ නැහැ. ඒකට කමක් නැහැ.ඉදිරි කාලයේ, නවකයන්හට සංගීතය හා ගීත ගායනය පිළිබඳ වැඩමුළු පවත්වන්නට මා කැමැතියි. මෙම ක්ෂේත්‍රයේ බොහෝ ප්‍රවීණයන් සිටිනවා. ඔවුන් අත්දැකීම් සම්භාරයක් ඇති අය. ඔවුන්ටත් මීට දායක විය හැකියි. මෙම ආචාර්ය උපාධිය දරාගෙන මා රජයෙන් ඉල්ලා සිටින්නේ, මෙම සද්කාර්යයේ නියැලෙන්නට අපට ඉඩ හසර සලසා දෙන ලෙසටයි.නව පරපුර, නිවැරැදි මගෙහි පිහිටුවා ඔවුන්ගේ දෑස පෑදීම අපේ යුතුකමක්. මෙය ක්‍රියාවේ යෙදවීමට රජයේ පූර්ණ අනුග්‍රහය අත්‍යවශ්‍යයයි.* 60 සහ 70 දශකයන්හි ඔබ ඇතුළු බොහෝ කලාකරුවන් ගොඩනැඟු දේශීය අනන්‍යතාවයකින් පොහොසත් කලාව අද සෝදා පාළුවට ලක්වෙමින් තිබෙන බව පෙනෙනවා. දේශීය ගීත කලාව යළි නඟා සිටුවීමට ඔබ යෝජනා කරන්නේ කුමක්ද?ඕනෑම දේශයකට උරුමයක්, සභ්‍යත්වයක්, සංස්කෘතියක් තිබෙනවා. අපහට වසර 2500ක උරුමයක් තිබෙනවා. කලාකරුවන්, වෘත්තිකයන් හෝ මාධ්‍ය ආයතන කටයුතු කළ යුත්තේ ඉතා වගකීමකින් සාරධර්ම රැකෙන පරිදියි. අපගේ අන්‍යතාවය ලෝකයට ගෙනයා හැක්කේ එවිටයි.දැන්, අපේ රටට ඔරොත්තු නොදෙන තරමේ මුුද්‍රිත හා ශ්‍රව්‍ය දෘශ්‍ය මාධ්‍ය ආයතන ප්‍රමාණයක් බිහි වී තිබෙනවා. මේවා බොහෝමයක් නිසි ප්‍රමිතියක් ඇතිව කටයුතු කරන්නේ නෑ.මා හැමදාමත් ඉල්ලා සිටියේ මේවාට නිසි ප්‍රමිතිකරණයක් ඇති කරන ලෙසයි. අදත් මා ඒ දේ එලෙසම නැවත කියනවා.* අපට අපේම කියා ජාතික සංගීතයක් ගොඩනඟා ගත හැකිද?සහතිකෙන්ම ඊට අවශ්‍ය පොහොසත් මූල බීජ අපට තිබෙනවා. මුලාශ්‍ර විදියට ගතහොත් ගොයම් කවි, පතල් කවි, ජනකවි, වන්නම්, සේ ගී, පිරිත් ඈ මෙකී නොකී දේ අපගේ ජනශ්‍රැතිය තුළ තිබෙනවා. ඒත් අද ශ්‍රී ලාංකීය අනන්‍යතාවය අපෙන් ගිලිහී යමින් පවතිනවා. ජාතික සංගීතයක් ගොඩනැගීමට නම්, ඊට පෙර, අප ජාතික අනන්‍යතාවයක්, ආගමට භාෂාවට ගරු කරන සමාජයක් බිහි කරගත යුතුය.අපට පෙර සිටි ප්‍රවීණයන් ද උත්සහා කළේ ජාතික සංගීතයක් බිහි කර ගැනීමටයි. සුර්ය ශාන්ත මොල්ලිගොඩ, ආනන්ද සමරකෝන්, සුනිල් ශාන්ත, අමරදේවයන් එළිපෙහෙලි කළ, අප ආ එම මාවත දැන් නැවත වල් බිහිවෙමින් පවතිනවා.දැන් ඇතැම් එෆ්. එම්. නාලිකාවලින් ඇහෙන්නේ “ කංසා බොන්න සොඳා “ වැනි ගීතයි.දැන් ඉතින් නීති රීති මඟින් හෝ මෙම මාවත නැවත එළිපෙහෙලි කරගත යුතුයි. මේ පිළිබඳව ජාතික ප්‍රතිපත්තියක් ගොඩනැඟීමට දැන් කාලය පැමිණ තිබෙනවා. ඊට පූර්ණ දායකත්වය ලබාදීමට අප ප්‍රවීණයන් ලෙස සැදී පැහැදි සිටිනවා.* තාරුණ්‍යය අද ඔබගෙන් දුරස් වී තිබුණත්, තවමත් ඔබ තරුණයි. ඔබේ නිර්මාණ තරුණයි. මෙතරම් විශ්මිත තනු නිර්මාණය කරන්නේ සහ ලගන්නා හඬකින් අදත් ඔබ ආදර ගීත ගයන්නේ කුමන අනුහසකින්ද?කලාකරුවා තුන්කල් දකින නුවණක් ඇති අයෙකු විය යුතුයි. පවතින්නට හැකිවන්නේ එවිටයි. අද වැනි වකවානුවක “ තොටුපල අයිනේ “ වැනි ගීතයක් නිර්මාණය කළොත්, එය ශ්‍රාවකයා අතරට නොයන්නට පිළිවන්. “ඔබ නැතුව ඉන්න බැරි තරමට “ වැනි සරල ආදර ගීයක්, ඊට වඩා අද කාලයට ගැලපෙන්න පුළුවන්. තාරුණ්‍යයේ හදගැස්ම කලින් කලට අප හඳුනාගත යුතුයි. එම නිසා වර්තමානය දිහා බලා තමන්ගේ අනන්‍යතාවය පෞරුෂය මෙන්ම නිර්මාණශිලී ගුණය ද රැකගෙන නිර්මාණ කටයුතු කිරීමට කලාකරුවා ශූර විය යුතුයි.ඉහත කී සරල ආදර ගීතය මෙන්ම “ සූරිය වච්චසා” නමැති අධිකතර ශෘංගාරාත්මක ගුණයෙන් හෙබි ගීතය රාගාශ්‍රීතව නිමැවීමට ද වික්ටර් රත්නායකයන් නම්‍යශීලි වී ඇති ආකාරය විශ්මිතය. ඔහුගේ සිත තුළ මෙවන් විශ්මිත තනු මැවෙන්නේ කෙළෙසද? එය වෙනමම විශ්ලේෂණය කළයුතු, එහෙත් තවමත් විශ්ලේෂණය වී නොමැති කරුණකි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n1007032</link>
    <topic>චරිත ඝාතන-කැත කතාමැති සබයට එපා</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>පාර්ලිමේන්තු විවාදවලදී චරිත ඝාතන කිරීම් හා පාර්ලිමේන්තුවට නුසුදුසු වචන භාවිත කිරීම් නොකරන ලෙස කතානායක චමල් රාජපක්‍ෂ මහතා ආණ්ඩු පක්‍ෂයට හා විපක්‍ෂයට ඊයේ (02) පෙරවරුවේ දැනුම් දුන්නේ ය.අයවැය විවාදය මේ දිනවල පැවැත්වෙන බැවින් මහජන ගැලරියට පැමිණ එම විවාදවලට සවන් දීමට පාසල් දරුවන්ට අවසර දී තිබෙන බව සඳහන් කළ කතානායකවරයා, සියලු දෙනාට ම ආදර්ශයක් වන ලෙස කටයුතු කරන්නැයි ඉල්ලා සිටින බවත් පැවසුවේ ය.විවාදවලදී ස්ථාවර නියෝග අනුව කටයුතු කරන්නැයි ද කතානායකවරයා දැනුම් දුන්නේ ය. කතානායකවරයා එසේ ප්‍රකාශ කළේ පාර්ලිමේන්තුවේ ඊයේ දිනට නියමිත කටයුතු (අයවැය විවාදය) ආරම්භ කිරීමට පෙර සභාව අමතමිනි.එම ප්‍රකාශයෙන් පසු නැගී සිටි විපක්‍ෂයේ ප්‍රධාන සංවිධායක ජෝන් අමරතුංග මහතා, ඔබතුමාට ස්තුතියි කතානායකතුමනි, ඔබතුමාගේ ස්වාධීනත්වය අගය කරනවා. කතානායක - දෙපැත්තට ම යි, මා ප්‍රකාශ කළේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n1007033</link>
    <topic>ත්‍රිවිධ හමුදාවේ නිලධාරීන් හා සෙසු නිලයන් සඳහා පූර්ණ විශ්‍රාම වැටුප්</topic>
    <author>චන්දිමා එදිරිමාන්න</author>
    <content>සන්නද්ධ සේවා නිලධාරීන් හා සෙසු නිලයන් සඳහා පූර්ණ විශ්‍රාම වැටුප් ලබාදීමට රජය තීරණය කරයි.ඒ අනුව වසර 22ක සේවා කාලයක් සම්පූර්ණ කර ඇති ත්‍රිවිධ හමුදාවේ අධිකාරී ලත් නිලධාරීන් හා සෙසු නිලයන් සහිත නිලධාරින් 30,000ක් සඳහා මෙලෙස පූර්ණ විශ්‍රාම වැටුප් ගෙවීමට රජය තීරණය කර තිබේ.අදාළ නිලධාරීන් 2010. 01. 01 දිනට හෝ ඊට පසු විශ්‍රාම ලබන්නේ නම් පමණක් සියයට 85ක අඩු නොකළ ප්‍රතිශතය මත විශ්‍රාම වැටුප් පාරිතෝෂිකය ගණන් බලන බව, විශ්‍රාම වැටුප් අධ්‍යක්ෂක ජනරාල් කේ. ඒ. තිලකරත්න මහතා පැවසීය. විශ්‍රාම වැටුප් අඩු නොකළ ප්‍රතිශතය සියයට 85 ක්ද අඩු කළ ප්‍රතිශතය සියයට 75 ක්ද වශයෙන් වේ.2010. 01. 01 දින දක්වා හිඟ මුදල් නොගෙවීම මත එය ක්‍රියාත්මක වේ. 2010. 01. 01 දිනෙන් පසු පැරණි ප්‍රතිශතය අනුව විශ්‍රාම වැටුප් ගණනය කර ඇත්තේ නම් නව ප්‍රතිශතය අනුව සංශෝධිත අයදුම්පත් විශ්‍රාම වැටුප් දෙපාර්තමේන්තුවට එවිය යුතු බව පවසන අධ්‍යක්ෂක ජනරාල්වරයා, එම ප්‍රතිශතය මත සකස් කළ අයදුම්පත්‍රය ඒ ඒ හමුදා විශ්‍රාම වැටුප් අංශය මගින් ප්‍රාදේශීය ලේකම්වරුන් වෙත යැවීමට කටයුතු කළ යුතු බවද කීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n1007034</link>
    <topic>වාසි රැසක් දෝතින් ගෙනජනපති අද යළි පැමිණෙයි</topic>
    <author>ධනුෂ්ක ගොඩකුඹුර</author>
    <content>යුක්රේනයේ සාර්ථක තෙදින නිල සංචාරය නිම කළ ජනාධිපති මහින්ද රාජපක්‍ෂ මහතා අද (03) දහවල් යළි දිවයිනට පැමිණෙයි.ශ්‍රී ලංකාවට අතිශය වාසිදායක වන කරුණු කිහිපයක් සම්බන්ධයෙන් යුක්රේනය සමඟ එකඟතාවන්ට එළඹීමට ජනාධිපතිවරයාගේ මේ සංචාරය ඉවහල් විය.යුක්රේන ජනාධිපති වික්ටර් යුනුකොවිව්, අගමැති මයිකෝලා අශ්රොව් මහත්වරුන් සමඟ ද්විපාර්ශ්වික සාකච්ඡාවල නියැළුණු ජනාධිපතිවරයා දෙරට අතර අවබෝධතා ගිවිසුම් අස්සන් තැබීමේ අවස්ථාවට ද එක් විය. ශ්‍රී ලාංකික ජනාධිපතිවරයකු යුක්රේනයේ නිල සංචාරයක නිරත වූයේ ප්‍රථම වතාවටය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n1007035</link>
    <topic>ශල්‍ය ගෝස් මීටර් ලක්‍ෂ 9ක්සේලයින් බෝතල් ලක්‍ෂ 23/4ක්වෛද්‍ය සැපයීම් අංශය සතුයි</topic>
    <author>සන්ධ්‍යා කරුණාරත්න</author>
    <content>ඖෂධ, ශල්‍ය ගෝස් සහ සේලයින් හිඟයක් නොමැති බවත්, එම ද්‍රව්‍ය වෛද්‍ය සැපයීම් අංශයේ පවතින බවත් සෞඛ්‍ය අමාත්‍යාංශය පවසයි.ශල්‍ය ගෝස් මීටර් ලක්ෂ 9ක පමණ ප්‍රමාණයක් මේ වනවිටත් වෛද්‍ය සැපයීම් අංශය සතුව පවතින්නේ යැයි ද, දේශීය සැපයුම්කරුවන් විසින් දිනපතා මේ ශල්‍ය ගෝස් තොග වශයෙන් වෛද්‍ය සැපයීම් අංශයට ලබාදෙන්නේ යැයි ද එහි අධ්‍යක්ෂ වෛද්‍ය කමල් ජයසිංහ මහතා ප්‍රකාශ කළේ ය.ඊට අමතරව සේලයින් බෝතල් දෙලක්ෂ හැත්තෑදහසක් ද වෛද්‍ය සැපයීම් අංශය සතුව පවතින බවත්, මේ වනවිටත් දිවයිනේ රෝහල්වල සේලයින් බෝතල් ලක්ෂ අටකට වැඩි ප්‍රමාණයක් පවතින බවත් ඒ මහතා කීය. ඉන්දියාවෙන් ගෙන්වූ සේලයින් බෝතල් පිරවූ කන්ටේනර් 11 ක් වරායෙහි තිබේ. එම සේලයින් බෝතල් ප්‍රමාණය අද (3දා) වෛද්‍ය සැපයීම් අංශයට ලැබීමට නියමිත ය.ඒ ලැබුණු වහාම අවශ්‍ය රෝහල්වලට කඩිනමින් බෙදා හැරීමට කටයුතු යොදා ඇත. ඖෂධ, සේලයින් සහ ශල්‍ය ගෝස් හිඟයක් පවතින බවට ඇතැම් මාධ්‍යයන්හි පළවන පුවත් මුළුමනින්ම අසත්‍ය බව සෞඛ්‍ය අමාත්‍යාංශය ප්‍රකාශ කර සිටියි.යම් රෝහලක ඖෂධ, සේලයින් සහ ශල්‍ය ගෝස් හිඟයක් පවතින්නේ නම් වහාම වෛද්‍ය සැපයීම් අංශයට ඒ බව දැන්වීමට රෝහල් නිලධාරීන් කටයුතු කළ යුතු යැයි ද අමාත්‍යාංශය දන්වා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n1007036</link>
    <topic>වසර 22කට පසුතෙල් කෝච්චියක්මඩකළපුවට යයි</topic>
    <author>ශීලා උඩුවර</author>
    <content>ඉන්ධන පිරවූ ගැල් (ටැංකි) සහිත දුම්රියක් වසර 22කට පසුව කොළඹ සිට මඩකළපුව දක්වා යළිත් ධාවනය ආරම්භ කරයි.ඉන්ධන ගැලුම් ලක්ෂයක ප්‍රමාණය එයින් ප්‍රවාහනය කළ හැකිය. කොළොන්නාව තෙල් ගබඩා සංකීර්ණයේ සිට මඩකළපුව දක්වා ධාවනය කෙරුණු මේ දුම්රියට ගැලුම් 10,000 කින් සමන්විත තෙල් ටැංකි (ගැල්) 10 ක් යොදවා තිබණි. මේ ඉන්ධන ප්‍රවාහන දුම්රිය දිනක් හැර දිනක් මඩකළපුවට යැවේ.දුම්රිය මගින් භාණ්ඩ ප්‍රවාහනය කිරීම සියයට 70 දක්වා වැඩිකරන බවත් දුම්රියෙන් කන්ටේනර් (බහාලුම්) ප්‍රවාහනය විධිමත් කරන බවත් ප්‍රවාහන ඇමැති කුමාර වෙල්ගම මහතා පැවසීය. මුල්කාලයේදී දුම්රිය මගින් භාණ්ඩ ප්‍රවාහනය සියයට 70ක්ව තිබූ නමුත්, එය පසුව සියයට 30 දක්වා අඩු වූ බවත් නැවත එය සියයට 70 ප්‍රමාණයට ගෙන ආයුතු බවත්, ඇමැතිවරයා කීය.ප්‍රවාහන ඇමැති කුමාර වෙල්ගම මහතා හා ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතා අතර පැවැති සාකච්ඡාවක ප්‍රතිඵලයන් ලෙස ඉන්ධන ප්‍රවාහන කටයුතු අරඹා තිබේ. කොටි ත්‍රස්තවාදීන් විසින් විනාශ කර තිබූ නැගෙනහිර මාර්ග පද්ධතිය යළි ස්ථාපිත කිරීමෙන් පසු ඉන්ධන ප්‍රවාහනයට ඉඩ සැලසිනි.බ්‍රිතාන්‍ය ජාතිකයන් විසින් සිය වැවිලි නිෂ්පාදන හා අනෙකුත් ද්‍රව්‍ය ප්‍රවාහනය සඳහා ප්‍රවාහන මාධ්‍යයක් ලෙස දුම්රිය යොදා ගත්තාසේම තම අපේක්ෂාවත් භාණ්ඩ ප්‍රවාහනය සඳහා දුම්රිය යොදා ගැනීම බව ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n1007037</link>
    <topic>අල්ලස් දීමේ චෝදනාවටමයෝන් මුස්තාපාට වරෙන්තු</topic>
    <author>සුරන්ජිත් පෙරේරා</author>
    <content>රුපියල් මිලියන 4.3 ක අල්ලස් මුදලක් ලබාදීමේ චෝදනාවක් සම්බන්ධයෙන් සැකකරුවකුවී සිටින හිටපු උසස් අධ්‍යාපන නියෝජ්‍ය ඇමැති මයෝන් මුස්තාපා මොහොමඩ් මහතා අත්අඩංගුවට ගෙන ඉදිරිපත් කිරීම සඳහා වරෙන්තු නිකුත් කරන ලෙස ගල්කිස්ස අතිරේක මහෙස්ත්‍රාත් රුචිර වැලිවත්ත මහතා ඊයේ (2) නියෝග කළේය.පසුගිය මහා මැතිවරණ සමයේ ජාතික නිදහස් පෙරමුණේ මන්ත්‍රීවරයකු වූ මොහොමඩ් මුසම්මිල් මහතාට මේ අල්ලස් මුදල ලබා දී ඇත්තේ එම පක්ෂයෙන් ඉවත්වී එහි නායක වන විමල් වීරවංශ මහතාට විරුද්ධව ප්‍රකාශයක් නිකුත් කිරීම සඳහා බව මයෝන් මුස්තාපා මහතාට විරුද්ධව රහස් පොලිසිය මඟින් මීට පෙර අධිකරණයට වාර්තාවක් ගොණු කර තිබුණි.මේ නඩුව ගල්කිස්ස මහා අධිකරණයේ නැවත කැඳවූ අවස්ථාවේ මුස්තාපා මහතා අධිකරණයේ පෙනී නොසිටි අතර ඔහු වෙනුවෙන් පෙනී සිටි නීතිඥවරයාගේ ඉල්ලීම ප්‍රතික්ෂේප කරමින් මහේස්ත්‍රාත් වරයා අදාළ නියෝගය නිකුත් කළේය.පසුගිය මාර්තු මාසයේ අග භාගයේ දිනක වැල්ලවත්ත සෆායර් හෝටලයේදී තමාට රුපියල් මිලියන 4.3 අල්ලස් මුදලක් ලබා දුන්නේ යැයි හිටපු පාර්ලිමේන්තු මන්ත්‍රී මොහොමඩ් මුසම්මිල් මහතා රහස් පොලිසියට කළ පැමිණිල්ලක් අනුව මයොන් මුස්තාපා මහතා අධිකරණයට ඉදිරිපත් කර තිබිණි. අගෝස්තු 25 වැනි දින මේ නඩුව අධිකරණයට නැවත කැඳවන ලෙස අතිරේක මහේස්ත්‍රාත් වරයා නියෝග කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n1007038</link>
    <topic>නිදියහනේ දී බිරියගේ ගෙල කපාසැමියා පොලිසියට භාරවෙලා</topic>
    <author>සමන්ති මිරියගල්ල කඩුවෙල සමූහ හා ආර්. සෝමසිරි</author>
    <content>ඉංග්‍රීසි ගුරුවරියක් වූ සිය බිරියගේ ගෙල ඊයේ (2) අළුයම නිදි යහනයේ දීම කපා දැමූ බව කියන සැකකාර ස්වාමිපුරුෂයා නවගමුව පොලිසියට භාර වී ඇත. මෙසේ ඝාතනයට ලක්ව ඇත්තේ කඩුවෙල බෝමිරිය ජාතික පාසලේ ගුරුවරියක් වන අංක 942, තලපත්පිටිය, නවගමුව, රනාල ලිපිනයේ පදිංචි යහම්පත් මුදලිගේ ලීලාවතී (44) නැමති දෙදරු මවකි. මේ ගුරුවරියගේ කට රෙදි කඩකින් බැඳ තියුණු ආයුධයකින් ගෙල කපා ඝාතනය කර ඇති බව පොලිසිය පවසයි.මිය ගිය කාන්තාව ඊයේ (2) අළුයම සිය නිවසේදී සැමියා සමඟ ඇති වූ බහින්බස් වීමක් දුරදිග යාමෙන් පසු ඝාතනයට ලක්ව ඇති බව නවගමුව පොලිසිය කියයි. භාර වූ සැමියා අත්අඩංගුවට ගෙන කඩුවෙල මහේස්ත්‍රාත් අධිකරණය වෙත ඉදිරිපත් කර ඇත.කඩුවෙල වැඩබලන මහේස්ත්‍රාත් ඤාණසිරි කඳුරුවාන මහතා ඊයේ (2) දහවල් සිද්ධිය වූ ස්ථානයට ගොස් පරීක්ෂා කර අදාළ නිරීක්ෂණ යොදා මෘත ශරීරය පශ්චාත් මරණ පරීක්ෂණය පවත්වන ලෙස අධිකරණය වෛද්‍ය නිලධාරිවරයාට නියම කළේය. නවගමුව පොලිසියේ ස්ථානාධිපති පොලිස් පරීක්ෂක එම්. එම්. එල්. මහගෙදර, අපරාධ අංශයේ ස්ථානාධිපති පොලිස් පරීක්ෂක දිසානායක යන මහත්වරු සිද්ධිය පිළිබඳ පරීක්ෂණ පවත්වති.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n1007039</link>
    <topic>පාලිත තෙවරප්පෙරුමගේ ඇප අයැදුම්පත ඉවතට</topic>
    <author>නෙල්කා මැදගෙදර</author>
    <content>නීති විරෝධී අවි ආයුධ සහ පුපුරණ ද්‍රව්‍ය ළඟ තබා ගත් බවට සැක පිට අත් අඩංගුවට ගෙන රක්ෂිත බන්ධනාගාර ගත කර සිටින කළුතර දිස්ත්‍රික් එ.ජා.ප. පාර්ලිමේන්තු මන්ත්‍රී පාලිත තෙවරප්පෙරුම මහතා ඇප මත මුදාහරින ලෙස ඉල්ලා ගොනු කළ ඇප අයදුම්පත අභියාචනාධිකරණය විසින් ඊයේ (02) නිෂ්ප්‍රභා කරන ලදී.එම ඇප අයැදුම් පත සම්බන්ධයෙන් නීතිපතිවරයා ඉදිරිපත් කළ මූලික විරෝධතාවයක් පිළිගත් අභියාචනාධිකරණය එය විභාගයට ගැනීම මෙලෙස ප්‍රතික්ෂේප කෙළේය. ඩබ්ලිව්. එල්. රංජිත් සිල්වා සහ ඩී. එස්. සී. ලේකම්වසම් යන අභියාචනාධිකරණ විනිසුරු මඩුල්ල ඉදිරියෙහි මේ ඇප අයැදුම ඊයේ (02) කැඳවන ලදී.නීතිපතිවරයා වෙනුවෙන් පෙනී සිටි රජයේ නීතිඥ ලයිලා නස්රි මෙනෙවිය මේ ඇප අයදුම්පත සමඟ ඉදිරිපත් කර ඇති ලියැකියවිලි සම්බන්ධයෙන් මූලික විරෝධතාවයක් ඉදිරිපත් කළාය.ඇප අයැදුම්පත සමඟ ඉදිරිපත් කර ඇති බී වාර්තාවෙහි අඩු ලුහුඬුතා පවතින බවට ඇය මෙහිදී කරුණු ඉදිරිපත් කළ අතර ඇප අයැදුම විභාගයට ගැනීම සම්බන්ධව විරෝධය පළ කළාය. පෙත්සම්කරු වෙනුවෙන් පෙනී සිටින ජනාධිපති නීතිඥ අනිල් සිල්වා මහතා මෙහිදී අධිකරණයෙහි පෙනී නොසිටියේය.කරුණු සලකා බැලූ අභියාචනාධිකරණය අයදුම් පත ඉවත දැමීමට තීරණය කෙළේය. අවශ්‍ය ලියැකියවිලි නිසි පරිදි සකස් කර නව ඇප අයදුම්පතක් නැවත ඉදිරිපත් කිරීමේ අවස්ථාව පෙත්සම්කාරියට ඇති බව අභියාචනාධිකරණ විනිසුරු මඩුල්ල මෙහිදී සඳහන් කෙළේය.පාර්ලිමේන්තු මන්ත්‍රී පාලිත තුෂාර තෙවරප්පෙරුම මහතාගේ බිරිය වන සුමිතා නිලංගනී අමරතුංග මේ පෙත්සම ඉදිරිපත් කර තිබුණි. අන්තරායකර අවි ආයුධ සහ පුපුරණ ද්‍රව්‍ය ළඟ තබාගැනීමේ වරදට රක්ෂිත බන්ධනාගාර ගතවන්නන්ට ඇප ලබා ගැනීමට ඇති නීති ප්‍රතිපාදන අනුව තෙවරප්පෙරුම මහතා ඇප මත මුදාහරින ලෙස ඉල්ලා මේ ඇප අයැදුම් පත අභියාචනාධිකරණයට ඉදිරිපත් කර තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n10070310</link>
    <topic>කොළඹ නීති පීඨයේඅවසන් වසර සිසුවකුගෙල වැල ලා ගෙන</topic>
    <author>සුරන්ජිත් පෙරේරා</author>
    <content>කොළඹ විශ්වවිද්‍යාලයේ නීති පීඨයේ අවසන් වසරේ ඉගෙනුම ලබන ශිෂ්‍යයකු රත්මලාන තෙලවලපාරේ පිහිටි විශ්වවිද්‍යාල නේවාසිකාගාරයේ ව්‍යායාම කාමරයේ සිවිලිමේ කොක්කක නයිලෝන් ලණුවකින් ගෙල වැල ලා ගෙන මියගොස් ඇති බව ගල්කිස්ස පොලිසිය පවසයි.ව්‍යායාම සඳහා පැමිණි ශිෂ්‍යයකු ඔහු ගෙලවැලළාගෙන සිටි අයරු දැක පොලිසියට දැනුම්දී ඇත. ඒ අනුව එම ස්ථානයට පැමිණි පොලිසිය මේ සිසුවා ගෙලවැලලා ගැනීමට පෙර ලියා තිබූ ලිපි දෙකක් සොයාගෙන ඇත.මගේ මරණයට කිසිවකු වගකිවයුතු නැතැයි, මාගේ උවමනාව මත ගෙලවලලාගන්නා බව එම ලිපිවල සඳහන්ව ඇතැයි පොලිසිය පැවසීය. මෙසේ මියගොස් ඇත්තේ ඇඹිලිපිටිය කොලොන්න පදිංචි අනුර පුෂ්පකුමාර නැමැති 25 හැවිරිදි තරුණයෙකි.මෙම මරණය සම්බන්ධයෙන් ඊයේ (2) රාත්‍රියේ මහේස්ත්‍රාත් පරීක්‍ෂණ සිදුකිරීමට නියමිතව තිබූ අතර ගල්කිස්ස මූලස්ථාන පොලිස් පරීක්‍ෂක මහේෂ් පෙරේරා මහතාගේ උපදෙස් මත අපරාධ අංශයේ ස්ථානාධිපති උපපොලිස් පරීක්‍ෂක තිස්ස සුගතපාල මහතා ඇතුළු නිලධාරීහු පිරිසක් පරීක්‍ෂණ පවත්වයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n10070311</link>
    <topic>හොරට විදුලිය ගත් 929ක ගෙන්රු: මිලියන 14ක් අය කරගෙන</topic>
    <author/>
    <content>පසුගිය ජුනි මාසයේ සිදුකළ විදුලි වැටලීම් වලින් රුපියල් මිලියන 14කට අධික ආදායමක් උපයා ගැනීමට හැකි වී ඇතැයි විදුලිබල හා බලශක්ති අමාත්‍යාංශය සඳහන් කරයි.ලංකා විදුලි බල මණ්ඩලයේ වැටලීම් අංශය මඟින් පසුගිය ජුනි මාසයේ මේ වැටලීම් සිදු කර ඇති අතර එමගින් උපයාගෙන ඇති මුදල රුපියල් 14767059 ක් බවද එම අමාත්‍යාංශය කියයි.මඩකළපුව, ත්‍රිකුණාමලය, කිලිනොච්චිය, වව්නියාව, ඇඹිලිපිටිය, මාතර, දිවුලපිටිය හා අම්පාර යන ප්‍රදේශ ආවරණය වන පරිදි මේ වැටලීම් සිදු කැර තිබේ. විදුලි බල හා බලශක්ති ඇමැති පාඨලී චම්පික රණවක මහතා වැඩ බාර ගත් පසු නීත්‍යානුකූල නොවන ආකාරයට විදුලිය පරිහරණය කරන විදුලි පාරිභෝගිකයන් නීතියේ රැහැනට හසු කැර ගැනීම විධිමත් ආකාරයෙන් සිදු වන බවද විදුලි බල හා බලශක්ති අමාත්‍යාංශය පවසයි.ඉහත වැටලීම් වලින් රුපියල් 5907059ක් ලංකා විදුලි බල මණ්ඩලයේ අලාභයන් ලෙසද රුපියල් 8860000ක මුදලක් උසාවි ගාස්තු ලෙසද අදාළ පාර්ශවයන්ගෙන් අය කැරගෙන ඇති අතර මේ සඳහා වැටලීම් 929 ක් සිදුකැර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n10070312</link>
    <topic>අලි 228ක්මිනිසුන් 50ක්2009 දී මිය ගිහින්</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>අලි - මිනිස් ගැටුම්වලින් 2009 වර්ෂයේදී අලි ඇතුන් 228 ක් හා මිනිසුන් 50ක් මියගොස් ඇත.ඉහත සංඛ්‍යා සඳහන් වූයේ වාචික පිළිතුරු අපේක්ෂාවෙන් එක්සත් ජනතා නිදහස සන්ධාන මන්ත්‍රී අචල සුරංග ජාගොඩ මහතා ඇසූ ප්‍රශ්නයකට ආර්ථික සංවර්ධන නියෝජ්‍ය ඇමැති රංජිත් සියඹලාපිටිය මහතා පාර්ලිමේන්තුවේදී ඊයේ (02) ලබාදුන් පිළිතුරෙහි ය.වනජීවි සංරක්ෂණ දෙපාර්තමේන්තුවට අනුව 2009 වසර අවසානයේ වාර්තාගත අලි ඇතුන් සංඛ්‍යාව 6000ක් පමණ වන බවද නියෝජ්‍ය ඇමැතිවරයා කීවේ අලි මිනිස් ගැටුම අවම කිරීම සඳහා යෝජිත වැඩ පිළිවෙළ සකස්කර ඇතැයිද 2009 වසරේ සිට ‘ගජමිතුරෝ’ නම් වැඩ සටහනක් එම ගැටුම් පවතින දිස්ත්‍රික්ක පහළොවක ප්‍රාදේශීය ලේකම් කොට්ඨාස 58ක සාර්ථකව ක්‍රියාත්මක වන්නේ යැයි ද නියෝජ්‍ය ඇමැති සියඹලාපිටිය මහතා පැවැසී ය.  ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n10070313</link>
    <topic>අය-වැය දෙවැනි වර කියවීමේඡන්ද විමසීම අද</topic>
    <author/>
    <content>අයවැය දෙවනවර කියැවීමේ අවස්ථාවේ ඡන්ද විමසීම පාර්ලිමේන්තුවේදී අද (3) පස්වරු 6.00 ට පැවැත්වේ.මේ වර්ෂය සඳහා වන අයවැය ලේඛනය ඉකුත් අඟහරුවාදා (29) වැඩබලන මුදල් ඇමැති ආචාර්ය සරත් අමුණුගම මහතා පාර්ලිමේන්තුවට ඉදිරිපත් කළේය. අනතුරුව අයවැය විවාදය බදාදා (30) ඇරැඹිණි.අයවැය කාරක සභා අවස්ථාවේ විවාදය ලබන සඳුදා (05) සිට සිකුරාදා (09) දක්වා පැවැත්වේ. අයවැය අවසන් ඡන්ද විමසීම 9 වැනිදා සවස සිදුකිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n10070314</link>
    <topic>ජගත් සමූපකාරදිනය අද</topic>
    <author>විජයානි එදිරිසිංහ</author>
    <content>ජාත්‍යන්තර සමූපකාර දිනය අදට (3) යෙදී තිබේ. අද ලොව පුරා රටවල් 104 ක් සමරන්නේ 88 වැනි ජාත්‍යන්තර සමුපකාර දිනයයි.ජාත්‍යන්තර සමූපකාර දිනයේ මෙවර තේමාව කාන්තාව ආර්ථික වශයෙන් සවිබල ගැන්වීම යන්නයි.මෙරට සමූපකාර ව්‍යාපාරය වසර 103 ක් පැරණිය. කාලයක් තිස්සේ වැටී තිබූ සමුපකාර ව්‍යාපාරය මහින්ද චින්තනයෙන් සවිමත් වී සාර්ථක ගමනක් ආරම්භ කර වසර පහක කාලයක් සපිරෙන්නේද මෙම වසරටය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n10070315</link>
    <topic>ග්‍රාම නිලධාරීපුරප්පාඩු 2000ක්</topic>
    <author>චන්දිමා එදිරිමාන්න</author>
    <content>රට පුරා ග්‍රාම නිලධාරී පුරප්පාඩු දෙදහසක් පමණ පවතින බව රාජ්‍ය පරිපාලන සහ ස්වදේශ කටයුතු අමාත්‍යාංශය පවසයි.ග්‍රාම නිලධාරීන් බඳවා ගැනීමේ “සේවා ව්‍යවස්ථාව“ අනුමත වන තුරු  එම පුරප්පාඩු පිරවිය නොහැකි බව, අමාත්‍යංශ ලේකම් ඩී. දිසානායක මහතා පැවසීය.මේ වන විට ග්‍රාම නිලධාරීන් බඳවා ගැනීමේ ක්‍රියා පටිපාටිය ඇතුළත් සේවා ව්‍යවස්ථාව සකසා වැටුප් කොමිසමට භාර දී ඇති බවත්, වැටුප් කොමිසමේ අනුමත වූ පසු අදාළ ග්‍රාම නිලධාරී තරග විභාග පවත්වා පුරප්පාඩු පිරවීමට කටයුතු යොදන බවත් ලේකම් ඩී දිසානායක මහතා පැවැසීය.ග්‍රාම නිලධාරී හිඟය නිසා ප්‍රාදේශීය පරිපාලන කටයුතු කර ගෙන යාමේ අඩුපාඩු සිදු වන බවද කී ලේකම්වරයා දැනට රාජ්‍ය සේවයේ විවිධ තනතුරුවල පවතින පුරප්පාඩු සියල්ල වසර 2012 අවසන් වීමට ප්‍රථම පිරවීමට රාජ්‍ය පරිපාලන සහ ස්වදේශ කටයුතු අමාත්‍යාංශය පියවර ගනු ලබන බවද කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n10070316</link>
    <topic>දිනමිණ-මන්චි නැණැස ශිෂ්‍යත්වවැඩමුළුව මාතර දී</topic>
    <author/>
    <content>දිනමිණ – මන්චි නැණැස ශිෂ්‍යත්ව වැඩමුළුවේ තවත් පියවරක් මේ මස 3 වැනිදා (අද) පෙ. ව. 8.30 ට මාතර ශාන්ත සර්වේෂස් විද්‍යාලයේදී පැවැත්වේ. පාර්ලිමේන්තු මන්ත්‍රී‍්‍ර සනත් ජයසූරිය මහතා විශේෂ ආරාධිතයකු ලෙස මේ අවස්ථාවට සහභාගිවීමට නියමිතය. ජාතික අධ්‍යාපන ආයතනයේ දේශකයන් විසින් මෙහෙයවනු ලබන මේ සම්මන්ත්‍රණයේදී සිසුනට නොමිලේ ප්‍රශ්න පත්‍ර කට්ටලයක් ද පිරිනැමේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n10070317</link>
    <topic>පාලින්දනුවර ප්‍රා. සභාපතියළි රිමාන්ඩ්</topic>
    <author>මතුගම සංචාරක</author>
    <content>බදුරලිය බස් නැවතුම්පොළ අසල මාළු අලෙවි කරමින් සිටි ධීවර සංස්ථා ලොරියේ රියැදුරුට පහර දී මාළුවලට අලාභ කිරීමේ සිද්ධිය සම්බන්ධයෙන් රිමාන්ඩ් භාරයේ සිටි පාලින්දනුවර ප්‍රාදේශීය සභාවේ සභාපතිවරයා ලබන 09 දින දක්වා තවදුරටත් රිමාන්ඩ් භාරයේ තැබීමට මතුගම මහේස්ත්‍රාත් දමින්ද ආර්. වැලිගොඩපිටිය මහතා ඊයේ (2) නියෝග කෙළේය.මෙම මාළුවලට සිදුවී ඇතැයි කියන අලාභය රු. 40000/- ක් වන බවද සඳහන් වේ. මේ පිළිබඳව මහජන සෞඛ්‍ය පරීක්‍ෂකවරයා ද වාර්තාවක් ඉදිරිපත් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n10070318</link>
    <topic>කටුනායක ආහාර විස වීඇගලුම් සේවිකාවෝ පිරිසක් රෝහලට</topic>
    <author>කොච්චිකඩේ විශේෂ</author>
    <content>කටුනායක ආයෝජන කලාපයේ ප්‍රසිද්ධ ඇඟළුම් කම්හලක සේවිකාවන් 30 ක් (1) දා රාත්‍රී එම ආයතනය විසින් දෙන ලද ආහාර අනුභව කිරීමෙන් රෝගාතුරව මීගමුව දිසා මහ රෝහලට ඇතුළත් කරන ලදී.මේ පිරිස නුවරඑළිය වතුකරයේ සිට පැමිණි ද්‍රවිඩ කාන්තාවන්ය. සිද්ධිය සම්බන්ධයෙන් සුදර්මා කුසුම් කාන්ති මහත්මිය මෙසේ පැවැසුවාය.කටුනායක ආයෝජන කලාපයේ නේවාසිකාගාර පාලිකාවරිය වශයෙන් කම්කරු දෙපාර්තමේන්තුවට අනුයුක්තව මම සේවය කරනවා. වලාන ගොඩැල්ල නේවාසිකාගාරයේ සේවිකාවන් 150 ක් පමණ සිටිනවා. පළවෙනිදා රාත්‍රී 8.00 ට පමණ නේවාසිකාගාරයේ සේවිකාවන් පිිරිසක් රාත්‍රී ආහාර ගත් පසු කලාන්ත වුණා. බඩ දගලනවා කියාල කෑ ගසුවා. වමනය දැම්මා. දොඩවන්ට පටන් ගත්තා.එම කාන්තා පිරිස හයිඩ්‍රාමනී ආයතනයේ සේවය කරන අය බව හඳුනා ගත්තා. පසුව ත්‍රීවිල්වල ආධාරයෙන් රැගෙන විත් මීගමුව රෝහලට ඇතුළත් කළා. මෙම පිරිස නුවරඑළිය වතුවල සිට පැමිණි ද්‍රවිඩ කාන්තාවන්. යුද්ධය හමාරවී රට සාමකාමි නිසා එම කාන්තාවන් භයනැතිව කටුනායක ආයෝජන කලාපයේ සේවයට ආවා.ආහාර විෂවීමෙන්ද, වෙනයම් දෙයකින් රෝගී වුනා ද කියලා මට හරියට කියන්ඩ බැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n10070319</link>
    <topic>දඹදිව වන්දනා සමයටවිශේෂ ගුවන් ගමන් වාර</topic>
    <author>ධනුෂ්ක ගොඩකුඹුර</author>
    <content>එළඹෙන දඹදිව වන්දනා සමය වෙනුවෙන් විශේෂ ගුවන් ගමන් වාර රැසක් ඇරඹීමට මිහින් ලංකා ගුවන් සේවය සූදානම් වෙයි.ඒ අනුව දඹදිව වන්දනා සමය ඇරඹෙන අගෝස්තු මස 01 දා සිට බුද්ධගයා සහ බරණැස වෙත සතියකට නව ගුවන් ගමන් වාර අරඹන බව මිහින් ලංකා ගුවන් සේවයේ ප්‍රධාන විධායක නිලධාරී කපිල චන්ද්‍රසේන මහතා පැවැසීය.දැනට ක්‍රියාත්මක කෙරෙන ගමන් වාරවලට අමතරව ඉරිදා, බදාදා සහ සෙනසුරාදා දිනවල බුද්ධගයාව, බරණැස සහ කොළඹ අතර මේ ගමන් වාර ඇරඹෙයි. දඹදිව වන්දනා සමය නිමවන දෙසැම්බර් මස 05 වැනි දා දක්වා මේ විශේෂ ගමන් වාර ක්‍රියාත්මක වන බව චන්ද්‍රසේන මහතා පැවැසීය.දඹදිව වන්දනාවේ යන බැතිමතුන්ගේ් පහසුව උදෙසා මේ වැඩපිළිවෙළ ක්‍රියාත්මක කළ බවත්, වාරික ගෙවීමේ පදනම මත රාජ්‍ය සේවකයන්ට ගුවන් ටිකට් පත් ලබා දීමේ ක්‍රමය නිසා දඹදිව වන්දනාවේ යන පිරිස ඉහළ ගොස් ඇති බවත් හෙතෙම වැඩිදුරටත් ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n10070320</link>
    <topic>ප්‍රදේශයම ගඳ ගස්සමින්බවුසරයක් ගිහින්</topic>
    <author>අත්තනගල්ල විශේෂ ජයවීර සුගතපාල</author>
    <content>දැඩි දුගඳකින් යුත් බේකරි අපජලය බවුසරයකින් කාන්දු වී වේයන්ගොඩ – කළගෙඩිහේන මාර්ගයේ දන්විලාන ප්‍රදේශයේ කි. මී. 1/2 ක් පමණ දුරට ගලා යමින් තිබීම නිසා ඊයේ (02) උදෑසන මග දෙපස නිවෙස්වල දොර ජනෙල් වසාගෙන සිටීමට නිවැසියන්ට සිදුවිය.ප්‍රදේශවාසීහු මේ ගැන අත්තනගල්ල සෞඛ්‍ය වෛද්‍ය නිලධාරිතැනට, පොලිසියට සහ ප්‍රාදේශීය සභාවට දැනුම් දුන්හ. ළමයින්ට වමනය හා ඔක්කාරය හටගැනීම නිසා වෛද්‍යවරුන් වෙත ගෙන යාමට සිදුවූ බවද මවුවරු පැවසූහ.රාත්‍රියේ වේයන්ගොඩ නගරයේ මහා පරිමාණ බේකරියක ගබඩා කර තිබූ පල්වුණු බේකරි අපජලය බවුසරයකින් ප්‍රවාහනය කරමින් සිටියදී එහි කරාමය බුරුල් වී මෙම අපජලය ගලා ගොස් ඇති බවත්, විෂබීජ නාශක මිශ්‍ර ජලයෙන් මෙම ප්‍රදේශය පවිත්‍ර කරන ලෙස ප්‍රාදේශීය සභාව හරහා අදාළ බේකරි හිමියාට උපදෙස් දීමට පියවර ගෙන ඇති බවත්, අත්තනගල්ල සෞ. වෛ. නි. ඩබ්ලිව්. ටී. එන්. පුෂ්පකුමාර මහතා “දිනමිණ” ට පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=n10070321</link>
    <topic>මරදාන ගණිකා නිවාසයක කළමනාකරු ඇතුළුකාන්තාවෝ 5ක් රිමාන්ඩ්</topic>
    <author>සිරන්ජනි කුමාරි</author>
    <content>මරදාන ප්‍රදේශයේ පාසලක් යාබදව පවත්වා ගෙන ගිය ගණිකා නිවාසයක සිට අත්අඩංගුවට ගෙන අධිකරණයට ඉදිරිපත් කළ කාන්තාවන් පස්දෙනකු හා එහි කළමනාකරු රක්ෂිත බන්ධනාගාර ගත කරන ලෙස මාළිගාකන්ද ප්‍රධාන මහේස්ත්‍රාත් ජී. එල්. පි‍්‍රයන්ත මහතා නියම කෙළේය.ආයුර්වේද සම්බාහන මධ්‍යස්ථානයක් මුවාවෙන් ගණිකා නිවාසයක් කාලයක සිට පවත්වාගෙන යන බවට මරදාන පොලිසිය අධිකරණයට දැක් වූ කරුණු සලකා බලමින් මහේස්ත්‍රාත්වරයා මේ නියෝග කෙළේය.එම ගොඩනැඟිල්ලේ හිමිකරුට එරෙහිවද මීට ප්‍රථම නඩු පවරා රුපියල් 50000 ක දඩයක්ද නියම කර ඇතැයි පොලිසිය වැඩිදුරටත් අධිකරණයට දැන්විය.අධිකරණයට ඉදිරිපත් කළ සුරූපී කාන්තාවන් පස්දෙනා පිට පළාත්වල පදිංචිකරුවන් වන බවත් මේ ස්ථානය පොලිසිය විසින් කිහිපවරක් වටලා නඩු පවරා තිබුණ ද නැවත නැවතත් එය පවත්වා ගෙන යන බවටද පොලිසිය අධිකරණය හමුවේ පැවසීය.තවද ප්‍රසිද්ධ පාසලක් යාබදව මෙවැනි ස්ථානයක් පවත්වාගෙන යාම මගින් ළමයින් පවා මෙවැනි ස්ථාන කරා පැමිණීමට ඉඩ ඇති බවට පොලිසිය වැඩිදුරටත් පැවසීය.ඩාලි පාරේ පිහිටා ඇති මේ ස්ථාන වැටලීම සඳහා පොලිසිය උපාය දූතයෙකු ද යොදවා තිබේ. ඉකුත් (29) වන දින සවස මරදාන පොලිසියේ නිලධාරීන් කණ්ඩායමක් විසින් මේ ස්ථානය වටලා තිබිණි.මරදාන පොලීසියේ ස්ථානාධිපති ප්‍රධාන පොලිස් පරීක්ෂක අමල් එදිරිමාන්න, අපරාධ අංශයේ ස්ථානාධිපති නිහාල් ෆින්සිස්, උප පොලිස් පරීක්ෂක ගුණසිංහ අධිකාරි, උප පොලිස් පරීක්ෂක සිල්වා යන නිලධාරීන් විසින් මේ වැටලීම සිදුකොට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=r1007031</link>
    <topic>ගම්පොළඅටබාගේ සෙන්කුවාර් ජනපදයේමාරක විදුලි රැහැන්</topic>
    <author>ගම්පොල සමූහ</author>
    <content>ගම්පොළ නුවරඑළිය ප්‍රධාන මාර්ගයේ අටබාගේ නගරයට ආසන්නව ඇති සෙන්කුවාර් ජනපදයේ නිවාස අසලින් සවිකර ඇති විදුලි රැහැන් පද්ධතිය නිසා ගම් වැසියන් දැඩි අසීරුතාවකට පත්වී තිබේ.මේ ජනපදය ආසන්නයේ සවිකර ඇති මේ විදුලි රැහැන් පද්ධතිය කුඩා දරුවකුට පවා අතින් ඇල්ලිය හැකි වන අතර මේ නිසාම මෙහි දෙමාපියන්ට දිවා රෑ තම නොදරුවන් ගැන ඇස ගසාගෙන සිටීමටද සිදුව තිබේ.විදුලි රැහැන් අදින වෙලාවේ එහි කොන්ත්‍රාත් කරුවන්ට හා අනෙකුත් නිලධාරීන්ට ගමට වෙන අනතුර පෙන්වා එම රැහැන් පද්ධතිය මහා මාර්ගයේ අනෙක් පසින් දමන ලෙස ඉල්ලා සිටියද ඔවුන් තම සුළු ලාභය සලකා එම රැැහැන් තම නිවාස අසලින්ම දමා ගිය බවද මේ ගම්වැසියෝ පවසති.මේ පිළිබඳව අදහස් දැක්වූ බන්දුල සිරි මහතා - අපි මේ ගැන විදුලි බල මණ්ඩලයට දැන්වූවාට පස්සේ ඒ අය කියනවා මේ විදුලි මාර්ගය වෙනස් කරන්න යන වියදම ගමේ මිනිසුන්ට ගෙවන්න කියලා. එදා වේලත් බොහෝම අමාරුවෙන් හොයාගන්න ගම්වාසීන් ඒක කොහොම කරන්නද?ඊ. ගාල්ලගේ මහතා - අපේ නිවාසවලට දර ලීයක් ගන්නෙත් වෙනත් බඩු මූට්ටුව ගන්නෙත් ඉතා අමාරුවෙනි. පොඩ්ඩක්වත් එහා මෙහා වුනොත් කරන්ට් කම්බි වල වැදිලා අනªතරක් වෙනවා. මේ ගැන අපි කියන්න ඕනේ හැම කෙනෙකුටම කීවා. අද වනතුරුත් මේ සඳහා පිළියමක් නෑ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=r1007032</link>
    <topic>පාණදුර නගරයරාත්‍රියට අඳුරේ</topic>
    <author>අළුබෝමුල්ල සමූහ - වාද්දුව සමූහ</author>
    <content>පාණදුර නගර සභා බල ප්‍රදේශයේ සවිකර තිබෙන විදුලි ලාම්පු මාස ගණනක සිට දැල් නොවීම නිසා පාණදුර නගරය රාත්‍රි කාලයේදී අඳුරේ පවතින බව පාණදුර නගර සංවර්ධන රැස්වීමේ දී හෙළි විය.පාණදුර නගර සභාවේ විශේෂ කොමසාරිස් ඩබ්ලිව්. එස්. අයි. විජේසේකර මහතා රැස්වීම කැඳවා තිබිණි.වීථි ලාම්පු දැල්නොවීම පිළිබඳව පාණදුර නගර සභාවේ නිලධාරියකු මෙසේ කීය.අප බල ප්‍රදේශයේ විථි ලාම්පු 110ක් තිබෙනවා. දැනට 54 ක් දැල්වෙන්නේ නැහැ.මෙය අයිති වන්නේ මාර්ග සංවර්ධන අධිකාරියටයි. මේවා අලුත් වැඩියාකර දෙනමෙන් දැනුම් දුන්නත් මෙතෙක් ක්‍රියාත්මක කර නැහැ.බස්නාහිර පළාත් ඇමැති ජගත් අංගගේ මහතා වෑකඩ පාඨලීය රුක්ඛාරාම මාර්ගයට හැරෙන හංදියේ හොරණ මාර්ගයේ පාරේ මායිමට ඉදිරියෙන් කඩ ඉදිකිරිම සම්බන්ධව වගකිවයුත්තන් කිසිම ක්‍රියා මාර්ගයක් ගෙන නැහැ. අල්ලපු ඉඩමේ අයිතිකරුද කඩය ඉදිකර ඇති ස්ථානය කෙලින් වළක් හෑරීමෙන් මාර්ගයේ කොටස අල්ලාගෙන තිබෙනවා.ශ්‍රී මහා විහාර පාර ප්‍රතිසංස්කරණය කිරීමට ලක්‍ෂ 100ක මුදලක් ලබාදීමට ක්‍රියා කරනවා. පාණදුර නගර සභාවට අයිති විශේෂ කොමසාරිස්වරයකු හා ලේකම්වරියක් පත්කර තිබෙනවා.පාණදුර නගරයේ ලක්‍ෂ ගණන් වැයකර මගීන්ගේ ප්‍රයෝජනය සඳහා පදික වේදිකා ඉදිකර ඇතත් ඒවායේ ගමන් කිරීමට හැකියාවක් නෑ. පදික වේදිකාවල අනවසර ඉදිකිරීම් කර වෙළදාම් කරන අතර සමහර ස්ථානවල දවස පුරාම වාහන නතර කරලා.පාණදුර මූලස්ථාන පොලිස් පරීක්‍ෂක එන්. ඒ. කුමාරදාස මහතා වගකිවයුත්තන් යම්කිසි නියෝගයක් ලබාදෙන්නේ නම් පදිකයන් පිළිබඳව ;පාලීසියට ක්‍රියා මාර්ගයක් ගත හැකියි.ඔර්ලෝසු කණුව ප්‍රදේශය රාත්‍රි කාලයේදී ඉතාම අඳුරුයි. මේ ස්ථානය හතර මංහංදියක් සතර දෙසින් පැමිණෙන වාහනවලට ඉතාම දුෂ්කරතාවයන්ට මුහුණපෑමට සිදුවෙනවා. මේ ස්ථානයට විදුලිය ලබා දෙන මෙන් ඉල්ලනවා.පළාත් සභා මන්ත්‍රී විකුම් ගුණසේකර, පාණදුර සෞඛ්‍ය වෛද්‍ය නිලධාරී එස්. සිවකුමාර් මහත්වරු ඇතුළු කීප දෙනෙක්ම අදහස් දැක්වූහ.බස්නාහිර පළාත් සභාවේ දේශීය වෛද්‍ය සමාජ සුභසාධන, කාන්තා කටයුතු පිළිබඳ ඇමැති ජගත් අංගගේ මහතාගේ ප්‍රධානත්වයෙන් පාණදුර නගර සභා රැස්වීම් ශාලාවේදී රැස්වීම පැවැත්විණි.   </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=r1007033</link>
    <topic>හොරණ ඩිපෝව අඩු ආදායම්ලාභීන්ට බර වාහන පුහුණුව දී නෑ</topic>
    <author>ඉංගිරිය සංචාරක චාන්දනී ජයසිංහ</author>
    <content>ඉංගිරිය ප්‍රාදේශීය ලේකම් කාර්යාලය මගින් බර වාහන පුහුණුව සඳහා ශ්‍රී ලංකා ගමනාගමන මණ්ඩලයට අයත් හොරණ ඩිපෝවට 2007 වසරේ දී යවන ලද අඩු ආදායම්ලාභීන් 11 දෙනකු මේ වන තුරුත් පුහුණු කොට නොමැති බැව් ඉංගිරිය ප්‍රාදේශීය ලේකම් කාර්යාලයේ සමෘද්ධි ව්‍යාපෘති සහකාර නිලධාරි සනත් ඇලපාත මහතා කීය.සමෘද්ධි ජීවනෝපාය සංවර්ධන වැඩසටහන යටතේ සැලැසුම් කරන ලද මේ ව්‍යාපෘතිය වෙනුවෙන් ශශ්‍රී ලංකා සමෘද්ධි අධිකාරිය ලබා දී ඇති මුදල රු. 82500කි.ඉංගිරිය ප්‍රාදේ්ශීය ලේකම් කාර්යාලය මගින් ශශ්‍රී ලංගම හොරණ ඩිපෝව වෙත රු. 47500ක මුදලක් ද පලාතොට රියැදුරු අභ්‍යාස විද්‍යාලයට රු. 21000ක මුදලක් ද ලබා දී ඇතත් ප්‍රතිලාභීන් පුහුණු කිරීම මේ වනතුරුත් සිදු කොට නොමැත.සමෘද්ධි ජීවනෝපාය සංවර්ධන වැඩසටහන යටතේ සෑම ප්‍රාදේශීය ලේකම් කොට්ඨාසයකම මෙවැනි ව්‍යාපෘති සඳහා ශශ්‍රී ලංකා සමෘද්ධි අධිකාරිය වාර්ෂිකව ප්‍රතිපාදන ලබා දේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=r1007034</link>
    <topic>උතුරු ගලහිටියාවේඩෙංගු පැතිරයෑමේ අවදානමක්</topic>
    <author>ගලහිටියාව සමූහ එච්. කේ. එස්. වික්‍රමනායක</author>
    <content>උතුරු ගලහිටියාව ප්‍රදේශය පුරා ඩෙංගු උණ රෝගය ශීඝ්‍රයෙන් පැතිරීයෑමේ තර්ජනයකට ලක්වී ඇතැයි ප්‍රදේශවාසීහු පවසති.පසුගිය සති දෙකක කාලයක් තුළ ඩෙංගු උණ රෝගය වැළඳී ඇති රෝගීන් දොළොස් දෙනකු රෝහල් ගතකර ඇත.වර්ග මීටර් සියයක පමණ බිම් ප්‍රමාණයක නිවාස දහයකින් පමණ හමුවී ඇති මේ රෝගීන් මේ වන විටත් රාගම රෝහලේ ප්‍රතිකාර ලබමින් සිටී. සෞඛ්‍ය බලධාරීන් මේ පිළිබඳව සොයා බලා කඩිනම් පියවරක් නොගතහොත් ඉදිරියේදී මෙම රෝගය ගමපුරා ව්‍යාප්තවීමට ඉඩ ඇත.සෞඛ්‍ය බලධාරීන් මේ පිළිබඳව කඩිනම් පියවරක් ගතයුතු බැව් ප්‍රදේශවාසීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=r1007035</link>
    <topic>දුම්මලමෝදර අතුරු ඇළ මාර්ග අවහිර වීමෙන් කුඹුරු පුරන් වෙලා</topic>
    <author>නාගොඩ විශේෂ – එන්. විජේරත්න</author>
    <content>දුම්මලමෝදර ඇළ මාර්ගය ප්‍රතිසංස්කරණය කළද අතුරු ඇළ මාර්ග අවහිර වී තිබීමෙන් අපේක්‍ෂිත ප්‍රතිඵල අත්කර ගැනීමට නොහැකි වී තිබේ.එගොඩවත්ත සහ ගොඩේවත්ත ඇළ මාර්ග දුම්මලමෝදර ප්‍රධාන ඇළ මාර්ගය හා සම්බන්ධ වේ. මේ ඇළ මාර්ග දෙකම සම්පූර්ණයෙන්ම වල්බිහි වී තිබීම නිසා යල - මහ දෙකන්නයේ වගා කළ කුඹුරු යායන් රැසක් පුරන්ව ගොස් තිබේ.මේ සම්බන්ධයෙන් පැරකුම් ගොවි සංවිධානයේ නිලධාරීන් ඇතුළු ගොවීන් අදාළ බලධාරීන්ගේ අවධානයට යොමු කර සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=r1007036</link>
    <topic>මතුගම - හල්කඳවිල බස් ධාවනයකලට වෙලාවට නෑ</topic>
    <author>කටුකුරුන්ද සමූහ</author>
    <content>මතුගම සිට හල්කඳවිල දක්වා ධාවනය වූ මතුගම ඩිපෝවට අයත් බස් රථය නියමිත පරිදි ධාවනය නොවීමෙන් ගැටලු රැසක් පැන නැගී ඇතැයි මගීහු කියති.මගී ප්‍රයෝජනය පිණිස ආරම්භ කළ මෙම බස් සේවාව පාසල් දරු දැරියන්ට හා සේවා ස්ථානවලට යන්නන් හට විශාල සහනයක්ව පැවතුණි. බස් රථය නැවත ලබා දෙන්නැයි ප්‍රවාහන ඇමැතිවරයාගෙන් ප්‍රදේශවාසීහු ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=r1007037</link>
    <topic>හෙරොයින් ජාවාරම් කළාටජීවිතාන්තය දක්වා සිර දඬුවම්</topic>
    <author>මීගමුව විශේෂ – එච්. ප්‍රනාන්දු</author>
    <content>භාජනයක් තුළ සඟවා හෙරොයින් තොගයක් ශ්‍රී ලංකාවට ගෙන ආ හත්දරු පියකුට මීගමුව පළාත් බද මහාධිකරණ විනිසුරු ශිරාන් ගුණරත්න මහතා ජීවිතාන්තය දක්වා සිර දඬුවමක් නියම කෙළේ ය. ඔහුට එරෙහිව නගා තිබූ චෝදනා තුනටම වරද පිළිගත්තේ ය.රාජගිරිය ඔබේසේකර පුර පදිංචි මොහොමඩ් සලීම් තුවාන් (53) නමැත්තාට මෙසේ දඬුවම් නියම විය. 2001 දෙසැම්බර් මස 15 වැනි දින හෝ ඊට ආසන්න දිනකදී හෝ මේ අධිකරණ කලාපයට අයත් කටුනායක ජාත්‍යන්තර ගුවන් තොටුපළින් ඉන්දියාවේ සිට හෙරොයින් ගෙනෙන ලදැයිද, ළඟ තබා ගන්නා ලදැයිද, ජාවාරම් කරන ලදැයි ද විත්තිකරු මේ නඩුවෙන් චෝදනා ලැබ සිටියේ ය. විත්තිකරු ගෙන ආ ගමන් මල්ලක මල්ටි පොට් බදුනක සඟවා තිබී මේ හෙරොයින් තොගය ගුවන් තොටුපළේ දී අත්අඩංගුවට ගෙන තිබුණි.රජයේ නීතිඥ සජිත් ද සිල්වා මහතා මේ නඩුවේ පැමිණිල්ල වෙනුවෙන් පෙනී සිටි අතර, රජයෙන් පත් කරන ලද නීතිඥ බැසිල් එච්. සී. පෙරේරා මහතා විත්තිය වෙනුවෙන් පෙනී සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=r1007038</link>
    <topic>හම්බන්තොට තානායමපිළිසකර කරන්න</topic>
    <author>සටහන හා ඡායාරූපය - තිස්සමහාරාම රාජා වෛද්‍යසේකර  </author>
    <content>සියවසකට වඩා පැරැණි ඕලන්ද ජාතිකයන් විසින් ඉදිකරන ලද ගොඩනැගිල්ලක පිහිටුවා ඇති හම්බන්තොට තානායම අද වැහැරී ගිය මහල්ලෙකු වැනි ය.පැරැණි ගොඩනැගිල්ලෙහි අමුත්තන් සඳහා වෙන්වූ කාමරවල නාන කාමර තිබෙන්නේ ඉතාම අබලන් තත්ත්වයේ ය.එබැවින් අමුත්තන්ගේ පැමිණීම ද බොහෝ දුරට අඩු වී ඇත.මෙහි පවත්වනු ලබන සම්මන්ත්‍රණ සහ මංගල උත්සව යනාදියට සහභාගිවීමට පැමිණෙන සිය ගණනක් සඳහා පාවිච්චියට ඇත්තේ එකම වැසිකිළියකි. මේ ඓතිහාසික ගොඩනැගිල්ල ප්‍රතිසංස්කරණය කිරීමට කිසිවකුගේ අවධානය මෙතෙක් යොමුවී නොතිබීම අභාග්‍යයකැයි ප්‍රදේශවාසීහු දිනමිණ ට පැවසූහ.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=r1007039</link>
    <topic>රත්නපුර ගුඩ්ෂෙඩ් පාරදැඩි ලෙස අබලන්!</topic>
    <author>සටහන හා ඡායාරූප - රත්නපුර දිසා විශේෂ එස්. ඒ. එල්. නිරෝෂන</author>
    <content>රත්නපුර නගරයේ ප්‍රධාන පිවිසුම් මාර්ගය වන ගුඩ් ෂෙඩ් පාර දැඩි ලෙස අබලන්වීමෙන් දහස් ගණනක් දුෂ්කරතාවට පත්ව සිටිති.මේ මාර්ගය ඔස්සේ දිනකට වාහන දහස් ගණනක් ගමන් කරයි. වළවල් නිසා මාර්ගයේ ගමන් කිරීම දුෂ්කර වී තිබේ. වැසි දිනවල දී එකම මඩ වගුරකි. කොළඹ දෙසින් පැමිණෙන බදුල්ල, මොනරාගල, කතරගම, ඇඹිලිපිටිය වැනි දුර ගමන් සියලුම බස්රථ ගුඩ් ෂේඩ් පාර හරහා රත්නපුර නගරයට පිවිසෙයි. මාර්ගයේ මීටර 800 ක පමණ කොටස අබලන්ව තිබේ.ත්‍රිරෝද රථ රියදුරු පී. ඩී. කුමාර මහතා - ත්‍රිරෝද රථයක් ගමන් කරන්න බැහැ. ඒ තරමටම ගුඩ් ෂෙඩ් පාරේ වළවල්. රත්නපුර නගරයේ ප්‍රධාන මාර්ගයත් සති ගණනක සිට අබලන් වෙලා.රත්නපුර මහ නගර සභාවේ නගරාධිපති චන්ද්‍රදාස ජයසිංහ මහතා - මේ මාර්ගය ප්‍රධාන මාර්ගයක් නිසා අයිති මාර්ග සංවර්ධන අධිකාරියට යි.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=r10070310</link>
    <topic>හිරියාලේ වැව් පිළිසකර කරන්නකාලෙ ඇවිත්</topic>
    <author>හිරියාල සමූහ</author>
    <content>හිරියාල මැතිවරණ කොට්ඨාසයේ කුඹුරු අක්කර දහස් ගණනක යල මහ දෙකන්නයේ වගාකටයුතු සඳහා වාරිමාර්ග පහසුකම් සලස්වන ග්‍රාමීය වැව් රැසක් එහෙත් ඒවා වසර ගණනාවකින් ක්‍රමවත් ලෙස ප්‍රතිසංස්කරණයට ලක් නොවීම නිසා සැල්වීනියා ජපන් ජබර හා දිය සියඹලා ආදී විවිධ වල්පැළ වැවී දිනෙන් දිනම ගොඩවී යමින් පවතී. මින් ඇතැම් වැව්වල බැමී වාන් සහ සොරොව්ද කැඩී බිඳී විනාශ වී ගොස් තිබේ.නැලව මහවැව, හිරිපිටිය වැව දොළුකන්ද වරාවල වැව, මොරගොල්ල වැව ආදී වැව් රැසක් මෙසේ වල් බිහිව ගොඩ වී යමින් පවතී.එසේම සමහර වැව් තාවුළු අවට පෙදෙස්වල ගොවීන් විසින් අස්වද්දා කුඹුරු බවට පත්කොට ඇති තැන්ද ඇතැම් වැව්වලට අයත් බිම් කොටස් වැටවල්වලින් ආවරණයකොට තම තමන්ගේ ඉඩම්වලට යාකෙරගෙන ඇති තැන්ද දක්නට ලැබේ.මේ නිසා බොහෝ වැව්වල ප්‍රමාණවත් අන්දමින් ජලය රඳවාගැනීමට නොහැකිවීම හේතුවෙන්. ඒ යටතේ කුඹුරු වගා කරන ගොවීන්ට එම වගාවන්ට සෑහෙන තරම් ජලය ලබා ගැනීමේ දී විවිධ දුෂ්කරතාවලට මුහුණ පෑමට සිදුව ඇත. ඇතැම් කුඹුරු වගා නොකර අතහැර දැමීමට සිදුව ඇත.මෙකී වැව් සියල්ල කඩිනමින් ප්‍රතිසංස්කරණය කොට තමන්ට ජල පහසුව ලබා දෙන්නැයි ඒ යටතේ කුඹුරු වගා කරන හිරියාලේ ගොවීහු බලධාරීන්ගෙන් ඉල්ලා සිටිති.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=s1007031</link>
    <topic>පෙනල්ටිවලින් ජයග්‍රාහකයා තේරීමට තරම්ජර්මන් - ආර්ජන්ටිනා තරගය දුර දිග යයිද?</topic>
    <author>කේප්ටවුන් (ඒ.එෆ්.පී.)</author>
    <content>ජර්මන් කණ්ඩායමේ පෙනල්ටි පහර එල්ල කරන්නන් පිළිබඳව ආර්ජන්ටිනා පිලේ ගෝල් රකින සර්ජියෝ රොමෙරෝ හොඳින් අධ්‍යයනය කර තිබෙන බව වාර්තා වෙයි. එහෙත් නියම සාර්ථකත්වය රැඳී ඇත්තේ සහජ ඥානය, එනම් ඉබේ වටහාගැනීමේ ශක්තිය මත බව ඔහු කියයි.ජර්මනිය හා ආර්ජන්ටිනාව අතර කේන්තියෙන් පිරුණු ලෝක කුසලාන පාපන්දු අර්ධ අවසන් පූර්ව තරගය අද පැවැත්වෙන්නේ 2006 තරගාවලියේදී ද අර්ධ අවසන් පූර්ව තරගයේදී ජර්මනිය පෙනල්ටි 4 - 2 ක් මගින් ආර්ජන්ටිනාව පරාජය කොට සිවු වසරකට පසුවය.ආර්ජන්ටිනාව අද තරගයට පිවිසෙන්නේ මෙවර තරගාවලියේ මෙතෙක් ඔවුන් සහභාගි වූ තරග හතරෙන්ම ජය ගැනීමෙන් පසුවය. මෙතෙක් ක්‍රීඩා කරමින් පැමිණි ආකාරයටම අදත් ක්‍රීඩා කළොත් ජර්මනිය පැරදවීමට තම කණ්ඩායමට හැකි බව රොමෙරෝ විශ්වාස කරයි.ආර්ජන්ටිනාව හා ජර්මනිය අතර දිගු කලක් තිස්සේ විරෝධයක් පවතී. වර්තමාන ආර්ජන්ටිනා පුහුණුකරු ඩියෙගෝ මැරඩෝනා කණ්ඩායමේ සුපිරි තරුව වී සිටියදී ඔවුන් 1986 ලෝක කුසලාන අවසාන තරගයේදී ජර්මනිය පරාජය කළහ.ඉන්පසුව මැරඩෝනාද ක්‍රීඩා කළ ආර්ජන්ටිනා පිල 1990 ලෝක කුසලාන අවසාන තරගයේදී ජර්මනියට පරාජය විය.එකල සිටි පුහුණුකරුවන් අද නැතත් නැවත වතාවක් ලෝක කුසලානය දිනාගැනීමට දෙපිලේම තිබෙන ආසාව වෙනස් වී ඇත.ආර්ජන්ටිනාව 1978 හා 1986 වසරවලදී කුසලානය දිනාගත් අතර ජර්මනිය තෙවතාවක් එනම් 1954, 1974 හා 1990 වසරවලදී කුසලානය දිනාගෙන තිබේ.1986 හා 1990 අවසාන තරග දෙකේදී ක්‍රීඩා කළා. දැන් ආර්ජන්ටිනා පිලේ පුහුණු කරු ඩියෙගෝ මැරඩෝනා 2006 පරාජය පිළිබඳව තම සිත තුළ පලිගැනීමේ චේතනාව තිබෙන බව පැහැදිලිවම කියා තිබේ.මේ අතර තම පැරැණි සතුරා වන එංගලන්තය ‘අවසන් කණ්ඩායම් 16’ තරග වටයේදී ගෝල් 4 - 1 කින් පරාජය කිරීමට හැකි වීම නිසා ජර්මනිය අද තරග බිමට පිවිසෙන්නේ ජයග්‍රාහී විශ්වාසය ඉහළ අඩියක තබා ගෙනය.ආර්ජන්ටිනාවේ දුර්වලකම් හඳුනාගෙන ඇති බවත් නමුත් ඒ විස්තර ලබා දෙන්නේ තම ක්‍රීඩකයන්ට පමණක් බවත් ජර්මන් පුහුණුකරු ජෝකිම් ලෝව් පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=s1007032</link>
    <topic>2012 විස්සයි 20ලෝක ක්‍රිකට් සූරතාවලිය ශ්‍රී ලංකාවේදී</topic>
    <author>පි‍්‍රන්ස් ගුණසේකර</author>
    <content>අන්තර් ජාතික ක්‍රිකට් කවුන්සිලය සංවිධානය කරන 2012 විස්සයි 20 ලෝක කුසලාන ක්‍රිකට් තරගාවලිය ශ්‍රී‍්‍ර ලංකාවේදී පවැත්වීමට තීරණය විය.සිංගප්පූරුවේදී පැවැති අන්තර් ජාතික ක්‍රිකට් කවුන්සිලයේ විධායක කමිටු රැස්වීමේදී මේ තීරණය ගත් බව ශ්‍රී ලංකා ක්‍රිකට් අතුරු කමිටු ලේකම් නිශාන්ත රණතුංග මහතා පැවැසීය.එමෙන්ම 2014 විස්සයි 20 ලෝක කුසලාන ක්‍රිකට් තරගාවලිය බංග්ලාදේශයේදී 2013 චැම්පියන් කුසලාන ක්‍රිකට් තරගාවලිය එංගලන්තයේදී හා 2015 ලෝක කුසලාන කි‍්‍රකට් තරගාවලිය ඔස්ටේ‍්‍රලියාවේ හා එංගලන්තයේදී පැවැත්වීමට තීරණය විය. 2013 පැවැත්වීමට නියමිත කාන්තා ලෝක කුසලාන ක්‍රිකට් තරගාවලියේ සත්කාරක රට ලෙස ඉන්දියාව නම් කෙරුණි.අන්තර් ජාතික ක්‍රිකට් කවුන්සිලයේ විධායක කමිටු රැස්වීමේදී විස්සයි 20 ලෝක කුසලාන කි‍්‍රකට් තරගාවලියට සහභාගීවන රටවල් සංඛ්‍යාව වැඩිකිරීමට තීරණය වී ඇත. ඕවර් 50 ලෝක කුසලාන ක්‍රිකට් තරගාවලියට සහභාගිවන කණ්ඩායම් ගණන අඩුකිරීමට ද යෝජනා වී ඇත. එම යෝජනා ඉදිරියේ දී සලකා බැලීමට තීරණය වී ඇතැයි වාර්තා වේ.ක්‍රිකට් තරගවලදී තහනම් උත්තේජන පරීක්‍ෂාව මේ වසරේ අගෝස්තු 1 දා සිට ක්‍රියාත්මක කිරීමට ද අන්තර් ජාතික ක්‍රිකට් කවුන්සිලයේ සාමාජික රටවල් තීරණය කර ඇත. ඒ අනුව ඕනෑම තරගාවලියකදී පූර්ව දැනුම්දීමකින් තොරව ක්‍රිකට් ක්‍රීඩකයන්ගේ මුත්‍ර සාම්පල ලබාගෙන තහනම් උත්තේජන භාවිතාකර ඇත්දැයි පරීක්‍ෂාවට ලක්කළ හැක.ටෙස්ට් තරගවලදී විනිසුරු ලබාදෙන තීන්දු අභියෝගයට ලක්කරමින් නැවැත පරීක්‍ෂාකර බැලීම පිළිබඳ අවසන් තීන්දුව සත්කාරක රටට හිමි කරදීමට අයි. සී. සී. විධායක කමිටුවේ තවත් තීරණයකි. අදාළ අනෙක් රට සමග සාකච්ඡා කිරීමෙන් අනතුරුව විනිසුරු තීන්දු නැවත පරීක්‍ෂා කිරීමේ ක්‍රියා පිළිවෙල Decision Review System ගැන අවසන් තීන්දුව ටෙස්ට් තරගාවලියේ සත්කාරක රටට අයත් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=s1007033</link>
    <topic>ක්‍රීඩකයාට මත්ද්‍රව්‍ය දුන්පුහුණුකරු නෙරපයි</topic>
    <author>කොලරාඩෝ (ඒ.එෆ්.පී.)</author>
    <content>අමෙරිකානු ධාවන සූර ජෙරොම් යංගේ හැකියාවන් වර්ධනය කිරීමේ අරමුණින් ඔහුට තහනම් උත්තේජක ලබාදුන් ඔහුගේ පුහුණුකරු රේමන්ඩ් ස්ටුවර්ට් ජීවිතාන්තය දක්වා ක්‍රීඩාවෙන් ඉවත් කිරීමට අමෙරිකානු මත්ද්‍රව්‍ය විරෝධි ඒජන්සිය කටයුතු කළේය.ජැමෙයිකාව වෙනුවෙන් ඔලිම්පික් තරගමාලා 4ක් නියෝජනය කළ ස්ටුවර්ට් 1984 ඔලිම්පික් උළෙලේදී මීටර් 400 සහාය දිවීමේ තරගයෙන් රිදී පදක්කමක් දිනාගත්තේය.නොකඩවා තුන් වතාවක් ඔලිම්පික් මීටර් 100 ඉසව්වේ අවසන් තරගයට සුදුසුකම් ලැබූ ප්‍රථම ක්‍රීඩකයාද ඔහුය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=s1007034</link>
    <topic>බංග්ලාදේශ පිලේනායකත්වය මොර්ටසාට</topic>
    <author>ඩකා, බංග්ලාදේශය (ඒ.එෆ්.පී.)</author>
    <content>බංග්ලාදේශ් ක්‍රිකට් කමිටුව විසින් ක්‍රිකට් නායක ෂකීබ් අල් හසන් ඉකුත්දා නායකත්වයෙන් ඉවත් කර ඇත. ඉදිරියේදී එළැඹෙන එංගලන්තය, අයර්ලන්තයේ හා ස්කොට්ලන්ත සංචාරවලදී නව ක්‍රිකට් නායකයා ලෙස මෂ්රෆී මොර්ටාසා පත්කර තිබේ.බංග්ලාදේශ කණ්ඩායම තව දින කිහිපයක් ඇතුළත එංගලන්තය බලා පිටත්වීමට නියමිතය. ෂකීබ් අල් හසන් මෙම සංචාරයේදී උපනායකයා ලෙස කටයුතු කරනු ඇතැයි බංග්ලාදේශ ක්‍රිකට් කමිටුවේ නිලධාරි එනයාර්ට් හුසේන් ශිරාජ් පැවසී ය.එංගලන්ත සංචාරය ආරම්භ කිරීමට දින කිහිපයක් තිබියදී ක්‍රිකට් නායකයා වෙනස් කිරීමට තීරණය කිරීමෙන් තමා විමතියට පත්වන බව සහාය පුහුණුකරු කලීඩ් මහමුද් පවසයි.බංග්ලාදේශය මෙම සංචාරයේදී එංගලන්තයේදී එක්දින තරග 3ක් අයර්ලන්තයේදී හා ස්කොට්ලන්තයේදී එක්දින තරග 2 බැගිනුත් තරග වැදීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=s1007035</link>
    <topic>විම්බ්ල්ඩන් ටෙනිස් කිරුළටඅමෙරිකා-රුසියා සටන අද</topic>
    <author/>
    <content>අමෙරිකාවේ සෙරීනා විලියම්ස් හා රුසියාවේ වෙරා ස්වොනාරෙවා අතර විම්බ්ල්ඩන් ටෙනිස් අවසාන මහා තරගය අද පැවැත්වේ.තමන් සතුව තිබෙන පසුගිය විම්බ්ල්ඩන් කිරුළ රැක ගැනීමේ උත්සාහයක නිරතව සිටින සෙරීනා මෙවර අවසාන තරගයට පිවිසියේ පිට පිට තෙවැනි වතාවටය. ඒ, චෙකොස්ලොවේකියාවේ පෙට්රා විටෝවා 7 – 6 (7/5), 6 – 2 කින් පරදවමිණි.ලොව අංක 1ට ශ්‍රේණිගතව සිටින සෙරීනාට මේ තරගයේදී, ශ්‍රේණිගතව නැති ලොව අංක 62 ස්ථානයේ පසුවන විටෝවා වෙතින් ප්‍රබල අභියෝගයක් එල්ලවිණි. එහෙත් තරගයේ දෙවැනි වටයේදී විටෝවාගේ ශක්තිය හීනවී යමින් සෙරීනාට ඇගේ සිව්වැනි විම්බ්ල්ඩන් කිරුළ කරා යාමට මං විවර විණි.අවසාන තරගයේදී සෙරීනා මුහුණ දෙන වෙරා ස්වොනොරෙවා 21 වැනියට ශ්‍රේණිගතව සිටින්නීය. “වෙරා දක්ෂ ක්‍රීඩිකාවක්. මා ඇය සමඟ විශ්වාස කළ නොහැකි තරමේ තියුණු තරගවලට සහභාගී වී තිබෙනවා” යැයි 28 හැවිරිදි සෙරීනා කියන්නීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=s1007036</link>
    <topic>කොළඹ යොවුන් මලල ක්‍රීඩා 4දා</topic>
    <author>ජගත් ගුණවර්ධන</author>
    <content>කොළඹ දිස්ත්‍රික් මලල ක්‍රීඩා සංගමය මෙහෙයවන වාර්ෂික යොවුන් මලල ක්‍රීඩා තරගාවලිය මේ මස 04 වන දින පෙ. ව. 8.00 ට සුගතදාස ක්‍රීඩාංගණයේදී පැවැත්වේ. මේ යොවුන් මලල ක්‍රීඩා තරගාවලිය ජාතික සහ අන්තර්ජාතික මට්ටමේ ක්‍රීඩක ක්‍රීඩිකාවන් බහිවීමේ තෝතැන්නක් බවට පත්වී තිබේ. නව ක්‍රීඩා ඉසව් ඇතුළත් වේ. 1500 ක් පමණ වාර්තාගත අයැදුම් පත්ද ලැබී තිබේ.සංගමය විසින් වාර්ෂිකව මෙවැනි ක්‍රීඩා උත්සව පවත්වන්නේ කොළඹ දිස්ත්‍රික්කයේ නව මලල කශ්‍රීඩා හැකියාවන් බිහිකිරීමේත් ඔවුන්ගේ හැකියාවන් ඇගයීමේ සහ ශශ්‍රී ලංකාවේ අනාගත ක්‍රීඩා සූරයන් හඳුනාගැනීමේත් අරමුණ ඇතිව බව සංවිධායකයෝ පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=s1007037</link>
    <topic>ආසියානු ස්කොෂ් තරගාවලි 2ක් 6දා සිට කොළඹ දී</topic>
    <author>ජගත් ගුණවර්ධන</author>
    <content>ශ්‍රී ලංකා ස්කොෂ් සම්මේලනය මෙහෙයවන තෙවැනි ආසියානු කනිෂ්ඨ ඒකල ස්කොෂ් සූරතාවලිය හා පළමුවන ප්‍රවීණයන්ගේ ආසියානු ස්කොෂ් සූරතාවලිය මේ මස 6 දා සිට 10 දා දක්වා කොළඹ දී පැවැත්වේ. සමාරම්භක උළෙල ජනාධිපති ආර්යා ශිරන්ති රාජපක්‍ෂ මැතිනියගේ හා ක්‍රීඩා අමාත්‍ය සී. බී. රත්නායක මැතිතුමාගේ ප්‍රධානත්වයෙන් පැවැත්වීමට නියමිතය.මේ ජාත්‍යන්තර තරගාවලිය සඳහා ආසියානු ස්කොෂ් සම්මේලනයේ සාමාජිකත්වය දරන රටවල් 11 ක ක්‍රීඩක ක්‍රීඩිකාවන් 120 ක් පමණ මේ තරගාවලියට සහභාගි වීමට නියමිතය. සිනමන් ලේක් සයිඩ් හෝටලයේ ස්කොෂ් ක්‍රීඩා පිටියේදී හා කොළඹ 07 ජිම්කානා ක්‍රීඩා සමාජ ස්කොෂ් පිටියේදී සියලු තරග පැවැත්වේ.තරගාවලිය සඳහා ශ්‍රී ලංකාව වෙනුවෙන් ක්‍රීඩකයන් 13 ක් හා ක්‍රීඩිකාවන් 19 දෙනෙකුගෙන් සමන්විත 32 කින් යුත් කණ්ඩායමක් සහභාගි වේ. වයස අවුරුදු 15 න් පහළ 19 න් පහළ කාන්තා පිරිමි වශයෙන් ප්‍රධාන ඉසව් 4 ක් යටතේ තරග පැවැත්වෙන අතර ප්‍රවීණයන්ගේ තරගාවලිය පිරිමි අවුරුදු 35 න් ඉහළ, 45 න් ඉහළ, 50 න් ඉහළ, 55 න් ඉහළ සහ 35 න් ඉහළ කාන්තා වශයෙන් තරග පැවැත්වේ.පසුගියදා මේ තරගාවලිය පිළිබඳ මාධ්‍ය දැනුවත් කිරීමේ මාධ්‍ය හමුවක් කොළඹ සිනමන් ලේක් සයිඩ් හෝටලයේදී පැවැත්විණි. එහිදී ශ්‍රී ලංකා ස්කොෂ් සම්මේලනයේ සභාපති ඔලිවර් ගුරුගේ මහතා 3 වන ආසියාතික කනිෂ්ඨ ස්කොෂ් තරගාවලිය හා පළමුවන ප්‍රවීණයන්ගේ ස්කොෂ් තරගාවලියේ සත්කාරක රට වශයෙන් මෙයට එක්වීමට ලැබීම සතුටට කරුණක් මෙන් ම ගෞරවයක් ද බව පැවසීය.වසර 30 ක පමණ කාලයක් පැවැති යුදමය වාතාවරණය නිමාවීම සංචාරක ව්‍යාපාරයට එල්ල වී තිබුණු බාධාවක් ඉවත්වීම නිසා ශ්‍රී ලංකාවට සංචාරකයන් ගෙන්වා ගැනීමේ හොඳ අවස්ථාවක් මෙමඟින් උදා වී තිබෙන බැවින් ක්‍රීඩාවෙන් අපට කළ හැකි දේ කිරීමට මෙය හොඳ අවස්ථාවක් බව පැවසීය.තරගාවලිය සඳහා ඩයලොග් ටෙලිකොම්, ශශ්‍රී ලන්කන් ගුවන් සමාගම, ටී. එන්. ටී. කූරියර් සර්විස් සමාගම අනුග්‍රහය දක්වනු ලැබේ. සමාප්ති උළෙල මේ මස 10 වන දින පාර්ලිමේන්තු මන්ත්‍රී නාමල් රාජපක්‍ෂ මහතාගේ ප්‍රධානත්වයෙන් කොළඹ 7 ජිම්කානා ක්‍රීඩා සමාජයේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=f1007031</link>
    <topic>සමූපකාරය වැටුණොත්වාසි වෙන්නේ මුදලාලිලාට</topic>
    <author>සාකච්ඡා කෙළේ විජයානි එදිරිසිංහ ඡායාරූප රොෂාන් පිටිපන</author>
    <content>ජාත්‍යන්තර සමූපකාර දිනය අද (3) දිනට යෙදී ඇත. සමූපකාර ව්‍යාපාරයේ අතීතය වර්තමානය සහ අනාගතය සමඟ මෙරට පාරිභෝගික ජනතාවට ඉන් සිදුවන යහපත පිළිබඳ ශ්‍රී ලංකා ජාතික සමූපකාර මණ්ඩලයේ සභාපති බන්ධු රණවක මහතා සමඟ දිනමිණ කළ සාකච්ඡාවයි මේ.* ජාත්‍යන්තර සමූපකාර දිනය අද ඉහළින් සමරනවා. ඔබ හිතනවද එවැනි සැමරීමක් සිදු කිරීමට තරම් සමූපකාර ව්‍යාපාරය ඉහළ දියුණු තත්ත්වයක තිබෙනවා කියලා?ඇත්ත වශයෙන්ම ඔව්. මෙරට සමූපකාර ව්‍යාපාරය දැන් වඩාත් දියුණු තැනකට අවිල්ලා කියා මට ස්ථිරවම කිව හැකියි.* නමුත් සමූපකාර ව්‍යාපාරයේ සම්පූර්ණයෙන්ම බිඳ වැටුණු තත්ත්වයක තිබුණා නේද?පසුගිය කාලය තුළ සමූපකාර ව්‍යාපාරය වැසී යන තත්ත්වයට පත්වී තිබුණා. ග්‍රාමීය මට්ටමින් විවිධ සේවා සමූපකාර සමිති වල ව්‍යාපාරික කටයුතු හරි පිළිවෙළකට සිදුවූණේ නැහැ. ඒත් අතිගරු ජනාධිපති මහින්ද රාජපක්‍ෂ මැතිතුමා බලයට පැමිණි පසු සමූපකාර ව්‍යාපාරය ගොඩනගන්න උදවු කළා කිවහොත් නිවැරැදියි.එතුමා බලයට එන්නට පෙර සිටම මහින්ද චින්තන වැඩපිළිවෙළ යටතේ සමූපකාර ව්‍යපාරය දියුණු කිරීමේ සැලසුම එතුමාගේ මනෝමය සැලසුම තුළ ඇඳී තිබෙනවා. එතුමා මේ රටේ ජනාධිපති ධූරයට පත්වීමත් සමඟම එය ක්‍රියාත්මක කිරීමට පියවර ගත්තා. එහි ප්‍රථිඵලයක් වශයෙන් අද සමූපකාර ව්‍යාපාරය අපට සතුටුවිය හැකි තැනකට පැමිණ සිටිනවා.* එසේ නම් මෑත යුගයේ ශ්‍රී ලාංකීය සමූපකාර ව්‍යාපාරය ලැබූ පිබිදීම සම්බන්ධව ඔබ දරන ආකල්පය කුමක්ද?මෑත කාලයේ ලැබූ දියුණුව සම්බන්ධව ලොකු සතුටක් තිබෙනවා. වසර සියයකටත් වඩා දිගු ඉතිහාසයක් තිබෙන මේ ව්‍යාපාරයට වරින්වර විවිධ රාජ්‍ය අනුග්‍රහය විවිධාකාරයෙන් ලැබී තිබෙනවා. අතීතයේ ශ්‍රී ලංකාව පාලනය කළ විදේශික පාලකයෝ වගේම ශ්‍රී ලාංකික පාලකයන්ගෙන් ද අනුග්‍රහය අපට ලබාදී තිබෙනවා.වර්තමාන ජනාධිපතිතුමා වගේම සමූපකාර විෂය බාර අමාත්‍යවරුන් ද සමූපකාර ක්ෂේත්‍රයේ දියුණුවට විශාල මෙහෙවරක් සිදුකරනවා. වර්තමාන ආණ්ඩුව සමූපකාර ව්‍යාපාරයට ලබාදුන් බදු සහන අප ලැබූ විශාල ජයග්‍රහණයක් බව කිව යුතුයි. හැත්තෑ හතෙන් පසුව වසර ගණනාවක් සමූපකාර ව්‍යාපාරය අමතක කරලා තිබුණා. එකල පැවැති රජයන් ද මේ ව්‍යාපාරය අමතක කර දැම්මා. නමුත් අද ආණ්ඩුව මේ සමූපකාර ව්‍යාපාරයට රටේ ආර්ථිකය සඳහා විශාල ලෙස දායක කර ගන්නට කටයුතු කර තිබෙනවා.* සමූපකාර ව්‍යාපාරයේ ඉදිරි අනාගතය තවත් ඉහළ දියුණුවක් කරා යාමට කුමන අංශ කෙරෙහි වැඩි අවධානයක් යොමු කළ යුතුද?විශේෂයෙන් සමූපකාරයේ ස්වාධිපත්‍ය ආරක්ෂා කිරීමට කටයුතු කළ යුතුයි. සම්පූර්ණයෙන්ම රාජ්‍ය පාලනය යටතේ සමූපකාරය කරගෙන ගියහොත් සමූපකාර මූලධර්ම බිඳ වැටෙනවා. ඒ වගේම සමූපකාර අධ්‍යාපනය කියන එක සමූපකාර ප්‍රතිපත්තිවල වැදගත්ම කාරණයක්. සමූපකාර අධ්‍යාපනය උසස් මට්ටමක නොමැතිකම නිසා සාමාජිකයන් මේ ව්‍යාපාරය පිළිබඳ හරිහැටි දන්නේ නැහැ. පාලකයන් හරිහැටි දන්නෙත් නැහැ. මේ නිසා උසස් ගුණාත්මක අධ්‍යාපන ක්‍රමයක් ගොඩනැඟිය යුතුය.* ශ්‍රී‍්‍ර ලංකා ජාතික සමුපකාර මණ්ඩලයේ භූ®මිකාව ඉදිරියේ දී කෙසේ විය යුතුද?මම සමූපකාර මණ්ඩලයේ සභාපති විදියට ප්‍රජාතන්ත්‍රවාදී අයිතිවාසිකම් රැක ගැනීමට හැකි තරමින් කටයුතු කළා. ඉදිරියේදීත් එසේ විය යුතුයි. අද ජාත්‍යන්තරයම පිළිගත් සමූපකාර ප්‍රතිපත්ති උල්ලංඝනය වෙන විදියට පළාත් මට්ටමින් විවිධ ප්‍රඥප්ති ගෙනත් තිබෙනවා. අද ඒ දේවලට විරුද්ධත්වය ප්‍රකාශ කර තිබෙනවා. අප ජාත්‍යන්තරය පිළිගත් සමූපකාර ප්‍රතිපත්ති ආරක්ෂාකර ගනිමින් මෙරට සමූපකාර ව්‍යාපාරයේ සංවර්ධනය සඳහා අවශ්‍ය සුදුසු ක්‍රියාමාර්ග ගත යුතුයි.* ජාත්‍යන්තර සමූපකාර ව්‍යාපාරය තුළ ශ්‍රී ලංකීය සමූපකාර ව්‍යාපාරයේ ස්වරූප ඔබ දකින්නේ කෙසේද?ජාත්‍යන්තරය තුළ අපේ සමූපකාරය ප්‍රබල වෙන්න නම් අපි ජාත්‍යන්තර සමූපකාර ප්‍රතිපත්ති ආරක්ෂා කරන ප්‍රබල ව්‍යාපාරයක් බවට පත්විය යුතුයි. ජාත්‍යන්තරය සමූපකාර ව්‍යාපාරය පිළිගන්නේ ස්වාධීන ව්‍යාපාරයක් විදියට. අපට ජාත්‍යන්තරව සුවිශේෂී පිළිගැනීමක් ප්‍රතිරූපයක් ගොඩනගා ගැනීමට ජාත්‍යන්තර ප්‍රතිපත්ති අනුව ක්‍රියා කරන ආරක්ෂා කරන ස්වාධීන ව්‍යාපාරයක් විදියට ක්‍රියාත්මක විය යුතුයි.* රජය මගින් ලබාදෙන සහනාධාර මගින් සමූපකාර සමිති නිසි ප්‍රයෝජන ලබා ගෙන තිබෙනවාද?සමූපකාර අධ්‍යාපනය නිසි ලෙස ලබා නොදෙනතාක් කල් කොපමණ අරමුදල් සහනාධාර ලැබුණත් වැඩක් නැහැ. මේ ලැබෙන සහනවලින් නිසි ප්‍රයෝජන ගන්න සමූපකාර කළමණාකාරීත්වයට නිසි පුහුණුව හා අධ්‍යාපනය ලබා දිය යුතුයි. එසේම සාමාජිකයන්ටත් මෙම අධ්‍යාපනය හා පුහුණුව ලබාදිය යුතුයි. එසේම ව්‍යාපාරය හා සම්බන්ධ රාජ්‍ය නිලධාරින්ටද මෙම අධ්‍යාපනය හා පුහුණුව ලබාදිය යුතු වෙනවා. එසේ නොමැතිව ලැබෙන සහන මගින් නිසි ප්‍රයෝජන ලබා ගැනීම අපහසුයි.* සමූපකාර ව්‍යාපාරයේ ඉදිරි අනාගතය කෙබඳුද?මේ ව්‍යපාරය ස්වාධීනව නැගිටින්න උත්සාහ කළ යුතුයි. තවත් කෙනෙකුගෙන් යැපෙන්න ගියොත් අපට ඒ අයගේ කොන්දේසි නීතිරීතිවලට යටත්ව කටයුතු කරන්න සිදුවෙනවා.අප වෙනත් කෙනෙකුගෙන් ආධාර ලබාගෙන කටයුතු කිරීමෙන් සිදුවෙන්නේ ව්‍යාපාරයේ ස්වාධීනත්වය නැති වෙන එකයි. ඒ නිසා ස්වාධීන ව්‍යාපාරයක් විදියට ස්වාධීනව නැඟිටින්න උත්සාහ කළ යුතුයි.* අදට නියමිත ජාත්‍යන්තර සමූපකාර දිනයේ තේමාවමෙවර ජාත්‍යන්තර සමූපකාර දිනයේ තේමාව කාන්තාව සවිබල ගැන්විය යුතුය යන්න යි.* සමුපකාර ව්‍යාපාරය බිඳ වැටී තිබූ පසුගිය කාලය තුළ එය රටට බලපෑවේ කුමන පැතිකඩක් හරහාද ?සමූපකාර බිඳවැටුණ විට ශක්තිමත් වෙන්නේ පෞද්ගලික ව්‍යාපාරිකයා කිවහොත් එය නිවැරැදියි. වෙළඳ පළේ බඩු මිල හරියටම තීරණය වෙන්නේ විවිධ සේවා සමූපකාරය තුළින් සමූපකාර පාරිභෝගිකයාට සාධාරණ මිලකට භාණ්ඩ අලෙවිකරන විට පුද්ගලික වෙළෙන්දාට හිතූ ආකාරයට පාරිභෝගිකයාට මිල ගණන් කියන්න බැහැ. මේ නිසා සමූපකාරය ශක්තිමත් වනවිට පෞද්ගලික ව්‍යාපාරිකයා බයයි. එම නිසා සමූපකාර ව්‍යාපාරයද බිඳ වැටෙනවා දැකීම තරම් සතුටක් පෞද්ගලික ව්‍යාපාරිකයාට නැහැ.හිතූ මිල ගණන් වලට බඩු විකුණනවා. මේ නිසා සමූපකාර ව්‍යාපාරය බිඳ වැටීම ඉතාමත් හානිකර ආකාරයට රටට බලපානවා.පසුගිය කාලයේ ඇතැම් දේශපාලනඥයන් සමූපකාර ව්‍යාපාරය වැසී යන තත්ත්වයට පත් කරමින් පෞද්ගලික ව්‍යාපාරකයාට නැගී සිටීමට අත දුන්නා. ජනාධිපති මහින්ද රාජපක්‍ෂ මැතිතුමා එම ක්‍රමය වෙනස්කර සමූපකාර ව්‍යාපාරය ගොඩ ගන්න සහයෝගය දුන්නා. ඒ තුළින් අද සමූපකාරය පෞද්ගලික වෙළෙඳුන් හා තරග කළ හැකි තත්ත්වයකට පැමිණ තිබෙනවා.* සමූපකාර ව්‍යාපාරය සංවර්ධනයට දායක වෙන්නේ කෙසේද?සියවසක සැමරුම් සටහනක් තබා ඇති ශ්‍රී ලාංකේය සමූපකාර ව්‍යාපාරය මහින්ද චින්තන ප්‍රතිපත්තිියත් සමඟ නව ප්‍රබෝධයක් ලබමින් ආසියාවේ ආශ්චර්යමත් රට බවට පත්වන ශ්‍රී ලංකාවේ ජාතික සංවර්ධනයට දායක වෙමින් ඉදිරියට ගමන් කරමින් සිටින බව කිව යුතුයි. එම ගමනේදී සමූපකාර ව්‍යාපාරයට විශාල මෙහෙවරක් කළ හිටපු වෙළඳ අමාත්‍ය බන්ධුල ගුණවර්ධන මහතාත් වර්තමාන සමූපකාර හා අභ්‍යන්තර වෙළඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතාගෙන් ඉටුවන සේවය ගෞරවයෙන් සිහිපත් කළ යුතුය.තවද පෞද්ගලික අංශයේ සුපිරි වෙළෙඳසල් ජාලය හා කරට කර තරඟ කරමින් විවිධ සේවා සමූපකාර සමිතිවලට “කෝප් සිටි’ සුපිරි වෙළෙඳසල් හා මිනි කෝප් සිටි දිවයින පුරා ආරම්භ කිරීම සඳහා රාජ්‍ය අයවැය ලේඛනයෙන් රුපියල් මිලියන 610ක් වෙන්කර දුන්නා. මේ වනවිට දෙවුන්දර තුඩුවේ සිට පේදුරු තුඩුව දක්වා කෝප්සිටි 365 ද මිනි කෝප් සිටි 957ක් ද විවෘත කර තිබෙනවා. එමගින් සාධාරණ මිලකට පාරිභෝගික භාණ්ඩ ලබා ගැනීමේ අවස්ථාව මෙරට පාරිභෝගික ජනතාවට ලැබී තිබෙනවා.* ජාත්‍යන්තරයට සමූපකාරය සම්බන්ධ වී සිටීම තුළින් ලැබෙන වාසි සහගත තත්ත්වයමෙරට සමූපකාර ව්‍යාපාරය ජාත්‍යන්තරය හා සම්බන්ධවී සිටීම තුළින් සමූපකාර ව්‍යාපාරයට ලැබී ඇති ගෞරවය පිළිගැනීම ඉමහත් දෙයකි.මේ වනවිට ලෝකයේ රටවල් 164ක සාමාජිකයන් මිලියන 800ක් සමූපකාර ව්‍යාපාරයට සම්බන්ධවී සිටීම අපට සතුටක්.තවද පහුගිය කාලය තුළම ජාත්‍යන්තර කටයුතු ඉහළ මට්ටමකින් සිදු වූයේ නැහැ. නමුත් මේ වනවිටත් සමූපකාර ව්‍යාපාරයේ යෙදී සිටින පිරිසක් විදේශ පුහුණු කටයුතු සඳහා යොදා තිබීම අපට සතුටට කරුණක්.2012 වර්ෂය ජාත්‍යන්තර සමූපකාර වර්ෂය ලෙස නම්කොට තිබෙන අතර ඒ වනවිට මෙරට සමූපකාර ව්‍යාපාරය ඉහළම තැනකට එන බව මට අනිවාර්යෙන්ම කිව හැකියි.* උතුරු නැඟෙනහිර පළාත්වල සමූපකාර ව්‍යාපාරයේ ව්‍යාපෘතිය...?උතුරු නැඟෙනහිර පළාත්වල සමූපකාර ව්‍යාපාරය සාර්ථකව සිදු වුණේ නැහැ. නමුත් දැන් යුද්ධය නිමයි. ජනතාව නිදහස්. එම පළාත්වල විශාල සංවර්ධනයක් ඇතිවෙමින් පවතිනවා. එම පළාත්වල ජනතාවට අවශ්‍යම දෙය වන්නේ විවිධ සේවා සමූපකාර සමිති, කෝප් සිටි සමූපකාර ග්‍රාමීය බැංකු, සණස මේ සෑම දෙයක්ම මේ වනවිට එම පළාත්වලටත් ලැබෙමින් පවතිනවා.* සමූපකාර සේවකයන්ට විශ්‍රාම වැටුපක් ලබා ගැනීමට කටයුතු කළොත්?ජාතික සමූපකාර මණ්ඩලය දිවයිනේ සෑම පළාතකම සමූපකාර කටයුතු ඉතාමත් දියුණු මට්ටමකින් පවත්වාගෙන යාමට කටයුතු කරන්නේ එහි උපරිම දියුණුව ඇති කිරීම ස්ථීර අරමුණ මතයි. එම දියුණුවේ ප්‍රතිඵලය වශයෙන් වයඹ පළාත අද සමූපකාර සේවකයන් වෙනුවෙන් විශ්‍රාම වැටුප ක්‍රියාත්මක වෙන තත්ත්වය දක්වා ගෙනවිත් තිබීම විශේෂයෙන් පෙන්වා දිය යුතුයි.රැකියා අහිමි වන තත්ත්වයක සිටි සමූපකාර සේවකයන් අද ඉතා හොඳ වැටුපක් ලබන තත්ත්වයට වැටුප් පවා සංශෝධනය කර තිබෙන්නේ සමූපකාර ව්‍යාපාරය ඉහළ ලාබ ලබන තත්ත්වයකට පත් වී ඇති නිසයි.88 වෙනි සමූපකාර දිනය සමරන අද දින සමූපකාර ව්‍යාපාරයේ දියුණුව ගැන බලා සිටින ලක්ෂ සංඛ්‍යාත පාරිභෝගික ජනතාවට මා පෙන්වා දෙන්නේ සමූපකාර ව්‍යාපාරය දියුණුවේ ඉහළම තැනට ගෙනවිත් තිබෙනවා. ඉදිරියේදී මීට වඩා ප්‍රගතියක් සිදුවෙන අතර එය කිසි දිනෙක බිඳ වැටීමට හෝ ඒ තුළින් රජය අප්‍රසාදයට පත්වීමට ඉඩ නොතබන බවයි. මෙම ව්‍යාපාරය එම ඉලක්කය කරා යාමට පාරිභෝගික ජනතාවගේ සහයෝගයද අපට අවශ්‍යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=f1007032</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>කලින් කලට දේශපාලන වේදිකාවේ අපූර්ව වූ චරිත බිහිවෙති. මෙම චරිතවල අපූර්ව වූ කතා විලාශයන් දේශපාලන ඉතිහාසය රසවත් කර ඇත්තාසේම ඒ ඉතිහාසය දන්නා ඡන්ද දායකයන්ගේ අමන්දානන්දයට ද හේතු වී ඇත.මෙවර ‘දිනමිණ’ ‘ දියවන්නාවේ නෑදෑයෝ’ විශේෂාංගයෙන් අප සහෘද පාඨක ඔබ වෙනුවෙන් හමුවූයේ එවන් චරිතයකි.‘මගලේගොඩ කමලා රණතුංග‘ නමින් ප්‍රකට අප කතා නායිකාව කලෙක මේ රටේ ශ්‍රී ලංකා නිදහස් පක්ෂ දේශපාලන කරළිය රසවත් කළාසේම ශ්‍රීලනිප පාක්ෂිකයන් අමන්දානන්දයට පත්කළ දේශපාලන චරිතයකි. එසේම ශ්‍රීලනිපය වෙනුවෙන්, මුළු මහත් ජීවිතයම කැප කළ ක්‍රියාකාරී දේශපාලන නායිකාවකි.ඕ අද පාර්ලිමේන්තු මන්ත්‍රීවරියකි. පසුගියදා පැවැති මහා මැතිවරණයෙන් පසු එක්සත් ජනතා නිදහස් සන්ධාන ජාතික ලැයිස්තුව යටතේ ජනාධිපති මහින්ද රාජපක්ෂ මහතාගේ අනුමැතියෙන් හා ආශිර්වාදයෙන් පාර්ලිමේන්තුව නොහොත් ‘දියවන්නාව‘ තරණය කළ ඇය ‘දියවන්නාවේ නෑදෑයෝ’ සහෘද පාඨකයා වෙනුවෙන් ඇගේ හඬ අවදි කෙළේ මේ අයුරිනි...* අපට ප්‍රථමයෙන් ඔබේ සම්පූර්ණ නම කිව්වොත්....?“මගේ සම්පූර්ණ නම රණතුංග ආරච්චිගේ කමලා රණතුංග, බොහෝ අය කියන්නේ, භාවිත වන්නේ කමලා රණතුංග කියන නමයි...”* ඔබේ උපන් ගම සහ උපන් දිනය කැමැති නම් අපට කියන්න“මගේ උපන් ගම ගම්පහ දිස්ත්‍රික්කයේ වේයන්ගොඩ මගලේගොඩ. අපේ මුල් මහගෙදර . මම රෝහලක එහෙම නෙමෙයි ඉපදුනේ. මහගෙදර...”* පවුලේ තොරතුරු කියන්න කැමැතිද...?“මට සහෝදරයෝ දෙන්නයි. සහෝදරියෝ දෙන්නයි. මම පවුලේ දෙවැනියා. අම්මයි තාත්තයි එක්ක අපේ පවුලේ ඔක්කොම හත් දෙනයි. අපේ පවුලේ මටත් ප්‍රථම දේශපාලනය කෙළේ මගේ ආදරණීය අක්කා. අක්කයි මමයි තමයි පවුලෙන් දේශපාලනයට ඇදිලා ගියේ. දේශපාලන උණ තිබුණේ අක්කටයි මටයි. මගේ අක්කා බැඳලා හිටියේ වැලිගම හිටපු පාර්ලිමේන්තු මන්ත්‍රී පා.නි. ඉලංගකෝන් මැතිතුමාව. අක්කාගේ හදිසි අභාවය මගේ දේශපාලන ජීවිතයට වගේම මගේ පවුලට වැදුණු මරු පහරක් වුණා. මගේ මව සහ පියාත් අද ජීවතුන් අතර නෑ. මගේ තාත්තා අවුරුදු 107 ක් ආයුෂ වළඳලා තමයි නැතිවුණේ.අම්මා නැතිවුණේ අවුරුදු 97 ක් ආයුෂ වළඳලා. මගේ තාත්තාගේ නම දොන් සිරිවර්ධන රණතුංග. අම්මා දෝන ඉසබෙල් වීරවර්ධන. තාත්තට ගොඩක් දෙනෙක් කතා කරන්නේ මට ‘කමලක්කා’ කියනවා වගේ ‘සිරි මාමා’ කියලා. මගේ තාත්තට ජනතාව හරිම ආදරෙයි. තාත්තත් මිනිස්සුන්ට හරිම ආදරෙයි. මගේ තාත්තා රජයේ වෘත්තියක් නොකළත් අපේ ඉඩ කඩම් බලාගෙන කටයුතු කළා.අපි කුඩා කාලයේ මගේ තාත්තා කවදාවත් අපිට කඩෙන් හාල් මැනලා කන්න ගෙනත් දුන්නේ නෑ. අපි අපේ කුඹුරුවල වවාගත්ත සහල් තමයි කෑමට ගත්තේ. ඒවායේ ශක්තියෙන් තමයි අපි තවම මෙහෙම ඉන්නේ. මගේ තාත්තාගේ ගම මගලේගොඩ. අම්මා අල්ලපු ගමේ බෙම්මුල්ලේ. ඒ දෙන්නා විවාහවෙලා තියෙන්නේ මම දන්න විදියට යෝජිත විවාහයක් අනුව සිදුවූ දෙයක්. මගේ තාත්තාගේ තාත්තා “ ඒ කියන්නේ මගේ ආතා ගමේ විදානේ ආරච්චි කෙනෙක්. එතකොට අම්මාගේ තාත්තත් විදානේ ආරච්චි කෙනෙක්...”* අපි දැන් ඔබේ පාසල් කාලයට අතීතය ස්මරණය කළොත් ....?“මම ආඩම්බරයෙන් කියන්න ඕනෑ අපේ ගමේ, මගලේගොඩ පන්සලේ නායක හාමුදුරුවෝ තමයි මට හා හා පුරා කියලා ‘අ’ කියා දුන්නේ. අපේ පවුල පන්සල එක්ක විශාල සම්බන්ධයක් තිබුණා. ඒ නායක හාමුදුරුවෝ ඉස්සර මම පන්සලට ගියහම විහිලුවට වගේ කියන්නේ. මම කෝපි කුඩු වාගේ සුදුපාටයි..” කියලා. ‘පන්සල’ අපේ ජීවිත යහමඟට ගන්න විශාල ලෙස දායක වුණා. මගේ තාත්තා, සහෝදරයෝ කවදාවත් මත්පැන් පානය කරලා නෑ. හැබැයි අපේ තාත්තා ‘සුරුට්ටුව‘ බිව්වා. ඒත් තාත්තා වයසට යන කොට ඒ සුරුට්ටු බීමත් අතහැරියා.පන්සලෙන් අකුරු කියලා අනතුරුව මම මගලේගොඩ මහා විද්‍යාලයේ ඉගෙනුම ලැබුවා. මූලික අධ්‍යාපනය එතැනින් ලබා අනතුරුව මම වේයන්ගොඩ මධ්‍ය විදුහලට ඇතුල් වුණා. අනතුරුව මම ගම්පහ විද්‍යාලයට ගියා. විශ්වවිද්‍යාල ප්‍රවේශයටත් මම පෙනී සිටියා. නමුත් ඔය කාලේ මම ඉතා දැඩිව දේශපාලනයට සම්බන්ධව සිටියා. පාසල් ගිහින් ඇවිත් සවස මම යන්නේ දේශපාලන රැස්වීම්වල කතා කරන්න. මගේ ඉලක්කය වුණේ නීතිඥවරියක් වෙන්න. ඒක නැතිව ගියේ විශ්වවිද්‍යාල ප්‍රවේශයෙන් එක විෂයයක් අසමත් වීම නිසා...”* පාසල් කාලයේ ඔබ කුසලතා දැක්වූ වෙනත් අංශ තියෙනවද..?“අපේ පාසලේ ඕනෑම විශේෂිත අවස්ථාවක මම මූලිකත්වයේ සිටියා. කුමන අංශයක හෝ ඉදිරිපත් වීමක් ඇද්ද එයට මා ඉදිරිපත් වුණා. නර්තනය, නාට්‍ය , සංගීතය , කථිකත්වය, ක්‍රීඩා ඒ ඕනෑම දෙයකට මම ඉදිරිපත් වුණා.* තරුණ කාලේ ඔබට ජීවිතය පිළිබඳව කුමන ඉලක්කයක්ද තිබුණේ..?“අපි ගෑණු ළමයි ලෙස රක්ෂාවක් කරන්න ඕනෑමය කියන අවශ්‍යතාවක් මගේ තරුණ කාලයේ තිබුණේ නෑ. මොකද මම බණ්ඩාරනායක මැතිනිය සමඟ දේශපාලන කටයුතුවලට ගියහම ඒ දේශපාලන කටයුතු තමයි මගේ ජීවිතය වුණේ . එතකොට සිරිමාවෝ බණ්ඩාරනායක මැතිනිය රටේ අගමැතිනිය. ඔය මම කියන්නේ 60 දශකය ගැන. ‘රැකියාවක්’ ලබා ගන්නවා නම් මට රැකියාවක් ඉතා පහසුවෙන් මැතිනියට කියා ලබා ගන්න තිබුණා. නමුත් එහෙම අවශ්‍යතාවක් නෙමෙයි තිබුණේ. මැතිනිය සමඟ සමීපව දේශපාලනය කිරීමයි මගේ අවශ්‍යතාව තිබුණේ.මට ලොකු ආශාවක් තිබුණා ගුවන් විදුලියේ නිවේදිකාවක් ලෙස කටයුතු කරන්න. ඒ අනුව ඔබට මතක ඇති ‘කමලාගෙන් අහන්න’ කියා කලෙක ජනපි‍්‍රය ගුවන් විදුලි වැඩසටහනක් ප්‍රචාරය වුණා. මම එහි සම්පාදිකාව ලෙස කටයුතු කළා. ‘රස දෝත’ වැඩ සටහනද කලෙක මම සම්පාදනය කළා.ඒ වගේම ඉඩම් ජනසතු කරන අතර තුර ඒ පිළිබඳව ජනතාවගේ මතය ගුවන්විදුලිය ඔස්සේ රටට ගෙන යන්න විශාල වැඩකටයුතු රාශියක් ගුවන් විදුලිය ඔස්සේ කරනු ලැබුවා. ඒ වෙනකොට අපිට ගුවන් විදුලියෙන් දුන්නේ මාසික වේතනයක් නෙමෙයි. වැඩ සටහන් කිරීම වෙනුවෙන් මුදලක් පමණයි. ඒ වගේම කලෙක මම සමූපකාර තොග වෙළෙඳ සංස්ථාවේ මහජන සම්බන්ධතා නිලධාරිනිය ලෙස කටයුතු කළා...”* ඇයි ඔබ ‘තනිකඩ’ ජීවිතයක් ගත කරන්න තීරණය කෙළේ .....?“මම හිතුවා ඔබ ඔය ප්‍රශ්නය මගෙන් අසාවිය කියා. මගේ ජීවිත කාලය පුරා කවම කවදාවත් කා සමඟවත් මම ප්‍රේම සම්බන්ධතා ඇති කරගෙන නෑ. මම ප්‍රේම සම්බන්ධය ඇති කරගත්තේ දේශපාලනය සමඟ පමණයි. මම දේශපාලනයට ප්‍රේම කළා. අද ඒ ප්‍රේමය සමඟ මම විවාහ වී සිටිනවා කිව්වොත් වඩා නිවැරැදියි. මගේ ජීවිතය දිහා එහෙම කවුරු හරි ‘ආදර’ හැඟුමකින් බැලුවා නම් ඒ හැඟීම් වැඩි දියුණු වන ආකාරයට කටයුතු කරන්න මම ක්‍රියා කළේ නෑ.මට විශාල ලෙස විවාහ යෝජනා ආවා. මගේ විවාහය සම්බන්ධයෙන් මගේ මව බොහෝ අවස්ථාවල අඬලා තියෙනවා. ‘පුතේ මම නැතුව ගිය කාලෙට උඹට කවුරුත් නෑ. ඒක නිසා විවාහයක් ගැන හිතන්න’ කියා. මම විවාහයක් ගැන හිතුවේ නැත්තේ මගේ ප්‍රේම සම්බන්ධයක් කඩාකප්පල් වෙලා හින්දවත්, මම බලාපොරොත්තු වූ පුද්ගලයා මට නොලැබී ගිය නිසාවත් නෙමෙයි.තරුණ කාලයේ මට හැඟීමක්වත් තිබුණේ නෑ මම කසාද බඳින්න ඕනෑය කියලා. මම ඊට වැඩිය පවුලේ සාමාජිකයන්ට ආදරය කළා. මගෙන් මගේ පවුලට විය යුතු යුතුකම් කොටස ඉෂ්ට කරන්න ඕනෑය කියන හැඟීම තිබුණා. මට පොඩි බයක් තිබුණා විවාහ වුණාට පස්සේ මගේ මව්පියන්ට හරියට සලකාගන්න බැරිවේය කියන දෙය.මගේ පවුලේ අනෙක් සියලුම සහෝදර සහෝදරියන් විවාහ වුණත් මම ඒ නිසා විවාහයක් ගැන හිතුවේ නෑ. නමුත් මගේ සියලුම සහෝදර සහෝදරියන් මගේ මව්පියන්ගේ අවසාන කාලයේදී හොඳට සැලකුවා. හැබැයි මගේ තනිකඩ ජීවිතය නිසා මට කිසිඳු අඩුපාඩුවක් නැතුව මගේ අම්මටයි තාත්තාටයි සලක ගන්න පුළුවන් වුණා. මට විවාහ වෙන්න බැරි වුණා කියා මගේ සිතේ කිසිම කනගාටුවක්, දුකක් මේ වෙනකොට නෑ...”* අත්තනගල්ලේ බණ්ඩාරනායකවරු සමඟ ඔබේ පවුලේ සමීප සබඳතා තිබුණා. ඔබේ මව්පියන්ද එසේමයි. ඒ ගැන යමක්...?“මගේ පියා ක්‍රියාකාරීව දේශපාලනය නොකළත් බණ්ඩාරනායකවරුන්ට ලැදිව සමීපව කටයුතු කළා. අබිං කන මිනිහට අබිං ඕනෑ වගේ අපේ තාත්තලාටත් බණ්ඩාරනායක වරු සමඟ දේශපාලන කටයුතුවල නිරත වුණා. බණ්ඩාරනායක අගමැතිතුමා, සිරිමාවෝ මැතිනිය, ඇස්.ඩී. බණ්ඩාරනායක මහතා පැවති පන්සලේ රැස්වීමක මමයි අක්කයි විරුදු ගායනා කළා.එදා අපි දෙන්නා ගේ හැකියාවන් දැකලා බණ්ඩාරනායක අගමැතිතුමා හරියට පැහැදුනා. ඒ අනුව දැන කියාගත් ආකාරය අනුව තමයි අපේ පවුලේ අය බණ්ඩාරනායක පවුල සමඟ සම්බන්ධතා ඇතිවීමත් දේශපාලනය කිරීමත් ආරම්භ වුණේ. බණ්ඩාරනායක අගමැතිතුමාව ඝාතනය කළ දවසේ සිට දවස් ගණනක් යනකං අපේ ගෙවල්වල බතක් ඉදුනේ නෑ. එතකොට මම පාසල් යන කාලේ. එස්.එස්. සී වත් අරගෙන නෑ. එදා සිට අද දක්වා මම දේශපාලනය කළත් පාර්ලිමේන්තු මන්ත්‍රීවරියක් වෙන්න ඕනය කියන හැඟීම මට එදා තිබුණේ නෑ.”* ඔබ කලෙක ‘කැස්බෑව‘ ආසනය දෙකට බෙදා ‘බොරලැස්ගමුව‘ ශ්‍රී ලනිස සංවිධායකවරිය ලෙස කටයුතු කළා නේද ....?සිරිමාවෝ බණ්ඩාරනායක මැතිණියගේ ඉල්ලීම පිට සිදුවූ දෙයක් එය. ආසනයකට අලුතෙන් සංවිධායකවරියක් ගියාම විවිධ අභියෝගවලට අපට මුහුණ දෙන්න වෙනවානේ. ඒවාට මම මුහුණ දුන්නා. බොරලැස්ගමුව පමණක් නෙවෙයි මම අවිස්සාවේල්ල සංවිධායකවරිය ලෙසද මාව පත් කළා. ඒ ආසනය ඉතාමත් දුෂ්කර ආසනයක්. ඒ වගේම මම 1989 පළාත් සභා ඡන්දයට කොළඹ දිස්ත්‍රික්කයෙන් තරගකර පස්වැනි ස්ථානයට පැමිණියා. මේ සෑම ඡන්දයකදීම මට විශාල ශක්තියක් වුණේ මගේ කථිකත්වය. මම බණ්ඩාරනායක මැතිනිය සමඟ මේ හැම ආසනයකම රැස්වීම් වලට ගිහිල්ලා කතා කර තිබෙනවා. ඒ නිසා ඒ ඒ ආසනවල ජනතාව මම කවුද කියන එක දැනගෙන හිටියා.* මැතිනිය වගේම ඔබට දේශපාලනයේදී උදව් කළ තවත් අය ඉන්නවද....?මේ අවස්ථාවේ ඉතා කෘතවේදීව සිහිපත් කළ යුතුයි මාව දකුණු පළාතට රැගෙන ගියේ අතිගරු ජනාධිපතිතුමාගේ පියා.. අභාවප්‍රාප්ත ඩී.ඒ. රාජපක්ෂ මැතිතුමා ප්‍රථමයෙන්ම මාව එතුමා එක්ක ගියේ තංගල්ලේ රැස්වීමකට. මාව එක්ක යන්න රාජපක්ෂ මැතිතුමාත් රාජපක්ෂ මැතිනියත් දෙන්නම ආවා. ඒ ගමන සිහිවෙන්න මම එතුමාට දෙබඩි තැඹිලි පැලයක් තිළිණ කළා. සැබැවින්ම මගේ දේශපාලන ගමන යන්න ඩී.ඒ. රාජපක්ෂ මැතිතුමා ප්‍රමුඛ රාජපක්ෂවරු විශාල ලෙස සහය දී තිබෙනවා.ඒ වගේම මම මගේ මුළු ජීවිතයම ශ්‍රීලනිපය වෙනුවෙන් කැප කළ ගැහැනියක්. ඒ වෙනුවෙන් මගේ ජීවිත කාලය තුලදී මට සැබෑ ලෙස කෘතවේදීත්වය දැක්වූයේ අතිගරු ජනාධිපති මහින්ද රාජපක්ෂ ජනාධිපතිතුමා බව මම ඉතා ආඩම්බරයෙන් මේ අවස්ථාවේ කියන්න ඕනෑ. එතුමා ලැබිය යුතු දෙය සුදුස්සාට ලැබිය යුතුය කියන තැන ඉන්න නායකයෙක් අපේ ජනාධිපතිතුමා ගැන පැහැදී ශ්‍රී ලනිප පාක්ෂිකයන් තුළ දැඩි විශ්වාසයක්, ගෞරවයක් ඇතිවී තිබෙන බව මම මේ අවස්ථාවේ කියන්න ඕනෑ.”* ඔබට ජාතික ලැයිස්තුවෙන් ලැබුණු ෙමේ මන්ත්‍රී ධූරය ගැන මොකද කියන්නේ...?ජනාධිපතිතුමා ලබා දුන් මේ පත්වීම මම ඉතා ඉහළින් අගය කරනවා. මේ රටේ ජනතාවද ඒක ඉහළින් අගය කරනවා. ඒ පිළිබඳ තර්කයක් නෑ. නමුත් මේ මන්ත්‍රීකම කියන්නේ පිරුවටයක්. මෙම මන්ත්‍රීධූරයෙන් මම හිස උදුම්මාගෙන ජීවත්වන්න මගේ කිසිදු බලාපොරොත්තුවක් නෑ.මේ පිරුවටය ගැලවුණුදාටත් මේ කමලක්කාට පාරේ යන්න හැකියාව තියෙන්න ඕනෑ. එහෙම පාරේ යන්න පුළුවන් වන විදිහටයි මම කටයුතු කරන්නේ. ජේ.වී.පී. සහෝදරයෝ කටට වෙඩි තියෙන කාලෙත් මේ කමලක්කා බස් එකේ කෝච්චියේ ගියා. රැස්වීම්වල කතා කළා.* ඔබ අවස්ථා කීපයකදී මහ උළුගෙදර බත් රස බලා තිබෙනවා නේද......?ඔව් දේශපාලනය නිසා මාව පස් වතාවක් වැලිකඩ බන්ධනාගාරයේ රිමාන්ඩ් ගත කර තිබුණා. අපි හොරකම්කරලා, මිනී මරලා නෑ. ශ්‍රීලනිප රැස්වීම්වල කතා කළ පාපයට මාව යූ.එන්.පී. ආන්ඩුව පස්වතාවක් මහ උළුගෙදර බත්වල රසබලන්න අවස්ථාව දුන්නා. මාව මාස 3 ක් ඇප දෙන්නේ නැතුව හිරකර තිබ්බා. පාරේ යන කොට මගේ අත්බෑගය උදුරාගෙන, සාරිය ඉරලා මට තිරිසන් වධ දුන්නා. මේ සෑම දෙයකටම මම මුහුණ දුන්නේ දේශපලනය නිසා....”* ඔබේ ආගම....?“මම උපතින්ම බුද්ධාගමේ..”* ඔබේ ලග්නය මොකක්ද ?“මගේ ලග්නය ධනු....”* නක්ෂත්‍රය පිළිබඳව මොනවද ඔබ තුළ තිබෙන විශ්වාසය....?“එහෙම විශේෂත්වයක් නෑ. මට ඉඩ ලැබෙන වෙලාව තමයි මගේ සුබ වෙලාව.රාහුකාලය ගැන කියන කොට මට හිතෙනවා රාහු කාලය මඟහැරලා ගමන් බිමන් යන්න ඕනෑ කියා. නමුත් අවිවේකී ජීවිතය තුළ ඒවා මට ක්‍රියාත්මක කරන්න බෑ. ඒ නිසා මම ඒවා ගණන් ගන්නේ නෑ. රාහු කාලය දේශපාලනයේදී බාධාවක්.”* ඔබේ අනාගත දේශපාලන බලාපොරොත්තු මොනවද ..?දේශපාලනය තුළ පුද්ගලික බලාපොරොත්තු කිසිවක් මට නෑ. දැනට මට ලැබී තිබෙන මේ තානාන්තරයෙන් උපරිම සේවයක් කිරීමටයි මගේ බලාපොරොත්තුව. මොන තානාන්තරයවත් නැතුව කමලක්කා මේ රටේ ජනතාව එක්ක අවුරුදු පනස් ගණනක් ජීවත් වුණා. ඉදිරියටත් එහෙමයි....”</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=f1007033</link>
    <topic>විසි එක් වැනි සියවසට ගැලපෙන ලෙසඅපේ වරායදියුණු කරනවා</topic>
    <author>සාකච්ඡා කෙළේ උදිත ගුණවර්ධන</author>
    <content>වරාය ක්‍ෂේත්‍රයේ දියුණුව සඳහා රජයේ සැලැසුම් මොනවාද ? වරාය සංවර්ධනය සඳහා ක්‍රියාත්මක කෙරෙන ව්‍යාපෘති හා තවත් දේශපාලන හා සමාජීය කරුණු පිළිබඳ වැඩබලන වරාය ඇමැති දයාශි‍්‍රත තිසේරා මහතා සමඟ සිදුකළ සංවාදයකි මේ.* ශ්‍රී ලංකාවේ ඉදිරි සංවර්ධන කටයුතුවලට වරාය සංවර්ධනය ප්‍රධාන විදිහට බලපානවා. මේ සඳහා වරාය අමාත්‍යාංශයේ ඉදිරි සැලැසුම් මොනවාද ?මා මීට පෙරත් වරාය හා නාවික ක්‍ෂේත්‍රය භාර නියෝජ්‍ය ඇමැතිවරයා විදිහට කටයුතු කරලා තිබෙන්නේ. ඒ නිසා මට මෙවරත් යළිත් එම ධූරයම ලැබීම හොඳයි. ඒ ධූරයට මා පත්කරන ලද ජනාධිපති මහින්ද රාජපක්ෂ මහතාට ස්තුතිය පළ කළයුතුයි. ජනාධිපතිතුමා නියෝජ්‍ය ඇමැතිවරු ලෙස පත් කළේම අප ගැන විශාල විශ්වාසයක් ඇතිව. එම විශ්වාසය ආරක්ෂා වන විදියට කටයුතු කිරීම තමයි අපේ බලාපොරොත්තුව වෙලා තිබෙන්නේ.සංවර්ධනය සඳහා වරාය සංවර්ධනය විශාල අත්‍යවශ්‍ය කරුණක් බව ඇත්ත. ඒත් පසුගිය අවුරුදු හැටේදී අලුත් වරායක් හැදුණේ් නැහැ වරායක් නිසි විදිහට අලුත්වැඩියා කෙරුණේ නැහැ. සම්ප්‍රදායික ආකාරයට තමයි වරායේ කටයුතු කෙරුණේ. ඒත් විසි එක් වැනි සියවසට ගැළපෙන විදිහට අපේ වරාය ක්ෂේත්‍රය මෙතෙක් දියුණු වුණේ නැහැ. ඒත් මෙතෙක් කල් බලයේ සිටි පාලකයෝ එම දේ තේරුම් ගත්තේ නැහැ.ඒත් ජනාධිපතිතුමා බලයට පත් වූ පසු වරාය හා සිවිල් ගුවන්සේවා ක්‍ෂේත්‍රයේ විශාල දියුණුවක් ඇතිවන විදිහට කටයුතු කරලා තිබෙනවා. ශශ්‍රී ලංකාව නාවික විද්‍යානුකූලව ඉතාමත් වැදගත් තැනකයි පිහිටා තිබෙන්නේ. ඒ නිසා ශ්‍රී ලංකාව වගේ රටකට මේ ක්‍ෂේත්‍රය හරහා විශාල දියුණුවක් ලැබීමට පුළුවන්. ඒ යථාර්ථය තේරුම් අරගෙන තමයි මේ රජය හම්බන්තොට වරාය ව්‍යාපෘතිය ආරම්භ කළේ. මේ වරායේ ඉදිකිරීම් කටයුතුවල සැලකිය යුතු ප්‍රමාණයක් මේ වන විටත් අවසන් වී තිබෙන්නේ. ඉදිරි වසර ඇතුළතදී හම්බන්තොට වරායට පළමු නෞකාව ඇතුළුවීමට නියමිතයි. කොළඹ වරායේ නවීකරණය කිරීම්ද දැන් වේගවත්ව සිදුවෙමින් තිබෙන්නේ.* සිවිල් සේ්වා ක්‍ෂේත්‍රය සංවර්ධනය කිරීමට මොන විදිහේ වැඩපිළිවෙළක් ද ආරම්භ කර තිබෙන්නේ ?සිවිල් ගුවන් සේවා ක්‍ෂේත්‍රය පිළිබඳ කතා කරද්දී මත්තල ඉදිවන ගුවන් තොටුපොළ පිළිබඳව විශේෂයෙන් කතා කළ යුතුයි. මෙතෙක් කල් ශ්‍රී ලංකාවට ජාත්‍යන්තර මට්ටමේ ගුවන් තොටුපොළ එකයි තිබුණේ. එය ප්‍රමාණවත් නැහැ. එම ප්‍රධාන ගුවන් තොටුපොළට විකල්ප ගුවන් තොටුපොළකුත් තිබිය යුතුයි. මත්තල ගුවන් තොටුපොළ ඉදිවෙන්නේ එම අවශ්‍යතාව සඳහායි.එම ඉදිකිරීම් නිසා මෙතෙක් ශ්‍රී ලංකාවේ අති දුෂ්කර ප්‍රදේශ විදිහට තිබුණ හම්බන්තොට මොණරාගල, අම්පාර පමණක් නෙමෙයි රත්නපුර දිස්ත්‍රික්කයට පවා අලුත් සංවර්ධනයක් ඇතිවීමට ප්‍රවේශය ඇති වෙනවා. ඒ නිසා හම්බන්තොට ගුවන්තොටුපොළ වරාය නිසා ප්‍රාදේශීය වශයෙන් විශාල දියුණුවක් ඇති වන එක වළක්වන්න කාටවත් බැහැ.* ශ්‍රී ලංකන් ගුවන් සේවය පාඩු ලබන ආයතනයක් බවටත් එය දිනෙන් දින බිඳ වැටෙමින් තිබෙන බවටත් විපක්ෂය ආණ්ඩුවේ බලධාරීන්ට චෝදනා එල්ල කරනවා. මේ ගැන විෂය භාර නියෝජ්‍ය ඇමැතිවරයා ලෙස ඔබේ අදහස කුමක්ද ?දේශපාලන විරුද්ධවාදීන් මොන විදිහේ චෝදනා එල්ල කළත් ශ්‍රී ලංකන් සමාගම කියන තරම් විශාල පාඩුවක් ලබන ආයතනයක් නෙමෙයි. ජාත්‍යන්තර මට්ටමේ ප්‍රමිතියක් සහිත කීර්තිමත් ආයතනයක්. මේ ආයතනය කිසිම පාඩුදායක ආයතනයක් නෙමෙයි. ඒ නිසා ශ්‍රී ලංකන් සමාගම පාඩු ලබන ආයතනයක් කියන කතාව මා තරයේ ප්‍රතික්ෂේප කරනවා.* වරායේ රැකියා ලබාදීම දේශපාලන හිතවත්කම් මත සිදුවන දෙයක් බවට චෝදනා එල්ල වෙනවා. ?එහෙම කාලයකුත් තිබෙන්න ඇති. ඒත් දැන් ඒ තත්ත්වය සම්පූර්ණයෙන්ම වෙනස් වෙලා. එහෙම තියෙද්දී මේ වගේ කතාවක් කියන එක පිළිගන්න බැහැ. අද වෙද්දී වරාය ස්වාධීන රාජ්‍ය ආයතනයක් විදිහටයි ක්‍රියාත්මක වෙන්නේ.* එක්සත් ජාතීන්ගේ මණ්ඩලය මඟින් විද්වත් මණ්ඩලයක් ශ්‍රී‍්‍ර ලංකාව පිළිබඳ පත් කිරීම පිළිබඳව සමාජය තුළ විවිධ මත ඇති වී තිබෙනවා. මේ තත්ත්වය පිළිබඳ ඔබේ මතය කුමක්ද ?රටේ අභ්‍යන්තර ගැටලු පිළිබඳ සෙවීමට ජාත්‍යන්තර සංවිධානවල බලපෑම් එල්ලවීම එතරම් හොඳ දෙයක් විදිහට හිතන්න බැහැ. අනෙක අප එක් එක් ජාත්‍යන්තර කණ්ඩායම්වලට යටත්ව කටයුතු නොකළ යුතුයි. අවුරුදු තිහක් පුරා දිග ඇදුණු යුද්ධය ජයග්‍රහණය කළේ සෙසු පාර්ශවලට යටත්ව කටයුතු කිරීමට නෙමෙයි. ස්වාධීන නිදහස්ව කටයුතු කිරීමටයි. අපට බාධා කරන දුෂ්ට ජාත්‍යන්තර බලවේග මේ දේ දැන්වත් තේරුම් ගන්න ඕනෑ.එක්සත් ජාතීන්ගේ මණ්ඩලය මේ තීරණය ගත්තා කියලා කවුරුන් හෝ කියනවා නම් ඒ දේ පිළිගන්න අමාරුයි. එජා සංවිධානයේ අති බහුතර සාමාජිකයන් පිරිසක් ශ්‍රී ලංකාවත් එක්ක හිතවත්වයි කටයුතු කරන්නේ. පංච මහා බලවතුන්ගෙනුත් චීනයේ හා රුසියාවේ සහයෝගය ලැබෙන්නෙත් අපිට. ඒ නිසා මේ කමිටු ගැන අප එතරම් සැලකිලිමත් විය යුතු නැහැ.* ඒත් විපක්ෂය කියන්නේ මේ ජාත්‍යන්තර ප්‍රශ්නවලට මුල් වෙලා තිබෙන්නේ ආණ්ඩුවේ වැරැදි විදේශ ප්‍රතිපත්තිය කියලා. මෙහි ඇත්ත තත්ත්වය මොකක්ද ?ආණ්ඩුවේ විදේශ ප්‍රතිපත්තියේ වැරැද්දක් මා දකින්නේ නැහැ. ආණ්ඩුව ඉතාමත් නිවැරැදි විදේශ ප්‍රතිපත්තියකුයි අනුගමනය කරන්නේ. බටහිරට ගැති නොවූ වහල් නොවූ ප්‍රතිපත්තිය අනුගමනය කරන්නේ.පසුගිය මැතිවරණවලදී ජනතාව විපක්ෂයට අමතක නොවන පාඩම් උගන්වා තිබෙන්නේ මේ වැරැදි ප්‍රතිපත්ති නිසයි. ඒත් තාමත් මේ තත්ත්වය තේරුම් ගැනීමට අපහසුතාවට පත්වෙලා ඉන්නේ.* අයවැය මඟින් ජනතාව බලාපොරොත්තු වූ සහන ලැබී නැතැයි විපක්ෂය දිගින් දිගටම ආණ්ඩුවට චෝදනා එල්ල කරනවා. මේ චෝදනාවලට ඔබේ ප්‍රතිචාරය කුමක්ද ?රට හදන රට ගොඩනඟන අයවැයක් තමයි මෙවර ඉදිරිපත් කරලා තිබෙන්නේ. මෙහි මූලික පදනම වෙලා තිබෙන්නේ සංවර්ධනය හා සහජීවනය ඇති කිරීමයි. ජනතාවට අවශ්‍ය කරලා තිබෙන්නේ ක්ෂණික සහන කියලා විපක්ෂය සඳහන් කරනවා. ඒත් ක්ෂණික සහන මගින් රටක් ගොඩනැගීමට බැහැ කියන ස්ථාවරයේ තමයි ආණ්ඩුව සිටින්නේ. ඒ නිසා මේ අයවැයට විපක්ෂය එල්ල කරන චෝදනා පිළිගැනීමට බැහැ. ඔවුන්ගේ චෝදනාවල පදනමක් නැහැ. ඒ චෝදනාවල තිබෙන්නේ දුෂ්ට අරමුණක් පමණයි.තාම දේශපාලන සංක්‍රාන්ති සමය ගත වෙන්නේ. නොවැම්බර් මාසයේදී තමයි ජනාධිපතිතුමාගේ දෙවන ධූර කාලය ආරම්භ වන්නේ. එතැන් සිට රට අලුත් මාර්ගයක ගමන් කරන අතර රටට අලුත් සංවර්ධන යුගයක් ඇති කිරීමට මේ අයවැය මූලාරම්භයක් විදියට හඳුන්වා දීම වරදක් නෙමෙයි.* ජනතාවගේ ක්ෂණික සහන හා වැඩි පඩි බලාපොරොත්තුව ඉටු නොකිරීම ආණ්ඩුව ජනතා බලාපොරොත්තු නොතකා හැරීමක් විදිහට සැලකිය නොහැකිද ?මේ මොහොතේදී විපක්ෂය කියන තරම් අහේනියකට පත්වෙලා නැහැ. එදිනෙදා ජීවිතය ගත කිරීමට බැරි තරම් ඔවුන්ගේ ආර්ථිකය අබලන් වෙලා නැහැ. එජාපයත් ඔවුනට හිතවත් ආර්ථික විශ්ලේශකයන් කියන පිරිසක් තමයි මේ විදිහේ මතයක් ඇති කිරීමටයි උත්සාහ කරන්නේ.ඒත් ජනතාව විපක්ෂයේ මෙවැනි විජ්ජාවලට හසුවන්නේ නැහැ. ඒක ස්ථිරයි. එවැනි විජ්ජාවලට ජනතාව හසුවෙනවා නම් පසුගිය ජනාධිපතිවරණයේදී ජනතාව විපක්ෂයේ ගැටලුවලට හසු වී විපක්ෂයේ පොදු අපේක්ෂකයාට රැවටෙනවා.* ආණ්ඩුව රටේ ප්‍රජාතන්ත්‍රවාදයට අභියෝගයක් වන ලෙස කටයුතු කරන බවට විවිධ මත පළවෙනවා. මේ ගැන රජයේ නියෝජිතයකු ලෙස ඔබේ මතය කුමක්ද ?ප්‍රජාතන්ත්‍රවාදය රට තුළ නැහැ කියලා කියන්නේ කොහොමද මාධ්‍ය නිදහස, අදහස් දැරීමේ අයිතිය, බහුතර මතයට පාලකයන් පත් කිරීමේ අයිතිය ඉතාමත් ඉහළින් ආරක්ෂා වී තිබෙනවා. ඒ නිසා රටේ ප්‍රජාතන්ත්‍රවාදය බිඳ වැටී ඇතැයි මතු ව තිබෙන තර්කය පිළිගන්නේ නැහැ.අපේ රටට ප්‍ර‍්‍රජාතන්ත්‍රවාදය පිළිබඳව කීර්තිමත් ඉතිහාසයක් තිබෙනවා. ජනාධිපති මහින්ද රාජපක්ෂ මහතා ප්‍රජාතන්ත්‍රවාදය මානව අයිතීන් වෙනුවෙන් දීර්ඝ කාලීනව පෙනී සිටි පුද්ගලයෙක්. එවැනි නායකයකු යටතේ රටක් පාලනය වෙද්දී ප්‍රජාතන්ත්‍රවාදය නැහැ කියලා කවුරුන් හෝ කියනවා නම් ඒ තරම් විහිළුවක් ලෝකයේ තවත් නැහැ.* පසුගිය මහ මැතිවරණයේදී ඉස්මතු වූ ප්‍රධාන තර්කයක් වුණේ ශ්‍රීලනිපය නියෝජනය කරන තරුණ තරුණියන්ට ආණ්ඩුවේ ඉහළ තනතුරු ලබාදෙන බවයි. ඒත් එවැනි තත්ත්වයක් තවමත් අපට දැක ගැනීමට නැහැ. ශ්‍රීලනිපයේ සිිටින තරුණ නායකයකු විදිහට මේ තත්ත්වය ඔබ දකින්නේ කොහොමද ?තරුණයන්ට දැන් අලුත් අවස්ථාවක් දේශපාලන ක්‍ෂේත්‍රය තුළ දක්නට තිබෙනවා. ශ්‍රීලනිපය පමණක් නෙමෙයි එජාපය තුළ පවා අලුත් තරුණ මුහුණ මතු වී තිබෙනවා. තරුණයාගේ මේ අනාගතය ඉතාමත් හොඳ දෙයක් විදිහට හඳුන්වා දෙන්න පුළුවන්.ජනාධිපතිතුමාගේ මූලික පරමාර්ථයක් බවට පත්වෙලා තිබෙන්නේ ශ්‍රීලනිපය තුළ අලුත් දේශපාලන පරපුරක් නිර්මාණය කිරීමයි. අපිටත් වඩා තරුණ දක්ෂ පිරිසක් දැන් ශ්‍රීලනිපයට එකතු වී ජනතා නියෝජිතයන් විදිහට පත්ව සිටිනවා.* යළිත් පළාත් පාලන මැතිවරණයක් පිළිබඳව රට තුළ උණුසුමක් ඇති වෙමින් තිබෙනවා. මෙවැනි පළාත් පාලන මැතිවරණයකට එජනිස යේ බිම් මට්ටමම සූදානම් ?අපි මැතිවරණවලට බය වෙන්නේ මොකටද ? අප තරම් ගම්මට්ටමට සේවයක් ඉෂ්ට කළ පිරිසක් නැති තරම්. ඒ නිසා ගම් මට්ටමට, බිම් මට්ටමට යන්න අපිට බයක් නැහැ.ගමේ පාර බෝක්කුව හැදුවේ අපි. අලි නාවන තරම් වළවල් තිබුණ ගමේ පාරවල් කොන්ක්‍රීට් ඇතුරූ මාර්ග බවට පත් කළේ සන්ධාන ආණ්ඩුව විසිනුයි. එහෙම තියෙද්දී පළාත් පාලන මැතිවරණය කවදා තිබුණත් අපිට නම් ප්‍රශ්නයක් නැහැ. මේ තරම් වැඩ කොටසක් ඉෂ්ට කළ සන්ධානය තවදුරටත් ගමේ මිනිහා වෙනුවෙන් කැප වෙනවා. ජනාධිපතිතුමාත් ගමෙන් ඇවිත් රටත් ජාත්‍යන්තරයත් ජයගත්තු නායකයෙක්. ඒ නිසා ඔහුට අමුතුවෙන් ගම ගැන හඳුන්වා දියයුතු නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>03</day>
    </date>
    <link>http://www.dinamina.lk/2010/07/03/_art.asp?fn=f1007034</link>
    <topic>සමාජවාදී ජනතා අරගලයේපෙර ගමන් කරුවෝ</topic>
    <author>- අනුර ප්‍රේමලාල්</author>
    <content>ශ්‍රී ලංකාවේ කොමියුනිස්ට් පක්ෂය සිය 67 වැනි සංවත්සරය අද (03) දින සමරයි. ඒ සම්බන්ධයෙන් කොමියුනිස්ට් පක්ෂයේ නියෝජ්‍ය ප්‍රධාන ලේකම් එස්. සුදසිංහ මහතා සමඟ සිදුකළ සාකච්ඡාවක් ඇසුරෙන් සකස් කළ ලිපියකි මේ.ඒඅනුව 67 වන සංවත්සරය සැමරීම සඳහා ශ්‍රී ලංකාවේ කොමියුනිස්ට් පක්ෂය සැමරුම් උත්සව දෙකක් සංවිධානය කර ඇත. කොළඹ එක් උත්සවයක් ද අනෙක යාපනයේ දී පැවැත්වීම මෙවර සුවිශේෂත්වයක් වී ඇත.ලාංකීය ජාතික ව්‍යාපාරය හා කම්කරු පන්ති ව්‍යාපාරයෙන් ශ්‍රී ලංකාවේ කොමියුනිස්ට් පක්ෂය බිහි වී ඇත. මේ පක්ෂයෙ නිල වශයෙන් ආරම්භ වීම සිදු වී ඇත්තේ 1943 ජූලි මස (03) වැනිදාය. එහෙත් කොමියුනිස්ට් පක්ෂය බිහි වීමට මුල් වූ ජනතා ව්‍යාපාරය ආරම්භ වූයේ ඊට බොහෝ කලකට පෙරය.දොස්තර එස්. ඒ. වික්‍රමසිංහ විදේශ අධ්‍යාපනය අවසන් කොට 1928 දී ලංකාවට පැමිණියේ ජාත්‍යන්තර කොමියුනිස්ට් ව්‍යාපාරය සමඟ සම්බන්ධතා ගොඩනඟා ගෙනය. පළමුවරට ඔහු මෙරටට විද්‍යාත්මක සමාජවාදය එනම් මාක්ස්, ලෙනින් වාදයේ අදහස් හඳුන්වා දුන්නේ ය. ඒ සමඟම කුඩා සමාජවාදී කණ්ඩායම් හා අධ්‍යාපන කණ්ඩායම් පිහිටුවන ලදී. ලංකාව මේ වන විට ලෝක ධනේශ්වර ක්‍රමය තුළ ඇති මහා ආර්ථික අර්බුදයේ ප්‍රතිඵල අත්දකින්නට පටන් ගෙන තිබුණි.1931 දී සමාජවාදී මන්ත්‍රීවරයකු වශයෙන් දොස්තර වික්‍රමසිංහ රාජ්‍ය මන්ත්‍රණ සභාවට තේරී පත් වීමත් සමඟ එතෙක් රදලයින් අතට පත්ව තිබු දේශපාලන ඒකාධිකාරිය පළමුවරට බිඳී ගියේ ය. බහු ජාතික නිදහස වෙනුවෙන් හඬ නැඟූ අතර වැඩ කරන කම්කරුවන්ගේ හා ගොවීන්ගේ ඉල්ලීම් වෙනුවෙන් පෙනී සිටියේ ය. සමාජ සාධාරණය හෙළිදරව් කර දුන් ඔහු කම්කරු පන්තියේ සහ ගොවි ජනතාවගේ ජීවන තත්ත්වය උසස් කිරීම සඳහා අලුත් ඉල්ලීම්ද ඉදිරිපත් කෙළේ ය.සූරිය මල් ව්‍යාපාරයදොස්තර වික්‍රමසිංහගේ වැඩ කටයුතු විද්‍යාත්මක සමාජවාදය උදෙසා මූල බීජ බිහිකිරීමට ආධාරයක් විය. මුල් කාලයේ අධිරාජ්‍ය විරෝධී හා රදල විරෝධී කටයුතු සූරියමල් ව්‍යාපාරය හා තරුණ සංගම් මගින් ක්‍රියාත්මක කෙරිණි. ඔවුහු 1934 - 1935 වර්ෂවල මැලේරියා වසංගතයෙන් විපතට පත් වූවන්ට ආධාර කිරීමෙහිලා වැදගත් මෙහෙයක් ඉටු කළහ.මේ සියලු ව්‍යාපාර 1935 දී ලංකා සම සමාජ පක්ෂය බිහි වීමට රුකුලක් විය. ප්‍රථම වමේ පක්ෂය වූ ලංකා සම සමාජ පක්ෂය පිහිටුවීමේ දී කොමියුනිස්ට් කණ්ඩායම ක්‍රියාකාරි වැඩ කොටසක් ඉටු කෙළේ ය. සම සමාජ පක්ෂය 1935 - 1939 දක්වා බොහෝ අධිරාජ්‍ය විරෝධී හා රදළ විරෝධී සටන් ගෙන ගිය අතර ජනතාව තුළ ගෞරවයක් හා පිළිගැනීමක් ලබා ගත්තේ ය. එනම් අධිරාජ්‍ය විරෝධී ප්‍රගතිශීලී ව්‍යාපාරයේ ප්‍රධාන මධ්‍යස්ථානය බවටද පත්විය. කෙසේ වුවද ඒ වන විට ලංකා සම සමාජ පක්ෂය බොහෝ දුරට රැඩිකල් බුද්ධිමතුන්ට සීමා වූ පක්ෂයක් විය.1939 වන විට දෙවන ලෝක යුද්ධය ඇති වීමත් සමඟ ජාත්‍යන්තර වශයෙන් කොමියුනිස්ට්වාදයට විරුදධව ලෝක ව්‍යාප්ත වූ අරගලයක් ක්‍රියාත්මක විය. මේ වන විට ලංකා සම සමාජ පක්ෂය ක්‍රියාත්මක වූ ට්‍රොට්ස්කිවාදී ප්‍රවණතාවට ගොදුරු වූ පිරිසක් තෙවන කොමියුනිස්ට් ජාත්‍යන්තරය කෙරෙහි විශ්වාසයක් නැතැයි කියමින් කෘත්‍යාධිකාරි මණ්ඩලයට යෝජනාවක් ඉදිරිපත් කළහ.මෙය පක්ෂ භේද භින්න කිරීම සඳහා ඉදිරිපත් කළ එකක් ලෙස හඳුන්වමින් ඒ යෝජනාව ඉවත්කර ගන්නා ලෙස කොමියුනිස්ට් හිතවාදි පිරිස ඉල්ලා සිටියහ. එහෙත් යෝජනාව ගෙන ආ සාමාජිකයෝ එය සම්මත කරගන්න බල කළහ.බෙදීමක්යෝජනාවට විරුද්ධව සටන්කළ සාමාජිකයන් වූ දොස්තර වික්‍රමසිංහ, ඇම්. ජී. මෙන්ඩිස්, ඩබ්ලිව්. ආරියරත්න, ඒ ගුණසේකර, කේ. රාමනාදන් යන සාමාජිකයින් පක්ෂයෙන් ඉවත් කරන ලදී. මේ සිදුවීම ගැන සාකච්ඡා කිරීම සඳහා සම්මේලනයක් කැඳවන ලෙස ඒ. වෛද්‍යලිංගම් ඇතුළු සම සමාජ සාමාජිකයින් හැත්තෑවක් විසින් සම සමාජය සහ ඉදිරි මග යන මැයෙන් ලියවිල්ලක් ඉදිරිපත් කරමින ඉල්ලා සිටියහ. මේ ඉල්ලීම පිළි නොගත් අතර 70 දෙනා අතුරින් ඇතැම් අය පක්ෂයෙන් ඉවත් කළ අතර තවත් සමහරුන් ඉවත් විය. මේ අයුරින් සංවර්ධනය වෙමින් පැමිණි එක්සත් වාමාංශික ව්‍යාපාරය තුළ ප්‍රථම බෙදීම සිදුවිය.ඉවත්කළ කොමියුනිස්ට්වාදීන් අලුත් කඩේ අංක 81 දරන ස්ථානයේ කම්කරු සමාජය නමින් සංවිධානයක් පිහිටුවා ගෙන කම්කරුවන් සංවිධානය කිරීම හා මාක්ස්, ලෙනින්වාදී දේශපාලන අවබෝධය ලබාදීමේ කටයුතු ආරම්භ කළෝය. සම සමාජ පක්ෂයෙන් ඉවත් කළ කොමියුනිස්ට් වාදීන් 1940 නොවැම්බර් මස පෑලියගොඩ දී සම්මේලනයක් පවත්වා එක්සත් සමාජවාදී පක්ෂය නම් නව දේශපාලන පක්ෂයක් පිහිටුවා ගන්නා ලදී.ඒ පක්ෂය පිහිටුවා දහ අට මාසයක් ගත වීමට පෙර එහි ප්‍රධාන නායකයන් වන දොස්තර එස්. ඒ. වික්‍රමසිංහ, ඇම්. ජී. මෙන්ඩිස්, ඩී. පී යසෝදිස් සහ තවත් අයද සිර භාරයට ගත් අතර 1941 මාර්තු මාසයේ දී යටත් විජිත නිලධාරින් විසින් එක්සත් සමාජවාදී පක්ෂය තහනම් කරන ලදී. නීති විරෝධී තත්ත්වයක් යටතේ එක්සත් සමාජවාදී පක්ෂයේ සාමාජිකයන් 1943 ජූලි මස 2, 3 යන දිනවලබොරැල්ල කෝට්ටේ පාරේ පිහිටි අංක 85 දරණ ස්ථානයේ දී පැවැති සමුළුවකදී කොමියුනිස්ට් පක්ෂය පිහිටුවා ගැණිනි. 1944 ජූලි මස (2) වැනිදා පැවැත් වූ පක්ෂයේ පළමු සංවත්සරය මහ සභා රැස්වීමේදී නව තාලයේ කම්කරු පන්තියේ පක්ෂය වන කොමියුනිස්ට් පක්ෂයේ ව්‍යවස්ථාව සම්මත කරගනු ලැබුවේ ය.පරමාර්ථඑහිදී පක්ෂයේ ක්ෂණික පරමාර්ථය ලාංකීය විප්ලවයේ අධිරාජ්‍ය විරෝධී හා රදළ විරෝධී අවදිය සම්පූර්ණ කිරීම සහ ජාතික නිදහස හා ප්‍රජාතන්ත්‍රවාදය තහවුරු කිරීම බවත් දීර්ඝ කාලීන පරමාර්ථය වන්නේ ශ්‍රී ලංකාවේ සමාජවාදය ගොඩනැඟීම බව ප්‍රකාශ විය.කොමියුනිස්ට් පක්ෂය කම්කරු පන්තිය අතර තම පදනම ගොඩනැඟීම දිගටම කරගෙන ගියේ ය. ලංකා කම්කරු සමිති සම්මේලනය මාර්ගයෙන් කම්කරුවන් උදෙසා වැදගත් ඉල්ලීම් දිනා ගැනීම පටන් ගෙන ඇත. 1945 ජනවාරියේ දී කොළඹ ප්‍රයිස්පාක් පිටියේ දී සංවිධානය කළ විශේෂ ‘නිදහස් පුරයේ දී’ කම්කරුවන් නිදහස් සටනට සූදානම් කිරීම හා වැඩකරන ජනතාවගේ ඉල්ලීම් සඳහා කටයුතු කිරීමට උපදෙස් දෙන ලදී. විවිධ ප්‍රදේශවල ගොවි ජනතාව සංවිධානය කිරීම හා ගොවි ජනතාව අරගල සඳහා මෙහෙයවීමටද පියවර ගනු ලැබීය.1945 අපේ‍්‍රල් මස 6 වැනිදා සිට 8 වැනිදා දක්වා කොමියුනිස්ට් පක්ෂයේ පළමුවන සම්මේලනය කොළඹ බී. ටී. එස් ශාලාවේදී පැවැත්විණි. 1947 මැයි මාසයේ දී සමස්ත ලංකා වැඩ වර්ජනයක් දක්වා මාවත සකසමින් අලුත් වැඩවර්ජන රැල්ලක් ඇතිවිය. 1947 සමස්ත මහා වැඩ වර්ජනයේ දී සම සමාජ පක්ෂය හා කොමියුනිස්ට් පක්ෂය එක්ව වැඩ වර්ජනය සංවිධානය කර තිබිණි. 1947 ජූලි 4 වනදා රාජ්‍ය මන්ත්‍රණ සභාව විසුරුවා හැර අවුරුදු දොළහකට පසු සැප්තැම්බර් මහ මැතිවරණයට දින නියම විය.එකඟ වැඩ පිළිවෙළක් මත වම එකම අපේක්ෂක ලැයිස්තුවක් ඉදිරිපත් කළ හැකි වන ලෙස වාමාංශික හා ප්‍රගතිශීලීන් එකතු කිරීම උදෙසා කොමියුනිස්ට් පක්ෂය 1947 ජූලි 8 වන දින කැඳ වූ සාකච්ඡා අසාර්ථක විය. ලංකා සම සමාජ පක්ෂයේ දෙවන බෙදීමද මේ මැතිවරණයට ආසන්නව සිදුවිය. බොල් ෂෙවික් ලෙනිනිස්ට් පක්ෂය නමින් ආචාර්ය කොල්වින් ආර් ද සිල්වා, ලෙස්ලි ගුණවර්ධන යනාදී පිරිසක් එක්ව නව පක්ෂයක් පිහිටුවා ගත්හ. 1947 මැතිවරණයට වම පක්ෂ තුනකට බෙදී තරග වැදුණහ.ලංකා ජාතික සංගමය හා සිංහල මහ සභාව එක්වී 1946 පිහිටුවා ගත් එක්සත් ජාතික පක්ෂය වටා ඒක රාශි වූ දක්ෂිණාංශය එක්සත්ව මැතිවරණයට මුහුණ දුන්න. ආසන 98 ක් සඳහා තරග කළ එ. ජා. ප යට දිනාගත හැකි වූයේ ආසන 42 කි. ආසන 28 ක් සඳහා තරග වැදුණු ලංකා සම සමාජ පක්ෂයට ආසන 10ක්ද ආසන 13 ක් සඳහා තරග කළ කොමියුනිස්ට් පක්ෂය ආසන 5ක්ද ආසන 10ක් වෙනුවෙන් තරග කළ බොල් ෂෙවික් ලෙනිනිස්ට් පක්ෂය ආසන 5 ක් ජය ගෙන තිබුණි. මෙහිදී වමේ පක්ෂ ආසන විස්සක් දිනාගෙන තිබූ අතර මුළු ඡන්ද සංඛ්‍යාවෙන් වමේ පක්ෂ තුන 20.5% ලබාගෙන ඇත.ආසන 9ක් සඳහා තරග වැදුණු ද්‍රවිඩ සංගමයට ආසන 7 ක්ද ඉන්දියානු කම්කරු සංගමයට ආසන 6 ක්, ලංකා කම්කරු පක්ෂයට ආසන 1ක්, ස්වාධීන මන්ත්‍රීවරු 21ක් තේරී පත් වූහ. එ. ජා. ප යට විරුද්ධ නියෝජිතයින් 53ක් තේරී පත් වුවත් එ. ජා. ප යේ ආණ්ඩුවක් බිහි වීම වැළැක්වීමට කොමියුනිස්ට් පක්ෂයේ මැදිහත් වීමෙන් කැඳවූ ‘යමුනා’ සාකච්ඡා සමුළුව බොල්ෂෙවික් ලෙනිනිස්ට් පක්ෂය ඉන් ඉවත්ව යෑමක් සමඟ අසාර්ථක විය.අභියෝගයඑ. ජා. ප. ය ස්වාධීන මන්ත්‍රීවරුන් හා දෙමළ පක්ෂවල මන්ත්‍රීවරුන් එකතු කරගෙන ආණ්ඩුව පිහිටුවීමට සමත් විය. මේ වන විට මෙරට දක්ෂිණාංශයට ප්‍රධාන අභියෝගය වාමාංශික ව්‍යාපාරය විය. එබැවින් වමේ බලය හීන කිරීම සඳහා සියුම් උපක්‍රමශීලී ව්‍යාපාරයක් එ. ජා. ප ය ක්‍රියාත්මක කෙරුවේ ය. 1947 මැතිවරණයේ දී ලංකා ඉන්දියානු කම්කරු සංගමයේ අපේක්ෂකයින් තරග නොකළ ආසනවල වතු කම්කරුවන්ගේ සහයෝගය ලබා දුන්නේ වමේ අපේක්ෂකයින්ටය. 1949 පුරවැසි පහත ඉදිරිපත් කරමින් එ. ජා. ප ආණ්ඩුව වතු කම්කරුවන්ගේ ඡන්ද බලය අහෝසි කිරීම වමේ ව්‍යාපාරයට එරෙහිව ගත් එක්් පියවරක් විය.1950 පෙබරවාරි මස 04 වැනි දින ඒකාබද්ධ සම්මේලනයක් පවත්වා ලංකා සම සමාජ පක්ෂය හා බොල්ෂෙවික් ලෙනිනිස්ට් පක්ෂය එක් විය. මේ එක්සත් වීමෙන් සිව් මසක් පමණ ගත වීමේ දී යළි පක්ෂයේ පිපිරීමක් සිදුවිය. ඒ 1950 ජූනි මස 4 වැනි දින පැවැති පක්ෂ සම්මේලනයේ දී වඩාත් ජාතිකවාදී නැඹුරුවක් ගෙන සිටි ලංකා සම සමාජ පක්ෂයේ ආරම්භක නායකයකු වූ පිලිප් ගුණවර්ධන ඇතුළු තවත් පිරිසක් පක්ෂයෙන් ඉවත් වීමය. ඒ පිරිස පසුව විප්ලවකාරි ලංකා සම සමාජ පක්ෂය නමින් වෙනම පක්ෂයක් පිහිටුවා ගත්හ.1951 දී සිංහල මහ සභාව ඔස්සේ එ. ජා.ප යට එක්ව සිටි එස්. ඩබ්ලිව්. ආර්. ඩී. බණ්ඩාරනායක මහතා තමා දැරූ ඇමැතිධුරයෙන් ඉල්ලා අස්වී 1951 දී ශ්‍රී ලංකා නිදහස් පක්ෂය නමින් පක්ෂයක් පිහිටුවා ගනු ලැබීය. මේ පක්ෂයට ආධාර කරනු ලැබුවේ හුදෙක් එ. ජා. ප පාක්ෂිකයන් පමණක් නොවේ. වමට ආධාර කළ කොටස් ද වම අතහැර ශ්‍රී. ල. නි. ප ය දෙසට නැඹුරු විය.1952 මැතිවරණයෙන් එ. ජා. පය බලයට පත් වූවද වැඩිකල් යන්නට පෙර ආර්ථික අර්බුදයක් ඇතිවිය. 1951 දී රුපියල් මිලියන 345ක් වූ වෙළෙඳ අතිරික්තය 1953 දී රුපියල් මිලියන දෙසීයක හිඟයක් බවට පත්විය. ඒ අනුව ලෝක බැංකුවේ උපදෙස් අනුව ලංකාවේ ප්‍රථම අය වැය මගින් පාසල් ළමුන්ගේ දිවා ආහාර වේල කපා හරිනු ලැබීය. ආහාර සහනාධාරය 50%ක් පමණ අඩුකරනු ලැබීය. එහි ප්‍රතිඵලයක් වශයෙන් හාල් සේරුවක මිල ශත 25 සිට ශත 70 දක්වා වැඩි විය. එකල දිවයිනට, පැමිණ සිටි ලෝක බැංකු නියෝජිත පිරිසේ නායක ‘සික්නි කේන්’ අයවැය යෝජනා නිර්භීතව පිළියෙළ කර ඇතැයි ප්‍රකාශ කළේ ය. එහෙත් ජනතාව ගේ් ප්‍රතිචාරය මීට මුළු මනින්ම වෙනස් විය.ආණ්ඩුවේ ජනතා විරෝධී පියවරයන්ට විරුද්ධත්වය පළ කිරීම සඳහා එක්සත් ක්‍රියා මාර්ගයක් අනුගමනය කිරීම සඳහා වමේ පක්ෂ හා වෘත්තිය සමිති පැවැත්වූ සාකච්ඡාවේදී 1953 අගෝස්තු 12 වන දින වැඩ වර්ජනයක් හා හර්තාලයක් පැවැත්වීමට තීරණය කෙළේ ය. ඊට පුළුල් ජන සහයක් ලැබුණි. දුම්රිය හා බස් රිය ධාවනය නතරවිය. වමේ ව්‍යාපාරය පැතිර ගිය ප්‍රදේශවල ජනතවාගේ ක්‍රියාකාරී සහය ලැබුණි. කොළඹ හා තදාසන්න ප්‍රදේශවල හර්තාලය අතිශයින් සාර්ථක විය. හර්තාල් ක්‍රියාකාරින්ට පොලිසිය වෙඩි තැබීමෙන් නව දෙනෙක් මිය ගියහ.බොහෝ පිරිස් සිර භාරයට ගනු ලැබීය. හර්තාලය වමේ පක්ෂ මෙහෙයවූ ප්‍රථම ජනතා අරගලය විය. 1953 හර්තාලය සඳහා එක් වූ වාමාංශික පක්ෂ ඒ එක්සත් කම ඉදිරියට ගෙන යෑමට අපොහොසත් විය. 1953 ඔක්තෝම්බර් මාසයේ දී පැවැති ලංකා සම සමාජ පක්ෂ සමුළුවේ දී පී. එච්. විලියම් සිල්වා හා ටී. බී සුබසිංහ ඇතුළු පිරිසක් පක්ෂයෙන් ඉවත් විය. ඉවත් වූ පිරිසෙන් කොටසක් පසුව කොමියුනිස්ට් පක්ෂයට එක්විය. 1956 දී පැවැති මහ මැතිවරණයේ දී එ. ජා. ප. ය පරජය වීමට හර්තාලය හේතුවක් විය.1956 බලයට පත් වූයේ වාමාංශික ආණ්ඩුවක් නොව විප්ලවකාරි සම සමාජ පක්ෂය හා ශ්‍රී ල. නි. ප ය ඇතුළු සිංහල බෞද්ධ බලවේග සමඟ බිහිකර ගත් මහජන එක්සත් පෙරමුණු ආණ්ඩුවකි. ඒ පෙරමුණ ලංකා සම සමාජ ඒ පක්ෂය හා ශ්‍රී ලංකාවේ කොමියුනිස්ට් පක්ෂය සමඟ නිතරග ගිවිසුමක් ඇති කර ගන්නා ලදී.සටන හා සමගිය1956 ආණ්ඩුව සමඟ කොමියුනිස්ට් පක්ෂය අනුගමනය කෙළේ සටන හා සමගිය යන ප්‍රතිපත්තියයි. අගෝස්තු හර්තාලයේ දසවන සංවත්සරයේදී එනම් 1963 අගෝ : 12 වන දින ල. ස. ස . ප, ශ්‍රී. ල. කො. ප හා ම. එ. පෙ එක්ව වාමාංශික එක්සත් පෙරමුණ නමින් නව දේශපාලන පෙරමුණකට එක් විය.අනතුරුව පැවැති බොරැල්ල අතුරු මැතිවරණයේදී එ. ජා. ප ය හා ශ්‍රී . ල. නි. ප පරදවමින් වමේ සමගිය ප්‍රදර්ශනය කරමින් ඒ මැතිවරණය ජය ගත්තේ ය. 1964 දී මැයි දිනය සැමරීමද ඉතා උත්කර්ෂවත් අන්දමින් පැවැත්විණි.මින් කියා පාන්නේ වම එක්සත් වන්නේ නම් ජනතාව වම සමග බවය. වමට බොහෝ දේ කළ හැකි යන්නයි. එබැවින් ප්‍රතිගාමිත්වයව හා ශ්‍රී. ල. නි. ප යට ප්‍රබල අභියෝගයක් එල්ල වූ බැවින් වම බෙදා කොටසක් රජයට එක්කර ගැනීමේ වැඩපිළිවෙළක් දියත් විය. මේ වන විට වෘත්තිය සමිති එක්සත් ක්‍රියාකාරි කමිටුව සියලු වෘත්තිය සමිති ඒකරාශි කොට ඉල්ලීම් 21ක් ආණ්ඩුවට ඉදිරිපත් කර තිබුණි.ශ්‍රී ල. නි. ප යේ ටී. බී ඉලංගරත්න මහතාගේ ප්‍රධාවනත්වයෙන් පිරිසක් ලංකා සම සමාජ පක්ෂය ආණ්ඩුවට සම්බන්ධ කර ගැනීමට ක්‍රියා කළ අතර පිලික්ස් ඩයස් බණ්ඩාරනායක මහතාගේ ප්‍රධානත්වයෙන් තවත් පිරිසක් ම. එ. පෙ ආණ්ඩුවට සම්දන්ධ කර ගැනීමට ක්‍රියා කෙළේ ය.සභාග දේශපාලනයමෙහි අවසන් ප්‍රතිඵලය වූයේ ල. ස. ස. ප ය සභාග දේශපාලනයට අවතීර්ණ වීමයි. මේ සමඟම වාමාංශික එක්සත් පෙරමුණ බිඳ වැටුණි. වමේ ව්‍යාපාරය එතෙක් අනුගමනය කළ අරගල මාවත ඔස්සේ වැඩකරන ජනතාවගේ අයිතිවාසිකම් ලබාදීම වෙනුවට ආණ්ඩුවලට සහභාගි වී තම පක්ෂවල සාමාජිකයින්ට හා හිතවතුන්ට ප්‍රතිලාභ සැලසීමේ නව ගමනක් ආරම්භ විය. 1964 න් පසු ජනතා විමුක්ති පෙරමුණ ඇතුළු නව වාමාංශික ඛණ්ඩායම් ගණනාවක් ආරම්භ විය.ශ්‍රී ලංකා සම සමාජ සභාග රජය 1965 දී මහ මැතිවරණයේ දී පරාජය කරමින් එ. ජා. ප ය පෙඩරල් පක්ෂය ඇතුළු පක්ෂ 7ක් එක්ව හවුල් ආණ්ඩුවක් බිහි කෙළේ ය. 1958 සම්මත කර තිබූ දෙමළ භාෂා විධි විධාන පනත එතෙක් ක්‍රියාවට පත් නොවී තිබිණි. නව ආණ්ඩුවේ හවුල්කාර පක්ෂයක් වූ පෙඩරල් පක්ෂය එය ක්‍රියාවට නැංවීමට රජයට බලපෑම් කිරීමේ ප්‍රතිඵලයක් අනුව 1966 ජනවාරි 8 දින පාර්ලිමේන්තු විවාදයක් මගින් දෙමළ භාෂා විධි විධාන පනත ක්‍රියාවට නැංවීමට රජය තීරණය කෙළේ ය.ශ්‍රී. ල. නි. ප ය සමඟ එක් වූ වමේ පක්ෂ මීට විරුද්ධ වූ අතර මෙය සුළු ජන කොටස් සම්බන්ධව ද්වි භාෂා ප්‍රතිපත්තියට පටහැනිව අවස්ථාවාදී ප්‍රතිපත්තියකට අවතීර්ණ වීමක් බැවින් ශ්‍රී ලංකාවේ කොමියුනිස්ට් පක්ෂය එය පසුව නිවැරැදි කරගනු ලැබූවේය.පසුව 1968 දී ශ්‍රී. ල. නි. ප ය , ල. ස. ස. ප හා ශ්‍රී. ල. කො. ප එක්ව පෙරමුණක් ලෙස 1970 මැතිවරණයට මුහුණ දී ජය ගත්තේ ය. මෙහි දී තුනෙන් දෙකක බලයක් ලැබූ සමඟි පෙරමුණ 1972 මැයි මස ජනරජ ව්‍යවස්ථා සම්මත කිරීම, ඉඩම් ප්‍රතිසංස්කරණ පනත 1975 ඉඩම් සංශෝධන මගින් විදේශයන් සතු වතු සමාගම් පවරා ගැනීම, ගෙවල් අයිතිය සීමාව ඇතුළු වැදගත් පියවරක් ගත්තේ ය. 1977 දී සමගි පෙරමුණෙන් කැඩී ආ ටී. බී. සුබසිංහ, නන්ද එල්ලාවල යන අය මහජන ප්‍රජාතන්ත්‍රවාදී පක්ෂය හා වාමාංශික එක්සත් පෙරමුණ වශයෙන් මැතිවරණයට ඉදිරිපත් විය. එහිදී එ. ජා. ප. ය හයෙන් පහක බලයක් ගන්නා ලදී.1979 දී සියලු වමේ පක්ෂ එක්සත් කිරීමට කොමියුනිස්ට් පක්ෂය ගත් උත්සාහය ජ. වි. පෙ. ක්‍රියා කලාපය නිසා එය අසාර්ථක විය.1982 ජනාධිපතිවරණයට වමේ කොටස් වෙන්ව තරග කළහ. ශ්‍රී ලංකාවේ කොමියුනිස්ට් පක්ෂය වමේ පොදු අපේක්ෂකයකු ඉදිරිපත් කිරීමට ගත් උත්සාහය ව්‍යර්ථ විය.පසුව 1988 එක්සත් සමාජවාදී පෙරමුණට හා 1994 පොදුජන එක්සත් පෙරමුණට සහය ලබා දෙමින් ශ්‍රී ලංකාවේ කොමියුනිස්ට් පක්ෂය 67 වසරක අත්දැකීම් ලබා ගෙන සිටියි.මේ වන විට සමාජවාදී ජනතා පෙරමුණ ලෙසින් එක්ව එක්සත් ජනතා නිදහස් සන්ධාන රජයේ වමේ මන්ත්‍රීවරු පස් දෙනකු පත්ව ඇත. ඊට ලංකා සම සමාජ පක්ෂය ශ්‍රී ලංකාවේ කොමියුනිස්ට් පක්ෂය ප්‍රජාතන්ත්‍රවාදී වාමාංශික පෙරමුණ ඇතුළු පක්ෂ පහක් ඇතුළත් ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n1007051</link>
    <topic>සෞඛ්‍ය ඇමැතිගේ බලතලවලින්කොටසක් පළාත් ඇමැතිවරුන්ට</topic>
    <author>සන්ධ්‍යා කරුණාරත්න</author>
    <content>සෞඛ්‍ය අමාත්‍යාංශය සතු බලතලවලින් කොටසක් පළාත් සෞඛ්‍ය අමාත්‍යාංශවලට බෙදාදීමට සෞඛ්‍ය ඇමැති මෛත්‍රීපාල සිරිසේන මහතා පියවර ගෙන ඇත. ඒ අනුව තමන් සතු බලතලවලින් කොටසක් පළාත් සෞඛ්‍ය අමාත්‍යවරුන්ට බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ පැවැති උත්සවයකදී ඇමැතිවරයා විසින් ලිඛිතව පවරා දෙන ලදි.ඇමැතිවරයකු සිය බලතල පළාත් සභාවලට සිය කැමැත්තෙන් ලිඛිතව බාරදුන් ප්‍රථම අවස්ථාව ලෙස මෙය සැලකේ.ශ්‍රී ලංකා දේශපාලන ඉතිහාසයේ කිසිදු කැබිනට් ඇමැතිවරයකු තමන්ට හිමි බලතල පළාත් සභා ඇමැතිවරුන්ට පවරා දී නොමැත.සෞඛ්‍ය ක්ෂේත්‍රයේ කාර්යක්ෂමතාව, ගුණාත්මකභාවය සහ සාර්ථකත්වය ඉහළ නැංවීම සඳහා මේ පියවරගෙන තිබේ.මධ්‍යම රජය යටතේ පාලනය වන රෝහල් අධීක්ෂණය කිරීම තමන් යටතේ පාලනය වන රෝහල්වල ඖෂධ හිඟයක් ඇති වේ නම් මධ්‍යම රජයේ සෞඛ්‍ය සැපයීම් ඒකකය සමඟ සාකච්ඡා කොට ලබා ගැනීමටද මෙමඟින් ඉඩකඩ සැලසේ.ඩෙංගු රෝගය වැනි බෝවන රෝග පාලනයේදී අවශ්‍ය පියවර ගැනීම්, එම රෝග පාලනයට වැඩසටහන් ක්‍රියාත්මක කිරීමේ බලතලද මෛත්‍රීපාල සිරිසේන මහතා පළාත් සෞඛ්‍ය ඇමැතිවරුන්ට පවරා දී තිබේ. ඒ ඒ පළාත් අමාත්‍යවරුන්ට බලතල පැවරීමේ ලිපිගොනු බාරදීමද මෙහිදී සිදුකෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n1007052</link>
    <topic>නියාස් මවුලවිතුමාඅභාවප්‍රාප්ත වෙයි</topic>
    <author>සුභාෂිනී සේනානායක</author>
    <content>කොළඹ ඉහ්සානියා අරාබි විදුහලේ සභාපති සහ මුස්ලිම් ආගමික කටයුතු පිළිබඳ ජනාධිපති සම්බන්ධීකාරක අල්හාජ් මොහමඩ් නියාස් මවුලවි තුමා (54) ඊයේ (4) හදිසියේම අභාවප්‍රාප්ත විය.ආගමික කටයුත්තක් සඳහා බදුල්ලේ ගොස් සිටියදී මියගිය එතුමා සය දරු පියෙකි.මුස්ලිම්, සිංහල, දෙමළ සමගිය වෙනුවෙන් කැප වී ක්‍රියා කළ එතුමා සිංහලයන් අතර අතිශයින් ජනප්‍රිය වූ මවුලවිතුමෙකි.මහරගම ආරාබි විද්‍යාලයේ අරාබි උපාධිධාරියකු වන නියාස් මවුලවිතුමා අමෙරිකාව, බ්‍රිතාන්‍ය වැනි රටවල් කිහිපයක සංචාරය කර ඇති අතර පාප්වහන්සේ ද හමු විය.ස්වාධීන රූපවාහිනියේ දොරමඩලාව වැඩසටහනින් අඛණ්ඩව අදහස් පළ කළ මවුලවිතුමා කවි කීමේ සූරයෙකි.මවුලවි තුමාගේ අවමංගල්‍ය කටයුතු සිදුකිරීම සඳහා ජනාධිපති මහින්ද රාජපක්‍ෂ මහතා ඊයේ (04) විශේෂ කමිටුවක් පත් කළ අතර එම කමිටුවට බස්නාහිර පළාත් ආණ්ඩුකාර අලවි මවුලානා සහ පාර්ලිමේන්තු මන්ත්‍රී ඒ. එච්. එම්. අස්වර් යන මහත්වරු අයත් වූහ.මවුලවි දේහය ඊයේ ගුවනින් රැගෙන ආ අතර එම අවස්ථාවේදී එය භාර ගනු ලැබුවේ ජනාධිපති ලේකම් ලලිත් වීරතුංග මහතා ඇතුළු පිරිසක් විසිනි. දේහය ඉහ්සානියියා අරාබි විදුහලට රැගෙන ගිය අතර ආගමික වතාවත් සඳහා පසුව කොළඹ මුස්ලිම් මහා පල්ලියට ගෙන යනු ලැබිණි.දේහය පිළිබඳ අවසන් කටයුතු කොළඹ මාලිගාවත්ත මුස්ලිම් සුසාන භූමියේ දී ආගමික නායකයන්, මැති ඇමතිවරුන් ඇතුළු විශාල පිරිසකගේ සහභාගිත්වයෙන් ඊයේ රාත්‍රියේ සිදු කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n1007053</link>
    <topic>මව්ලවිතුමා උදාර ආගමික නායකයෙක්</topic>
    <author/>
    <content>ආගමින්, දහමින් පෝෂණය වූ නියාස් මව්ලවිතුමා ජාති, කුල, ආගම් බේදයෙන් තොර, මනුෂ්‍යත්වයෙන් පිරිපුන් හදවතක් ඇති උදාර ආගමික නායකයෙකු බව ජනාධිපති මහින්ද රාජපක්‍ෂ මහතා ශෝක පණිවිඩයක් නිකුත් කරමින් කියා සිටී.සියලු ආගමිකයන්ගේ ආදර ගෞරවයට පාත්‍රවිය හැක්කේ එබඳු පිරිපුන් මනුෂ්‍යත්වයකින් යුත් මිනිසුන්ට පමණක් බව පෙන්වා දෙන ජනාධිපතිවරයා එම ශෝක පණිවිඩයේ මෙසේද සඳහන් කරයි.නියාස් මව්ලවි පූජකතුමාගේ හදිසි අභාවයෙන් මම ඉමහත් සංවේගයට පත්වූයෙමි. ජනාධිපති උපදේශකවරයකු වශයෙන් පමණක් නොව ඉතා සමීප වූ ළබැඳී මිතුරකු වශයෙන් ද නියාස් මව්ලවි පූජකතුමාට මාගේ හෘදයාංගම ගෞරවය හිමි වෙයි.එතුමා ඒසානියා අරාබි පාසලේ විදුහල්පතිවරයා වශයෙන් දීර්ඝ කාලයක් කටයුතු කරමින් මේ රටේ ඉස්ලාම් දරු පරපුරට කළ අමරණීය මෙහෙවර මම ඉමහත් ගෞරවයෙන් සිහිපත් කරමි.තම ආගම ගැන සේම සමයාන්තර ආගම් පිළිබඳව ද කලා ආදී විෂයයන් පිළිබඳවද තිබූ කුසලතාව නියාස් මව්ලවි පූජකතුමා උපයෝගී කර ගත්තේ යහපත් රටක් ගොඩ නැගීමට සහාය දීම සඳහා ය.‘මහින්ද චින්තනය’ ජාතීන් හා ආගමිකයන් අතර ප්‍රචලිත කර ජාතීන් අතර සහෝදරත්වය ඇති කිරීමට එතුමා කළ කැපකිරීම් සදානුස්මරණීය ය. නියාස් මව්ලවි පූජකතුමා, තම උතුම් ආගමික ග්‍රන්ථය වූ කුරාණයේ සඳහන් දේව වචනය හොදින් වටහා ගත්තෙකි.එසේම මේ රටේ භාවිත සියලු ආගම් පිළිබඳව ද එතුමා සතු වූයේ පැසසිය යුතු දැනුමකි. අවබෝධයකි. මේ රට ඒකීය රාජ්‍යයක් බවත්, එහි සියලු ජාතීන් කුල මල භේදයෙන් තොරව ජීවත් විය යුතු බවත් ඔහුගේ උදාර පණිවිඩය විය.එබැවින් නියාස් මව්ලවි පූජක උතුමන්ගේ සමුගැනීම මා සළකන්නේ ඉතා යහපත් ආදරණීය මිතුරුතුමෙකු අහිමිවීමක් වශයෙනි.එසේම ජාති, කුල, ආගම් භේදයෙන් තොරව ඒකීය රාජ්‍යයක ජීවත් විය යුතුය යන පණිවිඩය ශ්‍රී ලාංකික ජාතියට දීමට සිටි අප සියලු දෙනාගේ ගෞරවයට පාත්‍ර වූ උතුම් පූජක උතුමෙකුගේ සමුගැනීමකි. එබැවින් අපගේ බලවත් සංවේගය මේ සමඟ පිරිනමමු.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n1007054</link>
    <topic>පොලිසිය අසල කලහකාරී ලෙසහැසිරුණු 100ක් පමණ අත්අඩංගුවට</topic>
    <author>වෙල්ලස්සේ බණ්ඩාර සහ මහින්ද අලුත්ගෙදර</author>
    <content>මට්ටක්කුලිය පොලිස් මුරපොළ ආසන්නයේදී පෙරේදා (3) රාත්‍රියේ පොලීසියට ගල්, මුල් ප්‍රහාර එල්ල කරමින් කලහකාරී ලෙස හැසිරුණු ප්‍රදේශවාසීන් 100ක් පමණ දෙනා පොලිස් අත් අඩංගුවට ගෙන ඇත.මත්ද්‍රව්‍ය (හෙරොයින්) ජාවාරම් සම්බන්ධයෙන් සැකපිට පුද්ගලයකු අත්අඩංගුවට ගැනීමෙන් පසු එම පුද්ගලයා පොලිස් අත්අඩංගුවේදී තුවාල ලැබීම හේතු කොටගෙන රෝහල් ගත කිරීමට සිදුවීම නිසා මේ නොසන්සුන්කාරී තත්ත්වය උද්ගතවී තිබේ.සැකකාර පුද්ගලයා අත්අඩංගුවට ගැනීමෙන් පසු එදින රාත්‍රියේ පොලිස් ස්ථානයේ වීදුරුවකට පහර දීමේ හේතුවෙන් තුවාල සිදු වී තිබෙන අතර පසුව ඒම පුද්ගලයා රෝහල් ගත කළ බව පොලිස් මාධ්‍ය ප්‍රකාශක පොලිස් අධිකාරී ප්‍රිශාන්ත ජයකොඩි මහතා සඳහන් කෙළේය.මෙසේ සැකකරු තුවාල ලබා රෝහල් ගත කළ පසු ප්‍රකෝප වූ ප්‍රදේශවාසීන් පොලීසියට ගල්, මුල් දමා ගසමින් ප්‍රහාර එල්ල කොට ප්‍රකෝපකාරී ලෙස හැසිරුණු අතර තත්ත්වය පාලනය කිරීමට යුද හමුදාවේ සහය ද ලබා ගත් බව හෙතෙම කියා සිටියේය.රෝහලේ ප්‍රතිකාර ලබන පුද්ගලයා පොලිස් ආරක්ෂාව යටතේ පසුවන බවත්, උද්ඝෝෂණයට සම්බන්ධ වූ පුද්ගලයන්ගෙන් මේ වන විට පොලීසිය ප්‍රශ්ණ කරගෙන යන බවත්, පොලිස් මාධ්‍ය ප්‍රකාශකවරයා අවධාරණය කෙළේය.ප්‍රදේශයේ ආරක්ෂාව සහතික කිරීම සඳහා හමුදාව සහ පොලීසිය ඒකාබද්ධව මෙහෙයුම් සිදු කළ අතර ඊයේ (4) සවස වන විට ප්‍රදේශය සාමකාමී තත්ත්වයකට ගෙන ඒමට හැකිවූ බවද ඒ මහතා පැවසීය.මේ සිද්ධිය සම්බන්ධයෙන් පොලිස් විශේෂ විමර්ශන කණ්ඩායමක් පරීක්ෂණ පවත්වාගෙන යයි. පොලීසියට එරෙහිව මට්ටක්කුලිය ප්‍රදේශයේ ජනතාව ප්‍රකෝපකාරී ;ලස හැසිරීමට එම පොලීසියේ නිලධාරීන්ගේ ක්‍රියා කලාපය හේතුවූවාදැයි සොයාබැලීම සඳහා මෙසේ විශේෂ විමර්ශන කණ්ඩායමක් පත්කළ බව පොලිස් මාධ්‍ය ප්‍රකාශක ප්‍රිශාන්ත ජයකොඩි මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n1007055</link>
    <topic>පොලිස් පරීක්ෂණ නිම වනතුරුනිලධාරින් කොට්ඨාසයෙන් බැහැරට</topic>
    <author/>
    <content>මට්ටක්කුලිය පොලීසිය විසින් මත්කුඩු සමග අත්අඩංගුවට ගත් සැකකරුවකුට පහරදී ඝාතනය කැර ඇතැයි සැක කරමින් ගම්වාසීන් පිරිසක් මට්ටක්කුලිය පොලීසිය ඉදිරිපිට පෙරේදා රාත්‍රී කලහකාරී ලෙස හැසිරුණු බව පොලිස්පති ආචාර්ය මහින්ද බාලසූරිය මහතා පවසයි.මට්ටක්කුලිය පොලිස් ස්ථානාධිපති ප්‍රමුඛ නිලධාරීන් කණ්ඩායමක් මත්ද්‍රව්‍ය ජාවාරම්කරු ඔහුගේ නිවසේදීම අත්අඩංගුවට ගෙන ඇත්තේ පාගමනින් ගොසිනි. ඔහු සතුව ඒ අවස්ථාවේ හෙරොයින් තොගයක්ද තිබී ඇත.මේ පුද්ගලයා පොලීසියට ගෙන ඒමට පෙර නිවස තුළදීම කැඩූ වීදුරුවකින් හිතාමතාම ඔහුගේ අත කපා ගෙන ඇත. ඔහු ගැන විමසීමට පොලීසියට පැමිණි කිහිප දෙනකු බිම තිබූ ලේ පැල්ලම් කිහිපයක් දැක, පොලීසිය සැකකරුට පහරදීම නිසා ඔහු මියගොස් ඇතැයි සැක උපදවා ගෙන එතැනින් පිටව ගොස් තිබේ.ඊට විනාඩි 15 කට පමණ පසු අසල්වැසි විශාල පිරිසක් පැමිණ මට්ටක්කුලිය පොලීසියට ගල්මුල්වලින් පහරදී තිබේ. එය ජනාකීර්ණ ප්‍රදේශයක් නිසා එහිදී පොලීසිය වෙඩි තැබීමක් සිදුකර නැත. මේ සම්බන්ධයෙන් පුද්ගලයන් 200 ක ගෙන් පමණ ප්‍රශ්න කැර, 25 දෙනෙකු අත්අඩංගුවට ගෙන තිබේ.සිද්ධිය සම්බන්ධයෙන් පරීක්ෂණයක් පවත්වන තුරු ජ්‍යෙෂ්ඨ පොලිස් අධිකාරී කොළඹ උතුර සහකාර පොලිස් අධිකාරි කොළඹ උතුªර සහ මට්ටක්කුලිය ස්ථානාධිපති ඇතුළු පොලිස් ස්ථානයේ සියලුම නිලධාරීන් කොට්ඨාසයෙන් පිටතට මාරු කැර යවා ඇති බව පොලිස්පති ආචාර්ය මහින්ද බාලසූරිය මහතා වැඩිදුරටත් සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n1007056</link>
    <topic>කාදර්ට මරණ තර්ජන</topic>
    <author>සුභාෂිනී සේනානායක</author>
    <content>එක්සත් ජාතික පක්‍ෂ මහනුවර දිස්ත්‍රික් පාර්ලිමේන්තු මන්ත්‍රී ඒ. ආර්. එම්. අබ්දුල් කාදර් මහතාට කිසිවකු විසින් දුරකථනයෙන් මරණීය තර්ජන සිදුකර තිබේ.මන්ත්‍රීවරයා මේ පිළිබඳව පෙරේදා (03) රාත්‍රී කොල්ලුපිටිය පොලිසියට පැමිණිල්ලක් කර ඇත. මන්ත්‍රීවරයාගේ පැමිණිල්ලට අනුව එම දුරකථන අංකය පිළිබඳව කඩිනමින් පරීක්‍ෂණයක් සිදුකරන බව කොල්ලුපිටිය පොලිසියේ ප්‍රධාන පොලිස් පරීක්‍ෂක සිසිර පෙත්තතන්ත්‍රි මහතා දිනමිණට පැවසීය.එජාප මන්ත්‍රීවරයා අයවැය විමසුමේදී අදහස් දැක්වීමට එක්සත් ජාතික පක්‍ෂයෙන් කාලය ඉල්ලා සිටියද කාලය ලබා නොදුන් නිසා අග්‍රාමාත්‍ය දි. මු. ජයරත්න මහතා තමන්ට හිමි කාලයෙන් මිනිත්තු 15ක් මන්ත්‍රීවරයාට ලබාදී තිබේ.අයවැය දෙවන වර කියවීම වෙනුවෙන් රජයට පක්‍ෂව අබ්දුල් කාදර් මන්ත්‍රීවරයා ඡන්දය ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n1007057</link>
    <topic>පොලිස් ආරක්ෂාවෙන් මිදී පැන ගිය කතුන් තිදෙනාගෙන් අයෙක් දැලේ</topic>
    <author>කොච්චිකඩේ විශේෂ ඩී.මිහිඳුකුල</author>
    <content>ජා ඇළ ප්‍රදේශයේ ගබ්සා මධ්‍යස්ථානයක් වටලා ජා ඇළ පොලීසිය මගින් අත්අඩංගුවට ගනු ලැබ මීගමුව දිසා මහ රෝහලට ඇතුළත් කළ කාන්තාවන් 14 දෙනාගෙන් තිදෙනෙක් පොලිස් ආරක්ෂාවෙන් මිදී පෙරේදා (3) පස්වරුවේ රෝහලින් පැන ගියහ.පැනගිය කාන්තාවන් තිදෙනා අතරින් එක් කාන්තාවක ජා ඇළ පොලිසියේ නිලධාරිනියක් රෝහල් ආරක්ෂක අංශයේ ද සහාය ඇතිව මහත් පරිශ්‍රමයක් දරා අත්අඩංගුවට ගෙන ඇත.ඇය අත්අඩංගුවට ගත් මොහොතේ බිම ඇද වැටීම නිසා පාදයකට තුවාල සිදු වී තිබුණි.මගේ වැඩිමහල් දරුවා මවුකිරි බොනවා. ඒ දරුවා මවු කිරි නැතිව අඬනවා කියලා ගෙදරින් කිව්වා. ඉතින් මගේ දරුවා, “අම්මේ කිරි දෙන්න” කියලා අඬනකොට මම වෙන මොනවද කරන්නේ. මම ඒකයි පැනලා ගියේ.”රෝහලින් පැනලා ගොස් යළි අත්අඩංගුවට පත්වූ කාන්තාව ඇඬු කඳුලෙන් එසේ පැවසුවාය. ඔවුන්ගේ සැමියන් ආහාර පාන රැගෙන මෙම කාන්තාවන් බැලීමට රෝහලට පැමිණ සිටිනු දක්නා ලදී.පොලිස් කාන්තාවන් දෙදෙනෙකු පමණක් කාන්තාවන් 14 දෙනෙකුගේ ආරක්ෂාව සඳහා යෙදීමේ හේතුවෙන් ඔවුනට මෙසේ පැනයාමට පහසු වූ බව රෝහල් ආරංචි මාර්ග සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n1007058</link>
    <topic>පුවක් වල්ලේ හබයටතරුණයකු මරා වළලයි</topic>
    <author>ඇඹිලිපිටිය විශේෂ සහ උඩවලව සමූහ</author>
    <content>පුවක් වල්ලක් හොරෙන් කඩාගත් බව කියන සිද්ධියක් මුල්කරගෙන ඌරු බොක්ක ගින්නැලියේ තරුණයකු ඝාතනය කර තිබේ.ජා ගොඩගේ ඉන්දික රංග ජීව (22) නැමැති අවිවාහක තරුණයකු ඉකුත් මස 18 වැනි දින මරා මළ සිරුර කුදු වන ආකාරයෙන් ගැට ගසා චූදිතයාගේ නිවස පිටුපස වළදමා ඒ මත කෙසෙල් ගසක් ද සිටුවා තිබිණි.මේ තරුණයා ඝාතනය කළ බව කියන සැකකරු අත්අඩංගුවට ගෙන කළ පාපොච්චාරණයක් මත මහේස්ත්‍රාත් නියෝගයෙන් ඉකුත් 3 දින සෙනෙසුරාදා මළ සිරුර ගොඩගනු ලැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n1007059</link>
    <topic>දාගැබක් ඉදිකර දීමට ආ යුවළපන්සලේ නිධන් හාරති</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>ත්‍යයක් ඉදිකරදෙන මුවාවෙන් දැදිගම රදුග්ගල ගල්ලෙන් පුරාණ විහාරස්ථානයට පැමිණි යුවළක් ගල්ලෙනේ නිධානයක් ගැනීමට පූජාවක් තබද්දී පොලිස් අත්අඩංගුවට පත්ව ඇත.ගම්පහ ප්‍රදේශයේ පදිංචි මේ අඹු සැමි යුවළ පොසොන් පෝයදා වන්දනාවේ පැමිණ චෛත්‍යයක් සාදා විහාරයට එන මාර්ගයද සකසා දෙන බව විහාරස්ථ දායක සභාවට පවසා තිබේ. ඊට පසුවද දින දෙකක් මේ යුවළ විහාරස්ථානයට පැමිණ චෛත්‍යය ඉදි කරන ආකාරය පිළිබඳව විහාරාධිපති හිමියන් සමග සාකච්ඡා කර ඇත.සෙනසුරාදා උදෑසන තවත් පස් දෙනෙකු සමග මේ දෙදෙනා චෛත්‍යය සෑදීම සඳහා පූජාවක් පැවැත්වීමට අව්‍ය බව පවසා ඇත. පසුව මේ ගැන සැක සිතූ දායක සභාව සිද්ධිය පිළිබඳව දැදිගම පොලිසියට දන්වා තිබේ.පූජාව පැවැත්වීමට සූදානම් වෙද්දී පොලිස් නිලධාරීන් එම ස්ථානයට පැමිණි විට කීප දෙනෙකු පැන යාමට තැත් කර ඇති අතර අඹු සැමි යුවළ ඇතුළු සියලුම සැකකරුවන් අත් අඩංගුවට ගැනීමට පොලිසිය සමත් වී ඇත.අඹුසැමි යුවළ මේ මස පස් වැනි දින වරකාපොල මහේස්ත්‍රාත් අධිකරණයට ඉදිරිපත් කිරීමට නියමිතය. දැදිගම පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n10070510</link>
    <topic>හත් හැවිරිදි දරුවා ඩෙංගු රෝගයෙන් මරුට</topic>
    <author>රත්නපුර දිසා විශේෂ එස්. ඒ. එල්. නිරෝෂන</author>
    <content>නිවිතිගල ප්‍රදේශයේ පදිංචි මනීෂ සඳරුවන් නම් දරුවකු මෙලෙස මරණයට පත්විය. රත්නපුර නාගරික හදිසි මරණ පරීක්ෂක එම්. එල්. විජේරත්න මහතා විසින් හදිසි මරණ පරීක්ෂණය පැවැත්විය.පශ්චාත් මරණ පරීක්ෂණ වාර්තාව සැලකිල්ලට ගෙන විවෘත තීන්දුවක් එහිදී ලබා දුන්නේය. මේ වසරේදී ඩෙංගු වැළදීමෙන් රත්නපුර රෝහලේදී මියගිය දෙවැන්නා මේ දරුවා බව රෝහල් බලධාරියෙක් කීවේය.මියගිය දරුවාගේ අවසන් කටයුතු 1 වැනිදා සිදුවිය. ඩෙංගු උණ වැළදුණු පුද්ගලයින් හය දෙනෙකු පමණ රත්නපුර දිස්ත්‍රික්කයේ මියගොස් ඇතැයි රත්නපුර සෞඛ්‍ය සේවා අධ්‍යක්ෂ වෛද්‍ය අතුල දන්ගල්ල මහතා පැවසීය.ඒ අයට නිශ්චිතවම ඩෙංගු වැළදී මියගියේ දැයි අවසන් නිගමනයක් කර නැතැයිද ඔහු පැවසීය. ජූනි මාසය අවසන් වනවිට රෝගීන් 1396 දෙනෙකු රත්නපුරයෙන් වාර්තා වී ඇත.බලන්ගොඩ ප්‍රදේශයෙන් මරණ දෙකක්ද, කහවත්ත, රත්නපුර, නිවිතිගල, කොළොන්න ප්‍රදේශවලින් අනෙක් මරණ වාර්තා විය. පසුගිය මාසයේදී ඩෙංගු රෝගීන් ගණන වැඩිවී ඇත. වර්ෂාව නිසා තවදුරටත් රෝගය පැතිරි යමින් පවතින බව සෞඛ්‍ය බලධාරිහූ පවසති.ගෙවී ගිය ජූනි මාසයේදී රෝගීන් 463 දෙනෙකු වාර්තාවිය. ඩෙංගු රෝගය පාලනය කිරීමට ජනතාවගේ සහය අවශ්‍ය බව රත්නපුර සෞඛ්‍ය සේවා අධ්‍යක්ෂවරයා කීවේය.මදුරුවන් බෝවෙන ස්ථාන විනාශ නොකරන අයට එරෙහිව නීතිමය පියවර ගන්නා බවද ඔහු කීවේය. මේ රෝගය පාලනය කිරීමට සෞඛ්‍ය අංශයට අනෙකුත් රාජ්‍ය ආයතනවල සහාය අවශ්‍ය වී ඇතැයි සෞඛ්‍ය බලධාරිහූ පෙන්වා දෙති.රත්නපුර වැනි දිස්ත්‍රික්කයන් මැණික් පතල් වසා දැමීම වැනි කටයුතුවලදී ඊට අදාළ රාජ්‍ය ආයතන මැදිහත්විය යුතුව ඇතැයි සෞඛ්‍ය අංශ පවසයි.මොනරාගල දිස්ත්‍රික් මහ රෝහලේ ප්‍රතිකාර ලබමින් සිටි පොලිස් පරීක්ෂකවරයෙකු ඩෙංගු රෝගය වැළදීමෙන් ඉකුත් 4 දා රාත්‍රි මියගියේය.මෙසේ මියගියේ අම්පාර පොලිස් ගරාජයේ සේවය කළ බඩල්කුඹුර කරවිල පදිංචිව සිටි පොලිස් පරීක්ෂක ආර්. ඒ. නෙවිල් නිශාන්ත ගුණතිලක (36) නැමති දෙදරු පියෙකි. උණ වැළදීමෙන් රෝහලට ඇතුළත් වූ මොහුගේ ලේ පරීක්ෂා කිරීමෙන් අනතුරුව ඩෙංගු වැළදී ඇති බවට අනාවරණය වීමෙන් අනතුරුව දැඩිසත්කාර ඒකකයේ ප්‍රතිකාර ලබමින් සිටියදී මියගිය බව රෝහලේ ප්‍රකාශකයෙක් දිනමිණට පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n10070511</link>
    <topic>නියාස් මෞලවිතුමාගේ දේහයට ජනාධිපති අවසන් ගෞරවය....  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n10070512</link>
    <topic> පළාත් පාලනනව ආයතන විස්සක්</topic>
    <author>මහින්ද අලුත්ගෙදර</author>
    <content>නව පළාත් පාලන ආයතන 20ක් ස්ථාපිත කිරීමට රජය තීරණය කරයි.එම පළාත් පාලන ආයතන ස්ථාපිත කිරීමේ මූලික අදියරේ කටයුතු දැනටමත් ආරම්භ කැර ඇති අතර ඒ යටතේ ප්‍රාදේශීය සභා, නගර සභා සහ මහනගර සභා අලුතින් ඉදිකෙරෙන බව පළාත් සභා සහ පළාත් පාලන ඇමැති ඒ. එල්. එම්. අතාවුල්ලා මහතා සඳහන් කරයි.මේ සඳහා විමර්ශන කමිටුවක් ද පත් කැර තිබෙන අතර මිනින්දෝරු දෙපාර්තමේන්තුවේ ජ්‍යෙෂ්ඨ නිලධාරියෙකු ඇතුළු සාමාජිකයෝ තිදෙනෙක් මීට ඇතුළත් බවද ඒ මහතා පවසයි.නව පළාත් පාලන ආයතන ස්ථාපිත කිරීමේදී බහුතරයක් බස්නාහිර පළාත කේන්ද්‍ර කැර ගනිමින් ක්‍රියාත්මක කෙරෙන අතර ඊට අමතරව උතුරු පළාත තුළ නව නගර සභා 4ක් පිහිටුවීමට සැළසුම් කැර ඇත. මේ අතර ත්‍රිකුණාමලය නගර සභාව මහනගර සභාවක් දක්වා උසස් කිරීමටද පළාත් සභා සහ පළාත් පාලන අමාත්‍යාංශය බලාපොරොත්තු වේ.හම්බන්තොට, කඩුවෙල හා දඹුල්ල යන ප්‍රාදේශීය සභා මහ නගර සභා ලෙස දැනටමත් ගැසට් මගින් ප්‍රකාශයට පත් කොට තිබේ. අදාළ ප්‍රදේශ සංවර්ධනය වේගවත් කිරීම සඳහා නව වැඩපිළිවෙළ ක්‍රියාත්මක කෙරෙන බවද ඒ. එල්. එම්. අතාවුල්ලා මහතා කියයි.දැනට ලංකාවේ ක්‍රියාත්මක පළාත් පාලන ආයතන ගණන 330ක් වන අතර ඉන් 18ක් මහනගර සභාවේ. තවත් 42 නගර සභා වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n10070513</link>
    <topic>ණය ආධාර ලබාගැනීම සඳහාරට පාවාදීමට අපි සූදානම් නැහැ</topic>
    <author/>
    <content>වසර 2010 අයවැය දෙවනවර කියවීමේ විවාදයේදී එම විවාදයට එක්වෙමින් ආර්ථික සංවර්ධන අමාත්‍ය බැසිල් රාජපක්ෂ මහතා කරන ලද කථාව ඇසුරෙනි.අද නිදහස්වුණු රටක, නිදහසේ අරුණලු කිරණ උතුරේ ජනතාවටද ලැබී ඔවුන් නියෝජනය කරමින් මේ පාර්ලිමේන්තුවට පැමිණි ඔබතුමා, ඔය අසුනේ ඉන්න අවස්ථාවක මට කථා කිරීමට ලැබීම මා භාග්‍යයක් ලෙස සලකනවා.ජාත්‍යන්තර මූල්‍ය අරමුදල ගැන කථා කරපු නිසා එක්සත් ජාතික පක්ෂය කාලය තුළ මේ ජාත්‍යන්තර මූල්‍ය අරමුදල, ලෝක බැංකුව සහ ආසියානු සංවර්ධන බැංකුවෙන් විවිධ අවස්ථාවල ණය, ආධාර ගත්තේ මොන ආකාරයටද කියන එක මම විපක්ෂයට මතක් කළ යුතුව තිබෙනවා. පළමුවෙන්ම 1980 වසරේදී ලෝක බැංකුවෙන් සහ ජාත්‍යන්තර මූල්‍ය අරමුදලෙන් රුපියල් මිලියන 60 ක් ගන්න කොන්දේසි රාශියකට එකඟවුණා.ඒ අය මුලින්ම පුද්ගලීකරණය කිරීම ආරම්භ කෙළේ මරදානේ බුහාරි හෝටලයෙන්. ඒක පුද්ගලිකරණය කරලා කිව්වේ “හෝටල් කර්මාන්තය - Hotel industry – privatize කළායි කියලා. අපි දන්නවා බුහාරිය කියන්නේ මොකක්ද කියලා.ඊට පස්සේ ගියා වාහන පහක් තිබුණු බංකොලොත් වෙච්ච United Motors Lanka Private Limited Company  එකට. සමහරු හිතුවා මේක Ford Motor Company එක වාගේ එකක් කියලා.එතැනින් ඈත් වුණේ නැහැ. ඊට පස්සේ ඔබරෝයි හෝටලය, රාමඩා හෝටලය, ලංකා හෝටල් සංස්ථාව, ටයර් සංස්ථාව, වානේ සංස්ථාව, සීමාසහිත සිමෙන්ති සංස්ථාව සහ මේ වතු සියල්ලම පුද්ගලීකරණය කරලා තමයි ඔය රුපියල් මිලියන 60 එක්සත් ජාතික පක්ෂය ගත්තේ.ඊට පස්සේ 1990 වසරේදී ආසියානු සංවර්ධන බැංකුවට ගිහිල්ලා රුපියල් මිලියන 30 ක් ගත්තේ, අපේ රටේ ජීවනාලිය වන ගොවි ජනතා පාවාදීලා, පොහොර සහනාධාරය කපන්න එකඟ වෙලායි.ඊළඟට 2002 වසරේ පැවති ආණ්ඩුව ධ්ර්ජ් එකට ගිහින් ර්‍ථඅට්ජ් එක අස්සන් කරලා රුපියල් මිලියන 556 ක් ගන්න කොන්දේසිවල තිබුණා. මහජන බැංකුව, ආදායම් බදු දෙපාර්තමේන්තුව, ජාතික රක්ෂණ සංස්ථාව, ඛනිජ තෙල් නීතිගත සංස්ථාව, දුම්රිය දෙපාර්තමේන්තුව යන මේ සියල්ල පුද්ගලීකරණය කරනවා කියා එකඟ වෙලා.එකක් දෙකක් පුද්ගලීකරණය කරලා එදා වෘත්තීය සමිති නැඟී සිට උසාවි ගිහින් සමහර ඒවා නතර කරපු නිසා අන්තිමට එක්සත් ජාතික පක්ෂයට රුපියල් මිලියන 60 න් වැඩසටහන අතරමඟ නතර කරන්න වුණා.ජාත්‍යන්තර මූල්‍ය අරමුදලෙන් පමණක් නොවෙයි අපි සාමාජිකත්වය දරන ලෝක බැංකුව, ආසියානු සංවර්ධන බැංකුව වැනි ආයතන හැම එකෙන්ම සාමාජික රටක් හැටියට අපට තිබෙන අයිතිවාසිකමක් තමයි එයින් අවශ්‍ය මූල්‍ය ආධාර එහෙම නැත්නම් මූල්‍ය පහසුකම් ලබා ගැනීම කියලා.ලෝක බැංකුවේ අපේ ආධාර ගැනීමේ කොන්දේසිවලට මහින්ද චින්තනය ප්‍රකාරව අපේ ආර්ථික වැඩපිිළිවෙළ ගෙන යනවාය කියලා ධ්ර්ජ් එක ගිවිසුමේ මුලින්ම සඳහන් කරලා පළමුවැනි වතාවට බිලියන 2.6 ක් ලබා ගැනීමට අපට පුළුවන් වුණා.එතැනදී කිසිම ව්‍යාපාරයක් හෝ වෙනත් කිසිදු දේපළක් විකුණන්නේ නැතැයි කියන එක ධ්ර්ජ් ආයතනයට අපි පැහැදිලිවම කියා තිබෙනවා. ඒ විතරක් නොවෙයි. අපි කිසිම සහනාධාරයක් අඩු කරන්නේවත් කපන්නේවත් නැති කරන්නේවත් නැහැයි කියන කොන්දේසිය දාලා තිබෙනවා.ඒ වගේම රාජ්‍ය සේවයට, රටේ රජයෙන් ඉටු කළ යුතු සේවාවන්වලට, අධ්‍යාපනයට, සෞඛ්‍යයට සහ මහාමාර්ගවලට, අනෙකුත් හැම කටයුත්තකටම කිසිම අදාළ කිරීමක් නොකරන බවත් අපි පැහැදිලිවම ධ්ර්ජ් ආයතනයට කියා තිබෙනවා.ඒ විතරක් නෙවෙයි, රජයේ සේවකයන්ට එදා විශ්‍රාම වැටුප නැති කළා. වැටුප් අඩු කිරීමක් හෝ සහනාධාර කප්පාදු කිරීමක් කිසිම ආකාරයකින් නොකරන බවත් අපි ධ්ර්ජ් ආයතනයට පැහැදිලිවම දන්වා තිබෙනවා.මේ අයවැය පරතරය සියයට 5 ට බස්සන්නයි. එහෙත් දැන් අපට තේරෙනවා, අපේ මේ තියෙන ශීඝ්‍ර සංවර්ධනයට සමහර වේලාවට අපට ඒක 8 දක්වා තියා ගන්න වෙනවා. වැඩි කරන්න වෙනවා කියලා. පසුගිය අවුරුද්දේ සියයට 9.9 යි. ඊයේ අයවැය කථාව කරනකොට වැඩබලන මුදල් ඇමැතිතුමා කිව්වා ඒක අපට සියයට 8 දක්වා තියා ගන්න වෙනවා. ඒක රටක දියුණුවට අවශ්‍යයි.ධ්ර්ජ් ආයතනයට හෝ ලෝක බැංකුවට විතරක් නොවෙයි යුරෝපා හවුලට පවා අපි යනවා. අපෙන් අහනවා, ඇයි ගියේ කියලා. අපි යනවා. අපි ඉල්ලනවා. හැබැයි අපට එකඟ වෙන්න බැරි කොන්දේසියක් තිබෙනවා නම් අපි එකඟ වෙන්නේ නැහැ.ඒක නිසා තමයි ජාත්‍යන්තර මූල්‍ය අරමුදලේ අමෙරිකාව අපට විරුද්ධව ඡන්දය දුන්නේ. ඒ විතරක් නොවෙයි, නෝර්වේ, ජර්මනිය, සහ ප්‍රංශය අයින් වුණේ. ඔවුන්ට ඕනෑ වුණා, තව කොන්දේසි දාන්න. අපි ඒවාට එකඟ වුණේ නැහැ. ඒ විතරක් නොවෙයි, යුරෝපා හවුලට අපි ගියා, ට්ඉර්‍ථ ර්‍ථතභඵ ගන්න. එහෙත් අපි ඔවුන්ගේ කොන්දේසිවලට අපේ ස්වෛරීභාවය සහ ස්වාධීනත්වය පාවා දෙන්නේ නැහැයි කියන එක අපි කියන්න ඕනෑ.අන්න ඒකයි අපේ ප්‍රතිපත්තිය. අපට අයිතියක් තිබෙනවා, ඕනෑම ආයතනයකින් ඒ ආධාර ගන්න. ණය ගන්න. අපි ඒවා ගන්නවා. එහෙත් අපේ ශ්‍රී ලංකාවේ ස්වාධීනත්වය සහ ස්වෛරීභාවය, ජනතාවගේ පරමාධිපත්‍ය අපි නැති කරන්නේ නැහැයි කියන එක අප මේ අවස්ථාවේදී පැහැදිලිවම කියනවා.අපේ බලාපොරොත්තුව පුද්ගලයා හදලා පවුල ගොඩ නඟන්නයි. පවුල ගොඩනඟලා ගම හදන්න. ගම ගොඩනඟලා රට දිනවන්නයි. අපි මේ සෑම දෙයක්ම කරන විට රටක් හැටියට අපේ පළමුවෙනි ප්‍රතිපත්තිය තමයි නොබෙඳුණු ඒකීය රටක් ඕනෑයි කියන එක.පුවත්පත්වල මම දැක්කා, රට ගැන, ආර්ථිකය ගැන කථා කර තිබෙනවා. ආර්ථිකය විවිධ ආකාරයට ගණන් හදන්න පුළුවන්. මම එකඟ නොවුණත් විවිධ රටවල රටේ ආර්ථිකය හරි අතට යනවාද නැද්ද කියා මනින ලෝක සම්මතයක් තිබෙනවා.අපේ රවි කරුණානායක මන්ත්‍රීතුමා කියන විධියට එක් අයකුට ආදායම කෝටි ගණනක් ලැබෙන විට අනික් එක්කෙනා අඩු ආදායමක් ගන්න පුළුවන්. එහෙත් ලෝක සම්මතය අනුව තමයි රටක එවැනි දේවල් මනින්නේ. පළමු වන එක වර්ධන වේගය. රවි කරුණානායක මන්ත්‍රීතුමාම කිව්වා ලෝක ආර්ථිකය කඩා වැටුණා කියා. එතුමා කිව්ව එක හරි.මෙවැනි වෙලාවක ශ්‍රී ලංකාව පිට පිට අවුරුදු තුනක් ආර්ථික වර්ධන වේගය සියයට 7 කට ආසන්නව තියා ගත්තා. ලෝක ආර්ථික අර්බුදය හමුවේ ශ්‍රී ලංකාව 3.5 ක වර්ධන වේගයක් තියා ගත්තා. එහෙම නම් රට හරි මාර්ගයේ යනවාද? ඉදිරියට යනවාද? පස්සට යනවාද කියන එක ඔබතුමන්ලාට හිතාගන්න පුළුවන්.ඊළඟට උද්ධමන වේගය පසුගිය අවුරුද්දේ මැදභාගයේ තිබුණේ සියයට 25 කට ආසන්න ප්‍රමාණයක. ඊට කලින් 1978 සිට 2008 දක්වා සාමාන්‍ය ගණන බැලුවොත් 11.7 යි. හැබැයි ඊයේ වැඩ බලන මුදල් ඇමතිතුමා කිව්වා, ගිය මාසය වනවිට 4.6 දක්වා අඩුවෙලා තිබෙනවා කියා. අපේ බලාපොරොත්තුව එය මේ වර්ෂය තුළ, ඉදිරියේදී සියයට 7 කට අඩුව තියා ගන්නයි.මේක අවුරුදු 10 කට පස්සේ තනි ඉලක්කමක උද්ධමන වේගයක් තිබෙන පළමු වන අවස්ථාවයි කියන එක මා මේ අවස්ථාවේ සඳහන් කරනවා. ඊළඟට දිළිඳුකම ගැන කිව්වා.එනම් දරිද්‍රතාව එතුමා සංඛ්‍යා ලේඛන දෙපාර්මේන්තුව ගැන කියමින් වැරදි තොරතුරු දීම ගැන ඇත්තටම අපි කනගාටු වෙනවා. 1995/96 දී 24.3 ක්ව තිබුණු දරිද්‍රතාව - දිළිඳුකම – 2006/2007 වනවිට 12.6 ට අඩුකර තිබෙනවා.ඒක තමයි 2009 අන්තිමට පිට වී තිබෙන සංඛ්‍යා ලේඛනය. ඒ විතරක් නොවෙයි. රවි කරුණානායක මන්ත්‍රීතුමා හම්බන්තොට ගැන කිව්වා. 1995/96 දී 26.2 ට තිබුණු එක අද 10.5 ට අඩුවෙලා තිබෙනවා. ඊළඟට සමෘද්ධි පවුල් ගැන කථා කළා.2004 දී විරැකියාව සියයට 8.3 යි. 2008 වනවිට එය සියයට 5.4 දක්වා අඩු කළා. දැන් විරැකියාව සියයට 5.8 යි. මේ අනුව විරැකියාව සියයට 5 දක්වා අඩු කරන්න, සමහර විට ඊටත් වඩා අඩු කරන්න අපට හැකියාව ලැබෙනවා. ඒ විතරක් නොවෙයි. අපි උපාධිධාරි ප්‍රශ්නයට උත්තරයක් දුන්නා වගේ ගමේ කටයුතු කිරීමට ගමේ උපාධිධාරින්ට අවස්ථාව දෙමින් අපි ජනසභා ලේකම්වරුන් ඉතාම මෑත කාලයේදී බඳවා ගන්නවා.රටේ ආර්ථිකය පවත්වාගෙන යන්න නම් විනිමය අනුපාතය ස්ථාවරව තියා ගන්න ඕනෑ. අප පසුගිය අවුරුද්ද මුළුල්ලේම විනිමය අනුපාතය ස්ථාවරව පවත්වාගෙන ගිහින් තිබෙනවා.මෙසේ විනිමය අනුපාතය ශක්තිමත් වීම තුළින් සමහර විට අපට එය තවත් ස්ථාවර කර ගන්න පුළුවන් වේවි. පසුගිය සැප්තැම්බරයේ පොලී අනුපාතය සියයට 25 ත් 30 ත් අතරයි තිබුණේ. මෙය සුළු පරිමාණ කර්මාන්තකරුවන්ට, අපේ ව්‍යාපාරිකයන්ට ලොකු කරදරයක් වෙලා තිබුණා. ඔවුන්ගේ ව්‍යාපාර ගෙන යෑමේදී, ව්‍යාපාර පුළුල් කිරීමේදී ඔවුන් දුෂ්කරතාවකට මුහුණ දුන්නා. අද එය සියයට 14 ත් 16 ත් අතර මට්ටමක පවත්වාගෙන යනවා.වී ගොවියා, බඩ ඉරිඟු ගොවියා, කිරි ගොවියා, එළවළු හා පළතුරු ගොවියා සඳහා ඉහළ ආදායමක්. ඉහළ මිලක් ලබාදීමට අවශ්‍ය වැඩ පිළිවෙළවල් හැම තිස්සේම යෙදුවා. මේ කාලය තුළ අපි බලාපොරොත්තු වන්නේ, මේ රටේ නිපදවිය හැකි සෑම දෙයක්ම මේ රටේ නිපදවන්නයි.ඒ සඳහා අපේ සමෘද්ධිලාභීන්, ඒ වාගේම කාන්තා පක්ෂය වැඩි වැඩියෙන් සහභාගි කරවා ගෙන, නිෂ්පාදනය වැඩි කරන්න අවශ්‍ය සෑම සහනාධාරයක්ම සහ දිරි ගැන්වීමක්ම ලබාදෙන බව මේ අවස්ථාවේදී අපි සඳහන් කරනවා.අද ලෝකයේ කිරි ගොවියාට ගෙවන මිල ගණන්, ගිය සතිය දක්වා අපි ගෙව්වේ 32 යි. ජනාධිපතිතුමාගේ නියෝගය පරිදි සියයට 10 කින් එය වැඩි කළා. ප්‍රංශයේ කිරි ගොවියාට අද ලීටරයකට ගෙවනවා, රුපියල් 41.16 ක්.නවසීලන්තයේ ගෙවනවා 34.96 ක් ජර්මනියේ ගෙවනවා 36.96 ක්. අමෙරිකාවේ ගෙවනවා 35.93 ක්, ඉතාලියේ ගෙවනවා 46.55 ක්. ඔස්ට්‍රේලියාවේ ගෙවනවා 33 ක්. මැලේසියාවේ ගෙවනවා 39.62 ක්.කාම්බෝජයේ විතරයි රුපියල් 9.63 ක් ගෙවන්නේ. එහෙම නම් අපට පුළුවන්ද කිරි පිටි මිල අඩු කරලා අපේ කිරි නිෂ්පාදනය අඩු කරන්න? අපි කිරි ගොවියාව දිරි ගන්වනවා මිසක් අපට හැකියාවක් නැහැ.ඒ දෙන සහනාධාරය නවසීලන්තයේ හෝ ඔස්ට්‍රේලියාවේ ඉන්න කිරි ගොවියාට දෙන්න. ඒක ලැබිය යුත්තේ අපේ ශ්‍රී ලංකාවේ ඉන්න, අපේ ගම්වල ඉන්න කිරි ගොවියාටයි.වී නිෂ්පාදන ගැන කිව්වොත් අද සහල් මිල අඩු වී තිබෙන බව තමුන්නාන්සේලා දන්නවා. ඒක කවුරුවත් කියන්නේ නැහැ. අපි දන්නවා, පසුගිය මැතිවරණ කාලයේ සමහර බලවේග විසින් අපේ ලංකාවේ වෙළෙඳ පොළේ ලොකු හාල් හිඟයක් මැව්ව බව. ඒ වෙනකොට වෙළෙඳ පොළට සහල් එන්න මාර්ගයක් තිබුණේ නැති නිසා සහල් මිල ඉහළ යෑමක් විතරක් නොවෙයි, සහල් හිඟයකුත් ඇති කළා.ඒ වෙලාවේදී මේ රටේ ජනතාව ආරක්ෂා කරන්න යම් කිසි පියවරක් ගන්න රජයට සිද්ධ වුණා. ඒ නිසා පිටරටින් සහල් ගෙන්වන්නට ඉඩ දෙන්න අකමැත්තෙන් වුණත් අපට සිද්ධවුණා. ඒකෙන් සමහර ව්‍යාපාරිකයෝ වැරදි ප්‍රයෝජන අරගෙන අසීමිතව ආනයනය කෙරෙව්වා.ජනවාරි මාසයේ විතරක් සහල් මෙට්‍රික් ටොන් 80,306 ක් ආනයනය කළා. ඒ වගේම පෙබරවාරි මාසයේ මාර්තු මාසයේ අපි නතර කරන තෙක් විශාල සහල් තොග ආනයනය කළා. ඒ විතරක් නොවෙයි, සහල් මිලත් එක්ක ඈඳෙන එකක් තමයි පිටි මිල.ඒ වෙනකොට අපි අවුරුදු හතරක් තිස්සේ “මහින්ද චින්තන” ප්‍රතිපත්තිය අනුගමනය කොට පිටි පාරිභෝජනය එන්න එන්නම අඩු කරලා. සියයට 50 කින් අඩු කරලායි තිබුණේ. සහල් මිල ඉහළ යෑම නිසා ඒකට ආදේශකයක් හැටියට රුපියල් 10 කින් තිරිඟු පිටිවල ආනයන බද්ද අඩුකළා. සහනාධාරයක් නොවෙයි දුන්නේ. තිරිඟු පිටි ආනයනයට පනවපු බද්ද රුපියල් 10 කින් අඩු කරලා පිටි මිලත්, පාන් මිලත් අඩු කළා. එතකොට පිටි පාරිභෝජනය වැඩි වුණා.තමුන්නාන්සේලා දන්නවා, අද වී අලෙවි මණ්ඩලය සතුව වී මෙට්‍රික් ටොන් 40,000 ක් තිබෙන බව. ඒ වගේම ගොවීන් සතුවත් වී තිබෙනවා.මේ රටේ සියලු දෙනාගේම සහල් පරිභෝජනය මේ ආකාරයටම පැවැතුණොත් සහල් මෙට්‍රික් ටොන් 4,49,113ක පමණ අතිරික්තයක හාල් තොගයක් දෙසැම්බර් මාසය වන කොට මෙහි ඇති වනවා. එහෙම නම් අපි පිටි මිල අඩු කරලා හරියනවා ද? මේ ආර්ථිකයේ අපි මොකක් ද කරන්නේ? අපට අවශ්‍ය මේ ආඩම්බරකාර තාත්තාට අවශ්‍ය අපේ දරුවන්ට කිරිපිටි දෙන්න නොවෙයි. මවු කිරි සහ දේශීය කිරි පොවන්න වගේම මේ රටේ ජනතාවට තුන් වේලම බත් කන්න පුළුවන් පරිසරයක් හැදීමයි.තමුන්නාන්සේලා දන්නවා 2008 හා 2009 එක්ක සංසන්දනය කරන කොට හාල් මිල සෑහෙන ගණනකින් අඩු වෙලා තිබෙන බව. සම්බා හාල් කිලෝවක 2009 වාර්ෂික සාමාන්‍ය මිල ගණන රුපියල් 76.57 යි. දැන් එය රුපියල් 58 ට බැහැලා.රතු කැකුළු හාල් කිලෝවක 2009 වාර්ෂික සාමාන්‍ය මිල ගණන රුපියල් 63.64යි. දැන් රුපියල් 48ට බැහැලා. මේ විධියට රුපියල් 65.44කට තිබුණු නාඩු සහල් කිලෝවක් දැන් සාමාන්‍ය මිල රුපියල් 48කට බැහැලා.මේක තවත් බැස්සොත් අනිවාර්යයෙන්ම අපේ ගොවියන්ට වී ගොවි තැන අත් හරින්නසිදු වෙනවා. ඒ නිසා අපි වගකීමකින් කියනවා මේ රටේ ගොවි ජනතාව ආරක්ෂා කිරීමට, අපේ රටේ නිෂ්පාදනය ආරක්ෂා කිරීමට, මිල ස්ථාවරව පවත්වාගෙන යා යුතුව තිබෙනවාය කියලා.අපට ලොකු විශ්වාසයක් තිබෙනවා. මේ රටේ ගොවි ජනතාව ලබන මහ කන්නයේදී ශ්‍රී ලංකාව බඩ ඉරිඟුවලින් ස්වයංපෝෂිත කරනවාය කියලා. ඒක අපි ආඩම්බරයෙන් කියනවා. ඒ විතරක් නොවෙයි. පශු සම්පත් ක්ෂේත්‍රය ගැන කථා කළොත් එහි සෑහෙන ප්‍රගතියක් තිබෙනවා.අපේ කුකුළු මස් කර්මාන්තය ආදර්ශයක් හැටියට ලෝක බැංකු වාර්තාවල පවා සඳහන් වෙලා තිබෙනවා. එහෙත් අවාසනාවකට නැවත වාරයක් මේ කර්මාන්තයේ යම් කිසි අඩුවක් පසු ගිය කාලයේ දී සිද්ධ වුණා.කුකුළු මස් මිල ඉහළ යාම නිසා රාජ්‍ය ආයතනයක් හරහා ලක් සතොස හරහා එක වරක් පමණක් සීමිත කුකුළු මස් ප්‍රමාණයක් වෙළෙඳ පොළට දාන්න ;වළෙඳ ඇමැතිතුමාට අවස්ථාව දීලා තිබෙනවා.අපේ රජයේ අරමුණ වන්නේ, දැනට කර්මාන්තයේ යෙදිලා ඉන්න අයට කිසිම හානියක් නොවී ක්‍රමානුකූ®ල වැඩ පිළිවෙළක් තුළින් ඒ ඇති කර ගන්න ස්වයංපෝෂිතභාවය ආරක්ෂා කර ගන්නයි. අපි පිටරටින් හාල් ගෙන්වලා ඇති වුණු තත්ත්වයම මේ කර්මාන්තයටත් ඇති නොවන්නට කටයුතු කරනවා.ඒ වගේම දේශීය නිෂ්පාදන පැත්තෙන් ධීවර කර්මාන්තයේ පසු ගිය වසරේ විතරක් මුහුදු මත්ස්‍ය නිෂ්පාදනය සියයට 6.8කිනුත්, මිරිදියමත්ස්‍ය නිෂ්පාදනය සියයට 4.7 කිනුත් වැඩිවුණා. මේ පිළිබඳව ඒ ඒ අමාත්‍යංශය යටතේ කථා කරන කොට අපි පැහැදිලි කරන්න සූදානම්.මෙතෙක් කල් හැම අය වැයකින්ම පාර්ලිමේන්තුවේ මුදල් වෙන්කළේ අමාත්‍යාංශයකට නැත්නම් දෙපාර්තමේන්තුවකට. පසු ගිය 2008 වර්ෂයේ පළමු වැනි වතාවට අය වැය ලේඛනයෙන් ජනාධිපතිතුමා හැම ග්‍රාමසේවක වසමකටම මිලියනය ගණනේ වෙන් කළා.මේ හැම ගමකම අඩුගණනේ ලයිට් කණු කීපයක් හරි හිටවලා තිබෙනවා. අඩු ගණනේ ඇළක්, ඇනිකට් එකක්, බෝක්කුවක් මේ සියල්ලම කරලා තිබෙනවා. ගම්වල තිබෙන සෑම යටිතල පහසුකමක්ම දියුණු කරලා තිබෙනවාය කියන එක මේ අවස්ථාවේදී අපි සඳහන් කරනවා. ඒ වගේම විදුලිය පැත්තෙන් බැලුවොත් එදා 2005 දී තිස්තුන් ලක්ෂ අනූහයදහස් හතළිස් හතක් පාරිභෝගිකයන් හිටියා. එය සියයට 76ක්.2010 අප්‍රේල් මාසය වන කොට විදුලිය සැපයීමේදී 43,37354ක් සියයට 87 දක්වා වර්ධනයක් ඇති වෙලා තිබෙනවා. ග්‍රාමීය විදුලි බල ව්‍යාපෘති සඳහා 2006 දී මිලියන 2051කුත්, 2007 දී 2737කුත් 2008 දී 4020කුත් 2009 දී 4515.2කුත් 2010 මිලියන 6468ක් වෙන් කරලා තිබෙනවාය කියන එක අපි මේ අවස්ථාවේදී කියනවා. මේ මුදල වෙන් කරලා තිබෙන්නේ ග්‍රාමීය විදුලි බල යෝජනා ක්‍රමවලට විතරයි.නොරොච්චෝලේ, ඉහළ කොත්මලේ, කෙරවළපිටිය, උමා ඔය වැනි බල ශක්ති නිෂ්පාදනය සඳහා වෙන් කරපු එහෙම නැත්නම් සම්ප්‍රේෂණය සඳහා වෙන් කරපු මුදල් නැතුව ගමට විදුලිය දෙන්න පමණක් මේ මුදල වෙන් කරලා තිබෙනවා. එහෙම තිබියදී යටිතල පහසුකම් සහ මානව සංවර්ධනය සඳහා අපි මුදල් වෙන් කරලා නැහැ කියලා සඳහන් කරනවා.මහින්ද චින්තන ඉදිරි දැක්මේ පැහැදිලිව සඳහන් වන පරිදි උතුරු වසන්තය හා නැඟෙනහිර නවෝදයෙන් ලැබුණු අත්දැකීම් තුළින් ප්‍රයෝජන අරගෙන පළාත් සංවර්ධනය කිරීම සඳහා මේ අය වැයෙන් මුදල් වෙන් කරලා තිබෙනවා.විශේෂයෙන්ම දැනට තිබෙන වෙන් කිරීමට අමතරව රුපියල් මිලියන හත්දහස් පන්සීයක් වෙන් කරලා තිබෙනවා. ඒ තුළ රජ රට නවෝදය, වයඹ පුබුදුව, පුබුදමු වෙල්ලස්ස, කඳුරට උදානය, සබරගමු අරුණාලෝකය සහ රන් අරුණ වැඩසටහන් සඳහා මුදල් වෙන් කරලා ඒ පළාත් නඟා සිටුවීම තුළින් එම පළාත් අතර තිබෙන සංවර්ධනය අපි ශක්තිමත් කරනවා.දකුණේ ඉන්න සමහර පරාජිත සංවිධාන උතුරට ගිහිල්ලා එහි ගොඩ නඟාගෙන එන සාමය, මිත්‍රකම බිඳින්න කටයුතු කරන අතරේ දෙමළ ජාතික සන්ධානය වග කීමක් ඇතිව කටයුතු කිරීම ගැන මා ඉතාම සතුටු වෙනවා. කළින් ආණ්ඩුවල තිබුණු ප්‍රතිපත්තියට වඩා වෙනත් ප්‍රතිපත්තියක් අනුගමනය කරමින් ඒ අවතැන් වන ජනතාව ඉතාම ඉක්මනින් නැවත පදිංචි කිරීමේ ප්‍රතිපත්තියක් අපි අනුගමනය කළා.ඒ නිසා තමයි ඒ අවතැන් වුණු 40,000ක් වන මූතුර් ජනතාව දින 44ක් තුළ නැවත පදිංචි කරන්න අපට පුළුවන් වුණේ. ඒ වාගේම එතැනින් පටන්ගෙන අවසන් කෙළේ නැහැ. ඉච්චලම්පත්තුව, සාම්පූර්, වෙරුගල්, උප්පාරු, වාකරේ හැම ප්‍රදේශයකම ජනතාව අවතැන් වුණාම නැඟෙනහිර එම ජනතාව නැවත පදිංචි කිරීම අපි ඉතාම වේගයෙන් කළා.ලෝකයේ කිසිම රටක එවැනි කටයුත්තක් කරලා නැහැ කියන එක අද මුළු ජාත්‍යන්තර සංවිධාන විසින් පිළිගන්නවා. එක් අයෙක්වත් අපි කිසිම වංසගත රෝගයකින් මිය යන්න ඉඩ දුන්නේ නැහැ. කිසිම කෙනෙකුට බඩගින්නේ ඉන්න දුන්නේනැහැ.ඒ වාගේම අවතැන්වුණු ජනතාවගේ පෝෂණ තත්ත්වය - දභබපඪබඪධදචත මචතභඥ එක – රටේ සාමාන්‍ය මට්ටමට ඉහළින් තිබෙන තත්ත්වයට ගෙනැවිත් ඔවුන්ව බලා කියා ගන්න මේ රටේ ජනතාවට, රජයට පුළුවන් වුණා.ඔවුන්ට ඉක්මනින්ම නැවත දෙපයින් හිට ගන්න පුළුවන් තත්ත්වයක් ඇති කරන්න ඕනෑ. අපි හය මාසයක් සහනාධාර දුන්නාට අපිට අවශ්‍යතාව තිබුණා ඊට පස්සේ ඔවුන්ට නියම පුරවැසියන් හැටියට කිසිම කෙනෙකුට අතපාන්නේ නැතිව ජීවත් වෙන්න පුළුවන් පරිසරයක් හදන්න.ඒ ප්‍රදේශයේ වැඩි ජනතාවක් ගොවීන්, ධීවරයන් සහ පශු කටයුතුවල යෙදෙන අයයි. මේ අයට ඒ ජීවනෝපායන් කරගෙන යන්න අවශ්‍ය පහසුකම් අපි සපයා තිබෙනවා. ඒ ජනතාව ඉතාම ධෛර්ය සම්පන්න ජනතාවක්.ලබන මහ කන්නයෙන් පසුව සම්පූර්ණයෙන්ම ස්වාධීන පුද්ගලයන් හැටියට නිදහසේ කිසි කෙනෙකුට අතනොපා ඔවුන්ට ජීවත්වීමට පුළුවන් තත්ත්වයක් ඇති වෙයි කියලා අපිට විශ්වාසයි.අපි ඔවුන්ට තාවකාලික නිවාස තනා දුන්නා. අපේ ජනාධිපතිතුමා පසුගියදා ඉන්දියාවේ සංචාරය කළාට පසුව ඒ සියලු ජනතාවට ස්ථිර නිවාස හදාදෙන්න අපිට පුළුවන්කම ලැබී තිබෙනවා. ඒ ප්‍රදේශවල ජනතා නියෝජිතයන් හැටියට ඒ සඳහා උදවු කරන්න ඒ ගම්වල වැඩ කිරීමට – ටීඑන්ඒ එකේ මන්ත්‍රීවරු අද අපිත් එක්ක එකඟවීම ගැන අපි සතුටු වෙනවා.මේ ගැන සඳහන් කරන කොට මම එක් කාරණයක් මතක් කරන්න ඕනෑ. මේ වාගේ අර්බුදයක් තුළින්, ස්වාභාවික කරුණක් ගං වතුර, ගිනි කඳු පිපිරීම්, සුනාමි වාගේ ඒවා නොවෙයි. ලෝකයේ ගැටුම්කාරී තත්ත්වයකින් අවතැන්වුණු ජනතාවක් පදිංචි කිරීමේ සාමාන්‍ය කාලය අවුරුදු 20 යි.අවුරුදු 20 ක් ගතවෙලා තිබෙනවා, ඊට අඩු නොවෙයි වැඩි වුණා මිසක්. ඊට කලින් මෙවැනි ගැටුම්කාරී තත්ත්වයක් උඩ නැවත පදිංචි කිරීම් කරලා නැහැ. එයින් සියයට 80 ක් දින 180 ක් තුළ නැවත පදිංචි කරන්න අපිට පුළුවන් වෙලා තිබෙනවා. ඒක ලෝක වාර්තාවක්ය කියලා මා මේ අවස්ථාවේදී සඳහන් කරනවා.ඉදිරි කාලයේදී අපි ඒ ප්‍රදේශවල අවිහරණය කරලා, ප්‍රජාතන්ත්‍රවාදය ස්ථාපිත කරලා, ජනතා නියෝජිතයන්ට අවස්ථාව දීලා, පළාත් සභා ඡන්ද තියලා, ප්‍රාදේශීය සභා ඡන්ද තියලා, ඒ සියලුම සංවර්ධන කටයුතු කරලා අන්තිමේදී ඒ අවසන් විසඳුම ලබාදීමට ජනාධිපතිතුමා ඇතුළු මේ රජය ක්‍රියා කරනවාය කියන එක මේ අවස්ථාවේදී මා සඳහන් කරනවා.ඉදිරි කාලය තුළ අප ඉතා වේගයෙන් නව ජීවයකින් රට ඉදිරියට ගෙන යන්නට අවශ්‍ය සියලු පරිසරය හදා තිබෙනවා. රටේ ඒකීයභාවය ආරක්ෂා කර තිබෙනවා. ලංකාවේ හැම තැනම නීතිය හා සාමය එක ලෙස ක්‍රියාත්මක වෙනවා.සියලු ජාතීන්ට, ජාති ආගම් කුල භේදයකින් තොරව, ඕනෑම ප්‍රදේශයක ජීවත් වීමට ඕනෑම කටයුත්තක් කරන්නට අවශ්‍ය තත්ත්වය උදාවෙලා තිබෙනවා. ඒ වාගේම රටේ ආර්ථික පැත්තෙන් ස්ථාවරත්වයක් ඇවිත් තිබෙනවා.ලෝකයේ කිසිම රටක නැති හොඳ උගත් ඒ වාගේම ක්‍රියාකාරි දක්ෂ පිරිසක් ඉන්න රටක් ශ්‍රී ලංකාව. භූගෝලීය පිිහිටීම අනුවත් ඉතාම හොඳ තැනක් අපට තිබෙනවා. ඉදිරි කාලයේදී අප අනිවාර්යයෙන්ම ශ්‍රී ලංකාව, ආසියාවේ ආශ්චර්යවත් රට බවට පත් කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n10070514</link>
    <topic>බුද්ධි ගලනය පාලනය කරන්නකඩිනම් වැඩපිළිවෙළක් සකස් කළ යුතුයි</topic>
    <author>නුවන් කොඩිකාර</author>
    <content>විදේශයන් කරා ඇදී යන බුද්ධි ගලනය පාලනය කිරීම සඳහා කඩිනම් වැඩපිළිවෙළක් සැකැසිය යුතු බව අගමැති දි. මු. ජයරත්න මහතා පැවැසීය.දැනුම, බුද්ධිය සහිත නිර්මාණශීලී පුද්ගලයින් මෙරට සිටින බවත්, ඔවුන් රටේ දියුණුවට යොදාගතහොත් මේ තත්ත්වය පාලනය කළ හැකි බවත් හෙතෙම කීවේය.අග්‍රාමාත්‍ය කාර්යාලයේ පෙරේදා (03) පැවැති මහපොළ ශිෂ්‍යත්ව ප්‍රදානය කිරීමේ උත්සවයට එක් වෙමින් ඒ මහතා එසේ ප්‍රකාශ කෙළේය.තමන් උපන් බිමට සේවය ලබාදී උපන් දේශය ලෝකයේ දියුණුම රටක් බවට පත් කිරීමට කටයුතු කිරීම සෑම ශ්‍රී ලංකිකයකුගේම යුතුකම හා වගකීම බවද අගමැතිවරයා කීය.එහිදී අගමැතිවරයා මෙසේද පැවැසීය.උගත් බුද්ධිමත් ශ්‍රී ලාංකිකයන් බොහෝ දෙනෙක් සිය සේවය විදේශ රටවලට ලබාදීම කණගාටුදායකයි. පිටරටවල සේවය කරන පිරිසගේ සේවය නැවත ලංකාවට ලබාගන්න උත්සහ කළත් එහි අපේක්ෂිත ප්‍රතිඵල ලැබිලා නැහැ.මතෙක් බලයට පත් වූ සෑම රජයක් මෙන්ම වත්මන් රජයත් නිදහස් අධ්‍යාපනය සුරක්ෂිත කරන්න විශාල ධනයක් වැය කරනවා. නිදහස් අධ්‍යාපනය සඳහා මුසු වී තියෙන්නේ රටේ ජනතාවගේ ලේවල ශක්තියයි.ජනතාවගේ ලේවල ශක්තියෙන් අධ්‍යාපනය ලබන සෑම සිසු දරුවෙක්ම විශ්ව විද්‍යාලයෙන් පිටවූ පසු තම යුතුකම ඉටුකරන්න කියලා මා ඉල්ලා සිටිනවා.විශ්ව විද්‍යාලවලට සුදුසුකම් ලබන සිසුන්ගෙන් 2% ට පමණයි විශ්ව විද්‍යාලයට ඇතුළත් වෙන්න ලැබෙන්නේ. 98% ක් උසස් අධ්‍යාපනයට හිමිකම් ලැබුණත් විශ්ව විද්‍යාලවලට යෑමේ අවස්ථාව නොලැබී යනවා. පෞද්ගලික විශ්ව විද්‍යාල ආරම්භ කිරීමෙන් ඒ අඩුව පිරිමසා ගත හැකියි.බොහෝ දරුවන්ට දෙමාපියන් අධ්‍යාපනය ලබා දෙන්නේ අමාරුකම් මැදයි.කුසට අහරක් නොගෙන හෝ ඔවුන් සිය දරුවන්ට අධ්‍යාපනය ලබා දෙනවා. දරුවෝ දැනගත යුතුයි මවුපියන්ගේ බලාපොරොත්තු ඉටු කරන්න. එසේ ;නාමැතිව බුද්ධියක් නැතිව ක්‍රියාකිරීමෙන් මුළු මහත් අධ්‍යාපනයට කැළලක් නොකළ යුතුයි. විශ්ව විද්‍යාලය පිරිසිදු ස්ථානයක් බවට පත් කර ගැනීමට දරුවෝ කැපවිය යුතුයි.උසස් අධ්‍යාපන ඇමැති එස්. බී. දිසානායක මහතා - මේ වන විට ශිෂ්‍යාධාර කලට වේලාවට නොලැබීමේ යම් ප්‍රමාදයක් තිබෙනවා. එම ප්‍රමාදය සිදුව තිබෙන්නේ මුදල් නොමැතිකමෙන් නොවෙයි. අප අතර සන්නිවේදනයේ ප්‍රමාද දෝෂයක් නිසයි.ඉතාම කෙටි කාලයකදී මේ තත්ත්වයන් මඟහැර නියමිත මාසයේදී ශිෂ්‍යාධාර ලබාදීමේ වැඩපිළිවළක් සකස් කරමින් යනවා.මහපොළ ශිෂ්‍යාධාර වැඩි කිරීමට ජනාධිපතිවරයාගේ අවධානය යොමු වී තිබෙනවා. ලබන නොවැම්බර් මස ඉදිරිපත් කෙරෙන අයවැයෙන් මුදල් වැඩිකර ගත හැකි බව මා විශ්වාස කරනවා.වයඹ, රජරට නැඟෙනහිර විශ්ව විද්‍යාලවල ප්‍රමාණවත් පහසුකම් නැහැ. මේ ස්ථාන වේගවත්ව සංවර්ධනය කිරීමට කටයුතු යොදා තිබෙනවා. ඒ වගේම සිසු සිසුවියන් ඇතුළත් කිරීමේ තදබදයක් අඩුකර උසස් අධ්‍යාපනය ශක්තිමත් කිරීමට පියවර ගන්නවා.මේ ශිෂ්‍යත්ව ප්‍රදානය සරසවි සිසු සිසුවියන් 11590 දෙනකුට ප්‍රදානය කෙරිණි.මේ අවස්ථාවට සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු, අමාත්‍යාංශ ලේකම් නීතිඥ අනුර සිරිවර්ධන, උසස් අධ්‍යාපන අමාත්‍යාංශයේ ලේකම් සුනිල් ජයන්ත නවරත්න, මහපොළ ශිෂ්‍යත්ව භාරකරු කේසර ලාල් ගුණසේකර මහත්ම මහත්මීහුද සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n10070515</link>
    <topic>රජයේ රෝහල්වලට ඖෂධ මිලදී ගන්න අය-වැයෙන් රුපියල් මිලියන 14,000ක්</topic>
    <author>සන්ධ්‍යා කරුණාරත්න</author>
    <content>රජයේ රෝහල්වලට ඖෂධ මිලදී ගැනීම සඳහා මෙවර අයවැයෙන් රුපියල් මිලියන 14,000ක් වෙන්කර තිබේ.සෞඛ්‍ය ක්‍ෂේත්‍රයේ ඖෂධ මිලදී ගැනීම සඳහා පමණක් මෙතරම් මුදලක් වැය කරන්නේ සෞඛ්‍ය සම්පන්න ජනතාවක් මෙරට බිහිකිරීමට බව සෞඛ්‍ය අමාත්‍යාංශය පවසයි.මෙවර අයවැයෙන් රුපියල් කෝටි 7400කට අධික මුදලක් සෞඛ්‍ය ක්‍ෂේත්‍රය සඳහා පමණක් වෙන්කර ඇතැයි මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහතා ප්‍රකාශ කෙළේය.සෞඛ්‍ය අමාත්‍යාංශයේ සේවක උපදේශක සභා පත්කිරීමේ අවස්ථාවට සහභාගි වෙමින් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ඔහු මේ බව ඉකුත්දා (02දා) ප්‍රකාශ කර සිටියේය.මෙසේ වෙන්කර ඇති මුදලෙන් රුපියල් කෝටි 5300ක් සෞඛ්‍ය අමාත්‍යාංශයට ද, පළාත් සෞඛ්‍ය කටයුතු සඳහා රුපියල් කෝටි 2100ක් ද වෙන්කර ඇත.රුපියල් කෝටි 5300න් රුපියල් කෝටි 2200ක් සේවක වැටුප් ලබාදීම සඳහා ද, සෞඛ්‍ය සේවා නඩත්තු කටයුතුවලට රුපියල් කෝටි 600ක් ද, උපකරණ ආදිය මිලදී ගැනීම් සඳහා වූ ප්‍රාග්ධන වියදම්වලට රුපියල් කෝටි 900ක් ද, පෝෂණ වැඩසටහන සඳහා රුපියල් කෝටි 130ක් ද වෙන්කර ඇත.ඖෂධයක්, වෛද්‍ය උපකරණයක් හෝ වෙනත් භාණ්ඩයක් දිනපතා මිලදී ගන්නා එකම අමාත්‍යාංශය සෞඛ්‍ය අමාත්‍යාංශය වේ.සෞඛ්‍ය අමාත්‍යාංශයට අයත් බොහෝ ද්‍රව්‍ය මිලදී ගැනීම සිදුකරන්නේ විදේශයන්ගෙනි. ලක්ෂ 15කට අධික විදෙස්ගත ගෘහ සේවිකාවන්ගෙන් ලැබෙන විදේශ විනිමයන්ගෙන් මේ භාණ්ඩ මිලදී ගැනීම් සිදුකරයි.විදෙස්ගතවූ ගෘහ සේවිකාවන් ලබාදෙන විදේශ විනිමයෙන් සිදුකරන සෞඛ්‍ය ක්‍ෂේත්‍රයේ කටයුතු වංචා, දූෂණවලින් තොරව සිදුකළ යුතු බව සෞඛ්‍ය ඇමැති මෛත්‍රීපාල සිරිසේන මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n10070516</link>
    <topic>අධ්‍යාපනික වෙබ් අඩවියවිවෘත කිරීම අද</topic>
    <author>සුභාෂිනී සේනානායක</author>
    <content>පාසල් මට්ටමේ රජයේ ප්‍රධාන විභාග සඳහා විෂය අධ්‍යයනය ඉලක්ක කොට “සිප් පියස ඊලනිං” සමාගමේ නව තාක්ෂණික ක්‍රමවේද ඇසුරින් සැකසූ අධ්‍යාපනික නිර්මාණ දොරට වැඩීම සහ අදාළ වෙබ් අඩවිය විවෘත කිරීම අද (05) සවස 3.45 සිදු කෙරේ.අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් කොළඹ 07, ශ්‍රී ලංකා පදනම් ආයතනයේදී මෙය සිදු කෙරෙන අතර මහාචාර්ය කාලෝ ෆොන්සේකා මහතාගේ විශේෂ දේශනයක්ද පැවැත්වේ.මෙහිදී 5 වසර ශිෂ්‍යත්වය, අධ්‍යයන පොදු සහතික පත්‍ර සාමාන්‍ය පෙළ, විෂයයන් හා අධ්‍යයන පොදු සහතික පත්‍ර උසස්පෙළ විෂයයන් සඳහා සිප් පියස නිර්මාණවලදී ප්‍රමුඛත්වයක් දී තිබේ.ඉදිරියේදී 7,8,9 පන්ති සඳහා ගණිතය විද්‍යාව ඇතුළු විෂයයන්ද දෙමළ පාඩම් මාලාවන්ද ඉදිරිපත් කිරීමට නියමිත අතර විභාගයකට සූදානම් වන ශිෂ්‍ය ශිෂ්‍යාවන්හට ගුරුවරයාගේ පැහැදිලි කිරීම් නිවසේ සිටම ඕනෑම වාර ගණනක් පරිශීලනය කර තම අධ්‍යයන කටයුතු නිවසේ සිටම කරගැනීමට අවස්ථාව උදා වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n10070517</link>
    <topic>විපක්ෂය වැරැදි චිත්‍රයක් මවන්න හැදුවත්</topic>
    <author>දයා පෙරේරා, දුමින්ද ගුරුගේ හා ස්වර්ණා විජේකෝන්</author>
    <content>විපක්ෂය කොතරම් වැරැදි චිත්‍රයක් මවන්නට හැදුවත් ධනවත් රටවල් පවා අබිබවා මහින්ද චින්තනය මගින් ශ්‍රී ලංකාව ඉදිරියට ගෙන ගොස් ඇතැයි වාරිමාර්ග හා ජල කළමනාකරණ ඇමැති සභානායක නිමල් සිරිපාල ද සිල්වා මහතා පාර්ලිමේන්තුවේදී පෙරේදා (03) ප්‍රකාශ කෙළේය.අයවැය දෙවැනිවර කියවීමේ විවාදයේ පිළිතුරු කතාව කරමින් ඇමැති නිමල් සිරිපාල ද සිල්වා මහතා මේ බව පැවසුවේය.වේත්‍රධාරී අනිල් පරාක්‍රම සමරසේකර මහතා සෙංකෝලය තැන්පත් කිරීමෙන් අනතුරුව කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව ඊයේ (03) පෙරවරු 9.00ට රැස්විය.ලිපි ලේඛනාදිය පිළිගැන්වීමෙන් පසු, වාචික පිළිතුරු අපේක්ෂාවෙන් මන්ත්‍රීවරුන් අසා තිබූ ප්‍රශ්න සඳහා ඇමැතිවරු පිළිතුරු ලබා දුන්හ.අයවැය විවාදය හතරවැනි දිනයට ආරම්භ විය.සෞඛ්‍ය ඇමැති මෛත්‍රීපාල සිරිසේන මහතා - මේ වසරේ මුල් කාලය මැතිවරණ සමයක් වුණා. රාජ්‍ය නිලධාරීන් බොහෝ දෙනා මැතිවරණය දෙස බලාසිටින අතර තවත් පිරිසක් මැතිවරණ රාජකාරිවල යෙදෙනවා.ඉන්පසුව අප අයවැයට යොමුවුණා. ජනාධිපතිතුමාගේ දෙවැනි කාලසීමාව සඳහා දිව්රුම් දීම නොවැම්බර් මාසයේ සිදුවෙනවා. ආසියාවේ ආශ්චර්යවත් රට ශ්‍රී ලංකාව බවට පත්කිරීම සඳහා ප්‍රායෝගික සැළසුම් සකස් කැරෙන්නේ මෙම වකවානුවේ යි. 2011 වර්ෂය සඳහා ලබන නොවැම්බරයේ අයවැයක් ඉදිරිපත් කළ යුතුව තිබෙනවා.විශේෂයෙන් විපක්ෂයේ එ.ජා.ප.ය. රටේ පවතින දේශපාලන තත්ත්වය ගැන නොසිතා අයවැය ගැන ජනතාව තුළ වෙනත් මතයක් ඇතිකිරීමට උත්සාහ කරනවා. 1977 සිට 94 දක්වා දීර්ඝ කාලීන දේශපාලන ගමනක් පැමිණි එ.ජා.ප. නායකයන් තවමත් එහි සිටිනවා.අප ලැබූ මේ ජයග්‍රහණය එ.ජා.ප.ය ලැබුවානම් ඔවුන් හැසිරෙන්නේ කෙසේදැයි අතීතය දෙස බැලූවිට හිතා ගන්න පුළුවන්. විපක්ෂයේ වගකීම විවේචනය හා රජයට මඩගැසීම පමණ ද? ප්‍රජාතන්ත්‍රවාදී පාලන ක්‍රමයක් පවතින රටක විපක්ෂය වීම වඩා වගකීමෙන් ක්‍රියාකළ යුතුයි. එක්සත් ජාතීන්ගේ මහ ලේකම්වරයාගේ ත්‍රිපුද්ගල කමිටුව ගැන විපක්ෂයේ එජාපයේ හා විපක්ෂ නායකවරයාගේ මතය කුමක්ද ?අපේ ඉතිහාසය අනුව 1505 සිට 1948 දක්වා ආක්‍රමණය කළ විදේශිකයන් 1948 නිදහසින් පසුවත් මේ රටට කෙළ හැලීම නවතා නැහැ. අපේ රණවිරුවන් ත්‍රස්තවාදීන්ට එරෙහි සටන් කරගෙන යන විට ඒ මාස තුන හතර තුළ අපට විදේශ රටවලින් ලැබුණ බලපෑම් කොතරම් ද ? ඒ මාස තුන හතරේ මෙහි විදේශ නියෝජිතයන් ආවේ අපට සුබ පතන්න නොව එල්.ටී.ටී.ඊ,,යට එරෙහි යුද්ධය නතරකරන ලෙස කියන්නයි.ඒ කිසිම බලපෑමකට බිය නොවූ ජනාධිපතිතුමා නිසා අපට මේ විශාල ජයග්‍රහණය ලබාගතහැකි වුණා. 2005 ජනාධිපති වූ මහින්ද රාජපක්ෂ මහතා සාම සාකච්ඡා පවත්වා, සර්ව පාක්ෂික සමුළු කැඳවා බැලුවත් ඒ ක්‍රමයෙන් විසඳුම් නැති බව වටහාගෙන ඊළඟ පියවර ගත්තා.ජනාධිපතිතුමාගේ දෙවැනි කාල සීමාව තවම දිව්රුම් දී නැහැ. එවැනි වෙලාවක අන්තර් ජාතික බලවේග හමුවේ අප ගොඩනැගෙන්නට හදන වෙලාවක විපක්ෂය මීට වඩා වගකීමෙන් ක්‍රියාකරන්න ඕනෑ.ජනාධිපතිතුමා ඉන්දියාවට ගිය විට එරට විපක්ෂය කීවේ කුමක්ද . රටක් ලෙස වැඩකරන විට තමන් ඉන්දීය රජය සමඟ තීන්දු ගත්ත බවයි. ඇතැම් ජනමාධ්‍ය හා ආණ්ඩුවට විරුද්ධ බලවේග සඳහන් කරන්නේ රජයට බලපෑම් කරන විදේශ සංවිධාන ගැන පමණයි.අපට විරුද්ධව පැමිණි යෝජනාවල දී එක්සත් ජාතීන්ගේ ආරක්ෂක මණ්ඩලය තුළ අපට තුනෙන් දෙකක සහයෝගය ලැබුණා. මේ අවස්ථාවේ රුසියාව හා චීනය අපට දෙන සහයෝගය අගය කරන්න ඕනෑ. එ.ජා. සංවිධානය තුළ කිසිම ක්‍රියාමාර්ගයක් නැතිව මහලේකම්වරයා ශ්‍රී ලංකාව ගැන කමිටුවක් පත්කිරීම වැරැදි බව රුසියාව හා චීනය කියා තිබෙනවා.අප රටේ ඇතැම් සංවිධාන, රාජ්‍ය නොවන සංවිධාන නැවත ගොඩඑන්නට උත්සාහ කරන එල්.ටී.ටී.ඊ.යට ශක්තිය දෙනවා. එවැනි පුද්ගලයන් ද ඉන්නවා. අපේ මධ්‍යස්ථ විදේශ ප්‍රතිපත්තිය ලෝකයේ කීර්තිමත් රටක් බවට පත්වීමට හේතුවුණා. මහින්ද රාජපක්ෂ යුගය මේ රටේ ස්වර්ණමය යුගයක් බව මා පැහැදිලිව සඳහන් කරනවා.එවිට බාධා ජය ගෙන සාර්ථක දේශපාලන ගමනක් යාමට අප සැම ක්‍රියා කළයුතුයි.විපක්ෂයේ ප්‍රධාන සංවිධායක ජෝන් අමරතුංග මහතා - සංවර්ධනය අරමුණු කරගත් අයවැයක් ගැන හැමදෙනා සිතුවා. එනමුත් එය යුද අයවැයක්. ආරක්ෂක කටයුතු සඳහා විශාල මුදලක් වෙන්කර තිබෙනවා.මෙම නිදහසින් පසු හැටතුන්වැනි අයවැයයි. කිසිම යෝජනාවක් සඳහන් නොවූ පළමු අයවැයයි. වානිජ ණය මගින් වියදම් පියවූ අයවැයක්. මුදල් ඇමැති රටින් පිට සිටියදී ඉදිරිපත් කළ පළමු අයවැයයි. මෙය ගිනස් පොතට යන කරුණක්. මේ ආණ්ඩුවට තව ණය ගන්න ආයතන ඉතිරි වී නැහැ.දරුවන් මන්ද පෝෂණයෙන් පෙළෙනවා නම් රටක සංවර්ධනයෙන් පලක් නැහැ. ඉන්දුනීසියාවේ මාර්ග,, පාලම්, දැවැන්ත සංවර්ධන ක්‍රියා සිදුවුණත් ජනතාව කුසගින්නේ සිටියා. මේ අයවැයේ ඇතැම් සංඛ්‍යාලේඛන වෙනස්, මේ අයවැය බංකොලොත් කොම්පැනියක අයවැයක් වගෙයි. 2011 අයවැය ගැන මට හිතාගන්න බැහැ.පත්කළ මන්ත්‍රී අනුර කුමාර දිසානායක මහතා (ප්‍ර.එ.ස) - අමාත්‍යාංශ වලට අයත් ආයතන රැසක් පවතින්නෙ ජනාධිපතිවරයා යටතේ.ඒ.එච්.එම්. අෂ්වර් මහතා - ව්‍යවස්ථාව හා ස්ථාවර නියෝග පිළිබඳ අවබෝධයක් නැතිවයි මෙතුමා කතා කරන්නෙ. ආණ්ඩුක්‍රම ව්‍යවස්ථාවේ බලතල අනුව ඕනෑම ආයතනයක් ජනාධිපතිවරයා යටතේ පවත්වාගත හැකිය. එය විවේචනය කළ නොහැකියි.දිසානායක මහතා - ජනාධිපතිවරයා යටතේ ආයතන හැත්තෑ අටක් පවතිනවා. මේ අයවැය ලේඛනය ඉදිරිපත් කළේ ජනතා අභිලාෂයන් ඉටු කිරීමට නෙවෙයි. ජාත්‍යන්තර මුල්‍ය අරමුදලේ අවශ්‍යතාව ඉටුකිරීම මේ ලේඛනය සිදුකර තිබෙනවා.මේ අයවැය වාර්තාව ඉදිරිපත් කර ඇත්තේ නොසැළකිළිමත් ලෙසයි. මේ ලියවිල්ල දුර්වල ලේඛනයක්. මුද්‍රණ දෝෂත් තිබෙනවා. අපි වගේ රටවල් වලට ජාත්‍යන්තර මුල්‍ය අරමුදල කොන්දේසි දානවා. මුල්‍යාධාර, ණය, ලබාදීම සඳහා ඔවුන් කොන්දේසි පනවනවා.ඒ අතර ප්‍රධාන වශයෙන් ඔවුන් ඉදිරිපත් කරන්නෙ අයවැය පරතරය අඩු කරන්න, රාජ්‍ය වියදම් අඩුකරන්න ආදී කොන්දේසිය.අමුණුගම මහතා - අයවැය පරතරය අඩු කිරීම සඳහා ජාතික ආදායම වැඩිකර ගත යුතුයි. ඒ වගේම ජාත්‍යන්තර මුල්‍ය ආයතනය මෙවැනි කොන්දේසි පනවා නැහැ.නියෝජ්‍ය කාරක සභා සභාපති චන්ද්‍රකුමාර් මුරුගේසු මහතා මූලාසනයට පැමිණියේයදිසානායක මහතා - මෙවර අයවැයෙන් සෞඛ්‍ය, අධ්‍යාපන කෘෂිකර්මාන්තය ආදී ක්ෂේත්‍රවලට වෙන්කර ඇති ප්‍රතිපාදන ප්‍රමාණවත් නැහැ. නියෝජ්‍ය කතානායකපියංකර ජයරත්න මහතා මූලාසනයට පැමිණියේ යආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා - අනුර දිසානායක මහතා පාර්ලිමේන්තුවට වැරදි සංඛ්‍යා ලේඛන ඉදිරිපත් කළා. මේ සභාව නොමඟ යවන්නට එපා. වෙනත් වසරවලට වඩා වැඩි මුදල් ප්‍රමාණයක් අමාත්‍යාංශවලට මෙවර අයවැයෙන් වෙන්කර තිබෙනවා.අද වෙනකොට ත්‍රස්තවාදි බය නැහැ. පාර්ලිමේන්තුව රාත්‍රි 9.30 වෙනතෙක් පැවැත්වීමේ හැකියාව අද ඇති වී තිබෙනවා. අද වෙනකොට දිවයින පුරා දැවැන්ත සංවර්ධනයක් සිදුවෙනවා.අපි එච්. එස්. බී. සී. බැංකුවෙන් ණය ගන්න හදනකොට ඒක අහුරා දැමීමටත් එජාපය කටයුතු කළා. රටේ ආර්ථිකය අහුරා දැමීමට ඔවුන් සෑම වෙලාවකම කටයුතු කළා.ව්‍යවසාය සංවර්ධන හා කුඩා කර්මාන්ත ඇමැති ඩග්ලස් දේවානන්දා මහතා - අපගේ රජයට ආර්ථික හා මානුෂික ඉලක්ක ජයග්‍රහණය කිරීමට හැකිව තිබෙනවා. සුනාමි ව්‍යසනයෙන් අපි නැවත නැගිට්ටා.ඒ වගේ ම අධ්‍යාපන, සෞඛ්‍ය, කෘෂිකර්මාන්තය, මාර්ග, විදුලිය බලාගාර, වරාය ආදි සියලු අංශයකම සංවර්ධනයක් දක්නට ලැබෙනවා. අපගේ ආර්ථික වර්ධන වේගය පිළිබඳව ජාත්‍යන්තර මූල්‍ය අරමුදල පවා සෑහීමකට පත්ව සිටිනවා.ගම්පහ දිස්ත්‍රික් මන්ත්‍රී ජයලත් ජයවර්ධන මහතා (එජාප) - මේ අයවැයෙහි ඇති දෙයක් නැහැ. ආණ්ඩුව යුද්ධය පරාජය කරපු එක ගැන කතා කරනවා. අපි කියන්නෙ ආණ්ඩුව එතනින් එහාට ගමන් කළ යුතුයි. ජාත්‍යන්තර මූල්‍ය අරමුදලේ ශ්‍රී ලංකා කාර්යාල වසා දැමුවා.අමුණුගම මහතා - ඕනෑම රටක් මධ්‍යම පංතියේ ආර්ථිකයක් සහිත රටක් බවට පත් වුණාම ඒ කාර්යාල ඉවත් කර ගන්නවා.කම්කරු හා මිනිස්බල නියෝජ්‍ය ඇමැති ආචාර්ය ජගත් බාලසූරිය මහතා - බදු ගෙවීමට තරම් ආදායමක් ඇති ජනතාවගෙන් බදු අය කළාට කමක් නැහැ. මෙවර ඉදිරිපත් කර ඇත්තේ අතුරු සම්මත ගිණුමක්. තව මාස පහකින් අයවැය ඉදිරිපත් කරනවා.ලෝකයේ කිසිම රටක මෙන්න මේ ආකාරයෙන් අයවැය ලේඛනය සකස් විය යුතුයි යන සම්මත ලියවිල්ලක් නෑ. අයවැය යනු රටක ආදායම් හා වියදම් පිළිබඳ වාර්තාවක් යුද්ධයක් අවසන් වී වසරක් වැනි කාලයක් තුළ කේතුමතී රාජ්‍යයක් බිහිවේ යැයි සමහරුන් අපේක්ෂා කරනවා.පාර්ලිමේන්තු මන්ත්‍රී හසන් අලි මහතා (එජාප) - යුද්ධයේ සුවඳ අදත් තිබෙනවා. යුද්ධයෙන් පසු රටක ජනවර්ග අතර ඇතිවිය යුතු එකඟතා නොවීම ගැන ප්‍රශ්න තිබෙනවා. සුළු ජාතින්ගේ හදවතට නින්දිත ක්‍රියා සිදු කරන බව පෙනෙනවා. සුළු ජාතින් පීඩාවට පත්වී සිටිනවා. සංචාරක කර්මාන්තයේ දී සිය ඉඩම් කොල්ලකන බව ඔවුන් දකිනවා.කාරකසභා නියෝජ්‍ය සභාපති චන්ද්‍රකුමාර් මුරුගේසු මහතා මුලසුනට පැමිණියේ ය.හසන් අලි මහතා - ව්‍යවස්ථා සංශෝධනයේ දී සුළු ජාතීන්ටත් අවස්ථාව දෙන්න ඕනෑ.වරාය හා ගුවන් සේවා නියෝජ්‍ය ඇමැති රෝහිත අබේගුණවර්ධන මහතා - අයවැය ඔරිජිනල් ද ඩුප්ලිකේට් දැයි විපක්ෂයේ මන්ත්‍රීවරුන් කියනවා. 2001 දී එජාපය සාමක්‍රියාවලියක් ගැන කීවා.අද අයවැය ගැන කියන එජාප මන්ත්‍රීවරුන්ට මා කියන්නේ 2001 එජාප ප්‍රතිපත්ති ප්‍රකාශය කියවන ලෙසයි. ජනතාවගේ ප්‍රශ්නවලට විසදුම් දියහැකි මනා වැඩපිළිවෙළක් බවට මහින්ද චින්තනය අද පරිවර්තනය වී තිබෙනවා. ජාතික ප්‍රශ්නයට විසඳුම් දෙන බවට 2005 දී ලබාදුන් පොරොන්දුව මෙරට පැවැති ත්‍රස්තවාදය සහමුලින් ඉවත් කිරීමෙන් ඉටු කර දුන්නා.මහනුවර දිස්ත්‍රික් මන්ත්‍රී එම්. එච්. එස්. හලීම් මහතා (එජාප) - මේ අයවැය වාර්තාවක් ද, ලේඛනයක් හෝ ලියවිල්ලක් ද කියනවාට වඩා සුවිශේෂත්වයක් මා දකිනවා. මෙය ජාත්‍යන්තර මූල්‍ය අරමුදලේ ඊළඟට වාරිකය ලබා ගැනීමට සකස් කළ අයවැයක්.ක්‍රීඩා ඇමැති සී. බී. රත්නායක මහතා, - දේශීයත්වය අගය කිරීම සඳහා ජනාධිපතිතුමාගේ වැඩපිළිවෙළ ඇතැමුන් විවේචන කරන්නේ පටු දේශපාලන වාසි හිසමත තබා ගෙනයි. අනාගතය බාරගන්න දරුවන් සඳහා රට යොමු කිරීම අපේ වගකීමයි.ගෝලීය ආර්ථික අර්බුද මැද ආර්ථිකය කළමනාකරණයට අපට හැකිවුණා. වෘත්තිකයන් නිතරම එතෙර ව්‍යාපෘතිවලට සම්බන්ධවීම හා අපනයන වැඩිවීමත් නිසා ආදායම වැඩිවුණා. සංචාරක පැමිණීම පස් ගුණයකින් වැඩිවුණා. එම ක්ෂේත්‍රයට අදාළ රැකියා තවත් වැඩි වෙනවා.යාපනය දිස්ත්‍රික් මන්ත්‍රී අප්පාතුරෙයි විනයාගමූර්ති (ද්‍ර.ජා.ස.), - මේ විවාද කරන්නේ අයවැයක්ද, අයවැය භාගයක්ද යන ගැටලුව මට ඇති වෙනවා. සෞඛ්‍ය, අධ්‍යාපන, කර්මාන්ත නිවාස ආදී ක්ෂේත්‍රවලට මුදල් වෙන්කර ඇත්තේ අඩුවෙන්.ජීවන වියදම අඩු කිරීම සඳහා කිසිදු වැඩපිළිවෙළක් ඉදිරිපත් කර නැහැ. රජය යුද්ධය දිනන්නට ඇති. නමුත් දෙමළ ජනතාවගේ සිත් දිනා ගන්නට මේ රජයට බැහැ. ඒ වගේම විධායක ජනාධිපතිධූරය අහෝසි කිරීම හා දාහත් වැනි සංශෝධනය කළ යුතු බව ද්‍රවිඩ ජාතික සන්ධානයේ මතයයි.ඒ. එච්. එම්. අස්වර් මහතා මූලාසනයට පැමිණියේයකුරුණෑගල දිස්ත්‍රික් මන්ත්‍රී ශාන්ත බණ්ඩාර මහතා (එ.ජ.නි.ස.), - උතුරු නැගෙනහිර පළාත් කඩිනමින් සංවර්ධනය කළේ අපගේ රජයයි. ජනාධිපති මහින්ද රාජපක්ෂ මහතා අපගේ රට නිදහස් කර ගත්තා. අද මෙවර අයවැය සමස්ත දේශයටම ඉදිරිපත් කරන ලද අයවැයක්.කොළඹ දිස්ත්‍රික් මන්ත්‍රී විජයදාස රාජපක්ෂ මහතා (එ.ජා.ප.), - මෙවර අයවැය පිළිබඳව සතුටුවිය නොහැකියි. අධ්‍යාපනය, සෞඛ්‍ය වැනි ක්ෂේත්‍රවලට අයවැයෙන් ප්‍රමාණවත් පරිදි මුදල් වෙන්කර නැහැ.ජාත්‍යන්තර මූල්‍ය අරමුදල ඕනෑම රටකට ණය ලබා දෙන්නේ කොන්දේසිවලට යටත්වයි. මෙවර අයවැය ඉදිරිපත් කළෙත් ජාත්‍යන්තර මූල්‍ය අරමුදලේ කොන්දේසිවලට යටත්ව. ජී.එස්.පී. සහනය අහිමි වුණත් අපට ඒ තරම් ප්‍රශ්නයක් නැති බව ආණ්ඩුව කියනවා.ඩොලර් මිලියන 150 ක් වෙනුවෙන් රටේ ආත්මගරුත්වය පාවා දෙන්නේ නැති බව කියනවා. ඒත් මේක අහිමි වීමෙන් රැකියා නැතිවන දසදහස් ගණනක් ජනතාවට අත්වන තත්ත්වය මොකක්ද?මොණරාගල දිස්ත්‍රික් මන්ත්‍රී විජිත බේරුගොඩ මහතා, (එ.ජ.නි.ස.), - මේ අයවැය තුළ අපි දකින විශේෂතා කිහිපයක් තිබෙනවා. ත්‍රස්තවාදයේ නිමාවෙන් පසු ඉදිරිපත් කරන ප්‍රථම අයවැය මෙයයි. මෙය වසර මැද ඉදිරිපත් කළ අයවැයක්.එසේම ජනතා අවශ්‍යතා හඳුනාගත් අයවැයක්. මේ රට නව සංවර්ධන දිශානතියක් කරා ගෙන යාමට මෙම අයවැය හේතු වෙනවා. ග්‍රාමීය සංවර්ධනය කෙරෙහි මේ අයවැය විශේෂ අවධානය යොමුකර තිබෙනවා. ජන සභා වැඩපිළිවෙළ ග්‍රාමීය සංවර්ධනය ඉලක්ක කරගත් එක් වැඩසටහනක් පමණයි.ගම්පහ දිස්ත්‍රික් මන්ත්‍රිනී කමලා රණතුංග මහත්මිය (එ.ජ.නි.ස.), - පසුගිය දශක තුන තුළ මේ රටට ඉදිරිපත් වූ විශිෂ්ඨතම හා ප්‍රශස්තම අයවැය මේ අයවැය බව අවිවාදිතයි. මා එසේ කියන්නේ හේතු සහිතවයි. මෙය ඉදිරිය දෙස බලා සැකසූ අයවැයක්.ඇතැමුන් මහින්ද චින්තනය උපහාසයට පත් කරමින් බැසිල් චින්තනයක් තිබෙන බව කිව්වා. මහින්ද චින්තනය, බැසිල් චින්තනය සහ ගෝඨාභය චින්තනය එක්ව මේ රටේ කුරිරු ත්‍රස්තවාදය නිමා කළ බව මා මේ සභාවට මතක් කළ යුතුයි.කෑගල්ල දිස්ත්‍රික් මන්ත්‍රී වයි. ජී. පද්මසිරි මහතා (එ.ජ.නි.ස.), - විපක්ෂය මොනවා කිව්වත් අපේ රට නව සංවර්ධන ඉසව්වක් කරා ගෙන යාමට මෙම අයවැය හේතු වෙනවා. අපේ ජනතාවගේ බලාපොරොත්තු ඉටුකිරීමට මෙම අයවැයට හැකියාව තිබෙනවා. විශේෂයෙන්ම ග්‍රාමීය සංවර්ධනය මෙම අයවැයේ මුඛ්‍ය පරමාර්ථයයි. මහි ඇතුළත් වෙනවා.මඩකළපුව දිස්ත්‍රික් මන්ත්‍රී පී. සෙල්වරාජා මහතා (දෙ.ජා.ස.) - මේ අයවැය නුග ගෙඩියක් වැනියි. මොකද නුග ගෙඩිය පිටතින් ලස්සනයි ඇතුළත කිසිවක් නැහැ. මේ අයවැයෙන් උතුරේ හෝ දකුණේ ජනතාවගේ අවශ්‍යතා ඉටුවන්නේ නෑ. උතුරු - නැඟෙනහිර යුදමය වාතාවරණය පැවැති කාලයේ විශාල පිරිසක් අවතැන් වුණා. මේ අය නගාසිටුවීමට වෙන්කර ඇති මුදල ප්‍රමාණවත් නැහැ.ආචාර්ය සරත් අමුණුගම මහතා, - පුනරුත්ථාපන කටයුතු සඳහා වෙන් කළ මුදල පමණක් ගෙන කතා කිරීම සාධාරණ නැහැ. අමාත්‍යාංශ ගණනාවක් මේ කටයුතු සඳහා මුදල් වැය කරනවා.පළාත් පාලන හා පළාත් සභා ඇමැති ඒ. එල්. එම්. අතාවුල්ලා මහතා, - පසුගිය දශක තුන තුළ මේ රටේ ජනතාවගේ සිත්වල තිබුණේ බියෙන් සැකෙන් තොරව ජීවත්වීමට අවස්ථාව උදාකර ගැනීම ගැන විතරයි. සංවර්ධනය පිළිබඳ කතා කිරීමට තබා සිතීමටවත් වෙලාවක් තිබුණේ නැහැ. ඒත් අද නිදහස් රටක නිදහසේ සිතීමට ජනතාවට හැකිවී තිබෙනවා.මාතලේ දිස්ත්‍රික් මන්ත්‍රී ලක්ෂ්මන් වසන්ත පෙරේරා මහතා (එ.ජ.නි.ස.), - විපක්ෂය මෙම අයවැය පිළිබඳ ප්‍රධාන තර්ක 3 ක් ගොඩනැගුවා. එකක් අයි.එම්.එෆ්. එකේ වුවමනාවට සකස් කළ අයවැයක් කියන එක. අනෙක ජාත්‍යන්තර ණය මත පදනම් වූ එකක් බව. ඊළඟ එක තමයි ජනතාවට කිසිවක් නොලැබෙන බව මේ තර්ක තුනම අසත්‍ය බව ආණ්ඩු පක්ෂයේ මැති ඇමැතිවරුන් තහවුරු කළා.ගාල්ල දිස්ත්‍රික් මන්ත්‍රී චන්දිම වීරක්කොඩි මහතා (එ.ජ.නි.ස.), - පසුගිය වසර පහක කාලය තුළ හැම අංශයකින්ම මේ රට ඉදිරියට ආවා. වසර 30 ක කුරිරු ත්‍රස්තවාදය නිම කිරීම රටේ මේ ප්‍රගතියට හේතුවුණා.ජනාධිපති මහින්ද රාජපක්ෂ මහතාට මේ රටේ ජනතාව රට භාර දුන්නේ විශාල බලාපොරොත්තුවකින්. වසර 3 ක් යෑමටත් පෙර ජනාධිපතිතුමා එම බලාපොරොත්තුවලින් ලොකුම එක ඉටුකළා. දැන් සිදුකරමින් සිටින්නේ ඉතිරියයි.මුදල් හා ක්‍රම සම්පාදන නියෝජ්‍ය ඇමැති චන්ද්‍රසිරි ගජධීර මහතා - නිවැරදි මූල්‍ය කළමනාකාරිත්වයක් දක්වා රට රැගෙන ආ ජනාධිපති මහින්ද රාජපක්ෂ මහතා ඇතුළු මුදල් අමාත්‍යාංශ නිලධාරින්ට මගේ ප්‍රණාමය.ජාතික ආර්ථික සංවර්ධන ක්‍රියාවලිය ශක්තිමත් කිරීම අප රජයේ අරමුණයි. මේ අයවැය පිළිබඳ ඵලදායි කතිකාවක් ඇති වූයේ නෑ. 2011 දී ඉදිරිපත් කිරීමට නියමිත ඵලදායි අයවැයට පූර්ව සුදානමක්, ලෙස මෙම අයවැය ඉදිරිපත් කළා.නමුත් මේ ගැන යම් කතිකාවක් මේ සභාව තුළ විපක්ෂය ඇති කෙළේ නැහැ. මේ විපක්ෂය මේ අයවැයට විවිධ චෝදනා කළා. ජාත්‍යන්තර මූල්‍ය බැංකුවේ අවශ්‍යතාවට මෙය සකස් කළ බවයි බොහෝ දෙනා කිව්වේ.එක්සත් ජාතික පක්ෂ මන්ත්‍රී හර්ෂ ද සිල්වා මහතා පුවත්පතක ශිර්ෂ පාඨයක් උපුටා දක්වමින් අය වැය විවේචනය කළා. මහින්ද චින්තන ඉදිරි දැක්මේ සඳහන් වෙනවා අප රජයේ ජාතික මූල්‍ය උපායන්.අපි කිසිම කොන්දේසියකට යටත් වෙලා නෑ. කිසිදු කොන්දේසියකට යටත් නොවී මෙම අයවැය සකස් කළ බව මම වගකීමෙන් කියනවා. ලෝක ආර්ථික අර්බුදය ගැන අපි දැනගෙන සිටියා.කෑගල්ල දිස්ත්‍රික් මන්ත්‍රී කබීර් හෂීම් මහතා (එජාප) - මේ අයවැය ඉදිරිපත් කර තිබෙන්නේ සාමාන්‍ය ජනතාව වෙනුවෙන් නෙවෙයි. පෝලිම්වල හිටගෙන ජනතාව පොදුජන එක්සත් පෙරමුණ රජයට ජනතාව ඡන්දය දුන්නා. නමුත් ඒ ජනතාව වෙනුවෙන් මේ රජය තම යුතුකම ඉටුකරලා නැහැ. අපි කතා කරන්නෙ ඒ ජනතාව වෙනුවෙන්.ආචාර්ය අමුණුගම මහතා - අපි පාන් පිටි මිල වැඩිකළේ දේශීය කෘෂිකර්මාන්තය ගොවිතැන ආරක්ෂා කරන්නට. ඔබතුමාලා කියන විදිහට සාමාන්‍ය ජනතාව ගැන නම් ඔය කතා කරන්නෙ පිටි මිල වැඩි කිරීමට කැමැති වෙන්න එපායැ. ඔය කතා කරන්නෙ සමාගම් වෙනුවෙන්.කබීර් හෂීම් මහතා - රජය දේශීය නිෂ්පාදකයා ආරක්ෂා කිරීමට යැයි සඳහන් කරමින් විවිධ බදු පනවනවා. ඒ මගින් නිෂ්පාදකයාත්, කර්මාන්තයත් කඩා වැටෙනවා. මෙරට නිෂ්පාදනය කරන කෘෂි නිෂ්පාදන ආනයනය කරනවා. ඒ වගේ ම පවතින ජීවන වියදම අනුව ජනතාවට ජීවත්වීම අපහසුයි. ඒ නිසා රුපියල් දෙදහස් පන්සියය දෙන්න.මහින්දානන්ද අලුත්ගමගේ මහතා - (රීති ප්‍රශ්නයක්)රටේ ආර්ථිකය හදන්න කලින් තමුන්නාන්සේගේ බංකොලොත් හෝටලය හදාගන්න.හෂීම් මහතා - උසස් අධ්‍යාපනයට වෙන්කළ මුදල මිලියනයක් අඩු කරලා. විශ්වවිද්‍යාලවල ප්‍රශ්න රැසක් තිබෙනවා. ඒවා විසඳීමට මුදල් වැය නොකොට පෞද්ගලික විශ්වවිද්‍යාල ආරම්භ කිරීම සාධාරණ ද?සභානායක, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා - 2005 සිට මේ දක්වා අයවැය විවාදවල විපක්ෂය නැගූ අෙඳා්නා වෙනස් නැහැ. ජනතාව ඒ අඳෙීනා ප්‍රතික්ෂේපකරමින් අපට ඡන්දය දී තිබෙනවා. විපක්ෂය කියන දේ ඇත්ත නම් ජනතාව අපට ඡන්දය දුන්නේ ඇයි?යුද්ධය හා ලෝක ආර්ථික අර්බුදයටත් මුහුණ දෙමින් ජාතික ආර්ථිකය ශක්තිමත් කරමින් ආකර්ෂණීය දර්ශක ලබා ගන්න. ආර්ථික සංවර්ධනය මනින දර්ශක සියල්ල අපට වාසි සහගතව තිබෙනවා.කතානායක චමල් රාජපක්‍ෂ මහතා මුලසුනට පැමිණියේය.සංවර්ධනයත් සහනාධාරත් යන දෙකම අපි එක සමාන්තරව කරගෙන යනවා. ණය ගැනීම ගැන විපක්‍ෂයේ මන්ත්‍රීවරුන් ඉතා අප්‍රසාදයෙන් කතා කළා. ණය නොගෙන දියුණු වූ ලෝකයේ රටක් තියෙනවා නම් පෙන්වා දෙන ලෙස අපි විපක්‍ෂයට කියනවා.ජපානයවත් තමන්ගේ මූලධනයෙන් පමණක් දියුණු වූයේ නෑ. ජාත්‍යන්තර මූල්‍ය ආයතනවලින් ලබාගත් ණය ආයෝජනය කිරීමෙන් තමයි අද දියුණු රටවල් බොහොමයක් මේ තත්ත්වයට පත් වුණේ.අයවැය දෙවැනි වර කියවීම වැඩි ඡන්දයෙන් සම්මත විය.පාර්ලිමේන්තුව අද (05) පෙ. ව. 9.30ට රැස්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=n10070518</link>
    <topic>උපරිමාධිකරණ හිටපු විනිසුරුටී.ඒ.ද එස්. විජේසුන්දරඅභාවප්‍රාප්ත වෙයි</topic>
    <author/>
    <content>හිටපු කීර්තිමත් උපරිමාධිකරණ විනිසුරුවරයෙකු වූ ටී.ඒ.ද එස්.විජේසුන්දර මහතා අභාවප්‍රාප්ත විය.දීර්ඝ කාලයක් අධිකරණ විනිසුරුවරයෙකු ලෙස කටයුතු කරමින් යුක්තිය හා සාධාරණත්වය ඉටුකිරීම සඳහා කැප වූ විජේසුන්දර මහතා මනුෂ්‍යත්වයෙන් පිරිපුන් විද්වතකු ලෙස ද ප්‍රසිද්ධව සිටියේය.ජේ. ආර්. ජයවර්ධන රජය සමයේ පදනම් විරහිත විවිධ චෝදනා එල්ලකොට විජේසුන්දර මහතා වැඩ තහනමකට ද ලක්කර තිබිණි.දක්ෂ හා පරිණත නීති විශාරදයෙකු වූ හෙතෙම මහාධිකරණ විනිසුරුවරියන් වන දීපාලි විජේසුන්දර හා මේනකා විජේසුන්දර මහත්මීන්ගේ පියාණන් ද වෙයි.අභාවප්‍රාප්ත හිටපු විනිසුරුවරයාගේ අවසන් කටයුතු බොරැල්ල කනත්තේදී පසුගිය සෙනසුරාදා සිදුකෙරිණ.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=r1007051</link>
    <topic>පහතරට නැටුම් කලාව රැකගන්න විධිමත් වැඩපිළිවෙළක් ඕනෑ</topic>
    <author>සටහන හා ඡායාරූප - දකුණු පළාත් සංචාරක එස්.දීයගහගේ</author>
    <content>පහතරට නැටුම් කලාව නගා සිටුවීම සඳහා පහතරට නැටුම් කලායතන මගින් සිදු වන්නේ මහඟු මෙහෙවරකි. කුඩා කල සිටම දරුවන්ට නැටුම් පුහුණුව ලබාදීම , පෙරහර සංස්කෘතික සන්දර්ශන සහ තරගවලට සහභාගි කරවීම මගින් නැටුම් ශිල්පීන් රටට දායාද කිරීමේ ගෞරවය මෙම කලායතන වලට හිමිවේ.එහෙත් කලකට පෙර ගාල්ල දිසාවේ ඉතා දියුණු මට්ටමක පැවැති මේ කලායතන රැසක් මේ වනවිට වැසී යෑම හා මන්දගාමි තත්ත්වයට පත්වීම පහත රට නැටුම් කලාවේ දියුණුවට බාධාවක් වී ඇත.පහත රට නැටුම් කලායතනවලට මේ තත්ත්වය උදාවීමට ප්‍රධාන වශයෙන් හේතුවී ඇත්තේ එවා පවත්වාගෙන යෑමට වගකිව යුතු ආයතනවලින් කිසිම අනුග්‍රහයක් නොලැබීම බව මේ පිළිබඳ කරුණු සොයා බැලීමකදී අනාවරණය විය.මෙහිදී හමුවූ අහංගම මැලියගොඩ ශ්‍රී ජය ශ්‍රී කලායතනයේ අධිපතිනි ජස්ලින් වල්ගම මහත්මිය මෙසේ අදහස් දැක්වූවා ය. ශ්‍රී ජය ශ්‍රී කලායතනය මම ආරම්භ කෙළේ එක් දහස් නවසිය හැත්තෑ දෙක වසරේදී.මුලින්ම තරුණියන් විසිපස් දෙනෙක් නැටුම් පුහුණුවට ආවා. දිගරැද්දේ ෂෙල්ටන් කුමාරගේ මහතා යටතේ තමයි පිරිස පුහුණුව ලැබුවේ. අපේ නැටුම් කණ්ඩායම ඉතා දක්ෂ ලෙස පුහුණුවීම් කටයුතු වල යෙදුණ නිසා මුළු රටපුරාම ප්‍රසිද්ධ වුණා.ඒ නිසා කතරගම මහ දේවාලය, දෙවිනුවර ඇසළ උත්සවය , රත්නපුර සමන් දේවාලය, බලංගොඩ අලුත්නුවර පෙරහර කැලණිය රජ මහා විහාරය, හුණුපිටිය ගංගාරාම විහාරය ආදී පෙරහරවලට වාර්ෂිකව සහභාගී වුණා. කලායතනයේ ශිල්පීන් දිස්ත්‍රික්, පළාත්, ජාතික මට්ටමේ තරග රාශියකින් ජයග්‍රහණ ලබා ගත්තා.මේ තරම් ඉහළ තත්ත්වයට පත්වුණ අපේ කලායතනය මේ වනවිට බොහොම අමාරුවෙන් පවත්වාගෙන යන්නේ. හබරාදුව ආසනය පුරා තිබුණ බොහොමයක් කලායතන දැනට වැහිලා. එහෙත් මේ කලායතන ගොඩගන්න තවම ප්‍රමාද නැහැ. මුලින්ම කලායතන පවත්වාගෙන යෑමට රජයෙන් වැඩ පිළිවෙළක් සකස් කළ යුතුයි.නැටුම් පුහුණු ගුරුවරුන්ට කිසියම් දීමනාවක් දෙන්න ඕන. අපේ කලායතනයේ නැටුම් ශිල්පීන්ගේ ඇඳුම් විශාල තොගයක් මුල්ලක ගොඩ ගහලා. ඒ වගේම නැටුම් උපකරණත් තැන තැන විනාශ වෙමින් යනවා.ජය ශ්‍රී කලායතනයේ නැටුම් උපදේශක ෂෙල්ටන් කුමාරගේ මහතාපහත රට නැටුම් ශිල්පය මුළු ලෝකය පුරා කීර්තියට පත් රංගන කලාවක්. නමුත් පහත රට නැටුම් කලාවට අද ලැබී තියෙන්නේ කුඩම්මාගේ සැලකිලි. රජයේ පාසල්වල පවා උඩරට නැටුම් ශිල්පය පුහුණු කරනවා. පහත රට නැටුම් කලාවට ඒ තැන නැහැ. පහත රට නැටුම් ශිලපීන් බිහි කරන්නේ මේ කලායතන. ඒ නිසා මේ කලායතන රැක ගැනීමේ වැඩ පිළිවෙළක් අවශ්‍යයි.තිත්තගල්ල ජය ශ්‍රී දිලෙන තරු කලායතනයේ අධිපති දයාසිරි බටුවංගල මහතාමගේ කලායතනය අවුරුදු දහයක් පැරැණියි. බොහොම අමාරුවෙන් පවත්වාගෙන යන්නේ.ළමයි හතළිහක් විතර දැනට පුහුණු වෙනවා. 2006 වසරේ පැවැති සමස්ත ලංකා පහතරට නැටුම් තරගාවලියේදී සරල කවි තාල, දෙවොල් පද සහ යහන් දැක්ම ඇතුළු තරග ඉසව් පහකින් අපේ කලායතනයේ ළමයි ප්‍රථම ස්ථාන හිමිකර ගත්තා.මේ සියලුම දේවල්වලට අතින් වියදම් කරල තමයි පවත්වා ගෙන යන්නේ ප්‍රසිද්ධ පෙරහරවලට රංගන ශිල්පී කණ්ඩායම් සහභාගී කරනවා. එහෙත් රජයෙන් කිසිම අනුග්‍රහයක් නැති නිසා දැන් මේ නැටුම් වැඩ එපා වෙලා.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=r1007052</link>
    <topic>උදාගිරි රජමහා විහාරයේ පුරාවස්තු විනාශ මුඛයේ</topic>
    <author>අම්පාර විශේෂ - එල්. දෙහිගොල්ල</author>
    <content>අම්පාර උහන මාර්ගයේ පිහිටා ඇති ‘උදාගිරි’ රජ මහා විහාරය කැලෑවට යටවෙමින් පවතී. පළමුවැනි පරාක්‍රම රජ සමයේ අරඹන්නට ඇතැයි විශ්වාස කෙරෙන මේ විහාරයේ පුරාවස්තු බොහෝ ප්‍රමාණයක් දැකිය හැකිය.මෙවන් ඓතිහාසික විහාරස්ථාන ඉතා ඉක්මනින් ප්‍රතිසංස්කරණය කළ යුතු බව උදාගිරි විහාරස්ථානයේ දායක සභාව පවසති.එකල රහතන්වහන්සේ පන්සියයක් මෙහි වැඩ සිටියේයැයි පුරා වෘත්තවල සඳහන් වේ. දිගින් අඩි හතළිහක් හා පළලින් අඩි තිහක් වන ගොඩනැගිල්ලක් තිබූ බවට ශේෂ වී ඇති ගල් කණුවලින් කිව හැකිය.බුද්ධ වර්ෂ 1446 – 1457 රජ සමයෙහි කොටන්නට ඇතැයි සැලැකෙන සෙල්ලිපියක් මෙහි තිබේ.පැරැණි චිත්‍ර ඇති විහාරයේ සිවිලිම කැඩී යෑම නිසා එහි බිතුසිතුවම්වලට හානි සිදුවී ඇත.අතීතයේ මේ විහාරය රජගල, පියංගල, දීඝවාපිය වැනි බෞද්ධ විහාර සමග දැඩි සම්බන්ධයක් පැවැති බවත් ඒ නිසාම අතීතයේ මේ විහාරය ඉතා දියුණු තත්ත්වයක පැවැති බවත් සඳහන් වේ.අවට ගම්වල බැතිමතුන් මේ විහාරයේ පෝය දිනවල සිල් සමාදන් වුවත් ඔවුනට වැසිකිළියට යෑමටවත් සුදුසු ස්ථානයක් මෙහි නොමැත. විහාර භූ®මියට ක්‍රමවත් ජල සැපයුමක් තිබූ නමුත් එයද විනාශ වී ඇත.විහාරාධිපති සේනාපතියේ විමලජෝති හිමියෝ අදහස් දක්වමින් මෙසේ පැවැසූහ.මේ පන්සල ලොකු ආදායමක් තියෙනවා. පන්සල දියුණු කරන්න ගමේ සහයෝගය මදි.පුරාවිද්‍යා දෙපාර්තමේන්තුවේ කිසිම සොයා බැලීමක් නෑ. ඒ නිසාම පන්සල දියුණු කරන්න බැරි තත්ත්වයක් තියෙනවා.        </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=r1007053</link>
    <topic>පේරාදෙණිය සරසවියට කළමනාකරණ පීඨයක් නැතිව කරදර ගොඩක්</topic>
    <author>සටහන සහ ඡායාරූප -ගම්පොළ සමූහ එස්. එන්. ගොඩමුන්න</author>
    <content>පේරාදෙණිය විශ්වවිද්‍යාලයට මීට වසර 3කට ඉහත බඳවා ගන්නා ලද කළමනාකරණ සිසුනට මේ වන තුරුත් පීඨයක් ලබා නොදීම ඇතුළු ගැටලු රැසක් නිසා එම සිසුහු දැඩි අපහසුතාවට පත්ව සිටිති.පේරාදෙණිය විශ්වවිද්‍යාලයේ මේ වන විට ආරම්භ කරන ලද පීඨ සංඛ්‍යාව 9කි. මෙයින් කළමනාකරණ උපාධි පාඨමාලාව සඳහා 2007 ජූලි 14 දින සිසුන් 15ක් සහ 2008 වසරේ අගෝස්තු 19 දින සිසුන් 183ක් විශ්වවිද්‍යාල ප්‍රතිපාදන කොමිෂන් සභාව විසින් පේරාදෙණිය විශ්වවිද්‍යාලයේ ශාස්ත්‍ර පීඨයට බඳවා ගන්නා ලදී.නමුත් තවමත් මේ සිසුන්ට කළමනාකරණ පීඨයක් ලබාදීමට විශ්වවිද්‍යාල පරිපාලනය අසමත්ව ඇතැයි සිසුහු පෙන්වා දෙති.එමෙන්ම 2009 - 2010 අධ්‍යයන වර්ෂය සඳහා නවක සිසුන් 150 කින් යුත් කණ්ඩායමක් ද බඳවා ගැනීමට නියමිත බැවින් මේ සියලු දෙනාට දේශන ශාලා පහසුකම්නොමැතිව දැඩි අපහසුතාවට පත්වීමට සිදුව තිබේ.ශ්‍රී ලංකා විශ්වවිද්‍යාල පද්ධතියේ පීඨයක් නොමැති එකම අංශය මේ කළමනාකරණ අංශය බවට පත්ව තිබේ.මේ වන විට මේ සිසුන් පේරාදෙණිය විශ්වවිද්‍යාලයීය මහා ශිෂ්‍ය සංගමය හරහා තම ගැටලු ජනාධිපතිතුමා උසස් අධ්‍යාපන අමාත්‍යවරයා ඇතුළු සියලුම වගකිව යුතු අංශ සඳහා දැනුම් දී ඇත. අද වන විට එය ශිෂ්‍ය අරගලයක් බවට වර්ධනය වී ඇති බවද පෙන්වා දෙයි.වාණිජ විෂයන් හැදෑරූ සිසුන් ශාස්ත්‍ර පීඨයට ඇතුලත් කිරීමෙන් කළමනාකරණ පීඨයකින් ලැබිය යුතු දැනුම මේ සිසුන්ට නොලැබේ. මේ නිසාම ශාස්ත්‍ර පීඨයේ සිසුන්ද දැඩි දුෂ්කරතාවට පත්ව සිටිති.කළමනාකරණ ශිෂ්‍ය විශේෂ උපාධි පාඨමාලා හැදෑරීමේදී මානව සම්පත් හා මෙහෙයුම් අලෙවි හා මූල්‍ය කළමනාකරණය ලෙස වෙන් කළ යුතු වුවද ශාස්ත්‍ර පීඨයේ කළමනාකරණ දෙපාර්තමේන්තුවේ තවත් එවන් දෙපාර්තමේන්තුකරණයක් සිදු කිරීම ප්‍රායෝගික නොවීමෙන් මේ ශිෂ්‍ය ගැටලුව තවත් උග්‍රවී තිබේ.ව්‍යාපාර පරිපාලනවේදී උපාධි පාඨමාලාවේ මුහුණ දෙන ගැටලු පිළිබඳ එහි දෙවන වසරේ මහේස් ප්‍රියදර්ශන මෙසේ කීවේය.වර්තමාන විශ්වවිද්‍යාල පද්ධතියේ පීඨයක් නොමැති එකම පාඨමාලාව තියෙන්නේ පේරාදෙණිය සරසවියේ. මේ නිසා අපි විශාල ගැටලු රාශියකට මුහුණ දෙනවා. අපට ප්‍රධානතම ගැටලුව වන්නේ දේශන ශාලා නොමැතිකමයි”අපි දැනට ශාස්ත්‍ර පීඨයට ඇතුලත් කරලා තියෙන නිසා එම සිසුන්ගේ අවශ්‍යතා සඳහා මුල් තැන දිය යුතුයි. මේ නිසා බොහෝ වේලාවට අපට දේශන තියෙන්නේ සිසුන්ගේ කෑම පැයේදී.පාලිත බණ්ඩාර -ලංකාවේ සෑම විශ්වවිද්‍යාලයකට කළමනාකරණ සිසුන්ට ප්‍රායෝගික පුහුණුව වසර 2ක් හෝ 3 ක් ලබා දෙනවා. නමුත් අපට ප්‍රායෝගික පාඨමාලා පවත්වන්නේ නෑ. මෙය සිසුන්ගේ අනාගත අභියෝගවලට බරපතළ ගැටලුවක්.සහනි හංසිකා -අ. පො. ස. (උ. පෙ.) වාණිජ අංශයෙන් 01.7 හෝ 01.8 වැනි ඉහළ ඉසඩ් කෝ (ඛ ජධපඥ)අගයක් අරන් තමයි අපි පේරාදෙණිය විශ්වවිද්‍යාලයට ආවේ. ඉතිං අපි බලාපොරොත්තු වන්නේ ගුණාත්මක භාවයෙන් වැඩි අධ්‍යාපනයක්. නමුත් මේ අපහසු කම් මැද අපට එය ලැබෙන්නේ නෑ’ඉනෝකා දිල්හානි -අනෙකුත් විශ්වවිද්‍යාලවල කළමනාකරණ උපාධි පාඨමාලාව විශේෂවේදී කාල සීමාව වසර 2 - 3 ක් දක්වා ලබා දී ඇතත් අපට එය වසරකට සීමා කර තිබෙනවා.පේරාදෙණිය මහා ශිෂ්‍ය සංගමයේ සභාපති සන්ධ්‍ය බණ්ඩාර -පේරාදෙණිය විශ්වවිද්‍යාලයේ අවිධිමත්ව ආරම්භ කර ඇති මේ ව්‍යාපාර පරිපාලනවේදී උපාධි පාඨමාලව නිසා සිසුන් විශාල සංඛ්‍යාවක් දැඩි අපහසුතාවට පත් වෙලා.මේ අයට අද භෞතික හා මානව සංවර්ධන පහසුකම් නෑ. මේ සියල්ල දෙන ගමන් හැකි ඉක්මනින් වෙනම පීඨයක් ඇරැඹිය යුතුයි. අප මේ ගැන බලධාරීන්ට දැනුම් දුන්නත් අද වනතුරු ඒ සඳහා විසඳුමක් නෑ.”</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=r1007054</link>
    <topic>දංකුඹුර පුරාණ විහාරයේ බිතු සිතුවම් ගල්ලෙන අනතුරේ</topic>
    <author/>
    <content>වලගම්බා රජු සමයට අයත් රිදීමාලියද්ද ප්‍රාදේශීය ලේකම් බල ප්‍රදේශයේ පිහිටි දංකුඹුර පුරාණ ගල්ලෙන් රාජ මහා විහාරයේ බිතුසිතුවම් සහිත ගල්ලෙන විනාශ වෙමින් පවතී.නිධන් හොරුන් ගල්ලෙන් විහාරයේ බිත්ති ආසන්නයේ ස්ථාන කීපයක විටින් විට හෑරීම නිසා දැනට එහි සැතපෙන 18 රියන් බුදුපිළිමය සහිත පිළිම වහන්සේ ඉරිතලා පුපුරා ගොස් තිබේ.අවුරුදු සිය ගණනක් පැරැණි බිතු සිතුවම්, කැටයම්, කොරවක් ගල්, සඳකඩ පහන්, ගල් කණු ආදිය මේ වන විට විනාශ වෙමින් ඇත.බදුල්ල මඩකළපුව මාර්ගයේ සැතැපුම් 47 කනුව ආසන්නයෙන් දිවෙන දංකුඹුර මාර්ගයේ සැතැපුම් 2ක් ගමන් කළ විට මේ පූජනීය ස්ථානය හමුවේ.මීට වසර 200කට පමණ පෙර ඉදිකළ දර්ශනීය දෙමහල් පෝය ගෙය හෙවත් සීමා මාලකය ගරා වැටීමට ආසන්නය. දාන ශාලා ගොඩනැඟිල්ල සම්පූර්ණයෙන් විනාශවී ඇත.ගල්ලෙනට පිවිසෙන පැරැණි ගල් පඩි පෙළ ගමන් කිරීමට නොහැකි අයුරින් අබලන්වී ඇත.මේ පිළිබඳව විහාරාධිපති කළුගහකොළේ සුමනසිරි හිමියෝ මෙසේ කීහ.මහියංගණ ප්‍රාදේශයේ ඓතිහාසික වටිනාකමක් ඇති පැරැණි විහාරස්ථාන 7ක් තියෙනවා. දංකුඹුර රාජ මහා විහාරය ඉන් එකක්. මේ විහාරස්ථානය දෙවැනි වෙන්නේ මහියංගණ රාජ මහා විහාරස්ථානයට විතරයි.මේ ස්ථානය අවුරුදු 800ක් මනුෂ්‍ය වාසයෙන් තොරව මහ කැලෑවෙන් වැහිල තිබුණාලු. මීට අවුරුදු 250 ට පෙර “ කොස් කැඩ හැවැනේ’ කියන ගුරුන්නාන්සේ තමයි මේස්ථානය සොයාගෙන තියෙන්නේ. එදා ඉදළා අද දක්වා මේ ස්ථානයේ ආගමික වතාවත් සිදු කෙරෙනවා.බලධාරින්ගේ අවධානය යොමු නොවීම නිසා මේ ස්ථානය අද විනාශ වී ගෙන යනවා. අද මෙය නිදන් හොරුන්ගේ රජ දහනක්.කටාරං කෙටු විහාර ගල්ලෙන ගරා වැටීමේ අවදානම් තත්ත්වයකයි තියෙන්නේ. බිත්ති පුපුරලා චිත්‍ර විනාශ වෙලා වගකිව යුතු අයගේ අවධානය යොමු කළොත් මේ ස්ථානය තව දුරටත් ආරක්ෂා කර ගන්න පුළුවන්.විහාරස්ථාන කාර්ය සාධක සමිතියේ ලේකම් එස්. කේ. ජයසිංහ මහතාමේ පන්සලට ලයිට්, වතුර නෑ. මාර්ගයේ වැහිදාට ගමන් කරන්න බෑ. මේවා විනාශ නොකර අනාගත පරපුරට අපි බාර දෙන්න ඕන. ඒ සඳහා බලධාරින්ගේ සහයෝගය ලැබෙන්න ඕන.ප්‍රදේශයේ පදිංචි කේ. එච්. ඇම්. සෝමරත්න මහතාමේ විහාරස්ථානය වැද පුදා ගන්න පවුල් 400ක් විතර ඉන්නවා. ආර්ථික අතින් දැඩි පීඩනයට ලක් වෙලා ඉන්න ඒ අයට මේ ස්ථානය දියුණු කරන්න ශක්තියක් නෑ. ඒ නිසා පුරා වස්තු දෙපාර්තමේන්තුවේ අවධානය මේකට ලැබෙන්න ඕන. එහෙම වුණේ නැති නම් තව අවුරුදු කීපයකින් දංකුඹුර රාජ මහා විහාරය නැත්තටම නැති වෙලා යයි.ඌව පළාත් කෘෂිකර්ම ඇමැති අනුර විදානගමගේ මහතාදැනට මේ විහාරස්ථානයට විදුලිය ලබාදීමට කටයුතු කරගෙනයි යන්නේ. ඉදිරියේ දී විහාරස්ථානය සංවර්ධනය කිරීමේ කටයුතු ආරම්භ කරන්න අදහසක් තියෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=r1007055</link>
    <topic>කොළොන්නාව රජයේ කර්මාන්ත ශාලාකුලී නිවාස අලුත්වැඩියා නොකිරීමෙන් ගැටලු රැසක්</topic>
    <author>කොළොන්නාව සමූහ ඒ. සුමනසේන</author>
    <content>කොළොන්නාව රජයේ කර්මාන්ත ශාලාවට අයත් වසර හැටකට වඩා පැරැණි සේවක කුලී නිවාස පද්ධතියේ යුගළ නිවාස සියල්ලක්ම අබලන් තත්ත්වයක පවතින අතර ඒවායේ කිසිදු අලුත් වැඩියාවක් කිරීමට අදාළ ආයතනයේ බලධාරීන් පියවර ගෙන නැතැයි නිවැසියෝ පවසති.කොළොන්නාව මංසන්ධියේ මහා මාර්ගය ඉදිරිපිට ඇති මේ නිවාස වලින් සමහරක් වහලය සම්පූර්ණයෙන්ම දිරාපත්වී ඇත. සමහර නිවාසවල දොර ජනෙල් කැඩී ගොස් ඇති බවද පදිංචි කරුවෝ කියති.යූ. එල්. ඩී. ආරියරත්න මහතා - මේ නිවාසවල පදිංචි වෙලා අවුරුදු 25 කටත් වැඩියි. මේ වගේ නිවාස 65 ක් මේ ඉඩමේ තියෙනවා.ඉස්සර මේ ගෙවල්වල මොනවා හරි අලුත්වැඩියාවක් සම්බන්ධව දැනුම් දුන් විගස ඒවා ඉටුකර දෙන්න වගකිව යුතු නිලධාරීන් පියවර ගන්නවා.දැන් කිසිම නඩත්තුවක් කෙරෙන්නේ නැහැ. සමහර යුගළ නිවාස වලින් එකක් කැඩිලා එකයි ඉතුරුවෙලා තියෙන්නේ. මේ වහලය දිරාපත් වෙලත් දැන් අවුරුදු පහකටත් වැඩියි. වැසිදාට ගෙයම තෙමෙනවා. කොච්චර කීවත් වැඩක් නැහැ.අංසක හර්ෂ පෙරේරා මහතා - මේ නිවසට ඇවිත් අවුරුදු පහළොවකටත් වැඩියි. දොර ජනෙල් හරියට නැහැ. වහලය දිරාපත් වෙලා බලධාරීන්ට දැනුම් දුන්නාම 2007 වසරේ වහලයට අවශ්‍ය ලී දඬු ගෙනැවිත් දැම්මා.දැන් අවුරදු තුනක් පසු වෙලත් වඩු කාර්මිකයන් එවන්න ආයතනයේ බලධාරීන්ට පුළුවන් කමක් නැහැ. ලී දඬු ටික පරිස්සම් කරන්න වෙලා තියෙන්නේත් මටයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=r1007056</link>
    <topic>මවුගම ආදර්ශ ගම්මානයේ පොදු ගොඩනැඟිලි සියල්ල ජරාවාස වෙලා</topic>
    <author>හොරණ සමූහ - බන්ධුල ආර්. ගුලවත්ත</author>
    <content>1984 ජුනි 24 දා විවෘත කරන ලද හොරණ බටුවිට මවුගම ආදර්ශ ගම්මානයේ පොදු ගොඩනැගිලි (ප්‍රජා ශාලාව, සමූපකාර ප්‍රාදේශිකය, රැස්වීම් ශාලාව හා වෘත්තිය පුහුණු මධ්‍යස්ථානය) ජරාවාස වී බිඳ වැටී ඇත.එවකට බටුවිට අක්කර 16 ක් පමණ සමන්විතව කුරුඳුවත්තේ මවුගම ගම්මානය ඉදිකෙරිණි. නිවාසලාභීන් 65ක් සඳහා නිවාස 65ක් ගොඩ නගා ඔවුන්ට භාර දෙන ලදී. පර්චස් 20 බිම් ප්‍රමාණයකින් යුත් එම නිවාස 65 හි අදත් ඔව්හු ජීවත්වෙති.මාසිකව රු. 50 බැගින් නිවාස සංවර්ධන අධිකාරියට ගෙවන ලෙස උපදෙස් දී ඇති අතර සම්පූර්ණ මුදල රු. 18,000 (දහ අට දාහ) ගෙවීමෙන් පසු ඒ නිවාස එම නිවාස ලාභීන් සතුවන බවට ඔවුන් දැනුවත් කරන ලදී.පදිංචි නිවාස ලාභීන් ගෙන් බහුතරයක් එකී මුදල් ගෙවා සම්පූර්ණ කර නිවාස අයිති කර ගෙන ඇත. තවත් පිරිසක් එකී වාරික ගෙවීම් ප්‍රමාද කර ඇතැයි පැවසේ. මෙකී නිවාස සමූහයට පානීය ජලය සැපයීම සඳහා ජල පවාහන මණ්ඩලයෙන් ජලය සාර්ථකව ලබාදීම අදත් සිදුකරන බව ඔව්හු පවසති.සියලුම නිවෙස්වලට විදුලිය සපයා දී ඇත. මාර්ග පද්ධතිය හොරණ ප්‍රාදේශීය සභාවෙන් පරිපාලනය කෙරේ.එහෙත් මවුගම උදාගමෙහි ජනතාව උදෙසා උදාගම් සංකල්පය යටතේ ගොඩ නැගූ පොදු ගොඩනැගිලි අභාවයට ගොස් ඇත. ප්‍රජා ශාලාව අවට වල්බිහිව ඇත.මේ ගොඩනැගිල්ලෙහි බටුවිට ජන සභා ලේකම් කාර්යාලය පවත්වාගෙන යාමට අවශ්‍ය මූලික ඉදිකිරීම් ආරම්භ කර ඇතත් එම කටයුතු ද අතරමග නතර වී ඇතැයි මවුගම වැසියෝ පවසති.මවුගම ජනතාව උදෙසා ආරම්භ කළ සමූපකාර ප්‍රාදේශිකය ගොඩනැගිල්ලේ අබලන් තත්ත්වය මත එතැනින් ඉවත් කර ඇත.අද මවුගම වාසීහු බටුවිට සමූපකාර ප්‍රාදේශිකයට අනුයුක්තව සිටිති. උදේ වරුවට පෙර පාසලක් ද සවස් වරුවට වෙස් මුහුණු කැපීම ඉගැන්වීම සඳහා වෘත්තීය අභ්‍යාස මධ්‍යස්ථානයක් ද මවුගම වාසීන්ගේ සමාජ සුබසාදනය උදෙසා ද ගොඩනගන ලද ගොඩනැගිල්ල ද අභාවයට පත්ව ඇත.සමූපකාර ප්‍රාදේශිකය සහ නිෂ්පාදන අලෙවිසල සඳහා ඉදිකළ ගොඩනැගිල්ලේ වහලයේ පැත්තක් සම්පූර්ණයෙන් ම කඩා වැටී ඇත.මවුගම තරුණ තරුණියන්ගේ ක්‍රීඩා කෞෂල්‍ය වර්ධනය කිරීම උදෙසා අක්කරයක පමණ භූ®මි භාගයක ඉදිකරන ලද ක්‍රීඩා පිට්ටනිය පැත්තක ළඳු කැළෑ ඇතත් අදත් ඔව්හු එම පිට්ටනියෙහි ක්‍රීඩා කරති.මවුගම නිවාසලාභියකු වන කේ. සෝමපාල මහතා මෙසේ කීවේය.අපි 1984 ජුනි මාසයේදී පදිංචියට ආවා. මුලදී අපේ මවුගමේ නිවාස සමිතියක් තිබුණා. ඒ සමිතියත් ටිකෙන් ටික අක්‍රිය වුණා.ගොඩනැගිලි දිරාපත් වුණා. අපට පානීය ජල පහසුකම් විධිමත්ව ලැබෙනවා. වෙස් මුහුණ කැපීම පුරුදු කරන ස්ථානයෙන් ඒ කාලයේ විශාල පිරිසක් ඒ ශිල්පය ඉගෙන ගත්තා. අද ගොඩනැගිල්ල දිරාපත් වෙලා.පෙර පාසලත් වැහුණා. ප්‍රජා ශාලාවේ හොරණ රෝහලෙන් සතියකට දින දෙකක් ජංගම බෙහෙත් ශාලාවක් ද පැවැත්වූවා. දැන් ඒ සේවාවන් කිසිවක් නැහැ.මවුගම පොදු ගොඩනැගිලි යළි ප්‍රතිසංස්කරණය කරන්නට රජය මගින් හෝ වෙනත් රාජ්‍ය ආයතනයක් මගින් පියවර ගන්නවා නම් ඉතා හොඳයි.ආර්. එල්. සරත් පුෂ්ප කුමාර මහතා.මවුගම ගොඩ නැගූ® බුදුමැදුරට දිනපතාම වතාවත් සිදු කරනවා. මෙහි තිබෙන පොදු ගොඩනැගිලි අලුත්වැඩියා කළොත් ප්‍රදේශයටම ලොකු ප්‍රයෝජනයක් වේවි.හොරණ ප්‍රාදේශීය සභා මන්ත්‍රී සුමිත් වනිගතුංග මහතා - ප්‍රාදේශීය සභාවේ උප සභාපති (1991 සමයේ) ජයසිංහ ජයතුංග මහතා ඇතුළු කිහිපදෙනෙක් මවුගම සමිති සංවිධාන පිහිටුවා ගෙන විවිධ සංවර්ධන වැඩකළා. ඒ පිරිස අද මවුගම නැහැ.ඉන්පසු සිදුවූ බිඳවැටීම නිසා අද ලොකු පරිහානියකට පත් වෙලා. යළිත් මවුගම ගොඩනැගීම අත්‍යවශ්‍යයි. මෙතන අක්කර දෙකක කුඹුරකුත් තිබෙනවා. ඒවත් වල්බිහිවෙලා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=s1007051</link>
    <topic>පාසල් පිහිනුම් සූරතා සා. ජෝසප් - මහාමායා දිනා ගනිති</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාසල් පිහිනුම් සංගමය මෙහෙයවූ 37 වැනි පාසල් පිහිනුම් සූරතාවලියේ පිරිමි අංශයෙන් කොළඹ සාන්ත ජෝසප් හා කාන්තා අංශයෙන් මහනුවර මහාමායා බාලිකා විදුහල් ඉදිරියෙන් සිටියහ.කොළඹ ආනන්ද විදුහල් පිහිනුම් තටාකයේ ඊයේ පැවැති මේ තරගාවලියේ සහාය පිහිනුම් තරගවල ජයග්‍රහණ නොමැතිව පිරිමි ඉසව්වලින් දෙවැනි ස්ථානය කොළඹ රාජකීය විදුහලත්, තෙවැනි ස්ථානය ආනන්ද විදුහලත් දිනා ගත්හ. කාන්තා අංශයෙන් දෙවැනි ස්ථානය කොළඹ කාන්තා විද්‍යාලය හා තෙවැනි ස්ථානය කොළඹ විශාඛා විදුහල අත් කර ගත්හ.මේ තරගාවලියට ක්‍රීඩකයන් 767 ක් හා ක්‍රීඩිකාවන් 571 ක් සහභාගී වූහ. දින 4 ක් පුරා තරගාවලිය පැවැත්විණි. නව තරග වාර්තා පිළිබඳ විස්තර හෙට පත්‍රයේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=s1007052</link>
    <topic>දෝනී පාසල් මිතුරිය අද විවාහ කර ගනී</topic>
    <author/>
    <content>ඉන්දීය ක්‍රිකට් නායක මහේන්ද්‍ර සිං දෝනි සිය පාසල් මිතුරිය වන සක්ෂි සිං රාවන් සමග විවාහ ගිවිස ගත් බව වාර්තාවකින් කියැවේ.පසුගිය සෙනසුරාදා රාත්‍රියේ ඉන්දියාවේ දෙහ්රාදුන් ප්‍රදේශයේ චාම් උත්සවයකදී මේ ගිවිස ගැනීම සිදු වී ඇත.දෙදෙනා අතර විවාහ උත්සවය ගිවිස ගැනීමෙන් පසු දැඩි ආරක්ෂක රැකවරණ මධ්‍යයේ පසුව සිදු කෙරිණි. 7 වැනිදා මුම්බායි හිදී මේ සඳහා සාදයක් පැවැත්වීමට නියමිතය.ඉන්දීය පිලේ හර්බජන් සිං සහ ආශිස් හේරා ද දෝනිගේ විවාහ ගිවිස ගැනීමේ උත්සවයට සහභාගී වූහ. විවාහ උත්සවයට බොලිවුඩ් නළු ජෝන් ඒබ්‍රහම් ද සහභාගි වී ඇත.එමෙන්ම ඉන්දීය ක්‍රිකට් පාලක මණ්ඩලයේ සභාපති ශේෂාන්ක් මනෝහර් සහ ලේකම් එන්. ශ්‍රීනිවාසන් ද විවාහ උත්සවයට සහභාගී වීමට දෙහ්රදුන් ප්‍රදේශයට පැමිණි බැව් වාර්තා වේ.එළැඹෙන ඕස්ට්‍රේලියානු සංචාරයෙන් අනතුරුව සිය මංගල උත්සවය ‘ජයටම’ පවත්වනු බැව් දෝනි වාර්තාකරුවන්ට පවසා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=s1007053</link>
    <topic>ජර්මනිය-ස්පාඤ්ඤය-නෙදර්ලන්තය-උරුගුවේ ලෝක පාපන්දු සූරතා අවසන් පූර්ව වටයට</topic>
    <author>ජොහැනස්බර්ග් (ඒ.එෆ්.පී)</author>
    <content>ජගත් ප්‍රජාවගේ හෘදස්පන්දනය වැඩි කරලමින් පාපන්දු ලෝක කුසලාන තරගමාලාවේ කූටප්‍රාප්තියේ මං විවර කෙරෙන අවසන් පූර්ව වටය සඳහා සුදුසුකම් ලැබීමට ජර්මනිය, නෙදර්ලන්තය ස්පාඤ්ඤය සහ උරුගුවේ සමත් වී සිටිති.මෙවර තරගමාලාවේ අවසන් කණ්ඩායම් අටට පිවිසෙමින් කුසලානය අත්පත් කර ගැනීමේ අදිටනින් තරග වැදුනු ලෝක පාපන්දු පිටියේ බලවත් කණ්ඩායම් අභිබවායමින් අවසන් කණ්ඩායම් 4 ට ඇතැම් කණ්ඩායම් සුදුසුකම් ලැබීමට සමත්වූයේ ක්‍රීඩාලෝලීහු විමතියට පත් කරමින්ය.ලෝක කුසලාන ඉතිහාසයේ පළමු තරගමාලාවේ සූරයින් වූ උරුගුවේ සහ 1974, 1978 තරගමාලාවන්හී අනු සූරයින් වූ නෙදර්ලන්තය හෙට (6) තරඟ වදින අතර මීට පෙර (එවකට බටහිර ජර්මනිය) දෙවරක් ලෝක සූරයන් වූ ජර්මනිය, ලෝක කුසලාන පාපන්දු ඉතිහාසයේ අවසන් පූර්ව වටයකට කිසිදා සුදුසුකම් නොල ද ස්පාඤ්ඥය සමඟ අනිද්දා (7) තරග වැදීමට නියමිතය.ස්පාඤ්ඤයට ඉතිහාසගත ජයක්තරගමාලාවේ වැඩිම ගෝල සංඛ්‍යාවක් වාර්තා කරනු ලැබූ ක්‍රීඩකයා වෙමින් ස්පාඤ්ඤයේ ඩේවිඩ් විලා පැරගුවේ සමඟ පැවැති අර්ධ අවසන් පූර්ව තරගයේ දී තරගමාලාවේ සිය පස්වැනි ගෝලය වාර්තා කරමින් 1 – 0 ක ජයක් සිය කණ්ඩායමට ලබා දීමට සමත් විය.28 හැවිරිදි විලා දැනටමත් ස්පාඤ්ඤය වෙනුවෙන් ලෝක කුසලාන තරගමාලා ඉතිහාසයේ වැඩිම ගෝල සංඛ්‍යාව වාර්තා කරනු ලැබූ ක්‍රීඩකයා වීමට සමත්වී සිටිති.අවසන් පූර්ව වටයේ දී ජර්මනිය සමඟ තරග වදින ස්පාඤ්ඤය මීට වසර 2 කට පෙර යුරෝපා සූරතාවලියේ අවසන් තරගයේ දී ගෝල් 1 – 0 ක් ලෙස ජර්මනිය පරාජයට පත් කළේය.ආර්ජන්ටිනාව ඉවතටජර්මනියේ මිරොස්ලව් ක්ලෝස් සහ තෝමස් මුලර්ගේ විශිෂ්ඨ ගෝල ප්‍රහාරයෙන් ලකුණු 4 – 0 ක අන්ත පරාජයක් ලබා තරගමාලාවෙන් ඉවත්වීමට ආර්ජන්ටිනාවට සිදුවිය.මෙවර තරගාමාලාවේ ගෝල 4 ක් රැස් කර සිටින මුලර් සහ තරගමාලා 3 කට සහභාගි වී ගෝල 14 ක් රැස් කරමින් පාපන්දු ලෝක කුසලාන ඉතිහාසයේ වැඩිම ගෝලසංඛ්‍යාවක් වාර්තා කර සිටින බ්‍රසීලයේ රොනල්ඩෝගේ (ගෝල් 15) වාර්තාව අභියස සිටින ක්ලෝස් වැඩිම අවධානයට පාත්‍ර වී සිටින ක්‍රීඩකයන් වීමට සමත්වූහ.31 හැවිරිදි ක්ලෝස් මේ වනවිට ජර්මනිය වෙනුවෙන් ලෝක කුසලාන ඉතිහාසයේ වැඩිම ගෝල සංඛ්‍යාවක් වාර්තා කළ ගර්ඩ් මුලර් සමඟ සම තත්තවයේ සිටියි.ආජෙන්ටිනාව තරගමාලාවෙන් ඉවත්වීම එරට පුහුණුකරු වන ඩියාගෝ මැරඩෝනාට සියතනතුරෙන් ඉල්ලා අස්වීමේ මාර්ගය විවර කිරීමට හේතු වී ඇත.“අපි බලමු මොකද වෙන්නෙ කියලා. මට මගේ පවුලේ අය සමඟ සාකච්ඡා කළ යුතුයි. ක්‍රීඩකයන් සමඟත් කතා කළ යුතුව තිබෙනවා.”මැරඩෝනා පැවැසුවේය.පැරගුවේ අවසන් පූර්ව වටයටපැරගුවේ සහ ඝානා පිල අතර පැවැති අර්ධ අවසන් පූර්ව තරගය ලකුණු 1 – 1 ක් ලෙස සමවීමේ හේතුවෙන් ලබාදුන් දඬුවම් පහර මගින් ජයග්‍රහණය තීරණය කිරීමේ අවස්ථාවේදී ගෝල් 4 - 2 ක ජයක් අත්කර ගත් පැරගුවේ අවසන් පූර්ව වටයට සුදුසුකම් ලබා ගත්තේය.විශිෂ්ඨ ලෙස ක්‍රීඩාවේ නිරත වූ ඝානා පිලට ලෝක පාපන්දු කුසලාන තරගමාලාවේ අවසන් පූර්ව වටයට පිවිසෙන පළමු අප්‍රිකානු රට බවට පත්වීමේ අවස්ථාව ඉතා අවාසනාවන්ත ලෙස මඟ හැරී ගියේ සමස්ත අප්‍රිකානු මහාද්වීපයම කණගාටුවට පත්කරමිනි.දෙවරක් ලෝක සූරතාව දිනූ පැරගුවේ පිල මෙවර අවසන් පූර්ව වටයට සුදුසුකම් ලැබුවේ 1970 වසරෙන් පසුවය.නෙදර්ලන්තයට බ්‍රසීලය පරදීපස්වතාවක් ලෝක පාපන්දු කිරුළට හිමිකම් කියන ප්‍රබල බ්‍රසීලය ගෝල් 2 – 1 ක් ලෙස පරාජයට පත් කරමින් අවසන් පූර්ව වටයට පිවිසීමට නෙදර්ලන්තය සමත් විය.ලෝක කුසලාන තරගමාලා ඉතිහාසයේ තුන් වතාවක් අවසන් පූර්ව වටයට පිවිස නෙදර්ලන්තය මෙවර තරගමාලාවේ පෙරලිකාර කණ්ඩායමක් ලෙස හැඳින්වේ.1994 සහ 1998 වසරවල පැවැති ලෝක පාපපන්දු තරගමාලාවන් වලදී අර්ධ අවසන් පූර්ව වටයේ දී බ්‍රසීලය වෙතින් පරාජයට පත් වූ නෙදර්ලන්තය මෙවර බ්‍රසීලය පරාජයට පත් කිරීමට සමත්වීම විශේෂ සිදුවීමක් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=s1007056</link>
    <topic>අන්තර් සමාජ රගර් සූරතාව මහනුවරට</topic>
    <author>ෆවුස් මොහොමඩ්</author>
    <content>අන්තර් සමාජ කැල්ටෙක්ස් රගර් තරගමාලාවේ ‘ඒ’ කොටසේ සූරතාව වෙනුවෙන් කොළඹ ලොන්ඩන් පෙදෙසේ දී මහනුවර ක්‍රීඩා සමාජය සහ සී. ආර්. පිල අතර පැවැති තියුණු තරගයෙන් ලකුණු 14 – 16 ක ජයක් හිමි කර ගැනීමට සී. ආර්. පිල සමත් වූවද ප්‍රසාද ලකුණු සටහනේ පෙරමුණේ සිටි මහනුවර පිල සූරතාව අත්පත් කර ගැනීම නම් වළකාලීමට හැකි වූයේ නැත.මෙවර තරගමාලාවේ කිරුළ හිමි කර ගැනීමට මේ තරගයේදී ලකුණු 5 ක වැඩි ලකුණු ප්‍රමාණයකින් මහනුවර පිල පරාජය කිරීමේ අභියෝගයත් සී. ආර්. පිල ඉදිරියේ තිබිණ.ඒ අභියෝගය හමුවේ නොසැලී දැඩි තරගකාරී මුහුණුවරකින් මහනුවර පිල සමග ගැටුණු සී. ආර්. පිලට කුසලානය ගිලිහී ගියේ ඉතා අවාසනාවන්ත අයුරිනි.තරගයේ 80 වැනි මිනිත්තුවේදීද ලකුණු 14 – 9 ක් ලෙස ඉදිරියෙන් සිටි මහනුවර පිලේ ක්‍රීඩකයෙකුගේ දුර්වල පන්දු යොමුකිරීමෙන් නිසි ප්‍රයෝජන ගත් සී. ආර්. පිලේ රීසා මුබාරක් විශිෂ්ඨ ලෙස වාර්තා කළ උත්සාහය දිනුමෙන් ලකුණු 14 – 14 ක් ලෙස තරගය නිම කර ගත් සී. ආර්. පිල එය ප්‍රවර්තන ගෝලයක් බවට පත් කර ගනිමින් ලකුණු තත්වය 14 – 16 ක් ලෙස ඉහළ දමා ගත්තේය.පළමු භාගය නිමාවන විට මහනුවර පිල ලකුණු 11 – 9 ක් ලෙස පෙරමුණ ගත් අතර නීති විරෝධී ලෙස ක්‍රීඩාවේ නිරත වීමෙන් විනිසුරුගේ දැඩි අවවාද කිරීමටද ලක් විය. කෙසේ වුවද මහනුවර පිලේ සජිත් සාරංග සහ මොහොමඩ් ශෙරිෆ් අවස්ථා 2 කදී කහ කාඩ් පත ලබාදී පිටියෙන් ඉවත් කිරීමට විනිසුරුට සිදු විය.සී. ආර්. පිලේ රොෂාන්ක කොඩිතුවක්කුද තවත් අවස්ථාවකදී නීති විරෝධී ලෙස ක්‍රීඩාවේ නිරත වීම හේතුවෙන් පිටියෙන් ඉවත් කෙරිණ.තරගයෙන් පරාජය වුවද ප්‍රසාද ලකුණු සටහනේ පෙරමුණේ පසුවන මහනුවර පිලට නොකඩවා 10 වැනි වතාවටත් අන්තර් සමාජ ඒ කොටසේ සූරතාව හිමි වූ අතර නොකඩවා සය වැනි වරටත් සී. ආර්. පිල අනු සූරතාව හිමි කර ගත්තේය. මේ තරගමාලාවේ ප්ලේට් සූරතාව පොලිස් පිලට හිමි වූ අතර අනුසූරතාව යුද හමුදාව දිනා ගත්තේය.තරගමාලාවේ වැඩිම ලකුණු ප්‍රමාණයක් වාර්තා කරනු ලැබූ පොලිස් පිලේ හර්ෂණ විජේවීරට විශේෂ තිළිණයක් හිමි විය.ත්‍යාග ප්‍රදානෝත්සවය ශ්‍රී ලංකා රගර් සම්මේලනයේ සභාපති ගුවන් හමුදාපති එයාර් චීෆ් මාර්ෂල් රොෂාන් ගුණතිලක, කැල්ටෙක්ස් ලුබ්‍්‍රකන්ට් ආයතනයේ කළමනාකාර අධ්‍යක්‍ෂ කිෂු ගෝමස් යන මහත්වරුන්ගේ ප්‍රධානත්වයෙන් සිදු කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=s1007057</link>
    <topic>ශ්‍රී ලංකා යොවුන් නෙට්බෝල් ක්‍රීඩිකාවෝ සිංගප්පූරුවට පරදිති</topic>
    <author>ප්‍රින්ස් ගුණසේකර</author>
    <content>ඉන්දියාවේ දැන් පැවැත්වෙන 7 වැනි ආසියානු යොවුන් නෙට්බෝල් තරගාවලියේ ශ්‍රී ලංකාව සහභාගි වූ ප්‍රථම තරගයෙන් ලකුණු 69 – 49 කින් සිංගප්පූරුවට පරාජය විය.නවදිල්ලිහි ත්‍යාගරාජ් ක්‍රීඩා සංකීර්ණයේ ගෘහස්ථ ක්‍රීඩාංගණයේ පැවැති මේ තරගයේ ශ්‍රී ලංකාව මුල් කාර්තු දෙකේදී අඩු පරතරයකින් සිටියද තෙවැනි කාර්තුවේදී ප්‍රබල පසු බැසීමකට ලක් විය. එම පසුබෑම අවසන් කාර්තුවේදී යම් තරමක් අඩු වුවද පරාජය වළක්වා ගැනීමට ප්‍රමාණවත් නොවීය.ලකුණු තත්ත්වය වූයේ 14 – 16, 15 – 16, 7 – 19 හා 13 – 18 ක් ලෙසිනි.ශ්‍රී ලංකාව අද තායිලන්තය සමග තරග වැදීමට නියමිතය.ඉන්දියාව-තායිලන්තයසත්කාරක ඉන්දියාව හා තායිලන්තය අතර තරගයෙන් ඉන්දියාවට 57–44 ක පහසු ජයක් හිමි විය. ලකුණු තත්ත්වය වූයේ 13–11, 15 – 11, 17–7 හා 16–11 ක් ලෙසිනි.මලයාසියාව - හොංකොංමලයාසියාව ලකුණු 78– 11ක දැවැන්ත ජයක් හොංකොං පරදා ලබා ගත්තේය. ලකුණු තත්ත්වය වූයේ 21–3, 23–3, 16–3 හා 18– 2 කි.ශ්‍රී ලංකාව සහභාගීවන ඉදිරි තරග මෙසේය 5 දා තායිලන්තය - ශ්‍රී ලංකාව6 දා මැලේසියාව - ශ්‍රී ලංකාව7 දා ශ්‍රී ලංකා - හොංකොං9 දා අවසන් පූර්ව තරගය10 දා අවසන්මහා තරගය</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=s1007058</link>
    <topic>විම්බල්ඩන් කිරුළ සෙරීනාට</topic>
    <author/>
    <content>ඕල් ඉංගලන්ඩ් සමාජයේ ඉකුත් සෙනසුරාදා පැවැති විම්බල්ඩන් ටෙනිස් කේවල සූරතා අවසන් තරගයේදී රුසියානු ක්‍රීඩිකා වේරා සොවනරිවා 6 – 3, 6 –2, ලෙස අන්ත පරාජයකට පත්කිරීමට සෙරීනා විලියම්ස්ට හැකිවිය.මෙම තරගය අවසන් වීමත් සමඟ ටෙනිස් ශ්‍රේෂ්ඨයන් අතර සෙරීනාට ලැබෙන ස්ථානය පිළිබඳ විවාදයක් ගොඩනැගුණි. 44වැනි විම්බල්ඩන් කේවල තරගයේ ජයත් සමඟ 3 වැනි ග්‍රෑන්ඩ් ස්ලෑම් කිරුළට උරුමකම් කී සෙරීනා මේ අනුව ටෙනිස් සූර නාමාවලියේ සෙරීනාගේ නම බිලිජිං කිංට වඩා ඉහළට පත්විය.28 හැවිරිදි සෙරීනා විලියම්ස් විම්බල්ඩන් තරගාවලියේදී අද්විතීය දස්කම් දැක්වීය.ඇය සහභාගි වූ ක්‍රීඩා තරග 7දී වාර්තා පොතට ද ඇතුළත් විය. මේ අවස්ථාවේදී සෙරීනාට කිනම් ආකාරයක හෝ තරගයක් දීමට හැකියාව ඇත්තේ ඇගේ සොයුරිය වන වීනස්ට පමණය. සෙරීනා විලියම්ස් ලබන සැප්තැම්බරයේදී අමෙරිකානු විවෘත ටෙනිස් තරගාවලියට සහභාගී වීමට නියමිතය.මේ අවස්ථාවේදී ඇය තුන්වන වතාවටත් ග්‍රෑන්ඩ් ස්ලෑම් ජයග්‍රහණය හිමිකරගනු ඇති බවට අනාවැකි පලවේ. තවම තරුණ වියෙහි පසුවන සෙරීනා විලියම්ස් ක්‍රීඩාවට සමුදෙන අවස්ථාව වන විට ග්‍රෑන්ඩ් ස්ලෑම් කිරුළු 20ක් වත් ලබාගනු ඇතැයි අපේක්‍ෂිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=s1007054</link>
    <topic>නොහඬනු මැන ආර්ජන්ටිනා...  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=s1007055</link>
    <topic>අපි සතුටින්...  </topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=f1007051</link>
    <topic>උතුරු නැඟෙනහිර සංවර්ධනයගිහිල්ලම බලන්න</topic>
    <author>සංවාද සටහන -උදුලා පීරිස්</author>
    <content>තිස් වසරක් තිස්සේ මෙරට පැවැති ත්‍රස්තවාදයට එරෙහිව රජය මානුෂික මෙහෙයුම ආරම්භ කිරීමත් සමඟ උතුරු නැගෙනහිර තුන් ලක්ෂයක් පමණ අති විශාල ජනතාවක් රජයේ ආරක්ෂාව පතා පැමිණියහ. මිනිස් පලිහක් ලෙස ත්‍රස්ත ග්‍රහණයේ සිටි එම පිරිස එදා එල්. ටී. ටී. ඊ. පාලන ප්‍රදේශයෙන් රජයේ පාලන ප්‍රදේශයට පැමිණියේ රජය කෙරෙහි පැවැති විශ්වාසය මතය. එම පිරිස වෙත ආරක්ෂාව, ආහාර පාන ඇතුළු මූලික පහසුකම් ලබාදීමට රජය විසින් කඩිනම් පියවර ගැනිණ. මෙසේ අවතැන්ව පැමිණි පිරිස අතරින් දෙලක්ෂ හැට දාහක් පමණ පිරිසක් ජනාධිපති මහින්ද රාජපක්ෂ මහතාගේ මග පෙන්වීම මත මේ වන විට යළි පදිංචි කිරීම අවසන්ව ඇත. වර්තමානය වන විට අවතැන් කඳවුරු වසා දමා සහන ගම්මාන කිහිපයකට සීමා වූ හතළිස් දාහක පමණ පිරිසක් වෙත ආරක්ෂාව ආහාර ඇතුළු මූලික පහසුකම් ලබාදී රජය මගින් රැක බලා ගැනීමක් මේ වන විටත් සිදු වේ. නැවත පදිංචි කළ ජනතාවට හා අවතැන් ජනතාවට සහන සැලසීම සම්බන්ධයෙන් නැවත පදිංචි කිරීමේ ඇමැති මිල්රෝයි ප්‍රනාන්දු මහතා සමග කළ සාකච්ඡාවකි මේ.කොටි ත්‍රස්තවාදීන්ගෙන් මිදී රජයේ පාලන ප්‍රදේශවලට පැමිණි දෙමළ ජනතාවගේ නැවත පදිංචි කිරීමේ කටයුතුවල වර්තමාන තත්ත්වය කොහොමද ?ත්‍රස්ත ක්‍රියා හේතුවෙන් ලක්ෂ තුනක් පමණ සාමාන්‍ය ජනතාවක් අවතැන් තත්ත්වයට පත්ව හිටියා. එහෙත් අපේ රජය යටතේ අවතැන්ව සිටි දෙලක්ෂ හැටදාහක් පමණ ජනතාවක් නැවත පදිංචි කර අවසන් කර තියෙනවා.ඔවුන්ට සියලු පහසුකම් සලසා තිබෙනවා. මේ වන විට අවතැන් වූවන් 40000 දක්වා අඩු කිරීමටද අපේ රජය සමත්ව සිටිනවා.මේ වන විට මඩු පල්ලියට කිලෝ මීටර් තුනකින් පමණ එපිට පිහිටි පන්ඩිරිච්චාන් ප්‍රදේශයේ බිම් බෝම්බ ඉවත් කරමින් යනවා.බිම් බෝම්බ ඉවත් කර යටිතල පහසුකම් සැපයීමෙන් අනතුරුව සෙසු පිරිසද පියවරෙන් පියවර නැවත පදිංචි කිරීම් සිදු කරනවා. බිම් බෝම්බ ඉවත් කිරීම ඉක්මනින් කළ හැකි කරුණක් නොව එය ප්‍රවේශමෙන් කළ යුතු නිසා ඒ සඳහා තව ටික කාලයක් ගත වේවි.යුද්ධය අවසානය පැවැති පුදුකුඩුඉරුප්පු, වෙල්ලිමුල්ලෙවයික්කාල්වල බිම් බෝම්බ ඉවත් කිරීමට සූදානම්ව සිටිනවා. එම ප්‍රදේශවල බිම් බෝම්බ ඉවත් කිරීමෙන් අනතුරුව නැවත පදිංචි කිරීම් අවසන් කිරීමට අපි බලාපොරොත්තු වෙනවා.අවතැන් ජනතාව නැවත පදිංචි කිරීමේ කටයුතුවලට අමතරව උතුර දකුණ යා කෙරෙන සුවිශේෂී වැඩසටහන් තිබෙනවාද ?යුද්ධය හේතුවෙන් කැඩිච්ච හිත් හැදීම සඳහා යුද්ධය පැවැති ප්‍රදේශවල එක් පවුලක් යුද්ධය නොමැතිව තිබූ ප්‍රදේශයක පවුලක් සමග සම්බන්ධ කිරීම උතුර දකුණ යා කෙරෙන සුහද තත්ත්වයක් ඇති වෙන ක්‍රමයක්.මේ නිසා යුද්ධයට මැදිව සිටි එම පවුල්වල අවශ්‍යතා ඉටුවීම තුළින්ද ඒ අය අතර සුහදත්වය දිනෙන් දින වර්ධනය වීමක් සිදු වෙනු ඇතැයි මා තරයේ විශ්වාස කරනවා. එසේම දකුණේ අයට විවිධ අවශ්‍යතා වෙනුවෙන් උතුරේ එම ජනතාවගේ සහය ලබා ගත හැකියි.උතුරු නැගෙනහිර ප්‍රදේශවල අවතැන් ජනතාව නගා සිටුවීමෙන් පසුව ඒ ප්‍රදේශ රටේ ආර්ථික සංවර්ධනයට දායක කර ගැනීමේ වැඩපිළිවෙළ කුමක්ද ?මේ වන විට එම ප්‍රදේශවල ළිං හා කුඹුරු ශුද්ධ කර වගා කටයුතු ආරම්භ කර තියෙනවා. රජය මගින් එම ජනතාවට ගිය කන්නයේ බීජ වගේම පොහොර සහනාධාරයද ලබා දුන්නා. ධීවරයන්ට ඔවුන්ගේ ජීවනෝපාය සංවර්ධනයට ධීවර ආම්පන්න ලබා දී සහය වී තියෙනවා.1952 ඩී. ඇස්. සේනානායක රජයේ කර්මාන්ත ඇමැති ලෙස ජී. ජී. පොන්නම්බලම් මහතා උතුරෙන් තේරී පත්ව සිටියා. එදා මෙදා තුර උතුරට වැඩ කරන්න ආණ්ඩුවේ කිසිම අමැතිවරයෙක් සිටියේ නැහැ. එහෙත් ජනාධිපති මහින්ද රාජපක්ෂ මහතා විසින් පාර්ලිමේන්තු කාරක සභා උප සභාපතිකම යාපනයෙන් බුලත් කොළයෙන් පත්වූ කෙනෙකුට ලබාදී තිබීම පැසසිය යුතුයි.සහන කඳවුරුවල වෙසෙන ජනතාවගේ අවශ්‍ය පහසුකම් සැලසීම සම්බන්ධයෙන් විෂයභාර අමාත්‍යවරයා වශයෙන් සෑහීමකට පත් වෙනවාද ?බිම් බෝම්බ ඉවත් කරමින් අපි එම ප්‍රදේශවල නැවත පදිංචි කිරීම් සිදු කරනවා. සරණාගතයන් ලෙස රජයේ ආරක්ෂාව පතා පැමිණි සියලුම අවතැන් වූවන්ට රජය උපරිමයෙන් ආරක්ෂාව හා සහන සේවා සැපයුවා.මේ වන විටත් සිටින සුළු පිරිසටත් රජයේ සහයත් රාජ්‍ය නොවන සංවිධානවල සහයත් අඛණ්ඩව ලබා දෙනවා.කොටි ත්‍රස්තවාදීන්ගේ ග්‍රහණයට හසුවී සිටි විශාල තරුණ තරුණියන් පිරිසක් මේ අවතැන් පිරිස අතර සිටිනවා. ඔවුන් පුනරුත්ථාපනය කිරීමේ වැඩපිළිවෙළ කුමක්ද ?මුලින්ම ඔවුන්ගේ හිත් හැදිය යුතුයි. ත්‍රස්තවාදි සංවිධාන විසින් සිංහල මිනිසුන් කෙරෙහි උපදවා තියෙන වෛරය නැති කළ යුතුයි.ඒ සඳහා ඔවුන්ගේ ආර්ථිකය නගා සිටුවීමට ස්වයං රැකියා ආධාර ලබාදීම ඔවුන්ගේ නිපැයුම් සඳහා හොද වෙළෙඳ පොළක් ඇති කිරීම අවශ්‍ය වෙනවා. එම ප්‍රදේශවල යටිතල පහසුකම් නංවා ඔවුන්ට සෙසු මිනිසුන් ලෙස නීත්‍යානුකූල ලෙස විවාහ ගිවිස ගැනීමේ නිදහස ලබාදීම වැනි දේ අපේ රජයෙන් සිදු කෙරෙනවා.උතුරු හා නැගෙනහිර පළාත්වල යටිතල පහසුකම් සංවර්ධනයට මෙතෙක් ගෙන ඇති ක්‍රියාමාර්ග සහ ඉදිරි සංවර්ධන වැඩසටහන් මොනවාද ?මේ වන විට එම පළාත්වල බොහොමයක් පාරවල් සාදා අවසන්. මඩු සිට වවුනියාවට යන පාර අබලන් තත්ත්වයේ පැවතුණා. ඒත් අද එය හොඳ තත්ත්වයෙන් නිම කර තියෙනවා.එසේම වවුනියා සිට මන්නාරම, මැදවච්චිය, පුනරින් ඇතුළු උතුරු නැගෙනහිර ප්‍රධාන පාරවල් මෙන්ම අතුරු පාරවල්ද අද හොඳ තත්ත්වයෙන් නිම කර අවසන්. ගමනා ගමන පහසුකම් මෙන්ම නව බස් රථද යොදවා තියෙනවා.පුනරින්වල අංග සම්පූර්ණ රෝහලක් ඉදි කර තියෙනවා.උතුරු නැගෙනහිර පළාත් වෙනුවෙන් රජය හා විවිධ සංවිධාන එකතුව සුවිශාල වැඩ කොටසක් නිම කර ඇතත් සමහර අය ඒවා විවේචනය කරනවා ඒ ඇයි ?විවේචනය කරන ඕනම කෙනෙකුට ඒ පළාත්වලට ගියහම පෙනෙයි මේ රජය මූලිකත්වයෙන් හා විවිධ සංවිධාන එකතුව සිදු කර ඇති වේගවත් සංවර්ධනය.ග්‍රාම සේවක, ප්‍රාදේශීය ලේකම්, දිස්ත්‍රික් ලේකම් ඇතුළු රාජ්‍ය නිලධාරීන් ඒකාබද්ධවයි හැම කටයුත්තක්ම සිදු කෙරෙන්නේ. මේ නිසා අපේ රටේ හොඳ රාජ්‍ය පරිපාලනයක් තියෙනවා.අවතැන් කඳවුරු වසා දැමීමෙන් පසු එම ප්‍රදේශයේ පරිසර සංරක්ෂණයට කිසියම් වැඩ පිළිවෙළක් තිබෙනවාද ?වවුනියා මැණික්ෆාම් ප්‍රදේශයේ අක්කර 20000 ක් ශුද්ධ කරමින් යනවා. ඉන්පසුව එම ප්‍රදේශයේද පාරවල් විදුලිය ජලය ලබාදීමට රජය කටයුතු යොදා තියෙනවා. එම ප්‍රදේශයේ ජනතාවත් සමග සාකච්ඡා කර ගොවිපළ හා වන සංරක්ෂණය සඳහා වටිනා ගස් වර්ග සිටුවීමට කටයුතු යොදා තියෙනවා.දැනට සහන කඳවුරුවල වෙසෙන ජනතාව නැවත පදිංචි කිරීමෙන් අනතුරුව ඔවුන්ගේ ආර්ථික සමාජික සංවර්ධනයට රජය ක්‍රියාත්මක කරන වැඩ පිළිවෙළ කුමක්ද ?තරුණයන් එක්රැස් කර කණ්ඩායම් වශයෙන් ඔවුන් සමග සාකච්ඡා කර ඒ අයගෙ අදහස්වලට අනුව තීන්දු තීරණ ගැනීමට විශේෂ වැඩ පිළිවෙළක් යොදා තියෙනවා.එල්ටීටීඊ සංවිධානයට බඳවා ගත් පිරිසට නිරන්තරයෙන් උගන්වා තිබුණේ සිංහල මිනිසුන් දෙමළ මිනිසුන්ගේ වෛරක්කාරයන් ලෙසටයි.මේ නිසා ඔවුන්ගේ අධ්‍යාත්මික පැත්ත හදන්න රජය සුවිශේෂී වැඩ පිළිවෙළක් සකස් කර තියෙනවා. එනම් ඔවුන්ගේ ආගමේ පූජකවරු හා හින්දු පූජකවරු මාර්ගයෙන් ඔවුන්ගේ මානසික මට්ටම හදන්නත් ඔවුන් ක්‍රීඩාව සඳහා යොමුකරවන්නත් සංස්කෘතික පැත්තෙන් කටයුතු කරන්නත් පියවර ගෙන තියෙනවා.මේ අනුව ක්‍රීඩා අමාත්‍යාංශය තරුණ සේවා සභාව හරහා විශාල වැඩ කොටසක් ඉටු කිරීමට බලාපොරොත්තු වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=f1007052</link>
    <topic> </topic>
    <author>ගවේෂණය මෙහෙයවූයේ -ධම්මික සෙනෙවිරත්න</author>
    <content>The organization is based on the principle of the soverign equality of all its members (U.N.Charter - Article 2- 1) (සංවිධානය පදනම් වී ඇත්තේ එහි සියලු සාමාජික රටවල පරමාධිකාරී සමානාත්මතා මූලධර්මය මතය.-එ.ජා. ප්‍රඥාප්තිය - 2 (1) වගන්තියඑක්සත් ජාතීන්ගේ මහ ලේකම් බෑන් කී මූන් විසින් ශ්‍රී ලංකාව සම්බන්ධයෙන් උපදෙස් ලබා ගැනීමට යනුවෙන් හඳුන්වා විද්වත්(?) මණ්ඩලයක් පත්කර තිබේ. ඊට යස්මින් සුඛා, මර්ෂුකී දාරුස්වාන් සහ ස්ටීවන් රැට්නර් යන අය අයත් වෙති.මෙවැනි කමිටුවක් පිළිබඳ සඳහන් වූ මුල් අවස්ථාවේ පටන්ම ශ්‍රී ලංකාවේ ස්ථාවරය වූයේ එවැන්නක් අවශ්‍ය නොවන බවයි. දැන් මෙම මණ්ඩලය නම් කිරීමෙන් පසුව ද ශ්‍රී ලංකා රජය තමන් මේ තීරණය භාර නොගන්නා බවද එම නියෝජිතයන්ට රටට ඇතුළු වීමට ඉඩ නොදෙන බව ද තරයේ ප්‍රකාශ කරයි.මෙම කමිටුව පත්කිරීමේ සැබෑ වුවමනාව පැහැදිළිව පෙනෙන්නට තිබියදී, ස්වෛරී රාජ්‍යයක් ලෙස ශ්‍රී ලංකාව දරන ස්ථාවරය අගය කළ යුතුය.ශ්‍රී ලංකාව ත්‍රස්තවාදය පරාජය කිරීම පිළිබඳ උරණ වී සිටින සහ ඒ දෙස කුහක අන්දමින් බලන ඇතැම් බලවත් රටවල් සහ සංවිධාන නඟමින් ඇති යුද අපරාධ චෝදනා ඉදිරියට ගෙනයාම එහි මූලික වුවමනාවක් බව පෙනෙන්නට ඇත.මෙය සැලසුම් සහගත ක්‍රියාවලියක එක් අදියරක් බව පැහැදිළි ය. මේ ඇතැම් උදවිය ශ්‍රී ලංකාවට එරෙහිව යුද අපරාධ චෝදනා එල්ල කළේ ත්‍රස්තවාදයට එරෙහි මානුෂීය මෙහෙයුම අවසන් වීමටත් බොහෝ කළිනි.එතැන් පටන් දිගින් දිගටම එම චෝදනා ශ්‍රී ලංකාව තරයේම ප්‍රතික්ෂේප කළේ ය. මෙහිදී, යුද අපරාධ චෝදනාවලින් රටට දමා ගසන රටවල් හා සංවිධාන කුමක් කීවද ශ්‍රී ලංකා ආරක්ෂක හමුදාව ඉතාමත් විනයගරුක හමුදාවක් ලෙස ක්‍රියාකළ බව පැහැදිළි ය. ත්‍රස්තවාදය පරාජය කිරීමේ මෙහෙයුම ත්‍රස්තවාදීන්ට එරෙහිව දියත් වූවක් මිස කිසිසේත් දෙමළ ජනතාවට එරෙහිව දියත් වූවක් නොවීය.මේ බව බහුතර රටවලට අවබෝධ කරදීමට මහින්ද රාජපක්ෂ ජනාධිපතිවරයාගේ නායකත්වය සමත් විය.ජනාධිපතිවරයාටත්, ආරක්ෂක ලේකම්වරයාටත්, හමුදා ප්‍රධානීන්ටත් යුද අපරාධ චෝදනා එල්ල කරන උදවිය මානුෂීය මෙහෙයුමේදී එල්.ටී.ටී. ඊ. යේ පීඩනය යටතේ සිටි තුන් ලක්ෂයක් පමණ වන අහිංසක දෙමළ ජනයා ඉන් මුදා ගැනීම ගැන නිහඬය.මෙහෙයුම අතරතුර ආරක්ෂක අංශ වෙත පලා එන සිවිල් ජනයාට ත්‍රස්තවාදීන් වෙඩි ප්‍රහාර එල්ල කිරීම පිළිබඳ ප්‍රශ්න කරන්නේ ද නැත. වේලුපිල්ලේ පිරබාහරන් ඇතුළු ත්‍රස්තවාදී නායකයන් මියගිය ආකාරය ගැන සොයා බැලීමට උනන්දු වන ඔවුන් දශක තුනක් තිස්සේ එල්.ටී.ටී.ඊ. යේ ම්ලේච්ඡත්වයට ගොදුරු වූ අහිංසක මිනිසුන් ගේ මානව හිමිකම් ගැන කතා කරන්නේත් නැත.මානව හිමිකම්යුද්ධයක් සිදුවන කිසිම තැනෙක 100% ක් මානව හිමිකම් නොරැකෙන බව යථාර්ථයයි. ඉරාකයේදී, ඇෆ්ගනිස්තානයේදී හෝ ගාසා තීරයේදී මානව හිමිකම්වලට සිදුව ඇති දෙය ශ්‍රී ලංකාවේ ආරක්ෂක හමුදා අතින් සිදුවී නැත.ලොව ඉතාමත් ම්ලේච්ඡ ත්‍රස්තවාදී සංවිධානයක් සමඟ යුද්ධ කරමින් වුවද සිවිල් ජනයාට අවම හිරිහැරයක් වන පරිදි වගබලා ගැනීමට ඔවුහු ප්‍රවේශම් වූහ.සෑම විටෙකම සිවිල් ජනතාවගේ ආරක්ෂාව පිළිබඳ ඉහළින් සළකන ලෙසට සේනාධිනායකයාගෙන් පැහැදිළි උපදෙස් ලැබී තිබිණ. කිසිවෙටකත් අහිංසක දෙමළ ජනයා ඉලක්ක කර ආරක්ෂක අංශ ප්‍රහාරයක් එල්ල වූයේ නැත.ගුවන් ප්‍රහාර, බර අවි ප්‍රහාර වැනි සෑම අවස්ථාවකදීම ඉලක්කය නිවැරැදිව ලබා ගැනීම කෙරෙහි ඔවුන් ප්‍රවේශම් විය. මානුෂීය මෙහෙයුමේදී සිතා මතා දෙමළ ජනයා ඉලක්ක කිරීමක් සිදු නොවූ බව මධ්‍යස්ථ මතධාරී දෙමළ දේශපාලන පක්ෂ පවා පිළිගනී.දශක තුනක ත්‍රස්තවාදී යුද්ධය සාර්ථකව නිමා කර යළිත් එවැන්නක් ඇති නොවීමට අවශ්‍ය ක්‍රියාමාර්ග ගනිමින් ඇති පසුබිමක එ.ජා. මහලේකම් ගේ ත්‍රිපුද්ගල කමිටුව කරළියට පැමිණ සිටී.ත්‍රස්තවාදය පරාජය කරමින් ලෝක සාමය කෙරෙහි ද වැදගත් දායකත්වයක් හා ආදර්ශයක් සැපයූ තම සාමාජික රාජ්‍යයට යළි ගොඩනැඟීමේ ක්‍රියාවලිය සඳහා ආධාර කිරිම වෙනුවට බෑන් කී මූන් තෝරාගත් පිළිවෙත අතිශය ගැටලුකාරීය.එමෙන්ම අත්තනෝමතිකය. මහලේකම්වරයාගේ අභිමතය පරිදි ක්‍රියාකිරීම සඳහා එ.ජා. ප්‍රඥාප්තියෙන් කිසිදු ප්‍රතිපාදනයක් සැලසී ද නැත. රටක් සම්බන්ධයෙන් ගැටලුකාරිත්වයක් මතු වූ අවස්ථාවක පවා ඒ ගැන ක්‍රියාකළ යුතු පිළිවෙත එ.ජා.ප්‍රඥාප්තියේ පැහැදිළිව සඳහන් ය.අදාළ කාරණය පිළිබඳ මහා මණ්ඩලයට , ආරක්ෂක මණ්ඩලයට හෝ මානව හිමිකම් කවුන්සිලය වැනි ආයතනවලට යොමු කිරීම එම පිළිවෙතයි. කුමක් කළ යුතුදැයි තීරණය කරන්නේ ඒවා මඟිනි. එ.ජා. ඉතිහාසය තුළ එවැනි උදාහරණ කොතෙකුත් තිබේ.එක් නිදසුනක් ලෙස 1990 දී ඉරාකය , ක්වේටය ආක්‍රමණය කළ අවස්ථාවේ ඊට එරෙහිව ආරක්ෂක මණ්ඩලය හරහා ගත් ක්‍රියාමාර්ගය දැක්විය හැකිය. එ.ජා. අරමුණුවලට පටහැනිව සාමාජික රාජ්‍යයක් ක්‍රියාකර ඇති අවස්ථාවක ඊට අදාළ එ.ජා. ආයතනයකට එය යොමු කිරීමට මහ ලේකම්වරයාට හැකිය.ඒ හැරුණුවිට ස්වකීය අභිමතය පරිදි ඒකපාර්ශවික තීරණ ගැනීමට ඔහුට කිසිදු බලයක් හිමිවී නැත. එසේනම් ශ්‍රී ලංකාව නම් සමාජික, ස්වෛරී රාජ්‍යයට එරෙහිව ඔහුට මෙපරිදි ක්‍රියා කළ හැකිද? ශ්‍රී ලංකාව සම්බන්ධයෙන් ඔහු ක්‍රියාකර ඇත්තේ එක්සත් ජාතීන් විසින් පිළිගන්නා ලද සම්ප්‍රදාය හා ක්‍රියා පිළිවෙතින් බැහැරව බව හොදාකාර පෙනෙන්නට තිබේ.ස්වෛරී රාජ්‍යයක් සම්බන්ධයෙන් එ. ජාතීන්ගේ සංවිධානයට පවා බලපෑම් කළ නොහැකිව තිබියදී මහලේකම්වරයා බලපෑම් කරන්නේ කෙසේද? මෙහිද,ී එ. ජාතීන්ගේ මූලික අභිමතාර්ථයන් හා පිළිගත් මුලධර්මවලට පටහැණිව මහලේකම්වරයා ක්‍රියාකර නැතැයි කිව හැකිද?ශ්‍රී ලංකාවට එරෙහිව එ. ජා. ආරක්‍ෂක මණ්ඩලයේදී කිසිදු යෝජනාවක් සම්මත වූයේ නැත. ත්‍රස්තවාදය මුළුමනින් පරාජය කිරීමෙන් පසු එ. ජා. මානව හිමිකම් කොමසාරිස් නේවිපිල්ලේ ශ්‍රී ලංකාවට එරෙහිව මානව හිමිකම් උල්ලංඝනය කළේ යැයි ගෙන ගිය ප්‍රයත්නයද පරාජය කළ හැකිවිය.ජිනීවාහි දී රැස්වූ එ. ජා. මානව හිමිකම් කවුන්සිලයට ශ්‍රී ලංකාවට එරෙහිව යෝජනාවක් ගෙන ඒමට දරන ලද ප්‍රයත්නයේදී සාමාජික රටවල් 47 න් 29 ක්ම අපට පක්‍ෂව ඡන්දය ප්‍රකාශ කළේ ය. රටවල් 12 ක් ඡන්දය දීමෙන් වැළැකිණ. එසේ කිරීමේ දේශපාලන තේරුමක් ඇති බව පැහැදිලි කාරණයකි. අපට එරෙහිව සිටියේ රටවල් 9 ක් පමණි.නොබැඳි ව්‍යාපාරයශ්‍රී ලංකාවට එරෙහිව පදනම් විරහිත අයුරින් මෙවැනි චෝදනා මතු වූ සෑම අවස්ථාවකම නොබැඳි ජාතීන්ගේ ව්‍යාපාරය නියෝජනය කරන රටවල් සිටියේ ද අප සමඟය. මේ අවස්ථාවේදී ද නොබැඳි ව්‍යාපාරය අප සමඟ සිටී. එ. ජා. සංවිධානයේ සාමාජික රටවලින් 2/3 ක් පමණ නොබැඳි ව්‍යාපාරයේ සාමාජික රටවල් බව අමතක කළ යුතු නැත. රුසියාව, චීනය වැනි රටවල් මූන්ගේ ක්‍රියා කලාපයට විරෝධය පළ කරයි.තත්ත්වය එය නම්, මහලේකම්වරයාට ශ්‍රී ලංකාවට එරෙහිව කමිටු පත්කිරීමට ඇති වුවමනාව කුමක්ද? ඔහුට ඊට අයිතියක් තිබේද? මේ කාරණයේදී පැහැදිලිව පෙනෙන්නට ඇත්තේ මහලේකම් වරයා ශ්‍රී ලංකාව නම් සාමාජික රාජ්‍යයට වෙනත් ආකාරයකින් සලකන බවයි.එය එ. ජා. ප්‍රඥප්තියට පටහැණිව යාමකි. ශ්‍රී ලංකාව සම්බන්ධයෙන් උපදෙස් ලබා ගැනීමට කමිටු පත්කරන බෑන් කී මූන් ඉරාකයේ හා ඇෆ්ගනිස්තානයේ අමෙරිකානු හමුදා ක්‍රියාකාරකම් ගැන ප්‍රශ්න නොකරන්නේ ඇයි? අමෙරිකාව විසින් ඉරාකය ආක්‍රමණය කිරීම එ. ජා. පරමාර්ථයන් ට පටහැණිය.අමෙරිකා ජනාධිපති ජෝර්ජ් ඩබ්ලිව්. බුෂ් බ්‍රිතාන්‍ය අගමැති ටෝනි බ්ලෙයාර් ද සමඟ එක්ව ඉරාකය ආක්‍රමණය කළේ එක්සත් ජාතීන්ගේ මතය ගැන කිසිදු වගක් නැතිවය. අන්තිමේදී ඔවුන් ඉරාක ජනාධිපති සදාම් හුසේන් එල්ලා මරා දමන විටවත් ඉන් නැඟුණු හඬට කන්දුන්නේ නැත.ආක්‍රමණයෙන් පසු මේ දක්වා ඉරාකයේ සාමාන්‍ය වැසියන් මිලියනයක් පමණ මරා දමා ඇති බව සමහර මූලාශ්‍රවල සඳහන්ය. අඩුම තරමින් ඒ ගැනවත් යමක් මහලේකම්වරයාට කළ නොහැකි ද? ත්‍රස්තවාදයට එරෙහි යුද්ධය යනුවෙන් සඳහන් කරමින් ඇෆ්ගනිස්තානයේ දී සිදුවන දේවල් පිළිබඳ ද කියන්නට ඇත්තේ ද එවැනිම කතාවකි.මේ කිසිදු ආක්‍රමණයක් අහිංසක හෝ ප්‍රජාතන්ත්‍රවාදී අරමුණු ඇතිව සිදුනොකරන ලද බව යථාර්ථයයි.නේටෝ ගුවන් ප්‍රහාරවලින් පලස්තීනයේ සාමාන්‍ය වැසියන් මැරී වැටීම ගැනත්, ජාත්‍යන්තර නීති පවා නොතකා හරිමින් ගාසා තීරයේ සිදු කෙරෙන ඊශ්‍රායල හමුදා ක්‍රියාකාරකම් ගැනත් මහලේකම්වරයාට ගැටලුවක් නැත. ඒවා පිළිබඳ කමිටු පත්කරමින් කරදරවීමට ඔහුට අවශ්‍යතාවක් ද නැත.ඉතාමත් මෑකක ජැමෙයිකාවේ දී මත්ද්‍රව්‍ය ජාවාරමේ නියැළි ප්‍රබලයකු කොටුකර ගැනීමට බව පවසමින් අමෙරිකානු හමුදා සිදුකළ මෙහෙයුමේදී මියගිය අහිංසක මිනිසුන් ගැනත් බෑන්කී මූන් වචනයක් හෝ ප්‍රකාශ නොකරයි.අධිරාජ්‍යවාදී න්‍යාය පත්‍රයඑසේනම් ඔහුට ඇති එකම ප්‍රශ්නය බව පෙනෙන්නේ ශ්‍රී ලංකාවේ මානුෂීය මෙහෙයුම දියත් වූ ආකාරයයි. ජාත්‍යන්තර බල දේශපාලන ව්‍යාපෘතියක ඉත්තකු බවට ඔහු පත්ව ඇත්තේ නොදැනුවත්ව නොවිය හැකිය.අමෙරිකාව, යුරෝපා සංගමය ආදී බලවේග ජාත්‍යන්තර දේශපාලනය තුළ ක්‍රියාත්මක වෙමින් ඇති ආකාරය තවදුරටත් රහසක් නොවේ. වත්මන් ලෝක රටාව තුළ ඔවුන් කරමින් ඇත්තේ අධිරාජ්‍ය වාදී න්‍යාය පත්‍රය පෙරට ගෙනයාමයි.ඊට හරස් කැපීම සඳහා ක්‍රියා කිරීම වෙනුවට බෑන් කී මූන් කරමින් ඇත්තේ ඒ පෙරහරේ කසකරුවකු වීමයි. අද ලෝකය පාලනය කරමින් සිටින්නේ අමෙරිකාව, යුරෝපා සංගමය ආදී බල කේන්ද්‍ර කිහිපයක් විසිනි.සෙසු රටවල් තමන්ට අවනතව තබා ගැනීම සඳහා කළ හැකි සියල්ල ඔවුන් කරමින් සිටී. අතීතයේ දී මෙන් යුද වැදී රටවල් යටත් කිරීමට අද ඔවුන්ට වුවමනා නැත. ඒ වෙනුවට රටවල් නතු කරගැනීම සඳහා නවතම ආයුධ කිහිපයක් ඔවුන් සතුය.‘ප්‍රජාතන්ත්‍රවාදය ‘මානව හිමිකම්’, ‘ යුද අපරාධ’ වැනි ආයුධ තමන්ට අවනත නොවන්නා වූ රටවල් මෙල්ල කිරීම සඳහා ඔවුන් මුදාහරිමින් ඇත. යුරෝපා සංගමය ශ්‍රී ලංකාවට ජී එස් පී ප්ලස් සහනය තවදුරටත් ලබාදීම සඳහා ඉදිරිපත් කර ඇති කොන්දේසි 15 දෙස විමසිල්ලෙන් බලන අයෙකුට ශ්‍රී ලංකාවට එරෙහිව මෙම නව අධිරාජ්‍යවාදී ව්‍යාපෘතිය දිගහැරෙමින් ඇති ආකාරය මැනැවින් පැහැදිලි කරගත හැකි වනු ඇත.එ. ජා. සංවිධානයට අරමුදල් ලැබෙන ප්‍රධාන මූලාශ්‍ර දෙකක් වන්නේ අමෙරිකාව සහ ජපානයයි. එය තම අවනතභාවයට නතුව මෙහෙයවා ගැනීම සඳහා මේ කාරණයද ඒ ඇතැම් බලවතුන් උපයෝගී කරගන්නා බව සත්‍යයකි. කාලයක් තිස්සේ එක්සත් ජාතීන් සම්බන්ධයෙන් ඉදිරිපත් වන ප්‍රතිසංස්කරණ මතවාදවලද මේ කාරණා අවධානයට ලක්වී ඇත.අනෙක් අතට එ. ජා. සංවිධානයේ ඉහළ නිලතල දරන නිලධාරීන් කරන්නේ එපරිදි ලැබෙන මුදල් වලින් අති සුඛෝපභෝගී ජීවිත ගත කිරීමයි. සාමාජික රටවල උන්නතියට වඩා තමන්ගේ සුඛ විහරණය ඔවුන්ට වැදගත්ය.වත්මන් මහලේකම්වරයා ශ්‍රී ලංකාව සම්බන්ධයෙන් අනුගමනයකරමින් ඇති ක්‍රියාපිළිවෙත තුළින් පවා ප්‍රකට වන්නේ ඔහු තම දෙවන ධූර කාලය ද ලබාගැනීම සඳහා බලවතුන් සනසමින් ඇති බවයි.මෑතක බිහිවූ මහලේකම්වරුන් අතරින් කැපී පෙනෙන මෙහෙවරක් ඉටුනොකළ චරිතයක් ලෙස ප්‍රකට ඔහු දැන් වෑයම් කරමින් සිටින්නේ නව අධිරාජ්‍යවාදී බලවතුන්ගේ සුවච කීකරු ගෝලයකු සේ ක්‍රියාකරමින් දෙවන වාරය ද ලබා ගැනීමට බව පෙනේ. තරමක් රැඩිකල් මහලේකම්වරයකු ලෙස පෙණුන බුත්‍රෝස් බුත්‍රෝස් ඝාලිට දෙවන ධූර කාලයක් ලබා නොදීම කාගේ වුවමනාවකට සිදුවූවක්ද යන්න රහසක් නොවේ.වත්මන් මහ ලේකම් ධූරය සඳහා ආසියාවෙන් නාම යෝජනා ඉදිරිපත් කිරීමට ලැබුණු අවස්ථාවේ ශ්‍රී ලංකාවෙන් ඉදිරිපත් වූ එ. ජා. සංවිධාන ව්‍යුහය තුළද කැපී පෙණුන කාර්යභරයක් ඉටු කළ ජයන්ත ධනපාල මහතාට මහලේකම් ධූරය සඳහා පත්වීමට ඉඩ නොලැබුණේ ද මේ දේශපාලන යථාර්ථයට අනුවමයි. තායිලන්තයෙන් ඉදිරිපත් වූ බෑන්කී මූන් පිටුපස අමෙරිකාව සහ සෙසු බලවත් ජාතීන් ද විය.අගතිගාමී භූමිකාවදැනටත් තායිලන්තයේ අමෙරිකා හමුදා රැඳී සිටී. විදේශ හමුදාවක් රැඳී සිටින රටකින් ස්වාධීන මහලේකම්වරයකු බිහිවනු ඇත්ද? මෙහි අනෙක් වැදගත්ම කාරණය බෑන් කී මූන් තම ත්‍රිපුද්ගල කමිටුව සඳහා පත්කළේ කවුරුන් ද යන්නයි.මේ තිදෙනාගේම අතීත භූමිකාව ඉතාමත් අගතිගාමී බව රහසක් නොවේ. ඒත් සාමාජිකාවක වන යස්මින් ෂුකා යනු රාජ්‍ය නොවන සංවිධාන ක්‍රියාකාරිනියකි. ඇයගේ හියුමන් රයිට්ස් ෆවුන්ඩේෂන් නම් රාජ්‍ය නොවන සංවිධානයට යුරෝපා සංගම් අරමුදල් ලැබෙන බව ද සඳහන් ය. මර්සුකී දරුස්මාන් යනු ඉන්දුනීසියාවේ හිටපු නීතිපතිවරයාය. ඔහුට ද යුරෝපා සංගමය දැඩි සබඳතා පවතී.හිටපු ඉන්දුනීසියා ජනාධිපති සුකර්ණෝට එරෙහි විමර්ශනවලටද ඔහු සම්බන්ධ විය. ස්ටීවන් රැට්නර් යනු අමෙරිකානු නීතිවේදියෙකි. ඔහුගේ භාවිතාව අනුවද අපක්‍ෂපාතී භූමිකාවක් අපේක්‍ෂා කළ නොහැකිය.සමස්තයක් ලෙස මෙම ත්‍රිපුද්ගල කමිටුවම ශ්‍රී ලංකාව සම්බන්ධයෙන් ඉතාමත් අගතිගාමී අන්දමින් ක්‍රියාත්මකවීමට ඇති ප්‍රවණතාව දැනටමත් පැහැදිලි වෙයි. ඔවුන්ට අවශ්‍යවී ඇත්තේ කුමක්ද යන්න ඔවුන්ගේම භාවිතාව විමසීම මගින් පැහැදිළි වන බැවිනි. ඒ අවශ්‍යතාව ඉටුකර දීම වෙනුවෙන් මෙම කමිටුව ඉදිරිපිට කරුණු දැක්වීමට දැනටමත් හිටපු හමුදාපති ජෙනරාල් සරත් ෆොන්සේකා සූදානම්ය.මේ අන්දමට කුමන හෝ කාරණා කිහිපයක් ගොනුකර ගැනීමෙන් පසු ඔවුන් ගන්නා ඊළඟ පියවර ගැන දැන් සිටම අනුමාන කළ හැකිය. විදේශයන් හි සිට ක්‍රියාත්මක ඊළාම්වාදී බලවේග මෙම කමිටුව හමුවේ සාක්‍ෂි දීම සඳහා විවිධ පෙළඹවීම් කරමින් ඇතිබවටද වාර්තා පළව ඇත. මහලේකම්වරයාගේ ක්‍රියාකලාපය ගැන ඔවුන් බෙහෙවින් සතුටට පත්වන බව පෙනේ.බෑන් කී මූන්ගේ විද්වත් (?) කමිටුව පිළිබඳ ශ්‍රී ලංකා රජය පැහැදිලි ස්ථාවරයක සිටී. මේ මොහොතේ දී සියලු ශ්‍රී ලංකිකයන් එක්ව නැඟී සිටිය යුතු වෙයි. ශ්‍රී ලංකා රාජ්‍යය වෙනුවෙන් එකාවන්ව පෙනී සිටිය යුතු වෙයි.ත්‍රස්තවාදයෙන් රට නිදහස් කරගත් දේශපාලන හා යුදමය නායකත්වය කවර බලවතකුට හෝ බලවේගයකටවත් පාවා නොදෙන බව එක හඩින් ප්‍රකාශ කරන්නට පෙරට ආ යුතු ය. අනෙක් අතට මේ ප්‍රයත්නය පරාජය නොකරන්නට එ. ජා. සංවිධනයේ නිලධාරීන් අතළොස්සක් විසින් ලොව කුඩා සහ දිළිඳු රටවල ඉරණම තීරණය කරනු ඇති.අප වැනි රටවල් තම ආධිපත්‍යයට නතුව තබා ගන්නා බලව්‍යාපෘතිය අවහිරයකින් තොරව පෙරට ගෙන යනු ඇති.ලක්ෂ තුනකට වඩා අවතැන් වූවන්ගේ මානව අයිතීන් සියල්ල ආරක්ෂා කරගෙන දැන් අපි ආර්ථික වශයෙන් ගොඩ නැඟෙමින් සිටිමු.ජනාධිපතිතුමා ඉතාමත් නිවැරැදිව පෙන්වා දුන් පරිදි අපේ රණවිරුවන් සිය මෙහෙයුමේ යෙදුනේ එක් අතකින් ගිනි අවියත් අනික් අතින් මානව හිමිකම් ආරක්ෂා කිරීමේ ප්‍රඥප්තියත් රැගෙන ය. මේ රටේ මානව අයිතීන් උල්ලංඝනය වූ කිසිම අවස්ථාවක මානව අයිතීන් ගැන සොයා බලන්නට බෑන් කී මුන්ට ඕනෑකමක් තිබුණේ නැත.දැන් මේ ඉටු කරන්නේ අමෙරිකාවේ හෝ විජය නම්බියාර් ගේ (මූන්ගේ උපදේශක) හෝ පිල්ලෙ නෝනාගේ අවශ්‍යතාවයක් දැයි නොදනිමු. ශ්‍රී ලංකාවේ යුද අපරාධ සොයන්නට දැන්, කමිටුවක් පත් කිරීමෙන් බෑන් කී මුන් සූදානම් වන්නේ ශ්‍රී ලංකාවේ අභ්‍යන්තර කටයුතුවලට ඇඟිලි ගැසීමට දැයි නොදනිමු.ජෙනරාල් සරත් ෆොන්සේකා ද මෙම කමිටුව හමුවේ සාක්ෂි දීමට යන්නේ රට පාවාදීමේ තවත් කොන්ත්‍රාත්තුවකට විය හැකිය.නොබැඳි සමුළුවේ රටවල් රැසක් සහ රුසියාවත් චීනයත් මෙම කමිටුවට විරෝධය පළ කර තිබේ. මෙයින් සනාථ වන්නේ ශ්‍රී ලංකාවේ නිර්දෝෂීභාවය රටවල් බහුතරයක් පිළිගන්නා බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=f1007053</link>
    <topic>යාචකයන් අද ඉන්නේ ලක්ෂෙට කොඩි දාගෙන</topic>
    <author>සාකච්ඡා කළේ -බුද්ධික සමන් ගුණවර්ධන</author>
    <content>යාචකයන් අද සමාජයට ප්‍රශ්නයක් වී තිබේ. මෑතක දී ඔවුන් අතර ද ගැටුම් ඇති වූ ආකාරය මුළු රටට ම හෙළි විය. ඒ ගැටුම හරහා විශාල මුදල් ප්‍රමාණයක් ද ඔවුන් සතුව තිබූ බව හෙළි විය. මේ යාචක ව්‍යාපාරය උදුරාගන්නේ අහිංසක මිනිසුන්ගේ මුදල් පමණක් නොවෙයි. බෞද්ධ සාරධර්මත් ඒ අතර වෙයි. ඒ නිසා මේ පිළිබඳව ධර්ම සංවාදයකට අප ආරාධනා කළා පෑලියගොඩ විද්‍යාලංකාර පිරිවෙනේ ආචාර්ය, කැලණිය ශ්‍රී ධර්මාලෝක විද්‍යාලයේ නියෝජ්‍ය විදුහල්පති නාපාගොඩ සුමනතිස්ස හිමිපාණන් වහන්සේට.යාචකයන්ගේ අතීතය බුද්ධකාලීන භාරතයටත් වඩා ඈතට දිවෙන්නක්. මෙසේ කෙනෙක් යාචක තත්ත්වයට පත්වන්නේ කුමන කාරණයක් නිසාද?ප්‍රධාන කාරණය තමයි උත්සාහය නොමැතිකම. හැමදෙයක් ම නිකං ලැබෙනතුරු රැකියාවක් නොකර පිනට පහළ වෙනතුරු බලාගෙන ඉන්න කැමති අය අදත් ඉන්නවා. ඒ අතර අතපය නැති හා විවිධ ආබාධ තියන අයත් යාචක තත්ත්වයට පත්වෙලා ඉන්නවා.කොහොම වුණත් මේ හැම කෙනෙක් ම මහ මගට වැටිල ඉන්නේ දිළිඳුකම නිසයි. “දාලිද්‍යන් භික්ඛවේ දුක්ඛං ලෝකස්ස” දිළිඳුකම දුකක් කියල බුදුහාමුදුරුවො දේශනා කරල තියනවා. ඒ කියන්නේ යමක් හරිහම්බ කරගත යුතු බවයි.“අචරිත්වා බ්‍රහ්ම චරියං - අලද්ධා යොබ්බනේ ධනංජින්න කොඤ්චාච ඣායන්ති – ඛීන මච්චේ ව පල්ලලේ”(ධම්මපදය)පුළුවන් කාලෙ හම්බකරගන්න ඕනෑ. නැත්නම් බ්‍රහ්මචරියාවේ යෙදෙන්න ඕනෑ. එහෙම නොවුණොත් තටු හැලුණු වයසක කොස්වාලිහිණියෙක් දිය හිඳුන විලක් දෙස බලා ඉන්නවා වගේ ඉන්නයි වෙන්නෙ කියලයි ඒ ගාථාවෙන් කියන්නේ.ඒ වගේම කර්මයත් මේකට බලපානවා. යමෙක් ශ්‍රමණ බ්‍රාහ්මණයන්ට දානමානාදියෙන් සංග්‍රහ නොකරනවා නම් ඔවුන් උපදින්නේ දුගතිවලයි. බැරිවෙලාවත් මේ අය මනුෂ්‍ය භාවයක් ලැබුවොත් ඒ අය දිළිඳුවෙලයි උපදින්නේ.මොකද දානයේ දී මොහොතකට හරි ලෝභය යටපත් වෙනවා. අපි මැරෙන මොහොතේ දී අපට ඒවා මතක්වෙනවා. ඒ මතක්වීම තමයි නැවත උපදින තැන තීරණය කරන්නේ.ඒ වගේම ඊර්ෂ්‍යාව, ක්‍රෝධය, වෛරය, ගරු කළ යුතු අයට ගරු නොකිරීම ආදිය නිසාත් සම්පත් අඩුවී උපදිනවා. පහත් සමාජවල ඉපදීමටත් හේතු වෙනවා.ඒ වගේම මෙලොව වශයෙන් අනුන්ට උපකාර නොකරන දරුමල්ලන්ට පවුලට නිසි වගකීම් නොකිරීමෙන් යාචක තත්ත්වයට වැටෙන්න හේතු වෙනවා.වසල සූත්‍රයේ සඳහන් වෙනවා යාචකයන් රැවටීම, නොසලකා හැරීම ආදිය වසලකර්ම ලෙස. බුද්ධ දේශනාවට අනුව බෞද්ධයා යාචකයන්ට සැලකිය යුතුයි නේද?අපි කතා කළ මොන හේතුවක් උඩ වුණත් ඒ අය අසරණ භාවයට පත්වෙලානෙ ඉන්නේ. ඒ නිසා අපි ඔවුන්ට සැලකිය යුතු වෙනවා. ඔවුන්ට උදව් කළ යුතු වෙනවා. ඒ උදව්ව කළයුත්තේ ඔවුන් ඒ තත්ත්වයෙන් මුදාගැනීමට යි.ඒ නිසයි ඔවුන් රවටන්න එපා, එළවාගන්න එපා, කියා කියන්නේ. ඔවුන්ගේ ජීවිත යළි ගොඩනගන්න යම් උපකාරයක් කිරීම විශාල පිනක්. එවැනි කෙනෙක් එනවිට ගෙදර කවුරුත් නෑ කියල දොර වහගන්නවට වඩා ඒ අය ඒ අසරණකමින් මුදාගන්න කුමක් හෝ කරන්න හැකිද කියලා බලන්න ඕනෑ.”ප්‍රශ්නෙ තියෙන්නෙ දැන් ඒක රැකියාවක් කරගෙන තිබීමනෙ. නැත්නං යාචකයෙක් ළඟ ලක්ෂ දෙක තුනක් තියෙන්න විදියක් නෑනෙ. එහෙම තියනවනම් ඇයි හිඟමන් යදින්නේ? බෞද්ධ රටක් විදියට අපි කවුරුත් ළග අසරණයන්ට පිහිටවීමේ ලක්ෂණය තිබෙනවා.ඒකෙන් ප්‍රයෝජන අරන් දැන් යාචක ව්‍යාපාර පැවැත්වීම මිනිසුන්ගේ ඒ ගුණධර්ම විනාශකර දමන්නත් හේතු වෙනවා.ගම්වල ඉස්සර අසරණ අයට කොයිතරම් උදව් උපකාර කරන්න කට්ටිය හිටිය ද? දැන් තිබෙන ආර්ථික තත්ත්වය මත ඒ පිරිස අඩුවෙලා තියෙනවා. ඒත් යාචකයෙක් හෝ අසරණයෙක් දැක්කම සාක්කුවෙ තියන මුදලින් අතට ආ ගණන ගණන් නොකරයි එදා පරිත්‍යාග කළේ. දැන් යාචකයන්ට ඒත් රුපියල දෙක දුන්නට භාරගන්නෙත් නෑ. ඒ තරමට ඒ අයත් ආඩම්බරයි.මෙවැනි යාචකයන්ට සැලකුවා උදව්කළා කියල ඒ අය ඒ තත්ත්වෙන් මිදෙන දවසක් දැකගන්න බැහැ. ඒ නිසා යාචකයන්ට යමක් පරිත්‍යාග කළයුත්තේ ඔවුන් ඒ තත්ත්වයෙන් මුදාගන්න යි.ඔබ වහන්සේ දේශනා කළ පරිදි අපේ රටේ බොහෝ දෙනා තවමත් දානයට යොමුවෙලා තිබෙනවා. ඒ අතර සංඝයා වහන්සේට පූජාකරන දානය හා යාචකයන්ට දෙනු ලබන දානය අතර වෙනසක් පිළිබඳව බුද්ධ දේශනාවේත් සඳහන් වෙනවා නේද?මෙතනදි අපි මුලින්ම බලන්න ඕනෑ ඇයි, ඔවුන් යාචක තත්ත්වයට පත්වුණේ? කියලා. බුදුහාමුදුරුවො දේශනාකරල තියනවා සත්ත්වයාගේ ;වනසට හේතුවෙන්නේ කර්මය කියලා. කෙනෙක් යාචකයෙක් වෙන්න තමන් කළ අකුසල කර්ම බලපාලා තිබෙනවා.භික්ෂුවට බොහෝ දානමාන ලැබෙනවා. ඒ ඔවුන් පෙර කරන ලද කුසල බලයෙන්. ඒ වගේම භික්ෂුව කියන්නේ බාල කාලයේම ගිහි ගෙයින් ඉවත්වෙලා සිල්වත්ව ගුණවත්ව මුළු ජීවිත කාලයම පරාර්ථ චර්යාවට කැප කළ පිරිසක්.බුදුන්වහන්සේ පළමු රහත් හැටනම අමතා ප්‍රකාශ කළේ බොහෝ ජනයාගේ හිතසුව පිණිස ධර්ම දේශනා කරමින් ගම් නියම්ගම්වල හැසිරෙන ලෙසයි. භික්ෂුවගේ භූ®මිකාව ඒ කියමන තුළ තියනවා.මේ පිරිසෙන් සමාජයට කවදාවත් අවැඩක් සිදුවෙන්නේ නෑ. සමාජයට වෛර කරන්නෑ. ද්වේශ කරන්නෙ නෑ, ඊර්ෂ්‍යාව, පළිගැනීම ආදිය හිත්වල නෑ. යාචකයෙක් ගැන හිතලා බලන්න.ඒ අයට සමාජය ගැන තියෙන්නේ ද්වේශයක්. දරුවන් සලකන්නෑ; කන්න බොන්න නෑ; සමාජයෙන් ගැරහුම් ලැබෙන්නේ. ඉතිං ඔවුන්ගේ පවුල් සමාජයට වෛර කරනවා. ඔහු කාට හෝ දොස් කියමින් තමයි හිඟමන් යදින්නේ. මේ දෙකේ ලොකු වෙනසක් තියනවා. බුදුන්වහන්සේ දේශනා කළේ සිල්වතුන්ට දෙන දානය උතුම් ලෙසයි.අපේ දානයේ කොටස් දෙකක් තියනවා. පූජා බුද්ධියෙන් දෙන දානය සහ අනුග්‍රහ බුද්ධියෙන් දෙන දාන කියලා. පූජා බුද්ධියෙන් දෙන්නේ සංඝයා වහන්සේලාට යි. යාචකයන්ට දෙන්නේ අනුග්‍රහ බුද්ධියෙන්. අපි ඒ අයට යමක් දීලා වඳින්නෙ නෑනෙ. ඒ අයට ඒ තත්ත්වයෙන් මිදෙන්නයි අපි අනුග්‍රහ කරන්නේ.දිනක් බුදුහාමුදුරුවන්ට සිවුරක් පූජාකරන්න ආවම බුදුහාමුදුරුවො දේශනා කළා පොදුවේ සාංඝික කරලා සංඝයාට පූජා කිරීම වඩා අනුසස් කියලා. බලන්න අපට සතුන්ට දාන දෙන්නත් පුළුවන්.ගම්වල තියෙන්නේ බලුකපුටු දාන කියලා. කෙනෙක්ට කියන්න පුළුවන් බල්ලන්ට කපුටන්ට උයාගෙන කන්නත් බැරි නිසා උන්ට දානය දීම ආනිසංස වැඩියි කියලා. ඒත් මනස උසස් මිනිසුන්ට කරන අනුග්‍රහය ඊට වඩා වටිනවනෙ.වර්තමානයේ දකින්න ලැබෙන යාචකයා සැබෑවට ම අසරණ යදින්නෙක්ට වඩා ව්‍යාපාරික යදින්නකු යයි පර්යේෂකයන් අනාවරණය කර තිබෙනවා.ඔව්. මහාචාර්ය නන්දසේන රත්නපාලයන් පවා යාචකයන් පිළිබඳ සහභාගිත්ව පරීක්ෂණයක යෙදිලා ඒ බව හෙළිකරලා තියනවා. බලන්න වෙහෙර විහාරවල පෝය දිනවලට, විවිධ උත්සව දිනවලට යාචකයන් බොහෝ ඉන්නවා.අපි දකිනවා වාහනවලින් ඒ අය ගෙනත් දාලා යනවා. ඒක ව්‍යාපාරයක්. ඒ වගේ ම බරපතළ පාපයක්. අසරණයන් අව්වේ ඉඳල වැස්සට තෙමිල අති දුෂ්කර ජීවිතයක් ගෙවන්න සලසල විශාල මුදලක් හම්බකර ගන්නවා. යාචකයාට ලැබෙන්නේ කොමිස් මුදලක් විතරයි.ඒ වගේ ම දැන් ට්‍රැෆික් ලයිට් ළඟත් අලුතෙන් යාචකයන් ඉන්න පටන් අරන් තියෙනවා. මේ ට්‍රැෆික් යාචකයන් ළඟින් යද්දි හොඳින් දැනෙනවා මත්පැන් ගඳ. කාන්තාවන් වුණත් එහෙමයි.ඒ වගේම කහරෙදි පොරවා ගෙනත් ශ්‍රමණ වෙස් අරන් යාචක වෘත්තියේ යෙදෙන අයත් ඉන්නවා. මේ අපේ සම්ප්‍රදායට පැවිදි වූ අය නෙවෙයි. එහෙම අයට පන්සලක් නායක හාමුදුරු කෙනෙක් නැතිවෙන්න විදියක් නෑ. දැන් මේක ව්‍යාපාරයක් වෙලා.වර්තමානයේ මේ යාචකයන් සමාජ ගැටලුවක් වෙලා. හාමුදුරුවනේ මේ ගැටලුවට පිළිතුරු හොයන්නේ කොහොම ද?චක්කවත්ති සීහනාද සූත්‍රයේ සඳහන් වෙන විදියට ඒ කාලෙ රජවරු දිළින්දන්ට ධනය ලබාදී තිබෙනවා. ඒ කියන්නේ, හොරකමක් කළ කෙනෙක් හසුවුණාම ඔහු ඒ හොරකම කෙළේ දිළිඳුකම නිසා කියල කිව්වොත් රජු ඔහුට ධනය දුන්නා. මෙහෙම යද්දි රජු ධනය දෙන බව දැනගෙන හොරු වැඩිවෙන්න පටන්ගත්තා. ඒ නිසා ඒක සාර්ථක පිළිතුරක් වෙන්නෙ නෑ.විශේෂයෙන් සමාජය අධ්‍යාත්මික අතින් මීට වඩා පෝෂණය කරන්න ඕනෑ. අද වුණත් මහ මගට වැටිල ඉන්නේ මවුපියන්. දරුවන්ට මවුපියන්ගේ අගය දහම් පාසල හෝ පාසල හරහා වඩාත් හොඳින් වටහල දෙන්න ඕනෑ.ඇමරිකාව වැනි රටවල්වල අවුරුදු දහඅට වෙද්දි මවුපියන්ගෙන් දරුවො වෙන්වෙලා ජීවත්වෙනවා. අවුරුද්දකට සැරයක් මවුපියන්ගේ දවසට කෝල් කරල සුබපතනවා. මවුපියන්ට බැරි දවසකට මහලු නිවාසයකට යනවා.මේක නොවෙයි අපේ සංස්කෘතිය. අපි මවුපියන්ට සලකන ජාතියක්. නිතර බුදුදහම සමඟ ජීවත්වන ජාතියක් විදියට අපේ ඊට එහා ගිය සාරධර්මීය සංස්කෘතියක් තියෙනවා. මව පියා බුදුන්ට සමාන කරනවා.ඒත් කනගාටුවෙන් වුණත් කියන්න ඕනෑ අද සමහරුන්ට තමන්ගෙ මවුපියන් වටින්නේ දරුවො ටික බලාගන්නකල් විතරයි. එවැනි අයගෙ මවුපියන්ට ඉන්න හිටින්න තැනක් නෑ, කරකියාගන්න දෙයක් නෑ, එවැනි අයට තව තවත් බණ කියකියා ඉඳීමම පළක් නෑ.ඒ මවුපියන්ට හොඳින් ජීවත්වෙන්න තැනක් හදල දෙන්න ඕනෑ. පාරෙ හිඟමන් යදින්න දෙන්න හොඳ නෑ. රජය හා ආගමික ස්ථාන මැදිහත් වී ඔවුන්ව වැඩිහිටි නිවාසවලට යොමු කළ යුතුයි.ඒ අයගේ අවසාන කාලය බණ භාවනාවට යොමු කළ යුතුයි. හැබැයි රටේ සියලු යාචකයන් මේවාට යොමු කළ යුතු අතර කිසිවෙක් පාරවල්වල නැවත යාචක ව්‍යාපාරවල නොයෙදිය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>05</day>
    </date>
    <link>http://www.dinamina.lk/2010/07/05/_art.asp?fn=f1007054</link>
    <topic>ගොවියෙකුට අත දුන්නා</topic>
    <author>ශ්‍යාමා සමරසිංහ</author>
    <content>මීදුම හරිම සීතල යි. මුහුණට මුහුණලා පිහිටා ඇති කඳු පන්ති දැන් පෙනෙන්නට නැත. ඇත්තේ එක යායට දිස්වෙන වලාකුළු පමණි. ඒ, මීදුම් වළාකුළු ය. කිසිවෙකු පෙනෙන්නට නැත.එක දිගට දින කිහිපයක් තිස්ස් ඇදහැලුණු වැස්ස දැන් තුරල්ව ගොස් ඇති සෙයකි. එහෙත්, පින්න සමඟ ම ඇති මීදුම මුළු පරිසරයම වෙළාගෙන ඇත. මීදුම කපාගෙන පුංචි බට්ටිත්තන් රෑනක් ඉදිරියට ඇදෙති.ඔවුහු එකිනෙකාට වඩාත් ළංව වඩාත් තුරුලුව එති. වැස්ස, මීදුම ඔවුන්ට හොඳින් හුරු පුරුදු ය. වැස්ස හෝ අව්ව කියා ඔවුහු නොබලති. පාසල් යති. පුංචි රැළි වැටුණු සුදු ගවුම් පොඩි උඩින් පාට පාට කබා ඇඳ ඇත්තේ සීතලෙන් ආරක්‍ෂා වීමටයි.කබාය පමණක් නොසෑහේ. හිස ද ආවරණය කර ගත යුතුව ඇත. දැරියෝ හිස් ආවරණ ද පළඳා ඊට ඉහළින් ලොකු කුඩයක් ද ඉහලා සිටිති. සීතල, මීදුම් මැද කිචි බිචි සිනා ද අඩුවක් නැත.ඊයේ අපට ශෝක් ඉංගී‍්‍රසි පාඩමක් අපේ ටීචර් කියලා දුන්නා අක්කේ, මං හරිම ආසයි.ඔව්, අපේ අනූ... නංගි හොඳට ඉගෙන ගන්න. එතකොට නංගිටත් පුළුවන්නේ ඒ වගේ ඉංගී‍්‍රසි ටීචර් කෙනෙක් වෙන්න.ඉංගී‍්‍රසි ටීචර් ඇගේ සිතේ පැළපදියම් වෙන්නට ඇත. හොඳින් ඉංගී‍්‍රසි ඉගෙන ගෙන ඉංගී‍්‍රසි ටීචර් කෙනෙකු වෙන්නට ඈ සිතන්නට ඇත.මේ දැරිවියෝ අන් කවරෙකුවත් නොවේ. නුවරඑළිය දිස්ත්‍රික්කයේ වලපනේ. වතුමුල්ල ග්‍රාමයේ යාපා පියසේ දැරිවියෝ ය. අපේ කතා නායිකාව දරුවන් 11 දෙනෙකුගෙන් යුතු පවුලේ පස්වැනි දැරිවියයි.ඈ වර්ෂ 1947 ජූලි මස 13 වැනිදා මෙලොව එළිය දුටුවාය. දෝන අනුලා යාපා ලෙසින් මවුපියෝ ඈට නම තැබූහ. සහෝදරියන් 9 දෙනෙකු සහ එක් සහෝදරයෙක් ඇයට වෙති.මව විජේකෝන් මුදියන්සේලාගේ උප මල්ලිකා නම් වූවාය. පියා දොන් චාල්ස් සිල්වා යාපා අබේගුණසේකර ය. පියා වෘත්තියෙන් ඉඩම් හිමි වැවිලිකරුවෙකි. ව්‍යාපාරිකයෙකු ද වූවේය.මව ගෘහනියකි. දරුවන් 11 දෙනා රැකබලා ගනිමින් ඔවුන්ව ගුණ දහමින් පෝෂණය කරමින් නිසි මාර්ගයට යොමු කිරීමට මවත්, පියාත් උත්සාහ දැරූහ.මේ දරුවන්ගේ ළමා කාලය අතිශයින් ම සුන්දර ය. නිදහස් ය. ඔවුන්ට දුව පැන ඇවිදින්නට කෙළි සෙල්ලම් කරන්නට ඇති තරම් ඉඩකඩය. එපමණක් ද නොවේ. ඔවුනොවුන්ගේ සමාගම ද හොඳින් ම සෑහේ. ඔවුන්ට කිසිවකින් අඩුවක් ද නැත.“මම ප්‍රාථමික අධ්‍යාපනය ලැබුවේ බටගොල්ල මහා විද්‍යාලයෙන්. 3 වසර දක්වා ඒ පාසලේ ඉගෙන ගත්තා.ඊට පස්සේ රිකිල්ලගස්කඩ, පොරමඩුල්ල මහා විද්‍යාලයට ආවා. අපි ඒ කාලේ ගුරුවරු දෙවිවරු හැටියටයි සැළකුවේ.ගුරුවරුන්ට ගොඩාක් ගරු කළා. ඉස්කෝලෙන් අපේ ජීවිතවලට ලබා දුන්නු පදනම හරිම ශක්තිමත්. මම ඉගෙන ගන්න හරිම ආසයි. මම වැඩිපුරම ආසා කරන විෂය තමයි ඉංගී‍්‍රසි. මම ආසාවෙන් ඉංගී‍්‍රසි ඉගෙන ගත්තා.ඉංගී‍්‍රසි සාහිත්‍යයට මගේ විශේෂ ලැදිකමක් තියෙනවා. සිංහල භාෂාවටත් සිංහල සාහිත්‍යයටත් ඒ වගේම හරි ආසයි. මට මතකයි මම පහළ පන්තිවල ඉන්නකොට ඉඳන් ම අක්කලාගේ පොතුත් කියෙව්වා.”මේ පවුලේ දරුවෝ මවුපියන්ට, වැඩිහිටියන්ට සහ ගුරුවරුන්ට ඉතාම කීකරුව ඔවුන්ගේ ඔවදන් අසා හැදුණහ. වැඩුණහ. ඒ වගේම ඔවුහු ද ඉතාම හොඳින් තම අධ්‍යාපන කටයුතුවල නිරත වූහ.කිසිදු අඩුපාඩුවක් නොමැතිව ගලාගෙන ගිය සුන්දර කැදැල්ලට ශෝකජනක පුවතක් රැගෙන ඒමට 1963 වර්ෂය සමත් විය. ඒ, දරුවන්ගේ ලෝකය සුණු විසුණු කළ පුවතකි. දරුවන්ගේ ලෝකයේ වීරයා මෙලොව හැර ගියේ ය.“මම අ. පො. ස. සාමාන්‍ය පෙළ පන්තියේ ඉඳිද්දි තමයි අපේ තාත්තා මිය ගියේ. ඒක අපේ ජීවිතවලට තදින්ම බලපෑවා. අපි ගොඩාක් දුක් වුණා. ඇඬුවා. ඒත්, අපේ තාත්තා ආයෙමත් එන්නේ නැති බව අපි කාටත් හොඳින් අවබෝධ වුණා.අපේ අම්මා සිත ශක්තිමත් ගැහැනියක්. එයා තාත්තගේ අඩුව අපට දැනෙන්න තිබ්බේ නෑ. තාත්තාගේ වැඩ කටයුතු හොඳින් බලාකියාගෙන ඒවාගේ පාලනය අම්මා අතින් ඉටුවුණා. අපි ඔක්කෝමලාම 11 දෙනෙක්නේ. ලොකු පවුලක්. අපේ අක්කලත් අම්මා වගේමයි. තාත්තා නැති අඩුව දැනුණේ නෑ. ලොකු අක්කා අම්මා වගේමයි.”වර්ෂ 1966 වර්ෂයේදී කලා අංශයෙන් අ. පො. ස. උසස් පෙළ විභාගයට ඈ වාඩි වූවාය. වර්ෂ 1972 දී ඇයට ඉංගී‍්‍රසි ගුරු පත්වීමක් ලැබුණි. ඒ බටගොල්ලාගම විද්‍යාලයටයි. බටගොල්ලාගම විද්‍යාලයේ වසර 05 ක් ඉංගී‍්‍රසි ගුරුවරිය වූයේ ඇයයි. තමා ආශාවෙන් ඉගෙන ගත් ඉංගී‍්‍රසි විෂය දැන් ඈ ආශාවෙන් දරුවන්ට උගන්වන්නීය.ඇය ගුරුවරියක් වුවද තවදුරටත් ඉගෙන ගන්නට සිතුවාය. උපාධියක් ලබා ගත යුතු යැයි තරයේ අදිටන් කර ගත්තාය. වර්ෂ 1976 දී ශ්‍රී ලංකා පරිපාලන විභාගය සඳහා ඉදිරිපත් වූවාය.භාෂා 3න් ම කාන්තාවෝ 20 දෙනෙක් විභාගය සමත් වූහ. නුවරඑළිය දිස්ත්‍රික්කය නියෝජනය කරමින් තරග විභාගයකින් සමත් වූ පළමු කාන්තාව ඇය වූවාය. නමුත්, සම්මුඛ පරීක්‍ෂණයේදී ඇයට ලකුණු දෙකක් අහිමි විය.“මැද පෙරදිග - ඊශ්‍රායල ගැටුම තමයි මගේ මාතෘකාව වුණේ. මට මතකයි ඒක මම හොඳට කළා. මම එදා ගොඩාක් දුක් වුණා. ඒත් සියල්ල සිදුවන්නේ හොඳටය කියලා හිත හදාගන්න කොට ම උපාධියට වැටුප් හැදුවා. ඒ කාලේ ඉංගී‍්‍රසි ගුරු පත්වීමකට වැටුප රු. 212/- යි. වැටුප් හැදුවට පස්සේ මට ටිකක් සතුටුයි. ඒ කාලේ හැටියට ඒ වැටුප සාරි 4, 5 ක් අරගෙන අනෙක් සියලු දෑ කළමනාකරණය කර ගන්නත් හොඳටම සෑහෙනවා.”මේ රූමත් තරුණ ඉංගී‍්‍රසි ගුරුවරියගේ ජීවිතයේ කඩඉම කෙමෙන් කෙමෙන් ඈ කරා පැමිණියේය. ඇගේ මුළු ජීවිතයම වෙනස් වෙන්නට එය සෘජු සාධකයක් විය.“මගේ ජීවිතය විශාල පරිවර්තනයකට භාජනය වුණු තැන තමයි මගේ විවාහය. ඒක ලේට් මැරේජ් එකක්. මට දි. මු. හම්බ වුණේ හරිම අහම්බෙන්. ඒක දිග කතාවක්.දවසක් මම මගේ මිතුරියකුත් එක්ක ඉස්කෝලේ විවේක කාලයේදී තේ බොන්න අසල කඩයකට ආවා.දි. මු. ත් එතැන. ගමනක් යන ගමන් තේ බොන්න නැවතිලා. ඉතින් අපි හම්බ වුණා. දැක්කා. කතා කළා. මේ ඔක්කොටම ගියේ මාස 03 යි. අපි බඳින්න තීරණය කළා. අපේ අම්මලා දැඩි විරෝධයක් දැක්කුවා. දි. මු. මට කිව්ව දෙයක් තමයි,මට මාලිගා වගේ ගෙවල් නෑමම හම්බ කළේ මිනිස්සුමගේ බැංකු පොතේ තියෙන්නේ රු. 275 යි.හෙට අනිද්දට පුරවැසිකම් නැතිවෙයි.ටිකක් හිතලා බලන්නත් කිව්වා. ඒ වෙනකොට දි. මු. ට තවත් ප්‍රශ්න රැසක් තිබුණා. මේවා ඔක්කොම දැනගෙන තමයි අපේ අම්මලා විරුද්ධ වුණේ.”පස්සේ අම්මා මගෙන් ඇහුවා පුතේ ඔයාට ඕක කරන්නම ඕනෙද කියලා. මම කිව්වා අම්මේ මට නරක මිනිහෙක් වුණත් හදන්න පුළුවන් කියලා. මගේ නැතිවුණ මල්ලි මේසෙට අත ගහලා කිව්වා.අම්මේ අනුලා අක්කා බඳින්නේ මිනිස්සු හදන්නනේ කියලා. කොහොම හරි අපි වැඩිහිටියන්ගේ ආශීර්වාදය මැද බැන්දා. අපි බැඳලා ඉහළවෙල පන්සලට ගිය දවසේ නායක හාමුදුරුවෝ කිව්ව දේ තමයි “මරණ 3 ක් ඇති මිනිහා පැණි කෑවයි” වගේ වැඩක් කියලා”ගහක් ගලක් උඩ හිටියත් තමන්ට ලැබෙන්න තිබෙන දේ උරුම වන බව ඈ මෙහිදී හොඳින් ම පසක් කර ගත්තාය. ඈ ඔහුගේ පතිනිය වූවාය. රටට දැයට ආදරය කරන දේශපාලනඥයෙකුගේ ආදරබර බිරිය වූ අනුලා මහත්මිය දරු තිදෙනෙකුගේ මවක වූවාය.ඔවුන්ට කුළුඳුලේම ලැබුණේ දියණියකි. ඈ 1982 වර්ෂයේ උපන්නාය. ඔවුහු ඇයට සෙනාලි ලංකා ජයරත්න යැයි නම් තැබූහ. දෙවැන්නා ද දියණියකි. ඇය වර්ෂ 1984 දී උපන්නාය. ඇයට නූෂානි ලංකා ජයරත්න යන නම තබන ලදී. තුන්වැන්නා පුතෙකි. ඔහු 1985 වර්ෂයේ උපන්නේය. ඔහු අනුරාධ ලංකා ප්‍රදීප් ජයරත්න ය.දේශපාලනඥයෙකුගේ භූමිකාව ටිකෙන් ටික ඈ උගෙන ගත්තාය. ජනතාවගෙන් තම ස්වාමිපුරුෂයාට ලැබෙන උණුසුම් ආදර පිළිගැනීම් හමුවේ ඈ නිහතමානීව ආඩම්බර වූවාය. ඇතැම් විටකදී ඔහු ද සමඟ බොහෝ තැන්වල ඇවිද්දාය. ගෙදරට, පාසලට පමණක් නොව ජන ජීවිතවල ගැඹුරු තැන් ස්පර්ශ කරන්නට ඇතැම් විට අවකාශ ලැබුණි.“දවසක් අපි ළමයින් තුන්දෙනත් අරගෙන අපේ ගෙදර හිටිය ද්‍රවිඩ ළමයි දෙදෙනෙකුගේ ගෙදර තෛයිපොංගල් උත්සවයකට ගියා. අපේ කුඹුරෙන් සකසා ගත් සහල්, එළවළු ඇතුළු බඩුත් අපි අරන් ගියා.මට මතකයි මුළු ලැයින් කාමරවල හිටපු කුඩා ළමයින් අපේ වාහනය වටකර ගත් හැටි. ඒ ළමයි අපේ ළමයිනුත් එක්ක හවස් වෙනකම් සෙල්ලම් කළා. ඒ අයත් එක්කම අපි කෑම ගත්තා. එදා ජාති භේදයක් නැතිව සමාජ විවිධත්වයක් නැතිව දරුවන්ට ක්‍රියාවෙන්ම පෙන්වන්න මගේ මහත්තයා උත්සාහ ගත්තා”තම ස්වාමිපුරුෂයා ගත් එඩිතර තීරණ සහ අභියෝගවලට මුහුණ දුන් බොහෝ අවස්ථාවලදී ඇය බිය වූවාය.“1988 වර්ෂයේ දී දි. මු. ගේ අක්කාගේ දියණියගේ මළගමක් ඇති බව අපට ආරංචි වුණා. අපි උදේ පාන්දරින්ම මාරස්සන බලා පිටත් වුණා. මේ කාලේ ජනතාව ආණ්ඩුවට එරෙහිව විවිධාකාර උද්ඝෝෂණ පවත්වපු කාලයක්.මළගෙදර ගිහින් ආපසු අපි දැන් එනවා. පොඩි දුව අයිස්ක්‍රීම් ඉල්ලුවා. හෝටලයක් අසල වාහනය නවතා දි. මු. අයිස් ගේන්න ගියා. එතකොට එතැනට රැස් වූ ජනතාව ‘අපේ කන්ද උඩරට වීරයා’ කියලා කෑ කෝ ගහලා දි. මු. උස්සාගෙන ජනතාව අතරට ගෙන ගියා.අපි ගෙදර ආවා. පස්සේ එයත් ආවා. දවස් 4 කට විතර පස්සේ පොලිසියෙන් ගෙදරට ආවා. දැන් දි. මු. අරගෙන යන්න හදනවා.“මට ඇඳුමක් දෙන්න. මේ අය ඇවිත් ඉන්නේ මාව ගෙනියන්න. කිසිදේකට කලබල වෙන්න එපා. අපි යන්නේ රට වෙනුවෙන් කතා කරලා. හොර වංචා තක්කඩිකම් කරලා නෙවෙයි. මා එනතුරු මේ දරුවෝ හොඳට බලාගෙන ඉන්න දි.මු. කිව්වා.”මේක මට අදටත් වේදනාගෙන දෙන දෙයක්.පුරා දින 99 ක් ඔහු බෝගම්බර හිර ගෙදර රැඳවියකු ලෙස තබා ගන්නා ලදී.“මේ කාලය මගේ ජීවිතයේ අමතක නොවන කාල පරිච්ඡේදයක්. මම උදේට ඉස්කෝලෙට යනවා. හවසට ඩිප්ලෝමා පුහුණුවට පේරාදෙණිය විශ්වවිද්‍යාලයට යනවා. ඒ වනකොට පුතාට වයස අවුරුද්දක් විතර. කෙටි විවේකයේදී පුතාට කිරි දෙන්න මම ගෙදර එනවා.යනකොට දි. මු. ට බත්මුලක් බැඳගෙන යනවා. දේශන හවස 5.00ට අවසන් වෙන්නත් විනාඩි 10 කට ඉස්සර මම ගලහා බස් එක අල්ලන්න දුවගෙන යනවා. නුවරට ගිහින් බෝගම්බර යනවා.නැවත දොළුව බලායන බස් එක අල්ලන්න 7.00 ට දුවගෙන එනවා. ලොකු අයියාත්, මෝලේ හිටි තිලකේත් මමත් මාරුවෙන් මාරුවට එයා බලන්න බෝගම්බරට ගියා.”රටේ පැවැති භයංකර දේශපාලන වාතාවරණය ඔවුන්ගේ ජීවිත හරහාද රළු විදිහට හඹා ගියේය. ඉගැන්වීම, ඉගෙනීම, දරුවන් ලොකු මහත් කිරීම, දේශපාලනය, සිරගතවීම් මේ සියල්ලම මිනිස් ජීවිතය, නොවේදැයි ඈ වටහා ගත්තාය.“සංසාරය කියන්නේ අභියෝගවලට මුහුණ දෙන එක යි. ජීවිතයේ අභියෝගයක් නැහැයි කියලා කවුරුත් කියනවා නම් ඒක බොරුවක්. අභියෝගවලට මුහුණ දෙන්න ඕනේ. එතකොටයි ජීවිතය ගලාගෙන යන බව වැටහෙන්නේ.අභියෝගවලට මුහුණ දෙන්න බැරි කෙනා ජීවිතයෙන් පළා යනවා. එහෙම දහමක් මේක. මම ජීවිතේ ලොකු පන්නරයක් ලැබුවා මේ හැම අභියෝගයකින්ම. දි. මු. කියන්නේ කිසි දේකට බය කෙනෙක් නෙවෙයි.මහා මේරු පර්වතය පාත් වෙනවා කිව්වත් දරුවොත් එක්ක පාර හොයාගෙන කලබල නොවී යන්න අපට පුළුවන්. ඒ ශක්තිය මගේ මහත්තයා ලබා දුන් දෙයක්.”සැමියා පැමිණි දේශපාලන ගමන් මඟේ ඔහු ඉසිලූ කෘෂිකර්ම ඉඩම් හා වනසම්පත්, තැපැල් හා විදුලි සංදේශ, උඩරට සංවර්ධන හා ගැමි පුනරුත්ථාපන, පශූ සම්පත් හා ඉඩම්, වැවිලි කර්මාන්ත යනාදි අමාත්‍යධුරවල ඔහුගේ සෙවනැල්ල මෙන් පසුපස සිට ඔහුගේ පෞද්ගලික ලේකම් වූයේ ඇයයි.වර්තමානයේ ඔහු මේ රටේ අග්‍රාමාත්‍යවරයාය. එසේම බුද්ධ සාසන හා ආගමික කටයුතු පිළිබඳ අමාත්‍යවරයා ය. ඇය බුද්ධ සාසන හා ආගමික කටයුතු පිළිබඳ අමාත්‍යවරයාගේ පෞද්ගලික ලේකම්වරිය වශයෙන් කටයුතු කරන්නීය.ඉංග්‍රීසි ගුරුවරියක් වශයෙන් දැයේ දරුවන්ගේ නෙත් පෑදු ඇයගේ ගුරු වෘත්තියේ සේවා කාලය වසර 19 කි. සැමියාගේ අමාත්‍යාංශ යටතේ පෞද්ගලික ලේකම් වශයෙන් කටයුතු කරන්නට ඇති හෙයින් ඈ ගුරු වෘත්තියට සමුදුන්නාය.“මම ගොවියෙකුට අත දුන්නා. ඒ මානසික සතුට මට කියලා නිම කරන්න බෑ. ගිය වසරේ මම බිත්තර වී බුසල් 101 ක් ආණ්ඩුවට දුන්නා. මෙවර දුන්නේ 77 යි. මේක මගේ විනෝදාංශයයි. අප කන්නේ අපි වගා කරන සහල්.අපේ ගෙදරට කඩෙන් හාල් ගෙනාවොත් දරුවෝ අහනවා අම්මා මේ හාල් අපේ ඒවා නෙවෙයි නේද කියලා. එක කොටසක රතු හාල්, අනෙක් කොටසේ සුදු ඒවා වගා කරනවා. මං හරි ආසාවෙන් වගාව කරන්නේ.”සෑම සාර්ථක මිනිසෙක් පසුපසම කාන්තාවක් ඉන්නවා යැයි වරක් මහත්මා ගාන්ධිතුමා පවසා ඇත. මෙරටේ දෙවැනි පුරවැසියා පසුපස සිටින කාන්තාව ඇයයි.ඇයගේ දැඩි ආත්ම විශ්වාසය, ගුණගරුක භාවය මත ඔහුගේ දිවිය ආලෝකයෙන් බැබලෙන්නේය. ඔහුගේ සෙවනැල්ලෙන් ඇගේ ජීවිතය පන්නරය ලබන්නේය.“මේක බුදුන්ගේ පා ස්පර්ශය ලැබුණු පින්බිම. අපට ඉතාම වටිනා හරවත් සාරධර්ම, ගුණධර්ම තියෙනවා. අපි ආකල්පමය වශයෙන් වෙනස් විය යුතුයි. අපි හැමෝම මනුස්සකමින් පිරුණු මිනිසුන් වශයෙන් ජීවත්වෙන්න නම් ‘සමගිය’ වගා කරගත යුතු බවයි මගේ හැඟීම.” ඈ හැඟීම්බරව ප්‍රකාශ කර සිටියා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=n1007061</link>
    <topic>ෆොන්සේකාගේ පෙත්සමනීතියට පටහැනියි</topic>
    <author>නෙල්කා මැදගෙදර</author>
    <content>තම ධූරයට පත්වීම අභියෝගයට ලක්කරමින් විශ්‍රාමික ජෙනරාල් සරත් ෆොන්සේකා මහතා ගොනුකර ඇති ජනාධිපතිවරණ ඡන්ද පෙත්සම නීතියට පටහැනිව අඩුපාඩු සහිතව ඉදිරිපත් කර ඇති බව සඳහන් කරන වගඋත්තරකාර ජනාධිපති මහින්ද රාජපක්‍ෂ මහතා සිය මූලික විරෝධතා ගොනු කරමින්, එම පෙත්සම විභාගයට නොගෙන නිෂ්ප්‍රභ කරන ලෙස ශ්‍රේෂ්ඨාධිකරණයෙන් ඊයේ (5) ඉල්ලා සිටියේය.පෙත්සම්කාර ජෙනරාල්වරයා අධිකරණය නොමඟ යවන අන්දමින් කරුණු ඉදිරිපත් කර ඇති බව නීතිඥ අතුල සිල්වා මහතා මගින් සිය මූලික විරෝධතා ගොනු කර ඇති ජනාධිපති මහින්ද රාජපක්‍ෂ මහතා පෙත්සම්කරු සිය පෙත්සමේ සඳහන් කරන කාරණා සනාථ කිරීමට අවශ්‍ය නීතිමය කාරණා ඉටුකර නොමැති බවද සඳහන් කර තිබේ.සිය මූලික විරෝධතා ගොනු කරමින් මේ ඉල්ලීම් කරන පෙත්සමේ පළමු වගඋත්තරකාර ජනාධිපති මහින්ද රාජපක්‍ෂ මහතා සිය මූලික විරෝධතාවල මෙසේ සඳහන් වේ. මෙම මැතිවරණ පෙත්සම 1981 අංක 15 දරන ජනාධිපතිවරණ මැතිවරණ ඡන්ද පෙත්සම් රෙගුලාසිවලට පටහැනිව ඉදිරිපත් කර ඇත. මෙවැනි ඡන්ද පෙත්සමක් ගොනු කළ බවට වන නොතීසි නියමිත කාල සීමාවකදී වගඋත්තරකරුවන් වෙත එම රෙගුලාසිවල 14(1) වගන්තියෙහි දැක්වේ. එහෙත් පෙත්සම්කරු පෙත්සම පිළිබඳ නොතීසි එලෙස ලබාදී නොමැත.ජනාධිපති මැතිවරණ ඡන්ද පෙත්සම් රෙගුලාසිවල 95(1) බී දරන වගන්තිය අනුව ඡන්ද පෙත්සමක් මගින් යම් චෝදනාවක් ඉදිරිපත් කරන්නේ නම් එම චෝදනා එල්ල කරන පුද්ගලයන් හෝ ආයතන එහි වගඋත්තරකරුවන් ලෙස නම් කළ යුතුය. එහෙත් පෙත්සම්කරු චෝදනා නඟා ඇති සියලු දෙනා වගඋත්තරකරුවන් ලෙස නම් කර නැත.ජනාධිපතිධූර අපේක්‍ෂකයකු වූ සරත් ෆොන්සේකා මහතාට ඡන්දය නොමැති බවට සහ ඔහුට ජනාධිපතිධුරයට තරඟ කළ නොහැකි බවට වැරැදි ප්‍රකාශ මැතිවරණ දිනයේදී මාධ්‍ය මඟින් විකාශය කළ බවට මෙම පෙත්සමෙහි සඳහන් වේ. එහෙත් එම ප්‍රකාශ විකාශය කළ බවට පවසන මාධ්‍ය ආයතන වන ශ්‍රී ලංකා රූපවාහිනී සංස්ථාව, ස්වාධීන රූපවාහිනී සේවය, ශ්‍රී ලංකා ගුවන් විදුලි සංස්ථාව සහ ලක් හඬ ගුවන්විදුලිය මෙම පෙත්සම මගින් වගඋත්තරකරුවන් ලෙස නම් කර නැත. එබැවින් එය ජනාධිපතිවරණ මැතිවරණ පනතට පටහැනි වේ.එසේම එලෙස වැරදි ප්‍රකාශ කළ බවට පුද්ගලයන් පස් දෙනෙකුට එරෙහිව චෝදනා ඉදිරිපත් කර ඇත. එහෙත් එම චෝදනා තහවුරු කිරීම සඳහා සාධක හෝ සංක්‍ෂිප්ත සටහන් පෙත්සම සමඟ ඉදිරිපත් කිරීම නීතිමය අවශ්‍යතාවකි. එම චෝදනාව සවිස්තරව ඉදිරිපත් කර නැති අතර එම අවශ්‍යතාව පෙත්සම්කරු සපුරා නැත.පෙත්සම්කරු අධිකරණය නොමග යන අන්දමින් කරුණු රැසක් පෙත්සම මගින් ඉදිරිපත් කර ඇත. ඉහත ප්‍රකාශ වැරැදි බවට පෙත්සම්කරු සඳහන් කර සිටියද ඒවා සත්‍ය වශයෙන්ම සාවද්‍ය නොවේ. පෙත්සම්කරු එලෙස චෝදනා නගා ඇත්තේ හිතාමතාම අධිකරණය නොමග යැවීමේ අදහසිනි.රජයේ ඇමැතිවරයකු වන කරුණා අම්මාන් මහතා ශ්‍රී ලංකා ගුවන් විදුලි සංස්ථාවේ ඉරට්ටපෙරියකුලම් කාර්යාලයෙහි සේවය කිරීම සඳහා ඉකුත් දෙසැම්බර් 21 දින සිට ජනාධිපතිවරණය අවසන් වන තෙක් පුද්ගලයන් හතළිස් දෙනකු බඳවා ගත්බවට පෙත්සම මගින් චෝදනා කර තිබේ. එහෙත් චෝදනා එල්ල කරන කරුණා අම්මාන් මහතා වගඋත්තරකරුවකු ලෙස නම් කර නැත.එසේම අදාල චෝදනා ඉදිරිපත් කිරීමට අවශ්‍ය පරිදි නීත්‍යානුකූල දිවුරුම් ප්‍රකාශයක් පෙත්සම්කරු ඉදිරිපත් කර නැත. එය ජනාධිපතිවරණ මැතිවරණ ඡන්ද පෙත්සම් පනතෙහි 96 (ඩී) වගන්තියට පටහැනි වේ.පෙත්සම මගින් ජනාධිපතිවරණය දූෂිත බවට සඳහන් කර තිබේ. ජනාධිපති මැතිවරණ පනත අනුව එවැනි චෝ්දනාවකදී දූෂණ පිළිබඳ සියලු තොරතුරු මැතිවරණ පෙත්සමෙහි සඳහන් කළ යුතුය.එහෙත් මෙම පෙත්සමෙහි එබඳු තොරතුරු සවිස්තරාත්මකව සඳහන් කර නැත.එබැවින් වැරැදි ලෙස කරුණු වටහා ගනිමින් පෙත්සම්කරු මෙම පෙත්සම මගින් අධිකරණයෙන් ඉල්ලා සිටින සහන ලබාදිය නොහැකිය.ඒ අනුව පෙත්සම නිෂ්ප්‍රභ කර නඩු ගාස්තු වගඋත්තරකරුවන් වෙත ලබා දෙන ලෙස නියෝග කරන්නැයි මහින්ද රාජපක්ෂ මහතා අධිකරණයෙන් ඉල්ලා සිටී.නීතිඥ අතුලද සිල්වා මගින් මේ විරෝධතා ඉදිරිපත් කර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=n1007062</link>
    <topic>පාතාල නායකයා කොටු කරන මෙහෙයුමක්</topic>
    <author>විජයානි එදිරිසිංහ සහ සිරන්ජනි කුමාරි</author>
    <content>මට්ටක්කුලිය පොලිස් මුරපොළට පහරදී ප්‍රදේශයේ ජනතාව කලබලයට පත් කිරීමේ සිද්ධිය පිටුපස සිටින කෝටිපති මත්කුඩු ව්‍යාපාරිකයා සහ පාතාල නායකයා, පොලිස් දැලට හසුකර ගැනීම සඳහා කොළඹ අපරාධ කොට්ඨාසය දැවැන්ත මෙහෙයුමක් ආරම්භ කර තිබේ.මීට දින දෙකකට ඉහතදී මට්ටක්කුලියේදී හෙරොයින් ජාවාරම්කරුවකු අත්අඩංගුවට ගැනීමට පොලිසිය ගිය අවස්ථාවේ එම කලබලකාරී තත්ත්වය ඇතිවිය. අත්අඩංගුවට පත්වූයේ ඉහතකී මත්කුඩු මුදලාලිගේ ප්‍රධාන ගෝලබාලයකු බව එම සිද්ධිය සම්බන්ධව පරීක්‍ෂණ පවත්වන කොළඹ අපරාධ කොට්ඨාසයේ අධ්‍යක්‍ෂ නියෝජ්‍ය පොලිස්පති අනුර සේනානායක මහතා පැවසීය. ප්‍රධාන සැකකරුවන්ට පලායෑමට නොහැකි වන පරිදි පොලිස් කණ්ඩායම් කීපයක් ඔවුන් පසුපස ලුහුබඳිමින් සිටිති.ප්‍රධාන සැකකරු වන හෙරොයින් ව්‍යාපාරිකයා වසර 16ක් සිරදඬුවම් ලබා ආපසු පැමිණි අයෙකුª බව කියයි. මට්ටක්කුලිය සහ ඒ අවට ප්‍රදේශයේ වැඩි පිරිසක් ඔහුගේ හෙරොයින් ජාවාරමට සම්බන්ධ කරගෙන සිටින බවද, පොලීසිය කියයි.එම සිද්ධිය සම්බන්ධව දැනට 304 දෙනකු අත්අඩංගුවට ගෙන ඉන් 182ක් අධිකරණය වෙත ඉදිරිපත් කර තිබේ.කොළඹ අපරාධ කොට්ඨාසය මගින් පැවැත්වෙන පරීක්‍ෂණයට අමතරව, ඉල්ලීම සලකා බලා මහේස්ත්‍රාත්වරයා මේ නියෝගය කළේය. හෙරොයින් ග්‍රෑම් 31ක් හා මිලි ග්‍රෑම් 600ක් ළඟ තබා ගැනීමේ චෝදනාව මත ඉකුත් (03) මට්ටක්කුලිය පොලිසිය විසින් සැකකරු අත්අඩංගුවට ගෙන තිබේ.සැකකරු අත්අඩංගුවට ගැනීමට විරෝධය පළ කරමින් කලහාකාරී ලෙස හැසිරුණු නිසා ඔහුට තුවාල සිදුවූ බැවින් ඔහු මට්ටක්කුලිය පොලිස් ස්ථානයට රැගෙනවිත් අධිකරණ වෛද්‍ය පෝරමය පුරවා අධිකරණ වෛද්‍ය නිලධාරී වෙත ඉදිරිපත් කර ඇති බවට පොලිසිය අධිකරණයට වාර්තා කොට තිබිණි.අත්අඩංගුවට ගන්නා අවස්ථාවේදී පොලිසිය විසින් තමාට පහරදුන් බවත් එහිදී තමා ජීප් රථයේ බපරය අල්ලා ගත් බවටත් සැකකරු අධිකරණය හමුවේ ප්‍රකාශ කොට තිබේ. මෙම අවස්ථාවේ කුපිත වූ ජනතාව මට්ටක්කුලිය පොලිසිය වටලා ගල්මුල්වලින් පහරදී ගිනි අවි තුනක් ද පැහැර ගෙන ගොස් ඇති බවට අධිකරණයේදී කරුණු අනාවරණය විය.සිද්ධිය සම්බන්ධයෙන් මට්ටක්කුලිය පොලිසියේ ස්ථානාධිපතිවරයා පොලිස් මත්ද්‍රව්‍ය කාර්යංශයට ප්‍රකාශයක් ලබාදෙමින් පවසා තිබෙන්නේ තමා මෙම වැටලීම් සම්බන්ධ සටහන් කොළඹ අපරාධ කොට්ඨාසයේ යොදා ඇති බවය.ගුණවර්ධන කොස්තාපල් , රූපසිංහ කොස්තාපල්, රත්නායක හා සහායක සංජීව යන නිලධාරීන් සමඟ තමා වැටලීමට සහභාගි වූ බවට ස්ථානාධිපතිවරයා වැඩිදුරටත් ප්‍රකාශ කොට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=n1007063</link>
    <topic>අය-වැය ඡන්දයේදී දෙපැත්තමහැසිරුණු හැටි හරි නැහැ</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>අය වැය දෙවැනි වර කියැවීමේ ඡන්දය විමසන අවස්ථාවේ දෙපාර්ශ්වයම හැසිරුණු ආකාරය ගැන සෑහීමට පත්වීමට නොහැකි බව කතානායක චමල් රාජපක්ෂ මහතා පාර්ලිමේන්තුවේදී ඊයේ (05) ප්‍රකාශ කළේය.මින් ඉදිරියට මන්ත්‍රීවරුන්ගේ නමින් ඡන්ද විමසන අවස්ථාවලදී බාධා කරන්නේ නම් කට හඬින් ඡන්දය විමසා ඡන්ද විමසීම අවසන් කරන බව ද කතානායකවරයා අවධාරණයෙන් සභාවට දැනුම් දුන්නේය.ඉකුත් සෙනසුරාදා (03) අය වැය දෙවැනි වර කියැවීම පිළිබඳ ඡන්දය විමසන අවස්ථාවේදී ඊට බාධා පැමිණෙන ආකාරයට විපක්ෂය ක්‍රියා කළ බැවින් මින් ඉදිරියට එවැනි දේ සිදුවීමට ඉඩ නොදෙන ලෙස ඉල්ලමින් ආණ්ඩු පක්ෂයේ ප්‍රධාන සංවිධායක  ජල සම්පාදන හා ජලපවහන ඇමැති දිනේෂ් ගුණවර්ධන මහතා ඊයේ පෙරවරුවේ කරන ලද යෝජනාව පිළිබඳ සිය අදහස් දක්වමින් කතානායකවරයා එසේ සඳහන් කළේය.ඡන්ද විමසීමක් පැවැත්වෙන අවස්ථාවක බාධා කිරීම අවහිර ගැන පාර්ලිමේන්තු ස්ථාවර නියෝග අංක 42 උල්ලංඝනය කිරීමක් බවද ආණ්ඩු පක්ෂ ප්‍රධාන සංවිධායකවරයා පැවසුවේය.අය වැය ඡන්ද විමසන අවස්ථාවේ කතානායකතුමාගේ උපදෙස් නොතකා ඡන්දය දීම අවහිර කොට ඡන්දය දීම වැළැක්වීමට බාධා කිරීම් සිදු කළ විපක්ෂ නායකතුමා ප්‍රධාන විපක්ෂය අය වැය ඡන්ද විමසන අවස්ථාවේ ඉතාම කනගාටුදායක ලෙස හැසිරුණු බවත් ඡන්දය දීම අවහිර කිරීමට සියලු උත්සාහයන්හි නිරත වූ බවත් ඇමැතිවරයා සිය යෝජනාව ආරම්භයේදීම පැවසීය.මෙවැනි කණගාටුදායක ක්‍රියාවන් ඉදිරියේදී සිදු නොවන බව විපක්ෂය හා විපක්ෂ නායකවරයා වගකීමෙන් සඳහන් කළ යුතු බවද ඇමැතිවරයා කීවේය.වාද විවාද මෙන්ම මීට වඩා උණුසුම් කරුණු ගැන ඡන්ද විමසන අවස්ථාවලදී පවා මන්ත්‍රීවරුන් මේ ආකාරයට හැසිරී නැති බව පෙන්වා දුන් දිනේෂ් ගුණවර්ධන ඇමැතිවරයා ඉදිරියේදී මෙවැනි දේ සිදුවීමට ඉඩ දෙන්නට එපා යැයි කතානායකවරයාගෙන් ඉල්ලා සිටියේය. මේ සිද්ධිය අමතක කළහොත් අනාගතයේදීත් මේ ආකාරයේ දේ සිදුවිය හැකි බවත් ඒ මහතා කීවේය.මේ අවස්ථාවේ නැගී සිටි විපක්ෂ නායක රනිල් වික්‍රමසිංහ මහතා42 වැනි ස්ථාවර නියෝග යටතේ නමින් ඡන්දය විමසන අවස්ථාවක සිටිය යුත්තේ හිටගෙනද ඉඳගෙනද කියා සඳහන් වන්නේ නැහැ. ඔබතුමා අප නම් කළා නම් පිටත්වී යාමට හිටියේ. ඔබතුමාට තීරණය කරන්න තිබුණා නම් කරන්න. නම් කලේ නැහැ. මගේ ඇඟට බෝතලයකින් ගැහුවා. ඒක අනුමත කරනවාද.දිනේෂ් ගුණවර්ධන මහතාකතානායකතුමා නම් කලානම් යන බව විපක්ෂ නායකතුමා කියනවා. හොඳයි ඔබතුමාට ඉදගන්නට කතනායකතුමා කීවා. ඒ අණ පිළිපැද ඉඳ ගත්තද. ඔබතුමාගේ කතාව පරස්පරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=n1007064</link>
    <topic>ජනපතිවරණ ඡන්ද පෙත්සමවිරෝධතා සලකා බැලීමලබන සැප්තැම්බරයේ</topic>
    <author>නෙල්කා මැදගෙදර</author>
    <content>ජනාධිපතිවරණ ඡන්ද පෙත්සමට එරෙහි මූලික විරෝධතා ලබන සැප්තැම්බර් මස 13, 14, 15 යන තෙදින තුළ සලකා බැලීමට පංච පුද්ගල ශ්‍රේෂ්ඨාධිකරණ විනිසුරු මඩුල්ලක් ඊයේ (05) තීරණය කෙළේය.එම පෙත්සමට සම්බන්ධ මූලික විරෝධතා සියල්ල අධිකරණය හමුවේ ගොනු කර අවසන් බව ජනාධිපති මහින්ද රාජපක්ෂ මහතා ඇතුළු වගඋත්තරකරුවන් වෙනුවෙන් ශ්‍රේෂ්ඨාධිකරණයට දන්වා සිටියහ.එම විරෝධතා, පෙත්සම්කාර ජෙනරාල් සරත් ෆොන්සේකා මහතාගේ නීතිඥවරයාට විවෘත අධිකරණයේදී බාර දුන්නේය.අගවිනිසුරු අශෝක ද සිල්වා, ආචාර්ය ශිරාණී බණ්ඩාරනායක, කේ. ශ්‍රීපවන්, පී. ඒ. රත්නායක හා එස්. අයි. ඉමාම් යන පංච පුද්ගල ශ්‍රේෂ්ඨාධිකරණ විනිසුරු මඬුල්ල ඉදිරියෙහි මෙම පෙත්සම කැඳවන ලදී.මෙම මූලික විරෝධතා සම්බන්ධයෙන් ප්‍රතිවිරෝධතා ඉදිරිපත් කිරීමට මාස 3 ක කාලයක් ලබාදෙන ලෙස පෙත්සම්කරු වෙනුවෙන් පෙනී සිටින නීතිඥ උපුල් ජයසූරිය මහතා ඉල්ලීමක් කළේය.වගඋත්තරකරුවන්ගේ නීතිඥවරු ඊට විරෝධය පළ කරමින් කියා සිටියේ මෙම පෙත්සම ගොනුකර මාස 6 ක කාලයක් ගෙවී ඇති බවය.මෙහිදී නීතිඥ උපුල් ජයසූරිය මහතා කරුණු දක්වමින් වගඋත්තරකරුවන් 26 දෙනෙකුගේ විරෝධතා කියවා, ප්‍රතිවිරෝධතා ඉදිරිපත් කිරීමට අවශ්‍ය බැවින් ඒ සඳහා ප්‍රමාණවත් කාලයක් ලබාදෙන ලෙස ඉල්ලා සිටියේය.අගවිනිසුරු අශෝක ද සිල්වා මහතා මෙහිදී සඳහන් කළේ එම විරෝධතා සියල්ල ඊයේ (05) දිනයේදීම වූවත් කියවා අවසන් කළ හැකි බවය. කෙසේ වූවද පෙත්සම සම්බන්ධ මූලික විරෝධතා සැප්තැම්බර් මාසයේදී සලකා බැලීමට තීරණය කළ විනිසුරු මඩුල්ල ඊට සතියකට පෙර ප්‍රති විරෝධතා ගොනුකරන ලෙස පෙත්සම්කරුට නියෝග කළේය. මැතිවරණ කොමසාරිස්වරයා පමණක් මූලික විරෝධතා ඉදිරිපත් කර නැති අතර ඒ සඳහා කල් ලබාදෙන ලෙස නියෝජ්‍ය සොලිසිටර් ජෙනරාල් ඉන්දිකා දෙව්මුණිද සිල්වා මහත්මිය ඉල්ලා සිටියාය.ඒ අනුව ඒ සඳහා සතියක කාලයක් ලබාදෙන ලදී.නීතිඥ අතුල ද සිල්වා මහතාගේ උපදෙස් මත ඩී. එස්. විජේසිංහ, ඩී. පී. මෙන්ඩිස්, යන ජනාධිපති නීතිඥවරු සමඟ අලි සබ්රි, චන්දන ලියනපටබැඳි, රසාංග හරිස්චන්ද්‍ර යන නීතිවේදීහු ජනාධිපති මහින්ද රාජපක්ෂ මහතා වෙනුවෙන් පෙනී සිටියහ.පෙත්සමෙහි වගඋත්තරකරුවන් වන ඒ. එස්. පී. ලියනගේ, සරත් කෝන්ගහගේ, හඩ්සන් සමරසිංහ, විමල් වීරවංශ වෙනුවෙන් පිළිවෙළින් නිහාල් ජයමාන්න, මනෝහාර ද සිල්වා, පාලිත කුමාරසිංහ, එස්. එල්. ගුණසේකර යන ජනාධිපති නීතිඥවරු පෙනී සිටියහ.ඉකුත් ජනවාරි මස 26 වැනි දින පැවැති ජනාධිපතිවරණය දූෂිත බැව් මෙම ඡන්ද පෙත්සම මගින් ෆොන්සේකා මහතා සඳහන් කර ඇත.ජනාධිපතිවරණය සමයේදී රජයේ මාධ්‍ය පක්ෂග්‍රාහීව ක්‍රියා කළ බවද පෙත්සමෙහි සඳහන් වේ. එසේම මැතිවරණ දිනයේදී විවිධ අක්‍රමිකතා සහ දූෂණ සිදුවූ බැව් ද පෙත්සම්කරු සඳහන් කර ඇත.එබැවින් ජනාධිපති ලෙස මහින්ද රාජපක්ෂ මහතා තේරී පත්වීම නීතියට අනුකූල නොවන බවට ප්‍රකාශ කර නියමාකාරයෙන් පත් වූ අපේක්ෂකයා තමා බවට ප්‍රකාශ කරන ලෙස පෙත්සම්කරු අධිකරණයෙන් ඉල්ලා සිටී.මහින්ද රාජපක්ෂ සහ ජනාධිපතිවරණයට ඉදිරිපත් වූ අපේක්ෂකයන් විසි දෙනෙකු, මැතිවරණ කොමසාරිස්වරයා, ජනාධිපති නීතිඥ රසීක් සරූක්, නීතිඥ කාලිංග ඉන්ද්‍රතිස්ස, හඩ්සන් සමරසිංහ, විමල් වීරවංශ මහත්වරු මෙහි වගඋත්තරකරුවෝ වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=n1007065</link>
    <topic>ජනපති දෙපැයක් පාර්ලිමේන්තුවේ</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>ජනාධිපති මහින්ද රාජපක්‍ෂ මහතා ඊයේ (05) පාර්ලිමේන්තුවට පැමිණ, ජනාධිපති කාර්යාලය ඇතුළු ආයතන ගණනාවක වැය ශීර්ෂ පිළිබඳ කාරක සභා අවස්ථාවේ විවාදයට පාර්ලිමේන්තුවේ ජනාධිපති කාර්යාලයේ සිට සවන් දුන්නේය.ජනාධිපති කාර්යාලය, අගමැති කාර්යාලය,  මුදල් අමාත්‍යාංශය, ආරක්‍ෂක අමාත්‍යාංශය ඇතුළු ආයතන ගණනාවක වැය ශීර්ෂ පිළිබඳ කාරක සභා අවස්ථාවේ විවාදය ද, හදිසි නීති විවාදය ද ඊයේ පැවැත්විණි. ප. ව. 6.00 ට පමණ ජනාධිපතිතුමන් පාර්ලිමේන්තුවට පැමිණි අතර, පාර්ලිමේන්තු රැස්වීම නිමවන තෙක් පැය දෙකකට අධික කාලයක් පාර්ලිමේන්තු සංකීර්ණයේ රැඳී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=n1007066</link>
    <topic>බෑනා බැලීමට පොලිසියට ගිය මාමා හෘදයාබාධයෙන් මරුට</topic>
    <author>භක්ති ධර්මප්‍රිය මෙන්ඩිස්</author>
    <content>සිය ඥාති පුත්‍රයා පොලිස් අත් අඩංගුවට පත්වීමෙන් පසු ඔහු බැලීමට කිරිබත්ගොඩ පොලිසියට ගිය මාමා කෙනෙකු හෘදයාබාධයකින් මිය ගොස් තිබේ.මරණයට පත්වී ඇත්තේ සිරිපුර නාහේන හුනුපිටිය ප්‍රදේශයේ පදිංචිව සිටි ලොකු හෙට්ටිගේ සමරසිංහ නමැති අයෙකි.සැක කටයුතු ලෙස හැසිරුණු පුද්ගලයන් කිහිප දෙනෙකු කිරිබත්ගොඩ පොලිසිය පෙරේදා (04) සවස අත් අඩංගුවට ගෙන තිබේ.ඔවුන්ගෙන් ප්‍රශ්න කරමුත් ඔවුන් සිරමැදිරියට පවා නොදැමූ බව කිරිබත්ගොඩ පොලිසිය පවසයි. මේ පිරිස අතර සිටි තරුණයෙකුගේ ඥාතියෙකු (මාමා) පැමිණ තම පුත්‍රයා බැලීමට අවශ්‍ය බව පොලිසියට පවසා ඇතැයි පැවසේ. පසුව ඔහු එකවරම රෝගාතුර වී ඇති බවත් ඉන් පසුව රෝහල් ගත කිරීමෙන් පසු මිය ගොස් ඇති බවත් පොලිසිය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=n1007067</link>
    <topic>රට පැන ගිය මාධ්‍ය නඩයෙන්මූන්ගේ සහායට සම්මේලනයක්</topic>
    <author>විජයානි එදිරිසිංහ</author>
    <content>විදේශ ගතව සිටින මෙරට මාධ්‍ය නඩය එක්සත් ජාතීන්ගේ මහලේකම් බැන්කින් මූන්ට සහාය පිණිස ලන්ඩනයේ දී අද (6) සම්මේලනයක් පවත්වයි.මෙරට යුද අපරාධ සිදුවූයේ දැයි සොයා බැලීමට බැන්කින් මූන් විසින් පත්කර ඇති විද්වත් මණ්ඩලයට  සහාය පිණිස එම සම්මේලනය පවත්වන බව වාර්තා වී තිබේ.ජාත්‍යන්තර මානව හිමිකම් සංවිධාන තුනක් රාජ්‍ය නොවන සංවිධාන ගණනාවක් සහ පසුගිය යුද සමයේ සිට පසුගිය මාස කිහිපය දක්වා වරින් වර මෙරටින් පලාගිය මාධ්‍යවේදීන් පිරිසක් එම සම්මේලනයට සහභාගි වන බව බුද්ධි අංශවලට වාර්තා වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=n1007068</link>
    <topic>නීතිඥ ඩෙස්මන් ප්‍රනාන්දුඅභාවප්‍රාප්ත වෙයි</topic>
    <author/>
    <content>මූලික මිනිස් අයිතිවාසිකම් උල්ලංඝනයවීම් සම්බන්ධ කරුණුවලදී අධිකරණය හමුවේ පෙනී සිටි ප්‍රධාන පෙළේ නීතිඥයකු වූ ජනාධිපති නීතිඥ ඩෙස්මන් ප්‍රනාන්දු (82) මහතා ඊයේ (05) අභාවප්‍රාප්ත විය.ප්‍රජා අයිතිවාසිකම් පෙරමුණේ  සභාපතිවරයා වූ ඒ මහතා, ශ්‍රී ලංකා නීතිඥ සංගමයේ සභාපතිධූරය අවස්ථා දෙකකදී හොබවා ඇත. 1974 දී ඒ මහතා ශ්‍රී ලංකා නීතිඥ සංගමයේ ප්‍රථම ලේකම්වරයා ලෙසද පත්විය.මූලික මිනිස් අයිතිවාසිකම් උල්ලංඝනයවීම් පිළිබඳ නඩු සම්බන්ධයෙන් පුළුල් දැනුමක් ඇති නීති විශාරදයකු වූ ඒ මහතා මියයනවිට ජාත්‍යන්තර නීතිඥ සංගමයේ සභාපති ධූරය හොබවමින් සිටියේය. ජාත්‍යන්තර නීතිඥ සංගමයේ සභාපතිධූරය හෙබවූ දෙවැනි ආසියාතික නීතිවේදියා වන්නේද ඔහුය. මහතාගේ අවසන් කටයුතු පසුව දැනුම්දීමට නියමිත ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=n1007069</link>
    <topic>පක්ෂ 86ක් අලුතින් ලියාපදිංචියට ඉල්ලුම් කරයි</topic>
    <author>දයා පෙරේරා</author>
    <content>දේශපාලන පක්ෂ වශයෙන් පිළිගන්නා ලෙස ඉල්ලා අයදුම්පත් අසූහයක් ලැබී ඇතැයි මැතිවරණ මහලේකම් කාර්යාලය කියයි. දේශපාලන පක්ෂ මෙන්ම ස්වේච්ඡා සංවිධාන කිහිපයක්ද මේ අතර සිටින බවත් එම කාර්යාලය පැවසීය. මැතිවරණ කොමසාරිස් දයානන්ද දිශානායක මහතා මේ දිනවල විදේශගතව සිටිති.ඔහු මෙරටට පැමිණි පසු මේ සියලු අයදුම්කරුවෝ සම්මුඛ පරීක්ෂණ සඳහා කැඳවනු ඇතැයිද එම කාර්යාලයීය ජ්‍යෙෂ්ඨ නිලධරයෙක් දිනමිණට කීවේය. මේ වන විට පිළිගත් දේශපාලන පක්ෂ 66 ක් ශ්‍රී ලංකාවේ තිබෙන බවද හේ කීය.දේශපාලන පක්ෂ වශයෙන් පිළිගැනීම ඉල්ලන අයදුම්පත් බාර ගැනීම ඉකුත් ජුනි 30 වැනිදා අවසන් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=n10070610</link>
    <topic>වැඩි ඡන්ද 100කින්හදිසිය සම්මතයි</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>හදිසි නීතිය මසකින් දීර්ඝ කිරීමේ යෝජනාව පාර්ලිමේන්තුවේදී ඊයේ වැඩි ඡන්ද 100කින් සම්මත විය. හදිසි නීති යෝජනාවට පක්ෂව ඡන්ද 132 ලැබුණු අතර විපක්ෂව ඡන්ද 32 ක් ලැබිණි. ආණ්ඩු පක්ෂයේ මැති ඇමැතිවරුන් සමග එක්සත් ජාතික පක්ෂයේ මහනුවර දිස්ත්‍රික් මන්ත්‍රී අබ්දුල් කාදර් මහතා ද ඊට පක්ෂව ඡන්දය දුන්නේය.එක්සත් ජාතික පක්ෂය ප්‍රජාතන්ත්‍රවාදී ජාතික සන්ධානය සහ දෙමළ ජාතික සන්ධානය යෝජනාවට විරුද්ධව ඡන්දය දුන්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=n10070611</link>
    <topic>ජාතික ඩෙංගු පනතදැඩිව ක්‍රියාත්මකයි</topic>
    <author>සන්ධ්‍යා කරුණාරත්න</author>
    <content>ජාතික ඩෙංගු පනත තදින්ම ක්‍රියාත්මක කිරීමට සෞඛ්‍ය අමාත්‍යාංශය ඊයේ (05) තීරණය කෙළේය.ඒ සම්බන්ධයෙන් පළාත් මහ ඇමැතිවරුන්ට, පළාත් සෞඛ්‍ය ඇමැතිවරුන්ට සහ සෞඛ්‍ය නිලධාරින්ට සෞඛ්‍ය ඇමැතිවරයා උපදෙස් ලබා දුන්නේය.ඩෙංගු මර්දන කටයුතුවලට බාධා කරන වගන්ති මෙම පනතෙහි පවතින්නේ නම් එම වගන්ති සංශෝධනය කිරීමට අවශ්‍ය පියවර ගන්නා බව ද සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කෙළේය.නිවෙස්වල ඇති ඩෙංගු බෝවන ස්ථාන විනාශ කර දමන ලෙස නොතිසි නිකුත් කරන බවත්, එසේ නොතීසි නිකුත් කිරීමෙන් පසුවත් සති දෙකක් පමණ ගත වනතුරු පිරිසිදු කිරීම් ජනතාව සිදුනොකරන බවත් පළාත් ඇමැතිවරුන් විසින් සෞඛ්‍ය ඇමැතිවරයාට දැනුම් දී තිබේ.නොතීසිවලට අනුව ක්‍රියානොකරන පුද්ගලයන්ට එරෙහිව නඩු පැවරූ පසුව ඒවා විසඳීම සඳහාද මාසයක් පමණ ගතවන බවටද සෞඛ්‍ය ඇමැතිවරයාව මෙහිදී දැනුවත් කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=n10070612</link>
    <topic>මෙරටට ගුවන් නියමුවන් පුහුණු කිරීමේ මධ්‍යස්ථානයක්</topic>
    <author>ශීලා උඩුවර</author>
    <content>දකුණු ආසියානු කලාපයේ ගුවන්යානා නියමුවන් පුහුණු කිරීම සඳහා අති නවීන ස්වයංක්‍රීය පරිපූර්ණ ගුවන්යානා සිමියුලේටර් මධ්‍යස්ථානයක් ශශ්‍රී ලංකාවේ පිහිටුවීමට ශශ්‍රී ලංකන් ගුවන් සමාගම පියවර ගනී.ගුවන් සමාගම මෙය පිහිටුවනුයේ නෙදර්ලන්තයේ එස්. අයි. එම්. ඉන්ඩස්ට්‍රිස් ආයතනය සමග එක්වීමෙනි. පරිපූර්ණ ගුවන්යානා සිමියුලේටරය යනු ගුවන් යානයක නියමු කුටියක් තුළ සිදුවන සම්පූර්ණ මෙහෙයුම් ක්‍රියාවලිය වන අතර එමඟින් යානය පැදවීමේදී නියමුවකු මුහුණ දෙන සෑම සිදුවීමක්ම අත්දැකිය හැකි බව ශ්‍රී ලන්කන් ගුවන් සමාගමේ ප්‍රධාන විධායක නිලධාරි මනෝජ් ගුණවර්ධන මහතා පවසයි.ගුවන් නියමුවන් පුහුණුවීමේ කාර්යයේදී ඉතා වැදගත් පුහුණුවක් වන සිමියුලේටර් පුහුණුව සඳහා දකුණු ආසියාතික කලාපයේ ගුවන් නියමුවන් මේ දක්වා පුහුණුව සඳහා යවනු ලැබුවේ හොංකොං සිංගප්පුරුව හා ඩුබායි යන රටවල් වලට වන අතර ඒ සඳහා ගුවන් සමාගම්වලට විශාල අමතර මුදලක් දැරීමටද සිදුවිය.ලබන වසරේ මුල් භාගයේ 10 වසරක ගිවිසුමක් යටතේ් ශ්‍රී ලංකන් ගුවන් සේවා පරිශ්‍රයේදී ඒ - 320 ගුවන් යානා සිමියුලේටරයක් ස්ථාපිත කිරීමට කටයුතු යොදා ඇති අතර ඒ සම්බන්ධ ගිවිසුමකටද අත්සන් කර ඇත.ශශ්‍රී ලන්කන් ගුවන් සමාගම ගුවන් නියමුවන්, ගුවන්යානා කැබින් කාර්ය මණ්ඩල සේවකයන්, ගුවන්යානා ඉංජිනේරුවන්, ගුවන්තොටුපල සේවකයන්ට ගුවන්සේවා කර්මාන්තය පිළිබඳ මූලික අධ්‍යාපනය ලබාදෙන අතර ඉන්දියානු , ඕමාන්, පාකිස්තානු හා මාලදිවයින් ගුවන් සමාගම් ද සිය සේවකයන් පුහුණු කිරීම සඳහා ශ්‍රී ලංකන් ගුවන් සමාගම වෙත යොමු කරයි.මේ සිමියුලේටරය මගින් ශ්‍රී ලන්කන් කැඩෙට් නියමුවන්ටද ප්‍රයෝජන ලබා ගැනීමට හැකිවෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=r1007061</link>
    <topic>උඩුවේ හාන්දුපැල්පොළ කනිටු විදුහලසංවර්ධනයේ මාවතට පිවිසෙයි</topic>
    <author>හොරණ සමූහ බන්ධුල ආර්. ගුලවත්ත</author>
    <content>1933 වසරේදී එවකට ගම්පති දොන් ඒමිස් ගුණරත්න මහතා විසින් පෞද්ගලික පාසලක් වශයෙන් මෙය ආරම්භ කර තිබේ. මේ පාසල් තිහේ හතළිහේ දශක ඇතුළතදී හාන්දුපැල්පොල බෞද්ධ මිශ්‍ර පාසලක් විය. පසුව එය හැටේ දශකයේදී හාන්දුපැල්පොළ කනිටු විදුහල ලෙසින් නම් කෙරිණි.ජනප්‍රිය රැල්ලට හසු වී වැසීයාමේ තත්ත්වයට පත් මේ විදුහල යළි දියුණු මාවතට යොමු කරන්නට හිටපු විදුහල්පති ආර්. ඇල්. හපුතන්ත්‍රී මහතා ගත් වෙහෙස ගැන ගම්වැසියෝ අදත් කෘතවේදීව සිහිපත් කරති. ඒ මහතා දැනට ශ්‍රීපාලි මහ විදුහලේ නියෝජ්‍ය විදුහල්පති වශයෙන් සේවය කරයි.වත්මන් විදුහල්පති සුසන්ත ජයනාල් පෙරේරා මහතා මේ විදුහල අධ්‍යාපන කලාපයේ ආදර්ශ විදුහලක් කිරීමේ අරමුණෙන් දැඩි වෙහෙසක් දරමින් සිටී. අපි විදුහලේ වත්මන් තත්ත්වය ගැන ඒ මහතාගෙන් විමසුවෙමු.‘මම නව විදුහල්පති පත්වීමක් ලබා ගත්තේ අප්‍රේල් මාසයේදී. ඊට පළමු මේ විදුහලෙහි ම සේවය කළා. අපේ විදුහලට පරිගණක අංශයක්ද තිබෙනවා. නැටුම්, සංගීත, විෂයන් ඇතුළුව ඉංග්‍රීසි භාෂා ක්‍රියාකාරී ඒකකයක් තිබෙනවා. විධිමත් පුස්තකාලයක් ගොඩ නගා තිබෙනවා. 2009 වසරේදී අ. පො. ස. සා. පෙළ. විභාගයෙන් 60 % ක් සමත්. ගණිතය ඉංග්‍රීසි බදු ගමේ දරුවන්ට අපහසු විෂයන්ට ‘ඒ’ සාමාර්ථය ලබා ගන්නට සිසු දරුවන් බහුතරයක් සමත් වුණා. එහි ගෞරවය හිටපු විදුහල්පති හපුතන්ත්‍රී මහතා ප්‍රමුඛ ගුරු මණ්ඩලයට හිමි වෙනවා.2010 වසරේ පහ වසර ශිෂ්‍යත්ව විභාගයට විශේෂ ප්‍රතිඵලයක් බලාපොරොත්තුවෙන් ව්‍යාපෘතියක් ආරම්භ කර තිබෙනවා. සියලුම දරුවන්ට ලකුණු 100 ට වඩා ලබා දීමේ ඉලක්කයක් වෙත අපි යොමු වී සිටින්නේ.පාසලේ ඉඩම අක්කර 02 යි. ක්‍රීඩා පිට්ටනිය සංවර්ධන කර ගත යුතුව තිබෙනවා. සීමා මායිම් සකස් කර ගැනීම අත්‍යවශ්‍යයි. දැනට එළවුළු වගා කර තිබෙනවා. ඔසු උයනක් ආරම්භ කිරීමට දැනට සැලසුම් කර තිබෙනවා. විදුහලේ සුන්දර පරිසරයක් දැනටමත් තිබෙනවා. එය තවත් සුන්දර කිරීමයි අවශ්‍ය වන්නේ.පාසල් සංවර්ධන සමිතිය ක්‍රියාත්මක වන අතර ආදි ශිෂ්‍ය සංචිතයක් පිහිටුවන්නට මූලික සාකච්ඡා පැවැත්වූවා.හාන්දුපැල්පොල ගමේ කාන්තාවක් මෙසේ කීවාය.අපේ පාසලේ ඉන්නේ අඩු ආදායම්ලාභී මවුපියන්ගේ දරුවෝ. යමක් කමක් තිබෙන අය හොරණ ජනප්‍රිය පාසල් වෙත යනවා. මේ විදුහලේ ළමයි අඩුවෙලා අඩ පණ වෙලා තිබුණෙ. හිටපු විදුහල්පති පාසලට යළිත් ශක්තිය ලබා දුන්නා. උඩුව ගමේ තිබෙන පෙර පාසල් පාලිකාවන් කිහිප වරක්ම දැනුම්වත් කළා. එක වසර සඳහා ළමයි අපේ විදුහලට ඇතුළත් කර ගන්නට. මේ පාසල අපේ ගමට තිබෙන මහා සම්පතක්.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=r1007062</link>
    <topic>බේරුවල වැල්ලවත්තකුඩා වරායේඅඩුපාඩු රැසක්</topic>
    <author>සටහන හා ඡායාරූපකටුකුරුන්ද සමූහකපිල කුලසිංහ</author>
    <content>ධීවර කටයුතු සම්බන්ධයෙන් බේරුවලට හිමිවන්නේ සුවිශේෂී ස්ථානයකි. ඒ දිවයිනේ මත්ස්‍ය අවශ්‍යතාව වෙනුවෙන් විශාල ලෙස දායකත්වය සපයන ධීවරයන් බහුල ප්‍රදේශයක් නිසාය. බේරුවල ප්‍රධාන ධීවර වරාය කෙරෙහි රජයේ අනුග්‍රහය නොමඳව ලැබෙන්නේ ද එනිසාය.එහෙත් ඊට යාබදව ඇති කුඩා බෝට්ටු හිමියන් ධීවර කටයුතු කරන බේරුවල වැල්ලවත්ත කුඩා වරාය අඩුපාඩුකම් රැසකින් පිරි ස්ථානකි. බේරුවල සුළුපන්න ධීවර ගැටලු පිළිබඳව බලධාරින් දැනුම්වත් කළේ මීට වසර පහකට පමණ පෙර සිටය.වරායේ කඩමත්ත කුඩාවීම, ලෙල්ලමක අවශ්‍යතාව, වෙරළේ අපවිත්‍ර බව හා රාත්‍රී කාලයට ආලෝකය ලබා ගැනීම පිළිබඳව කිහිපවිටක් මාධ්‍ය මඟින් කරුණු පෙන්වා දුන්නද ඉන් පලක් වී නැතැයි ධීවරයෝ පවසති. තම ඉල්ලීම් මත ධීවර පොදු පහසුකම් මධ්‍යස්ථානයක් විදේශ ආධාර මත ඉදිකොට තිබුණද එය ධීවර කටයුතු කිරීමට සුදුසු පරිදි පහසුකම් මද බවද ඔව්හු පවසති.මේ පිළිබඳව අදහස් දක්වන ධීවරයකු වන ටී. බී. ප්‍රනාන්දු, කුඩාවැල්ල නැත්නම් වැල්ලවත්ත කියන මෙතැන ඉඳලා ධීවර කටයුතු කරන විශාල ධීවර පිරිසක් ඉන්නවා. මේ අහිංසක ධීවර මිනිස්සු ගැන බලධාරින් හොයනවා මදි. මීට අල්ලපු වැටේ තියෙන ධීවර වරාය අංගසම්පූර්ණයි. අපි ඒකට ඉතා කැමතියි. ඒ වගේම තමන්ගේ ජීවනෝපාය කරන විශාල පිරිසක් මෙතැනත් ඉන්නවා.ඒ අයටත් සහන සලසලා දෙන්න කියලා අපි ඉල්ලා සිටිනවා. රෝහිත අබේගුණවර්ධන ඇමැතිතුමා පොදු පහසුකම් ගොඩනැගිල්ලක් හදලා දුන්නා. එහි නියම ප්‍රයෝජන ගන්න නම් බෝට්ටු ටික ඒ අසලට ගන්න වෙනවා. ඒත් විවිධ බාධක නිසා බෝට්ටු එතැනට ගැනීම අපහසුයි. දැන් අවුරුදු ගණනාවක ඉඳලා දිරාගෙන යන විශාල යාත්‍රාවක් කඩමත්ත ආසන්නයේ තියෙනවා.ඊට අමතරින් දිය යට තවත් යකඩ කොටස් හා ගල් තියෙනවා. බොහෝ වෙලාවට මේවයේ හැපිලා එන්ජින් විනාශ වෙලා තියෙනවා. ඒ වගේම කඩමත්ත කුඩායි. මේ නිසා මේකේ හැපිලා කැඩුණු බෝට්ටු ගණන කියන්න බැරි තරම්. මැරුණු ගණනත් විශාලයි. වාරකන් කාලෙට හරි අනතුරු වෙනවා.ධීවරයෙකු වන එස්. ප්‍රනාන්දු, අපි රැගෙන එන මාළු ටික විකුණගන්න ගොඩට ගේන එකත් ප්‍රශ්නයක්. වරායේ මහ බෝට්ටුවලින් පැන පැන තමයි අපි මාළු ටික ගොඩට ගේන්නේ. ඒක හරි කරදරයක්. අපිට ලෙල්ලමක් නැහැ. දැල් ටික හදාගන්න ගිනි අව්වේ ඉඳලා රාත්‍රියට උදේට හොඳටම කළුවරයි. අපිට විදුලි බුබුලක් දාගන්න ක්‍රමයක් නැහැ. තෙල්, පොහොර උර, අපද්‍රව්‍යවලින් වෙරළ පිරිලා. සමහර වෙලාවට පොහොර උර බෝට්ටු එන්ජින්වල පැටලෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=r1007063</link>
    <topic>සීදූව රද්දොළුව ශ්‍රී පඤ්ඤානන්දජාතික පාසලටවසර125යි</topic>
    <author>සටහන හා ඡායාරූපසීදූව සමූහ නිශ්ශංක පියරත්න</author>
    <content>සීදූව රද්දොළුව ශ්‍රී පඤ්ඤානන්ද ජාතික පාසලට 2010 ජූලි 1 දිනට වසර 125 ක් සපිරිණි.සීදූව රද්දොළුව ශ්‍රී සුබෝධාරාම විහාරස්ථානයේ විහාරාධිපතිව වැඩවිසූ දොඩම්දූවේ ශ්‍රී පඤ්ඤානන්ද හිමියන් පන්සලේ ගෙනගිය පෞද්ගලික ඉගැන්වීමේ කටයුතු පුළුල් කිරීමේ අභිලාශයෙන් “පන්සල් පාසල “ නමින් අධ්‍යාපන ආයතනයක් 1885 ජූලි 1 දින ආරම්භකැර තිබේ.පිරිමි පාසලට අමතරව ගැහැණු දරුවන් සඳහා පාසලක් 1889 මාර්තු 20 දින ආරම්භ කැර ඇත. බෞද්ධ පාඨශාලාවක් ආරම්භවීමත් සමඟම දොඩම්දූවේ පඤ්ඤානන්ද හිමිපාණෝ 1899 ජුනි 4 වැනි දින රද්දොළුවේ පැවැති පිරිමි දරුවන් සඳහා වූ පාසල හා ගැහැණු දරුවන් සඳහා වූ පාසල රද්දොළුවේ බෞද්ධ මිශ්‍ර‍්‍ර පාඨශාලාව නමින් පරම විඤ්ඤාණාර්ථ බෞද්ධ සමාගම යටතේ ලියාපදිංචි කැර ඇති අතර 1900 සැප්තැම්බර් 1 දින සිට මේ විදුහල රජයේ ආධාර ලබන පාසලක් ලෙස පත්කර ඇත.1909 රද්දොළුවේ හිඹුටානේ විසූ දානපති කේ.සීමොන් ප්‍රනාන්දු මහතා පරිත්‍යාග කළ අක්කර එකක ඉඩමේ ගොඩනැගිලි ඉදිකර තිබේ. 1964 මැයි 1 දින මේ විදුහල මහ විදුහලක් වූ අතර 1995 මාර්තු 15 වැනි දින කලා අංශයේ උසස් පෙළ පන්ති ආරම්භකර ඇත. 1978 මැයි 7 වැනි දින උසස්පෙළ වාණිජ පන්ති ආරම්භ කිරීම විදුහලේ තවත් ඉදිරි පියවරක් විය.රද්දොළුගම නිවාස සංකීර්ණය ආරම්භවීමත් සමගම ප්‍රදේශයේ අධ්‍යාපන අවශ්‍යතා උපරිම මට්ටමින් පූරණය සඳහා තවත් ඉඩම් අක්කර හතහමාරක් පවරා ගැනීමත් 30 ය25 තෙමහල් ගොඩනැගිලි දෙකක් හා 70 - 25 දෙමහල් ගොඩනැගිල්ලක් ලබාදීමට සිදුවිය. 1986 මැයි 16 දින අ.පො.ස (උ.පෙ) විද්‍යා විෂය ධාරාව ආරම්භ කිරීමත් සමගම උසස් විදුහලක් බවට පත්විය.විදුහලේ 125 වැනි සංවත්සරය සමරා විදුහලේදී සංඝයා වහන්සේ 125 නමකට සංඝගත දක්ෂිණාවක් පිරිනැමුණේ ප්‍රදේශයේ සෑම දෙනාගේ සහයෝගයෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=r1007064</link>
    <topic>ධර්මානුකූ®ල දිවියක් ගතකරසිය වැනි වියට පා තැබූ මාණික්කම්</topic>
    <author>සටහන හා ඡායාරූප කැලණිය විශේෂ ලයනල් පී. පෙරේරා</author>
    <content>යමකු වසර 100ක් හෝ ඉන් එපිටට ජීවත් වනුයේ තමන්ගේ යහපැවැත්ම හා දිවිගතකරනා විලාසය අනුවයැයි විවිධ ධර්මයන්හි ද පැහැදිලිකර ඇත. එසේ ධර්මානුකූලව දිවි ගතකර වසර 100 නිරෝගිමත්ව සැමරූ අපූරු පුද්ගලයකු පිළිබඳව තතු දැනගැනීමට දිනමිණ වෙනුවෙන් පිය නැඟු සංචාරයක සටහනකි මේ.මේ පුද්ගලයා සොයා මා ගොඩවූයේ වැලිසර පිහිටි දෙව්සිරි සෙවණ වැඩිහිටි නිවාසයටය. ඔහු නමින් පරමනාදන් මාණික්කම්ය. උපන් දිනය 1910 මැයි මස 8 වැනි දින මැලේසියාවේදීය. මාණික්කම් යහපත් කල්පනාවෙන් හෙබි, හොඳින් ඇස් පෙනෙණා, සවන් ඇසෙණා, කිසිදු රෝගයකට උරුමකම් නොකියු පි‍්‍රයජනක පුද්ගලයෙකි. හෙතෙම සිය දිවි මගේ කථාව මෙසේ දිගහරින්නට විය.මම ඉපදුණේ මැලේසියාවේ. ජාතිය ද්‍රවිඩ. අපේ පවුල දුප්පත් පවුලක්. කෙසේ හෝ මම මවුපියන්ගේ අනුහසින් තරමක් දුරට ඉගෙන ගත්තා. වැඩිදුර උගන්වන්නට මව් පියනට වත්කම් තිබුණේ් නෑ. එකල ලංකාව පාලනය කෙළේ සුදු පාලකයන්. මගේ තරුණවිය පැමිණිකල මම රැකියාව සඳහා ලංකාවට පැමිණියා.1935 වසරේදී පළමුවෙන්ම කොළඹ ට්‍රෑම්කාර් කොම්පැණියෙ සේවය කළා. ඒ රියැදුරු රැකියාව. එකල මගේ පදිංචිය රක්වාන ප්‍රදේශයේ 1935 සිට 1975 දක්වා මම යහපත් රියැදුරෙක් හැටියට සේවය කර ඉන් ඉවත් වුණා. පසුව 1980 දක්වා කොළඹ ගෑස් සමාගමේ සේවය සඳහා පැමිණියා. එවිට මගේ පදිංචිය බොරැල්ල ප්‍රදේශයයි.පළමු රැකියාව කරන අතර තුරදී මා රෝස් මේරි නම් කතක් සමග විවාහවුණා. එයින් මා දරු 5 දෙනෙකුගේ පියකු බවට ද පත්වුණා. එයින් පසු මාණික්කම් කථා කළේ හැඟුම් බරවය. දරුවන්ට බිරියට මගේ ශක්තියෙන් මා හොඳින් සැලකුවා.මේ අතර තුරදී 1983 ජුලි කලබල පටන් ගත්තා. අපි ද්‍රවිඩ . එහෙත් කිසිවකු සමඟ අපි වෛරයෙන් ජීවත්වුනේ නෑ. සිංහල දෙමළ හැමෝම සමගියි. නමුත් මට බිරියත් දරුවන් 5 දෙනාවත් අහිමිවුණා. ජාතිවාදය මගේ අසරණ පවුල ගිල ගත්තා. මා තනිවුණා. රැකවරණය සඳහා කොළඹ පල්ලියක දිවිගතකළා. පසුව එහි පියතුමා දැන් ජීවත්වන මෙම වැඩිහිටි නිවාසයට මා භාරකළා.මේ සම්බන්ධව ප්‍රකාශයක් කළ දෙව්සිරි සෙවණ වැඩිහිටි නිවාසයේ පාලක ගරු මැක්ස්වෙල් ඩොස් පියතුමා මාණික්කම් යහපත් මිනිසකු බවත්, ඔහු වඩාත් නිරෝගි සම්පන්න, කාර්යශූර පුද්ගලයකු බවත්, පැවැසීය. වයස අවුරුදු 100ය ඉක්මගිය ද මේ යහපත් පුද්ගලයා තම සියලුම සේවාවන් තමන් විසින්ම කරගන්නා ආදර්ශවත් වැඩිහිටියෙකු බවද හෙතෙම පැවැසීය.මාණික්කම්ගේ සහායට පත්කර ඇති අනුලාවතී ප්‍රනාÁදු නම් උපස්ථායිකාව පවසන්නේ , ඔහු කිසිම රෝගයකින් නොපෙළනා බවකි. ඔහු පිරිසුදු කමට කැමතියි. පි‍්‍රයමනාප වචන පවසන්නට කැමතියි.පසුගිය මැයි 8 දා ඔහුගේ සියවැනි උපන් දිනය අපි සැවොම එක්වී ඉහළින්ම සැමරුවා.පියතුමා ද ඔහුට ත්‍යාග පිරිනැමු බැව් පැවසූ අනුලාවතී, මාණික්කම්ට තම 100 වැනි උපන් දිනය ජීවිතයේ මිහිරිම දවසක් වූ බවද පැවසුවාය.මේ වසර 100 ඉක්මවු වැඩිහිටියා තුළ ඇති පෙර මතකයන් වර්තමානයේ තරුණ ජීවිතයක් තුළවත් ඇතැයි සිතිය නොහැක. ඔහුට සිංහල භාෂා දැනුම නිසියාකාරව ඇත. රටේ ඇති වූ සාමය පිළිබඳ මාණික්කම් දැඩිසේ උදම් අනයි.වැඩිහිටියන් 31 දෙනෙකු සියලු පහසුකම් වලින් සපිරිව දිවිගෙවනා මෙම දෙව්සිරි සෙවන වැඩිහිටි නිවාසය කිසිදු අයකිරීමකින් තොරව පවත්වාගෙන යන්නකි.සමාජයේ කිසිවෙකු නොමැතිව, කරකියා ගන්නට කිසිවකු නොමැතිව අන්ත අසරණ භාවයට පත් වූ ඕනෑම ජාතියක ආගමක, පුද්ගලයින් හට සෙවණ සලසන මෙහි පාලක පියතුමාගේ සහ කාර්ය මණ්ඩලයේ සුහද භාවය මෙහි වෙසෙනා අසරණයින්ට නිවී සැනසිල්ලේ දිවිගෙවීමට කදිම සුරපුරයක් බැව්, යනෙන ඕනෑම අයෙකුට පසක් වනවා නොඅනුමානය.මාණික්කම් ඇතුළු අසරණ වැඩිහිටියන් 31 දෙනෙකු කායික, මානසික සුවය අත්විඳින මෙහි ලිපිනය - දෙව්සිරි සෙවණ වැඩිහිටි නිවාසය, මහභාගේ, වැලිසර.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=r1007065</link>
    <topic>වලල්ලාවිට ප්‍රදේශයේඩෙංගු දැඩි ලෙස පැතිරේ</topic>
    <author>මතුගම සංචාරක</author>
    <content>වලල්ලාවිට ප්‍රාදේශීය ලේකම් කොට්ඨාසයේ මාරාන්තික ඩෙංගු රෝගය තදින් පැතිර යන බව වාර්තාවේ. මේ වනවිට රෝගීන් හැටතුන්දෙනෙකු සෞඛ්‍ය වෛද්‍ය කාර්යාලයට වාර්තාවී තිබේ.වලල්ලාවිට සෞඛ්‍ය වෛද්‍ය නිලධාරි මල්කා ප්‍රියන්ති ගුණසිංහ මහත්මිය මේ ඩෙංගු මදුරු උවදුර මැඩ පැවැත්වීමට ක්‍රියාමාර්ග රැසක් ගෙන තිබේ.ගහතැන්න - ඉත්තපාන ප්‍රදේශවල රෝගීන් වැඩි වශයෙන් වාර්තා වූ ප්‍රදේශවේ.මේ ගම්මානවල දුම් ගැස්සීම, කුණු කසළ බැහැර කිරීම, ගම්වල නිවාස හිමියන් දැනුම්වත් කිරීම සිදුකරයි.ප්‍රදේශයේ පාසල් ළමයින්ට ඩෙංගු මදුරුවන් ගෙන් වැළකී සිටීම පිළිබඳව අවබෝධයක් ලබා දෙයි.ප්‍රදේශයේ කුණු කසළ ඉවත් කිරීම සඳහා ශ්‍රමදාන රාශියක් මේ වනවිටත් සිදුකැර තිබේ.මහජන සෞඛ්‍ය පරීක්ෂක නිලධාරීන් ගමින් ගමට ගොස් නිවාස පරීක්ෂාකොට අවසන් නිවේදන ලබාදීමටද පියවර ගෙන තිබේ.ඩෙංගු උණ රෝගය මර්ධනය කිරීමේ වැඩසටහනට මීගහතැන්න පොලිසිය වලල්ලාවිට ප්‍රාදේශීය සභාව පූර්ණ අනුග්‍රහය ලබාදී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=r1007066</link>
    <topic>අසරණ දරු පවුලටහිසට සෙවණක් ඕනෑ</topic>
    <author>දයාරත්න බණ්ඩාර කෑගල්ල දිස්ත්‍රික් සමූහ</author>
    <content>පසුගියදා දැදිගම් ප්‍රදේශයට ඇදහැළුණු ධාරානිපාත වර්ෂාව සමඟ පැමිණි සුළං නිසා මල්මඩුව පල්ලේපැල්පිට රිදීපිටිය ගමේ නිවෙසක් මහදවල් කඩා වැටී දරු පවුලකගේ ජීවිත බේරී ඇත්තේ පෙර පිනකටය.පස්දෙනෙකුගෙන් යුත් මේ පවුලේ උදවියට අද කන්න බොන්න තියා ඉන්න හිටින්න නැති තත්ත්වයකට පත්ව ඇත. ගම්වාසීන්ගේ ආධාර ඇතිව ඉටිරෙදි වැසූ කුඩා පැල්පතක වේලක් හැර වේලක් ආහාර ගනිමින් මේ පස්දෙනා අද දුක්ඛිත ජීවිතයක් ගතකරති.නිවස කඩාවැටුණු ආකාරය පිළිබඳව දිනමිණට අදහස් දැක්වූ ගෙහිමි කාන්තාව වන ජී. ආර්. ශාන්ති රේණුකා මෙසේ පැවැසුවාය.අපට නිවෙසට පොල්අතු බැදගන්නවත් මුදල් නැහැ. පොල් අතු වියාගන්නවත් වෙලාවක් නැහැ. මාස හයක අත දරුවා නිසා ස්වාමිපුරුෂයා කළේ කුලී වැඩ. දැනට අවුරුදු එකහමාරකට පෙර කුලියට පොල් කඩන්න ගිහින් පොල්ගහකින් වැටිලා කොන්ද කැඩුණා. දැන් නම් ටිකක් හොඳයි වැඩක් කරන්න බැහැ.සමෘද්ධියෙන් ලැබෙන රුපියල් තුන්සිය හැටෙන් යන්තම්කාලා ඉන්නවා. වහලේ පොල්අතු දිරලා වහලයේ තැන්තැන්වල ඉටිරෙදි වහලයි තිබුණේ එදා දහවල් වහින වෙලාවේ මමයි දරුවන් දෙන්නයි පමණයි නිවස ඇතුලේ හිටියේ. වහලයේ වතුර බිත්ති දිගේ ගලා ඇවිත් එක පාරටම බිත්තියක් කඩා වැටුණා. එවිට අපි තුන්දෙනා එළියට පැන්නා. ඊට පස්සේ අනිත් බිත්තිත් කඩා වැටුණා. ළමයි දෙන්නායි මමයි බේරුනේ පෙර පිනකට කියලා හිතෙනවා.ටී. එම්. පුංචිබංඩා- මට වැඩක් කරන්න බෑ. ළමයි දෙන්නා පාසැල් යවන්නෙත් බොහෝම අමාරුවෙන්. සැතපුම් භාගයක් පමණ දුරැති මත්තමගොඩ පාසලට මේ ළමයි දෙන්නා භාරගත්තේ නැහැ.එනිසා සැතපුම් තුනහමාරක් පමණ දුරින් ඇති විදුහලකට ළමයි දෙන්නා භාරදුන්නා. පාසලට යන්නේ එන්නේ පයින් තමයි.අපි නිවෙස කඩා වැටුනා කියලා ග්‍රාමසේවක මහතාටත් සමෘද්ධි නිලධාරිණියටත් දැන්වූවා. ඒ අය ඇවිත් බලලා විස්තර අහලා ලියාගෙන ගියා. එතනින් එහාට කිසිම දෙයක් සිදුවුණේ නැහැ. සමාජ සේවා නිලධාරින් පැමිණියේත් නැහැ.ඊට පස්සේ වරකාපොළ ප්‍රාදේශීය සභා මන්ත්‍රී සේනාධීර මහතා පැමිණ දේශපාලන අධිකාරිය හරහා නිවසක් හදලා දෙන්නම් කීවා. පෞද්ගලිකවත් ආධාර උපකාර කරන බවත් කීවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=s1007061</link>
    <topic>තහනම් උත්තේජන චෝදනා ලැබූ බර ඉසිලීමේ ක්‍රීඩිකාව හෙට විනය කමිටුව ඉදිරියට</topic>
    <author>ප්‍රින්ස් ගුණසේකර</author>
    <content>තහනම් උත්තේජන භාවිතා කරමින් තරග වැදීමේ චෝදනාවට ලක්ව සිටින බර ඉසිලීමේ ක්‍රීඩිකා එන්.එල්. ගුණසේකර හෙට විනය කමිටුවක් ඉදිරියට කැඳවා ඇත.මේ වසරේ පැවැත්වීමට නියමිත පොදු රාජ්‍ය මණ්ඩලීය හා ආසියානු ක්‍රීඩා උළෙල වෙනුවෙන් පසුගියදා පැවැති තේරීම් තරගයකට මේ ක්‍රීඩිකාව එක්වූ අතර එහිදී ලබාගත් මුත්‍රා සාම්පල ඉන්දියාවේ පිහිටි රසායනාගාරයකදී පරීක්ෂාවෙන් පසුව මේ චෝදනාව එල්ල වුණි.ඇයගේ ‘ඒ’ හා ‘බී’ මුත්‍රා සාම්පල් දෙකේම නැන්ඩ්‍රොලෝන් Nandrolone නම් වූ තහනම් උත්තේජන සංඝටක අඩංගු බවට වෛද්‍ය වාර්තාවෙන් තහවුරු වී ඇත.විනය කමිටුව සඳහා ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස්, ජාතික ක්‍රීඩා සභාවේ සභාපති විශේෂඥ වෛද්‍ය මයියා ගුණසේකර, මහාචාර්ය රෝහිනී ප්‍රනාන්දුපුල්ලේ හා මහාචාර්ය චන්ද්‍රිකා විජේරත්න යන මහත්ම මහත්මීහු ඇතුලත් වෙති.බර ඉසිලීමේ ක්‍රීඩිකාවට නැන්ඩ්‍රොලෝන් Nandrolone ශරීරගතවූ ආකාරය පිළිබඳ විනය කමිටුව මගින් විමර්ශනය කෙරෙන අතර අනතුරුව දඬුවම් කළ යුතුද යන්න තීරණය වේ.ශ්‍රී ලංකා බර ඉසිලීමේ මූලස්ථානයේ ක්‍රීඩාගාරයේ දී පසුගියදා පැවැති තේරීම් තරගයේදී චෝදනාවට ලක්වූ ක්‍රීඩිකාවගෙන් හා තවත් ක්‍රීඩකයෙකුගෙන් මුත්‍රා සාම්පල ලබාගෙන ඉන්දියාවේ පිහිටි රසායනාගාරයකදී පරීක්ෂාවට ලක් කෙරුණි.එහිදී ක්‍රීඩකයාට චෝදනාවක් එල්ල නොවීය. ක්‍රීඩිකාවගේ ‘ඒ’ මුත්‍රා සාම්පල පරීක්ෂාවෙන්ම තහනම් උත්තේජන චෝදනාව එල්ල වූ අතර ඇය විසින් එය ප්‍රතික්ෂේප කරන ලදී. පසුව ‘බී’ සාම්පල පරීක්ෂාවද සිදු කෙරුණු අතර එයද සමාන ප්‍රතිඵලයක් ගෙනදුන්නේය.මේ පිළිබඳව අපකළ විමසුමකදී ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා පැවැසුවේ ක්‍රීඩකයෙක් හෝ ක්‍රීඩිකාවක් තහනම් උත්තේජන භාවිතා කිරීමට වරදකරු වුණහොත් වසර 2 සිට 4 දක්වා තරග තහනමක් පැනවිය හැකි බවයි.නැන්ඩ්‍රොලෝන් Nandrolone තහනම් උත්තේජකයක් බව ජාත්‍යන්තර තහනම් උත්තේජන ආයතනය ප්‍රකාශ කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=s1007062</link>
    <topic>ශ්‍රී‍්‍ර ලංකා නෙට්බෝල් පිලතායිලන්තය පරදවයි</topic>
    <author>පි‍්‍රන්ස් ගුණසේකර</author>
    <content>ආසියානු යොවුන් නෙට්බෝල් තරගාවලියේ ඊයේ පැවැති ශ්‍රී ලංකාව හා තායිලන්තය අතර තරගයෙන් ශ්‍රී ලංකාවට ලකුණු 67-39 ක ජයක් හිමිවිය.නවදිල්ලි නුවර ත්‍යාගරාජ් ක්‍රීඩා සංකීර්ණයේ ගෘහස්ථ ක්‍රීඩාංගණයේ පැවැති මේ තරගයේදී ලැබූූ ජයත් සමග ශ්‍රී ලංකාව අවසන් පූර්ව වටයට පිවිසීමේ අවස්ථාව වැඩිකර ගත්ත්ය.ශශ්‍රී ලංකාව කාර්තු හතරේදීම ඉදිරියෙන් සිටියේය.සිංගප්පූරුව හා මලයාසියාව අතර තරගයෙන් ලකුණු 57-42 කින් මලයාසියාවට ජය හිමිවිය.ශ්‍රී ලංකාව හා ඉන්දියාව අතර පෙරේදා රාත්‍රියේ පැවැති තරගයේදී ශ්‍රී ලංකාවට ලකුණු 47-34 ක ජයක් හිමිවිය. ඉන්දීය නෙට්බෝල් පිල ප්‍රබල තරගයක් ශ්‍රී ලංකාවට ලබාදීම කැපී පෙනුණි.ඉන්දීය නෙට්බෝල් පිලට ශ්‍රී ලංකා හිටපු ජාතික පුහුණුකාරිණී ලූඩ්ස් ජයසේකර මහත්මියගේ සේවය ලැබීම මේ දියුණුවට විශාල හේතුවකි.සිංගප්පූරුව හා හොංකොං අතර තරගයේදී ලකුණු 66-19 ක ජයක් සිංගප්පූරුවට හිමිවිය. මේ අතර මලයාසියාව හා තායිලන්තය අතර තරගයෙන් ලකුණු 104-10 ක දැවැන්ත ජයක් මලයාසියාවට හිමිවිය.ශ්‍රී ලංකාව හා මලයාසියාව අතර තරගය අද පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=s1007063</link>
    <topic>පාපන්දු ලොව උණුසුම් වටය අරඹමින්උරුගුවේ-නෙදර්ලන්තය අද තරග බිමේ</topic>
    <author>ජොහැනස්බර්ග් (ඒ. එෆ්. පී.)</author>
    <content>1930 වසරේ පැවැති ප්‍රථම පාපන්දු ලෝක කුසලාන තරගමාලාවේ සූරයන් වූ උරුගුවේ 1950 වසරේ දී ද සූරතාව හිමි කර ගැනීමට සමත්වූ අතර 1970 වසරේදී අවසන් පූර්ව වටයට සුදුසුකම් ලබා ගත්තේය.අද නෙදර්ලන්තය සමග අවසන් පූර්ව වටයේ තරග වදින උරුගුවේ පිලට වසර 40 කට පසුව උදා වූ මේ අවස්ථාවෙන් උපරිම ඵල නෙලා ගැනීමට නායක ඩියාගෝ ලුගානෝ ඇතුළු ක්‍රීඩකයෝ උත්සුක වනු නිසැකය.මෙවර ලෝක කුසලාන තරගමාලාව සඳහා සුදුසුකම් ලබා ගැනීමට දකුණු අමෙරිකානු රටවල් අතර පැවැති තරගමාලාවේ දී කොස්ටාරීකා පිල ගෝල් 2 – 1 ක් ලෙස පරදවා පස්වැනි ස්ථානයට පත් වෙමින් මේ තරගමාලාව සඳහා සුදුසුකම් ලැබූ උරුගුවේ පිල ලෝක කුසලාන පාපන්දු තරගමාලා ඉතිහාසයේ අවසන් පූර්ව වටයට පිවිසි සිවු වැනි දකුණු අමෙරිකානු රට ලෙස ද වාර්තා පොතට එක් විය.මෙවර තරගමාලාවේ ගෝල 3 බැගින් රැස් කරමින් විශිෂ්ඨ දස්කම් පෑ ඩියාගෝ ෆෝර්ලෑන් සහ ලුයිස් සුවාරිස් උරුගුවේ පිලේ ප්‍රබලතම ක්‍රීඩකයෝ වන අතර ඇල්වරෝ පෙරෙයිරා උරුගුවේ පිලේ ජයග්‍රහණය වෙනුවෙන් දස්කම් දක්වමින් සිටියි. ජගත් පාපන්දු ශ්‍රේණිගත කිරීම් වල 16 වැනි ස්ථානයේ රැඳී සිටින උරුගුවේ පිලේ පුහුණුකරු ලෙස කටයුතු කරනු ලබන්නේ ඔස්කාර් ටබ්රේ්ස්ය.‘ස්කයි බ්ලු’ යන සුරතල් නමින් හඳුන්වනු ලබන උරුගුවේ පිල පාපන්දු කුසලාන තරගමාලා ඉතිහාසයේ මේ දක්වා තරග 45 කට ක්‍රීඩා කොට ජයග්‍රහණ 18 ක් ලබා සිටින අතර පරාජය වූ තරග සංඛ්‍යාව 15 කි. තරග 12 ක් ජය පරාජයෙන් තොරව අවසන් වී ඇත.1950 තරගමාලාවේ දී ගෝල 8 – 0 ක් ලෙස බොලීවියා පිල පරදවමින් ලෝක පාපන්දු තරගමාලාවේ දැවැන්තම ජයග්‍රහණය වාර්තා කළ උරුගුවේ 1986 තරගමාලාවේදී සිය දරුණුතම පරාජයට මුහුණ දුන්නේ ගෝල 1 – 6 ක් ලෙස ඩෙන්මාර්කයට පරාජය වෙමිනි.1974 සහ 1978 වසරවල පැවැති ලෝක පාපන්දු තරගමාලාවන් හි අනු සූරයන්වූ නෙදර්ලන්තය 1994 වසරෙන් පසුව අවසන් පූර්ව වටයට පිවිසීමට මෙවර සමත් විය.ඉතාලිය, ප්‍රංශය, බ්‍රසීලය සහ ආර්ජන්ටිනාව වැනි පාපන්දු පිටියේ දැවැන්තයින්ගෙන් තොර වූ ලෝක කුසලාන තරගමාලා අවසන් පූර්ව වටයකට පිවිසීමට සමත් වූ නෙදර්ලන්තයට 2010 පාපන්දු කිරුළ හිමිකර ගැනීමට නායක ගියෝවැනි වැන් බ්‍රොන්කෝස්ට් ඇතුළු ක්‍රීඩකයෝ හැකි සෑම උත්සාහයක්ම දරනු ඇත.මෙවර තරගමාලාවේ වැඩිම ගෝල සංඛ්‍යාවක් වාර්තා කිරීමට සමත් වූ ක්‍රීඩකයෝ අතර සිටින වෙස්ලි ස්නෙයිඩර් (ගෝල් 4) මත විශාල වගකීමක් පැවැරී තිබෙන අතර ඩර්ක් කුයිට්, රොබින් වැන් පර්සී, ක්ලාස් ජැන් හුන්ටෙලාර් සහ අර්ජෙන් රොබන් නෙදර්ලන්තයේ ජයග්‍රහණ පසුපස නිරතුරුවම රැඳී සිටි සෙසු ක්‍රීඩකයෝ් වෙති.ජගත් පාපන්දු ශ්‍රේණිගත කිරීම්වල සිවුවැනි ස්ථානයේ පසුවන නෙදර්ලන්ත පිලේ පුහුණුකරු වන්නේ් බර්ට් වැන් මර්වික් ය.‘ඔරෙන් ජි’ යන සුරතල් නාමයෙන් හඳුන්වන නෙදර්ලන්ත පිල පාපන්දු ලෝක කුසලාන ඉතිහාසයේ මේ දක්වා තරග 41 කට සහභාගී වී ඉන් තරග 21 ක් ජයගෙන ඇත. පරාජය වූ තරග සංඛ්‍යාව 10 කි. තරග 10 ක් ජය පරාජයෙන් තොරව අවසන් විය.1998 තරගමාලාවේදී දකුණු කොරියාවට එරෙහිව ගෝල 5 – 0 ක ජයක් ලබා ගනිමින් ලෝක කුසලාන පාපන්දු තරගමාලා ඉතිහාසයේ නෙදර්ලන්ත පිලක් වාර්තා කළ දැවැන්තම ජයග්‍රහණයට හිමිකම් කීමට ඔවුහු සමත් වූ අතර තරගමාලා ඉතිහාසයේ ඔවුන් ලැබූ දරුණුතම පරාජය වන්නේ 1938 වසරේදී චෙකෝස්ලෝවේකියාවට ගෝල 0 – 3 ක් ලෙස පරාජය වීමය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=s1007064</link>
    <topic>බ්‍රසීලයේ පුහුණුකරු ඉවත් කරයි</topic>
    <author>රියෝ ඩී ජෙනයිරෝ (ඒ. එෆ්. පී.)</author>
    <content>පාපන්දු ලෝක කුසලාන තරග මාලාවේ අර්ධ අවසන් පූර්ව වටයේදී නෙදර්ලන්තයට පරාජය වී තරගාවලියෙන් ඉවතට විසිවූ ප්‍රබල බ්‍රසීල පිලේ පුහුණුකරු ඩුංගා එම තනතුරෙන් නරපා හැර තිබේ. ඔහු වෙනුවට 2002 වසරේ පාපන්දු කිරුළ බ්‍රසීලයට හිමි කර දීමට පුරෝගාමී වූ ක්‍රීඩක ලුයිස් ෆෙලිප් ස්කෝලර් එම තනතුරට පත් කොට ඇත.බ්‍රසීල පාපන්දු සම්මේලනය ප්‍රකාශයක් නිකුත් කරමින් පැවසුවේ 2006 එම තනතුරට පත්වු ඩුංගා ගේ කාල සීමාව මේ වසරේ ලෝක කුසලාන තරගමාලාවෙන් පසු නිමාවට පත්වූ බවය. 1994 වසරේ ලෝක පාපන්දු කිරුළ දිනා ගැනීමට බ්‍රසීලයට නායකත්වය ලබා දුන්නේ ඩුංගා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=s1007065</link>
    <topic>ශ්‍රී ලංකා ‘ඒ’පිලට කඩුලු 5ක ජයක්</topic>
    <author/>
    <content>ශ්‍රී ලංකා ‘ඒ’ පිල සහ ඕස්ට්‍රේලියානු ‘ඒ’ පිල අතර ඕස්ට්‍රේලියාවේ ටවුන්ස්විල් හී පැවැති පළමු එක්දින තරගයෙන් කඩුලු 5 ක ජයක් ලබාගැනීමට ශ්‍රී ලංකා පිල සමත්විය.විශිෂ්ට පිති හරඹයක නිරත වූ ජීවන් මෙන්ඩිස් නොදැවී ලකුණු 81 ක් රැස් කරමින් ශ්‍රී ලංකා පිල ජයග්‍රහණය කරා මෙහෙයවීය. තිසර පෙරේරා ඕස්ට්‍රේලියානු පිලේ පිතිකරුවන් 5 දෙනෙකු දවාලීමට සමත්විය.ඕස්ට්‍රේලියානු ‘ඒ’ පිල - 197/9 (ඕවර 50) ට්‍රෙවිස් බර්ට් 54 (තිසර පෙරේරා 37/5, සචිත්‍ර සේනානායක 35/2)ශ්‍රී ලංකා ‘ඒ’ පිල - 198/5 (ඕවර 47.4) ජීවන් මෙන්ඩිස් නොදැවී 81, කෝසල කුලසේකර නොදැවී 44 (ජේක් හේබර්ෆීල්ඩ් 21/2) තරග 3 කින් සමන්විත එක්දින තරගමාලාව 1 – 0 ක් ලෙස පෙරමුණ ගැනීමට ශ්‍රී ලංකා ‘ඒ’ පිල සමත්විය. දෙපිල අතර දෙවැනි එක්දින තරගය හෙට (7) ටවුන්ස්විල්හී දී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=s1007066</link>
    <topic>ක්‍රිකට් ජය මහානාම විදුහලට</topic>
    <author/>
    <content>අන්තර් පාසල් 15 න් පහළ ක්‍රිකට් තරගමාලාවේ ‘බී’ කොටසේ පැවැති තරග දෙකකින් ජය ලබා ගැනීමට කොළඹ මහානාම විදුහල සමත් විය. ජා ඇළ ක්‍රිස්තුරාජ විදුහල කඩුලු 2 කින් පැරද වූ මහානාම විදුහල වෙස්ලි විදුහලට එරෙහිව කඩුලු 6 ක ජයක් වාර්තා කළේය.මහානාම – ක්‍රිස්තුරාජජා ඇල ක්‍රිස්තුරාජ – 104 – පී. සේනාරත්න 77 තරිඳු දේශාන් 20 / 5, මහානාම විදුහල – 107 / 8 සුලක්ඛන උබේසිංහ නොදැවී 24මහානාම - වෙස්ලිවෙස්ලි විදුහල – 146 – එච්. හෙට්ටිආරච්චි 27 (තරිඳු දේශාන් 15 / 2, කසුන් පෙරේරා 22 / 2) මහනාම විදුහල – 147 / 4 – රවීන්ග දර්ශන නොදැවී 57, රමිත් පියසෝම 34</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=s1007067</link>
    <topic>දකුණු පළාත් ක්‍රීඩා සූරතාව ගාල්ලට</topic>
    <author>ඒ. ඩබ්ලිව්. ගුණවර්ධන මාතර මධ්‍යම</author>
    <content>දකුණු පළාත් ක්‍රීඩා උළෙල මාතර උයන්වත්ත ක්‍රීඩාංගණයේදී දින දෙකක් තිස්සේ ජුනි මස 26 – 27 යන දිනයන්හිදී පැවති අතර එහි සමස්ත සූරතාව ලකුණු 677.5 ලබාගත් ගාල්ල දිස්ත්‍රික්කය අනුසූරතාව ලකුණු 375 ලැබූ මාතර දිස්ත්‍රික්කයටද හිමි විය. ලකුණු 221 ක් ලැබූ හම්බන්තොට දිස්ත්‍රික්කයට අත්වූයේ තෙවන ස්ථානයයි.මලල ක්‍රීඩා තරගාවලියේදී ලකුණු 76 ක් වාර්තා කර මාතර දිස්ත්‍රික්කය පිරිමි සූරතාවත් ලකුණු 69 ක් ලැබූ ගාල්ල දිස්ත්‍රික්කය අනු සූරතාවත් ලකුණු 26 ක් ලැබූ හම්බන්තොට දිස්ත්‍රික්කය තෙවන ස්ථානයටත් පත් විය. මෙහි කාන්තා සූරතාව ලකුණු 76 ක් ලබාගත් හම්බන්තොට දිස්ත්‍රික්කයටත් අනුසූරතාව ලකුණු 49 ක් ලබාගත් මාතර දිස්ත්‍රික්කයටත් තෙවැනි ස්ථානය ලකුණු 40 ක් වාර්තා කර ගාල්ල දිස්ත්‍රික්කයටත් අත් විය.ගාල්ල දිස්ත්‍රික්කයේ පී.පී. සනත් උදයංග දක්ෂතම ක්‍රීඩකයා ලෙසත් දක්ෂතම ක්‍රීඩිකාව ලෙස මාතර දිස්ත්‍රික්කයෙහි රුවනි රුබසිංහ තේරී පත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=s1007068</link>
    <topic>හේෂාන් නව ශ්‍රී‍්‍ර ලංකා වාර්තාවක් පිහිටුවයි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පාසල් පිහිනුම් සූරතාවලියේදී ත්‍රිත්ව විදුහලේ හේෂාන් උණම්බුව මීටර් 50 පසුපස ආර ඉසව්වෙන් නව ශ්‍රී ලංකා වාර්තාවක් බිහි කළේය. කොළඹ ආනන්ද විදුහලේ දී පෙරේදා නිමාවූ මේ තරගාවලියේදී හේෂාන් උණම්බුව තත්පර 27.75 කින් තරගය නිමාකර නව ශ්‍රී ලංකා වාර්තාව පිහිටුවීය. මෙහි පැරණි වාර්තාව තත්පර 27.77 කින් ඔහු විසින්ම පිහිටුවා තිබුණි.මෙවර පාසල් පිහිනුම් තරගාවලියේදී නව තරග වාර්තා 49ක් බිහි වීම කැපී පෙනුණි. 19න් පහළ දක්‍ෂතම ක්‍රීඩිකාව ලෙස මිනිරුවණී සමරකෝන් (මහනුවර උසස් බා.) දක්‍ෂතම සම සූරයන් ලෙස හේෂාන් උණම්බුව (ත්‍රිත්ව) හා දිලුක තිබ්බොටුමුනුව (ආනන්ද) 17න් පහළ දක්‍ෂතම ක්‍රීඩිකාව ලෙස උදාරා කුමාරතුංග (විශාඛා) දක්‍ෂතම ක්‍රීඩකයා ලෙස ප්‍රනීත් උඩුගම්පොල (සා. ජෝසප්), 15න් පහළ දක්‍ෂතම ක්‍රීඩිකාව ලෙස නදීරා ජයසේකර (විශාඛා) දක්‍ෂතම ක්‍රීඩකයා ලෙස මැතිව් අබේසිංහ (ආසියානු ජා. පා.), 13න් පහළ දක්‍ෂතම ක්‍රීඩිකාව ලෙස අමන්දා ජයසේකර (මියුසියස්), දක්‍ෂතම ක්‍රීඩකයා ලෙස යැවීන් සානුක (රාජකීය), 11න් පහළ දක්‍ෂතම ක්‍රීඩිකාව ලෙස ලචිනි රාජසිංහ (සවුත්ලන්ඩ්), ක්‍රීඩකයා ලෙස දිනෙත් ජයකොඩි (මීගමුව මාරිස්ටෙලා), 9න් පහළ දක්‍ෂතම ක්‍රීඩිකාවන් ලෙස දේවින්දා ජයවර්ධන (මහමායා) හා දීක්ෂි ගුණසේකර (ලයිසියම්), දක්‍ෂතම ක්‍රීඩකයා ලෙස පහන් ද සිල්වා (ඩී. එස්. සේනානායක) සම්මාන දිනා ගත්හ.ඉතිරිය හෙට</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=s1007069</link>
    <topic>මේරියන්ස්-රාගම බ්ලූම්ෆීල්ඩ් ජය ගනිති</topic>
    <author>ෆවුස් මොහොමඩ්</author>
    <content>අන්තර් සමාජ අවුරුදු 23 න් පහළ ක්‍රිකට් තරගමාලාවේ පළමු පෙළ තරග ආරම්භ කරමින් පසුගිය සති අන්තයේ පැවැති තරගවලදී ජයග්‍රහණ හිමි කර ගැනීමට හලාවත මේරියන්ස්, රාගම ක්‍රී. සමාජය සහ බ්ලූම්ෆීල්ඩ් පිල සමත්වූහ.‘ඒ’ සහ ‘බී’ වශයෙන් කාණ්ඩ දෙකකට බෙදුණු මේ තරගමාලාවේ ඒ කාණ්ඩයට බ්ලූම්ෆීල්ඩ්, හලාවත මේරියන්ස්, එන්. සී. සී. මුවර්ස්, ගුවන් හමුදාව සහ බී. ආර්. සී. පිල ද, ‘බී’ කාණ්ඩයට රාගම ක්‍රී. ස., ද්‍රවිඩ සංගම්, එස්. එස්. සී. කෝල්ට්ස්, මොරටුව සහ සීදුව රද්දොළුව ක්‍රිකට් සමාජය ද තරග වදිති.පසුගිය 2 වැනිදා ඇරැඹි මේ තුන්දින ක්‍රිකට් තරගමාලාව දෙමසක් පුරාවට පවත්වනු ලබන අතර අවසන් පූර්ව තරග අගෝස්තු 27 – 29 ද අවසන් මහා තරගය සැප්තැම්බර් 3 – 5 දිනයන්හිද පැවැත්වීමට නියමිතය.මේරියන්ස් පිලටඉනිමක ජයක්බී. ආර්. සී. පිල සමඟ හැව්ලොක් පිටියේදී පැවැති තරගයෙන් ඉනිමක සහ ලකුණු 68 ක ජයග්‍රහණයක් හිමිකර ගැනීමට හලාවත මේරියන්ස් පිල සමත් විය.විශිෂ්ට පිතිහරඹයක යෙදුණු හලාවත මේරියන්ස් පිලේ හේෂාන් සමරවික්‍රම පන්දු 235 කට මුහුණ දී හතරේ පහර 10 ක් සමඟ ලකුණු 111 ක් ලබා ගත්තේය.ලහිරු වේරගල සහ රුවිඳු ගුණසේකර අර්ධ ශතක වාර්තා කළ අතර පන්දු යැවීමේදී උමේෂ් කරුණාරත්න බී. ආර්. සී. පළමු ඉනිමේ කඩුලු 5 ක්ද දෙවැනි ඉනිමේ කඩුලු 3 ක්ද දවාලීමට සමත් විය.රාගම ක්‍රීඩා සමාජයටකඩුලු 9ක ජයක්මොරටුව ක්‍රීඩා සමාජයට එරෙහිව කඩුලු 9 ක ජයග්‍රහණයක් ලබා ගැනීමට රාගම ක්‍රිකට් සමාජය සමත් විය. මොරටුවේදී පැවැති මේ තරගයේ මොරටු පිලේ පළමු ඉනිමේ කඩුලු 4 ක් සහ දෙවැනි ඉනිමේ කඩුලු 6 ක් බිඳ හෙලූ රාගම පිලේ වමත් දඟ පන්දු යවන සමීර පෙරේරා මේ තරගමාලාවේ පන්දු යවන්නෙකු වාර්තා කළ තරගයක පළමු කඩුලු 10 වාර්තාවට හිමිකම් කීමට සමත් විය.රාගම පළමු ඉනිමේදී කෞෂල්‍ය ගජසිංහ පන්දු 185 කට මුහුණ දී හතරේ පහර 13 ක් සහ 6 පහර 3 ක් සමඟ ලකුණු 123 ක් රැස් කළේය.බ්ලූම්ෆීල්ඩ් පිල කඩුලු 9කින් ජය ගනීගුවන් හමුදා පිල සමඟ රයිෆල් පිටියේදී තරග වැදුණු බ්ලූම්ෆීල්ඩ් කණ්ඩායම කඩුලු 9 ක ජයක් වාර්තා කිරීමට සමත් විය.බ්ලූම්ෆීල්ඩ් පිලේ පළමු ඉනිමේ දී ශතකයක් රැස් කිරීමට නිපුන් කරුණානායක සමත් විය.ඔහු පන්දු 166 කදී හතරේ පහර 12 ක් සහ හයේ පහරක් සමඟ ලකුණු 100 ක් රැස් කළ අතර මාධව වර්ණපුර ලකුණු 93 ක් වාර්තා කළේය.තරගයෙන් පරාජය වූවද ගුවන් හමුදාවේ නිපුන් පවිත්‍ර පළමු ඉනිමේදී ලකුණු 69 ක්ද දෙවැනි ඉනිමේදී ලකුණු 75 ක්ද රැස් කරමින් දස්කම් දැක්වීය.ද්‍රවිඩ සංගම්-එස්. එස්. සී.එන්. සී. සී. පළමු ඉනිමේ ජයකෝල්ට්ස් පිටියේදී කෝල්ට්ස් පිල සමඟ තරග වැදුණු ද්‍රවිඩ සංගම් පිල පළමු ඉනිමේ ජයක් වාර්තා කළේය. ද්‍රවිඩ සංගම් පිලේ නායක අශාන් ප්‍රියන්ජන ඉනිම් දෙකෙහිදීම ශතක රැස් කිරීමට සමත් විය. ඔහු පළමු ඉනිමේදී ලකුණු 118 ක් ලැබූ අතර දෙවැනි ඉනිමේදී රැස්කළ ලකුණු සංඛ්‍යාව 109 කි.සීදුව රද්දොළුව ක්‍රිකට් සමාජය සමඟ එස්. එස්. සී. පිටියේ තරග වැදුණු එස්. එස්. සී. පිල පළමු ඉනිමේ ජයක් වාර්තා කළේය.මුවර්ස් පිල සමඟ එන්. සී. සී. පිටියේ තරග වැදුණු එන්. සී. සී. පිල පළමු ඉනිමේ ජයක් හිමි කර ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=f1007061</link>
    <topic>දැක්මක් ඇති අයට ගැම්මක් ඇති අයවැයක්</topic>
    <author>සාකච්ඡා කළේ චන්දන ජයවීර ඡායාරූප සුසන්ත විජේගුණසේකර</author>
    <content>* ආර්ථික ප්‍රතිපත්ති සම්පාදකයෙක් ලෙස සේවය කිරීමෙන් ලබාගත් දීර්ඝකාලීන අත්දැකීම් මත මෙවර අයවැය පිළිබඳ ඔබේ අදහස කුමක්ද?මෙම අයවැය “මහින්ද චින්තනය ඉදිරි දැක්ම” අනුව සකස් කරන ලද තාක්‍ෂණික වශයෙන් ඉතා ඉහළ වැදගත් කමකින් යුත් අයවැය ලේඛනයක්.ඊට අමතරව තවත් විශේෂ ලක්‍ෂණයක් මෙවර අයවැයේ මා දකිනවා. එනම් රජයේ ආදායම වැඩිකර ගැනීම තුළින් අයවැය පරතරය ඉතාමත් දක්‍ෂ අයුරින් අඩුකිරීමට මුදල් ඇමතිවරයාගේ මහා භාණ්ඩාගාරයේ නිලධාරින්ගේ අවධානය යොමුවී තිබීමයි.* විපක්‍ෂයේ දේශපාලඥයින් මෙවර අයවැය “අයවැයක් නොවන අයවැයක්” ලෙසත් “මහබැංකු වාර්තාවේ පිටපතක්” ලෙසත් හඳුන්වා තිබෙනවා. එය ඔබගේ හැඳීින්වීමට වඩා වෙනස් මඟක් ගෙන තිබෙනවා නේද?සාම්ප්‍රදායිකව අයවැය ඉදිරිපත් කරන්නේ ඉදිරි මූල්‍ය වර්ෂය සඳහා නමුත් පසුගිය වර්ෂයේ අගභාගයේ මැතිවරණ කිහිපයක් පැවැත්වීමට නියමිතව තිබුණ නිසා 2010 වර්ෂයේ පළමු මාස හතර වෙනුවෙන් ඉදිරිපත් කරනු ලැබූවේ අතුරු සම්මත ගිණුමක්. එම කාලය අවසන් වූ පසුව තවත් කෙටි කාලයක් සඳහා ව්‍යවස්ථාවේ 150 (3) වගන්තිය යටතේ ජනාධිපතිවරයා විසින් මුදල් වෙන් කරනු ලැබූවා.මෙවර අයවැයෙන් ඉදිරිපත්ව තිබෙන්නේ ඉදිරි මාස හය සඳහා ආර්ථිකය හසුරුවන්නේ කුමනාකාරයෙන්ද යන සැලැස්මයි. ඒ අනුව මෙවර අයවැය 2011 අයවැය සඳහා සකස් කරනලද මූලික අඩිතාලමක් ලෙස නිගමනය කළ හැකියි. පසුගිය ජනාධිපතිවරණයේදී මහින්ද රාජපක්‍ෂ මහතා 8%ක ආර්ථික සංවර්ධන වේගයක් පවත්වාගෙන යාමේ අවශ්‍යතාව මතුකළා. මෙම අයවැයෙන් එම ඉලක්කය සඳහා ළඟාවීමට අවශ්‍ය පදනම දමා තිබෙනවා.* ඔබ මහින්ද චින්තනය පිළිබඳ සඳහන් කළ නිසා මෙවර අයවැය සකස් කොට තිබෙන්නේ එම ප්‍රතිපත්තිමය ලියැවිල්ලට බැහැරින් යයි ඉදිරිපත්ව ඇති මතය පිළිබඳ යමක් දැන ගැනීමට කැමතියි?මහින්ද චින්තනය ඉදිරි දැක්මක්. එය සැලැස්මක් නෙවෙයි. ඒ දැක්ම අනුව සකස් කළ අයවැය තමයි සැලැස්ම. මහින්ද චින්තනයේ මූලික බලාපොරොත්තුව තමයි ආර්ථික වර්ධන වේගය වැඩි කිරීම. ඒක මේ අයවැයෙන් වෙනවා.ජාතික සංවර්ධන ප්‍රයත්නය සාර්ථක වීමට නම් කෘෂි කාර්මික, කර්මාන්ත හා සේවා යන අංශ තුනම සමබර ලෙස සංවර්ධනය විය යුතුයි. එම ක්ෂේත්‍ර තුනේ සංවර්ධනය සඳහා රජය පැත්තෙන්ම ලබාදිය හැකි උපරිම තල්ලුව ලබාදීමට කටයුතු කර තිබෙනවා.* ඔබ මෙවර අයවැයේ විශේෂ ලක්‍ෂණයක් ලෙස සඳහන් කළ අයවැය හිඟය අඩුවීම ආර්ථිකයට වැදගත් වන්නේ කෙසේද?පසුගිය වර්ෂයේ රුපියල් බිලියන 476ක් වූ අයවැය පරතරය මේ වසර වන විට රුපියල් බිලියන 438 දක්වා අඩුකර ගැනීමට හැකියාව ලැබී තිබෙනවා. එමඟින් රජය දිර්ඝකාලීන ආර්ථික සංවර්ධනයක් සඳහා අවශ්‍යය ගැම්මක් මෙම අයවැය මඟින් ලබාගෙන තිබෙනවා.රජය ආදායම ඉහළ නංවා ගැනීමට කටයුතු කිරීම අයවැය පරතරය අඩුවීමට මූලික හේතුවයි. එය විශාල ජයග්‍රහණයක්. එමනිසා ජාත්‍යන්තර මූල්‍ය අරමුදලෙන් අපිට ලැබෙන ණය වාරිකය ලබාගත හැකි වුණා. එම වාරිකය ලැබීම විදේශ විනිමය සංවිතය ඉහළ නම්මා ගැනීමටත් විදේශ විනිමය අනුපාතය ස්ථාවරව තබා ගැනීමටත් අවශ්‍ය දෙයක්. විදේශ විනිමය සංචිතය ස්ථාවරව තබාගැනීම ගෙවුම් ශේෂය පාලනය කිරීමටත් විදේශ ණය ගැනීමේ වර්ධනය කිරීමටත් දායක වෙනවා.* ජාත්‍යන්තර මූල්‍ය අරමුදල ඔවුන්ට අවශ්‍යය ආකාරයට මෙරට ආර්ථිකය හසුරුවන බවට චෝදනා නැඟෙනවා. ඔබ එම මතය සමඟ එකඟ වනවාද?මහින්ද රාජපක්‍ෂ මහතාගේ රජය කිසිවිටෙකත් විදේශ රටවලට හෝ ජාත්‍යන්තර ආයතනවලට අවශ්‍යය ආකාරයට මෙරට ආර්ථිකය හෝ දේශපාලනය පිළිබඳ තීන්දු තීරණ ගත්තේ නැහැ. මෙවර අයවැය බැලුවොත් පෙනෙයි, රජයේ ආදායමින් කොපමණ මුදලක් සුබ සාධක වියදම් සඳහා වෙන් කර තිබෙනවා ද කියලා. ලෝක බැංකුවේ කොන්දේසිවලට අවනත වෙනවා නම් මේ ආකාරයට සහන ලබා දෙන්න පුළුවන්.සමෘද්ධි සහනාධාරය සඳහා කෝටි 930ක්, ගැබිනි මාතාවන් සඳහා ලබාදෙන පෝෂණ වැඩසටහනට රුපියල් කෝටි 250ක් ආබාධිත සෙබළුන්ගේ හා විශ්‍රාමිකයන්ගේ සුබසාධනය සඳහා කෝටි 10,250ක්, සුබසාධන කඳවුරු සඳහා කෝටි 750ක්, පාසල් පෙළ පොත් නොමිලේ ලබාදීමේ වැඩසටහන සඳහා කෝටි 3500ක් ආදී ලෙස විශාල සුබසාධන වියදමක් මෙම රජය දරනවා. අපි කිසිම සහනාධාරයක් කපලා නැහැ. සහනාධාර ප්‍රමාණය තව වැඩි කරලා තියෙනවා.* අයවැය පරතරය අවම කර ගැනීමට රජය ක්‍රියා කරන්නේ ජාත්‍යන්තර මූල්‍ය අරමුදලේ බලපෑම නිසාද?ජාත්‍යන්තර මූල්‍ය අරමුදලේ පදයට නටනවා කියලා දෙයක් නැහැ. අයවැය හිඟය පාලනය කරලා තිබෙන්නේ අපේ හොඳටයි. ඒක අපේ ආර්ථිකයේ වර්ධනයට අවශ්‍යය දෙයක්.අයවැය හිඟය වැඩිවූවිට එය පියවා ගැනීමට රජයට ණය ගැනීමට සිදු වෙනවා. රජයට එලෙස බැංකු ක්‍රමය වෙතින් ණය ගන්න සිදුවුවහොත් පොලී අනුපාතය ඉහළ යාමට එම තත්ත්වය බලපානවා. පොලී අනුපාතය ස්ථාවරව තබා ගැනීම ආර්ථික වර්ධනයට වැදගත් ඒ වගේම උද්ධමනය පාලනය කිරීමකුත් එමඟින් සිදුවෙනවා. රජය උද්ධමනය පාලනය කළ යුතුය යන මතයේ සිටින නිසා අයවැය හිඟය දිගින් දිගට අඩු කරගෙන යාම තුළින් වාසිදායක වාතාවරණයක් ගොඩනැෙඟනවා.* මහ බැංකුව විදේශ විනිමය අනුපාතය පාලනය කරනවා. නමුත් එ. ජා. පයට හිතවත් ලිබරල්වාදී ආර්ථික චින්තකයන් පවසන්නේ විදේශ විනිමය අනුපාතය ඉහළ නැංවිය යුතු බව හා සහනාධාර කප්පාදු කළ යුතු බවයි. ඔබට මෙම මතය සමඟ එකඟ විය හැකිද?ඔවුන් හැමවිටම අපනයන කෙරෙහි පමණක් පූර්ණ විශ්වාස තබා කටයුතු කළ නිසා ඔවුන් විශ්වාස කරනවා විදේශ විනිමය අනුපාතය ඉහළ දැමීම මඟින් අපනයන දිරිගැන්විය හැකියි කියා. නමුත් මහින්ද චින්තනය තුළින් අපි උත්සාහ කරන්නේ දේශීය ආර්ථිකය ශක්තිමත් කොට ආර්ථික සංවර්ධනය ළඟා කර ගැනීමටයි. අපි අපනයන ප්‍රතික්ෂේප කරන්නේ නැහැ. අපනයනකරුවන් දිරිගැන්වීම සඳහා අවශ්‍ය සහන ලබාදෙනවා. නමුත් අපනයනකරුවන්ට ලැබෙන වාසිය ගැන සලකා විදේශ විනිමය අනුපාතය ඉහළ දැමීම මඟින් ආර්ථිකයේ ස්ථාවරභාවයට හානිකර ගැනීම ප්‍රඥගෝචර ක්‍රියාවක් යැයි අප කල්පනා කරන්නේ නැහැ.ඒ වගේම කෘෂිකර්මාන්තයට හා අනෙකුත් ක්ෂේත්‍රයන්ට ලබාදෙන සහනාධාර නවතා දැමිය යුතුය යන මතයේත් අප සිටින්නේ නැහැ. ඒ වගේම සහනාධාර මානසිකත්වයක සිර කිරීම මඟින් ස්වශක්තියෙන් නැඟීසිටීමට ඇති හැකියාව නවත්වා දැමීමටත් අප ඉඩ දිය යුතු නැහැ.* අත්‍යවශ්‍යය පාරිභෝගික භාණ්ඩ ආනයන බද්ද අඩු නොකොට මෝටර් රථ වාහන ආනයන බද්ධ අඩු කිරීම අසාධාරණ නොවේද?අපි හැකිතාක් උත්සාහ කළයුත්තේ දේශීය කෘෂි කර්මාන්තය දියුණු කිරීම සඳහායි. රජය ඒ සඳහා විශාල වශයෙන් සහනාධාර ලබාදෙනවා. කිසියම් ආකාරයකින් විදේශයන්හි සිට ගෙනෙන ආහාර නිෂ්පාදන සඳහා පනවා තිබෙන බදු ඉවත් කළහොත් දේශීය කෘෂි කර්මාන්තයට අත්වන ප්‍රතිඵලය කුමක්ද? ඔවුන් විපතට පත්වේවි.බඩුමිල අඩුකළ හැකි එකම ක්‍රමය අපේ ආර්ථික කාර්යක්‍ෂමතාව ඉහළ නැංවීමයි. දැන් කෘෂිකර්ම ක්ෂේත්‍රයේ දියුණුවක් ඇතිවී තිබෙනවා. උතුරු හා නැඟෙනහිර කෘෂි නිෂ්පාදන ජාතික ආර්ථිකයට අලුතින් එකතුවී තිබෙනවා. ධීවර කර්මාන්තයේ වර්ධනයක් ඇතිවී තිබෙනවා. එම අංශ හැකි සෑම අයුරකින්ම දිරි ගැන්විය යුතුයි.මෝටර් රථ වාහන සඳහා පනවන බද්ධ අඩු කිරීමට හේතුවූයේ ඉහළ බදු ප්‍රතිශතයක් වාහන ආනයන මත පනවා තිබීම නිසා වාහන අලෙවිය අඩුවීමයි. එවිට එමඟින් ලැබෙන ආදායම අඩු වෙනවා. බදු ආදායම ස්ථාවරව තබා ගැනීම සඳහායි එම ක්‍රියාමාර්ගය ගනු ලැබූවේ.* මහින්ද චින්තනය යටතේ 8%ක ආර්ථික වර්ධන වේගයක් බලාපොරොත්තු වෙනවා. මෙයට පෙර එවැනි ආර්ථික වර්ධනයක් මෙරට ඇතිවී තිබෙන්නේ (1968 හා 1977දී) සීමිත කාලයකට පමණයි. එය කළ හැකි දෙයක්ද?ඔව්. එය කළ හැකියි. ඒ සඳහා අපේ ආයෝජකයන් තවදුරටත් වර්ධනය කළ යුතුයි. මහින්ද චින්තන ලියැවිල්ලෙත් මෙම අයවැයෙන් එය කරන ආකාරය සඳහන් කර තිබෙනවා. ඒ සඳහා දැනට 26%ක මට්ටමේ තිබෙන දළ දේශීය ආයෝජනය 46% දක්වා ඉහළ නැංවිය යුතුයි.රජය මෙය කරන්න බලාපොරොත්තු වෙන්නේ තනියම නොවෙයි. ඒ සඳහා දේශීය හා විදේශීය පුද්ගලික අංශයේ සහය ලබා ගැනීමට බලාපොරොත්තු වෙනවා. ඒ සඳහා සුදුසු පරිසරයක් ඇති කොට තිබෙනවා.යුද්ධය නිමාකොට සාමකාමී වාතාවරණයක් ඇති කිරීම නිසා දැන් පැකිළීමකින් තොරව විදේශීය ආයෝජකයෝ මේ රටට එනවා. ඒ වගේම යටිතල පහසුකම් සංවර්ධනය කිරීමෙන් හා දේශීය පෞද්ගලික අංශයට අවශ්‍යය සහන ලබාදීම මඟින් ඔවුන් සවිමත් කොට ඇති නිසා ඔවුන්ගේ කර්මාන්තවල සුරක්‍ෂිත භාවය ඉහළ යාමට හා ලාභය උපරිමවීම බලපා තිබෙනවා. ඔවුන් එම ලාභය නැවත ආයෝජනය කිරීමෙන් දේශීය ආයෝජකයන්ගේ ඉහළ යාමක් ඉදිරියේදී බලාපොරොත්තු විය හැකියි.* ආයෝජකයන් සඳහා සලසා ඇති අවස්ථාවන් පිළිබඳ සෑහීමකට පත්විය හැකිද?විදේශීය ආයෝජකයන් මෙරටට පැමිණීමේදී අවශ්‍ය කරන බලපත්‍ර හා අනුමැතිය දීමේ ක්‍රමයේ ඇති බාධාවන් ඉවත් කිරීමට නියෝජ්‍ය මුදල් අමාත්‍ය සරත් අමුණුගම මහතාගෙන් යුත් කමිටුවක් පත්කොට තිබෙනවා.ඒ වගේම විදේශීය අයෝජකයා නිතරම බලා සාමකාමී වාතාවරණය ඇති කර තිබෙනවා. ඒ වගේම යටිතල පහසුකම් දියුණු කර තිබෙනවා. තවදුරටත් වරාය, ගුවන්තොටුපල හා ගුවන් සේවා පහසුකම් වර්ධනය කිරීමටත් මහාමාර්ග හා යටිතල පහසුකම් වර්ධනය කිරීමටත් රජය කටයුතු කරමින් සිටිනවා. ඒ වගේම මීට අමතරව උද්ධමන වේගය අඩු කිරීමටත් ක්‍රියාකර තිබෙනවා.* දේශපාලඥයන් පරිපාලන සේවයට අත පෙවීම නිසා රාජ්‍යය සේවය ආකාර්යක්‍ෂමවීමට හේතුවී ඇති බවට පිළිගැනීමක් තිබෙනවා. මේ ගැන ඔබේ අදහස කුමක්ද?අද රාජ්‍ය සේවයේ පසුබෑමක් ඇතිවී තිබෙනවා. ඒ සඳහා කොමිෂන් සභා ඇති කිරීමෙන් ප්‍රයෝජනයක් අත්වේයයි මම හිතන්නේ නැහැ. මෙයට දශක ගණනාවකට පෙර ශක්තිමත් රාජ්‍යය සේවයක් ඇති වුණේ කොමිෂන් සභා නිසා නෙවෙයි. දැන් සිටින නිලධාරීන්ට හැම දෙයටම දේශපාලඥයන්ගෙන් උපදෙස් ගැනීමට සිදුවී තිබෙන්නේ ඔවුන්ට ඒ සඳහා අවශ්‍යය පූර්ණ දැනුමක් නොමැති නිසයි. නිලධාරීන්ට අවශ්‍යය දැනුම හා ආත්ම විශ්වාසය තිබෙනවා නම් එහෙම කිරීමට අවශ්‍යතාවයක් නැහැ.පරිපාලන සේවය ශක්තිමත් කිරීමට නොයෙකුත් ව්‍යූහාත්මක පියවර අනුගමනය කළ යුතුයි. නමුත් මූලිකම දෙය නම් ඒ සඳහා ඔවුන්ට නිසි පුහුණුවක් ලැබිය යුතුයි. අපගේ උසස් පරමාර්ථ කරා අපිට ළඟාවිය හැකි වන්නේ රජයේ නිලධාරීන්ට අවශ්‍ය පුහුණුව ලබාදී ඔවුන්ගේ අත්දැකීම් පරාසය පුළුල් කිරීමෙන් පමණයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=f1007062</link>
    <topic>දුවන රැළි අගලිස්සන මිනිසුන්</topic>
    <author>ප්‍රමිතා රන්දලී පබසරා ඡායාරූපසුලෝචන ගමගේ</author>
    <content>මෙච්චර සතුටු වෙන්න පුළුවන් තැනක් මුළු මුහුදෙ ම නැතුව ඇති.විසිරෙන පෙන බිංදු ඇහිදින්න වෙරළට දුවගෙන ආපු දෙපා තව තවත් දඟකාර වෙලා. පණ්ඩිතකමට මුලින් ම ආවට මොකද ඒ දෙපා දැඩිව බඳාගත්තේ ගිනියම් වැලිතලාවක්. ඒත් ඒ සුන්දර දසුන නෙත් ඉදිරිපිට මැවෙද්දී නොදුවා ම බැරි ය.පෙරලෙන රැල්ල අතරින් මතුව ආ ජෙනී අහසට පනින්නේ පුදුමාකාර සතුටකිනි. ‘’අහස උසට නැඟ ගියාට නැහැනෙ අහසේ රැඳෙන්නේ’’ කියන එක ජෙනී අහලා තිබුණේ නෑ නේ. ඒත් මම ඒක දැනගෙනයි හිටියේ.ඔය එන්නේ අපූරුවට ආයෙමත් ලිස්සලා.මේ සෙල්ලම නම් ටිකක් අමාරු ඇති. අනේ ඉතිං මාත් ආසයි පාවෙලා ගිහින් රැල්ල දිගේ ලිස්සලා යන්න. ඒ කතාව නම් ජෙනී තියා මං ළඟ හිටිය මොෂීටවත් ඇහෙන්නෙ නැතුව ඇති. නැත්නම් එයා බඩ අල්ලගෙන හිනාවෙයි.සුරංගනා කතාවක් මගේ ඉදිරිපිට දී හැබෑ වෙන්නේ කොහොමද කියලයි මං මේ නිරුවත් දෑසින් බලා සිටින්නේ.ඔය විදියට ජිම්නාස්ටික් දාන්නේ බලාගෙන. අත ඇරුණොත් මොකද වෙන්නේ ? ජූලියන් ගේ විලාසය බලන්න ම වටින දෙයක්. අපි බයේ බලාගෙන හිටියත් එයාට නම් ඒක ගානක්වත් නෑ වගේ. මෙච්චර වෙලා කිව්වේ අපි දැක්ක දේවලින් බොහෝම ටිකක් විතරනේ.අපි මේ කතා කරන්නේ ශ්‍රී ලංකාව, ලෝකයේ ම සුවිශේෂි අවධානයට ලක් වූ තැනක් ගැනයි. නැෙඟනහිර අඳුර දුරු කර යුද බිය ගිලිහී ගියා පමණි. ඕස්ට්‍රේලියාව, අමෙරිකාව, ජපානය, එංගලන්තය, ස්පාඤ්ඤය, නවසීලන්තය හා පෘතුගාලය වැනි රටවල් රාශියකින් ම ක්‍රීඩකයෝ රැසක් නැඟෙනහිර බලාගියේ අරුගම්බේ වෙරළ සොයාය.ඒ ‘’ශ්‍රී ලන්කන් එයාර් ලයින්ස් ප්‍රෝ 2010’’ දියමත ලිස්සා යෑමේ ජාත්‍යන්තර තරගාවලියට සහභාගීවීමට ය. ශ්‍රී ලන්කන් එයාර් ලයින් ආයතනයේ ප්‍රධාන අනුග්‍රහය මත පැවැත්වෙන මේ ජාත්‍යන්තර සර්ෆින් තරගාවලිය සංවිධානය කරනු ලබන්නේ Asossiation Surfing Profetional  ආයතනය මඟිනි.වසර කිහිපයකට පෙර පැවැති සටන් විරාම සමයේ දී අරුගම්බේ දියමත ලිස්සා යාමේ තරගාවලි කිහිපයක් ම පැවැත්විණි. මේ සඳහා වැඩි උනන්දුවක් දැක්වූයේ ජපානය යි. එංගලන්තයේ සර්ෆික් ක්‍රීඩකයන් ද වරින් වර සර්ෆින් ක්‍රීඩාව සඳහා ශ්‍රී ලංකාවට පැමිණි අවස්ථාවල දී හික්කඩුවට අමතරව අරුගම්බේ වෙරළට එන්නට අමතක නොකළේ ය. එම තරගාවලි සංවිධානය කළේ ජපාන හා එංගලන්ත සර්ෆින් සංගම් මඟිනි.අරුගම්බේ ප්‍රථම ජාත්‍යන්තර සර්ෆින් තරගාවලිය ‘ශ්‍රී ලන්කන් එයාර් ලයින්ස් ප්‍රෝ 2010’ තරගාවලිය යි. පසුගියදා නිමාව දුටු එම තරගාවලියේ සුවිශේෂත්වය වන්නේ ඕස්ට්‍රේලියාව, අමෙරිකාව වැනි රටවල ලෝක පූජිත ක්‍රීඩකයන් පවා පැමිණ සිටීමයි. ලොව අලුත්ම වෙරළවල් සොයායන දියමත ලිස්සා යාමේ ක්‍රීඩකයන් අරුගම්බේ වෙරළ පිළිබඳ දක්වන්නේ ඉතා ම සුබවාදී ආකල්පයකි. අපගේ සංචාරක ව්‍යාපාරයේ දියුණුව උදෙසා මෙමඟින් සුවිශේෂී මාර්ග කිහිපයක් ම විවෘත වන බව නම් නිසැක ය.අමෙරිකාව, ඕස්ට්‍රේලියාවට අමතරව එක්සත් රාජධානිය, ජර්මනිය, නවසීලන්තය, ස්පාඤ්ඤය, ප්‍රංශය, හවායි වැනි රටවල් වලින් පැමිණි ක්‍රීඩකයන් තම සිතැඟි පරිදි වෙරළේ සරන අයුරු දුටු මට සිතුනේ සංචාරක ව්‍යාපාරයට නව මං පෙතක් විවර වී අහවර බවයි.කෙමෙන් කෙමෙන් ඉදිවන හෝටල් පද්ධතිය තවදුරටත් පහසුකම් සපුරාලිය යුතු බව පෙනී යන්නකි. ඊට අමතරව අවන්හල්, ගිමන් හල් ආදිය වහ වහා ගොඩනැඟිය යුතු වේ. සංචාරක ආකර්ශණය දියුණු තියුණු කරලන ආකාරයේ කටයුතු ක්‍රියාත්මක වීම අත්‍යවශ්‍ය ම ය.නැඟෙනහිර නවෝදය නිසා මංමාවත් හා පාලම් ආදිය ඉතා හොඳින් ඉදිකර නිමා වී තිබීම පැසසිය යුතු ය. තායිලන්තය, ඉන්දුනීසියාව වැනි රටවල දියුණු සංචාරක පුරවලට ගොස් සර්ෆින් තරග පැවැත් වූ ජාත්‍යන්තර තරගකරුවන් ශ්‍රී ලංකාවේ සුවිශේෂී ම වෙරළ වන අරුගම්බේ වෙතට පැමිණීම රටට ම ආඩම්බරයකි.නැඟෙනහිර වෙරළ තීරය වෙත යන අපේ ගමන් මෙඟ්දී තවත් සොඳුරු නවාතැන් ගණනාවක් ම හමු වේ. පෙන විසිරෙන ආරුගම්බේ වෙරළ තීරය බලා නික්මීමෙන් අනතුරුව දර්ශනීය නිලා වැලි මුහුදු තීරය, පරෙයිදූව සංචාරයට එක් වීමට ද හැකි වේ. ඔබේ කැමැත්ත නෞකාවකින් ගොස් වෙරළේ සුන්දරත්වය මුහුදේ සිට දැක ගන්නට නම් ශ්‍රී ලංකා වරාය අධිකාරිය විසින් ‘හාබර් ටුවර්’ සංවිධානය කරන්නේ ඔබ වෙනුවෙනි.ස්වභාවික වරායක් වන ඓතිහාසික ගෝකණ්ණය හෙවත් ත්‍රිකුණාමලය වරාය නැරැඹීමට හාබර් ටුවර් යා හැක්කේ සති අන්තයේ දී පමණි. දිනකට එක් වතාවක් පමණක් යන මේ සංචාරය ඇරැඹෙන්නේ මධ්‍යන්න දොළහට ය. මඟීන් 200ක් ගමන් ගන්නා නෞකාවක යාම සඳහා එක් අයෙකුගෙන් අය කරනුයේ රුපියල් එකසිය හතළිහක් හෝ ඊට ආසන්න මුදලකි.කින්නියා උණුදිය ළිං බලා එන්නටත්, කුමන ජාතික වනෝද්‍යානයට පිවිස වනසතුන් හා කුරුලු පාරාදීසයට ගොඩ වී එන්නට ඔබ උනන්දු වනවා නිසැක ය. ලාහුගල, පාසිකුඩා වැනි ඉතා ම සුන්දර වනගොමු හා වෙරළ කළාපවල සංචාරය කර දුටු නොදුටු සුන්දරත්වය අත්විඳින්නට ලැබුණු මේ අවස්ථාව මඟ හරවන්නට එපා.අපේ ගමන් මඟේ ප්‍රමුඛස්ථානයක් හිමි වූ පොතුවිල් අරුගම්බේ මුහුදු තීරයට විදේශිකයන් ගේ කැමැත්ත පළ වන්නේ සර්ෆින් ක්‍රීඩාවට ම උචිත රළ පන්ති ඇති බැවිනි. ඒ නිසා වෙන් ම නැඟෙනහිර වෙරළ තීරය වෙත ඔබේ විනෝදගමන සැලැසුම් කරන්නට කිමද තවත් පමාවක් ? එහි දී මඟුල්මල් විහාරය, තරුලෙන්ගල, කුඩුම්බිගල, හා කුමන වන අරණට ගොඩවන්නට ද අමතක නොකරන්න. විනෝදයට යන ඔබේ ගමනට දැනුමත්, සොඳුරු බවත්, විවේකයත්, නැවුම් බවත් නොමදව ලැබෙන බව කිව යුතු ම ය.දියරැල්ලක පාවෙලා ඇවිත් දස්කම් පෑ ඕස්ට්‍රේලියාවේ ජූලියන් විල්සන් ලා කැලිෆෝනියාවේ නෙට් යං ලා අතරට ශශ්‍රී ලංකාවේ දියමත ලිස්සා යන වීරයකු එක්වන දවසක් නුදුරේ ම වන්නට පුළුවන. එතෙක් අපි ඒ දඟකාර රැල්ලට සමුදෙමු, දිය කිනිති දෙපාවල තවරා ම.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=f1007063</link>
    <topic>ප්‍රපාතය මුදුනේ කච පච ගාන්නේ කවුරුන්ද</topic>
    <author>ටිරෝනි වෑවලගේ</author>
    <content>මගේ අනුමාන කිරීම් බොහෝ දුරට බොරු වීම ගැන මට කනගාටුය. සෙසු අවස්ථාවල දී කෙසේ වෙතත් මේ ගමනේ්දී නම් මගේ අනුමාන කිරීම් සියල්ල ම පාහේ වැරැදී ගියේ ය. ඒ මොහොතේ දී මා සිතුවේ ලෝකාන්තයට දැන්නම් වැඩි දුරක් නැතුව ඇති කියාය.පුංචි ලෝකාන්තය පසු කළා නම් ලෝකාන්තය ද ළඟ ම තිබිය යුතු ය. එහෙත් එවර ද මගේ අනුමානය වැරැදී ගියේ ය. මට මතක හැටියට පුංචි ලෝකාන්තයේ සිට ලෝකාන්තය හමු වන තුරු තවත් පැයක් පමණ ඇවිද යාමට අපට සිදු විය.දැන් නම් මගේ සියලු ශක්තිය සිඳී අවසන්ය. විඩාබර දෙපා එසවෙන වාරයක් පාසා මුළු ගත ම පීඩාවෙන් මිරිකේ. මගේ වෙහෙස මෙතරම් නම් බෑග් දෙකක බර ද ඔසවාගෙන යන ගමන් සගයා ගේ වෙහෙස කෙසේ විය යුතු ද ? මම අනුකම්පාවෙන් යුතුව ඔහුදෙස බලමි. එහෙත් ඔහු බෑග් දෙක ද ඔසවාගෙන දිගු අඩි තබමින් යන්නේ මහන්සියක සේයාවකදු නොමැතිවය.ඉදින් මගේ වෙහෙස ඔහුගේ නිරීක්ෂණයට හසු වූයේ නම් නිසැකයෙන් ම යළිත් මා උපහාසයට ලක්වනු ඇත. අවට පරිසරය කොතරම් ලස්සන වුව ද මේ ගමන පැමිණීමට තීන්දු කිරීම මෝඩ කමකැයි මට සිතේ. එහෙත් දුර සිට කෙමෙන් අප වෙතට ළං වන මීදුම මගේ අහංකාර සිත මර්දනය කරයි.වන වියන අවසන් වී නොමැත. ඉතා පටු අඩි පාරට අයත් ඉඩකඩද අත්පත් කර ගනිමින් දෙපස පඳුරු අත පය දිගු කරගෙන සිටී. එහෙත් මට දුර තියා ම ඒ හඬ ඇසුණි. ඒ කුරුලු හඬක් හෝ දිය ඇල්ලක හඬක් යැයි ඔබ අනුමාන කරනු ඇත. නැත.ඒ හින්දි භාෂාවෙන් කථා කරන හඬකි. මේ මහා වන විල්ලුව මැද හින්දි හඬක් කෙහෙන් ද ? ඔබ අසනු නියත ය. නමුත් මම එයට පිළිතුරු නොදනිමි. කෙසේ වුව ද හින්දි බසින් වන දෙබසක් මට පැහැදිලිව ඇසේ. ඒ සමඟ ම උස් හඬින් නැඟෙන හිනා රැල්ලකි. මේ වෙන්නට යන්නේ කුමක්දැයි මට නොතේරේ. ගමන් සගයා ඉදිරියෙන් යයි. මම ද ඔහේ ගමන් කරමි. හින්දි මිශ්‍ර හිනා හඬ ඳ ඇසේ.සැනෙන් ඝන කැළෑ බිත්තිය අවසාන විය. ඉදිරියෙන් තරමක එළිමහනකි. මට සිහිපත් වූයේ පුංචි ලෝකාන්තයයි. එසේ නම් මේ ලෝකාන්තය ද ? මම ගමන් සගයා දෙස බැලුවෙමි. ඔහු ගමන නවතා මා දෙස බලා සිටී. ඔහුගේ මුහුණේ ප්‍රසන්න මඳ සිනාවකි. ඒ සිනාව මගේ දෙගිඩියාව දුරු කෙළේ ය. අහා.. මෙන්න ලෝකාන්තය. මගේ හිත පිනුම් ගහන්නට විය. සැනෙකින් යළිත් හින්දි කච පචය ඇසෙන්නට විය.දෙනෙත් ඉදිරිපිට වූ මීදුම ගැලූ අවකාශයේ දැහැනෙන් මිදුණු මම එදෙස බැලුවෙමි. අපට මදක් ඔබ්බෙන් වූයේ ගල් තලාවකි. අසම්මිතික වූ ඒ ගල්තලාව මත හිඳගෙන පිටියේ කුරුල්ලන් සේ කච කච ගාමින් හින්දියෙන් දොඩන ගැහැනුන් සහ මිනිසුන් කණ්ඩායමකි. ඇතැමුන් ගල් තලාවේ බාගෙට දිගෑ දිලාය. ඇතැමුන් ඉඳගෙන සිටියේ ඉතින් නම් මෙතනින් නැගිටින්නේ ලබන ආත්මේ තමයි කියන්නාක් වැනි වූ ඉරියව්වලිනි.සියලු දෙනාගේ ම කහ පැහැ දිස්න දෙන මුහුණ මේ උතුරු ඉන්දීය සංචාරකයන් බවට අති පැහැදිලි ඉඟි සැපයීය. අවට පරිසරයේ සුන්දරත්වය වාර්තාගත කිරීමට මට නම් වචන නැත. එහෙත් මේ පිරිස එදෙස බැලීමට හෝ සුනංගු නොවී නැවතිල්ලක් නොමැතිව කච කච ගාති. මෙච්චර දුර කකුල් කඩාගෙන පයින් ආවේ හින්දියෙන් කච කච ගාන්න දැයි ඔවුන්ගෙන් අසන්නට කැමැත්තක් මා සිත තුළ ඉපිද ඒ. එහෙත් ඔවුනට මඳක් මෑතින් ගල් ගැසී සිටි චීන ජාතිකයා මගේ නොරිස්සුම සමනය කෙළේ ය.ඔහු වියපත්ය. එහෙත් මෙතෙක් දුර පැමිණි පාද යාත්‍රාව ඔහුට විඩා ගෙන දීමට සමත් වූ බවක් පෙනුණේ් නැත. ඒ වෙනුවට ඔහු පිළිමයක් සේ නිසලව ඈත පෙනෙන බොල් ප්‍රපාතය දෙස බලා සිටී. ඔහුගේ පවුලේ සෙසු පිරිස සහ ඔවුන් සමඟ පැමිණි ශ්‍රී ලාංකිකයෝ කුමක්දෝ අරමුණු කර ගනිමින් අදහස් හුවමාරු කර ගනිති. ලෝකාන්තයෙන් පහළ බැලීමට පෙර මට සිදු වූයේ එහි සිටින රට රටවල සංචාරකයන්ගේ හැසිරීම් නිරීක්ෂණය කිරීමටය.එහෙත් මෙවැනි සංචාරක විවිධත්වයක් හෝර්ටන් තැන්නේ දී මට හමු වේ යයි කිසිදා නොසිතීමි. මේ සියලු දෙනා දුර බැහැර ගෙවාගෙන පැමිණ ඇත්තේ මගේ රටේ අසිරිය නැරැඹීමටය. මගේ මාතෘ භූමියේ අසිරිය ඒ සා විශාලය. ලෝකාන්තය අභිමුවේ දී මම ජාති වාත්සල්‍යයෙන් ඔද වැඩී යමින් සිටියෙමි.එහෙත් මගේ ගමන් සඟයා ඒ කිසිවක් තුට්ටුවට මායිම් නොකොට දෙනෙත් පුරා පහළින් පෙනෙන දර්ශනය නරඹමින් සිටියේ ය. සැබැවින් ම ඔහු භාවනා කරන්නාක් මෙනි. ජාති මාමක හැඟීම්වලින් ඔඳ වැඩීම මදකට කල් තබා මා ද කළ යුත්තේ ලෝකාන්තයේ සිරි නැරැඹීම බව ඒ මොහොතේ මට කල්පනා විය. එබැවින් මම ද ගමන් සඟයා අසලට ගොස් ඒ මහා ප්‍රපාතයෙන් පහළ බැලීමි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=f1007064</link>
    <topic>පුංචි තියටර් එකේ මහා නළුවානාමෙල් වීරමුනි</topic>
    <author>සන්ධ්‍යා කරුණාරත්න හාචින්තා රණසිංහ</author>
    <content>නිමාවක් නැතිව දහවල මූදේ සද්දෙ ඇසෙයි. වෙරළෙ දුවපැන නටන කොල්ලො කුරුට්ටන්ගේ සද්දෙ මූදෙ සද්දෙට නොදෙවෙනිය. පුංචි කොල්ලන්ට ජීවිතයේ බරපතළ බවක් නොදැනෙයි. හරිම සැහැල්ලුවෙන් ඔවුන් ඔවුන්ගේ ලෝකයේ දුවපැන නටයි.ජනාකීර්ණ වූ බොරැල්ල මධ්‍යයේ ගැමි සුන්දරත්වයකින් හෙබි පුංචි තියටර්හි අධිපති මේ කොල්ලො කුරුට්ටන් අතර සිටි බව ඔබ සිතන්නේ ද ? ඔබ සිතුවත් නැතත් එදා ඔහු අහුංගල්ල, මිත්තරමුල්ල ගමේ දං බෝවිටියා කැලේ පනිමින් දඟකාරයෙක්ව සිටියේ ය. එදා ඔහු නාහෙට අහන්නැති කොලු ගැටයෙක් වුවත් අද ඔහු රටත් ලෝකයත් ජයගත් දක්ෂයෙකි. අන් කවරෙකුවත් නොව ඔහු නාමෙල් වීරමුනි ය.ගුරුවරයෙකු, අධ්‍යාපන දෙපාර්තමේන්තුවේ සංස්කාරකවරයෙකු, නීති කෙටුම්පත් දෙපාර්තමේන්තුවේ සහකාර නීති කෙටුම්පත් සම්පාදකයෙකු, නීතිඥවරයෙකු, නාට්‍ය නිෂ්පාදකයෙකු පමණක් නොව නළුවකු ලෙස ද ඔහු ජිවිතය ජය ගත්තේ ය. ඔහුගේ ජීවිතයෙහි මෙතෙක් සිදු වූ අමතක නොවන මතකයන් බොහොමයකි.අපේ අම්මා මාව දඩබ්බරයෙකු විදියට ඒ කාලේ හැඳින් වූවා. ඒ තරමටම මං දඩබ්බර වැඩ කරලත් තියෙනවා. පොඩි කාලෙ මං පාසල් ගියේ ගල්වෙහෙර පාසලට. ගෙදර ඉඳල සැතපුම් කිහිපයක් පයින් යනවා පාසලට. විජේපාල මගේ් යාළුවා. ඔහු හිටියේ අපට අල්ලපු වත්තෙ. අපි දෙන්නා තමයි පාසල් ගියේ ආවේ.කවි, කතා කියන්න මං පොඩි කාලෙ ඉඳලම හරි ආසයි. ඒ නිසා පාසලේ සාහිත්‍ය සංගමය තිබෙන දවස්වලට මාත් ඉදිරිපත් වෙලා කවියක් හරි කතාවක් හරි කරනවා. එදා පාසලේ සාහිත්‍ය සංගමය තිබුණා. ලෝවැඩ සඟරාවේ කවියක් කියන්න මං ඉදිරිපත් වුණා. ඒ කවිය අවසානයේ ‘කයි පයියා’ කියල වචනයක් කියැවෙනවා. ඉතිං මං මේ කවිය සාහිත්‍ය සමිතියට ඉදිරිපත් කරල ඇවිත් වාඩි වුණා. (ඒ වචනයෙන් කියැවෙන්නේ අපේ ශරීරය ගැන. ඒ නිසා එය නරක වචනයක් නොවෙයි.)පාසල ඇරෙන්න සීනුව ගැහුවා. පොත් ටිකයි, තීන්ත කූඩුවයි අරගෙන ගෙදර එන්න මාත් යාළුවො ටිකත් පාසලෙන් පිටත්වුණා. මං ඉස්සර කරල යාළුවො පිටුපස්සට වෙලා මට කොලොප්පං කරනවා. මගේ යාළුවා විජේපාලත් මට කොලොප්පං කරනවා. (‘කයි පයියා’ කියන වචනෙට තමයි ඔවුන් මට කොලොප්පං කරන්නෙ.) මට හොඳටම තරහා ගියා. මගෙ අතේ තිබුණ තීන්ත කූඩුවෙන් විජේපාලගේ ඔළුවට ගැහුවා. විජේපාලගෙ ඔළුව පැළුණා.පහුවදා විජේපාලගේ මවුපියො පාසලට ඇවිත් ලොකු මහත්තයට පැමිණිලි කළා. පාසලට තිබුණෙ එක ශාලාවයි. ඒ ශාලාවට මුළු පාසලේම ළමයි කැෙඳව්වා. සී. පී. ද සිල්වා මහත්තයාගේ මාමා තමයි අපේ පාසලේ ලොකු මහත්තයා විදියට හිටියේ. ඔහු හරිම සැරයි. ශාලාවට ළමයි ආවට පස්සෙ මාව ඉදිරියට කැඳෙව්වා. මගෙ ඇඳුම ගලවලා ඩෙස් එකක බාවලා තියලා මීටර් එක හමාරක් දිග පේර කෝටුවකින් ගැහුවා. ඒ ගහපු තැන්වලින් ලේත් ආවා. මේ ප්‍රශ්නෙ නිසා ගෙවල් දෙකේ අය කාලයක් ගතවන තුරු කතා නොකරත් හිටියා.ඒ වෙනකොට මගේ තාත්තා ජීවතුන් අතර හිටියේ නැහැ. අම්මා තමයි මාව බලාගත්තෙ. තීන්ත කූ®ඩුවෙන් ගහලා විජේපාලගේ ඔළුව පැලු නිසා ලොකු මහත්තයා මාව පාසලෙන් අයින් කළා. මං පාසල් යන්න බෑ කිව්වත් අම්මා ඒක අහන්නැතිව අපේ මාමා කෙනෙක් එක්ක මාව පේරාදෙණිය මධ්‍යම මහා විද්‍යාලයට යැව්වා. ‘මේ මදාවියා එක්කගෙන යන්න’ කියලා අම්මා ඩැනියෙල් මාමාට කිව්වා. මට මතකයි.පෝය දවසක් උදාවුණා. ඒ දවසෙ අම්මාත් මාත් සිල් ගත්තා. එතකොට මට වයස අවුරුදු අටයි. පන්සලේ දී සිල් අරගෙන ගෙදර ආවා. අම්මා මට කිව්වා පුතේ, මොකක් හරි පොතක් අරගෙන එක තැනකට වෙලා කියවන්න කියලා. තාත්තගේ පොතක් අරගෙන මං රස කර කර කියෙව්වා. ඩබ්ලිව්. එස්. සිල්වා මහතා විසින් රචිත ‘සුනේත්‍රා හෙවත් නොනැසෙන රැජිණ’ පොත තමයි මං කියෙව්වේ. මොකක්ද පුතේ ඔය කියවන පොත’ කියලා අම්මා මගෙන් ඇහුවා. හරිම ලස්සනයි අම්මෙ කියලා ඒ නවකතා පොත මං කියෙව්වා. ජීවිතයේ ප්‍රථමවතාවට නව කතා පොතක් කිය වූ අවස්ථාව එයයි. ඒ වගේම ජීවිතේට සිල්ගත් එකම අවස්ථාවත් ඒකයි. එදා සිල් පවාරණය කළා කළාමයි අද වනතුරු මට තවමත් සිල් ගන්න බැරි වුණා.කොළඹ නාලන්දා විද්‍යාලයෙන් උසස් පෙළ විභාගය සමත් වී 1957 දී ලංකා විශ්වවිද්‍යාලයට ඇතුළත් වුණා. විශ්වවිද්‍යාලයේ අලුත් ශිෂ්‍යයන්ට නවක වදය දුන්නා. හැබැයි අද වගේ් නරක විදියට නොවෙයි ඒ කාලේ නවක වදය හරිම සුන්දරයි. නවකයෙක් විදයට මටත් රැග් වෙන්න සිදුවුණා. විශ්වවිද්‍යාලයේ පොදු කෑම කාමරයක් තිබෙනවා. මං ඒකෙ ඉඳලා කෑම කාලා එළියට එනකොට, කණ්ඩායමක් එළියෙ කසු කුසු ගාමින් හිටියා.එච්. ජේ. සී. විජේදාස, අමරදාස ගුණවර්ධන, පේ‍්‍රමසිරි, සත්‍යපාල ඒ කණ්ඩායමේ කිහිපදෙනෙක්. ඒ අතරින් කෙනෙක් මට කතා කළා. ඉංග්‍රීසියෙන් තමයි කතා කෙළේ. ‘’නවකයා මෙහෙවර’ කියලා මට කතා කළා. මාත් ගියා. අද සත විසිපහ වගේ ඒ කාලෙ තියෙන කුඩාම මුදල තමයි සත භාගෙ. සත භාගයක් මට දීලා ඔවුන් මට කිව්වා. මේකෙන් සිගරට් පැකැට් එකක් අරගෙන ඉතුරු ගාණ ගෙනත් දෙන්න කියලා.ඒ මුදලෙන් සිගරට් පැකට් එකක් තියා එක සිගරට් එකක්වත් ගන්න මදි. තව ඉතුරුත් ගේන්න කිව්වා. හොඳ වැඩක් කරන්න ඕන කියලා මාත් කල්පනා කළා. හිස් සිගරට් පෙට්ටියක් මං හොයාගත්තා. සිගරට් පෙට්ටියක් ගේන්න කියලා කිව්වා මිස සිගරට් සමඟ සිගරට් පෙට්ටියක් ගේන්න කියලා මට කිව්වේ නෑනේ. ඉතිං ඔවුන් මට කී පරිදි මාත් හිස් සිගරට් පෙට්ටියකුත්, සත භාගෙයි ගිහිං දුන්නා. ‘මූ අපිටත් වඩා මරු බඩුවක්නෙ’ කියලා ඔවුන් මාව උස්සගෙන කෑ ගැහුවා. එදා ඉඳල අපි හැමෝම හොඳ යාළුවෝ.1959 දී නළුවෙක් වෙන්න මට වරම් ලැබුණා. ඒ විශ්වවිද්‍යාලයේ දී මහාචාර්ය සරච්චන්ද්‍රයන් ‘’රත්තරං’’ නමින් නාට්‍යයක් කළා. මේ නාට්‍යයට නළුවන් තෝරා ගන්න විශ්වවිද්‍යාලයේ ‘බී’ දේශන ශාලාවේ පරීක්ෂණයක් පැවැත්වූවා. ‘මනමේ’ නාට්‍යයේ වැද්දාගේ චරිතය රඟ පෑ ප්‍රථම නළුවා එඩ්මන් විජේසිංහත් මගෙ ළඟ වාඩිවෙලා හිටියා.150, 200 ක් විතර ළමයි මේ නළු, නිළියන් තෝරන එකට ඉදිරිපත් වෙලා හිටියා. එඩ්මන්ගෙන් මං ඇහුවා ‘මාත් යන්නද බං ‘ කියලා. පලයන් පලයන් කියලා ඔහු මාව වේදිකාවට තල්ලු කළා. ‘රත්තරං’ නාට්‍යයේ නළුවෙක් විදියට මාව තෝරාගත්තා. ඒ විදියට තමයි මගේ ජීවිතයේ ප්‍රථමවතාවට මං නාට්‍ය නළුවෙක් වුණේ.“අතරමඟ” නමින් කෙටිකතා පොතක්මං ලිව්වා. “පතෝල හොරු” එහි එක කෙටි කතාවක්. ඒ දවස්වල මං විශ්ව විද්‍යාල ශිෂ්‍යයෙක් විදියට හිටියේ. 1959 දී හොඳම කෙටි කතාවට හිමි රන් පදක්කමක් “පතෝල හොරු” කෙටි කතාවට ලැබුණා. විශ්ව විද්‍යාල යාළුවො කට්ටියත් එක්ක එදා හවස මං නුවර ක්වීන්ස් හෝටලයට ගියා.ගිහිං අපි හොඳට බිර බිව්වා. බීර බීලා හොඳටම විනෝද වුණා. බීර බොන්න සල්ලි හොයාගත්තෙ මට ලැබුණ රන් පදක්කම විකුණලා. ඒ වයස නාහෙට අහන්නැති තරුණ වයසනේ. ඉතිං ලැබුණ රන් පදක්කමේ වටිනාකම මට තේරුණේ නැහැ. දැන් තමයි එහි බරපතලකම තේරෙන්නේ.නීති කෙටුම්පත් සම්පාදන දෙපාර්තමේන්තුවේ මං කාලයක් සේවය කළා. සහකාර නීති කෙටුම්පත් සහකාරවරයෙක් විදියට මං එතැන හිටියා. ලංකාවටම හිටියේ හය දෙනයි. වැටුප ඒ කාලෙ විදියට රුපියල් 1200 ක් විතර ලැබෙනවා. එය විශාල මුදලක්. වැඩිදුර අධ්‍යයන කටයුතු සඳහා කැනඩාවට යාමට මට ශිෂ්‍යත්වයක් ලැබුණා. අමෙරිකාවේ වොෂිංටන්වලට මං ගියා. ජයන්ත ධනපාල නැවතිලා හිටියෙ එහේ.මාත් ඔහු සමඟ නැවතුණා. අමෙරිකානු පාර්ලිමේන්තුවේ ක්‍රියාකාරකම් පිළිබඳ නිරීක්‍ෂකයෙකු විදියට මං හිටියා. අමෙරිකානු ඩොලර් 4000ක මුදලක් මට ලැබුණා. කැනඩාවේ ශිෂ්‍යත්වයට මං ගියේ වැටුප් රහිත නිවාඩුවක්. මේ නිවාඩු කාලය තුන් මාසයකින් දීර්ඝ කරන ලෙස ඉල්ලා මං ලංකාවේ නීති කෙටුම්පත් දෙපාර්තමේන්තුවට ලියුමක් එව්ව. මං එවූ ලිපිය නොලැබුණු බව සඳහන් කරමින් වහාම සේවයට වාර්තා කරන ලෙස මට ලියුමක් ලැබුණා.මේ ලියුම මට ලැබුණු වහාම මට උන්හිටි තැනත් අමතක වුණා. මොකද මට රැකියාව අහිමි වුණොත් කියල. ඒ නිසා මං මගේ ඇඳුම් බෑගයත් රැගෙන ලංකාවට ඒමට පිටත් වුණා. එංගලන්තයට ඇවිත් තමයි ලංකාවට එන්න තිබුණේ. එංගලන්තයට ආවට පස්සෙ ලංකාවට එන්න ගුවන් යානයක් තිබුණේ නැහැ. සතියකින් පස්සෙ තමයි සීට් බුක් කරන්න මට අවස්ථාව ලැබුණෙ.මගේ යාළුවෙක් එංගලන්තයේ හිටියා. එයා ළඟ තමයි මං ඒ දවස් ටික නැවතිලා හිටියේ. ඒ සිටින අතරතුර මං මාලනීට කෝල් එකක් දී විස්තරය කිව්වා. මාලනීමට කිව්වා . “මාත් ළමයිනුත් ඔයා එනකං බලාගෙන ඉන්නවා. හැබැයි රැකියාවෙන් අයින් කළා කියලා ගෙදරට ලියුම ආවා” කියලා. මට ඒ වෙලාවෙ තරු පෙනුණා. මොකද කරන්නෙ කියලා මං කල්පනා කළා. එංගලන්තයේ නවතින්න මං තීරණය කළා.සුදුසුකම් තිබුණත් එකපාරටම රැකියාවක් හොයාගන්න අමාරුයිනෙ. ඒ නිසා මං පෙට්‍රල් ෂෙඩ් එකක රැකියාවට ගියා. නත්තල් කාලෙ උදාවුණා. සම්පූර්ණ ටැංකියක් පෙට්‍රල් ගැහුවම සුද්දො පවුං දීලා ඉතිරිය අපට තියා ගන්න කියනවා. මේ කාලෙදී මං බිරිඳයි ළමයිනුයි එංගලන්තයට ගෙන්වා ගත්තා. ෂෙඩ් එකේදී පෙට්‍රල් ගහද්දී සන්තොෂ මුදල් විදියට මට පවුං 64 ක මුදලක් ලැබුණා. ඒක ගෙනත් මං මාලනීට දුන්නා.හිස් ටින් එකක් ගෙනත් මාලනී ඒ මුදල එයට දමා ඒක මගේ අතට දුන්නා මේක ඔයාගේ පුංචි තියටර් එකට තියාගන්න කියලා. එදා 1976 දෙසැම්බර් 24 දා. දිනය. එදා තමයි පුංචි තියටර් එක ගොඩනඟන්න මුදල් එක්කළ පළමු දවස. 1962 දී තමයි මං අදහස් කලේ පුංචි තියටර් එකක් හදන්න ඕන කියලා.මං එංගලන්තයේ අවුරුදු 29 ක් හිටියා. පෙට්‍රල් ෂෙඩ් එකේ වැඩකරමින් සිට නීති සමාගමකට බැඳුණා. සොලිසිටර් විභාගය ගෙන එය සමත් වුණා. “නාමෙල් ද සිල්වා සහ සමාගම නමින් නීති සමාගමක් මං එංගලන්තයේ පිහිටුවා ගත්තා. මගේ කාර්යාලයේ සේවකයන් 41 ක් වැඩ කළා. ඉංගී‍්‍රසි, අයිරිෂ්, දෙමළ මුස්ලිම්, සිංහල සේවාදායකයන් 14,000 කට වැඩි පිරිසක් මට හිටියා. එහිදී මං හොඳට මුදල් හම්බ කළා. ඒ හම්බ කළේ මගේ මහන්සියෙන්. ලංකාවේ නීති කෙටුම්පත් දෙපාර්තමේන්තුවේ රැකියාවෙන් මාව ඉවත් කළ එක මගේ වාසනාව බවට පත් වුණා.2002 දී මං ලංකාවට ආවා. මාත් සමඟ මාලනිත් ළමයිනුත් ආවා. 1987 දී එංගලන්තයේ සිට නිවාඩුවකට ලංකාවට පැමිණි අවස්ථාවක බොරැල්ලෙන් ඉඩමක් මිලදී ගත්තා. ඒ මිලදී ගත් ඉඩමෙ තමයි අද මේ පුංචි තියටර් එක හදලා තියෙන්නෙ. “නාමෙල් - මාලනී” පුංචි තියටර් කියන නම දාන්නත් හේතුවක් තිබුණා.ලංකාවට ආවට පස්සෙ ආධුනික නළු නිළි සංගමයේ ලේකම් ලෙස මාව පත්කර ගත්තා. නාට්‍ය පෙන්වලා මං රුපියල් 16,000 ක මුදලක් හෙව්වා. ඒ මුදල බැංකු ගිණුමකට දාලා සුරක්ෂිතව තැබුවා. ප්‍රථම ලේකම් ධූර කාලය අවසන් වුනාට පසුව නැවත වතාවක් මාවම එම තනතුරට පත් කරන්න සමහරු තීරණය කළත් ඇතැම් අය අකමැති වුණ. මං හරියට වැඩ කරන්නේ නෑ, ලේකම් වාර්තාව හරියට තියාගන්නෙ නෑ කියලා සමහරු මාව විවේචනය කළා.ඒ තරම් හොඳට වැඩ කරලත් වැඩ නොකරන බවට වචන අහගන්න මං කැමති වුණේ නෑ. ඒ නිසා සියලු ලියැකියැවිලි, චෙක්පත් සියල්ලම භාරදීලා මාලිනීත් සමඟ එතැනින් එළියට බැස්සා. මීට පස්සෙ කිසිම දවසක සංගමයකට බැඳෙන්නෙ නෑ කියලා මං එදා තීරණයක් ගත්තා. කලාව සම්බන්ධයෙන් මීට පසුව කරන දෙයක් මාලිනීත් සමඟ එක්වෙලා කරනවා කියලා මං හිතුවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>06</day>
    </date>
    <link>http://www.dinamina.lk/2010/07/06/_art.asp?fn=f1007065</link>
    <topic>පෘතුගීසි නැව් වැටලූගාලු කොටු පවුර</topic>
    <author>දුමින්ද කාරියවසම්</author>
    <content>ගාලු වරායම ගිනි ජාලාවක් වී තිබුණි. දැවැන්ත පෘතුගීසි නැව් විශාල සංඛ්‍යාවකින් පැමිණි කපිතාන් තෝමේ ද සෞසා ඇතුළු පිරිස සිංහල හමුදාවට පහර දී තම ජයග්‍රහණය තහවුරු කළේ මහත් අසීරුවෙනි. මේ පෘතුගීසින් ගාලු කොටුව ජය ගත් කතාවයි.සියවස් හතරකට පෙර සිදු වූ මේ යුද්ධය ගැන කතා කළ යුතු දෑ බොහෝය. සීතාවක රාජසිංහ රජු මෙම සටනේ නියමුවා වීම මහත් වූ විශේෂත්වයකි. අධිෂ්ඨානයෙන් සටන් කළ රාජසිංහයන්ගේ එකම ඉලක්කය වී තිබුණේ පෘතුගීසින් ලංකාවෙන් පළවා හැරීමය.රාජසිංහයන්ගේ යුද ශක්තිය ප්‍රබල විය. නෞකා 40 කින් යුත් නාවික බලකායක් කිසි දිනක පෘතුගීසින් අපේක්‍ෂා නොකළ දෙයකි. 1587 ජනවාරි 10 දින කොළඹ කොටු පවුරට දැවැන්ත ප්‍රහාරයක් එල්ල කරද්දී ගාලු කොටුව ද වටලන්නට හැකි වූහ. දින ගණනක් පැවැති යුද්ධයේදී පෘතුගීසින්ට පසු බැසීම හැර විකල්පයක් නොවීය. ගාල්ලේ ඉදිකළ කුඩා පෘතුගීසි බලකොටුව ද අලි ඇතුන් යොදවමින් ජය ගැනීම ද ඉතිහාසගත සිද්ධියකි.එහෙත් දින කීපයකට පෙර ජයග්‍රහණයෙන් උද්දාමයට පත්ව සිටි සිංහල හේවායන්ගේ බලාපොරොත්තු සුන් කරමින් පෘතුගීසින් නැවතත් බලකොටුව අල්ලා ගත්තේ මහත් විනාශයක් කරමිනි.පසුව ඔවුන් 1619 දී ගාල්ලේ ස්ථිර බලකොටුව තනාගැනීමට සමත් වූයේ උපායශීලී ලෙසිනි. එහෙත් දිගු කලක් ඔවුන්ට දකුණේ අණසක පැතිරවීමට තරම් වාසනාවක් නොවීය. 1640 දී ලන්දේසීන් විසින් පෘතුගීසින්ට පහර දී එහි අණසක පැතිරවූයේ ශක්තිමත් බලකොටුවක් ලෙසිනි.පස් බැමි යොදා තැනූ බැම්ම කළු ගලින් තනා ආවරණය කිරීමත්, කොටු පවුර ගණ්ඨාර කුළුණ, ආරෝග්‍යශාලාව, පල්ලිය, කටුගෙය ආදී බොහෝ දෑ නිර්මාණය වන්නේ මෙම කාලවකවානුව තුළය.පෘතුගීසින්ගෙන් උදුරා ගත් බලකොටුව 1796 දී ඉංගී‍්‍රසීන්ට බාර දෙන්නට ඕලන්දයට සිදු විය. ඒ අනුව දකුණු පළාතේ බ්‍රිතාන්‍ය පාලන මධ්‍යස්ථානය බවට පත් වූයේ අලුත් අංග රැසක්ම එක්වෙමිනි.එම ඉතිහාසය තුළ ගාලු කොටුව තුළ ඉදිකළ දෑ අදටත් පෞරාණික ලෙසින් අප නෙත් ගැටෙන වාර අනන්තය.විඩා නිවා සනසාලන්නට ගාලු සිරි නරඹන්නට රිසි ඔබට ගාල්ල පැරැණි ප්‍රදීපාගාරයේ දසුන ඔබව පිළිගන්නට බලා සිටියි. මෙම පවුරු නිර්මාණය තුළ සමුද්‍ර කෞතුකාගාරය තුළ මුහුදු පතුලේ සැඟව ගිය නෞකාවන් ද ඔබ නෙත ගැටෙයි. පෘතුගීසි, ඕලන්ද යුගයේ කාසි හා භාණ්ඩ කොටස් ද දැකගැනීමට අවස්ථාව හිමිවනු ඇත.ගාලු උරුමය තුළ සැඟවුණු බොහෝ දෑ හෙළිකරන ගාලු උරුමය පදනම සැම විටම ඔබට මෙහි සුන්දරත්වය හා වටිනාකම රැකගැනීමට වෙහෙසෙන සමාජ ආයතනයක් ලෙසින් විශාල සේවාවක් ද සිදු කරයි.තිසර සන්දේශයේ සඳහන් ලෙසින් ගාල්ලට සිරිය හා ආලෝකය වූ ගාලු කොටු පවුර අදත් අප නෙතු අග මවන්නේ අපූර්වත්වයෙන් යුත් චමත්කාරයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=n1007071</link>
    <topic>සංස්ථාව කොරියාවෙන් ගෙනාපෙට්‍රල් තොගය ආපසු යවයි</topic>
    <author>සුභාෂිනී සේනානායක</author>
    <content>කොරියාවේ ඩේව් (DAEWOO)  සමාගමෙන් පසුගියදා ආනයනය කරන ලද මෙට්‍රික් ටොන් 20,000ක පෙට්‍රල් තොගය අපද්‍රව්‍ය සහිත වීම නිසා ඊට අදාළව ගෙවිය යුතු අමෙරිකානු ඩොලර් එක්කෝටි හතළිස් එක් ලක්ෂ හැත්තෑ හත් දහස් එකසිය පනස් හතක (14177157.75) මුදල නොගෙවීමට ලංකා ඛනිජ තෙල් නීතිගත සංස්ථාව තීරණය කොට තිබේ.මේ ඛනිජතෙල් තොගයට අපද්‍රව්‍ය එකතු වී ඇත්තේ නැවේ දී බවට තහවුරු වීම නිසා තෙල් ප්‍රවාහනය කළ නැව අත්අඩංගුවට ගැනීමට කොළඹ නාවික මහාධිකරණයෙන් නියෝගය ලබා ගැනීමට සංස්ථාව පියවර ගෙන ඇතැයි ඛනිජතෙල් කර්මාන්ත අමාත්‍යාංශයේ ලේකම් ටයිටස් ජයවර්ධන මහතා කීය.කොළඹ වානිජ මහාධිකරණයෙන් ලබාගත් තහනම් නියෝගය මත තෙල් සඳහා ගෙවිය යුතු මුදල නොගෙවීමට පියවර ගත් නිසා අපද්‍රව්‍ය සහිත මේ තෙල් තොගය ආනයන කිරීම සම්බන්ධයෙන් සංස්ථාවට කිසිදු අලාභයක් සිදු නොවූ බව ජයවර්ධන මහතා කීය. මේ පිළිබඳව නීතිපතිවරයාගෙන් උපදෙස් ලබාගෙන අවශ්‍ය අධිකරණ ක්‍රියාමාර්ග ගෙන තිබේ.GASOLINE (90 UNI) වර්ගයට අයත් මේ තෙල් තොගය නැවත රැගෙන යාමට තෙල් ප්‍රවාහනය කළ ඩේව් සමාගම එකඟ වී තිබේ. එම සමාගම ලංකා බැංකුවට ඉදිරිපත් කළ ණයවර ලිපිය ඉවත් කර ගැනීමටත් ණය වර ලිපි ගාස්තුව වශයෙන් ගෙවිය යුතු මුදලින් ඇමෙරිකානු ඩොලර් 38965ක් නැවත සංස්ථාවට ගෙවීමටත් මේ පිළිබඳව පැවැති සාකච්ඡාවකදී එකඟ වී ඇතැයි ජයවර්ධන මහතා කීය.මේ ගනුදෙනුවේ දී කුමනාකාරයකින් හෝ සංස්ථාවට විරුද්ධව කටයුතු කිරීමට නැව් හිමියන්ට නොහැකි වන සේ හානි බැදුම්කරයක් ලබාගත් බවද ජයවර්ධන මහතා කීය. පසුගිය මැයි මස 07 දින කොරියානු සමාගමට ලබා දුන් ටෙන්ඩරය අනුව මැයි 26 වැනි දින තෙල් තොගය බහාලූ නැව කොළඹ වරායට පැමිණ තිබේ.එහි රැගෙන ආ ඩීසල් තොගය අදාළ ප්‍රමිතීන්ට අනුකූ®ල වුවද පෙට්‍රල් තොගයේ ජලබිංදු හා කළු පැහැති අංශු ඇති බව පරීක්ෂණ වලින් තහවුරු වී තිබේ.ඒ අනුව එම තෙල් තොගය ප්‍රතික්ෂේප කර වෙළෙඳ පොළේ තෙල් හිඟය ඇති නොවීම සඳහා අවශ්‍ය තෙල් තොග සපයා ගත් බව අමාත්‍යාංශයේ ලේතම්වරයා කීය.කිසිදු අලාභයක් සිදු නොවූ බව ජයවර්ධන මහතා කීය. මේ පිළිබඳව නීතිපතිවරයාගෙන් උපදෙස් ලබාගෙන අවශ්‍ය අධිකරණ ක්‍රියාමාර්ග ගෙන තිබේ. GASOLINE (90 UNI) වර්ගයට අයත් මේ තෙල් තොගය නැවත රැගෙන යාමට තෙල් ප්‍රවාහනය කළ ඩේව් සමාගම එකඟ වී තිබේ.එම සමාගම ලංකා බැංකුවට ඉදිරිපත් කළ ණයවර ලිපිය ඉවත් කර ගැනීමටත් ණය වර ලිපි ගාස්තුව වශයෙන් ගෙවිය යුතු මුදලින් ඇමෙරිකානු ඩොලර් 38965ක් නැවත සංස්ථාවට ගෙවීමටත් මේ පිළිබඳව පැවැති සාකච්ඡාවකදී එකඟ වී ඇතැයි ජයවර්ධන මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=n1007075</link>
    <topic>කෞතුකාගාරය අර්ථවත් වන්නේඅපේ උරුමය විදහා දක්වන නිසයි</topic>
    <author>මහින්ද අලුත්ගෙදර සහ උපාලි කරුණාරත්න</author>
    <content>වසර 2500 ක ඉතිහාසයක් අපට තිබෙන බවත්, කෞතුකාගාරයකින් බලාපොරොත්තු වන්නේ ඒ අතීත අභිමානය හා උරුමය මතු පරපුරට දැකබලා ගැනීමට අවස්ථාව උදාකැර දීම බවත්, ජනාධිපති මහින්ද රාජපක්ෂ මහතා අවධාරණය කරයි.ජාතික තැපැල් කෞතුකාගාරය හා ජාතික මුද්දර ප්‍රදර්ශනාගාරය ඊයේ (06) විවෘත කළ අවස්ථාවේ ජනාධිපතිවරයා එසේ පැවැසීය.අපේ ඉතිහාසය පිළිබඳව ආඩම්බරවනවාසේ ම, ඉතිහාසයෙන් පාඩම් ඉගෙනගෙන ඉදිරියට ගමන් කළ යුතුව ඇතැයි ද ජනාධිපතිවරයා මෙහිදී පෙන්වා දුන්නේ.තැපැල් හා විදුලි සංදේශ ඇමැති ජීවන් කුමාරතුංග මහතාගේ ආරාධනයක් අනුව, ජාතික තැපැල් කෞතුකාගාරය හා මුද්දර ප්‍රදර්ශනාගාරය විවෘත කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් උත්සවශ්‍රීයෙන් මෙහිදී සිදුකෙරිණි. එහිදී ජනාධිපතිවරයා සිදුකළ සම්පූර්ණ කථාව 8 වැනි පිටුවේ පළවේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=n1007072</link>
    <topic>දෙදාස් පන්සීයේ පඩි වැඩි වීම 2011 අය වැයෙන්</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>රජයේ සේවකයන් සඳහා රුපියල් දෙදහස් පන්සියයේ වැටුප් වැඩිවීම 2011 වර්ෂයේ අය වැයෙන් ලබා දෙන බව මුදල් නියෝජ්‍ය ඇමැති චන්ද්‍රසිරි ගජධීර මහතා පාර්ලිමේන්තුවේදී ඊයේ (06) ප්‍රකාශ කෙළේය.එම වැටුප් වැඩිවීම අදාළ වන රජයේ සේවකයන් ගණන දොළොස් ලක්ෂයක් බවද නියෝජ්‍ය ඇමැතිවරයා කීවේය. රජයේ සේවකයන් දොළොස් ලක්ෂය සඳහා රුපියල් 2500 /- බැගින් හා මාස දොළහට අතිකාල දීමනා ඇතුළු ගෙවීම් සඳහා අවශ්‍ය වන මුදල කෝටි 3600 ක් පමණ වනු ඇති බවත් හෙතෙම පැවසීය.රජයේ සේවකයන් ඉල්ලන සහන වෘත්තිය සමිති සමග සාකච්ඡා කර ලබාදෙන බවත් නියෝජ්‍ය ඇමැතිවරයා කීවේය.නියෝජ්‍ය ඇමැතිවරයා එසේ ප්‍රකාශ කළේ වාචික පිළිතුරු අපේක්ෂාවෙන් කුරුණෑගල දිස්ත්‍රික් එ. ජා. ප. මන්ත්‍රී දයාසිරි ජයසේකර මහතා ඇසූ ප්‍රශ්නයකට පිළිතුරු වශයෙනි.එක්සත් ජාතික පක්ෂය මෙන් කිසිම අරමුදලක් සමග කිසිම කොන්දේසියකට එක්සත් ජනතා නිදහස් සන්ධාන රජය යටත් වී නැතැයිද නියෝජ්‍ය ඇමැතිවරයා වැඩිදුරටත් කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=n1007073</link>
    <topic>රනිල් ට වතුර බෝතලයකින්දමා ගැසීම ගැන පරීක්‍ෂණ</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>අය-වැය දෙවැනි වර කියැවීමේ විවාදය අවසන පැවැති ඡන්ද විමසීම අවස්ථාවේ විපක්‍ෂ නායකවරයාට වතුර බෝතලයකින් දමා ගැසීමේ සිද්ධිය ගැන පරීක්‍ෂණයක් පවත්වන බව කතානායක චමල් රාජපක්‍ෂ මහතා පාර්ලිමේන්තුවට ඊයේ (06) දැනුම් දුන්නේ ය.එම සිද්ධිය පිළිබඳ පැමිණිලි ලැබී ඇතැයි ද කී කතානායකවරයා ඒ සම්බන්ධයෙන් පාර්ලිමේන්තුවේ වරප්‍රසාද කමිටුවට යොමු කිරීම සඳහා යෝජනාවක් ඉදිරිපත් කළ හැකි යැයි විපක්‍ෂයේ ප්‍රධාන සංවිධායක ජෝන් අමරතුංග මහතාට පැවැසුවේ ය.කතානායකවරයා එසේ පැවැසුවේ වතුර බෝතලයකින් පහරදීමේ සිද්ධිය පිළිබඳ ජෝන් අමරතුංග මහතා මතු කළ වරප්‍රසාද ප්‍රශ්නය සම්බන්ධයෙන් සිය තීරණය දක්වමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=n1007074</link>
    <topic>ඕනෑම වර්ජනයකට මුහුණ දීමට සුදානම්</topic>
    <author>ශීලා උඩුවර</author>
    <content>ඕනෑම බස් වර්ජනයකට මුහුණ දීමට තමා සූදානම් බව ප්‍රවාහන ඇමැති කුමාර වෙල්ගම මහතා ප්‍රකාශ කරයි.වර්ජනයක් ආවොත් අවශ්‍ය තරම් ලංගම හා පෞද්ගලික බස් රථ ධාවනයට යෙදවීමට ක්‍රියා කරන බව ද ඔහු පවසයි. මොනම හේතුවක් නිසා හෝ බස් ගාස්තු වැඩි නොකෙරේ.එක් සංගමයක් හැර අනෙකුත් ප්‍රධාන පෞද්ගලික බස් සංගම් බස් ගාස්තු වැඩි නොකිරීමට එකඟ වී ඇති බව ඇමැතිවරයා කියයි.ධාවනයට ලංගම බස් රථ 4500 ක් තිබේ. පෞද්ගලික බස් විශාල සංඛ්‍යාවක් ඇති අතර හොඳ දුම්රිය සේවාවක්ද ක්‍රියාත්මකය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=n1007076</link>
    <topic>එ.ජා. සංවිධානයේ කාර්යාලය ඉදිරිපිටදීජනිපෙ උපවාසකරුවනට පොලිස් ප්‍රහාර</topic>
    <author>නුවන් කොඩිකාර</author>
    <content>එක්සත් ජාතීන්ගේ සංවිධානයේ කොළඹ කාර්යාලය ඉදිරිපිට ජාතික නිදහස් පෙරමුණ පැවැත්වූ උපවාසයට සහභාගි වූ පිරිසට පොලිසිය ඊයේ (06) සවස සිදුකළ පහරදීමේදී හිටපු ඇමැති පියසිරි විජේනායක මහතා ඇතුළු තිදෙනකු තුවාල ලබා කොළඹ ජාතික රෝහලට ඇතුළත් කෙරිණි.තුවාල ලබා රෝහල්ගත කර සිටින තිදෙනාගේ තත්ත්වය බරපතළ නොවන බව ජාතික රෝහලේ අධ්‍යක්ෂ හෙක්ටර් වීරසිංහ මහතා පැවැසීය.සාමකාමී ලෙස උපවාසයෙහි නිරතවී සිටියදී පොලිස් නිලධාරීන් විශාල පිරිසක් පැමිණ පහර දුන් බව තුවාල ලබා සිටින අය කීහ.බෑන් කී මූන් මහතා ශ්‍රී ලංකාවට එරෙහිව පත්කර ඇති උපදේශක කමිටුව ඉල්ලා අස්කර ගන්නා ලෙස ඉල්ලමින් එක්සත් ජාතීන්ගේ කොළඹ කාර්යාලය ඉදිරිපිට මෙම උපවාසය ඊයේ (06) ආරම්භ කළේය.ජාතික නිදහස් පෙරමුණ එක්සත් ජාතීන්ගේ කොළඹ කාර්යාලය අසල පැවැත්වූ සත්‍යග්‍රහයට සහභාගී වූ පිරිසට පොලිසිය විසින් පහරදීමක් සිදුකැර ඇති බවට හැගෙන චෝදනාව පිළිබඳව පොලිස් මාධ්‍ය ප්‍රකාශක පොලිස් අධිකාරි ප්‍රිශාන්ත ජයකොඩි මහතාගෙන් ඊයේ (06) රාත්‍රී දිනමිණ කළ විමසීමේදී ඒ මහතා කියා සිටියේ තමාට ඒ පිළිබඳව වාර්තාවී නැති බවයි.මෙම සාමකාමී උද්ඝෝෂණයට සහ උපවාසයට පොලිසිය කළ පහරදීම සම්බන්ධයෙන් ජාතික නිදහස් පෙරමුණේ නායක ඇමැති විමල් වීරවංශ මහතා විසින් ඊයේ පොලිස්පතිවරයාට පැමිණිල්ලක් කර තිබේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=n1007077</link>
    <topic>ජූරියේ සභාපතිට මරණ තර්ජන කිරීම ගැනවහාම පරීක්ෂණයක් පැවැත්වීමට නියෝග</topic>
    <author>රෝෂන් තුෂාර</author>
    <content>හිටපු නියෝජ්‍ය ඇමැති චන්දන කත්‍රිආරච්චි මහතා ඇතුළු විත්තිකරුවන් සිවු දෙනකුට එරෙහිව විභාග කෙරෙන පිළියන්දල නාම්පමුණුව මිනිමැරුම් නඩුවේ ජූරි සභාවේ සභාපතිවරයාට දුරකථනයෙන් මරණීය තර්ජනය කිරීම පිළිබඳව වහාම පරීක්ෂණයක් පවත්වන ලෙස පොලිස්පතිවරයාට ඊයේ (6) නියෝග කළ කොළඹ මහාධිකරණ විනිසුරු කුමුදිනි වික්‍රමසිංහ මහත්මිය, අධිකරණ ශාලාවේ සැකකටයුතු ලෙස සිටි යකැදුරකු ලබන 09වැනි දින දක්වා රිමාන්ඩ් භාරයේ තබන ලෙසද නියම කළාය.ජූරි සභාවේ සභාපතිවරයාට තර්ජනය කර ඇති බවට පැමිණිල්ල මෙහෙයවන රජයේ ජ්‍යෙෂ්ඨ නීතිඥ දිලීප පීරිස් මහතා කළ දැනුම්දීම පිළිගත් විනිසුරුවරිය ඒ පිළිබඳ පරීක්ෂණය කඩිනම් කරන ලෙස එම අවස්ථාවේදීම අධිකරණයේ සිටි රහස් පොලිසියේ සහකාර පොලිස් අධිකාරී සේනක කුමාරසිංහ මහතාට නියම කළාය.එම විමර්ශනය පිළිබඳව ලබන 09 වැනි දිනට අධිකරණයට කරුණු ඉදිරිපත් කරන ලෙසටද විනිසුරුවරිය රහස් පොලිසියට නියම කළාය.මේ නඩුවේ පස්වැනි විත්තිකාර චන්දන කත්‍රිආරච්චි තම පුතෙකු බව සඳහන් කරමින් අධිකරණ ශාලාවේ රැඳී සිටි යකැදුරු මුණගමගේ දොන් ගුණවර්ධන නමැති අය පිළිබඳව පරීක්ෂණයක් පවත්වා අධිකරණයට කරුණු ඉදිරිපත් කරන ලෙසට කෙසෙල්වත්ත පොලිසියේ ස්ථානාධිපතිවරයාට විනිසුරුවරිය තවදුරටත් නියෝග කළාය.නඩුවට අදාළ නොවන සැකකටයුතු ලෙස හැසිරුණ සුදු ඇඳුමින් සැරසි පුද්ගලයකු අධිකරණ ශාලාවේ සිටින බව නඩු විභාගය අතරතුරේ දී රජයේ ජ්‍යෙෂ්ඨ නීතිඥවරයා පැමිණිලි කළේය.මුණගමගේ දොන් ගුණවර්ධන ලෙස හඳුනාගත් එම පුද්ගලයා චන්දන කත්‍රිආරච්චි තම පුතා බව සඳහන් කළේය.එම පුද්ගලයා ඥාතියකු නොවන බවත්, නඩුවේ හතරවැනි විත්තිකරු වෙනුවෙන් තොරතුරු සපයන්නකු බවත් සඳහන් කරමින් මෙහිදී විත්තිකාර චන්දන කත්‍රිආරච්චි වෙනුවෙන් පෙනී සිටි ජ්‍යෙෂ්ඨ නීතිඥ රන්ජන් මෙන්ඩිස් මහතා අධිකරණයට කරුණු ඉදිරිපත් කළේය.අධිකරණ ශාලාවේ රැඳී සිටි මෙම පුද්ගලයා පිළිබඳව රජයේ ජ්‍යෙෂ්ඨ නීතිඥවරයා කරුණු ඉදිරිපත් කරන තෙක් අනෙක් පාර්ශ්වය කරුණු ඉදිරිපත් නොකිරීම බරපතළ වැරැද්දක් බව විනිසුරුවරිය සඳහන් කළාය.එසේ අධිකරණයට කරුණු වසන් කිරීම එම ක්‍රියාවට සහයෝගය දැක්වීමක් බවත්, එය අධිකරණයේ අවධානයට යොමු කරන බවත් විනිසුරුවරිය පැවසුවාය.කිසියම් පුද්ගලයකු දුරකථනයෙන් මරණීය තර්ජන එල්ල කළේ යැයි සඳහන් කරමින් ජූරියේ සභාපතිවරයා අධිකරණයට සන්දේශයක් ඉදිරිපත් කර ඇති බවත් ඒ පිළිබඳව විධිමත් පරීක්ෂණයක් කඩිනමින් පවත්වන ලෙසත් රජයේ ජ්‍යෙෂ්ඨ නීතිඥ දිලිප පීරිස් මහතා අධිකරණයෙන් ඉල්ලා සිටියේය.නඩුවේ පරම විනිසුරුවරුන් ලෙස කටයුතු කරන ජූරි සභාවේ සභාපතිවරයාට තර්ජන එල්ල කිරීම ඔහුට පෞද්ගලිකව කරන ලද තර්ජනයක් පමණක් නොවන බැව් රජයේ ජ්‍යෙෂ්ඨ නීතිඥවරයා අධිකරණයට කරුණු ඉදිරිපත් කරමින් කියා සිටියේය.මෙය අධිකරණයට හා අධිකරණයේ ස්වාධීනත්වයට කරන ලද තර්ජනයක් බවත්, මෙවන් දෙයක් කිසිදු අවස්ථාවක සිදු නොවිය යුතු බවත්, පැවසූ දීලිප පීරිස් මහතා මෙය මෙම නඩුවේ මීට පෙර අවස්ථාවලදී මෙන් නඩු විභාගය අතරමග නතර කිරීමට සිදු කළ දෙයක් බවත් කීය. තමාටද ආරක්ෂාව ලබාදී නොමැති මොහොතක ජූරි සභාවට ආරක්ෂාව ලබාදීම පිළිබඳව ප්‍රායෝගික ගැටලු පවතින බවද හෙතෙම පැවසීය.බියගුලු අය මේ අයුරින් තර්ජන එල්ල කරන බව විනිසුරුවරිය සඳහන් කළාය. 1996 අගොස්තු 24 වැනි දින පිළියන්දල නාම්පමුණුව සල්ගස් හන්දියේදී නීතිවිරෝධි කල්ලියක සාමාජිකයින් ලෙස හැසිරෙමින් කත්‍රිආරච්චිගේ දොන් චන්ද්‍රරත්න යන අයට තුවාල සිදුකිරීම, නීතිවිරෝධිව රැස්වීම හා ගිනිඅවි භාවිතය හා චන්ද්‍රරත්න ඝාතනය කිරීම යන අධි චෝදනා යටතේ විත්තිකරුවන් පස්දෙනකුට එරෙහිව මෙම නඩුව පවරා ඇත.සුනිල් පෙරේරා, රුවන් චන්දන ප්‍රනාන්දු, මහේෂ් පීරිස් හා කත්‍රිආරච්චිගේ දොන් චන්දන කත්‍රිආරච්චි යන අය නඩුවේ චුදිතයන් ලෙස නම්කැර ඇත. හතරවැනි විත්තිකරු වූ නිහාල් සුරේෂ් යන අය අධිකරණය මගහැර සිටින අතර ඔහු නොමැතිව නඩුව විභාග කෙරේ.විනිසුරුවරිය මෙම නඩුවේ විත්තිකරුවන් රිමාන්ඩ් භාරයට පත්කරන ලෙසද නියෝග කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=n1007078</link>
    <topic>සිංගප්පූරු ‘සක්විති’කෝටි 29ක් අරන් පනී</topic>
    <author>භක්ති ධර්මප්‍රිය මෙන්ඩිස්</author>
    <content>මුදල් ආයෝජනය කරන ආයතනයක් මුවාවෙන් පුද්ගලයන්ගෙන් රුපියල් කෝටි 29ක මුදල් වංචා කළ සිංගප්පූරු ජාතිකයකු පිළිබඳව පොලිස් වංචා විමර්ශන අංශය විසින් තොරතුරු අනාවරණය කර ගෙන තිබේ.සැකකරු කොළඹ ලෝක වෙළඳ මධ්‍යස්ථාන ගොඩනැගිල්ලේ මේ ආයතනය පවත්වාගෙන ගොස් ඇති අතර එහි තරුණ තරුණියන් විසිහත්දෙනකු සේවය කර ඇති බව පොලිසිය පවසයි. මේ වන විට එම තරුණ තරුණියන්ට රැකියා නොමැතිව ඔවුන් අසරණ වී ඇතැයි ද පැවසේ.සැකකාර සිංගප්පූරු ජාතිකයා ශ්‍රී ලංකාවට අවස්ථා කිහිපයක දී පැමිණ ඇති අතර ඔහු සමඟ සම්බන්ධ වී මේ ජාවාරම සිදු කළ පුද්ගලයන් සොයා පොලිසිය විශේෂ පරීක්ෂණයක් ආරම්භ කර තිබේ.ව්‍යාපාරිකයන් සහ පුද්ගලයන් අමෙරිකානු ඩොලර් 3000 (රුපියල් ලක්ෂ තුන හමාරකට ආසන්න මුදල්) සිට ඉහළට මුදල් මොහු ළඟ තැන්පත් කර ඇති බව පැවසේ. සැකකාර සිංගප්පූරු ජාතිකයා මෙරටින් පැනගොස් ඇතැයි පොලිසිය සැකකරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=n1007079</link>
    <topic>ෆොන්සේකාට එරෙහි නඩු විභාගයේචෝදනා මහාධිකරණය හමුවට</topic>
    <author>ශිරෝමි අබයසිංහ</author>
    <content>සුදු කොඩි රැගෙන යටත් වීමට පැමිණි එල්.ටී.ටී.ඊ. නායකයන් මරා දමන්නැයි ආරක්ෂක ලේකම් ගෝඨාභය රාජපක්ෂ මහතා පැවසුවේ යැයි “සන්ඩේ ලීඩර්” පුවත්පතේ මාධ්‍යවේදිනි ප්‍රෙඩ්රිකා ජෑන්ස්ට කළ ප්‍රකාශය සම්බන්ධයෙන් ජනරාල් සරත් ෆොන්සේකා මහතාට එරෙහිව මහාධිකරණ විනිසුරුවරුන් තිදෙනෙකු හමුවේ විශේෂ නඩු විභාගයක් (බපඪචත චබ – ඡචප) පැවැත්වේ.ඒ සදහා වූ චෝදනා නීතිපතිවරයා විසින් කොළඹ මහාධිකරණය වෙත ඊයේ (6)ඉදිරිපත් කරනු ලැබීය. හදිසි නීති රෙගුලාසි යටතේ චෝදනා තුනක් සහ එම චෝදනාවලට අදාළ වන තොරතුරු වාර්තාවක්, නීතිපතිවරයා කොළඹ මහාධිකරණය වෙත ඉදිරිපත් කරමින් එම චෝදනා පිළිබඳව විශේෂ අධිකරණ විභාගයක් පවත්වන ලෙස දන්වා තිබේ.2009 දෙසැම්බර් මස 08 වැනිදා කොළඹදී මහජනයා බිය වැද්දිය හැකි සහ කැළඹීමට පත් කළ හැකි ව්‍යාජ ප්‍රකාශයක් ලෙසින් ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතා යුද හමුදාවේ 58 වැනි සේනාංකයේ ආඥාපතිව සිටි බ්‍රිගේඩියර් ශවේන්ද්‍ර සිල්වා මහතාට දුරකථනයෙන් කථා කොට, යටත්වීමට උත්සහ දරණ එල්.ටී.ටී.ඊ. නායකයින්ට යටත්වීමට ඉඩ නොදෙන ලෙසත්, ඔවුන් සියලු දෙනාම මරාදැමිය යුතු බවත් පැවසුවේ යැයි “සන්ඩේ ලීඩර්” පුවත්පතේ කතුවරියක වන ප්‍රෙඩ්රිකා ජෑන්ස්ට පැවසීම, ෆොන්සේකා මහතා සිදු කර ඇතැයි සඳහන් පළමුවැනි චෝදනාව වේ.එම දිනයේදීම ජාතිවාදී හැඟීම් ඇවිස්සෙන තොරතුරු ප්‍රෙඩ්රිකා ජෑන්ස්ට සැපයීම සහ එමඟින් ශ්‍රී ලංකා ආණ්ඩුව කෙරෙහි මහජනතාව තුළ විරුද්ධත්වයක් ඇති කිරීමට තැත් කිරීම අනෙකුත් චෝදනාව වේ.මෙම චෝදනාවෙන් විභාග කිරීම සඳහා අගවිනිසුරු අසෝක සිල්වා මහතා විසින් විනිසුරු මඩුල්ලක් පත් කෙරෙනු ඇත. නීතිපතිවරයා ඉදිරිපත් කර ඇති තොරතුරු වාර්තාව අනුව ප්‍රෙඩ්රිකා ජෑන්ස්, 2009 දෙසැම්බර් මස 7 දා සරත් ෆොන්සේකා මහතාගෙන් කළ ඉල්ලීමක් පරිදි පසුදින ඔහුගේ කාර්යාලයේදී පුවත්පත් සාකච්ඡාවක් පැවැත්වීම සඳහා මුණගැසී තිබේ’ එම අවස්ථාවට ‘ලීඩර් පබ්ලිකේෂන්’ ආයතනයේ සභාපති ලාල් වික්‍රමතුංග, තේමිස් විජේවර්ධන සහ ඡායාරූප ශිල්පී තුසිත කුමාර යන අය සහභාගි වී තිබේ.මෙම සාකච්ඡාවේදී; යුද්ධයේ අවසන් අදියරේදී එල්.ටී.ටී.ඊ. නායකයින් ඔවුන්ගේ පවුලේ උදවිය සමඟ සුදු කොඩි රැගෙන යටත්වීමට වෑයම් කිරීම පිළිබඳව ප්‍රෙඩ්රිකා, ෆොන්සේකා මහතාගෙන් විමසා සිටි අවස්ථාවේදී ගෝඨාභය රාජපක්ෂ මහතා, 58 වැනි සේනාංකයේ ආඥාපතිව සිටි බ්‍රිගේඩියර් ෂවේන්ද්‍ර සිල්වාට දුරකථනයෙන් කථා කර ඉහත සඳහන් ප්‍රකාශය කළ බව, 58 වැනි සේනාංකයට සම්බන්ධ මාධ්‍යවේදියකුට ශවේන්ද්‍ර සිල්වා පැවසුවේ යැයි ෆොන්සේකා මහතා ප්‍රෙඩ්රිකාට පවසා තිබේ.මේ පිළිබඳව කරුණු විමසීම සඳහා ගෝඨාභය රාජපක්ෂ මහතා ප්‍රෙඩ්රිකා දුරකථනයෙන් සම්බන්ධ කර ගැනීමට උත්සහ ගෙන ඇති නමුත් කාර්යාලයේ නොසිටි නිසා විමසා බැලීමට නොහැකි වී තිබේ.මේ පිළිබඳව බ්‍රිගේඩියර් ශවේන්ද්‍ර සිල්වා මහතාගෙන් විමසූ විට ඔහු අදහස් පළ කිරීමෙන් වැළකී සිට ඇත. මෙම ප්‍රවෘත්තිය 2009 දෙසැම්බර් 13 දා “සන්ඩේ ලීඩර්” පුවත්පතේ මුල් පුවත ලෙසට පළ විය.ෆොන්සේකා මහතා මෙම ප්‍රකශය කළ බැව් “ලීඩර්” ආයතනයේ සභාපති ලාල් වික්‍රමතුංග මහතා සනාථ කරයි. ෆොන්සේකා මහතා මේ පිළිබඳව දැන ගන්නා විටත්, ඔහු යුධ හමුදාපතිවරයා ලෙස සිටි බව වික්‍රමතුංග මහතා පවසයි.පසුව වික්‍රමතුංග සහ ප්‍රෙඩ්රිකා දෙපළ ෆොන්සේකා මහතා හමු වී ඇති අතර, තමන් කළ ඒ ප්‍රකාශය ෆොන්සේකා මහතා ප්‍රතික්ෂේප කර නොමැත. මේ පිළිබඳව 2009/12/20 වැනි දින “ලීඩර්” පුවත්පතේ පැහැදිලි කිරීමක් පළ කර ඇති අතර, 2010/01/03 දා එම පුවත්පතේ ප්‍රෙඩ්රිකා වැඩිදුර ප්‍රවෘත්තියක් පළ කර ඇත. එම ප්‍රවෘත්තිය සම්බන්ධයෙන් කිසිදු අභියෝගයක් එල්ල වී නොමැත.ශවේන්ද්‍ර සිල්වා මහතා පවසන්නේ මෙවැනි කිසිදු නියෝගයක් ඔහුට ගෝඨාභය රාජපක්ෂ මහතාගෙන් නොලැබුණු බවයි. ‘සුදු කොඩි’ රැගෙන යටත් වීමට පැමිණෙන අය පිළිගෙන ඔවුන්ගේ මූලික අවශ්‍යතා සපුරාලූ බව සිල්වා මහතා පවසයි. යනුවෙන් තොරතුරු වාර්තාවේ සඳහන් වේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=n10070712</link>
    <topic>විශ්‍රාම වැටුප් දෙන්නමසකට කෝටි දසදහසක්</topic>
    <author>චන්දිමා එදිරිමාන්න</author>
    <content>මේ වන විට මසකට රුපියල් කෝටි දහදහස් තුන්සියයකට වැඩි මුදලක් විශ්‍රාම වැටුප් ලෙස ගෙවන බව විශ්‍රාම වැටුප් දෙපාර්තමේන්තුව පවසයි.විශ්‍රාම වැටුප් ලබන මුළු පිරිස හාරලක්ෂ හැටදහසක් වන බව විශ්‍රාම වැටුප් දෙපාර්තමේන්තුවේ අධ්‍යක්ෂ ජනරාල් කේ. ඒ. තිලකරත්න මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=n10070710</link>
    <topic>රටේ ඉදිරි ගමන වැළැක්වීමට අපේ රටේමඑක්තරා කොටසක් සහයදීම කනගාටුවට කරුණක්</topic>
    <author>මහින්ද අලුත්ගෙදර සහ උපාලි කරුණාරත්න</author>
    <content>ත්‍රස්තවාදයෙන් රට මුදාගැනීමට යාමේ දී මෙන්ම ත්‍රස්ත ගැටුම්වලින් සිදුවූ හානිය පිළිබඳ විමර්ශනය කොට එම ප්‍රදේශ ඇතුළුව රටේ අනාගතය තහවුරු කිරීමට යාමේ දී ද ජාත්‍යන්තර බලපෑම් එල්ල වන්නේ යැයි ජනාධිපති මහින්ද රාජපක්ෂ මහතා අවධාරණය කරයි.රටේ අනාගතය තහවුරු කිරීමට යන ගමන වැළැක්වීමට අපේ රටේම කොටසක් සහයෝගය ලබාදීම කනගාටුවට කරුණක් බව කී ඒ මහතා පාවාදීමකින් තොරව රට ගැන සිතා කටයුතු කිරීම ඉතාම වැදගත් බව ද ප්‍රකාශ කරයි.ජනාධිපතිවරයා මේ බව කියා සිටියේ ජාතික තැපැල් කෞ තුකාගාරය සහ මුද්දර ප්‍රදර්ශනාගාරය විවෘත කිරීමේ අවස්ථාවට එක්වෙමිනි. මේ ජාතික තැපැල් කෞතුකාගාරය සහ මුද්දර ප්‍රදර්ශනාගාරය තැපැල් හා විදුලි සංදේශ අමාත්‍යාංශ පරිශ්‍රයේ ස්ථාපිත කැර තිබේ.මෙහිදී වැඩිදුරටත් කතා කළ ජනාධිපති මහින්ද රාජපක්ෂ මහතා, මෙය විවෘත කිරීමට අවස්ථාව ලැබීම ගැන මම සතුටු වෙනවා. අපේ ඉතිහාසය පිළිබඳව ආඩම්බර වෙනවා සේම එය රැකිය යුතු වෙනවා. ඉතිහාසයෙන් පාඩම් ඉගෙන ගෙන ඉදිරියට ගමන් කළ යුතු වෙනවා. අපේ ඉතිහාසය මතකයෙන් ඈත් කරන්නට යම් යම් අවස්ථාවන් හිදී උත්සාහ ගත්තා.අපේ ඉතිහාසය පාසල් විෂයෙන් ද ඈත් කර දැම්මා. ඒ ප්‍රෞඪ ඉතිහාසය අධ්‍යයනය කළ යුතු වෙනවා. වසර 2500 ක ඉතිහාසයක් අපිට තිබෙනවා. කෞතුකාගාරයකින් අපි අපේක්ෂා කරන්නේ නව පරපුරට යමක් ඉගෙන ගෙන තම රට පිළිබඳව ආඩම්බරයෙන් අතීත කරුණු පිළිබඳ අවබෝධ කර ගන්නයි.අපේ තැපෑලට වසර 200 කට වඩා ඉතිහාසයක් තිබෙනවා. එදා පණිවිඩ යැවීමට අපේ රටේ පක්ෂීන්ද ප්‍රයෝජනයට ගත්තා. පන්හිඳ පාවිච්චි කළ යුගය තුළ පණිවිඩ ගෙන ගිය ආකාරය අපි දැක්කා. ඒ ඉතිහාසය සමඟ අද වර්තමානයට පැමිණ තිබෙනවා. කුඩා කාලයේ මුද්දර එකතු කිරීමට සෑමදෙනාම උත්සාහ කරනවා.ශ්‍රී ලංකා තැපැල් දෙපාර්තමේන්තුව තුළ ශක්තිමත් වෘත්තීය සමිති ව්‍යාපාරයක් තිබෙනවා. අද අපේ දරුවන්ට මුද්දර පිළිබඳ තොරතුරු රැසක් ලබා ගනිමින් දැනුම එකතු කැර ගන්නට පුළුවන්. ඇත්තටම අද මම සතුටු වෙනවා මේ මුද්දරයට චිත්‍රයක් නිර්මාණය කළේ වවුනියාවේ දමිළ පාසල් දැරියක් වීම ගැන.ඔවුන් සියලු දෙනාම බලාපොරොත්තු වන්නේ යුද්ධය අවසන් වූ සාමකාමී රටක්. මේක සෑම දරුවෙකුගේම බලාපොරොත්තුව වෙනවා. ඔවුනට හොඳ අධ්‍යාපනයක් ලබාදීම අපේ වගකීමක් වෙනවා. දශක තුනක කාලයක් අපේ රටේ පැවැති ත්‍රස්තවාදී අරගලය නිසා අපේ රට ආපස්සට ගියා. අපි ඒ තත්ත්වයෙන් මුදාගත් රට සංවර්ධනය කළ යුතු වෙනවා.අපිට එදා නොයෙක් බලපෑම් පැමිණියා. ත්‍රස්තවාදයෙන් සිදුවූ හානිය පිළිබඳ විමර්ශනයට කොමිෂමක් පත් කළ පසුවද විදේශීය බලපෑම් පැමිණෙනවා. අපේ රටේම කොටසක්ද ඊට දායක වෙනවා. අපේ රටට ප්‍රජාතන්ත්‍රවාදය අවශ්‍යයි. රට පිළිබඳව කතා කිරීමේදී අපි සියලුදෙනාම එකාවන්ව කටයුතු කළ යුතු වෙනවා.අපි කිසිදු මොහොතක රට පාවා දෙන්නේ නැහැ.අපේ රටේ ස්වාධීන අධිකරණයක් තිබෙනවා. ඒ නිසාම යම් යම් අවස්ථාවලදී රජයට එරෙහිව තීන්දු ගත්තද අපි ඒවා නිහඬව බාර ගත්තා. ව්‍යවස්ථාදායක බලය පාවිච්චි කළ අවස්ථාවේද අපි නිහඬ වුණා. සෑම අවස්ථාවකදීම අපි අධිකරණයට ගරු කළා.අධිකරණය එක් පැත්තකින් ස්වාධීනත්වය පිළිබිඹු කරනවා. ජාත්‍යන්තරයෙන් පහර ගහන්නට ඉඩ දිය යුතු නැහැ. රටක දේශපාලන මතිමතාන්තර තිබෙන්න පුළුවන්. ඒ පිළිබඳව ලෝකයා ඉදිරියේ කතා කරන විට අපි සහයෝගයෙන් කටයුතු කළ යුතු වෙනවා. ඉන්දීය විපක්ෂ නායිකාව හමුවූ අවස්ථාවක ඇය කීවේ ශ්‍රී ලංකාව විදේශ ප්‍රතිපත්තිය රකින බවයි.අපි සෑම මොහොතකම මවු රට පිළිබඳව අවබෝධයකින් මෙන්ම ආදරයකින් කටයුතු කළ යුතු වෙනවා. අනාගත පරපුරට රට ඉතිරි කරමින් අපේ කාර්ය ඉටුකිරීම වැදගත්. එය සෑම පුරවැසියෙකුගේම වගකීමක්. තවත් වසර 20 ක් ඉදිරියට සිතා සැළසුම් අනුව රට සංවර්ධනය වෙනවා. අද වනවිට තැපැල් කාර්යාල සඳහා තොරතුරු තාක්ෂණය ලබා දෙන්නට පියවරගෙන තිබෙනවා. එදාට වඩා අද වෙනස් වගේම දියුණු ලෝකයක් අපි ඉදිරියේ තිබෙනවා. ලෝකය සමඟ අපි ඉදිරියට ගමන් කළ යුතු වෙනවා. ඊට අවශ්‍ය පසුබිම නිර්මාණය කිරීම වැදගත්.අද අපේ රටේ වරායන් පහක් එකවර සංවර්ධනය වෙනවා. ධීවර වරායන් ශීඝ්‍රයෙන් සංවර්ධනය කැරගෙන යනවා. මෙයින් උත්සාහ කරන්නේ රටේ ජනතාවට වඩා හොඳ ජීවිතයක් ගත කිරීමට අවස්ථාව ලබාදීමයි. අපේ රට ජීවත් වීමට වඩා හොඳ රටක් බවට පත්කිරීම සඳහා සියලු දෙනාම එක්ව කටයුතු කළ යුතු වෙනවා.මේ සා විශාල සේවාවක් ඉටුකරන ලද ශ්‍රී ලංකා තැපැල් දෙපාර්තමේන්තුව සැමදාම රටේ ජනතා හදවත් තුළ රැඳී තිබෙනවා. ශ්‍රීී ලංකා තැපැල් දෙපාර්තමේන්තුව යටතේ තිබුණු ආයතන කීපයක් අද වෙන් ;වන්ව කටයුතු කරනවා. ඒ ආකාරයට නව ආයතන බිහි කරන්නටද තැපැල් දෙපාර්තමේන්තුව සමත් වී තිබෙනවා.තැපැල් හා විදුලි සංදේශ ඇමැති ජීවන් කුමාරතුංග මහතා, සන්නිවේදන ඉතිහාසයට අද දවස අමරණීය දවසක්. වසර 208 ක ඉතිහාසයකට අපේ තැපැල් සේවය උරුමකම් කියනවා. ඒ කාලයේ වටිනා වස්තූන් එක්රැස් කැර කෞතුකාගාරයක් නිර්මාණය කැර තිබෙනවා. මේ වසර 208 ක ඉතිහාසයක් කියන්නේ දිගු කාලයක් කියා කියන්න පුළුවන්. මීට පෙරද අපේ ජාතිය පණිවුඩ හුවමාරු කැර ගත් බවට තොරතුරු තිබෙනවා. 1798 දී තමයි තැපැල් පනතක් නිර්මාණය කැර තිබෙන්නේ. එතැන් පටන් විවිධ අපහසුතා මධ්‍යයේ තැපැල් සේවය ඒ ඒ යුගවලට ගැලපෙන පරිදි පවත්වාගෙන ආවා. කැප්ටන් කෙනඩි ගේ තැපැල්පතිත්වයෙන් අපේ රටේ තැපැල් සේවය ආරම්භ වුණා. තැපැල්පතිවරු හා අනෙකුත් සියලුදෙනා ලබාදුන් ශක්තිය අපේ තැපෑල ගෞරවාන්විතව ඉදිරියට ගෙනාවා.එදා තැපැල්, ටෙලිකොම් ආයතනය ආදියෙන් දැවැන්ත ආයතනයක් බවට තැපැල් සේවය පත්වී තිබුණා. අද මෙය විශාල ගසක් බවට පත්වී තිබෙනවා. එය ශක්තිමත් කිරීමේ වගකීම අපිට තිබෙනවා. ලෝකය වේගයෙන් ඉදිරියට යන මොහොතක අපිට සෙමින් යන්න බැහැ. ප්‍රධාන තැපැල් කාර්යාල 451 කට නව තාක්ෂණය රැගෙන යන්න මේ වසරේදී බලාපොරොත්තු වෙනවා.ලබන වසරේ සිට ගමේ තැපැල් කාර්යාලයෙන් සියලු අවශ්‍යතා ඉටුකැරගත හැකි මට්ටමට රැගෙන එනවා. දිවයින පුරා ඇති උපතැපැල් කාර්යාල 4000 කට තොරතුරු තාක්ෂණ දැනුම ලබා දෙනවා. අපේ තැපෑල දියුණු කළ යුතු වෙනවා. අපිට රටක් හැටියට ඉදිරියට යනවා වෙනුවට පසුපසට යන්න වුණා. ඒ අවාසනාවන්ත කාලය ජනාධිපති මහින්ද රාජපක්ෂ මහතාගේ නායකත්වය යටතේ නිමාවුණා. අපි අද නිදහස් රටක සාමකාමී පුරවැසියන් හැටියට ජීවත් වෙනවා. යුද්ධය පැවැති කාලයේත් උතුර දකුණ යා කළේ තැපෑල හරහායි. විවිධ අපහසුකම් මධ්‍යයේ තැපැල් සේවකයෝ ඒ සේවය ලබා දුන්නා.අපි තැපැල් පවුලේ සාමාජිකයන් හැටියට එකට එක්ව කටයුතු කිරීම අගය කළ යුතු වෙනවා. අපි කොටුවී සිටින රාමුවෙන් එළියට විත් ලෝකයේ රටවල් හා ඉදිරියට යා යුතු වෙනවා. තැපැල් දෙපාර්තමේන්තුව තුළ වැඩිම වෘත්තීය සමිති ප්‍රමාණයක් තිබෙනවා. ඔවුන් සමගද සාකච්ඡා කැර අපේ වගකීම ඉටු කරනවා. තැපැල් අමාත්‍යාංශය තුළ අපි සුහදව වැඩ කරනවා.අපේ තැපෑල ජාත්‍යන්තර මට්ටමට ඔසවා තබන්නට සම්ප්‍රදායික රාමුවෙන් එළියට විත් රටේ දියුණුව වෙනුවෙන් කාර්යභාරයක් ඉටුකරන්නට අපිත් සූදානම් බව ප්‍රකාශ කරනවා.තැපැල් හා විදුලි සංදේශ නියෝජ්‍ය ඇමැති දුමින්ද දිසානායක මහතා - තැපැල් දෙපාර්තමේන්තුවට වසර 200 ක් සපිරෙන විට නව තැපැල් කෞතුකාගාරයක් විවෘත කරන්නට හැකි වී තිබෙනවා. තැපෑලේ ඉතිහාසය පිළිබඳව ඕනෑම අයෙකුට මේ තුළින් දැක ගන්නට පුළුවන්. ශ්‍රී ලංකාවේ මුද්දර ප්‍රදර්ශනාගාරයක් විවෘත කළේද පළමු වතාවටයි. මේ අංශය අපේ එක් කොටසක් පමණයි.අපි වෙරළට සංචාරකයන් රැගෙන එනවා වගේ රටේ වැදගත් දෑ ඔවුනට ප්‍රදර්ශනය කිරීමටද තැපැල් දෙපාර්තමේන්තුවට හැකි වී තිබෙනවා. මේ දෙපාර්තමේන්තුව යටතේ සේවක සේවිකාවන් 19000 ක් දිවයින පුරා සේවය කරනවා. අපි ඉදිරියේදී විධිමත් සේවාවක් රටට ලබාදීමට පියවර ගන්නවා.ආසියාවේ ආශ්චර්ය බවට අපේ රට පත්කරන විට අපේ රටේ තැපෑලටද හොඳ සේවයක් ලබාදිය යුතු වෙනවා. ඒ සඳහා වාද භේදවලින් තොරව එකට එක්ව කටයුතු කළ යුතු වෙනවා. ජනාධිපති මහින්ද රාජපක්ෂ මහතාට ඒ සඳහා සියලු සහයෝගයන් ලබා දෙනවා. මුද්දර සමාජ ඇති කිරීම තුළින් අපේ රටේ දරු දැරියන් අතරද මේ පිළිබඳව පුළුල් ප්‍රචාරයක් ඇති කරන්නට පුළුවන්.තැපැල් හා විදුලි සංදේශ අමාත්‍යාංශයේ ලේකම් අශෝක ජයසේකර මහතා - මේ අවස්ථාව ලාංකීය තැපැල් ඉතිහාසයේ ඓතිහාසික අවස්ථාවක් වෙනවා. මේ තැපැල් කෞතුකාගාරය අපේ අනාගත දරු පරපුරට ඉතාම වැදගත් වෙනවා. අපේ මුතුන් මිත්තන් කළ කී දේ එයින් දැක ගන්නට පුළුවන්. ශීඝ්‍රයෙන් වෙනස් වන ලෝකයේ තොරතුරු තාක්ෂණය හා සන්නිවේදනය ඉහළ ස්ථානයක් ගන්නවා. අපේ ආයතන මහජනතාවගේ දැනුම වර්ධනයටද ඉහළ කාර්ය භාරයක් ඉටුකරනවා. මහින්ද චින්තන වැඩපිළිවෙළ ඉදිරියට ගෙනයාමට විශාල සේවයක් ඉටුකරන දෙපාර්තමේන්තුවක් ලෙස ශ්‍රී ලංකා තැපැල් දෙපාර්තමේන්තුව හඳුන්වන්න පුළුවන්.ශ්‍රී ලංකා තැපැල් සේවයට වසර 200 ක් පමණ ගත වෙනවා. ඒ වසර 200 තුළ තැපැල් සේවය හරහා අපේ රටට විශාල සේවාවක් සිදුවූවා යැයි සිතන්න පුළුවන්.තැපැල්පති එම්. පී. බී. දිසානායක මහතා, අපේ රටේ වසර 200 ක ඉතිහාසයක් තිබෙන තැපෑලේ ඓතිහාසික සියලු දෑ එකතු කැර ජාතික තැපැල් කෞතුකාගාරය විවෘත කළා. අපේ තැපැල් සේවය මේ රටේ ආර්ථිකයට යම් දායකත්වයක් ලබා දෙනවා. 1994 දී තැපැල් දෙපාර්තමේන්තුවත් යම් අර්බුදයකට මුහුණ දුන්නා.මෙය දෙපාර්තමේන්තුවක් ලෙසට තබාගත යුතුයි යන්න එවකට ධීවර ඇමැතිව සිටි මහින්ද රාජපක්ෂ මහතා ප්‍රකාශ කළා. මේ රටේ පරිගණක සාක්ෂරතාවය ඉහළ නැංවීමට ජනාධිපතිවරයා ආරම්භ කළ සේවය තුළින්ද ආර්ථිකයට යම් මෙහෙයක් ඉටු කරනවා. එය අපේ රටේ තැපැල් සේවයටද දායක කැරගෙන තිබෙනවා. ලෝකයේ රටවල් 192 ක් සමඟ සම්බන්ධ වී අපි වැඩ කරනවා. ඒ ඒ රටවල් තොරතුරු තාක්ෂණය මගින් ඉදිරියට පැමිණ තිබෙනවා. අපේ තැපෑලට තත්ත්ව කළමනාකරණ සහතිකයක්ද ලබාගෙන තිබෙනවා. මේ ජාතික තැපැල් කෞතුකාගාරය විවෘත කිරීමේ ගෞරවය ජනාධිපති මහින්ද රාජපක්ෂ මහතාට හිමි වෙනවා.නව තැපැල් හා විදුලි සංදේශ ඇමැති මේ කාර්යයේ දී විශාල සේවයක් ඉටුකළ බවද සඳහන් කරනවා. මේ සියලුදෙනාගේ සහය ඇතිව තැපැල් දෙපාර්තමේන්තුවේ ඉදිරි ගමන යනවා.බස්නාහිර පළාත් ආණ්ඩුකාර අලෙවි මවුලානා, පළාත් සභා සහ පළාත් පාලන අමාත්‍යාංශයේ ලේකම් වෛද්‍ය නිහාල් ජයතිලක, ශ්‍රී ලංකා ටෙලිකොම් සභාපති, නිමල් වෙල්ගම යන මහත්වරු ඇතුළු විශාල පිරිසක් මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=n10070711</link>
    <topic>වල් අලි පහරින්සිවුදරු පියා මරුට</topic>
    <author>ඌව වෙල්ලස්ස විශේෂ ස්ටැන්ලි රොමේෂ් ගුණතිලක</author>
    <content>බුත්තල ගෝනගංආර ප්‍රදේශයේ ගොවියකු වල් අලි ප්‍රහාරයකින් ඊයේ (6) උදෑසන මියගොස් තිබේ. මරණයට පත්ව ඇත්තේ ගෝනගංආර 17 කණුව අසල පදිංචිව සිටි එස්. ඩී. පියසේන (78) නමැති සිව්දරු පියෙකි. තම කුඹුරේ සිට පාපැදියකින් නිවසට එමින් සිටියදී මොහු වල් අලියාගේ ප්‍රහාරයට ලක්වී ඇති අතර බුත්තල දිසා රෝහලට ඇතුළු කොට වැඩිදුර ප්‍රතිකාර සඳහා මොනරාගල රෝහලට මාරු කැර සිටියදී මියගොස් තිබේ.+</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=n10070713</link>
    <topic>අධ්‍යාපනය නංවන්නනව රූපවාහිනී නාළිකාවක්</topic>
    <author>චමීර ඇල්ලදෙණිය</author>
    <content>අධ්‍යාපන ක්ෂේත්‍රය නංවාලීමේ අරමුණින් නව රූපවාහිනී නාලිකාවක් ආරම්භ කිරීමට අධ්‍යාපන අමාත්‍යාංශය බලාපොරොත්තු වේ. ඒ සඳහා ආධාර ලබා ගැනීමට යුනෙස්කෝ සංවිධානය සමග අධ්‍යාපන අමාත්‍යාංශය සාකච්ඡා පවත්වා ඇත.ශ්‍රී ලංකාවේ සිටින ලක්ෂ හතළික ශිෂ්‍ය ප්‍රජාවට දෙලක්ෂ හතළිස් දහසක ගුරු ප්‍රජාවට මෙමගින් වඩා පහසු තත්ත්වයක් ඇති වෙතැයි අපේක්ෂා කෙරේ. ශ්‍රව්‍ය දෘෂ්‍ය මගින් අධ්‍යාපනය ලබාදීම තුළින් සිසුන්ට විෂය දැනුම වඩා ආකර්ෂණියව ධාරණය වන බවද අධ්‍යාපන අමාත්‍යාංශය අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=n10070714</link>
    <topic>රුබෙල්ලා එන්නතනැවත ලබාදීමට පියවර</topic>
    <author>සන්ධ්‍යා කරුණාරත්න</author>
    <content>රුබෙල්ලා එන්නත නැවත ලබාදීමට සෞඛ්‍ය අමාත්‍යාංශය තීරණය කර ඇත.ඒ සඳහා වූ චක්‍රලේඛය ඉදිරියේදී නිකුත් කිරීමට සෞඛ්‍ය අමාත්‍යාංශය කටයුතු කරයි.චක්‍රලේඛය නිකුත් කිරීම සඳහා වූ ප්‍රතිපත්තිමය තීරණ සෞඛ්‍ය අමාත්‍යාංශය මට්ටමින් ගෙන ඇතැයි වසංගත රෝග විද්‍යා අංශයේ වැඩබලන අධ්‍යක්ෂ වෛද්‍ය සුදත් පීරිස් මහතා ප්‍රකාශ කෙළේය.රුබෙල්ලා එන්නත ලබාදීමෙන් පසුව මියගිය වාරියපොල දැරියගේ පරීක්ෂණ වාර්තාවලින් එම එන්නතෙහි කිසිදු වරදක් නැති බව හෙළි වී ඇත. ඒ අනුව නැවතත් රුබෙල්ලා එන්නත ලබාදීමට සෞඛ්‍ය අමාත්‍යාංශය මෙම ප්‍රතිපත්තිමය තීරණය ගෙන තිබේ.වයස අවුරුදු තුනේදී ලබාදෙන සරම්ප, රුබෙල්ලා (ර්අ) එන්නත පමණක් දැනට ලබාදෙන බවද වෛද්‍ය සුදත් මහතා කීය.රුබෙල්ලා එන්නත ලබාදීමට නැවත ආරම්භ කිරීමෙන් ගර්භනී සමයේදී ඇතිවන සංකූලතා වළක්වා ගත හැකි යැයි ද, මෙම එන්නත ලබානොදීමෙන් අන්ධ, බිහිරි, මන්ද බුද්ධික, සහජ හෘදයාබාධ ඇති දරුවන් උපත ලබන්නේ යැයි ද ඔහු පැවසුවේය.මෙවැනි සංකූලතා ඇති දරුවන් බිහිවීම වැළැක්වීම සඳහා රුබෙල්ලා එන්නත නැවත ලබාදීමේ වැඩසටහන හැකි ඉක්මනින් ආරම්භ කිරීමට සෞඛ්‍ය අමාත්‍යාංශය පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=n10070715</link>
    <topic> ‘අයියේ ඔයා යල-මහ දන්නේ නෑ’</topic>
    <author>ලංකා පුවත් (කොළඹ)</author>
    <content>හම්බන්තොට දිස්ත්‍රික් පාර්ලිමේන්තු මන්ත්‍රී සජිත් ප්‍රේමදාස මහතා සභාව කල්තබන අවස්ථාවේදී විවාදයක් ඉල්ලා සිටියා.එම විවාදයේදී ඔහුගේ ප්‍රශ්නය වූයේ 2010 යල කන්නයේදී හම්බන්තොට දිස්ත්‍රික්කය ඇතුළු ශශ්‍රී ලංකාවේ සමස්ත වී නිෂ්පාදන දිස්ත්‍රික්කවල ගොවි ජනතාවගේ ප්‍රධාන කටයුත්ත වන වී ගොවිතැනින් යල කන්නයේදී ලද අස්වැන්න නියමිත මිලට අලෙවි කර ගත නොහැකිව අද අන්ත අසරණ තත්ත්වයට පත්ව ඇත.ඒ ඔහු යෝජනාව ඉදිරිපත් කළ ආකාරයයි.සජිත් පේ‍්‍රමදාස මන්ත්‍රීවරයා ඉදිරිපත් කළ මෙම ප්‍රශ්නය බලපෑවේ හම්බන්තොට දිස්ත්‍රික්කයේ තරුණ පාර්ලිමේන්තු මන්ත්‍රීවරයකු වන නාමල් රාජපක්‍ෂ මහතාටයි. ඒ මෙම ගැටලුව හම්බන්තොට දිස්ත්‍රික්කයේ සිටින ගොවීන්ගේ ප්‍රශ්නයක් වීම මෙන්ම නාමල් රාජපක්‍ෂ මහතාද ගොවි පරපුරකින් පැවත එන කෙනෙක් වීමයි.නාමල් තමන්ට පිළිතුරු දීමට සිදුව ඇති යෝජනාව දැක පුදුමයට පත්වුණා. ඒ කොළඹින් හම්බන්තොට පැමිණි සජිත් පේ‍්‍රමදාස මහතා යල මහ කන්න දෙක ගැන වැටහීමක් නොමැති නිසාය. මාර්තු අපේ‍්‍රල් මාසවල ගොයම් කැපුයේ මහ කන්නයේ ය. ඒත් සජිත් එයට කියන්නේ යල කන්නය කියාය.සජිත් යල මහ හඳුනන්නේ නැති බව අවබෝධ කරගත් නාමල් රාජපක්‍ෂ මහතා ඊට අදාළ සියලු තොරතුරු ජොන්ස්ටන් ප්‍රනාන්දු අමාත්‍යවරයාට හා නියෝමාල් පෙරේරා නියෝජ්‍ය අමාත්‍යවරයාට ලබා දුන්නා.සජිත්ගේ යෝජනාවේදී කතා කළ ජොන්ස්ටන් ප්‍රනාන්දු අමාත්‍යවරයා කියා සිටියේ “ඔබ යල මහ හඳුනන්නේ නැහැ. ගොයම් කැපුවේ මහ කන්නයේ. ඔබ ගමට යන්න. හැබැයි නාමල් රාජපක්‍ෂ මන්ත්‍රීතුමා එක්ක නම් හෙල්ලෙන්නට බෑ. මොකද මං පසුගිය කාලේ නාමල් එක්ක හම්බන්තොට, කිලිනොච්චියේ ඇවිද්දා.මගේ රටේ ගොවියෝ දැන් වහ බොන්නේ නැහැ. ඔබ යල මහ දන්නේ නෑ. දැනුයි යල අස්වද්දන්නේ.ඉදිරියේදී ගොයම් කැපෙනවා. ගිය සතියේ කිලිනොච්චියේ විතරක් කිලෝ පන්දාහක් මිලට ගත්තා. හම්බන්තොට මිලදී අරගෙන ඉවරයි. යල කන්නේ මුළු රටේම වී ගන්න අපි ලෑස්තියි. හැබැයි ;ලාකු ප්‍රශ්නයක් තියෙනවා. 1992 දී ඔබතුමාගේ පියා වී අලෙවි මණ්ඩලය අහෝසි කළා. ගබඩා තිබුණා 386ක්. දැන් ඉතිරිවෙලා තියෙන්නේ 136යි.ඔබතුමා ඉන්න හම්බන්තොට දිස්ත්‍රික්කයේ විතරක් ඔබේ පියා වී ගබඩා වහලා ඇඟලුම් කර්මාන්ත 3ක් විවෘත කළා. දැන් ඔබට ගමේ ඉන්න බෑ, හොඳම දේ තමයි ඔබතුමා දැන් මැද කොළඹට ඇවිත් ඡන්දය ඉල්ලන්න.මෙම යෝජනාව පිළිබඳ විවාදය අවසන්වී නාමල් රාජපක්‍ෂ මහතා අසලට පැමිණ සජිත් පේ‍්‍රමදාස මහතා “ජොනී ඔයාගේ කොන්ත්‍රාත්තුව හොඳට කළා” යැයි පැවසීය.මට කරන්න දෙයක් නෑ අයියේ. ඔයා යල මහ හඳුනන්නේ නැති එකට යැයි නාමල් උත්තර දුන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=r1007071</link>
    <topic>අඩු වියදම් ගෙවතු ව්‍යාපෘති</topic>
    <author>සටහන හා ඡායාරූප තිස්සමහාරාම විශේෂරාජා වෛද්‍යසේකර</author>
    <content>නිවැසියන්ට අවශ්‍ය එළවළු පලතුරු පළාවර්ග දේශීය ඖෂධ වර්ග අඩු වියදමකින් හා අඩු ශ්‍රමයකින් ලබා ගැනීමට ගෙවත්තක් සකසා ගැනීම පිළිබඳ පාරිභෝගික ගෙවත්තක් සකසා ගමු යන තේමාව යටතේ ගෙවතු වගා ව්‍යාපෘතියක් අම්බලන්තොට නව පාරිසරික සම්පත් මධ්‍යස්ථානය මඟින් ගම් 12 ක ආරම්භ කොට ඇත.කාබනික පොහොර උපයෝගී කරගෙන වගා කටයුතු කෙරෙන මේ ව්‍යාපෘතිය මේවන විට හම්බන්තොට හා මොනරාගල දිස්ත්‍රික්කවලට සමීපව පිහිටි කටුවන ප්‍රදේශයේ ක්‍රියාත්මක වේ.මෙය සෙවණගල ප්‍රා.ලේ. කොට්ඨාසයට අයත් ගම්මානයකි. මේ ගෙවත්ත වගාකොට ඇත්තේ ඒ. ඒ. පි‍්‍රයන්ති විසිනි. ඇය කෘෂි පාරිසරික සංවර්ධන ව්‍යාපෘතියේ නියාමිකාවකි. ඇයගේ ගෙවත්තේ අඹ, දෙහි, දොඩම්, දෙළුම්, පේර හා සේර යනාදිය සාර්ථකව වගාකොට ඇත.ඇය කෙටිකාලීන බීජ වර්ග ලබාගෙන යලමහ දෙකන්නයේ වගා කළ හැකි එළවළු පවුලේ අවශ්‍ය ප්‍රමාණයට සකසා ගන්නීය.ඇයගේ ගෙවත්තේ ගැඩිවිල් දියර පොහොර නිපදවන කුටියක් හා කොම්පෝස්ට් පොහොර නිපදවන ඒකකයක්ද ඇත.මෙවැනි ඒකක 26 ක් මේ ගම්මානයේ ආරම්භ කොට ඇති අතර මේ සඳහා මූල්‍ය ආධාර සහ තාක්ෂණය සපයනු ලබනුයේ “නිව් ඊරා” ආයතනය මඟිනි.දැනට මේ ව්‍යාපෘතිය කටුවන යාය එලිසන්කන්ද පුංචි වැව මහවැව, සූරියවැව 21 ගම්මානය අලුත්ගම් ආර, දකුණ, ඉහළ කුඹුක්වැව, මීගහජදුර, වැලිවැව, වැවේගම කුමාරගම සහ සූරියවැව ගම් 4 ක සෙවනගල ගම් 3 ක තණමල්විල ගම් 4 ක සහ ලුණුගම්වෙහෙර ගම්මානයක මේ වැඩසටහන සාර්ථකව ක්‍රියාත්මක වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=r1007072</link>
    <topic>බදුලු ටැම් ලිපිය අනතුරේ !</topic>
    <author>සටහන හා ඡායාරූප පස්සර සමූහ -උබයරත්න වනසිංහ</author>
    <content>බදුල්ල සෙනරත් පරණවිතාන මහජන පුස්තකාලය භූ®මියේ ඇතුළත දැනට තබා ඇති බදුලු ටැම්ලිපියේ ඉහළ සිට පහළට සියුම් ඉරිතැලීමක් මෑතක සිට දක්නට ලැබෙන බවත්, එය එහි ඉදිරි පැවැත්මට තර්ජනයක් විය හැකි බවත් ඒ පිළිබඳ නිරීක්ෂණයක නිරත වූ විද්වත්හු පෙන්වා දෙති.බදුලු ටැම්ලිපිය මෙරට සෙල්ලිපි අතර සුවිශේෂ තැනක් ලබා ගන්නා පුරාවස්තුවකි. 1857 දී බදුල්ල උප ඒජන්තවරයෙකු ලෙස සේවය කළ ඉංග්‍රීසි ජාතික ජෝන් බේලි මහතා මහියංගණයට නුදුරු සොරබොරවැව් ඉස්මත්තේ තිබියදී මෙය සොයාගෙන ඇති අතර පසුව එය ඔවුන්ගේ පරිපාලන කේන්ද්‍රස්ථානය ලෙස එදා කටයුතු කළ බදුලු පුරවරයට ගෙනවිත් බදුල්ල තානායම අසල වූ මාර්ග වටරවුම මධ්‍යයේ ප්‍රදර්ශනය කොට තිබූ බව මේ සම්බන්ධයෙන් ලියා ඇති ලේඛනයන්හි සඳහන් වේ.වසර ගණනාවක්ම එය අනාරක්ෂිතව මේ ස්ථානයේම තිබෙන්නට ඉඩහැර තිබූ අතර ඒ කාල වකවානුවේදී මේ ටැම්ලිපියට ඇතැම් මිනිස් ක්‍රියාකාරකම් නිසා යම් යම් හානි ඇතිවීමටද පටන්ගෙන තිබිණි.මෙය සියැසින් දුටු පසුකාලයේ බදුල්ල දිසාපතිව සිටි ප්‍ර.බ. පිහිල්ලේගෙදර මහතා මෙය එම ස්ථානයෙන් ඉවත්කොට බදුල්ල සෙනරත්පරණවිතාන මහජන පුස්තකාලයට රැගෙන යන ලෙසට යෝජනා ඉදිරිපත් කිරීමෙන් පසු ඉහත කී පුස්තකාල භූ®මියට ගෙන ගොස් ආවරණ සහිතව සුරක්ෂිතව තබා ඇත.ටැම්ලිපිය දැනට ආරක්ෂිතව තබා ඇතත් මේ ගැන තොරතුරු දැනගැනීමට හා එය පුස්තකාල ගොඩනැගිලි මධ්‍යයේ තබා ඇති බවට තොරතුරු දැනගැනීමට තාමත් සුදුසු වූ පුවරුවක් පුස්තකාලය අභියස නොමැතිවීම නම් විශාල අඩු - පාඩුවකි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=r1007073</link>
    <topic>රඹුක්කන කාණුඩෙංගු මදුරු රජ දහන්</topic>
    <author>සටහන හා ඡායාරූප -රඹුක්කන උතුර සමූහ විපුල එස්. කුමාරතුංග</author>
    <content>ඩෙංගු මදුරුවන් බෝවන ස්ථාන ලෙස සැලකිය හැකි ස්ථාන කීපයක් තවමත් රඹුක්කන ප්‍රාදේශීය සභා බල ප්‍රදේශයේදී දැක ගැනීමට හැකිය.රඹුක්කන ප්‍රධාන නගරයේ ඔරලෝසු කණුව ආසන්නයේ සිට ලංකා බැංකුව ආසන්නය තෙක් දුම්රිය මාර්ගය පෙදෙසෙහි ඇති කාණු පද්ධතියේ නිසි ජල බැස්මක් නොමැති නිසා එකතැන පල්වෙන දුඟද හමන ජලය රැඳී තිබෙන අයුරු දැක ගැනීමට හැකිය.ප්‍රාදේශීය සභාවත් සෞඛ්‍ය වෛද්‍ය නිලධාරී කාර්යාලය ඩෙංගු මදුරුවන් බෝවන ස්ථාන විනාශ කිරීමටත් එවැනි බෝවන ස්ථාන පවත්වාගෙන යන උදවිය ආයතන නීති මාර්ගයට රැගෙන යන බවට ප්‍රචාරක පුවරු ප්‍රදර්ශනය කළත් මෙවැනි ස්ථාන නගරයෙන් අවටත් දැක ගැනීමට තිබීමෙන් මෙය කෙතෙක් දුරට සාර්ථක වේද යන්න ගැටලුවකි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=r1007074</link>
    <topic>දිගාමඩුලු වන පියසේ උණුදිය උල්පත්</topic>
    <author>සටහන හා ඡායාරූප -මහඔය විශේෂ ඇල්.එම්.චන්ද්‍රරත්න</author>
    <content>මහියංගණයේ සිට දඹාන හරහා කි.මී 32ක් පැමිණ පදියතලාව තැපැල්කාර්යාලය ඉදිරි පසින් ඇති මාර්ගයේ කි.මී 10ක් ගමන් කළවිට හමුවන මහව / මරංගල උණුදිය උල්පත් සොබා දහමේ තවත් විස්මිත නිර්මාණයකි.සොබා සුන්දරත්වයෙන් අනූන වනවදුලක පහස ලබමින් හැලිගල නම් වූ කඳුවැටිය සමීපයේ පිහිටා ඇති වහව / මරංගල උණුදිය උල්පත් වර්ග සැතපුමක ප්‍රමාණයේ තැනින් තැන පිහිටා ඇත්තේ වීර හා පලු ගස් යට සිසිල් සෙවණේ ය.එහෙත් මේ සෑම උණුදිය උල්පතකම ඇත්තේ සෙ. 47ක් තරම් උෂ්ණත්වයෙන් යුත් උණු වතුර ය. 1985 දී තරම පානීය ජලය ලබා ගැනීම සඳහා මේ උල්පත් සමීපයේ කණින ලද නළ ළිෙඳන් පොම්ප කිරීමකින් තොරව උණුදිය විහිදී යන්නට විය.එම නළ ළිදෙන් අද මේ දක්වාත් සෙ 47 ක පමණ උණුසුමෙන් යුතු ජලය නිරතුරුව ම නිකුත් වෙමින් පවතී. ලංකාවේ මෙතෙක් වාර්තා වී ඇති එකම පීඩන උණුදිය උල්පත වන්නේ වහව / මරංගල පිහිටි උණුදිය උල්පත පමණකි.ලෝකයේ රටවල් කිහිපයකම ස්වාභාවික උණුදිය උල්පත් ජලස්නාන ප්‍රතිකාර ක්‍රම භාවිතා කෙරෙන බව පැවසෙතත් ලංකාවේ මෙතෙක් ඒ කෙරෙහි යොමුවීමක් සිදුවී නොමැත.දිගාමඩුලු බින්තැන්නේ ස්වාභාවික වන වදුල යට ශේෂ කඳු වැටි පාමුල පිහිටි මේ උණුදිය පොකුණු ඒ තිබෙන අන්දමට ම ස්වාභාවිකත්වයට අනුකූල ලෙසින් ගලින් බැඳ පොකුණු ලෙස සකස් කර වැඩි දියුණුකොට ගස්වැල් නොකපා වන උද්‍යානයක් ලෙස සංවර්ධනය කළහොත් එය අපේ රටට විදේශ විනිමය උපයා ගත හැකි සංචාරක මාධ්‍යයක් වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=r1007075</link>
    <topic>රාජගිරිය ‘බජට් ෂොප්’නැවත විවෘත කළොත් ජනතාවටලොකු සහනයක්</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>මෙයට වසරකට පමණ කලින් හිටිහැටියේ වසා දැමූ රාජගිරිය බජට් ෂොප් එක නැවත විවෘත කිරීමට මෙතෙක් පියවර ගෙන නොමැත.රජයේ වගකිවයුතු ඇමැතිවරු කිහිප දෙනෙක්ම මෙය යළිත් විවෘත කරන බවටද පොරොන්දු දී තිබේ.වෙළඳ කුටි 45 ක් පමණ ඇතුළත් අක්කරයකට ආසන්න මේ භූමි ප්‍රදේශය වසා දමා ඇති අතර එයට ඇතුළත් ධීවර සංස්ථාවේ මසුන් අලෙවි සල පමණක් නොකඩවා විවෘත කර තිබීම ප්‍රදේශයේ හා අවට ජනතාවගේ මසුන් අවශ්‍යතා සඳහා පමණක් පිරිමැසී ඇත.රාජගිරිය, වැලිකඩ, පිටකෝට්ටේ, ඇතුල්කෝට්ටේ, බත්තරමුල්ල හා අවට තදාසන්න ප්‍රදේශවල ජනතාවගේ අවශ්‍යතාවන් සඳහා විවෘතව තිබූ මේ වෙළෙඳ සංකීර්ණය සතොස වෙළෙඳ සලක් වශයෙන් හෝ විවෘත වන්නේ නම් සහනයකි.වර්තමාන වෙළෙඳ හා පාරිභෝගික ඇමැති ජොන්ස්ටන් ප්‍රනාන්දු මහතා හා කෝට්ටේ මැතිවරණ බල ප්‍රදේශයේ ශ්‍රී ලංකා නිදහස් පක්ෂ ප්‍රධාන සංවිධායක රෝහිත බෝගොල්ලාගම මහතාත් මේ සම්බන්ධයෙන් උනන්දුවක් දක්වන්නේනම් එය ජනතාවගේ සතුටට කරුණක් වනු ඇත.නාරාහේන්පිට මීගොඩ වැනි ආර්ථික මධ්‍යස්ථානයක් වශයෙන්ද මේ භූමි ප්‍රදේශය හා ගොඩනැගිලි ප්‍රයෝජනයට ගැනීමටද හැකියාවක් පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=r1007076</link>
    <topic>සංවර්ධනයේ අරුණලු නොදුටු කොට්ටාව නගරය</topic>
    <author>හෝමාගම සංචාරක - මංජුල හිරිපිටිය</author>
    <content>කොට්ටාව නගරයට අවශ්‍ය පොදු පහසුකම් අවම මට්ටමක පවතින බැවින් නගරයට පිවිසෙන ජනතාවට අපහසුතා රැසකට මුහුණ දීමට සිදුව තිබේ.කොට්ටාව නගරය සංවර්ධනය කිරීම සඳහා මීට වසර දහසයකට පෙර රජයේ ආයතනයකට අයත්ව තිබූ ඉඩමක් පවරා ගෙන සංවර්ධනය කිරීමට සැලසුම් කැර තිබුණත් එය පවරා ගැනීමට පමණක් සීමා වී ඇතැයි ප්‍රදේශවාසීහු පවසති.නගරයේ වර්ණ සංඥා පද්ධතිය කලක සිටම අක්‍රියව ඇත.කොට්ටාව වෙළෙඳ සංගමයේ විධායක කමිටු සාමාජික නිමල් ගුණරත්න මහතා - කොට්ටාව නගරයේ පමණක් වෙළෙඳ සල් හාරසිය හැටක් තිබෙනවා. මේ ප්‍රදේශය මීට පෙර අයත් වූයේ හෝමාගම ප්‍රාදේශීය සභාවටයි.එම කාලයේදී නගරය පුළුල් කර සංවර්ධනය කිරීමට රජයට අයත් ඉඩමක් පවරාගෙන කටයුතු කළත් හෝමාගම ප්‍රාදේශීය සභාවෙන් මහරගම නගර සභාවට පැවරීමෙන් පසු එය ඇන හිටියා.අද නගරයේ තැන තැන අනවසර වෙළෙඳ සල් ඉදිකරලා. පදික වේදිකාවේ මගීන්ට යන්න අපහසුයි. නගරයේ භූ®ගත කාණු වසර ගණනාවකින් නඩත්තු කර නැහැ කාණු පස්වලින් හා කැළිකසළවලින් ගොඩ වී ඇති නිසා ජලය ගලා බසින්නේ නැහැ. කාණුවල තැන් තැන්වල ජලය රැස්වී තිබීම නිසා මැසි මදුරුවන් බෝවන ස්ථානයක් බවට පත් වෙලා.කාණු පද්ධතිය සකස් කර දෙන ලෙස නගර සභාවෙන් ඉල්ලා සිටියත් මෙතෙක් එයට පියවර ගෙන නැහැ.නගරයට ඇති පොදු වැසිකිළිය අපිරිසුදුයි. එය වටා ඇති තාප්පය කැඩී බිඳීලා.පොදු ළිඳක් නැහැ. නගරයේ වීථි පහන් බොහොමයක් දැවී ගොස් තිබෙන නිසා රාත්‍රි කාලයට අඳුරේ පවතිනවා. ඇතැම් පහන් පැය විසි හතරම දැල්වෙනවා.මේවාට පිළියම් යොදන ලෙසට මහරගම නගර සභාවෙන් ඉල්ලුවත් මෙතෙක් පියවරක් ගෙන නැහැ.කොට්ටාව බස් රථ නැවතුම් පොළේ ස්ථාන භාර නිලධාරි ගුණසේන පනාගොඩ මහතා - වසර විසි දෙකක සිට කොට්ටාව බස් නැවතුම් පොළේ ස්ථාන භාර නිලධාරි ලෙස කටයුතු කරනවා.මේ බස් නැවතුම් පොළ කොළඹ දිස්ත්‍රික්කයේ පවතින විශාලම බස් නැවතුම් පොළක් ලෙස හඳුන්වන්න පුළුවන්. එම නිසා කාලයට අවශ්‍ය වන අයුරින් සංවර්ධනය කළ යුතුයි.කේ. උපුල් මහතා – බස් රථ රියැදුරු - දිනකට කොට්ටාව නගරයට දහස් ගණනක ජනතාවක් පැමිණෙනවා. මේ මගීන්ට බස් රථයකට නැගීමට පෙර සිටීමට ආවරණ සහිත බස් නැවතුම් පොළක් නැහැ.බස් නැවතුම් පොළ පුරාම වළවල් හෑරී මඩ වතුර පිරිලා. වැසි දිනවලට නැවතුම් පොළ මඩ ගොඩක්.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=r1007077</link>
    <topic>උතුරේ යළි පදිංචි කළ ජනතාවට යුද හමුදාවෙන් නිවාස</topic>
    <author>සටහන හා ඡායාරූප -වවුනියාව උතුර සමූහ බන්දුල සෙනෙවිරත්න</author>
    <content>අවතැන්ව නැවත පදිංචි කළ උතුරේ ජනතාව සඳහා නිවාස සකසා දීමේදී යුදහමුදාව පෙරමුණ ගෙන කටයුතු කරයි.එක් බළ ඇණියක් විසින් නිවාස 15 බැගින් තනාදීමේ වැඩපිළිවෙළක් මේ වන විට ක්‍රියාත්මක වන අතර 56 සේනාංකාධිපති බ්‍රිගේඩියර් එන්. ඒ. පී. සී. නාපාගොඩ මහතාගේ මෙහෙයවීම යටතේ 503 බළසේනාවේ පළමු ආධාරක බළ ඇණියේ ශ්‍රී ලංකා ජාතික ආරක්ෂක වැඩමුළුව විසින් ඉදිකළ එවැනි නිවෙසක් ජනතා අයිතියට පත්කිරීම ඉකුත් දා සිදු කෙරිණි.එම නිවෙස තනා දී ඇත්තේ වවුනියාව නොච්චිමොට්ටෙයි ගම්මානයේ ඉලෙයතම්බි කමලේස්වරි (53) මහත්මියටයි.නිවාස ලබාදීමෙන් අනතුරුව නැවත පදිංචි කළ වැසියන්ගේ අවශ්‍යතා හා ගැටලු පිළිබඳවද හමුදා ප්‍රධානීන්ගේ අවධානය යොමු වූ අතර ජනතා ගැටලුවලට සවන් දුන් 53 වැනි සේනාංකාධිපති බ්‍රිගේඩියර් නාපාගොඩ මහතා එම ගැටලුවලට අවශ්‍ය සහන සලසා දීමට ද පියවර ගත්තේය.උතුරේ නැවත පදිංචි කෙරෙන ජනතාවගේ මූලික ගැටලු විසඳීමේදී යුද හමුදාව කැපී පෙනෙන සේවයක් ඉටු කරයි. මාර්ග සැකසීම, නිවාස තනාදීම, ළිං පිරිසිදු කරදීම මෙන්ම ඉඩකඩම් එළිපෙහෙළි කර දීමද සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=r1007078</link>
    <topic>ගාල්ල සමුද්‍ර කෞතුකාගාරයජනතාවට දැනුම් ආකරයක්</topic>
    <author>සටහන හා ඡායාරූප - බූස්ස සමූහ දේව දෙව්නිස් ද සිල්වා</author>
    <content>ජාතික කෞතුකාගාර දෙපාර්තමේන්තුවට අයත් “ගාල්ල සමුද්‍ර කෞතුකාගාරය” දකුණු වෙරළාසන්නයේ ජීවත්වන ධීවරයන්ගේ ජීවන රටාවන් හා එම පරිසරයේ දක්නට ලැබෙන ශාක හා සත්ත්ව ප්‍රජාවන් පිළිබඳව පාසල් සිසුන් මෙන්ම පොදු මහත් ජනතාවම දැනුවත් කරන අධ්‍යාපන මධ්‍යස්ථානයකි.පාසල්වල ඉගැන්වෙන සෑම විෂයයකටම අදාළ කරුණු ඇතුළත් ප්‍රදර්ශන කුටි මෙහි නිර්මාණය කර තිබෙන අතර, විශේෂයෙන් පහ වසර ශිෂ්‍යත්ව විභාගයට සූදානම් වන දරුවන්ට අවශ්‍ය දැනුම මේ මගින් ලබාගත හැකි බව, මෙහි ස්ථාන භාර නිලධාරී ධර්ම ශ්‍රී කණ්ඩම්බි මහතා ‘දිනමිණ’ ට පැවැසීය.ගාල්ල කොටුවේ පැරණි ඕලන්ද ගබඩා ගොඩනැඟිල්ලේ පිහිටුවා ඇති මෙම කෞතුකාගාරය 1992 මැයි මස 09 වැනි දින ප්‍රථමයෙන් මහජන ප්‍රදර්ශනය සඳහා විවෘත කර ඇත.සුනාමියෙන් විනාශ වූ මෙම සමුද්‍ර කෞතුකාගාරය නෙදර්ලන්ත - ශ්‍රී ලංකා සංස්කෘතික සහයෝගීතා වැඩසටහනේ මූල්‍යාධාර මගින් යළි ප්‍රති නිර්මාණය කර 2009 මැයි මස 18 වැනි දින සිට නැවත මහජන ප්‍රදර්ශනය සඳහා විවෘත කැරිණි.විශාල ප්‍රදර්ශන මැදිරි දෙකකින් යුත් මෙම කෞතුකාගාරයේ පළමු මැදිරිය සමුද්‍රය හා සම්බන්ධ මානව විද්‍යාත්මක තොරතුරු හා ප්‍රදර්ශන භාණ්ඩ වලින් සමන්විතය.සමුද්‍රය හා සම්බන්ධ ස්වාභාවික විද්‍යාත්මක තොරතුරු හා ආදර්ශක දෙවැනි මැදිරියේ ප්‍රදර්ශනය කැරේ.දුර්ලභ වූත්, දැවැන්ත වූත් බ්‍රෲඩ් තල්මසාගේ ඇටසැකිල්ල මෙහි අතිවිශේෂ දර්ශනයකි. 2004 දෙසැම්බර් 26 වැනි දින ශ්‍රී ලංකාවට බලපෑ සුනාමියට හේතු කාරක වූ භූ තැටි චලනය විදහා දැක්වෙන සුනාමි ආකෘතියක්ද මෙහි ප්‍රදර්ශනයට තබා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=r1007079</link>
    <topic>වැලිමඩ සානුවේ රාමා-සීතා පුරාවෘත්තයේමං සලකුණු</topic>
    <author>සටහන හා ඡායාරූප-වැලිමඩ විශේෂ එස්. එච් .ෆාරුක්</author>
    <content>රාම - සීතා පුරාවෘත්තයට අනුව රාමකුමරු සීතා දේවිය රාවණාරජු හා හනුමාන් චරිතවලට සම්බන්ධ වැදගත් ඓතිහාසික ස්ථාන රැසක් වැලිමඩ සානුව තුළ පිහිටා ඇත.රාවණා රජු විසින් ඉන්දියාවෙන් පැහැරගෙන එන ලදැයි කියනු ලබන සීතා දේවිය ආරක්ෂා සහිතව රඳවා තබන ලද්දේ ඌව පරණගම තිරවනාගම ප්‍රදේශයේ පිහිටි ස්ත්‍රිපුර කන්දේ ඇති බිංගෙයක බව පැවසේ.මෙය අඩි 9ක පමණ විශ්කම්භයකින් යුත් වංගු සහිත විශාල බිංගෙයකි. සීතා දේවිය පමණක් නොව රාවණා රජුගේ අන්තඞපුර කාන්තාවන් 700ක් මේ බිංගෙයෙහි රඳවා සිටි බව පැවැසේ.සීතා දේවිය ස්නානය කළායි කියනු ලබන සුන්දර මනා දියඇල්ල ස්ත්‍රිපුර කන්දට කි.මී. 3 පමණ දකුණු දෙසින් ලුණුවත්ත ප්‍රාදේශීය ලේකම් කාර්යාලය ආසන්නයේ පිහිටා ඇත.එමෙන්ම සීතා දේවියගේ කොණ්ඩෙ ගසා තිබූ කූර සඟවා තැබුවායි කියනු ලබන “ කූරත්ත ‘ කන්ද ස්ත්‍රිපුර කන්දට කි.මී. 3 පමණ බටහිර දෙසින් පිහිටි අලංකාර කදුගැටයකි.රාම-රාවණා යුද්ධය අවසන් වූ පසු සීතා දේවිය පිළිබඳ රාමකුමරුට ඇතිවූ සැකය නිසා සිතා දේවියට තමා පතිදම් සුරැකි බව තහවුරු කිරීම සඳහා ගින්නට පැන “ අග්නි පූජාවක් “ මගින් දිවුරීමට සිදුවී ඇත.එදා සීතා දේවිය ගින්නට පැන දිවුරු ස්ථානය වර්තමාන වැලිමඩ නුගතලාව දිවුරුම්වෙල පුරාණ විහාරස්ථාන භූමියේ පිහිටා ඇත. අතීතයේ මේ ස්ථානය දිවුරුම් පොළ නම් වුවත් වර්තමානයේ දිවුරුම් වෙල වශයෙන් ප්‍රචලිත වී ඇත.පහුගියදා උත්තර භාරතීය රාම බැතිමතුන් 150 පමණ පිරිසක් දිවුරුමිවෙල පුරාණ විහාරස්ථානයට පැමිණ එදා සීතා දේවිය ගින්නට පැන දිවුරු ස්ථානය වැද පුදාගෙන එම ස්ථානය සංරක්ෂණය කර එහි රාම පර්යේෂණ ස්ථානයක් පිහිටුවීමට මුල්ගල් තබන ලදී.සීතාදේවිය හනුමාන් නැමැති වානර රාජයාගේ රැකවරණය යටතේ රඳවා සිටි ස්ථානය වර්තමානයේ සීතාඑළියේ සීතා අම්මාන් කෝවිල් භූමියේ බව පැවසේ. එම ස්ථානයේ ගල් පුවරුවක හනුමාන්ගේ පාද ලාංඡනය සලකුණු වී ඇති අතර අද එම කෝවිල් හා එම පාද ලාංඡනය සහිත ස්ථානය පුද බිමක් වී ඇත.වාල්මීකීගේ රාමායණයට අනුව දැනට වසර 9000 පමණ ඉහත එදා හෙළදිව රජකළ රාවණා නරපතියාගේ නැගණිය වූ සුපර්ණකාට රාමාගේ සොහොයුරු ලක්ෂ්මන වෙතින් සිදු වූ හිරිහැරයකට පළිගැනීමක් වශයෙන් ඉන්දියාවේ දණ්ඩක වනයේ සිට සීතාදේවිය තම දඬුමොණර යානයෙන් ලක් බිමට පැහැරගෙන ආ බවත්, රාමා - රාවණා යුද්ධයේදී රාමකුමරුට හනුමාන් නැමැති වානර රාජයකුගේ සහාය ලැබී ඇති බවද එහි සඳහන් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=s1007071</link>
    <topic>මුරලි ටෙස්ට් පිටියෙන්සමු ගැනීමට සැරසෙයි</topic>
    <author>පි‍්‍රන්ස් ගුණසේකර</author>
    <content>ලොව විශිෂ්ටතම දඟ පන්දු යවන්නා වූ මුත්තයියා මුරලිදරන් ඉන්දියාව සමඟ මේ මාසයේ පැවැත්වෙන ටෙස්ට් තරගාවලියෙන් පසු සමුගැනීමට සූදානම් බව වාර්තාවේ. එහෙත් ලෝක කුසලාන ක්‍රිකට් තරගාවලිය තෙක් ජාත්‍යන්තර එක්දින ක්‍රිකට් පිටියේ ඔහු ක්‍රීඩා කිරීමට තීරණය කර ඇත.ජනාධිපති මහින්ද රාජපක්‍ෂ මහතා ද පසුගියදා මුරලිදරන්ගෙන් එක්දින පිටියේ තවදුරටත් ක්‍රීඩා කරන ලෙස විශේෂ ඉල්ලීමක් කළ අතර ඔහු එයට එකඟතාව පළකළේය. මුරලිදරන් මේ වසරේ නොවැම්බර් මාසයේ ශ්‍රී ලංකාවේ පැවැත්වීමට නියමිත ටෙස්ට් තරගාවලියේදී සමුගන්නා බව කලින් ප්‍රකාශයට පත් කර තිබුණි.එසේ වුවද ශ්‍රී ලංකාවට අමතරව ලැබුණු ඉන්දීය ටෙස්ට් තරගාවලියේදී එම තීරණය තරමක් කලින් ක්‍රියාත්මක කිරීමට යන බවද පැවැසේ.ටෙස්ට් පිටියෙන් සමුගැනීමට ඇති අවශ්‍යතාව ශ්‍රී ලංකා ක්‍රිකට් ආයතනයට හා ක්‍රිකට් තේරීම් කමිටුවට දන්වා ලැබෙන එකඟතාව මත සමුගන්නා දිනය ඉදිරියේදී ප්‍රකාශ කිරීමට සූදානම් බව ද වාර්තාවේ.ටෙස්ට් පිටියේ වාර්තා පිට වාර්තා තැබූ මුත්තයියා මුරලිදරන් මේ දක්වා ටෙස්ට් තරග 132 කට සහභාගි වී කඩුලු 792 ක් බිඳහෙලා ලොව වැඩිම ටෙස්ට් කඩුලු ලාභියාගේ වාර්තාවට හිමිකම් කියයි. ජාත්‍යන්තර එක්දින තරග 337 කට ක්‍රීඩා කර ඇති ඔහු එහිදී කඩුලු 515 ක් ලබා එක්දින පිටියේද සුපිරි පන්දු යවන්නා බවට පත්ව සිටී.ඔස්ට්‍රේලියාවට එරෙහිව 1992 දී ටෙස්ට් පිටියට පිවිසි මුරලිදරන් පසුගිය වසරේ දෙසැම්බර් මාසයේ ඉන්දියාවට එරෙහි ටෙස්ට් තරගයේ අවසන් ඉනිමේ දී කඩුලු 4 ක් බිඳහෙලා ගත්තේය.ටෙස්ට් පිටියේදී කඩුලු 10 බැගින් අවස්ථා 22 කදී, කඩුලු 5 බැගින් අවස්ථා 66 කදී බිඳහෙලා ඇති මුරලිදරන් ටෙස්ට් තරගයක හොඳම පන්දු යැවීම ලකුණු 220 කට කඩුලු 16 ක් වන අතර ඉනිමක හොඳම පන්දු යැවීම ලකුණු 51 කට කඩුලු 9 ක් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=s1007072</link>
    <topic>ශ්‍රී ලංකාව ලකුණු 59:45කින් මලයාසියාවට පරදී</topic>
    <author>පි‍්‍රන්ස් ගුණසේකර</author>
    <content>ආසියානු යොවුන් නෙට්බෝල් සූරතාවලියේ ඊයේ පැවැති ශ්‍රී ලංකාව හා මලයාසියාව අතර තරගයෙන් ලකුණු 59-45 ක ජයක් මලයාසියාවට අත්විය.නවදිල්ලි නුවර ත්‍යාගරාජ් ක්‍රීඩා සංකීර්ණයේ ගෘහස්ථ ක්‍රීඩාංගණයේ පැවැති මේ තරගයේ දෙවැනි කාර්තුව අවසානයේදී මලයාසියාව ලකුණු 30 – 24 ක් ලෙස ඉදිරියෙන් සිටියේය. පසුගිය සූර මලයාසියාවට අනුසූරතාව දිනා සිටින ශශ්‍රී ලංකා ක්‍රීඩිකාවෝ තියුණු තරගයක් ලබාදීමට සමත්විය.හොංකොං හා ඉන්දියාව අතර පෙරේදා පැවැති තරගයෙන් ඉන්දියාව ලකුණු 61 – 40 ක ජයක් වාර්තා කළේය. සත්කාරක ඉන්දීය පිල මෙතෙක් තරග 3 කට සහභාගි වී ජයග්‍රහණ 2 ක් වාර්තා කළ අතර ශශ්‍රී ලංකාවට පරාජය විය. අද දිනයේදී ශ්‍රී ලංකාවට හොංකොං සමග තරග වැදීමට සිදුවේ.හොංකොං පිල මෙතෙක් සහභාගි වූ තරග තුනම පරාජය වී ඇති හෙයින් ශ්‍රී ලංකාවට ප්‍රබල තර්ජනයක් එල්ල නොවනු ඇත.එමෙන්ම දැනට ඉදිරියෙන් සිටින මලයාසියාවට හා සිංගප්පූරුවට ද අද පහසු ජයග්‍රහණ හිමිවනු ඇතැයි පැවැසේ.මලයාසියාව හා ඉන්දියාව සිංගප්පූරුව හා තායිලන්තය අද තරග වැදීමට නියමිතය. සිංගප්පූරුව අවසන් වරට 2008 වසරේ පැවැති ආසියානු යොවුන් සූරතාවලියේදී තෙවැනි ස්ථානයත්, තායිලන්තය සිවුවැනි ස්ථානයත් දිනා ගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=s1007073</link>
    <topic>නයිජීරියා පාපන්දු තහනම ඉවතට</topic>
    <author>අබුජා (ඒ. එෆ්. පී.)</author>
    <content>ජගත් පාපන්දු සම්මේලනය සමග මතභේදයක් ඇතිවීම මඟ හරවා ගැනීමේ අරමුණින් තම පාපන්දු පිළට ලබාදුන් වසර 2 ක ජගත් තරග තහනම ඉවත් කිරීමට නයිජීරියානු රජය තීරණය කළේය.ලෝක පාපන්දු සූරතාවලියේ දී නයිජීරියානු පිල අසාර්ථක වීමේ හේතුවෙන් එරට රජය මේ තරග තහනම පැවැත්වීමට කටයුතු කර තිබිණි.නයිජීරියානු පාපන්දු සම්මේලනය විසින් තම පිලේ අසාර්ථකභාවය පිළිබඳ කනගාටුව ප්‍රකාශ කොට එරට ජනාධිපතිවරයාට ලිඛිතව කරණු ඉදිරිපත් කිරීම ද සැලකිල්ලට ගනිමින් මේ තරග තහනම ඉවත් කොට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=s1007074</link>
    <topic>ස්පාඤ්ඤයේ විලාගේ පා පහරින්අද ජර්මනිය ඇද වැටෙයිද?</topic>
    <author>ඩර්බන් (ඒ. එෆ්. පී.</author>
    <content>ආර්ජන්ටිනාවේ ලයනල් මෙසී, බ්‍රසීලයේ කාකා සහ එංගලන්තයේ වේන් රූනි යන විශිෂ්ට පාපන්දු ක්‍රීඩකයන් ගේ සිහින බිඳී ගිය මෙවර ලෝක කුසලාන තරගමාලාවේ වඩාත් උද්වේගකර තරග වටය අරඹමින් ස්පාඤ්ඤයේ ඩේවිඩ් විලා සහ ජර්මනියේ මිරොස්ලව් ක්ලෝස් වැඩිම ගෝල සංඛ්‍යාවක් රැස් කළ ක්‍රීඩකයාට පිරිනමන රත්තරන් සපත්තුව [Golden Boot] සම්මාන කරා ළඟාවෙමින් සිටිති.ජර්මනිය සහ ස්පාඤ්ඤය අතර පැවැත්වෙන අවසන් පූර්ව වටයේ උණුසුම් සටන අද (8) ඩර්බන් හි පැවැත්වේ.විලා සහ ක්ලෝස්ට දැඩි තරගයක් ලබා දෙමින් නෙදර්ලන්තයේ වෙස්ලි ස්නෙයිඩර් සහ ජර්මනියේ තෝමස් මුලර් ද ඔවුන් පසුපසින් සිටිති. නමුත් ආර්ජන්ටිනාව සමඟ පැවැති අර්ධ අවසන් පූර්ව තරගයේ දී දෙවතාවක්ම කහ කාඩ් පතකින් දඬුවම් ලැබූ හෙයින් මුලර් ට අද පැවැත්වෙන තීරණාත්මක තරගයට සහභාගි විය නොහැකිය. මේ නිසා විලා සහ ක්ලෝස් අතර දැඩි තරගයක් ඇතිවනු නොඅනුමාන ය.ලෝක කුසලාන තරග ඉතිහාසයේ වැඩිම ගෝල සංඛ්‍යාවක් රැස් කිරීමේ වාර්තාව අභියස සිටින 32 හැවිරිදි ක්ලෝස් මේ වන විට ගෝල 14 ක් රැස් කරගෙන තිබේ. ඔහුට පෙර මෙකී වාර්තාවට දැනට හිමිකම් කියන බ්‍රසීලයේ රොනල්ඩෝ ගේ ගෝල 15 ක් රැස් කිරීමේ වාර්තාව බිඳ දැමීමට තවත් රැස් කළ යුතුව ඇත්තේ ගෝල 2 ක් පමණි.28 හැවිරිදි විලා ස්පාඤ්ඤයේ පාපන්දු තරුව ලෙස සැළකෙන අතර මේ වන විට ගෝල 5 ක් රැස් කිරීමට සමත්වී සිටින අතර ක්ලෝස් සහ මුලර් ගෝල 4 බැගින් රැස් කරමින් දෙවැනි තැනට පත්වී සිටිති. මේ අනුව අද තරගය විලා සහ ක්ලෝස් අතර පැවැත්වෙන තරගයක් බවට පත්වනු නිසැකය.ජර්මනිය සහ ස්පාඤ්ඤය මේ වන විට ලෝක කුසලාන තරග ඉතිහාසයේ තුන් වතාවකදී මුණ ගැසී ඇත.1966 තරග මාලාවේ පළමු වටයේ දී ගෝල 2 – 1 ක් ලෙස ජර්මනිය ජය ගත් අතර 1982 තරග මාලාවේ දී නැවත ගෝල 2 – 1 ක් ලෙස දෙවැනි වටයේ දී ජය අත්කර ගෙන ඇත. 1994 තරගමාලාවේ පළමු වටයේ කණ්ඩායම් දෙක අතර පැවැති තරගයට ගෝල 1-1 ක් ලෙස ජය පරාජයෙන් තොරව නිමාවට පත් විය.පිලිප් ලාම් නායකත්වය දරණ ජර්මානු පිලේ පුහුණුකරු ලෙස කටයුතු කරනු ලබන්නේ ජෝකිම් ලෝව් ය. ජගත් පාපන්දු ශ්‍රේණිගත කිරීම්වල 6 වැනි ස්ථානයේ පසුවන ජර්මානු පිල ඩයි මානස්චෆ්ට් යන සුරතල් නාමයෙන් හැඳින්වේ.1954, 1974 සහ 1990 වසරවල පැවැති පාපන්දු තරගමාලාවන් හි දී සූරතාව හිමිකර ගත් ජර්මනිය 1966, 1982, 1986 සහ 2002 වසරවලදී අනු සූරතාව හිමිකර ගත්තේ ය.මේ වන විට ලෝක කුසලාන තරග 97 කට ක්‍රීඩා කොට තරග 59 ක ජයක් වාර්තා කර ගත් ජර්මනිය තරග 19 ක් පරාජයට පත් විය. ජය පරාජයෙන් තොරව නිමාවූ තරග ගණන 19 කි.2002 වසරේ දී සෞදි අරාබියට එරෙහිව ගෝල 8-0 ක ජයක් වාර්තා කරමින් ලෝක කුසලාන තරග ඉතිහාසයේ ජර්මනිය ලැබූ දැවැන්තම ජයග්‍රහණය හිමිකර ගත් ඔවුහු 1998 වසරේ පැවැති තරග මාලාවේ ක්‍රොඒෂියාව ගෝල 0- 3 ක් ලෙස පරාජය වෙමින් දරුණුතම ලෝක කුසලාන තරග පරාජයට මුහුණ දුන්නේ ය.ඉකර් කැසිලාස් නායකත්වය දරන ස්පාඤ්ඤ පිලේ පුහුණුකරු ලෙස විසෙන්ට් ඩෙල් බොස්කෝ කටයුතු කරයි.ජගත් පාපන්දු ශ්‍රේණිගත කිරීම්වල 2 වැනි ස්ථානයේ පසුවන ස්පාඤ්ඤ පිලේ සුරතල් නාමය ලා ෆුරියා රෝජා වේ.1950 වසරේ පැවති තරග මාලාවේ දී අවසන් පූර්ව වටයට පිවිසි ස්පාඤ්ඤය මෙවර සුදුසුකම් ලැබුවේ වසර 60 කට පසුවය. එමෙන්ම සිවු වතාවක් අර්ධ පූර්ව වටයෙන් පරාජයට පත්ව ලෝක කුසලාන කිරුළේ බලාපොරොත්තු බිඳ ගත් ස්පාඤ්ඤයට මෙවර පාපන්දු කිරුළ හිමිකර ගැනීමේ මහඟු අවස්ථාවක් උදාවී ඇත.මේ වනවිට ලෝක කුසලාන තරග 54 කට සහභාගි වී ඉන් තරග 26 ක් ජයගත් ස්පාඤ්ඤය තරග 12 ක් පරාජයට පත්වී තිබේ. ජය පරාජයෙන් තොරව නිමාවූ තරග ගණන 16 කි.1998 තරගමාලාවේ දී බල්ගේරියාවට එරෙහිව ගෝල් 6-1 ක ජයක් ලබා ගනිමින් ලෝක කුසලාන තරග ඉතිහාසයේ ස්පාඤ්ඤ පිල ලද දැවැන්තම ජයග්‍රහණය වාර්තා කළ ස්පාඤ්ඤ පිල 1950 වසරේ දී බ්‍රසීලය වෙතින් ගෝල් 1-6 ක පරාජයක් ලබමින් දරුණුතම ලෝක කුසලාන තරග පරාජයට මුහුණ දුන්නේ ය.ජර්මනිය - ස්පාඤ්ඤය අතර තරගය ශශ්‍රී ලංකාවේ වේලාවෙන් අද මධ්‍යම රාත්‍රි 12.00 ට ආරම්භ වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=s1007075</link>
    <topic>විස්සයි-20 තරගයෙන්පාකිස්තානයට ජය</topic>
    <author/>
    <content>එංගලන්තයේදී පැවැත්වෙන ඔස්ටේ‍්‍රලියාව හා පාකිස්තානය අතර ඕවර විස්සයි 20 පළමු තරගයෙන් ලකුණු 23 ක ජයක් ලැබීමට පාකිස්තානය සමත් විය. පාකිස්තානය වෙනුවෙන් විශිෂ්ට පිති හරඹයක නිරත වූ උමාර් අක්මාල් ලකුණු 64 ක් ලබා ගත්තේය. පාකිස්තානය කඩුලු 8 කට ලකුණු 167 ක් ලබාගත් අතර ජයග්‍රාහී ඉලක්කය හඹා ගිය ඔස්ට්‍රේලියාව ලකුණු 144 කට දැවී ගියේය.මේ අනුව තරග දෙකකින් සමන්විත තරගාවලිය 1 : 0 ක් ලෙස පාකිස්තානය ඉදිරියෙන් සිටියි.පාකිස්තානය කඩුලු 8කට ලකුණු 167.උමාර් අක්මාල් 64, කමරන් අක්මාල් 23 (ඩර්ක් නැනන්ස් 41/2, ෂෝන් මේයිට් 25/2)ඔස්ට්‍රේලියාව සියලු දෙනා දැවී 144ඩේවිඩ් වෝනර් 41, ඩේවිඩ් හසි 34මොහොමඩ් ආමර් 27/3, සයීඩ් අජ්මාල් 26/3, උමාර් ගුල් 13/2</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=s1007076</link>
    <topic>දකුණු ආසියාතික කරාතේසභාපති ධුරය ඉන්දියාවට</topic>
    <author/>
    <content>දකුණු ආසියාතික කරාතේ සම්මේලනයේ නිලවරණයෙන් ඉන්දියාවේ ආර්. ත්‍යාගරාජා මහතා සභාපති ධුරයට පත්විය. උප සභාපතිවරයා ලෙස පත්වූයේ ශ්‍රී ලංකාවේ කේ. කේ. පී. පී. සතරසිංහ මහතාය. ලේකම් ලෙස බංග්ලාදේශයේ එම්. හුසේන් මහතා හා භාණ්ඩාගාරික ලෙස ඉන්දියාවේ එම්. ෂර්මා මහතා තේරී පත් විය.අධ්‍යක්ෂවරු ලෙස ආර්. ජේ. ඇලෙක්සැන්ඩර් (ශ්‍රී ලංකාව) ඒ. එෆ්. ගුරුම්, ඒ. එම්. ෂර්ටානි (ඇෆ්ගනිස්තානය) එල්. පී. වික්‍රම්, එස්. කේ. බාබු (නේපාලය) එල්. රහුමන් (බංග්ලාදේශය) යන මහත්වරු තේරී පත් වූහ.ශ්‍රී ලංකාවේ ප්‍රථම වරට පැවැති කරාතේ කාතා විනිසුරු ශ්‍රේණි පරීක්ෂණයේ හා ජාතික කුම්තේ විනිසුරු සම්මන්ත්‍රණය අවසානයේදී මේ නිලවරණය පැවැත්විණි. මේ වැඩමුළුව කරාතේ දෝ සම්මේලනය මගින් සංවිධානය කරන ලද අතර ආසියානු විනිසුරු කොමිසමේ සභාපති මැලේසියාවේ ලිම් චි ජින් උපදේශකතුමාගේ ප්‍රධානත්වයෙන් පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=s1007077</link>
    <topic>සනත් පන්දු 29කදී ලකුණු 54ක්</topic>
    <author/>
    <content>එංගලන්ත ප්‍රාන්ත තරගවාරයේදී වුස්ටර්ෂයර් ප්‍රාන්තය වෙනුවෙන් ක්‍රීඩා කරන සුපිරි ක්‍රීඩක සනත් ජයසූරිය ෆෙ‍්‍රන්ඩ්ස් ප්‍රොවිඩන්ට් ඕවර විස්සයි 20 තරගමාලාවේ ලැන්කෂයර් ප්‍රාන්තය සමඟ පැවති තරගයේදී පන්දු 29 කදී වේගවත් ලකුණු 54ක් වාර්තා කිරීමට සමත් විය. ජයසූරියගේ අර්ධ ශතකයට හතරේ පහර 4ක් සහ හයේ පහර 4ක් ඇතුළත් විය.කෙසේ වුවත් මේ තරගයෙන් ලකුණු 46ක ජයග්‍රහණයක් හිමි කර ගැනීමට ලැන්කැෂයර් පිල සමත්විය.මේ අතර කෙන්ට් ප්‍රාන්තයට ක්‍රීඩා කරන මාලිංග බණ්ඩාරගේ විශිෂ්ඨ පන්දු යැවීමේ හේතුවෙන් ලකුණු 12ක පරාජයක් විඳ ගැනීමට ග්ලොස්ටර්ෂයර් ප්‍රාන්ත පිලට සිදුවිය.කෙන්ට් පිල රැස් කළ ලකුණු 165 හඹා ගිය ග්ලොස්ටර්ෂයර් පිල ලකුණු 153කට සීමා කිරීමට මාලිංග බණ්ඩාරගේ පන්දු යැවීම ඉවහල් විය. ඔහු ග්ලොස්ටර්ෂයර් පිලේ කඩුලු 3ක් බිඳ දැමුවේ ලකුණු 27ක් පමණක් ලබා දීමෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=s1007078</link>
    <topic>ප්‍රංශ සවාරියේදෙවැනි අදියරේ ජය සිල්වේන්ට</topic>
    <author>බෙල්ජියම (ඒ. එෆ්. පී.)</author>
    <content>ප්‍රංශයේ සිල්වේන් චවනෙල් ප්‍රංශ සවාරියේ තවත් උණුසුම් දිනයක නිමාවක දී පෙරමුණ ගනිමින් කහ ජර්සියට හිමිකම් කීමට සමත් විය. බ්‍රසල්ස් නුවර සිට කිලෝ මීටර් 201 ක දුරින් යුතු වූ ප්‍රංශ සවාරියේ දෙවැනි අදියරයේ ජය චවනෙල්ට හිමි වූයේ සත් වතාවක් ප්‍රංශ සවාරිය දිනූ ලාන්ස් ආම්ස්ට්‍රෝං සහ විශිෂ්ට තරගකරුවකු වන ඇන්ඩි ශ්ලේක් සමඟ දැඩි සටනක නිරත වීමෙන් ය.සිය අවසන් තරගයට මුහුණ දෙමින් සිටින ආම්ස්ට්‍රෝං පස්වැනියා ලෙස දෙවැනි අදියර නිමා කළ අතර අස්තානා හී ඇල්බර්ටෝ තොන්ටඩෝර් සත්වැන්නා ලෙස තරගය නිමා කළේ ය.සම්පූර්ණ තරඟයේ තරගකරුවකු ලෙස නම් දරා නොසිටියද චවනෙල් ගේ ජයග්‍රහණය ඔහු ගේ බෙල්ජියම් ක්වින් ස්ටෙප් පිලට පාපැදි පිලක් ලෙස ඉහළ නැගීමට විශාල පිටුවහලක් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=f1007072</link>
    <topic>මම විහාර මහා දේවියේ බේස්ඩ්‍රමර්</topic>
    <author>සාකච්ඡා කෙළ් : බුද්ධික සමන් ගුණවර්ධන ඡායාරූප : සමන්ත වීරසිරි</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයෙකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳන් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ ආපදා කළමනාකරණ අමාත්‍යාංශයේ ලේකම් මරීනා මොහොමඩ් මහත්මියගෙනි.ඔබේ සම්පූර්ණ නම : සිත්ති මරීනා මොහොමඩ්උපන් ගම : බදුල්ල නගර සීමාවේ ශ්‍රී විමලධර්ම මාවතේ හෙලගම කියන ගමේ.වර්තමාන පදිංචිය : කොළඹදැන් ගමත් එක්ක තියෙන සම්බන්ධය කෙබඳුද ?:ඇත්තම කියනව නම් අම්ම තාත්තා ඉන්න කාලේ ගමත් එක්ක තිබූ සම්බන්ධය දැන් අඩු වෙලා.රාජකාරී කටයුතු නිසා තියන අවිවේකයයි ළමයින්ගේ වැඩ කටයුතුයි නිසා ගමට යන්න ලැබෙන වෙලාව අඩුයි.අම්ම තාත්තා ගැන මතක් කළොත් ?අම්මා සිත්ති ලෙයිලා සදියන්, තාත්තා තුවාන් හාෆ්ලීන් බොන්සො, ඒ දෙන්නමත් මැලේ ජාතිකයින්.ඒ අයගෙ රැකියා ?තාත්තා අවසානෙට කළේ හාඩ්වෙයාර් එකක්. අම්මා රැකියාවක් කළේ නෑ.සහෝදර සහෝදරියන් ගැන මතක් කරනව නම් ?අපේ සහෝදර සහෝදරියන් 13 ක් ඉන්නවා. මම 14 වැනියා. බාලයා. අක්කල අටයි. අයියල පහයි. ඒ හැමෝම ජීවත් වෙනවා.ඒ අතර රාජ්‍ය පරිපාලන සේවයේ රැකියාවක් කරන්නේ මම විතරයි. ගොඩක් අය ව්‍යාපාර කරන්නේ.බදුල්ලේ ඉපදිලා හැදිලා වැඩිලා කොළඹ පදිංචි වුණාම ගමත් නගරයත් අතර වෙනස ඔබට දැනෙන ආකාරය ?ලොකු වෙනසක් තියනවා. එදා තිබූ විවේකී ගතිය, සුහදතාව, එකිනෙකා අතර තිබූ සහයෝගය කොළඹ කාර්යබහුල ජීවිතයේ දකින්න නැහැ.ඇත්තටම මෙහෙ වටේ ඉන්න හතර පස් දෙනා හැර අනෙක් අය අඳුනන්නෙත් නෑ. ගමේ නම් හැම ගෙදරම අඳුනනවනෙ.කුඩා කාලයේ ගම් මැද්දේ ලැබූ සුන්දර අත්දැකීම් මතක ඇති ?සම්ප්‍රදායික මුස්ලිම් රටාව තුළ අපි ගෙදරටම කොටු වෙලා තමයි හිටියේ. ඒත් අපේ පවුල ලොකු පවුලක් නිසා ඇත්තට ම ගමේ ඇවිදින්න ඕන නෑ.සෙල්ලම් කරන්න කට්ටිය ගෙදරම හිටියා. මගේ ලොකු අක්කගෙ ලොකු දුව මට අවුරුදු දෙකකටත් වැඩිමල්. ඒ වගේ සෙල්ලම් කරන්න කට්ටිය ගොඩක් පවුල තුළම හිටියා.අපේ ගෙදර ඉස්සරහ තිබුණ අපේ පරම්පරා කුඹුරක්. ඒකේ ඉපනැල්ලෙ දුවල, පිදුරුගොඩේ සෙල්ලම් කරල, මීහරක් පිටිපස්සෙන් දුවලා, ඒ වගේ ම තේ වතු ගානේ දුවලා සෙල්ලම් කළ අතීතයක් තිබුණා.තේ වතුවල වැඩ කරන අය එක්ක දන්න දෙමළෙන් කතා කරන එකත් විනෝදයක් වුණා.කුඩා කාලෙ දෙමළ නෙවෙයි ද කතා කළේ ?අපි මැලේ නෙ. මැලේ භාෂාවයි ගෙදර කතා කළේ.ඔබට භාෂා කීයක් කතා කළ හැකි ද ?සිංහල, දෙමළ, ඉංග්‍රීසි, මැලේ, අරාබි කියන භාෂා පුළුවන්. අරාබි ලියන්නයි කියවන්නයි විතරයි පුළුවන්. කතා කරන්න බැහැ.පාසල් ගියේ ?බදුල්ල විහාරමහාදේවි විද්‍යාලය.සිංහල පාසලක් ?ඔව්. 1956 රාජ්‍ය භාෂාව සිංහල වීම සමඟ සියලු පාසල් සිංහල මාධ්‍යයෙන් උගන්වන්න ගත්තා. රාජ්‍ය භාෂාවත් සිංහල නිසා අපිත් සිංහලෙන් ඉගෙන ගත්තා.දිගටම ඉගෙන ගත්තේ ඒ පාසලෙන් ම ද ?නැහැ. 7 වසර ශිෂ්‍යත්ව විභාගය සමත්වෙලා බණ්ඩාරවෙල මධ්‍ය මහා විද්‍යාලයට ගියා. ඒකෙ මාසයයි ගියේ.ඇයි අස්වුණේ ?දවසක් සති අන්තෙ තාත්ත මාව බලන්න හොස්ටල් එකට එද්දී අපි ශ්‍රමදානයක් කරනවා. මම උදැල්ලක් අරන් කොට කොට හිටියේ. ඒක දැකල තාත්තට ලොකු කම්පනයක් ඇති වෙලා.තාත්තා බණ්ඩාරවෙල දී ප්‍රෙෂර් හැදිලා වැටිලා. ඉස්පිරිතාලෙත් නැවැත්තුවා. ඒ හින්දා තාත්තා මාව ඒකෙන් අස්කරල බදුල්ලේ මධ්‍ය මහා විද්‍යාලයට දැම්මා. උසස් පෙළ කළෙත් එහෙදී.උසස් පෙළ කළේ මොන විෂයන්ගෙන්ද ?සාමාන්‍ය පෙළ විද්‍යා විෂයයන්ගෙන් කළ නිසා විද්‍යා විෂයයන් එපා වෙලයි තිබුණෙ. මොකද අපේ ෆිසික්ස් සර් හරියට ඉගැන්නුවේ නෑ. ඒ නිසා ගෘහ විද්‍යාව එක්ක කලා විෂයයන් උසස් පෙළට කළා.පාසල් කාලයේ කලා කටයුතුවලට සම්බන්ධ වුණේ නැද්ද ?මම පාසල් තූ®ර්යවාදක කණ්ඩායමේ බේස්ඩ්‍රම් ගැහුවා. මම විහාරමහාදේවියේ බේස්ඩ්‍රමර්. මගේ පුංචි අයියා ඌව කොලේජ් එකේ බේස්ඩ්‍රමර්. මගේ අනිත් අයියා ධර්ම දූත විද්‍යාලයේ බේස්ඩ්‍රමර්. සෙන්ට්‍රල් එකේ බේස්ඩ්‍රමර් මගේ අක්ක. තව අක්ක කෙනෙක් සයිඩ්ඩ්‍රමර්්. උත්සවවලදී අපි එකට හම්බෙනවා.හය දෙනා වෙන වෙන සංගීත භාණ්ඩ ඉගෙන ගත්තනම් ගෙදරම සංගීත කණ්ඩායමක් නේද ?අපට එහෙම ඒවා ඉගෙන ගන්න යන්න දෙන්නෙ නෑනෙ. අරවගෙ අමුතුවෙන් ඉගෙන ගන්න දෙයක් නෑනෙ. ඒ වගේ ම නැටුම් කණ්ඩායමේ ආචාර පෙළපාළිවල ශිෂ්‍ය නායක කණ්ඩායමේත් මම හිටියා.නැටුමටද සංගීතයට ද වඩාත් කැමති ?දෙකට ම කැමතියි කියන්න බෑ. සංගීතයට නම් ඒ තරම් නැඹුරුවක් තිබුණෙ නෑ. මම මේ විදියට ඇන්දට අපේ සංස්කෘතියට අනුව අපි මූණයි අත්දෙකයි විතරනෙ විවෘතව තියා ගන්නේ. ඉතිං නැටුම වගේ දේවල් වර්ධනය කරන්න බෑනෙ. අනික ඒ දවස්වල අද වගේ නැටුමට වැදගත් තැනක් තිබුණෙ නෑ.පාසල් කාලයේ ලැබූ විශේෂ ජයග්‍රහණ එහෙම තියෙනවද ?අපේ පවුල්වල ඒ කාලෙ ඉගෙනීමට විශේෂ බරක් දීල තිබුණෙ නෑ. ර්‍ණ/ඹ් දක්වා ටියුෂන් ගියෙත් නෑ. පාසල් යැව්වේ සෙල්ලමට හුරුවෙන හින්දයි. පාඩම් කළාද. ලකුණු කීයද කියල ගෙදරින් හොයල බැලුවෙත් නෑ.විභාගවත් පාසලවත් අපට බරක් වෙලා තිබුණෙ නෑ. ඒ කාලෙ හරි සුන්දරයි.උසස් පෙළ තරග විභාගෙදිවත් ඒ තත්ත්වය වෙනස් වුණේ නැද්ද ?උසස් පෙළට අපට ඉගැන්නුවේ විශ්වවිද්‍යාලයෙන් අලුතෙන් ඉවත් වූ ගුරුවරු පිරිසක්. ඒ අය නිතර අපට විශ්වවිද්‍යාලයේ තොරතුරු කියනවා.අපට ඒක හරි සුන්දර ලෝකයක් විදියට පෙන්නුවා. ඒ නිසා ඉගෙනීමට අපි නැඹුරු වුණා. අද උගන්වන දේ පාඩම් කරගෙන හෙට පන්තියේ ළමයි සාකච්ඡා කරනවා.ඒ කාලෙ වැඩිම සිත් ගත් ගුරුවරයාඉතිහාසය කළ ගුරුතුමිය හොඳයි. සාමාන්‍ය පෙළ කාලයේ රාජ් කියල සර් කෙනෙක් හිටියා.පාසල් ජීවිතයේ අමතක නොවන සිදුවීම් තියෙනවද ?උසස් පෙළ සමත්වෙලා අපේ ශිෂ්‍ය නායක නායිකාවන් එකතු වෙලා පාටියක් දුන්නා. ඒකෙන් මට ගෙදර එන්න පරක්කු වුණා. ඒ හින්ද මම ගෙදර ආවෙ වෙනද එන පාරෙන් නෙවෙයි. කෙටි පාරකින්. ඒක ටිකක් පාළුයි. මම එද්දී දැක්කා ඈතින් පිරිමි ළමයි කීප දෙනෙක් යනවා.ගෑනු ළමයෙකුත් ඉස්සරහින් ගියා. ටිකකින් මට ඇහුණා අක්කේ කියල කෑ ගගහ ඒ ළමයි දුවනවා. මම හිතුවා මොකක් හරි තමයි කියලා. මම ඒ අය කෑ ගහපු තැනින් ඒ ළමයි හිටිය පැත්තෙන් යන් නැතුව අනෙක් පැත්තෙන් ගියා.බලද්දි බඹර කූඩෙකට ඒ ළමයි ගල් ගහල. උන් ඇවිස්සිලා. මම ගිහින් තියෙන්නෙත් ඒ පැත්තටම යි. මට හොඳටම බඹරු ඇන්නා. අන්තිමට ඉස්පිරිතාලෙ ගෙනිහින් රෝද පුටුවේ තියන්නත් බැ මාව ඉදිමිලා.ඉස්පිරිතාලෙ හිටිය වෛද්‍යවරිය මට කිව්වා මේකට සිංහල බේත් කරන්න කියලා. මට බේත් කළේ සිද්ධාර්ථ කියන පන්සලේ හාමුදුරුවෝයි.ඒ වගේ ම පාසල් කාලයේ අමතක නොවන දඬුවම් ලැබිලත් ඇති ?ඔව්. අපි සාමාන්‍ය පෙළ කාලේ ගුණරත්න කියල විදුහල්පතිවරයෙක් ආවා. එතුමා හරිම සැරයි. ඒ දවස්වල කොළරාව වසංගතය පැතිරෙමින් තිබුණා. ඒ නිසා අපට කෑම බීම ගෙදරින්ම ගේන්න කියල තිබුණෙ. කැන්ටිමෙන් වුණත් ගන්න කිව්වේ බැරිම නම් විතරයි. කැන්ටිම විදුහල්පතිතුමා නිතර පරීක්ෂා කරනවා.ඒ දවස්වලත් ඉස්කෝලෙ වැටෙන් එහා ඉඳන් සමහර වෙළෙන්දියෝ පලතුරු වර්ග විකුණනවා. දවසක් මම ඒ කෙනෙක්ගෙන් පේර ගෙඩි හතරක් අරන් අනිත් පැත්ත හැරෙද්දීම ප්‍රින්සිපල්. එදා මට ගේට්ටුව ළඟ වැලි පොළොවේ දණ ගහගෙන පේර ගෙඩි හතර අල්ලන් ඉන්න වුණා. අදත් මම ඒ සර්ගේ දඬුවමට ගරු කරනවා.ගෙදර පාලනය කොහොමද ?ඇත්තටම තදයි. අම්මයි තාත්තයි දෙන්නම සැරයි. මාත් ඉතිං බාලයා නිසා ටිකක් මුරණ්ඩුයි.තාත්තගෙන් ගුටිත් කාල ඇති එහෙනම් ?තාත්තගෙ හාඩ්වෙයාර් එක ඉස්සරහ තිබුණ කම්පණියේ අංකල් එක්ක දවසක් මම තරහ වුණා. ඒ කාලෙ ඉස්කෝලෙ යන්නෙත් නෑ. එයා මට අඩගහල දවසක් ලොලිපොප් එකක් දුන්නා. මම එයා එක්ක තරහට ඒකෙන් එයාට ගහල දිව්වා.මෙයා ඇවිත් ඒක තාත්තට කිව්වා. තාත්තට ඒකට තරහ ගිහින් මාව දවසෙම කඩේ දොරකඩ පුටුවක ලොලිපොප් එක අරන් තියල තිබ්බා. එදාට කන්නත් නෑ. මට හරි තරහයි. ලැජ්ජාවයි. අදටත් මම ඒ අංකල් එක්ක තරහයි.තාමත් ?ඔව්. එයා කොහෙද ඉන්නෙ දන්නෙත් නෑ. ඒත් තරහයි.මිශ්‍ර පාසලක ඉගෙනගත් නිසා ප්‍රේම සම්බන්ධතාත් තියෙන්න ඇති ?ම්. . . තිබුණ (සිනාසෙමින්)අපි මේ කතා කරන දක්ෂ ශිෂ්‍යාවට ?ම්. . . තිබුණා. උසස් පෙළ කාලෙ. හැබැයි එයානම් අපේ ඉස්කෝලෙ නෙවෙයි. අපේ ගෙවල් ළඟ. එයත් මැලේ. ඒකත් ඇත්තටම ඕනෑවට යාළු වුණ එකක් නෙවෙයි.යාළුවො කට්ටියටම හිටපු නිසා මමත් යාළු වුණා. අපට සමාජෙ වෙන කට්ටිය කියල හම්බෙන්නත් නෑ. ඒ අයිය තමයි ජීවිතේට සමීපවෙලා හිටියෙ. ඒකෙ වැරැද්දක් වුණෙත් නෑ. මම බැන්දෙත් එයාවමයි.ඔහුගේ නම ? අසාස් සුල්ෆි මොහොමඩ්. දැන් එයා පිටරට රැකියාවක් කරනවා.විවාහ වුණේ කොයි කාලෙද ?1986 දී. එතකොට මම පරිපාලන සේවයටත් ඇවිත්.ගෙවල්වලට ආරංචි වුණාම ප්‍රශ්න වුණේ නැද්ද?අපේ පවුලෙ එහෙම ගැටලුවක් තිබුණෙ නෑ. මූලිකම දේ වුණේ අපේ ජාතියේ වීමයි. පරිපාලන සේවයේ ද වැටුප්තලය මොකද්ද වගේ දේවල් ගැන සැලකිලිමත් වුණේ නෑ. තෝරගත්ත කෙනානෙ කියල කැමති වුණා. දෙමාපියන්ගෙ කැමැත්තෙන් අපි විවාහ වුණේ.විශ්වවිද්‍යාලයට ගියේ කොයි කාලෙද ?1979 ! කැලණිය විශ්වවිද්‍යාලයට.උපාධියසාමාන්‍ය කලා උපාධියක්. විශේෂ එකක් කරන්න පුළුවන් වුණා. ඒත් කළේ නෑ. මොකද මට හොස්ටල් එකේ කෑම ඇතිවෙලා තිබුණෙ. ඒ හින්ද මට ඉක්මනින් උපාධිය අරන් යන්නයි ඕනෑ වුණේ. ඒ කාලෙ සාමාන්‍ය උපාධියට පළමු පන්තියේ සාමාර්ථ දෙන්නෙ නෑ. මට තිබුණේ දෙවන පෙළ ඉහළ සාමාර්ථයක්. මම ඒ අවුරුද්දෙ ‘බැච්ටොප්’කොහොමද පරිපාලන සේවයට බැඳුණෙ ?විශ්වවිද්‍යාලයේ ප්‍රතිඵල ආවෙ සැප්තැම්බර් මාසයේ. දෙසැම්බර් මාසයේ පරිපාලන විභාගයට ගැසට් කරල තිබුණා. මාලනි කියලා මගේ යාළුවෙක් කිව්වා අපිත් ඒකට දාමු කියලා. මම ඒ වෙද්දී දන්නෑ මේක මොකක්ද කියලවත්.ඒ කාලෙ බදුල්ලෙ දිසාපති විදියට හිටියෙ පීල්ලෙගෙදර මහත්තයා. එයා අපි එක්ක හිතවත්. මම එයාගෙන් ඇහුවා මේකෙන් කවුරු කෙනෙක් වෙන්නද පුළුවන් කියලා. එතුමා කිව්වා ‘මං වගේ දුවටත් මේ පුටුවට එන්න පුළුවන්’ කියලා.විභාගෙ ලියල අවුරුද්දක් විතර ගියාට පස්සෙ යාළුව කිව්වා මම විභාගය පාස් ඉන්ටවීව් ඇවිත් කියලා. මම එයාලගෙ ගෙදර ලිපිනයයි යවල තිබුණෙත්.පරිපාලන සේවයට එන පවුලේ එකම කෙනා නිසා ගෙදර අය සතුටු වෙන්නැති ?ඔව්. තාත්තා පවුලේ හැමෝටම කිව්වා නංගී විභාගෙ පාස් වෙලා. තෑගි අරන් බලන්න එන්න කියලා. ඒත් ඒක සමහරු විවේචනය කළා. ‘ඕවා කවුරුත් පාස් වෙනවා’ ‘සමහර විට ඉන්ටර්වීව් වලින් කැපෙයි’ වගේ කතා තමයි ඒ අය කිව්වේ.පරිපාලනයේ දී ගුරුහරුකම් ලැබුණේ කාගෙන්ද?වැටුප් හා සේවක සංවර්ධන දෙපාර්තමේන්තුවේ සභාපති ජුනේට් සර්ට ගොඩක් ගරු කරනවා. ඒ වගේ ම සිරිල් ගමගේ මහත්තයත් අමතක කරන්න බැහැ.තනතුරු ලැබිලා මුලින්ම සේවාවට ගියේ කොහාටද ?අපට අවුරුද්දක පුහුණුවක් දීලයි තනතුරු දුන්නේ. ඒ කාලෙ තීරණයක් අරන් තිබුණා මුස්ලිම් හා දෙමළ අය අනිවාර්යයෙන් උතුරු නැගෙනහිර යන්න ඕනෑ කියලා. මාව දාල තිබුණෙ කිලිනොච්චියට.අනෙක් අයට සහකාර ප්‍රාදේශීය ලේකම් තනතුරු දීල තිබුණට මට තිබුණේ සහකාර ආහාර පාලක තනතුරයි. මම ඒක පිළිගන්න සූදානමක් තිබුණෙ නෑ. පස්සෙ මාව ස්වදේශ කටයුතු අමාත්‍යාංශයට දැම්මා. එතනදී මගේ දක්ෂතා දැකලත් මම භාෂා තුනම හසුරවන්න දන්නා නිසාත් සිරිල් මහත්තයා මාව අමාත්‍යාංශයේම තියාගත්ත.රාජකාරී ජීවිතයේ තෘප්තිමත්ම කාලය මතක් කරනව නම් ?මම සමාජසේවා සහකාර අධ්‍යක්ෂක ලෙස රත්නපුරේ අවුරුදු නවයක් කටයුතු කළා. ඒ කාලෙ මාස හයක් ගංවතුර එක්කත් මාස හයක් නියගය එක්කත් පොර බදනවා. ඒ මිනිස්සු හරිම අහිංසකයි.අපි සහනාධාර බෙදන්න ඔරු අගුල්වල යනවා. ඒ මිනිස්සුන්ට සහනාධාර දෙන විට ඒ අහිංසක ඇස්වල තිබූ තෘප්තිමත් බව මම වෙන කිසි තැනකින් දැකල නෑ. ඒකෙන් අපි ලැබූ සතුට අදටත් ලබන්න බෑ.රාජකාරියේ දී බොරු කියපු අවස්ථා නැද්ද ?මම විවාහ වුණාට පස්සෙ රත්නපුරේට මාරුවක් ඉල්ලුවා. ඒත් ඒක හදා ගන්න බැරි වුණා. මට ජ්‍යෙෂ්ඨ සහකාර ලේකම් කෙනෙක් කිව්වා පොඩි බොරුවක් කියන්න කියලා. මම කිව්වා මම ගර්භණී තත්ත්වයේ ඉන්නෙ කියලා. සර් මට මාරුවීම දුන්නා.පස්සෙ දිස්ත්‍රික් ලේකම් කාර්යාල තේරීම් තරගයකට එතුමා රත්නපුරයට ආවා. ඇවිත් මාව මුණ ගැහුණ ගමන්ම ඇහුවේ දැන් දුවෙක්ද පුතෙක්ද ඉන්නෙ කියලා. එදා මට මම ගැනම ලොකු කලකිරීමක් ඇති වුණා.ඇයි ? මම බොරු කිව්වෙ කියලා. මට එදා ඉඳන් බොරුව වංචාව පෙන්නන්න බෑ. හරියට තරහ එනවා. ඒ නිසා මම ජනප්‍රිය කෙනෙක් නෙවෙයි. වැරැද්ද දකිද්දි තදින් විරුද්ධ වෙන නිසා ඒක පෞද්ගලිකත්වයටත් හානිවෙලා තියනවා.කාර්යබහුල රාජකාරිය පවුල් ජීවිතයේ සතුටට බාධාවක් ද ?පවුලේ සතුට වෙනුවෙන් මමත් මහත්තයත් ලොකු කැප කිරීමක් කරනවා. එයා විදේශගත වුණේත් දරුවන්ගේ කටයුතු කර ගැනීමටයි. මගේ වැටුප විතරක් ජීවත් වෙන්න ප්‍රමාණවත් මදි.ආර්ථික වශයෙන් මේ තනතුරට ලැබෙන වැටුප විතරයි මට ලැබෙන්නේ. වෙන කිසිවක් මේ රැකියාවෙන් උපයාගෙන නෑ. රාජකාරිය බාධාවක් වෙලා නෑ. කලින් තරම් විවේකයක් මේ තනතුරේ නම් නැහැ තමයි.දරුවො ගැන සඳහන් කරනව නම් ?දරුවො දෙන්නෙක් ඉන්නවා. පුතයි. දුවයි. පුතා ඉගෙන ගන්න පිටරට ගිහින් ඉන්නෙ. දුව සිරිමාවෝ බණ්ඩාරනායක විද්‍යාලයේ 10 වසරේ ඉගෙන ගන්නවා.ලැබුණ මේ තනතුර ගැන මොකද හිතන්නෙ ?මේ තනතුර මට ඔටුන්නක් නෙවෙයි. අභියෝගයක්. ජනතාවට දැනෙන ලෙස තෘප්තිමත් වෙන ලෙස සේවයක් සැලසීම තමයි මගේ අභියෝගය.රටේ ප්‍රධාන පරිපාලන නිලධාරිනියක් ලෙස අද ඔබ දකින ප්‍රධාන ප්‍රශ්නය මොකද්ද ?අපි හැමදාම අතීතයේ විදියට ඉන්න බෑ. රට දියුණු කරන්න ඕනෑ. රටේ සංවර්ධනයට දායක වෙන ගමන් ජනතාවට දැනෙන සහනයක් දීමයි කළ යුත්තේ.සංවර්ධනය නැතුව සහන සැලසුවට වැඩක් නෑ. අනුන් මත යැපීමේ ආකල්පයෙන් බැහැර වෙන්න ඕනෑ.ඔබේ ජීවිතයට සමීප ඔබ තරයේ විශ්වාසකරන යමක් තිබෙනවාද ?මම මුස්ලිම් කාන්තාවක් ලෙස අල්ලා අදහනවා. මම අල්ලාට බයයි.තව කෙනෙක්ට වංචා නොකර මගේ කොටස තව කෙනෙක්ගේ හෝ බොහෝ දෙනෙක්ගේ සුබ සිද්ධිය පිණිස කරනව නම් මට වරදින්නෙ නෑ. කතාවටත් මම කියන්නේ ‘අකුණු ගහනකොට ටි‍්‍රප් ස්විච් එක වැඩ කරනවද කියල මම බලන්න ඕනෙ නෑ’ මම වරදක් කරල නැත්නම් ඒවා වදින්නේ නෑ.මොකක්ද අනාගත බලාපොරොත්තුවමට මේ ලැබුණ අභියෝගය ජය ගැනීමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=f1007071</link>
    <topic>බටහිර රටවලනූල් සූත්තරවලටඅපි නැටවෙන්නේ නෑ</topic>
    <author>සාකච්ඡා කෙළේ -උදිත ගුණවර්ධන</author>
    <content>ශ්‍රී ලංකාව වෙත එල්ල වී තිබෙන ජාත්‍යන්තර බලපෑම්, එම බලපෑම් කලමනාකරණය කරගත හැකි ආකාරය හා තවත් කාලීන කරුණු පිළිබඳ නීතිඥ ගෝමින් දයස්ශ්‍රී මහතා සමඟ සිදුකළ සංවාදයකි මේ.විදේශ රටවල් කිහිපයක් ශ්‍රී ලංකාවේ අභ්‍යන්තර කටයුතුවලට අත පොවමින් සිටිනවා. මේ තත්ත්වය පිළිබඳ ඔබේ මූලික අදහස කුමක් ද?මේ තත්ත්වය රටට හිතැති ශ්‍රී ලාංකිකයන් විදිහට අනිවාර්යෙන් ම හෙළාදැකිය යුතුයි. මෙතැන දී අප සඳහන් කළ යුතුයි සියලුම විදේශීය රටවල් අපේ ප්‍රශ්නවලට අතදමන්නේ නැහැ.මේ සඳහා පෙලඹිලා තිබෙන්නේ පසුගිය කාලයේදිත් අපේ ප්‍රශ්නවලට දිගින් දිගටම අත දැමූ බටහිර රටවල් කිහිපයක් පමණයි. ඔවුන් පසු ගිය යුද කාලයේදිත් අපේ මානුෂීය මෙහෙයුම්වලට බාධා එල්ල කළා.ජාත්‍යන්තර බලපෑම් එල්ල කළා. මේ අයම තමයි අදත් අපට එරෙහි ව බලපෑම් එල්ල කරන්නේ. මේ රටවල් පසුගිය කාලය තුළම අවංකව අපට උදව් කළේ නැහැ. බාධා එල්ල කළා මිස.මේ වෙද්දී ශ්‍රී ලංකාව ත්‍රස්තවාදය පරාජය කරලා අලුත් ගමනක් යාමට අලුත් යුගයක් නිර්මාණය කිරීමට ද විශාල උත්සාහයක යෙදෙනවා.එවැනි මොහොතක රටකට අවශ්‍ය කරන්නේ සහයෝගය ආධාරදීම් මිසක් මෙවැනි බාධා එල්ලකිරීම් නෙමෙයි. ඒත් ලොව ප්‍රජාතන්ත්‍රවාදී බලවතුන් ලෙස පෙනී සිටින ඇතැම් අය මේ යථාර්ථය තේරුම් අරගෙන නැහැ.බාධා එල්ල කිරීම් පිළිබඳව පමණක් සිතමින් පසු තැවි තැවී සිටීමෙන් අපේ රටට සෙතක් සැලසෙන්නේ නැහැ. ඒ දේ තේරුම් අරගෙන අප කටයුතු කළ යුතුයි. ඉන්දියාව, චීනය, රුසියාව වගේ රටවල්වලින් විශාල සහයෝගයක් පළවෙමින් තිබෙනවා.ඒ වගේම, නොබැඳි රටවලිනුත් ශ්‍රී ලංකාවට සහයෝගය පළවී තිබෙනවා. ඒ නිසා අපි ජාත්‍යන්තරයෙන් කොන් වී සිටිනවා යැයි සිතනවානම් එය වැරැදියි. ජාත්‍යන්තරයේ බහුතර සහාය අපට ලැබී අවසන්.ඒ නිසා අප දැන් කළ යුත්තේ සුළුතරයේ සහය නොලැබීම ගැන කණගාටුවෙමින් සිටීම නෙමෙයි, බහුතරයේ සහයෙන් රටේ දියුණුවට වැඩ කිරීමයි.එක්සත් ජාතීන්ගේ මණ්ඩලය විසින් ශ්‍රී ලංකාවේ පසු ගිය සිදුවීම් විමර්ශනයට විද්වත් කමිටුවක් පත් කර තිබෙනවා. මේ තත්ත්වය ශ්‍රී ලංකාවේ ස්වාධිපත්‍යයට බාධාවක් නෙමෙයි ද?මේ සඳහාත් මැදිහත්ව සිටින්නේ මා මීට පෙර සඳහන් කළ සුළුතර පිරිසමයි. බෑන් කී මූන් මහතා කියන්නේ සමස්ත ජාත්‍යන්තරයම හෝ එක්සත් ජාතීන්ගේ මණ්ඩලයේ සියලු සාමාජිකයන් හෝ නොමෙයි. එක් පුද්ගලයකු පමණයි. ඒ නිසා අප මේ කමිටුව පිළිබඳ විශේෂ අවධානයක් සහිතව කටයුතු නොකළ යුතුයි.මා විශ්වාසය කරන විදිහට මේ කමිටුව පිටුපස සිටින්නෙත් සුළුතර බටහිර රටවල් කිහිපයක් පමණයි. යුද්ධය ක්‍රියාත්මක වෙද්දි මේ රටවල් යුද්ධය නැවැත්වීමට උත්සාහ කළා. කොටි සංවිධානයත් එහි නායකයනුත් ගලවා ගැනීමට විශාල ප්‍රයත්නයක නියැලුණා. අද එක්සත් ජාතීන්ගේ මණ්ඩලය හරහා යළිත් කරලියට පැමිණ තිබෙන්නේ ඒ උත්සාහයම තමයි.මුලින් දැරූ උත්සාහයත් ව්‍යවර්ථ වුණාම තමයි ශ්‍රී ලංකාව යුද අපරාධ චෝදනා එල්ල කිරීමට උත්සාහ කළේ. අද වෙද්දි එම ප්‍රයත්නයත් බටහිර රටවලට ක්‍රියාත්මක කර ගැනීමට නොහැකි වී තිබෙනවා.දැන් විද්වත් කමිටුවක් විදිහට එළිබැහැල තිබෙන්නෙත් මේ කුමන්ත්‍රණයේ ම තවත් කොටසක් ලෙසයි මා දකින්නේ. ඒ නිසා අපි මේ ප්‍රයත්නයට විරුද්ධව අප රටක් විදිහහට කටයුතු කළ යුතුයි. අප දේශපාලනිකව, ජාතීන් විදිහට බෙදී සිටියහොත් මේ අභියෝග ජයගැනීමට බැහැ. අප එකට එක්ව තමයි මේ ප්‍රශ්නකාරි තත්ත්වයෙන් ජයගත යුත්තේ.මේ අභියෝග ජයගැනීමට ආණ්ඩුවේත්, විපක්ෂයේත් පොදුවේ සමස්ත රටේත් සුදානම ප්‍රමාණවත් කියලා ඔබ සිතනවාද?මෙතනදී රජය ඉතාමත් යහපත් ආකාරයට මේ ප්‍රශ්නය කලමනාකරණය කර ගැනීමට උත්සාහ කරනවා. වෙනත් දේශපාලන පක්ෂයක් මේ වෙලාවේ ආණ්ඩු බලය ඉසිලුවානම් බටහිර රටවල් ඉදිරියේ වැඳ වැටී සමාව ගෙන මේ ප්‍රශ්නවලින් ගැලැවීමට නිවට උත්සාහයක නියැලීමට ඉඩ තිබුණා.ඒත් ජනාධිපති මහින්ද රාජපක්ෂ මහතා ඒ විදිහට කටයුතු කරන පුද්ගලයෙකු නෙමෙයි. ඒ නිසා තමයි විවිධ බාධා මරණ තර්ජන මැද පවා යුද්ධය පරාජය කර ත්‍රස්තවාදය සහමුලින් ම පරාජය කිරීමට ආණ්ඩුවට හැකියාව ලැබුණේ.සමාජයත් අද බටහිර රටවල් හරහා ක්‍රියාත්මක වන මේ කුමන්ත්‍රණ පිළිබඳ හොඳ අවබෝධයකින් හා දැනුවත් බවකින් සිටින්නේ. පසු ගිය ජනාධිපතිවරණය, මහ මැතිවරණයේ දී බටහිර විජාතික නූල් සූත්තරවලට ගොදුරු නොවී මේ අය ඇත්ත තත්ත්වය තේරුම් ගෙන කටයුතු කළා.අද පවා රට තුළ මේ කුමන්ත්‍රණවලට එරෙහි ව විශාල ජනමතයක් ශක්තිමත්ව තිබෙනවා. අද ඇතැම් බටහිර රටවල උත්සාහයන්ට බාධාව වී තිබෙන්නේ මේ යෝධ ජනමතය යැයි සඳහන් කිරීම බොරුවක් නෙමෙයි.හැබැයි විපක්ෂය මේ දේ තාම නිසි විදිහට තේරුම් අරගෙන ඉන්නවා කියලා සිතන්න බැහැ. විපක්ෂයක් විපක්ෂ විය යුත්තේ රටට නෙමෙයි රට කරවන ආණ්ඩුවේ වැරැදිවලටයි. ඒත් අපේ රටේ විපක්ෂය පසු ගිය කාලය තුළ මේ දේ තේරුම් අරගෙන කටයුතු කළේ නැහැ.ඒ නිසා තමයි රටේ 40% ආසන්න ස්ථාවර ඡන්ද පදනමක් තිබූ එජාපය 29% තරම් පහළ තත්ත්වයකට වැටුණේ.රටේ ත්‍රස්තවාදය පරාජය කරන සටනේ දී බහුතර ජනතාවක් දේශපාලන බේද අතහැර ආණ්ඩුව වටා රණවිරුවන් වටා එකතු වුණා. ඒත් අපේ විපක්ෂයට මේ තත්ත්වය තේරුම් ගන්න බැරි වුණා.ඔවුන් යුද්ධයට එරෙහි ව කටයුතු කළා. යුද්ධය යන අතර රටේ දේශපාලනය අස්ථාවර කිරීමට උත්සාහ කළා. ඒ සියල්ල නිසා අවසානයේ දී විනාශ වුණේ ආණ්ඩුව නෙමෙයි විපක්ෂයමයි.මේ ප්‍රශ්නයේදීත් විපක්ෂය තම වගකීම් පැහැර හැරලා. පැරැණි පාරේ ම ගමන් කළොත් ඔවුන්ටත් යළිත් සිදු වෙන්නේ පැරණි ඉරණමටම මුහුණ දී දේශපාලනික ව විනාශ වීම පමණයි.විපක්ෂය මේ මොහොතේ දී වගකීම් සහගතව කටයුතු කරනවා කියලා ඔබ විශ්වාස කරනවාද?මේ වෙද්දී විපක්ෂය කටයුතු කරන විදිහ බලපුවාම මට නම් එහෙම දෙයක් පෙනෙන්නේ නැහැ. එය හොඳ දෙයක් නෙමෙයි. මේ මොහොතේ දී අප ලොව ඉදිරියේ පෙන්වා දිය යුතුයි අප රටක් විදිහට එකමුතු වෙලා මේ අර්බුදවලට මුහුණදීමට සුදානම් කියලා.ලෝකයේ බොහෝ ප්‍රජාතන්ත්‍රවාදී රටවල් තම රට අර්බුදයකට මුහුණ දුන්නාම පක්ෂ, විපක්ෂ විදිහට එකමුතු වී එක්සත් වී කටයුතු කරනවා. ඒත් අපේ රටේ නම් එවැනි පූර්වාදර්ශයක් මෙතෙක් අපට දැක ගැනීමට ලැබී තිබෙන්නේ ඉතාමත් අඩුවෙන්.ඉන්දියාවෙන් මම එක් උදාහරණයක් අරගෙන පෙන්වන්නම්. ඉන්දියානු ආණ්ඩුව හා විපක්ෂය අතර මත ගැටුම් දේශපාලන විෂමතා විශාල ප්‍රමාණයක් \;බනවා. ඒත් ඔවුන්ගේ එම මතබේද දේශපාලන බෙදීම් ජාතික කාරණාවලට ඔවුන් ගාවා ගන්නේ නැහැ.එහි විදේශ ප්‍රතිපත්තිය මොන දේශපාලන පක්ෂය බලයේ සිටියත් වෙනස් වීම්වලට භාජනය වන්නේ ඉතාමත් සීමිතවයි. අප වැනි රටවලට ඉන්දියාවේ මේ දේශපාලන ක්‍රමය තුළින් විශාල ආදර්ශ ප්‍රමාණයක් ලබා ගැනීමට පුළුවන්.අතීතයේදී අපේ රටේ විපක්ෂ කණ්ඩායම් වගකිව යුතු විදිහට කටයුතු කළ අවස්ථා තිබුණා. ඒ තත්ත්වය අද වෙද්දි තමයි සම්පූර්ණයෙන් ම වෙනස් වෙලා තිබෙන්නේ. මා විශ්වාස කරනවා ඉදිරියේදිවත් විපක්ෂය මේ තත්ත්වය තේරුම් ගෙන නිවැරැදි පිළිවෙතකට එළැඹේවි කියලා.ජී. එස්. පී. + සහනය ඉවත් වීම රටේ අනාගතයට මොන විදිහේ බලපෑමක් එල්ල කරයි ද?මෙයින් බලපෑමක් වෙන්නේ නැහැ කියා පැවසීමට මා ඉක්මන් වෙන්නේ නැහැ. ඒත් අපට පුලුවන් කම තිබෙන්න ඕනෑ මේ වැනි තත්ත්වයක් පරාජය කිරීමටත් අපේ කර්මාන්ත ක්‍ෂේත්‍රය ආරක්ෂා කර ගැනීමටත්. මා හිතනවා මේ තත්ත්වය තේරුම් අරගෙන කටයුතු කරයි කියලා.අපට පුළුවන්කම තිබිය යුතුයි යූරෝ, ඩොලර් ඉදිරියේ ආත්මගරුත්වය පාවා නොදී කොන්ද කෙලින් තබාගෙන කටයුතු කිරීමට. ඒ වගේ ම කර්මාන්තරුවා වගේ ම රැකියා ආරක්ෂා කර ගැනීමට විකල්ප වැඩපිළිවෙළකුත් ක්‍රියාත්මක කළ යුතුයි.මේ සියල්ල අපට එකවර සාර්ථකව කරගෙන යාමට පුලුවන්නම් යුරෝපා සංගමය අප රටේ ඉදිරි ගමනට බාධා එල්ල කිරීම සඳහා ගත් උත්සාහය වන ජී. එස්. පී. ප්ලස් ඉවත් කිරීම පරාජය කළා කියලා සතුටු වීමට පුලුවන්.යුද්ධය අවසන්වූ පසු රටට අලුත් ගමනක් අවශ්‍ය බවට විද්වතුන් රැසක් දිගින් දිගට ම අදහස් පළ කරනවා. රටට මේ අලුත් ගමන යාමට පුළුවන් කියලා ඔබ හිතනවාද?යුද්ධයේ අභියෝගවලට වඩා යුද්ධයෙන් පසු අභියෝග බලවත් ය කියන මතයේ තමයි මා සිටින්නේ. ඒ නිසා අප මේ මොහොතේ දී තමයි වඩාත් විමසිලිමත්ව වැඩ කළ යුත්තේ. යුද්ධයකදීනම් අප ඉදිරියේ සතුරෙකු ඉන්නවා.අපට ඔහුව පරාජය කිරීමට යුදමය වශයෙන් කටයුතු කරන්න පුලුවන්. අද යුද්ධයක් නැහැ ඒත් යුද්ධය මෙහෙය වූ බලවේග රහසිගතව තාම ඔවුන්ගේ වැඩකටයුතු කරගෙන යනවා. අද පවා ජාත්‍යන්තරය තුළ කොටි සංවිධානය විවිධ මුහුණුවරින් ක්‍රියාත්මකයි ඒනිසා අප මේ මොහොතේදිත් ඉතාමත් බුද්ධිමත්ව කටයුතු කළ යුතුයි.යුද්ධය නිමාවීම නිසා අපට රට තුළ ආර්ථික ශක්තියක් ඇති කළ හැකියි සංවර්ධන සංග්‍රාමයක් ඇති කළ හැකියි.මහා විනාශයකට පසු දියුණු වූ රටවල් බොහොමයක් ලොව තුළ තිබෙනවා. අපටත් එම රටවල් ආදර්ශයට ගෙන ඉදිරියට යාමට පුලුවන්කම තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=f1007073</link>
    <topic> </topic>
    <author>සංවාදය -චන්දන ජයවීර</author>
    <content>තරුණ මාධ්‍යවේදියකු වන ගීත් ගුණසේකරගේ මුල්ම නවකතාව ‘අහස අහිමි කුරුල්ලෝ’ නමින් පසුගිය දා දොරට වැඩියේය. සිය පත්‍ර කලා දිවියේ අත්දැකීම් ආශ්‍රය කොටගෙන කොළඹ පැල්පත් ආශ්‍රිත පරිසරයේ ජීවත්වන තරුණියන් දෙදෙනෙකුගේ ජීවිතය දෙස යථාර්ථවාදී දෘෂ්ටියෙන් ඉදිරිපත් කර ඇති මෙම නවකතාව පිළිබඳ හා පොදුවේ සාහිත්‍ය හා මාධ්‍ය ක්‍ෂේත්‍රය පිළිබඳ ඔහු දැක්වූ අදහස් පහත පළ වේ.මාධ්‍යවේදියෙක් ලෙස හා පවුල් පසුබිම අනුව ඔබට පොත් ප්‍රකාශන ක්ෂේත්‍රය සමඟ සමීප සම්බන්ධයක් තිබෙනවා. නමුත් ඔබගේ කෘතියක් මුද්‍රනද්වාරයෙන් නිකුත් වීමට සෑහෙන කාලයක් ගතවී තිබෙනවා. ඒ සඳහා බලපෑ හේතුව කුමක්ද ?මම මාධ්‍යවේදියෙක් ලෙස වසර 12 ක් කටයුතු කර තිබෙනවා. ඊට අමතරව මගේ පියා (නිව්ටන් ගුණසේකර) ලේඛකයෙක් වීම නිසා පොතක් මුද්‍රණය කර ගන්නවා නම් ඉතාම පහසු වටාපිටාවක් මම ඉදිරියේ නිර්මාණය වී තිබුණා. නමුත් මට කරන්නන් වාලේ පොතක් කරන්න උවමනාවක් තිබුණේ නැහැ.පාඨකයන් ලේඛකයන් පිළිබඳ වැටහීමක් ඔහුගේ මුල් කෘතිය තුළින්ම ලබා ගන්නවා. ඒ නිසා විවිධ සම්මාන උළෙලවලදී ජයග්‍රහණය කළ අත්පිටපත් කිහිපයක් තිබුණත් මට සෑහීමකට පත්විය හැකි නිර්මාණයක් බිහිවන තුරු කලක් බලාගෙන සිටීමට සිදු වුණා.වර්තමානයේ ලියැවෙන කෘතීන් පිළිබඳ ඔබේ තක්සේරුව කොහොමද ?වර්තමානය වන විට නවකතා ක්ෂේත්‍රයේ හිඩැසක් නිර්මාණය වී තිබෙනවා. අපිට මාර්ටින් වික්‍රමසිංහගේ සිට අවධීන් කිහිපයකට අයත් ලේඛක පරම්පරාවක් සිටිනවා.එක්තරා කාලයක ජනප්‍රියත්වයේ මුදුනේ සිටි කරුණාසේන ජයලත්, කුමාර කරුණාරත්න, කරුණාදාස සපුතන්ත්‍රි, එඩ්වඩ් මල්ලවාරච්චි, නිව්ටන් ගුණසේකර වැනි අය එක් ධාරාවක් නියෝජනය කළ අතර කේ. ජයතිලක, ජයකොඩි සෙනෙවිරත්න, ජයතිලක කම්මැල්ලවීර, කුලසේන පොන්සේකා වැනි ලේඛකයින් තවත් ධාරාවක් නියෝජනය කළා. අපේ සාහිත්‍යයේ වර්ධනයට මේ ධාරාවන් දෙකම වැදගත් වුවා. නමුත් අද අපිට එහෙම ආධිපත්‍ය පිහිටුවා ගත් සාර්ථක යැයි කිව හැකි ලේඛකයින් දකින්නට ලැබෙන්නේ නැහැ.එවැනි තත්ත්වයක් ඇතිවුණේ කුමන හේතුවක් නිසාද ?ප්‍රාග්ධන තර්කනය අනුව පොත් ප්‍රකාශකයෝ කැමති නැහැ අලෙවි වන්නේ නැති පොත් මුද්‍රණය කරන්න. එතැනදී ලේඛකයින්ට සිදු වෙනවා ආදරය වගේ දේවල් හොඳට මාකට් වෙන විදිහට ලියන්න.තමන්ට නොදැනෙන දෙයක් උඩින් අතපත ගාමින් ලියන්න හුරුවීම නිසා අද ජනප්‍රිය යැයි කියා ගත් ලේඛකයින් බොහෝ දෙනෙක් අතින් ලියවෙන්නේ අවර ගණයේ නිර්මාණ.ප්‍රවීණයන් නිතරම නගන චෝදනාවක් වන්නේ ආධුනිකයින් අතින් සාර්ථක නිර්මාණ බිහි වන්නේ නැහැ යන්න. ඔබ මෙම අදහස හා එකඟද ?ප්‍රවීණයන් බොහෝ විට ඔය චෝදනා නගන්නේ ආධුනිකයන් ලියන පොත කියවන්නේ නැතිව රාජ්‍ය සාහිත්‍ය සම්මාන ලබන පොත් දිහා බලාගෙනයි. එතැනදී හැමදාම සලකා බලන්නේ එකම පිරිසකගේ පොත් ටිකක්.මේ පිරිසට අමතරව කලාතුරකින් තමයි ආධුනිකයෙකුගෙ පොතක් සම්මාන නාමාවලියට ඇතුළත් වන්නේ. ඒ අනුව කෙනෙකුට කියන්න පුළුවන් අලුතින් බිහිවූ ලේඛකයින් අතින් ගුණාත්මක හෝ නිර්මාණාත්මක යමක් බිහි වී නැත කියා. සාහිත්‍ය සම්මාන බෙදීයන ආකාරය මෙයට වඩා ප්‍රජාතන්ත්‍රීය හා පිළිගත හැකි නිර්ණායක මත පදනම් විය යුතුයි.ජනප්‍රිය ලේඛන සාහිත්‍ය පිරිහීම අලුතින් පාඨකයන් පිරිසක් බිහි නොවීමට බලපා තිබෙනවාද ?අද පොත්හලකට ගිහිල්ලා අලුතින් නිර්මාණය වන පොත පත දිහා බැලුවොත් අවර ගණයේ බොළඳ පේ‍්‍රම කතා රාශියක් දැක ගත හැකියි. මේවා ඔක්කොම එකම අච්චුවේ කතා.භාෂාවේ හෝ ඉදිරිපත් කරන ආකාරයේ හෝ අත්දැකීම්වල විවිධත්වයක් නැති නිසා පාඨකයන් මෙම නිර්මාණ ප්‍රතික්ෂේප කරනවා. ප්‍රේම කතා කියැවීමට හුරුවූ පාඨකයා ඉබේම සම්භාව්‍ය කෘතීන් පරිශීලනය කිරීමටත් පෙළඹෙනවා. ප්‍රේමකතා සාහිත්‍ය බිඳවැටීම නිසා අලුතින් පාඨකයන් පිරිසක් කියවීමට එකතුවීම නැතිවී ගියා.මෙයට අමතරව කියැවීමේ පුරුද්ද ඇතිවීමට බලපෑ විශේෂිත හේතුවක් තිබෙනවාද ?කියැවීමේ පුරුද්ද වර්තමාන සමාජයෙන් ඈත් වීමට ප්‍රධාන වශයෙන් බලපෑ අනෙක් හේතුව වන්නේ රූපවාහිනි ටෙලි නාට්‍යයයි. මේ තත්ත්වය මාධ්‍යය ක්ෂේත්‍රයටත් බලපා තිබෙනවා.අද අපිත් එක්ක මාධ්‍යය ක්ෂේත්‍රයේ ඉන්න බොහෝ දෙනෙක් පවා පොත පත කියවන්නේ නැහැ. නමුත් අතීතයේ සාහිත්‍යකරණයට මාධ්‍යවේදීන්ගෙන් විශාල සේවයක් ඉටු වුණා.ඔබ මෙම නවකතාව නිර්මාණය කිරීමට සත්‍ය සිදුවීමක් පාදක කරගත් බව කියා තිබුණා. එම අත්දැකීම කුමක්ද ?මාධ්‍ය ක්ෂේත්‍රයේ කටයුතු කිරීමේදී සමාජයේ විවිධ තරාතිරම්වල පුද්ගලයන් සමඟ ගනුදෙනු කිරීමට සිදු වෙනවා. කොළඹ නගරයේ පැල්පත් වාසීන්ගේ ජීවිතය කේන්ද්‍ර කරගෙන මෙම නවකතාව තුළින් එම ජරාජීර්ණ වූ දේශපාලනයේ එක් පැතිකඩක් පිළිබඳව කතා කිරීමට උත්සාහ කළා.පැල්පතක ජීවත්වන යුවතියන් දෙදෙනෙකුට මුහුණ පෑමට සිදුවන සිදුවීම් ආශ්‍රයෙන් ඔවුන්ගේ ජීවිතවල අභ්‍යන්තරය කරා ගොස් අතීතයේ සිදුවූ කතාවක් ආශ්‍රයෙන් අනාගතයේදීද සිදුවීමට ඉඩ ඇති කතාවක් නිර්මාණය කිරීමට උත්සාහ කළා.‘අහස අහිමි කුරුල්ලෝ’ කෘතිය පිළිබඳ ඔබට සෑහීමකට පත්විය හැකිද ?මම හිතනවා කතිකාවකට තුඩු දිය හැකි නිර්මාණය මා අතින් බිහි වූවා යැයි මම විශ්වාස කරනවා. නමුත් පොතක සාර්ථක අසාර්ථකභාවය තීරණය කළයුත්තේ පාඨකයායි.ඒ වගේම මම කිසියම් ධාරාවකට යට වෙලා ලියන්න කැමැති නැහැ. ලේඛකයෙකුට තමන්ටම කියලා ශෛලියක් තිබිය හැකියි. ඒ වුණත් ජනප්‍රිය වෙන්න එහෙම නැත්නම් සම්භාව්‍ය වෙන්න පොත් ලියන්න බැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=f1007074</link>
    <topic> </topic>
    <author>මනෝලි</author>
    <content>කැලණිය විශ්වවිද්‍යාලයේ ජන සන්නිවේදන විශේෂවේදී උපාධිය ලත් උපුල් ගුරුගේ ලේඛනයට එක් වූයේ මහා සංගීත ගාන්ධර්වයාණන් වූ ආචාර්ය ප්‍රේමසිරි කේමදාසයන් ගේ සංගීත භාවය ඇසුරු කර ගනිමින් ‘සංගීතයේ හෙට දවස’ පර්යේෂණ කෘතිය ලිවීමෙනි. ‘පුංචි රන් මාළුවා’ සහ ‘තැනට සුදුසු නුවණ’ ළමා පොත් ලිවීමෙන් අනතුරුව ඔහු නවකතා දෙකක් ලීවේ ය. ඒවා තවමත් මුද්‍රණයේ පසුවෙයි. මේ මස දොළොස්වැනිදා එනම්, ලබන සඳුදා සවස 3.30 ට බොරැල්ලේ නාමෙල් මාලිනි පුංචි තියටර්හිදී එළි දකිනුයේ ජපන් සිනමාවේ කුරොසව සහ ඕෂු’ නම් වූ නවතම කෘතියයි. උපුල් ගුරුගේ වූ කලී ලේඛනයට පමණක් නොව රංගන ශිල්පියෙකු නිරූපණ ශිල්පියෙකු, තිර රචකයෙකු, ගායකයෙකු සහ පුවත්පත් මාධ්‍යවේදියෙකු ආදි ක්‍ෂේත්‍ර ගණනාවක නිරතවන නිර්මාණකරුවෙකි.‘කුරොසව’ සහ ‘ඕෂු’ යනු ජපන් සිනමාවේ පමණක් නොව ආසියානු සිනමාවේ ප්‍රබල භූ®මිකා දෙකක්. එවැනි දෙදෙනෙකු පිළිබඳ කෘතියක් ලිවීම නවක ලේඛකයකුට යම් විදියකින් අභියෝගයක්. මේ අභියෝගයට ඔබ මුහුණ දුන්නේ කොහොමද?මම ජපන් සාහිත්‍ය, සිනමාව ඇසුරු කරන්නට පටන් ගත්තේ පාසල් සමයේ ඉඳලමයි. අ. පො. ස. සාමාන්‍ය පෙළ කරන කාලේ මට ජපන් ශිෂ්‍යත්වයක් ලැබුණා. එනිසා මට ජපානයේ ‘හයිකු’, ‘වකා’, ‘බොන්සායි’ ‘ඉකබෙනා’ ඇතුළු ජපන් සංස්කෘතිකාංග සහ ජපානය පිළිබඳ විශාල අධ්‍යයනයක් ලබන්නට පුළුවන්කම ලැබුණා.ජපන් සිනමාව පිළිබඳ හදාරන්නට මා යොමුවුණේ ‘රෂෝමාන්’ චිත්‍රපටය නැරඹීමෙන් අනතුරුව කිව්වොත් නිවැරැදියි. ඇත්තටම ‘රෂෝමාන්’ චිත්‍රපටය මා විස්මයට පත් කළා. ආසියාවේ රටකින් මෙතරම් උසස් චිත්‍රපටයක් බිහිවීම මට අදහාගන්නට බැරිවුණා.එදා ඉඳලා මම විශේෂයෙන් ජපන් සිනමාවට ලොල් බඳින්නට පටන් ගත්තා. 1996 කොළඹට ආවට පස්සේ විදෙස් චිත්‍රපට නිතර නරඹන්නට, කතිකා කරන්ඩ මට විශාල පහසුවක් ලැබුණා.පසුව කැලණිය විශ්වවිද්‍යාලයේ ජනසන්නිවේදන විෂය හදාරන්නට එක්වීමත් සමඟ මට පුළුල් වශයෙන් ශාස්ත්‍රීය දැනුමක් ලබන්නට හැකිවුණා. ඇත්තටම අද මේ පොත එළි දක්වන්නට ලැබෙන්නේ ඒ සියල්ලන්ගෙන් ම ලැබුණු අත්දැකීම් නිසයි.ඔබ කිව්වා වගේ ඇත්තටම මට මෙය විශාල අභියෝගයක් වුණා. මෙයාලා ජාත්‍යන්තර සම්මානයෙන් පුද ලද අග්‍රගණ්‍ය සිනමාවේදීන් දෙපළක්. ඔවුන්ගේ නිර්මාණ පිළිබඳ සාධාරණ ඇගැයීමක් ලෝක ප්‍රකට සිනමා විචාරකයකුට වුව කිරීම පහසු දෙයක් නෙමෙයි.ඔවුන්ගේ නිර්මාණ විශ්ව සිනමාවට එක් වූ අසහාය දායාදයන් කිව්වොත් නිවැරැදියි. එහෙම බලන කොට මම කරන්න යන්නේ විශාල කටයුත්තක්. නමුත් මම සතුටු වෙනවා ශ්‍රී ලාංකේය විශ්වවිද්‍යාල පරපුරේ නියෝජිතයකු හැටියට මට මෙවැනි කටයුත්තක් කරන්නට ලැබීම ගැන.ඔබ මෙම කෘතිය තුළින් කුරොසව සහ ‘ඕෂු’ ගැන ගැඹුරු අධ්‍යයනයක් සිදු කර තිබෙනවා. මේ දෙදෙනාගේ නිර්මාණ පිළිබඳ ඔබ දකින විශේෂත්වය කුමක් ද?දැඩි සෞන්දර්යවාදයෙන් විනිර්මුක්තව යථාර්ථවාදී රීතියක් ඔස්සේ සිනමාවට ප්‍රවිශිෂ්ට වූ යසුජිරො ඕෂු වගේ ම වීර කාව්‍යාත්මක රීතියක් ඔස්සේ සිනමාවට පිවිසි කුරොසවගේත් නිර්මාණ දෙස විමර්ශනශීලිව බලන විට පැහැදිළිව දකින්නට ඇති කාරණයක් වන්නේ දෙදෙනා තුළ පවත්නා දේශීය නැඹුරුවය.සිනමාවට ප්‍රවිශිෂ්ට වූ දා සිට පරිණත අවධිය දක්වාම මේ ගුණාංගය මේ නිර්මාණකරුවන් දෙදෙනා තුළ දක්නට තියෙනවා. සාම්ප්‍රදායික ‘නෝ’ ‘කබුකි’ පිළිබඳ ආදිතම ස්මරණයක් පැවැති ජන සමාජයක ඒ ජන සමාජයේ ම උපන් සටන් කලාව, සංගීතය, තේ පාන උත්සව හා මියගිය ඥාතීන් ස්මරණ උත්සව ඇතුළත් සංස්කෘතිකාංග ඔස්සේ නිර්මාණය කර ගත් ඔවුන්ගේ නිර්මාණ ජපන් ජන ජීවිතයේ පිළිබිඹුවක් තරමට ම බද්ධ වුණා.එවගේ ම එය ලෝක සිනමාව තුළ ජපන් සිනමාව ඇගැයීමට පාත්‍ර කිරීමට ද හේතුවක් වුණා.මෙම කෘතිය රචනා කිරීමෙන් ඔබ බලාපොරොත්තු වන්නේ ජපන් සිනමාව පිළිබඳව දැනුම ලබාදීම පමණක් ද?පොදුවේ විශ්ව සිනමාව ගැන දැන ගන්නට උනන්දු වන හැම කෙනෙකුට ම මේ පොත වැදගත් වේවි. විශේෂයෙන් සිනමාව හා ජනසන්නිවේදනය හදාරන විද්‍යාර්ථයින්ට මෙය හුඟක් ම ප්‍රයෝජනවත් වේවි.ඇත්තට ම මේ පොත රචනා කිරීමේ තවත් මුඛ්‍ය අරමුණක් තියෙනවා. ඒ තමයි; මේ ශ්‍රේෂ්ඨ සිනමාවේදීන් දෙපළගේ නිර්මාණ ඇසුරින් ඔවුන්ගේ රිද්මය ශ්‍රී ලාංකේය පාඨකයාට හඳුන්වා දෙන්නට.එවගේ ම ඔවුන්ගේ නිර්මාණ තුළින් අපගේ නිර්මාණකරුවන් ආලෝකයක් ලැබිය හැක්කේ කෙසේ ද යන්නත් මා විග්‍රහ කරන්නට උත්සහ ගත්තා.විශේෂයෙන් නිර්මාණයක් සඳහා අමුද්‍රව්‍ය ලබා ගන්නා ආකාරය, ඒ සඳහා චිරන්තන සාහිත්‍යයෙන් හා ජනශ්‍රැතිවලින්, හා විදෙස් සංස්කෘතික මූලාශ්‍රයන්ගේ ඇසුර ලැබිය යුත්තේ කෙසේ ද යන්න හඳුනාගැනීමට අත්‍යන්තයෙන් ම මේ දෙදෙනා හැඳින ගත යුතුමයි.මේ කාරණා අපගේ ඉගෙන ගන්නා පාඨකයන්ට වගේ ම නිර්මාණකරණයේ නියැළෙන ශිල්පීන්ටත් හුඟක් වැදගත්. අපගේ බොහෝ නිර්මාණකරුවන් තුළ නොමැති සංක්‍ෂිප්තභාවයට කුරොසව සිනමා කෘති තුළින් උදාහරණ සහිතව පෙන්වා තිබෙනවා.ඔහුගේ සංස්කරණයට ම උචිත ලෙස සකස් කරන ලද රූප සංරචනය මුල සිට අග දක්වාම රූපගතකරන ආකාරය අපේ කාලයේ අධ්‍යක්ෂවරුන්ට ගුරු කොටගත හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=f1007075</link>
    <topic> </topic>
    <author/>
    <content>අනුරාධා නිල්මිණි.. වරෙක ඇය කිවිඳියකි. තවත් විටෙක ඇය නවකතාකාරියකි. ළමා පොත් රචිකාවියකි. මේ සියල්ලම අභිබවා ඇය වඩාත් මෙරට ජනප්‍රිය වී ඇත්තේ මාධ්‍යවේදිනියක ලෙසිනි.‘කුමරි’ පුවත්පතෙන් මාධ්‍ය ජීවිතය ඇරැඹී අනුරාධා නිල්මිණි රූපවාහිනි නාළිකා බොහෝමයක ප්‍රවෘත්ති සංස්කාරිකාව ලෙස කටයුතු කර අවසානයේ ඇගේ මාධ්‍ය භාවිතය සඳහා පූර්ණකාලීන සේවය ලබාදීමට නතර වූයේ ‘රාවය’ පුවත් පතෙහිය.අනුරාධා නිල්මිණි ‘රාවය’ හි ප්‍රවෘත්ති මෙන්ම විශේෂාංග ලේඛිකාවක ලෙස වඩාත් ප්‍රකටව සිටී. අප හිතවත් මාධ්‍ය සහෝදරියක වන අනුරාධා ගේ ළමා පොතක් මේ දිනවල වෙළෙඳපොළේ දකින්නට ඇත. ඇය ලියු ‘ඕලුගේ යාළුවෝ’ ගැන දැන ගන්නට අපි හමුවුණා. ‘ඕලුගේ යාළුවෝ’ සදිනි ප්‍රකාශනයකි.‘අනුරාධා නිල්මිණි’ මාධ්‍ය ක්ෂේත්‍රය තුළ ජනප්‍රිය නාමයක්. නමුත් ඇගේ ලේඛනයේ අතීතය මතක් කරමින්ම මෙම සංවාදයට මම මුලපිරිමි.මගේ ගම නිකවැරටිය. ඉස්කෝලේ යනකාලේ ඉඳලම ලියන්න ආසයි. පස්සේ කලෙක මට ‘කුමරි’ පත්තරේට ලියන්න අවස්ථාවක් ලැබුණා. ඇත්තටම ඒක අහම්බයෙන් වෙච්ච දෙයක්. ඔය කාලේම වගේ මම නවකතා ලියන්න පටන් ගත්තා.‘සඳ කිණිනි’, ‘තහනම් ආදරේ’, ‘නිත්‍යා’, ‘රන්දෝලි’, ‘පබළු වැස්ස’, ‘අවසන් සැදෑව‘, ‘සඳත් අමනාපෙන්’, ‘හේමන්තය ඇවිත්’, ‘මං යශෝධරා’, ‘ප්‍රථම හාදුව’, ‘සඳුන් අරණ’, ‘සාරදා’ ඔය වගේ නවකතා රැසක් ලිව්වා.නමුත් මේවා ආකෘතිමය වශයෙන් නවකතා ස්වරූපයක් ගත්තත් සාහිත්‍යමය වශයෙන් ලොකු හැදෑරීමක් ඇතිව ලියූ නවකතා නෙමෙයි. ඊට පස්සේ මම නැවතත් මාධ්‍ය ජීවිතය අරඹන්නේ ටී.එන්.එල්. රූපවාහිනියෙන් මාණ්ඩලික ප්‍රවෘත්ති සංස්කාරිකවරියක් විදියට ටී.එන්.එල්. එකෙන් පටන් අරගෙන පස්සේ කලෙක ස්වර්ණවාහිනියේ ‘ලයිව් ඇටි එයිට්’ ප්‍රවෘත්ති සංස්කාරිකවරියක් විදියට හිටියා.ඒ ඉන්නවිට මගේ දූ විසාලා ලැබුණා. අවුරුදු දෙකක් විතර දූටම ඇරිලා පස්සේ ආයේමත් ‘සිරස’ ටී.වී. එකට බැඳුණා. අවසානයේ මගේ ගමන නතර වුණේ ‘රාවය’ පුවත්පතෙන්.යහපත් මාධ්‍ය භාවිතයට නියම තැන මට හමුවුණේ රාවයේදීයි. මාධ්‍යවේදිනියෙකු ලෙස මගේ යුතුකම ජනතාවට ඉටුකරන්නට මට මෙතැනින් විශාල පිටුබලයක් ලැබුණා. මේ වනවිට මගේ මාධ්‍ය ජීවිතයට වසර දහසය සම්පූර්ණයි.එතකොට අනුරාධා ළමා සාහිත්‍යයට යොමුවුණේ කොහොමද?පුංචි කාලේ ඉඳලම ‘මුතුහර’ ළමා සමාජයට මම සම්බන්ධ වෙලා හිටියා. පුංචි කාලේ ඉඳලම කවි කතන්දර, රූපකතා කියවන්න ලොකු උනන්දුවක් තිබුණා. පළමුවෙන්ම මගේ අතින් ලියැවෙන්නේ ළමා කතාවක්. ඒ ‘සමනල ඉස්කෝලේ’ ළමා පොතයි.ඊට පස්සේ ‘කහ චූටි’ කියලත් ළමා කතාවක් ලිව්වා. ‘කිරි වෙහෙරට සාදු කියා’ මා ලියූ ළමා ගීත එකතුවක්. ‘ඕලුගේ යාළුවෝ’ තමයි මගේ අලුත්ම ළමා පොත. මම මේ පොත ලියලා අවුරුදු හතරක් විතර වෙනවා. මෙය පොතක් වශයෙන් පළවනතුරුම මම දන්නේ නැහැ. මම ඒ බව දැන ගත්තේ පත්තරේ පළවූ පුංචි ප්‍රවෘත්තියකින්.ඔබ ලියූ ළමා පොත් අතර ‘ඕලුගේ යාළුවෝ’ විශේෂ වන්නේ කොහොමද?මේ පොතේ අන්තර්ගත හැම කතාන්දරයක්ම අලුත්ම ඒවායි. කිසිම කෙනෙකුගෙන් හෝ වෙනත් සංස්කෘතියකින් උපුටා ගත් හෝ ආභාසය ලත් ඒවා නෙවෙයි. මම එහෙම කිව්වේ; බබාට බත් කවන්න හදපු කතන්දරයි මේ.මගේ දූ විසාලාට හැමදාම බත් කවන කොට ඕනෑ අලුත් කතන්දරයක්. මේ කතන්දරවලට දුව හුඟක් ආදරය කරන්න පටන් ගත්තා. එහෙම හදපු කතන්දර අතරින් වඩා හොඳයි කියලා මට හිතුණු කතන්දර තමයි ‘ඕලුගේ යාළුවෝ’ කතන්දර පොතට ඇතුළත් වෙලා තියෙන්නේ.ළමා පොත්පත් අද බහුල ලෙස ප්‍රකාශ වෙනවා. නමුත් මෙම කෘති දෙස බලා ළමා සාහිත්‍ය පිළිබඳ අපට සෑහීමකට පත්විය හැකි ද?අපට ළමා සාහිත්‍යයක් නැහැ කියන්නට බැහැ. නමුත් මම ඉන් අදහස් කරන්නේ නැහැ මේ පළවන... වෙළෙඳ පොළේ දකින්න තිබෙන හැම ළමා පොතක්ම හොඳයි කියලා. ඇත්තටම මේ පළවන පොත් අතරින් ළමුන්ගේ හදවතට දැනෙන.. ආමන්ත්‍රණය කරන පොත් තිබෙන්නේ අතේ ඇඟිලි ගණනටත් වඩා අඩු ප්‍රමාණයක්.හුඟක් වෙලාවට වෙළෙඳ පොළේ දකින්නට තිබෙන්නේ වැඩිහිටි ඇසින් ළමුන් දෙස බලා තීන්දු කොට ලියැවූ ළමා පොත්. මෙවැනි බහුතර පොත් අතරේ ළමා මනස නිවැරැදි ලෙස හඳුනාගෙන ළමා මනසට ගෝචර ලෙස ලියැවූ පොත් සුළුතරයකුත් තිබෙනවා.සිබිල් වෙත්තසිංහ මහත්මියගේ පොත් මේ වනවිට කදිම නිදර්ශනයක්. සිබිල් මහත්මියගේ ළමා කතන්දර අපිත් වින්දා; අපේ දරුවනුත් විඳිනවා; දරුවන්ගෙන් දරුවනුත් කවදා හරි විඳිවී. ඒ තරමට ළමා මනසට ආමන්ත්‍රණය කරනවා.කැත්ලීන් ජයවර්ධන මහත්මිය බොහෝම සුළුවෙන් ළමා කතා ලියා තිබෙන්නේ. නමුත් ඒ කිහිපය හරිම රසවත්. ඒවගේම සමන්මලී පද්මකුමාර මහත්මිය මෑත කාලයේ මා දුටු ඉතාම සුන්දරම ලියැවූ ළමා පොත් කිහිපයක්ම තියෙනවා. ජානකී සූරියආරච්චි... ඇගේ ළමා පොත් ඕනෑම කෙනෙකුට විඳිය හැකි තරමට සාර්ථකයි.මම හිතන හැටියට නම් ළමා නිර්මාණයක් කියන්නේ නවකතා පරිවර්තන ආදී නිර්මාණ කරනවාට වඩා ඉතා පරිස්සමින් අතගැසිය යුතු කලාවක් කියලයි. රචකයා ළමයා නොවී ලියන ළමා පොත් කවදාවත් සාර්ථක වෙන්නේ නැහැ.ළමයි ඉන්නේ හීන ලෝකවල. ඒ හීන ලෝකය ස්පර්ශ කරන්නට ළමා පොත් රචකයා සමත්විය යුතුයි. එහෙම හඳුනා ගත්තු ළමා සාහිත්‍යයක් තවමත් බිහිවෙලා නැහැ.සමහර ළමා පොත් පුංචි අකුරින් මුද්‍රණය කරනවා. සුදු සහ කලු වර්ණය පමණක් භාවිතා කරනවා. ළමා මනසට කතාන්දරය ආකර්ෂණය ලෙස සමීප වන්නට මෙය බාධාවක් නෙමෙයිද?ළමා පොතක වැදගත් කාර්යභාරයක් ප්‍රකාශකයාටත් අයිතියි. හුඟක් ප්‍රකාශකයෝ හිතන්නේ රු. 100/-, 150/- කට විකුණා ගෙන වැඩි ලාභයක් ලබන්නටයි. ළමා පොත් ප්‍රකාශකයන් අතින් වන ලොකුම වැරැද්ද තමයි ඒක.ළමා පොතක් මුද්‍රණය කිරීමේදී වැඩිහිටි පාඨකයාට පොතක් මුද්‍රණය කරනවා වගේ බැහැ. ළමා පොතක අකුරු ප්‍රමාණය... ගැළපෙන රූප යෙදීම... පොතේ ප්‍රමාණය... වර්ණ භාවිතය... හිස් අවකාශය ආදී දේවල් ළමා නිර්මාණය තරමට සැලකිල්ලක් දැක්විය යුතු කාරණායි.මගේ මේ ළමා පොතේදීත් ඒ අඩුපාඩු විශාල වශයෙන් තිබෙනවා. නියම ප්‍රමිතියෙන් යුතු ළමා මනස ස්පර්ශ කළ නොහැකි නම් කළ යුතු හොඳම දේ ළමා පොත් පළනොකර සිටීමයි. මම විශ්වාස කරන්නේ එහෙමයි.ළමා පොතකදී වර්ණ භාවිතය ගැනත් හුඟක් සැළකිලිමත් විය යුතුයි. නමුත් අපේ රටේ ප්‍රකාශකයන් කවදාවත් මේ දේවල් ගැන රචකයා සමඟ කතා කරලා තීන්දු ගන්නේ නැහැ. ප්‍රකාශකයා බලන්නේ අවම මිලකට පොත මුද්‍රණය කර උපරිම ලාභය ලැබීම පමණයි.විශේෂයෙන් ළමා මනසට ගැළපෙන වර්ණ යෙදිය යුතුයි. තද වර්ණ, කලු, දුඹුරු, තද රතු වැනි පාට මනසට ගැළපෙන්නේ නැහැ. ළමා පොත් කරන කොට ළමා මනෝ විද්‍යාව පිළිබඳ දැනුම රචකයාට වගේම ප්‍රකාශකයාටත් මද වශයෙන් හෝ තිබීම වැදගත්.‘ඕලුගේ යාළුවෝ’ ඉලක්කගත ළමා පිරිස කවුද?මම මෙහිදී ඉලක්ක කළේ අවුරුදු හයත් දොළහත් අතර ළමුන්වයි. මම විශ්වාස කරන විදියට ළමා පොතක් නිර්මාණය කරනවිට කිසියම් ඉලක්කගත පිරිසකට ලියන එක හොඳයි.කියවිය හැකි ළමුන් වෙනුවෙන් ළමා පොත් නිර්මාණය විය යුතුයි. අද අපේ දරුවෝ ජීවත් වන්නේ තාක්ෂණික යුගයක. පරිගණක, දුරකථන, රූපවාහිනී, සී.ඩී. මේ වගේ තාක්ෂණික මෙවලම් එක්ක මේ දරුවන්ගේ ජීවිත ගත වෙන්නේ.ඉතින් තාක්ෂණයෙන් හෙම්බත් වූ මනසක් ඇති මේ ළමා පරපුර වෙනුවෙන් වෙල් ඉපනැල්ල, ඉර, ගහකොළ, හුළඟ, හඳ, මහපොළොව ආදී සොඳුරු දේවල් ගැන අවබෝධයක් ජීවිතයට බද්ධ කළ හැක්කේ ළමා පොත් වගේ එකකදී විතරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>07</day>
    </date>
    <link>http://www.dinamina.lk/2010/07/07/_art.asp?fn=f1007076</link>
    <topic>කිලිනොච්චියට යළි ජීවය</topic>
    <author>නුවන් කොඩිකාර ඡායාරූප -සුදත් නිශාන්ත</author>
    <content>වෙනදානම් කිලිනොච්චි යෑම මහත් වෙහෙසකරය. කිලිනොච්චි කියා මැදවච්චියෙන් එහා යෑම ද මහත් වෙහෙසකරය. ඊට හේතුව වූයේ දැඩි මුරකපොලු හා පරික්ෂාවන්ය.පැය ගණන් පරීක්ෂාවට ලක්වී යද්දී යන ගමන ගැන තිබූ ආශාව හා අරමුණ පහව ගොස් ය. මේ සියල්ල සිදුවූයේ ත්‍රස්තවාදය නිසාය.එලෙසම මහා මාර්ගද වාරි මාර්ග බවට පත්ව තිබීම නිසා පැයෙන් යායුතු ගමනට පැය දෙකක් තුනක් ගතවිය.මුල්වර කිලිනොච්චි ගොස් දැඩි තෙහෙට්ටුවට හා පීඩාවට පත්ව සිටි නිසා යළි එහි යන්නයි ඉල්ලූ විට දැනේනේ ගොනා මස්කඩයට ගෙනයන්නක් වැනිය. කෙසේ වෙතත් පැවරෙන රාජකාරිය අකුරට කිරීමට තිබෙන කැමැත්ත නිසා සියලු පීඩා සතුටක් බවට පත් කරගෙන යෑම නිතතින් ම පුරුද්දක් බවට පත්විය.එලෙස යන සෑම මොහොතකම සිතූ එක් දෙයක් වූයේ නිදහසේ කවදා කිලිනොච්චි යන්න ලැබෙනු ඇතැයි කියාය.පරික්ෂාවට ලක් කරන්නේ අපගේ ආරක්ෂාවටමය. එසේ නොමැතිව හමුදාවෝ විනෝදයට එය නොකළේය. ඔවුන් සෑම මොහොතකම අනෙකා නොරිදවා සුහදශීලිව සිය රාජකාරිය කළෝ ය. ජීවිත දහස් ගාණක් සතුරාගෙන් බේරා දුන්නෝ ය.ඉකුත් 16 වැනිදා යළි අපට කිලිනොච්චි යන්නයි කාර්යාලයෙන් දැන්නුවෙමු. ඒ කිලිනොච්චි නගරයේ රජයෙන් ඉදිකළ පොදු සේවාවන් රැසක් විවෘත කිරීමේ අවස්ථාවන්හි මාධ්‍ය ආවරණය ලබාදීම සඳහාය.කොළඹින් පිටත්ව ගිය අප අනුරාධපුර නගරයේ නවාතැන් ගත්තෙමු.අප අනුරාධපුර සිට මැදවච්චියට ගියේ පළමු පරීක්ෂාවට ලක්වීමේ බලාපොරොත්තුවෙන් ය. එහෙත් කිසිදු පරීක්ෂාවක් නැත. වෙනදා පරීක්ෂාවට ලක් කළ ස්ථානය දැන් තිබූ තැන සොයාගත නොහැක. වෙනදා නොතිබූ තරම් ජනාකීර්ණ තත්ත්වයකට මැදවච්චිය පත්ව ඇත. අලුතින් ඉදිවූ කඩ සාප්පු එම ජනාකීර්ණත්වය තව තවත් වැඩිකර ඇත.මැදවච්චියේ සිට වවුනියාවට යන තෙක් කාපට් යොදා පාරවල් හදා තිබූ හෙයින් කිසිදු අපහසුතාවයකින් තොරව ගමන් ගත්හ.මුලදී දුටුවට වඩා පරිසරය හාත්පසින් ම වෙනස්ව ගොස්ය. තැනින් තැන නිවස් තනාගෙන සිටි පිරිස් මෙන් ම නිවෙස් තනා ගන්නා පිරිස් ද දැක ගන්නට ලැබිණි. උතුරට යන ජනතාවගේ බස්, වාහන වරින්වර අප පසුකරන් ගමන් ගත්තෝ ය. දශක තුනකින් උතුර නොදැක්ක පිරිස් ද, කිසිදාවක උතුරු පළාත නොදැක්ක පිරිස් ද කඳමලු බැඳගෙන ගමන් ගත්හ.උතුරට යන ජනතාවගේ ගිමන් නිවාලන්න හමුදාවෝ ඉදිකළ ගිමන්හල් නිසා එක දිගට ගොස් ලබන තෙහෙට්ටුවට යම් අස්වැසිල්ලක් ලැබීය.බලාපොරොත්තු වූ වෙලාවට වඩා පැයකට කලින් අප කිලිනොච්චි නගරයට ගියෙමු. තැනින් තැන විවෘත කිරීම් රැසක් සුදානම් කර තිබිණි.රජය නියෝජනය කරමින් මැති ඇමැතිවරුන් ලෙස ජොන්ස්ටන් ප්‍රනාන්දු, මහින්දානන්ද අලුත්ගමගේ, දුමින්ද දිසානායක, නාමල් රාජපක්ෂ, දිලුම් අමුණුගම, සුදර්ශණී ප්‍රනාන්දුපුල්ලේ, අරුන්දික ප්‍රනාන්දු, ලොහාන් රත්වත්තේ, විජිත් ලොකුබණ්ඩාර, ආණ්ඩුකාර මේජර් ජනරාල් ජී. ඒ. චන්ද්‍රසිරි මහත්වරුන්, රජයේ නිලධාරින්, හමුදා නිලධාරින් රැසක් පැමිණ සිටියෝ ය. ඔවුන්ගේ මුල්ම කාර්යය වූයේ අක්කරායම්කුලම් වැව සහ තවත් වැව් තුනකට මාළු පැටවුන් ලක්ෂ 02ක් මුදා හැරීමය.ඉන් පසු මෙම පිරිස පැමිණියේ කිලිනොච්චි නගරයේ රජයෙන් ඉදිකළ වෘත්තීය පුහුණු මධ්‍යස්ථානය විවෘත කිරීමටය.කිලිනොච්චි නගරයේ පිහිටා තිබූ දිස්ත්‍රික් ලේකම් කාර්යාලයේ භූ®මියේ මෙම පුහුණු මධ්‍යස්ථානය ඉදිකර තිබිණි. දින 14කින් දකුණේ පිරිසගේ සහයෙන් මෙය ඉදිකර තිබීම සුවිශේෂත්වයකි.කාන්තා හා ළමා ඇඳුම් මැසීම, විදුලි කාර්මික ශිල්පය, පෙදරේරු ශිල්පය, ඇලුමිනියම් පිරිසැකසුම්කරු, යන පූර්ණ කාලීන පාඨමාලා හා පරිගණක, රූපලාවන්‍ය, ස්වයං රැකියා, සංවර්ධනය වැනි පාඨමාලා රැසක් ද නව පුහුණු මධ්‍යස්ථානයේ ඉගැන්වීම ආරම්භ කර තිබිණි.එක් පාඨමාලාවකට සිසු සිසුවියන් 20 දෙනෙකුයි බඳවා ගන්නේ. එහෙත් මේ වන විට එක් පාඨමාලාවකට සියගණන් අයදුම්පත් යොමුකර තියෙනවා.අප සාකච්ඡාකර එය තවත් පස් දෙනෙකුගෙන් වැඩි කරන්න යැයි තීරණය කර තිබෙන්නේ.වෘත්තීය පුහුණු අධිකාරියේ සහකාර අධ්‍යක්ෂ ටී. විනෝදරාජා මහතා සිය අදහස් පළ කළේ එසේ ය.මේ බොහෝ පාඨමාලාවන් උගන්වන්නේ නොමිලේ. පුහුණුව ලබන පිරිස්හට දීමනාවක් ලබාදීමටත් කටයුතු යොදා තිබෙනවා යැයි ද හෙතෙම කීවේ ය.මෙම ආයතනයේ අධ්‍යාපනය ලබන සිසුන් වැඩිපුර අධ්‍යාපනය සඳහා කොළඹ නගරයට ගෙන ඒමට රජය සැලසුම් කර ඇතැයි තරුණ කටයුතු නියෝජ්‍ය ඇමැති මහින්දානන්ද මහතා මෙහි දී පැවසීය.මෙහි අධ්‍යාපනය ලබන ළමයි රැකියාවලට යොමු කිරීම රජයේ අරමුණ යැයි ද ඒ මහතා කීවේ ය.කිලිනොච්චි නගරය කාර්මික හා සංචාරක පුරවරයක් බවට පත් කිරීමේ දී වෘත්තීය අධ්‍යාපනයක් ලබා තිබෙන අයට එහි නිසි ප්‍රයෝජන ලබාගත හැකි යැයි පාර්ලිමේන්තු මන්ත්‍රී නාමල් රාජපක්ෂ මහතා සඳහන් කළේ ය.තරුණ මන්ත්‍රීවරුන් ඉදිරියේ මෙම ප්‍රදේශවල රැෙඳමින් දකුණේ ජනතාව භුක්ති විඳින වරප්‍රසාද හා සංවර්ධනයන් ලබා දෙන බව රාජපක්ෂ මහතා පැවසීය.ලක් සතොස, කාර්මික මධ්‍යස්ථානය, විදුලි පාරිභෝගික මධ්‍යස්ථානය, ඇතුළු නව ඉදිකිරීම් රැසක් මැති ඇමැතිවරු අතින් ජනතා අයිතියට පත්වූවෝ ය.මෙහි දී සියලුදෙනාගේ සිත් පිනා යන අවස්ථාවක් ද දැකගන්නට ලැබිණි. කාර්මික පුහුණු මධ්‍යස්ථානය ඉදිරිපිට තිබූ වොලිබෝල් ක්‍රීඩාපිටිය විවෘත කළ මැති ඇමැතිවරු එක්ව වොලිබෝල් ක්‍රීඩාවේ යෙදුනේ දේශපාලනය පමණක් නොව ඕනෑම ක්‍ෂේත්‍රයක හැකියාව තිබෙන බව ඔප්පු කරමින් ය.විතැන් වූ හදවත් තුළ ඉරිතලා ගොස් තිබූ විශ්වාසය ජනාධිපතිතුමා ප්‍රමුඛ රජය යළි ගොඩනැගුවාක් මෙන් කැඩී බිඳී තිබූ ගොඩනැගිලි සෙනෙහස පිරුණු බැම්මෙන් සවිමත් කරමින් සිටින බව ඉදිකර විවෘත කළ ගොඩනැගිලි දැකීමෙන් පසක් වෙයි.කිලිනොච්චි සංචාරයෙන් පසු</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=n1007081</link>
    <topic>ශ්‍රී ලංකා ජනපතිගේ මැදිහත් වීමෙන්මාල දිවයිනේ අර්බුදය සමථයකට</topic>
    <author>වෙල්ලස්සේ බණ්ඩාර සහ මහින්ද අලුත්ගෙදර</author>
    <content>මාලදිවයින් ජනාධිපති මොහොමඩ් නෂීඩ් හා එරට පාර්ලිමේන්තුවේ බලය හිමි විපක්ෂය අතර පැන නැඟී තිබුණු අර්බුදකාරී තත්ත්වය, ශ්‍රී ලංකා ජනාධිපති මහින්ද රාජපක්ෂ මහතාගේ මැදිහත්වීමෙන් ඊයේ (7) සවස වන විට සමථයකට පත් කිරීමට හැකි වී ඇත.උද්ගත වී ඇති දේශපාලන අර්බුදය විසඳා ගැනීම සඳහා ශ්‍රී ලංකා ජනාධිපතිවරයාගේ සහාය පතමින් මාලදිවයින ජනාධිපතිවරයා කළ ඇරැයුම පරිදි ජනාධිපති මහින්ද රාජපක්‍ෂ මහතා ඊයේ (7) පෙරවරුවේ මාලදිවයිනට ගියේය. එහිදී මාලදිවයින් ජනාධිපති මොහොමඩ් නෂීඩ් මහතා සමගත්, පසුව එරට අගමැති, කතානායක සහ අගවිනිසුරුවරයා ඇතුළු පක්ෂ නායකයන් මුණගැසී ඔවුන් සමගත්, සාකච්ඡා කළ ශ්‍රී ලංකා ජනාධිපතිවරයා දෙපාර්ශවය අතර සමඟියක් ඇති කිරීම සඳහා අවශ්‍ය පියවර යෙදීය.රටේ ඉදිරි කටයුතු කැරගෙන යාම සඳහා දෙපාර්ශ්වයේ එකඟතාව මත කමිටුවක් පත් කිරීමට උපදෙස් දුන් ශ්‍රී ලංකා ජනාධිපතිවරයා එමඟින් අර්බුදකාරි තත්ත්වය සමථයකට පත් කැර ගැනීමට දෙපාර්ශ්වය එකඟ කැරගෙන ඇත.මාලදිවයිනේ නිල සංචාරයක නිරත වූ ශ්‍රී ලංකා ජනාධිපතිවරයා මාලදිවයින් අගමැතිවරයා විසින් මහත් හරසරින් පිළිගනු ලැබූ අතර මහින්ද රාජපක්ෂ මහතා වෙනුවෙන් හමුදා උත්තමාචාරයක් ද පැවැත්වීය.ශ්‍රී ලංකා ජනාධිපතිවරයා සහ මාලදිවයිනේ දේශපාලන නායකයින් සමඟ පැවැති සාකච්ඡාවලදී දෙරටට බලපාන කරුණු රැසක් කෙරෙහි අවධානය යොමු කැර ඇත. මේ අතර සංචාරක ක්ෂේත්‍රය ඇතුළුව දෙරටේ ආර්ථික සබඳතා තර කැර ගැනීම කෙරෙහිද වැඩි අවධානයක් යොමු වී තිබේ. ජනාධිපති මහින්ද රාජපක්ෂ මහතා සමග ශ්‍රී ලංකා විදේශ කටයුතු ඇමැති මහාචාර්ය ජී. එල්. පීරිස්, පාර්ලිමේන්තු මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග යන මහත්වරුද මේ සංචාරයට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=n1007082</link>
    <topic>උද්ඝෝෂණ පවතිද්දීදේශීය හා ජාත්‍යන්තර වගකීම් රජය ඉටු කළා</topic>
    <author/>
    <content>කොළඹ පිහිටි එක්සත් ජාතීන්ගේ කාර්යාලය වටලමින් පෙරේදා (06) සිදුකළ උද්ඝෝෂණයේදී ශ්‍රී ලංකා රජය දේශීය හා අන්තර්ජාතික වගකීම අනුව ක්‍රියාකළ බව රජයේ ප්‍රවෘත්ති අධ්‍යක්ෂ ජෙනරාල්වරයා නිවේදනයක් නිකුත් කරමින් සඳහන් කරයි.ඒ අනුව, ශ්‍රී ලංකාව ප්‍රජාතන්ත්‍රීය සමාජයක් බැවින් ඊට අනුගතවන පරිදි වාචික මතයන්ට හා සාමකාමී උද්ඝෝෂණවලට ඇති අයිතිය පිළිගනිමින් පොලිස් අවසරය මත එම කාර්යාලයීය සංකීර්ණය අබියෙස සාමකාමීව රැස්වීමට ඉඩ ලබා දුන් බව එහි සඳහන්වේ.ඒ සමගම රජය සතු අන්තර්ජාතික වගකීම අනුව එ.ජා. කාර්යාල සංකීර්ණයේ හා එහි කාර්ය මණ්ඩලයේ ආරක්ෂාව තහවුරු කරනු පිණිස ප්‍රමාණවත් පොලිස් බළකායක් එහි යොදවන ලද බවද එම නිවේදනයේ වැඩිදුරටත් සඳහන්වේ.සිද්ධිය වූ දවසේ වැඩ කටයුතු නිමවා එ.ජා. කාර්ය මණ්ඩලයට ආරක්ෂා සහිතව පිටව යාමට ඉඩ සලසන බවට පොලිසිය සහතික වූ අතර, ඒ අනුව කාර්ය මණ්ඩලයේ බහුතරයක් පිටව ගියහ. ජ්‍යෙෂ්ඨ නිලධාරීන් කීපදෙනකු පමණක් එහි රැඳි සිට තිබේ. මෙහිදී එ.ජා. ශ්‍රී ලංකා උපදේශක මණ්ඩලය සම්බන්ධයෙන් ඔවුන් හමුවේ තම විරෝධය පෑමට ඇති කැමැත්ත උද්ඝෝෂකයන් විසින් ප්‍රකාශ කැර ඇත.මේ අනුව, විදේශ අමාත්‍යාංශ ලේකම්ගේ මැදිහත්වීම මැද සීමිත උද්ඝෝෂකයන් පිරිසකට එහි ඇතුළුවීමට ඉඩ ලබාදෙන ලද අතර, ඉන්පසු ඉතිරි කාර්ය මණ්ඩලයද ආරක්ෂිතව කාර්යාල සංකීර්ණයෙන් පිටව ගොස් තිබේ.එ.ජා. කාර්යාලය, ඉදිරි දිනවලදී සුපුරුදු පරිදි ක්‍රියාත්මක වනු ඇතැයි අපේක්ෂා කරන රජය එ.ජා. සංවිධානය ශ්‍රී ලංකා උපදේශක මණ්ඩලය පිළිබඳ අදහස් වෙනස් කරන තුරු උද්ඝෝෂකයන් අඛණ්ඩ විරෝධතාවක නියැළීමට අදහස් කොට ඇති බව අවබෝධ කැරගෙන ඇතැයිද ඒ සමඟම බලය ලත් පුද්ගලයන්ට නිදහසේ කාර්යාලයට යාමට ඊමට නිරතුරුවම ඉඩ සැලසෙනු ඇතැයි රජයේ ප්‍රකාශනයේ දැක්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=n1007083</link>
    <topic>යහපත් ප්‍රතිචාරයක් නොමැති නම්මාරාන්තික උපවාසයක් අද පටන්</topic>
    <author>ධනුෂ්ක ගොඩකුඹුර</author>
    <content>එක්සත් ජාතීන්ගේ සංවිධානය ශ්‍රී ලංකාව පිළිබඳ සොයා බැලීමට පත්කළ උපදේශක මණ්ඩලයට එරෙහිව මාරාන්තික උපවාසයක් ඇරඹීමට ජාතික නිදහස් පෙරමුණ සූදානම් වෙයි. මේ උපදේශක මණ්ඩලය සම්බන්ධයෙන් යහපත් ප්‍රතිචාරයක් නොලැබුණොත් අද (08) සිට මාරාන්තික උපවාසයක් අරඹන බව එම පෙරමුණේ් නායක ඇමැති විමල් වීරවංශ මහතා පැවැසීය.පාර්ලිමේන්තු මන්ත්‍රීවරයකුද ඒ උපවාසයට එක්වන බව කී වීරවංශ මහතා කුමන බලපෑම් එල්ල වුවත් උපවාසය අත්නොහරින බවත් කීවේය. රටට සාමය උදාකර දුන් සේනාධිනායක හා ආරක්ෂක ලේකම් ප්‍රමුඛ රණවිරුවන් බිල්ලට ගැනීමට කිසිසේත් ඉඩ නොතබන බව පැවැසූ ඇමැති වීරවංශ මහතා එක්සත් ජාතීන්ගේ සංවිධානය මේ තබා ඇති පියවර රට අනතුරේ හෙළන්නක් බවත්, මේ නාටකයේ ඊළඟ පියවර වන්නේ රණවිරුවන් යුදාධිකරණයට ගෙන යාම බවත් ප්‍රකාශ කෙළේය.වීරවංශ මහතා මේ අදහස් පළ කෙළේ බත්තරමුල්ල ජාතික නිදහස් පෙරමුණු මූලස්ථානයේ ඊයේ (07) පැවැති මාධ්‍ය හමුවක දීය.එක්සත් ජාතීන්ගේ සංවිධානය ආරම්භ කළ මූලික අරමුණු මේ වන විට බිඳ වැටී අති බව පැවැසූ ඒ මහතා අද ඔවුන්ගේ අරමුණ රටවල් දුර්වල කොට අස්ථාවර බවට පත් කිරීම යැයිද කීවේය.බෑන් කී මූන් මහ ලේකම්වරයාට ශ්‍රී ලංකාව පිළිබඳ ප්‍රශ්නයක් ඇත්නම් ඔහු කළ යුත්තේ ආරක්ෂක මණ්ඩලය, මානව හිමිකම් කවුන්සිලයට යෝජනා ඉදිරිපත් කොට අනුමැතිය ලබා ගැනීම බව පෙන්වා දුන් වීරවංශ මහතා එසේ නැතිව බෑන් කී මූන් මහතාට වුවමනා පරිදි උපදේශක මණ්ඩල පත් කිරීමට කිසිදු අයිතියක් නැතැයි ද පැවැසීය.ශ්‍රී ලංකාවට එරෙහිව මෙවැනි උපදේශක මණ්ඩල පත් කරන්නේ නම් ඊට එරෙහිව නැඟී සිටිය යුතු බවත් එයට සම්බන්ධ වන ලෙස ඒ මහතා සියලු දේශමාමක බලවේගවලින්, ආණ්ඩු පක්ෂයේ මෙන්ම විපක්ෂයේ ප්‍රගතිශීලීන්ගෙන් මෙන්ම පොදු ජනතාවගෙනුත් ඉල්ලා සිටින බවත් හේ් කීය.මේ උපවාසයට කිසිදු පක්ෂ බේදයකින් තොරව ඕනෑ අයකුට එක් විය හැකි බවත් විපක්ෂ නායක රනිල් වික්‍රමසිංහ මහතා පැමිණ උපවාසයට හිඳ ගත්තත් සාදරයෙන් පිළිගන්නා බවත් මාධ්‍යවේදියකුගේ ප්‍රශ්නයකට පිළිතුරු වශයෙන් කීය. උපදේශක මණ්ඩලයට එරෙහිව කෙරෙන උද්ඝෝෂණ වරදක් ලෙස දකින්නේ බෑන් කී මූන්ගේ සපත්තු ලෙවකන උදවිය යැයි කී වීරවංශ මහතා හැකිනම් රාජ්‍ය තාන්ත්‍රිකව කටයුතු කර මේ ගැටලුව විසැඳීමට ඉදිරිපත් වන්න යැයි ඔවුන්ගෙන් ඉල්ලා සිටින බවත් එසේ විසැඳුවහොත් ඒ රාජ්‍ය තාන්්ත්‍රික බව වෙනුවෙන් ආචාරය පුද කරන බවත් පැවැසීය.පිරබාහරන්ට හරියන විසැඳුම රණවිරුවන් සතුව තිබුණාක් මෙන්ම බෑන් කී මූන්ට හරියන විසැඳුමක්ද තිබෙන බව පෙන්වා දුන් වීරවංශ මහතා බාහිර පාර්ශ්වයක් වුව උපකාර කරන්නේ අපේ රටේ ජන මතයක්, විරෝධයක් ඇති නම් පමණක් බව පෙන්වා දුන්නේය.ජාතික නිදහස් පෙරමුණේ ලේකම් පි‍්‍රයන්ජිත් විතාරණ, පාර්ලිමේන්තු මන්ත්‍රී අචල සුරංග ජාගොඩ මහත්වරු ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=n1007084</link>
    <topic>මෙරට සිසු-සිසුවියෝ 59ක් නීති විරෝධීවබංගලාදේශයේ දී වෛද්‍ය උපාධිය හදාරති</topic>
    <author>සන්ධ්‍යා කරුණාරත්න</author>
    <content>ශ්‍රී ලාංකික සිසුන් පනස්නව දෙනකු නීති විරෝධී ලෙස බංගලාදේශයේ වෛද්‍ය උපාධිය හදාරන බව වාර්තා වේ.බංග්ලාදේශයේ BGC Trust Medical College ආයතනය ශ්‍රී ලංකා වෛද්‍ය සභාවේ ලියාපදිංචි වී නැති බව හෙළි වන අතර මේ සිසුන් පිරිස පිළිබඳ තොරතුරු බංග්ලාදේශයේ ශ්‍රී ලංකා තානාපතිවරයා විසින් සෞඛ්‍ය අමාත්‍යාංශයට හා උසස් අධ්‍යාපන අමාත්‍යාංශයට දන්වනු ලබා ඇත.මෙසේ තම දරුවන් අධ්‍යාපනය සඳහා විදේශ ගත කරන විට මේ ආයතනය ශ්‍රී ලංකා වෛද්‍ය සභාවේ ලියාපදිංචි ආයතනයක් දැයි සොයා බැලීම දෙමාපියන්ගේ වගකීම බව සෞඛ්‍ය අමාත්‍යාංශය අවධාරණය කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=n1007085</link>
    <topic>නීති විරෝධි ගබ්සා 700ත්-1000ත්අතර සංඛ්‍යාවක් දිනකට කෙරෙනවා</topic>
    <author>සන්ධ්‍යා කරුණාරත්න</author>
    <content>දිනකට ශ්‍රී ලංකාවේ නීති විරෝධී ගබ්සා කිරීම් 700 ත් 1000 ත් අතර සංඛ්‍යාවක් සිදු කෙරෙන බැව් අනාවරණය කරගෙන ඇත. මෙම ගබ්සා කිරීම් අවදානම් සහිත බවත්, බස්නාහිර , වයඹ, දකුණ පළාත්වලින් නීති විරෝධී ගබ්සා කිරීම් වැඩි වශයෙන් වාර්තා වීම සිදුවන බවත්, සෞඛ්‍ය අධ්‍යාපන කාර්යාංශයේ වෛද්‍ය ශාන්ත හෙට්ටිආරච්චි මහතා කීය. ලෝක ජනගහන දිනය නිමිති කර ගනිමින් සෞඛ්‍ය අධ්‍යාපන කාර්යාංශයේ පැවැති මාධ්‍ය සම්මන්ත්‍රණයේදී ඒ මහතා ඊයේ ( 07 දා) මේ බව ප්‍රකාශ කර සිටියේය.මෙම ගබ්සා කිරීම් හොර රහසේ සිදුකෙරෙන නිසා ඇතැම් අවස්ථාවලදී ජීවානුහරණය නොකළ වෛද්‍ය උපකරණ භාවිතයෙන් ගබ්සා කිරීම්වලට පැමිණෙන කාන්තාවන්ට දරුණු ලිංගාශි‍්‍රත රෝග බෝවීමේ අවදානමක්ද පවතින බව ඔහු ප්‍රකාශ කළේය.ස්නායු කම්පනය, අධික ලෙස රුධිරය ගැලීම, රුධිරයට විෂබීජ ඇතුළු වීම (Fepticaemia ) වැනි හේතූන් නිසාද, නීති විරෝධී ගබ්සා කිරීම් සිදුකිරීමෙන් මරණ සිදුවිය හැකිය. උදර වේදනා, ඔසප් චක්‍රම විෂම වීම, වරින් වර ඇති වන උණ රෝග ලක්ෂණ ද මෙම ගබ්සා කිරීම්වලින් ඇති වේ. අනවශ්‍ය ගැබ් ගැනීම් වළක්වා ගැනීම සඳහා පවුල් සංවිධාන ක්‍රම අනුගමනය කළ යුතු බවද අන්තර් ගර්භාෂ තැන්පතුව  (IUD - Intra Uterine Device ) ඒ සඳහා ලොව පිළිගත් හොඳම ක්‍රමය බව ද පවුල් සෞඛ්‍ය කාර්යාංශයේ ප්‍රජා වෛද්‍ය විශේෂඥ ලොෂාන් මුණසිංහ මහතා පැහැදිලි කෙළේය.දරුවන් බිහි කිරීමේදී දරුවන් අතර නිසි වයස් පරතරයක් තබා ගැනීමට මෙම ක්‍රමවේදය වඩාත් වැදගත් වන්නේය. සිය ප්‍රදේශයේ සෞඛ්‍ය වෛද්‍ය නිලධාරී කාර්යාලවලින් සිදුකරන “ සුවනාරි සායනවලින් “ හෝ රජයේ රෝහල්වල ඇති නාරි හා ප්‍රසවවේද ඒකකයන්ගෙන් මෙම අන්තර් ගර්භාෂ තැන්පතුව සිදුකර ගත හැකිය.ආරක්ෂිත පවුල් සංවිධාන ක්‍රම අනුගමනය කිිරීමෙන් අනවශ්‍ය ගැබ් ගැනීම් ද, නීති විරෝධී ගබ්සා කිරීම් ද වළක්වා ගත හැකි බව විශේෂඥ වෛද්‍ය ලොෂාන් මුණසිංහ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=n1007086</link>
    <topic>රුධිර පීඩනය, හෘදය රෝග, දියවැඩියාවදිනකදී 300කට පමණ මරු කැඳවනවා</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>අධි රුධිර පීඩනය, හෘද රෝග, දියවැඩියාව ආදී බෝ නොවන රෝග හේතුවෙන් දෛනිකව තුන්සියයක් තුන්සිය පනහක් අතර පිරිසක් මියයන බව සෞඛ්‍ය ඇමැති මෛත්‍රීපාල සිරිසේන මහතා පවසයි.බෝනොවන රෝග පාලනය හා වැළැක්වීම සඳහා ජනතාව දැනුම්වත් කිරීම කඩිනමින් සිදුකළ යුතු බවත් බෝ නොවන රෝග නිවාරණය සඳහා අතිරේක ලේකම්වරයකු පත් කිරීමට පියවර ගත් බවත් ඇමැති සිරිසේන මහතා පාර්ලිමේන්තුවේදී ඊයේ (07) ප්‍රකාශ කළේය.එමෙන්ම පිළිකා රෝගියකු වෙනුවෙන් රුපියල් ලක්ෂ විස්සක මුදලක් වැය කිරීමට සිදුවන බවත් පිළිකා රෝගියකු වෙනුවෙන් ලබාදෙන ඇතැම් එන්නත් රුපියල් ලක්ෂ තුනක් වැනි අධික මිලකින් යුතු බවත් හෙතෙම ප්‍රකාශ කළේය.නිදහස් සෞඛ්‍ය සේවාව විධිමත්ව පවත්වාගෙන යමින් ජනතාවට යහපත් සේවාවක් ලබාදීම, රෝග වැළැක්වීම, නිවාරණය ආදිය වෙනුවෙන් සෞඛ්‍ය අමාත්‍යාංශය සෑම මොහොතකම කැපවී සිටින අතර ඩෙංගු රෝගයද බරපතළ ගැටලුවක් බවද ඇමැතිවරයා කීය.මෙවර අයවැය මගින් සෞඛ්‍ය අමාත්‍යාංශය සඳහා රුපියල් කෝටි හත්දහස් පන්සියයක මුදලක් රජය වෙන්කර ඇති බවත් ඇමැතිවරයා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=n1007087</link>
    <topic>රිලවා කැඩූ පොල් ගෙඩියහිසට වැටී කතක් මිය යයි</topic>
    <author>සබරගමුව සමූහ</author>
    <content>රිලවුන් කඩා දැමූ පොල් ගෙඩියක් හිස මතට වැටීමෙන් 58 හැවිරිදි සිව්දරු මවක් මියයාමේ සිද්ධියක් යටියන්තොට පොලිස් බල ප්‍රදේශයේ ගනිතකන්ද කේච්චිවත්ත ගම්මානයෙන් වාර්තා වේ.මෙසේ මිය ගොස් ඇත්තේ ඩබ්ලිව්. ජේ. පී. අනුලාවතී නමැති කාන්තාවයි. සිද්ධිය පිළිබඳව විස්තර කරන ප්‍රදේශවාසීන් පැවැසුවේ ඇය පසුගිය 6දා පෙරවරු 8 ට පමණ ගෙවත්තේ කෙළවරක පිහිටි ළිඳට වතුර කළයක් ගෙන ඒමට ගිය අවස්ථාවේ මේ අවාසනාවන්ත සිද්ධියට මුහුණ පෑ බවයි.ළිඳ අසල පිහිටි අඩි 60ක් පමණ උස පොල් ගසකින් රිලවුන් ගෙඩි කඩා දමා ඇති අතර එම පොල් ගෙඩියක් ඇගේ හිසට වැටී ඇත.දිය ගෙන යාමට ආ මැටි කළය ළිඳ අසල පොඩි වී තිබුණු බවත් ඒ අවට තවත් කුරුම්බා ගෙඩි කීපයක් ද තිබූ බවත් ඇගේ මරණය වෙනුවෙන් පැවැති හදිසි මරණ පරීක්‍ෂණයේදී අනාවරණය විය.මේ පිළිබඳ හදිසි මරණ පරීක්‍ෂණය කරවනැල්ල මූලික රෝහලේ හදිසි මරණ පරීක්‍ෂක සාම විනිසුරු එච්. එම්. ජී. ඩබ්ලිව්. පරුසැල්ල මහතා ඉදිරියේදී පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=n1007088</link>
    <topic>පේරාදෙණියේ මහාචාර්යවරයෙක්ආයතන 3කින් ලක්ෂ 35ක පඩි අරන්</topic>
    <author>අසේල කුරුලුවංශ</author>
    <content>විශ්වවිද්‍යාලයට අමතරව තවත් ආයතන තුනකින් රුපියල් තිස් පන් ලක්ෂ තිස් නව දහස් දහසයක මුදලක් වැටුප් ලෙස ලබාගත් මහාචාර්යවරයකු පිළිබඳ පේරාදෙණියෙන් වාර්තා වේ.මෙම මහාචාර්යවරයා පේරාදෙණිය විශ්වවිද්‍යාල කලා පීඨයට අනුයුක්තව ක්‍රියාකර තිබේ. එක්සත් ජාතික පක්ෂ පාලන සමයේදී මොහු මේ මුදල විශ්වවිද්‍යාල ආයතන සංග්‍රහයට පටහැනිව ලබාගෙන ඇත්තේ එකම කාල පරිච්ඡේදයක් තුළ බව විගණන විමසුමකින් හෙළි වී ඇත.මෙම මුදල ලබාගෙන ඇත්තේ 2002 – 2005 අතර කාලය තුළ බවද හෙළි වේ.පේරාදෙණිය විශ්වවිද්‍යාලයට අමතරව ශ්‍රී ලංකා පදනම් ආයතනය, ශ්‍රී ලංකා විදේශ සේවා නියෝජිත ආයතනය, ශ්‍රී ලංකා විදේශ සේවා නියුක්ති කාර්යාංශය යන ආයතනවලින් එකම කාලසීමාව තුළ මේ මහාචාර්යවරයා වැටුප් හා දීමනා ලබාගෙන ඇත.පේරාදෙණිය විශ්වවිද්‍යාලයෙන් රුපියල් 20,46016/- ක්ද ශ්‍රී ලංකා පදනම් ආයතනයෙන් රුපියල් 8,13000/- ක්ද, ලංකා විදේශ සේවා නියෝජිත ආයතනයෙන් රුපියල් 270,000 ක්ද ශ්‍රී ලංකා විදේශ සේවා නියුක්ති කාර්යාංශය 410,000/- මේ මහාචාර්යවරයා ලබාගෙන තිබෙන බව විගණන විමසුම පෙන්වා දෙයි.පේරාදෙණිය විශ්වවිද්‍යාලයේ අභ්‍යන්තර විගණන අංශය මගින් මේ පරීක්ෂණය සිදුකර තිබෙන අතර උසස් අධ්‍යාපන අමාත්‍යාංශයේ ලේකම් විශ්වවිද්‍යාල ප්‍රතිපාදන කොමිෂන් සභාව, පේරාදෙණිය විශ්වවිද්‍යාලයේ උපකුලපති වෙත මෙහි පිටපත් යවා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=n1007089</link>
    <topic>සිරකරුවන් වගා කළ සහල් තොගවැලිකඩ රැඳවියන්ගේ ආහාරයට</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>පොළොන්නරුව බන්ධනාගාරයේ රැඳවියන් විසින් නිෂ්පාදනය කරන ලද සහල් කිලෝ 40,000ක් වැලිකඩ බන්ධනාගාරයේ රැඳවියන්ගේ ආහාරය සඳහා ප්‍රදානය කෙරේ. පොළොන්නරුව බන්ධනාගාරයේ රැඳවියන් විසින් 2007 මහකන්නයේ සිට මේ දක්වා කදුරුවෙළ බීජ ගොවිපොළේ පුරන්ව පැවති කුඹුරු අක්කර 40ක වී ගොවිතැන් කරති.මේ ගොවිපොළෙන් ලබා ගන්නා වී සහල් තොග පොළොන්නරුව බන්ධනාගාරයේ රැඳවියන්ගේ ආහාර පිණිස මෙතෙක් ලබාගැනීම සිදුකරනු ලැබූ අතර, ඉකුත් මහකන්නයේ ලැබූ වී අස්වැන්නෙන් සහල් කිලෝ 40,000 ක් වැලිකඩ බන්ධනාගාරයේ රැඳවියන් සඳහා ප්‍රදානය කිරීමට පොළොන්නරුව බන්ධනාගාර අධිකාරි ලාල් වික්‍රමසිංහ මහතා පියවර ගෙන තිබේ.බන්ධනාගාර කොමසාරිස් ජනරාල් ජී.ආර්. සිල්වා මහතාගේ ප්‍රධානත්වයෙන් පවත්වන උත්සවයකදී මේ සහල් තොගය ප්‍රදානය කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=n10070810</link>
    <topic>පෙර පාසල් සිඟිත්තාබස් රකුසාට බිලි</topic>
    <author>භක්ති ධර්මප්‍රිය මෙන්ඩිස් සහ හපුතලේ සමූහ</author>
    <content>කහ ඉර මතදී ඊයේ (07) පෙරවරුවේ බණ්ඩාරවෙල නගරයේදී මගී ප්‍රවාහන බස්රථයකට යටවීමෙන් පෙර පාසල් දරුවකු මියගොස් ඇත.මේ දරුවා පෙර පාසල නිමා වී තම සීයා සමඟ කහ ඉරෙන් පාර මාරු වීමට ගිය අවස්ථාවේ මේ අනතුර සිදුවී ඇතැයි බණ්ඩාරවෙල මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක සී. කේ. රත්නායක මහතා පැවැසීය. මියගිය දරුවා බණ්ඩාරවෙල නගරයේ පදිංචිව සිටියි.මගී ප්‍රවාහන බස්රිය බණ්ඩාරවෙල හෙබරව මාර්ගයේ ගමන් ගන්නා එකක් බව පොලිසිය පවසයි. බස්රථයේ රියැදුරු බණ්ඩාරවෙල පොලිසිය විසින් අත්අඩංගුවට ගනු ලැබ ඇති අතර බණ්ඩාරවෙල පොලිසියේ රථවාහන අංශය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=n10070811</link>
    <topic>සැකකරුට ඕනෑම වෙලාවක R.M.V. ගිය හැකි හැඳුනුම්පතක්</topic>
    <author>එස්. එන්. ගොඩමුන්න – ගම්පොළ සමූහ</author>
    <content>මෝටර් රථ ප්‍රවාහන දෙපාර්තමේන්තුවට අනුබද්ධ ජංගම ආයතනයක් ලෙස වසර ගණනාවක් පුරා හොර රහසේ පවත්වාගෙන ගිය රියදුරු බලපත්‍ර නිකුත් කරන ස්ථානයක් වැටලූ නාවලපිටිය පොලිසිය එහි තිබූ ලිය කියවිලි හා ඡායාරූප පන් දහසකට අධික ප්‍රමාණයක් සමඟ එහි ප්‍රධාන සැකකරු අත්අඩංගුවට ගෙන තිබේ.නාවලපිටිය පොලිස් ස්ථානාධිපති උදය වික්‍රමසේකර මහතාට ලැබුණු පෞද්ගලික ඔත්තුවකට අනුව නාවලපිටිය බස් නැවැතුම්පොළේ සිටිය පුද්ගලයකු පරීක්ෂාවට ලක් කිරීමේ දී ඔහු විසින් හැටන් නොර්වුඩ් ප්‍රදේශයේ පවත්වාගෙන ගිය මේ විශාල රියැදුරු බලපත්‍ර නිකුත් කරන ස්ථානය සොයා ගැනීමට හැකි වී තිබේ.මේ ස්ථානයේ තිබූ ලිපි ද්‍රව්‍ය අතර මෝටර් රථ දෙපාර්තමේන්තුව සතු ව්‍යාජ රබර් මුද්‍රා 5ක්, තාවකාලික රියදුරු බලපත්‍ර හා කාලසීමාව වලංගු කරන රබර් මුද්‍රාව, පරීක්ෂණයෙන් පසුව නිකුත් කරන ලියකියවිලි, වාහන ලියාපදිංචි සහතික පිටසන් පත්‍ර, උප්පැන්න සහතික හා වලංගු රියදුරු බලපත්‍ර විශාල ප්‍රමාණයක් ඇතුළු තාවකාලික රියදුරු බලපත්‍ර ලබාගැනීම සඳහා ලබා දී තිබූ ඡායාරූප පන්දහසකට (5000) අධික ප්‍රමාණයක් ද සොයාගෙන ඇත.මේ පුද්ගලයා හට මෝටර් රථ ප්‍රවාහන දෙපාර්තමේන්තුවට ඕනෑම අවස්ථාවක යා හැකි ලෙස ලබා දෙන තාවකාලික අවසර පත්‍ර හැදුනුම්පතක් ද තිබී සොයා ගෙන ඇති අතර මෝටර් රථ ප්‍රවාහන දෙපාර්තමේන්තුවේ සත්‍ය ලියකියවිලි ලෙස තිබෙන ලිපි ද්‍රව්‍ය රාශියක් ද සොයාගෙන ඇත. හැටන් නෝර්වුඩ් ලෝරන්ස් බසාර් හි පදිංචි මේ පුද්ගලයා ලංකාවේ ඕනෑම ප්‍රදේශයක පදිංචි පුද්ගලයෙකුට රියදුරු බලපත්‍රයක් ලබාදීමට හැකියාව තිබී ඇති පුද්ගලයකු බව පරීක්ෂණ පවත්වාගෙන යන නාවලපිටිය පොලිසිය අනාවරණය කරගෙන තිබේ.අත්අඩංගුවට ගත් සැකකරු නාවලපිටිය මහේස්ත්‍රාත් අධිකරණය වෙත (ඊයේ 7) ඉදිරිපත් කිරීමට නියමිතව තිබුණි.මධ්‍යම පළාත් ජ්‍යෙෂ්ඨ නියෝජ්‍ය පොලිස්පත් ගාමිණී නවරත්න, මධ්‍යම පළාත් නියෝජ්‍ය පොලිස්පති පූජිත් ජයසුන්දර ගම්පොළ කොට්ඨාස භාර ජ්‍යෙෂ්ඨ පොලිස් අධිකාරි රොෂාන් ප්‍රනාන්දු, සහකාර පොලිස් අධිකාරි ජී. විමලදාස යන මහත්වරුන්ගේ උපදෙස් මත නාවලපිටිය පොලිස් ස්ථානාධිපති උදය වික්‍රමසේකර, පො. සැ. (12766) උඩුවෙල, පො. සැ. (54614) අනුර, පො. කො. 71116 සමීර, පො. කො. (84273) ප්‍රියදර්ශන යන නිලධාරිහු පරීක්ෂණ පැවැත්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=n10070812</link>
    <topic>ආදර්ශ ප්‍රශ්න පත්‍රයේවැරැදි 17ක්</topic>
    <author>භක්ති ධර්මපි‍්‍රය මෙන්ඩිස් සහ දකුණු පළාත් සංචාරක විශේෂඩී. සිරිවර්ධන, ගාල්ල දිසා විශේෂ</author>
    <content>පහ වසර ශිෂ්‍යත්වය සඳහා දකුණු පළාත් අධ්‍යාපන අමාත්‍යාංශය විසින් නිකුත් කර ඇති ආදර්ශ ප්‍රශ්න පත්‍රයේ වැරැදි (17)ක් සොයා ගැනීමට දකුණු පළාත් අධ්‍යාපන ඇමැති චන්දිම රාසපුත්‍ර මහතාට හැකි වී තිබේ.මේ සම්බන්ධයෙන් වගකිව යුතු අධ්‍යාපන අධ්‍යක්ෂකවරිය වෙනත් තැනකට මාරුකර හැරීමට ඇමැතිවරයා ඊයේ (07) කටයුතු කර තිබේ. මේ සම්බන්ධයෙන් වගකිව යුතු අධ්‍යාපන අධ්‍යක්ෂකවරිය වෙනත් තැනකට මාරුකර හැරීමට ඇමැතිවරයා ඊයේ (07) කටයුතු කර තිබේ.ප්‍රශ්න පත්‍ර හතළිස් දහසක පමණ මේ වැරැදි දාහත මුද්‍රණය වී ඇති අතර අධ්‍යාපන ඇමැතිවරයා මේ සම්බන්ධව සොයා නොබැලුවේ නම් ඒවා ළමුන් අතට පත් වීමට ඉඩ තිබූ බව පැවසේ. මෙවර ශිෂ්‍යත්වයට පෙරහුරුවක් වශයෙන් පහවසර ශිෂ්‍යයන්ට විභාගය මේ මස 9 වනදා පැවැත්වීමට නියමිතව ඇත.ඉකුත් වසරවලද මේ ආකාරයෙන්ම වැරැදි තොරතුරු ඇතුලත් ප්‍රශ්න පත්‍ර මුද්‍රණය කර තිබූ බවත් ඉදිරියේදී මේ තත්ත්වය වෙනස් කරන බවත් දකුණු පළාත් අධ්‍යාපන ඇමැති චන්දිම රාසපුත්‍ර මහතා දිනමිණට ඊයේ (07) පැවසී ය.මෙවර ප්‍රශ්න පත්‍රය නිවැරැදි ලෙස මුද්‍රණය කර 9 වැනිදාට ළමුන් අතට පත් කිරීමට කටයුතු කරන ලෙස ඇමැතිවරයා නියෝග කර තිබේ. මේ සම්බන්ධයෙන් විධිමත් පරීක්ෂණයක් පවත්වා වගකිව යුතු සියලුම දෙනාට දඬුවම් ලබා දෙන බව ඇමැතිවරයා අවධාරණය කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=r1007081</link>
    <topic>කටුනායක කුරුලු උයනවල් බිහිවෙලා</topic>
    <author>සීදුව සමූහ නිශ්ශංක පියරත්න ඡායාරූප:- සීදුව සමූහ නිශ්ශංක පියරත්න</author>
    <content>කටුනායක නිදහස් වෙළෙඳ කලාපයේ කර්මාන්ත ශාලාවල සේවය කරන සේවක සේවිකාවන්ට සේවය අවසන්කර වෙහෙස මහන්සිය දුරුකර ගැනීම හා විනෝදවීම සඳහා නිදහස් වෙළෙඳ කලාපීය ක්‍රීඩාංගණයට යාබදව ‘කුරුලු උයන’ නමින් උද්‍යානයක් ආරම්භ කර ඇත.එහි කුටි කීපයක් ද සාදා ඇති අතර උණ පඳුරු කීපයක් හා තවත් විවිධ ගස් කීපයක් සෙවණ ලබාදීමට වවා ඇත. නමුත් එය පාලනය කරන ආයතනය හරියාකාරව පාලනය නොකිරීමෙන් කුරුලු උයන වල්බිහිවී තිබේ.විවේක සුවය ගතකිරීමට සාදා තිබෙන කුටිද ජරාවාස වී ඇති බව දකින්නට ඇත. ඒ අසලින් ගලායන කුඩා ඇළ මාර්ගයට කලාපයේ කර්මාන්ත ශාලාවලින් පිටකරන අපවිත්‍ර ජලය ගලාඒමෙන් ඇළද අශෝභන වී ඇත. හරියාකාර පවත්වාගෙන නොයෑමෙන් වල්බිහිවී ඇති මේ කුරුලු උයන යථා තත්ත්වයට පත්කර දෙන ලෙස කටුනායක නිදහස් වෙළෙඳ කලාපයේ සේවක සේවිකාවෝ ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=r1007082</link>
    <topic>හෙනරත්ගොඩ දුම්රිය ස්ථානය පුරාවිද්‍යා දෙපාර්තමේන්තුවේ අවධානයට</topic>
    <author>යක්කල විශේෂ - රුවන් සමන්ත</author>
    <content>ශ්‍රී ලංකාවේ පැරැණිතම දුම්රිය ස්ථාන වලින් වැදගත් ස්ථානයක් ගන්නා ගම්පහ හෙනරත්ගොඩ දුම්රිය ස්ථානය වර්තමානයේ පත්ව ඇති තත්ත්වය පිළිබඳව දිනමිණ පුවත්පත මගින් පෙන්වාදීමත් සමග එය සංරක්ෂණය කිරීමට පුරාවිද්‍යා දොපාර්තමේන්තුවේ කඩිනම් අවධානය යොමු වී තිබේ.මේ වනවිට හෙනරත්ගෙඩ දුම්රිය ස්ථානයේ පුරා විද්‍යා දෙපාර්තමේන්තුවේ කලාප කාර්යාලයක්ද ස්ථාපිත කොට ඇති අතර, අවට ප්‍රදේශය පවිත්‍ර කර, එහි රැඳී සිටි යාචක පිරිසද ඉවත් කර ඇති බව පවසන නගරවාසීහු මේ පිළිබඳව පුරාවිද්‍යා දෙපාර්තමේන්තුවටත්, දිනමිණ පුවත්පතටත් සිය ප්‍රසාදය පළකර සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=r1007083</link>
    <topic>කැකිරාව ඉහළගමමංගලපුර විදුහල ගැනත් බලන්න</topic>
    <author>ජයගඟ සමූහ නිරෝධනි වනසිංහ</author>
    <content>සිසුන් 160ක් පමණ අධ්‍යාපනය ලබන වසර 50ක පමණ ඉතිහාසයක් ඇති කැකිරාව අධ්‍යාපන කලාපයට අයත් ඉහළගම මංගලපුර විදුහලේ අඩුපාඩුකම් රැසක් පවතී.ගමනාගමන පහසුකම් හොඳින් ඇති මේ විදුහලේ ඇති ගොඩනැගිලිවලට සහ ගුරු නිවාසයේ වහලවල යොදා ඇති ලී කුරුමිනියන් විසින් හානි කිරීමෙන් අවදානම් තත්ත්වයක් පවතී. මේ ගොඩනැගිලිවල සිවිලිම් ද ගසා නොමැති හෙයින් ළමයින්ගේ අධ්‍යාපන කටයුතුවලට මෙය බාධාවක් වී තිබේ. ළමයින්ගේ ආහාරවලට ලී කුඩු වැටීම වැළැක්වීමට මවුපියන් විසින් ඉටිරෙදි යොදා තාවකාලික ආවරණයක් යොදා තිබේ.මේ විදුහල් පරිසරයේ හෝ ගොඩනැගිලිවල කිසිදු අලුත්වැඩියාවක් වසර ගණනාවකින් සිදුවී නැත. විදුහලේ ඇති වැසිකිළි කැසිකිළි පද්ධති ළමයින්ට භාවිතා කිරීමට නුසුදුසු තත්ත්වයක පවතී. ගුරු නිවාසයද භාවිත නොකිරීමෙන් පාළුවට ගොස් ඇත.පළමුවැනි ශ්‍රේණියේ සිට 9 වැනි ශ්‍රේණිය දක්වා මෙහි පන්ති පැවැතියත් පාසලේ පවතින අඩුපාඩුකම් නිසා ළමයින් පාසලෙන් ඉවත් කර වෙනත් පාසල්වලට යැවීමට සමහර මවුපියෝ පෙළඹී ඇතැයි පාසල් සංවර්ධන සමිතියේ ලේකම් ශාන්ත මහතා පැවසීය.මේ හේතුන් නිසා වැඩි දවසක් නොයා පාසල වැසී ගියහොත් අසරණ දරුවන්ට වන්නේ මහත් පාඩුවකි.විදුහලේ පරිපාලනය ගැන ගම්වැසියෝ ඉතා කලකිරී සිටිති. දෙවැනි ශ්‍රේණියේ ළමයින්ට මාස 6 ක් ඉගැන්වීම් කටයුතු කර නැතැයි ද අදාළ ගුරුවරිය නැති විට වෙනත් අයකු ඒ සඳහා අනුයුක්ත කිරීම හෝ කර නැතැයි ද මවුපියෝ කියති.රටට වැඩදායි පිරිසක් දායාද කර ඇති මේ විදුහලට අද කුඩම්මාගේ සැලැකිලි දක්වන්නේ ඇයි දැයි මවුපියෝ ප්‍රශ්න කරති. නගරයේ පාසල්වලට දෙන පහසුකම්වලින් පුංචි හෝ කොටසක් මංගලපුර අපේ පාසලට ලබාදී පවතින අඩුපාඩුකම් සපුරා දෙන මෙන් අදාළ බලධාරීන්ගෙන් මවුපියෝ ඉල්ලා සිටිති.විදුහල්පතිවරයා පැවැසුයේ පාසලේ ඇති සියලු අඩුපාඩුකම් හා ගැටලු පිළිබඳව කැකිරාව කලාප අධ්‍යාපන කාර්යාලයට අදාළ තොරතුරු ලබාදී ඇති බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=r1007084</link>
    <topic>මොරගහඔය ජෝඩු දිය ඇල්ලේඅසිරිය</topic>
    <author>මහනුවර දිසා විශේෂ ධම්මික බණ්ඩාර</author>
    <content>දුම්බර මිටියාවතේ පිහිටි ස්වභාවික සම්පත් අතරින් බඹරැල්ල මොරගහඔය ජෝඩු දිය ඇල්ල ඉතාමත් සුන්දර ස්ථානයකි. මෙම ස්ථානය සංචාරකයන්ගේද සිත් ඇද බැඳ ගත් ස්ථානයකි.වත්තේගම – බඹරැල්ල මාර්ගයේ තවලන්තැන්න ග්‍රාම නිලධාරි වසමේ නකල්ස් ජනපදය අසලින් මෙම සුන්දර ජෝඩු දිය ඇල්ල ගලා බසී. මෙහි උස අඩි 200 කට වඩා වැඩිය. පළල අඩි 60 කි. හුලුගඟ නගරයේ සිට කි. මී. 36 ක් දුරින් මේ දිය ඇල්ල පිහිටා ඇත.මෙය නෙත ගැටෙන විට කා හටත් ඇතිවන්නේ කන්ද උඩරට ප්‍රදේශයේ ඇති ස්වභාව සෞන්දර්යයේ චමත්කාරයයි. එහෙත් මෙවන් වූ වටිනාකමක් ඇති ස්ථානයකින් ලැබෙන සිසිලස විඳ ගැනීමට ඒ හා ළංවීමට ඇත්තේ කටුක මාර්ගයකි. මේ නිසා බොහෝ දෙනෙක් ප්‍රධාන මාර්ගයේ සිට එහි සිරි නැරඹීමට හුරු වී සිටිති. එහෙත් මෙවන් සුන්දර ස්ථාන කෙරේ අවධානය යොමු කර මෙයට වඩා පහසුකම් සලසන්නේ නම් නරඹන්නන්ට එහි සැබෑ සුන්දරත්වය විඳ ගත හැකිය.නකල්ස් රක්ෂිතයෙන් වටවී ඇති මේ දිය ඇල්ල වටා උඩවැඩියා, ටර්පන්ටයින්, ගිනි සපු වැනි ශාකවලින් ගහණය.දුම්බර ප්‍රදේශයට ආවේණික වූ අං කටුස්සා, සුදු ගෝන්නු, වැලි මුවෝ, හාවුන් වැනි විශේෂිත සත්ත්වයන්ද මෙහි දැකගත හැකිය.අවාසනාවකට මෙන් නකල්ස් රක්ෂිත ප්‍රදේශයේද ඇතැම් දැව ජාවාරම්කරුවන්, දඩයක්කාරයන් විටින් විට කරන කැලෑ පාලුව නිසා මෙම සුන්දර දිය ඇලිවලටද අනතුරු ඇති වී තිබේ. එවන් නීති විරෝධී ක්‍රියාවන් නවත්වා දමා මෙවන් සොඳුරු ස්ථාන මතු පරපුරට උරුම කර දීමට කටයුතු කළ යුතු යැයි දුම්බර ජනතාව පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=r1007085</link>
    <topic>අම්පිටිය-රටේමුල්ල මාර්ගයේ අලුත්වැඩියාවට වැය කළ මුදල් වතුරේ</topic>
    <author>අම්පිටිය සමූහ සිසිර ජයනාත් පීරිස් ඡායාරූපය අම්පිටිය සමූහ</author>
    <content>අම්පිටිය සිට රටේමුල්ල දක්වා දිවෙන මාර්ගය ඉතාමත් අබලන් තත්ත්වයක පවතී. ගඟවට කෝරළ ප්‍රා. සභාවත්, පාතහේවාහැට ප්‍රාදේශීය සභාවත් හරහා දිවෙන මෙම මාර්ගය නිසි අලුත්වැඩියාවක් කිරීමට එම සභා දෙකටම නොහැකිව ඇත.මාර්ග සංවර්ධන අධිකාරිය මගින් මෙහි වළවල් වසා ගියද එක් වර්ෂාවකදී ඒවා හෝදාගෙන යන බැවින් මාර්ගයේ අබලන් තත්ත්වය දිනෙන් දිනම වැඩි වී ඇත. මේ ගැන බලධාරීන්ට කොතරම් කරුණු පැහැදිලි කළත් පලක් වී නැත.2008 අවුරුද්දේදී මිලියන 10 ක් (ලක්‍ෂ 100) මාර්ගයේ පිළිසකර වැඩ සඳහා වෙන් වූ බවත් ඉන් අලුත්වැඩියා කටයුතු කළ බවත් මාර්ග සංවර්ධන අධිකාරියේ විධායක ඉංජිනේරු ඩබ්ලිව්. එන්. අයි. කේ. එස්. විජේකෝන් මහතා කීවේය. එහෙත් එය පැලැස්තරයක්ම පමණක් වූ බව එහි වැසියෝ කියති.2009 දී නැවතත් මිලියන 10 ක් වෙන් කළේය. එයට ද එසේම විය. නැවතත් 2010 වසරේද මිලියන 10 ක් වෙන් කළේය. ක්‍රමානුකූල අලුත්වැඩියාවක් කිරීමට කිලෝමීටරයක් සඳහා මිලියන 6 ක් වැය වන බව තෙවන වර පැවසුවේ අධිකාරියේ ප්‍රධාන ඉංජිනේරුවරයා වන පී. බී. හේරත් මහතා විසින් ය.තදබල ලෙස අබලන් වූ ස්ථාන පමණක් අතරින් පතර අලුත්වැඩියා කිරීම් අනුව දැනට කි. මී. 2 ක් පමණ වැඩ නිමකොට ඇති අතර කි. මී. එකකට වැය වූ මිලියන 6 හැර ඉතිරි මුදල (මි. 4) පළාතේ වෙනත් කුඩා මාර්ග සඳහා මුදාහැර ඇති බව ඒ මහතා පැහැදිලි කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=r1007086</link>
    <topic>විදුලිය නැතිවපීඩා විඳිනවලේබොඩ වැසියෝ</topic>
    <author>රත්නපුර දිසා විශේෂ එස්. ඒ. එල්. නිරෝෂණ</author>
    <content>බලන්ගොඩ මැතිවරණ කොට්ඨාසයේ දුෂ්කර ප්‍රදේශයක් වන වලේබොඩ අවට ගම් රැසකට විදුලි බලය නොලැබීම නිසා පවුල් තුන්සියයකට වැඩි ගණනක් දුෂ්කරතා රැසකට මුහුණ පා සිටිති.ගිරි දුර්ග පසුකර අප එහි ගිය අවස්ථාවේ ගැමියන් කීවේ විදුලි බලය තවමත් පොරොන්දුවක්ම පමණක්වී ඇති බවයි. මාස ගණනාවකට ඉහත ගෙනවිත් දමා තිබූ විදුලි කුලුනු තවමත් පාරවල් අයිනේ ඇති අයුරු දක්නට තිබේ.නොරවෙල්කන්ද, සමන්තැන්න, රාවනකන්ද, වතුකාරකන්ද, ගී කියනගොඩ, ගල්ලෙනකන්ද ඇතුළු අවට ගම්මානවල පදිංචිකරුවෝ විදුලි බලය නැතිව අඳුරේ සිටිති. ගම්මාන දෙක තුනකට ආලෝක ලබා දුන් කුඩා පරිමාණයේ ජල විදුලි බලාගාර දෙක ද මාස කීපයක සිට අක්‍රියව පවතී.සමන්තැන්න ජනරංජනාරාම වාසී තැන්නහේන ධම්මදස්සි නාහිමියෝ අප සමඟ මෙසේ පැවැසූහ. විදුලි බලය නොමැති නිසා මේ ප්‍රදේශයේ පවුල් තුන් හාරසියයක් පීඩා විඳිනවා. පන්සලටත් විදුලිය නැහැ. මේ ගම්වල ජනතාවගේ ප්‍රධාන ජීවන මාර්ගය තේ වගාව.ඒ අයගේ ප්‍රධාන ඉල්ලීමක් වන විදුලිය ලබාදෙන ලෙස අපි ඉල්ලා සිටිනවා.රාවනගේ ජිනපාල (45) මහතා - දැනට මාස හය හතකට කලින් විදුලි කණු ගෙනැවිත් දැමුවා. ට්‍රාන්ස්ෆෝමරයක්ද සවිකළා. අපි ගෙවල් වයරින් කර බලා ඉන්නවා.එගොඩ වලේබොඩ මෙන්ඩිඅප්පු මහතා - ලෝකය දියුණු කාලයක අපට දුරකථන පරිහරණය කරන්නවත්, රූපවාහිනියක්, ගුවන්විදුලියක් පාවිච්චිකරන්නවත් විදියක් නැහැ.මේ ගැන කරුණු විමසීමේදී විදුලි බල නියෝජ්‍ය ඇමැති ප්‍රේමලාල් ජයසේකර මහතා මෙසේ කීවේය. ‘රත්නපුරයට විදුලිය’ වැඩසටහනින් මේ ප්‍රදේශයට විදුලි බලය ලබාදීමට ඉදිරියේදී කටයුතු කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=r1007087</link>
    <topic>සැමියාට පෙට්ටියෙන් ගෙදර එන්නසිදු කළ අයටදඬුවම් නෑ</topic>
    <author>වෙන්නප්පුව විශේෂ - සුනිල් ප්‍රනාන්දු පුල්ලේ</author>
    <content>තම ආදරණීය සැමියාව හප්පා මහමඟ මරා දැමූ ඔවුන්ට සාපකරමින් දෙදරු මවක් හඬා වැලපුණේ එම පුංචි දරු පැටවුන් දෙදෙනාව ද තුරුළු කරගෙනයි.පසුගිය 28 වැනි දින අලුයම 4.30 ට පමණ තම සේවා ස්ථානය වෙත යතුරුපැදියකින් එමින් සිටියදී වෙන්නප්පුව නගරය මධ්‍යයේදී, අළු පැහැති කැබ් රථයකට යටවී බරපතළ තුවාල ලැබ මියගොස් ඇත්තේ වෙන්නප්පුව කොස්ගස්හන්දිය ප්‍රදේශයේ කුලී නිවෙසක පදිංචිව සිටි රියැදුරු මහතෙකු වන දිනුෂ ශ්‍රීමාල් පෙරේරා (33) නැමැත්තෙකි.ආරංචි මාර්ග පවසන අන්දමට ශ්‍රීමාල් පෙරේරා මහතාව මෙසේ යටකර ගොස් ඇත්තේ හලාවත දෙස සිට කොළඹ දෙසට ගමන්ගත් බව කියන අළු පැහැති කැබ් රථයකිනි.ශ්‍රීමාල් පෙරේරා මහතා ලුණුවිල පෞද්ගලික බසයක රියදුරකු වන අතර ඔහු තම සේවා ස්ථානයට එමින් සිටියදී මෙම කැබ් රථයට යටවීමෙන් ඔහුගේ දෙඅත් කැඩී හිසට හා ගෙලට බරපතළ තුවාල සිදුවී ඇති අතර, මාරවිල රෝහලට ගෙනයාමෙන් පසු අවසන් හුස්ම හෙළා තිබේ.අනේ මගේ රත්තරන් සැමියාට මේ අපරාධය කළේ කවුද? මෙසේ හප්පා මරා නිහඬව ඇඟබේරාගැන්ම මහපොළව නුරුස්සන අපරාධයක්. මගේ පුංචි දරු පැටවුන් දෙන්නට තාත්තෙක් නෑ. අපට ඉන්න හිටින්න නිවසක් නෑ. අතේ සතයක් නෑ. මළ මිනිය තියන්න වෙන්නෙත් අනුන්ගෙ නිවෙසක.ගේ අවට එළිපෙහෙළි කර දෙන්න නිවාඩු දමා ගෙදර එනවා කිවූ සැමියාට පෙට්ටියෙන් ගෙදර එන්න වැඩ කටයුතු කළවුන්ට දඬුවම් නෑ” මියගිය ශ්‍රීමාල් පෙරේරාගේ බිරිය වන චම්පිකා බාලසූරිය (30) මහත්මිය සැමියාගේ දේහය අසල වැළපෙන්නීය. මේ අසරණ හා අන්ත දුක්ඛිත පවුලට පිහිටවීමට ප්‍රථමයෙන්ම ඉදිරිපත් වූයේ මියගිය අය සේවය කළ “විරාජ් ට්‍රැවල්ස්” අධිපති පී. අරුණ පතිරත්න මහතායි. ඒ මහතා මියගිය ශ්‍රීමාල්ගේ භූමදාන කටයුතු කරනතෙක් සියලුම කටයුතු සිදුකළේ ඉතාමත් කැපවීමෙනි.ශ්‍රීමාල් පෙරේරා මහතාගේ දේහය තැබීමටත් ස්ථානයක් වත් නොවීය. දේහය තබා තිබුණේ ද කිරිමැටියානේ හිතවතකුගේ නිවෙසකය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=s1007081</link>
    <topic>බර ඉසිලීමේ ක්‍රීඩිකාව විනය කමිටුව ඉදිරියේත්තහනම් උත්තේජක චෝදනාව ප්‍රතික්ෂේප කරයි</topic>
    <author>ප්‍රින්ස් ගුණසේකර</author>
    <content>තහනම් උත්තේජක භාවිතා කරමින් තරග වැදීමේ චෝදනාවට ලක්ව සිටින බර ඉසිලීමේ ක්‍රීඩිකා එන්.එල්.ගුණසේකර ඊයේ ක්‍රීඩා වෛද්‍ය ඒකකයේදී රැස්වූ විනය කමිටුව ඉදිරියේ තවදුරටත් චෝදනාව ප්‍රතික්ෂේප කළාය.ඒ හේතුවෙන් ඇයගේ රුධිර පරීක්ෂා කිහිපයක් හා ශරීරයේ ස්කෑන් පරීක්ෂණ කිහිපයක් කිරීමට විනය කමිටුව නියෝග කළේය. ක්‍රීඩිකාවකගේ මුත්‍රා සාම්පල පරික්ෂාවේදී නැන්ඩ්‍රලෝන් Nandrolone නම් තහනම් ඖෂධ සංඝටක අඩංගු බවට වෛද්‍ය වාර්තාවකින් සනාථවී ඇති අතර එය එන්නතක් මගින් ශරීරගත වූවේයැයි සැකයක් ද පවතී.එසේ එන්නතක් මගින් නැන්ඩ්‍රලෝන් Nandrolone ශරීරගතවී ඇත්නම් රුධිර හා ස්කෑන් පරීක්ෂාවලදී එය තවදුරටත් සනාථ කරගත හැකි හෙයින් විනය කමිටුව මේ තීරණයට එළැඹි බව ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා ‘දිනමිණ’ට පැවැසීය.විනය කමිටුවට වෛද්‍ය ගීතාංජන මෙන්ඩිස් මහතා සමග විශේෂඥ වෛද්‍ය මයියා ගුණසේකර මහාචාර්ය රොහිනී ප්‍රනාන්දු පුල්ලේ හා මහාචාර්ය චන්ද්‍රිකා විජේරත්න යන මහත්ම මහත්මීහු ඇතුලත් වූහ.ශ්‍රී ලංකා බර ඉසිලීමේ මූලස්ථානයේ ක්‍රීඩාගාරයේදී පසුගියදා ආසියානු හා පොදු රාජ්‍ය මණ්ඩලීය ක්‍රීඩා උළෙල වෙනුවෙන් පැවැති තේරීම් තරගයකදී මුත්‍රා සාම්පල ගෙන ඉන්දියාවේ පරීක්ෂණාගාරයකදී පරීක්ෂාවට ලක් කෙරුණි. එහිදී ඇයගේ ‘ඒ’ සාම්පලයේ තහනම් ඖෂධ සංඝටක අඩංගු බවට තහවුරු වූ අතර ඇය චෝදනාව ප්‍රතික්ෂේප කිරීමෙන් ‘බී’ සාම්පල පරීක්ෂණයද සිදු කෙරුණි. එම වෛද්‍ය වාර්තා දෙකම එක හා සමාන වූයෙන් ක්‍රීඩිකාව විනය කමිටුව ඉදිරියට කැඳවීමට සිදුවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=s1007082</link>
    <topic>හොංකොං පරදවා ශ්‍රී ලංකාව අවසන් පූර්ව වටයට</topic>
    <author>පි‍්‍රන්ස් ගුණසේකර</author>
    <content>ඉන්දියාවේ නවදිල්ලි නුවර දැන් පැවැත්වෙන ආසියානු යොවුන් නෙට්බෝල් තරගාවලියේ ඊයේ පැවැති ශ්‍රී ලංකාව හා හොංකොං අතර තරගයෙන් ශ්‍රී ලංකාවට ලකුණු 60 - 33 ක පහසු ජයක් හිමිවිය.ඒ අනුව ශ්‍රී ලංකාව වාර්තා කළ තෙවැනි ජයග්‍රහණය ලෙස එය සටහන් විය. ශ්‍රී ලංකාව හෙට අවසන් පූර්ව වටයේ තරගවලට එක්වීමට නියමිතය.ශ්‍රී ලංකාව හා හොංකොං අතර තරගයේ ලකුණු තත්ත්වය වූයේ 15 – 5, 14 - 9, 14 -8 හා 17 - 11 ක් වශයෙනි.ඊයේ තරගයට ශ්‍රී ලංකා පිලේ ගෝල් ෂූටර් තිසාලා අල්ගම ක්‍රීඩා නොකළ අතර ඇය වෙනුවට චතුරංගී ජයසූරිය එක් වූවා ය.හොංකොං ක්‍රීඩිකාවෝ තරගය අවසානයේ ලකුණු පරතරය අඩු කිරීමට බලවත් උත්සහයක යෙදුණි.හෙට පැවැත්වෙන අවසන් පූර්ව තරග වටයට මලයාසියාව, සිංගප්පූරුව, ඉන්දියාව හා ශ්‍රී ලංකාව සුදුසුකම් ලබා ඇත.පස්වැනි, 6 වැනි ස්ථාන සඳහා තායිලන්තය හා හොංකොං තරග වැදීමට නියමිතය.ආසියානු යොවුන් නෙට්බෝල් තරගාවලියේ අවසන් මහා තරගය 10 දා පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=s1007083</link>
    <topic>පකිස්තානය විස්සයි20තරගාවලිය ජය ගනී</topic>
    <author/>
    <content>ඕස්ට්‍රේලියාව හා පාකිස්තානය අතර පැවැති දෙවැනි ඕවර විස්සයි 20 තරගයෙන් ලකුණු 11 ක ජයක් ලබාගැනීමට පාකිස්තානය සමත්විය. තරගයේ සියලු ගෞරව තමන් වෙත ළඟා කරගත් නව යොවුන් ක්‍රීඩක මොහොමඩ් ආමර් දක්ෂ පන්දු යැවීමක නිරත විය. ඔහු ලකුණු 27 කට කඩුලු 3 ක් දවා ගත් අතර තරගයේ වීරයා සම්මානයටද හිමිකම් කීය.පළමුව පන්දුවට පහර දුන් පාකිස්තාන පිල ඕවර 20 අවසානයේදී කඩුලු 9 ක් දැවී රැස්කරගත්තේ ලකුණු 162 කි. පිළිතුරු ඉනිම ක්‍රීඩාකළ ඕස්ට්‍රේලියාව ඕවර 19.4 කදී සියලු ක්‍රීඩකයන් දැවී ලකුණු 151 ක් රැස් කරගනු ලැබීය. මේ අනුව තරග දෙකකින් සමන්විත තරගාවලිය 2 : 0 ලෙස පාකිස්තානය ජයගනු ලැබීය.පාකිස්තානය 162/9කමරන් අක්මාල් 33, සල්මන් බට් 31, මොහොමඩ් ආමර් 21, සහීඩ් අෆ්රිඩි 18, ස්ටීව් තීෆී 29/3 ඩර්ක් නැනන්ස් 30/3, මිචෙල් ජොන්සන් 39/1 ඩේවිඩ් හයි 16 /1ඔස්ට්‍රේලියාව සියලු දෙනා දැවී 151ඩේවිඩ් හසී 33, මයිකල් ක්ලාක් 30, ජේම්ස් හෝප්ස් 30, මිචෙල් හසි 25මොහොමඩ් ආමර් 27/3, සහීඩ් අෆ්රිඩි 30/2, සොයිබ් අක්තාර් 29/1, සයීඩ් අජ්මාල් 26/1 උමාර් ගුල් 36/1</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=s1007084</link>
    <topic>නෙදර්ලන්තය ලෝක පාපන්දු අවසන් තරගයට</topic>
    <author>කේප් ටවුන් (ඒ.එෆ්.පී.)</author>
    <content> උරුගුවේ සමඟ පැවැති අවසන් පූර්ව තරගයෙන් ගෝල 3 - 2 ක ජයක් හිමිකර ගත් නෙදර්ලන්තය 1978 වසරෙන් පසුව ලෝක කුසලාන පාපන්දු තරගමාලාවක අවසන් මහා තරගයට සුදුසුකම් ලැබීමට සමත් විය.මිනිත්තු කීපයක් තුළ දී වෙස්ලි ස්නෙයිඩර් සහ අර්ජන් රොබන් ගෝල වාර්තා කරමින් දකුණු අමෙරිකාවේ එකම බලාපොරොත්තුව වූ උරුගුවේ පිල අවසන් තරගයෙන් ඉවත් කළහ.මීට පෙර අවසන් තරග 2කට සුදුසුකම් ලබා ගැනීමට නෙදර්ලන්තය සමත්වී තිබිණි.පළමුවරට 1974 වසරේ පැවැති ලෝක කුසලාන තරගමාලාවේ අවසන් මහා තරගයට සුදුසුකම් ලැබූ නෙදර්ලන්තය එහිදී ජර්මනිය වෙතින් පරාජයට පත් වූ අතර 1978 වසරේ දී ආර්ජන්ටිනාවට පරාජය විය.උරුගුවේ පරාජයට පත්වුවද වසර 40 කට පසුව ලෝක කුසලාන තරගමාලාවක අවසන් පූර්ව තරගයකට පිවිසීමට සමත්වීම එරට ජනතාවට මහත් පී‍්‍රතියක් ගෙනදුන් කරුණක් විය.මිලියන 3.4ක ජනගහණයකින් යුත් උරුගුවේ ක්‍රීඩා ලෝලීහු දැන් බලාපොරොත්තු තබා සිටින්නේ සෙනසුරාදා පැවැත්වීමට නියමිත මේ තරගමාලාවේ තුන්වැනි ස්ථානය ලබා ගැනීම සඳහා උරුගුවේ තරග වදින අයුරු දැක බලාගැනීමට ය.මෙවර තරගමාලාවේ වැඩිම අවධානයට පාත්‍ර වූ ක්‍රීඩකයෝ අතර ඉදිරියෙන් සිටින ක්‍රීඩකයකු වූ වෙස්ලි ස්නෙයිඩර් උරුගුවේ පිලට එරෙහිව රැස්කළ ගෝලයත් සමඟ සිය ගෝල සංඛ්‍යාව 5 දක්වා වැඩි කර ගැනීමට සමත්විය.නෙදර්ලන්ත පිලේ 35 හැවිරිදි නායකයා වන බ්‍රොන්කෝස්ටට් යාර 35ක දුරින් සිට එල්ල කළ ගෝලය තරගය නැරඹූ අතිවිශාල ක්‍රීඩා ලෝලීහු සංඛ්‍යාව අතර අමතක නොවන ගෝලයක් වනු නියතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=s1007085</link>
    <topic>යුද හමුදා වායු රයිෆල් ජය පාබල හමුදාවට</topic>
    <author>හෝමාගම සංචාරක මංජුල හිරිපිටිය</author>
    <content>යුද හමුදා අන්තර් රෙජිමේන්තු පැරා ‘වායු රයිෆල් ‘ තරඟාවලියේ ලකුණු 18 ලබාගෙන ශ්‍රී ලංකා පාබල හමුදාව සූරතාවය හිමි කර ගත්තේ ය. ලකුණු 13 ලබාගෙන අනුසූරතාවය සිංහ රෙජිමේන්තුවට හිමි වූ අතර ලකුණු 10 ලබාගත් කොමාන්ඩෝ රෙජිමේන්තුවට තෙවන ස්ථානය හිමි විය. තරඟාවලිය පුරා දින දෙකක් පනාගොඩ යුද හමුදා ඉලෙක්ට්‍රොනික් වෙඩි භූමියේ දී පැවැත්විණි.මේ සඳහා සන්නහා සන්නද්ධ බළකාය, ශ්‍රී ලංකා කාලතුවක්කු රෙජිමේන්තුව, ඉංජිනේරු රෙජිමේන්තුව, ශ්‍රී ලංකා පාබල හමුදාව, සිංහ රෙජිමේන්තුව, ගැමුණු හේවා බළ ඇණිය, විජයබා පාබල රෙජිමේන්තුව, කොමාන්ඩෝ රෙජිමේන්තුව සහ යුද හමුදා විශේෂ බළකා රෙජිමේන්තුවල ක්‍රීඩා කණ්ඩායම් සහභාගි වූහ. තරඟාවලියේ දක්ෂම වෙඩික්කරුවා ලෙස මේජර් ඊ.ඒ.ඩී.කේ. සූරිය කුමාර සම්මාන දිනුවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=s1007086</link>
    <topic>ක්‍රීඩාව හා තොරතුරු තාක්ෂණසම්මන්ත්‍රණය 10 දා</topic>
    <author/>
    <content>ක්‍රීඩාව හා තොරතුරු තාක්ෂණය පිළිබඳ සම්මන්ත්‍රණයක් මේ 10 වන සෙනසුරාදා පෙ. ව. 8.30 සිට ප. ව. 1.15 දක්වා කොළඹ විශ්ව විද්‍යාලයේ පරිගණක අධ්‍යයන ආයතනයේ මහාචාර්ය වී. කේ. සමරනායක ශ්‍රවණාගාරයේදී පැවැත්වේ.මෙය ජ්‍යෙෂ්ඨ ශාරීරික අධ්‍යාපන උපදේශක සෙනරත් අල්විස් මහතාගේ මෙහෙය වීමෙන් පවත්වනු ලබයි.සමුළුව සඳහා ක්‍රීඩා සංගම්, අධ්‍යාපන අමාත්‍යාංශයේ ක්‍රීඩා නිලධාරීන්, ත්‍රිවිධ හමුදා සහ පොලිස් දෙපාර්තමේන්තුවල නිලධාරින්, නගර සභා සහ තරුණ සේවා සභාවල ක්‍රීඩා නිලධාරීන් සහභාගි වීමට නියමිතව ඇත.මෙය කොළඹ විශ්ව විද්‍යාලයේ පරිගණක අධ්‍යයන ආයතනය මගින් පවත්වනු ලබයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=s1007087</link>
    <topic>බස්නාහිර පළාත් අර්ධ මැරතන් බාලක තරගයේ ජය කසුන්ට</topic>
    <author>පාණදුර සමූහ කපිල සෝමරත්න</author>
    <content>බස්නාහිර පළාතේ පාසැල් ක්‍රීඩක ක්‍රීඩිකාවන් සඳහා පාණදුරේ සිට කළුතර දක්වා පැවැති අර්ධ මැරතන් තරගයේ බාලක තරගයේ ප්‍රථම ස්ථානය බේරුවල පාදාගොඩ මහා විදුහලේ ජී. පී. කසුන් අගිරංග ක්‍රීඩකයා දිනා ගත්තේය. දෙවැනි ස්ථානය පාණදුර ශ්‍රී සුමංගල මහ විදුහලේ බුද්ධික සචින්ද මහායනගේ දිනාගත්තේය. හොරණ තක්‍ෂිලා විදුහලේ ඒ. අසංක ශ්‍රීමාල් තුන්වැනි ස්ථානය හිමිකර ගත්තේ ය.බාලිකා තරගයේ ප්‍රථම ස්ථානය මතුගම ශාන්ත මේරි මහ විදුහල ඇන් ඉනිෂා දිල්රුක්‍ෂි දිනාගත්තාය.’දෙවෙනි ස්ථානය හිමිවූවේ බේරුවල පාදාගොඩ මහ විදුහලේ ජේ. ඒ. අසංකි ලංකා ක්‍රීඩිකාවය තුන්වැනි ස්ථානය හිමිවූයේ බුලත්සිංහල පොල්ගොඩ මහ විදුහලේ ඉනිෂා ලක්මාලි ක්‍රීඩිකාවටය. කිලෝමීටර් 18 ක් දුරැති මේ තරගයට ක්‍රීඩක ක්‍රීඩිකාවෝ 120 දෙනෙකු සහභාගි වූහ.මෙම අර්ධ මැරතන් ධාවනය තරගය සංවිධානය කර තිබුණේ බස්නාහිර පළාතේ අධ්‍යාපන අමාත්‍යාංශයේ පාසල් ක්‍රීඩා අංශය විසිනි.මෙම ජයග්‍රාහක ජයග්‍රාහිකාවන් මේ දිනවලදී කොළඹ සුගතදාස ක්‍රීඩාංගණයේදී පැවැත්වෙන සමස්ත ලංකා පාසල් ක්‍රීඩා තරගාවලියට සහභාගි වීම සඳහා සදුසුකම් ද ලබා ගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=s1007088</link>
    <topic>ප්‍රංශ සවාරියේ තෙවැනි අදියර ජයනෝර්වේජියානු පාපැදි සූරයාට</topic>
    <author>ප්‍රංශය (ඒ. එෆ්. පී.</author>
    <content>ප්‍රංශ සවාරියේ තුන්වන අදියරේදී 7 වතාවක් පාපැදි සූරයා වූ ලාන්ස් ආම්ස්ටෙ‍්‍රාං අභිබවා යමින් ජයග්‍රහණය හිමිකර ගැනීමට නෝර්විජියානු පාපැදි සූර තෝර් හස්ක් හොබ් සමත්විය. බෙල්ජියමේ වාන්ස් නගරයේ සිට ඇවන්බර්ග් දක්වා වූ මේ ධාවන වටයේදී ඔහුට කොළ පාට ජර්සිය දිනා ගැනීමට හැකිවිය.ඉකුත් දින රාත්‍රියේදී මුලින්ම තරගය නිමාකළ සිල්වේන් චවනේර් මේ වටයේදී පරාජය ලැබීය. මේ වටයේදී සැක්සෝ බෑන්ක් කණ්ඩායමේ ෆ්රෑන්ක් ස්ටෙව්ලර් අනතුරකට භාජනය වීම එම කණ්ඩායමට විශාල පාඩුවකි.මේ තරගවටයේදී බොහෝ බලාපොරොත්තු තබා තිබූ ස්පාඤ්ඤය පාපැදි සූර ඇල්බටෝ කොන්ටාඩෝට ද සුපුරුදු දස්කම් පෙන්වීමට නොහැකිවිය. සමස්ත තරගාවලියේදී එතරම් ජනප්‍රියතාවක් ලබා නැති කැන්සිලාරා ස්කයි කණ්ඩායමේ මුල්තැනට පත්වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=s1007089</link>
    <topic>පිහිනුම් තරගාවලිය 11දා</topic>
    <author/>
    <content>ශ්‍රී ලංකා පිහිනුම් ඇකඩමිය පළමුවරට මෙහෙයවනු ලබන වාර්ෂික පිහිනුම් තරගාවලිය 11දා කොළඹ තර්ස්ටන් විද්‍යාලයීය පිහිනුම් තටාකයේදී පැවැත්වේ.යොවුන් පිහිනුම් ක්‍රීඩකයින්ගේ හැකියාවන් ඔප්නංවාලීමේ අරමුණින් යුතුව සංවිධානය කෙරෙන මේ පිහිනුම් තරගාවලියේ ප්‍රධාන ආරාධිතයා ලෙස ස්වාධීන රූපවාහිනී සේවයේ අධ්‍යක්‍ෂවරයකු වන අල්හාජ් හෂීම් ඔමාර් මහතා සහභාගි වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=s10070810</link>
    <topic>සිව්කොන් එල්ලේ තරගාවලිය 11දා</topic>
    <author/>
    <content>ප්‍රවීණ එල්ලේ ක්‍රීඩක පියරත්න රාජපක්ෂ මහතාගේ දසක ත්‍රිත්වයක සමාජ මෙහෙවරට උපහාර කිරීම නිමිත්තෙන් හුණුපිටිය බණ්ඩාරනායක ක්‍රීඩා සමාජය සංවිධානය කරන සිව්කොන් එල්ලේ තරග මාලාව මේ මස 11 වන දින උදෑසන 10.00 ට හුණුපිටිය බණ්ඩාරනායක විදුහල් ක්‍රීඩාංගණයේදී පැවැත්වේ.හැදල සාගර, හුණුපිටිය බණ්ඩාරනායක, යක්කඩුව ශ්‍රී වීරගාමිණී හා කොටුවිල නැගෙනතරු ක්‍රීඩා සමාජ මේ තරගාවලියට එක් වී සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=s10070811</link>
    <topic>සය සාමාජික ක්‍රිකට් 10 - 11 දිනවල</topic>
    <author/>
    <content>මිනුවන්ගොඩ හුණුමුල්ල මධ්‍ය මහා විද්‍යාලයීය ආදි සිසු සංගමය සංවිධානය කරන 6 සාමාජික දීප ව්‍යාප්ත ක්‍රිකට් තරගාවලිය මේ මස 10 - 11 දිනවලදී විද්‍යාලයීය ක්‍රීඩාංගණයේදී පැවැත්වේ.සූරතා කුසලානය සමඟ රුපියල් 25000ක් හා අනු සූරතා කුසලානය සමග රුපියල් 15000ක් ද මුදලින් ප්‍රදානය කිරීමට සංවිධායක කමිටුව බලාපොරොත්තු වේ.සීමිත කණ්ඩායම් සංඛ්‍යාවක් සහභාගී කරවීමට බලාපොරොත්තු වන බැවින් ලියාපදිංචිය සඳහා 0773553097 දුරකතන අංකයට අමතන ලෙස සංවිධායක කමිටුව ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=s10070812</link>
    <topic>යුද හමුදා පිහිනුම් තරග අද සහ හෙට</topic>
    <author/>
    <content>යුද හමුදා අන්තර් රෙජිමේන්තු පිහිනුම් තරගාවලිය අද (8) සහ හෙට (9) යුද හමුදා මූලස්ථානයේ පිහිනුම් තටාකයේ දී පැවැත්වේ.තරගාවලියේ ජයග්‍රාහකයින්ට ත්‍යාග සහ සහතික පත්‍ර ප්‍රදානය කිරීම හෙට පස්වරුවේ යුද හමුදාපති ලුතිනන් ජෙනරල් ජගත් ජයසූරිය මහතාගේ ප්‍රධානත්වයෙන් සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=s10070813</link>
    <topic>‘ක්ලැසික් ප්ලේට්’ තරග ඉසව්වේ දක්ෂතම ක්‍රීඩකයා ඩී. එස්. සේනානායක විදුහලේ රවිදු</topic>
    <author/>
    <content>මැලේසියාවේ ක්වාලාලම්පූර් හි දී ආසියාතික හා යුරෝපා රටවල් රැසක සහභාගිත්වයෙන් පැවැති ජගත් ස්කොෂ් තරගාවලියේදී ඩී. එස්. සේනානායක විදුහලේ රවිදු හසින්ත ලක්සිරි සිසුවා ‘ක්ලැසික් ප්ලේට්’ තරග ඉසව්වේ දක්ෂතම ක්‍රීඩකයා බවට පත්විය. තරගාවලියට සහභාගි වූ එම්. ඩබ්ලිව්. එම්. ශාමීල්, උදන්ත ඉන්දීවර හේවගේ, ඩිල්ශාන් සංදීප, පුහුණුකරු පී. එස්. එම්. චන්දන මහතා හා කණ්ඩායම් භාර ආචාරිණී තමරා වන්නිආරච්චි මහත්මිය සමඟ රවිදු හසින්ත ලක්සිරි (පසුපෙළ වමේ සිට සිවුවැන්නා).</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=f1007081</link>
    <topic>කොන්ද කෙළින් ඇති නායකයන්ටමුල්‍ය අරමුදලත් කැමැතියි</topic>
    <author>රාමන්</author>
    <content>ජනසවි වැඩ සටහනට හා ගෙවල් ලක්‍ෂයට මේ ආයතන දෙක විරුද්ධ වන විට රණසිංහ පේ‍්‍රමදාස ජනාධිපතිවරයා පවා ලෝක බැංකුවේ, හා මූල්‍ය අරමුදලේ උපදෙස් පිළිගත්තේ නැහැ. පසුව නිවාස වැඩ සටහනට උදව් කරන්නට ලෝක බැංකුව ඉදිරිපත් වුණා.මේ ආයතන දෙකට වඩාත් ගැති වුණේ රනිල් වික්‍රමසිංහ පාලනය හා චන්ද්‍රිකා කුමාරතුංග පාලනය බව පෙනෙනවා. ගෑස් සමාගම, එයාර් ලංකා ගුවන් සේවය වැනි ආර්ථිකයේ මර්මස්ථාන පෞද්ගලික අංශයට අලෙවි කළේ චන්ද්‍රිකා කුමාරතුංග පාලනයයි. 1994 සිට 2000 වන විට මේ රටේ ආයතන 42 පෞද්ගලිකරණය කර තිබුණා. එය හැදින්වූයේ විවෘත ආර්ථිකයේ මානුෂික මුහුණුවර කියලා.රක්‍ෂණ සංස්ථාවෙන් පටන්ගෙන ඉතිරි ටික අලෙවි කිරීමට සැලසුම් සකස් කිරීමට රනිල් පටන් ගත්තා. ඊට නම දාගෙන තිබුණේ “යළි පුබුදමු ශ්‍රී ලංකා” කියලයි. සිංහරාජය, සීගිරිය, එප්පාවෙල පොස්පේට් නිධිය, පරන්තන් ඉල්මනයිට් වෙරළ මේ ආදී ස්වාභාවික සම්පත් පවා ලෝක බැංකුවේ හා මූල්‍ය අරමුදලේ උපදෙස් පරිදි හසුරුවන්න “යළි පුබුදමු” ශ්‍රී ලංකා වැඩ සටහන හරහා පිඹුරුපත් සකස් කරලයි තිබුණේ.මේ වැඩසටහනට උපදෙස් දීමට සුද්දෝ කීප දෙනෙක් ලෝක බැංකුව මඟින් පඩි දී අපේ රටට එවල සිටියා. “ජෝන් එරල්” ඉන් එක් අයෙක්. ඔහුගේ මාසික වැටුප ඇ. ඩොලර් 12000ක් පමණ වෙනවා. අපේ රටේ මුදලින් ලක්ෂ 12කට වැඩියි. රාජ්‍ය සේවය දියකර හැරීම, දුම්රිය, විදුලිය, වැනි ආර්ථිකයේ මර්මස්ථාන පෞද්ගලිකරණය කිරීම මේ වැඩසටහනට අයත්. මේ සියල්ලට අයත් පැකේජය වෙනුවෙන් අපට ලැබීමට නියමිතව තිබුණේ ඇ. ;ඩාලර් 4500ක්.වෙන විදියකින් අමෙරිකන් ඩොලර් 4500කට රටක් පුදන්න සූදානම් වුණා. මේ වැඩ පිළිවෙළ අත් හරින්න සිදුවුණේ 2004 පරාජයෙන් පස්සෙ. විශේෂයෙන්ම මහින්ද රාජපක්‍ෂ ජනාධිපතිවරයා රටේ නායකත්වයට පත්වීමෙන් පස්සෙ.එදා රනිල් වික්‍රමසිංහ අගමැතිවරයා ක්‍රියාත්මක කරන්න සූදානම් වෙලා සිටියේ චන්ද්‍රිකා බණ්ඩාරනායක කුමාරතුංග ජනාධිපතිවරිය පටන් ගත්ත වැඩ සටහනේ ම දිගුවක්. රාජ්‍ය සේවය හා සමෘද්ධි කප්පාදු කිරීමේ ලෝක බැංකු පත්‍රිකාවට අත්සන් තැබූවේ 2001 වසරේ මැයි මාසයේ. රනිල් වික්‍රමසිංහ රජය එම චක්‍රලේඛනය අකුරටම ක්‍රියාත්මක කිරීමට පටන් ගත්තා.චන්ද්‍රිකා කුමාරතුංග රජයේ පෞද්ගලිකකරණය වැඩ සටහනට වත්මන් ජනාධිපතිවරයා එම රජයේ ඇමතිවරයකුව සිටි කාලයේ පවා විරුද්ධ වුණා. ඔහු ඊට නව අර්ථකතනයක් දුන්නා. සේවා නියුක්තිකයන්ගේ් භාරකාර අරමුදල (ETF) හරහා ආයතන මිලට ගන්නට පටන් ගත්තා. රන් පවුම්, වතු කීපයක් හා ලුණු සංස්ථාව ඒ අතරින් කීපයක්. මේ ඉතිහාසය අද බොහෝ අයට අමතක වෙලා. අද ලෝක බැංකුව හා මූල්‍ය අරමුදල සමඟ ගනුදෙනු කරන්නේ 1994 සිට 2003 දක්වා කාලයේ පැවැති ආණ්ඩු දෙක කටයුතු කළ ආකාරයට නොවෙයි. දැන් තිබෙන ගනුදෙනුව ඊට වඩා හාත්පසින්ම වෙනස්.මේ දෙකම දෙවැනි ලෝක යුද්ධයෙන් පස්සෙ පටන් ගත්ත ජාත්‍යන්තර මූල්‍ය ආයතන දෙකක්. මෙය ආරම්භ කරලා තිබෙන්නේ සංවර්ධනය වන්නා වූ අප වැනි රටවලට ආධාර කරන්න. ශ්‍රී ලංකාව මේ දෙකේම සාමාජිකත්වය දරනවා.අපේ රට සාමාජිකත්වය දරන වෙන විදියකින් අපේ අරමුදල් ඇති ආයතනවලින් උදව් ගැනීමේ වරදක් නැහැ. වරද ඇත්තේ ඒ සඳහා ඔවුන් ඉදිරිපත් කරණ කොන්දේසි සාධාරණද නැද්ද කියලා සොයා නොබලා ගෙඩිය පිටින්ම ඊට එකඟ නොවීමයි. ලලිත් ඇතුලත්මුදලි ඇමතිවරයා කෘෂිකර්ම ඇමති කාලේ අපට වී ගොවිතැනින් ඉවත් වෙන්න, වී වගාවට සහනාධාර දෙන්න බෑ කියලා ලෝක බැංකුව ප්‍රකාශ කළා. ලලිත් ඒ කොන්දේසියට එකඟ වුණේ නැහැ. ඔහු කීවා වී ගොවිතැන අපේ සංස්කෘතියේ කොටසක්. ගොවියා කෘෂිකර්මයේ රදවා ගැනීමට වතුර අඩු කන්නය ව්‍යාපාරික බෝගවලට ගන්න පුළුවන්. මහ කන්නයේ අස්වැන්න වී වගාව සඳහා වෙන් කරන්න සිදු වෙනවා කියා. ඔහු එය හැඳින්වූයේ “යල කාසියට – මහ බතට” කියා.වෙනස ඇත්තේ මෙතැනයි. රටට හා ජනතාවට අහිතකර කොන්දේසි තමන් සාමාජිකත්වය දරන ආයතනවලින් ඉදිරිපත් වුණත් එකඟවෙන්න බැරිකමයි. මහින්ද රාජපක්‍ෂ ජනාධිපතිවරයාගේ රජය එම ප්‍රතිපත්තිය නිවැරැදිව අනුගමනය කරමින් සිටිනවා. අද අපි ජාත්‍යන්තර මූල්‍ය ආයතන සමඟ ගනු දෙනු කරන්නේ එදා වගේ නොවෙයි. අද ගනුදෙනු කරන්නේ මහින්ද චින්තනයට එකඟවයි. මහින්ද චින්තනයේ ඉදිරි දැක්මට එකඟවයි.මේ නිසා පසුගියදා සම්මත වූ අය-වැය ජාත්‍යන්තර මූල්‍ය අරමුදලේ නිර්මාණයක් ලෙස හුවාදැක්වීම විහිළුවක්. අද විපක්‍ෂයට සටන් පාඨ නැහැ. සටන් පාඨ නැති නිසයි කතා කියන්නේ. දැන් ඔවුන්ට අවශ්‍ය වී තිබෙන්නේ, තමන්ට වැදුණු ලෝක බැංකු හා මූල්‍ය අරමුදලේ ලේබලය මේ ආණ්ඩුවටත් අලවන්න. විපක්‍ෂයේ තර්කයට බැසිල් රාජපක්‍ෂ ඇමතිතුමා ඉතා නිවැරදිව පිළිතුරු දුන්නා.“ජනතාවට ඉදිරිපත් කරපු, ජනතාව අනුමත කරපු මහින්ද චින්තනය කියන වචනය දාල, “මහින්ද චින්තන” පිළිගන්නවයි කියලා ලෝක බැංකුවේ අපේ ආධාර ගැනීමේ කොන්දේසිවලට මහින්ද චින්තනයේ ප්‍රකාරව ආර්ථික වැඩ පිළිවෙළ ගෙන යනවා කියල. IMF ගිවිසුමේ මුලින්ම සඳහන් කරලා, පළමුවෙනි වතාවට මිලියන 2.6 ලබා ගැනීමට අපට පුළුවන් වුණා. එතනදී කිසිම ව්‍යාපාරයක් හෝ වෙනත් කිසිදු දේපලක් විකුණන්නේ නැහැයි කියන එක IMF ආයතනයට අපි පැහැදිලිවම කියා තිබෙනවා.ඒ විතරක් නොවෙයි. අපි කිසිම සහනාධාරයක් අඩු කරන්නේවත්, නැති කරන්නේවත් නැහැයි කියන කොන්දේසිය දාලා තිබෙනවා. ඒ වගේ ම රාජ්‍ය සේවයට රජයෙන් ඉටුකළ යුතු සේවාවන්ට අධ්‍යාපනයට, සෞඛ්‍යයට සහ මහා මාර්ගවලට අනෙකුත් හැම කටයුත්තකටම කිසිම අදාළ කිරීමක් නො කරන බවත් අපි පැහැදිලිවම IMF ආයතනයට කියා තිබෙනවා. එදා රජයේ සේවකයන්ට විශ්‍රාම වැටුප නැති කළා. වැටුප් අඩුකිරීමක් හෝ සහනාධාර කප්පාදු කිරීමක් කිසිම ආකාරයකින් නොකරන බවත් අපි IMF ආයතනයට පැහැදිලිව ම දන්වා තිබෙනවා. ඒක අපේ කොන්දේසිවල තිබෙනවා.ඔව්. අනිවාර්යයෙන්ම අපේ අය-වැය පරතරය අඩුකර යන්න ඕනෑ ඒක අපට හංගන්න දෙයක් නෑ. අප බලාපොරොත්තු වෙන්නේ මේ අය-වැය පරතරය 5%ට බස්සන්නයි.ඒ වාගේ ම IMF ආයතනයට හෝ ලෝක බැංකුවට විතරක් නොවෙයි, යුරෝපා හවුලට පවා අපි යනවා. අපෙන් අහනව ඇයි ගියේ කියලා. අපි යනවා. අපි ඉල්ලනවා හැබැයි අපට එකඟ වෙන්න බැරි කොන්දේසියක් තිබෙනවා නම් අපි එකඟ වෙන්නේ නැහැ.” බැසිල් රාජපක්‍ෂ ඇමතිවරයා ඉතා නිවැරැදිව මේ ආණ්ඩුව ජාත්‍යන්තර මූල්‍ය ආයතන සමඟ කටයුතු කරන ආකාරය සැකෙවින් එදා පාර්ලිමේන්තුවේ පැවැති අය-වැය විවාදයේ දී සඳහන් කළේ එහෙමයි.විපක්‍ෂයට තවමත් තේරුම් ගැනීමට බැරි වී තිබෙන්නේ මූල්‍ය අරමුදල හා ;ලීක බැංකුව මේ තරම් නම්‍යශීලී වුණේ ඇයි ද කියන කාරණයයි. ඒක තේරුම් ගැනීමට බැරිනම් ඔවුන්ට ඉදිරියේදීත් හිමි වන්නේ පරාජයක්. ඊට ප්‍රධාන හේතුව තමයි ස්ථිර ප්‍රතිපත්තියක් සහිත සෘජු නායකත්වයකින් ජනාධිපති මහින්ද රාජපක්‍ෂ මහතා මේ රට ඉදිරියට ගෙනයාම.දෙවැන්න ඔවුන් කල්පනා කරනවා මේ රට සංවර්ධනය පැත්තෙන් ඉදිරියට ගමන් කරන රටක් ද නැද්ද කියන එක. එහිදී ඔවුන්ට ලැබෙන්නේ සුබවාදී පිළිතුරක්. පසු 5 වසර දෙස විමර්ශනාත්මක විමසා බලන විට ජාත්‍යන්තර මූල්‍ය ආයතනවලට පෙනෙන දේ කුමක්ද? 2004 ඒක පුද්ගල ආදායම ඇ. ඩොලර් 1062යි. 2009 දී ඇ. ඩො. 2053 යි. පසුගිය පස් වසරට පෙර දක්නට ලැබුණු සාමාන්‍ය සංවර්ධන වේගය 4%යි. පසුගිය 5 වසර තුළ එය 6% දක්වා වර්ධනය වෙලා.2004 8.3% වූ විරැකියාවේ අනුපාතය අද 5% දක්වා අඩුවෙලා. එදා උද්ධමනය 20 – 25%ක මට්ටමෙයි තිබුණේ. අද එය 5% දක්වා තනි ඉලක්කමකට අඩුවෙලා. සාමාන්‍ය වාර්ෂික උද්ධමන වේගය 3.8%යි. බිලියන 1.2ක් වූ අපේ විදේශ සංචිත බිලියන 6 දක්වා වර්ධනය වෙලා. 2009 අවසාන භාගයේ 6.2%ක් වූ ආර්ථික වර්ධන වේගය 2010 මුල් කාර්තුවේ දී 7.1% දක්වා වර්ධනය වෙලා. ශ්‍රී ලංකාව මේ ජයග්‍රහණ අත්පත් කරගෙන තිබෙන්නේ පසුගිය සමයේ ගෝලීය ආර්ථික අර්බුදයක් පවතිද්දී. ඒ ගැන මූල්‍ය අරමුදලට හෝ ලෝක බැංකුවට හෝ අමුතුවෙන් පැහැදිලි කිරීමක් අවශ්‍ය නැහැ.මේ නිසා තමයි ජාත්‍යන්තර මූල්‍ය අරමුදල ශ්‍රී ලංකාවට ලබාදෙන ණය මුදලේ සිව්වැනි වාරික ලබා දෙමින් කීවේ, මේ රට ඉදිරියේ දැවැන්ත ආර්ථික සංවර්ධනයකට යන රටක් කියා. එහෙම නම් මෙවන් ජයග්‍රහණ අත්පත් කරගෙන තිබෙන රටකට ඇයි කොන්දේසි දමන්නේ. මේ යථාර්ථය එක්සත් ජාතික පක්‍ෂයට ද නොතේරෙනවා නොවෙයි. ඔවුන්ට දැමූ කොන්දේසි මේ රජයට නොදමන්නේ ඇයි ද කියන ප්‍රශ්නයයි ඔවුන්ට ඇත්තේ. යුද්ධය ජයග්‍රහණය කර සෘජු දේශපාලන නායකත්වයක් යටතේ අත්පත් කරගත් ආර්ථික ජයග්‍රහණ ඊට දියහැකි කෙටිම පිළිතුරයි.මේ නිසා ජාත්‍යන්තර මූල්‍ය ආයතන වුව ද කොන්දේසි දමන්නේ ඉදිරියට යන්නේ නැති, වැනෙන සුළු ජාතික වැඩ පිළිවෙළක් නැති නායකත්වයක් සහිත රටකටයි. එහෙම වුණාමයි එම රටවලට ජාත්‍යන්තර මූල්‍ය ආයතන මත යැපීමට සිදු වෙන්නේ.මේ නිසා ශ්‍රී ලංකාව අද ලෝක බැංකුවට හා මූල්‍ය අරමුදල විසින් හීලෑ කරගත් රටක් නොව එම ආයතන අපේ රට සම්බන්ධයෙන් නම්‍යශීලී පිළිවෙතක් අනුගමනය කළ රටක් බවට පත්ව තිබෙනවා. මේ යථාර්ථය තේරුම් ගැනීමට විපක්ෂයට තව කලක් විපක්ෂයේ ම ඉන්න සිදුවේවි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=f1007082</link>
    <topic>මං මහණ වුණා නම්මහානායක වෙන්න තිබුණා</topic>
    <author>සටහනචන්දන ජයවීර</author>
    <content>හඩ්සන් සමරසිංහමහනුවර දිස්ත්‍රික්කයේ පේරාදෙණියේ ගොඩගත්දෙණිය ගමේදී.1943 ඔක්තෝම්බර් 24සහෝදරයෙක් සහ සහෝදරියක් සිටිනවා.තාත්තා සීමන් සමරසිංහ. අම්මා රදල නම්බුකාරගේ පොඩිහාමිනේ.තාත්තා කුලී සේවකයෙක්. අම්මා ආප්ප පිච්චුවා.මගේ ළමා කාලය ගත වුණේ පේරාදෙණියෙදි. ඒ ගම හරිම සුන්දර ගමක්. ඒ වුණාට අපි ගත කළේ කටුක ජීවිතයක්. මම හිතන විදිහට ලංකාවේ දුප්පත්ම ගෙදර තමයි මම ඉපදුණේ. අපි හිටියෙ රු 5/= ක කුලියට, පොල්අතු හෙවිලි කරපු ගෙදරක.මම පාසල් ගියේ පේරාදෙණිය මහා විද්‍යාලයට. එතැන මට ඉගෙන ගන්න ලැබුණෙ 6 පන්තියට වෙනකන් විතරයි. එතැනින් එහාට අධ්‍යාපනය පවත්වාගෙන යන්න බැරි තත්ත්වයක් ආව නිසා මවුපියන් මාව කොළඹ අනාථ නිවාසයකට භාර දුන්නා.ලංකාවෙ මහිලා සමිති ව්‍යාපාරයේ පුරෝගාමිනියක වූ දොස්තර මේරි රත්නම් මැතිනිය මාව කොළම රැගෙනවිත් මොතොදිස්ත පියවරුන් විසින් පාලනය කළ වැල්ලවත්තේ පිහිටි අනාථ නිවාසයකට භාර දුන්නා.මොන ප්‍රශ්න තිබුණත් මම විශ්වවිද්‍යාලය දක්වාම ඉගෙන ගත්තා. අනාථ නිවාසය පිහිටි භූ®මිය තුළම පාසලක් තිබුණා. එහි පන්ති පැවැත්වුණේ 8 වැනි ශ්‍රේණිය දක්වා පමණයි. මම ඒ පාසලේ අටවැනි ශ්‍රේණිය දක්වා ඉගෙන ගත්තා.ද්වීතික අධ්‍යාපනය ලැබීම සඳහා ඔවුන් මාව වැල්ලවත්ත ධර්මෝදය පිරිවෙණට භාර දුන්නා. එතැන නැවතී ඉන්න ගමන් වැල්ලවත්ත අර්තුෂා විද්‍යාලට ගියා. එතැන හැම දෙයක්ම කෙරුණෙ ඉංග්‍රීසි භාෂාවෙන්. ඒ නිසා මට ඉංග්‍රීසි භාෂාව පිළිබඳ හොඳ දැනුමක් ලැබුණා.පණ්ඩිත මාපලගම සෝමිස්සර හිමි, පණ්ඩිත බෝපිටියේ ලංකානන්ද අනුනායක හිමි.මම ධර්මෝදය පිරිවෙනේ ඉගෙන ගන්න ගමන් හාමුදුරුවන්ට හොරෙන් මගේ ගම්පළාත වූ පේරාදෙණියෙන් උසස්පෙළට පුද්ගලික අංශයට ලිව්වා.පිරිවෙනේ මහානායක හිමිව වැඩසිටියේ ඉඳුරුවේ උත්තරානන්ද හිමියන්. උන්වහන්සේ පන්සලේ සිටි භික්ෂූන් වහන්සේලාට උසස්පෙළ විභාගයට පෙනීසිටීමට අවසර දී තිබුණා.පන්සලට එන ලියුම් ගන්නේ මම. වතාවක් එහෙම ලැබුණු ලියුම් අතර එක විදිහෙ ලියුම් තුනක් තිබුණා. එකක් සෝමිස්සර හිමියන් නමට. අනෙක ලංකානන්ද හිමියන්ට. තුන්වෙනි ලියුම තිබුණේ මගේ නමට.ඒ කාලේ විශ්වවිද්‍යාලට සමත් වෙන්නේ බොහොම ටික දෙනයි. ඒ නිසා විශ්වවිද්‍යාලයට තේරුණ ස්වාමීන් වහන්සේලා දෙනම වෙනුවෙන් උපහාර උත්සවයක් පවා පැවැත්වුණා. නමුත් මගේ සමත්වීම ගැන ඒ කවුරුවත් දැන සිටියේ නැහැ.විශ්වවිද්‍යාලයට යාමට නියමිත දින හාමුදුරුවරුන් දෙනම මුලින් ගිහින් ඉඳුරුවේ උත්තරානන්ද හිමියන් බැහැ දැක අවසරලබා ගත්තා. ඉන් පස්සේ මමත් ගිහිල්ලා උන්වහන්සේට වැන්දා. උන් වහන්සේ ඇහුවා මොකද ?” කියලා. මම උන්වහන්සේට ලිපිය පෙන්නුවා.සමරසිංහ උඹ නවත්තන්න පුළුවන් මිනිහෙක් නෙවෙයි. උඹ මහණ වුණානම් අපේ නිකායෙ මහානායක වෙනවා උඹට ලොකු ගමනක් යන්න තියෙනවා” කියලා උන්වහන්සේ දානේ වළදමින් සිටිය බිබික්කම දෙකට කඩාලා භාගයක් මට දුන්නා.විශ්වවිද්‍යාලයේදී මම බාහිර වැඩකට කියලා සම්බන්ධ වුණේ කථික තරඟවලට පමණයි. අන්තර් විශ්වවිද්‍යාල කථික තරගවලටත් මම කැලණිය විශ්වවිද්‍යාලය නියෝජනය කරමින් සම්බන්ධ වී තිබෙනවා.අපොයි නැහැ. ඒ කාලේ මම දැලි රැවුලවත් වැවිලා නැති පොඩි එකා.තමන්ට ලබා ගැනීමට නොහැකිවුණු තරුණියකගේ පිළිරුවක් ඕනෑම පිරිමියෙකුගේ ජීවිතයේ තිබෙනවා.නෑ. මම පිරිවෙනේ නැවතී සිටියා. විශ්වවිද්‍යාලයට ගියේ ධර්මෝදය පිරිවෙනේ උගන්වන ගමන්. විශ්වවිද්‍යාල අධ්‍යාපනයට අවශ්‍ය මුදල් සොයා ගත්තේ පිරිවෙනේ ඉගැන්වීමෙන්.ඔව්. මගේ ජීවිතයේ බොහෝ දේවල් මට ලැබුණේ ඉතාම අඩු වයසින්. විවාහයත් ඒ වගේ.ධර්මෝදය පිරිවෙනේ උගන්වන අවදියේදී ගැහැණු ළමයෙක් සමඟ ඇති වු ප්‍රේම සම්බන්ධයක් මත විවාහ දිවියට එළඹුණා.විවාහයෙන් පස්සෙ මම පිරිවෙනේ ඉගැන්වීමෙන් අයින් වුණා. ඒ දවස්වලම ගුවන් විදුලියට නිෂ්පාදකයන් බඳවා ගන්නවයි කියලා පත්තරේ දැන්වීමක් දමලා තිබුණා. මමත් ඒ අනුව අයදුම්පත්‍රයක් දැම්මා.අපේ ගෙදර හරියකවත් ගුවන් විදුලියක් තිබුණේ නැහැ. මම ගුවන් විදුලියක් දැක්කෙත් ධම්මෝදය පිරිවෙනේ හිටපු අවදියේදී.අපේ මුළු පන්සලටම තිබුණේ එක ගුවන් විදුලි යන්ත්‍රයයි. ඒක තිබුණෙත් මාපලගම සෝමිස්සර හාමුදුරුවන්ගේ කුටියේ. ඒක දාන්නේ බණ අහන්නයි විරිදු අහන්නයි විතරයි.එහෙම නම් මම ගුරුවරයෙක් වේවි. මට ගුරුවරයෙක් වෙන්න ලොකු උවමනාවකුත් තිබුණා. පිරිවෙනේ හිටිය කාලේ කෙටි කාලයක් උගන්වලත් තිබුණා.නෙවිල් ජයවීර මහත්මයා. ඔහු අපව තෝරාගත් සම්මුඛ පරීක්ෂණ මණ්ඩලයෙත් හිටියා.1969 වර්ෂයේදී.අයදුම්කරපු 2000 ක් විතර පිරිස අතරින් හය දෙනෙක් තෝර ගත්තා.සුගතපාල ද සිල්වා, පාලිත පෙරේරා, සුමනා ජයතිලක, දයාරත්න රණතුංග.මම කොන්ත්‍රාත් නිෂ්පාදකවරයෙක් වශයෙන් ගුවන් විදුලියට සම්බන්ධ වුණා. ඒ අනුව මගේ මුල්ම පඩිය රු. 525 /- යි. ඒ කාලේ හැටියට ඒක ලොකු ගාණක්.ඒක තනිකරම අහම්බයක්. ඒ කාලේ ගුවන් විදුලියෙ ආගමික අංශය භාරව සිටියෙ විජිතානන්ද මැණික්දිවෙල කියලා මහත්මයෙක්. ඔහු මම වැල්ලවත්ත ධර්මෝදය පිරිවෙනේ හිටිය අවදියේ ඉඳලා හඳුනනවා.ඔහු පිරිවෙනට එනවා ධර්ම චිත්තා වැඩසටහනට හා ගුවන් විදුලි ධර්ම දේශනා සඳහා ස්වාමින් වහන්සේලා හමුවීමට. එලෙස ආපු විට හාමුදුරුවන්ගේ නියමය පරිදි (උත්තරා නන්ද හිමියන් නොව වෙනත් හිමිනමක්) මම ඔහුගේ් ස්කුටරය ඉදිරියෙන් තුවා කිහිපයක් නෙස්ටමෝල්ට් ටින් එකක් වගේ දේවල් ගිහින් තියනවා.නෑ. වුණේ ඒකේ අනිත් පැත්ත. මිනිහට මාව ගුවන් විදුලියෙදි දැක්කම පුදුමයි. ඔහු කැමති වුණේ නැහැ මම ගුවන් විදුලියෙ ඉන්න එකට. ඔහු මාව අමාරු තැන්වල වැඩට දැම්මා.මුලින් කිව්ව ආගමික නිෂ්පාදකවරයා වතාවක් මාව යැව්වා කිරි වෙහෙරේ කොත පළඳවන උත්සවයට. ඒ උත්සවය අගමැති ඩඩ්ලි සේනානායක මහතා සහභාගී වන එකක්. අපිට භාරව තිබුණේ ඒ උත්සවය සජීවීව විස්තර විකාශය කිරීමයි. මේ උත්සවයේ නිවේදක වශයෙන් කටයුතු කළේ සේසිරි විජේසේකර මහතායි. ඔහු අදටත් ගුවන් විදුලියෙ නිවේදකවරයෙක් වශයෙන් කටයුතු කරනවා.සේසිරි උදේ ආහාරය අරන් එන්නම් කියලා පිටතට ගියා. අගමැතිතුමා ඔය අතරේ ආවා. ශබ්ද විකාශන යන්ත්‍ර එහෙමත් භූමිය පුරාම සවි කරලා තිබුණා. කවුරුත් බලාපොරොත්තු වුණා මේ අවස්ථාව නිවේදනය කරයි කියලා. මයික්‍රෆෝනය තිබුණේ මගේ් අතේ. ඉංජිනේරුවරයා මොනව හරි කියන්න කියලා අතින් පොඩි සංඥාවක් කළා. මම දෙවරක් හිතුවෙ නැහැ. නිවේදන කටයුත්තට මුල පිරුවා.නැහැ. මම කතාව පටන් අරගෙන කරගෙන ගියා. මට හොඳට මතකයි මම කතා කරන දිහා අගමැති ඩඩ්ලි සේනානායකත් ගල් ගැහිලා වගේ බලාගෙන හිටියා.මම ඔහොම විස්තර විකාශය කරමින් ඩඩ්ලි සේනානායක මැතිතුමා සමගම කිරි වෙහෙර මුදුනටම ගියා. ඉන් පස්සෙ අගමැතිතුමා දකුණු අතින් යකඩ වැට අල්ලගෙන වම් අතින් කිරි වෙහෙරට කොත තිබ්බා.සභාපතිතුමා පහුවෙනිදම මට එතුමාව හමුවෙන්න එතුමාගේ කාමරයට මට එන්න කිව්වා. ඊට පස්සෙ මට පත්තර වගයක් පෙන්නුවා. ඒවයෙ හෙඩිම දැකලා මට තරු විසි වුණා.‘අගමැති වමතින් කොත තබයි. රටට මහ විපතක්’ මේක පෙන්නලා එතුමා ඇහුවා ‘මොකක්ද හඩ්සන් කළේ කියලා’ මම කිව්වා ‘වෙච්ච දේ තමයි සර් කිව්වෙ‘ කියලා. එතුමා කිව්වා ‘මේක විශාල ප්‍රශ්නයක් මට තමාව රැකියාවෙන් නෙරපීමට සිදුවෙනවා කියලා’මම දෙවියන් බුදුන් සිහිකරගෙන ආපහු ගිහින් පුටුවෙ වාඩි වුණා. ඔය අතර ගුවන් විදුලියේ උපදේශකවරයෙක් හිටියා තිලක් රත්නකාර කියලා. එතුමා විශ්ව විද්‍යාලයේදී මගේ ගුරුවරයෙක්. ඔහු මගෙ හැකියාවන් හඳුනනවා. ‘මේ මනුස්සයා තාම උඩට මතුවෙලා එන පොහොට්ටුවක් අපි මිනිහට ඉඩක් දීලා බලමු’ කියලා රත්නකාර මහතා නෙවිල් ජයවීර මහතාට කියලා තිබුණා. ඒ වචන දෙක නිසා මට ගුවන් විදුලියේ තව කාලයක් ඉන්න අවස්ථාව ලැබුණා.අලුතින් නිවේදකයෙක් මතු වෙච්ච එක ගැන ලොකු හා හෝවක් ගිහින් තිබුණා. නමුත් පත්තර මොනව කිව්වත් ඩඩ්ලි අගමැතිතුමා මගේ විස්තර විකාශනයට සතුටු වෙලා එතුමා සහභාගි වෙන සෑම උත්සවයකටම නිවේදන කටයුතු වලට මාව එවන්නයි කියලා දන්වල තිබුණා.මම කොන්ත්‍රාත් නිෂ්පාදක තනතුරේ ඉඳලා සංවිධායක, පාලක අතිරේක අධ්‍යක්‍ෂක, අධ්‍යක්‍ෂක, අධ්‍යක්‍ෂ ජනරාල් අවසානයේ සභාපති දක්වා සෑම තනතුරක්ම දරලා තිබෙනවා.1974 දී රිජ්වේ තිලකරත්න මහතා මට කිසිම හේතුවක් නොදන්වා හදිසියේම මාව සේවයෙන් ඉවත් කෙරුවා. ඒ විතරක් නෙවෙයි මම එතකොට නැවතිලා හිටියෙ ගුවන් විදුලි සංස්ථාවෙම සේවකයෙකුගෙ ගෙදරයි. තිලකරත්න මහතා ඔහුටත් බලපෑම් කරලා තිබුණා මාව ගෙදරින් එළියට දැම්මේ නැත්නම් ඒ මනුස්සයවත් රැකියාවෙන් එළියට දානවයි කියලා.මම ඇල්ලේ ගුණවංශ හාමුදුරුවන්ගේ පන්සලේ ධර්ම ශාලාවෙ නැවතුණා. රස්සාව නැති කාලේ සමහර දවස්වල මම කොටුව දුම්රිය ස්ථානයේ බස් නැවතුම් පළේ එහෙමත් නිදා ගෙන තියෙනවා.එතුමා විපක්ෂයේ මන්ත්‍රීවරයෙක් වශයෙන් කටයුතු කරන කාලයේ සිට මම ඔහු දන්නවා. එතුමා සමහර අවස්ථාවල මම ගුවන් විදුලියේ සිට එළියට බහින තුරු කාර් එක නවත්තගෙන බලාගෙන ඉන්නවා යාල එක්කගෙන යන්න.ඒ කාලේ සජිත් බොහොම පුංචියි. දුලාංජලී අත දැරියක්. කවුරු මොනව කිව්වත් ප්‍රේමදාස යුවල සමගි සම්පන්නයි. මම ඔවුන් දෙපලට කියන්නෙ ‘කටුවන පැණියි මාතර කිරියි කියලයි’එතුමා මා හැඳිනගෙන සිටියේ ප්‍රේමදාස මහතාටත් පෙර සිටයි. ඔහු මුල් වරට 1977 දී ඇමැතිවරයෙක් වූ පසු ඔහුගේ අමාත්‍යාංශයට එන්න කියලත් මට ආරාධනා කළා. නමුත් මම ගියේ නැහැ.මට අවිඥානිකව වගේ දැනිලා තිබුණා ප්‍රේමදාස මහතා දේශපාලනයේ ලොකු ගමනක් යන බව. ඒ නිසා මම ඔහුගේ ගමනට සහය දීමට තීරණය කළා.තුමා මට කිව්වා කැමති ඕනෑම තැනක ඕනෑම තනතුරක් ඉල්ලන්නයි කියලා. මම කිව්වා මේ තියෙන එක හොඳයි කියලා.මේ වන විට ගුවන් විදුලිය මුළුමනින්ම බිඳ වැටිලයි තිබුණේ. රුහුණු සේවය ගිනි තියලා, යාපනය සේවය වහලා තිබුණේ.ප්‍රේමදාස මහතා ආයෙමත් මාස 8 කට විතර පස්සේ කතා කරලා කිව්වා හඩ්සන් ඔයා මේකේ සභාපති වෙලා ගුවන් විදුලිය මට ගොඩදාලා දෙන්න’ කියලා.ඔව් එතුමා ඇවිත් අදටත් මගේ මතකයේ තිබෙන කතාවකුත් කළා. ඔහු කිව්වා ’මම එදා පැළ කරපු බීජය අද මහ විශාල වෘක්ෂයක් බවට පත් වෙලා දැන් එහි මල් පිපෙන්නත් පටන් අරන්’ කියලා.ප්‍රේමදාස මහතාගේ් කාලයේදී මම නැගෙනහිර කොළඹ ආසනය නියෝජනය කරමින් පාර්ලිමේන්තුවට තේරී පත් වුණා. ගුවන් විදුලියෙන් පාර්ලිමේන්තුවට ගිය එකම මන්ත්‍රී මමයි. ප්‍රේමදාස මහතා අභාවප්‍රාප්ත වන විටත් මම මන්ත්‍රීවරයෙක්.ඉන්පස්සේ මට භයානක සිදුවීම් කිහිපයකට මුහුණ පෑමට සිදු වුණා. පාර්ලිමේන්තුවේදී මම කඩුවෙල වසන්ත, සොත්ති උපාලි වැනි පාතාලයේ නායකයන්ගේ් ක්‍රියාකාරකම් හෙළිදරව් කළා. එකේ ප්‍රතිඵලයක් හැටියට ඔවුන් මගේ ගෙදරට බෝම්බ ගහලා වෙඩි තිබ්බා ඒ එක්කම වගේ පාර්ලිමේන්තුව විසිරෙව්වා. මම ලංකාව අතහැර අමෙරිකාවට ගියා.මම වොෂින්ටන්වල හාවඩ් විශ්වවිද්‍යාලයට ඇතුල්වෙලා මහාචාර්ය නයිජල් යටතේ ජනසන්නිවේදනය පිළිබඳ පශ්චාත් උපාධියක් කළා. ඔය අතරෙදී චන්ද්‍රිකා මැතිණිය අමාත්‍යාංශ තුනක් පවරා ගත් අවස්ථාවේදී මට ගුවන් විදුලියේ සභාපති ධුරය භාරගන්න කියලා ආරාධනාවක් කළා. මම ඒ අනුව දෙවෙනි වරටත් ගුවන් විදුලියේ සභාපති වුණා.මම ජනාධිපතිවරණයට තරග කළේ ගාමිණී දිසානායක මහතාගේ සහයටයි.ස්වාධීනව තරග කොට ගාමිණී දිසානායක මහතාගේ අවසාන රැස්වීමේදී ඔහුගේ වේදිකාවට එක්ව ඔහුට සහය පළ කිරීමට අපි දෙදෙනා අතර එකඟතාවක් තිබුණා. නමුත් ඔහුගේ ඝාතනය නිසා චන්ද්‍රිකා මැතිණියට පහසු ජයක් ලැබුණා.බොහෝ කාලයක් දේශපාලනය කළ පැලපදියම් වූ පක්ෂවල උදවියත් 1994 දී පැවැති ජනාධිපතිවරණයට තරග කළා. මම ඔවුන් සියලු දෙනා අතරින් චන්ද්‍රිකා හා ශ්‍රීමා මැතිණියට පමණක් දෙවෙනිව ඡන්ද 58,886 ක් ලබා තුන්වැනියා වූවා.නිවේදක ධුරයට. ආයි ඒකේ කතා දෙකක් නැහැ. මම මයික්‍රෆෝනයට පුදුම විදිහට ඇලුම් කරන මනුස්සයෙක්. කවදාවත් මම මයික්‍රෆෝනය අත හැරලා නැහැ. ගුවන් විදුලියේ මයික්‍රෆෝනය ගිලිහෙන කොට වේදිකාවේ මයික්‍රෆෝනය අතට ගත්තා.මගේ ජීවිතය අනෙක් බොහෝ දෙනෙකුගේ ජීවිත වගේ නොවෙයි. අතරමං වූ තැන් පය පැකුළුණු තැන් තිබෙනවා. නමුත් ඒ සෑම විටෙකම මා ළඟ හිටියේ මයික්‍රපෝනයයි.මිනී වලක වැළලෙන්නේ නැති දර සෑයක දැවෙන්නෙ නැති මිනිසුන් පිරිසක් සිටිනවා. කරුණාරත්න අබේසේකර, ඩී. එම්. කොළඹගේ, සයිරස් ඩබ්ලිව්. සුරේන්ද්‍ර, සරත් විමලවීර, ප්‍රේමකීර්තිද අල්විස් වැනි අය කවදාවත් මැරුණේ් නැහැ. මමත් නිවේදකයෙක් වශයෙන් ඒ තැනට ඇවිත් තිබෙනවා.තව එක බලාපොරොත්තුවක් තිබෙනවා. නැවත වරක් පාර්ලිමේන්තුවට යන්න.මම කියන දේ අවශ්‍ය නම් මට ලේ වලින් ලියලා දෙන්න පු‍්‍රළුවන්.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=f1007083</link>
    <topic>කොරියානු යුද්ධයෙන්හැට වසරකට පසු...</topic>
    <author>ධම්මික සෙනෙවිරත්න</author>
    <content>පළමු සහ දෙවන ලෝක යුද්ධවල අමිහිරි මෙන්ම විනාශකාරී අත්දැකීම්වලින් පසු ලෝක සාමය ප්‍රාර්ථනා කළ කිසිවෙක් යළිත් යුද්ධයක් ඉල්ලා සිටියේ නැත. එහෙත් දෙවන ලෝක යුද්ධය නිමාවී වසර 5 ක් ගතවනවිට තවත් බියකරු යුද්ධයක ආරම්භය සටහන් විය. ඒ කොරියානු යුද්ධයයි. 1950 ජුනි 25 වැනිදා ආරම්භ වූ එය 1953 නිමාව දකින විට මිලියන ගණන් මිනිසුන් වැනසී ගොසිනි.කොරියානු අර්ධද්වීපය නටබුන් ගොඩක් ලෙස දිස්විය. කොරියානු යුද්ධයේ 60 වැනි සංවත්සරය පසුගියදාට යෙදී තිබිණි. ඊට සම්බන්ධ වූ ප්‍රධාන පාර්ශවයන් වන අමෙරිකාව, චීනය, උතුරු කොරියාව හා දකුණු කොරියාව තමන්ට ඇති අත්දැකීම් අනුව එය ස්මරණය කළහ.ජයෝන්ග් යැංග් අගනුවරට රැස්වූ දසදහස් සංඛ්‍යාත උතුරු කොරියානුවන් සමරු පෙළපාළියකට එක්වෙමින් එම අත්දැකීම සිහිපත් කළේය. “අමෙරිකානු ආක්‍රමණිකයා අතුගා දමමු” යනුවෙන් සඳහන් යෝධ බැනර්යක් ඔවුහු ඉදිරියෙන් ගෙන ගියහ. දකුණු කොරියාවේ සෝල් නුවර පැවැති නිල සමරු උත්සවයට සහභාගි වූ ජනාධිපති ලී මයුන් බක් “වසර 60කට එපිටදී උතුරු කොරියානු කොමියුනිස්ට් වාදීන්ගේ වෙඩි උණ්ඩයට ගොදුරු වූ සියලු මිනිසුන් සිහිපත් කරන බව“ කියා සිටියේය.කොරියානු යුද්ධයට වසර 60ක් ගතවී තිබියදී යුද්ධයේ දී ඇති වූ විනාශය සලකන විට ජයග්‍රාහකයා හෝ පරාජිතයා කවුරුන්දැයි හරියාකාර නිශ්චය කිරීම අදටත් පහසු කාරණයක් නොවේ. යුද්ධයේ ආරම්භය පිළිබඳ එහි පාර්ශවකරුවන් අදටත් එකිනෙකා දෙසට ඇඟිලි දිගුකරගන්නා අයුරු දැකිය හැකිය. කොරියානු යුද්ධය, නිරවී යුද සමය (ColdWar) තුළ ඇතිවූ පළමු සන්නද්ධ ගැටුම්කාරීත්වයයි.එබැවින් එය ලෝක ඉතිහාසයේ විශේෂ අවස්ථාවක් ලෙසද සැළකිය හැකිය. කොරියානු යුද්ධය යනුවෙන් හැඳින්වෙන්නේ කොරියා ජනරජය (දකුණු කොරියාව) සහ කොරියා මහජන ප්‍රජාතන්ත්‍රවාදී ජනරජය PRC උතුරු කොරියාව) අතර ඇති වූ යුද ගැටුමයි. එහිදී අමෙරිකාව සහ එක්සත් ජාතීන්ගේ භටපිරිස් දකුණු කොරියාවට සහාය පළ කළේය. උතුරු කොරියාවට චීනයේ සහාය ලැබිණි.පැසිෆික් යුද්ධයේ නිමාවත් සමඟ ජයග්‍රාහී පාර්ශවයන් අතර සම්මුතිය ඔස්සේ කොරියාවේ ඇතිවූ දේශපාලන බෙදීම කොරියා යුද්ධය සඳහා ප්‍රධාන හේතුකාරකය වූ බව පිළිගැනේ. 1910 පටන් පැසිපික් යුද්ධය නිමාවන තුරු කොරියානු අර්ධද්වීපය පාලනය කළේ ජපානයයි. 1945 දී ජපානය යටත් වීමෙන් පසු අමෙරිකානු පරිපාලකයන් කොරියා අර්ධද්වීපය 38 වැනි සීමා රේඛාව ඔස්සේ බෙදා වෙන් කළේය.අමෙරිකානු හමුදා එම දකුණු කොටස අත්කරගන්නා ලද අතර සෝවියට් හමුදා විසින් උතුරු කොටස අත්කර ගන්නා ලදී. එයින් පසු අර්ධද්වීපය තුළ නිදහස් මැතිවරණයක් පැවැත්වීමට නොහැකිවීමේ ප්‍රතිඵලය වූයේ 1948 වනවිට දෙපාර්ශවය අතර බෙදීම වඩා දරුණු වීමයි. උතුරේ කොමියුනිස්ට් පාලනයක් ඇතිවිය. 38 වැනි සීමාව උතුරු හා දකුණු කොරියා වෙන් කෙරෙන බෙදුම් රේඛාව බවට පත්විණි.මේ සිද්ධි දාමයේ උච්ඡ අවස්ථාව වූයේ කොරියානු යුද්ධය ඇරැඹීමයි. යුද්ධය ඇරැඹෙන්නේ අමෙරිකානු හමුදා ආක්‍රමණික ලෙස කොරියාවට ඇතුළු වූ නිසා බව පිළිගත් අදහසකි. දකුණු කොරියාවට අමෙරිකාවේ සහාය ලැබිණි. එහෙත් අමෙරිකානු හිතෛශින්ගේ මතය උතුරු කොරියාව දකුණු කොරියාව ආක්‍රමණය කිරීම නිසා යුද්ධය ඇරැඹුණු බවය. උතුරු කොරියාවේ සහායට චීනය පිවිසීම මඟින් එහි ජයග්‍රහණයේ දිශානතිය වෙනසට ලක් කෙරිණි.යම් විධියකින් යුද්්ධය තවත් දිග් ගැස්සිණි නම් එය න්‍යෂ්ටික යුද්ධයක් වනු ඇතැයි බිය පළවී තිබියදී තාවකාලික සටන් විරාමයක් මඟින් 1953 ජූලි 27 දා පටන් කොරියානු යුද්ධයට විරාමයක් තැබීමට හැකිවිය. 38 වැනි සීමා රේඛාව ආසන්න සැතපුම් 2 1/2ක් පළල ප්‍රදේශය යුද මුක්ත කලාපයක් ලෙස නම් කිරීමද එම සටන් විරාම ගිවිසුම මඟින් සිදු කෙරිණි.කොරියානු යුද්ධයේදී අමෙරිකානුවන් කිසිදා අමතක නොවන පාඩමක් ඉගෙනගත් බව පිළිගැනේ. එහෙත්, අදටත් ඉරාකයේ හා ඇෆ්ගනිස්තානයේ යුද්ධවල පැටළී සිටින අමෙරිකාව ඉතිහාසයෙන් පාඩම් ඉගෙනගන්නා බවක් පෙනෙන්නට නැත. චීනයේ දෘෂ්ටිකෝණය අනුව නම් කොරියානු යුද්ධය ශක්තිය හා යුක්තිය අතර යුද්ධයකි. එහිදී චීනය තෝරාගත්තේ යුක්තියයි. එක්සත් ජාතීන්ගේ ධජයට මුවාවී අමෙරිකානු හමුදා කොරියාව ආක්‍රමණය කිරීමට එරෙහිව චීනය පෙරට ආවේය.අමෙරිකානු පාබල හමුදාවේ 1/3ක් කොරියානු යුද්ධයට පිවිසි බව සඳහන් ව ඇත. ගුවන් හමුදාවෙන් 1/5ක්ද නාවික හමුදාවෙන් හරි අඩක්ද කොරියානු අර්ධද්වීපයට යෙදවුණු බව පැවසේ. ඉතාමත් නවීන අවි – ආයුධ ඔවුහු භාවිතා කළහ. එක්සත් ජාතීන්ගේ භට පිරිස් ටොන් මිලියන 73ක යුද උපකරණ කොරියානු අර්ධද්වීපයට රැගෙන ආ බව චීන මූලාශ්‍රවල සඳහන් ය. අමෙරිකාව යුද්ධය සඳහා දරන ලද වියදම ඩොලර් බිලියන 83ක් පමණ වන බව ගණන් බලා ඇත.එහෙත් එකී ප්‍රබල හමුදාවක් යෙදවීමෙන් වත්, එතරම් විශාල වියදමක් දැරීමෙන් පසුවවත් අමෙරිකාව කොරියානු යුද්ධය ජයග්‍රහණය කළේ නැත.සභාපති මාඕ සේතුං වරෙක ප්‍රකාශ කර තිබුණේ චීනය සහ උතුරු කොරියාව තොල් සහ දත් තරම් සමීප බවයි. අසල්වැසි මිත්‍ර රාජ්‍ය සම්බන්ධයෙන් අමෙරිකානු යුද මැදිහත්වීමක් සිදුවන විට හා එය තමන්ට ද තර්ජනයක් වන විට චීනය නිහඬව සිටිතැයි අපේක්ෂා කළ නොහැකිය. එහෙත්, මෙහිදී චීනය සක්‍රීය ලෙස මැදිහත් වනු ඇතැයි අමෙරිකාව කල්පනා නොකළ බවක් ද පෙණින.ජෙනරාල් ඩග්ලස් මැක් ආතර් යුද්ධයෙන් තමන්ට ජයගත හැකිය යන දැඩි විශ්වාසයේ සිටියේය. චීන මැදිහත්වීමක් පිළිබඳ කාරණය ඔහු නොතකා හැරියේය. එහෙත්, රටවල් 15 ක භට පිරිස්ද එක්කරගනිමින් එක්සත් ජාතීන්ගේ හමුදාවත් සමඟ අමෙරිකානු හමුදා ආක්‍රමණික ලෙස දේශසීමා තරණය කරන විට චීනයේ ස්වේච්ඡා බලඇණි කොරියාවට ඇතුළුවිය. යුද ශක්තිය අතින් අමෙරිකානු කඳවුර වඩා බලවත් වුවද එම භට පිරිස්වලට සටන් කිරීමට සිදුවූයේ වෙනස්ම භූගෝලීය පරිසරයකය. අධික ශීත කාලගුණික තත්ත්වය මඟින් ද ඔවුන්ගේ ධෛර්යය මොටකර දමා ඇති බවත් පෙනෙන්නට විය.යුද්ධයෙන් දශක 6 කට පසු යුද්ධය ඇවිල ගිය යාලු නදී බඩ සිට එම මතකයන් අවදි කළ හිටපු අමෙරිකානු සොල්දාදුවන් ද එය කොපමණ දුෂ්කර සටනක් වීද යන්න සිහිපත් කර තිබිණි. චීන හමුදාවන් සම්බන්ධයෙන් ද අධික ශීතල ඇතුළු බාධාවන් අභියෝගාත්මක වුණද ඔවුන් ධෛර්යය සම්පන්න ලෙස සටන්කළ බව පැහැදිළි වෙයි. අදටත් ඔවුන් එම මතකය සිහිකරන්නේ ආඩම්බරයෙනි. යුද සිරකරුවන්ට (POW) පවා තමන් සාධාරණ හා මානුෂීය ලෙස සැලකූ® බව චීනයේ අදහසයි.යුද්ධයේදී සිරකරුවන් බවට පත් වූ එ.ජා. භට පිරිස්වල භාරකාරත්වය පැවරී තිබුණේ චීනයේ මහජන ස්වේච්ඡා බලඇණි වෙතයි. එවක චීනය ආර්ථික අතින් බලසම්පන්න රාජ්‍යයක් නොවීය. චීන භට පිරිස්වලට ප්‍රමාණවත් යුද උපකරණ පවා නොතිබිණි. එහෙත් ඔවුන්ගේ චිත්ත ධෛර්යය ඉහළ මට්ටමක පැවතුණේය. උතුරු කොරියානු ජනයාගේ සහය ද උපරිමයෙන් ලබා ගැනීමට චීන භට පිරිස්වලට හැකිවිය. සෝවියට් දේශයේ සහායද උතුරු කොරියාව සමඟ තිබිණි. මේ සෑම කාරණයක් අමෙරිකානු හමුදාවන්ට මතක සිටින පාඩමක් ඉගැන්වීමට බලපෑවේය.උතුරු කොරියාවට පක්ෂව සෝවියට් දේශය ගුවන් ප්‍රහාර සඳහා එක්වූ බව අමෙරිකානු කඳවුර සඳහන් කරද්දී  New York Times පුවත්පතට යුද්ධය වාර්තා කළ යුද පුවත් වාර්තාකරුවකු කියා තිබුණේ උතුරු කොරියානු ගම්මාන වලට අමෙරිකානු හමුදා ගුවනින් නාපාම් බෝම්බ හෙළන ලද බවයි. යුද්්ධයේ විනාශය වඩාත් බියකුරු වීමට මේ කාරණා ද හේතු වූ බව සිතිය හැකිය.තාවකාලික සටන් විරාමයකින් යුද්ධයේ නිමාව සටහන් වුවද එය නිශ්චිත අවසානයක් දුටු බව හෝ තිරසාර සාමයක් ගොඩනඟාගත් බවක් පෙනෙන්නට නැත. යුද්ධයෙන් දශක 6 කට පසුවද උතුරු හා දකුණු කොරියාව බෙදමින් ඇඳී ඇති සීමා මායිම් වලින් කොරියානුවන්ගේ හදවත් ද බෙදා ඇත. මීට දශකයකට ඉහත දී දෙරට අතර සාමය සහ හොඳහිත ගොඩනඟා ගැනීම සඳහා ඇතිවූ ප්‍රයත්නයේ දී කොරියානුවන්ගේ සැබෑ ප්‍රාර්ථනය යළි එක්වීම බව පෙනෙන්නට තිබිණි. එහෙත් ඉන් පසුව ඒ සඳහා දරන ලද උත්සාහයන් දීර්ඝකාලීනව පවත්වා ගැනීමට දෙරටටම හැකිවී නැත.යුද්ධයෙන් දශක 6 කට පසු තවමත් අමෙරිකානු හමුදා දකුණු කොරියාවේ රැඳීසිටී. සමහරවිට එදාට වඩා යථාර්ථවාදීව කොරියානු යුද්ධය දෙස බලන්නට චීනය ප්‍රයත්න දරනවා විය හැකිවුවත් උතුරු කොරියාව සමඟ ඇති මිත්‍රත්වය අදටත් එලෙසමය. වෙනසකට ඇත්තේ චීනය එදා මෙන් නොව ලෝක ආර්ථික බලවතකු ලෙස නැඟී සිටීමය.දකුණු කොරියාව ආර්ථික වශයෙන් දියුණු මට්ටමකට ළඟාවී තිබියදී උතුරු කොරියාව තවමත් හිස ඔසවන්නට වෑයම් කරමින් සිටී. ඒ අතරම උතුරු කොරියාව න්‍යෂ්ටික හැකියාව ද අත්කරගෙන ඇත. අදටත් නොවෙනස්, තම රට පිළිබඳ වන අමෙරිකාවේ හිතුවක්කාරී ප්‍රවේශයට උතුරු කොරියාව දැඩිව ප්‍රතිචාර දක්වමින් සිටී. අමෙරිකාව වියට්නාමය, ඇෆ්ගනිස්තානය හා ඉරාකය ඔස්සේ ඊළඟට යා යුත්තේ කොතැනට දැයි සැලසුම් කරනවා විය හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=f1007084</link>
    <topic>දුක සතුටබෙදා දෙනවතුර</topic>
    <author>නැෂනල් ජියොග්‍රැපි ඇසුරින් - ප්‍රමිතා රන්දලී පබසරා</author>
    <content>ලස්සනම ලස්සන පිහිනුම් තටාකයක නාන්නනම් වැලක එල්ලිලා යන්න පුරුදු වෙන්න වෙයි. මේකේ තියන වටිනාකම තමයි පිහිනුම් තටාකය නිර්මාණය කරලා තියෙන්නේ සොබාදම් මාතාව විසින් ම යි. ඊට ම උඩු වියනකුත් ලබා දෙන්න තරම් ඇය කාරුණික වුණේ හැම පිහිනුම් තටාකයක් ම ඉර එළියට අසුවුණා ම තියන දුෂ්කරතා මඟරවන්න ඕන කියලා හිතපු නිසා.ඒ එක්ක ම ලස්සනට වෑහෙන දිය කිනිති දිලා තියෙන්නේ එකේ ලස්සන වැඩි කරන්න. පේනවා නේද ඒ අස්සෙන් ඉර එළිය එබිකම් කරන හැටි. ඒත් ගහට නැගලා වැලේ එල්ලිලා ඉන්නකොට අත අරින්නේ පරිස්සමෙන්.ලාඕසයේ දරුවකු මෙසේ වැලක එල්ලී පනින්නට සැරසෙන්නේ ලවුගේ බර්බෑන්ග් (Louangphrabang) ප්‍රදේශයෙන් සැතපුම් 20ක් දුර පිහිටි කුවැංසි හරිත නිල් තටාකයටයි. ඔහුටත් හොරෙන් මේදසුන තම තෙවැනි ඇසට හසුකරගත්තේ නැෂනල් ජියොග්‍රැපි සඟරාවේ ඡායාරූප ශිල්පී ජෝන් ස්ටැන්මෙයර් ය.ඉන්දියාවේ එක පැත්තක බොන්නවත් වතුර නැති වුණාට අනිත්පැත්තේ කතාව ඊට හාත්පසින්ම වෙනස්. මේ බලන්න මේ අය සතුටු වෙන හැටි. ජෝන්ස්ටැන්මේයර් මේ දසුන තම තෙවන ඇසට හසු කරගත්තේ ශිවා ලෝර්ඩ් ඔවර් සුරාජ් ජල උද්‍යානයේදීයි.මේ ඉහළින් පිහිටන්නේ ශිව දෙවියන්ගේ මූර්තියක්. හින්දු ආගමට අනුව ජලය දේවත්වයේ ලා සැලකෙනවා. මේ නිසාම දිය ඇති තැන දෙවියන් ද ඇතැයි ඔවුන්ගේ විශ්වාසයක් පවතී.මෙලෙසින් ඔවුන් ජල ක්‍රීඩා කරන්නේ ලෝකයම ගිනිගෙන දැවෙමින් පවතිද්දීය. පුංචි ළමයි වගේම පවුලේ හැමෝටම එකතුවෙලා මේ වගේ විනෝදයෙන් ගතකරන්න තියනවා නම් කොතයිතරම් හොඳද?බංග්ලාදේශයට නම් වතුරවලින් කිසිම අඩුවක් නෑ වගේ. නැත්නම් මහපාරේ ගඟක් ගලාවිද? මේ අපි දකින්නේ ඒ රටේ අගනගරය. ඩකාවලට බස්වලින් බයිසිකල්වලින් ගමන්ගන්න ආ පිරිස මහමඟ අතරමං වෙයි කියලා එයාලටම හිතාගන්න බැරිවුණා.මේ ඩකා හි ඩවුන්පුවර් හැරවුම් වීදියයි. ඔක්කොම කට්ටිය හොයන්නේ දියෙන් ගොඩ වෙන්නයි. ඒත් මේ තුන්දෙනාට නම් එච්චර හදිස්සියක් නෑ. මොකද එයාල බස් එක උඩට නැඟගත්තේ මුළු පාරම ගඟක් වෙනවා කියලා කලින්ම දැනගත්ත නිසා. සීයයි මුණුබුරයි ගමනක් යන්න වගෙයි. නෑ මට වැරදිලා ද කොහෙද මේ දෙන්නා මේ යන්නේ බොන්න වතුර ගේන්න. මොකද දරුවට හොඳට ම තිබහ හැදිලා. යේමනයේ සාතන ප්‍රදේශයේ වතු බෙදාහරින කන්ටේනරය සොයා යන මේ දෙන්නා කළගෙඩි වෙනුවට ගෙනියන්නේ වතුර බෝතල්, ටිකක් විතරයි. පැටියට නම් මොකද මම එපැයි මේ කත් තල්ලුකරගෙන ගොඩක් දුර යන්න. මෙහෙමත් සෙනගක්. හිතාගන්න පුළුවන් ද මොකට ද මෙයාලා මෙතනට රැස්වෙලා ඉන්නේ කියලා. මේක දියබිඳක් සොයා කරන අරගලයක්. ගුජරාටි ප්‍රාන්තයේ නට්වාගාද් ගමේ ඇති විශාල ළිඳක් වටා මේ පිරිස එක්රොක් වන්නේ බොන්නට දිය බිඳක් සොයා ගැන්මටයි.ළිඳ විශාල නිසා ම හැමෝගේ ම අතේ දිග ලණුවක් එක්ක පුංචි බාල්දියකුත් තිබුණා. ඒත් ඉතිං ළිඳ ළඟට කිට්ටුවෙන්නත් පැයගානක් පෝලිමේ ඉන්න වෙනවා. හිස් කළගෙඩි අහස දිහා බලාගෙන ඉන්නකොට දරාගන්න බැරි රස්නය දෙගුණ තෙගුණ වෙලා දැනෙනවා.තවමත් එක ම එක කළගෙඩියක්වත් පුරවගන්න බැරිවුණා. එක තමා අපට තියන ප්‍රශ්නේ. මෙයාලගේ මූණුවල ලියවෙලා තිබුණේ ඒ කටුක කතන්දරය නිසා එය සටහන් කරගන්න නැෂනල් ජියොග්‍රැපි හි ඇමිට් ඩේව් කළ උත්සායක්.මේ පැටියව නාවන්න ගෙනියලා තියෙන්නේ දෙවියන් ගාවට. එයාගේ හිනාවනම් කාටවත් අමතක කරන්න බෑ. ක්‍රිස්තුන් වහන්සේ ගේ සෙවනට ආ අලුත් ජීවිතයකට බෞතීස්ම කරවන්නයි මේ කට්ටිය ඔක්කොම එකතුවෙලා බලාගෙන ඉන්නේ. එයාව මේ වතුර බේසමේ තුන්වාරයක්ම දාලා ආශිර්වාද කරනවා. ග්‍රීසියේ බර්තර් ඩොක්ස් පල්ලියට එදා හරිම සතුටු දවසක්. </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>08</day>
    </date>
    <link>http://www.dinamina.lk/2010/07/08/_art.asp?fn=f1007085</link>
    <topic>ලොව වියදම් අධික නගරය ගැන දන්නවාද?</topic>
    <author>බිස්නස් වීක් ඇසුරිනි -පබසරා</author>
    <content>ඔබේ දිවා ආහාරයට ඩොලර් හතලිස් තුනක් ගෙවන්න ඕන කියලා ඔබට හිතේවි. එහෙම නම් ඔබ අනිවාර්යයෙන්ම සිටිය යුත්තේ ඔස්ලෝ නුවරයි. ”ECA International” නමැති ගෝලීය මානව සම්පත් සමාගම පවසන ආකාරයට අනුව, නෝර්වේ අගනගරයෙහි දිවා ආහාර වේලක සාමාන්‍ය මිල වන්නේ ඩොලර් 43 කි.නමුත් ලෝකයේ රටවල් 399 කින් ලොව මිල අධිකම පරිභෝජන නගර අතර දෙවැනිස්ථානය හිමිව ඇත්තේ ඔස්ලෝ නගරයටය. ඒ පෙරකී ECA ට අනුවය.මේ තත්ත්වයම ටෝකියෝ නගරය හා සැසඳීමේදී එහි දිවා ආහාරවේලක මිල ගණන් ඩොලර් 17.88 කට හා සහල් කිලෝවක් ඩොලර් 8.47 කටත් සීමා වී ඇති බව පෙන්වා දේ.ECA වාර්තා සකස් කිරීමේදී සලකා බලනුයේ ආහාර පාන, දෛනික පාරිභෝගික භාණ්ඩ, ඇඳුම් පැළඳුම් හා විදුලි උපකරණ ආදි භාණ්ඩ 128 ක ප්‍රමාණයක් තුළ සීමා වෙමිනි.වසර 2010 වනවිට ලෝකයේ පරිභෝජන මිලාධික ම නගරය අතර 29 වන්නේ නිව්යෝර්ක් නගරය බව Business week ලේඛක සඟරාවේ veness wong  පෙන්වා දේ. ජීවන වියදම සොයා බැලීමේදී පෙර කී සාධක සේම විනෝදාස්වාදය සඳහා සිදුකරන ක්‍රියා, රූපවාහිනි, අන්තර්ජාලය, ගුවන් විදුලි, වෙළෙඳ දැනවීම් , සිනමා ආදියත් ළමුන්ගේ පාසල් ගෙවීම් අදියත් සැලකිල්ලට ගෙන ඇත.ECA පර්යේෂකයන් හා දේශීය සාමාජිකයන් විසින් මිල පිළිබඳ එකතු කළ දත්ත අනුව, 2009 සිට 2010 මාර්තු දක්වා දේශීය හා ආනයනය කරන ලද උසස් වෙළෙඳනාම හිමි භාණ්ඩවල මිල අධික බව හා තත්ත්වය ජාත්‍යන්තරව පිළිගෙන ඇත. සැප්රෝබියර් හා කෙලෝජස් ඔරියල් වැනි වෙළෙඳනාම අඩු වියදම් සහිත භාණ්ඩ හා සේවා ද වෙළෙඳ පොළෙහි පවතී.කෙසේ වෙතත් වෘත්තිකයන් උසස් මට්ටමේ ජීවන තත්ත්වයක් කරා ගෙන යා හැකි මූල්‍ය සැලසුම් සකස් කිරීමේදී ඒ සඳහා සහයෝගය ලබාදීම පිළිබඳ සැලකිල්ල යොමු වී ඇත. ECA හි ආසියාතික ප්‍රාදේශීය අධ්‍යක්ෂවරයා වන ලී කුආයින් (LeeQuane) පවසන්නේ , “ සමහර නගරවල දේශීය මුදල් ඒකකයේ අගය අමෙරිකානු ඩොලරයේ අගයට වඩා ශක්තිමත් කරවීමට උනන්දුවෙන් සිටිනා බවයි. ලෝක ආර්ථික අර්බුදයක් පවතිද්දී මෙලෙස මිලාධික නගර බිහිවීම එම රටෙහි දක්ෂතාව මත ම සිදුවන්නකි. දැන් ඔබ ඔබේ දිවා ආහාර වේල සඳහා කොතරම් වියදම් කළයුතු දැයි සිතන්නට කාලය පැමිණ ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=n1007093</link>
    <topic>ත්‍රස්තවාදය පරදා ලද විජයග්‍රහණයවිදෙස් බලපෑම් මත පාවා දෙන්න බෑ</topic>
    <author>ධනුෂ්ක ගොඩකුඹුර</author>
    <content>මවුබිම ත්‍රස්තවාදයෙන් මුදාගනිමින් ජාතිය ලැබූ විජයග්‍රහණය, විදේශීය බලපෑම් එල්ල වූ පමණින් අතහරින්නට සූදානම් නැති බව ජනාධිපති මහින්ද රාජපක්ෂ මහතා අවධාරණය කරයි.මවුබිමේ නිදහස වෙනුවෙන් කැපවූ විරුවන්ට එල්ල වන සියලු චෝදනාවලට තමා මුහුණ දෙන බවද ජනාධිපතිවරයා පවසයි. අපේ රණවිරුවන් කිසිවිටෙකත් මානව අයිතීන් කඩ කළේ නැහැ.සිවිල් වැසියන්ට තුවක්කු එල්ල කෙළේ නැහැ. ඔවුන්ගේ අරමුණ වුණේ සිවිල් වැසියන් රැකගැනීම යැයි ජනාධිපතිවරයා ප්‍රකාශ කරයි. ජනාධිපතිවරයා මේ අදහස් පළ කෙළේ ආචාර්ය බඳගිරියේ සෝමවංශ හිමියන් සහ ආචාර්ය උපාලි වික්‍රමසේකර මහතා විසින් රචිත “වැඩෙන මනසට අහරක්” ග්‍රන්ථය එළිදැක්වීම සහ “සුචරිතං සෙය්‍යෝ” සංවිධානය ඇරඹීම වෙනුවෙන් අරලියගහ මන්දිරයේ ඊයේ (08) පැවැති උත්සවයකදීය.දැන් මුළු රටේම ජනතාව සැබෑ නිදහසක් භුක්ති විඳින බව පැවැසූ ජනාධිපතිවරයා, ඒ නිදහස පාවාදීමට පුළුවන්කමක් නැතැයිද කීවේය. නිදහස් කර ගත් රට ඉදිරියට ගෙනයාමට නම් ගුණගරුක යහපත් දරු පරපුරක් අපට අවශ්‍ය බවත්, අපගේ ශ්‍රේෂ්ඨ ජාතියට ගැළපෙන අයුරින් අපේ දරු පරපුරත් ගොඩනැඟිය යුතු බවත් ජනාධිපතිවරයා ප්‍රකාශ කළේය.එන්සෙෆ් බෞද්ධ විදුහල්පති, ජාතික ළමා අධ්‍යාපන පදනමේ සභාපති ආචාර්ය බඳගිරියේ සෝමවංශ හිමියන් සහ ආචාර්ය උපාලි වික්‍රමසේකර, සබරගමු පළාත් ආණ්ඩුකාර වි.ජ.මු. ලොකුබණ්ඩාර මහත්වරුද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=n1007091</link>
    <topic>ජානිපෙ සභාපති විමල් වීරවංශමාරාන්තික උපවාසයක් අරඹයි</topic>
    <author>නුවන් කොඩිකාර</author>
    <content>‘ජීවිතය මරණයෙන් කෙළවර වුවත් උපවාසය අත නොහරිමි’ කියමින් ජාතික නිදහස් පෙරමුණේ සභාපති විමල් වීරවංශ මහතා තුම්මුල්ලේ පිහිටි එක්සත් ජාතීන්ගේ කාර්යාලය ඉදිරිපිට දී මරාන්තික උපවාසයක් ඊයේ (08) ආරම්භ කෙළේය.එක්සත් ජාතීන්ගේ සංවිධානයේ මහ ලේකම් බෑන්කී මූන් මහතා ශ්‍රී ලංකාව පිළිබඳ සොයා බැලීමට පත් කළ උපදේශක කමිටුව අහෝසි කර ගන්නා ලෙස ඉල්ලමින් ඒ මහතා මේ උපවාසයේ නිරත වෙයි. කුත් (6) වැනිදා හේන්රි පේදිරිස් ක්‍රීඩාංගණය අබියසින්විරෝධතා පා ගමනකින් පැමිණි ජාතික නිදහස පෙරමුණේ නායකයෝ ඇතුළු පාක්ෂිකයන් එක්සත් ජාතීන්ගේ කොළඹ පිහිටි කාර්යාලය වටලා අඛණ්ඩ උපවාසය ආරම්භ කෙළේ ය.හිටපු පාර්ලිමේන්තු මන්ත්‍රීවරුන් වන මොහොමඩ් මුසාමිල්, නිමල් ප්‍රේමවංශ හා ජාතික නිදහස් පෙරමුණේ දේශපාලන මණ්ඩල සභික සේනාරත්න ද සිල්වා මහත්වරුන් අඛණ්ඩ උපවාසයට එක් වූහ.සංඝරත්නයේ සෙත් පිරිත් සජ්ඣායනා මැද අඛණ්ඩ උපවාස අවසන් කිරීමෙන් අනතුරුව විමල් වීරවංශ මහතා මරාන්තික උපවාසය ආරම්භ කෙළේ ය.ත්‍රස්තවාදයෙන් රට මුදාගත් සේනාධිනායකයා ප්‍රමුඛ රණවිරුවන් යුද අධිකරණය වෙත ගෙනයාම වැළැක්වීමටයි මා මාරාන්තික උපවාසය ආරම්භ කළේ.යම් අයුරකින් මගේ ජීවිතය අවසන් වුණහොත් එතනින් නොනැවතී මෙම සටන ඉදිරියට ගෙන යන්න කියලා දේශප්‍රේමී ජනතාවගෙන් ඉල්ලා සිටිනවා.කවුරු කුමන බාධාවන් ගෙන ආවත් මරාන්තික උපවාසය අතරමඟ නවත්වන්නේ නෑ කියා මා සියලු දෙනා ඉදිරියේ පොරොන්දු වෙනවා. බෑන්කී මූන් මහතා ඉදිරියේ මාතෘ භූ®මිය පාවා දෙන්නට හෝ දණ ගස්සන්න ඉඩ නොදෙන බව ද වීරවංශ මහතා කීවේ ය. චීනය, රුසියාව වැනි රටවල් එක්ව මෙවැනි දේ නොකරන්නැයි මහලේකම්වරයාට බලකරන ලෙස හෙතම ඉල්ලා සිටියේ ය.මෙම අවස්ථාවට ධර්මායතනාධිපති ඇල්ලේ ගුණවංශ හිමි ඇතුළු සංඝයාවහන්සේලා, හිටපු පාර්ලිමේන්තු මන්ත්‍රීවරුන්, කලාකරුවන් ඇතුළු විශාල පිරිසක් සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=n1007092</link>
    <topic>එ.ජා. සංවිධානයේ කොළඹ කාර්යාලය වැසේ</topic>
    <author/>
    <content>එක්සත් ජාතීන්ගේ සංවිධානයේ කොළඹ කාර්යාලය වසා දමන ලෙස එහි කාර්ය මණ්ඩලයට එ. ජා. සංවිධානයේ මහ ලේකම්වරයා දැනුම් දී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=n1007094</link>
    <topic>බිලිඳු දැරියක විකිණීමේ සිද්ධියටසම්බන්ධ වෛද්‍යවරයා රිමාන්ඩ්</topic>
    <author>කුමුදු හෙට්ටිආරච්චි</author>
    <content>දින පහක් වයසැති බිලිඳු දැරියක රුපියල් හැත්තෑපන් දහසක මුදලකට විකිණීමේ සිද්ධියක් සම්බන්ධයෙන් අධිකරණයට ඉදිරිපත් කෙරුණු වෛද්‍යවරයකු ලබන 22වැනිදා තෙක් රක්ෂිත බන්ධනාගාර ගත කිරීමට කොළඹ කොටුව මහේස්ත්‍රාත් ලංකා ජයරත්න මෙනෙවිය ඊයේ (8) නියෝග කළාය.බිලිඳු දරුවන් මුදලට විකිණීමේ ගබ්සා සිදුකිරීමේ සිද්ධීන් ගණනාවක් සම්බන්ධයෙන් අධිකරණ කිහිපයක් විසින් නඩු පවරා ඇති බව කියන මෙම සැකකාර වෛද්‍යවරයා ජාඇළ ප්‍රදේශයේ ගබ්සා මධ්‍යස්ථානයක් වැටලීමේදී ජාඇළ පොලිසිය විසින් අත්අඩංගුවට ගෙන තිබුණි.දින පහක් වයසැති බිලිඳු දැරිය මුදලට විකිණීමේ සිද්ධිය සම්බන්ධයෙන් ජාඇළ රෝඩ් නිවාසපුර වත්තේ පදිංචි වලිමුනි ආරච්චිලාගේ ශාන්ත ලොකුබණ්ඩාර නමැති මෙම සැකකාර වෛද්‍යවරයා ඊයේ (08) කොටුව මහේස්ත්‍රාත් අධිකරණය වෙත ඉදිරිපත් කිරීමෙන් පසු එසේ රක්ෂිත බන්ධනාගාරගත කෙරුණි.මෙම බිලිඳු ජාවාරම හා සම්බන්ධ බව කියන සැකකාර වෛද්‍යවරයාගේ බිරිය යැයි පවසන කාන්තාව හා බිලිඳු දැරියගේ මව දැනට අධිකරණය ඇප මත මුදාහැර සිටිති. ළමා හා කාන්තා කාර්යාංශයට ලද තොරතුරක් මත දැරිය මිලට ගැනීමට යන මුවාවෙන් කොල්ලුපිටියේ ගාලු පාරෙහි පිහිටි නිවසකට වෙස්වලාගෙන ගිය පොලිස් නිලධාරියකු හා පොලිස් කාන්තාවක විසින් මුදල් නෝට්ටු ලෙස පෙනෙන අයුරින් කඩදාසි මිටියක් දැමූ ලියුම් කවරයක් සැකකාර වෛද්‍යවරයාගේ බිරිය යැයි පවසන කාන්තාවට දුන් පසු දරුවා සමඟ සිටි මව ඔවුන් වෙත යොමු කැර ඇති බව කියයි.ඉන්පසු තමන් පොලිස් නිලධාරින් බවට ඔවුනට හඳුන්වා දී සැකකාර කාන්තාවන් දෙදෙනා බිලිඳු දරුවකු මුදලට විකිණීමේ සිද්ධිය සම්බන්ධයෙන් අත්අඩංගුවට ගෙන තිබුණි. තැලමඩ ප්‍රදේශයේ පදිංචිකාරියක වූ දැරියගේ මව අතවරයකට ලක්වීමෙන් පසු මෙම දැරිය පේරාදෙණිය ශික්ෂණ රෝහලේ දී උපත ලබා ඇති බව කියයි.බිලිදු දැරියගේ මව දරුවා ලැබීමට ප්‍රථම ප්‍රතිකාර ලබා ගැනීම සඳහා මෙම සැකකාර වෛද්‍යවරයා වෙත ගොස් ඇති බවත්, දරුවා ඉපදුණු පසුව දරුවන් නොමැති යුවළකට දරුවා හදා ගැනීමට දිය හැකි බවට එම වෛද්‍යවරයා ලබාදුන් උපදෙස් මත කොල්ලුපිටියේ සිටි වෛද්‍යවරයාගේ බිරිය යැයි පවසන මෙම සැකකාරිය හමුවීමට පැමිණි බව දැරියගේ මව ළමා හා කාන්තා කාර්යාංශයට පවසා තිබුණි.එම නිවසේ දී දරුවා හදා ගැනීමට පැමිණි යුවළ හඳුන්වා දුන් බවත්, ඔවුන් පොලිස් නිලධාරින් බව පසුව දැනගත් බවත් පවසා ඇති දැරියගේ මව තම දරුවා මුදලකට විකිණීමට සූදානම් කැර සිටි බවක් තමන් නොදන්නා බවද එසේ දැන සිටියේ නම් කිසිසේත් කොළඹට නොඑන බවත් පවසා ඇත. බිලිදු දැරිය අධිකරණය මගින් ඇගේ මවගේ බාරයට පත්කැර ඇත.මෙම සිද්ධිය සම්බන්ධව ළමා හා කාන්තා කාර්යාංශය විසින් අත්අඩංගුවට ගැනීමට සොයමින් සිටි මෙම සැකකාර වෛද්‍යවරයා අධිකරණය වෙත ඉදිරිපත් කැර තිබූ අපේක්ෂිත ඇප අයදුමද අධිකරණය මගින් ප්‍රතික්ෂේප කැර තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=n1007095</link>
    <topic>ශ්‍රී ලංකාවේ අභ්‍යන්තර කටයුතුවලටඇඟිලි ගහන්න එ.ජා. සංවිධානයට බෑ</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ශ්‍රී ලංකාවේ අභ්‍යන්තර කටයුතුවලට ඇඟිලි ගැසීමට එක්සත් ජාතීන්ගේ සංවිධානයට කිසිදු අයිතියක් නැතැයි පලස්තීන රජය අවධාරණය කරයි. මෙරට සිටින පලස්තීන තානාපති ආචාර්ය අන්වර් එච්. අල්එගා මහතා අග්‍රාමාත්‍ය දි. මු. ජයරත්න මහතා පාර්ලිමේන්තු සංකීර්ණයේදී ඊයේ (08) හමුවූ අවස්ථාවේ එසේ ප්‍රකාශ කෙළේය. ජාත්‍යන්තර වශයෙන් ශ්‍රී ලංකාවට එල්ලවන ඕනෑම බලපෑමකදී ඊට එරෙහිව සහාය ලබාදීමට තම රජය සූදානම් බවද හෙතෙම කීවේය.අපක්‍ෂපාති මධ්‍යස්ථ ආයතනයක් ලෙස පෙනී සිටින ජගත් සංවිධානය සැබැවින්ම බලවත් රටවල ඕනෑ එපාකම් අනුව ක්‍රියාකරමින් සිටින බවද ඒ මහතා සඳහන් කළේය. පලස්තීනය තුළ ඊශ්‍රායල විසින් මුදා හරින ලද බිහිසුණු කෲර ක්‍රියා සම්බන්ධයෙන් සොයා බලන ලෙස කරන ලද ඉල්ලීමට මෙතෙක් ප්‍රතිචාර නොදැක්වූ ජගත් සංවිධානය ඉල්ලීමක් නොමැතිවම ශ්‍රී ලංකාවේ ප්‍රශ්න ගැන සොයා බැලීම ගැටලු සහගත බවද හෙතෙම පැවසීය.තීතයේ සිටම ශ්‍රී ලංකාව සමඟ දැඩි මිත්‍රත්වය ගොඩනඟා ගනිමින්, සෑම ප්‍රශ්නයකදීම එකට සිටීම ගැන පලස්තීනයට ශ්‍රී ලංකාවේ ස්තූතිය පිරිනමන බව අගමැති දි. මු. ජයරත්න මහතා ප්‍රකාශ කළේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=n1007096</link>
    <topic>ජනසභා ලේකම් තනතුරු සඳහාසම්මුඛ පරීක්‍ෂණ ලබන මාසේ</topic>
    <author>අනුර ප්‍රේමලාල්</author>
    <content>ජන සභා ලේකම් තනතුරුවලට බඳවා ගැනීම සඳහා සම්මුඛ පරීක්ෂණ ඉදිරි මාසය තුළ පැවැත්වීමට රජය තීරණය කර තිබේ.මේ සම්බන්ධයෙන් ඊයේ ( 8 ) ප්‍රවෘත්ති දෙපාර්තමේන්තුවේ පැවැති මාධ්‍ය හමුවකදී අදහස් දැක්වූ ආර්ථික සංවර්ධන කටයුතු පිළිබඳ නියෝජ්‍ය ඇමැති ලක්ෂ්මන් යාපා අබේවර්ධන මහතා සඳහන් කළේ මේ වනවිට ජනසභා ලේකම් තනතුරු සඳහා 36000ක් අයැදුම් පත් ලැබී තිබෙන බවත් මේ පත්වීම් අදියරෙන් අදියර ලබාදෙන බවත්ය.ප්‍රාදේශීය ලේකම් කොට්ඨාස මට්ටමින් සම්මුඛ පරීක්ෂණ පැවැත්වීමට කටයුතු යොදා ඇති බවත් පළාත් පාලන පනත සංශෝධනය කර පළාත් පාලන බල ප්‍රදේශ නම් කරන තුරු, කොපමණ සංඛ්‍යාවක් බඳවා ගන්නේ දැයි තීරණය කළ නොහැකි බවත් නියෝජ්‍ය ඇමැතිවරයා පැවසීය.ග්‍රාමීය ආර්ථිකය ශක්තිමත් කිරීම පිණිසත්, වත්මන් රජයේ වැඩපිළිවෙළ සාර්ථක කර ගැනීම පිණිසත්, ජන සභා ලේකම් තනතුරුවලට උපාධිධාරිහු බඳවා ගැනෙති.මේ උපාධිධාරීන්ට විශේෂ පුහුණුවක් ලබා දී ග්‍රාමීය මට්ටමින් සිටින රාජ්‍ය හා රාජ්‍ය නොවන නිලධාරීන් සංවර්ධන කාර්යන් වෙනුවෙන් සම්බන්ධිකරණය කෙරේ. ජනසභා ලේකම්වරුන්ගේ කාර්ය භාරය එය වන බව අබේවර්ධන මහතා පැවසීය. ජන සභාවල සභාපතිධූරය ඒ වසමේ පළාත් පාලන මහජන නියෝජිතයාටද ලේකම්ධූරය උපාධිධාරියාටද හිමි වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=n1007097</link>
    <topic>සීයා මරා පිච්චුවැයිමුනුබුරන් දෙදෙනෙක්වසරකට පසු දැලේ</topic>
    <author/>
    <content>තම සීයාගේ ගෙල කපා ඝාතනය කර සිරුර පිළිස්සු බවට සැකපිට මුනුබුරන් දෙදෙනකු සිද්ධිය වී වසරකට පසු රත්නපුර පොලිසිය මගින් අත්අඩංගුවට ගෙන ඇත.ජංගම දුරකථනයක් සොරකම් කිරීමේ සිද්ධියක් මෙම ඝාතනයට හේතුවී ඇතැයි පොලිස් පරීක්ෂණවලදී අනාවරණය විය. මියගිය තැනැත්තාගේ දුරකථනය සොරා ගැනීම ගැන ඔහු පොලිසියට යන බව පැවසීම නිසා එදින රාත්‍රී මෙම ඝාතනය සිදුකර ඇතැයි රත්නපුර පොලිසිය වසරක් තිස්සේ කළ පරීක්ෂණවලදී හෙළිවී තිබේ.පසුගිය වසරේ මැයි මස 3 වැනිදා රාත්‍රී ඝාතනය සිදුකර ඇතැයි පොලිසිය කියයි. කිරිඇල්ල ගල්ලෙන්දොළ දිගාන කන්ද පදිංචි ඩී. ඇම්. චන්ද්‍රපාල (89) මහතා ඔහුට අයත් වෙළෙඳ සල තුළදී මරණයට පත්ව තිබුණි. මියගිය තැනැත්තාගේ සිරුර සම්පූර්ණයෙන්ම පිළිස්සී ගොස් තිබූ බව පොලිසිය කියයි. මොහුගේ වෙළඳසලේ කාමරයක ඇඳක සිරුර තිබුණි.එම ඇඳ අසලම විදුලි හීටරයක් විදුලි ස්වීචයකට ඇතුළු කර එම ස්වීචය ක්‍රියාත්මක කර තිබූ බව විමර්ශනවලදී හෙළිවිය. රත්නපුර පොලිසියේ පොලිස් පරීක්ෂක යූ. එස්. මායාදුන්න මහතා ඇතුළු නිලධාරීන් සිදුකළ මූලික විමර්ශන වලදී මෙම අබිරහස් මරණය ගැන පොලිසියට සැක මතුවිය. විදුලි කාන්දුවක් නිසා පිළිස්සීමෙන් මෙම මරණය සිදුවූ බව පෙන්වීමට සැකකරුවන් උත්සහ කර තිබූ බව පොලිසිය කියයි.ලේ බින්දු තැවරුනු පුටුවක් සහ ලේ ගෑවුණු මේස පිහියක්ද වෙළඳසලේ තිබියදී රත්නපුර පොලිසිය මගින් සොයා ගෙන තිබිණි. 89 හැවිරිදි මෙම පුද්ගලයා ඝාතනය කිරීමට කිසිදු හේතුවක් නොමැතිවීම පොලිස් පරීක්ෂණවලදී පැහැදිලි විය. රත්නපුර පොලිසියේ අපරාධ විමර්ශන අංශයේ පොලිස් පරීක්ෂක ර්‍ථනරත්න මහතා වසරක් පුරා මෙම මිනීමැරුමේ සුලමුල සොයමින් ලුහුබඳිමින් උපක්‍රමශීලීව කටයුතු කිරීම නිසා සැකකරු අයියා - මලෝ දෙදෙනා නීතියේ රැහනට කොටු කර ගැනීමට හැකිවූ බව පොලිසිය කියයි.සැකකරුවන්ගේ ළඟම ඥාතීන් අතර ඇතිවූ ගැටුමකදී හෙළිවූ තොරතුරු මත ඔවුන් දෙදෙනා අත්අඩංගුවට ගැනීමට හැකිවිය. සැකකාර අයියා මලෝ දෙදෙනා රත්නපුර මහේස්ත්‍රාත් අධිකරණයට ඉදිරිපත් කිරීමෙන් පසු රක්ෂිත බන්ධනාගාර ගත කර ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=n1007098</link>
    <topic>අපහාස චෝදනා ගොනු කරන්නශ්‍රේෂ්ඨාධිකරණයෙන් නීතිපතිට නියෝග</topic>
    <author/>
    <content>නෙල්කා මැදගෙදර“ජනාධිපතිගෙන් අධිකරණයට බලපෑම්” යන ශීර්ෂ පාඨය සහිත ලිපියක් පළ කළ “ලංකා ඉරිදා සංග්‍රහය” පුවත් පතට එරෙහිව අධිකරණයට අපහාස කිරීමේ චෝදනා සකස් කරන ලෙස ශ්‍රේෂ්ඨාධිකරණය නීතිපතිවරයාට ඊයේ (08) නියෝග කෙළේය.එම චෝදනා කෙටුම්පත සති දෙකකදී අධිකරණයට ඉදිරිපත් කරන ලෙසද නියම කළේය.එසේම මේ පුවත පළ කිරීමේ සිද්ධිය සම්බන්ධයෙන් වහාම පරීක්ෂණයක් පවත්වා එම වාර්තාව සතියක දී අගවිනිසුරුවරයා වෙත ලබාදෙන ලෙස අපරාධ පරීක්ෂණ දෙපාර්තමේන්තුවට නියෝග කරන ලදී.එම පුවත මඟින් අධිකරණයට අපහාස කළ බවට කළ කරුණු විමසීමකදී ශ්‍රේෂ්ඨාධිකරණය මේ නියෝග කෙළේය.අගවිනිසුරු අශෝක ද සිල්වා, නිමල් ගාමිණී අමරතුංග, කේ. ශ්‍රී පවන් යන ශ්‍රේෂ්ඨාධිකරණ විනිසුරු මඩුල්ල මේ කරුණු විමසීම සිදු කළහ.ඉකුත් ජුනි මස 27 වැනිදා “ලංකා ඉරිදා සංග්‍රහය” පුවත් පත ඉහත ශීර්ෂ පාඨය යටතේ ලිපියක් පළ කර ඇත. එමඟින් අධිකරණයට අපහාස කිරීම සම්බන්ධයෙන් දඬුවම් නොකිරීම සඳහා ඊයේ (08) ශ්‍රේෂ්ඨාධිකරණයෙහි පෙනී සිටින ලෙස එහි කර්තෘ චන්දන සිරිමල්වත්ත සහ ලිපියෙහි නම සඳහන් ජගත් ගුණතිලක යන අයට නියෝග කරමින් ශ්‍රේෂ්ඨාධිකරණයෙහි උපදෙස් මත එහි රෙජිස්ටාර්වරිය නොතීසි යවා තිබිණි.ඒ අනුව එහි කර්තෘවරයා අධිකරණය හමුවෙහි පෙනී සිටියේය.ඔහු වෙනුවෙන් පෙනී සිටි නීතිඥ ජේ. සී. වැලිඅමුණ මහතා කරුණු දක්වමින් එම ලිපිය ආරූඪ නමකින් ලියා ඇති අතර එවැනි පුද්ගලයකු සත්‍ය වශයෙන්ම නොමැති බව කීය. එබැවින් අධිකරණයෙහි කැඳවීම අනුව එවැනි පුද්ගලයකුට අධිකරණයට ඉදිරිපත් විය නොහැකි බව හෙතෙම කීය.එසේම මේ සිදුවීම සම්බන්ධයෙන් තමන්ට උපදෙස් ලබාගැනීමට අවශ්‍ය බැවින් ඒ සඳහා කල් ලබා දෙන ලෙස හෙතෙම ඉල්ලා සිටියේය. ඒ අනුව එම කරුණු විමසීම මේ ජූලි මස 21 වැනිදා තෙක් කල් තැබීමට ශ්‍රේෂ්ඨාධිකරණය තීරණය කෙළේය.අධිකරණය කළ දැනුම් දීමකට අනුව අධිකරණයට සහාය පළ කිරීම සඳහා ශ්‍රී ලංකා නීතිඥ සංගමයෙහි සභාපති ෂිබ්ලි අසීස් සහ හිටපු සභාපති ඩබ්ලිව්. දයාරත්න මහත්වරු අධිකරණයට පැමිණ සිටියහ.ශ්‍රේෂ්ඨාධිකරණයේ දැනුම් දීම අනුව නීතිපති මොහාන් පීරිස් මහතා අධිකරණයට පැමිණ සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=n1007099</link>
    <topic>ශ්‍රී ලංකා ජනපති මැදිහත් වී මාලදිවයින්අර්බුදය විසඳීම මේ රටට ගෞරවයක්</topic>
    <author/>
    <content>මාලදිවයිනේ පැවැති අර්බුදකාරී දේශපාලන වාතාවරණයට අවශ්‍ය විසඳුම ලබාදීමට ශ්‍රී ලංකා ජනාධිපති මහින්ද රාජපක්ෂ මහතාට හැකිවීම මිතුරකු සහ අසල්වාසියකු වශයෙන් ශ්‍රී ලංකාවට මහත් ගෞරවයක් බව ශ්‍රී ලංකා විදේශ කටයුතු අමාත්‍යාංශය නිවේදනයක් නිකුත් කරමින් කියා සිටී.එම නිවේදනයේ වැඩිදුරටත් මෙසේ ද සඳහන් වෙයි.ජනාධිපති මහින්ද රාජපක්ෂ මහතා පසුගියදා (7) මාලදිවයිනේ සුහද චාරිකාවක නිරත විය. මේ අවස්ථාවේදී ශ්‍රී ලංකා ජනාධිපතිවරයා මාලදිවයින් ජනාධිපති මොහොමඩ් නෂීඩ්, විපක්ෂ නායක අහමඩ් තස්මීන් අලී, අගවිනිසුරු හා කතානායක හා හිටපු ජනාධිපති මයුම් අබ්දුල් ගයුම් යන මහත්වරුන් හමුවී සාකච්ඡා පැවැත්වීය.මීට අමතරව විපක්ෂයේ සහ ආණ්ඩු පක්ෂයේ මන්ත්‍රීවරුන් රැසක්ද එහිදී මුණගැසිණි. මාලදිවයින් ප්‍රධාන පෙළේ ව්‍ය්‍යාපාරිකයෝ කීපදෙනෙක්ද ජනාධිපතිවරයා හමුවී සාකච්ඡා කළහ.මේ අනුව මාලදිවයින් රජය සහ විරුද්ධ පක්ෂය දැනට පවත්නා අර්බුදය විසඳා ගැනීමට සාකච්ඡා ආරම්භ කර ඇත. දැනට උද්ගත වී තිබෙන මූලික ප්‍රශ්න පිළිබඳව ඉදිරියටත් සාකච්ඡා පැවැත්වීම සඳහා රජයේ සාමාජිකයන් තිදෙනෙකුගෙන් හා විපක්ෂයේ සාමාජිකයන් තිදෙනෙකුගෙන් සමන්විත කමිටුවක් පිහිටුවා ගැනීමටද එරට පක්ෂ විපක්ෂ නියෝජිතයෝ ශ්‍රී ලංකා ජනාධිපතිවරයා ඉදිරියේ එකඟවූහ.මේ කමිටුව කැබිනට් අමාත්‍යවරුන් පත්කිරීම හා ව්‍යවස්ථාදායකයේ කටයුතු ක්‍රමානුකූලව පවත්වාගෙන යාම වැනි වැදගත් කරුණු පිළිබඳව සාකච්ඡා කරනු ඇත.ශ්‍රී ලංකා ජනාධිපති මහින්ද රාජපක්ෂ මහතාට අමතරව විදේශ කටයුතු ඇමැති මහාචාර්ය ජී. එල්. පීරිස්, පාර්ලිමේන්තු මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග යන මහත්වරුද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=n10070910</link>
    <topic>මංගල, අධිකරණයට අපහාස කළැයිඅලුත්කඩේ උසාවි භූමියේ විරෝධතාවක්</topic>
    <author>රෝෂන් තුෂාර</author>
    <content>අයවැය විවාදයේදී අධිකරණයට අපහාස වන පරිදි විපක්ෂයේ එජාප මන්ත්‍රී මංගල සමරවීර මහතා කළ ප්‍රකාශයට විරෝධය පළ කරන උද්ඝෝෂණ ව්‍යාපාරයක් කොළඹ අළුත්කඩේ ශ්‍රී ලංකා නීතිඥ සංගම් කාර්යාලය ඉදිරිපිට දී ඊයේ (08) දහවල පැවැත්විණි.නීතිඥ සංගම් ඒකාබද්ධ එකමුතුවක් සංවිධානය කැර තිබූ මෙම උද්ඝෝෂණයට ශ්‍රී ලංකා නිදහස් නීතිඥ සංවිධානය හිටපු ඇමති රෝහිත බෝගොල්ලාගම, පාර්ලිමේන්තු මන්ත්‍රී චන්දි වීරක්කොඩි මහතා හා නීතිඥවරු විශාල පිරිසක් සහභාගි වූහ.අධිකරණ ඇමති අතාවුද සෙනවිරත්න මහතාද උද්ඝෝෂණය අතරතුර එම ස්ථානයට පැමිණියේය.“ මංගල සමරවීරගේ ප්‍රකාශය හෙළා දකිමු “. “ මංගල ජාත්‍යන්තර ප්‍රජාවට උඩගෙඩි දෙයි “ මැයෙන් සඳහන් පෝස්ටර් හා බැනර් ප්‍රදර්ශනය කරමින් නීතිඥවරු උද්ඝෝෂණයේ නියැලිනි. ව්‍යවස්ථාදායක හා පාර්ලිමේන්තු වරප්‍රසාදවලට මුවා වී අධිකරණයට අපහාස කිරීම, අධිකරණය විවේචනය කිරීම සාමාන්‍ය මහජනතාව හැටියට පිළිකුළෙන් යුතුව හෙලා දකින බව විරෝධතා කරුවෝ පැවසූහ.අධිකරණය විවේචනය කිරීම පොදු මහජනතාව අධිකරණයට දක්වන ගෞරවය කෙලසීමක් බවත්, ජනතාව අධිකරණයෙන් ඉවත් කරන ක්‍රියාදාමයක් බවත් ඔවුහු ‘ දිනමිණ’ට පැවසූහ. අධිකරණ අමාත්‍යාංශ අයවැය ශිර්ෂ විවාදය නොවුනු අවස්ථාවක මංගල සමරවීර මහතා කළ ප්‍රකාශය අයවැය - විවාදයට අදාළ නොවන රටේ සංවර්ධන වැඩ පිළිවෙළකට අදාළ නොවන අනුචිත කතාවක් බව ශ්‍රී ලංකා නිදහස් නීතිඥ සංවිධානයේ සභාපති ජනාධිපති නීතිඥ ඩී. පී. මෙන්ඩිස් මහතා පැවැසීය.එම ප්‍රකාශය ශ්‍රී ලංකා විරෝධී ජාත්‍යන්තර බලවේගවලට උඩගෙඩි දෙන හා බෑන් කී මූන් පත් කිරීමට යන උපදේශක මණ්ඩලයට උපකාරි වන නීතියේ ආදිපත්‍යයට පටහැනි පහත් ප්‍රකාශයක් බවද මෙන්ඩිස් මහතා පැවැසීය.අධිකරණයේ ස්වාධීනත්වය හෑල්ලුවට ලක්කරමින් විනිශ්චයකාරවරුන්ගේ නම් සඳහන් කරමින්, අධිකරණයට චෝදනා කිරීම හෙළා දකින බව විරෝධතාවට එක්වූ පාර්ලිමේන්තු මන්ත්‍රී චන්දිම වීරක්කොඩි මහතා පැවැසීය.ශ්‍රී ලංකාවේ විධායක බලයට හා විධායකයට මඩ ගසමින් අධිකරණය අපහාසයට හෑල්ලුවට ලක්කරමින් සමරවීර මහතා කළ ප්‍රකාශයට විරෝධය පළ කිරීම සඳහා වන මෙවන් උද්ඝෝෂණ රට පුරා පවත්වන බව සංවිධානයේ ලේකම් චම්පානි පද්මසේකර මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=n10070911</link>
    <topic>රැකියා ලබාදීමට මුදල් ලබා ගත්තැයි සැකකාරිය 22 වැනිදා තෙක් රිමාන්ඩ්</topic>
    <author>කුමුදු හෙට්ටිආරච්චි</author>
    <content>ශ්‍රී ලංකා වරාය අධිකාරියේ හා ග්‍රාම සේවා නිලධාරි තනතුරු ලබාදිය හැකි බව පවසමින් ගම්බද තරුණයන් මුලාකැර මුදල් වංචා කළ සැකකාරියක් ලබන 22 වැනිදා තෙක් රක්ෂිත බන්ධනාගාරගත කිරීමට කොළඹ කොටුව මහේස්ත්‍රාත් ලංකා ජයරත්න මෙනෙවිය ඊයේ (08) නියෝග කළාය. රත්නපුර ශ්‍රීපාද මාවතේ පදිංචි චන්ද්‍රිකා හෙට්ටිආරච්චි බණ්ඩාර නැමති සැකකාරිය එසේ රක්ෂිත බන්ධනාගාරගත කෙරුණි.ශ්‍රී ලංකා වරාය අධිකාරියේ රියදුරු, කම්කරු රැකියා හා ග්‍රාම නිලධාරි තනතුරු ලබාදෙන බව පවසා සැකකාරිය මුදල් රුපියල් දෙලක්ෂ අසූහත් දහසක් ලබාගත් බවට තරුණයන් සිවු දෙනෙකුගෙන් ලද පැමිණිලි මත කොල්ලුපිටිය පොලිසිය විසින් පරීක්ෂණ පවත්වා මෙම සැකකාරිය අත්අඩංගුවට ගෙන තිබුණි.රැකියා ලබා ගැනීම සඳහා කොල්ලුපිටිය සුපිරි වෙළෙඳ සංකීර්ණයක් තුළදී පැමිණිලිකාර තරුණයන් මෙම සැකකාරියට ඉහත මුදල ලබාදී ඇති බව පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=n10070912</link>
    <topic>විනය පරීක්‍ෂණයට නාවොත්ඒක පාර්ශ්වික තීන්දුවක්</topic>
    <author>නිරූෂි විමලවීර</author>
    <content>එජාප පුත්තලම දිස්ත්‍රික් මන්ත්‍රී පාලිත රංගේ බණ්ඩාර මහතාට පහර දීමේ සිද්ධිය සම්බන්ධයෙන් පැවැත්වෙන විනය පරීක්‍ෂණයට පාර්ශ්වකරුවන් නොපැමිණියහොත් හෙට (10 දා) ඒ පිළිබඳ ඒක පාර්ශ්වික තීන්දුවක් ගැනීමට එක්සත් ජාතික පක්‍ෂය තීරණය කර තිබේ.පාලිත රංගේ බණ්ඩාර මහතාට පහර දී බරපතළ තුවාල සිදුකළ බවට චෝදනා ලැබ සිටින එජාප පළාත් සභා මන්ත්‍රී ශාන්ත අබේසේකර මහතා විනය කමිටුව හමුවට පසුගිය අවස්ථාවලදී සහභාගි නොවිණි.මේ හේතුවෙන් ජූනි 28 දා නිමකිරීමට නියමිතව තිබූ විනය පරීක්‍ෂණය මාස ගණනකින් ප්‍රමාද වී තිබේ.නීතිඥ හරේන්ද්‍ර සිරිවර්ධන මහතාගේ සභාපතිත්වයෙන් යුතු ත්‍රි පුද්ගල නීතිඥ මඩුල්ලක් මේ විනය පරීක්‍ෂණ විභාග කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=n10070913</link>
    <topic>ෆොන්සේකාගේ පෙත්සම විභාගයට ගැනීම කල් තබයි</topic>
    <author>නෙල්කා මැදගෙදර</author>
    <content>විශ්‍රාමික ජෙනරාල් සරත් ෆොන්සේකා මහතා යුද හමුදා නීතිය යටතේ අත්අඩංගුවට ගෙන රඳවා තබා ගැනීමට එරෙහිව ගොනු කළ මූලික අයිතිවාසිකම් පෙත්සම විභාගයට ගැනීම සැප්තැම්බර් මස 27 වැනිදා තෙක් කල් තැබීමට ශ්‍රේෂ්ඨාධිකරණය ඊයේ (08) තීරණය කෙළේය.පෙත්සම්කරුවන් පෙත්සමට අදාළව ගොනු කළ ප්‍රතිවිරෝධතා තමන්ට මෙතෙක් නොලැබුණු බවට නීතිපතිවරයා ඇතුළු වගඋත්තරකරුවන් අධිකරණයට දැනුම්දීමෙන් අනතුරුව මෙලෙස පෙත්සම කල් තැබිණි.එම ප්‍රති විරෝධතා ඉකුත් මැයි මස 25 වැනිදා වගඋත්තරකරුවන් වෙත ලියාපදිංචි තැපෑලෙන් යැවූ බව පෙත්සම්කරුවන්ගේ නීතිඥවරු අධිකරණයට දැනුම් දුන්හ.පෙත්සමට අලුතින් ගොනුකරන ඕනෑම ලිපියකට හෝ ඇමුණුමක් සම්බන්ධයෙන් ප්‍රතිඋත්තර ගොනු කිරීම සඳහා නීතිපතිවරයා මෙහිදී අවසර ඉල්ලා සිටියේය.ඒ අනුව සියලු වගඋත්තරකරුවන්ට ඒ සඳහා අවසර දෙන බව ශ්‍රේෂ්ඨාධිකරණය මෙහිදී සඳහන් කෙළේය.අගවිනිසුරු අශෝක ද සිල්වා, නිමල් ගාමිණී අමරතුංග, කේ. ශ්‍රී පවන් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම කැඳවන ලදී.අනෝමා ෆොන්සේ්කා, නව ප්‍රජාතන්ත්‍රවාදී සන්ධානයෙහි ලේකම් නීතිඥ ශාමිලා පෙරේරා සහ විශ්‍රාමික ජෙනරාල් සරත් ෆොන්සේකා විසින් මෙම පෙත්සම ඉදිරිපත් කර තිබුණි.යුද හමුදාපතිවරයා, යුද හමුදාවේ කොළඹ ආරක්ෂාව පිළිබඳ ස්ථානාධිපති මේජර් ජෙනරාල් සුමිත් මානව, ආරක්ෂක අමාත්‍යාංශ ලේකම් ගෝඨාභය රාජපක්ෂ මහතා, යුද හමුදා පොලීසියේ ප්‍රධානී බ්‍රිගේඩියර් විජේසිරි සහ නීතිපතිවරයා පෙත්සමෙහි වගඋත්තරකරුවෝ වෙති.ෂිබ්ලි අසීස් සහ රොමේෂ් ද සිල්වා යන ජනාධිපති නීතිඥවරු පෙත්සම්කරුවන් වෙනුවෙන් පෙනී සිටියහ.නීතිපති මොහාන් පීරිස් සමඟ නියෝජ්‍ය සොලිසිටර් ජෙනරාල් එස්. රාජරත්නම්, රජයේ නීිතිඥ නෙරිල් පුල්ලේ යන මහත්වරු සහ ජනාධිපති නීතිඥ එස්.එල්. ගුණසේකර සහ සංජීව ජයවර්ධන, මනෝජ් බණ්ඩාර යන නීතිඥවරු වගඋත්තරකරුවන් වෙනුවෙන් පෙනී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=n10070914</link>
    <topic>මට්ටක්කුලිය පොලිසියට පහර දුන්සැකකරුවෙක් හඳුනා ගැනේ</topic>
    <author>සිරිසේන රාජපක්ෂ</author>
    <content>පසුගිය සෙනසුරාදා සවස මට්ටක්කුලිය පොලිසියට එල්ල කළ ප්‍රහාරය සම්බන්ධයෙන් අත්අඩංගුවට ගෙන සිටි සැකකරුවන් තුන් දෙනෙකු ඊයේ (08) හඳුනාගැනීමේ පෙරෙට්ටුවකට ඉදිරිපත් කරන ලදුව එක් සැකකරුවකු සාක්ෂිකරුවන් සිවු දෙනෙකු විසින් හඳුනා ගන්නා ලදී.කොළඹ අතිරේක මහේස්ත්‍රාත් ඇලෙක් රාජා මහතා ඉදිරියේ මෙම හඳුනාගැනීමේ පෙරෙට්ටුව පැවැත්වූ අතර සාක්ෂිකරුවන් හැටියට පොලිස් නිලධාරීන් තුන්දෙනකු සහ එක් පොලිස් සහායකුද ඉදිරිපත් වී තිබිණ. ප්‍රදේශයේ ප්‍රබල කුඩු ජාවාරම්කරුවන් අත්අඩංගුවට ගිය අවස්ථාවේ ඇතිවූ සිද්ධියක් මෙම ගැටුමට මුල්වී ඇතැයි වාර්තා විය.හඳුනාගත් ඇන්තනි නමැත්තා පසුව කොළඹ අලුත්කඩේ අංක 56 උසාවියට ඉදිරිපත් කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=n10070915</link>
    <topic>පොලිස් වෙස් ගෙන සූදුපොළක්කොල්ල කෑ හමුදාවේ 3ක් දැලේ</topic>
    <author>බණ්ඩාරගම සමූහ</author>
    <content>පොලිස් වෙස්ගෙන පිටකෝට්ටේ එපිටමුල්ල දෙමලවත්ත ප්‍රදේශයේ අවමඟුල් නිවසක පැවැත් වූ සූදු පිටියක සිටි පිරිසට පහරදී මුදල් කොල්ලකා පලා යාමට තැත් කළ යුද හමුදා සෙබලුන් පිරිසෙන් තිදෙනෙකු ජීප් රථයත් සමග අත්අඩංගුවට ගත් බව මිරිහාන මූලස්ථාන පොලීසිය කියයි. අත්අඩංගුවට ගත් පිරිස අතර විශේෂ කාර්ය බලකා සෙබළෙක් හා රියදුරෙක් වන බව පොලීසිය කියයි. අනෙක් සැකකරුවන් පලාගොස් ඇත.මෙම සැකකරුවන්ගෙන් කිහිප දෙනෙකු දෙමලවත්තේ අවමඟුල් උත්සවයට සහභාගි වීමේදී මුදල් යහමින් ගැවසෙමින් තිබූ සූදුපොළ දැක ඒ බව තවත් කිහිප දෙනෙකුට පවසා ඒ ආසන්නයේ ස්ථානයකින් මත්පැන් පානය කිරීමෙන් අනතුරුව ජීප් රථ දෙකකින් පැමිණ පහරදී මෙම සූදුපොළ වටලා ඇති බව පොලිසිය කළ පරීක්ෂණවලදී හෙළි වී ඇත. මෙම කොල්ලයට ආ සියලුම අය යුද හමුදාවට සම්බන්ධ පිරිස් බවට තොරතුරු ලැබී ඇති බව පවසන පොලීසිය ඔවුන් කොළඹ ප්‍රදේශයේ ජ්‍යෙෂ්ඨ හමුදා නිලධාරියකුගේ යටතේ සේවය කරන පිරිසක් බව හෙළි වී ඇත.පලාගිය පුද්ගලයන් හා ජීප් රථය අත්අඩංගුවට ගැනීම සඳහා මිරිහාන මූලස්ථාන පොලීසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=n10070916</link>
    <topic>හොර මත්පැන් තොගයක් සමඟසැකකරුවෙක් අත්අඩංගුවට</topic>
    <author>නිමල් රාජපක්ෂ</author>
    <content>ජාඇල දෑලතුර ප්‍රදේශයේ වගුරු බිමක පවත්වාගෙන ගිය මත්පැන් පෙරණ ස්ථානයක් වටලා රුපියල් දස ලක්ෂයක් වටිනා මත්පැන් තොගයක් සමඟ එක් සැකකරුවකු ජාඇල සුරාබදු නිලධාරින් අත්අඩංගුවට ගෙන ඇත.සුරාබදු නිලධාරින් ඔරු දෙකක ආධාරයෙන්ද කිලෝමීටර් එකහමාරක් දුර මඩවගුරේ ගොස් කඩොලාන අස්සේ පවත්වාගෙන ගිය මත්පැන් නිෂ්පාදනාගාරය කොටුකරගෙන ඇත.මෙහිදී ගෝඩා ලීටර් 1800 ක්, කසිප්පු ස්ප්‍රීතු මිලිලීටර් 30000 ක්, බැරල් 10 ක්, දඟරයක් අත්අඩංගුවට ගත් බව ජාඇල සුරාබදු ස්ථානාධිපති ආර්. ඒ. ඩී. ඉන්ද්‍රනාත් මහතා පැවැසීය.අත්අඩංගුවට ගත් සැකකරු කණුවන මහේස්ත්‍රාත් ජයකී ද අල්විස් මහත්මිය වෙත ඉදිරිපත් කිරීමෙන් පසු සැකකරුට රුපියල් 40,000/- දඩ මුදලක් ගෙවන ලෙස නියම කළාය.ජාඇල සුරාබදු අධිකාරි කීර්ති පෙරේරා, ස්ථානාධිපති ආර්. ඒ. ඩී. ඉන්ද්‍රනාත්, පරීක්ෂකවරුන් වන රාජපක්ෂ, වල්පොල ලොකුබාලසුරිය, සැරයන් මේජර් ඩයස්, නියාමකවරුන් වන වරකාගොඩ, චන්ද්‍රසේන සම්පත් යන නිලධාරිහූ මෙම වැටලීම සිදුකළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=r1007094</link>
    <topic>අරෝග්‍යා පදනමෙන්ආබාධිතයන්ට උපකරණ</topic>
    <author>මහරගම විශේෂ - වේහැල්ලේ පියතිලක</author>
    <content>දඹදිව වන්දනාවේ යෙදී සිටියදී රිය අනතුරකින් ආබාධිත වූ උනපාන අරියධම්ම හිමියෝ, අරෝග්‍යා ආබාධ සහිත වූවන් සඳහා වන පදනම පිහිටුවාගෙන ආබාධිත වූවන්ගේ සුබසාධනය සඳහා සමාජ සත්කාර වැඩවල නිරත වෙමින් සිටී.එම උත්සවය පතිරගොඩ නාලන්දාරාමයේදී පසුගියදා සිදුකෙරිණි.ආබාධිත වූවන්ට ස්වයං රැකියා ආධාර සහ පුහුණුව ලබාදීම බතික් කර්මාන්තයෙන් ජීවත්වන පිරිසකට ඒ සඳහා අවශ්‍ය උපකරණ සහ භාණ්ඩ ලබාදීමත් එදින සිදු කෙරිණි.පොළොන්නරුව, මොනරාගල, ඇඹිලිපිටිය ප්‍රදේශවල ආබාධිත රෝගීන්ට රෝදපුටු, අත්වාරු, කිහිලිකරු උපකරණ ලබාදුන්නේය.දෘශ්‍යාබාධිත පවුල් හතරකට ස්වයං රැකියා ආරම්භ කිරීමට මුදල් පරිත්‍යාග කිරීමද මෙහිදී සිදු විය.ස්වයං රැකියා ආරම්භ කිරීමට මුදල් පරිත්‍යාග ලබාදුන් අතර එම පවුල්වල දරු දැරියන් සඳහා රෙදිපිළි පරිත්‍යාගයක් ද සිදු කෙරිණ.මේ පදනම මගින් ඉදිකිරීමට යෝජිත ස්නායු රෝහලට සහාය විය හැකි පින්වතුන්ට උන්වහන්සේ ඇරයුම් කර සිටිති.අධ්‍යක්ෂ උනපාන අරියධම්ම හිමි, නාලන්දාරාමය, පතිරගොඩ, මහරගම ලිපිනයෙන් අරෝග්‍යා පදනම පිළිබඳ තොරතුරු ලබාගත හැකියි.මේ අවස්ථාවට විහාරාධිපති ශාස්ත්‍රපති තලපත්පිටියේ පුණ්‍යාලෝක, ශාස්ත්‍රපති ඕමාරේ පුණ්‍යසිරි හිමිවරු සහ පදනමේ විදේශ ලේකම් තුසිත වීරවර්ධන, භාණ්ඩාගාරික ගාමිණී දහනායක ආබාධිත සම්බන්ධීකාරක පී. ඒ. ගුණවර්ධන, කථිකාචාර්ය අමිත කුමාර කීල්ස් ආයතනයේ නිරෝෂා ගමගේ මහත්ම මහත්මීහු ද සහභාගි වූහ.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=r1007091</link>
    <topic>වගකිවයුත්තෙක් නැති පාණදුර මධ්‍යමබස් නැවතුම්පළසංවර්ධනය කරන්නේ කවදාද?</topic>
    <author>පාණදුර සමූහ කපිල සෝමරත්න</author>
    <content>පාණදුර මධ්‍යම බස් නැවතුම්පළ වැසි දිනවලට මඩ වගුරක් වී ඇත. බස් නැවතුම්පළට නුදුරුව තිබෙන නිවාස සංකීර්ණයේ වැසිකිළිවල අපවිත්‍ර ජලය කාණුවක් දිගේ ගලා එන්නේ බස් නැවතුම් පළටය.මේ බස් නැවතුම් පළ ලංකා ගමනා ගමන මණ්ඩලයෙන් හෝ බස්නාහිර පළාත් සභාවෙන් නඩත්තු කරන්නේ නැත. බස්නාහිර පළාත් සභාව වෙළෙඳ කුටි වලින් අයබදු ලබාගන්නවා පමණි.බස් නැවතුම්පළ භූමියේ වළවල් හෑරී කළුගල් කැබලි මතුවී ඇත.වසර ගණනාවකින් බස් නැවතුම්පළ ගොඩනැඟිල්ල අලුත්වැඩියා කිරීමට බස්නාහිර පළාත් සභාවේ මාර්ග සංවර්ධන අධිකාරිය හෝ නාගරික සංවර්ධන අධිකාරිය පියවර ගෙන නැත.ගොඩනැගිල්ලේ ඇති වෙළෙඳ සල් බස්නාහිර පළාත් සභාව බද්දට දී බදු මුදල් වාර්ෂිකව ලබාගනී.ඉකුත් මාසයේදී ගමනා ගමන ඇමැතිවරයා හා නියෝජ්‍ය ඇමැති වරයාද බස් නැවතුම්පළ පරීක්ෂා කිරීමට ලක් කළද පලක් වී නැත.බස් නැවතුම් පළේ වැසිකිළියද අවුරුදු ගණනාවකින් අලුත්වැඩියා කර නැත. වැසිකිළිය භාවිත කරන ජනතාවගෙන් මුදල් අය කරන්නේද පිටස්තර පුද්ගලයෙකි.දිනකට පෞද්ගලික හා ලංගම බස් රථ බොහෝ ගණනක් මේ බස් නැවතුම් පළෙන් ධාවනය වේ.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=r1007093</link>
    <topic>හොරණ බැල්ලපිටියේ කුඹුරුඅනවසරයෙන් ගොඩකරලා</topic>
    <author>බුලත්සිංහල විශේෂ</author>
    <content>හොරණ වෑවල හා බැල්ලපිටිය කුඹුරු රැසක් අයිතිකරුවන් අනවසරයෙන් ගොඩකර නිවාස තනමින් සිටින බව ප්‍රදේශවාසීහු කියති.ඇතැම් කුඹුරු අනවසරයෙන් ගොඩ කරමින් ගොඩනැගිලි තනමින් තිබුණද, ඒ පිළිබඳව ප්‍රදේශයේ ගොවි සංවිධාන මගින් අදාළ බලධාරින් දැනුවත් කළද ඔවුන් ඊට නිසි පියවර ගැනීමට පියවරගෙන නැතැයි ඔව්හු කියා සිටිති.මේ නිසා සුළු වර්ෂාවකදී පවා හොරණ අඟුරුවාතොට මාර්ගයේ රෝහල් හන්දිය, ශ්‍රීපාලි හන්දිය, බැල්ලපිටිය හන්දිය ජලයෙන් යටවන අතර, ජලය බැස යෑමට පැය ගණන් ගතවන බව කියති.ප්‍රධාන මාර්ගයේ දෙපස කාණු පද්ධතිය ක්‍රමානුකූලව සකස් කර නොමැති නිසා කාණු පද්ධතියේ තැනින් තැන අහුරමින් කොන්ක්‍රීට් ලෑලි බැඳ ඇති නිසාත්, ජලය බැස යෑමට කාණු ඉඩ නැති නිසාත් මාර්ගය හා අවට නිවාස ජලයෙන් යටවන බවද ප්‍රදේශවාසීහු කියති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=r1007095</link>
    <topic>පාදුක්ක පුස්වැලි පාලමේ ඉදිකිරීම් වැඩ එතැනමයි</topic>
    <author>බෝපේ සමූහ – යූ. ජී. තිලකරත්න</author>
    <content>පාදුක්ක හංවැල්ල මාර්ගයේ පාදුක්ක නගරයට නුදුරින් ඇති පුස්වැලි පාලම අබලන් වීම නිසා එය කඩා දමා ඒ වෙනුවට නව පාලමක් ඉදිකිරීමට 2001 වසරේ මුල්ගල තබා වැඩ අරඹුවත් මේ දක්වා එහි ඉදිකිරීම් වැඩ නිමකර නැත.දකුණු ප්‍රදේශයේ සිට නුවර ප්‍රදේශයටත්, ගාල්ල මාතර ප්‍රදේශයන්හි ජනතාව මේ පුස්වැලි පාලම හරහා කෙටි මාර්ගයක් ලෙස ගමන් කරති.පාදුක්ක පුස්වැලි පාලම හරහා ධාවනය කරනු ලබන වාහන සංඛ්‍යාව දැන් ඉතා අධිකය.හොරණ කාර්මික ජනපදය හා කළුතර කම්හල්වල බඩු ප්‍රවාහනය ද පාලමේ වැඩ අවසන් නොකිරීම නිසා ඇනහිට ඇත.පාසල් සිසුන්ටද මේ පාලමෙන් ගමන් කිරීමේදී සිදුවන ප්‍රමාදයෙන් ප්‍රශ්න රැසකට මුහුණ පෑමට සිදුව තිබේ.පසුගිය මැතිවරණ කාලයේදී පාලමේ වැඩ ඇරඹූ නමුදු මැතිවරණයෙන් පසු නැවත එය අක්‍රීය විය.රයිගම් කෝරළය පසුකර හේවාගම් කෝරළයට සම්බන්ධ වන දොරටුවක් බඳු පාදුක්කේ පුස්වැලි පාලම ඉදිකරන ලෙස මගීහු ඉල්ලති.2002 වසරේ ප්‍රවාහන සහ මහාමාර්ග ඇමැති ඒ. එච්. එම්. ෆවුසි මහතා විසින් පුස්වැලි පාලමේ වැඩ අරඹා ඇත.බෝපේ සමූහ</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=r1007096</link>
    <topic>දූවරුන් දෙදෙනා සලෙලුන්ට විකිණූ අම්මා ඇතුළු සැකකරුවෝ රිමාන්ඩ්</topic>
    <author>කොටදෙණියාව විශේෂ ඉන්දික නිශ්ශංක පරණවිතාන</author>
    <content>සැමියාග් මරණින් පසු 12, 9 වියැති දූ වරුන් දෙදෙනා සලෙලුන්ට විකිණූ අම්මා කෙනෙකු සහ තවත් සැකකරුවන් දෙදෙනෙකු රක්ෂිත බන්ධනාගාර ගතකිරීමට නියෝග කළ මිනුවන්ගොඩ මහේස්ත්‍රාත් ඛේමා ස්වර්ණාධිපති මහත්මිය 12 වියැති දැරියට සිවු වසරක් මුළුල්ලේ අතවර කළ බැව් කියන මිනුවන්ගොඩ පීල්ලවත්තේ මණික්කුගේ දයානන්ද සිල්වා යන අය අත් අඩංගුවට ගැනීමට වරෙන්තු කළාය.දැනට 6 වසරේ ඉගෙනුම ලබන වැඩිමල් දැරියට අතවර කිරීමට සැකකරු පටන්ගෙන ඇත්තේ ඇය අට වැනි වියේ පසු වෙද්දීය. පියාගේ යාළුකම ඔස්සේ ගෙදරට යාම් ඊම් කරමින් කාර්යයයේ නිරත වී පියා මියගිය පසු මවගේ අනුදැනුම ඇතිවම කරගෙන ගොස් ඇතැයි පොලිසිය කියයි. දැරියන් දෙදෙනාගෙන් ලබාගත් ප්‍රකාශ මත මව සහ සැකකරුවන් දෙදෙනෙකු මිනුවන්ගොඩ පොලිසිය අත්අඩංගුවට ගෙන අධිකරණය හමුවට පමුණුවන ලදී.වරෙන්තු කළ සැකකරුගේ ගුවන් ගමන් බලපත්‍රය අත්හිටුවන ලෙස ආගමන විගමන දෙපාර්තමේන්තුවටද අධිකරණය නියෝග කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=r1007092</link>
    <topic>කුස්වල වෙල්යායවගා කිරීමට පියවර</topic>
    <author>කටාන සමූහ – රංජිත් ලොකුපෝතාගම</author>
    <content>වගා නොකර අත්හැර දමා තිබූ කුස්වල වෙල්යාය මෙවර වගා කිරීමට සූදානම් කර ඇත.දඬුගම් ඔයට යාබදව පිහිටි මේ කුස්වල වෙල්යාය අතීතයේ දී සරුසාර අස්වැන්නක් ලබාදුන් වෙල් යායකි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=r1007097</link>
    <topic>මතුගම-අවිත්තාව මාර්ගයට අබලන් බස්රථ යොදලාලු</topic>
    <author>මීගහතැන්න සමූහ කුමාරදාස</author>
    <content>මතුගම ඩිපෝවෙන් පාලනය වන 428 මතුගම අවිත්තාව මාර්ගයේ ධාවනයට යොදා ඇත්තේ අබලන් බස් රථ දෙක තුනක් යැයි මගීහු පවසති.මගීන්ව දොරටුවල එල්ලාගෙන ධාවනය කරන මේ අබලන් බස් රථ ලිහිණියාකන්ද නගින්නේ මරුවාට අතවනමින් යැයි ප්‍රදේශවාසීහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=r1007098</link>
    <topic>හොරණ ග්‍රාම සේවා වසම් 35ක ප්‍රජා මණ්ඩල පිහිටුවයි</topic>
    <author>හොරණ සමූහ බන්ධුල ආර්. ගුලවත්ත</author>
    <content>හොරණ ප්‍රාදේශීය සභා බල ප්‍රදේශය තුළ පිහිටි ග්‍රාම සේවා වසම 85 න් වසම් 35 ක ප්‍රජා මණ්ඩල සමිති පිිහිටුවා ඇති අතර ඉතිරි වසම්වල ප්‍රජා මණ්ඩල සමිති ආරම්භ කරන්නට අවශ්‍ය කටයුතු සිදුකරමින් පවතින බව ප්‍රාදේශීය සභාවේ සභාපති යාමිත් චන්දන හතුරුසිංහ මහතා දිනමිණට පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=r1007099</link>
    <topic>මතුගම ලංගම ඩිපෝවේ ඇතැම් කොන්දොස්තරවරු රාජකාරියේදී හොර කරනවාලු</topic>
    <author>මතුගම සංචාරක</author>
    <content>මතුගම ලංගම ඩිපෝවට අයත් බදුරලිය අත්වැල්තොට, කෙළින්කන්ද දුෂ්කර මාර්ගවල ධාවනය වන බස්රථවල ප්‍රවේශපත්‍ර ඇතැම් කොන්දොස්තරවරු මගීන්ට නොදෙන බවට චෝදනා තිබේ.ඇතැම් බස් රථවල මගීන් තිහ හතළිහකට ටිකට් නොදී රැගෙන යති. ඇතැම් බස්වල ඩිපෝවෙන් නිකුත්කළ ප්‍රවේශ පත්‍ර පොතට අමතරව වෙනත් පරණ ටිකට් දී මුදල් ගනිති.ලංගම සභාපතිවරයා විසින් කරන ලද වැටලීම්වලින් පැරැණි ටිකට් නිකුත් කළ කෝන්දොස්තරවරයකු අල්ලා ගෙන ඇත. ටිකට් නොදී මුදල් ගැනීම, පැරැණි ටිකට් දීම, අඩු ගමන් ගාස්තු සහිත ටිකට් නිකුත් කිරීම් ආදී නොයෙක් වැරැදි එම කොන්දොස්තරවරු කරති.මේ සොරකම් නිසා ඩිපෝවට ලැබිය යුතු විශාල ආදායමක් අහිමිව යයි. ප්‍රධාන මාර්ගවල බස් ධාවනය අඩපන කරමින් අතුරු මාර්ගවල බස් දුවන්නේ මේ ජාවාරම්වලට සහාය දීමටදැයි මගීහු විමසති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=r10070910</link>
    <topic>කෙටේතැන්න කුණු ගොඩෙන්දැන් හානියක් නෑ</topic>
    <author>රක්වාන සමූහ රනිල් කුමාර</author>
    <content>‘මිහිපිට අපායක්වූ කෙටේතැන්න කුණුගොඩ’ මැයෙන් දිනමිණ පුවත් පතේ පළවුණු ප්‍රවෘත්තිය නිසා එහි කුණු දැමීම සම්පූර්ණයෙන්ම නවතා දමා ඇත.සබරගමුව ප්‍රධාන ඇමැති මහීපාල හේරත් මහතාගේ මැදිහත් වීමෙන් එම ස්ථානයේ කුණු දැමීම නතර කොට කුණු ගොඩ ඈතට ගෙන ගොස් එයට උඩින් පස් දමා වසා ඇත. ඒ සම්බන්ධයෙන් ප්‍රධාන ඇමැතිවරයාට ස්තූතිවන්ත වෙන බව කෙටේතැන්න පදිංචි අයි. ජී. ශ්‍රියානි මහත්මිය කීවාය.දිනමිණ පුවත්පතට අපි ස්තුතිවන්ත වෙනවා යැයි කෙටේතැන්න පදිංචි සිත්ති ජෙයිමා මහත්මිය කීවාය.ජනතාවට ගැටලුවක් වුණ මිහිපිට අපායක් බඳුව පැවති කෙටේතැන්න කුණුගොඩ ඉවත් කර පරිසරය සුරකින්න ක්‍රියා කිරීම අපි අගය කරනවා යැයිද ඇය පැවසුවාය.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=r10070911</link>
    <topic>සහල් මිලපහළට</topic>
    <author>දූනගහ සමූහ</author>
    <content>මේ දිනවල මරඳගහමුල සහල් වෙළෙදපොළේ මිල ගණන් අඩුවෙමින් පවතී. සම්බා සහල් කිලෝවක තොගමිල රුපියල් 54,00යි. සිල්ලර මිල රුපියල් 57.00යිනාඩු සහල් කිලෝවක තොගමිල රුපියල් 43.00යි. සිල්ලර මිල රුපියල් 45.00යි.සුදු කැකුළු කිලෝවක තොග මිල රුපියල් 43.00යි. සිල්ලර මිල රුපියල් 45.00යි රතු කැකුළු කිලෝවක තොග මිල රුපියල් 45.00යි. සිල්ලර මිල රුපියල් 47.00යි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=s1007091</link>
    <topic>අපේ රටේ ජාතිභේද ඇති කළේ දේශපාලනඥයන් හා මාධ්‍ය මිස ජනතාව නොවෙයි</topic>
    <author>පි‍්‍රන්ස් ගුණසේකර හා ජගත් ගුණවර්ධන</author>
    <content>අපේ රට තුළ ද්‍රවිඩ, සිංහල හා මුස්ලිම් වශයෙන් ජාති භේද ඇති කෙළේ ඇතැම් දේශපාලනඥයන් හා සමහර මාධ්‍යවේදීන් මිස රටේ ජනතාව නොවන බව ටෙස්ට් පිටියෙන් සමුගැනීමට බලාපොරොත්තුවෙන් සිටින මුත්තයියා මුරලිදරන් ඊයේ පැවැසීය.“මා නේවාසිකාගාරයක හැදුණු වැඩුණු කාලයක් තිබුණා. සිංහල, ද්‍රවිඩ, මුස්ලිම් මෙන්ම සෑම ජාතියකම යහළුවන් මට හිටියා. අපි හරිම එකමුතුයි. ක්‍රිකට් ක්‍රීඩාවේදී සෑම කඩුල්ලක්ම බිඳහෙලද්දී සියලුදෙනා අත්පොළසන් දුන්නා. එමෙන්ම සිංහ ධජය ලෙළදුන්නා. සාමාන්‍ය ජනතාව තුළ ජාතිබේදයක් නැති බව මා හොඳින්ම දන්නවා.” යැයි මුරලිදරන් පැවැසීය.ඔහු එසේ පැවැසුවේ වසර 18ක කාලයක් ක්‍රීඩා කිරීමෙන් අනතුරුව මේ මස 18 වැනිදා ගාල්ලේ දී ඉන්දියාව සමඟ පවත්වන තරගයෙන් පසු ටෙස්ට් පිටියෙන් සමුගන්නා බව නිලවශයෙන් දැනුම්දීම සඳහා කැදවූ මාධ්‍ය හමුවේදීය. මේ හමුව ටාජ් සමුද්‍ර හෝටලයේදී පැවැත්වුණි.මෙහිදී අදහස් දැක් වූ ලෝක පූජිත ටෙස්ට් ක්‍රිකට් ක්‍රීඩක මුත්තයියා මුරලිදරන් පැවැසුවේ ජනාධිපති මහින්ද රාජපක්‍ෂ මහතාට විශේෂ ස්තූතියක් පුද කරන බවයි. තම ක්‍රිකට් දිවියෙහි මුල්පුහුණුකරු සුනිල් ප්‍රනාන්දු මහතා ඇතුළු සියලු පුහුණුකරුවන්ට ද මව්පියන්, බිරිඳ ක්‍රිකට් ක්‍රීඩකයන්ට හා නිලධාරීන්ට මෙන්ම ක්‍රීඩා ලෝලීන්ටද ස්තූතිය පුදකරන බව හෙතෙම පැවැසීය.“ඉදිරියට එන තරුණ ක්‍රීඩකයන්ගේ අවස්ථාව මා නිසා නැති වෙනවා දකින්න කැමැති නෑ. අපට හොඳ දඟ පන්දු යවන්නන් තිදෙනෙකු ඉන්නවා. මට අවස්ථාව ලැබුණ නිසා මේ වගේ තැනකට එන්න ලැබුණා. අනිත් අයටත් ඉදිරියට එන්න දොරටු විවර කිරීම මගේ යුතුකමක්. ඒ නිසා මා ටෙස්ට් පිටියෙන් විශ්‍රාම ගන්නවා.”ඉන්දියාව සමඟ ටෙස්ට් තරග 3ක් පැවැත්වෙන හෙයින් ප්‍රථම තරගයෙන්ම විශ්‍රාම ගැනීම ටෙස්ට් කඩුලු 800 වාර්තා කිරීමට බාධාවක් වේවිදැයි මාධ්‍යවේදියෙකු නැගූ ප්‍රශ්නයකට පිළිතුරු දුන් මුරලිදරන් පැවැසුවේ 800 තමාට තවත් ඉලක්කමක් පමණක් බවයි.“මා විශ්‍රාම ගන්න කැමැති ශ්‍රී ලංකාව ජයගන්නා තරගයකදී . මට හොඳ විශ්වාසයක් තිබෙනවා සෑම දෙයක්ම සමුගන්නා තරගයේදී විශිෂ්ට ලෙස සිදුවේවි කියා” මුරලිදරන් පැවැසීය.මුත්තයියා මුරලිදරන් ශ්‍රී ලංකාව වෙනුවෙන් ටෙස්ට් තරග 132 කට සහභාගි වී කඩුලු 792 ක් බිඳහෙලමින් හා එක්දින තරග 337 කදී කඩුලු 515 ක් බිඳහෙළමින් ලෝක වාර්තාවකට හිමිකම් කියයි. මුරලිදරන් ටෙස්ට් පිටියෙන් සමුගත්තද එක්දින හා විස්සයි – 20 තරග වෙනුවෙන් ශ්‍රී ලංකාව නියෝජනය කිරීමට බලාපොරොත්තු වේ.“මගේ ක්‍රිකට් දිවියෙහි වඩාත්ම සතුටු දවස ’96 ලෝක කුසලානය දිනාගැනීමයි. නායක අර්ජුන හා උපනායක අරවින්දටත්, ක්‍රීඩකයන්ටත් මගේ ස්තූතිය හිමිකරනවා. එංගලන්තයට එරෙහිව ලෝඩ්ස් පිටියේදී ලබාගත් කඩුලු 16 මගේ ක්‍රීඩා දිවියට ආලෝකයක් වුණා. ලෝකයම කතා කළේ ඒ දක්‍ෂතාවයත් සමඟයි” මුරලි අතීතය සිහිපත් කළේය. මේ මාධ්‍ය හමුවේදී ශ්‍රී ලංකා ක්‍රිකට් නායක කුමාර සංගක්කාර පැවැසුවේ මුරලිට තමා ආදරය කරන්නේ ක්‍රිකට් ක්‍රීඩාවටත් වඩා ඔහුගේ පෞරුෂයට හා ගතිගුණවලට බවයි.“අපට මුරලි කෙනෙක් සොයා ගැනීම අපහසුයි. ඔහුගේ වටිනාකම මිල කරන්න බෑ. ඔහු නිසා ශ්‍රී ලංකාව ගැන හොඳ ප්‍රතිරූපයක් ජාත්‍යන්තරයට විශාල වශයෙන් ගියා.” ඔහු ශ්‍රී ලාංකේය සමාජයට විශේෂිත වූ කෙනෙක් සංගක්කාර පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=s1007092</link>
    <topic>අයර්ලන්තයටකඩුලු 5ක ජයක්</topic>
    <author>ඇම්ස්ට්‍රඩෑම් (ඒ. එෆ්. පී.)</author>
    <content>ජගත් ක්‍රිකට් කවුන්සිලයේ ලෝක ක්‍රිකට් ලීග් තරග මාලාවේ අවසන් මහා තරගයට සුදුසුකම් ලබා ගනිමින් කැනඩාව කඩුලු 5 කින් පරාජය කිරීමට පසුගිය වසරේ සූරතාව දිනූ අයර්ලන්තය සමත් විය.කැනඩා පිල ලකුණු 154 කට සීමා කළ අයර්ලන්තය තරගයේ ජය හිමි කරගනු ලැබුවේ ඕවර 10 ක් ඉතිරිව තිබියදීය.මේ වනවිට සහභාගි වූ තරග 4 ම ජය ගත් අයර්ලන්තය ප්‍රසාද ලකුණු 8 ක් ලබා ගනිමින් පෙරමුණේ පසුවන අතර තරග 3 ක් ජයගත් ස්කොට්ලන්තය දෙවැනි ස්ථානයේ පසුවෙයි. ඇෆ්ගනිස්ථානය තුන්වැනි ස්ථානය ද නෙදර්ලන්තයට සිවුවැනි ස්ථානයද හිමි වී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=s1007093</link>
    <topic>ක්‍රීඩා ඉතිහාසයේ මුද්දර ග්‍රන්ථ ජනපති සුරතට</topic>
    <author/>
    <content>ජාතික ඔලිම්පික් කමිටුව ක්‍රීඩාව තුළින් ශ්‍රී ලාංකීය අනන්‍යතාවය ජාත්‍යන්තරව ප්‍රචලිත කිරීම සඳහා ආරම්භ කොට ඇති වැඩසටහනට සමගාමීව අප රටෙහි ක්‍රීඩා ඉතිහාසය, ස්වාභාවික සෞන්දර්යය, සංස්කෘතිය හා සමාජ පසුබිම ඇතුළත් කොට නිකුත් කරන ලද මුද්දර ඇතුලත් ග්‍රන්ථ දෙකක් ජාතික ඔලිම්පික් කමිටුවේ සභාපති හේමසිරි ප්‍රනාන්දු මහතා විසින් පසුගියදා නිල වශයෙන් තැපැල් කෞතුගාරය විවෘත කරන අවස්ථාවේදී ජනාධිපති මහින්ද රාජපක්ෂ මහතා වෙත පරිත්‍යාග කරනු ලැබූ අයුරු. තැපැල් හා විදුලි සංදේශ අමාත්‍ය ජීවන් කුමාරණතුංග, නියෝජ්‍ය ඇමැති දුමින්ද දිසානයක හා බස්නාහිර ආණ්ඩුකාර අලෙවි මවුලානා යන මහත්වරු ද වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=s1007094</link>
    <topic>ශ්‍රී ලංකාව - සිංගප්පූරුවඅවසන් පූර්ව ගැටුම අද</topic>
    <author>පි‍්‍රන්ස් ගුණසේකර</author>
    <content>ආසියානු යොවුන් නෙට්බෝල් තරගාවලියේ ශ්‍රී ලංකාව හා සිංගප්පූරුව අතර අවසන් පූර්ව තරගය අද නවදිල්ලි නුවර ත්‍යාගරාජ් ක්‍රීඩා සංකීර්ණයේ ගෘහස්ථ ක්‍රීඩාංගණයේදී පැවැත්වේ.මේ තරගාවලියේ මූලික වටයේදී ශ්‍රී ලංකාව හා සිංගප්පූරුව අතර තරගයේදී ශ්‍රී ලංකාව ලකුණු 69 - 49 කින් පරාජයට පත් විය.ශ්‍රී ලංකාව මූලික වටයේදී තරග 5 කට සහභාගි වී තරග 3 ක් ජය ගත් අතර මලයාසියාවට ද ලකුණු 59 - 45 කින් පරාජය විය. ඉන්දියාවට එරෙහිව ලකුණු 47 - 34 කින්, තායිලන්තයට එරෙහිව ලකුණු 67 - 39 කින් හා හොංකොං පිලට එරෙහිව ලකුණු 60 - 33 කින් ශ්‍රී ලංකාව ජය වාර්තා කළේය.ශ්‍රී ලංකාව තරග 5 කදී ලකුණු 268 ක් ලැබූ අතර සිංගප්පූරුව ලකුණු 295 ක් ලබා ගත්තේය. සියලුම තරග ජය ගත් මලයාසියාව ලකුණු 395 ක් ලබාගෙන සිටී.ශ්‍රී ලංකාව අවසන් පූර්ව තරගයේදී සිංගප්පූරුව පරාජය කළහොත් මලයාසියාව හා ඉන්දියාව අතර තරගයෙන් ජයගන්නා කණ්ඩායම අවසන් මහා තරගයේදී මුණගැසේ. පසුගිය ආසියානු යොවුන් නෙට්බෝල් තරගාවලියේ සූරතාව මලයාසියාව දිනාගත් අතර අනුසූරතාව ශ්‍රී ලංකාවට හිමිවිය.ආසියානු නෙට්බෝල් තරග ඉතිහාසයේ ප්‍රථම වරට ඉන්දියාව අවසන් පූර්ව වටයට පිවිසීම විශේෂත්වයකි. ඉන්දියාව 2008 වසරේ අවසන් ආසියානු යොවුන් නෙට්බෝල් තරගාවලියේදී 7 වැනි ස්ථානයට පත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=s1007095</link>
    <topic>මධ්‍යම මලල ක්‍රීඩා සූරතාව වලල රත්නායක විදුහලට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මධ්‍යම පළාත් මලල ක්‍රීඩා තරගාවලියේදී ජ්‍යෙෂ්ඨ බාලක සහ බාලිකා කණ්ඩයම් සූරතා දෙකම වලල ඒ රත්නායක විදුහල දිනාගත් අතර කනිෂ්ඨ බාලක කණ්ඩායම් සූරතාව මහනුවර ත්‍රිත්ව විදුහල දිනාගත් අතර කනිෂ්ඨ බාලිකා කණ්ඩායම් සූරතාව මහනුවර මහ මායා බාලිකා විදුහල දිනාගත්තේය.දින 4 පුරා පැවති මෙම තරගාවලියේ ත්‍යාග ප්‍රදානය අතිරේක අධ්‍යාපන අධ්‍යක්ෂක ඒ. ඇම්. තිලකරත්න මහතා ගේ ප්‍රධානත්වයෙන් පැවැත්විණි. තරගාවලිය බෝගම්බර ක්‍රීඩා පිටියේදී පසුගියදා අවසන්විනි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=s1007096</link>
    <topic>ශ්‍රී ලංකා සංචාරයෙන්සහීර් ඛාන් ඉවතට</topic>
    <author>නවදිල්ලිය (ඒ. එෆ්. පී)</author>
    <content>ශ්‍රී ලංකාව සමඟ පැවැත්වීමට නියමිත ටෙස්ට් තරගමාලාව සඳහා නම් කළ ඉන්දීය කණ්ඩායමේ ප්‍රවීණ වේගපන්දු යවන්නා වන සහීර් ඛාන් උරහිසේ ආබාධයක් හේතුවෙන් ඉවත් කරනු ලැබුවේය. සහීර් ඛාන් වෙනුවට රූක් මිතුන් නම් කළ බව ඉන්දීය ක්‍රිකට් පාලක මණ්ඩලය ප්‍රකාශ කළේය.31 හැවිරිදි සහීර් ඛාන් පසුගිය වකවානුව තුළ ඉන්දියාවෙන් බිහිවූ විශිෂ්ටතම වේග පන්දු යවන්නකු ලෙස සැළකේ. ඔහු ටෙස්ට් තරග 72 කට සහභාගි වී කඩුලු 242 ක් දවාගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=s1007097</link>
    <topic>මුරලි විස්මිත ක්‍රීඩකයෙක්</topic>
    <author>බර්මින්හැම් (ඒ. එෆ්. පී.)</author>
    <content>ටෙස්ට් පිටියෙන් විශ්‍රාම ගැනීමට මුත්තයියා මුරලිදරන් තීරණය කිරීම නිවේදනය වීමෙන් පසුව සිය අදහස් පළකළ ඕස්ට්‍රේලියාවේ මයිකල් ක්ලාක් මුරලිදරන් විස්මිත ක්‍රීඩකයෙක් ලෙස හඳුන්වමින් සිය ගෞරවය පුද කළේය. “මං හිතන්නේ මුරලි ටෙස්ට් පිටියෙන් සමුගන්නා බව ඇසුවාම ලොව පුරා පිතිකරුවන් සතුටට පත්වේවි. මොකද තවදුරටත් ඔහුට මුහුණ දීමට සිදුනොවන නිසා” ක්ලාක් ප්‍රකාශ කළේය.ටෙස්ට් සහ එක්දින පිටියේ වැඩිම කඩුලු ලාභියා වන මුරලිදරන්ට ටෙස්ට් කඩුලු 800 සීමාව සඳහා ඉතිරිව ඇත්තේ තවත් කඩුලු 8 ක් පමණි. ඉන්දියාව සමඟ පැවැත්වෙන ඔහුගේ අවසන් ටෙස්ට් තරගයේදී එම සීමාවට ළඟාවීමට ඔහුට හැකිවනු ඇතැයි ක්ලාක් විශ්වාසය පළ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=s1007098</link>
    <topic>ලෝක පාපන්දු සූරතා ඉතිහාසයස්පාඤ්ඤය අලුතින් ලියයි</topic>
    <author>ඩර්බන් (ඒ.එෆ්.පී)</author>
    <content>ජර්මනිය සමඟ පැවැති ලෝක කුසලාන පාපන්දු තරගමාලාවේ අවසන් පූර්ව තරගයේ දෙවැනි භාගයේදී ස්පාඤ්ඤයේ කාර්ලස් පුයෝල් රැස් කළ තරගයේ එකම ගෝලය නිසා තුන්වරක් ලෝක පාපන්දු කිරුළ දිනූ ජර්මනිය පරදවා ඉතිහාසයේ පළමු වතාවට අවසන් මහා තරගයට සුදුසුකම් ලබා ගැනීමට ස්පාඤ්ඤය සමත්විය.යුරෝපා පාපන්දු තරගමාලාවේ සූරයින් වන ස්පාඤ්ඤය, දෙවතාවක් ලෝක පාපන්දු තරගමාලාවේ අනු සූරයන් වන නෙදර්ලන්තය සමග 2010 පාපන්දු කිරුළ පතා ලබන ඉරිදා (11) ජොහැනස්බර්ග් නුවර පාපන්දු පිටියේ දී තරග වැදීමට නියමිතය.ලෝක පාපන්දු තරගමාලා ඉතිහාසයේ කිසිදු තරගයකදී මුහුණට මුහුණ ලා තරග නොවැදුණු ස්පාඤ්ඤය සහ නෙදර්ලන්තයේ මංගල හමුව අවසන් මහා තරගයකදී සිදුවනු ඇතැයි කිසිවකු බලාපොරොත්තු වූයේ නැත.ජර්මනියට එරෙහිව ස්පාඤ්ඤයේ පුයෝල් විසින් ගෝලය වාර්තා කරනු ලැබුවේ තරගයේ 73 වැනි මිනිත්තුවේදීය. ඒ වනතුරු දෙපිලම කරට කර තියුණු සටනක නිරත වෙමින් සිටියහ.ස්පාඤ්ඤයට මගේ සුභ පැතුම්. ඔවුන් මෙවර සූරතාව දිනනු ඇතැයි මං විශ්වාස කරනවා. පසුගිය වසර 3 – 4 කාලය තුළ ස්පාඤ්ඤය ලෝක පාපන්දු පිටියේ පෙරලිකාර කණ්ඩායමක් බවට පත්වුනා. “ ජර්මානු පිලේ පුහුණුකරු ජෝකිම් ලෝ තරගයෙන් පසුව ප්‍රකාශ කළේය.ජර්මානු පිලේ නැගී එන තරුව වූ තෝමස් මුලර් නොමැතිව තරග වැදුනු ජර්මානු කණ්ඩායමේ මිරොස්ලව් ක්ලෝස් වෙත දැඩි පීඩනයක් එල්ල වී තිබිණි. ස්පාඤ්ඤයේ තරග රිද්මයට අනුව තරගකාරීත්වයක් ලබාදීමට නොහැකිව පීඩනයට හසුවූ ජර්මානු පිලට 73 වැනි මිනිත්තුවේදී අවාසනාව උදාකර දීමට ස්පාඤ්ඤ පිලේ පුයෝල් සමත් විය.ස්පාඤ්ඤ පිල අවසන් තරගයට සුදුසුකම් ලැබීමත් සමග එරට උත්සවශ්‍රීයෙන් ඇළලී ගියේය. ලක්ෂ සංඛ්‍යාත ක්‍රීඩා ලෝලීහු ප්‍රීතිඝෝෂා නගමින් වීදි පුරා ඇවිද යන්නට පටන් ගත් බව එරට මාධ්‍ය සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=s1007099</link>
    <topic>23න් පහළ ක්‍රිකට් තරග 6ක් අද ඇරැඹේ</topic>
    <author>ෆවුස් මොහොමඩ්</author>
    <content>අවුරුදු 23 න් පහළ අන්තර් සමාජ යොවුන් ක්‍රිකට් තරගමාලාවේ පළමු කොටසේ දෙවැනි සතියේ තරග වටය අද (9) ආරම්භ වේ. තුන් දින තරගමාලාවක් ලෙස පවත්වනු ලබන මේ තරගමාලාවේ පළමු සතියේ තරග වටයේදී ජයග්‍රහණය හිමිකර ගනිමින් “ඒ” කාණ්ඩයේ පෙරමුණ ගැනීමට සමත්වූ බ්ලූම්ෆීල්ඩ් පිල, ඒ කාණ්ඩයේ දෙවැනි ස්ථානයේ පසුවන හලාවත මේරියන්ස් කණ්ඩායම සමග අද බ්ලූම්ෆීල්ඩ් පිටියේදී තරග වැදීමට නියමිතය. බී. ආර්. සී. පිල සහ මුවර්ස් පිල අතර තරගයද අද බී. ආර්. සී. පිටියේදී ආරම්භ වේ.පසුගිය සතියේදී ජයග්‍රහණය අත්කර ගත් රාගම ක්‍රිකට් සමාජය කෝල්ට්ස් පිටියේදී කෝල්ට්ස් කණ්ඩායම සමග අද තරග වදින අතර මොරටුව පිල සහ සීදුව රද්දොළුගම ක්‍රිකට් සමාජය අතර තරගය මොරටුවේදී ඇරැඹේ. එස්. එස්. සී පිල සහ සී. සී. සී. පිල එස්. එස්. සී. පිටියේදී තරග වදින අතර නාවික හමුදාව වැලිසර නාවික හමුදා පිටියේදී එන්. සී. සී. කණ්ඩායම සමග තරග වදිති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=s10070910</link>
    <topic>ශ්‍රී ලංකා - හොංකොං ඩේවිස් කුසලාන ටෙනිස් අද සිට</topic>
    <author>ප්‍රින්ස් ගුණසේකර</author>
    <content>ඩේවිස් කුසලාන ටෙනිස් තරගාවලියේ ශ්‍රී ලංකාව හා හොංකොං අතර තරගය අද ශ්‍රී ලංකා ටෙනිස් සංගම් මූලස්ථාන ක්‍රීඩාංගණයේ දී පැවැත්වේ.ආසියා - ශාන්තිකර කලාපයේ දෙවැනි කාණ්ඩයේ ක්‍රීඩා කරන ශ්‍රී ලංකාව මෙයට පෙර නවසීලන්තය සමග තරගය 3 – 2ක් ලෙස පරාජය වීම හේතුවෙන් එම කාණ්ඩයෙන් පහළට වැටීම වළක්වා ගැනීමට හොංකොං සමඟ තරගය අනිවාර්යයෙන් ම ජයගත යුතුව ඇත.හොංකොං වසර ගණනාවකදීම ආසියා ශාන්තිකර කලාපයේ 2වැනි කාණ්ඩයෙන් පහළට වැටී නොමැත. එහෙයින් හොංකොං - ශ්‍රී ලංකා තරගය උණුසුම් මුහුණුවරක් ගනු ඇතැයි විශ්වාස කෙරේ.ශ්‍රී ලංකාව හා හොංකොං අතර 1983 ශ්‍රී ලංකාවේ පැවැති ටෙනිස් තරගයකදී ශ්‍රී ලංකාවට ජය හිමි වූ අතර 1991 දී හොංකොංහි පැවැති තරගාවලියේ දී ශ්‍රී ලංකාව පරාජයට පත්විය. 2005 දී ද හොංකොං වෙතින් ශ්‍රී ලංකාව පරාජයට පත්විය.ශ්‍රී ලංකා පිලේ හර්ෂණ ගොඩමාන්න හා රජිව් රාජපක්ෂ පළපුරුදු ක්‍රීඩකයන් වන අතර 2002 සිට ඩේවිස් කුසලාන තරගවලට එක්ව ඇත. අමිරිත් රූපසිංහ 2006 දී පළමුවරට ඩේවිස් කුසලාන තරගවලට එක් වූ අතර දිනේෂ් කාන්තන් මෙවර ඩේවිස් කුසලාන තරගාවලියට මුල්වරට එක්වේ. ශ්‍රී ලංකා පිලේ කාර්ය නියමයක් නොමැති නායකයා ලෙස ආසිරි ඉද්දමල්ගොඩ නම් කර ඇති අතර එන්රිකෝ පිටේර්නෝ පුහුණුකරු ලෙස කටයුතු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=s10070911</link>
    <topic>වේල්ස් කුමර විදුහලට ජය</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>වේල්ස් කුමර විදුහලත් මොරටු විදුහලත් අතර පැවති අන්තර් පාඨශාලීය වයස අවුරුදු 15න් පහළ පලමු පෙළ ක්‍රිකට් තරඟයෙන් වේල්ස් කුමර විදුහල මොරටුව විදුහල පරදවා කඩුළු හයක ජයක් වාර්තා කළේ ය.තරඟයේ කැපී පෙනෙන සිදුවීම වූයේ වේල්ස් කුමර විදුහලේ අවිඳු ප්‍රනාන්දු ලකුණු 46 කට කඩුළු 6 ක් දවාලීමයි.මොරටු විදුහල - 185/9 - (ඕවර 45) ටි.යු.ටි.ප්‍රනාන්දු 55, ඩබ්.එච්.ඩී.ප්‍රනාන්දු 43, එල්.ඩී. සුලක්ෂණ 38, (අවිඳු ප්‍රනාන්දු 6/46)වේල්ස් කුමර - 186/4 - (ඕවර 38 - ) කුසල් මෙන්ඩිස් 84, බී.ඒ.සී.මෙන්ඩිස් 39, ජී.එන්.ජේ.ප්‍රනාන්දු නොදැවී 35,</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=s10070912</link>
    <topic>ජාතික මලල ක්‍රීඩා සූරතාවලියට අයැදුම්පත්</topic>
    <author/>
    <content>88 වන ජාතික මලල ක්‍රීඩා සූරතා තරගය අගෝස්තු මස 06, 07 සහ 08 යන දිනයන්හිදී දියගම මහින්ද රාජපක්ෂ ජාත්‍යන්තර ක්‍රීඩා සංකීර්ණයේදී පැවැත්වේ. ජ්‍යෙෂ්ඨ පිරිමි සහ කාන්තා වශයෙන් පැවැත්වෙන මෙම තරගය සඳහා සියලුම ජවන හා පිටිය තරග ඉසව්වන් ද නවතම ඉසව්වක් ලෙස මිටිය විසිකිරීම Hammer Throwපිරිමි ඉසව්වද ඇතුලත් කොට ඇත. අයදුම්පත් භාර ගැනීම 2010 ජුලි මස 16 වන දින අවසන් වේ. අයදුම්පත් ශ්‍රී ලංකා මලල ක්‍රීඩා සංගමය වෙත යොමු කළ යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=f1007091</link>
    <topic>රට විශාල ආර්ථික ඉදිරි පිම්මකට සූදානම්</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>2010 වසරේ ඉතිරි කාලසීමාව සඳහා ඉදිරිපත් වූ අය – වැය හා එය රටේ ඉදිරි ආර්ථික සංවර්ධන ක්‍රියාවලිය සමඟ ගැළපෙන ආකාරය ගැනත්; අය – වැය සම්බන්ධයෙන් විපක්ෂය ඉදිරිපත් කරන විවේචන ගැනත් වැඩබලන මුදල් අමාත්‍ය ආචාර්ය සරත් අමුණුගම මහතා සමඟ ‘දිනමිණ’ කළ සාකච්ඡාවකි මේ.* මෙවර අය – වැය පිළිබඳ කෙටි සමාලෝචනයක් කළ හැකි ද?ආණ්ඩුක්‍රම ව්‍යවස්ථාව යටතේ ඒකාබද්ධ අරමුදලෙන් රජයේ මුදල් වියදම් කිරීම සඳහා අවශ්‍ය අනුමැතිය පාර්ලිමේන්තුවෙන් ලබාගත යුතුයි. මේ ව්‍යවස්ථානුකූල අවශ්‍යතාව සම්පූර්ණ කිරීමට මුදල් අමාත්‍යවරයා විසර්ජන පනත නැත්නම් අය – වැය ලේඛනය පාර්ලිමේන්තුවට ඉදිරිපත් කරනවා. වියදම් කිරීම සඳහා මුදල් උපායගන්නේ කෙසේ ද යන්න එහි සඳහන් නොයෙක් ක්‍රම හරහා යම් යම් භාණ්ඩවල මිල උස් - පහත් කිරීම මඟින් ආදායම් ලබා ගැනීමත් අතීතයේ දී සිදුවුණා.නමුත්; අපි දියුණුවන රටක් හැටියට අය – වැයක් තනිකරම ඒ ආකාරයෙන් පවත්වා ගත යුතු නෑ. ස්ථාවර වියදමත් එක්කම ස්ථාවර ආදායමකුත් ලබාගන්න පුළුවනි. මෙවර අය – වැය ලේඛනය සම්ප්‍රදායානුකූල අය – වැය ලේඛනයකට වඩා වෙනස්. මොකද 2010 වර්ෂයේ මෙතෙක් මුදල් වියදම් කිරීම සිදුවුණේ අතුරුසම්මත ගිණුමකින් සහ ජනාධිපතිතුමාගේ නියෝග පරිදි ඒකාබද්ධ අරමුදලෙන්. ඒ අනුව ඉතිරි මාස කිහිපය සඳහා වියදම සහ ආදායම මීට අදාළයි.මුළු වර්ෂයක් තුළ කරන්න බලාපොරොත්තු වෙන වෙනස්කම් කරන්න වෙන්නෙ 2011 වර්ෂයේ දී කියන එක පැහැදිලියි. ඒ සඳහා පදනමක් සැපයීමකුත් මෙයින් සිදුවෙනවා.ලංකාවේ ආර්ථික තත්ත්වය ගැන කතා කරන විට ප්‍රධානම කාරණය තමයි යුද්ධය අවසන්ව තිබීම. එය එසේ මෙසේ ජයග්‍රහණයක් නෙවෙයි. කලාතුරකින් තමයි මේ ආකාරයට යුද්ධයක් තීරණාත්මකව අවසන් වෙන්නෙ. බොහෝ විට ඒවා ඇදෙමින් යනවා. ඒක තමයි ලෝක මට්ටමෙන් ගත්තාම පෙනෙන්න තියෙන්නේ.නමුත් දැන් අපි යුද්ධය අවසන් කර ඇති නිසා රටේ සංවර්ධනය ගැන ධයක් නැතිව යොමුවෙන්න පුළුවන්. මේ වසරේ දී 7%ක සංවර්ධන වේගයක් පවත්වා ගත්තා. ඉදිරි වර්ෂයේ එය 8% කිරීම අපේක්ෂාවයි. ඊළඟට ඉලක්කම් දෙකේ (10න් ඉහළ) සංවර්ධන වේගයක් අත්කරගැනීම අපේ ඉලක්කයයි.* 8% වට්ටමේ සිට 10% වැඩි ආර්ථික වර්ධන වේගයක් කරා යාම ප්‍රායෝගිකව සම්පූර්ණ කරගන්නෙ මොන ආකාරයට ද?එක නිකම්ම කරන්න බෑ. ඊට ආයෝජන අවශ්‍යයයි. රාජ්‍ය පෞද්ගලික හා සමූපකාර කියන ක්‍ෂේත්‍ර තුනේ ම ආයෝජන කළ යුතුයි. වසර 30ක පමණ කාලයක් උතුර – නැඟෙනහිර ප්‍රදේශවල නිෂ්පාදනය රටේ ජාතික නිෂ්පාදනයට එකතු වුණේ නෑ. ඒ ඔස්සේ එම ප්‍රදේශවල ජනතාවට ආදායමක් ලැබුණෙත් නෑ. ඒ කියන්නෙ රටේ ආර්ථිකයට එමඟින් සෙතක් වුණේ නෑ.නමුත් එල්. ටී. ටී. ඊ. ය එයින් ඵල ප්‍රයෝජන ලැබුවා. විදේශාධාරත් ලැබෙන අතරම එමඟිනුත් ඔවුන් මුදල් ඉපැයුවා. භාණ්ඩ මත බදු පැනවීම පවා ඔවුන් සිදු කළා. මේ නිසා ඇත්තට ම උතුර සහ නැඟෙනහිරට බදු නුහුරු දෙයක් නෙමෙයි. නමුත් දැන් ඒ ප්‍රදේශවල ජනතාව මත එවැනි බදු පැටවීමක් නෑ. උතුර – නැගෙනහිර ප්‍රදේශත් දැන් රටේ සංවර්ධනයට දායක වෙනවා.යටිතල පහසුකම් දියුණු කිරීමත් මේ සඳහා අවශ්‍යයයි. අපේ අරමුණ ග්‍රාමීය ප්‍රදේශවල නිෂ්පාදනය හා නාගරික වෙළෙඳපොළ අතර සක්‍රීය සම්බන්ධයක් ඇති කිරීම සඳහා මාර්ග පහසුකම් ආදිය දියුණු කිරීමයි. වෙනත් ක්‍ෂේත්‍ර ගැන වුණත් මේ කාරණය අදාළයි. ධීවර අංශයේ සංවර්ධනය සඳහා වරාය පහසුකම් නැංවීම අවශ්‍ය කරනවා. භාණ්ඩ අපනයනය සම්බන්ධයෙන් ගුවන්තොටුපොළ පහසුකම් පුළුල්වීමත් අවශ්‍යයයි. මේ විධියට අදාළ පහසුකම් ඉක්මනින් ලබා දීම ගැන රජය ක්‍රියාත්මකයි.ආයෝජකයන් දිරිගැන්වීම සඳහාත් යටිතල පහසුකම් නැංවීම ඉතාමත් වැදගත්. ඉහළ කොත්මලේ - නොරච්චෝලේ, කෙරවළපිටිය ආදී බලාගාර ව්‍යාපෘති බලශක්ති ක්‍ෂේත්‍රය තුළ ක්‍රියාත්මකයි. මොරගහකන්ද බහුකාර්ය යෝජනා ක්‍රමය ඉදිවෙමින් පවතිනවා. විදුලිබල ක්‍ෂේත්‍රයේ දියුණුවකින් තොරව සංවර්ධනය ගැන කතා කිරීම සිහිනයක් පමණයි. ඒ නිසා මේ ව්‍යාපෘති රටේ සංර්ධනයට විශාල රුකුලක්.* නමුත්; ආණ්ඩුවේ ණය බර විශාල වශයෙන් වැඩියි කියලා විපක්ෂයෙන් චෝදනාවක් තියෙනවා?ණය ලබාගන්නෙ නැතුව මේ ආයෝජන කරන්න, ආර්ථිකය දියුණු කරන්න බෑ. හැබැයි පැහැදිළිවම කියන්න ඕන අපි මේ සියලු ණය ගත්තෙ රජයේ ආර්ථික අරමුණු කරා යා හැකි යටිතල පහසුකම් හඳාගන්නයි. එහෙම නැතුව කන්න - බොන්න නෙවෙයි. ලබාගත් ණය මේ ව්‍යාපෘති සඳහා යෙදවීමෙන් ආණ්ඩුවට ලැබෙන්නෙ ආදායමක්. රජයේ බලාපොරොත්තුව අපේ ආදායම 17% කින් වැඩිකිරීම.විවිධ ක්‍රම මඟින් ආදායම ඉහළ නංවන්න පුළුවන්. බදු පැණවීමෙන් පමණක් එසේ කරන්නේ නෑ. ව්‍යාපාර ක්‍ෂේත්‍රය වර්ධනය වෙනකොට ඉන් යම් ප්‍රතිශතයක් රජයටත් බදු වශයෙන් ලැබෙනවා. ඒක පුද්ගල ආදායම ඇ. ඩො. 4000 දක්වා වැඩි කරන්න අපි බලාපොරොත්තු වෙනවා. 2004 දී එය ඇ. ඩො. 1062 යි. 2009 දී ඇ. ඩො. 2053 දක්වා ඉහළ ගියා. මේ ආර්ථික වර්ධනයේ ලකුණු.ඒක පුද්ගල ආදායම අපි අපේකෂා කරන ඉලක්කයට ගෙනියන්න රටේ විශාල ධනයක් රැස්විය යුතුයි. ඒ සඳහා ආයෝජන කිරීමේ දී පුද්ගලික අංශයේ සහභාගිත්වයත් අවශ්‍ය කරනවා.මොන මොන ක්‍ෂේත්‍ර සඳහා ඒ ආයෝජන යොමු කළ යුතු ද කියන එකත් මෙවර අය – වැයේ සඳහන්. එක් නිදසුනක් තමයි සංචාරක ව්‍යාපාරය. එමඟින් ඉක්මනින්ම මුදල් සොයාගන්නත් පුළුවනි. සාමාන්‍යයෙන් වසරකට සංචාරකයන් ලක්ෂ 5ක පමණ ප්‍රමාණයක් තමයි එන්නෙ. ඒත් මේ වසරේ පසුගිය කාලසීමාව තුළ සාර්ථක වර්ධනයක් පෙන්නුම් කරනවා. මෙම සංඛ්‍යාව ලක්ෂ 25 දක්වා වැඩිකරගැනීමට ක්‍රියාකරන්න කියලා තමයි ජනාධිපතිතුමා උපදෙස් දීල තියෙන්නෙ. එනම් දළ වශයෙන් පස් ගුණයක වර්ධනයක් සංචාරකයන්ගේ පැමිණීම අතින් අපේක්ෂා කරනවා.එජාපය තනිකරම පුද්ගලික අංශය කෙරෙහි විශ්වාසය තබා ක්‍රියාකළා. අපි එය සම්පූර්ණයෙන් ප්‍රතික්ෂේප කරනවා. අපි යෝජනා කරලා තියෙන්නෙ රාජ්‍ය අංශය සහ පුද්ගලික අංශය එක්ව යන ගමනක් කොළඹ වරාය පුළුල් කිරීමේ ව්‍යාපෘතිය අපි සාර්ථකව ක්‍රියාත්මක කරගෙන යනවා. පසුගියදා මුදල් නෝට්ටු මුද්‍රණය කරන ඩිලාරු සමාගම තම ව්‍යාපාර තවත් පුළුල් කළා. ඔවුන් 48% ආයෝජනයක් ඊට කළා. රජයට ලැබිය යුතු ආදායමත් මේවායින් ලැබෙනවා. රටේ ඉදිරි ගමනට මෙවැනි සහයෝගිතා ගමනක් අවශ්‍යයයි.* කෘෂිකාර්මික ක්‍ෂේත්‍රයේ වර්ධනය අදාළ කරගන්නෙ මොන ආකාරයට ද?නිදසුනක් ලෙස වී ගොවිතැන ගත්තොත්; පොහොර සහනාධාරය අපි දිගට ම ලබාදෙමින් තියෙනවා. යුද්ධය අවසන්වීම නිසා උතුර – නැඟෙනහිර වී ගොවිතැන යළිත් පටන් අරන් ඊළඟ කන්නයේ දී විශාල අස්වැන්නක් බලාපොරොත්තු වෙනවා. වී අස්වැන්න අතිරික්තයක් තියෙයි ‘පාන්’ කන්න අවශ්‍ය නෑ. තුන් වේලම බත් කන්න පුළුවන් එහෙම කරනවා නම් පාන් කන්න වැය කරන සල්ලි පිටරටට ඇදෙන්නෙත් නෑ.ඇයි අපි පිටරට ගොවියො, සමාගම් පොහොසත් කරන්නෙ? මේ වෙනස හරියට මාධ්‍යවත් පෙන්නල දෙන්නෙ නෑ. විශේෂයෙන් විරුද්ධ පක්ෂය මේ ගැන කතාවක් නෑ. ඔවුන් හඬ නඟන්නෙ පිටිම දෙන්න කියලා. පිටරට තිරිඟු වවන මිනිස්සු බත් කන්නෙ නෑනෙ. තිරිඟු නිෂ්පාදනය කරන රටවල භාණ්ඩයක් වන පාන් අපිට හුරුකළාට පස්සෙ අපි ඒකට යටවෙලා. මේ තත්ත්වය වෙනස් වෙන්න ඕන.මට යන්න තියෙන්නෙ රජය යුද්ධය හරියට කළා වගේ ම ආර්ථික යුද්ධය කිරීමේදීත් දැඩි තීරණ ගන්නවා .සේවා අංශය ගත්තාමත් විශාල වර්ධනයක් අපේ රටේ තියෙනවා. ලංකාවේ ජනගහනය මිලියන 20යි. මිලියන 14ක් ජංගම දුරකතන පරිහරණය කරනවා. පොඩි කාර්, යතුරු පැදි, ත්‍රිරෝද රථ කොපමණ තියෙනවාද? මේ සෑම දෙයක් ම ආර්ථික වර්ධනයේ ලකුණු.රට ස්වයංපෝෂණය කරා යද්දි විපක්ෂයට සටන් පාඨ නැතිවෙනවා.ඒ අයට තියෙන ප්‍රශ්නය ඒකයි. හොඳට හිතල බලන්න මේ අය – වැය ගෙනෙද්දි විපක්ෂ මන්ත්‍රීවරු පාර්ලිමේන්තුවේ අල්ලගෙන හිටපු බෝඩ්වල මොනවද තිබුණෙ කියලා? කා වෙනුවෙන් ද ඔවුන් පෙනී සිටියෙ කියලා? ඔවුන් හොඳට පෙන්නුවා තමන් අධිරාජ්‍යවාදයේ ගැත්තො කියලා. රනිල් වික්‍රමසිංහ මහත්තයගෙ කාලෙ කංකුං පවා පිටරටින් ගෙනාවා. අපි ඊට වෙනස් ගමනක යන්නෙ සිරිමාවෝ බණ්ඩාරනායක මැතිනියගෙ කාලයේ පටන් ම අපේ ආර්ථික ප්‍රතිපත්තිය දේශීයත්වයට නැඹුරු එකක්.* රට ආර්ථික සංවර්ධනය කරා යමින් තිබිය දී දක්නට ඇති සුබ ලකුණු මොනවාද?උද්ධමනය තනි ඉලක්කමකට ඇවිත් විදේශ සංචිත ඩොලර් බිලියන 6ක් දක්වා ඉතිහාසයේ පළමු වතාවට වර්ධනය වෙලා. බිලියන 6ක් 1% පොළියට අරගෙන එය බැංකුවල තැන්පත් කර 3.5% ක් අපි උපයනවා. රටේ ආර්ථික වර්ධන වේගය හොඳ මට්ටමක පවතිනවා. ඉදිරි කාලය තුළ එය ඉලක්කම් දෙකක අගයට ගෙන ඒම අපේ අපේක්ෂාව. ආසියානු කලාපයේ ඇතැම් රටවල් දැන් ඒ මට්ටමට ඇවිත් ඉන්නවා.මේ දේවල් දකිමින් ම තමයි විපක්ෂය, අපි ණය වෙනවයි කියන්නේ. අය – වැය පරතරය යම් මට්ටමක පවත්වා ගැනීමේ වරදක් නෑ. බොහෝ රටවල් එසේ කරනවා. ණය අරගෙන ඒවා සංවර්ධනය සඳහා යොදවනවා. රටක් දියුණුව කරා යනවා නම් ඒ ණය අනුපාතය අඩුවෙනවා. දළ දේශීය නිෂ්පාදිතයට 120ක් වූ අපේ ණය අනුපාතය දැන් 80 ට අඩුවෙලා. ඒකත් හොඳ ලකුණක්. රටේ ආදායම් තත්ත්වය යහපත් වන විට ණය අනුපාතය තවත් අඩුවෙනවා. අපේ ගමන් මඟ ඉතාමත් පැහැදිලියි.* මේ අය – වැය ජාත්‍යන්තර මූල්‍ය අරමුදල විසින් සකස් කළ එකක් බව විපක්ෂයේ චෝදනාවක්. මේ ගැන මුදල් අමාත්‍යවරයා ලෙස ඔබ මොකද කියන්නෙ?නෑ. එහි කිසිම සත්‍යතාවක් නෑ. අර්ථ ශාස්ත්‍රඥයෝ මුදල් අමාත්‍යාංශයෙ හිටියත්, මහ බැංකුවෙ හිටියත්, ජාත්‍යන්තර මූල්‍ය අරමුදලේ හිටියත්, ලෝක බැංකුවෙ හිටියත්, ආසියානු සංවර්ධන බැංකුවේ හරි පුද්ගලික බැංකුවල පර්යේෂණ ක්‍ෂෙත්‍රයෙ හරි හිටියත් කටයුතු කරන්නෙ අර්ථ ශාස්ත්‍රයට අනුවයි. ධ්ර්ජ්එක කියන්නෙ මුලු ලෝකයේ ම ආර්ථිකය පරිශීලනය කරන අය. ඔවුන් ලෝක ආර්ථිකය කඩාවැටෙන්න ඉඩදෙන්නෙ නෑ. ඉතා ම සහනදායි ණය ක්‍රමයකට අපිධ්ර්ජ්එකෙන් ඇ. ඩො. බිලියන 2.6ක ණයක් ගත්තා. එය කොටස් වශයෙන් ලැබෙනවා.අපි ඔවුන් එක්ක සංවාදයක යෙදෙනවා. දැන් මේ ණය දෙන ආයතන කොන්දේසි දුන්නෙ නෑ. විශේෂයෙන් සුබසාධනය පිළිබඳ, පුද්ගලීකරණය පිළිබඳ මහින්ද චින්තනයේ එන ප්‍රතිපත්ති මත තමයි අපි පිහිටා සිටින්නෙ. ඒ අදහස් මේ ආයතන පිළිඅරගෙන තියෙන නිසයි ණය මුදල අපට ලැබෙන්නෙ. විපක්ෂය කියන විධියට අය – වැයධ්ර්ජ් එක හැදුවා නම් මේකෙ පුද්ගලීකරණය තියෙන්න ඕන. වචනයක්වත් නෑ. රුපියලේ අනුපාතය පහළ දානවා කියලා තිබුණ ද? නෑ. වෙලා තියෙන්නෙ මේ අය – වැය කියවගන්නවත් ඔවුන්ට දැනුමක් නැති එකයි.හරියට බලන්නෙ නැතිව මොනව හරි කියනවා. 13 වෙනි සංශෝධනයට අනුව පළාත් සභා යටතේත් අධ්‍යාපනය - සෞඛ්‍ය ආදී ක්‍ෂේත්‍රවලට විශාල මුදලක් යෙදවෙනවා. ඒ ගැන බලන්නේ නැතුව මේවාට මුදල් කපලා කියලා කෑ ගහනවා. දැන් විපක්ෂයට එල්ලෙන්න වැලක් නැති නිසාධ්ර්ජ් වැලේ එල්ලිලා ධ්ර්ජ් එක කතාකරන්නෙ විපක්ෂය කියන දේවල් ගැන නෙවෙයි, ආර්ථික කළමණාකරණය ගැනයි. ඔවුන් ආර්ථික ප්‍රතිපත්ති භාරදෙන්නෙ අදාළ රටට. ඒ අය ප්‍රතිපත්ති හදන්න එන්නෙ නෑ. ඔවුන්ට අවශ්‍ය ආර්ථික කළමණාකරණය හරියාකාර වීමයි. ඒ දෙක අතර සමාන්තර ගමනක් යන්න බැරිනම් ඒ අය ඒ රටෙන් ඈත්වෙලා නිකම් ඉඳීවි. අපි එහෙම තැනකට වැටිල නෑ.* මේ අය – වැයෙන් රාජ්‍ය අංශයේ වැටුප් වැඩිවීමක්. සිදුවේ යැයි අපේක්ෂා කෙරුණා. එය සිදුවූයේ නෑ?රාජ්‍ය සේවකයන්ට මේ සහන 2011 දී ලැබෙන බව කිවහැකියි. ඒ නිසා ප්‍රශ්නය ඒකම නෙවෙයි. අපේ රටේ රාජ්‍ය සේවකයන් ලක්ෂ 12ක් ඉන්නවා. රාජ්‍ය සේවකයන් නොවන ලක්ෂ 60ක් විතර ඉන්නවා. රැකියා විරහිත පිරිසකුත් ඉන්නවා. ස්වයං රැකියා කරන අයත් ඉන්නවා.මේ රජය රාජ්‍ය සේවකයන්ව රකින රජයක්. එජාපය සැලසුම් කළේ මේ රාජ්‍ය සේවය දියකර හරින්න.නමුත් අපේ රාජ්‍ය සේවයත්, රාජ්‍ය සේවකයනුත් ශක්තිමත් කරන්න සැමවිටම ක්‍රියා කළා. ඉදිරියටත් එහෙමයි. ඒ අතරම රටේ ආර්ථිකය දියුණු වෙද්දි පුද්ගලික අංශය රාජ්‍ය අංශය අභිබවා යාමටත් ඉඩ තියෙනවා. ඒ නිසා අපට තියෙන අභියෝගය රාජ්‍ය අංශය මීට වඩා කාර්යක්ෂම කිරීම. එවිට ආර්ථික සංවර්ධනයේ ප්‍රතිලාභ ඔවුන්ටත් ලැබෙනවා. රටේ දියුණුවත් සමඟම රාජ්‍ය සේවකයනුත් දියුණු තත්ත්වයකට පත්වීම ඉදිරියේ දී සිදුවෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=f1007092</link>
    <topic>මගේ විනෝදාංශය දුප්පතුන්ට සේවය කිරීමයි</topic>
    <author>සංවාද සටහන විජයානි එදිරිසිංහ</author>
    <content>තම පුද්ගලික ධනය පොදුජන යහපත සඳහා යොදවන “වෙස්සන්තර වංශයේ” මහජන නියෝජිතයන් ගැන කතා කිරීම පුදුමය උපදවන සුළු කරුණකි. වර්තමාන පාර්ලිමේන්තුව නියෝජනය කරන දුමින්ද සිල්වා මන්ත්‍රීවරයා එවැන්නෙකි. නැතිබැරි අයට උදව් කිරීම ඇතැම් මහජන නියෝජිතයන් විලාසිතාවට සිදු කළද දුමින්ද සිල්වා මන්ත්‍රීවරයා ට මෙම යහපත් පුරුද්ද ඇතිවී තිබෙන්නේ පාසල් අවදියේ සිටය.වෘත්තියෙන් ව්‍යාපාරිකයකු වන ඒ මහතාගේ පවුල ද ව්‍යාපාරික පසුබිමක් සහිත එකකි. ව්‍යාපාරික කටයුතු පිළිබඳව උසස් අධ්‍යාපනය හදාරා ඇති ඒ මහතා බම්බලපිටිය ශාන්ත පීතර විදුහලේ හා රාජගිරිය ජනාධිපති විදුහලේ අධ්‍යාපනය හදාරා තිබේ. මෙවර පාර්ලිමේන්තුවට වැඩි මනාප ප්‍රමාණයක් ලබා තේරීපත් වූ දුමින්ද සිල්වා මහතා ඔහුගේ අලුත් මන්ත්‍රීධූරය, දේශපාලන හා පුද්ගලික ජීවිතය පිළිබඳව එබී බැලීමකි මේ.* ඔබ දේශපාලනයට පිවිසියේ කුමන අරමුණ සඳහාද?මම දේශපාලනයට පැමිණියත් නැතත් මහජනතාවට සේවය කිරීමයි මගේ අරමුණ වෙලා තිබෙන්නේ. දේශපාලනයට පැමිණීමට බොහෝ කාලයකට පෙර සිටයි මම නැතිබැරි ජනතාවට උදව් කරන්න ගත්තේ. මම ඔවුන්ට උදව් කළේ යමක් බලාපොරොත්තුවෙන් නෙමෙයි. මා කවදාවත් උපකාරයක් කරලා ප්‍රති උපකාරයක් බලාපොරොත්තු වුණේ නැහැ. අනෙක මම දේශපාලනයට පැමිණියේ මුදල් උපයාගන්න නෙවෙයි. මුදල් හම්බකිරීමේ චේතනාවක් තිබෙනවා නම් මේ වියදම් කරන මුදල් ඉතුරු කරගෙන පැත්තකට වෙලා ඉන්න තිබුණ. නමුත් මට එවැනි මුදල් ඉපයීමේ චේතනාවක් නැහැ. මම හැමදාම දුගී ජනතාව වෙනුවෙන් උදව් උපකාර කිරීමට සූදානම්ව සිටින කෙනෙක්.* ඔබේ පවුලේ දේශපාලන පසුබිම කොහොමද? පසුබිමක් තිබෙනවද?නැහැ. මගේ පවුලේ කිසිම කෙනෙක් දේශපාලනයට සම්බන්ධ වී නැහැ. මේ මගේ කැමැත්තෙන් ආ ගමනක්. මම දේශපාලනයට පිවිසීමට පෙර ව්‍යාපාරික කටයුතුවල නිරතවී සිටියා. දැන් ඒ ව්‍යාපාර කටයුතු තාත්තා බලාගන්නවා. මම දේශපාලනයට ආසයි. ඒ යම් කිසි වාසියක් බලාපොරොත්තුව නොවෙයි.* ඔබ දවසේ වැඩි කාලයක් ගත කරන්නේ දුප්පත් ජනතාව සමඟයි.මම දුප්පත් ජනතාව ආශ්‍රය කරන්නේ වෙනත් අය වගේ ලෝකෙට පේන්න නම් නෙවෙයි. දවසේ වැඩි වෙලාවක් යොදාගන්නේ දුප්පත් ජනතාවට සේවය කිරීමටයි. බස්නාහිර පළාතේ මගෙන් උදව්වක් නොලැබූ කෙනකු සිටිනවානම් ඒ සියයට පහක් හයක් වෙන්න ඕනෑ. මම දවසේ රාත්‍රී කාලය යොදාගන්නේ දුප්පත් ජනතාවගේ මළගෙවල්, අසනීප, කරදර, දාන ගෙවල්වල යාමටයි.ගංවතුරක් සුළි සුළඟක් හෝ එවැනි ආපදාවක් සිදු වී ඉන් හානියට පත් සෑම කෙනකුටම මම උදව් කරනවා. පසුගිය කාලේ එවැනි ආපදාවලට මුහුණ දුන් දස දසක් පමණ ගෙවල් තනා ගැනීමට අමුද්‍රව්‍ය ලබා දුන්න. වියළි ආහාර බෙහෙත් ද්‍රව්‍ය ලබා ගැනීමට මුදල්, ඇඳුම් පැළඳුම් ඇතුලු සියලු දේම ලබාදුන්නා. නිවසක් තනා ගැනීමට නොහැකි අන්ත අසරණම කිහිප දෙනකුට මගේ වියදමින් සම්පූර්ණ නිවසම තනා දී තිබෙනවා.විශේෂයෙන් බස්නාහිර පළාතේ දිළිඳු පවුල්වල පාසල් දරුවන් ලක්‍ෂ ගණකට පාසල් පොත් ලබාදීම මම බොහෝ කාලයක සිට කරගෙන එන විශාල ව්‍යාපෘතියක්. ඒ අතරින් දක්‍ෂ ඒ වගේම දිළිඳු අසරණ දරුවන් තෝරා ඔවුන්ට ශිෂ්‍යත්වයක් වශයෙන් ඉගෙනීමට සම්පූර්ණ මුදල් මාස්පතා ලබාදෙනවා.ඒ වගේම දුමින්ද සිල්වා පදනම මගින් රැකියා නැති තරුණ තරුණියන්ට රැකියා ලබාදීම, ස්වයං රැකියා සඳහා අධාර, ත්‍රීරෝද රථ, මහන මැෂින් ලබාදීම ඇතුලු ව්‍යාපෘති රැසක් ක්‍රියාත්මක කර තිබෙනවා.තවද මා මහ මැතිවරණයට තරග කර පාර්ලිමේන්තුවට පත්වී මේ මාස දෙක, තුන ඇතුළත තරුණ තරුණියන් 800 කට රැකියා ලබාදුන්නා. විශේෂයෙන් කොලොන්නාව ප්‍රදේශයේ වසර තිහකින්වත් විසඳී නොතිබූ ජල ප්‍රශ්නය අතිගරු ජනාධිපතිතුමාට කළ ඉල්ලීම මත දැන් විසෙඳමින් පවතිනවා. එම නව ජල යෝජනා ක්‍රමය සඳහා මිලියන 1200ක් ලැබී තිබෙනවා.එපමණක් නොවේ කොලොන්නාව ප්‍රදේශයේ සදාකාලික ගැටලුවක් වූ කුණු ප්‍රශ්ණය මගේ ඉල්ලීම මත එක්තරා සමාගමක් නොමිලයේ ප්‍රවාහනය කරදීම ආරම්භ කර තිබෙනවා. එය කොලොන්නාව ප්‍රාදේශීය සභාව හරහා රජයට විශාල මුදලක් ඉතිරිවීමක් බව කිව හැකියි.* ඔබ හොඳ බෞද්ධයෙක්...?ඔව්... නමුත් මට ආගම් භේදයක් නැහැ. අපි හැම කෙනකුගේ ලේ රතුපාටයි. මම බස්නාහිර පළාතේ පමණක් නොවේ රටේ ඕනෑම තැනක පිහිටි ආගමික ස්ථානවලට ආධාර උපකාර කර තිබෙනවා. විශේෂයෙන් පන්සල් පමණක් පන්සියයකට වැඩි ප්‍රමාණයකට ආධාර ලබාදී අලුත්වැඩියා කරදී තිබෙනවා.ඒ වගේම අසරණ මාපියන්ගේ වෛද්‍ය ප්‍රතිකාරවලට අවශ්‍ය මුදල්, ශල්‍යකර්ම සඳහා දුමින්ද සිල්වා පදනම මගින් ඉල්ලා සිටිනවා. එවැනි අවස්ථාවල ප්‍රමාණය ගැන මා බලන්නේ නැහැ. ඔවුන්ගේ අසරණකම පිළිබඳවයි බලන්නේ. විශේෂයෙන් දුමින්ද සිල්වා පදනම වෙත පැමිණි කෙනකු හිස් අතින් ආපසු යවන සිරිතක් නැහැ.සෑම වෙසක්, පොසොන් පෝයකටම මම කොළඹ දිස්ත්‍රික්කයේ දන්සල් සිය ගණනකට හාල් සහ වෙනත් අවශ්‍යතා ලබා දුන්නේ ඉතාමත් සතුටින් කිවතොත් එය නිවැරැදියි.දේශපාලන වාසි තකා මම මේ උදව් කරනවානම් කොළඹින් පිට මට ඡන්දය නැති ප්‍රදේශවල ජනතාවට මේවා ලබා දෙන්න අවශ්‍ය නැහැනේ. මට ඡන්දය දුන්නත් නැතත් දුප්පතාට අවංකව උදව් කිරීම මගේ සිරිතයි.* මේ තරම් ආධාර උපකාර ලබන දුගී දුප්පත් ජනතාව ඔබට බොහෝ ආදරය කරනවා ඇති?ඇත්තවශයෙන්ම ඔව්. මම පාරට බැස්සම මා වටා ජනතාව රොක්වෙනවා. මම ඔවුන්ට කරන උදව් කවදාවත් ඔවුන්ට අමතක නැහැ. සතියේ දින දෙකක් මා මහජන දින වශයෙන් යොදාගෙන තිබෙනවා. එදින උදේ වාඩිවුනාම රෑ වෙනකම් මට නැගිටින්නවත් බැහැ. ඒ තරමට සෙනග ගලනවා. ඔවුන්ගේ ප්‍රශ්න මම කවදාවත් කිසිවකුටත් පිහිට නොවී ආපසු යවන්නේ නැහැ.දුප්පත් ජනතාව එක්ක ඉන්න පුරුද්ද අපේ පවුලෙන් ආපු එකක්. මගේ පවුලේ අනෙක් උදවියත් දුප්පතුන්ට බොහෝම උදව් උපකාර කරනවා.දුගී කෛනකු දුටුවාම මට පුදුම අනුකම්පාවක් ඇතිවෙන්නේ මම දන්න අය මගේ යහලුවෝ පවා මට ඇතැම් වෙලාවට කියනවා ඇයි ඒ අයගේ ගෙවල්වල ගතකරන්නේ කියලා. ඒ වුනත් මම ආසයි එහෙම ඉන්න. මගේ ජීවිතයේ දවසෙන් පැය 18ක් ගතකරන්නේ දුප්පත් ජනතාව සමඟයි. සේදවත්ත පැත්තේ තරුණ පිරිස මට හරිම හිතවත්. මම රාත්‍රියකදී කඩයක් ලගින් වාහනය නැවත්තුවම කට්ටිය මාව වට කරගන්නවා.ආප්ප , කෝපි තේ ගෙනවිත් දෙනවා. මමත් ඔවුන් සමග මගේ ආරක්ෂක කට්ටියත් එක්ක පෙට්ටි කඩේ බංකුවට වෙලා ඉඳගෙන ආප්ප කාලා තේ බීල යනවා. ඒ වෙලාවට ඒ අහිංසක මිනිස්සුන්ට දැනෙන සතුට අපට වචනවලින් කියන්න බැහැ. අපි කවුරුත් මිනිස්සු නේද ? පුංචිමිනිස්සු එක්ක ඉඳලා ගිහින් ඩෙටෝල්දාල ඇඟපත හෝදගන්න සිරිතක් මට නැහැ. මට මේ පුරුද්ද දේශපාලනයට පැමිණීම නිසා ඇතිවූ දෙයක් නොවෙයි.කුඩා කාලේ සිටම සිදුවූ දෙයක්. නැතිබැරි කෙනකු ගෙදරට ඇවිත් යමක් ඉල්ලනවිට මම ඒ දිහා බලාගෙන ඉඳලා ගෙදර අයට හොරෙන් තාප්පෙන් පැනලා ගිහින් මමත් තව කීයක් හරි ඔහුට දෙනවා. මගේ මේ දෑතින් ඒ විදියට ආධාර උපකාර ලබපු දහස් ගාණක් මට පිං දීල ඇති. ඒ වගේ සතුටක් තවත් තියෙනවද ජීවිතේට. නිකම් හිතලා බලන්න පොඩි මිනිස්සු ලඟට ගිහින් නැති ආඩම්බරකම් මවාගෙන ඉන්න එකද හොඳ නැහැ. අපේ රටේ දේශපාලනඥයො හුඟක් දෙනකුට ගමේ දුප්පත් ජනතාව මතක් වෙන්නේ මැතිවරණයක් කිට්ටු වුනාමයි. ඒත් ඔවුන් සදාකාලිකව මා සමඟ ජීවත් වෙනවා.* එක්තරා දවසක මැතිවරණ රැස්වීමකදී වූ විශේෂ සිදුවීමක් ඔබට මතකද ?ඇත්තටම ඔව්. කොලොන්නාව මැතිවරණ රැස්වීමක් අවසන් වෙන්න කිට්ටුව තිබිය දී එක් අම්ම කෙනෙක් එයාට වචන කීපයක් කියන්න තිබෙනවා කියල අවස්ථාවක් ඉල්ලා ගත්තා. ඒ මව මට රාජගිරිය ජනාධිපති විද්‍යාලයේ ඉන්න කාලේ ටීචර් කෙනෙක්. මටත් එතුමිය ඒ වෙලාවේ එතරම් මතක තිබුණේ නැහැ. එතුමිය හිටපු ජනතාව අමතල කීවා මේ ඉන්නේ වෙස්සන්තර පවුලක උපන් කෙනෙක් කියල. මේ පුතා ඡන්දෙ ඉල්ලන්න ඕනෑ නැහැ. ඡන්ද ලැබෙයි. එතුමා යමක් දෙන්නේ ඡන්ද ගන්න නොවෙයි. මගේ පංතියේ ඉගෙන ගන්න කාලේ නැති බැරි දරුවන්ට තමන්ගේ පොත් පත් දුන්න කෙනෙක්. දවසක පංතියටම ඇතිවෙන්න නිබන්ධන මුද්‍රණනය කරලා දුන්නා ආදී වශයෙන් කීවා.* මෙවර ශිෂ්‍යත්වයට පෙනී සිටින දරුවන් වෙනුවෙන් මොනවාද කරන්නේ...ශිෂ්‍යත්ව දරුවන් තුන්දහසකට එකවර සහභාගි විය හැකි සම්මන්ත්‍රණ මාලාවක් සෑම අවුරුද්දකම මම පවත්වනව දිවයිනේ ප්‍රසිද්ධම දේශකයන්ගෙන් නිබන්ධන මුද්‍රණය කරල අවශ්‍ය ඒ සෑම වියදමක්ම මා දරනවා. මේ වසරේ වැඩමුළු මෙම 11 වැනිදා සිට ආරම්භ කරනවා. ඒ පිළිබඳව දරුවන් දැනුවත් කිරීමේ දැන්වීම් දැනටමත් ප්‍රදර්ශණය කර තිබෙනවා.* මෙම සමාජ සේවා වැඩවලදී ඔබට සහාය වන පිරිස...දුමින්ද සිල්වා පදනම යටතේ සේවක සේවිකාවන් දහසකට අධික පිරිසක් සේවය කරනවා. ඔවුන්ට වැටුප් ගෙවන්නේ මගේ පෞද්ගලික ධනයෙන්. මම හිතන්නේ මහජන දිනයට දහසක් විතර එනවා. ඒ සැම කෙනකුගේම ප්‍රශ්නයට අනුව හමුවිය යුතු නිලධාරීන් සිටිනවා. පාසල් වෛද්‍ය / රැකියා / ණය ආධාර නිවාස ආධාර ඇතුලු ඒ සෑම දෙයකටම අදාල නිලධාරියකු සිටිනවා. ඒ අය හරහා ප්‍රශ්නය නිරාකරණය කරගෙන උදව් ලබා ගැනීමට පහසුකම් දී තිබෙනවා. එසේ එන අයට තේ ආදිය දිවම තවත් පිරිසක් සිටිනවා.* ඔබ අතේ තිබුණ මුද්ද ගලවල දුන්න දිනය මතකද ?ඔව් එදා ආධාර බෙදා දුන් දිනයක්. ආධාර ඉවර කරලා ඉද්දි තවත් අය ඇවිත් ඉල්ලනවා. ආධාර ඉවර නිසා මගේ පර්ස් එකේ තිබුණ මුදලුත් දී ඉවර වුණ. පසුව තවත් පිරිසක් ඇවිත් ඉල්ලනවා. මම ඉවරයි වෙන දිනයක එන්න කීවම පිළිගන්නේ නැහැ. පසුව මම අතේ තිබුණ මුද්ද විකුණගෙන සල්ලි ගන්න කියලා මිනිසෙකුට ලබාදුන්නා. එවැනි සුන්දර අත්දැකීම ලබන්න තරම් මා වාසනාවන්තවීම ගැන මම ලබන්නේ පුදුම සතුටක්.* දේශපාලන ජීවිතයේදී ඔබට ඉදිරියට යාමට සහයෝගය ලැබුනේ කාගෙන්ද ?මහජනතාව මට ඡන්දය දුන්නා. ඒ අතර මගේ දේශපාලන ජීවිතයේදී ඉදිරියට යාමට අත දුන්නේ ජනාධිපති මහින්ද රාජපක්ෂ මැතිතුමායි. මම එක්සත් ජාතික පක්ෂයේ හිටියා නම් තවමත් පළාත් සභා මන්ත්‍රී කෙනකු පමණයි. එහෙත් අද මට පාර්ලිමේන්තු මන්ත්‍රීවරයකු වශයෙන් ඉදිරියට යාමට ජනාධිපතිතුමා දුන් සහයෝගය වචනයෙන් කියා නිමකරන්න බැහැ. එ.ජා.ප. නායකයා කුහකයි.දක්ෂයාට තැනක් දෙන්නේ නැහැ. ජනාධිපතිතුමා වෙත මා එකතුවූහාම එතුමා මා කෙරේ ලොකු විශ්වාසයක් තබා මට වගකීම් පැවරුවා. එතුමා මේ රටේ ජනතාවට සංවර්ධනයෙන් සපිරුන රටක් ලබාදීමට කරගෙන යන වැඩපිළිවෙළට ලබාදිය හැකි උපරිම ශක්තිය මම ලබා දෙනවා. එතුමා මේ රටට ජාතියට ආදරේ කරන නායකයෙක්. එතුමා ජනතාවට උදාකර දුන් නිදහස අද මේ රටේ ජනතාව භුක්ති විදින ආකාරය ලෝකයටම දැකගන්න ලැබී තිබෙනවා.* ඔබ ලස්සනට අදින්න පළදින්න ආස කෙනෙකු බව දැනගන්න ලැබුණා.ඔව් ලස්සනට අදින්න ආසයි. ඒත් ඒ තැනට ගැලපෙන විදියටයි. මම ආසම රෝසපාට. වැඩිපුර අදින්නෙත් රෝසපාට කමිස. මට ඒ පාට කමිස හාරසියක් විතර තිබෙනවා. හැබැයි මේක පත්තරේට ලියන්න එපා.* ඔබ මාධ්‍යත් එක්ක බොහෝම සමීප කෙනෙක් නේද ?මාධ්‍යවේදීන් පමණක් නොවෙයි මම ජීවිතයේ මුණ ගැසෙන සෑම කෙනකු එක්කම හිතවත්. මාධ්‍ය මා වෙනුවෙන් බොහෝ ප්‍රචාරය ලබා දී තිබෙනවා. ඔවුන් මා වෙනුවෙන් ලියන නොදන්න සෑම දෙයක්ම මම ඉතාමත් සතුටින් බාර ගන්නවා.* ඔබ දේශපාලනයට පිවිසීම ගැන දෙමාපියන් ඇතුලු පවුලේ සෙසු අය අකමැතිද?ඔවුන් මගේ දේශපාලන ගමනට උදව් කරනවා. විශේෂයෙන් මගේ පියාත් බොහෝම නිර්භීත හිතක් ඇති පුද්ගලයෙක්. විරුද්ධවාදී දේශපාලන කණ්ඩායම් මට මඩ ගහනවිට තාත්තා ඒවා ගැන නොසැලී දරා සිටිනවා. ඒ වගේම මගේ දේශපාලන වැඩවලට පියා එයාගේ මුදල් විශාල ප්‍රමාණයක් මා වෙනුවෙන් වියදම් කරනවා.නමුත් දේශපාලන රැස්වීම් ආදියට ඔවුන් එන්නේ නැහැ. රැස්වීම් පැවැත්වෙන ස්ථානයට බොහෝ ඈතක සිට කාර් එකට වෙලා මා රැස්වීම් අමතන ආකාරය මවත්, පියාත් බලා සිටින අවස්ථා තිබෙනවා. මගේ අඩුපාඩුවක්, වැරැද්දක් තිබෙනවා නම් ඒ ගැන මට කියාදෙනවා. මගේ හිත සංවේදී වැඩියි. ඔය දේශපාලඥයන්ගේ සිත ඔහොම වෙන්න බැහැ. ටිකක් තදින් ඉන්න ඕනෑ. තාත්තා මට කියනවා.* ඔබ දක්‍ෂ ක්‍රීඩකයෙක් කියා ආරංචියිඔව්. මම පාසල් යන කාලේ දක්‍ෂ ලෙස ක්‍රීඩා කටයුතුවල නිරතවුණා. විශේෂයෙන් රගර් ක්‍රීඩාව, මලල ක්‍රීඩා මම දෙවතාවක් චැම්පියන් වී තිබෙන අතර තවත් සහතික විශාල ප්‍රමාණයක් ලබාගෙන තිබෙනවා. දැන් ක්‍රීඩා කිරීමට වෙලාව නැතත් දිනපතා ව්‍යායාම් කටයුතුවලට පැය කීපයක් යොදවනවා.* ඔබගේ දේශපාලන ජීවිතයේ ඉදිරි බලාපොරොත්තු?මම පළාත් සභාවට වැඩිම මනාප ලබාගත්තා. පසුව දෙවැනි වර පළාත් සභා මැතිවරණයෙන් මනාප එක්ලක්‍ෂ හැටපන්දහසක් ලබා ගත්තා. පාර්ලිමේන්තු මහ ඡන්දයෙන්ද කොළඹ දිස්ත්‍රික්කයෙන් මනාප එක්ලක්‍ෂ හතළිස් හත්දහසක් පමණ ලබාගත්තා. මා කරන මහජන සේවය මීටත් වඩා වැඩි කරගෙන යනවා. ඒ ඉදිරි මැතිවරණවලදී ඡන්ද ලබා ගැනීමේ අරමුණ මත නොවෙයි. මාගේ අරමුණ මහජන සේවය තව තවත් වැඩිදියුණු කිරීම සඳහායි.* ඔබට එල්ලවන මඩ ප්‍රහාර පිළිබඳව සැලීමක් ඇතිවෙනවාද?අපොයි නැහැ. මම බොහෝම කාරුණික හදවතක් ඇති පුද්ගලයෙක් වගේම නොසැලෙන කෙනෙක්. දේශපාලනය කරනවා නම් මඩ, කාටුන් එන ඕනෑම දේකට මුහුණ දෙන්න ඕනෑ. කොහොමත් වැඩ කරනවා නම් එල්ලවන ප්‍රහාරත් වැඩියි. වැඩ නොකරන පුද්ගලයාට ප්‍රශ්න නැහැ. මා වටා ජනතාව එක්වෙන්නේ ඔවුන්ට මම සේවය කරන නිසයි. ජනතාවගේ විශ්වාසය ලබා නොගෙන කවදාවත් ඔවුන්ගේ කැමැත්ත දිනාගැනීමට බැහැ. දේශපාලනයට වුවත් මහජන සේවයට වුවත් අප අවංක වෙන්න බැහැ.අපේ නායකත්වයට අප අවංක වෙන්න ඕනෑ. ඔවුන්ට ගරු කරන්න ඕනෑ. මම කවුද කියන එක මගෙන් උදව් ගත් පිරිස දන්නවා. මා අවංක නිසයි කොළඹ දුගී දුප්පත් ජනතාව මා වටා එක්රොක්වී සිටින්නේ. මගේ ජීවිතයේ දූෂණය, වංචාව, වැරදි ලෙස ධනය ඉපයීම වැනි දේවල් නැහැ. කිසිම කෙනකුට කවදාවත් මට දූෂණ වංචා චෝදනා එල්ල කරන්න බැහැ.ජනතාව මා කෙරෙහි තබා තිබෙන ඒ විශ්වාසය ආරක්‍ෂා කර ගැනීම මගේ අරමුණයි. ඒ වගේම අතිගරු ජනාධිපතිතුමා මා කෙරෙහි තබා ඇති විශ්වාසය රැකගෙන එතුමා මේ රට ආසියාවේ ආශ්චර්යමත් රට කිරීමට දරන උත්සාහයට සහාය වීම මගේ මේ කරගෙන යන මහජන සේවාවේ තවත් අරමුණක් බව කිවහොත් එය නිවැරැදියි.* ඔබේ විවාහය සිදුවන්නේ කොයි කාලයේදීද?එය ඉදිරි කාලයේදී ඉතා යහපත් ආකාරයෙන් සිදුවේවි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=f1007093</link>
    <topic/>
    <author>සංවාදය චන්දන ජයවීර කංචුක චිත්‍රරූප අරවින්ද සේනාධීර</author>
    <content>ජයලත් මනෝරත්න අද්විතීය රංගන කුසලතාවයෙන් හා ගායනයෙන් අපගේ දෙනුවන් හා දෙසවන් පිනවූ රංගධරයෙකි. ඔහු විසින් රචනා කොට නිෂ්පාදනය කරන ලද මහගිරිදඹ, තලමල පිපිලා, අන්දරේලා, ගුරුතරුව, සඳගිර, කනේරුමල්, සුදුරෙදි හොරා, ලෝකය තනි යායක් යන නාට්‍යයන්හි එන මියුරු නාට්‍ය ගීත වෙනම ගෙන වූවද රස විඳිය හැකිය.මෙම විශිෂ්ට රංගධරයාගේ නාට්‍ය ගීත එකතු කොට නිර්මාණය කරන ලද මනෝ රම්‍ය ගී ප්‍රසංගය පසුගියදා මුල්වරට වේදිකා ගත විය. මේ සාකච්ඡාව ඒ පිළිබඳ ය.* සංගීතය නාට්‍යයට බද්ධ වන්නේ කුමන අවදියේදී ද?පෙරදිග මෙන්ම අපරදිග නාට්‍ය කලාවේ පෝෂණයට බෙහෙවින් දායක වන ක්ෂේත්‍රයක් ලෙස සංගීතය හැඳින්විය හැකිය. ග්‍රීක නාට්‍ය ආරම්භය සඳහා යොදා ගත් “දිතිරම්භ” නම් ගායක වෘන්දය නාට්‍ය සඳහා සංගීතය හා ගායනය යොදාගත් ආරම්භක අවස්ථාවක් ලෙස ඉතිහාසයේ සටහන් වෙනවා.චීනය, ජපානය, ඉන්දියාව වැනි පෙරදිග රටවල් කේන්ද්‍ර කරගෙන ගොඩනැඟුණු නාට්‍ය ධර්මී නාට්‍ය කලාවේ එක් වැදගත් ලක්ෂණයක් ලෙස රංගනය සඳහා සංගීතය හා නර්තනය කැටිකර ගැනීම දැක්විය හැකිය.දේශීයව බැලුවත් බලි තොවිල් යනාදි ශාන්ති කර්මවලින් පටන්ගෙන ගැමි නාට්‍යය,, සොකරි, නාඩම්, පාස්කු, නූර්ති යනාදිය හරහා වර්තමාන සිංහල නාට්‍ය එම ස්වරූපය දක්වා වර්ධනය වීමට සංගීතය හා ගායනය බෙහෙවින් දායක වුණා.* දේශීය නාට්‍ය කලාවක් බිහිකිරීමට මෙන්ම පේ‍්‍රක්ෂකයන් ඇද බැඳගත් මධුර නාට්‍ය ගීත සාහිත්‍යක් බිහිකිරීම කෙරෙහිත් සරත්චන්ද්‍රයන්ගේ දායකත්වය වැදගත් නොවේද?සරච්චන්ද්‍රයන් නාඩගම් ආශ්‍රය කොටගෙන ‘මනමේ’ නාට්‍යය නිෂ්පාදනය කිරීමේදී සංගීතය නැවත වරක් නාට්‍යයට එකතු වන අයුරු දක්නට ලැබෙනවා. මනමේ නාට්‍යයේ එන “පේ‍්‍රමයෙන් මන රංජිත වේ” වැනි ගීතයත් සිංහබාහු නාට්‍යයේ එන “ගල් ලෙන බිඳලා” වැනි ගීතයත් මුල්වරට ගායනා කොට වසර 50 ක් පමණ ගතවී තිබියදීත් රසිකයින්ගේ මතකයෙන් තවමත් ඈත්ව ගොස් නැහැ.56 න් මෙපිට ගුණසේන ගලප්පත්ති, දයානන්ද ගුණවර්ධන, හෙන්රි ජයසේන වැනි නාට්‍යකරුවන් බොහෝදෙනෙක් තමන්ගේ නාට්‍ය සඳහා සංගීතය හා ගීතය යොදා ගන්නා අයුරුත් රසිකයින් ඉතා කැමැත්තෙන් ඒවා පිළිගන්නා අයුරුත් දක්නට ලැබෙනවා.* ඔස්ටින් මුණසිංහගේ සිට නවරත්න ගමගේ දක්වා සංගීතඥයන් ගණනාවක් ඔබගේ නිර්මාණ සඳහා දායක කරගෙන තිබෙනවා. ඔබගේ නිර්මාණ කාර්යය සඳහා අනන්‍යය වූ නිර්මාණකරුවෙක් තවම හමුවී නැත්ද?නාට්‍යයක පෙළ රචනා කිරීමෙන් පසු නිෂ්පාදනය දක්වා යන ගමනේදී තවත් ශිල්පීන් ගණනාවකගේ ආධාරය නාට්‍යය නිෂ්පාදකට ලැබෙනවා. නාට්‍ය කලාවේදී මේ කාර්යය අපි කලාත්මක ප්‍රයුංජනය ලෙස හඳුන්වනවා.නාට්‍යය නිෂ්පාදනය ස්වභාවය අනුව තෝරගන්නා ශිල්පීන් වෙනස්වීම ස්වභාවිකයි. මගේ දෙවෙනි නිෂ්පාදනය වු ‘පුත්‍ර සමාගම’ නාට්‍යය සඳහා සංගීතය සැපයුවේ ලක්ෂ්මන් විජේසේකරයි.ඉන්පසුව නිෂ්පාදනය කළ ‘තලමල පිපිලා’, අන්දරේලා, ගුරුතරුව හා සඳගිර නාට්‍යයන්ට සංගීතය සැපයූවේ රෝහණ වීරසිංහ, රෝහණ බැද්දගේ, රංජිත් බාලසූරිය හා මහානාම වික්‍රමසිංහයි. නවරත්න ගමගේ මට හමුවන්නේ ‘කනේරු මල්’ නිෂ්පාදනයේදී. ඉන්පසු නිෂ්පාදනය කළ සුදුරෙදි හොරු, ලෝකය තනියායක් නාට්‍ය ද්විත්වයටත් ඔහු සංගීතයෙන් සම්බන්ධ වූවා.* ගුරු තරුවෙන් ඔබ ආරම්භ කළ ගමන ඔබේ යැයි කිව හැකි රංග ආකෘතියක් සොයා ගිය ගමනක් ලෙස හැඳින්විය හැකිද?ඕනෑම නාට්‍යකරුවෙකුට නාට්‍ය කලාව සමඟ ඉදිරියට යාමේදී තමන්ගේ ප්‍රකාශනය සඳහා විවිධ ශෛලීන් විවිධ ආකෘතින් සොයාගෙන යාමට සිදුවෙනවා. නාට්‍ය, කවිය, චිත්‍රය වගේ බොහෝ කලා මාධ්‍යය දියුණුව ලබා තිබෙන්නේ ආකෘතිය වෙනස් කිරීමෙන්. මෙතැනදී වැදගත් වෙන්නේ ආකෘතිය තමුන්ට උවමනා ආකාරයට වෙනස් කිරීමට වඩා සමාජීය අවශ්‍යතාවයන්ට අනුව වෙනස් කිරීමයි.මගේ මුල්ම නාට්‍යය වූ මහගිරිදඹ සඳහා යොදා ගත්තේ සරළ ආකෘතියක්. ඊළඟ නාට්‍ය පුත්‍ර සමාගම නිෂ්පාදනය කළේ තාත්වික සම්ප්‍රදායට අනුවයි. ‘තලමල පිපිලා’ නාට්‍ය තුළ මේ දෙකේ මිශ්‍රණයක් දකින්නට ලැබෙනවා. අන්දරේලා නාට්‍ය නිෂ්පාදනය කළේ ගැමි රඟමඩල පාදක කරගෙනයි.සමාජමය ගැටලුවක් රමනීයත්වයකින් යුතුව ඉදිරිපත් කිරීමේදී වාර්තා රංගය වැදගත් වෙන බව ගුරුතරුව නිෂ්පාදනයේදී මට වැටහුණා. එතැන් සිට ඉදිරියට රංගය තෝරා ගත්තේ ඒ අනුවයි.* ඔබ නාට්‍ය නිෂ්පාදනය සඳහා බොහෝවිට ස්වතන්ත්‍ර රචනා පිළිබඳ අවධානය යොමු කරන්නේ ඇයි?පරිවර්තන නාට්‍ය නිෂ්පාදනය තුළින් ලෝකයේ බිහිවූ විශිෂ්ට මට්ටමේ නාට්‍ය නිෂ්පාදන දැකබලා ගැනීමට මෙරට රසිකයාට අවස්ථාව ලබාදිය යුතුයි. නමුත් රටක් හැටියට අපට අනන්‍යය නාට්‍ය කලාවක් ගොඩනඟා ගැනීමට නම් අපි ස්වතන්ත්‍ර රචනා කෙරෙහි අවධානය යොමු කළ යුතු වෙනවා.56 මෙපිට ගත්තහම අපේ නාට්‍ය කලාවේ විශාල ප්‍රබෝධයක් වර්ධනයක් ඇතිවී තිබෙනවා. නමුත් අනෙකුත් අංශවලට සාපේක්ෂව පිටපත් රචනයේ වර්ධනයක් සිදුවී නැහැ. ස්වතන්ත්‍ර රචනය අමාරු වැඩක්. ඒ නිසා අනෙකුත් අංශ පිළිබඳ මෙන්ම පිටපත් රචනය පිළිබඳවත් අප උනන්දු විය යුතුයි. පරිවර්තන සඳහා බොහෝ දෙනෙක් යොමුවන්නේ නාට්‍යයක් නිෂ්පාදනය කිරීමට ආසාව තිබුණත් ඒ සඳහා හොඳ පිටපතක් සොයාගත නොහැකිවීම නිසයි.* රූපවාහිනී නාට්‍යය හරහා කලාතුරකින් දකින්නට ලැබීමට හේතුව කුමක්ද?ඒ සඳහා බලපාන එකම හේතුව රංගනය සඳහා සුදුසු ටෙලි නාට්‍යය නිෂ්පාදනය නොවීමයි. ආරාධනා නම් දිනපතා වාගේ ලැබෙනවා. නමුත් ඒ නාට්‍යවලට සම්බන්ධ වීම කාලය අපතේ යැවීමක් කියලා මට හිතෙනවා.නළුවෙක් හැටියට මම රංගනයෙන් තෘප්තියක් ලබනවා. තමා සම්බන්ධ වන කෘතිය මඟින් කිසියම් රසයක් ලබාදෙන ගමන් රස විඳින්නාට දැනුමක් ලබාදීමේ වගකීමක් රංගන ශිල්පීන් හැටියට අපට තිබෙනවා. මතුපිටින් අතපතගාන ඇල්මැරුණු ටෙලි නාට්‍යයවලට සම්බන්ධ වෙනවාට වඩා නිකන් ඉන්න එක හොඳයි.* නාට්‍ය කිහිපයක ගීත ඇතුළත් ‘මනෝ රම්‍ය ගී’ ප්‍රසංගයේදී ඔබ ඒකමිතියක් ගොඩනගා ගත්තේ කෙසේද?චිත්‍රපට, නාට්‍යවල ගීත ප්‍රසංග සඳහා ඉදිරිපත් කෙරෙනවා අපි දැක තිබෙනවා. ඒ සඳහා බොහෝවිට භාවිතා කෙරෙන්නේ පටිගත කළ ගීත. නාට්‍යය ගීතයක් වෙනමත් රස විඳින්න පුළුවන්. අපි මෙතැනදි උත්සහ කළේ නාට්‍ය ගීතයේ යටිපෙළ අරුතක් තිබෙනවා නම් එය මතුවන ආකාරයට විවිධත්වය තුළින් විචිත්‍රත්වයක් මතු කිරීමටයි. රංගාලෝකය, ඇඳුම් පැළඳුම් හා ශබ්ද විකාශ පද්ධති පවා ඒ සඳහා නව්‍ය ආකාරයකින් භාවිතයට ගැනීමට අපි මෙහිදී උත්සාහ කළා.* මෙවැනි ප්‍රසංගයක් ඉදිරියට පවත්වාගෙන යෑම එක්තරා ආකාරයක අභියෝගයක් නොවේද?මෙම ප්‍රසංගය සඳහා නාට්‍ය ශිල්පීන් රාශියක් සම්බන්ධ වෙනවා. ඒ වාගේම රංගාලෝකය සඳහා ශබ්දවාහිනී යන්ත්‍ර සඳහා විශාල වියදමක් වැයවන නිසා නිෂ්පාදන පිරිවැය වැඩියි. Fonth Wall රංග මණ්ඩපය ශිල්පීන්ගෙන්ද කිසියම් දායකත්වයක් ලබාගෙන මෙවැනි උත්සාහයක් ප්‍රචලිත කිරීමට උත්සාහ කරනවා. පුද්ගලික අංශයේ අනුග්‍රහකයන්ගේ සහයත් ඉදිරි ප්‍රදර්ශන වාර සඳහා බලාපොරොත්තුª වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>09</day>
    </date>
    <link>http://www.dinamina.lk/2010/07/09/_art.asp?fn=f1007094</link>
    <topic/>
    <author>සටහන බුද්ධික සමන් ගුණවර්ධන</author>
    <content>රංගන ශිල්පියකු, ටෙලිනාට්‍ය අධ්‍යක්‍ෂවරයකු මෙන් ම සටන් කලා ගුරුවරයකු ලෙස හැඳින්විය හැකි සේනක විජේසිංහ රඟපෑමට අමතරව මේ දිනවල අලුත් කටයුත්තක් ආරම්භ කර ඇත. එනම් ඔහුගේ සටන් කලා ශිල්පය තරුණ පරපුරට හඳුන්වා දීමේ කටයුත්තයි. ඒ නිමිත්තෙන් අප සේනක සමඟ කළ සාකච්ඡාවකි මේ.* රටේ බොහෝ දෙනා ඔබ හඳුනන්නේ රංගන ශිල්පියෙකු ලෙසයි. ඒ වගේ ම ඔබ දක්‍ෂ සටන් කලා ගුරුවරයෙක්. ඔබ නියෝජනය කරන සටන් කලාවේ ඉතිහාසය පිළිබඳව සැකෙවින් කියනවා නම්?මම උගන්වන්නේ ජීට් කුණ්ඩු සටන් කලාවයි. එය 1960 දශකයේ බෲස්ලි විසින් නිර්මාණය කළ විද්‍යාත්මක සටන් කලාවක්. බෲස්ලි ඇමරිකාවේ ඉපදුනත් ඔහුගේ මව හා පියා චීන ජාතිකයින්. ඔහුගේ පියා හොංකොංවල ඔපෙරා ශිල්පියෙක්. ඒ පසුබිම යටතේ හැදුන බෲස්ලිට ඔහුගේ පියා තායිචි චුවාන් කියන සටන් කලාව ඉගැන්නුවා. ඒ වගේම යිප් මෑන් කියන ගුරුවරයා යටතේත් ඔහු සටන් කලාව ඉගෙන ගත්තා.පසුව ඔහු ඇමරිකාවේ ස්වීටල් නුවර විශ්වවිද්‍යාලයකට ඇතුළත් වී දර්ශනය හදාරනවා. එතනදී ඔහුට තේරෙනවා තමන් දන්නා කුංෆු සටන් කලාව ඒ දියුණු සමාජයට ගැළපෙන්නේ නෑ කියලා. ඒ නිසා ඔහු ලෝකයේ හොඳම සටන් කලාව නිර්මාණය කරන්න පෙළඹුණා. ඔහු කුංෆු, හුන්කුණේ, චෝයිලී ෆැට් කුනේ, ජූඩෝ, තයිකුණ්ඩු, පිලිපයින් කාලි, නන්චක්කු හා වෙස්ටන් බොක්සිම් කියන විවිධ සටන් කලාවන්වල හොඳම කොටස් එකතු කරලා පරිපූර්ණ සටන් කලාවක් ලෙස ජීට් කුණ්ඩු නිර්මාණය කළා...”* මේ සටන් ක්‍රම සටන් කලාවක් වෙන්නේ කොහොමද?පොල්ලක් අරන් ගහන එකත් සටන් ක්‍රමයක්. ඒත් ඒක කලාවක් වෙන්නේ නෑ. බෝධිධර්ම හාමුදුරුවෝ චීනයට ගිහින් ෂවලින් ආරාම භික්ෂූන්ට බෞද්ධ දර්ශනය සමඟ සටන් කලාව එකතු කරලා මානසික හා කායික වශයෙන් දැඩි ලෙස වෙහෙස වෙන්න පුළුවන් මිනිසෙක් නිර්මාණය කිරීමේ කලාවක් හැදුවා. එය සටන් කලාවයි. චීනයේ ෂවලින් ආරාමයේ මෙය විෂයක් ලෙස අදටත් වර්ධනය වෙමින් පවතිනවා. අධ්‍යාත්මික වශයෙන් පරිපූර්ණ මිනිසෙක් නිර්මාණය කිරීමයි එහි අරමුණ. කුංෆු කියන්නේ නිපුන මිනිසා නැත්නම් බරපතළ වැඩක් කරන මිනිසා යන්නයි. හැබැයි අනෙක් කලාවන්හිදී මනසත් සිරුරත් දෙකම එක ;ස් මෙහෙයවන්නේ නැහැ. මේ කලාවේදී ඒ කාර්යය මනාව සිදුවෙනවා...”* අප දන්නා සාම්ප්‍රදායික සටන් කලාවන් හා ජිට් කුණ්ඩු අතර තිබෙන වෙනස කුමක් ද?සාමාන්‍ය සටන් කලාවේදී ගුරුවරයා ශිෂ්‍යාව දැනුමේ කඳු මුදුනට එක්ක යනවා. එතැනින් ඉගැන්වීම අවසන් කියලා සහතිකයක් ලබා දෙනවා. ශිෂ්‍යයාත් ඉගෙනීම නවත්තලා උගන්වන්න ගන්නවා. ඒ සම්ප්‍රදාය රැගෙන යනවා. ඒත් ජිට් කුණ්ඩුවලදී මේ ක්‍රමය වෙනස්. එහිත් ශිෂ්‍යයාව අර කඳු මුදුනට ගෙනියනවා. නමුත් එතැනින් ඉගෙනීම අවසන් වෙන්නේ නෑ. ඉගෙනීම පටන් ගන්නේ එතැනින්. අනන්තය දක්වා දිවෙන මේ සටන් කලාවේ ආරම්භය එතැනයි.බෲස්ලිගේ දර්ශනය එයයි. එතනදි කරාටේ, කුන්ෆු කියන නම් ගම් සියල්ල අහෝසි වෙලා සොබාදහම සමඟ මුසු වූ එකම සටන් කලාවක් බවට පත්වෙනවා. එය මිනිසෙකුට තමන්ගෙ ඇඟෙන් කරන්න පුළුවන් උපරිම සටන් කලාවයි. එයට නමක් නෑ. ඒ වැනි සටන්කරුවෙක් නිර්මාණය කිරීමේ කලාව තමයි ජිට් කුණ්ඩු කියන්නේ. තමා විසින් තමාව දැකීමයි මෙහි කෙළවර වෙන්නේ. තමන් තුළ ඉන්නා දියුණු සටන්කරුවා සොයා යන ගමනක් තමයි ජිට් කුණ්ඩු කියන්නේ.* කෙනෙක් මේ ජිට් කුණ්ඩු සටන් කලාව හඳුනාගන්නේ කොහොමද?ශ්‍රී ලංකාවේ විවිධ අය බෲස්ලි වගේ ඇඳලා පැළඳලා රඟපාලා ජිට් කුණ්ඩු කියලා කුංෆු, වූෂු ආදියත් උගන්වනවා. බෲස්ලිගෙ නම පාවිච්චි කළාට බෲස්ලිගෙ ගෝලයන් කියා ගත් අයගෙ සංගම්වලට බැඳුනට ජිට් කුණ්ඩු ලැබෙන්නෙ නෑ. එය තමන්ම හොයාගෙන ගිය කෙනෙක්ගෙන් විතරයි ලබාගන්න පුළුවන් වෙන්නේ.ජිට් කුණ්ඩු කාටවත් අයිති දෙයක් නෙවෙයි. බෲස්ලිගේ ඉගැන්වීම් හරහා ඕනෑම කෙනෙක්ට එය හොයා ගන්න පුළුවන්. මම ජිට් කුණ්ඩු කරන්නේ විවිධ සටන් කලා හදාරලයි.අදටත් මම සටන් කලාව හදාරනවා. මේ සටන් කලාවල දියුණු කොටස්වල එකතුව තමයි ජිට් කුණ්ඩු. අපිත් ජිට් කුණ්ඩු කියල 1973 බෲස්ලි මැරුණ කාලෙ තිබූ සටන් කලාව පිළිගන්නවා නම් ඒක ජිට් කුණ්ඩු නෙවෙයි. මමත් විවිධ සටන් කලා අධ්‍යයනය කරමින් යන විටයි මට ජිට් කුණ්ඩු හමුවුණේ. අද ගොඩක් දෙනා සටන් කලාව කියල කරන්නේ ක්‍රීඩායි. විනය හදාගෙන පරිපූර්ණත්වයට පත්වීමක් එතන නෑ.* ඔබට කොහොමද මේ සටන් කලාව හමුවුණේ?මම අවුරුදු දහයේ දී බෲස්ලිගේ “එන්ටර් ද ඩ්‍රැගන්” චිත්‍රපටය බලන්න ගියා. මට එදා බෲස්ලිගෙ සටන් කලාවට ආස හිතුනා. තාත්තා මාව කරාටේ පන්තියකට යැව්වා. මට තේරුණා අර චිත්‍රපටයේ බෲස්ලිගෙන් ගුටි කාපු අයගෙ සටන් කලාව නේද මම ඉගෙන ගන්නෙ කියලා. මම බෘස්ලිගෙ සටන් කලාව හෙව්වා.1981 දී සීවලී වික්‍රමාරච්චි ගුරුතුමා යටතේ කුංෆු ඉගෙන ගත්තා. මම බෲස්ලි නිර්මාණය වූ ආකාරය හෙව්වා. මට අවසානයේ තමයි ජිට් කුණ්ඩු හමුවුණේ. 1987 දී මම ජිට් කුණ්ඩු විද්‍යායතනය පිහිටෙව්වා. එදා සිට අද දක්වාම එය පවත්වාගෙන යනවා. විදේශවල චිත්‍රපටවලටත් මගේ ශිෂ්‍යයන් තෝරාගෙන තිබෙනවා. විදේශික සටන් ශිල්පීන් පවා අගය කර තිබෙනවා.පසුගිය යුද වාතාවරණය නිසා සටන් කලාව මදක් ඇනහිටියා. අලුත් ලංකාවේ ඉදිරිය පැහැදිලියි. අපි අධ්‍යාත්මික අතින් තරුණ පරපුර හැදීමයි දැන් කළ යුතුව තියෙන්නේ. එයට මට කළ හැකි දේ මම කරන්නයි සූදානමින් ඉන්නේ. ජූලි 11 වැනිදා මම නැවතත් සුදර්ශි ශාලාවේ සවස 3.00 ට ජිට් කුණ්ඩු පන්තිය ආරම්භ කරනවා. මම හිතනවා ඉදිරියේදී සටන් කලාව සම්බන්ධයෙන් ලංකාව තුළ ලොකු දෙයක් කරන්න පුළුවන් කියලා.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=n1007101</link>
    <topic>මවුබිම වෙනුවෙන් අරගල කිරීමට විමල් වීරවංශඇමැතිකම අත්හරී</topic>
    <author/>
    <content>මවුබිම වෙනුවෙන් අරගල කිරීම උදෙසා තමා නිවාස, ඉදිකිරීම්, ඉංජිනේරු සේවා සහ පොදු පහසුකම් පිළිබඳ කැබිනට් අමාත්‍ය ධූරයෙන් ඉල්ලා අස්වන බව දැනට මාරාන්තික උපවාසයක් ආරම්භ කර තිබෙන විමල් වීරවංශ මහතා ප්‍රකාශ කරයි. එහෙත් ජනාධිපතිවරයා එය ප්‍රතික්ෂේප කොට තිබේ.මවුබිම වෙනුවෙන් කරන අරගලයට ඇති බාධාව ඇමැතිකම නම් මා අත්හැරිය යුත්තේ ඇමැතිකම මිස අරගලය නොවන බව තමා හොඳින් දන්නේ යැයිද ඇමැති ධූරයෙන් ඉල්ලා අස්වෙමින් ජනාධිපතිවරයාට යැවූ ලිපියේ වීරවංශ මහතා සඳහන් කර ඇත.ඇමැතිකම ලබාදීමේ පටන් මේ දක්වා ඔබතුමන් විසින් දක්වන ලද අනුග්‍රහය කෘතවේදීව සිහිකරමින් මවුබිම වෙනුවෙන් අරගල කිරීම සඳහා ඇමැති පදවියෙන් ඉල්ලා අස්වෙන්නේ යැයිද වීරවංශ මහතා කියයි.රටේ සේනාධිනායකයා ලෙසත්, රටේ නායකයා ලෙසත්, විටෙක සමීප වැඩිහිටියකු සහ මිතුරකු ලෙසත්, පරිණත දේශපාලනඥයකු ලෙසත් ඒ ඒ තැන්හිදී ඔබතුමන් විසින් මා වෙත ලබාදුන් ශක්තිය, දිරිය සහ මඟපෙන්වීම පිළිබඳව මා තුළ පවත්නානොමද ගෞරවය ජනාධිපතිතුමන්ට පිරිනැමීමට මෙය අවස්ථාවක් කරගන්නේ යැයි ද විමල් වීරවංශ මහතා එම ලිපියේ සඳහන් කරයි.මේ සුවිශේෂී මොහොතේ කැබිනට් අමාත්‍යවරයෙකු වශයෙන් හිඳිමින් මව්බිම බේරාගැනීමේ අරගලය සඳහා තෝරාගෙන ඇත්තේ වැරදි ක්‍රමයක් බවට ද එය රජය අපහසුතාවට පත්කරන අරගල ක්‍රමයක් බවට ද චෝදනා නැඟෙන බව තමා තේරුම්ගෙන ඇතැයි පවසන වීරවංශ මහතා, ජනාධිපති හෝ ශ්‍රී ලංකා රජය හෝ අපගේ මාතෘභුමිය අපහසුතාවට පත්කරන පියවරක් ගැනීමට කිසිදු අදහසක් තමා තුළ නොමැති බවද සඳහන් කරයි.වීරවංශ මහතා ජනාධිපතිතුමාට යැවූ ලිපියේ මෙසේ ද සඳහන් වේ.තිස්වසරක ශාපලත් යුද්ධයෙන් මවුබිම බේරා ගැනීමට අප සමත් වුවද, ඇයට එරෙහි කුමන්ත්‍රණයන් තවමත් නිමාවී නොමැති බව ඔබතුමන් ඉතා හොඳින් දන්නා කරුණකි. බෙදුම්වාදී කොටි ත්‍රස්තවාදයට එරෙහිව දියත්වූ මානුෂික මෙහෙයුම් සමයේ සිදුවී ඇතැයි කියන ඊනියා යුද අපරාධ චෝදනාව පිළිබඳව ගත යුතු පියවර තමන් වෙත නිර්දේශ කිරීම සඳහා එ. ජා. සංවිධානයේ මහ ලේකම් උපදේශක කමිටුවක් පත්කරන්නේ නිශ්චිත සැලසුමකට අනුව සේනාධිනායක ඇතුළු රට රැකදුන් විරුවන්ට එරෙහිව යුද අපරාධ චෝදනා ඉදිරිපත් කිරීමට බව ඉතා පැහැදිලිය.ඒ දුෂ්ඨ මෙහෙයුම පරාජය කිරීම සඳහා ඉදිරිපත් වීම දිවි හිමියෙන් මවුබිමට ආදරය කරන සෑම ශ්‍රී ලාංකිකයෙකුගේම යුතුකමක් බව පුන පුනා කිව යුතු නොවේ. මවුබිමට සතුරු බලවේග විවිධ වේශයන්ගෙන් පැමිණෙන තරමටම ඊට එරෙහිව විවිධාකාරයේ සංකීර්ණ අරගල විධි මගින් ඇය රැක ගැනීමට අපට පැවරී ඇති වගකීමද අත්හළ නොහැකි බව ඔබතුමා පිළිගන්නවා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=n1007102</link>
    <topic>එක්සත් ජාතීන් ගැනඅපට ගැටලුවක් නෑ</topic>
    <author>සමන්මලී පි‍්‍රයශාන්ති</author>
    <content>රට ගැන හැඟීමක් නොමැති ඇතැම් දේශද්‍රෝහී පිරිස්, ශ්‍රී ලංකා රජය එක්සත් ජාතීන්ගේ සංවිධානයට විරුද්ධ බවට දේ්ශීය හා ජාත්‍යන්තර වශයෙන් වැරදි මතයක් පතුරුවාලීමේ නිරත ව සිටින බව ඇල්ලේ ගුණවංශ හිමියෝ පැවසූහ.මෙරට දරුවන් මන්ද පෝෂණයෙන් මුදා ගැනීමට මෙන්ම මෙරට විවිධ කටයුතු සඳහා සහය දක්වන එක්සත් ජාතීන් ගේ සංවිධානය සමඟ ශ්‍රී ලංකාවට කිසිදු ගැටලුවක් නොමැති බව පෙන්වා දෙන උන්වහන්සේ අපේ රටට ගැටලුවක් ඇත්තේ බෑන් කී මූන් පත්කර ඇති කමිටුව යැයි ද කීහ. උන් වහන්සේ මේ අදහස් පළ කළේ කොළඹ දී ඊයේ (09) පැවැති මාධ්‍ය හමුවක දීය. ‘බන් කී මූන්’ රටේ නිදහසට අත නොතබනු මැයෙන් කලාකරුවන් පිරිසක් විසින් මෙම මාධ්‍ය හමුව සංවිධාන කර තිබිණි.එහිදී ඇල්ලේ ගුණවංශ හිමියන් සඳහන් කළේ බෑන් කී මූන් ගේ මෙම ක්‍රියාවත් සමඟම බටහිර බලවේග සමඟ අත්වැල් බැඳ ගත් මෙරට සිටින ඇතැම් පිරිස් අද නැවත නැගිටීමට උත්සහා දරන බවයි.දේශපාලන වශයෙන් පරාජයට පත් වී ඇති පක්ෂ හා ඇතැම් කොටස් ද බෑන් කී මූන් ගේ කමිටුවේ පිහිටෙන් යළි නැගිටීම ට උත්සාහා ගන්නේ යැයි ද උන්වහන්සේ සඳහන් කළහ.අපේ රණවිරුවන් ගේ ලේ, කඳුළු, දහදිය මතින් දිනාගත් මවුබිම යළි පාවා දීමට උත්සහා දරන පිරිසක් අප අතරම සිටීම ජාතියේ අවාසනාවක් යැයි පැවසූ උන් වහන්සේ මේ උදා වී ඇති අවස්ථාවෙන් මවු බිමට ආදරය කරන අය කවුදැයි නැවත වරටත් මෙරට ජනතාවට දැක බලා ගත හැකි වන්නේ යැයි ද පැවසූහ.ශ්‍රී ලාංකික ජනතාවට මානව හිමිකම් පිළිබඳව ඉගැන්වීමට සුද්දන් අවශ්‍ය නැතැයි ප්‍රකාශ කළ ඇල්ලේ ගුණවංශ හිමියෝ අපේ මාතෘ භූමිය දැඩි ආක්‍රමණයකට හසු කරන්නට උත්සාහ ගන්නා බෑන් කී මූන් ගේ මෙම කමිටුවට එරෙහිව සියලු දෙනා පෙළ ගැසිය යුතු යැයි ද වැඩිදුරටත් සඳහන් කළහ.දේශ හිතෛෂි ජාතික ව්‍යාපාරයේ කැඳවුම්කරු ආචාර්ය ගුණදාස අමරසේකර මහතා - විමල් වීරවංශ මහතා ගෙන යන මෙම උපවාසය දේශපාලන පක්ෂයක් සඳහා කරනු ලබන්නක් නොව සමස්ත ජාතියම වෙනුවෙන් කරන ජාතික උද්ඝෝෂණයක් බව කීය. මේ කමිටුව හරහා බෑන් කී මූන් උත්සාහ ගන්නේ අපේ රටේ රණවිරුවන් යුද්ධාධිකරණයට ගෙන යෑමට බව ද අමරසේකර මහතා සඳහන් කෙළේ ය.එක්සත් ජාතීන් ගේ මානව හිමිකම් කොමිසම හෝ ආරක්ෂක මණ්ඩලයෙන් හෝ අවසරයක් නොමැතිව බෑන් කී මුන් විසින් මෙම කමිටුව පත් කර තිබෙන බවද ඒ මහතා කීවේය.චිත්‍රපටි අධ්‍යක්ෂ සෝමරත්න දිසානායක මහතා - අපේ රටේ එල්.ටී.ටී.ඊ ය විනාශ වුණත් ජාත්‍යන්තර වශයෙන් තවමත් එල්.ටී.ටී.ඊ ය ක්‍රියාත්මක වෙනවා. බෑන් කී මූන් මේ කමිටුව මඟින් කරන්නේ ඒ එල්.ටී.ටී.ඊ හිතවාදීන්ගේ මනදොළ පිනවීම ට යි. බෑන් කී මූන් මේ වාර්තාවෙන් ශ්‍රී ලංකාව මිනීමරු රටක් බව පැවසුව හොත් ඒ එල්.ටී.ටී.ඊ හිතවාදීන්ගේ අරමුණ ඉටු වෙනවා. රවීන්ද්‍ර රන්දෙණිය, සඳුන් විජේසිරි ඇතුළු කලාකරුවෝ ද කතා කළහ. රේණුකා බාලසූරිය, අනුලා බුලත්සිංහල, ක්‍රිෂාන්ත එරන්දක, ඇතුළු කලාකරුවෝ පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=n1007103</link>
    <topic>මහලේකම්ගේ කමිටුවටවිරෝධය පළ කරන්න</topic>
    <author>ධනුෂ්ක ගොඩකුඹුර</author>
    <content>එක්සත් ජාතීන්ගේ මහ ලේකම්වරයා විසින් ශ්‍රී ලංකාව පිළිබඳව සෙවීමට පත්කරන ලද විශේෂ උපදේශක මණ්ඩලයට විරෝධය පළ කරන්නැයි ජාතික නිදහස් පෙරමුණ එක්සත් ජාතීන්ගේ සංවිධානයේ නිෂේධ බලය හිමි රටවලින් ඉල්ලා ඇත.එම රටවල් වෙත ලිපි මඟින් මේ වනවිටත් සිය ඉල්ලීම ඉදිරිපත් කර ඇති බව ජාතික නිදහස් පෙරමුණේ මාධ්‍ය ප්‍රකාශක මොහොමඩ් මුසම්මිල් මහතා පැවැසී ය. සිය නායකයා වන විමල් වීරවංශ මහතා විසින් ගෙන යනු ලබන මාරාන්තික උපවාසයට අමතරව මේ රාජ්‍ය තාන්ත්‍රික පියවරද ගත්බව හෙතෙම සඳහන් කෙළේ ය.ඒ මහතා මේ අදහස් පළ කෙළේ තුම්මුල්ල, එක්සත් ජාතීන්ගේ කොළඹ කාර්යාලය ඉදිරිපිට ඊයේ (09) පැවැති මාධ්‍ය හමුවකදී ය.තමන් ඉදිරිපත් කළ ඉල්ලීමට ඇතැම් රටවල් මේ වන විටත් ප්‍රතිචාර දක්වා ඇති බව සඳහන් කළ මුසම්මිල් මහතා අසල්වැසි ඉන්දියාවටත් මේ සම්බන්ධයෙන් ඉල්ලීමක් ඉදිරිපත් කළ බව කීවේ ය.මේ කමිටුවට එරෙහිව රුසියාව දැක් වූ සහයෝගයට ප්‍රතිචාර වශයෙන් ශ්‍රී ලාංකේය ජනතාවගේ ස්තූතිය පිරිනැමෙන සන්නස් පත්‍රයක් ඊයේ බාර දුන් බවත් හෙතෙම පැවැසී ය.මාරාන්තික උපවාසයේ යෙදෙන වීරවංශ මහතාගේ ජීවිතය දැන් අවදානම් තත්ත්වයකට පත්ව ඇති බව එම පෙරමුණේ ලේකම් පි‍්‍රයන්ජිත් විතාරණ මහතා කීවේ ය.කැබිනට් ඇමැතිවරයකු වශයෙන් මෙසේ උපවාසයක නිරත වීම රට ආණ්ඩුව සහ ජනාධිපතිතුමා අපහසුතාවට පත් කිරීමක් යැයි නැඟෙන චෝදනාවලට පිළිතුරු වශයෙන් වීරවංශ මහතා ඇමැති ධූරයෙන් ඉල්ලා අස් වූ බවත් හෙතෙම කීවේ ය.මේ සම්බන්ධව ලිපියක් මගින් ජනාධිපතිතුමාට දැනුම් දුන් බවත් කැබිනට් ඇමැතිවරයකු වීමට පෙර රටට ආදරය කරන මිනිසකු වී සිටීම නිසා වීරවංශ මහතා ඇමැතිධූරයට වඩා රට පිළිබඳ සිතා මේ තීරණය ගත් බවත් හෙතෙම පැවැසී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=n1007104</link>
    <topic>එ.ජා. ශ්‍රී ලංකා නියෝජිතනැවත කැඳවූ පුවත බොරු</topic>
    <author>දයා පෙරේරා - දුමින්ද ගුරුගේ සහ ස්වර්ණා විජේකෝන්</author>
    <content>එක්සත් ජාතීන්ගේ සංවිධානයේ මෙරට නියෝජිත නීල් බූනේයි මහතා නිව්යෝර්ක් නුවර පිහිටි මූලස්ථානය වෙත කැඳවා ඇත්තේ පවතින තත්ත්වය පිළිබඳ උපදෙස් ලබාගැනීමට බව විදේශ කටයුතු ඇමැති මහාචාර්ය ජී. එල්. පීරිස් මහතා පාර්ලිමේන්තුවේදී ඊයේ (09) ප්‍රකාශ කළේය.මේ හදිසි කැඳවීම නැවත කැඳවීමක් (recall)  නොවන බව ද ඇමැතිවරයා පැවසුවේය.එක්සත් ජාතීන්ගේ සංවිධානයේ කොළඹ කාර්යාලය වසා දමා නැතැයි කී ඇමැතිවරයා, වසා දමා ඇත්තේ කලාපීය කාර්යාලය පමණක් බව ද කීවේය.එක්සත් ජාතීන්ගේ කොළඹ කාර්යාලයට ආරක්‍ෂාව සලසා දී ඇතැයි ද, මෙරට නියෝජිත නීල් බූනේයි මහතා සමඟ නිරන්තරයෙන් කතා කරමින් එහි කටයුතු සොයා බලන බව ද ඇමැති ජී. එල්. පීරිස් මහතා කීය.කිසියම් කරුණක් උදෙසා සිදුකරන ප්‍රජාතන්ත්‍රවාදී විරෝධතාවක් නතර කිරීමට ආණ්ඩුවට නොහැකි බව පැවසූ ඇමැතිවරයා, එක්සත් ජාතීන්ගේ සංවිධානයේ කොළඹ කාර්යාලයට ආරක්‍ෂාව සලසා දීම රජය මගින් සිදුකර ඇතැයි කීවේය. එහි කටයුතු සිදුකිරීමට කිසිම බාධාවක් නැතැයි ද ඇමැතිවරයා කීය. මේ ප්‍රශ්නය පැය කිහිපයකින් විසඳිය නොහැකි බව ද, අද සවස් වන විට යම් කිසි විසඳුමක් ලැබෙනු ඇතැයි ද විදේශ ඇමැතිවරයා කීවේය. මුදල් අමාත්‍යාංශයේ වැය ශීර්ෂය පිළිබඳ කාරක සභා අවස්ථාවේ විවාදයට එක්වෙමින් ඇමැති ජී. එල්. පීරිස් මහතා මේ බව පැවසුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=n1007105</link>
    <topic>‘ශ්‍රී ලංකාවේ කිසිම කාර්යාලයක් වැසීමටඑක්සත් ජාතීන් තීරණය කර නැහැ’</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ පිහිටි කිසිදු කාර්යාලයක් වසා දැමීමට එක්සත් ජාතීන්ගේ සංවිධානය තීරණය කැර නැතැයි එක්සත් ජාතීන්ගේ කොළඹ කාර්යාලයේ ප්‍රවෘත්ති නිලධාරි ප්‍රවීණ මාධ්‍යවේදී මොහාන් සමරනායක මහතා සඳහන් කරයි.මෙරට පිහිටි එක්සත් ජාතීන්ගේ සංවිධානයේ සියලු කාර්යාලයන්හි දෛනික රාජකාරි නියමිත පරිදි සිදුකෙරෙන බව ද හෙතෙම අවධාරණය කරයි. කොළඹ නිදහස් චතුරශ්‍රයේ පිහිටි එක්සත් ජාතීන්ගේ සංවර්ධන වැඩසටහනේ කලාප කාර්යාලය පමණක් බැංකොක් නුවරට රැගෙන යාම සඳහා තීරණය කරන ලද අතර එය මීට මාස කීපයකට ඉහත දී ගන්නා ලද තීරණයක් බවද සමරනායක මහතා පෙන්වා දෙයි. මේ කලාප කාර්යාලය ඉවත් කිරීමේ තීරණයට අමතරව එම කලාප කාර්යාලයේ සේවකයන්ද අඩකින් පමණ අඩු කිරීමට එක්සත් ජාතීන්ගේ සංවිධානය මීට මාස කීපයකට ඉහතදී තීරණය කළ බව ද ඒ මහතා කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=n1007106</link>
    <topic>වැඩි ඡන්ද 68 කින්අය-වැය සම්මතයි</topic>
    <author>දයා පෙරේරා - දුමින්ද ගුරුගේ සහ ස්වර්ණා විජේකෝන්</author>
    <content>එක්සත් ජනතා නිදහස් සන්ධාන නව රජයේ පළමුවැනි අයවැය, වැඩි ඡන්ද 68 කින් පාර්ලිමේන්තුවේදී ඊයේ (09) පස්වරුවේ සම්මත විය.අයවැය තුන්වැනි වර කියැවීමේ ඡන්ද විමසීමේදි අයවැයට පක්‍ෂව ඡන්ද 139 ක් ද, විපක්‍ෂව ඡන්ද 71 ක් ද ලැබිණි.එක්සත් ජාතික පක්‍ෂයේ මහනුවර දිස්ත්‍රික් මන්ත්‍රී ඒ. ආර්. එම්. අබ්දුල් කාදර් මහතා රජය සමඟ එක්ව අයවැයට පක්‍ෂව ඡන්දය ප්‍රකාශ කෙළේය. අයවැයට විරුද්ධව එක්සත් ජාතික පක්‍ෂය සමඟ දෙමළ ජාතික සන්ධානය සහ ප්‍රජාතන්ත්‍රවාදී ජාතික සන්ධානය ඡන්දය ප්‍රකාශ කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=n1007107</link>
    <topic>නාම්පමුණුව නඩුවේ ජූරි සභාවටවිශේෂ ආරක්ෂාවක් ලබා දෙන්න</topic>
    <author>ශිරෝමී අබයසිංහ</author>
    <content>නාම්පමුණුව ඝාතන නඩුවේ ජූරි සභාවට විශේෂ ආරක්ෂාව සපයන ලෙස කොළඹ මහාධිකරණ විනිසුරු කුමුදිනී වික්‍රමසිංහ මහත්මිය පොලිස්පතිවරයාට ඊයේ (09) නියම කළාය.ජූරි සභාවේ නායකයාගේ ජංගම දුරකථනයට ලැබුණු ඇමැතුමකින් නායකයාට සහ ජූරි සභාවට මරන තර්ජන එල්ල වී තිබීම සම්බන්ධයෙන් සහකාර පොලිස් අධිකාරිවරයෙකු මගින් විමර්ෂණ කටයුතු සිදු කර, ඉක්මනින් අධිකරණයට වාර්තාවක් ඉදිරිපත් කරන ලෙසටද විනිසුරුවරිය අපරාධ පරීක්ෂණ දෙපාර්තමේන්තුවේ අධ්‍යක්ෂවරයාට නියම කළාය.මෙම නඩුව මීට ඉහතදී පාණදුර මහාධිකරණයේ විභාග වූ අවස්ථාවේදී ද ජූරි සභාවට තර්ජන එල්ල වීම නිසා එය විසුරුවා හැරීමට සිදු වූ බවත් මේ ආකාරයට ජූරි සභාවට මරන තර්ජන එල්ල වුවහොත් අපරාධ නඩු විභාග කිරීමට නොහැකි තත්ත්වයක් ඇති විය හැකි බවත් සඳහන් කළ විනිසුරුවරිය මේ පිළිබඳව වගකිව යුත්තන් නිසි පියවර ගත යුතු බව අවධාරණය කළාය.දුරකථන ඇමතුමකින් තමන්ට මරන තර්ජන එල්ල වූ බව පසුගිය 07 දා ජූරියේ නායකයා ලිපියක් මගින් අධිකරණයට දන්වා සිටි අතර, ඒ පිළිබඳව වහාම විමර්ෂණයක් පවත්වන ලෙස එදින අපරාධ පරීක්ෂණ දොපාර්තමේන්තුවට නියම කළ විනිසුරුවරිය නඩු විභාගය ඊයේ (09) දක්වා කල් තැබුවාය. අපරාධ පරීක්ෂණ දෙපාර්තමේන්තුව අධිකරණයට ඊයේ දන්වා සිටියේ විමර්ෂණ කටයුතු මෙතෙක් අවසන්වී නොමැති බවයි.අපරාධ පරීක්ෂණ දෙපාර්තමේන්තුවේ විශේෂ විමර්ෂණ ඒකකය මගින් විමර්ෂණ කටයුතු සිදු කෙරෙන අතර, ඒ සඳහා නිලධාරීන්ට කොළඹින් බැහැර ප්‍රදේශවලට යෑමටද සිදුවන බව සඳහන් කළ රජයේ ජ්‍යෙෂ්ඨ අධිනීතිඥ දිලිප පීරිස් මහතා, ඇමතුම ලැබී ඇත්තේ ජූරි සභාවේ නායකයාගේ ජංගම දුරකථනයට බවත්, එම අංකය, ඇමතුම දුන් තැනැත්තාට ලැබුණේ කෙසේද යන්න පිළිබඳවද සොයා බැලිය යුතු බවත්, සඳහන් කළේය.ජූරි සභාවකට මෙසේ තර්ජන එල්ල වන විට අපරාධ නීතිය ක්‍රියාත්මක කිරීමට නොහැකි තත්ත්වයක් රට තුළ උද්ගත විය හැකි යැයි පීරිස් මහතා කීය. පසුගිය නඩු දිනයේදී අධිකරණ ශාලාව තුළ සිටි සැකකටයුතු පුද්ගලයෙකු රජයේ ජ්‍යෙෂ්ඨ අධිනීතිඥවරයාගේ දැනුම් දීම මත විනිසුරුවරිය විසින් රිමාන්ඩ් භාරයට පත් කෙරුණු අතර, කෙසෙල්වත්ත පොලිසිය විමර්ශණ කටයුතු සිදු කරන බවත් පුද්ගලයාගේ අනන්‍යතාව මෙතෙක් පැහැදිලි වී නොමැති බවත්, සඳහන් කළ පීරිස් මහතා ඒ පිළිබඳව විමර්ෂණ කටයුතුද රහස් පොලිසියට භාර දෙන ලෙසත් අධිකරණයෙන් ඉල්ලීමක් කෙළේය.පූර්ණ පරීක්ෂණයක් පවත්වා කඩිනමින් අධිකරණයට වාර්තාවක් ඉදිරිපත් කරන ලෙසට නියම කළ විනිසුරුවරිය මෙම 14 දා තෙක් සැකකරු යළි රිමාන්ඩ් භාරයට පත් කළාය. නඩු විභාගය පැවැත්වෙන දිනවලදී අධිකරණ ශාලාවට පැමිණෙන පුද්ගලයන් ඡායාරූප ගත කරන ලෙස විනිසුරුවරිය ආරක්ෂක අංශවලට නියම කළාය.1996 අගෝස්තු 24 දා නාම්පමුණුවේදී කත්‍රිආරච්චිගේ චන්ද්‍රරත්නගේ මරණය සිදු කිරීම, එම අවස්ථාවේදී පිස්තෝල පාවිච්චි කිරීම සහ කත්‍රිආරච්චිගේ කරුණාරත්නට හානි සිදු කිරීම පොදු අරමුණ කරගත් නීති විරෝධී රැස්වීමක සාමාජිකයින් වීම යන අධිචෝදන විත්තිකරුවන්ට එරෙහිව නීතිපතිවරයා මෙම නඩුවේදී ඉදිරිපත් කර තිබේ.සුනිල් පෙරේරා, රුවන් චන්දන ප්‍රනාන්දු, මහේෂ් පීරිස්, නිහාල් සුරේෂ් සහ චන්දන කත්‍රිආරච්චි පිළිවෙළින් මෙම නඩුවේ විත්තිකරුවෝ වෙති. සිවුවැනි විත්තිකරු නොමැතිව නඩුව විභාග වන අතර සෙසු විත්තිකරුවෝ රිමාන්ඩ් භාරයේ පසුවෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=n1007108</link>
    <topic>පාසල් දරු දැරියෝ 25,740 ක්පාර්ලිමේන්තුව නරඹා වාර්තාවක් තබති</topic>
    <author>දයා පෙරේරා, දුමින්ද ගුරුගේ හා ස්වර්ණා විජේකෝන්</author>
    <content>අය වැය විවාදය පැවැති දින නවයේ දී පාර්ලිමේන්තුවේ කටයුතු දැක බලා ගැනීමට පාසල් දරු දැරියන් 25740 ක් පැමිණ පාර්ලිමේන්තු ඉතිහාසයේ නව වාර්තාවක් තබා ඇත.ඉකුත් 30 වැනිදා සිට අය වැය විවාදය පැවැත්වූ ඊයේ (9) දක්වා මේ පිරිස පැමිණ ඇත. පාසල් 246 කින් මේ දරුවන් පැමිණ තිබේ. පාර්ලිමේන්තු ඉතිහාසයේ තවත් සුවිශේෂ සිදුවීමක් නම් අය වැය විවාදය රාත්‍රී 9.30 දක්වා පැවැති නිසා රාත්‍රී 8.30 පමණ වනතුරුත් පාසල් සිසුන් ගේ පැමිණීමයි.පාසල් දරුවන්ට අමතරව විවිධ අමාත්‍යාංශ නියෝජනය කරමින් රජයේ නිලධාරීන් සහ මන්ත්‍රීවරුන්ගේ අමුත්තන් වශයෙන් තවත් හාරදහස් පන්සියයක් පමණ මේ දින නවයේ පාර්ලිමේන්තුවට පැමිණ තිබේ.වැඩිම දරුවන් පිරිසක් පැමිණියේ ඉකුත් 2 වැනිදාය. එදින 6846 ක් පැමිණ ඇත. ඊයේපැමිණි ගණන 5350 කි. සුපුරුදු පරිදි නෙස්ලේ සමාගම මේ සිසුදරුවන්ට පාර්ලිමේන්තු සංකීර්ණයේදී කිරි කෝප්පය බැගින් නොමිලේ ලබාදීමටද කටයුතු යොදා තිබිණි.  </content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=n1007109</link>
    <topic>‘එයා මගේ: නැහැ මගේ’</topic>
    <author>සිරි වාව්වගේ මාතර සංචාරක</author>
    <content>මාතර මහ රෝහලේ ප්‍රතිකාර ලබන පුද්ගලයකුට අයිතිවාසිකම් කීමට ඉදිරිපත් වූ කාන්තාවන් දෙදෙනකු රෝහල තුළදීම ගුටිබැට හුවමාරු කර ගැනීම නිසා එක් කාන්තාවක ලේ ගලන තුවාල සහිතව රෝහලට ඇතුළත් කර තිබේ.අනික් කාන්තාව මාතර ප්‍රධාන මහේස්ත්‍රාත් උදේශ් රණතුංග මහතා හමුවට ඉදිරිපත් කිරීමෙන් පසු ඇප මත මුදාහැර ඇත. මාතර පොලිසියේ සුළු පැමිණිලි අංශයේ ස්ථානාධිපති පොලිස් පරීක්‍ෂක පී. ඇම්. කේ. චන්ද්‍රසේන මහතා පැවසූ පරිදි එම සිද්ධිය මෙසේ ය.දෙවිනුවර විවාහක ව්‍යාපාරිකයකු අසනීපව මාතර මහ රෝහලට ඇතුළත් කෙරිණි. බිරිය සැමියා බැලීමට පැමිණියා ය. ඒ අතර තවත් කාන්තාවක රෝගියාට සාත්තු කරනු ඇය දුටුවාය. ඒ ගැන විමසිනි. ඇය රෝගියාට ඇති අයිතිය කියා සිටියා ය.ඒ සැණින් විවාහක බිරියත් අනිත් කාන්තාවත් අතර වාග් හුවමාරුවක් සිදුවිය. අනතුරුව එය ගුටි බැට හුවමාරුවක් දක්වා දුර දිග ගියේ ය. රෝගියාගේ විවාහක බිරියට අනිත් කාන්තාව කුඩයෙන් පහරදීමෙන් ලේ ගලන තුවාල ඇතිව රෝහලට ඇතුළත් කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=n10071016</link>
    <topic>අතුරුදන් සිසුවිය මරා පිළිස්සූ බවසැකකාර පෙම්වතා පාපොච්චාරණය කරයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>මොරවැව දඹගහඋල්පත ප්‍රදේශයේදී හමුවූ පුළුස්සන ලද ඇටකටු ඉකුත් 27 දා අතුරුදන්වූ පාසල් සිසුවියගේ බවටත්, දැනට අත් අඩංගුවේ සිටින එම සිසුවියගේ පෙම්වතා විසින් මෙම ඝාතනය සිදු කර ඇති බවටත් සිදු කළ විමර්ශනවලින් අනාවරණය වූ බව පොලීසිය කියයි.සැකකාර පෙම්වතා දැනට අතවර සිද්ධියකට බන්ධනාගාර ගත වී සිටින තවත් සැකකරුවකු සමඟ එක් වී සිසුවියට පහරදී දඹගහඋල්පත ප්‍රදේශයේ වතුර වළක මුහුණ ඔබා සිසුවිය ඝාතනය කර ඇති බවටත් ඔහු පාපොච්චාරණය කර තිබේ.සැකකාර පෙම්වතා නිසා සිසුවිය ගැබිනියක් වී ඇති අතර සිසුවිය තමන් ගැබිනියක් ලෙස සිටීමට නොහැකි නිසා තමන් රැගෙන යන ලෙස නිතර නිතර කරදර කරද්දී සැකකාර පෙම්වතාගේ මව මෙම සම්බන්ධයට විරුද්ධ වීම නිසාත් මෙම ඝාතනය සිදු කර තිබේ.පසුව මළ සිරුර වළ දැමූ ඝාතකයන් පසු දින සැකකාර පෙම්වතා විසින් සිරුර ගොඩ ගෙන පුළුස්සා දමන ලද බවත් විමර්ශනවලදී අනාවරණය කර ගෙන තිබේ. මෙසේ මරා දමා ඇත්තේ මොරවැව දකුණ සිංහල විද්‍යාලයේ 11 වසර ඉගෙනුම ලැබූ එච්. එම්. දිල්හානි කුමාරි ගුණතිලක සිසුවියයි.ඉකුත් 27 දා සිසුවියට තමන් සමඟ එන ලෙස පවසා ඇති අතර සැකකරු සමඟ පැනයාමට නිවසින් ඇඳුම්ද රැගෙන පිටවී ඇත. සැකකාර පෙම්වතා සිසුවිය රවටා ගෙන දඹගහඋල්පත ප්‍රදේශයට රැගෙන ගොස් තිබේ.එහිදී මේ ඝාතනය සිදු කොට ඇතැයි පොලිසිය අනාවරණය කර ගෙන ඇත.මේ සිද්ධියට සම්බන්ධව සැකපිට අත්අඩංගුවට ගත් සැකකරු ලබන 13 දා දක්වා රක්ෂිත බන්ධනාගාරගත කරන ලෙස ත්‍රිකුණාමල අතිරේක මහේස්ත්‍රාත් එස්. සතීස්වරන් මහතා නියම කළේය.මෙසේ බන්ධනාගාර ගත වූයේ මොරවැව පන්කුලම, යාය - 02 පදිංචි නයිදූ හාමිගේ නිශාන්ත ජයලත් නැමැති අයෙකි. සැකකරු පාසල් සිසුවිය මරා පුළුස්සන ලද බවට ඔහු පොලිසියට ප්‍රකාශ කර ඇති බවත් ඔහු එම සිසුවියගේ පෙම්වතා බවත් පොලිසිය අධිකරණය වෙත කරුණු වාර්තා කළේය.සිද්ධිය සම්බන්ධයෙන් 13 දාට පෙර පරීක්ෂණ සම්බන්ධ විස්තර වාර්තාවක් ඉදිරිපත් කරන ලෙස අතිරේක මහේස්ත්‍රාත් වරයා පොලිසියට නියම කළේය. පොලිස් පරීක්ෂක නිශාන්ත බණ්ඩාර මහතා සැකකරු අධිකරණය වෙත ඉදිපත් කොට කරුණු වාර්තා කළේය.සිද්ධිය සම්බන්ධයෙන් නැගෙනහිර උතුර දිසාව භාර නියෝජ්‍ය පොලිස්පති චන්දන දීපාල් වික්‍රමරත්න මහතාගේ අධීක්ෂණය යටතේ කන්තලේ කොට්ඨාස භාර පොලිස් අධිකාරී නීල් හෙට්ටිආරච්චි මහතාගේ උපදෙස් මත මොරවැව ගෝමරන්කඩවල සහකාර පොලිස් අධිකාරී මහින්ද දිසානායක මහතාගේ මෙහෙයවීමෙන් මොරවැව පොලිස් ස්ථානාධිපති පොලිස් පරීක්ෂක ධම්මික විජේසිංහ, ගෝමරන්කඩවල පොලිස් ස්ථානාධිපති පොලිස් පරීක්ෂක ඩබ්. එම්. සිරිවර්ධන යන මහත්වරු පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=n10071010</link>
    <topic>ලෝක ජනගහන දිනය හෙට</topic>
    <author>සන්ධ්‍යා කරුණාරත්න</author>
    <content>ලෝක ජනගහන දිනය හෙට (11)දා ට යෙදී ඇත. “සියල්ලන් ගණනයට ලක්වීම අවශ්‍යයයි” මෙවර ජනගහණ දිනයේ තේමාව වේ.මෙරට ජනගහනය මිලියන 20කට ආසන්න ය. 2009 වසරේ දී ලෝක ජනගහනය බිලියන 6 ඉක්මවා ඇත.2011 වනවිට බිලියන 7 කට ළඟාවන බව පර්යේෂණ වාර්තාවලින් හෙළි වී තිබේ. ලෝක ජනගහන දිනය නිමිත්තෙන් මෙරට පැවැත්වෙන ජාතික වැඩසටහන ශ්‍රී ලංකා පදනම් ආයතනයේදී හෙට (11) සවස 3 ට සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් පැවැත්වේ. ආර්ථික සංවර්ධන ඇමැති බැසිල් රාජපක්ෂ මහතා ද මේ සඳහා සහභාගි වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=n10071011</link>
    <topic>තැපැල් සේවකටපහරදුන්නාට විරෝධය</topic>
    <author>දකුණු පළාත් සංචාරක එස්. දීයගහගේ</author>
    <content>අක්මීමන තැපැල් කාර්යාලයේ විදුලි පණිවිඩකරුවකුට කිසියම් පුද්ගලයකු පහරදීමේ සිද්ධියකට විරෝධය පළ කිරීම සඳහා එම තැපැල් කාර්යාලයේ සියලුම සේවකයෝ ඊයේ (09) වැඩ වර්ජනයක නිරතව සිටියහ. මේ නිසා එම තැපැල් කාර්යාලයේ ලිපි බෙදීම ඇතුළු සියලුම රාජකාරී කටයුතු ඇන හිට තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=n10071012</link>
    <topic>දෙවැනි ලුතිනන්වරයකු ලෙසපෙනී සිටි අයෙක් අත්අඩංගුවට</topic>
    <author>ඉන්දික පොල්කොටුව</author>
    <content>යුද හමුදා විශේෂ බළකායේ දෙවැනිලුතිනන් වරයකු ලෙස පෙනී සිටි පුද්ගලයකු පොලිසිය මගින් ඊයේ (9) දහවල් දඹුල්ලේ දී අත්අඩංගුවට ගෙන තිබේ. මේ පුද්ගලයා හමුදා නිලධාරියකු ලෙස ව්‍යාජ ලෙස පෙනී සිටින බවට ලද තොරතුරක් මත මොහු යතුරු පැදියක ගමන් කරමින් සිටියදී දඹුල්ල මූලස්ථාන පොලිසිය මගින් අත්අඩංගුවට ගෙන තිබේ.සැකකරු පදවා ගෙන ගිය යතුරු පැදිය ඉතා වටිනා නවීන පන්නයේ යතුරු පැදියක් බවත් එය පරීක්‍ෂා කිරීමේදී ඒ සඳහා කිසිදු ලිපි ලේඛනයක් නොතිබූ බවත් දඹුල්ල මූලස්ථාන ප්‍රධාන පොලිස් පරීක්‍ෂක ජනත් වීරසිංහ මහතා පැවසීය. මෙලෙස සැකපිට අත්අඩංගුවට ගත් පුද්ගලයා පිළිබඳව යුද හමුදා කඳවුරු කිහිපයකින් විමසීමක් කළ ද ඔහු පිළිබඳ කිසිදු තොරතුරක් අනාවරණයකැර ගැනීමට පොලිසියට නොහැකි වී ඇති අතර සිද්ධිය පිළිබඳ දඹුල්ල මූලස්ථාන පොලිසිය වැඩිදුර පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=n10071013</link>
    <topic>ප්‍රතිකාර ලබමින් සිටි රෝගියාගේ සිරුර ඇළක</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>උඳුගොඩ රෝහලේ නේවාසිකව ප්‍රතිකාර ලබමින් සිටියදී අතුරුදන් වූවැයි කියන පුද්ගලයකුගේ මළ සිරුරක් ඊයේ (9) උදෑසන රෝහල අසල ඇළක තිබී සොයා ගන්නා ලදී.මිය ගිය අය දම්පල්ගොඩ පදිංචි එම්. පී. කරුණාරත්න නැමැති 55 හැවිරිදි තිදරු පියකු බව හඳුනාගෙන ඇත.පෙරේදා (8) සවස සිට මේ රෝගියා රෝහලෙන් අතුරුදන්ව සිටි බව රෝහල් නිලධාරීහු පවසති.මියගිය අයගේ මළ සිරුර ඇළේ තිබෙනු දැක ප්‍රදේශවාසීන් බුලත්කොහුපිටිය පොලිසියට දන්වා ඇත.මේ පිළිබඳ පරීක්ෂණ බුලත්කොහුපිටිය පොලිසිය මගින් පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=n10071014</link>
    <topic>නිලධාරීන් ප්‍රාණ ඇපයට තබා ගෙනරෝහල් සේවකයන් වැටුප් ලබා ගෙන</topic>
    <author>පොළොන්නරුව විශේෂ - ගාමිණී ඔබේසේකර</author>
    <content>මේ මාසයට නියමිත වැටුප් නොලැබුණේ යැයි පවසමින් පොළොන්නරුව මහ රෝහල් අනියම් සේවකයන් හා සුළු සේවකයන් 80 දෙනකු පමණ එක්ව රෝහලේ කාර්යාලයේ සේවයේ නියුතු නිලධාරීන් ප්‍රාණ ඇපයට තබාගෙන සිටි අතර වැටුප් ගෙවීමෙන් පසුව ඊයේ (09) සවස 4.30 පමණ වන විට තත්ත්වය සමථයකට පත්විය.ඊයේ (09) සවස 2.00 සිට එම කාර්යාලයට පැමිණි සුළු සේවකයන්, තමන්ට ලැබිය යුතු මාසික වේතනය ලබාදෙන ලෙස ඉල්ලා සිටිය ද, ඒ සඳහා වගකිව යුතු නිලධාරීන් එහි නොසිටීම හේතුවෙන්, සෙසු නිලධාරීන් කාර්යාලය තුළ ප්‍රාණ ඇපයට තබාගෙන ඇත.මේ සිද්ධිය වාර්තා කිරීමට ගිය රූපවාහිනී සහ මුද්‍රිත මාධ්‍ය ඡායාරූප ශිල්පීන්ට සුළු සේවකයන් විසින් මරණීය තර්ජන එල්ල කරමින් ඡායාරූප නොගන්නා ලෙසට හඬනැඟිණි.පොළොන්නරුව පොලිසියේ නිලධාරීහු කණ්ඩායමක්ද එම ස්ථානයට පැමිණ සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=n10071015</link>
    <topic>මාතර මහ රෝහලේසුළු සේවක වැඩ වැරුම නිමයි</topic>
    <author>සිරි වාව්වගේ මාතර සංචාරක</author>
    <content>මාතර මහ රෝහල ඉදිරිපිට පවත්වාගෙන යන ත්‍රීවිල් රථගාල එම ස්ථානයෙන් ඉවත් කරන ලෙස ඉල්ලා මාතර රෝහලේ සුළු සේවකයෝ (09) ඊයේ උද්ඝෝෂණයක් හා වැඩ වර්ජනයක් පැවැත් වූහ.මාතර නගරාධිපති උපුල් නිශාන්ත මහතා සමඟ සුළු සේවක වෘත්තිය සමිතියේ නිලධාරීන් කරන ලද සාකච්ඡාවකින් පසු තාවකාලිකව වර්ජනය නතර කිරීමට එකඟතාවකට පැමිණියහ.මෙහිදී නගරාධිපතිවරයා ත්‍රීරෝද රථ රියැදුරන් සමඟ ද මේ පිළිබඳව සාකච්ඡා කර ජූලි 16 දිනට සාධාරණ විසඳුමක් ලබාදෙන බව රෝහලේ සුළු සේවක වෘත්තිය සමිතියට එකඟ විය.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=r1007101</link>
    <topic>හෝමාගම ඩිපෝවේබස් ධාවනය දුර්වලයි</topic>
    <author>හෝමාගම සංචාරක - මංජුල හිරිපිටිය</author>
    <content>හෝමාගම ඩිපෝව මගින් හෝමාගම මැතිවරණ කොට්ඨාසයේ ග්‍රාමීය ප්‍රදේශවලට ධාවනය කළ බස්රථ රැසක් ධාවනය නොකිරීම නිසා මගීහු අසීරුවට පත්ව සිටිති.හෝමාගම සිට ධාවනය වූ වල්පිට, මුල්ලේගම හරහා අතුරුගිරිය, කිරිවත්තුඩුව ගල්කන්ද හරහා පිළියන්දල, හෙට්ටිගොඩ මාහේන පාර ඇතුළු ග්‍රාමීය ප්‍රදේශවලට ධාවනය කළ බස් රථ රැසක් ඇනහිට තිබේ.මේ පිළිබඳ හෝමාගම ඩිපෝවෙන් විමසූවිට පැවැසුවේ , ග්‍රාමීය ප්‍රදේශවලට යොදවා තිබු බස්රථ රැසක්ම මේවන විට විවිධ හේතු නිසාවෙන් ධාවනයෙන් ඉවත් කිරීමට සිදු වී ඇති බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=r1007102</link>
    <topic>යතුරු පැදියක 2කට වඩා ගෙන ගොස් දඩ කයි</topic>
    <author>පාණදුර සමූහ</author>
    <content>යතුරු පැදියක දෙදෙනකුට වැඩියෙන් ගෙනයෑම සම්බන්ධ චෝදනාවට වරද පිළිගත් යතුරු පැදි කරුවකුට රුපියල් දාහක දඩයක් පාණදුර මහේස්ත්‍රාත් රංග දිසානායක මහතා නියම කෙළේය.දෙදෙනකුට වැඩියෙන් ප්‍රවාහනය කරන යතුරු පැදි කරුවන්ට නඩු පැවැරීමට පාණදුර රථවාහන අංශයේ පොලිස් නිලධාරීන් ආරම්භ කර ඇත. මේ නඩුව පවරා තිබුනේ පාණදුර පොලිසියේ රථවාහන අංශය විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=r1007104</link>
    <topic>බියගම ජල ව්‍යාපෘතියසිහිනයක් වෙලා</topic>
    <author>බියගම විශේෂ – රංජිත් අම්පිටියාවත්ත</author>
    <content>බියගම ආසනයේ හෙයියන්තුඩුව, කැකුණගහලන්ද වත්ත, දළුග්ගල, ගලදෙණිය, ප්‍රදේශවල ජනතාවගේ පානීය ජල ප්‍රශ්නයට තවමත් කිසිදු විසඳුමක් ලැබී නොමැත.පසුගිය මැතිවරණය ආසන්න දිනවල කඩිනම් ව්‍යාපෘතියක් ලෙස මාර්ග දෙපසින් ද සමහර තැන්වල තාර හා කොන්ක්‍රිට් පාරවල් මැදින් ද කඩා නළ එලා පස්වලින් වැසූහ. ඒ නළ මඟින් තවමත් ජලය නොලැබෙනවා පමණක් නොව කඩා පලුදු කළ මාර්ගවල ගමනාගමන කටයුතු ද දුෂ්කරව පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=r1007105</link>
    <topic>මතුගම ප්‍රදේශ රැසකටපානීය ජලය හිඟයි</topic>
    <author>අගලවත්ත විශේෂ වාර්තාකරු</author>
    <content>මතුගම, අගලවත්ත මැතිවරණ බල ප්‍රදේශවල ග්‍රාමීය ජනයා හට පානීය ජලය නොමැතිවීම මහත් ගැටලුවක් බවට පත්වී තිබේ.කළු ගඟ ආශි‍්‍රත ප්‍රදේශවලත් මෙකී තත්ත්වය උදාවී ඇතැයි කළුතර දිස්ත්‍රික් යොවුන් පරිසර සංගමයේ ලේකම් කේ. ගුණවර්ධන මහතා පැවසීය.දොඩම්ගොඩ, මිල්ලනිය, යන ප්‍රාදේශීය ලේකම් කොට්ඨාස වලට ද පානීය ජල හිඟය බලපා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=r1007106</link>
    <topic>මීගහතැන්න සති පොළ අපිරිසුදුයි</topic>
    <author>මීගහතැන්න සමූහ කුමාරදාස දිසානායක</author>
    <content>මීගහතැන්න බදාදා සතිපොළේ මාළු විකුණන ස්ථානය ජරාවාස වී ඇත.සෞඛ්‍ය බලධාරීන් මෙම අපවිත්‍ර ස්ථානය පරීක්‍ෂා නොකිරීම නිසා මේ තත්ත්වය උදාවී ඇත. මාළු අපද්‍රව්‍ය මේ ස්ථානයේ දමා යෑමෙන් පසුවදා පළාතම දුගඳ හමයි. පොළ ඇතුළත මඩු ද කඩා වැටී ඇත. වර්ෂා දිනවලදී පොළ එකම මඩ වගුරකි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=r1007107</link>
    <topic>කැලණි ගඟට සේදී යන කොහිලවත්ත සුසාන භූමිය</topic>
    <author>කොලොන්නාව සමූහ</author>
    <content>කොලොන්නාව මැතිවරණ කොට්ඨාසයේ කොහිලවත්ත සුසාන භූමිය කැලණි ගඟට කැඩී යාම දිගින් දිගටම සිදුවීම හේතුවෙන් මේ වන විට සුසාන භූමියේ අඩක් ගඟට සේදී ගොස් ඇත.භූමදානය කරන ලද මළසිරුරු කොටස් සමඟින් විශාල පස් කුට්ටි ගඟට කැඩී යාම සුලබ දර්ශනයකි.සේදවත්ත, කොටුවිල, කිත්තම්පහුව, වෙන්නවත්ත, කොහිලවත්ත, කැලණිමුල්ල ආදී ප්‍රදේශ රැසක මරණයක් සිදුවූ විට අවසන් කටයුතු සිදුකරන්නේ මෙම පැරණි කොහිලවත්ත කනත්තේදීය.කොටිකාවත්ත - මුල්ලේරියා ප්‍රාදේශීය සභාව මගින් මෙම සුසාන භූමිය පාලනය වන අතර සුසාන භූමිය කැඩී යාම පාලනය කිරීමට මෙතෙක් කිසිදු පියවරක් ගෙන නොමැත.මෙම සුසාන භූමියට ආසන්න අඹතලේ මහාමාර්ගයේ ඉවුරු කැඩී යාම පාලනය කිරීම සඳහා මාර්ග සංවර්ධන අධිකාරිය මගින් පියවර ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=r1007108</link>
    <topic>ඩෙංගු මදුරුවන්ට දුම් ප්‍රහාර</topic>
    <author>ඡායාරූපය - කළුතර දිස්ත්‍රික් සංචාරක</author>
    <content>කළුතර නාගොඩ ප්‍රදේශයෙන් ඩෙංගු රෝගය වැළැක්වීමට සෞඛ්‍ය වෛද්‍ය නිලධාරි කාර්යාලයේ සෞඛ්‍ය නිලධාරීන් හා කළුතර ප්‍රාදේශීය සභාව එක්වී ප්‍රදේශය පුරා දුම්ගැසීමේ කටයුතු සිදු කරන අයුරු.කළුතර පරිපාලන මහජන සෞඛ්‍ය පරීක්‍ෂක ආර්. ජේ. සිංහබාහු මහතාගේ උපදෙස් පරිදි මෙය සිදුකැරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=r1007109</link>
    <topic>වයඹ පළාතටකෝප් සිටි 49ක්</topic>
    <author>කුරුණෑගල දකුණ සමූහ</author>
    <content>වයඹ පළාත් සමූපකාර සංවර්ධන දෙපාර්තමේන්තුවේ මෙහෙයවීම මත මේ වනවිට පාරිභෝගික ජනතාව වෙත සහන සැලසීමේ අරමුණින් වයඹ පළාත පුරා විහිදී යන පරිදි කෝප්සිටි වෙළෙඳ සල් 49ක් ස්ථාපිත කර ඇත. ඒ සඳහා වැය කර ඇති මුදල රුපියල් ලක්ෂ 486කි.මෙයට සමගාමීව මිනි කෝප්සිටි වෙළෙඳ සල් 149ක් ද ආරම්භ කර තිබේ. ඒ සඳහා රුපියල් ලක්ෂ 360ක මුදලක් වැය කර ඇත. ඒ යටතේ දැනටමත් සෘජු රැකියා දෙසීයකට අධික ප්‍රමාණයක් බිහිවී ඇති බව වයඹ සමූපකාර සංවර්ධන දෙපාර්තමේන්තුව පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=r1007103</link>
    <topic>මහරගම විද්‍යාකර විදුහලට 3 – 4 පංතිවලට ගුරුවරු නෑ</topic>
    <author>මහරගම විශේෂ - වේහැල්ලේ පියතිලක</author>
    <content>මහරගම විද්‍යාකර බාලිකා විදුහලේ ප්‍රාථමික අංශයේ 3 වන ශ්‍රේණියේ පංති දෙකකට වසර දෙකක සිට ගුරුවරුන් නැතිවීම ගැන මවුපියෝ මැසිවිලි නගති.විශ්‍රාම ගිය ගුරුවරියකට පාසල් සංවර්ධන සමිතියෙන් දවසකට රු. 750 ක මුදලක් ගෙවා ගුරුවරුන් නැති පංතිවල අධ්‍යාපනය ලබාදීමට මවුපියෝ කටයුතු කර ඇත.මේ පිළිබඳව බලධාරින්ට දන්වා ඇතත් මේ වනතෙක් කිසිම පියවරක් ගෙන නැත.ඉතිහාසය ඉගැන්වූ ගුරුවරයාද මාරුකර යවා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=r10071010</link>
    <topic>දකුණේ සමීක්ෂණයකින් පසුසුදුස්සන්ට ගුරු පත්වීම්</topic>
    <author>ගාල්ල දිසා විශේෂ</author>
    <content>දකුණු පළාතේ පාසල්වල දැනට ස්වෙච්ඡාවෙන් වැඩ කරන ගුරුභවතුන් ගැන විශේෂ සමීක්ෂණයක් අරඹා ඇති අතර එය අවසානයේ තෝරා ගැනෙන සුදුස්සනට පත්වීම් ලබාදීමට කටයුතු කරන බව පළාත් අධ්‍යාපන ඇමැති චන්දිම රාසපුත්‍ර මහතා ප්‍රකාශ කරයි.ඇමැතිවරයා ඒ ප්‍රකාශය කළේ දකුණු පළාත් අධ්‍යාපන අමාත්‍යාංශ ශ්‍රවනාගාරයේ පැවති මාධ්‍ය හමුවකදීය.මේ සමීක්ෂණ කටයුතුවල නිරතවීමට අධ්‍යාපන අමාත්‍යාංශ නිලධාරීන් සමූහයක් පළාතට ආවරණය වන ලෙස කලාප මට්ටමින් යොදවා ඇතැයි ද ඇමැතිවරයා පැවැසීය.දකුණු පළාතේ අධ්‍යාපන කලාප 11 කට බෙදා ඇති අතර එම කලාපවල අධ්‍යක්ෂවරු හා කොට්ඨාස අධ්‍යාපන අධ්‍යක්ෂවරු මේ සමීක්ෂණ කණ්ඩායමට ඇතුළත් වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=r10071011</link>
    <topic>මධ්‍යම පළාත් පොලිස් නිලධාරීන්ටඑක්කෝටි අට ලක්ෂයක මුදල් තෑගි</topic>
    <author>ඉන්දික පොල්කොටුව</author>
    <content>මත්ද්‍රව්‍ය වැටලීම සඳහා දායක වූ මධ්‍යම පළාතේ පොලිස් ස්ථාන 54ක නිලධාරීන්ට සේවා අගැයීමේ ත්‍යාග මුදල් ලෙස රුපියල් එක්කෝටි අට ලක්ෂ අනූ දෙදහස් හයසිය අසූ පහක මුදලක් ලබා දී තිබේ.මේ ත්‍යාග මුදල් ලබා දී ඇත්තේ මාස 6ක් තුළ ‘මතට තිත’ වැඩපිළිවෙළ යටතේ සිදුකළ වැටලීම් සම්බන්ධයෙනි.පොලිස් නිලධාරීන් 1000කට පමණ මේ මුදල් ත්‍යාග හිමි වී ඇති බව මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=r10071012</link>
    <topic>පේරාදෙණිය සරසවියට අධිභාරයක්</topic>
    <author>අසේල කුරුළුවංශ</author>
    <content>පේරාදෙණිය විශ්වවිද්‍යාලයේ සේවා නියුක්ති භාර අරමුදල් නිසි වෙලාවට නොගෙවීම හේතුවෙන් විශ්වවිද්‍යාල අරමුදලින් රුපියල් දෙලක්ෂ තිස්පන්දහසක (2,35000) මුදලක් අධිභාර ලෙස ගෙවීමට සිදුව තිබේ.රජයේ විගණන අංශය මගින් සිදුකළ පරීක්ෂණයකදී මේ තොරතුරු අනාවරණය වී ඇත. වසර 2000 සිට 2009 කාලය තුළ සෑම වසරකම මේ මුදල් ගෙවීමේ ප්‍රමාදය සිදුව තිබේ.සේවානියුක්ති භාරකාර අරමුදල් පනත අනුව අදාළ මාසයට භාරකාර දායකත්වය එළැඹෙන මාසයේ අවසාන දිනට පෙර යැවිය යුතු වුව ද එය එලෙස සිදු කිරීමට විශ්වවිද්‍යාලයේ මූල්‍ය අංශ නිලධාරින් අපොහොසත් වීම නිසා මෙලෙස අධිභාර ගෙවීමට සිදුව තිබේ.අධිභාර ලෙස මෙවැනි මුදලක් ගෙවීමට සිදුව ඇත්තේ වගකිවයුතු නිලධාරින්ගේ නොසැලකිල්ල හේතුවෙන් බව විගණන විමසුමෙන් පෙන්වා දෙන අතර එම මුදල් ඔවුන්ගෙන් අයකර ගැනීමට කටයුතු කරන ලෙස ද යෝජනාකර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=s1007101</link>
    <topic>ප්‍රජා ගම්මානයක් ඉදි කිරීමට ජනපතිගෙන් මුරලිට මාන්කුලමෙන් අක්කර 50ක ඉඩමක්</topic>
    <author>ප්‍රින්ස් ගුණසේකර</author>
    <content>ලෝක පූජිත ටෙස්ට් ක්‍රිකට් ක්‍රීඩක මුත්තයියා මුරලිදරන්ට ජනාධිපති මහින්ද රාජපක්ෂ මහතා මාන්කුලම ප්‍රදේශයෙන් ඉඩම් අක්කර 50 ක් ලබාදී ඇත.උතුරු ප්‍රදේශයේ දුප්පත් ජනතාවට නොමිලේ ලබාදීම උදෙසා නිවාස 200 කින් යුත් අංග සම්පූර්ණ ප්‍රජා ගම්මානයක් ඉදි කිරීමට ඉඩමක් ලබාදෙන ලෙස මුරලිදරන් කළ ඉල්ලීමට ප්‍රතිචාර වශයෙන් ජනාධිපතිතුමා මේ පියවර ගෙන ඇත.තමා ටෙස්ට් ක්‍රිකට් ක්‍රීඩාවෙන් සමුගෙන සමාජ සේවයට කැපවී ක්‍රියා කරන බව මුරලිදරන් පැවසීය. දේශපාලනඥයකු නොවී සමාජයේ යහපත උදෙසා ක්‍රියා කළ හැකි බව හෙතෙම පෙන්වා දුන්නේය. මාන්කුලමේ ඉදි කෙරෙන ප්‍රජා ගම්මානයට ඇ. ඩො. මිලියන 5 ක් පමණ වැය වෙතැයි ඇස්තමේන්තු කර තිබේ. මුරලිගේ භාරකාරත්වයෙන් ඇති ගුණ ජය සතුට පදනම මගින් ඉදි කෙරෙන ගම්මානයේ අංශ 30 කින් 20000 ක පමණ ජනතාවට ප්‍රතිලාභ හිමි කෙරේ. ක්‍රිකට්, පිහිනුම්, වොලිබෝල්, ටෙනිස්, හොකී, රගර්, පාපන්දු ක්‍රීඩා පිටි හා ගෘහස්ථ ක්‍රීඩාගාරයක් මේ ගම්මානය තුළ ඉදි වේ.කුසලතා වැඩි දියුණු කිරීම උදෙසා විශේෂ ව්‍යාපෘති ක්‍රියාත්මක කිරීමේ අරමුණින් පරිගණක, ඉංග්‍රීසි, ව්‍යාපාර හා වෛද්‍ය මධ්‍යස්ථාන වෙන වෙනම ඉදි කෙරේ. වැඩිහිටි නිවාසයක්, ළමා නිවාසයක්, පෙර පාසලක්, හා පුස්තකාලයක් ඇතුළු පහසුකම් රැසක් ඇති කිරීමට ද සැලසුම් කොට තිබේ. මේ ව්‍යාපෘතිය මගින් පරිසරය පිළිබඳ ජනතාව දැනුවත් කිරීමද විශේෂත්වයකි. ඉදිරි වසර 2 ක කාලය ඇතුළත ඉදිකිරීම් නිමා කිරීම මුත්තයියා මුරලිදරන්ගේ බලාපොරොත්තුªªව බව ‘ගුණ ජය සතුට’ පදනමේ සභාපති හා මුරලිදරන්ගේ කළමනාකරු කුෂිල් ගුණසේකර මහතා ‘දිනමිණ’ ට පැවසීය.මෙවැනිම ගම්මානයක් සීනිගම ප්‍රදේශයේ ඉදි කර දැන් ක්‍රියාත්මක බවද ඒ මහතා සඳහන් කළේය. සුනාමියෙන් නිවාස අහිමි වූ ජනතාවට සහන සැලසීමට එමගින් හැකිවූ බව ඒ මහතා වැඩිදුරටත් පැවසීය.මාන්කුලමේ යෝජිත ප්‍රජා ගම්මානය ඉදි කිරීමේ කටයුතුවලට දෙස් විදෙස් ආධාර ලබා ගැනෙන අතර කුමාර් සංගක්කාර, චමින්ද වාස් ඇතුළු ක්‍රිකට් ක්‍රීඩකයන් කිහිප දෙනෙකුද පෙරමුණ ගෙන ක්‍රියා කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=s1007102</link>
    <topic>ලෝක පාපන්දු ‘මහා සටන’ හෙටයි</topic>
    <author>ජොහැනස්බර්ග් (ඒ.එෆ්.පී.)</author>
    <content>සිය මංගල ලෝක පාපන්දු කිරුළ හිමිකර ගැනීමේ අරමුණින් ස්පාඤ්ඤය සහ නෙදර්ලන්තය හෙට (11) පාපන්දු නගරයේ ක්‍රීඩාංගණයේදී තරග වදිති.1974 වසරේ සහ 1978 වසරේ පැවැති පාපන්දු තරගමාලා අවසන් තරගවලදී පිළිවෙළින් ජර්මනියට සහ ආර්ජන්ටිනාවට පරාජය වෙමින් අනුසූරතාවයෙන් සෑහීමකට පත්වීමට සිදුවූ නෙදර්ලන්තයෙන් මීට පෙර අවසන් තරගයකට සුදුසුකම් නොලැබූ ස්පාඤ්ඤයත් හෙට තරග බිමට පිවිසෙන්නේ මෙවර තරගමාලාවේ විශිෂ්ටතම ක්‍රීඩකයින් දෙදෙනා වන වෙස්ලි ස්නෙයිඩර් (නෙදර්ලන්තය) සහ ඩේවිඩ් විලා (ස්පාඤ්ඤය) අතර තරග මාලාවේ වැඩිම ගෝල සංඛ්‍යාවක් වාර්තා කරනු ලබන ක්‍රීඩකයාට හිමිවන රන් සපත්තුව (ට්ර්‍ණඹ්ච්ඡ්ව් ඕර්‍ණර්‍ණඊ) සඳහා දැඩි තරගයක් ද නිර්මාණය කරමිනි. මේ වන විට දෙදෙනාම ගෝල් 5 බැගින් රැස් කර ඇත.අවසන් තරගයේ ප්‍රතිඵලය කුමක් වුවත් තම කණ්ඩායමට රාජ්‍ය ගෞරවය ලබාදී විවෘත බස් රථයකින් ස්පාඤ්ඤය අගනුවර වීදි පුරා රැගෙන යාමට නියමිත බැව් එරට නගර සභා බළධාරීහු ප්‍රකාශ කළහ.නමුත් නෙදර්ලන්තය වෙනුවෙන් 1974 ලෝක කුසලාන තරගමාලාවන්ට සහභාගි වූ ජොහාන් ක්රුෆ්ට් පවසා ඇත්තේ මෙවර සූරතාව අත්පත් කරගැනීමේ වැඩි ඉඩකඩ ස්පාඤ්ඤයට හිමිවී ඇති බවය.නමුත් ජයග්‍රහණය පිළිබඳව දැඩි බලාපොරොත්තුවෙන් පසුවන නෙදර්ලන්තයේ නායක ගියෝවැනි වැන් බ්‍රොන්කෝස්ට් ප්‍රකාශ කළේ දකුණු අප්‍රිකාවේ හිටපු ජනාධිපති නෙල්සන් මැන්ඩෙලා ඉදිරියේ සිට පළමු ලෝක කුසලානය හිමි කර ගැනීමට තමා ආශාවෙන් සිටින බවය.35 හැවිරිදි නෙදර්ලන්ත නායකයා අවසන් තරගයෙන් පසුව ක්‍රීඩාවෙන් සමුගැනීමට නියමිතය.මෙවර තරගමාලාවේ සමාරම්භක උත්සවය මගහැරුනු මැන්ඩෙලා සමාප්ති උළෙලට සහභාගි වීම ද අවිනිශ්චිත තත්ත්වයක පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>10</day>
    </date>
    <link>http://www.dinamina.lk/2010/07/10/_art.asp?fn=s1007103</link>
    <topic>රන් සපත්තුව කාහටද?</topic>
    <author>සටහන - ප්‍රින්ස් ගුණසේකර</author>
    <content>ලෝක කුසලාන පාපන්දු තරගාවලියේ විටිනාම ක්‍රීඩකයාට හිමිවන “රන් සපත්තුව“ (Golden Boot) උසස්ම සම්මානය දිනා ගන්නේ කවුරුන්ද යන්න බිලියන ගණන් ප්‍රේක්ෂකයන් විමසිල්ලෙන් යුතුව බලා සිටිති.ඒ සඳහා තවත් ඇත්තේ දිනක් පමණි. ස්පාඤ්ඤය හා නෙදර්ලන්තය අතර අවසන් මහා තරගය හෙට ජොහැනර්ස්බර්ග් හිදී නිමාවීමෙන් පසු “රන්සපත්තුවේ” මෙවර හිමිකාරයා ලොවට හෙළිවනු ඇත.ලෝක කුසලාන පාපන්දු තරග ඉතිහාසය පුරා “රන් සපත්තුව“ සම්මානය ස්පාඤ්ඤ හෝ නෙදර්ලන්ත ක්‍රීඩකයෙකු දිනා නොමැත. වැඩිම වාර ගණනක් “රන් සපත්තුව“ සම්මානය ගෙන ගොස් ඇත්තේ ජර්මනිය, බ්‍රසීලය, ඉතාලිය හා ආර්ජන්ටිනාවේ ක්‍රීඩකයන්ය. එම රටවලට “රන් සපත්තුව“ මෙවර දිනා ගැනීමේ ඉඩකඩ සියල්ල බිදහෙලනු ලැබුවේද ස්පාඤ්ඤ හා නෙදර්ලන්ත ක්‍රීඩකයන් විසිනි.ස්පාඤ්ඤයේ ඩේවිඩ් විලා හා නෙදර්ලන්තයේ වෙස්ලි ස්නෙයිජර් අතර “රන් සපත්තුවට” දැවන්ත තරගයක් නිර්මාණය වී ඇත. ඔවුන් දෙදෙනාම මෙතෙක් ගෝල් 5 බැගින් ලබා සිටිති. ඒ දෙදෙනා පසුපස සිටින තෝමස් මුලර් (ජර්මනිය) හා දියෙගෝ ෆොර්ලාන් (ඌරුගුවේ) ගෝල් 4 බැගින් ලබා සිටිති. තරගාවලියේ 3 වැනි තැන තීන්දුවන ඌරුගුවේ හා ජර්මනිය අතර තරගය අද පැවැත්වෙන බැවින් මුලර්ට හා ෆෝර්ලාන්ට ද රන් සපත්තුවට සමීපවීමේ හැකියාවක් නැතැයි අවතක්සේරු කළ නොහැක.එමෙන්ම ජර්මනියේ මිරොසාවි ක්ලෝස් ද දැනට ගෝල් 4 ක් ලබා ‘රන් සපත්තුව“ සම්මානය පසුපස හඹායමින් සිටී. ඔහු 2006 වසරේ පාපන්දු ලෝක කුසලාන තරගාවලියේ වටිනාම ක්‍රීඩකයා ලෙස “රන් සපත්තුව“ දිනාගත් ක්‍රීඩකයාද වේ. සුවිශාල පෙරළියක් සිදුවී ක්ලෝස් මෙවර රන් සපත්තුව ජර්මනියට රැගෙන ගියහොත් පිට පිට දෙවරක් එම දක්ෂතාව දැක්වූ එකම තරුව ලෙස ඔහු ඉතිහාසගතවනු ඇත.මෙවර ඉදිරියෙන්ම සිටින ස්පාඤ්ඤයේ ඩේවිඩ් විලා ඉදිරිපෙළ ක්‍රීඩකයෙකි. 1981 දෙසැම්බර් 31 දා උපත ලද ඔහු 2005 දී ස්පාඤ්ඤ පිලට එක්ව මෙගාක් ගෝල් 43 ක් ලබා ඇත. ස්පාඤ්ඤයේ වැලන්සිනා ක්‍රීඩා සමාජයේ සිට බාසිලෝනා පිලට ඔහු එක් වූයේ යුරෝ මිලියන 40 ක කොන්ත්‍රාත්තුවකටය.නෙදර්ලන්තයේ වෙස්ලි ස්නෙයිජර් මැදපෙළ ක්‍රීඩකයෙකි. 1984 ජුනි 9 දා උපත ලද ඔහු 2003 දී නෙදර්ලන්ත පිලට එක්වූවේය. මෙතෙක් අන්තර් ජාතික තරග බිමේ ගෝල් 17 ක් වාර්තා කළ ඔහු ඉතාලියේ ඉන්ටර් මිලාන් ක්‍රීඩා සමාජයට ක්‍රීඩා කරයි.රන් සපත්තුව* 2006 දී මිරෝසව් ක්ලෝස් (ජර්මනිය, ගෝල් 5, මිනිත්තු 587)*2002 දී රොනල්ඩෝ (බ්‍රසීලය ගෝල් 8 මිනිත්තු 548)* 1998 දී ඩේවිඩ් සුකර් (ක්‍රෝඒෂියාව ගෝල් 6 මිනිත්තු 630)* 1994 දී ඔලග් සැලන්කෝ (රුසියාව ගෝල් 6 මිනිත්තු 180)* 1990 දී සැල්වර්ටෝ ස්චිලෑසි (ආර්ජන්ටිනාව ගෝල් 6 මිනිත්තු 480)* 1986 දී ගැරී ලයින්කර් (එංගලන්තය ගෝල් 6 මිනිත්තු 380)* 1982 දී පාවුලෝ රෝසි (ඉතාලිය, ගෝල් 6 මිනිත්තු 496)* 1978 දී මාරියෝ කෙම්පස් (ආර්ජන්ටිනාව, ගෝල් 6 මිනිත්තු 660)* 1974 දී ගර්සිගෝස් ලාර්ටෝ (පෝලන්තය, ගෝල් 7, මිනිත්තු 630)* 1970 දී ගර්ඩ් මුලර් (ජර්මනිය, ගෝල් 10 මිනිත්තු 600)* 1966 දී ඉයුසිබයෝ ද සිල්වා (පෘතුගාලය, ගෝල් 9 මිනිත්තු 540)* 1962 දී ෆ්ලෝරියන් ඇල්බර්ට් (හංගේරියා, ගෝල් 4 මිනිත්තු 270)* 1958 ජස්ට් ෆොන්ටේන් (ප්‍රංශය, ගෝල් 13 මිනිත්තු 540)* 1954 සැන්ඩෝ කොක්සිස් (හංගේරියා, ගෝල් 11 මිනිත්තු 480)* 1950 දී අඩ්මීර් (බ්‍රසීලය, ගෝල් 7, මිනිත්තු 540)* 1938 දී ලියොනිඩාස් (බ්‍රසීලය, ගෝල් 7 මිනිත්තු 420)* 1934 දී ඔල්රිච් නෙජෙඩ්ලී (චෙකොස්ලෝවෙකියාව, ගෝල් 5 මිනිත්තු 390)* 1930 දී ගුලිර්මෝ ස්ටැබිල් (ආර්ජන්ටිනාව ගෝල් 8 මිනිත්තු 360)</content>
  </post></root>