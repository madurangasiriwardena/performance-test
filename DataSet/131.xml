<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=s1406032</link>
    <topic>පාපන්දු වාරණ නියෝගය අත්හිටුවයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ පරිපාලන කටයුතු වලට අදාල මුදල් ගෙවීම් හා විදෙස්සංචාර වලක්වාලමින් පනවා තිබූ වාරණ නියෝගය අත්හිටුවයි.ඒ අනුව පාපන්දු සම්මේලනයේ ඉදිරි සංවර්ධන කටයුතු සදහා මුදල් වියදම් කිරීමේ බාධා ඉවත්වන අතර බ්‍රසීලයේ පැවැත්වෙන ලෝක කුසලාන පාපන්දු තරගාවලියට සමගාමී ජගත් පාපන්දු විශේෂ සභාවට පාපන්දු සභාපති,ලේකම් හා භාන්ඩාගාරික යන අයට සහභාගීවීමේ අවස්ථාව උදාවී තිබේ.දෙවසරක නිල කාලයකට පත්ව සිටින පාපන්දු සභාපති රංජිත් රුද්‍රිගූ මහතා ප්‍රමුඛ නිළධාරී පිරිසට එරෙහිව හිටපු සභාපති ගාමිණී රන්දෙනි මහතා විසින් ගොණු කළ නඩුවට අදාලව තහනම් නියෝගය පනවා තිබුණී. එම නඩුවෙන් පෙන්වා දී තිබුණේ වත්මන් පාපන්දු පාලනය ව්‍යවස්ථාවට පටහැනි බවත් නිලවරණයකින් නව නිළධාරී මණ්ඩලයක් පත්කරගත යුතු බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=s1406033</link>
    <topic>අයි. පී. එල්.ශූරතාව කල්කටා පිලට</topic>
    <author/>
    <content>කිංග්ස් පන්ජාබ් කණ්ඩායමට ‍එරෙහිව කඩුලු 3ක විශිෂ්ට ජයක් අත්කර ගත් කල්කටා නයිට් රයිඩර්ස් කණ්ඩායම ඉන්දියා ප්‍රිමියර් ලීග් විස්සයි20 ක්‍රිකට් ශූරතාව දිනා ගැනීමට සමත්විය.බැංග්ලෝර් නුවර පෙරේදා රාත්‍රියේ පැවැති අවසන් මහා තරගයේ පළමුව පන්දුවට පහරදුන් පන්ජාබ් පිල ඕවර 20 අවසානයේ කඩුලු 4ක් දැවී ලකුණු 199ක් රැස් කළ අතර කල්කටා පිල ඕවර 19.3කදී කඩුලු 7ක් දැවී ජයග්‍රහණය සපුරා ගත්තේය.කල්කටා කණ්ඩායම අයි.පී.එල්. කුසලානය දිනූ දෙවැනි අවස්ථාව මෙය විය. මීට පෙර ඔවුන් 2012 ශූරතාවට හිමිකම් කීවේය.පන්ජාබ් පිල ලබා දුන් ඉලක්කය හඹාගිය කල්කටා පිලට ජයග්‍රහණය අත්කරදුන් පිතිකරු වූයේ මනීෂ් පාන්ඩේය. ප්‍රහාරාත්මක පිතිහරඹයක නිරතවූ පාන්ඩේ පන්දු 50කදී හතරේ පහර 7ක් සහ හයේ පහර 6ක් සමග ලකුණු 94ක් රැස් කිරීමට සමත්විය. ඔහුට අනගි සහායක් ලබාදුන් යූසුෆ් පතාන් ලකුණු 36ක් ලබාගත්තේය.පන්ජාබ් ඉනිමේ දි අගනා පිතිහරඹයක යෙදුණු රිද්දිමාන් සහා නොදැවී ලකුණු 115ක් රැස් කළේය. පන්දු 55ක් වැයවූ ඔහුගේ ඉනිමට හතරේ පහර 10ක් සහ හයේ පහර 8ක් ඇතුලත් විය. මනන් වොහ්රා ලකුණු 67ක් රැස් කළේ පන්දු 52කින්ය.දෙදෙනා අතර තුන්වැනි කඩුල්ලට ලකුණු 129ක සම්බන්ධතාවක් ගොඩනැගිණි. මෙවර තරගාවලිය ආරම්භයේ සිටම පෙරමුණගත් පන්ජාබ් කණ්ඩායමේ ජයග්‍රහණ රැසකට දායකත්වය ලබාදුන් පිතිකරු ග්ලෙන් මැක්ස්වෙල් ලකුණු නොලබා දැවීගියේය.කෙසේවුවත් තරගාවලියේ විරයා සම්මානය ඔහුට හිමිවිය. අවසන් තරග‍යේ විරයා ලෙස මනීෂ් පාන්ඩේ සම්මාන දිනුවේය. කල්කටා නයිට් රයිඩර්ස් පිලේ නායකත්වය දරනු ලබන්නේ ගෞතම් ගම්භීර් විසිනි.බොලිවුඩ් සිනමාවේ සුපිරි නළු ෂාරුක් ඛාන් කල්කටා පිලේ සම හිමිකාරත්වය දරනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=s1406034</link>
    <topic>වෙළෙඳ සේවා රගර් කිරුළ මාස් හෝල්ඩිංග්ස් ‘ඒ’ පිල දිනයි</topic>
    <author>ෆවුස් මොහොමඩ්</author>
    <content>ඇක්සෙස් කණ්ඩායමට එරෙහිව ලකුණු 10-0ක විශිෂ්ට ජයක් වාර්තා කළ මාස් හෝල්ඩිංග්ස් 'ඒ' කණ්ඩායම වෙළෙඳ සේවා සත් සාමාජික රගර් කිරුළ දෙවැනි වරටත් අත්කර ගැනීමට සමත්විය.ජාතික කණ්ඩායම නියෝජනය කරන ප්‍රබල ක්‍රීඩකයන් රැසකගෙන් සමන්විත වූ මාස් හෝල්ඩිංග්ස් 'ඒ' කණ්ඩායමේ නායකත්වය දරනු ලැබුවේ ප්‍රදීප් ලියනගේ විසිනි. අවසන් පූර්ව තරග වටයේ දී මාස් හෝල්ඩිංග්ස් පිල ලකුණු 19-0කින් ඩයලොග් 'ඒ' කණ්ඩායම පරාජය කළ අතර ඇක්සෙස් කණ්ඩායම හමුවේ ලකුණු 19-5කින් ජෝන් කීල්ස් 'ඒ' කණ්ඩායම පරාජයට පත්විය. අවසන් තරගයේ වීරයා ලෙස මාස් හෝල්ඩිංග්ස් පිලේ ෆාසිල් මරිජා සම්මාන දිනූ අතර තරගාවලියේ වීරයා සම්මානය හිමිවූයේ එම කණ්ඩායමේ අනුරුද්ධ විල්වරටය.සී.ආර්.පිටියේ දී පෙරේදා නිමාවට පත්වූ ‍මේ තරගාවලියේ තුන්වැනි තැන හිමිවූයේ ජෝන් කීල්ස් 'ඒ' පිල ලකුණු 22-12කින් පරාජය කළ ඩයලොග් 'ඒ' කණ්ඩායමටය.කණ්ඩායම් 36ක් තරග වැදුණු මෙවර වෙළෙඳ සේවා සත් සාමාජික රගර් තරගාවලියේ පළඟ ශූරතාව දිනාගනු ලැබුවේ නේෂන් ලංකා ෆයිනෑන්ස් පිල විසිනි. අවසන් තරග‍යේ දී ලකුණු 31-0කින් ඩයලොග් 'බී' කණ්ඩායම පරාජය කිරීමට ඔවුන් සමත්විය. අනුශූරතාව දිනූ ඩයලොග් 'බී' කණ්ඩායමේ බුවනෙක උඩංගමුව පළඟ ශූරතාවලියේ හොඳම ක්‍රීඩකයා‍ ලෙස සම්මාන දිනාගත්තේය.සී‍.ඩී.බි.බැංකු කණ්ඩායමට එරෙහිව ලකුණු 17-5ක ජයක් ලැබූ කඳුරට කුඩ සමාගම් කණ්ඩායම බඳුන ශූරතාව හිමිකර ගත් අතර එම තරග ඉසව්වේ හොඳම ක්‍රීඩකයා ලෙස කඳුරට කුඩ සමාගම් කණ්ඩායමේ කේ.ඩී.කේ. ජනජය සම්මාන දිනා ගත්තේය. පළිහ ශූරතාව දිනාගනු ලැබුවේ හයිඩ්‍රාමනී ඇපරල්ස් කණ්ඩායම විසිනි. අවසන් තරගයේ දී ඔවුන් වෙතින් ලකුණු 41-0කින් පරාජයට පත්වූයේ මිලේනියම් අයි.ටී.කණ්ඩායමය. එම තරග ඉසව්වේ හොඳම ක්‍රීඩකයා ලෙස හයිඩ්‍රාමනී ඇපරල්ස් පිලේ කනිෂ්ක ලියනගේ සම්මාන දිනාගත්තේය. ඩය‍ලොග් සමාගමේ ජ්‍යෙෂ්ඨ සාමාන්‍යධිකාරී ෂාහී ෆලීල් මහතාගේ ප්‍රධානත්වයෙන් ත්‍යාග ප්‍රදානොත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=s1406035</link>
    <topic>නවුසර්ගේ පිතිහරඹයෙන් මුදල් අමාත්‍යාංශ පිලට ජය</topic>
    <author/>
    <content>මොහොමඩ් නවුසර්ගේ විශිෂ්ට පිතිහරඹ‍ය හේතුවෙන් රාජ්‍ය පරිපාලන අමාත්‍යාංශ කණ්ඩායම සමග පැවැති රාජ්‍ය සේවා විස්සයි20 අවසන් පූර්ව ක්‍රිකට් තරගයෙන් කඩුලු 6ක් ජයක් හිමිකර ගනිමින් අවසන් මහා තරගයට සුදුසුකම් ලබාගැනීමට මුදල් අමාත්‍යාංශ ක්‍රිකට් කණ්ඩායම සමත්විය.කොළඹ සෞඛ්‍ය ක්‍රීඩාංගණයේදී පසුගියදා පැවැති අවසන් පූර්ව තරගයේදී රාජ්‍ය පරිපාලන පිල ලබාදුන් ලකුණු 172ක ඉලක්කය හඹාගිය මුදල් අමාත්‍යාංශ පිල තරගයේ ජය හිමිකර ගත්තේ කඩුලු 4ක් අහිමිකරගනිමින් ඕවර 17.1කිනි.මුදල් අමාත්‍යාංශයට ජය ගෙනදුන් මොහොමඩ් නවුසර් පන්දු 34කදී නොදැවී ලකුණු 57ක් රැස් කළේය.රාජ්‍ය පරිපාලන පිල-172 (ඕවර 20) හර්ෂ පෙරේරා 48, අකලංක ඉන්දුම 40 (නිලන්ත ජයසිංහ 30/4)මුදල් අමාත්‍යාංශ පිල-173/4 (ඕවර 17.1) මොහොමඩ් නවුසර් නොදැවී 57, නිලන්ත ජයසිංහ 25, චන්දන ප්‍රනාන්දු 23.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=s1406036</link>
    <topic>ශ්‍රී ලංකා පාපන්දුවට සර්බියා පුහුණුකරුවෙක්</topic>
    <author>ප්‍රින්ස් ගුණ‍සේකර</author>
    <content>ශ්‍රී ලංකා පාපන්දු නව පුහුණුකරු ලෙස සර්බියානු ජාතික නිකොලා කවසොවික් මහතා නම් කරයි. ඒ අනුව නි‍කොලා කවසොවික් මහතා මේ මස අගභාගයේ දී ශ්‍රී ලංකාවට පැමිණෙයි.යුරෝපා පාපන්දු සම්මේලනයේ 'ඒ' ශ්‍රේණියේ ඩිප්ලෝමාධාරියකු වන කවසොවික් මහතා ටජිකිස්තාන ජාතික කණ්ඩායමේ හිටපු පුහුණුකරු ද වෙයි. ඔහු 2013 වසරේ ටජිකිස්තානයේ හොඳම පාපන්දු පුහුණුකරු සම්මානය ද දිනාගත්තේය.ඔහු ඉංග්‍රීසි භාෂාව මනාලෙස හැසිරවිය හැකි පුහුණුකරුවකු වන බැවින් මෙරට පාපන්දු ක්‍රීඩකයන්ට සන්නිවේදනයේ දී බරපතල ප්‍රශ්න මතු නොවන බව ශ්‍රී ලංකා පාපන්දු සම්මේලනයේ විශ්වාසය වී තිබේ.මෙයට පෙර සිටි ඉතාලි ජාතික පුහුණුකරුගේ උපදෙස් ශ්‍රී ලංකා පිලට ප්‍රයෝජනවත් පරිදි ලබා ගැනීමට නොහැකිවූයේ සන්නිවේදන අපහසුතා නිසා බවට ‍‍චෝදනාවක් ද එල්ල වී තිබිණි.පසුගිය වසරේ ආසියානු පාපන්දු සම්මේලන සභාපති කුසලානය දිනාගත් ටජිකිස්තාන ඉස්ටිකොලොල් ක්‍රීඩා සමාජයේ පුහුණුකරු වූයේ ද නිකොලා කවසොවික් මහතාය. සර්බියානු අන්තර් ක්‍රීඩා සමාජ තරගාවලියේ ප්‍රහාරාත්මක මැද පෙළ ක්‍රීඩකයකු ලෙස ද ඔහු වඩාත් ප්‍රකටය.වසර 1975දී උපත ලද ඔහු ශ්‍රී ලංකාවේ පාපන්දු පුහුණුකරු ලෙස වසර 2ක කාලයකට ගිවිසුම් අස්සන් කරන අතර මසකට අමෙරිකානු ඩොලර් 3000ක් ඇතුලුව පහසුකම් රැසකට හිමිකම් කියයි.නව පුහුණුකරු යටතේ පළමු වරට ජාතික පාපන්දු පිල ලබන දකුණු ආසියානු පාපන්දු ශූරතාවලියට මුහුණදීමට නියමිතය.එම ශූරතාවලිය ලබන වසරේ ඉන්දියාවේ දී පැවැත්වේ.අවසන්වරට නේපාලයේ පැවැති දකුණු ආසියානු පාපන්දු ශූරතාවලිය ඇෆ්ගනිස්තානය ජයගත් අතර ශ්‍රී ලංකාව පළමු වටයෙන් ඉවතට විසිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>03</day>
    </date>
    <link>http://www.dinamina.lk/2014/06/03/_art.asp?fn=f1406031</link>
    <topic>පොල් සංවර්ධන‍ෙය් අපේක්ෂිත ඉලක්කයත් පසුකළා</topic>
    <author/>
    <content>කාලයක් අතහැර දමා තිබූ ඌව පළාත 2005න් පසු ශීඝ්‍ර වර්ධනයක් ලබා ඇති බව පවසන ජගත් පුෂ්පකුමාර ඇමැතිවරයා, එජාප ආණ්ඩුව විසින් කොල්ලකෑ ජනතා දේපළ මෙම රජය විසින් නැවත ජනසතු කොට එහි ප්‍රතිලාභ ගොවියන්ට ලබාදීම නිසා මෙවර අතිවිශිෂ්ට ජයග්‍රහණයක් ලබන බව ප්‍රකාශ කළේ මෙසේය.ආහාර හා තෙල් අවශ්‍යතාවය සඳහා ගෙඩි දසලක්ෂ 3400ක් අවශ්‍ය වෙනවා. දැන් තෙල් අවශ්‍යතාව සම්පූර්ණ කරගන්ෙන පාම් ඔයිල්, සූරියකාන්ත තෙල් වගේ ආදේශක තෙල්වලින්. අපේ බලාපොරොත්තුව තෙල් අවශ්‍යතාව හා කර්මාන්ත අවශ්‍යතාව සම්පූර්ණ කර අපනයනය සඳහා ඉදිරිපත් කරන පොල් අස්වැන්නත් වැඩි කරන්නයි. ඒ අභියෝගය 2020 වන විට ජයගත හැකියි.1950 වසරේ සිට 2012 දක්වා ගතවූ වසර 62ක කාලය තුළ සාමාන්‍ය වාර්ෂික අස්වැන්න වන්නේ ගෙඩි දසලක්ෂ 2700යි. 1950 ජනගහනය ලක්ෂ 60යි. දැන් ලක්ෂ 210යි. එහෙම නම් පොල් නිෂ්පාදනය තුන්ගුණයකින් වැඩිවිය යුතුයි. ජනාධිපතිතුමා පොල් වගාව සඳහා විශේෂිත අමාත්‍යාංශයක් ඇති කළේ ඒ තත්ත්වය තේරුම් ගෙනයි. රටට අවශ්‍ය ප්‍රමාණය නිෂ්පාදනය කිරීමට අපි යොමු වෙනවා.අපි 2011 දී පොල් පැළ ලක්ෂ 40ක් වගා කළා. 2012 දී ලක්ෂ 60ක් වගා කරනවා කිව්වා. මේ වැඩසටහනට “දිවි නැඟුම” වැඩසටහනේ සහය ලැබීම නිසා ඒ වසරේ ලක්ෂ 90ක් වගා කරන්න පුළුවන් වුණා. සැලැස්ම අනුව නම් අපි 2013 හිටවන්න ඕන පොල් පැළ ගණන ලක්ෂ 60යි. නමුත් අපි ලක්ෂ 70ක් හිටෙව්වා. අපි මේ වනවිටත් අපේක්ෂිත ඉලක්කය ඉක්මවා ගිහින් තිබෙනවා. 2016 වන විට වගා කරන්න ඉලක්ක කළේ පැළ ලක්ෂ 320යි. තව අවුරුදු දෙකක් තියෙනවා. මේ වනවිටත් ලක්ෂ 200ක් පැළ හිටවලා තිබෙනවා.2010 වාර්ෂික පොල් අස්වැන්න ගෙඩි දශලක්ෂ 2317යි. 2011 ඒ ප්‍රමාණය දශලක්ෂ 2808 දක්වා වැඩි කළා. 2012 ගෙඩි දශලක්ෂ 2940 දක්වා වැඩි වුණා. නමුත් අභාග්‍යයකට 2012 වසරේ දී නියඟයක් ආවා. පරාගණය හරියට වුණේ නැහැ. මල් වැටුණා. ඒ නිසා 2013 අස්වැන්න දශ ලක්ෂ 2550 කට සීමා වුණා.කාලගුණික දේශගුණික තත්ත්වයන් අපිට අභියෝගයක්. අපි සැලැස්මකට වැඩ කළත් කාලගුණික බාධක ජයගන්න අමාරුයි. අපේ බලාපොරොත්තුව 2016 වසර අවසන් වන විට ගෙඩි දශලක්ෂ 3650ක ඉලක්කයට යන්නයි. අපි 2011 හිටවපු පැළවල ප්‍රතිඵල තව වසර දෙකකින් ලැබෙනවා. අපේ උත්සාහයන්ගේ පැහැදිලි ප්‍රතිඵල ලැබෙන්නේ 2020 දී. එයට හේතුව 2016 හිටවපු පැළවල අස්වැන්න ලැබෙන්න වසර 5ක් ගත වන නිසාදැන් ඉස්සර වගේ පොල් ඉඩම් කට්ටි කිරීම වෙන්නේ නැහැ. පාලනයක් තියෙනවා. තේ, රබර් සහ පොල් ඉඩම් කට්ටි කිරීමේ මණ්ඩලය තිබෙන්නේ වැවිලි කර්මාන්ත අමාත්‍යාංශය යටතේ. ඒ කමිටුවේ පොල් වගා කිරීමේ මණ්ඩලයේ සභාපතිවරයාත් ඉන්නවා. ඔහුගේ නිර්දේශ නැතිව පොල් ගස් කපන්න ඉඩ දෙන්නේ නැහැ. ඒ නිසා ආවට ගියාට දැන් පොල් ඉඩම් කට්ටි කරන්න බැහැ.පොල් බීජ උයනක් පවත්වාගෙන යන විට මීටර් 500ක වපසරියක් තුළ වෙනත් කිසිම පොල් ගසක් පෙනෙන්නවත් තියන්න බැහැ. එහෙම තිබුණොත් ඒ පොල් ගහකින් පරාගණය වෙන්න පුළුවන්. අපේ පොල් උයන පවත්වගෙන යන්නේ කිලෝමීටර් 8ක් වටේට මහ කැලෑවක් තියෙන තැනක. එතකොට අහල පහලකට වෙනත් පොල් ප්‍රභේදයක් නැහැ. මල් පීදුණහම පිරිමි මල් ඉවත් කර අනික්වා කෘත්‍රිම ව පරාගණය කරනවා. මේක විශාල ක්‍රියාවලියක්.අවුරුද්දකට ලක්ෂ 2 – 3 විතර බීජ හදන්න පුළුවන්. ඉල්ලන ප්‍රමාණයට දෙන්න හැකියාවක් නැහැ. මේ ගැටලුව තේරුම් ගෙන අලුත් බීජ උයන් සකස් කිරීම සඳහා ජනාධිපතිතුමා මෙවර අයවැයෙන් මුදල් වෙන්කර තිබෙනවා. අනෙක් තැන්වල අවශ්‍ය කරන විදිහෙ විශේෂිත ප්‍රදේශ සොයා ගැනීමට අපහසු නිසා උතුරු හා නැඟෙනහිර පළාත්වල නව බීජ උයන් ස්ථාපිත කිරීමට වැඩ ආරම්භ කර තිබෙනවා.2001 මැතිවරණයේ දී මුළු රටම පරදිද්දී අපේ දිස්ත්‍රික්කය ශ්‍රී. ලං. නි. පය ජයග්‍රහණය කළා. පරදින කොටත් දිනනව නම්, වැඩ කෙරුවයින් පස්සේ දිනන විදිහ බලාගන්න පුළුවන් ඡන්ද පෙට්ටි ගණින වෙලාවට.ඌව පළාත් සභාවට ජාතික නිදහස් පෙරමුණෙන් පත්වූ මන්ත්‍රීවරයා ජ.නි.පෙන් අයින් වුණේ මීට අවුරුදු 4කට කලින්. දැන් එතුමා ශ්‍රී. ල. නි. පයට බැ‍ඳෙන විත්තිය කියලා තිබෙනවා. ඒත් අයින් වුණේ අවුරුදු හතරකට කළින්.ජනාධිපතිතුමා පැහැදිලිව කියලා තිබෙනවා අපේ පක්ෂය සැලුන් දොර වගේ. ඕනෑ කෙනෙකුට එන්න පුළුවන්. යන්න පුළුවන්.මේ කිසිම පක්ෂයක් ආණ්ඩුවෙන් යන්නේ නැහැ. එහෙම ඉඟියක්වත් කියලා නැහැ. හෘද සාක්ෂියට අනුව ඒ අයගේ කැමැත්ත ප්‍රකාශ කරන්න ඉඩදී තිබෙනවා. මේ තරම් ප්‍රජාතන්ත්‍රවාදය අගය කරන ආණ්ඩුවක් ලෝකයේ වෙන කොහේවත් නැහැ.ජනාධිපතිතුමා මේ කර්මාන්ත ශාලා දෙක පවරා ගත්තේ උක් ගොවියන්ගේ යහපත වෙනුවෙන්. එ.ජා.පය යටතේ පෞද්ගලීකරණය කළ මේ කර්මාන්ත ශාලා වහන්න ඔන්න මෙන්න තිබුණේ. සාමාන්‍යයෙන් නිෂ්පාදනයකින් ලාභ ලැබුවහම බෝනස් දුන්නේ ඒ නිෂ්පාදනය කළ සේවකයන්ට. ජනාධිපතිතුමාගේ උපදෙස් පරිදි රජයට පවරාගත් කර්මාන්ත ශාලා සඳහා වගා කරන ගොවියන්ටත් බෝනස් දුන්නා. ලෝකේ වෙන කොහේවත් ඒ වගේ බෝනස් දෙන්නේ නැහැ. රටේ අනාගතය පැහැදිලියි වගේම උක් ගොවියගේ ආර්ථිකයත් ස්ථිරයි. ඒ ගැන සැකයක් තියාගත යුතු නැහැ.එක්සත් ජාතික පක්ෂ ආණ්ඩුව කාලේ පෞද්ගලීකරණය කළ කන්තලේ සීනි කම්හල වැහිලා ගියා. හිඟුරාණ සීනි කම්හල පෞද්ගලීකරණය කළා. ඒකත් වැහිලා ගියා. පැලවත්ත, සෙවනගල දෙක වැහෙන්න ඔන්න මෙන්න තිබුණේ.සෙවනගල විකුණුවේ හොඳට ලාභ ලබන වෙලාවේ. 2002 වසරේ පෞද්ගලීකරණය කරන කොට කර්මාන්ත ශාලාව සතුව කෝටි 30ක ස්ථාවර තැන්පතු තිබුණා. කෝටි 15ක ස්ප්‍රීතු හා සීනි තිබුණා. කෝටි 12ක් පමණ අයවිය යුතු ණය තිබුණා. මේ තුනේ එකතුව කෝටි 57යි. විකුණුවේ කෝටි 55කට. ස්ථාවර තැන්පතුව හා ණය අය කරගත්තම තව කෝටි දෙකක් ලාබයි. ෆැක්ටරිය, ඩෝසර්, වගාවත් දීලා තව කෝටි දෙකක් වර්තමාන එජාප ජාතික සංවිධායකට නිකන් දුන්නා. තව ආයෝජකයෙක් කෝටි 85කට ගන්න ලෑස්ති වුණා. එයාට දුන්නේ නැහැ.අපේ ආණ්ඩුව පවරා ගෙන ඉතාම කෙටි කාලයක් තුළ සේවකයන් ලාභාංශ දීලා, අමුද්‍රව්‍ය සැපයූ ගොවියාටත් බෝනස් දෙන්න වැඩපිළිවෙළක් හැදුවා. යූ. ඇන්. පියේ ගජමිතුරන්ගේ සාක්කු පුරවන ආර්ථීකය වෙනුවට අපි ගොවියන්ගේ සාක්කු පුරවන ආර්ථිකයක් හැදුවා. සිරිකොතේ ලයිට් බිල් ගෙව්වේ, මැයි දින රැස්වීම් තිබ්බේ, ඡන්ද කාලේ මේ වගේ හොරෙන් ගසාකාපු සල්ලිවලින්..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n1406041</link>
    <topic>ඉන්දීය ධීවරයන් 29දෙනා  ජනපති නියමයෙන් නිදහස්</topic>
    <author>බුද්ධිකා ඉඹුලාන සහ මහින්ද අලුත්ගෙදර</author>
    <content>නාවික හමුදාව විසින් ඉකුත් දා අත්අඩංගුවට ගැනුණු ඉන්දීය ධිවරයන් 29දෙනා සහ ධීවර යාත්‍රා වහා නිදහස් කරන ලෙස ජනාධිපති මහින්ද රාජපක්‍ෂ මහතා අදාළ නිලධාරීන්ට උපදෙස් ලබාදී තිබේ.පසුගිය ඉරිදා(01) අලුයම තලෙයිමන්නාරමට උතුරු මුහුදේ දී ධීවර යාත්‍රා හයකින් මෙරට මුහුදේ ධීවර කටයුතුවල නිරත වු ඉන්දීය ධීවරයන් විසි නව දෙනෙකු මෙසේ නාවික හමුදාව විසින් අත්අඩංගුවට ගන්නා ලදී.ශ්‍රී ලංකාව සහ ඉන්දියාව අතර සුහදත්වය වර්ධනය කරගැනීමේ අරමුණින් ජනාධිපතිතුමා විසින් අදාළ ධීවරයින් වහාම නිදහස් කරන ලෙස උපදෙස් ලබාදී තිබේ. ‍මේ ධීවරයන් නිදහස් කිරීම සම්බන්ධ තොරතුරු ධීවර අමාත්‍යාංශය මඟින් නීතිපති දෙපාර්තමේන්තුව වෙත යවා ඇති අතර සිදු කෙරෙන අධිකරණමය ක්‍රියාමාර්ග වලින් පසු කඩිනමින් ඔවුන් නිදහස ලබනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n14060418</link>
    <topic>පීඩාවට පත් ජනතාවට කඩිනම්සහන දෙන්න ජනපති උපදෙස්</topic>
    <author>මහින්ද අලුත්ගෙදර</author>
    <content>අයහපත් කාලගුණයෙන් පීඩාවට පත් වූ ජනතාවට කඩිනම් සහන ලබාදීම සඳහා සියලු පියවර ගන්නා ලෙස ජනාධිපති මහින්ද රාජපක්ෂ මහතා අදාළ අංශ වෙත උපදෙස් ලබා දී තිබේ.ඒ අනුව ආපදා කළමනාකරණ මධ්‍යස්ථානය ඇතුළු අදාළ අංශ මඟින් සහන සැලසීමේ කටයුතු මේ වනවිට ආරම්භ කර තිබෙන අතර පවතින අයහපත් කාලගුණය හේතුවෙන් ශ්‍රී ලංකාවේ දිස්ත්‍රික්ක කිහිපයක සිදුව ඇති ආපදා තත්ත්වයෙන් පීඩාවට පත් පවුල් වෙත සහන සැළසීම සඳහා කඩිනම් පියවර ගැනීමට ජනාධිපති මහින්ද රාජපක්ෂ මහතාගේ උපදෙස් ලැබී තිබෙන බව ජනාධිපති මාධ්‍ය අංශය ප්‍රකාශ කරයි.අධික වර්ෂාව, ජල ගැල්ම හා නායයෑම් වැනි ස්වභාවික තත්ත්වයන් හේතුවෙන් පීඩාවට පත්වූ ජනතාව 6,000ක් පමණ වන අතර මේ වනවිට පුද්ගලයින් 18 දෙනකු ජීවිතක්ෂයට පත්ව තිබේ. මෙලෙස ජීවිත හානියට පත්වූවන්ගේ පවුල් වෙත ජනාධිපති මහින්ද රාජපක්ෂ මහතා කනගාටුව පළ කරයි.අවතැන් වූ පවුල් සඳහා පිසූ ආහාර පාන සහ වියළි ආහාර හිඟයකින් තොරව ලබා දීමට කටයුතුකර තිබෙන අතර අවතැන් වූවන් වෙනුවෙන් සහන සැළසීමට යුද හමුදාව සහ ගුවන් හමුදාව සීරුවෙන් තබා තිබේ. මේ අතර එම සහන කටයුතු වෙනුවෙන් ශ්‍රී ලංකා ගුවන් හමුදාව විශේෂ හෙලිකොප්ටර් යානා ද යොදාගෙන ඇත.ඇතැම් ප්‍රදේශවලට මිලිමීටර් 100 ඉක්මවූ වැසි අපේක්ෂා කළ හැකි අතර, අවට මුහුදේ සුළඟේ වේගය පැයට කිලෝමීටර් 80 දක්වා ඉහළ යා හැකි බව කාළගුණ විද්‍යා දෙපාර්තමේන්තුව සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n14060417</link>
    <topic>මහාචාර්ය එදිරිවීර සරච්චන්ද්‍ර ජන්මශත සංවත්සරය ජනපති ප්‍රධානත්වයෙන්</topic>
    <author>මහින්ද අලුත්ගෙදර</author>
    <content>ලාංකේය නාට්‍ය, සාහිත්‍ය හා විචාර ක්ෂේත්‍රයට සුවිශේෂී සේවාවක් ඉටුකළ මහාචාර්ය එදිරිවීර සරච්චන්ද්‍රයන්ගේ ජන්ම ශත සංවත්සර උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් උත්කර්ෂවත් ලෙස බත්තරමුල්ල වෝටර්ස් එජ් හිදී ඊයේ (3) පැවැත්විණි.මහාචාර්ය එදිරිවීර සරච්චන්ද්‍රයන්ගේ ශත සංවත්සර උළෙල යුනෙස්කෝ සංවිධානය මඟින් ද පිළිගෙන තිබෙන අතර ඒ අනුව යුනෙස්කෝ සංවිධානයේ පිළිගැනීමට ලක් වූ ප්‍රථම හා එකම ශ්‍රී ලාංකිකයා මෙන්ම පස්වැනි ආසියානුවා වීම ද විශේෂත්වයකි.ජනාධිපති මහින්ද රාජපක්ෂ මහතාගේ උපදෙස් පරිදි සරච්චන්ද්‍ර පදනම, සංස්කෘතික කටයුතු දෙපාර්තමේන්තුව සහ සංස්කෘතික හා කලා කටයුතු අමාත්‍යාංශය එක්ව මේ ජන්ම ශත සංවත්සර උළෙල සංවිධානය කළ අතර විදේශ කටයුතු අමාත්‍යාංශය, සාර්ක් මධ්‍යස්ථානය, අධ්‍යාපන අමාත්‍යාංශය, ශ්‍රී ලංකා යුනෙස්කෝ ජාතික කොමිෂන් සභාව, ජාතික රූපවාහිනී සංස්ථාව, පේරාදෙනිය විශ්වවිද්‍යාලයීය ආදී විද්‍යාර්ථීන්, ඉන්ට ඇක්ට් අර්ට් ආයතනය සහයෝඟය දී තිබේ.එදිරිවීර සරච්චන්ද්‍රයන්ගේ විශේෂ ගුණසමරු දේශනය මහාචාර්ය ගණනාත් ඔබේසේකර මහතා විසින් පවත්වන ලදී. එදිරිවීර සරච්චන්ද්‍ර මහතාගේ නිර්මාණයක් වන මනමේ නාට්‍යයේ දමිල පරිවර්ථනය කැලණිය විශ්වවිද්‍යාලයේ කතිකාචාර්ය කවිතා රාජරත්න මහත්මිය අතින් ජනාධිපති මහින්ද රාජපක්ෂ මහතා වෙත පිළිගන්වනු ලැබූ අතර මහාචාර්ය එදිරිවීර සරච්චන්ද්‍ර සමරු කලාපය ද පිළිගැන්වීය. ඊට අමතරව මුදල් හා ක්‍රමසම්පාදන නියෝජ්‍ය ඇමැති ආචාර්ය සරත් අමුණුගම මහතා විසින් රචිත "මනමේ මතක් වී" ග්‍රන්ථය ද මෙහිදී ජනාධිපතිවරයා වෙත පිළිගැන්වීය.මේ අතර සරච්චන්ද්‍ර ජන්ම ශත සංවත්සර උපහාර තිළිණය ජනාධිපති මහින්ද රාජපක්ෂ මහතා අතින් සරච්චන්ද්‍ර පදනමේ උප සභාපතිනී ලලිතා සරච්චන්ද්‍ර මහත්මිය වෙත පිළිගැන්වීය.1914 වසරේ ජූනි මස 3 දා මෙලොව එළිය දුටු මහාචාර්ය එදිරිවීර සරච්චන්ද්‍රයන් (1914 ජුනි 3 – 1996 අගෝස්තු 16) ශ්‍රී ලාංකික නාට්‍ය රචකයෙක්, නවකතාකරුවෙක්, කවියෙක්, සාහිත්‍ය විචාරකයෙක්, නිබන්ධකයෙක් සහ සමාජ විවේචකයෙක් ලෙස ජනප්‍රියත්වයට පාත්‍ර විය. ශ්‍රී ලංකාවේ ප්‍රමුඛ නාට්‍ය රචකයෙක් ලෙස සලකනු ලබන ඔහු අවුරුදු ගණනාවක්ම පේරාදෙණිය විශ්වවිද්‍යා‍ලයේ ජේෂ්ඨ කථිකාචාර්යවරයකු ලෙස ද ප්‍රංශයේ ශ්‍රී ලංකා තානාපතිවර‍යා ලෙස ද (1974 – 1977) සේවය කර තිබේ.1982 වර්ෂයේ දී යාපනය විශ්වවිද්‍යාලය හා පේරාදෙණිය විශ්වවිද්‍යාලය මඟින් සරච්චන්ද්‍ර මහතාට සාහිත්‍යය පිළිබඳ ආචාර්ය උපාධිය ප්‍රදානය කරන ලද අතර එම වර්ෂයේ දී පේරාදෙනිය සරසවිය විසින් ඒ මහතාට ගෞරව සහිතව විශ්‍රාමලත් මහාචාර්යය වරයකුගේ තත්ත්වය ලබාදෙනු ලැබිණි. 1983 වර්ෂයේ දී දකුණු ඉන්දීය කේරළ රාජ්‍යය විසින් සරච්චන්ද්‍ර මහතාට කුමාරන් ආසියානු ලෝක ත්‍යාගය ප්‍රදානය කරන ලද අතර 1988 වර්ෂයේ දී ඔහු සාහිත්‍යය සඳහා රාමන් මැග්සේසේ ත්‍යාගය දිනා ගත්තේය.ශ්‍රී ලාංකේය සංස්කෘතියට සහ කලා ක්ෂේත්‍රයට අනුපමේය මෙහෙවරක් ඉටුකළ මෙරට විශිෂ්ට කලාකරුවකු වන මහාචාර්ය එදිරිවීර සරච්චන්ද්‍රයන්ගේ ජන්ම ශත සංවත්සර උළෙල වෙනුවෙන් වැඩසටහන් රැසක් සංවිධානය කර තිබෙන අතර සමරු ග්‍රන්ථයක් නිකුත් කිරීම, මහාචාර්ය එදිරිවීර සරච්චන්ද්‍රයන්ගේ ජන්ම ශත සංවත්සර අනුස්මරණ ජාත්‍යන්තර රංග කලා උළෙල පැවැත්වීම, ප්‍රංශයේ පැරිස් නගරයේ පිහිටි යුනෙස්කෝ මූලස්ථානයේ දී සරච්චන්ද්‍ර සමරු ජාත්‍යන්තර සම්මන්ත්‍රණය හා මනමේ නාට්‍ය, සිංහබාහු වේදිකා නාට්‍ය වේදිකා ගතකිරීම, ඒ මහතාගේ ගැමි නාටක කෘතිය දෙමල බසට පරිවර්ථනය කිරීම ඒ අතර වෙයි.ඊට අමතරව මහාචාර්ය එදිරිවීර සරච්චන්ද්‍ර මහතා නමින් නාට්‍ය පුහුණු පාසලක් ආරම්භ කිරීම, ඒ මහතා ලියූ මෙතෙක් නිෂ්පාදනය නොකරන ලද නාට්‍ය 9ක් නිෂ්පාදනය කිරීම හා මහාචාර්ය එදිරිවීර සරච්චන්ද්‍ර මහතාගේ නාට්‍යයන්හි රංගනයෙන් දායක වූ නළු නිළියන් උදෙසා ජනාධිපති සම්මාන උළෙලක් පැවැත්වීමද සිදුකෙරේ.මේ අවස්ථාවට පැමිණි සංස්කෘතික හා කලා කටයුතු ඇමැති ටී.බී ඒකනායක මහතා උත්සව සභාව අමතමින් සඳහන් කළේ සරච්චන්ද්‍රයන්ගේ සමරු උළෙල සංවිධානය කිරීම සම්බන්ධයෙන් ජනාධිපති මහින්ද රාජපක්ෂ මහතා සමඟ අවස්ථා කිහිපයක දී සාකච්ඡා කළ බවත් ඒ මහතාගේ උපදෙස් සහ සරච්චන්ද්‍ර පදනමේ සහාය ඇතිව මෙය සංවිධානය කළ බවත්ය.යුනෙස්කෝ මූලස්ථානයේ දී පැවැත්වෙන සරච්චන්ද්‍ර සමරු උළෙල වෙනුවෙන් ශ්‍රී ලංකාවෙන් 30 දෙනෙකුගේ කණ්ඩායමක් සහභාගි වන බවත් එවැන්නක් පළමුවරට පැවැත්වෙන බව ද සඳහන් කළ ඇමැතිවරයා සරච්චන්ද්‍ර මහතා නවකතාකරුවකු, විචාරකයකු මෙන්ම දූත මණ්ඩල නියෝජිතයකු වශයෙන් ද සේවය කර තිබෙන බව කීවේය. අධ්‍යාපන ඇමැති බන්දුල ගුණවර්ධන මහතා ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n14060419</link>
    <topic>එස්. ඩී. බණ්ඩාරනායකඅභාවප්‍රාප්ත වෙයි</topic>
    <author/>
    <content>ශ්‍රී. ල. නි. පක්ෂයේ ආරම්භක සාමාජිකයකු වූ කෘතහස්ත දේශපාලනඥයකු වන එස්. ඩී. බණ්ඩාරනායක (සැමුවෙල් ඩයස් බණ්ඩාරනායක) මහතා (98) ඊයේ (3) කොළඹ ජාතික රෝහලේ දී අභාවප්‍රාප්ත විය.ඒ මහතා 1917 දෙසැම්බර් 01 මෙලොව එළිය දුටුවේය. මාතර හා ගල්කිස්ස ශාන්ත තෝමස් විද්‍යාලයන්හිත්, මත්තල පිරිවෙනෙනුත් අධ්‍යාපන කටයුතු සිදුකර තිබේ.වසර 1939 දී කෘෂිකර්මය පිළිබඳ උසස් පාඨමාලාවක් සඳහා ඉන්දියාවේ මදුරාසියේ ට්‍රැවන්කෝර් මහා විද්‍යා පීඨයට ඇතුළත් වී අධ්‍යාපනය ලැබීමෙන් අනතුරුව අනුරාධපුරයේ ගොවි හමුදා කඳවුරේ විධායක ගොවි හමුදා නිලධාරියකු ලෙස පත් වී තිබේ.ඒ කාර්යයන්වලින් පසු එස්. ඩී. දේශපාලනයට පිවිසෙමින් වසර 1951 ඔක්තෝබර් 02 කොළඹ නගර ශාලාවේ ආරම්භ කරන ලද ‍ශ්‍රී ලංකා නිදහස් පක්ෂයේ ප්‍රථම රැස්වීම සාර්ථක කර ගැනීමට වෙහෙස වී කටයුතු කළේය.වසර 1952 දී පැවැති මහා මැතිවරණයේදී ගම්පහ, මිනුවන්ගොඩ ආසනයෙන් වැඩි ඡන්ද 871 කින් ජයග්‍රහණය කර ශ්‍රී ලංකා නිදහස් පක්ෂයේ ප්‍රථම මන්ත්‍රීවරුන් 09 දෙනා අතරට එක්වීමට හැකි විය. 1956 යේ මැතිවරණයෙන් ගම්පහ විශිෂ්ට ජයග්‍රහණයක් ලැබූ ඔහු සමස්ත ලංකාවෙන් දෙවන ස්ථානයට පත් විය. එහිදී හිටපු අගමැති එස්. ඩබ්ලිව්. ආර්. ඩී. බණ්ඩාරනායක මහතාට පමණක් එස්. ඩී. මහතා දෙවැනි විය.පසුව වසර 1960 දී බෝසත් බණ්ඩාරනායක පෙරමුණ නැමති පක්ෂයෙන් ද මැතිවරණයට ඉදිරිපත් වී ගම්පහ අසුන රැකගත් ඒ මහතා 1977 දී යළි ශ්‍රී ලංකා නිදහස් පක්ෂයෙන් ඉදිරිපත් වී පාර්ලිමේන්තුවේ සිටි මන්ත්‍රීවරුන් අටදෙනාට එක්වී සිටියේය.වසර 1952 මහ මැතිවරණයෙන් පසු සෝවියට් දේශය, චීනය, පෝලන්තය, නැ‍ඟෙනහිර ජර්මනිය, චෙකොස්ලෝවැකියාව වැනි රටවල් සමඟ රාජතාන්ත්‍රික සබඳතා ගොඩනඟා ගත් දූතයෙක් ලෙස එස්. ඩී. බණ්ඩාරනායක මහතා චීනය සමඟ රබර් සහල් ගිවිසුම ඇතිකිරීමට කටයුතු කළේය.ඉඹුල්ගොඩ වීරයා ලෙස ද, එස්. ඩී. මහතා හැඳින්විය. බණ්ඩාරනායක චෙල්වනායගම් ගිවිසුමට එරෙහිව ජේ. ආර්. ජයවර්ධන මහතා කොළඹ සිට නුවරට ගිය පා ගමන කිරිල්ලවල කන්ද කපාපු හන්දියේදී නවතා දැමූ නිසා ඒ මහතාට එම නම පටබැඳිණි.ශ්‍රී. ල. නි. පක්ෂයේ නිර්මාතෘ හිටපු අගමැති එස්. ඩබ්ලිව්. ආර්. ඩී. බණ්ඩාරනායක මහතාගේ ඥාති සොහොයුරෙකු වූ ඒ මහතා ජූලියන් ස්වර්ණා ඩයස් බණ්ඩාරනායක මහත්මිය සමඟ විවාහ විය. ඒ මහතාට පුතුන් දෙදෙනකු, දියණියන් දෙදෙනකු සිටියි. වැඩිමහල් පුතා චීනයේ පදිංචිව සිටින අතර දෙවන දියණිය එංගලන්තයේ වෛද්‍යවරියක ලෙස කටයුතු කරයි. තෙවන පුතා වර්තමාන රජයේ දේශීය වෛද්‍ය කටයුතු පිළිබඳ නියෝජ්‍ය ඇමැති පණ්ඩු බණ්ඩාරනායක වේ. බාල දියණියක් ද වේ.ඒ මහතාගේ මෘත දේහය කොළඹ සිට රැගෙන ගොස් අද (04) යක්කල මඩුගස්වලව්වේ තැන්පත් කරනු ඇත. අවසන් කටයුතු පසුව දැනුම් දෙනු ලැබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n14060420</link>
    <topic>එස්.ඩී.බණ්ඩාරනායකගේ අභාවයටජනපති ශෝකය පළ කරයි</topic>
    <author/>
    <content>ශ්‍රී ලංකා නිදහස් පක්ෂයේ ආරම්භක සාමාජිකයකු වූ හිටපු පාර්ලිමේන්තු මන්ත්‍රී එස්.ඩී.බණ්ඩාරනායක මහතාගේ අභාවය සම්බන්ධයෙන් ජනාධිපති මහින්ද රාජපක්ෂ මහතා ශෝකය පළ කරයි.නියෝජ්‍ය ඇමැති පණ්ඩු බණ්ඩාරනායක මහතා‍ වෙත දුරකතනයෙන් අමතමින් ජනාධිපතිවරයා සිය සංවේගය පළකළේය.ගම්පහ ආසනය නියෝජනය කරමින් පාර්ලිමේන්තුවට පිවිසි කෘතහස්ථ දේශපාලනඋඥයකු වූ ඒ මහතාගේ අභාවය සැළ වූ වහාම ජනාධිපතිවරයා සිය සංවේගය පළකර සිටියේය.එස්.ඩී බණ්ඩාරනායක මහතා වත්මන් නියෝජ්‍ය ඇමැති පණ්ඩු බණ්ඩාරනායක මහතාගේ පියාණන් වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n1406043</link>
    <topic>කළු, ගිං, නිල්වලා, කැලණි ගංගා සුළු ගංවතුර මට්ටමට</topic>
    <author>නුවන් කොඩිකාර</author>
    <content>පවතින අයහපත් කාලගුණ තත්ත්වය හේතුවෙන් කළු ගඟ, ගිං ගඟ, නිල්වලා ගඟ සහ කැලණි ගඟ සුළු ගංවතුර මට්ටම දක්වා පැමිණ ඇති බව වාරිමාර්ග දෙපාර්තමේන්තුව පවසයි.මේ ගංගාවල ජල මට්ටම ශීඝ්‍රයෙන් ඉහළ යමින් පවතින බවත් කළුගඟ, කුකුළේ ගඟ ප්‍රදේශයේ දී ප්‍රධාන ගංවතුර මට්ටමකට පැමිණ ඇති බවත් වාරිමාර්ග දෙපාර්තුමේන්තුවේ ජල විද්‍යා අංශයේ අධ්‍යක්ෂිකා පේ‍්‍රමා හෙට්ටිආරච්චි මහත්මිය පැවැසුවාය.රත්නපුර ප්‍රදේශයේදී කළු ගඟ සුළු ගංවතුර මට්ටමක් හා ගිංගඟ, බද්දේගම ප්‍රදේශයේ දී, නිල්වලා ගඟ පානදුගම ප්‍රදේශයෙන් සුළු ගංවතුර මට්ටම ඉක්මවමින් පවතින බව එම මහත්මිය කීවාය.කුකුලේ ගඟ ජලාශයේ වාන් දොරටු 3ක් විවෘත කර ඇති බැවින් කුඩා ගඟ දෙපස පහත්බිම්වල ජනයා අවධානයෙන් පසුවිය යුතු බවත් අත්තනගලූඔයෙහි ජල මට්ටම වැඩිවෙමින් පවතින අතර ඒ ගංඟා අවට පහත් බිම්වල ජීවත් වන ජනතාව වැඩි අවධානයෙන් පසුවන ලෙස වාරිමාර්ග දෙපාර්තමේන්තුවේ ජල විද්‍යා අංශයේ අධ්‍යක්ෂිකා ප්‍රේමා හෙට්ටිආරච්චි මහත්මිය ඉල්ලා සිටියාය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n1406044</link>
    <topic>මානව සම්පත් සංවර්ධනයට මිලියන 245ක ජපන් ආධාර</topic>
    <author>මහින්ද අලුත්ගෙදර</author>
    <content>රාජ්‍ය අංශයේ මානව සම්පත් සංවර්ධන ශිෂ්‍යත්ව වැඩසටහන ක්‍රියාත්මක සඳහා රුපියල් මිලියන 245 ක (ජපන් යෙන් මිලියන 215) ආධාරයක් ශ්‍රී ලංකාවට ලබාදීම සඳහා ජපන් රජය එකඟතාවය පලකරයි.මේ වැඩසටහන ක්‍රියාවට නැංවීම සඳහා ජපාන රජය සමඟ හුවමාරු පත්‍ර අත්සන් කිරීම හා ජපාන ජාත්‍යන්තර සහයෝඟීතා ආයතනය සමඟ ප්‍රදාන ගිවිසුමකට එළඹීම මුදල් හා ක්‍රමසම්පාදන අමාත්‍යාංශයේ දී සිදුකරන ලද අතර ශ්‍රී ලංකා රජය වෙනුවෙන් මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී.බී ජයසුන්දර, ජපාන රජය වෙනුවෙන් ශ්‍රී ලංකාවේ ජපාන තානාපති නොබුහිතෝ හොබෝ හා ජපාන ජාත්‍යන්තර සහයෝඟීතා ආයතනය වෙනුවෙන් එහි ජ්‍යෙෂ්ඨ නේවාසික නියෝජිත හිරොයුකි අබේ මහත්වරු ඒ සඳහා අත්සන් කළහ.ජපානයේ පිළිගත් විශ්වවිද්‍යාලයන් හි පශ්චාත් උපාධි පාඨමාලා හැදෑරීම සඳහා අවස්ථා ලබාදීම මඟින් ශ්‍රී ලංකාවේ රාජ්‍ය අංශයේ විධායක මට්ටමේ නිලධාරීන්ගේ නිපුණතා වර්ධනය කිරීම උදෙසා ජපාන රජය විසින් පසුගිය 2010 වසරේ දී මානව සම්පත් සංවර්ධන ශිෂ්‍යත්ව වැඩසටහන වෙනුවෙන් වන ජපාන ආධාර ප්‍රදාන වැඩසටහන ශ්‍රී ලංකාවට හඳුන්වා දුන් බව ශ්‍රී ලංකාවේ ජපාන තානාපති කාර්යාලය පවසයි.මේ වැඩසටහනේ 2010-2013 කාලසීමාව සඳහා වන පළමු කාර්ය රාමුව යටතේ, තෝරාගත් ප්‍රමුඛ විශ්ව විද්‍යාල 3කදී ප්‍රතිපත්ති හා රාජ්‍ය මුදල්, රාජ්‍ය පරිපාලනය, ග්‍රාමීය සංවර්ධනය හා සාර්ව සහ සංවර්ධන ආර්ථිකයන් යන ක්ෂේත්‍රයන්හි ශාස්ත්‍රපති උපාධි හැදෑරීම සඳහා නිලධාරීන් 60 දෙනෙකුට අවස්ථා සලසා දී තිබේ.එම නිලධාරීන් අතරින් පළමු හා දෙවැනි කණ්ඩායම් වල නිලධාරීන් 30 දෙනකු දැනටමත් ඔවුන්ගේ උපාධි වැඩසටහන් සාර්ථකව නිමකර ඇති අතර, සෙසු අය මේ වනවිටත් ජපානයෙහි සිය අධ්‍යයන කටයුතුවල නිරතව සිටින බව ද එම තානාපති කාර්යාලය කියයි.ඒ අනුව 2014 සිට 2017 දක්වා ක්‍රියාවට නැංවීමට යෝජිත ජපාන මානව සම්පත් සංවර්ධන ශිෂ්‍යත්ව වැඩසටහන සඳහා මෙලෙස ආධාර ලබාදීමට ජපන් රජය තීරණයකර තිබෙන අතර මේ වැඩසටහන යටතේ උපාධි පාඨමාලාවන් හදාරනු ලබන රාජ්‍ය නිලධාරීන් මෙරට සමාජ හා ආර්ථික සංවර්ධනයට වඩාත් ඵලදායී අයුරින් දායකත්වය ලබාදීමට හැකියාව උදාවනු ඇතැයි අපේක්ෂා ‍කෙරේ. එමෙන්ම දැනට රටවල් දෙක අතර පවතින ද්විපාර්ශ්වික සබඳතා තවදුරටත් ශක්තිමත් කර ගැනීමට ද මේ වැඩසටහන වැඩි දායකත්වයක් ලබා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n14060421</link>
    <topic>ව්‍යාජ ක්‍රෙඩිට් කාඩ්පත් සකස් කැරගිණුම්වලින් මුදල් ගත් කල්ලියක් දැලේ</topic>
    <author>විජයානි එදිරිසිංහ</author>
    <content>ව්‍යාජ ක්‍රෙඩිට් කාඩ්පත් සකස් කැර විවිධ පුද්ගලයින්ගේ ගිණුම්වලින් මුදල් ඇද ගන්නා කණ්ඩායමක් අත්අඩංගුවට ගත් බස්නාහිර දකුණ බුද්ධි කොට්ඨාසය සැකකරුවන් ළඟ තිබි ව්‍යාජ ක්‍රෙඩිට් කාඩ් පත් හාරසියයකට අධික ප්‍රමාණයක්ද සොයා ගෙන තිබේ.පුද්ගලයන් සිවු දෙනකුගෙන් සමන්විත මෙම කණ්ඩායම දෙහිවල ප්‍රදේශයේ නිවසක් කුලියට ගෙන කාලයක් තිස්සේ සිට මෙම ජාවාරම කරගෙන ගොස් තිබේ.ඊයේ දහවල් සිදුකරන ලද වැටලීමකදී ඔවුන් අත්අඩංගුවට ගැනීමට හැකිවිය. ඔවුන් සිටි නිවසේ තිබි ව්‍යාජ ක්‍රෙඩිට් කාඩ්පත්වලට අමතරව ඒවා සකස් කිරීමට ගන්නා තාක්ෂණික උපකරණ පරිගණක ඇතුළු තවත් භාණ්ඩ රැසක්ද ඒ. ටී. එම්. යන්ත්‍රවලින් සොරා ගන්නා ලද විවිධ ගනුදෙනුකරුවන්ගේ රහස්‍ය බැංකු කාඩ්පත් අංක රැසක්ද සොයාගෙන තිබේ.මෙම සැකකරුවන් යාපනය නෙල්ලි අඩි සහ ත්‍රිකුණාමලය ප්‍රදේශවල පදිංචිකරුවන් වෙති.මෙම ජාවාරම කැරගෙන යෑම සඳහා විදේශ රටක හෝ මෙරට තාක්ෂණික ඉහළ දැනුමක් ඇති පුද්ගලයන්ගේ සහය ලැබී ඇති බව පොලිසිය සැකකරයි. වැඩිදුර තොරතුරු හෙළි කැර ගැනීම සඳහා සැකකරුවන්ගෙන් ප්‍රශ්න කැ‍රගෙන යති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n1406045</link>
    <topic>මධ්‍යම කඳුකර බටහිර බෑවුමටවිටින්විට තද සුළං සමඟ වැසි</topic>
    <author>උඳුලා පීරිස්</author>
    <content>මධ්‍යම කඳුකරයේ බටහිර බෑවුම්වල විටින්විට තද සුළං සමඟ ගිගුරුම් සහිත වැසි ඇතිවිය හැකි බවත් කාලගුණ විද්‍යා දෙපාර්තමේන්තුව පවසයි. ගිගුරුම් සහිත වැසි පවතින අවස්ථාවන්හි තාවකාලික තද සුළං සමඟ ප්‍රබල දකුණු අනතුරු ඇතිවිය හැකි බැවින් අකුණු අනතුරු වලින් වැළකීමට අවශ්‍ය පියවර ගන්නා ලෙසත් විශේෂයෙන් එළිමහනේ ගැවසීමෙන් වළකින ලෙසත් ජනතාවට දන්වා සිටී.වායුගෝලයේ කැලඹිලි තත්ත්වය හේතුවෙන් බොහෝ ප්‍රදේශවල අද (04) වැසි හෝ ගිගුරුම් සහිත වැසි ඇතිවිය හැකි බව කාලගුණ විද්‍යා දෙපාර්තමේන්තුව අවධාරණය කරයි.මධ්‍යම සබරගමුව හා බස්නාහිර පළාත් වලත් ගාල්ල හා මාතර සමහර ස්ථාන වලත් මිලිමීටර් 100ට වැඩි වර්ෂාපතනයක් බලාපොරොත්තු විය හැකි බව කාර්යයේ නියුතු කාලගුණ විද්‍යාඥ ජීවන් කරුණානායක මහතා පවසයි.දිවයින වටා ක්‍රියාකාරී වලාකුළු හේතුවෙන් විටක දිවයින වටා මුහුදු තීරයේ සුළඟේ වේගය පැයට කිලෝමීටර් 70 - 80 දක්වා ඉහළ යා හැකි බැවින් නාවික හා ධීවර කටයුතු වලින් වළකින ලෙසද කාලගුණ විද්‍යා දෙපාර්තමේන්තුව දන්වා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n1406046</link>
    <topic>පුද්ගලයකු යට කර පලා ගිය ත්‍රිරෝද රිය කොටුවෙයි</topic>
    <author>මාතලේ දිස්ත්‍රික් සමුහ</author>
    <content>ඉකුත් ඉරිදා සවස නාවුල නගරයේ ගමන්කළ පුද්ගලයෙකු යටකර බරපතල ලෙස තුවාල සිදුකරමින් පලාගිය ත්‍රිරෝද රිය නාවුල පොලිසිය විසින් අරංගල පෙදෙසේදි අත්අඩංගුවටගෙන ඇති අතර තුවාලකරුද ප්‍රතිකාර සඳහා දඹුල්ල මුලික රෝහලට ඇතුලත්කර ඇත.මෙසේ තුවාල ලබා ඇත්තේ ඇලහැරපාර. මැල්ලගොල්ල පදිංචි 19 හැවිරිදි පොල්අඹේගෙදර ප්‍රසන්න සංජිව වීරසිංහ නැමැත්තාය. මේ සම්බන්ධයෙන් පොලිසිය පවසන්නේ සැකකරු විසින් මෙම අනතුර සිදුකර එම රථයෙන්ම පලායන අතරමගදි යතුරුපැදියක ගැටි ඔහුද තුවාල ලබා ඇති බැවින් දඹුල්ල මුලික රෝහලට ඇතුලත්කර ඇති බවය.නාවුල පොලිසිය විසින් මේ සම්බන්ධයෙන් වැඩිදුර පරික්ෂණ පවත්වාගන යනු ලැබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n1406047</link>
    <topic>බියගම 825ක් අවතැන්</topic>
    <author>දෙල්ගොඩ සමූහ, මල්වාන සමූහ</author>
    <content>අයහපත් කාලගුණය නිසා ඇතිවූ අධික වර්ෂාව සහ පිටාර ජලය හේතුවෙන් බියගම මැතිවරණ කොට්ඨාශයේ පවුල් 190ක පුද්ගලයන් 825 දෙනෙකු අවතැන්ව ඇත.වර්ෂාව සමඟ හැමූ තද සුළඟ නිසා නිවාස 55කට හානි සිදුවී ඇත. ‍මාවරමණ්ඩිය ප්‍රදේශයේ නිවසකට පස් කණ්ඩියක් කඩා වැටීමෙන් නිවස සම්පූර්ණයෙන්ම විනාශ වී ඇත.ගවයෙකු සෙවීමට ගිය පහළ බියන්විල ප්‍රදේශයේ පුද්ගලයෙකු අතුදන්ව ඇති අතර මාකොළ උතුර සහ පහළ බියන්විල පප්‍රදේශවල කඳවුරු දෙකක සිටින අවතැන් වූ පුද්ගලයින්ට බියගම ප්‍රාදේශීය ලේකම් කාර්යාලය හා බියගම ප්‍රාදේශීය සභාව එක්ව ආපදා කටයුතු නියෝජ්‍ය ඇමැති ඩුලිප් විජේසේකර මහතාගේ අධීක්ෂණය යටතේ අවශ්‍ය සියලු සහන කඩිනමින් සලසන බව බියගම ප්‍රාදේශීය සභාවේ සභාපති ආනන්ද ගනේපොල මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n1406048</link>
    <topic>මුදල් සොරකම් කළ කතට සිර දඬුවම්</topic>
    <author>උකුවෙල සංචාරක</author>
    <content>නාවුල හාඩුව පදිංචි කාන්තාවකට මුදල් සොරකම් කිරීමක් සම්බන්ධයෙන් වසර දෙකක් (2) බරපතළ වැඩ සහිත සිරදඩුවම් නියමකර වසර 5 කට අත්හිටුවීමට මාතලේ දිසා මහේස්ත්‍රාත් චතුරිකා ද සිල්වා මහත්මිය නියෝග කළාය.මෙලෙස වරදකාරිය වී ඇත්තේ නාවුල හාඩුව පදිංචි ඇලෝසියස් මේලීන් ඩැනියෙල් නැමැති කාන්තාවකි. මෙම කාන්තාව රුපියල් 233900/= ක් සොරකම් කිරීම සම්බන්ධයෙන් මාතලේ පොලීසිය මගින් පවරන ලද නඩු විභාගයක දී ඇයට මෙම දඬුවම නියම විය.මෙලෙස සොරකම් කරන ලද මුදල අනුව පැමිණිලිකරුට රුපියල් 50000/= ක් වන්දි මුදලක් ගෙවන ලෙසටත් අපරාධ වැලැක්වීමේ ආඥා පනතේ අංක 5 යටතේ ප්‍රකාර අනුව වසර දෙකක (2) කාලයක් පොලිස් පරිපාලනයටත් යටත් කරන ලදි.මාතලේ පොලීසියේ නඩු මෙහෙයුම් අංශයේ ස්ථානාධිපති උප පොලිස් පරීක්ෂක ගයාන් ගුණවර්ධන මහතා විසින් අධිකරණයට කරුණු ඉදිරිපත් කරන ලදි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n1406049</link>
    <topic>හලාවත නව ප්‍රාදේශීය ලේකම් වැඩ බාරගනී</topic>
    <author>මාදම්පේ සමූහ</author>
    <content>හලාවත නව ප්‍රාදේශීය ලේකම්වරයා ලෙස රංගන ප්‍රනාන්දු මහතා අද වැඩ භාර ගනී. හලාවතහිටපු ප්‍රාදේශීය ලේකම් සුජීවා නිලන්ති ප්‍රනාන්දු මහත්මිය වෙන්නප්පුව ප්‍රාදේශීය ලේකම් ලෙස වැඩ භාර ගැනීමෙන් පසු රංගන මහතා මෙම තනතුරට පතිකෙරුණීරංගන ප්‍රනාන්දු මහතා මීට කලින් කල්පිටිය ප්‍රාදේශීය ලේකම් ලෙස කටයුතු කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n14060410</link>
    <topic>මාතලේ වෙළෙඳුන් සහල් තොග සඟවාමිල වැඩි කිරීමට තැත්කරනවා</topic>
    <author>මාතලේ දිස්ත්‍රික් සමුහ</author>
    <content>මාතලේ දිස්ත්‍රික්කයේ බහුතරයක් වෙළදුන් විසින් සහල් හිඟයක් මවාපාමින් සහල් සඟවා තබා රජයේ පාලන මිලද ඉක්මවා ඉතා අධික මිලට සහල් විකිණිමට පටන්ගන ඇතත් මේ තත්ත්වය මර්දනය කිරිමට පාරිභෝගික සේවා අධිකාරිය විසින් කිසිදු පියවරක් නොගැනිම පාරිභෝගික ජනතාවගේ දැඩි අප්‍රසාදයට හේතුවී ඇත.දැනට පවතින තත්ත්වය අනුව බොහෝ වෙළදසැල්වල නාඩු සහල් කිලෝවක මිල රු.75ක් 80ක් අතරවේ. එමෙන්ම සමිබා කිලෝවක මිල රුපියල් 80ක් ඉක්මවා තිබේ.මේ සම්බන්ධයෙන් වෙළදුන් පවසන්නේ සහල් මෝල්කරුවන් විසින් සහල් මිල ඉහළ යවා ඇතිබවය. එබැවින් ඉදිරියේදි සහල් මිල තවදුරටත් ඉහළ යාහැකි බව ඔව්හු පවසති.පාරිභෝගික ජනතාව පවසන්නේ වෙළෙඳුන් විසින් සහල් සඟවා තබාගන අධික මිලට විකුණනබව පැහැදිලිව දක්නට ඇතත් පාරිභෝගික සේවා අධිකාරියේ නිලධාරින් ඒ ගැන නොබලා පෙදෙසේ සුළුවෙළදුන් පසුපසයන බවය.එබැවින් මේ තත්ත්වය මැඩලීමට රජය සෘජුව මැදිහත්විය යුතුබව මොව්හු අවධාරණය කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n14060411</link>
    <topic>කළුතර ආපදාවන්ට ලක්වූවන්ට සහන සලසන්න හමුදාවේ 500ක්</topic>
    <author/>
    <content>කළුතර දිස්ත්‍රික්කයේ ගංවතුරෙන් ආපදාවන්ට ලක්වූ ජනතාවට සහන සැලසීම සඳහා ශ්‍රී ලංකා යුද්ධ හමුදාවේ බළඇණි දෙකට අයත් 500කට අධික පිරිසක්ද නාවික හමුදාවේ දිවි ගලවා ගැනීමේ කණ්ඩායම් දහයක් සහ ගුවන් හමුදාවේ හෙලිකොප්ටර් ‍යානා දෙකක්ද යොදවා ඇති බව රාජ්‍ය ආරක්ෂක හා නාගරික සංවර්ධන අමාත්‍යාංශයේ අධ්‍යක්ෂ බ්‍රිගේඩියර් පී.ආර්. වනිගසූරිය මහතා ප්‍රකාශ කරයි.අධික වර්ෂාව හේතුවෙන් දැඩි අපහසුතාවයන්ට පත්ව සිටින කළුතර දිස්ත්‍රික්කයේ පැලවත්ත, මතුගම, පාලින්දනුවර, අගලවත්ත, වැලිපැන්න, පබරැල්ල ආදී ප්‍රදේශවල ජනතාවට සහන සැලීමෙහිලා ත්‍රිවිධ හමුදාව සක්‍රීය දායකත්වයක් දක්වමින් ශ්‍රී ලංකා යුධ හමුදාවේ බළ ඇණි 2කට අයත් 500කට අධික පිරිසක් යොදවා ඇති අතර නාවික හමුදාව මඟින් දිවි ගලවා ගැනීමේ කණ්ඩායම් 10ක්ද ගුවන් හමුදාවේ හෙලිකොප්ටර් යානා 2ක්ද ස්ථාන ගත කර අතැ.ගංවතුර හේතුවෙන් ජීවිත තර්ජනයට මුහුණදෙන ජනතාව බේරාගැනීමට මෙන්ම අවහිරව ඇති මාර්ගවල ගමනාගමනය යථා තත්ත්වයට පත් කිරීමටත් ප්‍රාදේශීය පරිපාලන බලධාරීන්හට අවැසි අනෙකුත් ඕනෑම සහයෝගයක් ලබාදීමටත් ඔවුන් සූදානමින් සිටී. මෙහිලා ආපදා කළමනාකරණ මධ්‍යස්ථානය දිසා ලේකම් සහ අදාළ ප්‍රදේශයන්හි ප්‍රාදේශීය ලේකම්වරුන් හා පොලිස් දෙපාර්තමේන්තුව සමඟ සම්බන්ධීකරණයෙන් සියලු කටයුතු සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n14060412</link>
    <topic>රත්නපුරේ ගංවතුර අවදානමක්</topic>
    <author>රත්නපුර දිසා විශේෂ</author>
    <content>කළු ගඟේ ජල මට්ටම ඉහළ යෑ‍මත් සමඟ රත්නපුර නගරය අවට පහත් බිම් මාර්ග කිහිපයක් ඊයේ උදෑසන වන විට ජලයෙන් යටවී තිබිණ. රත්නපුර නගරයට ආසන්න කළු ග‍‍ඟේ ජල මාපකය මීටර් හය දක්වා ඉහළ ගොස් තිබුණේ ඊයේ පෙරවරු 9 පමණ වන විටය. ඒ අනුව රත්නපුර නගරයට සුළු ගංවතුර තත්ත්වයක් ඇතිවිය හැකි බව රත්නපුර වාරිමාර්ග කාර්යාලය කියයි.රත්නපුර කොස්පැලවින්න, දම්මුල්ල, අංගම්මන යන ප්‍රදේශවල පහත් බිම් මාර්ග ඊයේ උදෑසන වන විට ජලයෙන් යටවී තිබිණ. රත්නපුර නගරයේ සියලු පාසල් වලට පැමිණි සිසුන් ඊයේ උදෑසන නැවත නිවෙස්වලට යැවීමට විදුහල්පතිවරු කටයුතු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n14060413</link>
    <topic>කැලණි ගඟ උතුරාමල්වාන යටවෙයි</topic>
    <author>සුදත් පුබුදු කීර්ති දෙල්ගොඩ සමූහ</author>
    <content>අධික වර්ෂාවක් සමඟ ඊයේ සවස 3ට පමණ කැලණි ගඟ උතුරා මල්වාන ප්‍රදේශයෙන් පිටාර ගැලීම නිසා මල්වාන නගරය ජලයෙන් යටවී ඇත.කැලණි ගඟට මායිම්ව පවතින යබරළුව රක්ෂපාන, බියගම ගම්මානද ජලයෙන් යටවී ඇති අතර මේ නිසා මල්වාන බියගම මාර්ගයේ ගමනා ගමනය ඇණ හිට ඇත. පවුල් දෙසීයක් පමණ උන්හිටි තැන් අහිමිවී ඇතැයි බියගම ප්‍රාදේශීය ලේකම් කාර්යාලයට තොරතුරු ලැබී ඇත. මේ අතර ඊයේ සවස වන විට බියගම හංදිය සහ 13 කණුව ප්‍රදේශයටද ගංවතුර තත්ත්වයක් ඇති වෙමින් පැවතිනි.ප්‍රධාන දුම්රිය මාර්ගයේ මීරිගම හා පල්ලෙවෙල දුම්රිය ස්ථාන අතර දුම්රිය මාර්ගය ජලයෙන් යටවීමෙන් ඊයේ (03) පෙරවරුවේ දුම්රිය ධාවනයට බාධා එල්ල වී ඇතැයි දුම්රිය දෙපාර්තමේන්තුව පවසයි.දිවයින පුරා පැවැති ධාරාණිපාත වර්ෂාවත් සමඟ දුම්රිය මාර්ගය ජලයෙන් යටවීමෙන් ගණේවත්ත දුම්රිය ස්ථානය අතර අඩි කිහිපයක්ම ජලය තිබෙන බැවින් දුම්රිය ධාවනය එක් මාර්ගයකට සීමා වී තිබේ.මේ හේතුව නිසා දුම්රිය ධාවනය කිරීමේදී සුළු සුළු ප්‍රමාදවීම් සිදුවීමට ඉඩ ඇතැයි ද දුම්රිය දෙපාර්තමේන්තුවේ ජ්‍යෙෂ්ඨ නිලධාරියකු පැවසීය.කෑගල්ල පරිපාලන දිසාවේ තුන්කෝරළයට ඇදහැළෙන ධාරාණිපාත වර්ෂාව නිසා මේ වන විට දෙහිඕවිට, දැරණියගල, යටියන්තොට සහ රුවන්වැල්ල යන ප්‍රාදේශීය ලේකම් කොට්ඨාසයන්හි පහත් බිම් රැසක් ජලයෙන් යට වී මඟි ගමනාගමනයට බාධා පැමිණ ඇත.දෙහිඕවිට ප්‍රාදේශීය ලේකම් කොට්ඨාසයේ ඇහැළියගොඩ පොලිස් වසමේ ගොඩගම්පළ - අම්බලන්පිටිය මාර්ගයට පස් කන්දක් කඩා වැටී නාය යාමට ලක්ව මාර්ගය මේ වන විට අවහිර වී ඇත. මේ නිසා රත්නපුර අවිස්සාවේල්ල සහ ඇහැළියගොඩ මාර්ගවලට යාමට අපහසු වී ඇත.ගංවතුර තත්ත්වය නිසා මේ වන විට පවුල් 40 ක් පමණ ආරක්ෂිත ස්ථාන කරා යැවූ බව දෙහිඕවිට ප්‍රාදේශීය ලේකම් කේ. ජී. ලැනරෝල් මහතා පවසයි. ප්‍රදේශයේ විදුහල් රැසක ළමුන්ගේ පැමිණීම ද අඩුවක් දක්නට ලැබුණි.තවද කොළඹ - අවිස්සාවේල්ල - රත්නපුර ප්‍රධාන මාර්ගයේ අවිස්සාවේල්ලට නුදුරු පුවක්පිටිය - රංවල දේවාලය අසල මාර්ගය ද ජලයෙන් යටවී තිබීම නිසා සියලු ගමනාගමන කටයුතු ඇනහිට විකල්ප මාර්ග භාවිතා කිරීමට සිදුවිය. ඇහැළියගොඩ ප්‍රදේශයේ නිවසක තාප්පයක් කඩා වැටීමෙන් ඊට යටවූ පාසල් ශිෂ්‍යයෙකු මියගොස් ඇතැයි ‍ඇහැළියගොඩ පොලිසිය පවසයි.දින දෙකක සිට පවතින අයහපත් කාලගුණය හා වර්ෂාව හේතුවෙන් අවිස්සාවේල්ල නගරය ගංවතුරෙන් යටවීමට ආසන්නව පවතී.පුවක්පිටිය හිඟුරල “රන්දෙව්පහන” අසල හයිලෙවල් මාර්ගය ගංවතුරෙන් යටවීම නිසා වාහන ගමනාගමනය ඇනහිට ඇත. කළුඅග්ගල මූනමලේ ජනපදයේ නිවාස 20 ක් පමණ සම්පූර්ණයෙන් ගංවතුරට යටවී තිබේ. හංවැල්ල අධ්‍යාපන කොට්ඨාසයේ පාසල් කිහිපයක් ගංවතුරෙන් කොටු වී තිබෙන අතර සමස්ත පාසල් දරුවන්ගේ පැමිණීම ඉතා අඩු මට්ටමක පැවතිණ.හංවැල්ල ප්‍රාදේශීය ලේකම් කාර්යාලය, සීතාවක ප්‍රාදේශීය සභාව, සීතාවකපුර නගර සභාව, ආපදා කළමනාකරණ නිලධාරීන්ගේ ද සහය ඇතිව අනාථවූවන්ට සහන සලසමින් සිටියි.අයහපත් කාලගුණය නිසා ඇති වූ අධික වර්ෂාව සහ පිටාර ජලය හේතුවෙන් බියගම මැතිවරණ කොට්ඨාසයේ පවුල් 190 ක පුද්ගලයින් 825 දෙනෙකු අවතැන්ව ඇත.වර්ෂාව සමඟ හැමූ තද සුළඟ නිසා නිවාස 55 කට අර්ධ හානි ද මාවරමණ්ඩිය ප්‍රදේශයේ නිවසකට පස් කණ්ඩියක් කඩාවැටීමෙන් පූර්ණ හානි ද සිදුව ඇත.ගවයෙකු සෙවීමට ගිය පහළ බියන්විල ප්‍රදේශයේ පුද්ගලයෙකු අතුරුදන්ව ඇති අතර මාකොළ උතුර සහ පහළ බියන්විල ප්‍රදේශවල කඳවුරු දෙකක සිටින අවතැන් වූ පුද්ගලයින් බියගම ප්‍රාදේශීය ලේකම් කාර්යාලය හා බියගම ප්‍රාදේශීය සභාව එක්ව ආපදා කටයුතු නියෝජ්‍ය ඇමැති ඩුලිප් විජේසේකර මහතාගේ අධීක්ෂණය යටතේ අවශ්‍ය සියලු සහන කඩිනමින් සලසන බව බියගම ප්‍රාදේශීය සභාවේ සභාපති ආනන්ද ගනේපොල මහතා පැවසීය.දින දෙකක් තිස්සේ ඇදහැළුණු ධාරාණිපාත වර්ෂාව හේතුවෙන් ඉංගිරිය ප්‍රාදේශීය ලේකම් බල ප්‍රදේශයේ ගැටලු රැසක් මතු වී තිබේ.රත්නපුර - පානදුර ප්‍රධාන මාර්ගයේ හොරණ තේ ශක්ති කම්හල ඉදිරිපිට ඊයේ උදෑසන ජලයෙන් යට වී තිබීම නිසා වාහන ගමන් කිරීම නැවතී තිබිණි. එමෙන්ම බුලත්සිංහල - ඉංගිරිය දක්වා මාර්ගයේ බෝතලේගම ප්‍රදේශයේ ජලයෙන් යටවීමෙන් වාහන ගමනාගමනය මුළුමනින්ම අඩාල වී ඇත. ඉංගිරිය - පාදුක්ක මාර්ගයේ ලියන්වල ප්‍රදේශය ද ජලයෙන් යටවී ඇති හෙයින් ඉංගිරිය - පාදුක්ක බස් ගමනාගමනය නතර වී ඇත.ඉංගිරිය ඉසුරුපුර ප්‍රදේශයේ නිවාස කීපයක් ජලයෙන් යටවීමෙන් ඔවුන් තාවකාලිකව අසල්වැසි නිවාසවල ලැගුම්ගෙන ඇත. එම පිරිසට දිවා ආහාරය ලබාදීමට හොරණ ප්‍රාදේශීය සභාව හා ඉංගිරිය ප්‍රාදේශීය ලේකම් කාර්යාලය කටයුතු කර ඇත. එමෙන්ම ඊයේ උදෑසන වන විට ඉංගිරිය තානායම් පෙදෙස, ඇලබඩ පාර, බෝධිනාගල මාවත, නම්බපාන ප්‍රදේශය ද ජලයෙන් යට වී තිබිණි.ඉංගිරිය උතුර, නම්බපාන, කොට්ටියාවත්ත, මහ ඉංගිරිය උඩහ, ඌරුගල ප්‍රදේශවල පස් කඳු කඩාවැටීම් හා මාර්ගයට පස් කඩාවැටීම් සිදුව ඇති බව වාර්තා වේ. හොරණ ප්‍රාදේශීය සභාව මඟින් මාර්ගයේ පස් ඉවත් කිරීම සිදුකළ අතර අනතුරුදායක ප්‍රදේශවල ජනතාවට එම ප්‍රදේශවලින් ඉවත් වීමට දැනුම් දී ඇති බව ඉංගිරිය ප්‍රාදේශීය ලේකම් චම්පා උපසේන මහත්මිය පැවසුවාය. නිවාසවලින් ඉවත්වන ජනතාවට තාවකාලිකව ලැගුම් ගැනීමට කඳවුරු සූදානම් කර ඇති බවත්, බොහෝ පිරිසක් තම ඥාතීන්ගේ නිවාස වෙත ගොස් ඇති බව ද පැවසීය.මාර්ග හා නිවාස ජලයෙන් යටව තිබුණු නමුත් සවස් කාලය වන විට පිටාර වතුර බැස ගොස් තිබිණි. පස් කඳු කඩාවැටීමට ලක්ව ඇති අනතුරුදායක ප්‍රදේශවල වැසියන් වෙනුවෙන් ඉදිරියේදී ක්‍රියාමාර්ගයක් ගත යුතු බව ද පැවසීය.ශීඝ්‍රයෙන් වැඩිවෙමින් පවතින කළු ග‍ඟේ ජල මට්ටම පාලනය කිරීම සඳහා කළු ග‍‍ඟේ මෝය කට පළල් කර තිබේ. කළුතර දිස්ත්‍රික් ලේකම් චන්දන ජයලාල් මහතාගේ උපදෙස් පරිදි කළුතර වාරිමාර්ග ඉංජිනේරු කාර්යාලය මඟින් කළුගං මෝය පුළුල් කිරීමේ කටයුතු සඳුදා සවස සිදුකරන ලදී.කළු ග‍ඟේ සාමාන්‍ය ජල මට්ටමට වඩා අඩි 4 කින් ඉහළ ගිය විට මෝය කට පුළුල් කෙරේ. කළුතර, අගලවත්ත, බුලත්සිංහල, පාලින්දනුවර හා වලල්ලාවිට ප්‍රාදේශීය ලේකම් කොට්ඨාසවල පවුල් 1600 ක් පමණ මේ වන විට අවතැන් වී සිටින බැව් දිස්ත්‍රික් ලේකම්වරයා කීය.වැලිපැන්න නගරයේදී ගංවතුරකට ගසාගෙන ගිය ව්‍යාපාරික යුවළගේ මළසිරුරු සඳුදා රාත්‍රී සොයා ගැනිණි.තම ව්‍යාපාරික ස්ථානයට යමින් සිටියදී ඔවුන් දෙදෙනා ගංවතුරට ගසාගෙන ගොස් අතුරුදන්ව තිබිණ. මෙසේ මියගොස් ඇත්තේ වැලිපැන්න නිල්ලගොඩ පදිංචිව සිටි චූලාභය ලෙනෝරා (48) හා ඩේසි කුසුමලතා (46) දෙදෙනාය.දැනට ප්‍රදේශය පුරා ඇදහැළෙන අධික වර්ෂාව හේතුකොටගෙන කළුතර දිස්ත්‍රික්කයේ කුඩා ගඟ උතුරා යාමෙන් බුලත්සිංහල හා මදුරාවල ප්‍රාදේශීය ලේකම් කොට්ඨාසවල පහත් ප්‍රදේශ ගණනාවක් ජලයෙන් යට වී තිබේ. ‍මෝල්කාව, පරගොඩ, තලවැල්ලාව, වේයන්ගල්ල, ඉහළ වෙල්ගම, පහළ වෙල්ගම, රැටියල, දේවමුල්ල, ඒපල්ල, හල්වතුර යන ප්‍රදේශ ජලයෙන් යට වී ඇති බව බුලත්සිංහල ප්‍රාදේශීය ලේකම් අයිරාංගනී වීරසිංහ මහත්මිය කීවාය.බුලත්සිංහල ප්‍රාදේශීය ලේකම් කොට්ඨාසයේ පවුල් 1000 ක් පමණ ගංවතුරින් අනාථ වී ඇති බවත්, නිවාස 44 ක් කැඩී ගොස් ඇති බවත්, පොලේගොඩ ප්‍රදේශයේ නිවාස තුනක් නායයාමට ලක්වී ඇති බවත්, බුලත්සිංහල - මෝල්කාව, වේයන්ගල්ල - අගලවත්ත මාර්ග ජලයෙන් යට වී ඇති බැවින් ගමනාගමන සේවා අඩාල වී ඇති බවත් ඕ වැඩිදුරටත් කීවාය.මේ අතර මදුරාවල ප්‍රාදේශීය ලේකම් කොට්ඨාසයේ කරන්නාගොඩ, උඩුවර, අඟුරුවාතොට, හොරගම්මුල්ල යන ගම්මාන ජලයෙන් යට වී ඇති බවත්, ප්‍රදේශයේ පවුල් 500 ක් පමණ අනාථ වී සිටින බවත් ප්‍රාදේශීය ලේකම් මේනකා අබේරත්න මහත්මිය කීවාය.මෙම කොට්ඨාස දෙකේම අනාථයින් ආරක්ෂක ස්ථානවල රඳවා ඇති බවත්, ඔවුන්ට අවශ්‍ය ආහාරපාන හා සහන සේවා ලබාදීමට කටයුතු කර ඇති බවත්, ප්‍රාදේශීය ලේකම්වරියන් කියා සිටියහ. ප්‍රදේශයේ ගංවතුර තත්ත්වය ඉහළ නඟිමින් පවතී‍..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n14060414</link>
    <topic>අල්ලස් නඩුවේ වාර්තා ඉදිරිපත් නොකළැයි කොමිසමේ ස්ථානාධිපතිවරයකුට නොතිසි</topic>
    <author>සිරන්ජනී කුමාරි</author>
    <content>අල්ලස් සිද්ධියක සැකකරුවකු සම්බන්ධයෙන් වසර දෙකක් තිස්සේ නිසි ක්‍රියාමාර්ගයක් නොගත් බව කියන සිද්ධියකට අදාළව අල්ලස් කොමිසමේ විවෘත විමර්ශන අංශයේ ස්ථානාධිපතිවරයාට කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (3) නොතිසි නිකුත් කෙළේය.රජයේ රෝහලක කම්කරු රැකියාවක් ලබා දෙන බව පවසා රුපියල් 25,000ක අල්ලස් ලබා ගැනීමේ සිද්ධිය සම්බන්ධයෙන් වසර දෙකක් තිස්සේ සැකකරුට නඩු පැවරීම හෝ අධිකරණයට කිසිදු වාර්තාවක් ඉදිරිපත් නොකිරීම සම්බන්ධයෙන් කරුණු දැක්වීමට ස්ථානාධිපතිවරයාට මෙසේ නොතිසි නිකුත් විණ.අලහකොන් මුදියන්සේලාගේ ප්‍රසන්න බණ්ඩාර නමැති සැකකරු මෙසේ අසාධාරණයට ලක්ව ඇති බවට අධිකරණයට ඉදිරිපත්වු කරුණු අනුව පෙනීයන බව පවසමින් මහේස්ත්‍රාත්වරයා මෙම නියෝගය කෙළේය.හොරොව්පතාන පදිංචි ක්‍රිෂාණි දිනානංජලි නමැත්තිය විසින් 2012/02/19 වන දින කරන ලද පැමිණිල්ලකට අනුව සැකකරු පෙ‍ලොන්නරුව පොලිසිය විසින් අත්අඩංගුව‍ට ගෙන අධිකරණයට ඉදිරිපත් කොට තිබිණ.සෞඛ්‍ය අමාත්‍යාවරයා හඳුනන බව පවසමින් අනුරාධපුර විදුලිබල මණ්ඩලයේ කාර්යාල කාර්ය සහායක වන සැකකරු තමාගෙන් රුපියල් 25000ක මුදලක් ගත් බවට පැමිණිල්ලේ සඳහන් වේ.සිද්ධිය ඊයේ යළි කැඳවු අවස්ථාවේ දී සැකකරු වෙනුවෙන් පෙනි සිටි නීතිඥ ගුණරත්න වන්නිනායක මහතා පවසා සිටියේ සැකකරු අධිකරණය හමුවේ කිහිප අවස්ථාවක පෙනී සිටිය ද මේ දක්වා අල්ලස් කොමිසම විසින් ඔහුට විරුද්ධව කිසිඳු වැඩිදුර වාර්තාවක් හෝ නඩු පැවරීමක් සිදු කොට නොමැති බවය.ඊට පිළිතුරු ලබා දුන් අල්ලස් කොමිසමේ සැරයන් චන්ද්‍රසිරි මහතා පැවසුවේ මෙම වැටලීම පෙලොන්නරුව පොලිසිය විසින් සිදු කළ එකක් බවත් විමර්ශන අවසන් ‍කොට ගොනුව කොමිසම වෙත ලබා දී ඇති බවය.ඉදිරි ප්‍රගතිය වාර්තා කිරිමට දිනයක් ලබා දෙන ලෙසට ද මෙහිදී ඉල්ලීමක් කෙළේය.අදාළ ගොනු පරික්ෂාවේ දී සැකකරුට අසාධාරණයක් සිදු වු බවට කරුණු තහවුරු වන බව පැවසූ මහේස්ත්‍රාත්වරයා අල්ලස් කොමිසමේ විවෘත විමර්ශන අංශයේ ස්ථානාධිපතිවරයාට නොතිසි නිකුත් කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n14060415</link>
    <topic>ශිෂ්‍යභාවය අහෝසි කළැයි රිට් පෙත්සම් දෙකක්</topic>
    <author>නෙල්කා මැදගෙදර</author>
    <content>සිය ශිෂ්‍යභාවය අහෝසි කිරීමට සබරගමුව විශ්වවිද්‍යාලයීය පාලනාධිකාරිය ගෙන ඇති තීරණය බල රහිත කරන ලෙස ඉල්ලා එම විශ්වවිද්‍යාලයීය කළමනාකරණ පීඨයෙහි සිසුන් දෙදෙනකු විසින් අභියාචනාධිකරණයට රිට් පෙත්සම් දෙකක් ඉදිරිපත් කර තිබේ.තමන්ගෙන් කිසිදු කරුණු විමසීමකින් තොරව සහ විධිමත් පරීක්ෂණයක් පැවැත්විමකින් තොරව ශිෂ්‍යභාවය අහෝසි කිරිමට පාලනාධිකාරිය අත්තනෝමතිකව තීරණය කිරිම නිසා විශාල අසාධාරණයක් සිදුව ඇතැයි මෙම පෙත්සම්කරුවෝ සඳහන් කරති. ආර්.ඒ.සචින්ත සපුමල් සෙනෙවිරත්න සහ ජී. චින්තක සනාථ ධර්මදාස විසින් මෙම පෙත්සම් ඉදිරිපත් කර තිබේ.සබරගමුව විශ්වවිද්‍යාලය, එහි උපකුලපතිවරයා ඇතුළු 48 දෙනකු පෙත්සම මඟින් වගඋත්තරකරුවන් කොට සිටිති.කාන්තා නේවාසිකාගාරයක ඇති ගැටලුවලට විසඳුම් ඉල්ලා උද්ඝෝෂණය කරමින් ඊට විසඳුම් ලබා දීමට පැමිණි ජ්‍යෙෂ්ඨ ශිෂ්‍ය උපදේශකවරයා, විනය පාලකවරයා ඇතුළු ආචාර්ය මණ්ඩලයේ පිරිසකට ශාරීරික සහ මානසික පීඩා ඇති කිරීම සහ අවඥාවට ලක් කිරීම යන චෝදනා මත මෙම පෙත්සම්කරුවන් ඇතුළු 17 දෙනකුගේ ශිෂ්‍යභාවය අහෝසි කර ඇත.පසුව ඒ සම්බන්ධයෙන් කළ අභියාචයන් සලකා බලා සිසුන්ගේ දඩුවම් ලිහිල් කිරීමට තීරණය කළ පාලනාධිකාරිය ඔවුන්ගේ ශිෂ්‍යභාවය වසරකට අත්හිටුවමින් ලිපියක් නිකුත් කර ඇත. එම කාලය ඇතුළත විශ්වවිද්‍යාලයීය භූමියට පැමිණීම , දේශනවලට සහභාගි වීම සහ විභාගවලට පෙනි සිටිම මෙම සිසුන්ට තහනම් කර තිබේ.මෙම තීරණය නිසා තමන්ට විශාල අසාධාරණයක් වන බව පෙත්සම්කරුවෝ පවසති. එබැවින් එම ලිපි බල රහිත කරන ලෙස මෙම පෙත්සම් මගින් ඉල්ලා තිබේ. එසේම විභාගවලට පෙනීසිටිමට සිසුන්ට අවසර දෙන ලෙස පාලනාධිකාරියට නියෝග කරන ලෙසද මෙම පෙත්සම්කරුවෝ අධිකරණයෙන් ඉල්ලා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n14060416</link>
    <topic>විත්තිකරුවන් තවත් මාස තුනක් බන්ධනාගාරගත කරන්නැයි ඉල්ලීමක්</topic>
    <author>රෝෂන් තුෂාර</author>
    <content>සියාම් ඝාතන සිද්ධිය සම්බන්ධයෙන් චෝදනා ලැබ සිටින හිටපු නියෝජ්‍ය පොලිස්පති වාස් ගුණවර්ධන මහතා ඇතුළු විත්තිකරුවන් හය දෙනා තවත් මාස තුනක කාලයකට රක්ෂිත බන්ධනාගාරගත කරන ලෙසට නීතිපතිවරයා කොළඹ මහාධිකරණ ත්‍රි පුද්ගල විනිසුරු මඩුල්ලෙන් ඊයේ(3) ඉල්ලා සිටියේය.විත්තිකරුවන්ගේ රක්ෂිත කාලය හෙට(5) දිනයෙන් අවසන් වන බවත්, විත්තිකරුවන් ඇප මත මුදා හැරිමෙන් නඩු විභාගයට බාධා එල්ලවිය හැකි බවත් නීතිපතිවරයා වෙනුවෙන් කරුණු දැක්වු නියෝජ්‍ය සොලිසිටර් ජනරාල් අයේෂා ජිනසේන මහත්මිය අධිකරණයට කරුණු දක්වමින් සඳහන් කළාය.පළමු විත්තිකාර වාස් ගුණවර්ධන සැකකරු කොළඹ උතුර භාර නියෝජ්‍ය පොලස්පතිවරයකුව සිටි බැවින් නඩුවේ සාක්ෂිකරුවන්ට අනිවාර්යෙන් බලපෑම් විය හැකි බව පෙන්වා දුන් නියෝජ්‍ය සොලිසිටර් ජනරාල්වරිය පසුගිය දිනක ඔහු සතුව තිබූ ගිනි අවි හා අවි ආයුධ රැසක් සොයාගත් බව ද කරුණු ඉදිරිපත් කළාය.ගිනි අවි පිළිබඳ එම නඩුව මේ වන විට කොළඹ මහේස්ත්‍රාත් අධිකරණයේ විභාගවන බව සඳහන් කළ ජිනසේන මහත්මිය වාස් ගුණවර්ධන විත්තිකරු මේ නඩුවේ පරීක්ෂණ මෙහෙයවන රජයේ පොලිස් නිලධාරින්ට මරණීය තර්ජන එල්ල කර ඇති බව ද පෙන්වා දුන්නාය.එම කරුණු අනුව 1997 අංක 30 දරන ඇප පනතේ 16වන වගන්තිය ප්‍රකාරව නීතිපතිවරයා මේ ඉල්ලීම කරන බව ජිනසේන මහත්මිය සඳහන් කළාය.නියෝජ්‍ය සොලිසිර් ජනරාල් අයේෂා ජිනසේන මහත්මිය කරුණු ඉදිරපත් කරමින් මෙසේ ද සඳහන් කළාය.අත්අඩංගුවට ගන්නා ලද සැකකරුවකු මාස 12 කට වැඩිය රඳවා ගන්නේ නම් නීතිපතිවරයා ඉහත ඇප පනත ප්‍රකාරව මහාධිකරණයෙන් ඉල්ලීමක් කළ යුතුයි.විත්තිකරුවන්ගේ රක්ෂිත කාලය මේ මාසයෙන් අවසන් වෙනවා. හයවන විත්තිකරුගේ රක්ෂිත කාළය අගොස්තු මාසයෙන් අවසන් වුවත් පහසුව අනුව මේ ඉල්ලීම කරනවා.මේ නඩුවේ දෙවන හා තුන්වන සාක්කිකරුවන් අදාළ ඝාතනයේ අප සහායකයන් ලෙස සිටි පුද්ගලයන් ඒ අනුව ඔවුන්ට වාස් ගුණවර්ධන විත්තිකරුගෙන් බලපැම් එල්ලවිය හැකියි. සාක්ෂිකරුවන් බොහෝමයක් පොලිස් නිලධාරින් බැවින් ද එම බලපෑම තියෙනවා. විශේෂයෙන් නඩුවේ හයවන විත්තිකරු අත්අඩංගුවට ගැනීමට විශේෂ පරිශ්‍රමයක් දැරීමට පොලිස් නිලධාරින්ට සිදුවුනා. මේ කරුණු සළකා බලා නඩුවිභාගය බාධාවකින් තොරව පවත්වා ගැනීමට හා විත්තිකරුවන්ගේ පැමිණිම සහතික කිරිමට විත්තිකරුවන්ට ඇප ලබා නොදෙන ලෙසට ජිනසේන මහත්මිය ඉල්ලා සිටියාය.පළමු සැකකරුගේ රක්ෂිත කාලය සැප්තැම්බර් 9 දින දක්වාත් පිළිවෙළින් අනෙක් සැකකරුවන්ගේ රක්ෂිත කාලය සැප්තැම්බර් 04, 05 හා හයවන විත්තිකරුගේ රක්ෂිත කාලය නොවැම්බර් 06 දින දක්වාත් දීර්ඝ කරන ලෙසට ඉල්ලා සිටියාය.මෙම ඉල්ලීමට විත්තිකරුවන්ගේ නීතිඥවරුන් විරෝධය පළකළ අතර විත්තියේ කරුණු දැක්වීමට ඉඩ ලබාදෙන ලෙසට ඉල්ලා සිටියේය.කරුණු සළකා බැලු රෝහිණි වල්ගම මහත්මිය, ලලිත් ජයසුරිය මහතා හා ලියෝන් සෙනවිරත්න මහතා යන මහාධිකරණ ත්‍රි පුද්ගල විනිසුරු මඩුල්ල රක්ෂිත කාලය දීර්ඝ කිරිම පිළිබඳ නඩු විභාගය අද (4) දිනට කල් තැබිය.දැනට රජයේ සාක්ෂිකරුවන් ලෙස නම්කර සිටින මොහොමඩ් ෆවුස්දීන් හා ක්‍රිශාන්ත කොරලගේ යන අය සමඟ එක්ව සියාම් නමැති අය ඝාතනය කිරීම, ඊට අධාර අනුබල දීම , කුමන්ත්‍රණය කිරිම, පොදු අරමුණක් යටතේ මීනි මැරීම, ඇතුළු දණ්ඩ නීති සංග්‍රහයේ102 හා 296 යටතේ දඩුවම් ලැබිය යුතු වරදක් කිරීම යන චෝදනා දහයක් විත්තිකරුවන්ට ඉදිරිපත් කර ඇත.2013 මැයි මස 21 දින හෝ ඊට ආසන්න දිනක දී බම්බලපිටිය කෝටිපති ව්‍යාපාරික සියාම් පැහැරගෙන ගොස් ඝාතනය කිරීම සම්බන්ධයෙන් අධි චෝදනා ලැබ සිටන විත්තිකරුවන් වන හිටපු නියෝජ්‍ය පොලිස්පති වාස් ගුණවර්ධන, ඔහුගේ පුත් රවිදු ගුණවර්ධන උප පොලිස් පරීක්ෂක ඉන්දික බමුණුසිංහ, පොලිස් කොස්තාපල්වරුන් වන ගාමිණි සනත් චන්ද්‍ර, ප්‍රියන්ත සංජිව හා කැළුම් රංගන දිසානායක බන්ධනාගාර නිළධාරින් මගින් අධිකරණයට ඉදිරිපත් කළේය.පැමිණිල්ල වෙනුවෙන් නියෝජ්‍ය සොලිසිටර් ජනරාල් අයේෂා ජිනසේන , රජ‍යේ ජ්‍යෙෂ්ඨ අධි නීතිඥ වරුන් වන තුසිත් මුදලිගේ, වරුණිකා හෙට්ටිගේ, වසන්ත පෙරේරා, නයෝමි වික්‍රමසේකර මහත්ම මහත්මීහු පෙනී සිටියහ.විත්තිකරුවන් වෙනුවෙන් නීතිඥ අනිල් සිල්වා, අනුජ ප්‍රේමරත්න, ලාල් කුලරත්න, රන්ජන්ද සිල්වා, ජාලිය සමරසිංහ , නෙවිල් අබේරත්න, දර්ශන ප්‍රිය ශාන්ත හා සුමිත්‍ර වෛද්‍යසේකර නීතිඥවරු පෙනී සිටියහ.නඩු විභාගය අද(4) දින ආරම්භ කිරිමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n14060422</link>
    <topic>මෝදිගේ දිවුරුම් දීමේ උත්සවයට ජනපති මහින්දගේ සහභාගිත්වය දේශපාලන වශයෙන් වැදගත්</topic>
    <author>එස්. කේ. සමරනායක</author>
    <content>ඉන්දියාවේ නව අගමැති මෝදි මහතාගේ දිවුරුම් දීමේ උත්සවයට ශ්‍රී ලංකාවට ආරාධනා කිරීමත්, ඊට ශ්‍රී ලංකා ජනාධිපති මහින්ද රාජපක්ෂ මහතා සහභාගි වීම මෑත කාලයේ දෙරට අතර දක්නට ලැබුණු දේශපාලන වශයෙන් ඉතා වැදගත් සිදුවීමක් බව මධ්‍යම පළාත් සභාවේ විපක්ෂ නායක රංජිත් අලුවිහාරේ මහතා (එ.ජා.ප) ප්‍රකාශ කෙළේය.ඊයේ (03) මධ්‍යම පළාත් සභා විපක්ෂ නායක කාර්යාලයේ පැවැති මාධ්‍ය හමුවකදී අලුවිහාරේ මහතා එසේ පැවසීය. මෝදි මහතා දිවුරුම් දීමේ අවස්ථාවට සහභාගි වූ ශ්‍රී ලංකා ජනාධිපතිවරයා හරසරින් පිළිගැනීම ඉන්දියාව ශ්‍රී ලංකාව වෙත දැක් වූ මහත් ගෞරවයක් ඒ තුළින් දෙරට අතර මිතු දම තවත් අලුත් වුණා.අප හැම විටම ඉන්දියාව සමඟ සහයෝගයෙන් කටයුතු කළ යුතුයි. දේශපාලනික ගැටලු, ධීවර ගැටලු ආදී බොහෝ ප්‍රශ්න අපට පහසුවෙන් නිරාකරණය කැර ගැනීමේ අවස්ථාවක් උදා වෙලා තිබෙනවා. එක්සත් ජාතික පක්ෂයේ මතයත් සෑම විටම ඉන්දියාව සමඟ සහයෝගයෙන් කටයුතු කළ යුතුයි යන්නයි.එමෙන්ම වතුකරයේ දෙමළ ජනතාවගේ ආර්ථික හා සමාජ තත්ත්වය වැඩි දියුණු කිරීමට ඉන්දියාවේ සහයෝගය ලබා ගත යුතුයි. සංචාරක ව්‍යාපාරය දියුණු කරනවා සේම දෙමළ ජනතාව දායකවන තේ කර්මාන්තයත් දියුණු කළ යුතුයි. ඒ සඳහා ඉන්දියාවේ සහයෝගය ලබා ගත යුතුයි. ශ්‍රී ලංකා ජනාධිපතිතුමා ඉන්දීය නව අගැමැතිවරයා සමඟ එවැනි නව ප්‍රවේශයන්ට ‍ෙයාමු වනු ඇතැයි අපි විශ්වාස කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n14060423</link>
    <topic>සැලසිනෙ රූපවාහිනි ආයතනයපොදු සමාගමක් වෙයි</topic>
    <author>ක්‍රිස්ටි මහේෂ් ද සිල්වා</author>
    <content>රජයට අයත් සැලසිනෙ රූපවාහිනි ආයතනය සමාගම් පනත යටතේ පොදු සමාගමක් ලෙස ලියාපදිංචි කිරීම කෙරෙහි ජනමාධ්‍ය අමාත්‍යාංශයේ අවධානය යොමුවී තිබේ.පොදු සමාගමක් බවට පරිවර්තනය කිරීමට ඉදිරියේදී නියමිත සැලසිනෙ සමාගමේ කොටස්වලින් සියයට 51 මහා භාණ්ඩාගාරයට ද ඉතිරි සියයට 49 ‍රූපවාහිනි සංස්ථාව, ශ්‍රීලංකා ගුවන් විදුලි සංසථාව, ස්වාධින ‍රූපවාහිනි ආයතනය හා සීමාසහිත එක්සත් ප්‍රවෘත්ති පත්‍ර සමාගමට හිමිවීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=n14060424</link>
    <topic>ගංවතුර හා අධික වර්ෂාව හේතුවෙන් බස්නාහිර පළාතේ පාසල් 148ක් වසා දමයි</topic>
    <author/>
    <content>ගංවතුර හා අධික වර්ෂාව හේතුවෙන් බස්නාහිර පළාතේ පාසල් 148ක් වසා දැමූ බව පළාත් අධ්‍යාපන අධ්‍යක්ෂක විමල් ගුණරත්න මහතා පවසයි. මින් වැඩිම පාසල් සංඛ්‍යාවක් වසා දමා ඇත්තේ මතුගම අධ්‍යාපන කොට්ඨාසයේයි.මතුගම අධ්‍යාපන කලාපයේ වසා දමා ඇති පාසල් ගණන 99කි. මතුගම අධ්‍යාපන කොට්ඨාසයේ පාසල් 10ක්, අගලවත්ත අධ්‍යාපන කොට්ඨාසයේ පාසල් 32ක් පාලින්ද නුවර අධ්‍යාපන කොට්ඨාසයේ පාසල් 28ක් සහ වළල්ලාවිට අධ්‍යාපන කොට්ඨාසයේ පාසල් 29ක් මෙලෙස වසා දමා ඇත. හොරණ අධ්‍යාපන කලාපයේ පාසල්38ක් ද අද මධ්‍යාහ්න 12 වන විට වසා දැමිණි.ගංවතුර හා අධික වර්ෂාව හේතුවෙන් කොළඹ කලාපයේ පාසල් 4ක් ද හෝමාගම අධ්‍යාපන කලාපයේ පාසල් 5ක් හා ගම්පහ අධ්‍යාපන කලාපයේ පාසල් 2ක් ද වසා දමා ඇතැයි පළාත් අධ්‍යාපන අධ්‍යක්ෂකවරයා කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=r1406041</link>
    <topic>බල්ලපාන සුසාන භූමියේගස් රැසක් කපා ගෙනිහින්</topic>
    <author>දිවුලපිටිය විශේෂ</author>
    <content>දිවුලපිටිය ප්‍රාදේශීය ලේකම් කොට්ඨාසයේ බල්ලපාන පොදු සුසාන භූමියේ තිබූ පොල් ගස් 17ක් සහ ලුනුමිදෙල්ල ගස් 3ක් කිසියම් පිරිසක් විසින් කපා දමා ඇති බව දිවුලපිටිය ප්‍රාදේශීය සභාව පවසයි.මේ පිළිබඳව පරීක්ෂණ සිදුකරමින් සිටින බව ද ප්‍රදේශීය සභාවේ උසස් නිලධාරිනියක් පැවැසුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=r1406042</link>
    <topic>පොතුහැර අක්‍රීය වීදි පහන්අලුත්වැඩියාවට</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොතුහැර මහපිටිය උහුමීය පාර මංසන්ධියේ තිබූ වීථි පහන් කාලයක් මුළුල්ලේ සිටම අක්‍රීය වී තිබීම පිළිබඳව දිනමිණ මගින් කරන ලද හෙළිදරව්වට අනුව පොල්ගහවෙල ප්‍රාදේශීය සභාව වීථි පහන ප්‍රතිසංස්කරණය කිරීමට ප්‍රාදේශීය සභාව පියවර ගෙන ඇත.එහෙත් ප්‍රදේශයේ බොහෝ අතුරු මාර්ගවල කැඩී බිඳී ගොස් ඇති වීථි පහන් ප්‍රතිසංස්කරණය කිරීමට හෝ ඒ වෙනුවට අලුතින් වීථි පහන් සවිකිරීමට පියවර නොගන්නේ මන්දැයි ප්‍රදේශවාසීහු චෝදනා නගති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=r1406043</link>
    <topic>කුරුණෑගල ධීවර කර්මාන්තයනැංවීමට පියවර</topic>
    <author>වයඹ පළාත් සංචාරක සේන ඉදිරිසිංහ</author>
    <content>ජීවනෝපාය සංවර්ධන වැඩසටහන යටතේ කුරුණෑගල දිස්ත්‍රික්කයේ ධීවර කර්මාන්තය ඉහළ නැංවීම සඳහා පියවර ගෙන ඇති බැව් කුරුණෑගල දිස්ත්‍රික් ලේකම් එච්. එම්. පී. හිටිසේකර මහතා පවසයි.කුරුණෑගල දිස්ත්‍රික්කයේ සෑම ප්‍රාදේශීය ලේකම් කොට්ඨාසයක ම වතුර පිරි ජලාශවල මිරිදිය මසුන් හා ඉස්සන් වගාව ආරම්භ කිරීම සඳහා ප්‍රාදේශීය ලේකම්වරුන්ට දිස්ත්‍රික් ලේකම්වරයා උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=r1406044</link>
    <topic>මේ වසරේ රෝගීන් 166ක් වාර්තා වෙයි</topic>
    <author>ගම්පහ මධ්‍යම සමූහ පී. ඒ. ඔලිවර් ‍‍පෙරේරා</author>
    <content>මේ වස‍රේ ආරම්භයේ සිට මැයි මස වනවිට ඩෙංගු රෝගින් 166දෙනෙකු ගම්පහ ප්‍රාදේශීය ලේකම් කොට්ඨාසය වෙතින් සොයාගෙන ඇතිබව ගම්පහ ප්‍රධාන සෞඛ්‍ය වෛද්‍ය නිලධාරි කාර්යාලයේ පරිපාලන මහජන පරීක්ෂක මර්වින් සිල්වා මහතා පැවැසීය.ප්‍රදේශයේ ඩෙංගු රෝගය වැඩිවිමේ ප්‍රවණතාවයක් දකින්ට ලැබීම නිසා සෞඛ්‍ය වෛද්‍ය නිලධාරි වෛද්‍ය ආර් රාජපක්ෂ මහතාගේ උපදෙස් හා අධීක්ෂණය මත සෞඛ්‍ය ආරක්ෂිත වැඩසටහන් රැසක් ක්‍රියාත්මක කිරීමට පියවර ගෙන ඇති බවද ඒ මහතා කීවේය.රජයේ හා පුද්ගලික ආයතනවල ස්වේඡා සංවිධානවල සහාය ඇතිව නිවෙසක් පසා පරීක්ෂා කිරීමට හා අවශ්‍ය උපදෙස් ලබා දිමටත්, අවදානම් සහිත ස්ථාන සදහා ඒ අවස්ථාවේදිම නිවැසියන්ට එරෙහිව නීති මාර්ගයෙන් කටයුතු කිරීමටත් පියවර ගෙන ඇත. ප්‍රදේශයේ වෙසෙන අවදානම් කලාප හදුනාගෙන තිබේ. ජනතාව මේ ගැන උනන්දුවෙන් තම ගෙවතු පිරිසිදුව තබා ගැනීමට වගබලා ගත යුතුව ඇතැයි සෞඛ්‍ය බලධාරිහු පවසා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=r1406045</link>
    <topic>මාධ්‍ය හරහා ලකුණු දාගන්නඋත්සාහ ගන්න එපා</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>ප්‍රාදේශීය සභා මන්ත්‍රීවරුන්ගේ වැටුප රුපියල් 3000කින් වැඩි කළ යුතු යැයි විපක්ෂය ඝෝෂා කළත් පළාත් සභාවට ප්‍රාදේශීය මන්ත්‍රීවරුන්ගේ වැටුප් වැඩි කිරීමේ අයිතියක් නැතැයි ප්‍රධාන ඇමැති දයාසිරි ජයසේකර මහතා ඊයේ වයඹ පළාත් සභාවේ දී කීය.සභාපති ධර්මසිරි දසනායක මහතාගේ ප්‍රධානත්වයෙන් සභාව රැස්විය.විපක්ෂයේ කණ්ඩායම් නායක ජේ. සී.අලවතුවල මහතා විසින් ප්‍රාදේශීය සභා මන්ත්‍රීවරුන්ගේ මාසික වැටුප රුපියල් 3000කින් වැඩි කළ යුතු යැයි සභාවට ඉදිරිපත් කළ යෝජනාවට පිළිතුරු දුන් ප්‍රධාන ඇමැතිවරයා වැටුප් වැඩි කිරීමේ යෝජනාව මධ්‍යම රජයට ඉදිරිපත් කොට තිබෙන බවත් විපක්ෂය මාධ්‍ය සාකච්ඡා පවත්වමින් රජයට මඩ ගැසීමට උත්සාහ කරන බවත් පැවැසීය.මාධ්‍ය හරහා ලකුණු දමා ගන්න උත්සාහ නොගන්නා ලෙස ද හෙතෙම එහිදී සඳහන් කළේය.මෙහිදී විපක්ෂයේ මන්ත්‍රීවරුන් දිගින් දිගටම කෑ කෝ ගැසීමට පටන් ගත්තත් සභාපතිවරයාගේ මැදිහත් වීමෙන් සභාව නිශ්ශබ්ද කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=r1406046</link>
    <topic>ඩෙංගු අවදානම් කලාපයක් ලෙස කුරුණෑගලත් නම් කරයි</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>කුරුණෑගල දිස්ත්‍රික්කයේ රෝහල් ගණනාවක ඩෙංගු රෝගීන් 456ක් නේවාසිකව ප්‍රතිකාර ලබන බවත්, එක් අයෙක් මියගිය බවත්, දිස්ත්‍රික් සෞඛ්‍ය සේවා අධ්‍යක්ෂ වෛද්‍ය ලක්ෂ්මන් ඉදිරිසිංහ මහතා පවසයි.මේ වන විට කුරුණෑගල, කුලියාපිටිය, මාවතගම, පන්නල, අලව්ව හා පොල්ගහවෙල යන සෞඛ්‍ය වෛද්‍ය කොට්ඨාස ඩෙංගු අවදානම් කලාප ලෙස නම් කර ඇති බවද, පාසල්, පොලිසි, හමුදා කඳවුරු හා රාජ්‍ය ආයතනවල පවිත්‍රතා කටයුතු කඩිනමින් සිදු කිරීමට පියවර ගෙන ඇති බවද, අදාළ අනෙකුත් අංශ දැනුවත් කර ඇති බවද වෛද්‍ය ලක්ෂ්මන් ඉදිරිසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=r1406047</link>
    <topic>හොරු ඩබලක්රිමාන්ඩ්</topic>
    <author>සීදූව සමූහ නිශ්ශංක පියරත්න</author>
    <content>රන් මාල සොරාගෙන උණුකර ළඟ තබා ගැනීම හා කැමරා එකොළහක් (11), ජංගම දුරකථන තුනක් (3) සොරාගැනීම සම්බන්ධයෙන් සැකකරුවන් 2ක් අත්අඩංගුවට ගැනීමට සීදූව පොලිසිය සමත්ව තිබේ.සීදූව පොලිසියේ වැඩබලන ස්ථානාධිපති පොලිස් පරීක්ෂක රණසිංහ, උප පොලිස් පරීක්ෂක කුෂාන්, පොලිස් සැරයන් ස්ටැන්ලිස් පොලිස් සැරයන් අනුර, පොලිස් සැරයන් පෙරේරා, පොලිස් කොස්තාපල්වරුන් වන මංජුල, මදුසංඛ, වික්‍රමසිංහ, සම්පත්, කරුණාරත්න, රොෂාන් මහත්වරු මාසයක් ඇතුළත පරීක්ෂණ පවත්වා මේ සැකකරුවන් දෙදෙනා අත්අඩංගුවට ගෙන ඇත.සැකකරුවන් දිවුලපිටිය හා අමන්දොළුව පදිංචිකරුවන්ය. හොරාගත් භාණ්ඩවල වටිනාකම රුපියල් ලක්ෂ 10ක් පමණ වේ.මේ සැකකරුවන් දෙදෙනා මීගමුව අධිකරණයට ඉදිරිපත් කිරීමෙන් පසු මීගමුව අතිරේක මහේස්ත්‍රාත් තිලකරත්න බණ්ඩාර මහතාගේ නියෝගය මත බන්ධනාගාර ගත කොට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=r1406048</link>
    <topic>තරුණියකට අතවර කළ අයකුට අත්හිටවූ සිරදඬුවම්</topic>
    <author>කුරුණෑගල දකුණ සමූහ එම්. මහරුෆ්</author>
    <content>වයස අවුරුදු 16ක තරුණියක් තනිපංගලමේ නිවසෙහි සිටියදී බලෙන් ඇයව දූෂණය කිරීම සම්බන්ධයෙන් වැරදිකරු වූ තැනැත්තෙකුට කුරුණෑගල මහාධිකරණයේදී රුපියල් 25,000ක දඩයක් සමඟ වසර දෙකක බරපතළ වැඩ සහිත සිර දඬුවම් නියම විය.මහව පදිංචිව සිටි ජේ. පී. ප්‍රේමදාස නමැත්තකුට මෙසේ දඬුවම් නියම විය. 2009 වර්ෂයේ දෙසැම්බර් මස 20 වැනි දින හෝ ඒ ආසන්න දිනකදී මේ තරුණියව දූෂණය කිරීම සම්බන්ධයෙන් චූදිත එහිදී වැරැදිකරු විය.අවුරුදු දෙකක සිර දඬුවම වසර දහයකට අත්හිටවූ මහාධිකරණ විනිසුරු සුනන්ද කුමාර රත්නායක මහතා දූෂණයට ලක්වූ තරුණියට වන්දි වශයෙන් රුපියල් එක්ලක්ෂ පනස්දහසක මුදලක් ගෙවන ලෙසට ද නියම කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=r1406049</link>
    <topic>සම්බාහන මධ්‍යස්ථානයකහිමිකාරියට වරෙන්තු</topic>
    <author>ගම්පහ මධ්‍යම සමූහ</author>
    <content>ආයුර්වේද වෛද්‍ය මධ්‍යස්ථානයක් මුවාවෙන් පවත්වාගෙන ගිය සම්බාහන මධ්‍යස්ථානයක හිමිකාරිය වහාම අත්අඩංගුවට ගෙන අධිකරණයට ඉදිරිපත් කරන ලෙස ගම්පහ අතිරේක මහේස්ත්‍රාත් හේෂාන්ත ද මෙල් මහතා විවෘත වරෙන්තුවක් නිකුත් කළේය.ගණේමුල්ල කොස්සින්න කටුවාලමුල්ල ප්‍රදේශයේ ආයුර්වේද මධ්‍යස්ථානයක් මුවාවෙන් මේ සම්බාහන මධ්‍යස්ථානය පවත්වාගෙන යාමේ දී එහි සම්බාහන කටයුතුවල නිරතව සිටි තරුණියන් තිදෙනකු මීට පෙර අත්අඩංගුවට ගෙන අධිකරණයට ඉදිරිපත් කර තිබුණේ ගණේමුල්ල පොලිසියේ ස්ථානාධිපති, ප්‍රධාන පොලිස් පරීක්ෂක සෝමජිත් මහතා ප්‍රමුඛ පොලිස් කණ්ඩායමක් විසිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=r14060410</link>
    <topic>පොලිස් සැරයන්ටපහරදුන් අයට දඩ</topic>
    <author/>
    <content>ගම්පහ පොලිසියේ නොවිසඳුණු අපරාධ අංශයේ පොලිස් සැරයන්වරයකුට ඔරුතොට පාරේදි පහර දී තුවාල සිදුකිරීම සම්බන්ධයෙන් ගම්පහ පොලිසිය මගින් අත්අඩංගුවට ගත් සැකකරුවන් තිදෙනාට එක් අයකුට රුපියල් 50,000 බැගින් වූ ශරීර ඇප 2 බැගින් තිදෙනාට ශරීර ඇප 6ක් මත මුදාහැරීමට නියෝග කළ ගම්පහ ප්‍රධාන මහේස්ත්‍රාත් ටිකිරි කේ. ජයතිලක මහතා සැකකරුවන්ට සැප්තැම්බර් මස 15 දා නැවත අධිකරණයේ පෙනී සිටින ලෙසට නියෝග කෙළේය.තුවාල ලැබූ පොලිස් නිලධාරියා ගම්පහ මූලික රෝහලේ ප්‍රතිකාර ලබමින් සිටී.තුවාල ලත් පොලිස් නිලධාරියා සිවිල් ඇඳුමින් සැරසී යතුරු පැදියකින් ගමන් කරමින් සිටිය දී රිය අනතුරක් වීමට යාමේ දී මෝටර් රථයක ගමන් ගත් පිරිසක් සමඟ ඇති වූ බහින්බස්වීමක දී සැකකරුවන් මෙම ප්‍රහාරය එල්ල කර ඇති බව අධිකරණයේ දී අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=s1406041</link>
    <topic>ශ්‍රී ලංකාවේ පැවැත්වෙන දැවැන්තමජගත් බැඩ්මින්ටන් තරගාවලිය අද සිට</topic>
    <author>ප්‍රින්ස් ගුණසේකර</author>
    <content>ලොව දක්ෂතම බැඩ්මින්ටන් ක්‍රීඩක ක්‍රීඩිකාවන් සහභාගිවන අන්තර්ජාතික බැඩ්මින්ටන් තරගාවලියක් කොළඹ සුගතදාස ක්‍රීඩාංගණයේදී අද ආරම්භ වෙයි.රටවල් 18ක ක්‍රීඩක ක්‍රීඩිකාවන් 190ක් හා ශ්‍රී ලංකාවේ ක්‍රීඩක ක්‍රීඩිකාවන් 60ක් සහභාගිවන මෙය ලොව මුල්පෙළේ ශ්‍රේණිගත කිරිමේ තරගාවලියක් ලෙස ලෝක බැඩ්මින්ටන් සම්මේලනය අනුමත කොට ඇත.කතානායක චමල් රාජපක්ෂ මහතාගේ ප්‍රධානත්වයෙන් හා ක්‍රීඩා ඇමැති මහින්දානන්ද අලුත්ගමගේ මහතාගේ සහභාගීත්වයෙන් ආරම්භවන මේ අන්තර්ජාතික බැඩ්මින්ටන් තරගාවලියට ඉන්දියාව, කැනඩාව, ප්‍රංශය, තායිලන්තය, කොරියාව, නවසීලන්තය, සිංගප්පූරුව, අමෙරිකාව, චීන තායිපේ, ඔස්ට්‍රේලියාව, මැලේසියාව, ඉන්දුනීසියාව, ඔස්‍ට්‍රියාව, ඩෙන්මාර්කය, මැකාවෝ හා ඉරානය යන රටවල ජාතික ශූරයන් එක්ව සිටිති.ශ්‍රී ලංකාවේ බැඩ්මින්ටන් ජාතික ශූරතා දිනා ඇති ඔලිම්පික් ක්‍රීඩක නිලූක කරුණාරත්න ඇතුලු ක්‍රීඩක ක්‍රීඩිකාවන් ජයග්‍රාහී බලාපොරොත්තු ඇතිව සටනට පිවිස සිටිති.නිලූක කරුණාරත්න මේ තරගාවලියේ මුල්ම තරගයට හෙට සහභාගිවන අතර ඔහු මැලේසියාවේ ෂා මිෂාෆාවුල් හා පිලිපීනයේ රබී ජොසන් අතර තරගයෙන් ජයගන්නා ක්‍රීඩකයා සමග තරග බිමට පිවිසේ.මේ ලෝක ශ්‍රේණිගත කිරීමේ බැඩ්මින්ටන් තරගාවලියට ඉන්දියාවේ මුල්පෙළේ ක්‍රීඩකයන් මෙන්ම මේ තරගාවලියේ ශ්‍රේණිගත කිරීම අනුව ඉදිරියෙන්ම සිටින එච්.එස්.ප්‍රනෝයි, ආනන්ද් පවර්, අරවින්ද බට් හා සායි ප්‍රනීත් එක්ව සිටින අතර තායිලන්තයේ සුපන්යා අවි‍නොෂ්, ප්‍රංශයේ ලුකාස් කැරොවී, අමෙරිකාවේ බියෝන් සේගුවීම් හා ඩෙන්මාර්කයේ ක්‍රිස්ටීන් ලින්ඩ් ‍‍තොම්සන් සහභාගී වෙති.නිලූක කරුණාරත්න තරගාවලියට එක්ව සිටින ක්‍රීඩකයන් ශ්‍රේණිගත කිරීම් අනුව 9වැනි ස්ථානයේ පසුවේ. එහෙත් නිලූක ඇතුලු ශ්‍රී ලංකා ක්‍රීඩක ක්‍රීඩිකාවෝ මේ තරගාවලියේ පෙරැළි රැසක් කරනු ඇතැයි අනාවැකි පළවේ.තරගාවලිය පිළිබඳ ඊයේ 'දිනමිණ' කළ විමසුමකදී බැඩ්මින්ටන් සභාපති සුරාජ් දන්දෙනිය මහතා පැවැසුවේ ශ්‍රී ලංකා ඉතිහාසයේ මුල්වරට මෙවැනි ශ්‍රේණිගත කිරීමේ තරගාවලියක් සංවිධානය කිරීමට හැකිවීම ක්‍රීඩාව නව මාවතකට යොමු කිරීමක් බවය. මෙරට තරුණ ක්‍රීඩක ක්‍රීඩිකාවන්ට ජාත්‍යන්තර අත්දැකීම් ලබාදී අනාගත ඉලක්ක සැපයීම තරගාවලියේ අරමුණක් බව ද දන්දෙනිය මහතා සඳහන් කළේය.තරගාවලිය සංවිධානය කිරීම වෙනුවෙන් ‍‍ලෝක බැඩ්මින්ටන් සම්මේලනය අමෙරිකානු ඩොලර් 8000ක්, අනුග්‍රාහක සන්රයිස් ආයතනය අමෙරිකානු ඩොලර් 15000ක් සමග අලුත්ම රබර් ඇතිරිලි සහිත ක්‍රීඩා පිටි 4ක් හා බැඩ්මින්ටන් උපකරණ ලබාදී තිබේ.ක්‍රීඩා ඇමැති මහින්දානන්ද අලුත්ගමගේ මහතා අනෙකුත් සියලු පහසුකම්වලට අවශ්‍ය මුදල් වෙන්කොට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=s14060410</link>
    <topic>එංගලන්තය ලකුණු 219කට දැවී යයි</topic>
    <author/>
    <content>ශ්‍රී ලංකාව සමග බර්මිංහැම් එජ්බැස්ටන් ක්‍රීඩාංගණයේදී ඊයේ පැවැති තීරණාත්මක පස්වැනි හා අවසන් එක්දින ක්‍රිකට් තරගයේ පළමුව පන්දුවට පහරදුන් එංගලන්තය ලකුණු 219කට දැවී ගියේය. එංගලන්ත ඉනිම ඕවර 48.1කට සීමා කිරීමට ශ්‍රී ලංකා දඟ පන්දු යවන්නන් ප්‍රමුඛ පන්දු බලඇණිය සමත්විය.පිළිතුරු ලෙස ලකුණු 220ක ජයග්‍රාහී ඉලක්කය හඹායන ශ්‍රී ලංකා කණ්ඩායම ඕවර 5කදී කිසිවකු නොදැවී ලකුණු 35ක් රැස්කරගෙන සිටියේය. ඒ වනවිට ශ්‍රී ලංකාවට ජයග්‍රහණය සඳහා කඩුලු 10ක් අතැතිව ඕවර 45කදී ලකුණු 185ක් ලබාගත යුතුව තිබිණි.තිලකරත්න ඩිල්ෂාන් හා කුසල් ජනිත් පෙරේරා ලකුණු 13 බැගින් ලබාගනිමින් නොදැවී කඩුල්ලේ රැදී සිටියේය. අයහපත් කාලගුණය හේතුවෙන් ශ්‍රී ලංකා පිළිතුරු ඉනිම ආරම්භ කිරීමට විනාඩි 10ක් පමණ ප්‍රමාද විය.ඊයේ තරගයේ කාසියේ වාසිය දිනාගත් එංගලන්ත නායක ඇලෙස්ටෙයාර් කුක් පළමුව පන්දුවට පහරදීමට තීරණය කළේය.ඉනිමේ බර කරටගත් නායක කුක්, ඉයන් බෙල් සමග එක්ව පළමු කඩුල්ලට ලකුණු 76ක් එක් කළේය. 15වැනි ඕවරය යැවු අජන්ත මෙන්ඩිස් අතට උඩ පන්දුවක් දෙමින් බෙල් ලකුණු 37කට දැවී යෑමෙන් එම සබඳතාව බිදී ගියේය. බෙල් ලකුණු 18ක් ලබාසිටියදී ලබාදුන් උඩපන්දුවක් මහේල ජයවර්ධන අතින් ගිලිහී ගොස් තිබිණි.ගැරී බැලැන්ස් හා ජෝ රූට් දෙවැනි හා තෙවැනි කඩුලු ලෙසින් ක්‍රීඩාගාරයට හරවා යැවීමට ලසිත් මාලිංග හා අශාන් ප්‍රියංජන සමත්වුහ. දෙදෙනාටම ලබාගත හැකිවුයේ ලකුණු 10 බැගිනි. ඉනිමේ වැඩිම ලකුණුලාභියා වෙමින් සාර්ථක පිතිහරඹයක් දියත් කළ නායක කුක්ගේ ඉනිම නිමාකිරීමට සචිත්‍ර සේනානායක සමත්විය. සේනානායක යැවු 30වැනි ඕවරයේ දෙවැනි පන්දුවට සංගක්කාර උඩ පන්දුවක් රැකගැනීමෙන් කුක් දැවී යනවිට ලකුණු 56ක් රැස් කරගෙන සිටියේ හතරේ පහර 3ක් සමගින් පන්දු 85කට මුහුණ දෙමිනි.එය ඔහුගේ 19වැනි ජාත්‍යන්තර අර්ධ ශතකය විය. ඒවනවිට මුළු ලකුණු සංඛ්‍යාව 136ක් විය. ඉන් අනතුරුව ලකුණු 142දී හා 170දී ඔයින් මෝගන් හා රවී බොපාරා, ඇන්ජලෝ මැතිව්ස්, අජන්ත මෙන්ඩිස් හමුවේ දැවී ගියේය. ඔවුන් දෙදෙනාට රැස්කරගත හැකිවුයේ ලකුණු 17 බැගිනි. සිවුවැනි එක්දින තරගයේ දී විශිෂ්ට ශතකයක් වාර්තා කළ ජෝස් බට්ලර් දුවද්දී දැවී යෑමට හසුකර ගැනීමට සචිත්‍ර සේනානායකට හැකිවිය.44වැනි ඕවරය ක්‍රියාත්මක කළ සචිත්‍ර පන්දු යැවීමට පෙර බට්ලර් පිතිකරු සීමාවෙන් ඉදිරියට ගොස් තිබිණි. දෙවරක් මේ සම්බන්ධයෙන් දැනුම් දුන් සචිත්‍ර තෙවැනි අවස්ථාවේදී බට්ලර්ගේ කඩුල්ල බිඳ දැම්මේය. එහෙයින් එය දැවී යෑමක් ලෙස විනිසුරුවරයාද තීරණය කළේය.බට්ලර්ගේ ඉනිම පන්දු 24කදී ලකුණු 21කට සීමාවිය. ක්‍රිස් ජෝඩ්න් ලකුණු 30ක් ලබාසිටියදී 9වැනි කඩුල්ල ලෙසින් දුවද්දී දැවී ගියේය. ජේම්ස් ට්‍රෙඩ්වෙල් (0) හා ජේම්ස් ඇන්ඩර්සන් (5) කෙළින් පන්දු කඩුල්ලේ වැදීමෙන් දවාගැනීමට ලසිත් මාලිංග සමත්විය.ලසිත් මාලිංග ලකුණු 50කට කඩුලු 3ක් හා අජන්ත මෙන්ඩිස් කඩුලු 2ක් දවාගත්හ. පන්දු යැවීම සැක සහිතබවට චෝදනා ලැබ සිටින සචිත්‍ර සේනානායක ඕවර 10කදී ලකුණු 36ක් පමණක් ලබාදෙමින් එක් කඩුල්ලක් දවාගත් අතර ඇන්ජලෝ මැතිව්ස හා අශාන් ප්‍රියංජන එක් කඩුල්ල බැගින් බිඳ දැමුහ.සිවුවැනි එක්දින තරගය සඳහා එක්වු කණ්ඩායම දෙක මේ තරගය සඳහා එක් කර තිබිණි.එංගලන්තය-219 (48.1) ඇලෙස්ටෙයාර් කුක් 56, ඉයන් බෙල් 37, ක්‍රිස් ජෝඩ්න් 30 (ලසිත් මාලිංග 50/3, අජන්ත මෙන්ඩිස් 50/2).</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=s1406042</link>
    <topic>එංගලන්තයට එරෙහි ශ්‍රී ලංකා ටෙස්ට් සංචිතය නම් කරයි</topic>
    <author/>
    <content>ශ්‍රී ලංකාව හා එංගලන්තය අතර ජූනි 12 වැනිදා ඇරැඹෙන ද්විත්ව ටෙස්ට් ක්‍රිකට් තරගමාලාව සඳහා වන ශ්‍රී ලංකා සංචිතයට නම් කර ඇති ක්‍රීඩකයන් 15 දෙනාගෙන් නායක ඇන්ජලෝ මැතිව්ස් ද ඇතුළුව ක්‍රීඩකයන් 8 දෙනෙකුම මීට පෙර එංගලන්තයේ ටෙස්ට් ක්‍රිකට් ක්‍රීඩා කර නොමැතිවීම විශේෂත්වයකි.මෙවර සංචිතයට වමතින් වේග පන්දු යවන චානක වෙලගෙදර ඇතුළත්ව සිටී. වෙලගෙදර කැඳවා තිබෙන්නේ ආබාධයකට ලක්ව සංචිතයෙන් ඉවත් කරන ලද වේග පන්දු යවන සුරංග ලක්මාල් වෙනුවටය. වෙලගෙදර ටෙස්ට් තරග බිමට පිවිසෙන්නේ මාස 18කට පසුවය.දැනටමත් එංගලන්තයේ සංචාරය කරමින් සිටින නුවන් කුලසේකර, ශමින්ද එරංග, නුවන් ප්‍රදීප් හා ධම්මික ප්‍රසාද්ගෙන් ශ්‍රී ලංකා වේග පන්දු ප්‍රහාරයේ ඉතිරිය පිරෙනු ඇති අතර රංගන හේරත් හා ඩිල්රුවන් පෙරේරා දඟ පන්දු විකල්පයන් වෙති.පිතිකරුවන් අතරින් දිනේෂ් චන්දිමාල් ඔහුගේ ස්ථානය රැක ගැනීමට සමත්ව සිටී. ප්‍රසන්න ජයවර්ධන නැවත වතාවක් කඩුල්ල පිටුපසට පිවිසෙයි. ආරම්භක පිතිකරු දිමුත් කරුණාරත්න, කෞශල් සිල්වා සමග කණ්ඩායමේ ස්ථානය රැක ගෙන සිටියද මැද පෙල පිතිකරු කිත්රුවන් විතානගේට සංචිතයේ තැනක් අහිමි වී තිබේ.එංගලන්තයට එරෙහි ශ්‍රී ලංකා ටෙස්ට් සංචිතය මෙසේය.ඇන්ජලෝ මැතිව්ස් (නායක), ලහිරු තිරිමාන්න (උපනායක), දිමුත් කරුණාරත්න, කෞශල් සිල්වා, කුමාර් සංගක්කාර, මහේල ජයවර්ධන, දිනේෂ් චන්දිමාල්, ප්‍රසන්න ජයවර්ධන, රංගන හේරත්, ඩිල්රුවන් පෙරේරා, ශමින්ද එරංග, නුවන් කුලසේකර, චානක වෙලගෙදර, නුවන් ප්‍රදීප්, ධම්මික ප්‍රසාද්..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=s1406049</link>
    <topic>ආසියානු යොවුන් පදක්කමක් අහිමි වෙයි?</topic>
    <author/>
    <content>ලබන මස 12වැනිදා චීනතායිපේ හිදී ආරම්භවන ආසියානු කනිෂ්ඨ මලල ක්‍රීඩා ශූරතාවලියට සහභාගිවී ශ්‍රී ලංකාවට පදක්කම් දිනාගත හැකි දක්ෂතාවයක සිටි හෙල්ල විසිකිරීමේ යොවුන් ක්‍රීඩක මුදිත් ජයසේකරට තරගාවලිය අහිමි වෙයි.දැනට ඔස්ට්‍රේලියාවේ පදිංචි වී සිටින මුදිත් ජයසේකර පුහුණුවීම්වලදී හදිසි අබාධයකට ලක්ව ඇති හෙයින් ආසියානු කනිෂ්ඨ තරගාවලිය අහිමිවන බව ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා තහවුරු කළේය.“මුදිත් ජයසේකර අනිවාර්යයෙන්ම ආසියානු පදක්කම් දිනාගත හැකි ක්‍රීඩකයෙක්. ඔහුගේ දක්ෂතා අනුව අපට විශාල වාසියක් තිබුණා. ඔස්ට්‍රේලියාවේ සිටින වෛද්‍ය තිරි කන්නන්ගර මහතා ප්‍රතිකාර කළත් ඉක්මන් සුවයක් බලාපොරොත්තු වෙන්න බැහැ. නමුත් ඔහු ලෝක කනිෂ්ඨ මලල ක්‍රීඩා ශූරතාවලියට ඉදිරියේදී සහභාගි වෙයි” ප්‍රනාන්දු මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=s1406043</link>
    <topic>මාතලාපිටිය කනිටු විදුහලටවොලිබෝල් ශූරතා ද්විත්වයක්</topic>
    <author>අසෝක හිදගොඩ-මාතලේ දිසා විශේෂ</author>
    <content>මාතලේ අධ්‍යාපන කලාපීය පාසල් වොලිබෝල් තරගාවලියේදී 2014 මෙවරද ඉතා දිගු කලක සිට මාතලේ පාසල් වොලිබෝල් අධිපත්‍යට හිමිකම් කි යටවත්ත අධ්‍යාපන මණ්ඩලයේ පාසල් වැඩි දක්ෂතා දැක්වීමට සමත් වුහ. මෙහිදි වයස් සිමා ශුරතා දෙකක් දිනා ගැනීමටද යටවත්ත අධ්‍යාපන මණ්ඩලයේ මා/මාතලාපිටිය විදුහල් කණ්ඩායම් සමත් වුහ.මෙම තරගාවලිය පසුගියදා මා/ අලුවිහාරේ ම.වි ක්‍රිඩාංගනයේදී පැවැත්විණි.මාතලේ අධ්‍යාපන කලාපීය අධ්‍යාපන අධ්‍යක්ෂ මහින්ද එස් යාපා මහතාගේ උපදෙස් මත සහකාර අධ්‍යාපන අධ්‍යක්ෂ (ක්‍රිඩා) ධම්මික හේවාවසම් මහතාගේ සහ ක්‍රිඩා සම්බන්ධිකරණ නිලධාරි දන්ත කුමාර මාරපන මහතාගේ අධික්ෂණය යටතේ ක්‍රිඩා ගුරු උපදේශක නිමල් රත්නායක මහතා විසින් මෙම තරගාවලිය සංවිධානය කරන ලදි.තරග ප්‍රතිඵල මෙසේය.15න් පහල බාලක ශුරතාවය - මා/මඩවල උල්පත නාවෝද්‍යා පාසල, අනු ශුරතාවය - මා/ සාන්ත තොමස් ජාතික පාසල, තෙවන - මා/ දුල්ලෑව ම.වි-බාලිකා ශුරතාවය - මා/ අනගාරික ධර්මපාල විදුහල උඩස්ගිරිය, අනු ශුරතාවය - මා/ වීර පරාක්‍රම ම.ම.වි යටවත්ත, තෙවන - මා/ ශ්‍රී සංඝමිත්තා බා.ජා.ප.17න් පහල බාලක - ශුරතාවය - මා/මාතලාපිටිය ක.වි., අනු ශුරතාවය - මා/ දුල්ලෑව ම.වි., තෙවන- මා/ මඩවල උල්පත නවෝද්‍යා පාසලබාලිකා - ශුරතාවය - මා/ මාතලාපිටිය ක.වි., අනු ශුරතාවය - මා/ශ්‍රී සංඝමිත්තා බා.ජා.ප , තෙවන - මා/දුල්ලෑව ම.වි.19න් පහල බාලක - ශුරතාවය - මා/ ක්‍රිස්තුදේව ජා.ප., අනු ශුරතාවය - මා/විර පරාක්‍රම ම.ම.වි, තෙවන - මා/මඩවල උල්පත නවෝද්‍යා පාසල-බාලිකා - ශුරතාවය - මා/ඕවිලිකන්ද ම.වි , අනු ශුරතාවය - මා/ දුල්ලෑව ම.වි. , තෙවන - මා/මඩවල උල්පත නවෝද්‍යා පාසල.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=s1406044</link>
    <topic>ආසියානු කායවර්ධන ශූරතාවලියේ දීශ්‍රී ලංකාවට රන් 6ක බලාපොරොත්තුවක්</topic>
    <author>ප්‍රින්ස් ගුණසේකර</author>
    <content>වසර 30කට පසුව කොළඹ දී පැවැත්වෙන ආසියාතික කායවර්ධන ශූරතාවලියේ දී ශ්‍රී ලංකාවට රන් පදක්කම් 6ක් හිමිකරදෙන බවට ජාතික පුහුණුකරු රෝහණ ජයසුන්දර මහතා අනාවැකි පළ කරයි. රටවල් 22ක ක්‍රීඩකයන් 200ක් හා නිලධාරීන් 45ක් සහභාගිවන ආසියාවේ දැවැන්තම කායවර්ධන ශූරතාවලිය ලෙස මෙය සැලකෙයි.ලෝක හා ආසියානු කායවර්ධන සම්මේලනවලින් තරග අධීක්ෂණයට නිලධාරීහූ 20ක් සහභාගිවන හෙයින් ජාත්‍යන්තර අවධානය වැඩි වශයෙන් යොමුවන බව ශ්‍රී ලංකා කායවර්ධන හා ශාරීරික යෝග්‍යතා සම්මේලනයේ සභාපති කපිල කුමාර මහතා පැවැසීය.ආසියානු කායවර්ධන ශූරතාවලිය මේ මස 19දා සිට 22වැනිදා දක්වා කොළඹ සුගතදාස ගෘහස්ත ක්‍රීඩාංගණයේ දී පැවැත්වීමට කටයුතු යොදා ති‍බේ. මේ ශූරතාවලියට ශ්‍රී ලංකාවෙන් ක්‍රීඩකයන් 24ක් සහභාගීවීමට නියමිතය.ආසියානු කායවර්ධන ශූරතාවලිය පිළිබඳව මාධ්‍ය හමුවක් ‍කොළඹ ඔටර්ස් ශාලාවේ දී පෙරේදා පැවැති අතර එහි දී අදහස් දැක්වූ කායවර්ධන සභාපති කපිල කුමාර මහතා පැවැසුවේ ශූරතාවලියට ක්‍රීඩා අමාත්‍යංශයෙන් රුපියල් ලක්ෂ 50ක පමණ අනුග්‍රහයක් ලබාදීමට එකගව ඇති බවයි.'මේ දැවැන්ත තරගාවලියට කෝටි 2ක පමණ ඇස්තමේන්තුවක් තිබෙනවා. නමුත් වියදම් අවම කරගෙන තරගාවලිය පැවැත්වීමට කණ්ඩායමක් ලෙස සංගමය කැපවී කටයුතු කරනවා. සියලුම කටයුතු ජාත්‍යන්තර ප්‍රමිතීන්ට අනුව සිදුකිරීම අපේක්ෂාවයි.' කපිල කුමාර මහතා පැවැසීය.කායවර්ධන ක්‍රීඩකයන් තහනම් ශරීර උත්තේජන භාවිතා කරන බවට ඇතැම් පිරිස් චෝදනා කළ ද එය සත්‍යයෙන් තොර බව සභාපතිවරයා‍ගේ අදහස විය.'මේ තරගාවලියේ තහනම් උත්තේජන පරික්ෂාව ආසියානු සම්මේලනය මගින් සිදු කරනවා. හිටපු නිලධාරියෙක් තහනම් උත්තේජන ගැන වැරදි ප්‍රචාර දී ක්‍රීඩාවට කරන හානිය හෙළා දකිනවා.' යැයි කපිල කුමාර මහතා පැවැසීය.මේ පිළිබඳව අදහස් දැක්වූ ජාතික පුහුණුකරු රෝහණ ජයසුන්දර මහතා පැවැසුවේ ශ්‍රී ලංකා ක්‍රීඩකයන් දැනට ක්‍රීඩා අමාත්‍යංශ නේවාසිකාගාරයේ සිට පුහුණුව ලබන හෙයින් තහනම් උත්තේජන පිළිබඳ අනිසි බියක් ඇති කරගත යුතු නොවන බවයි. 'අපේ ක්‍රීඩකයන්ට කෑම බීම විටමින් සියල්ල ක්‍රීඩා අමාත්‍යංශයෙන් ලබාදෙනවා. වෛද්‍ය උපදෙස් ලබාදෙන්නේ වෛද්‍ය ඒකකයෙන්. අපේ පුහුණුවීම සාර්ථකයි.' ජාතික පුහුණුකරු පැවැසීය.මේ ශූරතාවලියට සමගාමීව අයෝමය කාන්තාව තේරීමේ තරගයක් පැවැතිය ද සත්කාරක රටේ නියෝජනයක් නොමැතිවීම විශේෂත්වයකි. එහෙත් කොරියාව, චීනය, මොංගෝලියාව හා ජපානය නියෝජනය කරමින් අයෝමය කාන්තාවන් තරගයට එක්වෙති.මේ මාධ්‍ය හමුවට උප සභාපතිවරුන් වන ඩී.එන්.ෆරීඩ්, ඩී.එස්.වීරතුංග, ලේකම් එන්.එස්.ජයවර්ධන, භාණ්ඩාගාරික ඉන්දික ප්‍රනාන්දු හා ජාතික තරග සම්බන්ධිකාරක ධනුක දික්වැල්ල යන මහත්වරු ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=s1406045</link>
    <topic>මාතලේ පාසල් නෙට්බෝල් 7දා‍</topic>
    <author>අසෝක හිදගොඩ මාතලේ දිසා විශේෂ</author>
    <content>මයිලෝ කුසලාන සමස්ත ලංකා පාසල් නෙට්බොල් තරගාවලියේ මුල් වටයේ මාතලේ මධ්‍යස්ථාන නෙට්බොල් තරගාවලිය මෙම ජුනි මස 07 වන දා මාතලේ ශ්‍රී සංඝමිත්තා බාලිකා විද්‍යාලයීය ක්‍රීඩාංගණයේදී පැවැත්වේ.මෙහිදි මාතලේ හා නුවරඑළිය දිස්ත්‍රික් පාසල් සහ මහනුවර දිස්ත්‍රික්කයේ තෙල්දෙණිය, ගම්පොල හා කටුගස්තොට අධ්‍යාපන කලාප වල පාසල් තරග වැදිමට නියමිතය.මාතලේ මධ්‍යස්ථාන භාර නිලධාරිණි ක්‍රීඩා ගුරු උපදේශිකා රම්‍යා හෙන්දෙණිය මහත්මිය විසින් සංවිධානය කරන මෙම තරගාවලියේදි ඒ හා බී කාණ්ඩ යටතේ වයස අවු. 14,16, හා 18න් පහල වයස් සීමා තරග පැවැත්වීමට නියමිතය. 13න් පහල වයස් සීමා තරගය විවෘත මට්ටමෙන් එක් කාණ්ඩයක් යටතේ පමණක් පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=s1406046</link>
    <topic>ශ්‍රී ලංකාව-නවසිලන්තය අතර ටෙස්ට් හා එක්දින තරගාවලියක්</topic>
    <author/>
    <content>මේ වසර අගදී නවසිලන්තයේ තරග සංචාරයක් ආරම්භ කරන ශ්‍රී ලංකා ක්‍රිකට් කණ්ඩායම එහිදී ටෙස්ට් තරග දෙකකට හා ජාත්‍යන්තර එක්දින තරග හතකට සහභාගි වනු ඇත.පළමු ටෙස්ට් තරගය නත්තලට පසු දිනයේ (බොක්සිං ඩේ) ක්‍රයිස්ට්චර්ච් නුවර හැග්ලි ඕවල් ක්‍රීඩාංගණයේදී ආරම්භ වන අතර දෙවැනි ටෙස්ට් තරගය ජනවාරි 3 වැනිදා වෙලිංටන් නුවර බේසින් රිසර්ව් ක්‍රීඩාංගණයේදී ආරම්භ වීමට නියමිතය.දෙසැම්බර් 26 සිට 30 දක්වා ක්‍රයිස්ට්චර්ච්හි ශ්‍රී ලංකාවට එරෙහිව පැවැත්වෙන තරගය වසර 11කට පසුව නවසිලන්ත කණ්ඩායම ඔවුන්ගේ රටේදී බොක්සිං දිනයේ පවත්වන පළමු ටෙස්ට් තරගය වෙයි. 2011 වසරේදී ක්‍රයිස්ට්චර්ච් නුවර සිදුවූ මහා භූමිකම්පාවෙන් පසුව එනුවර පවත්වනු ලබන පළමු ටෙස්ට් ක්‍රිකට් තරගයද මෙය වෙයි.ජාත්‍යන්තර එක්දින තරග සටහනජනවාරි 11 – පළමු තරගය ක්‍රයිස්ට්චර්ච්හිදී ජනවාරි 15 - දෙවැනි තරගය හැමිල්ටන්හිදී ජනවාරි 17 - තෙවැනි තරගය ඕක්ලන්ඩ්හිදී ජනවාරි 20 - සිවුවැනි තරගය නෙල්සන්හිදී ජනවාරි 23 – පස්වැනි තරගය ඩුනෙඩින්හිදී ජනවාරි 25 – හයවැනි තරගය ඩුනෙඩින්හිදී ජනවාරි 29 – හත්වැනි තරගය වෙලිංටන්හිදී.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=s1406047</link>
    <topic>නවසීලන්ත‍ෙයන් පැමිණි නෙට්බෝල් පුහුණුකාරිනිය වැඩ අරඹයි</topic>
    <author/>
    <content>ආසියානු ශූරතාවලියට සූදානම්වන ශ්‍රී ලංකා නෙට්බෝල් ක්‍රීඩිකාවන්ට සතියක විශේෂ පුහුණුවක් ලබාදීමට පැමිණ සිටින නවසීලන්ත පුහුණුකාරිනී මාග්‍රට් ෆ්‍රොක්ටර් මහත්මිය ටොරින්ටන් ක්‍රීඩාංගණයේ දී ඊයේ පුහුණු සැසියක් පැවැත්වූ අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=s1406048</link>
    <topic>දකුණු පළාත් පාසල් ක්‍රිකට් ශූරතාව වීරකැටිය රාජපක්ෂ මැදි විදුහල් පිලට</topic>
    <author>මැදමුලන සමූහ එච් ඒ පී සමරවික්‍රම</author>
    <content>දකුණු පලාත් අන්තර් පාසල් ක්‍රිකට් තරගාවලියේදී පාසල් කණ්ඩායම් විසි හතක් අභිභවමින් වීරකැටිය රාජපක්ෂ මධ්‍ය විද්‍යාලීය ක්‍රිකට් කණ්ඩායම ශූරතාව හිමිකර ගත්තේය.අවසන් මහා තරගය සදහා සුදුසුකම් ලැබුවේ දෙබරවැව ජනාධිපති විද්‍යාලීය කණ්ඩායම සහ වීරකැටිය රාජපක්ෂ විද්‍යාලීය කණ්ඩායමය.මෙහිදී ඩී එච් එම් ඩීෂාන් චමල්ක විසින් මෙහෙයවන ලද වීරකැටිය රාජපක්ෂ විද්‍යාලීය කණ්ඩායම ඕවර පහකදී ලකුණු පනස් හයක් ලබා ගත් අතර පිළිතුරු ලෙස ක්‍රීඩා කළ තිස්සමහරාම දෙබරවැව ජනාධිපති විද්‍යාලීය කණ්ඩායමට ලබා ගත හැකිවූයේ ලකුණු හතලිස් දෙකක් පමණි.වීරකැටිය රාජපක්ෂ විද්‍යාලයේ විදුහල්පති අතුල විජේවර්ධන මහතාගේ මග පෙන්වීම මත ක්‍රිකට් පුහුණුකරු ආර් ඩබ්ලිව් ඒ සරත්කුමාර මහතා විසින් මෙම කණ්ඩායම පුහුණු කළේය. මාතර උයන්වත්ත ක්‍රීඩාංගණයේදි පසුගියදා මෙම තරගාවලිය පැවැත්විණ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=f1406041</link>
    <topic>රට ඉදිරියට ගෙන යන්නේජාතින් අතර අවබෝධයයි</topic>
    <author>සාකච්ඡා ‍ෙකළේ උදිත ගුණවර්ධන ඡායාරූප - ලලිත් සී. ගමගේ</author>
    <content>වාසුදේව නානායක්කාර යනු දශක තුනකටත් වැඩි කාලයක සිට දේශපාලන කරළිය තුළ උණුසුම් මාතෘකා නිර්මාණය කළ චරිතයකි. වර්තමානයේ දී ද ඔහු දේශපාලන කරළියේ ප්‍රබල කතාබහ ගොඩනඟන්නෙකි. ජාතීන් අතර එකමුතුව හා භාෂා පිළිබඳව ඉහළ දැනුම්වත්භාවය ගැන කථා කරන්ෙනකි. මේ ඔහු දිනමිණ සමඟ සිදුකළ දේශපාලන කතාබහකි.* භාෂා ගැටලු නිසා ජාතීන් අතර මිත්‍රත්වය හා අවබෝධය අඩුවීමේ ප්‍රතිවිපාක පසුගිය කාලයේ දී අප අත්වින්දා. මේ භාෂා ගැටලු විසැඳීමට ඔබේ අමාත්‍යාංශය ගෙන ඇති පියවර ගැන පැහැදිලි කිරීමක් කළ හැකි ද?භාෂා ගැටලු නිසා තමයි පසුගිය කාලයේ දී ඇතිවූ අර්බුදකාරි හා ගැටුම්කාරී තත්ත්වයන් ඇතිවුණේ. මෙහි දී අප කටයුතු කළ යුත්තේ වෙනස් විදියටත් සැලැසුම් සහගතවත් තමයි. මේ අමාත්‍යාංශය ඇති කිරීමේ මූලික අරමුණ වෙලාම තිබෙන්නේ භාෂා අතර ඇති ගැටලු සහගත තත්ත්වය ඇතුළු සියලු කරුණු කළමනාකරණය කර ගැනීම. මේ සඳහා අවශ්‍ය රාජ්‍ය ප්‍රතිපත්ති සම්පාදනය කිරීමටත් අප කටයුතු කර තිබෙනවා.මෙහිදී රාජ්‍ය අංශය තමයි මූලිකව මේ ප්‍රතිපත්තියට අනුගත විය යුත්තේ. සිංහල නිලධාරියා දෙමළ භාෂාවත් දෙමළ නිලධාරියා සිංහල භාෂාවත් ඉගෙන ගත යුතුයි. මේ පිළිබඳව වූ වැඩසටහන් මේ වනවිටත් ක්‍රියාත්මක වෙනවා. මෙතැනදී මම දකින තවත් දෙයක් තමයි අද ඒ වැඩපිළිවෙළ ක්‍රියාත්මක වුණත් ‍ෙබාහෝ රාජ්‍ය නිලධාරින් තම තමන්ගේ උසස්වීම් හා රැකියාවේ ප්‍රතිලාභ සඳහා පමණයි මේ භාෂා ඉගෙනීම උප‍යෝගි කර ගන්නේ.මේක කිසිසේත්ම සුදුසු දෙයක් විදිහට සලකන්න බැහැ. අවංකවම අපට පුළුවන් නම් භාෂා ගැන අවබෝධයක් ලබා ගැනීමට ඒක තමයි සිදුවිය යුත්තේ.ඒ වගේම රාජ්‍ය ‍සේවයට නිලධාරින් බඳවා ගැනිමේදී භාෂා දැනුම පිළිබඳව ‍ෙහාඳ අවබෝධයක් ඇතිව කටයුතු කරන අය බඳවා ගැනීමට කටයුතු කර තිබෙනවා.* සිංහල, දෙමළ හා මුස්ලිම් ජන වර්ග අතර අවබෝධය හා මිත්‍රත්වය ඇති කිරීමට ඔබේ අමාත්‍යාංශයෙන් ගෙන ඇති පියවර පැහැදිලි කළ හැකිද?රටක් ඉදිරියට යාමට නම් ජාතීන් අතර මිත්‍රත්වයක් අවබෝධයක් තිබිය යුතුමයි. ඒ අවබෝධය නොතිබීම නිසා තමයි පසුගිය කා‍ලයේ දී ජාතීන් අතර අනවබෝධතා ඇති වුණේ. මෙහිදී පාසල්වල දී භාෂාව පමණක් නොවෙයි සාහිත්‍ය පිළිබඳව ද අවබෝධයක් ඇතිකිරීම අවශ්‍යයි. මූලික වශයෙන් කළ යුත්තේ මෙයයි. එවැනි වැඩපිළිවෙළක් මඟින් තමයි මිත්‍රත්වය අවබෝධය ගොඩනගා ගත යුතුව තිබෙන්නේ.ජාතීන් අතර අවබෝධයක් මිත්‍රත්වයක් ඇති කිරීමට දේශපාලන පෙළගැස්මක් ද අවශ්‍ය කරනවා. මෙතැනදී අපට බාහිර බලපෑමක් අවශ්‍ය කරන්නේ නැහැ. අවබෝධය තිබිය යුත්තේ මේ කාර්ය සඳහා ආණ්ඩුව හා දෙමළ ජාතික සන්ධානය අතර සංවාදයක් ඇති කළ යුතුයි. මේ දෙපාර්ශ්වය අතර සංවාදයක් ඇති විය යුතුමයි. එමඟින් තමයි ජාතීන් අතර මිත්‍රත්වය ගොඩනැඟීමට පුළුවන්කම තිබෙන්නේ.මෙහිදී ඉන්දියාව හෝ වෙනත් රටක් අතපොවනකම් සිටිය යුතු නැහැ. අපට පුළුවන්කම තිබිය යුතුයි ජාතීන් අතර අවබෝධය ගොඩනැඟීමටත් ඒ සඳහා වැඩපිළිවෙළ ක්‍රියාත්මක කිරීමටත්.* ආගම් භේද හා අන්තවාදී ක්‍රියාකාරකම් නිසා මෙරට ආගම් අතර සංහිදියාව බිඳවැටීමේ තත්ත්වයක් ඇතැයි මතයක් පළවෙනවා. මේ ගැන ඔබේ මතය පැහැදිලි කළ හැකිද?ජනවර්ග අතර පමණක් නොවෙයි ආගම් අතර ද සංහිඳියාව අත්‍යවශ්‍යව තිබෙනවා. එහෙම නොවුණොත් අපට ඉදිරියට යාමට බැරිවෙනවා. ආගම් තිබෙන්නේ භේදවීමටවත් ගහ මරා ගැනීමටවත් නොවෙයි. හොඳ අවබෝධයක් හා යථාර්ථය ගැන දැනුමක් ඇතිව කටයුතු කළ යුතුයි. ඒත් අද ඇතැම් පාර්ශ්ව උත්සාහ කරනවා අන්තවාදී අදහස් මතු කිරීමට. මෙය කිසිසේත්ම සුදුසු දෙයක් නොවෙයි.ඇත්තෙන්ම ආගම කුමක් වුවද අන්තවාදය පිළිගන්න බැහැ. ඒ නිසා අන්තවාදය පතුරුවන බලවේගවලට එරෙහිව නීතිය ක්‍රියාත්මක කළ යුතුයි. ඒ සඳහා නීති නැතිනම් අලුතින් හෝ නීති ඇති කළ යුතුයි කියන අදහසෙයි මම ඉන්නේ.ආගම්වාද ජාතිවාද නැති කළොත් තමයි රටකට ඉස්සරහට යාමට පුළුවන්කම ලැබෙන්නේ. සුහදතාවය හා සමගිය තිබෙනවා නම් රටකටත් සමාජයකටත් විශාල ඉදිරියක් වෙත ගමන් කිරීමට පුළුවන්කම ලැබෙනවා.* දෙමළ ජනතාව වෙත අවශ්‍ය දේශපාලන විසැඳුම් ලබා දීමට යෝජනා වී තිබෙනවා. එහිදී දහතුන් වෙනි සංශෝධනය ගැන අදහස් පළවෙනවා. මේ ගැන ඔබේ මතය කුමක්ද?මම සිතනවා මෙහි ඇති ගැටලුවට ඇති හොඳම විසැඳුම තමයි දහතුන් වැනි සංශෝධනය නිසිපරිදි ක්‍රියාත්මක කිරීම. එමඟින් උතුරේ ඇති ප්‍රශ්නවලට විසැඳුම් ලබාදීමට පුළුවන්කම තිබෙනවා. ඒ නිසා මගේ අදහස වී තිබෙන්නේ දහතුන්වෙනි සංශෝධනය සම්පූර්ණයෙන්ම ක්‍රියාත්මක කළ යුතු බවයි.* උතුරු පළාත් සභාවේ පාලන බලය උසුලන්නේ දෙමළ ජාතික සන්ධානය විසිනුයි. මේ පළාත් සභාව හා මධ්‍යම ආණ්ඩුව අතර අවබෝධය ගොඩනගා ගත හැක්කේ කොහොමද?මෙතැනදී ආණ්ඩුවත් උතුරු පළාත් සභාවත් අවබෝධයෙන් කටයුතු කළ යුතුයි. අපට පුළුවන්කම තිබිය යුතුයි අපේ ප්‍රශ්න අප විසින්ම විසඳා ගැනීමට. දෙපාර්ශ්වය අතර අවබෝධයක් වගේම එකිනෙකාගේ ගැටලු ගැන සාකච්ඡා කිරීමට පුළුවන්නම් ඇතිවන ප්‍රශ්න බොහෝමයක් විසඳා ගැනීමට අපට සුවිශේෂ හැකියාවක් ලැබේවි.* විධායක ජනාධිපති ධුරය අහෝසි කිරීමත් ව්‍යවස්ථා සංශෝධනයක් සිදුකිරීමත් ගැනත් අදහස් පළ වෙනවා. වමේ දේශපාලන පක්ෂයක් නියෝජනය කරන දේශපාලනඥයකු විදිහට ඔබේ අදහස පැහැදිලි කළ හැකිද?විධායක ජනාධිපති ධුරය ගැන අපේ මතය රටම දන්නවා. අද ඊයේ නොවෙයි විධායක ජනාධිපති ධුරය අහෝසි කළ යුතු යැයි කියන මතයේ එදත් අ‍පි සිටියා. විධායක ජනාධිපති ධුරය අහෝසි කළ යුතුය යන මතය අදටත් වෙනස් වෙලා නැහැ.අප විරුද්ධ වෙන්නේ පුද්ගලයකුට නොවෙයි විධායක ජනාධිපති ධුරයටත් මේ ක්‍රමයටත් පමණයි. විපක්ෂය දරන්නේ වෙනත් අදහසක්. ඔවුන්ට අවශ්‍ය වෙලා තිබෙන්නේ විධායක ජනාධිපතිධුරය වෙනස් කරන අදහස ඉදිරියට දමා මහින්ද රාජපක්ෂ මහතා දේශපාලන වශයෙන් පරාජය කිරීම පමණයි.මැතිවරණ ක්‍රමය ගැන වර්තමාන ආණ්ඩුක්‍රම ව්‍යවස්ථාව පිළිබඳව වමේ පක්ෂ විදිහට දිගු කාලයක සිට අප විරෝධය පළ කළා. ඒ විරෝධය අදටත් වෙනස් වෙලා නැහැ.* ඔබ නියෝජනය කරන දේශපාලන පක්ෂය වන ප්‍රජාතන්ත්‍රවාදී වාමාංශික පෙරමුණ සන්ධානය සමඟ එක්ව කටයුතු කරනවා. ඔබේ පක්ෂයේ දේශපාලන ප්‍රතිපත්ති සන්ධානය තුළින් කෙතෙක් දුරට ඉටුකර ගැනීමට පුළුවන්කම ලැබී තිබෙනවාද?පක්ෂ ගණනාවකින් යුතු දේශපාලන සන්ධානයක් වුණාම අපේ පක්ෂවල ප්‍රතිපත්ති සම්පූර්ණයෙන්ම ක්‍රියාත්මක කරන්න බැහැ. එහෙම කරන්න පුළුවන් කියලා හරි එහෙම වෙන්න ඕනෑම කියලා හරි කිසියම් කෙනෙකු හිතනවා නම් ඒක වැරැදි අදහසක්. අපගේ ප්‍රතිපත්ති යම් ප්‍රමාණයක් ඇතුළත් පොදු ප්‍රතිපත්තියකටයි එළැඹිය යුත්තේ. අද සන්ධානය තුළ ක්‍රියාත්මක වෙන්නේ එවැනි පොදු වූ ප්‍රතිපත්තියකුයි.* සමාජය තුළ නීතිය සාමය බිඳ වැටීම ගැන විවිධ මතවාද අදහස් පළ වෙනවා. මේ මතවාද හා අදහස් කෙතෙක් දුරට සාධාරණ ද?මෙහිදී සමහරු මේ ආණ්ඩුව වෙතම චෝදනා ලඝු කිරීමට උත්සාහ කිරීම වැරැදියි. මෙතැනදී දීර්ඝකාලීනව පැවැත ආ තත්ත්වයන් තමයි බලපා තිබෙන්නේ. ඒත් අද ඇතැම් අය ආණ්ඩුව වෙතම චෝදනා එල්ල කිරීමට උත්සාහ කිරීම දේශපාලන අවස්ථාවාදයක් විදිහට හඳුන්වා දීමට පුළුවන්..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=f1406042</link>
    <topic/>
    <author>සාකච්ඡා කෙළේ තිලානි ශානිකා විතානච්ච්</author>
    <content>කතා ඇසීමේ කලාව නූතන ශ්‍රී ලාංකික අපට අමුත්තක් වුව ඉතා ඈත අතීතයකට දිවෙන කතා ඇසීමේ කලාව අපට උරුමව තිබූවකි. වෙස්සන්තර ජාතක කාව්‍ය, පන්සිය පනස් ජාතකය, සඳකිඳුරුව, ගුත්තිලය, සද්ධර්ම රත්නාවලිය ආදී අපේ අතීත සම්භාව්‍ය කෘති සියල්ල ලියැවී ඇත්තේ ශ්‍රවණ සුඛ ආරකිනි. එනම් කෙනෙකු කියවනවිට අසා රසවිඳ සාධුකාර දීමට සුදුසු ආරකිනි. සාක්ෂරතාවේ වර්ධනයත්, මුද්‍රණ කර්මාන්තයේ දියුණුවත්, අමුද්‍රව්‍ය බහුලවීම ආදී සාධකත් විසින් පොත්පත් බහුලවීම ‍ෙහ්තුවෙන් අප අතරින් ගිලිහී ගිය කතා ඇසීමේ කලාවට නැවත පණ දෙන කෘතියක්, එනම් ‘සර්වාංග විකාර’ නමින් හඬ පොතක් මෙරට සාහිත්‍ය ක්ෂේත්‍රයට හඳුන්වාදී මේ කාර්යයට දීප්ති දහනක නමැති නූතන රචකයා අත ගසා තිබේ. ඔහු සමඟ කෙරෙන මේ පිළිසඳර ඒ නිමිත්තෙනි.* මීට පෙර වතාවක බාලසූරිය ආර්. ආර්. නමින් කෙටි කතා එකතුවක් ලියා පළ කළ ඔබ, මෙවර කියවන්නට නොව අසන්නට කෘතියක් ඉදිරිපත් කරන්නට සිතුවේ ඇයි?”වසර ගණනකට එපිට කොහේ හෝ තැනක කළ කියවීමක දී මට යුරෝපයේ රියැදුරෝ දුරබැහැර ගමන්වල එක දිගට යෙදෙ‍න විට පොත් අසමින් යන වගක් දැන ගන්නට ලැබුණා. කාලය නොමැතිකමත්, කාර්යබහුලකමත්, කම්මැලිකමත් හේතුවෙන් කියවීමේ පුරුද්ද අපේ සමාජයෙන් ගිලිහී යමින් තියෙන කාලෙක, අපේ සමාජයටත් “හඬ පොතක්” දුන්නොත් කියවීමේ පුරුද්ද වෙනුවට ඇසීමේ පුරුද්දෙන් ප්‍රයෝජනයක් ගෙන සමාජයට යම් සාහිත්‍යමය මෙහෙවරක් කරන්නට හැකි බව මට හිතුණා. මේ උත්සාහය ඒ වෙනුවෙන්.* අපේ සමාජය ගී අසන බව ඇත්ත. එහෙත් කතා ඇසීමේ සිරිත අපෙන් දුරස්වී බොහෝ කල්. සිතින් කියවා රසවිඳ හුරුවූ සමාජයකට කනින් අසා රසවිඳින සාහිත්‍යයක් හඳුන්වාදීම අභියෝගයක් කියා සිතන්නේ නැද්ද?ඇත්තෙන්ම අලුත් ලිවීමක් නිසා පාඨකයා ශ්‍රවණය කරයි ද කියන සැකය මටත් නැතුවා නෙමෙයි. ඒ නිසාම පාඨකයා අසන්නට පොලඹවන රචනා ශෛලියක් ගොඩනගා ගන්නට මම මෙහි දී උත්සාහ කළා. නාට්‍ය පිටපතක, ටෙලිනාට්‍ය පිටපතක ලක්ෂණ කෙටි කතාවට ගන්න උත්සාහ කළා. දෙබස් වගේ උපක්‍රම භාවිත කළා.ශ්‍රාවකයාට ශ්‍රවණය කරන්නට සිත්දෙයි කියා සිතෙන අත්දැකීම් ඔස්සේ කතා ගොඩ නැගුවා.මෙතෙක් පොතකින් අපේක්ෂා කළ කියවීමට රුචි උපදවන (රීඩබල්) ගතිය වෙනුවට ඇසීමට ප්‍රිය උපදවන නැත්නම් ශ්‍රවණප්‍රිය ගතිය (හියර්බල්) කතාවලට මුසු කරන්නට මම උත්සාහ කළා. ඒ උත්සාහයේ සාර්ථක අසාර්ථක බව මැනිය යුත්තේ ශ්‍රාවකයා විසින්.* හඬ පොත අපේ සමාජයට අලුත් අත්දැකීමක් වුණත්, කතා ඇසීම අපට අමුතු දෙයක් නෙමෙයි. ඊටත් වඩා ගුවන්විදුලිය ඔස්සේ කෙටි කතා විකාශය කළ අවස්ථා අපේ මතකයේ තියෙනවා. ඔබේ, හඬ පොතත්, ගුවන්විදුලි කෙටි කතාවත් අතර වෙනස පැහැදිලි කරන්න පුළුවන්ද?හඬ පොතෙහි එන කෙටි කතාවත්, ගුවන්විදුලි කෙටි කතාවකුත් අතර පැහැදිලි වෙනසක් තියෙනවා. හඬ පොතෙහිදී මම කටහඬ භාවිත කරන්නේ සම්බන්ධීකරණ මාධ්‍යයක් වශයෙන් පමණයි. ඒ කියන්නේ කෙටි කතාව ශ්‍රාවකයා අතරට ප්‍රවාහනය කිරීමට පමණයි කටහඬ උපයෝගී කර ගැනෙන්නේ. කතා කිරීම හැර වෙනත් සංගීතය හෝ කටහඬ උපක්‍රම වැනි විශේෂ ප්‍රයෝග කිසිවක් භාවිත කරන්නේ නැහැ. ගුවන්විදුලි කෙටි කතාව ඊට බෙහෙවින් වෙනස්. එහිදී ශ්‍රාවකයා ආකර්ෂණය කර ගැනීම උදෙසා දෙබස් උච්චාරණ බාහිර ශබ්ද පමණක් නෙමෙයි සංගීතය වුවත් යොදාගත හැකියි. එහෙත් හඬ පොතෙහි දී ඊට ඉඩ නැහැ.* මෙතෙක් රචකයා අතින් පාඨකයා අතට පත්වූ කෙටි කතාව හඬ පොතක් වනවිට අතරමැදියකු හරහා එනම් කථකයා හරහා, පාඨකයාට පිළිගන්වන්නට වෙනවා. රසිකයාගේ ‍රසවින්දනයට එය බාධාවක් නොවෙයිද?ශ්‍රාවකයා කතා ශ්‍රවණයට පොලඹවා ගන්නට හඬ ශිල්පියාගේ දායකත්වය බෙහෙවින් වැදගත්. ශ්‍රාවකයා කතා අහන්නේ හඬ ශිල්පියාගේ දක්ෂතාව මතයි. ඒත් හඬ ශිල්පියාගේ දක්ෂතාව නිසා ශ්‍රාවකයාගේ රසවින්දනයට බාධා නොවන මට්ටමක කථනය තබා ගැනීමේ අභියෝගය මුල පටන්ම අප හමුවේ තිබුණා. හඬට යටව කතා රසය මැකී නොයන පරිදි හඬ කැවීමට අප සෑම උත්සාහයක්ම ගත්තා. සමන් අතාවුදහෙට්ටි, ලාල් සරත් කුමාර, හිලේරියන් පෙරේරා නමැති හඬ ශිල්පීන් තිදෙනා මගේ රචනාවලට උපරිම සාධාරණය ඉටුවන පරිදි ඔවුන්ගේ හඬ මුසු කළා. ඔවුන්ගේ සේවය ලබාගැනීමට ඉඩ ලැබීම මගේ වාසනාවක්. ශ්‍රාවකයාගේ රසවින්දනයට බාධා නොවන සීමාව දැන ඔවුන් කතාවලට හඬ මුසු කළ බව මම කියන්නේ සතුටින්.* මෙතෙක් කෙටි කතා පොත් මිලදී ගන්නට හුරුව සිටි සමාජයකට කෙටි කතා සංයුත්ත තැටියක් පිළිගන්වන්නට යාම අභියෝගයක් කියා සිතන්නේ නැද්ද?හඬ පොත ගැන සාකච්ඡාව මුලින්ම ගෙනා විටත් කිහිපදෙනෙකු හැර බොහෝ අය කීවේ ‘නවත්වන්න ඕක මුදල් කාබාසිනියා කර ගැනීමක්’ කියායි. උනන්දු කළ කිහි‍පදෙනාගේ උනන්දු කිරීම නිසාම ‍මම මේ කාරියට අත ගැසුවා. අපේ බොහෝ මිතුරන්ට වාහනයක් තියෙනවා. තනිව ගමනක යෙදෙන අතර රථගාලක ‍ඉන්නාවිට අසන්නට යමක් මම ඔවුනට දෙනවා. කියවීමට වෙලාවක් නැතත් ඔවුන්ට අසන්නට වෙලාව තියෙනවා. හඬ පොත් පිටපත් 2000ක් අලෙවි කිරීම මගේ ඉලක්කයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>04</day>
    </date>
    <link>http://www.dinamina.lk/2014/06/04/_art.asp?fn=f1406043</link>
    <topic/>
    <author>සාකච්ඡා කෙළේ නිලූෂා නිරංජලා ඡායාරූපය-ගයාන් පුෂ්පික</author>
    <content>ලේඛන කලාව තුළ රැඳී සිටිමින්, විශේෂයෙන් බෞද්ධ පොත් පරිවර්තන කාර්යයෙහිද කලක සිට නියැළී සිටින ප්‍රවීණ ලේඛකයෙක් ලෙස විමලසේන විතානපතිරණ හැඳින්විය හැකිය. ශ්‍රාවස්ති ධම්මික හිමියන්ගේ ජනප්‍රිය ධර්ම ග්‍රන්ථ වන Good Question – Good answer සහ Encounters With Buddhism කෘති ඔහු අතින් මේ වනවිට සිංහලට පරිවර්තනය වී තිබේ. මේ හැරෙන්නට ලෝ ප්‍රකට ලේඛකයන්ගේ කෘති ද හෙළ බසට නඟා ලේඛන කටයුත්තෙහි පළපුරුදුකම් ඇති ඔහුට 2013 වසරේ ප්‍රශස්ත පරිවර්තන නවකතාවට හිමි ගොඩගේ සම්මානය හිමි විය. පොතපත ඇසුරෙන් බුදුදහම ජනතාව අතර ව්‍යාප්ත කිරීමෙහිදී සලකා බැලිය යුතු කරුණු ගැන, ඔහු මෙසේ අදහස් දක්වයි.*දහම් පොත පත ලිවීමේදී හා පරිවර්තනයේදී පාඨකයාට කරුණු ඉදිරිපත් කිරීමේදී සැලකිය යුතු විශේෂ ලක්ෂණ මොනවාද?සාමාන්‍යයෙන් ධර්මය ගැඹුරු දෙයක් හැටියටයි අප අතර අදහසක් පවතින්නේ. ඒත් අපි පෙන්වන්න ඕන ධර්මය ජනතාව අතරට සරලව ගෙන යා හැකියි කියලා. ධර්මය කියන්නේ ජීවිතයෙන් පරිබාහිර අමුතු දෙයක් නොවෙයි. මේ ජීවිතයයි කියන එක අප ඒ අයට වටහලා දීම අවශ්‍යයි. අපි හොඳට හැසිරෙන්න ඕන කියන එකයි ධර්මයෙන් කියා දෙන්නේ.ඒ සඳහා නොයෙක් ශික්ෂා පද ඉදිරිපත් කරලා තිබෙනවා. ධර්මයේ හැසිරීම මහා දුෂ්කර දෙයක් හැටියට පෙන්නුවොත් මිනිස්සු හිතනවා ඇයි අපි මේ අමාරු වැඩේ කරන්නෙ කියලා. ලේඛකයන් හැටියට, අපි පෙන්වන්න ඕන මේ කටයුත්ත පහසු දෙයක් හැටියට. මගේ පරමාර්ථය වෙන්නේ හැමවිටම, පුළුවන් තරම් සරල අන්දමට ධර්මය මිනිසුන් අතරට ගෙනයාමයි.උදාහරණයක් හැටියට, බොහෝ දෙනෙකුට ගැටලුවක් තිබෙනවා.නිවන කියන්නෙ මොකක්ද කියලා. කර්මය, පුනරුප්පත්තිය ආදිය සිද්ධවෙන්නෙ කොහොමද කියා විමසීමක් තිබෙනවා. මේ කාරණාවලදී අපි ශාස්ත්‍රීය අංශයට බරවෙලා කරුණු කියන්නට ඕන. ඒත් සරල බව ආරක්ෂා කරගත යුතුයි.*ධර්ම කාරණා පාඨකයා අතරට ගෙනයෑමේදී පොතක හා පුවත්පතක තිබිය යුතුයැයි ඔබට හැ‍ඟෙන වෙනස්කම් මොනවාද?පුවත්පතක් බොහෝ පාඨක පිරිසක් අතරට යනවා. දැන උගත් අයත් යන්තම් දෙකේ, තුනේ පන්තියට ඉගෙනගත් අයත් පුවත්පත කියවනවා. ඒත් පොතක් මිලදී ගන්නෙ එක්තරා මට්ටමක පාඨක පිරිසක් දහම් පොත් මිලදී ගන්නෙ එක්කෝ යමක් ඉගෙනගන්න වීර්ය කරන ශිෂ්‍යයන්. එහෙම නැත්නම් ධර්මය ගැන අවබෝධයක් ලබාගන්න උනන්දුවන, සෑහෙන අධ්‍යාපනයක් ලැබූ අයත් දහම් පොත් මිලදී ගන්න උනන්දු වෙනවා. තම තමන්ගේ ඥානයේ හා විමසීමේ කැමැත්ත තිබෙන ප්‍රමාණයට ඔවුන් පොත් කියවනවා.ඒ ගැන ප්‍රමාණයට ගැළපෙන්න තමයි පොතක් සකස් කරන්න ඕන. වඩාත් ගාම්භීර විදියට ලිව්වොත් පොත් විකිණෙන්නෙ නැහැ. පාඨකයාට වැටහෙන ලෙස ඉදිරිපත් කළොත් පොතේ අලෙවියත් හොඳයි. පිළිගැනීමත් හොඳයි.පුවත්පතකදී නම් මේ සරල බව තවත් වැඩිවිය යුතුයි. ව්‍යවහාර භාෂාවම භාවිත කරන්න පුළුවන්නම් වඩාත් හොඳයි. පාඨකයාගේ සිතට ගැඹුරු දහම් කරුණක් වුණත් හොඳින් කාවැදෙන්නෙ එවිටයි.*ධර්මය කියවීමේ වැඩි නැඹුරුවක් සමාජය තුළ දකින්න පුළුවන්. මේ තත්ත්වය දියුණු කිරීමට ඔබ යෝජනා කරන්නේ මොනවාද?ශාස්ත්‍රීය ලිපි සංග්‍රහ පමණක් නොවෙයි, තරුණ පරපුරේ අදහසුත් පෙරට ගෙන ආ යුතුයි. තරුණ ස්වාමීන් වහන්සේ ධර්මය ඉදිරිපත් කරන අාකාරයටත් තැනක් දිය යුතුයි. දහම ව්‍යාප්ත කිරීමේදී තරුණ පරම්පරාවේ අදහස් බෙහෙවින්ම වටිනවා. ඔවුන් විවෘතව සහ සෘජුව තමන්ගෙ අදහස් ප්‍රකාශ කරනවා. සමහර අවස්ථාවල එහෙයි කියනවා වෙනුවට ‘නැහැයි’ කිව්වත් තරුණයන්ගෙ අදහස්වල ගත යුත්තක් හා සිතා බැලිය යුත්තක් තිබෙනවා.ඔබ විශේෂයෙන් පරිවර්තන කලාව තුළ කලක සිට නියැළී සිටිනවා.*දහම්පොත් පරිවර්තනය කිරීම ඒ අතරින් සුවිශේෂයි. ඒ සඳහා ඔබවන් , ලේඛකයන්ට අනෙක් පාර්ශ්වවලින් ලැබෙන සහයෝගය හොඳ මට්ටමක පවතිනවාද?වෙසක් සමයේ වෙසක් කලාප ඇතිකරලා ලොකු උනන්දුවක් ජනතාව තුළ ඇතිකරනවා. වෙසක් සැමරීම සම්බන්ධයෙන් වෙසක් පහන් කූඩු තරගවල ජයග්‍රාහකයන්ට ත්‍යාග වශයෙන් ලක්ෂ තුන, හතර පිරිනමනවා. එය ඉතා හොඳයි. ඒත් මේ උපකාරය දහම් පොත පත ලියන ලේඛකයන්ට නැත්තේ ඇයි? ඔවුන් පොත පත ලියා, ප්‍රසිද්ධ කරගැනීමට නොහැකිව බොහෝ අවස්ථාවල අසරණ වෙනවා. ඒ අයට දිරිදීමක් අවශ්‍යයි. ඔවුන්ට මුදලින් ආධාර පිරිනමන වැඩපිළිවෙළක් සකසන්න පුළුවන්නම් එය කාලීන අවශ්‍යතාවක් සම්පූර්ණ කිරීමක්. විවිධ බෞද්ධාගමික සංවිධානත් ලේඛකයන් ගැන මෙයට වඩා උනන්දුවෙන් සොයා බැලිය යුතු යැයි මම අදහස් කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n1406051</link>
    <topic>සම සෞඛ්‍ය සිසුන් දඩමීමා කරගන්න විපක්ෂය පිඹුරුපත් සැකසුවා</topic>
    <author> සමන්මලී ප්‍රියශාන්ති</author>
    <content>සම සෞඛ්‍ය සිසුන් දඩමීමා කර ගනිමින් විපක්ෂයේ විවිධ පක්ෂ දේශපාලන වාසි ගැනීමට ගත් උත්සාහය ව්‍යාර්ත වී ඇතැයි උසස් අධ්‍යාපන ඇමැති එස්.බී.දිසානායක මහතා කීවේය.ජනාධිපති මහින්ද රාජපක්ෂ මහතාගේ මැදිහත්වීම මත මේ වන විට සම සෞඛ්‍ය සිසුන්ගේ ගැටලුවට විසඳුමක් ලැබී ඇති බවත් ජනාධිපතිවරයා සමඟ පැවැති සාකච්ඡාවේදී සියලු පාර්ශ්වයන් එකඟතාව දැක්වු කරුණු වහාම ක්‍රියාත්මක කරන බවත් දිසානායක මහතා පැවසීය.සම සෞඛ්‍ය සිසුන්ගේ ගැටලුව විසඳීමට ජනාධිපතිවරයා හා අදාළ පාර්ශව අතර වූ එකඟතාව නීතිපතිවරයා වෙත යොමු කර ඔහුගේ එකඟතාව ඇතිව නව ගැසට් පත්‍රයක් නිකුත් කිරීමට කටයුතු යොදා තිබෙන බවත් ඒ මහතා පැවසීය.මේ අනුව සම සෞඛ්‍ය සිසුන්ට අවශ්‍ය නම් නිපුණතා ඒකක (ක්‍රෙඩිට්) 120 වසර තුනක්, වසර 31/2 ක් හෝ වසර 4 ක් තුළ සම්පුර්ණ කිරීමට අවස්ථාව ලැබෙන බවත් දිසානායක මහතා කීවේය.මෙම සිසුන්ගේ ඉල්ලීම වුයේ උපාධිය සම්පුර්ණ කිරීමට අවශ්‍ය නිපුණතා ඒකක 120 සපුරා ගැනීමට වසර 4 ක කාලයක් ලබා දෙන ලෙසයි. ඒ අනුව කාලය ප්‍රශ්නයක් කර නොගෙන මේ සිසුන්ට තම පාඨමාලාව සම්පුර්ණ කිරිමට අවශ්‍ය නිපුණතා ඒකක 120 සම්පුර්ණ කිරීමට හැකිවන පරිදි උපාධි පාඨමාලාව සකස් කරන්නැයි ජනාධිපතිවරයා අදාළ පීඨාධිපතිවරුන්ට උපදෙස් දී තිබේ.වෛද්‍ය විද්‍යාලය නිපුණතා ඒකක 150 ක් වසර තුනක් ඇතුළත නිම කරන බැවින් මේ 120 සම සෞඛ්‍ය සිසුන්ට වසර හතරක් තුළ නිම කිරීමට හැකියාව ලැබෙන අතර දක්ෂ ආචාර්යවරු, දක්ෂ පීඨාධිපතිවරු සිටින විශ්වවිද්‍යාලවල සිසුන්ට තම පාඨමාලාව වසර තුනකින් නිම කිරීමට හැකියාව ලැබෙන බව රජයේ වෛද්‍ය සංගමයේ අදහස බවත් ඇමැතිවරයා අවධාරණය කළේය.සම සෞඛ්‍ය පාඨමාලාව 3+1 ක්‍රමය යටතේ සකස් වූයේ ශ්‍රේෂ්ඨාධිකරණ නියෝගයක් මත බැවින් එය නැවත වෙනස් කරන්නේ නම් ‍නීතිපතිවරයා දැනුවත් කර සියලු පාර්ශවයන්ගේ එකඟතාව ලබා ගත යුතු බව ශ්‍රේෂ්ඨාධිකරණ තීන්දුවෙන් ප්‍රකාශ කර තිබෙන බව පැවසූ ඇමැතිවරයා ඒ අනුව ජනාධිපතිවරයා හා රජයේ වෛද්‍ය නිලධාරීන්ගේ සංගමය, විශ්වවිද්‍යාල ප්‍රතිපාදන කොමිසන් සභාව, උසස් අධ්‍යාපන අමාත්‍යාංශය අතර වූ එකඟතාවය පිළිබඳ මේ වන විට නීතිපතිවරයාට දැනුම් දී තිබෙන බවද කීවේය.කොළඹ, මඩකලපුව, යාපනය, ජයවර්ධනපුර විශ්වවිද්‍යාලද මේ පාඨමාලාව පවත්වාගෙන යන නමුත් පේරාදෙණිය හා රුහුණු විශ්වවිද්‍යාල සිසුන්ට ඒ සම්බන්ධයෙන් ගැටලු මතු වී ති‍බූ බවද ඇමැතිවරයා පැවසීය.මේ සම්බන්ධයෙන් අදහස් පළ කළ අන්තර් විශ්වවිද්‍යාල ශිෂ්‍ය බල මණ්ඩලයේ කැඳවුම්කරු නජිත් ඉන්දික මහතා කියා සිටියේ නිපුණතා ඒකක 120 ක් දක්වා වැඩි කිරීම පිළි ගන්නා බවයි. පාඨමාලාව වසර තුනක් බවට පත් කිරීමේ දී කප්පාදු කළ කොටස් නැවත පාඨමාලාවට එක් කර විෂය නිර්දේශය සකස් කරන්නේ නම් සිසුන්ට ගැටලුවක් පැන නොනඟින බවත් හෙතෙම කීවේය.ජනාධිපතිවරයාගේ මැදිහත්වීමෙන් ලද මේ විසඳුම සම සෞඛ්‍ය සිසුන්ගේ විශාල ජයග්‍රහණයක් බවත් ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n1406058</link>
    <topic>පළාත් සභාවලටපොලිස් බලතල නෑ</topic>
    <author>රන්ජිත් පද්මසිරි, චමීර ඇල්ල‍දෙණිය සහ සුභාෂිණී ‍සේනානායක</author>
    <content>කිසිම පළාත් සභාවකට ‍පොලිස් බලතල ලබා‍දීම ආණ්ඩු‍වේ ප්‍රතිපත්තිය ‍නොවන බවත්, එමඟින් රටට අගතියක් හා අහිතකර තත්ත්වයක් සිදුවන බවත් ඉන්දියාව සමඟ පැවැති සාකච්ඡා‍වේ දී ‍පෙන්වාදුන් බව වි‍දේශ කටයුතු ඇමැති මහාචාර්ය ජී එල් පීරිස් මහතා පාර්ලි‍මේන්තු‍වේ දී ඊ‍යේ (4) අවධාරණය ක‍ළේය.ව්‍යවස්ථාපිත කරුණු විසඳා ගැනීමට පාර්ලි‍මේන්තු ‍තේරීම් කාරක සභා‍ව ‍හොඳම යාන්ත්‍රණය බව ‍පෙන්වාදුන් බව කී වි‍දේශ ඇමැතිවරයා එම ‍තේරීම් කාරක සභාව ‍මේ වන විට සිදු කර ඇති කාර්ය භාරයන් පිළිබඳ ඉන්දීය නායකයන් පිරිස දැනුම්වත් කළ බවත් කීය.රනිල් වික්‍රමසිංහ මහතා ස්ථාවර නි‍යෝග 23(2) යට‍‍තේ, ජනාධිපති හා ඉන්දීය නව අගමැතිවරයා අතර සිදු කළ සාකච්ඡාව පිළිබඳ විමසූ අවස්ථා‍වේ දී වි‍දේශ ඇමැතිවරයා ‍මේ බව කියා සිටි‍යේය.13 ව්‍යවස්ථා සං‍ශෝධනය ක්‍රියාත්මක කිරීමට ජනාධිපතිවරයා එකඟතාව පළක‍ළේ ද යන්න විපක්ෂ නායක රනිල් වික්‍රමසිංහ මහතා සිය ස්ථාවර නි‍යෝගය යට‍තේ විමසීය.එහදී අදහස් දැක්වූ වි‍‍දේශ ඇමැති ජී එල් පීරිස් මහතා ‍මෙ‍සේද කීය.ඉන්දීය නව අගමැති න‍රේන්ද්‍ර ‍මෝදි මහතා‍ගේ දිවුරුම් දී‍මේ උ‍ළෙලට ජනාධිපති මහින්ද රාජපක්ෂ මහතා සහභාගී වුණා. ඉන් පසුදින අ‍පේ ජනාධිපතිතුමා සහ ඉන්දීය අගමැතිවරයා අතර සුහද සාකච්ඡාවක් පැවැත්වුවා.එහිදී ඉන්දිය අගමැති ‍මෝදී මහතා සාර්ක් කලාපය පිළිබඳ එතුමා‍ගේ මතය කියා සිටියා. ඉන් අනතුරුව ඉන්දු ශ්‍රී ලංකා ‍වෙළඳ ගිවිසුම, ධීවර ගැටලු සහ ව්‍යවස්ථා පිළිබඳ කාරණා සාකච්ඡා ‍‍කෙරුණා. ‍මෙය ඉතා මිත්‍රශීලී ‍ලෙස ‍කෙරුණු සාකච්ඡාවක් වුණා. 13 වැනි සං‍ශෝධනය අලුත් ‍දෙයක් ‍නො‍වෙයි. එය ශතවර්ෂ හත‍රෙන් එකක් ක්‍රියාත්මක වුණා. විවිධ ප්‍රතිපාදන ක්‍රියාත්මක කරන්න බැරි වුණා. ‍මේ ව්‍යවස්ථා කරණය ගැන ගැඹුරු සාකච්ඡාවකට යායුතුයි. එය ‍වෙනස් කිරීමට ර‍ටේ ජනතාව එකඟ විය යුතුයි. අ‍පේ පාර්ශ්ව‍යෙන් ‍මෝදි මහතාට කියා සිටි‍යේ අපි ‍මේ ව්‍යවස්ථා කරුණු පුළුවන් ආකාර‍යෙන් ක්‍රියාත්මක කළා කියලා. ඒ සඳහා ප්‍රා‍යෝගික යාන්ත්‍රණයක් ඇති කිරීමට පාර්ලි‍මේන්තු ‍තේරීම් කාරක සභාව හරහා සිදු කළ හැකියි. ඒ සඳහා සියලු පක්ෂ ‍මේ කමිටුවට සහභාගී විය යුතුයි. පාර්ලි‍මේන්තු ‍තේරීම් කාරක සභාව ‍මේ වන විටත් විශාල කාර්ය භාරයක් සිදු කර ති‍බෙනවා.සුස්මිතා ස්වරාජ් මහත්මිය ලංකාවට පැමිණි ‍වේලා‍වෙත් අපි ‍පෙන්වා දුන්නේ පාර්ලි‍මේන්තු ‍තේරීම් කාරක සභා‍වේ වැදගත් කමයි. එතුමිය ප්‍රකාශ කළා ‍දෙමළ ජාතික සන්ධානය ‍මේ සඳහා පැමිණිය යුතුයි කියලා. කිසිම පළාත් සභාවකට ‍පොලිස් බලතල ලබාදීම රටට අහිතකර හා අගතිගාමි බව අප එම පාර්ශ්වයට ‍පෙන්වා දුන්නා. එය අ‍පේ ප්‍රතිපත්තියට ගැළ‍පෙන්නේ නැහැ කියා අපි ‍පෙන්වා දුන්නා. ආණ්ඩු‍වේ ස්ථාවරය අපි පැහැදිළිව ඉන්දියා‍වේ අගමැතිවරයාට දැනුම් දුන්නා. ‍තේරීම් කාරක සභා‍වේ‍ දී සදුසුම විසඳුමකට ඒමට හැකියාවක් ති‍බෙන බව අප කිව්වා..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n1406052</link>
    <topic>ශ්‍රී ලංකාවේ උද්ධමනය පහළට</topic>
    <author>මහින්ද අලුත්ගෙදර</author>
    <content>යහපත් ආර්ථික වර්ධන ප්‍රවණතාවක් පවතින ශ්‍රී ලංකාවේ උද්ධමනය තවදුරටත් පහත වැටී තිබෙන බව ශ්‍රී ලංකා මහ බැංකුව ප්‍රකාශ කරයි. ඒ අනුව පසුගිය අප්‍රේල් මාසයේ පැවැති සියයට 4.9 ක උද්ධමන අගයට සාපේක්ෂව මැයි මාසය අවසන් වනවිට එය සියයට 3.2 දක්වා පහත වැටී තිබෙන බව ශ්‍රී ලංකා මහ බැංකුවේ සංඛ්‍යාන දෙපාර්තමේන්තුව පෙන්වා දෙයි.ජනලේඛන හා සංඛ්‍යාලේඛන දෙපාර්තමේන්තුව විසින් ගණනය කරනු ලබන කොළඹ පාරිභෝගිකයන්ගේ මිල දර්ශකයේ විචල්‍යයන් මඟින් මනිනු ලබන උද්ධමනය, ලක්ෂ්‍යමය පදනම මත පූර්ව මාසයේ පැවැති සියයට 4.9 ක අගයට සාපේක්ෂව මෙවැනි අගයක් දක්වා පහත වැටී තිබෙන බවද එම බැංකුව කියයි.පසුගිය 2012 වසරේ පෙබරවාරි මාසයෙන් පසුව වාර්තා කළ අවම උද්ධමන අනුපාතිකය මෙය වන අතර වාර්ෂික සාමාන්‍ය පදනම මත උද්ධමනය ද පසුගිය 2013 වසරේ ජූනි මාසයේ සිට පෙන්නුම් කළ පහළ යාමේ උපනතිය අනුව යමින් 2014 අප්‍රේල් මස පැවැති සියයට 5.6 සිට මේ වසරේ මැයි මාසයේ දී සියයට 5.3 දක්වා තවදුරටත් පහත වැටී තිබේ.ආහාර නොවන කාණ්ඩයේ ඇතැම් අයිතමයන්ගේ මිල ගණන් අඩුවීම සහ 2013 වසරේ මැයි මාසයේ පැවැති ඉහළ පදනමෙහි බලපෑම, උද්ධමනයෙහි තියුණු පහළයාම සඳහා හේතුවන බවද ආහාර නොවන කාණ්ඩය තුළ රෙදිපිලි හා පාවහන් උප කාණ්ඩයෙහි මිල ගණන් මේ මාසය තුළදී සියයට 0.1කින් ඉහළ නැඟුණ ද නිවාස, ජලය, විදුලිය, ගෑස් සහ අනෙකුත් ඉන්ධන උප කාණ්ඩයෙහි මිල ගණන් සියයට 0.1කින් පහළ ගිය බවද ශ්‍රී ලංකා මහ බැංකුව පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n1406053</link>
    <topic>අවදානම නොසැලකූ අයටජීවිතයෙන් වන්දි ගෙවීමට සිදු වුණා</topic>
    <author>උදුලා පීරිස්</author>
    <content>නායයෑම් අවදානම් කලාප අප ආයතනය මගින් කල්තියා හඳුනාගෙන ඒ සම්බන්ධව නිවේදන නිකුත් කළත් ඒවා නොසලකා හැර එම ප්‍රදේශවලින් ඉවත් නොවූ ජනතාව මෙ‍වර සිදුවූ අයහපත් කාලගුණයත් සමග සිදුවු නායයෑම්වලින් වැ‍ඩිපුරම ජීවිතක්ෂයට පත්ව ඇතැයි ජාතික ගොඩනැගිලි පර්යේෂණ ආයතනයේ නායයෑම් අංශ ප්‍රධානී ආර්. එම්. එස්. බණ්ඩාර මහතා පැවසීය.පසුගිය දින කිහිපයේ ඇද හැළුණු ධාරානිපාත වර්ෂාව සමග මරණයට පත් 23 දෙනා අතරින් 13 දෙනෙක්ම නායයෑම් හා ඉවුරු කඩා වැටීමෙන් සිදුවූ මරණ බවත් කළුතර දිස්ත්‍රික්කයේ අගලවත්ත 5ක්ද අගලවත්ත ඕමන්ත 2ක්ද බුලත්සිංහල 2ක්ද  ඉඹුල්පෙ 2ක්ද සහ කඩුවෙල 2ක්ද වශයෙන් මේ මරණ සිදුව ඇති බවත් ඒ මහතා කීය.සාමාන්‍යයෙන් නායයෑමකදී එම අවස්ථාවේදී ජනතාව එම ප්‍රදේශයෙන් ඉවත් වුවද නැවත එම ස්ථානයම පදිංචියට තෝරා ගැනීමෙන් නැවත නැවතත් නායයෑමේ අවධානමට ලක්වෙන බවද ඒ මහතා කීය. අවදානම් කළාපවල නව ඉදිකිරීම් කිරීමේදී පළාත් පාලන ආයතනයේ හා ජාතික ගොඩනැගිලි පර්යේෂණ ආයතනයේ අනුමැතිය ගත යුතු බව අනිවාර්යය බවද බණ්ඩාර මහතා වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n1406054</link>
    <topic>ශ්‍රී ලංකාවේ තාක්ෂණ දිනයජුලි 15දා සැම‍රේ</topic>
    <author>චන්දිමා එදිරිමාන්න</author>
    <content>සෑම වසරකම ජුලි 15 වැනිදා ශ්‍රී ලංකාවේ තාක්ෂණ දිනය ලෙස ප්‍රකාශයට පත් කිරීමට රජය තීරණය කර ඇතැයි අධ්‍යාපන ඇමැති බන්දුල ගුණවර්ධන මහතා පවසයි.මෙරට අධ්‍යාපන ක්‍රමයේ විප්ලවීය සන්ධිස්ථානයක් සනිටුහන් කරමින් පසගිය වසරේ ජූලි 15 වැනිදා තාක්ෂණ විෂය ධාරාව හඳුන්වා දුන් බව සිහිපත් කළ ඇමැතිවරයා එම දිනය සිහිකරමින් ඉදිරියට සෑම වසරකම ජුලි 15 වැනිදා තාක්ෂණ දිනය සැමරීමට රජය කටයුතු යොදන බවද සඳහන් කර සිටියේය.ජාතික ඉදිකිරීම්කරුවන්ගේ සංගමය සංවිධානය කරන කන්ස්ට්‍රක්ට් 2014 ප්‍රදර්ශනය පිළිබඳව මාධ්‍ය දැනුවත් කිරීමේ මාධ්‍ය හමුවට එක්වෙමින් ඇමැතිවරයා මෙම අදහස් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n1406055</link>
    <topic>මධ්‍යම කඳුකරයට අදතද වැසි-සුළං සමඟ අකුණු</topic>
    <author>උදුලා පීරිස්</author>
    <content>මධ්‍යම කඳුකරයේ බටහිර බෑවුම්වල අද (5) සවස තද වැසි හා සුළං සමඟ ප්‍රබල අකුණු අවධානමක් ඇතිවිය හැකි බැවින් අකුණු අනතුරුවලින් වැළකීමට අවශ්‍ය පියවර ගන්නා ලෙස කාලගුණ විද්‍යා දෙපාර්තමේන්තුව අනතුරු අගවයි .වැසි සහිත කාලගුණ තත්ත්වය තවදුරටත් පවතින බව පෙන්වා දෙන එම දෙපාර්තමේන්තුව කියන්නේ ඌව , උතුරු මැද හා නැ‍‍ඟෙනහිර තැනින් තැන වැසි හට ගනු ඇති බවයි. පුත්තලම සිට කොළඹ හා ගාල්ල හරහා පොතුවිල් දක්වා වෙරලට ඔබ්බෙන් වන මුහුදු ප්‍රදේශ වල ගිගුරුම් සහිත වැසි හටගනු ඇති බවත් එම මුහුදු ප්‍රදේශයේ සුළගේ වේගය පැයට කිලෝමීටර් 50 දක්වා වැඩිවිය හැකි බවත් එම දෙපාර්තමේන්තුව කියයි.ගාල්ල සිට හම්බන්තොට හරහා පොතුවිල් දක්වාත් හලාවත සිට මන්නාරම හා කන්කසන්තුරේ හරහා ත්‍රිකුණාමලය දක්වාත් මුහුදු ප්‍රදේශයේ සුළගේ වේගය පැයට කිලෝමීටර් 60 දක්වා ඉහළ යාහැකි බවත් එම අවස්ථාවන්හි විටින් විට එම මුහුදු ප්‍රදේශ රළුවිය හැකි බැවින් මුහුදු ගමන්වලදී ප්‍රවේශම් වන ලෙස කාලගුණ විද්‍යා දෙපාර්තමේන්තුව දන්වා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n1406056</link>
    <topic>ජගත් පරිසර දිනය අදයිපරිසර හිතකාමී වැඩසටහන් රැසක්</topic>
    <author>ශීලා උඩුවර</author>
    <content>ජගත් පරිසර දිනය අද ( 5 ) යි. ශ්‍රී ලංකාවත් ලෝකයේ රටවලුත් විවිධ පරිසර හිතකාමී වැඩසටහන් පවත්වමින් මෙම දිනය මහ ඉහළින් සමරති.මෙවර සමරනු ලබන්නේ 41 වැනි ජගත් පරිසර දිනයයි. ජගත් පරිසර දින ප්‍රධාන උත්සවය ජනාධිපති මහින්ද රාජපක්ෂ මහතා ගේ ප්‍රධානත්වයෙන් හා පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා ඇතුළු සම්භාවනීය අමුත්තන්ගේ හා 500 ත් පමණ වන පාසල් සිසුන්ගේ සහභාගිත්වයෙන් කොළඹ රාජකීය විද්‍යාලයීය නව රඟහලේදී අද( 5 ) පැවැත්වේ.පරිසර ප්‍රදර්ශනයක්ද මෙහිදි පැවැත්වේ.මෙවර පරිසර දිනයේ තේමාව " දේශගුණ විපර්යාසවල බලපෑමෙන් දූපත් රාජ්‍යයන් රැකගනිමු " යන්නයි. මුල්දින කවරයක් හා මුද්දරයක් නිකුත් කිරිම, දීපව්‍යාප්ත " සොබා චලන සිතුවම් කෙටි චිත්‍රපට" තරඟාවලියේ ජයග්‍රාහකයන්ට සම්මාන සහතිකපත් හා සමරු තිළිණ පිරිනැමීම, පරිසර අමාත්‍යාංශය මගින් ප්‍රකාශයට පත් කරන ලද සොබා සඟරාව දේශගුණික විපර්යාස පිළිබඳ වූ විශේෂ කලාපයක් ලෙස එළිදැක්වීම, 2013 දේශගුණික විපර්යාස දිනයට සමගාමීව පවත්වන ලද දීපව්‍යාප්ත පෝස්ටර තරගාවලියේ ජයග්‍රාහකයන්ට ත්‍යාග හා සහතික ප්‍රදානය කිරිම, "සළරු නිර්මාණි පරිසර" රූපවාහිණි හා ගුවන්විදුලි කෙටි දැන්වීම් තරඟාවලියේ ජයග්‍රායකයින්ට හා බන්ධනාගාර රැඳවියන්ගේ චිත්‍ර තරඟාවලියේ ජයග්‍රාහකයන්ට ත්‍යාග ප්‍රදානය කිරීම, පාරිසරික විද්‍යාත්මක ලිපි හා නිර්මාණ ඇතුළත් " හිරු කත්මිණ " නම් පාරිසරික ග්‍රන්ථය එළි දැක්වීම, මධ්‍යම පරිසර අධිකාරියේ "සුවසර තක්සලාව " දීපව්‍යාප්ත පාඨශාලාන්තර ඇගැයීමේ තරඟාවලියේ ජයග්‍රාහකයින්ට ත්‍යාග හා සහතික පිරිනැමීම, මෙහිදී සිදුකෙරේ.සංස්කෘතිකාංග රැසකින් සමන්විත මෙම උත්සවයේදී රාජකීය විද්‍යාලයේ පාරිසරික විශේෂාංගයක්ද, පැවැත්වෙන අතර, මැණිත් පතල් වැඩ හවුල්කරුවන්ගේ අධ්‍යපනය ලබන දරුවන් 10 දෙනෙකු සඳහා ජාතික මැණික් හා ස්වර්ණාභරණ අධිකාරිය මගින් ශිෂ්‍යත්ව පිරිනැමීමද මෙහිදි සිදුකෙරේ.ස්වීඩනයේ ස්ටක්හෝම් නුවරදී 1972 වර්ෂයේ පැවති ලෝකයේ පළමු මට්ටමේ පරිසර සමුළුවේදී ගන්නා ලද තීරණයකට අනුව පිහිටවු එක්සත් ජාතීන්ගේ පරිසර සංවිධානයේ සමාරම්භක දිනය සැමරීම සඳහා හැම වසරකම ජූනි මස 5 වැනිදා ජගත් පරිසර දිනය වශයෙන් නම් කර තිබේ.මෙම පරිසර දිනයට සමගාමීව අද සිට 17 වැනිදා දක්වා පරිසර සතියක් ප්‍රකාශයට පත් කර ඇති අතර පරිසර හා පුනර්ජනනීය බලශක්ති අමාත්‍යාංශය හා අනුබද්ධිත ආයතන ඒකරාශී වී මෙම පරිසර සතිය තුළ දීපව්‍යාප්තව විවිධ වැඩසටහන් ක්‍රියාත්මක කරයි.අධ්‍යපන ඇමැති බන්දුල ගුණවර්ධන, පරිසර හා පුනර්ජනනීය බලශක්ති නියෝජ්‍ය ඇමැති, අල්හාජ් ඒ.ආර්. එම්. අබ්දුල් කාදර්, පරිසර හා පුනර්ජනනීය බලශක්ති අමාත්‍යාංශයේ ලේකම් බී.එම්. යූ. ඩි. බස්නායක , මහාචාර්ය පියසේන අබේගුණවර්ධන, යන මහත්වරුන් ඇතුළු අමුත්තන් රැසත් මෙම අවස්ථාවට සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n1406057</link>
    <topic>පොසොන් සතියේ අනුරාධපුර සුරාසල් වැසේ</topic>
    <author>නිමල් රාජපක්ෂ</author>
    <content>එළ‍‍‍ඹෙන පොසොන් උත්සවය වෙනුවෙන් අනුරාධපුර දිස්ත්‍රික්කයේ සියලුම සුරාසල් මේ මස 09 දින සිට 15 වැනි දින දක්වා සතියක් වසා තැබීමට සුරාබදු දෙපාර්තුමේන්තුව ‍තීරණය කොට ඇත. මෙම තීරණය ගෙන ඇත්තේ පොසොන් උත්සවයට අනුරාධපුරය වැදපුදා ගැණීමට පැමිණෙන විසි ලක්ෂයක පමණ බැතිමතුන් ගේ පහසුව සඳහා බව අනුරාධපුර සහකාර සුරාබදු කොමසාරිස් රෝයි ප්‍රනාන්දු මහතා පවසයි.දිවා රාත්‍රී නොබලා සුරාබදු නිලධාරීන් සීරුවෙන් සිටින බැවින් බලපත්‍රලාභීන් බලපත්‍ර කොන්දේසි කඩකරමින් මත්පැන් අලෙවි කලහොත් බලපත්‍රය අත්හිටවීමට හෝ දැඩි දඬුවම් පමුණුවනු ඇතැයිද රෝයි මහතා පවසයි.සුරාසැල්වලට අමතරව නීති විරෝධී මත්පැන් ,මත්කුඩු ජාවාරම්කරුවන් අනුරාධපුර නගරයේ බැතිමතුනට හිරිහැර වන අයුරින් හැසිරෙන බැවින් ඔවුන් වැටලීම සඳහා විශේෂ සුරාබදු කණ්ඩායම් යොදවා ඇතැයිද සුරාබදු අධිකාරී කේ.එම්.යු සෝමවීර මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n1406059</link>
    <topic>සැකකාර වෛද්‍යවරයා 10 තෙක් රිමාන්ඩ්</topic>
    <author>සිරන්ජනී කුමාරි</author>
    <content>මාස තුනක් වයසැති පිරිමි දරුවෙකු සුන්නත් කිරීමට ගොස් මියයාමේ සිද්ධියක් සම්බන්ධයෙන් අධිකරණයට ඉදිරිපත් කළ පෞද්ගලික රෝහල් වෛද්‍යවරයා මේ මස (10) දා දක්වා රක්ෂිත බන්ධනාගාර ගත කරන ලෙස කොළඹ අතිරේක මහේස්ත්‍රාත් ඔගස්ටා ප්‍රනාන්දු මහත්මිය ඊයේ (4) නියම කළාය. කොළොන්නාවේ නාගහමුල්ල පදිංචි මොහොමඩ් නියාස් නැමැති වෛද්‍යවරයා මෙසේ බන්ධනාගාර ගත කෙරිණි.එම වෛද්‍යවරයා රජයේ ලියාපදිංචි වෛද්‍යවරයෙකුද නැද්ද යන්න සම්බන්ධයෙන් වාර්තාවක් අධිකරණයට ඉදිරිපත් කරන ලෙස මහේස්ත්‍රාත්වරිය මාළිගාවත්ත පොලීසියට නියම කළාය. දරුවාගේ දේහය පියාට බාර දෙන ලෙස නියම කළ මහේස්ත්‍රාත්වරිය මාළිගාවත්ත පොදු සුසාන භූමියේ මිහිදන් කරන ලෙසද නියෝග කළාය.ඉකුත් 29දා මාළිගාවත්ත පෞද්ගලික රෝහල වෙත සුන්නත් කිරීමට ඇතුළත් කළ දරුවාට එන්නතක් ලබාදී පැය භාගයකට පසු ශල්‍යකර්මයට ගත් අතර පසුව දරුවා නොනවත්වා හඬන ශබ්දය ඇසුණු බවත් අනතුරුව එම වෛද්‍යවරයාගේ කාර් රථයෙන්ම රිජ්වේ ළමා රෝහල වෙත පියා විසින් දරුවා ගෙන ගොස් තිබේ.දරුවාගේ ලිංගේන්ද්‍රයේ ලේ කැටියක් තිබූ බවත් වෛද්‍යවරයාගේ නොසැලකිල්ල මත මෙම මරණය සදුවූ බවට රෝහලේ දී දැනගත්තේ යැයි පැමිණිල්ලේ සඳහන් වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n14060510</link>
    <topic>යෝජිත ඖෂධ ප්‍රතිපත්තිය ගැනජනතාවගේ මත විමසයි</topic>
    <author/>
    <content>යෝජිත නව ඖෂධ ප්‍රතිපත්ති පනත් කෙටුම්පත සම්බන්ධයෙන් මහජනතාව දැනුම්වත් කිරීමටත්, ඔවුන්ගේ මත විමසීමටත් සෞඛ්‍ය ඇමැති මෛත්‍රීපාල සිරිසේන මහතා අදහස් කැර තිබෙන හෙයින් සෞඛ්‍ය අමාත්‍යාංශය ශ්‍රී ලංකා වෛද්‍ය සංගමය සමඟ ඒකාබද්ධ සම්මන්ත්‍රණයක් නාරාහේන්පිට රුධිර පාරවිලයන මධ්‍යස්ථාන ශ්‍රවණාගාරයේ දී අද (6) පස්වරු 3.30ට පැවැත්වීමට කටයුතු යොදා තිබේ.මහාචාර්ය සේනක බිබිලේ ප්‍රතිපත්තිය අනුව කටයුතු කිරීම සඳහා සකස් කැරුණු යෝජිත නව ඖෂධ පනත් කෙටුම්පත අමාත්‍ය මණ්ඩල අනුමැතිය සඳහා යොමු කරනු ලැබීමෙන් පසු ඒ පිළිබඳ අධ්‍යයනය සඳහා ව්‍යවස්ථා කටයුතු පිළිබඳ අමාත්‍යාංශ අනුකාරක සභාව වෙත යොමු කැර ඇති බව සෞඛ්‍ය අමාත්‍යාංශය පවසයි.මෙකී කෙටුම්පත සෞඛ්‍ය අමාත්‍යාංශයේ www.health.gov.lk වෙබ් අඩවියේ පළ කැර තිබෙන බවත් එම අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n14060511</link>
    <topic>එස්. ඩී.‍ බණ්ඩාරනායකයන් දිවියෙන් සමුගත්ත දරටට වටිනා දෙයක් ඉතිරි කළ පුද්ගලයෙක්</topic>
    <author/>
    <content> පක්ෂයේ ප්‍රගමනයට විරුද්ධව ප්‍රතිගාමී පිරිස්ගෙන් විරෝධතා එල්ල වූ සෑම අවස්ථාවකදීම අභීතව ඉදිරියෙන්ම සිටි එස්. ඩී. බණ්ඩාරනායක මහතා දිවියෙන් සමුගත්තද රටට වටිනා යමක් ඉතිරි කළ අයකු බව මතක් කරනුයේ ඉතා කෘතවේදීව බව ජනාධිපති මහින්ද රාජපක්ෂ මහතා කියා සිටියි.මෙරට කෘතහස්ත දේශපාලනඥයකු වූ අභාවප්‍රාප්ත එස්. ඩී. බණ්ඩාරනායක මහතාගේ අභාවය වෙනුවන් ශෝක පණිවිඩයක් යොමු කරන ජනාධිපතිවරයා වැඩිදුරටත් මෙසේ සඳහන් කරයි.සාතිශය සංවේගය දනවන මේ මොහොතේ මා ඔබ සමඟ එක් වන්නේ ආදරණීය පියකුගේ වියෝවෙන් අත්වන්නා වූ වේදනාව පිළිබඳව ගැඹුරු වැටහීමක් ඇතිව ය.දැයෙන් සමුගත් ඇස්. ඩී. බණ්ඩාරනායක මහතාණන් ශ්‍රී ලාංකේය දේශපාලනයේ පෙරළියක් සිදු කළ යුග පුරුෂයෙකි. මාතර ශාන්ත තෝමස් හා ගලකිස්ස ශාන්ත තෝමස් යන විදුහල්වලින් මූලික අධ්‍යාපනය හැදෑරූ බණ්ඩාරනායක මහතා මදුරාසියේ තිවේන්ද්‍රන් විශ්වවිද්‍යාලයෙන් වැඩිදුර අධ්‍යාපනය හදාරා කෘෂිකර්මය පිළිබඳ විශේෂ උපාධියක් ලැබුවෙකි.එවකට ලංකාවේ අගමැති වූ ගරු ඩී. එස්. සේනානායක මැතිතුමාගේ ගොවි හමුදාවට බැඳී වීරවිල, පොළොන්නරුව හා අනුරාධපුර වැනි ගොවි ජනපදවල ගොවි නිලධාරියෙකු ලෙස අගනා මෙහෙවරක් ඒ මහතා ඉටු කර ඇත. එසේම ඒ මහතා අනුරාධපුර සහ පොළොන්නරුව රාජධානිවල අතීත ශ්‍රී විභූතිය රැකදීමට කැප විය. රුවන්මැලිසෑය, අභයගිරිය හා ජයශ්‍රී මහා බෝධීන්වහන්සේ ආදී ආගමික සිද්ධස්ථාන ප්‍රතිසංස්කරණය කිරීමෙන් බෞද්ධ ජනතාවගේ මහත් පැසසුමට ලක් විය.දිවංගත එස්. ඩබ්ලිව්. ආර්. ඩී. බණ්ඩාරනායක ශ්‍රීමතාණන්ගේ මූලිකත්වයෙන් පිහිටුවාගන්නා ලද ශ්‍රී ලංකා නිදහස් පක්ෂයේ ආරම්භක සාමාජිකයෙකු වූ ඒ මහතා පක්ෂය ආරම්භයේ සිටම ප්‍රගතිශීලී ජනතාව වෙනුවෙන් කළ කැපකිරීම් බොහෝ ය. ශ්‍රී ලංකා නිදහස් පක්ෂයේ ප්‍රගතියට සහ ලාංකේය ජන ජීවිතය සමෘද්ධිමත් කිරීමේ අටියෙනුත් සමාජවාදී රටවල සංචාරය කර ඒ තුළින් උකහාගත් යහපත් දේ මෙරට ජනතාව අතරට ගෙන ඒමට ඒ මහතා සමත් විය.පක්ෂ භේදයෙන් තොරව ඉටු කළ යුග මෙහෙවර සම්බන්ධයෙන් ඇස්. ඩී . බණ්ඩාරනායක මහතා ලාංකීක ජනතාවගේ මෙන්ම ශ්‍රී ලංකා නිදහස් පක්ෂයේ ද ගෞරවාදරයට පාත්‍ර වෙයි.ඇස්. ඩී. බණ්ඩාරනායක මහතාගේ මුළු ජීවිත කාලයම පරමාදර්ශී විය. ඒ මහතාගේ දරුවන් ද ඒ මග ගමන් කරමින් ජනතා හිතෛශී මහජන නියෝජිතයින් වී ඇත. ඒ මහතාගේ පුත් නියෝජ්‍ය අමාත්‍ය පණ්ඩු බණ්ඩාරනායක මහතා ඇතුළු දරුවන් යහපත් පුරවැසියන් ලෙස ඉටුකරන සමාජ මෙහෙවර දැක ඇස්. ඩී. බණ්ඩාරනායක මහතා මහත් වූ සැනසීමක් ලබන්නට ඇත. ඒ මහතාගේ වියෝවෙන් ශෝකයට පත් දයාබර බිරිඳ ඩොරින් ඩයස් බණ්ඩාරනායක මහත්මිය සහ නියෝජ්‍ය අමාත්‍ය පණ්ඩු බණ්ඩාරනායක මහතා ඇතුළු දරුවන්ටත් පවුලේ සියලු නෑහිතමිත්‍රාදීන්ටත් මාගේ සහ අප රජයේ බලවත් සංවේගය පළ කරමි. අභාවප්‍රාප්ත ඇස්. ඩී. බණ්ඩාරනායක මහතාට නිවන් සැප ලැබේවා!යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n14060512</link>
    <topic>හස්ත කර්මාන්ත අංශය නැංවීමටසුවිශේෂ වැඩපිළිවෙළක් සකසන්න</topic>
    <author> මානෙල් පුෂ්ප කුමාරි</author>
    <content>මෙරට හස්ත කර්මාන්ත ක්ෂේත්‍රය නංවාලීම සඳහා විශේෂ වැඩපිළිවෙළක් සකස් කරන ලෙස ජනාධිපති මහින්ද රාජපක්ෂ මහතා ශිල්ප සභාවට උපදෙස් ලබා දී තිබේ.ඒ අනුව විශේෂයෙන් ලාක්ෂා කර්මාන්තය නංවාලීම කෙරෙහි වැඩි අවධානයක් යොමු කර ඇති අතර ලාක්ෂා මැටි ආශ්‍රිත ප්‍රදේශවල එම කර්මාන්තය නඟාසිටුවීමට පියවර ගෙන ඇත. ලාක්ෂා කලාව මෙරට ඉතාම වැදගත් හස්ත කර්මාන්ත නිර්මාණයකි. මෙම සාම්ප්‍රදායක කලාව ක්‍රම ක්‍රමයෙන් නිර්මාණකරුවන්ගෙන් ගිලිහී යන්නකි. මෙසේ නිර්මාණකරුවන් අඩුවීමට ප්‍රධාන හේතුව වී ඇත්තේ ඔවුන්ගේ නිර්මාණවලටත් කැපවීමටත් සරිලන මිලක් ලබා ගැනීමේ ක්‍රමවේදයක් මෙරට නොමැතිවීම බව ජාතික ශිල්ප සභාවේ සභාපති බුද්ධි කීර්තිසේන මහතා ප්‍රකාශ කළේ ය.මේ නිර්මාණකරුවන්ගෙන් ලබා ගන්නා භාණ්ඩවලට අවම මිලක් ලබා දී අතරමැදියන් අධික මුදලක් උපයා ගනී. බොහෝ ආයතන තමන්ගේ ලාභය පමණක් ඉලක්ක කර මේ ශිල්පීන් සූරාකෑමට ලක්කරයි. මේ කරුණු කෙරෙහි ජනාධිපතිතුමාගේ දැඩි අවධානය යොමු කර ක්ෂේත්‍රය ශක්තිමත් කිරීම සඳහා මෙම වැඩපිළිවෙළ ක්‍රියාවට නංවා ඇති බවත් හෙතෙම කීය.දකුණු පළාතේ බෙලිඅත්ත අගුල්මඩුව ග්‍රාමයේ ලාක්ෂා කර්මාන්තය ඉතාමත් ශක්තිමත්ව පැවතියා. නමුත් අද එය අභාවයට පත්ව ඇත්තේ ඒ සඳහා විශේෂිත මිලක් අවධානයක් යොමු නොවූ නිසායි. නමුත් එය නැවත ශක්තිමත් කර්මාන්තයක් කිරීම සඳහා වසරක පුහුණු පාඨමාලාවක් පටන් ගෙන 30දෙනෙකු මේ වන විටත් තෝරා ගෙන තිබේ. මේ සඳහා ගැමි කාන්තාවන් සහභාගි වනු ඇත. මොවුන් මේ සඳහා ඇති උද්යෝගය හේතුවෙන් වසරේ පුහුණු පාඨමාලාව තුන්මසක් වැනි කෙටිකලකින් අවසන් කර තිබීම සතුටට කරුණක් බවත් මේ කණ්ඩායම පුහුණු කිරීමෙන් අනතුරුව තවත් කණ්ඩායමක් බඳවා ගන්නා බවත් බුද්ධි කීර්තිසේන මහතා පැවසීය.මෙම පුහුණුව අවසන් කිරීමෙන් පසු දිවිනැඟුම ව්‍යාපෘතියට සම්බන්ධ කර මේ අයට සියලු පහසුකම් ලබා දෙන බවද මොවුන්ගේ භාණ්ඩ අලෙවි කිරීමට ජාතික ශිල්ප සභාව යටතේ ක්‍රමවේදයක් සකසන බවද ඒ මහතා කීය.අද තරුණ පරපුර ලාක්ෂා කර්මාන්තයෙන් ගිලිහී ගොස් තිබෙන්නේ ඔවුන්ගේ මව්පියන් තමන්ගේ භාණ්ඩ අලෙවි කර ගැනීමට විදින දුක නිසායි. මේ කර්මාන්තය නියැළෙන ශිල්පියා සූරාකැමකට ලක් නොකර ඔවුන්ගේ ආර්ථිකය ශක්තිමත් කළ යුතුයි. සංචාරක ක්ෂේත්‍රවල නියැලෙන්නන් සංචාරකයන්ට මඟ පෙන්වන්නන් අතරමැදියෝ මෙයින් ප්‍රතිලාභ ලබති.පිත්තල, ලාක්ෂා වැනි කර්මාන්තයන් පිළිබඳ බොහෝ දැනුමැති පැරණියන් අගුල්මඩුව ග්‍රාමයේ සිටිය ද අද ඔවුන් ඒ කෙරෙහි අවධානය යොමු නොකරන තත්ත්වයට පත් ව ඇත. දෙස් විදෙස් වෙළෙඳ පොළට සුදුසු පරිදි ගුණාත්මක වටිනාකමක් ඇති නිෂ්පාදන සැකසීමටත්, පාරම්පරික ලාක්ෂා කර්මාන්තකරුවන් නොනැසී පැවතිමටත් ජනාධිපති මහින්ද රාජපක්ෂ මහතා මෙම පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n14060513</link>
    <topic>ශ්‍රී ලංකාවේ ආර්ථික සංවර්ධනයට පූර්ණ සහාය ලබා දෙනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ආර්ථික කටයුතු සංවර්ධනය වෙනුවෙන් පූර්ණ සහාය ලබාදෙන බව තායිලන්තයේ ප්‍රත්‍යාසන්න රාජ්‍යයන්හි ආර්ථික සංවර්ධන සහයෝගීතා ඒජන්සිය ප්‍රකාශ කරයි. ඒ අනුව මාර්ග සංවර්ධනය , ගුවන් යානා ධාවනය ඇතුළු ජාත්‍යන්තර ගුවන්තොටුපළ වැඩිදියුණු කිරීමේ කටයුතු, දුම්රිය මාර්ග සංවර්ධන කටයුතු, පානීය ජල ව්‍යාපෘති, බලශක්ති ජනනය කිරීමේ ව්‍යාපෘති, කෘෂිකර්ම සහ ධීවර අංශයන් ඇතුළු තවත් අංශ රැසක සංවර්ධන ව්‍යාපෘති සඳහා සහාය ලබාදෙන බව තායිලන්තයේ ප්‍රත්‍යාසන්න රාජ්‍යයන්හි ආර්ථික සංවර්ධන සහයෝගීතා ඒජන්සියේ නියෝජිතයෝ පවසති .තායිලන්තයේ ප්‍රත්‍යාසන්න රාජ්‍යයන්හි ආර්ථික සංවර්ධන සහයෝගීතා ඒජන්සියේ සභාපති නෙවින් සින්සිරි මහතා ඇතුළු නියෝජිත කණ්ඩායම මේ බව සඳහන් කළේ ආර්ථික සංවර්ධන අමාත්‍යාංශයේ දී ඇමැති බැසිල් රාජපක්‍ෂ මහතා හමුවී පැවැති සාකච්ඡාවේදීය .තායිලන්තය ප්‍රත්‍යාසන්න රටවල්වල ආර්ථික කටයුතු සංවර්ධනය සඳහා මෙම ඒජන්සිය විසින් සහයෝගය ලබාදෙන අතර මාර්ග සංවර්ධනය, ගුවන් යානා ධාවන ඇතුළු ජාත්‍යන්තර ගුවන්තොටුපළ වැඩිදියුණු කිරීමේ කටයුතු, දුම්රිය මාර්ග සංවර්ධන කටයුතු, පානීය ජල ව්‍යාපෘති, බලශක්ති ජනනය කිරීමේ ව්‍යාපෘති, කෘෂිකර්ම සහ ධීවර අංශයන් ඇතුළු තවත් අංශ රැසක සංවර්ධන ව්‍යාපෘති සඳහා සහාය ලබාදෙයි .ඊට අමතරව ප්‍රත්‍යාසන්න රාජ්‍යයන් වෙත මූල්‍යමය සහ තාක්‍ෂණික දැනුම ලබාදීමටද මෙම ඒජන්සිය කටයුතු කරනු ලැබේ.මෙහිදී ආර්ථීක සංවර්ධන ඇමැති බැසිල් රාජපක්‍ෂ මහතා විසින් ශ්‍රී ලංකාවේ ග්‍රාමීය මට්ටමේ සිට සියලුම ජනතාවගේ ආර්ථිකය ශක්තිමත් කිරීම සඳහා රජය ගෙනයන වැඩපිළිවෙළ පිළිබඳ සම්බන්ධයෙන් කරුණු පැහැදිලි කළේය. මේ වනවිට ශ්‍රී ලංකාවේ ග්‍රාමීය ආර්ථිකය දියුණු කිරීම සඳහා දිවි නැඟුම වැඩසටහන යටතේ ව්‍යාපෘති රැසක් ක්‍රියාත්මක කරන බවද ඒ තුළින් ජනතාවගේ ජීවන තත්ත්වය උසස් වී ඇති ආකාරයද පෙන්වා දුන්නේය.මේ වනවිට ශ්‍රී ලංකාවේ වේගවත් සංවර්ධනයක් සිදුව ඇති බව පෙන්වා දුන් බැසිල් රාජපක්‍ෂ මහතා ශ්‍රී ලංකාවේ මාර්ග පද්ධතිය සංවර්ධනය කිරීම සහ ජල විදුලි බලාගාර ඉදිකිරීම සඳහා රටවල් රැසක ආයෝජකයෝ ඉදිරිපත් වී සිටින බවද කියා සිටියේය.ශ්‍රී ලංකාවේ තායිලන්ත තානාපති ඒ. නොප්පෝන් අද්චාරියාවන්ච් (Nopporn Adchariyavanich), තායිලන්තයේ ප්‍රත්‍යාසන්න රාජ්‍යයන්හි ආර්ථික සංවර්ධන සහයෝගීතා ඒජන්සියේ සභාපති නෙවින් සින්සිරි, ආර්ථික සංවර්ධන අමාත්‍යාංශයේ ලේකම් වෛද්‍ය නිහාල් ජයතිලක මහත්වරුන් ඇතුළු පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n14060514</link>
    <topic>නව ජල ව්‍යාපෘති අටකට ඉදිරියේ දී මුදල් වෙන් කෙරේ</topic>
    <author>ක්‍රිස්ටි මහේෂ් ද සිල්වා</author>
    <content>නව ජල ව්‍යාපෘති 8ක් ඉදිකිරීම සඳහා ඇස්තමේන්තුගත වියදම සම්පූර්ණ කර ඇති බැවින් නව මුදල් වෙන් කිරීමක් කිරීමට ඉදිරියේදී නියමිතය.ඒ අනුව ජල්තර, ‍රණාල, ඇඹිලිපිටිය, මැදිරිගිරිය, කුණ්ඩසාලේ, මාතලේ, මාරස්සන හා තලවාකැලේ මෙම ව්‍යාපෘති ක්‍රියාත්මක කර තිබේ.මේ ව්‍යාපෘති 8න් 3ක්ම මේ වසරේදී සම්පූර්ණ කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n14060515</link>
    <topic>පුරාවිද්‍යාඥයෝ කිලිනොච්චියෙන්බෞද්ධ නෂ්ටාවශේෂ සොයා ගනිති</topic>
    <author/>
    <content>කිලිනොච්චියේ ශිවනගර් උර්තිරපුරම් ප්‍රදේශයෙන් සොයාගනු ලැබු පෞරාණික වටිනාකමකින් යුත් නෂ්ටාවශේෂ (ගඩොල් තට්ටු, බුදුරජාණන්වහන්සේගේ ශ්‍රී පාදය සහිත ගල් කැටයම්, වෙහෙරක නටබුන්) පොළොන්නරු යුගයට අයත් යැයි සැලකෙන ඒවා බව පුරාවිද්‍යාඥයෝ තහවුරු කර ඇත.කැලෑවක් ආශ්‍රිතව ඇති මෙම ස්ථානය කිලිනොච්චි ආරක්ෂක සේනා මුලස්ථානය යටතේ සේවයේ නියුතු 662 බලසේනාවේ 20 වන ශ්‍රී ලංකා පාබල හමුදාවේ භට පිරිසකට දින කිහිපයකට පෙර නිරික්ෂණය වී තිබේ.කිලිනොච්චි ආරක්ෂක සේනා මුලස්ථානයේ ආඥාපති මේජර් ජෙනරාල් සුදන්ත රණසිංහගේ ආරාධනයෙන් පුරාවිද්‍යාඥයන් කණ්ඩායමක් එම ස්ථානයට පැමිණ කළ මුලික පරික්ෂණවලින් අනතුරුව මෙම සොයා ගැනීම තහවුරු වූ අතර එම භූමියේ තිබූ අඩි 60ක විශ්කම්භයකින් යුත් දාගැබක නටබුන්, අඩි 12ක් උසැති පොළොන්නරුව යූගයට අයත් ගඩොල් තට්ටු ද, ශ්‍රී පාදය සහිත ගල් පතුරු ද, ගල් කුළුණු ඇතුළු බෞද්ධ විහාරයක් පැවති බවට සාධක ද මෙහි දී නිරික්ෂණය වී ඇත.කෙසේවුවද වඩා විධිමත් හා පුළුල් පරික්ෂණවලින් මේ බව තහවුරු කරන තුරු, එම ස්ථානය පුරාවිද්‍යා වටිනාකමකින් යූත් ස්ථානයක් බවට ඔවුන් ප්‍රකාශයට පත් කර ඇත. මේ අතර 1940 පමණ කාලයේ දී මෙහි කුඩා පුල්ලයාර් කෝවිලක් පැවති බවත්, ඉන් අනතුරුව අදටත් පවතින ශිව කෝවිල 1980 දී ගොඩනැඟූ බවත්, එම කාල වකවාවේ පුල්ලයාර් සහ ශිව දෙවියන්ට වෙන් වෙන් වශයෙන් පුජා පවත්වා වන්දනාමාන කළ බවත් ප්‍රදේශවාසීහු පවසතී.මේ අතරම 1965 දී මෙම කෝවිලේ පුජකතුමා අවට කැලෑ ප්‍රදේශය එළිපෙහෙළි කිරීමේ දී බුදුරුවක ශෛලමය කොටස් සහ බෝගසක් එම ස්ථානයේ තිබි හමු වී ඇති නමුත්, එල්ටීටී ත්‍රස්තවාදීන් පසුව එම බුද්ධ ප්‍රතිමා කඩා බිඳ දමා ඒ ආසන්නයේ ඇති ශීවන්කුලම් වැවට විසිකර ඇත. එමෙන්ම මෙම සමාධි බුදුරුව අඩි 4 - 6 පමණ උස බව ද, ඒ සමඟම සඳකඩපහනක කැබැල්ලක් සහ සිංහයකුගේ අනුරුවක් මෙහි තිබී ඇත.තවද, ත්‍රස්තවාදීන් මෙහි තිබූ බෝ ගස කපා දමා එහි තල් ගසක් සිටවා එම ප්‍රදේශය නාගලිංගම් යැයි හඳුන්වනු ලැබිය.කිලිනොච්චි ආරක්ෂක සේනා මුලස්ථානයේ ආඥාපති මේජර් ජෙනරාල් සුදන්ත රණසිංහ, 662 බලසේනාවේ බලසේනාංකාධිපති කර්නල් එන්.පී. අකුරන්තිලක ඇතුළු ජ්‍යෙෂ්ඨ නිලධාරීහු කිහිපදෙනෙක් ද එම ස්ථානයට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n14060516</link>
    <topic>මිලියන 1778ක පොලියක් කපා හැර ධීවර ජනතාවනඟාසිටුවීමට ආණ්ඩුව පියවර ‍ගෙන තිබෙනවා</topic>
    <author>@ රන්ජිත් පද්මසිරි, චමීර ඇල්‍‍ල‍දෙණිය සහ සුභාෂිණි ‍සේනානායක</author>
    <content>ධීවර ණය ‍පොලිය වන රුපියල් මිලියන 1778ක ප්‍රමාණයක් කපා හැර ධීවර ජනතාව නඟාසිටුවීමට ආණ්ඩුව පියවර ‍ගෙන ඇතැයි ධීවර හා ජලජ සම්පත් ඇමැති රාජිත ‍සේනාරත්න මහතා පාර්ලි‍මේන්තු‍වේ දී ඊ‍‍යේ (04) ප්‍රකාශ ක‍ළේය.වේත්‍රධාරී අනිල් පරාක්‍රම සමරසේකර මහතා සෙං‍කෝළය තැන්පත් කිරීමෙන් අනතුරුව නියෝජ්‍ය කතානායක චන්දිම වීරක්කොඩි මහතාගේ ප්‍රධානත්වයෙන් පාර්ලිමේන්තුව ඊයේ (04) පස්වරු 1.00ට රැස්විය.ලිපිලේඛන වාර්තා ඉදිරිපත් කිරීම මහජන පෙත්සම් පිළිගැනිවී‍මෙන් පසු වාචික පිළිතුරු අපේක්ෂාවෙන් මන්ත්‍රීවරුන් අසන ලද ප්‍රශ්නවලට අදාළ ඇමැතිවරු පිළිතුරු සැපයුහ.විපක්ෂ නායක රනිල් වික්‍රමසිංහ මහතා ස්ථාවර නි‍යෝග 23(2) යට‍තේ ඉන්දියානු සංචාර‍යේ දී පැන නැගුණු කරුණු පිළිබඳව මතු කරන ලද ප්‍රශ්නයකට වි‍දේශ ඇමැති ජී එල් පීරිස් මහතා පිළිතුරු දුන්‍‍නේය.අධිකරණ ඇමැති රාවුෆ් හකීම් මහතා වි‍ශේෂ අවසරය මත දඹුල්ල ප්‍ර‍දේශ‍යේ සිදුවූ පහරදීමක් පිළිබඳ කරුණු පැහැදිළි කිරීමක් ක‍ළේය..නි‍යෝජ්‍ය කාකර සභා සභාපති චන්ද්‍ර කුමාර මුරු‍ගේසු මහතා මුලසුනට පැමිණි‍යේය.ධීවර හා ජලජ සම්පත් සංවර්ධන ඇමැති ‍වෛද්‍ය රාජිත ‍සේනාරත්න මහතා -දිනට නියමිත කටයුතු ආරම්භ කරමින් ශ්‍රි ලංකා ජලජීවී වගා සංවර්ධන අධිකාරිය පනත යට‍තේ සකස් කරන ලද නි‍යෝග ‍දෙකක් අනුමැතිය සඳහා ඉදිරිපත් කරමින් ‍මෙ‍සේ කීය.මිරිදිය හා ජලජීවී කර්මාන්තයෙන් ශ්‍රී ලංකාව විශාල ප්‍රගතියක් ලබා ති‍බෙනවා. මේ වන විට ධීවර කර්මාන්තයෙන් මෙට්රික් ටොන් 66,910ක වර්ධනයක් ලබා ති‍බේ. කරදිය හා මිරිදිය කර්මාන්තය ලබා ඇති ප්‍රගතිය පිළිබඳ කථා කිරීමේදී මෙරට ධීවර කර්මාන්තය තායිලන්තය හා වියට්නාමය අභිබවා ගොස් ඇත. තායිලන්තය අමෙරිකන් ඩොලර් බිලියන 06ක මත්ස්‍ය සම්පතක් අපනයනය කරමින් අමෙරිකන් ඩොලර් බිලියන 02ක ‍වෙළෙඳ වාසියක් ලබා ගන්නවා.ශ්‍රී ලංකාවේ දෙවැනි වරටත් ටූනා සම්මේලනය පසුගියදා පැවැත්වුණා. ලෝක ධීවර කර්මාන්තය ඉදිරියට ගෙන යන්නේ කෙසේද? යන්න මෙහිදී සාකච්ඡා කෙරිණි. පසුගිය වසර 10 දී මත්ස්‍ය සම්පත වැඩි වුණේ නැහැ. කාර්මික ධීවර කර්මාන්තයත් මත්ස්‍ය වාසස්ථාන විනාශ වීමට හේතු වන පරිසර දූෂණය, කාලගුණ විපර්යාස මීට හේතුවයි. නමුත් අප ගත් ක්‍රියාමාර්ග නිසා මත්ස්‍ය සම්පතේ වැඩිවීමක් සිදුව තිබේ. ග්‍රාමීය ආර්ථිකය ශක්තිමත්වීමට මිරිදිය ධීවර කර්මාන්තය හේතු වී ඇත. මේ වන විට රටේ ආදායම මාසිකව රුපියල් බිලියන 10 ඉක්මවීමට ජලජීවී කර්මාන්තයෙන් හැකි වී ති‍බෙනවා.2009 දී මත්ස්‍ය පැටවුන් නිෂ්පාදනයෙන් රුපියල් මිලියන 36.7ක් වූ ආදායම 2013දී රුපියල් මිලියන 69.7ක් වී තිබේ. ධීවර ජනතාවගේ බැංකු පොළිය කපා හරිමින් නැවත ඔවුන්ට ණය ලබාදෙමින් ධීවර කර්මාන්තය නඟාසිටුවීමට කටයුතු කළා. මේ වන විට මඩකළපුවේ හෙක්ටයාර් 2500ක මත්ස්‍ය නිෂ්පාදනය අරඹා තිබේ. හෙක්ටයාර් 410ක ඉස්සන් වගා කරයි. අලුත් මත්ස්‍ය වගා වෙත යොමු වෙමින් මෝදා මසුන් වගාවට කටයුතු කළ අතර නාරා ආයතනය මඟින් මවු සතුන් ලබා දී ආරච්චිකට්ටුවේ අක්කර 35ක මෝදා මත්ස්‍ය නිෂ්පාදන ඇරඹීය.මේ මඟින් මෙට්රික් ටොන් 120ක් වසරකට උපදවයි. හලාවත අක්කර 300කත් ත්‍රිකුණාමලයේ අක්කර 40කත් මෝදා මසුන් නිෂ්පාදනය කරනු ඇත. පුනරීන්, කල්පිටිය හා මන්නාරමේ මුහුදු කූඩැල්ලා වගා කරන අතර මන්නාරමේ ආරම්භ කළ බෙල්ලන් වගාවෙන් මේ වන විට මෙට්රික් ටොන් 04ක් අපනයනය කරයි. කල්පිටියේ බෙල්ලන් වගාවෙන් මෙට්රික් ටොන් 13.3ක් නිපදවයි. මීට අමතරව පොකිරිස්න් හා මඩ කකුළුවන් වගාවෙන් ද මෙරට ජලජීවී කර්මාන්තය ආදායම් උපයනවා.හම්බන්‍‍‍‍තොට දිස්ත්‍රික් මන්ත්‍රී සජිත් ‍ප්‍රේමදාස මහතා (එජාප):-ධීවර කර්මාන්තය රටට වැදගත්ම ක්‍ෂේත්‍රයක්. අ‍පේ ර‍ටේ ධීවර ආශ්‍රිත ජනගහණය ලක්ෂ 26ක්. ධීවර ක්‍ෂේත්‍රයට වැයකරන මුදල ‍මේ රජය වසරින් වසර කප්පාදු කරනවා. රාජ්‍ය මුදලින් ඉතා අඩු මුදලක් තමයි වැය කරන්නේ. ‍මේ ක්‍ෂේත්‍රය ශක්තිමත් කරන්නට ඇමැතිවරයා ක්‍රියා කළත් එතුමාට අවශ්‍ය පරිසරය රජය සකස් කර දී නැහැ. රජය බහුදින යාත්‍රා ධීවර සහනාධාර ‍‍දෙනවා කිව්වා. ඒවා ලබාදීමට ශක්තිය ඇමැතිවරයාට නැහැ.ධිවරයන්ට ඉදිකරනවා කිව් නිවාස හදන්‍‍නේ නැත්‍ත‍තේ ඇයි?. ‍සේනාරත්න ඇමැතිවරයා ඉන්දියාව සමඟ කතා කර ධීවර ප්‍රශ්න වලට විසදුම් ලබා ගත්තත් එතුමාට ලැ‍බෙන්න තිබූ ‍ගෞරවය වි‍දේශ අමාත්‍යාංශය ‍කොල්ල කෑවා. ජනාධිපති මහින්ද රාජපක්ෂ මහතා ධීවර ඇමැතිවරයා ‍ලෙස දියවර ගම්මාන ඇති කළා. එය ‍හොඳ වැඩක්. නමුත් අද එය ක්‍රියාත්මක ‍වෙන්නේ නැහැ.හම්බන්‍තොට ධිවර ප්‍රශ්න රැසක් ති‍බෙනවා. වරායන් රැසක් සංවර්ධනය කළ යුතුයි.නි‍යෝජ්‍ය කතානායක චන්දිම වීරක්‍කොඩි මහතා මුලසුනට පැමිණි‍යේයනි‍යෝජ්‍ය කාරක සභා සභාපති චන්ද්‍රකුමාර් මුරු‍ගේසු මහතා :-යුද්ධ‍යෙන් පසු උතුරු පළා‍තේ ධීවර කර්මාන්තය ‍හොදින් දියුණු වී ති‍බෙනවා.මිරිදිය නිෂ්පාදන වලට ‍වෙළෙඳ ‍පොළක් අවශ්‍යයි. ඉස්සන් වගා‍වේ 2000ට වඩා වැඩි ධිවර පිරිසක් ‍‍යෙදී සිටිනවා.තහනම් හා විනාශකාරි පන්න ක්‍රම භාවිත කරන අය නතර කිරීමට පියවර ගන්න ඕන. යාපන‍යේ බහු දින යාත්‍රා 47ක් ක්‍රියාත්මක වූවත් ඒවා නතර කිරීමට ධිවර වරායන් නැහැ.ගාල්ල දිස්ත්‍රික් මන්ත්‍රී ‍මොහාන් පී ද සිල්වා මහතා මුලසුනට පැමිණි‍යේයවන්නි දිස්ත්‍රික් මන්ත්‍රි ‍සෙල්වම් අ‍ඩෙක්කලනාදන් මහතා (ද්‍රජාස):-දුවිඩ ජනතාව ‍වෙනු‍වෙන් ධීවර ඇමැතිතුමා විශාල ‍සේවයක් කර ති‍බෙනවා. ඒ ගැන සතුට පළ කරනවා. ඉන්දියානු ධීවරයන් අප‍ගේ ධීවර සම්පත සූරා ‍ගෙන යනවා. ‍මෙයට පිළියමක් අවශ්‍යයි. නැතිනම් රා‍මේෂ්වරම් ප්‍ර‍දේශ‍යේ ධිවර සම්පතට සිදු වූ ‍දේ උතුරු මුහුදටත් සිදුවිය හැකියි.ආර්ථික සංවර්ධන නි‍යෝජ්‍ය ඇමැති සුසන්ත පුංචිනිල‍මේ මහතා:-ධීවර පවුල්වලට සහන සැලසීම ‍මේ පනත් මඟින් සිදු ‍වෙනවා. කෘත්‍රීම උපස්තර නිපදවීම මඟින් ධීවර ජනතාව‍ගේ ජීවන තත්ත්වය උසස් කිරීමට කටයුතු කරනවා ‍මෙන්ම පරිසර හිතකාමී ධීවර කර්මාන්තයක් ‍‍‍ගොඩනැගීමට හැකියි.ධීවර ජනතානට නව තාක්ෂණය හඳුන්වා ‍දෙමින් අමතර ආදායම් ඉපයීමටද අවස්ථාව සැල‍සෙනවා.දිවිනැඟුම යට‍තේ ධීවර ජනතාව ‍වෙනු‍වෙන් වැඩසටහන් රාශියක් ක්‍රියාත්මක කර ති‍බෙනවා. නීති වි‍රෝධී මසුන් ඇල්ලී‍මේ ක්‍රම නැවැත්වීමට විධිමත් වැඩපිළි‍වෙළක් සකස් කළ යුතු අතර, ඉස්සන් වගා‍‍වට අවශ්‍ය පර‍පෝෂිත මසුන් ව්‍යප්ත කිරී‍මේ වැඩපිළි‍‍වෙළක් ක්‍රියාත්මක කිරීමට අවශ්‍යයි..‍කොළඹ දිස්ත්‍රික් මන්ත්‍රී සුනිල් හඳු‍න්නෙත්ති මහතා (ප්‍රජාස):-ඉන්දීය ධීවරයන් නිදහස් කිරීමට ජනාධිපතිතුමා පියවර ගත්තා. නමුත් අ‍පේ ධීවර ජනතාව තවමත් ඉන්දීය අත්අඩංගු‍වේ ඉන්නවා.අපි හිත‍හොඳ පාන තරමට ඉන්දියාව අපට ‍හොඳහිත ‍පෙන්නලා නැහැ. ඉන්දීය ධීවරයන් අ‍පේ ර‍ටේ මත්ස්‍ය සම්පත විශාල වශ‍යෙන් විනාශ කර ති‍බෙනවා. ඔවුන් නීති වි‍රෝධී අම්පන්න භාවිත කරමින් මසුන් ඇල්ලී‍මේ නිරත ‍වෙනවා. ඒ නිසා අ‍පේ රටට අවශ්‍ය මත්ස්‍ය සම්පත ‍නෙළාගන්න හැකියාව අහිමි ‍වෙමින් ති‍බෙනවා.ගාල්ල දිස්ත්‍රික් මන්ත්‍රී ර‍මේෂ් පතිරණ මහතා (එජනිස):-මුහුදු මාළු පාරි‍භෝජනය පිළිබඳව ‍ලෝකය ඉදිරි‍යේ අභි‍යෝගයක් ති‍බෙනවා. එය අ‍‍නෙක් ර‍ටවල් වලට වඩා අ‍පේ රටට බලපානවා. පිලපීනය, මැ‍ලේසියාව, ජපානය වැනි රටවල් නවීන තාක්ෂණය ‍යොදා‍ගෙන ඉන්දීය සාගර‍යේ මසුන් අස්වැන්න විශාල වශ‍යෙන් ‍නෙළා ගනිමින් ඉන්නවා.අ‍පේ මස්ත්‍ය නිෂ්පාදනය වැඩි කරගැනීමට ‍මේ නි‍යෝග ඉතා කා‍ලෝතයි. ර‍ටේ අභ්‍යන්තර ජලාශ තුළ රටට අවශ්‍ය මසුන් නිපදවීමටත්, වි‍දේශ ‍වෙළෙඳපළ ඉලක්ක කරගනිමින් මසුන් නිපදවීමටත් විධිමත් වැඩපිළි‍වෙළක් අවශ්‍යයි. ‍මේ පනත හරහා එය සිදු‍වෙනවා. මිරිදිය මසුන් පාරි‍‍‍භෝජනය වැඩිකිරීමටත්, ඒ පිළිබඳ ප්‍රචාරණයක් ලබාදීමත් සිදු කළ යුතුයි.කුරුණෑගල දිස්ත්‍රික් මන්ත්‍රී ගාමිණි ජයවික්‍රම ‍පෙර්රා මහතා (එජාප):-ජලජීවි පරිසරය ආරක්ෂා කිරීම පිළිබඳව ‍මේ නි‍යෝග වල සඳහන් ‍වෙලා නැහැ. ජලජ ශාඛ හා මසුන් ආරක්ෂා කිරී‍මේ වැඩපිළි‍වෙළක් අවශ්‍යයි. නැතිනම් ස්වාභාවික විපත්වලට ඉදිරි‍යේදී මුහුණ දිය හැකියි.ගාල්ල දිස්ත්‍රික් මන්ත්‍රී ර‍මේෂ් පතිරණ මහතා මුලසුනට පැමිණි‍යේය.පෙ‍රේරා මහතා:-අපනයනය කරන මත්ස්‍ය සම්පත ගැන පුරා‍ජේරු කතා කළාට වැඩක් නැහැ. ‍දේශීය මත්ස්‍ය ව්‍යාප්තිය අඩු‍වෙලා. ‍මේ සඳහා විධිමත් සැලසුමක් අවශ්‍යයි.ගාල්ල දිස්ත්‍රික් මන්ත්‍රී ‍මොහාන් පී ද සිල්වා මහතා (එජනිස):-‍මේ ‍රෙගුලාසි වලින් රජය බලා‍පො‍රොත්තු ‍වෙන්‍‍නේ කෘතීම ස්ථරවල ජලජීවි වගාව සිදුකිරී‍මේදී පාලනයක් ඇතිව සිදුකිරීමයි.අපි පරිසරයත් ආරක්ෂා කර ගත යුතුයි.‍මේ වැඩපිළි‍වෙළ අ‍පේ රටට අලුත් ‍දෙයක්.‍මේ සඳහා අ‍පේ ර‍ටේ නීතී රීති තිබු‍ණේ නැහැ.ජනාධිපතිතුමා ධීවර ක්‍ෂේත්‍රය සඳහා ලබා ‍දෙන අනුග්‍රහය අපි අගය කළ යුතුයි.‍මේ හරහා විශාල වි‍දේශ විනිමයක් ලබා ගත හැකියි. පෑරලිය ජනතාවට කිබු විශාල අඩුපාඩුවක් වූ ධීවර වරායක් ඉදිකිරීමට ඇමැති ‍සේනාරත්න මහතා එකඟ වී ති‍බෙනවා. ඒ ව‍ගේම ධීවර ක්‍ෂේත්‍ර‍යේ හමුවක් සඳහා ජනාධිපතිතුමා ලබන සිකුරාදා ලබා දී ති‍බෙනවා. ‍ගාල්ල දිස්ත්‍රික් මන්ත්‍රී අජිත් කුමාර මහතා (ස්වාධීන):-ධීවර කර්මාන්ත‍යේ දායකත්වය අඩු වී ති‍බෙන බව මහ බැංකු වාර්තාව ‍පෙන්වා දී ති‍බෙනවා. ‍මෙයට ‍‍හේතු සලකා බැලිය යුතුයි.රාජ්‍ය වියදමින් ‍මේ සඳහා ‍වෙන් කරන මුදල වැඩි කර නැහැ. ධීවර පවුල්වලට දරුවන්ට ලබා දී ඇති පහසුකම් ‍මොනවාද?. අධ්‍යාපනය ‍සෞඛ්‍ය සඳහා කරන මැදිහත්වීම ‍මොනවාද?. පිටරටින් කරවල ‍ගෙන්වන බව කියමින් මාලු ‍ගෙන්වනවා. ‍මෙය මාලු කර්මාන්තයට බලපානවා.‍පොල් සංවර්ධන නි‍යෝජ්‍ය ඇමැති වික්ටර් ඇන්තනි ‍පෙ‍රේරා මහතා:-මුහුදු ජලජ පැළෑටී පිළිබඳ නි‍යෝග මීට ‍පෙර ‍ගෙනාවා. කෘතීම ස්ථරවල වල වගාකිරීම සඳහා නි‍යෝග ‍ගෙනඑමින් ඇමැති‍ සේනාරත්න මහතා දරන උත්සාහය අගය කළ යුතුයි. ‍කොරල් පර ගෘහ කර්මාන්තයක් ‍ලෙස මීට ‍‍පෙර ඇති කළා මා පළෘත් ධීවර ඇමැතිවරයා ‍ලෙස සිටියදී. ගැඹුරු මුහු‍දේ ‍කොරල් පර වගා කර වැඩක් නැහැ.‍කොරල් පර විනාශ වීඹ වළක්වා ගත යුතුයි.ක‍ඩොලාන හා සමානව ‍කොරල් පර ආරක්ෂා කර ගත යුතුයි.ඒවා විනිශ වන විට මත්ස්‍ය සම්පතද විනාශ ‍වෙනවා. පසුගිය වසර 17 පුරාම එජාපය මිරිදිය ධිවර කර්මාන්තය විනාශ කළා. අද අරවා ‍මේවා කරන්න කියනවා. ප්‍රජනන කාල‍යේදී මත්ස්‍යයින් අල්ලා ගැනී‍මෙන් එම ප්‍රජාව ‍බොවීම අඩු‍වෙනවා. සමස්ථ ධිවර ජනතාවට බලපාන ‍මේ ගැටලු විසදීමට අමැතිවරයා මැදිහත්වීඹට ස්තූතිවන්ත විය යුතුයි. ජයවික්‍රම ‍පෙ‍රේරා මහතා මිරිදිය ධිවර කර්මාන්තය ගැනව කතා කළා. එදා ‍ප්‍රේමදාස ජනාධිපතිතුමා‍ගේ කා‍ලේ ‍මේ කර්මාන්තය තහනම් කළා. එතුමා එදා එයට විරුද්ධ වු‍නේ නැහැ.පුනරුත්ථාපන හා බන්ධනාගාර ප්‍රතිසංස්කරණ ඇමැති එස් සී මුතුකුමාරණ මහතා:-සජිත් ‍ප්‍රේමදාස මහතා කීවා ධීවරඇමැතිතුමාට ‍කෙ‍ණෙහිලිකම් සිදු‍වෙනවා කියා. එ‍හෙම ‍දෙයක් සිදුවෙන්නේ නෑ තමන්‍‍ගේ පක්ෂ‍යේ සිදු‍වෙන ‍කෙනහිලිකම් ගැන එතුමා ‍සොයා බැලිය යුතුයි. මිරිදිය ධීවර කර්මාන්තය දියුණු කිරීමට විශාල වැඩ‍කොටසක් ‍මේ රජය සිදු කර ති‍බෙනවා. මින් වි‍දේශ විනිමය වැඩි කර ගත හැකියි. විසිතුරු මතස්‍යයන් අපනයනය කිරී‍මෙන් 2012දී රුපියල් මිලියන 1214ක් ලබා ‍ගෙන ති‍‍බෙනවා.2016දී රුපියල් මිලියන 2000ක් පමණ උපයා ගැනීමට රජය අ‍පේක්ෂා කරනවා.හම්බන්‍තොට දිස්ත්‍රික් මන්ත්‍රී දුලිප් ‍වෙදආරච්චි මහතා (එජාප):-‍හෙන්චයියන් විසින් සමහර වැව් පාලනය කරමින් සිටිනවා. ‍‍හෝටල් හිමියන් උඩවලව ජලාශ‍යේ ‍බෝට්ටු ව්‍යාපාරයක් පවත්වා‍‍ ‍ගෙන යනවා.එය ධීවර ජනතාවට විශාල අපහසුතාවක්. චන්ද්‍රිකා වැ‍වෙත් ‍බෝට්ටු ව්‍යපාර ආරම්භ කරලා.දකුණු පළා‍තේ ධීවර ජනතාව විශාල අපහසුතා රැසකට මුහුණ ‍දෙමින් සිටිනවා. ඒ සම්බන්ධව කිසිම ‍දෙයක් සිදු කර නැහැ.පුත්තලම දිස්ත්‍රික් මන්ත්‍රී අරුන්දික ප්‍රනාන්දු මහතා (එජනිස):-ධීවර කර්මාන්තය, කෘෂි කර්මා‍න්තය හා සංචාරක කර්මාන්තය දියුණු කිරීමට රජය පියවර ‍ගෙන ති‍බෙනවා. ධීවර කර්මාන්ත‍යේ දියුණුවට රජය යම් යම් සාධනීය පියවර ‍ගෙන ති‍බෙනවා. ඒ නිසා අ‍පේ මත්ස්‍ය අස්වැන්න වර්ධනය ‍වෙලා. රජයක් ‍වෙනස් ‍වෙන ‍කොට ‍වෙනස් ‍වෙන්නේ නැති කර්මාන්තයක් ‍ලෙස ධීවර කර්මාන්තයට අඩිතාලම සකස් කළ යුතුයි.හම්බන්‍තොට දිස්ත්‍රික් මන්ත්‍රී සජිත් ‍ප්‍රේමදාස මහතා මුලසුනට පැමිණි‍යේය..ප්‍රනාන්දු මහතා:-වැව් සංවර්ධනය කිරීම මඟින් මිරිදිය ධීවර කර්මාන්තය සංවර්ධනය කළ හැකි ‍සේම විශාල ආදායම් උපයා ගත හැකියි.පුත්තලම දිස්ත්‍රික්ක‍යේ හැමිල්ටන් ඇළ සුද්ද කළ‍හොත් ඉස්සන් වගාව දියුණු කළ හැකියි.මසුන්ගේ අභිජනන මධ්‍යස්ථාන වන කළපු සුරක්ෂිත කිරීමට කටයුතු කිරීම ‍මෙමඟින් සිදු‍වෙනවා. ‍මේ රජය කිසි වි‍ටෙක ධීවර ජනතාව අමතක කරන්නේ නැහැ. ඔවුන්‍ගේ ජීවිත නඟාසිටුවීමට දිය හැකි සෑම ‍දේම ලබාදෙනවා.‍පෝෂණ ඌණතාවය නැති කිරීමටත් ධීවර කර්මාන්තය පිටිවහලක් ‍වෙනවා.පුත්තලම දිස්ත්‍රික් මන්ත්‍රී නි‍රෝෂන් ‍පෙ‍රේරා මහතා (එජාප):-අ‍පේ පරිසරයට ජනතාව‍ගේ ආර්ථිකයට හානි ‍නොවන අයුරින් ‍මේ නීතිරීති ක්‍රියාත්මක ‍වෙතැයි බලා‍පො‍රොත්තු ‍වෙනවා. මත්ස්‍ය අස්වැන්න ගත්විට පරිසරය ගැනත් සැළකිලි මත් විය යුතුයි. පරිසරය විනාශ වූ විට මත්ස්‍ය අස්වැන්න අඩු‍වී ජනජීවිතයට හානි පැමි‍‍ණේවි.නි‍යෝජ්‍ය කාරක සභා සභාපති චන්ද්‍ර කුමාර මුරු‍ගේසු මහතා මුලසුනට පැමිණි‍යේය.ධීවර නි‍යෝජ්‍ය ඇමැති සරත් කුමාර ගුණරත්න මහතා:-‍මේක විවාදයක් ‍නොවයි. සමහර මන්ත්‍රීවරු ජලජීවි කියන්නේ මොකක්ද කියා අදහසක් නැතිවයි කතා ක‍ළේ. ජනාධිපති ‍ප්‍රේමදාස මහතා තහනම් කළ ජලජීවී වගා වැඩපිළි‍වෙළ දියුණු කිරීමට සජිත් ‍ප්‍රේමදාස මහතා ‍යෝජනා ඉදිරිපත් කිරීම ගැන සතුටු ‍වෙනවා. මහින්ද චින්තනය තුළ ධීවර ජනතාවට ලබාදිය හැකි ‍දේ අපි ලබා ‍දෙනවා. ‍දේශීය වශ‍යෙන් ‍මෙන්ම ජාත්‍යන්තර වශ‍යෙන් අ‍පේ ධීවර කර්මාන්තය නඟාසිටුවීමට අපි කටයුතු කරමින් සිටිනවා.‍මේ සඳහා ආර්ථික සංවර්ධන අමාත්‍යාංශයත් විශාල වැඩ‍කොටසක් කරනවා. ඔය කියන ආර්ථික ඝාතකයන් අ‍පේ ර‍ටේ නැහැ. ඔය ‍දේශපාලන වාසි ගන්න කියන කතා. නීතිමය රාමුව තුළ අපි ‍මේ කර්මාන්තය පාලනය කරනවා. නීති වි‍රෝධී ‍දේ අල්ලන්න ඇමැතිතුමා නි‍යෝග ලබාදී ති‍බෙනවා.නි‍යෝග සම්මත විය.පාර්ලි‍මේන්තුව අද (5) පස්වරු 1.00 යළි රැස්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n14060517</link>
    <topic>උත්තරීතර</topic>
    <author>රන්ජිත් පද්මසිරි</author>
    <content>ප්‍රකාශයක් කිරීමට ඊයේ අධිකරණ ඇමැති රාවුෆ් හකීම් මහතාට අවස්ථාව ලැබුණි. ඒ පක්ෂ නායකයකුගේ මට්ටමින් නොව අමාත්‍යවරයකුගේ ප්‍රකාශයක් ලෙසිනි. දේවස්ථානයක් ඉවත් කර ගැනීම පිළිබඳ එම ප්‍රකාශය හකීම් මහතා කළේ හිතේ වේදනාවෙන් බව හැඟුණි. මේ ගැටලුවට ජනාධිපතිතුමා හමුවී සාකච්ඡා කිරීමට සූදානම්ව සිටියදී තමන් නොදන්නා පිරිසක් දඹුල්ලට ගොස් සාකච්ඡා කර ඇති බව කී හකීම් මහතා මෙයට බලපෑම් කළ පුද්ගලයකු ගැන සඳහන් කළේ නමක් ගමක් නොකියා ය. පුද්ගලයා කවුදැයි ඇසුවේ විපක්ෂ නායක රනිල් වික්‍රමසිංහ මහතාය. එහෙත් හකීම් මහතා ඊට පිළිතුරු නොදී වික්‍රමසිංහ මහතා එවු දුස්රාව මඟ හැරියේය.සභාවේ මුලසුන ගන්නා කතානායක නියෝජ්‍ය කතානායක හා කාරක සභා සභාපති නොමැති අවස්ථාවලදි මුලසුන ගැනීමට මූලාසන මණ්ඩලයක් සිටී. සජිත් ප්‍රේමදාස මහතා සිය ගමන් මලු රැගෙන සභාවෙන් පිටව යාමට සූදානම් වන විට මුලසුනේ සිටි ගාල්ල දිස්ත්‍රික් මන්ත්‍රී මොහාන් පී. ද සිල්වා මහතා මූලාසනයට එන්නැයි ප්‍රේමදාස මහතාට ආරාධනා කළේය. රටක් රාජ්‍යයක් ලැබුණා සේ සන්තෝෂයෙන් ප්‍රේමදාස මහතා ඉදිරියට එද්දී ඒ. එච්. එම්. අස්වර් මහතා ප්‍රේමදාස මහතාගේ නම මූලාසනයට යෝජනා කළේය.ප්‍රේමදාස මහතා මූලාසනයේ අසුන් ගත්තෙ ප්‍රථම වරටය. සිය පාර්ලිමේන්තු දිවියේ මුලසුන ගත් ප්‍රථම අවස්ථාවේදී සරත් ගුණරත්න මහතා ප්‍රාර්ථනා කළේ මේ පුටුවටවත් එන්න ලැබේවායි කියමිනි. අපි සපෝට කියා ඊට අනෙක් මන්ත්‍රීවරුන් කියද්දී අසුන ගත් ප්‍රේමදාස මහතා සභාව අමතමින් සිටි අරුන්දික ප්‍රනාන්දු මහතාට කතාව කරගෙන යාමට අවස්ථාව දුන්නේය. විවාදය ආරම්භ ‍කිරීමට පෙර විපක්ෂ නායක රනිල් වික්‍රමසිංහ මහතා මුදල් අමාත්‍යාංශයේ වාර්තාව ප්‍රකාශයට පත් කර ඇතත් එය තවම මන්ත්‍රීවරුන්ට ලැබී නැති බව කීය. දෙනවා දෙනවා යැයි කී දිනේෂ් ගුණවර්ධන මහතා වාර්තාව ගැන කතා කරන්නට විවාදයක් ද ලබා දෙනවා යැයි සිනාසෙමින් කීය.ජලජීවි වගාවන්ට අදාළ නියෝග කිහිපයක් ඊයේ විවාදයට ගැනිණි. නියෝග ඉදිරිපත් කළේ රාජිත සේනාරත්න ඇමැතිවරයාය. එජාපයෙන් සජිත් ප්‍රේමදාස මහතා විවාදය ආරම්භ කළේය. ධීවරයා ගැන කතාවක් කරමින් රජයට ප්‍රහාරය එල්ල කරද්දී මිරිදිය මාලු හැදීම නතර කළේ ඔයාගේ තාත්තා කියා ආණ්ඩුව පිළිතුරු බැන්දේය. එහෙත් ප්‍රේමදාස මහතා රජයේ නව මිරිදිය වැඩ සටහන අගය කළේය.ඔහු ඇමැති සේනාරත්න මහතාට හොඳ චරිත සහතිකයක් දී කතාව අවසන් කළේ ධම්ම පදයෙන් ගාථාවක් කියමිනි. එවිට සරත් ‍ගුණරත්න මහතා සාදු සාදු කියමින් මිරිදිය නැති කළේ තාත්තා යැයි යළි කීය. උතුරේ සෙල්වම් අඩෙයිකලනාදන් මහතා රජයේත් සේනාරත්න මහතාගේත් වැඩ පිළිවෙළට හොඳයි කීවත් දකුණෙන් උතුරට ගිය ධීවරයන් ප්‍රශ්නයක් කර ගෙන තිබුණි. එහෙත් ඔහුට ඉන්දියානු ධීවරයන් ප්‍රශ්නයක් නොවීය.ධීවරයන් ගැන සැමදා කතා කරන පෙරටුගාමී අජිත් කුමාර මහතා ධීවරයාගේ දරුවන්ගේ අධ්‍යාපනය ගැන විමසීය. නියෝජ්‍ය ඇමැති වික්ටර් ඇන්තනි පෙරේරා මහතා කඩොලාන මෙන් කොරල් පරද රැක ගත යුතු බව පෙන්වා දුන්නේය.තංගල්ලේ දිලිප් වෙදආරච්චි මහතා සිය කතාව කළේ සූදානම් කර ගත් පිටපතක් බලාගෙනය. කවුද ලියලා දුන්නේ කියා පසු පෙළ මන්ත්‍රිවරු විමසු විට නැහැ මචං කියා සිය කතාව කර ගෙන ගියේය. විවාදයේදී මාතෘකාවට අදාළව ඇමැතිවරයාගේ කටයුතුවලට දෙපාර්ශ්වයෙන්ම මල් එල්ල විය. ඒ අතර ඇමැතිවරයා අපේ යැයි කියමින් සජිත් ප්‍රේමදාස මහතා සේනාරත්න මහතාගේ අයිතිය ඉදිරිපත් කරන්නට විය. හොඳ දේට හොඳ කීමටත් නරක දේටත් හොඳ නොකියා සාධාරණ විවේචනයක් ඉදිරිපත් කිරීම මන්ත්‍රීවරුන්ගේ වගකීම මෙන්ම යුතුකම වේ. ඒ තත්ත්වය ඊයේ හොඳින් දක්නට ලැබුණි. හොඳ ප්‍රවනතාවයක් වූ මේ තත්ත්වය ඉදිරියටත් පවත්වා ගෙන යාම අපේ නියෝජිතයන්ගේ වගකීම වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n14060518</link>
    <topic>ජාතීන් අතර සහයෝගීතාව ගොඩනැඟීමට අතීතයේ දී සේද මාවත ඉවහල් වුණා</topic>
    <author/>
    <content>අතීතයේ දී සේද මාවත රටවල් සම්බන්ධිකරණය කළා පමණක් නොව ජාතින් අතර සහයෝගීතාව ද ගොඩ නැගීමට ඉවහල් වූ බව ජාත්‍යන්තර මූල්‍ය කටයුතු පිළිබඳ ජ්‍යෙෂ්ඨ අමාත්‍ය හා මුදල් හා ක්‍රමසම්පාදන නියෝජ්‍ය අමාත්‍ය ආචාර්ය සරත් අමුණුගම මහතා පවසයි.පසුගියදා චීනයේ පැවති චීන සේද මාවත පිළිබඳ ආසියානු සහයෝගීතා සමුළුවට ශ්‍රී ලංකාව නියෝජනය කරමින් සහභාගී වූ අමුණුගම මහතා එහිදී මෙසේ ද කීය.චීන මහජන රජයට හා ගන්සු ප්‍රාන්තයේ රජයට අප වෙත කරන ලද උණුසුම් පිළිගැනීම ගැන ස්තුති කරමි. ගන්සු රාජ්‍ය හා හා එහි අගනුවර වන ලැන්සු ‍ඵෙතිහාසික අගනුවරෙහි මෙම සමුළුව පැවැත්වීම වැදගත් වේ. එසේ වන්නේ මේ ප්‍රදේශ හරහා ඉපැරණි සේද මාවත තිබෙන හෙයිනි.බෞද්ධ උරුමයකින් පවතින ශ්‍රී ලංකාව බුදුදහම පිළිබඳ පණිවුඩය උතුරු ආසියාව, චීනය, කොරියාව, හා ජපානය වෙත ගෙන යන ලදි. මේ මඟ හරහා චීන බෞද්ධ භික්ෂුන් වහන්සේලා ශ්‍රී ලංකාවට පැමිණියහ. ඔවුන් අතරින් ටෑං සමයේදී ෆාහියන් හා හියුංසාං භින්ෂුන් වහන්සේලා ඉන්දියාවට හා ශ්‍රී ලංකාවට පැමිණියහ.එම භික්ෂුන් වහන්සේලා විසින් රචිත පොත්පත්වලින් බුද්ධගයාව වැනි ඉපැරණි බෞද්ධ සිද්ධාස්ථාන හඳුනා ගැනීමට පහසු විය. බුදුන් වහන්සේ බුද්ධත්වයට පත් වූයේ නිවන් මඟ අවබෝධ කර ගත්තේ මෙම අවධියේදීය.චින රජය විසින් මෙම සමුළුව පවත්වනු ලබන්නේ එම රජයේ අනුග්‍රහය මතය. ආසියාතික රටවල් අතර විශ්වාස භාවය තහවුරු කිරිම සඳහා මෙම හමුව පත්වනු ලබන්නේ එම පරමාර්ථය ඉටුකර ගැනීම පිණිසය. එය මේ සඳහා පවත්වනු ලබන සිව්වෙනි සම්මේලනය අවසානයේදී පවත්වනු ලැබේ. මෙය ජාත්‍යන්තර තත්ත්වයේ සම්මේලයක් ද වේ. මෙම අවස්ථාවට ලොව ප්‍රකට නායකයෝ හා සම්භාවනීය අමුත්තෝ රැසක්ද සහභාගි වෙති. ඔවුන් අතර ලංකා ජනරජයේ ජනාධිපති මහින්ද රාජපක්ෂ මැතිතුමා වේ.මෙම සංවිධානයේ සභාපතිත්වය චින රජය විසින් භාරගනු ලබන්නේ මේ අවස්ථාවේදීය. මගේ විශ්වාසය අනුව චීන රජය විසින් මෙම සංවිධානයට නව ජිවයක් හා ශක්තියක් ලබාදෙනු ලබයි. එසේම කලාපිය ප්‍රකාශ කෙරෙහි ආසියානු නියෝජිතවරුන් විසින් දැඩි අවධානයට යොමු කරනු ඇතැයි යනුවෙන් මම සිතමි.සේද මාවත සම්බන්ධ රටවල් අතර සහයෝගිතාවයෙන් කටයුතු කිරිම ඉතා වැදගත් වේ. ඇත්ත වශයෙන්ම සේද මාවත් දෙකක් තිබේ.එකක් ගෝබි කාන්තාරයට උතුරින් පිහිටා තිබේ. අනෙක ශ්‍රී ලංකාවද හරහා දකුණින් පිහිටි මුහුදු කර මඟය. දකුණින් පිහිටි මඟ බටහිර හා නැගෙනහිර රටවල්වල මුහුදු කරයේ පවති. එය එම ප්‍ර දේශ වල පිහිටි වරායවල් තුළින් නාවික ගමනා ගමන කටයුතු සිදුවේ. මෙම මාර්ගවලට වැදගත් ස්ථානයක ශ්‍රී ලංකා වරායවල් පිහිටා තිබේ.වර්ෂ ගණනක චෙන්හෝ අද්මිරල් තුමා කොළඹ වරායට පැමිණ තිබේ. සේද මාවත කාලයද දක්වා හා ඊට පෙර දිවෙන කාලය දක්වා ආසියාවේ වටිනා විවිධ සංස්කෘතික උරුමයන්ට සම්බන්ධ රටවල් කීපයක් පිහිටිම ගැන අපි ආඩම්බර වෙමු.ලෝක සාමය ගොඩ නැගීමට හා සමෘද්ධීමත් ජනතාවක් ඇති කිරිමට සේද මාවත යාබඳ රටවල්වලට ශන්තියක් ඇති බව සඳහන් කළ යුතුය.මුළු ලොවම අද ආසියානු සංස්කෘතිය ඉතා උසස් මටට්මක බව පිළිගනු ලැබේ.අතීතයේ දී සේද මාවත රටවල් සම්බන්ධිකරණය කළ පමණක් නොවේ. එම මාවත තුළින් ජාතින් අතර සහයෝගීතාව ද ගොඩ නැගීමට ඉවහල් විය.විසි එක් වෙනි ශත වර්ෂයේදි පැවති සබඳතාවන් ගැන මෙනෙහි කොට නව සම්බන්ධකම් බිහි කිරිමට අවස්ථාව උදා වී තිබේ. අපි පැරණි මුහුද හා ගෙඩබිම් තුළින් සේද මාවතට සම්බන්ධ වී සිටිනවා පමණක් නොවේ. අපේ වර්තමාන ප්‍රයත්නය විය යුත්තේ මෙතෙක් පැවති ඉපරණි සම්බන්ධකම් තවදුරටත් ශක්තිමත් කිරිමය. චීනයේ නව සේද මාවතක් තැනිමේ ප්‍රයත්නයක් චීනය මධ්‍යම ආසියාතික රටවල් හා යුරෝපය අතර පවතින මුහුදු හා ගොඩබිම් අතර ඇති සම්බන්ධතාවන් අදාළ රටවල් වල යහපත සඳහා මාර්ග ජාලයක් ගොඩ නැගීමට හැකිවේ යැයි මම සිතමි. එමඟින් රටවල් සියල්ලටම යහපතක් සිදුවේ.මහින්ද චින්තනය අනුව ශ්‍රී ලංකාව වැදගත් හා ප්‍රබල ආර්ථික මධ්‍යස්ථානයක් ලෙසට පරිවර්තනය කිරිම සඳහා, ශ්‍රී ලංකා රජය විසින් ආර්ථිකය ප්‍රතිසංවිධානය කරනු ලැබේ. මේ පියවරවල් මඟින් ශ්‍රී ලංකා ආර්ථිකය අඛණ්ඩව පවත්වාගෙන යාමට මඟ පෑඳේ.මේ පියවරවල් වලින් එකක් වන්නේ ශ්‍රී ලංකාව ආසියාවේ සේද මාවත හරහා ශ්‍රි ලංකාව නාවික මධ්‍යස්ථානයක් බවට පත් කිරිම අපේ ප්‍රතිපත්තිය වේ. අපේ නව හම්බන්තොට වරාය ලොව විශාලතම නාවික මාර්ගයට නාවික සැතපුම් දහයකට නුදුරින් තිබේ.මෙම මාර්ගය හරහා වර්ෂයකට නැව් 70,000ක් 80,000ක් නැතහොත් දිනකට නැව් 200ක් පමණ ගමන් කරනු ඇත.මීට අමතරව අපි නවතම ගුවන් තොටුපළක් සහ හම්බන්තොට වරායක් ආරම්භ කර ඇත. එය ඉපරණි සේද මාවත තවත් වැදගත් සන්ධිස්ථානයකට පත් කරයි.ආසියානු, අප්‍රිකානු හා සාගරාසන්න රටවල් ඒකාබද්ධව හා සාමුහිකව ක්‍රියාකළ යුතුය. එබැවින් පිහිටුවා ඇති සංවිධානය එම රටවල් වල අපේක්ෂාවන් විදහා පෙන්වයි.මේ රටවල් නූතන ලෝකයේ මුළු ජනතාවගෙන් එක් කොටසක් එකමුතු කර ඇත. එය ලෝකයේ මුළු ජනගහනයෙන් බිලියන හතරකට ආසන්න සංඛ්‍යාවක් වේ.එය මුළු ලෝක ජනගහනයෙන් සියයට හැටකට ආසන්න වේ. 2002 වර්ෂයේ සිට මෙම ආයතනයේ සැලකිය යුතු ව්‍යාප්තවීමක් සිදු වී ඇති අතර, එහි සාමාජිකත්වය ද දහඅටක් සිට තිස්තුනක් දක්වා වැඩි වී ඇත. 2012 වර්ෂයේ දි කුවේට් රාජ්‍යයේද පැවැත් වූ සමුළුවෙන් මෙම අපේක්ෂාවන් ක්‍රියාත්මකව ඇති බව පැහැදිලි වේ.මෙම සංවිධානයට ආසියානු රටවල් සියල්ලම පාහේ අයත් වේ. එම රටවල් නැගෙනහිර සිට බස්නාහිර දක්වා විහිදි ඇත.මෙම ආයතන සාමාජික රටවල විවිධ කර්යයන් ගැන ක්‍රියා කරනු ලැබේ. ඒවා බලශක්තිය ආහාර ලබාදීම ගැන සුරක්ෂිතභාවය, දරිද්‍රතාව, අවම කිරිම, කෘෂිකර්මය, සංචාරක ව්‍යාපාරය විද්‍යාව හා තාන්ෂණය කලාපීය සම්බන්ධකම් යනාදිය වේ. එබැවින් සාමාජික රටවලට ඔවුන්ගේ සම්පත් ඔවුනොවුන්ගේ යහපතට යොදවා ගැනීමට අවස්ථාව සැලසේ.ඒ සමඟම, එම ක්‍රියාදාමයන් මඟින් මුළු ලොවටම සෙතක් සැලසෙන බව සඳහන් කිරිම උචිතය. මෙම සංවිධාන ශක්තිමත් කිරිමට කලාපයේ බොහෝ රටවලට හැකියාවක් තිබේ. ඒ සඳහා සාමාජික රටවල් විසින් අංශ කිපයක් සම්බන්ධව කටයුතු කළ යුතුය.මෙතෙක් ආයෝජන කටයුතු සඳහා මැදිහත් නොවු අංශවලට යෝජිත යටිතල පහසුකම් ආයෝජන බැංකුව මහෝපකාරි වේ යැයි සිතමි. සේද මාවතේ රටවල් උනන්දු කොට රටවල් සංවර්ධනය කිරිමට ප්‍රයත්න දැරිම කාලෝචිතය.ආසියාතික රටවල වෙසෙන මේ ප්‍රයත්නය සාර්ථක කර ගැනීමට එම රටවල් අතර, පවතින සහයෝගිතාවන් ඉතා වැදගත් වේ. එම සහයෝගිතාව තුළින් යෝජිත වැඩ පිළිවෙළ සාර්ථක කර ගැනීමට හැකි වේයැයි මගේ විශ්වාසයයි.සේද මාවත හරහා තිබෙන රටවල් අතර සම්බන්ධතාවන් තහවුරු කිරිමට හැකි වේයැයි සිතමි. ලංකාව විසින් එම ප්‍රයත්නයන්ට පුර්ණ සහයෝගය දෙනු ලැබේ.ජනතාව අතර සහයෝගිතාවයෙන් ක්‍රියාකොට සංචාරක ව්‍යාපාරය, වෙළඳාම, ආර්ථික සංවර්ධනය යනාදිය ගැන පළමුවෙන්ම වැඩ පිළිවෙළක් දියත් කළ යුතුය.මහාමර්ග , දුම්රිය මාර්ග, විදුලි සංදේශ වැනි අංශ වල මුදල් ආයෝජන වැඩි කළ යුතුය. ආසියානු යටිතල පහසුකම් සැපයිම සදහා යෝජිත ආයෝජන බැංකුව පිළිබඳ තායිලන්තය විසින් ඉදිරිපත් කර ඇති පත්‍රිකාවට ( යෝජනාවට) අපගේ සහාය දෙන්නෙමු. ආරම්භයේදී එම බැංකුවේ මුලධනය සදහා චිනය විසින් ඇමෙරිකානු ඩොලර් බිලියන 50 දීම ඉතා වැදගත් වේ.සාමාජික රටවල සහයෝගිතාව නොමැතිව මෙම කලාපයේ සමහර රටවලට එම රටවල මුදල්වලින් ආයෝජන කිරිම දුෂ්කර කාර්යයක් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n14060519</link>
    <topic>බහුවිධ බුද්ධිමය කුසලතා ඇති සිසු දරුවන් සමාජයටදායාද කිරීමට බ්‍රයිට් ස්ටාර් රියැලිටි වැඩසටහන ඉවහල් වෙනවා</topic>
    <author> සුභාෂිණී සේනානායක</author>
    <content>බහුවිධ බුද්ධිය මතුකරමින් දක්ෂතා කුසලතා පිරිපුන් දරු පරපුරක් සමාජයට තිළිණ කිරීමට බ්‍රයිට්ස්ටාර් රියැලිටි වැඩසටහන ඉවහල් වනු ඇතැයි අධ්‍යාපන ඇමැති බන්දුල ගුණවර්ධන මහතා කියා සිටී.මේ මගින් මෙරට දූ දරුවන්ගේ බුද්ධිය මැන බැලීමත් අධ්‍යාපනික ප්‍රබෝධය සමාජයට ලබා දෙ න බවත් කී ඇමැතිවරයා බහුවිධ බුද්ධි න්‍යාය අතීතයේ සිටම භාවිතා කළ රටත් ලෙස ශ්‍රීලංකාව හදුන්වා දිය හැකි බවත් කීවේය.මහා විහාරය අභයගිරිය වැනි ස්ථාන මෙන්ම මහල් ගණණාවකින් සමන්විත ලෝවා මහාපායද ගඩොලින් සැකසූ අභයගිරියද යෝධ වාරි තාක්ෂණ ක්‍රම වේදද මෙරට ජනතාවගේ බුද්ධිය ලොවට කියාපාන සාක්ෂි බවත් කීවේය.බහුවිධ බුද්ධී න්‍යාය හදුනාගත් නිදහස් අධ්‍යාපනයේ පියා වන සී. ඩබ්ලිව්. ඩබ්ලිව් තකන්නන්ගර මහතා මධ්‍ය විද්‍යාල ආරම්භ කරමින් ක්‍රීඩාවට මෙන්ම විවිධ ක්ෂේත්‍රවලට දරුවන් යොමු කරවීමට කටයුතු කළ බවද කීවේය.අධ්‍යාපන අමාත්‍යාංශය , ජාතික රූපවාහිනිය හා යුනිලීවර් සමාගම එක්ව ජාතියෙ දරුවන්ට තිළිණ කරන බ්‍රයිට් ස්ටාර් වැඩසටහන සම්බන්ධයෙන් පසුගියදා අධ්‍යාපන අමාත්‍යාංශයේ පැවැති මාධ්‍ය හමුවට එක් වෙමින් ඇමැතිවැරයා එසේ කීය.බුද්ධි න්‍යාය වර්ධනයත් එයට සමගාමීව මාපියන්ගේ හා සමාජමය ආකල්පමය වර්ධනයක් ඇතිවේයැයි තමන් විශ්වාස කරන බවත් අනාගත බුද්ධි පදනමේ භාරකරුවන් ලෙස අධ්‍යාපනික ප්‍රශ්න විචාරාත්මක වැඩසටහනක හවුල්කරුවන් වන්නට අධයාපන අමාත්‍යාංශයට අවස්ථාව ලැබීම සතුටක් බවත් කී ඇමැතිවරයා මෙය අධ්‍යාපනය පදනම් කරගත් විනෝදාස්වාද වැඩසටහන් නැරඹීමට හා ඒවාට සම්බන්ධ වීමට දරු දැරියන් යොමුකරනවා ඇතැයි තමන් විශ්වාස කරන බවද කීවේය.අධ්‍යාපන නියෝජ්‍ය අමාත්‍ය මොහාන් ලාල් ග්‍රේරු මහතා-මෙම වැඩසටහන මෙරට අධ්‍යාපන ක්ෂේත්‍රයේ හැරවුම් ලක්ෂයේ නව සුවිශේෂී සළකුණක් වෙනවා. බ්‍රයිට්ස්ටාර් මෙරට රියැලිටි කලාව නව මානයකට ගෙන එමින් බහුවිධ බුද්ධි න්‍යාය පිළිබඳව ශ්‍රී ලංකාවේ පාසල් දරුවන් අධ්‍යාපන ක්ෂේත්‍රයට සම්බන්ධ වූවන් මෙන්ම මාපිය ආකල්පයන්හි ආරම්භය සනිටුහන් කරයි කියා මා විශ්වාස කරනවා .එසේම පාසල් දරුවන්ගේ බහුවිධ බුද්ධි පරීක්ෂා කිරීම හා වර්ධනය කිරීමෙන් රියැලිටි වර්ගයේ අධ්‍යාපන වැඩසටහන් කෙරෙහි ප්‍රේක්ෂක රුචිය තවත් ඉහළ නැංවෙනවා. ලෝකයේ උපදින සෑම දරුවෙක්ම කිසියම් වූ සහජ හැකියාවකට උරුමකම් කියයි. දරුවන් තුළ බුද්ධීන් නවයක් හදුනාගෙන ඇත. හොවාඩ් ගාඩ්නර් බහුවිධ බුද්ධි න්‍යාය තුළ මෙය සවිස්තරාත්මකව විස්තර කරයි. ඒ අනුව වාචසික - භාෂාමය, සංගීතය - රිද්මයානුකූල, තාර්කික - ගණිතමය, දෘශ්‍ය - අවකාශමය, කායික - සංචලනමය පුද්ගල ඇතුලාන්ත මෙන්ම අන්තර් පුද්ගල හා ස්භාවධර්ම බුද්ධිය ලෙස මේවා හදුන්වාදෙන්න පුලූවන්.එමනිසා ඔනෑම දරුවෙක් තුළ මෙම බුද්ධීන් අඩු වැඩි වශයෙන් තිඛෙනවා. අද අපේ අධ්‍යාපනයේ තිබෙන ලොකුම ගැටලුව වන්නේ මෙම බුද්ධීන් නිසිලෙස උද්ධීපනය නොවීමයි .නමුත් වර්තමාන අධ්‍යාපන ප්‍රතිසංස්කරන ක්‍රියාව තුළ වඩාත් බුද්ධි ගොචරව මේවා හදුනා ගතයුතුයි. යුනිලීවර් සමාගමේ අලෙවිකරණ අධ්‍යක්ෂ සිද්ධාර්ත් බැනර්ජී මහතා - පුත්තලම වැනි අඩු පහසුකම් සහිත ප්‍රදේශවල දරුවන් වෙනුවෙන් පෝෂණ වැඩසටහන් ක්‍රියාත්මක කිරීමට යුනිලීවර් ආයතනය කටයුතු කර තිබෙනවා.ශ්‍රී ලංකාවේ පාසල් දරුවන්ගේ බුද්ධිය සහ දැනුම් මට්ටම ඉහළ නංවන මෙම ප්‍රශ්න විචාරාත්මක වැඩසටහනට අනුග්‍රහය ලබාදීමට අප තීරණය කළේත් ඒ නිසාමයි.යුනිලීවර් සමාගමේ රින් වෙළඳ නාම කළමනාකරු ශෆ්රාස් සලීම් මහතා - අධ්‍යාපනය පන්ති කාමරයෙන් ඔබ්බට ගෙනගොස් මුළු දිවයිනේම නෙත් යොමුවන තරගකාරී වටාපිටාවකට ගෙන ඒමට ලැබුණු මේ අවස්ථාව අප ඉතාමත් අගය කරනවා. ප්‍රවීණ ප්‍රශ්න විචාරාක උද්දික මහතා මෙහෙයවන මෙම වැඩසටහන රටේ අනාගත පරපුරට පෙළපොතින් ඔබ්බට සිය දැනුම හා කුසලතා විහිදුවාලීමට ලැඛෙන මහගු අවස්ථාවක් ලෙස සැලකිය හැකියි.මෙම අවස්ථාවට ආගමික් වැඩසටහන් පිළිබඳ ජනාධිපති උපදේශක ඕමාරේ කස්සප හිමියන්, අධ්‍යාපන අමාත්‍යාංශයේ ලේකම් අනුර දිසානායක ශ්‍රී ලංකා රූපවාහිනී සංස්ථාවේ සභාපති විමල් රූබසිංහ, ක්‍රියාකාරි අධ්‍යක්ෂක චනුද්‍රපාල ලියනගේ , සහ යුනිලීවර් සමාගමේ උසස් නිලධාරීහු ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n14060520</link>
    <topic>රූපවාහිනි සමීක්ෂණ වාර්තා ප්‍රේක්ෂක බහුතරයකගේ අදහස් අනුව විනිවිද භාවයෙන් සකස් කළ යුතුයි</topic>
    <author>චන්ද්‍රා අත්තනගොඩ</author>
    <content>රූපවාහීනී නාළිකා සහ විවිධ රූපවාහිනී වැඩසටහන් පිළිබඳ ජනප්‍රියත්වය සමීක්ෂණය කර රටට හෙළි කරන මාධ්‍ය තක්සේරු වාර්තා ප්‍රේක්ෂක බහුතරයකගේ අදහස් අනුව විනිවිද භාවයෙන් යුතුව සකස් කළ සත්‍ය වාර්තා විය යුතු බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා අවධාරණය කරයි.ඇමැතිවරයා එම අදහස් පළකළේ ප්‍රකාශයට පත්කර ඇති මාධ්‍ය වාර්තා පිළිබඳ අදහස් ලබාගැනීම සඳහා රාජ්‍ය හා පෞද්ගලික අංශයේ විද්යුත් මාධ්‍ය නාළිකා ප්‍රධානීන් සමග (4) පස්වරුවේ අමාත්‍යාංශ ශ්‍රවණාගාරයේදී පැවති සාකච්ඡාවේදීය.මෙහිදී තවදුරටත් අදහස් දැක්වූ ඇමැතිවරයා මාධ්‍ය ක්ෂේත්‍රය තුළ විශාල මුදල් ප්‍රමාණයක් සංසරණය වන බැවින් විවිධ නාළිකා පිළිබඳව ජනප්‍රියතාවය හෙළිකරන මාධ්‍ය තක්සේරු වාර්තා පදනම් කර ගන්නා ව්‍යාපාරිකයන්, වෙ‍ෙළඳ දැන්වීම්කරුවන්, විද්වතුන් මෙන්ම පාර්ලිමේන්තුවේ දීද මෙම තක්සේරු වාර්තාවල විනිවිද භාවය පිළිබඳ තමා වෙත ප්‍රශ්න යොමුකොට ඇති බැවින් ඒවා නිරාකරණය කිරීම කෙරෙහි ජනමාධ්‍ය හා ප්‍රවෘත්ති අමාත්‍යාංශයේ විශේෂ අවධානය යොමුව ඇති බව ප්‍රකාශ කළේය.දැනට පෞද්ගලික අංශයෙන් ලබාදෙන මේ වාර්තා පිළිබඳ අවම ප්‍රේක්ෂක පිරිසකගෙන් නියැඳි ලබාගැනීම, තොරතුරු ලබාගත් ආකාරය හෙළි නොකිරීම ආදී කරුණු කෙරෙහි සැලකිල්ල යොමුකොට ඇති අතර, කිසිදු පාර්ශවයකට අගතියක් නොවන පරිදි සත්‍ය වාර්තා රටට ලබාදීමට ඇවැසි නිසි කටයුතු මෙවැනි සාකච්ඡා වලින් අනතුරුව සිදුකිරීමට තමා අපේක්ෂා කරන බව ඇමැතිවරයා පැවසීය.මේ සාකච්ඡාවේදී පෞද්ගලික අංශයෙන් ඉටුකරන මේ කාර්යය නියාමනය කිරීම සඳහා විශ්වවිද්‍යාල මට්ටමින් පිළිගත් විද්වත් කමිටුවක් පත්කිරීම ඇතුළු යෝජනා කිහිපයක් ඉදිරිපත් වූ අතර, මෙම කාර්යයට සම්බන්ධ වන සියලුම අංශ මෙන්ම විද්වතුන් හා සමීක්ෂණ කණ්ඩායම් සමරා සාකච්ඡා කර, උපදෙස් ලබාගෙන මාධ්‍ය ක්ෂේත්‍රයේ උන්නතිය වෙනුවෙන් වඩාත් සාධනීය පියවර නොපමාව ක්‍රියාත්මක කිරීමට තමා පසුබට නොවන බවද ඇමැතිවරයා ප්‍රකාශ කළේය. මේ සාකච්ඡාවට ජනමාධ්‍ය හා ප්‍රවෘත්ති අමාත්‍යාංශයේ ලේකම් චරිත හේරත් මහතා ද සහභාගී විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n14060521</link>
    <topic>බියගම පවුල් 1786ක් අනාථයි</topic>
    <author>මල්වාන සමූහ - මහානාම විතානගේ</author>
    <content>දින දෙකක සිට ඇද හැලෙන ධාරානිපාත වර්ෂාවෙන් බියගම මැතිවරණ කොට්ඨාසයේ පහත් බිම් යට වී මේ වන විට පවුල් 1786ක සාමාජික සාමාජිකාවන් 7796 දෙනෙක් අනාථවී සිටිති.දි‍ෙය් ගිලීමෙන් එක් අයෙකුද මිය ගොස් සිටින අතර නිවාසයක් සම්පූර්ණයෙන්ම හා නිවාස 70ක් අර්ධවශයෙන් ද හානියට පත් වී ඇත. මේ අතර ජල ගැලීමෙන් අවතැන් වූවන් සඳහා මල්වාන, යබරලුව, බියන්විල, බියගම හා මාකොළ යන ප්‍රදේශවල කඳවුරු පහක් පවත්වා ගෙන යන අතර ඒවායේ පවුල් 1369 හා 5958 දෙනෙක් සිටිති.දියේ ගිලීමෙන් මිය ගියේ පහළ බියන්විල ප්‍රදේශයේ පදිංචිව සිටි යු. ඒ. අඛිල සංජීව පෙරේරා නමැති 31 හැවිරිදි විවාහක තරුණයෙකු වන අතර ජල ගැලීමෙන් මල්වාන, බියගම, යබරලුව මාබිම පුර මාකොළ හා පට්ටිවිල යන ප්‍රදේශවලට දැඩි අලාභහානි සිදු වී ඇත.මේ අතර බියගම කොට්ඨාසයේ ශ්‍රි ලනිපක්ෂ ප්‍රධාන සංවිධායක හා අපදා කළමනාකරණ නියෝජ්‍ය ඇමැති ඩුලිප් විජේසේකර, එ.ජා. පක්ෂ ප්‍රධාන සංවිධායක පාර්ලිමේන්තු මන්ත්‍රී රුවන් විජයවර්ධන හා බියගම ප්‍රාදේශීය සභාවේ සභාපති ආනන්ද ගනේපොල යන මහත්වරුන් ජල ගැලීමෙන් විපතට පත් ප්‍රදේශවලට පැමිණ විපතට පත්වූවන්ට සහන ලබාදීමට කටයුතු කළහ.තවද බියගම ප්‍රාදේශීය ලේකම් කාර්යාලය මගින් විපතට පත්වූවන්ට හා අවතැන්වූවන්ට පිසු ආහාර ලබා දීමට ද පියවර ගෙන තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n14060522</link>
    <topic>ලේක්හවුස් බෞද්ධ සංගමය පොසොන් පොහොය වෙනුවෙන් පැවැත් වූ ධර්මදේශනය</topic>
    <author/>
    <content>ලේක්හවුස් බෞද්ධ සංගමය පොසොන් පොහොය වෙනුවෙන් පැවැත් වූ ධර්මදේශනය ඊයේ (04) ලේක්හවුස් ආයතනයේදී පැවැත්විණි. පූජ්‍ය කොටුගොඩ ධම්මාවාස අනුනාහිමියන් විසින් එදින ධර්ම දේශනය පැවැත් වූ අයුරු සහ ලේක්හවුස් ආයතනයේ සේවක මණ්ඩලයෙන් කොටසක් ධර්ම ශ්‍රවණය කළ අයුරු ඡායාරූපය-වාසිත පටබැඳිගේ.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=n14060523</link>
    <topic>රටක සංවර්ධනයට භෞතික සංවර්ධනය මෙන්මමානව සම්පත් සංවර්ධනය ද ඉතා වැදගත්</topic>
    <author>බුද්ධිකා ඉඹුලාන</author>
    <content>රටක සංවර්ධනය සඳහා භෞතික සංවර්ධනය මෙන්ම මානව සම්පත් සංවර්ධනය ඉතා වැදගත් වන අතර ජාතික සමාජ සංවර්ධන ආයතනයේ සමාජ වැඩ අධ්‍යයනය තුළින් ඒ සඳහා සුවිශේෂී මෙහෙවරක් සිදුවන්නේ යැයි සමාජ සේවා ඇමැති ෆීලික්ස් පෙරේරා මහතා පැවැසීය.සමාජ වැඩ පිළිබඳ අධ්‍යයනය ලබා සමාජ වැඩකරුවන් ලෙස සමාජගත වූවන් රටේ සංවර්ධනයේ නියමුවන් වී ඇති බවත් මෙහි ප්‍රතිඵලයක් ලෙස අනාගතයේදී සමාජ වැඩ පිළිබඳව විශ්ව විද්‍යාලයක් බිහිකිරීමට සැලසුම් කර ඇතැයිද ඇමැතිවරයා කීය.ඇමැතිවරයා මේ අදහස් පළ කළේ ඊයේ (04) කොළඹ බණ්ඩාරනායක අනුස්මරණ සම්මන්ත්‍රණ ශාලාවේදී පැවැති සමාජ වැඩ පිළිබඳ ඩිප්ලෝමාව, මනෝ විද්‍යාත්මක උපදේශනය පිළිබඳ ඩිප්ලෝමාව සහ කාන්තාව දේශපාලනය පිළිබඳ සවිබල ගැන්මේ ඩිප්ලෝමා‍ෙව් සහතික පත් ප්‍රදානෝත්සවයේ ප්‍රධාන ආරාධිතයා ලෙස සහභාගි වෙමිනි.එහිදී ඇමැතිවරයා මෙසේද කීය‍.“අද සමාජ ප්‍රශ්න සඳහා උපදේශනය අත්‍යවශ්‍ය වූ යුගයක සමාජ උපදේශකයන් ඉන්නේ දහසක් පමණයි. ගෝලීයකරණයත් සමග අප වෙනස්වීම් රැසකට මුහුණදී සිටිනවා. එහිදී මතුවන සමාජ ගැටලු නිරාකරණයට උපදේශකයන් අවශ්‍යම වනවා. එහිදී සමාජ සංවර්ධන ආයතනය ක්‍රියාත්මක කරන මේ ඩිප්ලෝමාවන් ඉතා වැදගත්.තරගකාරී සමාජය තුළ අප ජීවත්වන විට අපගේ පැවැත්ම තිබිය යුත්තේ කෙසේද යන්න විමසීමේදී මනස ඉන් ප්‍රධාන තැන ගන්නවා. අපේ මනස පිළිබඳ අප මෙයට වඩා සිතිය යුතුයි. අද සමාජ ප්‍රශ්න වැඩිවෙමින් පවතින නිසා අප තව තවත් ඒවාට විසඳුම් සෙවිය යුතුයි.සමාජ ප්‍රශ්න හඳුනාගන්නට උපකරණ හෝ මිනුම්දඬු නියම කර නැහැ. සමාජ අත්දැකීම් තුළින්, මිනිසුන් සමඟ ඇසුරුකිරීමෙන් එය කළ හැකියි. ජාති ආගම් පක්ෂභේද අනුව කටයුතු කිරීමෙන් මිනිසාගේ ගැටලු හඳුනාගැනීමට අපහසු වනවා.යුද්ධය නිසා වසර 30ක් බැටකෑ ජනතාවගේ මනස සෑදීම එකවර කළ නොහැකියි. ඒ සඳහා අප අමාත්‍යාංශය විශේෂ වැඩ පිළිවෙළක් සකස් කර තිබෙනවා. තවත් විශේෂ පාඨමාලාවක් වන්නේ කාන්තාවන් දේශපාලන වශයෙන් සවිබල ගැන්වීමේ පාඨමාලාවයි. මේ පාඨමාලා හැදැරුවන් කාන්තාවන් දේශපාලනයට එන්නේ නෑ. ඔවුන් ඡන්දය ඉල්ලන්නට කැමැත්තක් නෑ. අපේ ජනගහනයෙන් 60% ඉක්මවූ ප්‍රතිශතය කාන්තාවන් වුවත් ඡන්දය ඉල්ලන කාන්තාවන් ජයග්‍රහණයට කාන්තාවන්වත් මනාප ලබාදෙන්නේ නැතිවීම කනගාටුයි.ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතායුද්ධය අවසන් වූ උතුරු නැගෙනහිර ප්‍රදේශවල ජනතාවගේ මනස හදන්නට ආගමික දර්ශනය පමණක් ප්‍රමාණවත් නැහැ. ඒ සඳහා සමාජ සේවා අමාත්‍යාංශය ක්‍රියාත්මක කරන උපදේශන වැඩපිළිවෙළ ඉතා ප්‍රයෝජනවත්.දේශපාලනය එදා පවුල් වටා බැඳි පැවැතුණා. එහෙමත් අවස්ථාවක තමයි දක්ෂතාවය, ජනප්‍රියත්වය මත දේශපාලන කරලියට කාන්තාවන් පැමිණියේ. දේශපාලනය පිළිබඳ සවිබල ගැන්වීමේ මෙම පාඨමාලා කාන්තාවන් හැදෑරුවද ඔවුන් මැතිවරණ සඳහා ඉදිරිපත් වීමට මැලිකමක් දක්වනවා. ඔවුන් තෝරාගත් දේශපාලන පක්ෂවලට කැප වී සේවය කළත් මැතිවරණයට තරග කරන්නේ නෑ.සමාජයේ මහපොළොවේ පය ගැසූ, දහඩිය ගඳ සුවඳ හඳුනන සමාජ වැඩකරුවා සමාජයටම ශක්තියක්. මුළු රටම මේ සමාජ වැඩ ඩිප්ලෝමාව පිළිබඳ දැනුවත් විය යුතුයි. නිදහස් අධ්‍යාපනය ලබාගත් ඇතැම් අය රටවෙනුවෙන් වැඩ නොකර හීනමානයෙන් වැජඹෙන්නන් පිරිසක් වී සිටින යුගයක සමාජ වැඩකරුවා එසේ නොවීමට සිතට ගත යුතුයි.ප්‍රධාන දේශනය පැවැත්වූ මහාචාර්ය රෝහණ ලක්ෂ්මන් පියදාස මහතාඅපට දැනෙන වඩාත් හිතකර යහපත් වැඩි වර්ධනය සංවර්ධනය ලෙස හැඳින්විය හැකියි. සියලු අත්හදා බැලීම් පර්යේෂණ, ගැටුම් යුද්ධ මෙන්ම න්‍යාය, සිද්ධාන්ත, සංකල්ප මධ්‍යයේ මිනිසාගේ සංවර්ධනය දිනෙන් දින අභියෝගයට ලක්වන ආකාරය නිතිපතා අසන්නට දකින්නට ලැබෙනවා.අද අපේ රටේ දුප්පත්කම, මන්දපෝෂණය, ලෙඩ රෝග, වසංගත හෙවත් සංවර්ධන ගැටලු මූලික ප්‍රස්තුත මාතෘකා දෙකෙන් ප්‍රධාන එකක් වූ ආනයනික ආහාර යටතේ ඇති ප්‍රධාන දෑ වන පාන්පිටි, පාන් අප සමාජයේ 16 වන සියවස තෙක් හඳුනාගෙන තිබුණේ නෑ. මත්පැන්, මත්ද්‍රව්‍ය ඒ හා බැඳුණ සංස්කෘතිය ශ්‍රී ලංකාවේ සංවර්ධන ගැටලුව මෙන්ම ඊට ලබා ගන්නා උත්තරත් සමග අද බැඳී පවතිනවා. මෙයින් පෙනී යන්නේ සංවර්ධනය හඳුන්වාදීම මගින් සංවර්ධන ගැටලු නිර්මාණය වී ඇති බවයි.දිනපතා ඕනෑම ප්‍රධාන පුවත්පතක මුල්පිටුව, රූපවාහිනි නාලිකාවක හෝ ගුවන් විදුලි නාලිකාවක ප්‍රධාන ප්‍රවෘත්ති වැඩසටහන් අන්තර්ගතය විශ්ලේෂණය කිරීම සෑම උදෑසනකම රාත්‍රියකම අපට තැතිගන්වන අපරාධ, මංපැහැරීම , වංචා , දුෂණ දේශපාලන කාරණා සමස්ත ප්‍රවෘත්ති තුළ 60% - 70%ක් නියෝජනය වනවා. මේවා අපට කම්පනය කිරීමට, තැති ගැන්වීමට ආතතිය ඇති කරවීමට බලපානවා.මේ අවස්ථාවට සමාජ සේවා අමාත්‍යාංශ ලේකම් එමිල්ඩා සුකුමාර්, සමාජ සංවර්ධන ආයතනයේ අධ්‍යක්ෂ ජනරාල් රිඩ්ලි ජයසිංහ, සමාජ ‍සංවර්ධන ආයතනයේ අධ්‍යක්ෂ කේ. එම්. වයි. කරුණාරත්න මහත්ම මහත්මීහු ප්‍රමුඛ ආරාධිතයන් රැසක් එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=r1406051</link>
    <topic>රඹුක්කන උදම්විට ටැම්පිට විහාර මන්දිරයේ සංවර්ධන වැඩ අවසන්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>පංච මහා වාදයන් අතරින් උදම්විට වාදය පැවැති රඹුක්කන උදම්විට ටැම්පිට විහාර මන්දිරයේ සංවර්ධන කටයුතු නිමවෙමින් පවතී.රුපියල් ලක්ෂ 14 කට ආසන්න මුදලක් වැය කරමින් ගරාවැටුණු ටැම්පිට විහාරය සංවර්ධනය කිරීමට සබරගමු පළාත් ප්‍රධාන ඇමැති මහීපාල හේරත් මහතා ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතාගේ ද විශේෂ අවධානය යොමුවීම නිසා උදම්විට ටැම්පිට විහාර මන්දිරයේ වැඩ අවසන් කිරීමට හැකි වූ බව විහාරාධිපති සැවැන්දර ගුණරතන හිමියෝ පැවැසූහ.මහනුවර යුගයට අයත් මේ ටැම්පිට විහාරය ඉතිහාසගත වන්නේ මිගෙට්ටුවත්තේ ගුණානන්ද හිමියන් සහ හුණුපොළ නිලමේ නැමැති ක්‍රිස්තියානි ගම් ප්‍රධානියකු අතර සිදුවූ සුප්‍රසිද්ධ විවාදය නිසාවෙනි.ටැම්පිට විහාර මන්දිරය ගරාවැටී කිසිවෙකුගේ අවධානයට හසු නොවී මීට වසර කීපයක් තිස්සේ සංවර්ධන යෝජනාවලට පමණක් සීමා වී තිබුණ අතර, “දිනමිණ” පුවත්පත මඟින් අවස්ථා කීපයකදීම පෙන්වා දීමත් සමඟ ජාතික උරුමයන් පිළිබඳ අමාත්‍යාංශය අවශ්‍ය ප්‍රතිපාදන වෙන්කරලීමට පියවර ගැනිණි.සබරගමුව පළාත් පුරාවිද්‍යා සහකාර අධ්‍යක්ෂ තිස්ස මදුරප්පෙරුම මහතාගේ උපදෙස් පරිදි පුරාවිද්‍යා දෙපාර්තමේන්තුවේ ජ්‍යෙෂ්ඨ කාර්මික නිලධාරි එස්. එම්. ඒ. කේ. සමරප්පෙරුම මහතාගේ අධීක්ෂණය ඇතිව සංරක්ෂණ කටයුතු සිදු ‍කැරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=r1406052</link>
    <topic>අත්තනගල්ලේ සතිපොළ පහක්දසලක්ෂ 199කින් නවීකරණය වෙයි</topic>
    <author>ජයවීර සුගතපාල අත්තනගල්ල විශේෂ</author>
    <content>පාරිභෝගිකයන්ගේ පහසුව සහ ස්වයං රැකියාලාභීනට අත්වැලක් වශයෙන් ආර්ථික සංවර්ධන අමාත්‍යාංශයේ ‘දිවිනැඟුම’ ය‍ටතේ අත්තනගල්ල ප්‍රාදේශීය ලේකම් කොට්ඨාසයේ සතිපොළ පහක් රු. දසලක්ෂ 199ක් වැයකර නවීකරණය කෙ‍රේ.ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත ක්‍රියාත්මක මේ නව වැඩසටහන යටතේ වේයන්ගොඩ, නිට්ටඹුව, තිහාරිය, ඌරාපොළ සහ රන් පොකුණුගම සතිපොළ මෙසේ නවීකරණය වන බව අත්තනගල්ල ප්‍රාදේශීය සභාවේ සභාපති ප්‍රියන්ත පුෂ්පකුමාර මහතා පවසයි.සනීපාරක්ෂක පහසුකම් මෙන්ම රථගාලවලින් ද මේ සතිපොළ සමන්විත වේ. නිට්ටඹුව සතිපොළ සඳහා රු. දසලක්ෂ 70ක් ද, වේයන්ගොඩ සතිපොළට රු. දසලක්ෂ 66ක් ද, තිහාරියට දසලක්ෂ 25ක් ද, ඌරාපොලට දසලක්ෂ 22ක් ද, රන්පොකුණුගමට දසලක්ෂ 16 ක් ද වැය කෙරේ.‘දිවි නැඟුම’ වැඩසටහන යටතේ ඒ ඒ ප්‍රදේශවල වගා කරන බහු වාර්ෂික භෝග අලෙවි කිරීම පිළිබඳව වැඩි අවධානය යොමු කිරීම මේ නව පොළ ව්‍යාපෘතියේ විශේෂත්වයකි. බස්නාහිර පළාත් මාර්ග සංවර්ධන අධිකාරියේ ගම්පහ විශේෂ ව්‍යාපෘති ඉංජිනේරු කාර්යාංශය මඟින් ඉදිකිරීම් කටයුතු සිදුකෙ‍රේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=r1406053</link>
    <topic>දිවුලපිටිය පානීය ජලයහිඟ වෙලා</topic>
    <author>දිවුලපිටිය විශේෂ</author>
    <content>දිවුලපිටිය ප්‍රාදේශීය ලේකම් කොට්ඨාසයේ මානිංගමුවේ අළුගොල්ල ගමේ ජල ළිඳ සහ අඹගහහේනේ ජල ළිඳ මේ වනවිට සිඳී ගොස් ඇති නිසා බලාපොරොත්තු වූ පිරිසට ප්‍රමාණවත් ලෙස ජලය නොලැබී යෑමේ අවදානමක් පවතී.මේ ළිං දෙකින් ජලය ලබාගත් ප්‍රදේශයේ පවුල් ප්‍රමාණය දෙදහසකට ආසන්නය.මා ඔය හරහා වේල්ලක් ඉදිකර මේ ළිං දෙකට ජලය ලබා දෙන ලෙස ජල හිඟයට පත් එම පවුල් රජයට පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=r1406054</link>
    <topic>කෑගල්ලේ පළාත් පාලන ආයතනවලටදම්වැල් කියත් බෙදා දෙයි</topic>
    <author>බුලත්කොහුපිටිය සමූහ ඩබ්ලිව්. රෝහණ</author>
    <content>කෑගල්ල දිස්ත්‍රික්කයේ මාවනැල්ල, වරකාපොළ, ගලිගමුව, බුලත්කොහුපිටිය, දෙහිඕවිට, අරණායක, රුවන්වැල්ල, කෑගල්ල නගර සභාව යන පළාත් පාලන ආයතන අට සහ කෑගල්ල පොලිස් ස්ථානය සඳහා හදිසි අවස්ථාවක දී ප්‍රයෝජන ගැනීමට දම්වැල් කියත් ලබාදීමේ වැඩසටහනක් පසුගිය දා කෑගල්ල දිස්ත්‍රික් ලේකම් කාර්යාලයේ දී පැවැත්විණි.මේ අවස්ථාවට ප්‍රධාන ආරාධිතයා ලෙස කෑගල්ල අතිරේක දිස්ත්‍රික් ලේකම් අබේවික්‍රම වනසූරිය මහතා සහභාගි විය. කෑගල්ල දිස්ත්‍රික් ආපදා කළමනාකරණ ඒකකයේ සහකාර අධ්‍යක්ෂ මහේද්‍ර ජගත්, කෑගල්ල දිස්ත්‍රික් කෘෂිකර්ම අධ්‍යක්ෂ අමල් අරුණප්‍රිය මහත්වරු ද මේ අවස්ථාවට සහභාගිවී සිටියහ. මෙහි දී ලබාදුන් එක් දම්වැල් කියතක වටිනාකම රුපියල් ලක්ෂයකට ආසන්න වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=r1406055</link>
    <topic>වීසා නැතිව සිටිනයිජීරියානු ජාතිකයාට ලක්ෂයක දඩයක්</topic>
    <author/>
    <content>වීසා නොමැතිව මෙරට රැඳී සිටී නයිජීරියානුවාට රුපියල් ලක්ෂයක දඩයක් සහ ලිහිල් වැඩ සහිත වසර 4ක සිර දඬුවමක් මහර මහේස්ත්‍රාත් දර්ශිකා විමලසිරි මෙනෙවිය විසින් නියම කරන ලදී.කොළඹ අපරාධ පරීක්ෂණ දෙපාර්තමේන්තුවට ලැබුණු තොරතුරක් මත අපරාධ පරීක්ෂණ දෙපාර්තමේන්තුවේ නිලධාරින් විසින් අත්අඩංගුවට ගෙන මහර මහේස්ත්‍රාත් අධිකරණයට ඉදිරිපත් කර තිබුණි.කොළඹ අපරාධ පරීක්ෂණ දෙපාර්තමේන්තුවේ උප පොලිස් පරීක්ෂක සුනිල් සරණපාල මහතා විසින් විත්තිකාර නයිජීරියානු ජාතිකයාට ‍එරෙහිව පැමිණිල්ල අධිකරණයට ඉදිරිපත් කරනු තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=r1406056</link>
    <topic>මොන්ටිසෝරි දියණියගේ කෑම එක මව ඔෆිස් අරන් ගිහින්</topic>
    <author>පොල්ගහවෙල සමූහඑල්. පී. තිලකරත්න</author>
    <content>තමන්ගේ දිවා ආහාර පාර්සලය වෙනුවට තම පෙරපාසල් යන දරුවාගේ ‘දිවා ආහාර පෙට්ටිය’ වැරදී කාර්යාලයට රැගෙන ආ මවක් පිළිබඳව රසවත් පුවතක් පසුගිය දිනකදී ‘ඇතුගල්පුරය ට’ ආසන්න ප්‍රදේශයකදී වාර්තා විය.වාර්තාවන අන්දමට සිද්ධිය මෙසේය.කමලාවතී මහත්මිය දරුවන් තිදෙනකුගේ මවකි. සැමියා ද ආරක්ෂක අංශයේ සේවයේ නියුතු වූ‍ෙවකි. වැඩිමහල් දරුවන් දෙදෙනා පාසල් යන අතර, කුඩා දියණිය පෙර පාසල් අධ්‍යාපනය ලබන්නීය. උදෑසන ස්වාමියා සමඟ වැඩිමහල් දරු දෙදෙනා පාසල් යන අතර, කමලාවතී මහත්මිය කාර්යාලයට තරමක් ආසන්නයේ ඇති පෙර පාසලට තම දරුවා ඇරලවා කාර්යාලයට පැමිණීම දෛනිකව සිදුකරයි.එදින තරමක් වැසි දිනයකි. කමලාවතී මහත්මිය සමඟ සිව්දෙනෙකු එකවර ආහාර ලබාගැනීම සිදු කරති. සියලුම දෙනා අහාර පාර්සල් ලිහා බෙදා හදා ගෙන ආහාර ගනිති.කමලාවතී මහත්මියගේ ආහාර පෙට්ටිය විවෘත කරලීය. පුදුමයකි.කැම පෙට්ටිය තුළ ඇත්තේ පාන්පෙති දෙකයි. තැම්බු බිත්තරයි. ඇඹුල් කෙහෙල් ගෙඩියයි. ඇයි ? කමලා අක්කේ අද සනීප නැති ද පොඩි කෑමක් ගෙනාවේ, යැයි යෙහෙළියන් වික්ෂිප්තව ඇසු විට ඇයට දෙලෝ රත් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=r1406057</link>
    <topic>කළුතර පාසල් රැසකටක්‍රීඩා ගුරුවරුන් ඕනෑ</topic>
    <author>කළුතර මධ්‍යම සමූහ</author>
    <content>බස්නාහිර පළාත් සභාව යටතේ පාලනය වන කළුතර දිස්ත්‍රික්කයේ පාසල් රැසක උග්‍ර ක්‍රීඩා ගුරු හිඟයක් පවතින බව කලාප අධ්‍යාපන අධ්‍යක්ෂවරු හා විදුහල්පතිවරු ප්‍රකාශ කරති. මතුගම අධ්‍යාපන කලාපයේ සේවය කරන ක්‍රීඩා ගුරුවරුන් 22 දෙනොගෙන් 12 දෙනෙකුම සේවය කරනුයේ මධ්‍යම රජය යටතේ පාලනය වන මතුගම ආනන්ද ශාස්ත්‍රාලය හා මතුගම සී.ඩබ්ලිව්.ඩබ්ලිව්. කන්නන්ගර යන ජාතික පාසල්වල බව ඔවුහු ප්‍රකාශ කරති.මතුගම අධ්‍යාපන කොට්ඨාසයේ පාසල් සඳහා ක්‍රීඩා ගුරුවරුන් 25 දෙනකු පමණ අවශ්‍ය වුවද දැනට සේවයේ නියුතුව සිටිනුයේ ක්‍රීඩා ගුරුවරුන්10 දෙනකු පමණක් බවද වාර්තාවේ. මතුගම අධ්‍යාපන කලාපයේ ඇතැම් දුෂ්කර පාසල් සඳහා වසර 10ක පමණ කාලයක සිට ක්‍රීඩා ගුරුවරුන් නොමැති බව එම විදුහල්පතිවරු ප්‍රකාශ කරති.මේ අතර පානදුර, හොරණ හා කළුතර යන අධ්‍යාපන කලාපවලද උග්‍ර ක්‍රීඩා ගුරු හිඟයක් පවතින බව අධ්‍යාපන නිලධාරීහු කියති. ක්‍රීඩා ගුරුවරුන් නොමැති ඇතැම් පාසල්වල සිසු සිසුවියන්ගේ ක්‍රීඩා කෞෂල්‍යයන් වැඩිදියුණු කරවීම සඳහා වෙනත් ගුරු මහත්ම මහත්මීන් තම පෞද්ගලික ධනයද වැය කරමින් කටයුතු කරන බව එම නිලධාරීන් කියා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=r1406058</link>
    <topic>පමුණුගම පාසල් සිසුනටලංගම බස් රථයක්</topic>
    <author>පමුණුගම සමූහ ඩී.එන්.බී. කිරිහෙට්ටි</author>
    <content>පමුණුගම ගොන්සාල්වෙස් පමුණුගම මහ විදුහල හා අනිකුත් විදුහල් වෙත යන පාසල් දරුවන් සඳහා ලංගම බස් රථයක් මීගමුව ඩිපෝවේ සිට පමුණුගම බෝපිටිය මහ විද්‍යාලය දක්වා ලබා දී ඇත.පිටිපන, තලාහේන, දුන්ගාල්පිටිය, කැපුන්ගොඩ, පමුණුගම ප්‍රදේශවල පාසල් දරුවන්ට මෙයින් මහත් සෙතක් සැලසේ. උදේ 6.30ට මීගමුවෙන් ගමන් ආරම්භකර පස්වරු 1.30ට ආපසු යාමට කටයුතු යොදා ඇත.මෙයට පුරෝගාමීව කටයුතු කළේ ධීවර කටයුතු පිළිබඳ නියෝජ්‍ය ඇමැති සරත් කුමාර ගුණරත්න මහතාය. බස්රථය විවෘතකළ නියෝජ්‍ය ඇමැතිතුමා, පමුණුගම මහ විදුහලේ නියෝජ්‍ය විදුහල්පතිතුමා හා අනිකුත් නිලධාරීන් මෙහි සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=r1406059</link>
    <topic>අත්තනගල්ල කසළ ප්‍රතිචක්‍රීයකරණයට</topic>
    <author>අත්තනගල්ල විශේෂජයවීර සුගතපාල</author>
    <content>කසළ වර්ගීකරණය කර එකතුකිරීමේ නව වැඩපිළිවෙළක් අත්තනගල්ල ප්‍රාදේශීය සභාව විසින් ආරම්භ කර ඇත.මධ්‍යම පරිසර අධිකාරිය මගින් හඳුන්වාදී ඇති 3R ක්‍රමෝපායට අනුකූලව එනම්, අපද්‍රව්‍ය ජනනය වන ප්‍රමාණය අඩු කිරීම එකම භාණ්ඩය නැවත ප්‍රයෝජනයට ගැනීම සහ ප්‍රතිචක්‍රීයකරණය කොටනැවත ප්‍රයෝජනයට ගැනීම යන ක්‍රම අනුව කසළ වර්ගීකරණයට අවශ්‍ය පහසුකම් සැපයේ.වර්ගීකරණය කරන අපද්‍රව්‍යවලින් ප්‍රතිචක්‍රීකරණය කළ හැකි අපද්‍රව්‍ය තෝරාගෙන ප්‍රතිචක්‍රීයකරණ මධ්‍යස්ථානය වෙත යොමු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=s1406051</link>
    <topic>ජගත් බැඩ්මින්ටන් තරගාවලියකොළඹ දී සාර්ථකව ඇරැඹේ</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ ආරම්භ වූ ශ්‍රී ලංකා විවෘත අන්තර්ජාතික බැඩ්මින්ටන් තරගාවලියේ ඊයේ පළමු දිනයේ තරග 56කට ක්‍රීඩක ක්‍රීඩිකාවන් 112ක් තරග බිමට පිවිසියහ.රටවල් 18ක ක්‍රීඩක ක්‍රීඩිකාවන් 190ක සහභාගිත්වයෙන් දින තුනක් පුරා පැවැත්වෙන මේ තරගාවලිය ශ්‍රී ලංකා ක්‍රීඩා ඉතිහාසයේ දැවැන්තම අන්තර්ජාතික බැඩ්මින්ටන් ශූරතාවලිය ලෙස ද සැලකේ.ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් ත්‍රිවිධ හමුදා නැටුම් ගැයුම් මැද ආරම්භ වූ මේ අන්තර්ජාතික බැඩ්මින්ටන් තරගාවලියට ලොව මුල් පෙළේ ක්‍රීඩක ක්‍රීඩිකාවන් සහභාගී වී සිටිති. ‍ලෝක බැඩ්මින්ටන් සම්මේලනය අනුමත කළ මුල් පෙළේ ශ්‍රේණිගත කිරීමේ තරගාවලියක් බැවින් ‍මේ තරගාවලිය වඩාත් උණුසුම් ස්වරූපයක් ගෙන ඇත.ඊයේ පළමු දිනයේ දී ශ්‍රී ලංකා ක්‍රීඩක ක්‍රීඩිකාවන් කිහිපදෙනකුම ජය අත්කර ගැනීමට සමත්වූහ.පිරිමි ඒකල තරගයක දී ඉරන්ත කුකුලගේ 11-21, 21-15 හා 21-10ක් ලෙස තායිලන්තයේ කොරාවි විකුම් පරාජය කළ අතර කාන්තා ඒකල තරගයකදී ඕෂධී කුරුප්පු 21-15ක් හා 21-18ක් ලෙස මැකාවෝ ක්‍රීඩිකා ටෙන් ලොක්ලූ පරාජයට පත් කළාය.කාන්තා ඒකල තරගයක දී බුත්මි හෂිනි ගල්ගමගේ 21-13, 19-21 ක් හා 21-8ක් ලෙස මැකාවෝ රාජ්‍යයේම සොක් මෙන් වොන් ක්‍රීඩිකාව පරාජයට පත් කළාය.පිරිමි ඒකල තරගයකදී චාමික දිනූෂ කරුණාරත්න 19-21, 21-14ක් හා 21-18ක් ලෙස තායිලන්තයේ ටජ්රා‍පොල් නිපුර්මාන් ද, තවත් පිරිමි ඒකල තරගයකදී ප්‍රමෝද්‍ය රණවීර 21-7, 21-12ක් ලෙස ඔස්ට්‍රියාවේ ඇලෙක්සැන්ඩර් සර්වෝ ද පරාජය කළහ.කාන්තා ඒකල තරගයක දී තිළිණි ප්‍රමුදිකා හේන්දහේවා 21-13ක් හා 21-12ක් ලෙස ශ්‍රී ලංකාවේම බුත්මි අසිනි පරාජය කළාය. පිරිමි ඒකල තරගයක දී හර්ෂ පෙරේරා හා උමේෂ් ප්‍රනාන්දු මැලේසියාවේ හා තායිලන්තයේ ක්‍රීඩකයන් දෙදෙනකු පරාජයට පත් ක‍ළහ.පළමු දිනයේ කාන්තා ඒකල තරගයක දී හිටපු ජාතික ශූරියක වන රේණු චන්ද්‍රිකා ලකුණු 11-3ක් ව තිබියදී ආබාධයකට ලක්ව පිටියෙන් ඉවතට ගිය අතර තායිලන්තයේ කාන්වෙනි ගුසිනෝ වූන් ජය හිමිකර ගත්තාය.ඊයේ තරගවලදී අංජන මධුසංඛ, මධුෂ ද සිල්වා, ඉල්මි වරංගනා චරිත ප්‍රනාන්දු, කවින්දි බිනරි, රුවිනි චතුරිකා හා නදීෂා ගයන්ති පරාජයට පත්වූහ.තරගාවලියේ දෙවැනි දිනය වන අද ඔලිම්පික් ක්‍රීඩක නිලූක කරුණාරත්න තරග බිමට පිවිසීම කාගෙත් අවධානයට ලක්වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=s1406052</link>
    <topic>වසර 7කට පසුව ශ්‍රී ලංකාවට එංගලන්තයේ දී එක්දින තරගාවලි ජයක්</topic>
    <author/>
    <content>එංගලන්තය සමග එජ්බැස්ටන් හී පෙරේදා පැවැති තීරණාත්මක අවසන් එක්දින තරගය කඩුලු 6කින් ජය ගත් ශ්‍රී ලංකාව තරග 5කින් සමන්විත තරගාවලිය 3-2කින් ජයගැනීමට සමත්විය. එංගලන්ත භූමියේ දී ශ්‍රී ලංකාව එක්දින තරගාවලියක ජය හිමිකරගනු ලැබුවේ වසර 7කට පසුවය. ඊට පෙර 2006දී මහේල ජයවර්ධනගේ නායකත්වයෙන් යුත් ශ්‍රී ලංකා පිල තරග 5-0කින් එංගලන්තය පරාජය කළේය.කාසියේ වාසිය දිනූ එංගලන්ත පිලේ නායක ඇලෙස්ටෙයාර් කුක් පන්දුවට පහරදීමට තීරණය කළ අතර එංගලන්ත නායකයාගේ තීරණය අභියෝගයකට ලක් කරමින් ලකුණු 219ක් වැනි අඩු ලකුණු සංඛ්‍යාවකට එංගලන්ත පිල දවාලීමට ලසිත් මාලිංග ප්‍රමුඛ ශ්‍රී ලංකා පන්දු යවන්නන් සමත්වූහ.එංගලන්ත ඉනිමේ වැඩිම ලකුණු සංඛ්‍යාව ලෙස ලකුණු 56ක් රැස් කළ නායක කුක් ලකුණු 37ක් ලැබූ ඉයන් බෙල් සමග එක්ව පළමු කඩුල්ලට ගොඩ නැගූ ලකුණු 76ක සම්බන්ධතාව හැරුණුවිට ප්‍රතිවාදීන්ට ඉහළ සම්බන්ධතා ගොඩ නැගීමට ශ්‍රී ලංකා පිලේ පන්දු යවන්නන් ඉඩ දුන්නේ නැත.විශිෂ්ට පන්දු යැවීමක නිරතවූ ලසිත් මාලිංග කඩුලු 3ක් බිඳ දැමූවේය. අජන්ත මෙන්ඩිස් කඩුලු 2ක් දවාලීය. එංගලන්ත පිල ඕවර 48.1කදී ලකුණු 219කට දැවී ගිය අතර ශ්‍රී ලංකාව ඕවර 48.2කදී කඩුලු 4ක් පමණක් බිඳ වැටීමෙන් අනතුරුව එම ඉලක්කය සපුරා ගැනීමට සමත්විය.ශ්‍රී ලංකා ඉනිම ආරම්භ කළ තිලකරත්න ඩිල්ෂාන් හා කුසල් ජනිත් පෙරේරා පළමු කඩුල්ලට ලකුණු 55ක සම්බන්ධතාවක් ගොඩනැගූහ. ඩිල්ෂාන් ලකුණු 28කටත්, කුසල් ජනිත් ලකුණු 19කටත් දැවී ගිය අතර කුමාර් සංගක්කාරට ලබා ගත හැකිවූයේ ලකුණු 2ක් පමණි.එහෙත් ලකුණු 62කට කඩුලු 3ක් බිඳ වැටී තිබූ මොහොතේ මහේල ජයවර්ධන හා එක්වූ උපනායක ළහිරු තිරිමාන්න සිවුවැනි කඩුල්ලට ලකුණු 98ක සම්බන්ධතාවක් ගොඩනැගීමට සමත්විය. එක්දින තරගාවලියේ පළමුවරට ලකුණු අතරට පිවිසි මහේල ලකුණු 53ක් ද, තිරිමාන්න නොදැවී ලකුණු 60ක් ද රැස් කරමින් ශ්‍රී ලංකා පිල ජයග්‍රහණය කරා මෙහෙයවූහ.මුලු ලකුණු 160දී මහේල දැවීයාමෙන් පසු පිටියට පිවිසි නායක මැතිව්ස් නොදැවී ලකුණු 42ක් ලබා ගනිමින් ශ්‍රී ලංකාවේ ජයග්‍රහණය සටහන් කළේය.තරගයේ වීරයා සම්මානය ළහිරු තිරිමාන්නට හිමිවූ අතර තරගාවලියේ වීරයා ලෙස ලසිත් මාලිංග සම්මාන දිනුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=s1406053</link>
    <topic>එංගලන්තය අන්දමන්ද කළසචිත්‍ර‍ගේ ‘මන්කාඩිං’ මෙහෙයුම</topic>
    <author>- වර්නන් ගුණසේකර</author>
    <content>සචිත්‍ර සේනානායක නමැති ශ්‍රී ලංකා පිට දඟ පන්දු යවන්නා අද එංගලන්තයේ කාගෙත් අවධානයට ලක්වූ ක්‍රිකට් ක්‍රීඩකයා බවට පත්ව සිටී.ඒ, කාරණා දෙකක් නිසාවෙනි. පළමුවැන්න නම් ඔහුගේ දඟ පන්දු යැවීම සැකසහිත බවට තීන්දු කර තිබීමයි. දෙවැන්න වනුයේ ඔහුගෙන් ප්‍රදර්ශනය වූ ‘මන්කාඩිං’ සිද්ධියයි.එංගලන්තයට එරෙහිව ලන්ඩනයේ ලෝඩ්ස් ක්‍රීඩාංගණයේදී ශ්‍රී ලංකාව ලකුණු හතක තියුණු ජයක් වාර්තා කළ සිවුවැනි එක්දින තරගයේ සේනානායක යැවූ පන්දු කිහිපයක් සැකසහිත බවට ජගත් ක්‍රිකට් කවුන්සලය විසින් ශ්‍රී ලංකා ක්‍රිකට් ආයතනයට දැනුම් දුන්නේය.අනතුරුව බර්මිංහැම් නුවර එජ්බැස්ටන් ක්‍රීඩාංගණයේදී එංගලන්තය කඩුලු හයකින් පරදවමින් ශ්‍රී ලංකාව තරග 3–2කින් ජාත්‍යන්තර එක්දින ක්‍රිකට් තරගමාලාව ජය ගත් පස්වැනි තරගයේ සේනානායකගේ ‘මන්කාඩිං’ රංගනය නිසා ඔහු වඩාත්ම කතාබහට ලක්ව සිටින ක්‍රීඩකයා බවට පත්විය. ‘මන්කාඩිං’ යනු පන්දු යවන්නාගේ අන්තයේ සිටින පිතිකරුවා පන්දුව යැවීමට පෙර සිය සීමාවෙන් පිටට පැමිණ සිටියදී කඩුල්ල බිඳ දමා ඔහු දවාලීමය.1947–48 වකවානුවේ ඉන්දියා කණ්ඩායම ඔස්ට්‍රේලියාවේ කළ තරග සංචාරයේ දෙවැනි ටෙස්ට් තරගයේදී ඉන්දියා ක්‍රීඩක විනූ මන්කාඩ් විසින් බිල් බ්‍රවුන් පිතිකරුවා මේ අයුරින් දවාලීම නිසා මතභේදයක් උද්ගත විණි. පන්දු යැවීම සඳහා දිව එමින් සිටින අතරවාරයේ ඔහුගේ අන්තයේ සිටි පිතිකරුවා ඔහුගේ සීමාවෙන් ඉදිරියට පැමිණ සිටියදී මන්කාඩ් කඩුල්ල බිඳ දමමින් ඔහු දුවද්දී දැවී යාමකට ලක් කළේය.ඒ සංචාරයේ කළින්ද මන්කාඩ් මෙවැනි ක්‍රියාවක නිරත වූවද මාධ්‍යවේදීන්ගේ කෝපයට ඔහු ලක්වූයේ මේ දෙවැනි සිද්ධියෙනි. එතැන් පටන් මෙවැනි ආකාරයේ දවාලීමක් හඳුන්වනු ලැබුවේ ‘මන්කාඩිං’ යනුවෙනි.පෙරේදා පැවැති තීරණාත්මක තරගයේ එංගලන්ත ඉනිමේ 42 වැනි ඕවරයේදී දෙවතාවක්ම කඩුල්ල වෙත පැමිණ පන්දු යැවීම නතර කළ සේනානායක, පන්දුව යවන තෙක් සීමාවෙන් පිටතට නොයන ලෙසට එම අවස්ථාවේ කඩුල්ලේ සිටි ජොස් බට්ලර් හා ක්‍රිස් ජෝඩන් යන පිතිකරුවන් දෙදෙනාටම අවවාද කළේය.සේනානායක ඔහුගේ ඊළඟ ඕවරයේදී (ඉනිමේ 44 වැනි ඕවරය) වතාවක් බට්ලර් ට අවවාද කර දෙවැනි වතාවේදීද බට්ලර් සීමාවෙන් පිටව සිටියදී හෙමිහිට කඩුල්ල බිඳ දැමුවේය. ඒ වන විට බට්ලර් ඔහුගේ සීමාවේ සිට යාරයක් පමණ ඉදිරියට ගොස් සිටියේය.දැවී යාම ප්‍රකාශ කිරීමට පෙර තරග විනිසුරුවන් ශ්‍රී ලංකා නායක ඇන්ජලෝ මැතිව්ස්ගෙන් ඒ ගැන විමසූ විට මැතිව්ස්ද දැවී යාම ප්‍රකාශ කරන ලෙසට අනුමත කළේය. ඒ අනුව මෙවැනි දවාගැනීමක් 1992 වසරෙන් පසුව ප්‍රථම වතාවට ජාත්‍යන්තර ක්‍රිකට් වාර්තා පොතට එක්විය.දකුණු අප්‍රිකාව හා ඉන්දියාව අතර පැවැති ජාත්‍යන්තර එක්දින ක්‍රිකට් තරගයේදී කපිල් දේව් මේ අයුරින්ම පීටර් කර්ස්ටන්ගේ ඉනිම අවසන් කළේය.සචිත්‍ර සේනානායක කළ දේ හරි බව ජාත්‍යන්තර ක්‍රිකට් පිටියේ අත්දැකීම් බහුල ශ්‍රී ලංකා ජ්‍යෙෂ්ඨ පිතිකරු මහේල ජයවර්ධන කියා සිටියේය. ඔහු එසේ කියා සිටියේ එංගලන්ත නායක ඇලස්ටෙයාර් කුක් විසින් සේනානායකගේ ක්‍රියාව පහත් කොට සලකා කරන ලද ප්‍රකාශයට පිළිතුරක් ලෙසිණි.ජොස් බට්ලර් දුවද්දී දවා ගැනීම හැර වෙනත් විකල්පයක් ශ්‍රී ලංකා කණ්ඩායමට නොතිබූ බව ජයවර්ධන කියා සිටියේය. ‘මන්කාඩිං’ සිද්ධියට පෙර ශ්‍රී ලංකාව දෙවතාවක්ම බට්ලර්ට අනතුරු ඇඟවූ බවත් ඔහු කළින්ම ඔහුගේ සීමාවෙන් පිටව ඉදිරියට ඒමෙන් අසාධාරණ වාසියක් ලබා ගන්නා බවට හැඟී ගිය බවත් ජයවර්ධන ප්‍රකාශ කළේය.“අපි ඔහුට සාධාරණ අවස්ථාවක් ලබා දුන්නා. දෙපාරක්ම. බට්ලර් වුවමනාවට වඩා වැඩියෙන් සීමාවෙන් ඉදිරියට යන බව පළමු අනතුරු ඇඟවීමට පෙර අපි තරග විනිසුරුවන්ට දන්වා සිටියා. ඊට පස්සෙත් අපි එයාට අවවාද කළා. අපට මෙසේ ඔහුව දවාගන්න සිදුවුණා. මොකද, ඔහු නැවත නැවතත් ඒ දෙය කළ නිසායි.”“ලෝඩ්ස් තරගයෙන් පසුව (සිවුවැනි තරගය) අපි අපේ ක්‍රීඩාව විශ්ලේෂනය කළා. අන්තිම ඕවර දොළහේදී ඔවුන් (එංගලන්තය) ලකුණු දෙකේ ඒවා විසි දෙකක් ලබා ගත්තා.රවි බොපාරා හා බට්ලර් කඩුලු අතර දිවුවේ පිස්සුවෙන් වගෙයි. ඒ බොහෝ අවස්ථාවල ඔවුන් දිවීම ආරම්භ කළේ නිත්‍යානුකූල නොවන විදියටයි. පෙරේදා තරගයේදී අපට සාධාරණ අවස්ථාවක් ලැබෙන බව සහතික කර ගන්න අපට ඕන වුනා. අපි ඔවුන්ටත් තරග විනිසුරුවන්ටත් අනතුරු ඇඟෙව්වා. නමුත් ඔවුන් අපට ඇහුම්කන් දුන්නේ නැහැ. ඒ නිසා හරි පියවර ගන්න අපට සිදුවුණා.”“අපි හැම විටම උත්සාහ කරන්නේ නිවැරදි ජීවගුණයෙන් ක්‍රීඩා කිරීමටයි. නමුත් අනෙක් කණ්ඩායම ඒ විදියට නොකර නීතියට පටහැනිව ක්‍රීඩා කරද්දී, අවාසනාවකට, නීතිය අපේ අතට ගන්න අපට සිදුවෙනවා. බට්ලර්ට අවස්ථා කිහිපයක්ම ලබා දුන්නා. එය සාධාරණ ඇතියි කියලයි මම හිතන්නේ. අපි සියළු දෙනාම ක්‍රීඩා කළ යුත්තේ නීතියට යටත්වයි.” යනුවෙන් මහේල ජයවර්ධන ප්‍රශ්න කරයි.විනූ මන්කාඩ්ගේ ක්‍රියාව අනුමත කළ සැලකියයුතු පුද්ගලයෙකුව සිටියේ ලොව ශ්‍රේෂ්ඨ පිතිකරු සර් ඩොන් බ්‍රැඩ්මන් ය. බ්‍රැඩ්මන් ඔහුගේ ස්වයංචරිතාපදානයේ මෙසේ සටහන් කර තිබේ.“මන්කාඩ්ගේ ක්‍රීඩාශීලීභාවය ගැන ප්‍රශ්න කළේ ඇයිද කියා මට නම් හිතාගන්නම බැහැ. පන්දුව යවා අවසන් වන තෙක් පන්දුවට පහර නොදෙන පිතිකරු ඔහුගේ සීමාවේ සිටිය යුතු බවට ක්‍රිකට් නීතිවල ඉතාමත් පැහැදිළිව කියා තිබෙනවා. කළින්ම සීමාවෙන් පිටව ඉදිරියට පැමිණීමෙන් පන්දුවට පහර නොදෙන පිතිකරුවා පැහැදිළිවම අසාධාරණ වාසියක් අත්කර ගන්නවා.”.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=f1406051</link>
    <topic>ආර්ථිකයේ ප්‍රගති වාර්තාව</topic>
    <author>රාමන්</author>
    <content>රටේ ආර්ථිකය සම්බන්ධයෙන් පසුගිය සමයේ සමහර අයගෙන් අපට අසන්නට ලැබුනේ එතරම් සතුටුදායක කතා නොවෙයි. එහෙත් 2005න් පසු යුගයේ මේ රටේ ආර්ථික සංවර්ධනයක් සිදු වී නැතැයි පැවසීමට සමාන්‍යයයෙන් විපක්ෂයේ කෙනෙකුවත් සූදානම් නැහැ.”සංවර්ධනයක් නම් වෙලා තිබෙනව තමයි”ඔවුන් සඳහන් කරන්නේ එහෙමයි.විශේෂයෙන්ම යටිතල පහසුකම් සංවර්ධනය පැත්තෙන් මෙතරම් සුවිශේෂ වූ යුගයක් මෑත ඉතිහාසයේ අපට දක්නට ලැබෙන්නේ නැති තරම්. විදුලිය, ජලය, මහාමාර්ග විදුලි සංදේශ වරාය ආදී ක්ෂේත්‍රවල දක්නට ලැබෙන දියුණුව කැපී පෙනෙනවා.පැය 24 පුරාම විදුලිය සපයන එකම දකුණු ආසියානු රට ශ්‍රී ලංකාව බවයි සඳහන් ‍වෙන්නේ. එය හරියට ඉන්දියාවේ ගුජරාට් ප්‍රන්තය වගෙයි. ගුජරාට් ප්‍රාන්තය පසුගිය 12 වසර පුරාම පාලනය කළේ වත්මන් ඉන්දියානු අගමැති නරේන්ද්‍ර මෝදියි.පසුගිය මහා මැතිවරණයේ දී මෝදි ඉන්දියාවේ රාජ්‍ය බලය ඉල්ලා සිටියේ ”ඉන්දියාවට ගුජරාටි මොඩලය” ලබා දෙන බව කියලයි. එරට මාධ්‍ය වාර්තා කර තිබුණේ එහෙමයි. එහිදී පැය 24 පුරාම විදුලිය ලබා දීම ”ගුජරාටි මොඩලයේ” විශේෂත්වයක් වී තිබුණා.එහෙත් අපේ රටේ විදුලිය පමණක් නොව සමස්ත යටිතල පහසුකම් ක්ෂේත්‍රයම නව වෙනසකට භාජනය වී තිබෙන බව යථාර්ථවාදී ව බලන ඕනෑම කෙනෙකුට පැහැදිලි වන සත්‍යයක්.ඉන් විදුලිය මෙන්ම කෙටිකලක් තුළ ඕනෑම ප්‍රධාන පළාතකට යැ හැකි මට්ටමේ මාර්ග සංවර්ධනය සුවිශේෂයි. එය රාජ්‍ය ආයෝජනවලට මෙන්ම පෞද්ගලික අංශයේ ආයෝජනවල දී මූලික පහසුකම් සැපිරීමක් ලෙසයි සැලකෙන්නේ.මෙසේ යටිතල පහසුකම් මුල් කර ගෙන ඇරඹි සංවර්ධන ක්‍රියාදාමය නිසා නිදහසින් පසු ඉහළ ආර්ථික සංවර්ධන වේගයක් වසර ගණනාවක් තිස්සේ නොකඩවා පවත්වාගෙන යෑමට හැකි වීම මෙහිදී දක්නට ලැබෙන තවත් විශේෂත්වයක්.එය පසුගිය සමයේ 8% ඉක්මවා ගිය අවස්ථා දෙකක් හා 7% ඉක්මවා ගිය අවස්ථා ගණනාවකින් සමන්විතයි. 2013 වසරේ අපේ ආර්ථික සංවර්ධන වේගය වාර්තාවන්නේ 7.3%ක් ලෙස. ජාත්‍යයන්තර මට්ටමින් ගත් කළ එය දෙවැනි වන්නේ චීනයට පමණයි.ඊට හේතුව පසුගිය වසරේ ඉහළ ආර්ථික වර්ධනයක් වාර්තා කළේ චීනයයි. චීනය ළඟට ශ්‍රී ලංකාවයි. ඉන්දියාවේ වර්ධනය ද 2013 දී 5.5% දක්වා අඩු වුණා. පසුගිය ඉන්දියානු මැතිවරණ ප්‍රතිඵලයට ද මෙම පසුබෑම බලපෑ බවයි ආර්ථික ක්ෂේත්‍රයට සම්බන්ධ විද්වතුන් සඳහන් කරන්නේ.ශ්‍රී ලංකාවේ ඒක පුද්ගල ආදායම ලෙස ඩොලර් 4000ක ඉලක්කය සම්පූර්ණ කිරීමට සැලසුම් කර තිබුණේ 2015 වසරේ දී යි. එහෙත් මහ බැංකු අධිපතිවරයා සඳහන් කළේ ඊට ප්‍රථම එම ඉලක්කය ළඟාකර ගැනීමට හැකි වී තිබෙන බවයි.එහෙත් මේ සියලූ තත්ත්වයන් යටතේ වුව ද පසුගිය සමයේ සමහරු සඳහන් කළේ ශ්‍රී ලංකාවේ ආර්ථිකය අවදානම් සහගත තැනක පවතින බවයි. එවන් මතවාදයන්ට දේශපාලනය මුසු කර ආණ්ඩුවට එරෙහිව විවේචන එල්ල කිරීමට විපක්ෂයට හැකියාව ලැබුණා.මෙවන් මතවාදයන්ට සාර්ථික පිළිතුරක් සැපයීමට පසුගිය දා ජනාධිපතිවරයා අතට පත් කළ මුදල් අමාත්‍යාංශයේ 2013 වාර්ෂික වාර්තාව සමන් වී තිබෙනවා. ලෝක ආර්ථික අවපාතයන් නිසා ඇති වූ පසුබැසීම් අබියස අප ගනු ලැබු ප්‍රතිපත්තිමය ක්‍රියාදාමයන් ශ්‍රී ලංකාව අඩු අවදානම් ආර්ථිකයක් සහිත රටක් බවට පත්ව තිබේ යැයි එහි පැහැදිලිව සඳහන් වී තිබෙනවා. එසේ නම් අවදානම ඇති වී තිබෙන්නේ ඇයි ? එය රටේ ආර්ථිකය මෙහෙය වීමෙ වරදක් නිසා සිදු වූවක් ද නැත.එය ලෝක ආර්ථික අවපාතයන් නිසා සිදු වුවක්. උද්ධමනය අඩු වීම, ආනයනය පාලනය, විදේශ සංචිත වර්ධනය, විදේශ ස්ථාවර මට්ටමක තබා ගැනීමට හැකි වීම වැනි කාරණා මීට හේතු වී තිබෙනවා.මීට අදාල ආර්ථිකමය තාක්ෂණික කාරණා හා ඊට අදාළ වචන අපට අපැහැදලි විය හැකියි. එහෙත් මුදල් අමාත්‍යාංශය හා ශ්‍රී ලංකා මහ බැංකුව සැලසුම් සහගතව ගත් යම් යම් ක්‍රීයාමාර්ග ලෝක ආර්ථික අවපාතයක් හමුවේ වුව ද අපේ ආර්ථික සුරක්ෂිතාවයට හේතු වී තිබෙන බව පැහැදිලියි. පසුගිය වසරේ 7.3% වර්ධනය මෙහි සමස්ත ප්‍රතිඵලය බව අමුතුවෙන් කිවයුතු නැහැ. මේ නිසා මුදල් අමාත්‍යාංශයේ වාර්ෂික වාර්තාව ආණ්ඩුවට එරෙහිව ආර්ථික පැත්තෙන් එල්ල කරනු ලබන විවේචනයන්ට එකවර ලබාදුන් සාර්ථික පිළිතුරක්.විශේෂයෙන් ම ආර්ථික වශයෙන්. අපට හුදකලා ගමනක් නැහැසමහර අයට එවන් ස්වයංආර්ථික සංවර්ධන ගමනක් ගැන සංකල්පීය මතවාද ඉදිරිපත් කළ හැකියි.සමහරු යටත් විජිත යුගයට පෙර පැවැති අපට ආවේණික වූ ස්වයං පෝෂිත ආර්ථිකයක් ගැන කතා කරනවා. ඒ යුගයට යෑමට නොහැකි මන්දෑයි ප්‍රශ්න කරනවා. ඊට ආවේණික දේශපාලන මතවාද වලින් ද අපේ රටේ අඩුවක් නැහැ. එහෙත් මෙවන් ගෝලීය සංදර්භයක් තුළ අපට දුපතකට කොටු වූ ස්වයං ආර්ථික ගමනක් නැහැ. එහෙත් අත්‍යාවශ්‍ය ආහාර වෙනත් නිෂ්පාදන සම්බන්ධයෙන් යම් දුරකට හෝ ස්වයං පෝෂිත වීමේ අවශ්‍යතාවය ස්වාධීන රටක් වශයෙන් අපට බැහැර කළ නොහැකියි.දේශීය වශයෙන් මෙරට නිෂ්පාදනය කළ හැකි හැම දෙයක් ම වාගේ යම් මට්ටමකින් හෝ නිෂ්පාදනය කළ යුතු බවට විවාදයක් නැහැ. එහෙත් එහි නිෂ්පාදන වියදමේ ප්‍රශ්නයට දුප්පතුන් ගොදුරු වන්නේ නම් ඒ සම්බන්ධයෙන් ක්‍රියා මාර්ගයක් ගත යුතු වෙනවා. බිබිලේ අපේ දෙඩම් කියා. ‘දෙඩම් ගෙඩියක්’ රු. 50/=ක ගන්න දුප්පතෙකුට හැකියාවක් තිබේ ද යන්න තෝරා බේරා ගත යුතු වෙනවා.සංවර්ධනය වන්නා වූ රටක් ලෙස දියුණු තාක්ෂණය හා විදේශ විනිමය සොයා ගැනීම අත්‍යවශ්‍ය කරුණක්. ඒ සඳහා අප ගෝලීය ආර්ථිකය හා සම්බන්ධ විය යුතුයි. මේ වන විටත් තෙල් කඳුලක් නොමැති අප වැනි රටවලට බලශක්තිය සොයා ගැනීමට සිදු වන්නේ ජාත්‍යන්තරයෙන්. නැතිනම් ලෝක වෙළෙඳ පොළෙන්. ඒ සඳහා අපට විදේශ විනිමය අත්‍යවශයි. විදේශ විනිමය සොයා ගැනීමේ දී බෙහෙවින් ම ශ්‍රී ලංකාව පුරුදු වී සිටින්නේ සම්ප්‍රදායයිකව යුරෝපා වෙළෙඳ පොළින් යැපීමට.විශේෂයෙන් ම යුරෝපා ආර්ථිකයේ බිඳ වැටීමක් සිදු වුවහොත් එහි පලවිපාකවලට මුහුණදීමට අපට ද සිදු වෙනවා. එහි ප්‍රබලත්වය අඩු කර ගැනීමට හැකි වුව ද සම්පුර්ණ බලපෑමෙන් මිදෙන්න බැහැ. මුදල් අමාත්‍යායාංශයේ වාර්ෂික වාර්තාව අපට විස්තර කර දෙන්නේ පසුගිය සමයේ ශ්‍රී ලංකාව නිසි පියවර ඔස්සේ මෙම අභියෝගය ජය ගැනීමට කටයුතු කර තිබෙන ආකාරයි.එසේ ම මේ සියල්ලම සිදු වන්නේ රටට දැවැන්ත සහනාධාර පැකේජයක් ද ලබා දෙමින්. මේතරම් සහනාධාර තොගයක් එකවර රජයක් මඟින් මුදාහරින ලද යුගයක් මෑත ඉතිහාසයේ දක්නට ලැබෙන්නේ නැහැ. එහි සමස්ත වටිනාකම රු. බිලියන 200කට වැඩියි. පොහොර සහනාධාරය සඳහා පමණක් මින් බිලියන 40ක් පමණ වැය වෙනවා.මෙම පරිවර්තනීය ආර්ථික සංවර්ධන ගමනින් වෙහෙසකට පත්වන හා පිටුපසට තල්ලූ වන පිරිසට නැගී සිටීමට විවිධ සහනාධාර ත්‍රමවේදයන් වැදගත්. විශේෂයෙන් ම වී ගොවිතැනින් ගොවි ජනතාව ලාභාංශ ලෙස. නිෂ්පාදන වියදමට වඩා වැඩියෙන් මුදල් අතට ලැබෙන්නේ පොහොර සහනාධාරය. වාරිමාර්ග සංවර්ධනය, හා වී සහතික මිලට වී මිල දී ගැනීම නිසාය. මෙය එක් උදාහරණයක් පමණයි. තේ මිල ගත්තක් සත්‍යය එයමයි.මේ අතර විදේශ විනිමය සොයා ගැනීම උදෙසා කරනු ලබන භාණ්ඩ අපනයනයේ දී අලූත් වෙළෙඳ පොළ සොයා ගැනීමේ අභියෝගය රට හමුවේ පවතිනවා. එය රටේ අනාගතය වෙනුවෙන් ජයගත යුතුව තිබෙන කඩුල්ලක්. මීට අමතරව පාඩු ලබන රාජ්‍ය ආයතනවල පාඩුව අවම කර ගැනීමට හෝ නැති කර ගැනීමට සිදු වෙනවා. අඩුම ගණනේ රටේ ආර්ථිකයේ මර්මස්ථාන ලෙස සැලකෙන සමහර ආයතන ලාභයක් නැතත් පාඩු නොලබන මට්ටමින් පවත්වා ගෙන යෑම ද රට ලබන ජයග්‍රහණයක්.එසේ ම පොදු ප්‍රවාහනය වැනි ක්ෂේත්‍රවලින් ලාභ ලබන්න බැහැ. එහෙත් ඒවා පාඩු නොලබන හෝ අවම පාඩුවක් සහිතව පවත්වා ගෙන යෑම දක්වා කළමනාකරිත්වයකට කළ හැකියි. මේවා සම්බන්ධයෙන් මේ වසරේ (2014) සිට හෝ අලූත් විදිහකට කල්පනා කළ යුතුයි. පවතින තත්ත්වය මීටත් වඩා හොඳ ආර්ථික වර්ධනයක් ලබා ගැනීමට අපට තිබූ ඉඩකඩ යම් ප්‍රමාණයකින් අඩපණ කර තිබෙන බව සඳහන් කළ යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=f1406052</link>
    <topic>කෝරළේ මහත්තයාජවසම්පන්න තරුණයෙක්</topic>
    <author>සමදරා ජයසිංහ</author>
    <content>'කෝරළේ මහත්තයා'14 වැනිදා ප.ව 6.30 ටටවර් රඟහලටකෝරළේ මහත්තයා ටෙලිනාට්‍ය, මහලු කොයි කවුරුත් අතර ඉතා ඉක්මනින් ජනප්‍රිය වූ ටෙලි නාට්‍යයකි. මෙතෙක් කල් පුංචි තිරය මත දිගහැරුණු කෝරළේ මහත්තයා වේදිකාවට ගොඩවීමට සූදානම් වේ. ඒ මේ මස 14 වැනිදා සවස 6.30 ට ටවර් රඟහලේදී ය. ඒ පිළිබඳ රසබර තොරතුරු රැගෙන කෝරළේ මහත්තයා වේදිකාවට ගෙන එන පිනා නැතහොත් මහින්ද පතිරගේ අද රසමංජරිය හා මෙසේ කතාබහට එක්විය.කෝරළේ මහත්තයා වේදිකාවට ගෙන ඒමට අදහස් කළේ ඇයි?කොරළේ මහත්තයා නාට්‍යයට ලැබුණු විශාල ප්‍රේක්ෂක ප්‍රතිචාර නිසා එහි අධ්‍යක්ෂ පද්මසිරි කොඩිකාර මහත්තයාම තමයි මෙය වේදිකා නාට්‍යයක් ලෙස නිර්මාණය කරමු කියලා යෝජනා කළේ. කෝරළේ මහත්තයා නාට්‍ය හුදෙක් හාස්‍යජනක නාට්‍යයක් නොවේ. එහි හාස්‍යයට යටින් දිවෙන විශාල ගැඹුරක් පෙ‍න්වනවා.රූපවාහිනියේ කොටස් වශයෙන් පෙන්වන නාට්‍යයට වඩා වේදිකා නාට්‍යයක් තුළින් ඉතා ප්‍රබලව එහි ගැඹුර පෙන්වන්න පුළුවන්. පැය දෙකක් වැනි කාලයක් තුළ හොඳ අත්දැකීමක් සමඟ රසවින්දනයක් ප්‍රේක්ෂකයා වෙත ලබාදීමයි මෙහි අරමුණ.කෝරළේ මහත්තයා නාට්‍යය වේදිකාවට ගෙන ඒමේදී නිර්මාණයේ යම් වෙනසක් සිදුවෙනවා ද?කොටස් ගණනාවක ටෙලිනාට්‍යයක් වේදිකාවට ගෙන එන විට එය අලුතින් නිර්මාණය කරන්න වෙනවා. මෙහිදී කෝරළේ මහත්තයා වේදිකා නාට්‍ය ටෙලිනාට්‍යයේම කොපියක් නෙමෙයි. එය තරමක් වෙනස් කර ප්‍රේක්ෂක රසවින්දනයට බාධාවක් නොවන ලෙස අලුතින් නිර්මාණය කළා.මෙය ඔබේ පළමු නිර්මාණ කාර්යය. එයින් ලැබූ අත්දැකීම කොහොමද?ලොකු වෙනසක් වගේම හොඳ අත්දැකීමක්. ඒ වගේම අභියෝගයක්. වයස අවුරුදු 81 ක කෝරළේ මහත්තයා කියන තරුණයා වේදිකාවට ගොඩවෙන්නේ අලුත් ජවසම්පන්න බවකුත් එක්ක. එහිදී කෝරළේ මහත්තයා තුළින් පිනාත්, පිනා තුළින් කෝරළේ මහත්තයාත් ගොඩනැ‍ඟෙනවා.ටෙලිනාට්‍ය‍ෙය් වගේ චරිත ගොඩක් වේදිකාවට ගෙන එන්න බැහැ. ඒ නිසා චරිත තෝරා බේරාගන්න වුණා. කෝරළේ මහත්තයා, පිනා, හීංඑතනා, මැණිකේ, කදිරා හා කයිතන් යන චරිත හය වටා තමයි මේ නාට්‍යය දිවයන්නේ.මෙතැන අලුතින්ම වේදිකාවට පය තියන රංගන ශිල්පීන් ඉන්නවා. ඒ අයව වේදිකාවට හුරුකරවන්න තරමක කාලයක් ගතවුණා. ටෙලිනාට්‍යයේ හෙමින් කියන දෙබස් වේදිකාවේ ඈතට ඇහෙන්න කියන එකත් වෙනම අත්දැකීමක්. මෙහිදී පද්මසිරි කොඩිකාර මහතාව ගෞරවයෙන් සිහිපත් කළ යුතුයි. මගේ නිර්මාණයට ඔහු සම්පූර්ණ නිදහස දීලා මූල්‍යමය බර කරට ගත්තු එක මට මේ නිර්මාණය සාර්ථක කර ගන්න විශාල අත්වැලක් වුණා.පිනාගේ චරිතයට ලැබුණු ප්‍රතිචාර කොහොමද?මගේ රංගන ජීවිතයේ විශේෂ සලකුණ වුණේ රාජ සභාවේ පුරෝහිත චරිතය. හැරැවුම් ලක්ෂ්‍ය වුණේ පිනාගේ චරිතය. මඟතොට යද්දීත් ලැබෙන ප්‍රතිචාර බොහෝමයි. රජරට සේවයෙන් කොළඹ ගුවන් විදුලියට සම්බන්ධ වෙලා විනෝද සමය හා ජාතික රූපවාහිනියේ සිනා සාගරයට තමයි විකට රංගන ශිල්පියකු ලෙස එක්වුණේ. මම ටෙලිනාට්‍ය 10 කට වඩා රඟපාලා නැහැ. ඒත් කෙටි කාලයක් තුළ මිනිසුන්ට මතක හිටින චරිත කිහිපයක් කළා.“කෝරළේ මහත්තයා” නාට්‍යයේදී ඔය තරම් කෙසෙල් ගෙඩි කෑවේ කොහොමද?මම නෙමේ ඒ කන්නේ පිනා. පිනා චරිතයට අවතීර්ණ වුණාම මට වැලි වුණත් කන්න පුළුවන්. දවසක් මම පාරේ යන විට වයසක අම්මා කෙනෙක් පුතේ ගෙදර කෙසෙල් කැණක්ම තියෙනවා කාලා යන්න කියලා කතා කළා. පිනාගේ චරිතය මම සාර්ථකව කළා කියන එක එයින් පැහැදිලි වෙනවා.අලුත් සිනමා නිර්මාණයකට දායක වුණා නේද?සොඳුරු වසන්තේ චිත්‍රපටයෙන් සිනමාවට අවතීර්ණ වුණා. ඊට පස්සේ කුසපබා චිත්‍රපටයේ රඟපෑවා. නිශාන්ත ප්‍රදීප් අධ්‍යක්ෂණය කළ හිරෝ නිරෝ චිත්‍රපටයේ නාගරික මන්ත්‍රීවරයෙක්ගේ චරිතයක් නිරූපණය කරනවා. එය ළඟදීම තිරගත වේවි.එයත් විකට චරිතයක් ද?හාස්‍යයත් තරමක් තියෙනවා. ඒත් මෙතෙක් කල් කළ චරිතවලට වඩා වෙනස්. විකට ශිල්පියකුට චරිතාංග නළුවකු වෙන එක තරමක් අපහසුයි. එකම රාමුවකට කොටු කරන නිසා. එය වෙන්නේ අධ්‍යක්ෂවරු අතින් එකම රාමුවකට කොටුකරන්නේ නැතිව චරිත දෙනවා.නම් චරිතාංග නළුවෙක් වෙන්න පුළුවන්. ප්‍රවීණ රංගන ශිල්පී ජෝ අබේවික්‍රමයන් ඒ දෙකටම දක්ෂ වුණා. මේ රටේ තිබෙන තවත් අඩුවක් තමයි විකට ශිල්පීන්ව අගය කිරීමක් නොකිරීම. මේ වෙනකම් ඒ අය වෙනුවෙන් සම්මාන උළෙලක්වත් නැහැ. එය විශාල අඩුවක්..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=f1406053</link>
    <topic>'දස්කොන්' සමඟ ජැක්සන්   </topic>
    <author>ප්‍රසාද්</author>
    <content>දීර්ඝ කලකට පසු ජැක්සන් ටෙලි නාට්‍යයක් නිර්මාණය කරන්නට සූදානම් වෙනවා. එහි නම ‘දස්කොන්’. දස්කොන් ප්‍රමිලා ඓතිහාසික ප්‍රේම වෘතාන්තය ඇසුරෙනුයි ජැක්සන් මෙය නිර්මාණය කරන්නේ.දස්කොන් ටෙලි සිතුවමෙහි ප්‍රමිලාගේ චරිතය රඟමින් පූජා උමා ශංකර් පළමු වතාවට පුංචි තිරයට පැමිණෙනවා. දස්කොන්ගේ චරිතය රඟන්නෙත් නව පරපුරේ රංගන ශිල්පිියකු වන රොෂාන් රවීන්ද්‍රයි.නරේන්ද්‍රසිංහගේ් චරිතය ජැක්සන්ගේ් පුතු වන අකිල ධනුද්දරටයි. දස්කොන් සමඟ අලුත්ම නළු නිළියන් කිහිප දෙනෙකුම හඳුන්වාදීමට ජැක්සන් අපේක්ෂා කරනවා.ඔවුන් තෝරා ගැනීමේ සම්මුඛ පරික්ෂණය මෙම මස 07, 08 යන දෙදින පුරා බණ්ඩාරනායක අනුස්මරණ සම්මන්ත්‍රණ ශාලා පරිශ්‍රයේ ඇති මිහිලක මැදුරේදී පැවැත්වීමට නියමිතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=f1406054</link>
    <topic>ශ්‍රීමත් අනගාරික ධර්මපාල උදානයචිත්‍රපටයේ වැඩ ඇරඹේ...</topic>
    <author/>
    <content>ශ්‍රීමත් අනගාරික ධර්මපාලතුමාගේ සැබෑ තොරතුරු ඇසුරෙන් ජාත්‍යන්තර මට්ටමේ චිත්‍රපටයක් නිපදවීමට මහාබෝධි සමාගම තීරණය කර තිබේ.මෙහි තිර රචනය සහ අධ්‍යක්ෂණය සුමිත් ගල්හේන වන අතර විධායක අධ්‍යක්ෂ සහ ජාත්‍යන්තර සම්බන්ධීකාරක වශයෙන් සමන් වීරමන් කටයුතු කරයි. කැමරා අධ්‍යක්ෂණයෙන් ඩොනල්ඩ් කරුණාරත්න ද, සංස්කරණය සහ ඩිජිටල් පරිගණක කටයුතු රවීන්ද්‍ර ගුරුගේ ගෙන් වන අතර මෙම චිත්‍රපටයේ සංගීතය ප්‍රවීණ සංගීතවේදී වික්ටර් රත්නායක ගෙනි.වසන්ත විට්ටච්චි වේෂ නිරූපණයෙන් ද, රංජිත් සිල්වා කලා අධ්‍යක්ෂණයෙන් ද, සිසිර හෙට්ටිආරච්චි සහ ෂෙහාන් ඉද්දමල්ගොඩ සහාය අධ්‍යක්ෂණයෙන් ද, රුවන් නෙරංජන නිෂ්පාදන කළමනාකරණයෙන් ද, ශ්‍රීමත් අනගාරික ධර්මපාල උදානයට දායක වේ. මහාබෝධි සමාගම වෙනුවෙන් එහි සභාපති බානගල උපතිස්ස නාහිමි ප්‍රධාන නිෂ්පාදක මඬුල්ලක් මෙය නිෂ්පාදනය කරයි.ශ්‍රී ලංකාවේ සහ ඉන්දියාවේ රූගත කිරීම් කෙරෙන මෙම චිත්‍රපටය සිංහල හා ඉංග්‍රීසි දෙබස් සහිතය. මේ සඳහා දෙස් විදෙස් ප්‍රවීණ සහ ආධුනික නළු නිළියන් රැසක් සහභාගි කර ගැනීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=f1406055</link>
    <topic>දිගන්තයේ කුමරිය</topic>
    <author/>
    <content>හීන දිගන්තයෙන් සිහින ඇහිඳන් හිමිදිරියේ ඔබේ හිතට ගොඩ වදින ඇය චමල්කි මුදුන්කොටුවයි. ඒත් බොහෝ දෙනෙක් ඇයව හඳුන්වන්නේ සංජු යන ආදරණීය නමින්. හිරු එෆ්. එම්. නාලිකාවේ නිවේදිකාවක් ලෙස මාධ්‍ය ක්ෂේත්‍රයේ දිගු ගමනක් යාමට බලාපොරොත්තු වන සංජු නිවේදිකාවක් ලෙස දොරට වැඩියේ මීට වසර දෙකකට පෙර.ඓතිහාසික පොළොන්නරුව උපන් ගම වූ සංජුගේ විදු මව වූයේ පොළොන්නරුව තෝපාවැව මහ විදුහල. උසස් පෙළ සමත් වීමෙන් පසු විද්‍යාපීඨ ශිෂ්‍යාවක් වූ සංජුව දෛවය විසින් වෙනම ඉසව්වක් කරා ගෙන ගියා. ඒ ගැන සංජු කියන්නේ මෙහෙම දෙයක්.“මගේ ජීවිතයේ හැරවුම් ලක්ෂය වුණේ නිවේදිකාවක් ලෙස හිරු එෆ්. එම්. එකට සම්බන්ධ වීම. විද්‍යා පීඨ ශිෂ්‍යාවක් ලෙස ඉගෙන ගන්න කාලේ යොමු කළ අයැදුම් පත්‍රයකට අනුව මට මේ අවස්ථාව ලැබුණේ.මෙයින් මම ලැබූ දැනුම හා අත්දැකීම මගේ ජීවිතයට විශාල ආලෝකයක් එක් කළා. නිවේදිකාවක් ලෙස මම පළමුව ඉගෙනගත්තේ විනය හා සංවරකම. භාෂාව ගැන හොඳ දැනුමක් ලබා ගන්නත් හැකි වුණා. සිංහල භාෂාව තරම් ගැඹුරු මෙන්ම වටිනා භාෂාවක් නිවැරැදිව හසුරුවන්න කොයි තරම් ඉගෙන ගන්න ඕනැද කියන එකත් මම දැනගත්තේ නිවේදිකාවක් වුණාට පස්සේ.සංජු නිවේදනයට විතරක් නොවෙයි හඬකැවීම්වලටත් දක්ෂයි. ඉදිරියේදී ඒ ඔස්සේ තම හැකියාවන් පිළිබිඹු කරන්න ඇය සූදානමින් ඉන්නේ. හිරු එෆ්. එම්. නාලිකාවේ අලුයම විකාශය වන හීන දිගන්තයේ වැඩසටහනේ හීන සමඟ ඔබ හමුවන ඇයගේ සිහිනය මොකක්ද කියලා අපි ඇහුවා.මට ලොකු හීන නම් නැහැ. රටට වැඩදායි පුද්ගලයෙක් හා ජනසන්නිවේදනියක් ලෙස යහපත් ගමනක් යන්න බලාපොරොත්තු වනවා. මට මේ ගමන එන්න උදව් කළ අම්මා, තාත්තා, මල්ලී හා හිරු එෆ්. එම්. එකේ සියලු දෙනාටම මම අනේක වාරයක් ස්තුතිවන්ත වෙනවා. ඒ වගේම මාත් එක්ක හීන දිගන්තයේ හීන තෝරා දෙන මංජු අයියාවත් ආදරයෙන් මතක් කරන්න ඕනේ. ඔහුගෙන් ලැබෙන සහයෝගයත් ඉතා විශාලයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=f1406056</link>
    <topic>IQ ශ්‍රී ලංකන් අලුත්</topic>
    <author>- තිලානි ශානිකා විතානාච්චි</author>
    <content>සිංහ එෆ්. එම්. ගුවන් විදුලියෙන් පැවැත් වූ IQ ශ්‍රී ලංකන් රියැලිටි වැඩසටහනේ දී පසුගියදා පළමු ස්ථානය ට පැමිණ ජයග්‍රහණයේ කිරුළ දැරුවේ රසික චන්දිමාල් සඳරුවන් ය. කොළඹ විශ්වවිද්‍යාලයේ පරිගණක අධ්‍යාපන ආයතනයේ දෙවැනි වසර ශිෂ්‍යයෙක් වන ඔහු සිය ජයග්‍රහණය පිළිබඳව මෙසේ අදහස් දැක්වීය.IQ ශ්‍රී ලංකන් රියැලිටි වැඩසටහන පිළිබඳ ඔබ දැන ගන්නේ කොහොමද?මම සිංහ එෆ්. එම්. ගුවන් විදුලිියේ ශ්‍රාවකයෙක්. එය ශ්‍රවණය කරන අවස්ථාවකයි මේ IQ ශ්‍රී ලංකන් රියැලිටි වැඩසටහන පිළිබඳ දැන ගන්න ට ලැබුණේ. එහි තිබුණු තරග කොන්දේසිවලට යටත් ව මම ත් මේ තරගය සඳහා ඉල්ලුම්පතක් යැව්වා. මේක දැනුම් මට්ටම මනින ප්‍රශ්න විචාරාත්මක වැඩසටහනක් බව දැන ගන්න ට ලැබුණේ ඉයි.ප්‍රශ්න විචාරක රියැලිටි වැඩසටහන් රැසක් බොහෝ රූපවාහිනි සේවාවල ක්‍රියාත්මක වෙනවා. ඒ අතරෙන් මේ වැඩසටහන වෙනස් වන්නේ කොහොමද?මේ තරගය තිබුණේ තරග වට හතරකින්. තරගකරුවන් 7000 ක් තරගය ට සහභාගි වුණා. ඔවුන් ඒ තරගය සංවිධානය කරලා තිබුණේ අපූරු විදියට. අනෙක් රියැලිටි වැඩසටන්වල වගේ් එකම මැදිරියක නෙවෙයි, වෙනස් වෙනස් තැන්වලයි තරගය පැවැත් වුණේ.පළමුවැනි වටය තිබුණේ සිංහ එෆ්. එම්. මැදිරියේ. දෙවැනි වටය තිබුණේ සුදර්ශි ශාලාවේ. තුන්වැනි වටය අන් සියල්ලට ම වඩා විශේෂිත වුණා. ඒ සඳහා තරගකරුවන් පනස්හය දෙනෙක් විශේෂ ස්ථාන හයකදියි හමුවුණේ. දුම්රිය මැදිරියක්, ගුවන් යානයක්, නැවක්, තට්ටු දෙකේ බසයක්, ලිමොසින් වර්ගයේ කාර් එකක්, වායු බැලුනයක් කියන මේ ස්ථානවලදියි තරගය පැවැත්වුණේ.එහිදී මා තෝරා ගත්තේ නැවක් කියන ස්ථානයයි. තමන්ගේ කැමැත්ත පරිදි ස්ථාන තෝරා ගැනීම ට ඔවුන්ට අවසර දී තිබීම මේ තරගයේ තිබෙන තවත් විශේෂත්වයක්. මේ සියලුම වටවලදී විවිධත්වයෙන් යුතු ප්‍රශ්න අපෙන් විමසුවා. ඒ සඳහා සිංහල, ඉතිහාසය, දේශපාලනය, විදේශ දැනුම ඇතුළු සෑම අංශයක්ම ආවරණය වන පරිදි ප්‍රශ්න සකස් කිරීම මඟින් අපෙන් ප්‍රශ්නවලට පිළිතුරු විමසුවා.ඔබට ජයග්‍රහණය හිමිවන අවසාන තරගය දක්වා ම මේ විශේෂත්වය තිබුණාද?ඔව්. අවසාන වටයට තරගකරුවන් එකොළොස් දෙනෙක් සහභාගි වුණා. අවසානය වනතුරුම තරග කළේ මමයි ක්‍රිස්ටීන් ලක්ෂිනි කියන තරගකාරියයි. අප දෙදෙනා අතර තරගයේ දී එකම ප්‍රශ්න කට්ටලයටයි දෙදෙනාම පිළිතුරු දෙනු ලබන්නේ.වෙන වෙන ම අසන ප්‍රශ්න සඳහා අප පිළිතරු ලබා දී අවසානයෙහි ජයග්‍රහණය මට හිමි වුණා. එතැනදි ඔවුන් තරගයෙන් ජයග්‍රහණය ලබන කෙනා ට තෑගි කිහිපයක් ලබා දෙනවා. එතැනදි තරගකරු උපාධියක් දක්වා ඉගෙන ගෙන නැත්නම් උපාධියක් දක්වා ඉගැන්වීම ත්, විදේශ සංචාරයක්, රත්තරන්, ගෘහ භාණ්ඩ කට්ටලයක් කියන අංග කිහිපයකින් ම තරගයේ තෑගි සැදුම්ලත් වුණා. තමාට උචිත අයුරෙන් ඉන් ගැළපෙන දෙයක් තෝරාගත හැකිවීම මෙහි විශේෂත්වයක්.මෙතෙක් පැවැතුණු රියැලිටි වැඩසටහන් අතර වෙනස්ම වැඩසටහනක් ලෙස IQ ශ්‍රී ලංකන් රියැලිටි වැඩසටහන මා හඳුන්වන්නේ එහි තිබෙන මේ විශේෂත්වය නිසයි. මේ වැඩසටහන ප්‍රශ්න විචාරක රියැලිටි වැඩසටහන් වෙනත් ම මඟකට රැගෙන ගියා.ඔබ විශ්ව විද්‍යාල සිසුවෙක්. ඔබගේ අධ්‍යාපන ගමන ආරම්භ වෙන්නේ?මා මුලින්ම පාසල් ගියේ බටුවත්ත කනිෂ්ඨ විද්‍යාලයටයි. ඊට පස්සේ කොළඹ අශෝක විද්‍යාලයට ත්, උසස් පෙළ සඳහා කොළඹ නාලන්දා විද්‍යාලයට ත් ඇතුළත් වෙනවා. ඊට පස්සෙයි උසස් අධ්‍යාපනය සඳහා කොළඹ විශ්ව විද්‍යාලය ට ඇතුළත් වෙන්නේ.මගේ සාමාන්‍ය දැනම දියුණු කර ගැනීම සඳහා මා විවිධ පොතපත, පත්තර කියවීම ආරම්භ කළේ කුඩා කාලයේ පටන්මයි. ඒ ඔස්සේ ලැබුණු දැනුම මට මේ තරගය සඳහා වැදගත් වුණු බවත් කිව යුතුමයි. ඉදිරි කාලයේදී පරිගණක මෘදුකාංග ඉංජිනේරුවරයෙක් ලෙස යමක් කරන්නට මා අදහස් කරගෙන සිටිනවා. කොහොම වුණත් මේ වැඩසටහන මගින් අමතර දැනුම එක්රැස් කර ගැනීම ට මා උනන්දු කළ සිංහ එෆ්. එම්. ආයතනය ට ස්තුති කිරීමට ත් මෙය අවස්ථාවක් කර ගන්න කැමැතියි. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=f1406057</link>
    <topic>ජාතික උරුමයේ අගය කියාදෙන‘යටගිය උරුමය’ 6 වැනිදා</topic>
    <author>උදිත ගුණවර්ධන ඡායාරූප රංජිත් අසංක</author>
    <content>ජ්‍යෙෂ්ඨ ඡායාරූප ශිල්පියකු වන අනුර කුරුවිටගේ සිල්වා ‘යටගිය උරුමය’ඡායාරූප ප්‍රදර්ශනය ජූලි මස හය වැනිදා සිට නව වැනිදා දක්වා කොළඹ ජාතික කලාභවනේදී පැවැත්වේ. තිස් වසරකටත් වැඩි කාලයක සිට ඡායාරූපකරණයේ නියැළෙන අනුර කුරුවිටගේ සිල්වා වඩාත් ප්‍රියතාවක් දක්වා ඇත්තේ මෙරට ජාතික සංස්කෘතික හා ආගමික උරුමය හා අභිමානය දැක්වෙන ඡායාරූපකරණයට ය.මෙලෙස අතීත උරුමයන් හා සංස්කෘතික වටිනාකම් ගැන අවධානය යොමුකරමින් ඡායාරූපකරණය මගින් අලුත් පරපුරටත් ළමා පෙළටත් අපේ සංස්කෘතික හා ජාතික උරුමය පිළිබඳ අවබෝධයක් ලබාදීම “යටගිය උරුමය” ප්‍රදර්ශනයේ අරමුණ බව සඳහන් කරයි.සෙසු ඡායාරූප ගැනීමට වඩා කැප කිරීමෙන් හා අවධානයකින් යුතුව ජාතික උරුමයන් හා ආගමික වටිනාකම් සහිත ඡායාරූප ගැනීමේදී අවධානය යොමුකළ යුතු බව අනුර කුරුවටගේ සිල්වා සඳහන් කරයි.ඉදිරි දිනවල දී කොළඹ කලාභවනේදී පැවැත්වෙන “අපේ උරුමය” ප්‍රදර්ශනය දිවයිනේ සෙසු ප්‍රදේශවල පැවැත්වීමටද කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=f1406058</link>
    <topic>ගායන ලොවට පිවිසුණේදොරකඩ අස්න කියවලයි</topic>
    <author>ඉරෝෂිණී දීපිකා</author>
    <content>සිසුන්ගේ විසිල් හඬත්, ඔල්වරසන් හඬත් අතරින් සභාව ඉදිරියට දුවගෙන ආව පුංචි කොලු පැටියා බෙග් මාස්ටර්ගෙ ගීතයක් ගායනා කළා. පාසල් සාහිත්‍ය සමිතියට එක්රොක්වුණ හැමෝම මීයට පිම්බා වගේ. කවුරුත් ඉටිරූප වාගෙ හෙල්ලුණේවත් නෑ.”තව එකක් කියන්න. තව එකක් කියන්න. හා දැන් ජෝතිගෙ සිංදුවක් කියන්න.”හැමෝ්ම කෑහහලා තව ගීතයක් කියන්න කියද්දි මේ කොලුපැටියා බෑ නොකියා තව ගීතයක් කිව්වා. අත්පුඩි හඬ රැව් පිළිරැව් දුන්නා. හැමෝටම හිනා ගියා. පුංචි සංදියේ ඉඳන්ම ගීතයට පෙම්බැඳී මේ කොලුවාට ආදරයට කවුරුත් කිව්වේ රොම්ලස් කියලා.ජේ. ඒ. රොම්ලස් පෙරේරා යැයි නම් ලද මේ කොලුවා ඉපැදුණේ 1944 උඳුවප් මහේ 08 වැනිදා නුගේගොඩදී. ලංවිම සේවකයෙක් වුණු ජේ. ඒ. සිමියොන් පෙරේරා රොම්ලස් ගෙ පියා. අම්මා ඇලන් විජේසිංහ, දූ දරුවන්ගෙ සැප දුක් බලාකියාගෙන ඔවුන් උස් මහත් කරලා හොඳ අධ්‍යාපනයක් ලබා දීමට ඇය නිරතුරුවම කැප වුණා. පවුලෙ කවුරුවත් ගීත කලාවට තියා කිසිදු කලා කටයුත්තකට ලැදිකම් දක්වපු අය නෙමෙයි. ඒත් රොම්ලස්ට ගීත ගැයීමේ උපන් හපන්කම් තිබුණා. ඒ නිසාමමයි මේ ක්ෂේත්‍රයට ඔහුගේ ආගමනය සිදුවන්නෙ.කිරුලපන බෞෟද්ධ මිශ්‍ර පාඨශාලාවෙන් ප්‍රාථමික අධ්‍යාපනය ලැබුව රොම්ලස් පහ ශ්‍රේණියෙන් පස්සෙ දෙහිවල මධ්‍ය මහා විද්‍යලයට ඇතුළත් වුණා. ඉගෙන ගැනීමේ වැඩ කටයුතු අතරේ ගී කලාව ගැන විමසිලිමත් වුණ රොම්ලස්, එහිම ඇලීගැලී හිටියා මිසක් ක්‍රීඩා කටයුතු වගේ බාහිර වැඩවලට අවධානය යොමු කළේ නෑ.”එතකොට මට වයස අවුරුදු දාහතරක් පහළොවක් වගේ ඇති. අපේ පන්සල, ඒ කියන්නෙ ගංගොඩවිල සුභද්‍රාරාමයෙ දොරකඩ අස්න කියවන්න මට මහඟු අවස්ථාවක් උදා වුණා. ඒකෙන් මට විශාල ආශිර්වාදයක් ලැබුණා.එදා මට හාමුදුරුදුරුවො කතා කරලා කිව්වෙ පුතේ ඔයාට හොඳ කටහඬක් තියෙනවා. ඒක දියුණු කර ගන්න. එතකොට හොඳ අනාගතයක් තියේවි’ කියලයි. එදා හාමුදුරුවන්ගෙන් විතරක් නෙමෙයි, ආව හැම දෙනාගෙම අවධානය මට යොමු වුණා. ඒ මගේ කටහඬ ගැන, ගායන විලාශය ගැන හැමෝම පැහැදුණු නිසයි.”පාසලේ සහෝදර ශිෂ්‍ය ශිෂ්‍යාවන්ගෙන් ලැබුණු උත්තේජනයත්, දොරකඩ අස්න කියවලා ලැබුණු ආශිර්වාදයත් නිසා රොම්ලස් කියන කොලු ගැටයාගේ සිත තුළ පිබිදීමක් ඇතිවුණා. ඒ පිබිදීමත් සම¼ඟම කලා ක්ෂේත්‍රය තුළ රැඳීමට ඔහු දිරි වඩා ගත්තා.මං ඉස් ඉස්සෙල්ලාම ගුවන් විදුලි වැඩසටහනකට කියලා සහභාගි වුණේ කරුණාරත්න අබේසේකර ශූරීන්ගෙ ‘සරස්වතී මණ්ඩපය’ කියන වැඩසටහනටයි. ඒ 1963 දී. එතකොට මට වයස අවුරුදු දහ නවයක් වගේ වුණා. මං ඒකාලෙ වෙනකොට මොහිදීන් බෙග්, ධර්මදාස වල්පොල, එච්. ආර්. ජෝතිපාල වගේ ගායකයන්ගේ ගීත ගායනා කළා.ඒ ගීත මිහිරි ලෙස ගායනා කරනවා කියලා බොහෝ දෙනෙක් මට ප්‍රසංශා කළා. එදා මට සරස්වතී මණ්ඩපයේ ගීත ගායනා කරන්න ලැබුණෙ තිලකසිරි ප්‍රනාන්දු ,ස්ටැන්ලියන් ප්‍රනාන්දු, නඩරාජා නමැති තබ්ලා වාදකයා, ශාන්ති දිසානායක වැනි හොඳම වාදක මණ්ඩලයක් සමඟයි. ඔවුන් වාදක මණ්ඩලවල පුරෝගාමීන්. එහිදී මට කරුණාරත්න අබේසේකරයන්ගෙන් හොඳ මඟ පෙන්වීමක් ලැබුණා. එවැනි මිනිසුන්ගේ ආශිර්වාදය, සහයෝගය නිසා ආපේ ජීවිත අලංකාරවත් වුණා. ඒ වගේම කලා දිවියේ දිගු ගමනක් ඒමට ඒ මගින් ශක්තියක්, පන්නරයක් ලැබුණා කිව්වොත් ඒක නිවැරැදියි.ඔය අතරතුර 1963 වසරේදී ඩාර්ලි පාරේ තිබුණු ඩී. ඒ. අබේසිංහ සමාගම මගින් ‘ගීතාංජලී’ නමින් සංදර්ශනයක් පැවැත්වූවා. ඒ සංදර්ශනයට සහභාගීවෙලා ගීත ගැයීමට රොම්ලස්ට මඟ පෑදෙන්නෙ ඔය අතරතුරේදියි.”සරස්වතී මණ්ඩපයට සහභාගී වෙන අතරතුරේදී තමයි ‘ගීතාංජලී’ සංදර්ශනයට සහභාගි වීමට මට අවස්ථාව ලැබුණෙ. මේ සංදර්ශනවලදී මට ප්‍රවීණ ගායකයන්ගෙ ගීතවලට අත්වැල් ගායනා සැපැයීමට මඟ පෑදුණා.මේ ප්‍රසංග සඳහා එක්වුණේ එඩී ජයමාන්න, රුක්මනී දේවි, ෆෙ‍්‍රඩී සිල්වා, මොහිදින් බෙග් වගේ ඒ කාලෙ විතරක් නෙමෙයි, අදත් අප අතර ප්‍රසිද්ධ ගායක ගායිකාවො. අපේ ගීත කලාවෙ වගේම සිනමාවටත් පණ දුන්න මේ පුද්ගලයන් සමඟ එකතුවෙලා සංදර්ශන සඳහා යාම නිසා කලාව පිළිබඳ ළදරු අවධියේ සිටිය අපට බොහෝ අත්දැකීම් උකහා ගන්න හැකියාව ලැබුණා. මේ සංදර්ශන නිසා තමයි මට මුලින් ම දිග කලිසමක් අඳින්නත් ලැබුණෙ.මේ ප්‍රසංගය සංවිධානය කළේ විමලදාස පෙරේරා, ජයතිස්ස හෙට්ටිආරච්චි කියන අයයි. විවිධ ප්‍රදේශවල පැවැත්වුණු මේ ප්‍රසංගය නිසා මට බොහෝ දෙනා අඳුරගන්න ලැබුණා. ඊටත් වඩා මං ආදරය කළ ගායකයන්ට අත්වැල් ගායනයෙන් දායක වීමට අවස්ථාව ලැබීම මගේ ජීවිතයෙ මට ලැබුණු ප්‍රීති ජනකම සිදුවීමක්. මාත් එක්ක අත්වැල් ගායනයට සම්බන්ධ වුණ අනෙක් අය වුණේ බොනිෆස් ප්‍රනාන්දු සහ ලතා දිසානායක වගේ අයයි. මේ හරහා මං වේදිකාවේ ගීත ගැයීමට හුරු වුණා.”ගීතයට පෙම් බැඳි මේ යෞවනයා නගරබද පෙදෙසක ජීවත් වුණ නිසා, ගමේ ගොඩේ කොල්ලෙක්ට වගේ යවහළුවන් පිරිවරාගෙන එහෙ මෙහෙ යන්න, සෙල්ලම් කරන්න අවස්ථාව ලැබුණෙ නෑ. ඒත් උනන්දුව , කැපවීම, ධෛර්යවන්තකම නිසා ඔහුට බොහෝ දුරක් ඒමට හැකියාව ලැබුණා.ගෙයි සක්මන් කරද්දි, හවස් කාලෙට පාර දිහා බලාගෙන විවේකයෙන් ගත කරද්දීත් ඔහුගේ මුවින් ගීත පිටවුණේ ඔහුටත් නොදැනීමයි. අද මෙන් මා ගායකයෙක් වෙනවා යැයි සෘජු බලාපොරොත්තු තියාගෙන එදා ඔහු වැඩ නොකළත්, ක්‍රම ක්‍රමයෙන් ඔහු ගායකයෙක් බවට පත්වීමට අවැසි සුදුසුකම් ගොඩනැඟුණේ ඔහුත් නොදැනමයි.මේ ප්‍රසංගයට යන කාලෙ මං ආදරය කළ එඩී ජයමාන්න කලාකරුවා මුණගැසීමට මට ප්‍රීති ජනක අත්දැකීමක් වුණා. මේ ප්‍රසංගයේදී ෆ්‍රෙඩී සිල්වා ගෑනු ළමයින් නෙට්බෝල් ක්‍රීඩා කිරීම පිළිබඳ හරි අපූරු විකට වැඩසටහනක් ඉදිරිපත් කළා.ඒ කාලෙ විකට රජා කියන නාමය හිමි කරගෙන සිටියෙ එඩී ජයමාන්න. එතුමාත් මේ ප්‍රසංගය බලලා හිනා වෙනවා. ෆ්‍රෙඩී සිල්වා මේ වැඩසටහන ඉදිරිපත් කරනකං මං ඉන්නෙ නොයිවසිල්ලෙන්. ඒකට හේතුව හිත පුරා හිනාවෙලා ඉන්න අවස්ථාවක් ලැබෙන නිසයි.. මං ඒ වෙලාවට නොවරදවාම විකට රජාත් හිනාවෙනවද කියලා බලනවා. ඒ අවස්ථාවට මට හරිම අපූරු අත්දැකීමක් වගේම මිහිරක් ගෙන දුන්නා.”1965 වෙනකං මං ළමා මණ්ඩපයෙ හිටියා. ඔය අතරතුරේදී මං විශේෂ සරල ගී පරීක්‍ෂණයකට එක්වීමට අවස්ථාව ලැබුණා.ඒ දේශපාලන හේතු මතයි. එතෙක් ගුවන් විදුලි ගායකයකු නොවුණු, මට ඒ සඳහා මඟ පෑදුණේ ඒ විදිහටයි.සරල ගී පරීක්‍ෂණයක් කියන්නෙ ඉතා අමාරු පරීක්‍ෂණයක්. එදා මේ සරල ගී පරීක්‍ෂණය තිබුණෙ මට විතරයි. ඩබ්ලිව්. ඩී. අමරදේව, සුනිල් ශාන්ත, එච්. ඩබ්ලිව්. රූපසිංහ මාස්ටර් මේ පරීක්‍ෂණ මණ්ඩපයේ හිටියා. මං පරීක්‍ෂණයට යොමු කෙරුණා. ඒ අනුව මට ගුවන් විදුලියේ බී ශ්‍රේණියේ ගායකයෙක් බවට පත්වීමට හැකියාව ලැබුණා.මුලින්ම මේ පරීක්‍ෂණයට ඉන්නෙ මං විතරයි කියලා කිව්වත්, එදාම නන්දා මාලනී ගායිකාවත් මේ පරීක්‍ෂණයට කැඳවලා තිබුණා. ඒකට හේතුව වුණේ එතුමිය ට පරීක්‍ෂණය පවත්වන්න සිටි කාලෙ වෙනකොට වැඩිදුර අධ්‍යාපනය සඳහා ඉන්දියාවට ගොස් සිටි නිසයි. කොහොම හරි එතුමිය ගුවන් විදුලි ඒ ශ්‍රේණියේ ගායිකාවක් ලෙස මට ගායන වරම් හිමිවුණු දවසේ ම ඒ අවස්ථාව හිමිකර ගත්තා.””මේ ජීවිතේදි හමු වූ මා ආදරී කොහේ ගියාදෝ” නමැති රොම්ලස්ගේ මිතුරකු වූ ආරියසිරි රාජරත්න ලියූ ගීතය ඔහුගේ ප්‍රථම ගීතිය වුණා. ඒක ගේ ඔහුගේ පටිගත කළ ප්‍රථම ගීතය. ඒ කාලෙ ප්‍රකට වෙලා තිබුණෙ හින්දි ගී තතනුවලට සිංහල ගීත ගැයීම. රොම්ලස්ගෙ පළමු ගීතයත් ඒ විදිහට හින්දි තනුවකට අනුව නිර්මාණය වුණ එකක් කොහොම හරි ගුවන් විදුලි ගායකයකු ලෙස අභිසෙස් ලැබුව රොම්ලස්ට එදා ඉඳන් ම ස්වදේශීය සේවයෙ සහ වෙළෙඳ සේවයෙ සරල ගී ගැයීමට අවකාශ සැලසුනා. ඒ අනුව ඔහු කෙමෙන් කෙමෙන් ජනතාව අතරට ගියා.”මගෙ නම ජනතාව අතර ප්‍රසිද්ධියට පත්වුණේ 1970 දශකයේදීයි. ප්‍රේමකීර්ති ද අල්විස් ලියු ‘මල් පෙත්තක පන්හිඳකින් ආදරේ ලිය ලියා’ කියන ගීයත්, රංජිත් පීරිස් ලිව්ව ඇයි නාවෙ මා සොයලා, - සිතේ සංකා මවා තියා’ කියන ගීතයත් මුලින්ම මා ජනතාව අතර ප්‍රකට කළ ගීත බවට පත්වුණා.“මේ ගීත දෙකට සංගීතය සැපයූවේ සනත් නන්දසිරි මහත්මයා. එතුමා සංගීතය වැඩිදුර අධ්‍යාපනය සඳහා ඉන්දියාවට ගිහින් ඉඳලා ශ්‍රී ලංකාවට ඇවිදින් සංගීතවත් කළ මුල්ම ගීත දෙක වුණෙත් මේ ගීත දෙකයි. ඒ ගීත දෙක ඒ කාලෙදි අතිශයින්ම ජනප්‍රිය වුණා. ඒ ගුවන්විදුලිය නිසයි. ඒත් එක්කම මට සංදර්ශන ගලාගෙන එන්න පටන් ගත්තා. ඒ වගේම තමා, දවසට ගීත දෙක තුන පටිගත කළා.”1970 දශකයේදී චිත්‍රපට ගීත ගායනයටත් රොම්ලස් පෙරේරා ගායකයාට ඉඩ ප්‍රස්ථා හිමි වෙනවා. ඔහු මුලින්ම ගීත ගායනා කළේ ‘ඇමතිකම’ නමැති චිත්‍රපටයටයි.“මට චිත්‍රපට ගීත ගායනයට ඉඩ ප්‍රස්ථා සැලසුණේ අහම්බෙන්. මේ චිත්‍රපටයට මුලින්ම ගීත ගායනා කරන්න ඉඳලා තිබුණෙ මොහිදින් බෙග් මාස්ටර්. ඒත් ඒ ගීතය පටිගත කරන්න හිටිය දවස වෙනකොට බෙග් මාස්ටර් ඉන්දියාවෙ ගිහින්, ආර්. මුත්තුසාමි මේ වෙලාවෙ හරිම අමාරුවක වැටිලා හිටියෙ.මේ ගීතය පටිගත කර ගැනීමත් හදිස්සියි. ඊට විකල්පයක් ගැන හිත හිතා හිටිද්දි, ජෝතිපාල මහත්මයා මේ අර්බුදය විසඳන්න කදිම කෙනෙක් සිටින බව ඔවුන්ට පවසා තිබුණා. ‘බෙග් මාස්ටර්ගෙ සිංදු කියන කොල්ලෙක් ඉන්නවා. මිනිහා මේ වැඩේට හරියයි’ කියලා ඔහු කිව්ව නිසා චිත්‍රපටයේ නිෂ්පාදකවරයා වුණ ශ්‍රී නිහාල් ජයසිංහ මහත්මයත් එක්ක, ජෝතිපාලයන් එදා උදේ පාන්දරම නුගේගොඩ අපේ ගෙදරට ආවා. ජෝතිපාල මහත්මයා සුදු පාට සරමක් ඇඳගෙන අපේ ගෙදරට ආව හැටි මට අද වගේ ම මතකයි.“මෙයා තමයි ඒ හාදයා.” ජෝතිපාලයන් ශ්‍රී නිහාල් ජයසිංහට රොම්ලස්ව අඳුන්වා දුන්නෙ එහෙමයි.“කොල්ලො, මේ වගේ චාන්ස් එකක් උඹට කවදාවකවත් ලැබෙන්නෙ නෑ. මේ වැඩේ කරපං” මුවඟට සිනහවක් නගාගනිමින් ජෝතිපාලයන් රොම්ලස්ට කිව්වා. හිතේ චකිතයක් ඇතිවුණත්, මේ වැඩේ මං කොහොම හරි කරනවා කියලා හිතට ධෛර්ය වඩවා ගත්ත රෝම්ලස් එක පයින්ම ඒ යෝජනාවට කැමැති වෙනවා. ඒ අනුව ඔහු ඒ අයත් සමඟම මුත්තුසාමි මාස්ටර් හමුවීමට ඒ මොහොතේම යනවා.“මුත්තුසාමි මාස්ටර් මාව දැක්ක ගමන්ම බෙග් මාස්ටර්ගෙ සිංදුවක් කියන්න කිව්වා. මාත් කිව්වා. ‘දුක හෝ සැපේ හදලා දෙන්නේ’ කියන ගීතය තමයි මං ඒ වෙලාවෙ ගායනා කළේ. මුත්තුසාමි මාස්ටර් මගේ ගායන විලාශය ගැන පැහැදුණා. ‘මෙයා හොඳයි මේ වැඩේට’ කියලා ඒ වෙලාවෙම කිව්වා. ඒ වෙලාවෙම කඳානෙ එස්. පී. එම්. ස්ටුඩියෝ එකට මාව එක්කගෙන ගියා. ජෝ අබේවික්‍රම සහ හියුගෝ ප්‍රනාන්දු රඟපාන අවස්ථාවකට තමයි මේ ගීතය ගායනා කරන්න තිබුණෙ. ඊට පස්සෙ ‘කවුද හරි’ කියන චිත්‍රපටයටත් ගීත ගායනා කරන්න ඉඩකඩ විවර වුණා. සී. ටී. ප්‍රනාන්දු, පුන්සිරි සොයිසා සහ මං ඒ ගීතය එක්ව ගායනා ක‍ළා.”ඊට පසුව රොම්ලස්ට සුජාතා අත්තනායක සමඟ එක්ව යුග ගීයක් ගැයීමට අවස්ථාව හිමි වුණා. ඒත් අහම්බෙන්.“මල්ලි මට අද වැඩ ගොඩාක් තියෙනවා. කලියුග කාලෙ කියන චිත්‍රපටයට මම අද ගීතයක් කරන්න තියෙනවා. මේ වැඩත් එක්ක ඒක හරි අපහසු කටයුත්තක්. මේ වගේ චාන්ස් එකක් උඹට ලැබෙන්නෙ නෑ. ගිහින් මං වෙනුවට උඹ මේ සිංදුව කියාපන්.” දවසක් ‍ජෝතිපාලයන් රොම්ලස්ට ඒ වගේ කතාවක් කිව්වා. රොම්ලස් කැමැති වුණා. ඒ අනුව එම යුග ගීතයත් ඔහුට ගැයුමට ඉඩකඩ විවර වුණා.“මං හිතුවටත් වඩා හොඳට එදා ඒ ගීතය ගායනා කළා. ඒත් ඊට පස්සෙ මං චිත්‍රපට ගීත ගායනයට යොමු වුණේ නෑ. සරල ගී විතරයි කිව්වෙ.”ඒ 1972 වර්ෂය. ඔය කාලෙ වෙනකොට ඊ. පී. තැටි තමා ජනප්‍රිය වෙලා තිබුණෙ. ඒවට ගීත හතරයි පටිගත කරන්න පුළුවන්. ඒ විදිහට තිළිණ කියන ලේබලය යටතේ මං ගීත හතරක් ගායනා කළා. ඒ ගීත හතරම අතිශයින්ම ජනප්‍රිය වුණා. හින්දි ගී තනු හතරකට මේ ගීත රචනා කරලා දුන්නෙ ප්‍රේමකීර්ති ද අල්විස්. පැතුම් සමුදුරේ, ඉරිදා ඔබ හිරු සේ පෙනේ, පාළු කතර මැද උපන් ලස්සන මල ඔබයි, හෙට ගැන නෑ ඊයේ කියන්නේ ඒ ගීත හතර. ඊට පස්සෙ මං 1975දී ඩෝල්ටන් අල්විස් රචනා කර දුන්න ‘රුහුණු කතරගම කඳ දෙව් සාමිනේ ගීතය ගායනා කළා. සනත් නන්දසිරි මහත්තයා ඒ ගීතයටත් සංගීතය සැපයූවා. මේ ගීතයත් ජනතාව අතර අතිශයින්ම ජනප්‍රියත්වයට පත්වුණා.”පසුකාලීනව ගුවන් විදුලි සංස්ථාවේ සංගීත අංශයට එක්වීමට වරම් ලබන රොම්ලස්, ගීත වැඩසටහන් බොහෝ ප්‍රමාණයක් නිෂ්පාදනය කරනු ලැබූවා. ‘මාසික රැඟුම, සේවක සංග්‍රහය, සරල ගී, භක්ති පූජා, දොරට වැඩුම වගේ වැඩසටහන් ඒ අතරින් ජනතාව අතර අතිශය ජනප්‍රියත්වයක් හිමිකරගනු ලැබූවා. මීට අමතරව විරිදු, බයිලා වැඩසටහන් ගණනාවක්ම ඔහු නිෂ්පාදනය කළා. ඒ වගේම තමයි ජීවිතයේ බොහෝ මිහිරි අමිහිරි අත්දැකීම් බහුල ගායකයකු මෙන්ම වැඩසටහන් නිෂ්පාදකවරයකු වුණ රොම්ලස්, පැරැණි ගායක ගායිකාවන් දැයෙන් සමුගත්විට ඔවුන්ගේ මතක සැමරුම් කැටිකර ගනිමින් අනුස්මරණ වැඩසටහන් රාශියක්ම කළා.ඇයි නාවෙ මා සොයලා, මල් පෙත්තක, පැතුම් සමුදුරේ, සිව්සිත් ගී වැනි කැසට්පට පහළොවක් පමණ මේ වනවිට නිර්මාණය කර ඇති මේ කලාකරුවා අදටත් ගුවන් විදුලි සංස්ථාවට ගොඩවදින්නේ තම හැකියාව ජන හදවත් වෙත සමීප කිරීම සඳහායි. හැත්තෑ වැනි විය පිළිගැනුමට සැරසෙමින් සිටින රොම්ලස්, අදටත් ගුවන්විදුලියේ සංගීත වැඩසටහන්වලට සිය දායකත්වය ලබා දෙන්නේ අප්‍රමාණ භක්තියකින්.“ගුවන්විදුලි සංස්ථාව නිසා තමයි අපි හැදුණේ. අප වගේ ගායකයන් රටට හඳුන්වා දුන්නෙ ගුවන්විදුලිය. එදා අද වගේ එෆ්. එම්. චැනල් නොතිබුණු සමයක, රටේ ජනතාව අතරට අප ගෙන යන්න මේ ආයතනය මහඟු කාර්යභාරයක් ඉටු කළා. ජනතාවගෙ සවන්පත් අතරට අපේ නම් ගෙනගිය ගුවන්විදුලිය ගැන මගේ හිතේ තියෙන්නෙ පුදුමාකාර භක්තියක්. අපි මේ ආයතනයට සදා ණයගැතියි.”හරුන් ලන්ත්‍රා සමඟ එක්ව ‘ආනන්ද මේ රූ ඇයි නාවෙ මා සොයලා’ නමින් ද්වී පුද්ගල ගී ප්‍රසංගයක් කිරීමටත් එදා ඔවුන් කටයුතු කළා.1968 දී ඉන්ද්‍රාණි පෙරේරා නමැති තරුණිය හා විවාහ දිවියට එක්වුණ රොම්ලස්, තිදරු පියෙක්. වැඩිමහල් දියණිය සාත්තු සේවිකාවක්. පුතා විදෙස්ගත රැකියාවක නිරතවී සිටිනවා. බාල දියණිය පෞද්ගලික ආයතනයක සේවය කරනවා. ඇය පමණක් ගීත කලාවට ඇල්මක් දක්වන අතර මේ වනවිට ඇය ‘සංගීත විශාරද’ කරමින් සිටිනවා.“මිනිසෙක් විදිහට ඉපදිලා මේ රටේ ජනතාවගේ රසවින්දනය වෙනුවෙන් මහඟු මෙහෙයක් කිරීමට ලැබීම ගැන මං ඉතාමත්ම සතුටට පත්වෙනවා. ගීතය කියන්නෙ මිනිසා සුවපත් කරන්න පුළුවන් කදිම ඔසුවක්. මං හැකි පමණින්, කලාකරුවකු ලෙස රටට සේවය කළා. ඒ ගැන මගේ හිතේ තිබෙන්නෙ තෘප්තිමත් හැඟීමක්..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>05</day>
    </date>
    <link>http://www.dinamina.lk/2014/06/05/_art.asp?fn=f1406059</link>
    <topic>සේරම හොඳයි, රක්ෂාව දිග වැඩියි</topic>
    <author>බන්ධුල ආර්. ගුලවත්ත</author>
    <content>ඒ 1928 වර්ෂයයි. එ‍ංගලන්තයේ සිට සිය මවුබිමට පැමිණි එස්. ඩබ්ලිව්. ආර්. ඩී. බණ්ඩාරනායක මහතා නීතිඥයකු වශයෙන් අලුත්කඩේ උසාවියේ සේවය ආරම්භ කළ සමයයි. හොරගොල්ල වලව්වේ සිට අලුත්කඩේ උසාවියට අධිනීතිඥ බණ්ඩාරනායක මහතා පැමිණියේ කුඩා මෝටර් රථයකිනි. ඇල්බට් අබේපාල මහතා පෞද්ගලික ලේකම් විය.බණ්ඩාරනායක මහතාටද නියමිත වේලාවට පැමිණීමට නොහැකි විය. හොරගොල්ලේ සිට අලුත්කඩේ උසාවියට පැමිණෙන්න නියමිත වේලාව ඉක්මගියත්, අදාළ විනිශ්චයකරු බණ්ඩාරනායක මහතා පෙනී සිටින නඩු ගැන විශේෂ අවධානයක් ‍යොමු කර කල්තබා ගැනීමද එකල විශේෂිත විය.අධිනීතිඥ බණ්ඩාරනායක මහතා සිය කුඩා මෝටර් රථයෙන් එදින හදිසි ඉතා වැදගත් නඩුවක් සඳහා හොරගොල්ල වලව්වෙන් පිටත්වූයේය. රියැදුරු, ලේකම්, බණ්ඩාරනායක මහතා ඇතුළු තවත් දෙදෙනකු ද වාහනය ඇතුළේ ය. කොළඹ දක්වා පැමිණෙන දෙදෙනකු නංවා ගෙන පැමිණීම ඒ මහතාගේ සිරිතක් විය.1928 සමයේ බඩු ප්‍රවාහනය සඳහා වැඩිපුරම තිබුණේ ලොරි නොව, බර කරත්තය. ලොරියක් තිබුණේ මහා ව්‍යාපාරිකයකුට පමණි. මාර්ග ද ඉතා පටුය. සියනෑකෝරලයේ ප්‍රධානව නුවර - කොළඹ මාර්ගයේ ගමන් ගත් විවිධ වාහන කැලණි පාලම උඩදී ගමන් ගත්තේ ඉතා අපහසුවෙනි. උණ ලී, කොප්පරා, පොල් සහ වෙනත් බඩු පැටවූ බර කරත්ත පේළියට පිටුපසින් ගමන් කරන්නට වුවහොත් කොළඹට ළඟාවීම මහා දුෂ්කර ය. කරත්තකාරයින් සමඟ කතාබහ කිරීම ද ඒ තරම් පහසු නොවීය.හොරගොල්ල වලව්වෙන් ප්‍රමාද වී පිටත්වූ අධිනීතිඥ බණ්ඩාරනායක මහතාගේ මෝටර් රථය කැලණි පාලමට ළංවූවිට, දිගම දිග බර කරත්ත පේළියකි. තම මෝටර් රථය ඉස්සර කරගන්නට රියැදුරා නළාව ශබ්ද කළ නමුත්, කරත්තකරු එම හඬ තුට්ටුවකටවත් ගණන් ගත්තේ නැත.බණ්ඩාරනායක මහතා කරත්තකාරයාට තර්ජනය කළ නමුත්, ඒ හඬ කරත්තකරුට ඇසෙන්නේද නැත. ඇඳි බරට උණගස් පැටවූ බර කරත්තය නිසා පාර සම්පූර්ණයෙන්ම වැසී ගොසිනි. ලොරි, බස්, වෑන් සහ කාර් රථවල හඬ නොකඩවා ඇසෙයි. එකල තිබුණේ අද මෙන් ඉලෙක්ට්‍රික් නළා නොවේ. බෝංන් බෝංන් හඬ නඟන දිග නළා ය. නළාවේ කෙළවර ඇති රබර් බෝලයක් වැනි උපාංගය මිරිකූවිට බෝං බෝං හඬ නැ‍ඟෙයි. නළාවද දිග ය. ඒවා අලි එළවන නළා වශයෙන්ද හැඳින්වේ.විනාඩිවලින් පහළොවක් පමණම ප්‍රමාද වී ඇත. බණ්ඩාරනායක මහතාගේ කෝපයද ඇවිස්සී ඉවසීමේ සීමාවද ඉක්ම ගොසිනි. සුපුරුදු රදල ගතිය ඇවිස්සී කරත්තකරුට බැණ වැදුණේය. කරත්තකරු පාර ඉඩදෙන්නේ ම නැත. පිටුපසින් විවිධ වාහන පේළියකි. මහ පාර මැද බර කරත්තය නතර කළ කරත්තකරු, මෝටර් රථය ළඟට ම පැමිණියේ ය. ඔහු හැඩි දැඩි මිනිහෙකි. හිසේ ජටාවකි. ඉනෙහි ඇති පිහියේ මිට ද පෙනෙයි.“මේ... උඹලාට ඕනැහැටියට නොවෙයි අපි කරත්ත දක්කන්නේ. මේක අපේ රස්සාව. තදියම් වුණාට උණ ගස් ගොඩ උස්සලා ගන්න බෑ.” කරත්තකරුගේ තර්ජන ස්වරයෙන් බණ්ඩාරනායක මහතාගේ ඉවසීමේ සීමාව ද ඉක්ම ‍ගොස් ය. එහෙත් කරත්තකරුට තේරෙන සිංහල භාෂාවෙන් සැර පරුෂව කතා කරන්නට එකල ඒ මහතා දැන නොසිටියේ ය.“හරි හරි සේරම හොඳයි. උඹේ රක්ෂාව දිග වැඩි එකයි වරද යැ”යි බණ්ඩාරනායක මහතා කෝපයෙන් පුපුරු ගැසෙමින් පැවසීය. කරත්තකාරයා උණ ලී කරත්තය පාරෙන් අයිනට ගත්පසු දත්කූරු කමින් බණ්ඩාරනායක මහතා ඉදිරියට ගමන් කළේය.එකල පෞද්ගලික බස් රථද එතරම් සාර්ථක සේවයක් පැවැත්වූයේ නැත. හොරගොල්ල වලව්වේ බණ්ඩාරනායක තම මෝටර් රථයෙන් අතරමඟදී කෙනකු දෙදෙනකු කොළඹ දක්වා රැගෙන යාම ඔහුගේ ජනතා සේවයෙහි ආරම්භක පියවරක් වූ බව අපි ‍අවබෝධ කර ගත යුතු වෙමු..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n1406061</link>
    <topic>ලොව පිරිසුදුය කියන රටවලට අද පය තබන්නත් බෑ</topic>
    <author>මහින්ද අලුත්ගෙදර</author>
    <content>අපේ ඇතැමුන් විසින් පිරිසුදුයි යනුවෙන් ප්‍රකාශ කළ ලෝකයේ ඇතැම් රටවලට අද පය ගැසීමට නොහැකි තත්ත්වයක් ඇතිව තිබුණ ද අපිට අපේ රටේ සුන්දරත්වය සහ පිරිසුදුකම සම්බන්ධයෙන් සැබවින්ම ආඩම්බර විය හැකි බව ජනාධිපති මහින්ද රාජපක්ෂ මහතා ප්‍රකාශ කළේය. පරිසරවේදීන්ට මෙන්ම පරිසරය සම්බන්ධයෙන් ඉගෙන ගන්නා ඕනෑම අයකුට අපේ රට මහා සම්පතක් බව ද ඒ වෙනුවෙන් කැපවිය යුතු බව ද පෙන්වාදුන් ඒ මහතා අපේ රට ලෝකයට විද්‍යාගාරයක් බවට පත්වෙමින් තිබෙන බවද පැවසීය. එය අපිට උරුම වූ ජෛව විවිධත්වය පමණක් නොවන බව ද මේ සම්පත් රැක ගන්නට අපේ මුතුන් මිත්තන් අනුගමනය කළ දෑ ලෝකය අධ්‍යයනය කළ යුතු බවද ජනාධිපතිවරයා පැවසීය.මහින්ද චින්තනයේ සඳහන් කළ පරිදි ගමේ සුන්දරත්වය කොළඹ නගරයට ගෙනැවිත් තිබෙන බවද නගරයේ පහසුකම් සියල්ල ගමට රැගෙන ගිය බවද පෙන්වාදුන් ජනාධිපතිවරයා ආසියාවේ රටවල් සමඟ සැසඳීමේ දී අපේ රට පරිසරය අතින් ගොඩනැඟුණු රටක් බවද රටේ නගර සංවර්ධනය කර තිබෙන බවද හෙතෙම ප්‍රකාශ කළේය.ජනාධිපති මහින්ද රාජපක්ෂ මහතා මේ බව සඳහන් කළේ කොළඹ රාජකීය විද්‍යාලයීය නව රඟහලේ දී ඊයේ (5) පැවැති ජගත් පරිසර දින ජාතික සැමරුම් උත්සවය අමතමිනි."දේශගුණ විපර්යාසවල බලපෑමෙන් දූපත් රාජ්‍යයන් රැකගනිමු" යන්න තේමාව කරගත් මේ 41 වැනි ලෝක පරිසර දින සැමරුම් උත්සවය පරිසර හා පුනර්ජනනීය බලශක්ති අමාත්‍යාංශය විසින් සංවිධානය කෙරිණි.එහිදී වැඩිදුරටත් අඳහස් පළකරමින් මහින්ද රාජපක්ෂ මහතා සඳහන් කළේ අපි මේ උරුමය රැකගන්න සහ රැකගත් ආකාරය ලෝකයට පෙන්වා දීම අපේ යුතුකමක් හා වගකීමක් බවත් මීට වසර 2550 ට පෙර පොසෙන් මාසයක අපේ රටේ ලෝකයේ පළමු අභය භූමිය ප්‍රකාශයට පත්ව තිබෙන බවත්ය.මේ පරිසරයේ උරුමකරුවන් නොව භරකරුවන් පමණක් බව පෙන්වා දුන් ජනාධිපතිවරයා අද අපි ඒ අනුව කටයුතු කරන බවද මේ වසරේ පරිසර දින තේමාව කලාපයට පමණක් නොව සියලු දූපත් රාජ්‍යයන්ට අතිශය වැදගත් වන බවද පෙන්වා දුන්නේය.දේශගුණ විපර්යාසයන්ගේ බලපෑමෙන් දූපත් රාජ්‍යයන් රැකගනිමු යන්න මෙවර තේමාව වන බව කී ජනාධිපතිවරයා ලෝකයේ අවධානය ගන්නට එක්තරා අවස්ථාවක දී මාලදිවයින් ජනාධිපතිවරයා අමාත්‍ය මණ්ඩල රැස්වීම මුහුදු පත්ලේ පැවැත්වූ බවද අපේ රට දූපතක් වුවද පරිසරය වෙනුවෙන් කටයුතු කිරීමේ දී මහද්වීපයක් ලෙස කටයුතු කර තිබෙනවා.දූපත් රාජ්‍යයක, කුඩා යන මානසිකත්වයේ සිට ඉතිහාසයේ කිසි දිනෙක අප කටයුතු කර නැතැයි සිහිපත් කළ මහින්ද රාජපක්ෂ මහතා ඒ නිසාම ලෝකයේ දුර්ලභ ජෛව විවිධත්වයක් අපට උරුම වී තිබෙන බවද පරිසර විපර්යාසය අද සමස්ත ලොවටම අභියෝගයක් බවට පත්ව තිබෙනවා.ඕසෝන් ස්ථරය ආරක්ෂා කරගන්නට ලෝකයේ බලවතුන් සාකච්ඡා, සමුළු පවත්වන අතර එවැන්නක් වෙනුවෙන් අපේ රටද සහභාගි වන බව සඳහන් කළ ජනාධිපතිවරයා ඔවුන්ගේ උපදෙස් සහ වගකීම් පවරනුයේ එවැනි බලවත් රටවලට නොව තුන්වැනි ලෝකයේ රටවලට බවද පැවසීය. මිහිතලයේ උෂ්ණයත්වය පාලනයට විද්‍යාඥයින් විසින් බලවත් රටවලට විවිධ නීති පනවා තිබෙන බවද ඒ මහතා එක්තරා රටකට 2050 වර්ෂය වනතෙක් කාබන් පිටකිරීම සඳහා අවසර දී තිබෙන බවද කීවේය.දේශගුණ විපර්යාස දින චිත්‍ර තරඟාවලියේ ජයග්‍රාහකයන් සඳහා ත්‍යාග ලබාදීම, සොබා චලන සිතුවම් කෙටි චිත්‍රපට තරඟාවලියේ කුසලතා සම්මාන ප්‍රදානය, මධ්‍යම පරිසර අධිකාරිය විසින් සංවිධාන කළ සළරූ නිර්මාණී පරිසර රූපවාහිනී කෙටි දැන්වීම් තරඟාවලියේ කුසලතා සම්මාන ප්‍රදානය, සුවසර තක්ෂලාව වැඩසටහනේ ජයග්‍රාහකයන් වෙනුවෙන් ත්‍යාග ලබාදීම, පාසල් සිසුන් සංකේතවත් කරමින් කොළඹ රාජකීය විද්‍යාලයේ සිසුවෙකුට පළතුරු පැළයක් පිරිනැමීම ද මෙහිදී සිදුවිණි.මැණික් පතල් වැඩ හවුල්කරුවන්ගේ අධ්‍යාපනය ලබන දරුවන් සඳහා ශිෂ්‍යත්ව ප්‍රදානය, බන්ධනාගාර රැදවියන්ගේ චිත්‍ර තරඟාවලියේ ජයග්‍රාහකයන්ට ත්‍යාග ලබාදීම මෙන්ම ජගත් පරිසර දිනය නිමිත්තෙන් තැපැල් දෙපාර්තමේන්තුව විසින් මුද්දරයක් සහ මුල්දින කවරයක් එළිදැක්වීමද මෙහිදී සිදුකෙරිණි. මේ අතර පරිසරය ආරක්ෂා කර ගැනීම වෙනුවෙන් දක්වන දැයකත්වය උදෙසා කොළඹ රාජකීය විද්‍යාලය වෙත විශේෂ තිළිණයක් පිරිනැමීම ජනාධිපති මහින්ද රාජපක්ෂ මහතා අතින් සිදුකෙරිණි.මේ අතර මහාචාර්ය පියසේන අබේගුණවර්ධන මහතා විසින් පරිසරය සම්බන්ධයෙන් විශේෂ දේශනයක් පැවැත්විය.ඇමැතිවරුන් වන සුසිල් ප්‍රේමජයන්ත, බන්දුල ගුණවර්ධන, ජීවන් කුමාරතුංග, පරිසර නියෝජ්‍ය ඇමැති අබ්දුල් කාදර්, පාර්ලිමේන්තු මන්ත්‍රීවරුන් වන ශාන්ත බණ්ඩාර, දුමින්ද සිල්වා, ජේ.ආර්.පී සූරියප්පෙරුම, එම්.එච්.එම් අෂ්වර්, පරිසර හා පුනර්ජනනීය බලශක්ති අමාත්‍යාංශයේ ලේකම් බී.එම්.යූ.ඩී බස්නායක, තැපැල්පති රෝහණ අබයරත්න, මධ්‍යම පරිසර අධිකාරියේ සභාපති විජේවන්ත ප්‍රතාපසිංහ, අධ්‍යක්ෂ ජනරාල් වෛද්‍ය සාරංග අලහපෙරුම මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n1406062</link>
    <topic>යාපනයේ ඉඩම් අක්කර 18000ක් ආපසු සිවිල් ජනතාවට ලබා දීලා</topic>
    <author>විජයානි එදිරිසිංහ</author>
    <content>පසුගිය මානුෂික මෙහෙයුමෙන් පසු ආරක්ෂක හමුදා යටතට පත්ව තිබූ යාපනයේ ඉඩම් අක්කර දහඅටදහසක් ආපසු සිවිල් ජනතාව වෙත ලබා දී තිබේ.එම ඉඩම් අක්කර දහඅටදහසේ තිබූ හමුදා කඳවුරු (අනුඛණ්ඩ) පන්සියයකට වැඩි ප්‍රමාණයක් ද ඉවත් කරගෙන ඇති බව හමුදා මාධ්‍ය ප්‍රකාශක බ්‍රිගේඩියර් වනිගසූරිය මහතා කීය. පසුගිය වසර පහ ඇතුළත ක්‍රමක් ක්‍රමයෙන් එම ඉඩම් ලබා දීම සිදුවී තිබේ.ඒ අනුව 2009 වර්ෂයේදී ඉඩම් අක්කර 6451, 2010 දී 5817, 2011 දී 2715, 2012 – 1411 , 2013- 201 සහ 2014 දී අක්කර 206ක්ද ලබාදී තිබේ.එම ඉඩම් යාපනයේ දිසාපතිවරයා වෙත බාරදීමෙන් අනතුරුව නියම හිමිකාරිත්වයට අදාළ ලිපි ලේඛන බලා ඒවා ලබාදීමට දිසාපතිවරයා පියවර ගෙන තිබිණි. උතුරේ ජනතාවට අයත් ඉඩම් වැඩි ප්‍රමාණයක්ද කොටි ත්‍රස්තවාදීන් විසින් බලහත්කාරයෙන් ඔවුන් පලවා හැර ඔවුන්ගේ කඳවුරු තනාගෙන තිබිණි.මානුෂික මෙහෙයුමෙන් කොටි පරාජය කර මේ කොටි බළමුළු හමුදාව අතට පත්කර ගැනීමෙන් පසුව හමුදාව ඒවා ආපසු අයිතිකරුවන් වෙත බාරදීමට කටයුතු කර තිබිණි.හමුදාව යාපනයේ මෙතරම් විශාල ඉඩම් අක්කර ප්‍රමාණයක් මහජනතාව වෙත ලබා දීමට කටයුතු කර තිබියදී ජාත්‍යන්තර කොටි ඩයස් පෝරාව රජයට චෝදනා කරමින් උතුරේ ජනතාවගේ ඉඩම් බලෙන් අල්ලාගෙන සිටින බවට චෝදනා කරමින් රජය අපකීර්තියට පත් කර තිබුණි. එහෙත් රජය කිසිසේත් යාපනයේ හෝ වෙනත් ස්ථානයක සමාන්‍ය ජනතාව සතු කිසිදු ඉඩමක් අත්පත් කරගෙන නොමැත.මේ ඉවත් කරගත් කඳවුරුවල සිටි හමුදා භටපිරිස් ප්‍රධාන කඳවුරු වෙත සම්බන්ධ කර තිබේ.මේ අතර කොටි ත්‍රස්තවාදීන්ගෙන් අත්පත් කර ගත් ටික්මේ කඳවුර එම ස්ථානයෙන් ඉවත් කර ගැනීමටද යුද්ධ හමුදාව කටයුතු කරගෙන යයි.මේ අතර හමුදාවේ ඇති පුරප්පාඩු සඳහා දෙදාස් හත්සියයක පිරිසක් බඳවා ගැනීම සඳහා පියවර ගෙන තිබේ.එහිදී උතුරේ ජනතාව අතරින් මුලතිව් ප්‍රදේශයෙන් 131 නැගෙනහිර 410, කිලිනොච්චිය 27 වව්නියාව 45 ආදී වශයෙන් හමුදාවට බඳවාගෙන තිබේ. සමස්තයක් වශයෙන් යුද්ධ හමුදාවට විසිදහසක පමණ පුරප්පාඩු තිබේ. සෑම වසරකම 4000 – 5000 අතර ප්‍රමාණයක් විශ්‍රාම යන අතර එම පුරප්පාඩු පුරවා ගැනීම සිදුකරන්නේ පවතින අවශ්‍යතාවයන්ට අනුව බවද බ්‍රිගේඩියර් වනිගසූරිය මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n1406063</link>
    <topic>මධ්‍යම සබරගමුව බස්නාහිර ගාල්ල මාතරට අදත් වැසි</topic>
    <author/>
    <content>මධ්‍යම සබරගමුව බස්නාහිර පළත්වල හා ගාල්ල හා මාතර දිස්ත්‍රික්කවලත් අද (6) වි‍ටින් විට වැසි හා ගිගුරුම් සහිත වැසි ඇතිවිය හැකි යැයිද ඇතැම් ස්ථානවලට මිලි මීටර් 100කට වඩාවැඩි වර්ෂාපතනයක් බලාපොරොත්තුවිය හැකි යැයිද කාලගුණ විද්‍යා දෙපාර්තමේන්තුව පවසයි.සවස් කාලයේ ඌව , උතුරු මැද හා නැ‍ඟෙනහිර තැනින් තැන ගිගුරුම් සහිත වැසි ඇතිවිය හැකි බවත් එම දෙපාර්තමේන්තුව ‍කියයි.මධ්‍යම කඳුකරයේ බටහිර බෑවුම්වල විටින් විට හමන තද සුළං සමඟ ඇතිවන ගිගුරුම් සහිත වැසි සමඟ ප්‍රබල අකුණු අවදානමක් පවතින බැවින් අකුණු අනතුරු අවමකර ගැනීමට අවශ්‍ය පියවර ගන්නා ලෙසද කාර්යයේ නියුතු කාලගුණ විද්‍යාඥ ආනන්ද පෙරේරා මහතා පවසයි.අද සවස පුත්තලම සිට කොළඹ හා ගාල්ල හරහා පොතුවිල් දක්වා වන මුහුදු ප්‍රදේශවල විටින් විට වැසි හා ගිගුරුම් සහිත වැසි හටගනු ඇති බවත් අනෙකුත් මුහුදු ප්‍රදේශවලත් තැනින් තැන එවැනි කාලගුණ තත්ත්වයක් පවතිනු ඇති බවත් එම දෙපාර්තමේන්තුව කියයි.නිරිත දෙසින් හමන සුළගේ වේගය පැයට කිලෝමීටර් 20-30ක අතර අගයක පවතිනු ඇති බවත් විටක එම වේගය පැයට කිලෝමීටර් 50 දක්වා ඉහළ යා හැකි බවත් කන්කසන්තුරේ සිට පුත්තලම සිට ගාල්ල හරහා පොතුවිල් දක්වාවන මුහුදු ප්‍රදේශවල සුළගේ වේගය පැයට කිලෝමීටර් 60 දක්වා ඉහළ යා හැකි බවත් මේ නිසා එම මුහුදු ප්‍රදේශ රළුවිය හැකි බවත් කාලගුණ විද්‍යා දෙපාර්තමේන්තුව අනාවරණය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n1406064</link>
    <topic>බස්නාහිර ඩෙංගු  නසන්න ආරක්ෂක සේනා මූලස්ථානයෙන් මෙහෙයුම්</topic>
    <author>විජයානි එදිරිසිංහ</author>
    <content>බස්නාහිර පළාතේ පැතිරී යන මාරාන්තික ඩෙංගු රෝගය මර්දනය කිරීමට බස්නාහිර පළාත් ආරක්ෂක සේනා මූලස්ථානය මගින් දැවැන්ත මෙහෙයුමක් ආරම්භ කර තිබේ. බස්නාහිර පළාත් හමුදා අණදෙන නිලධාරී මේජර් ජෙනරාල් උභය මැදවෙල මහතාගේ උපදෙස් මත මෙහෙයුම ක්‍රියාත්මක කෙරේ.එම මෙහෙයුම සඳහා බස්නාහිර පළාත් මහජන සෞඛ්‍ය පරීක්ෂකවරුන්ගේ සහායද ලබාගෙන ඇත.බස්නාහිර පළාත තුළින් සම්පූර්ණයෙන් ඩෙංගු උවදුර ඉවත් කිරීම එම මෙහෙයුමේ අරමුණ වෙයි.මේ වන විටත් හමුදා භට පිරිස් බස්නාහිර පළාතේ ඩෙංගු උවදුර පැතිරී යන ස්ථාන සොයා යමින් ඒවා විනාශ කිරීමේ කටයුතු ආරම්භ කර ඇත.බස්නාහිර පළාතේ හමුදා කඳවුර නිල නිවාස අසලින් ආරම්භ වූ එම මෙහෙයුම පාසල්, රෝහල්, පූජනීය ස්ථාන, ඇළ දොළ කානු පද්ධති, නිවාස, වෙළඳ පොළ රජයේ ආයතන, බස් නැවතුම්පොළවල්, කැසිකිළි වැසිකිළි පද්ධති, ජලය බැස යන ස්ථාන, විශ්වවිද්‍යාල ඇතුළු අධ්‍යාපනික ආයතන, ආදී සෑම ස්ථානයක්ම පරීක්ෂාවට ලක්කිරීම මෙහිදී සිදු කෙරේ.මේ මෙහෙයුම අදියර දෙකකින් සිදුවෙයි. පළමු අදියරේදී එම ඩෙංගු උවදුර බෝවන ස්ථාන හඳුනාගෙන සම්පූර්ණයෙන් විනාශ කෙරේ. දෙවැනි අදියරේදී නැවතත් එම ස්ථාන පරීක්ෂාවට ලක් කිරීම සිදුවෙයි.මේ ඩෙංගු මෙහෙයුම සඳහා යුද හමුදාවේ විශාල පිරිසක් සහභාගී වී සිටිති. එම ස්ථාන හඳුනාගෙන මර්දනය කරන අතර සෞඛ්‍ය පරීක්ෂකවරුන් හරහා ඩෙංගු බෝවීමට හැකිවන පරිදි පරිසරය සුරක්ෂිත නොකරන පුද්ගලයන් දැනුවත් කිරීමද සිදු කරනු ලබයි.පසුගිය දින කිහිපය තුළ ඇදහැළුනු වර්ෂාවත් සමඟ ඩෙංගු පැතිරී යාම ශීඝ්‍රයෙන් සිදුවීමට ඉඩ තිබෙන බවද යුද හමුදාව පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n1406065</link>
    <topic>නායයෑම් අවදානම් කලාපවල ජනතාවට තවත් දවසක් සීරුවෙන්</topic>
    <author>උදුලා පීරිස්</author>
    <content>අයහපත් කාලගුණයත් සමඟ නායයෑම් අවදානම් කලාප ලෙස නම් කළ දිස්ත්‍රික්ක වන කළුතර , රත්නපුර , ගාල්ල , නුවරඑළිය හා බදුල්ලේ ඇතැම් ප්‍රදේශවලජනතාව වෙත ජාතික ගොඩනැඟිලි පර්යේෂණ ආයතනය මගින් ලබාදී තිබූ අවවාදය තව දිනකින් දිගුකර ඇතැයි ආපදා කළමණාකරණ මධ්‍යස්ථානය පවසයි. ‍වැසි තත්ත්වය අඩුවීමක් පෙන්නුම් කළද ඇතැම් ප්‍රදේශවල පහත් බිම්වල තවමත් ජලය බැස යෑම ඉතා සෙමින් සිදුවීමක් පවතින නිසා අවතැන්වූවන් කදවුරු 128ක පවුල් 5673ක පුද්ගලයන් 28809ක් සිටින බවත් ඹවුන්ට අවශ්‍ය ආහාර පාන ඇතුළු අවශ්‍ය සහන සැපයීම රජය මගින් අඛණ්ඩව සිදු කෙරෙමින් පවතින බවත් ආපදා කළමණාකරණ මධ්‍යස්ථානයේ මාධ්‍ය අධ්‍යක්ෂක සරත් ලාල් මහතා දිනමිණට පැවසීය.මේ වන විට පවුල් 26 343ක පුද්ගලයන් එක් ලක්ෂ හත්දහස් තුන්සිය හතලිස් එකක් අවතැන්ව ඇතැයිද අතුරුදන්වූවන් 1ක්ද මරණ 23ක්ද තුවල කරුවන් 11ක්ද සිටින බවත් පූර්ණහානිවූ නිවාස 169ක්ද අර්ධ හානිවූ නිවාස 1242ක්ද පවතින බවත් ආපදා කළමනාකරණ මධ්‍යස්ථානය අනාවරනය කර සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n1406066</link>
    <topic>මහින්දෝදය තාක්ෂණ පීඨ ඉදිකිරීමට බස්නාහිරට රුපියල් මිලියන 350ක්</topic>
    <author/>
    <content>බස්නාහිර පළාතේ පාසැල් 50ක මහින්දෝදය තාක්ෂණ පීඨ ඉදිකිරීමට රුපියල් මිලියන 350ක් අධ්‍යාපන අමාත්‍යාංශය වෙන් කර තිබේ. එම පාසල්වල මෙම තාක්ෂණ පීඨ ඉදිකිරීම පසුගිය 2 වැනිදා සිට ආරම්භ කෙරුණු බව බස්නාහිර පළාත් ප්‍රධාන අමාත්‍ය ප්‍රසන්න රණතුංග මහතා පවසයි. මෙම තාක්ෂණ පීඨ ඉදිකිරීම කඩිනමින් අවසන් කරන ලෙසද රණතුංග මහතා අදාළ බලධාරින්ට උපදෙස් දී තිබේ.බස්නාහිර පළාතේ පාසල් 134 ක් සඳහා මහින්දෝදය තාක්ෂණ විද්‍යාගාර ඉදිකිරීමට රුපියල් මිලියන 1252ක් වෙන් කර ඇත. මේ වන විට පාසැල් 59 ක මහින්දෝදය තාක්ෂණ විද්‍යාගාර ඉදිකර අවසන්ව තිබේ. තෝරා ගත් පාසැල් අතරින් පාසල් 119කට ප්‍රතිපාදන ලබා දෙන්නේ අධ්‍යාපන අමාත්‍යාංශයයි. ඒ වෙනුවෙන් වෙන් කර ඇති මුදල රුපියල් මිලියන 1094කි. එම පාසැල් 119යෙන් පාසැල් 52ක වැඩ අවසන් වී ඇත.ඉතිරි පාසල් 815 සඳහා ප්‍රතිපාදන ලබා දෙන්නේ බස්නාහිර පළාත් අධ්‍යාපන අමාත්‍යාංශයයි. එම අමාත්‍යාංශය වෙන් කර ඇති මුදල රුපියල් මිලියන 157කි. මේ පාසැල් වලින්ද පාසැල් 07ක විද්‍යාගාර ඉදිකිරීම් සම්පූර්ණයෙන්ම අවසන් බව පළාත් ප්‍රධාන අමාත්‍ය ප්‍රසන්න රණතුංග මහතා පවසයි.තාක්ෂණ, විද්‍යා විෂයන් ඉගැන්වීම සඳහා වන ගුරුවරුන්ද මේ වන විට අධ්‍යාපන අමාත්‍යාංශ මගින් බස්නාහිර පළාතට එවනු ලැබ ඇත. ඔවුන්ට අදාළ පාසැල් වලට පත්වීම් ලබාදීමද පසුගිය දා සිදුකෙරුණු බව රණතුංග මහතා සඳහන් කරයි.මහින්දෝදය තාක්ෂණ පීඨ ඉදිකිරීම, ශ්‍රී ලංකාව දැනුමේ කේන්ද්‍රස්ථානය බවට පත් කිරීමේ මහින්ද චින්තන ඉදිරි දැක්මේ සඳහන් තවත් ප්‍රතිපත්තිමය වැඩපිළිවෙළක් ඉටු කිරීමක් බවද ප්‍රධාන ඇමැතිවරයා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n1406067</link>
    <topic>ගංවතුර බැස යන තෙක් මතුගම අධ්‍යාපන කලාපයේ පාසල් 32ක් වැසේ</topic>
    <author>සුභාෂිණී සේනානායක</author>
    <content>පසුගියදා පැවැති ගංවතුර හේතුවෙන් මතුගම අධ්‍යාපන කලාපයේ පාසල් 32 ක් ගංවතුර පහව යන තුරු වසා තබන බව කලාප අධ්‍යාපන කාර්යාලය දන්වා සිටි.මතුගම කලාපයට අයත් පාසල් 130න් පාලින්දනුවර කොට්ඨාසයේ පාසල් 16ක් ,අගලවත්ත පාසල් 03ක්,මතුගම පාසල් 05ක් හා වලල්ලාවිට පාසල් 08ක් ලෙසින් මෙම අධ්‍යාපන කොට්ඨාසවලට අයත් පාසල් 32ක් ගංවතුර තත්ත්වය පහව යන තුරු වසා තැබේ.මෙලෙස වසා තැබෙන පාසල් වන්නේ වීදිය බණ්ඩාර මහ විදුහල, මිදලන ජනපද ප්‍රාථමික විදහල, මිදලන ප්‍රාථමික විදුහල, දිගන්න ප්‍රාථමික විදුහල, අඹේගොඩ ප්‍රාථමික විදුහල, මිහකන්දල ප්‍රාථමික විදහල, අතලේ මහ විදුහල, දික්හේනක විදුහල, බොල්වුන්න ප්‍රාථමික විදුහල, තවාන ප්‍රාථමික විදුහල, තවාන ප්‍රාථමික විදහල, ශිගුරුදළුව ප්‍රාථමික විදහල,ඉලුක්පොත විදහල, අස්ක්වලි දෙමළ විදහල, කෙලින් කන්ද කණිෂ්ඨ විදුහල, කොස්ගුලන කණිෂ්ඨ විදුහල, මෝල්කාව මහ විදුහල, බිමන්ත ජනපදය ප්‍රාථිමික විදුහල, කිතුල්ගොඩ ප්‍රාථමික විදුහල, බිමන්ත කණිෂ්ඨ විදුහල, ගම්මමන මහ විදහල, උඩුගම කණිෂ්ඨ විදුහල, කරපාගල ප්‍රාථමික විදුහල, ඉත්තෑපාන ප්‍රාථමික විදුහල, පහළ කොස්වත්ත ප්‍රාථමික විදහල,පන්නිල ප්‍රාථමික විදුහල,රනේපුරගොඩ ප්‍රාථමික විදුහල,වලගෙදර මහ විදුහල, සරිනිවාස ප්‍රාථමික විදුහල, ආඳාවල විදුහල, දේවගෝඩ විදුහල සහ ලෙච්චන්දාව විදුහල් වේ.මේ අතර ජලගැලීම් හේතුවෙන් හොරණ කලාපයේ පාසල් 55ක්ද මේ වන විට වසා දමා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n1406068</link>
    <topic>ජාතික සාහිත්‍ය කලා මහෝත්සවය මෙවර මහනුවර</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>ජාතික සාහිත්‍ය කලා මහෝත්සවය මෙවර මහනුවරදී පැවැත්වීමට සංස්කෘතික හා කලා කටයුතු අමාත්‍යාංශය තීරණය කැර ඇත.ඒ අනුව ජාතික සාහිත්‍ය කලා ප්‍රසාදනී උළෙල නමින් ලබන සැප්තැම්බර් 01දා සිට 07දා දක්වා මහනුවර ගැටඹේ ක්‍රීඩාංගණය හා මහානාම විද්‍යාල භූමියේදී මෙම උළෙල පැවැත්වේ.එම සාහිත්‍ය උළෙ‍‍ෙලහි සමාප්ති උළෙල හා සම්මාන ප්‍රදානය ජනාධිපති මහින්ද රාජපක්ෂ මහතා අතින් සිදු කෙරේ.මේ සාහිත්‍ය මහෝත්සවයේදී “දේශ නේතෘ” නමින් සාහිත්‍ය ක්ෂේත්‍රයේ ජාතික මට්ටමේ විශේෂ ඇගයීම් සම්මාන 05ක් ලබා දෙන අතර දිස්ත්‍රික් මට්ටමින් තවත් සම්මාන 20ක් පිරිනැමෙයි. උසස් අධ්‍යාපන අමාත්‍ය එස්. බී. දිසනායක මහතාගේ අනුග්‍රහයෙන් මෙයට අමතරව මහනුවර දිස්ත්‍රික්කයේ ප්‍රාදේශීය ලේකම් කොට්ඨාස මට්ටමින් තෝරා ගන්නා කලාකරුවන් සියයකටද සම්මාන පිරිනැමේ.මහනුවර දිස්ත්‍රික් ලේකම් ගාමිණී සෙනවිරත්න මහතාගේ සම්බන්ධීකරණයෙන් සංස්කෘතික හා කලා කටයුතු අමාත්‍යාංශයේ සහභාගිත්වයෙන් මහනුවර දිස්ත්‍රික් ලේකම් කාර්යාලයේදී ඊයේ (05) පැවැති සාකච්ඡාවකදී මේ බැව් අනාවරණය විය.ජාතික මට්ටමින් සෞන්දර්ය විෂයන් සඳහා විශිෂ්ට දක්ෂතා දැක්වූ සිසුනට මෙහිදී ත්‍යාග පරිනැමෙන අතර උසස් පෙළ සිසුන්ගේ සඟරා නිර්මාණ තරගාවලියේ ත්‍යාග පිරිනැමීමද මෙහිදී සිදු කෙරේ. මෙයට අමතරව පාසල් සිසුන්ගේ නිර්මාණ තරග රැසක්ද පැවැත්වේ. උසස් අධ්‍යාපන අමාත්‍ය එස්. බී. දිසානායක, මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන අමාත්‍ය සරත් ඒකනායක , වැවිලි කර්මාන්ත නියෝජ්‍ය අමාත්‍ය අර්ල් ගුණසේකර, මහනුවර පුරපති මහේන් රත්වත්තේ මහනුවර දිස්ත්‍රික් ලේකම් ගාමිණී සෙනවිරත්න යන මහත්වරුද මෙම අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n1406069</link>
    <topic>පස්කන්ද කඩා වැටී හපුගල ගෙයක භාගයක්ම විනාසයි</topic>
    <author>@ ලංකින්ද නානායක්කාර ඉමදුව සමුහ</author>
    <content>පසුගිය 4 දින රාත්‍රියේ ඇති වු ධාරානිපාත වර්ෂාව නිසා ගාල්ල හපුගල සරසවි අසපුව ගම්මානයේ නිවසක් මතට පස් කන්දක් කඩා වැටී නිවසේ කොටසක් සම්පුර්ණයෙන්ම විනාශ වී තිබේ. පිටුපස තිබු අඩි 30ක පමණ වු මෙම පස් කන්ද කඩා වැටීමෙන් කිසිවෙකුටත් හානියක් සිදු වී නැත. මෙයින් ලක්ෂ 5ක පමණ පාඩුවක් තමාට සිදු වී ඇති බව නිවැසියෝ කියති. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n14060610</link>
    <topic>ලේක්හවුස් මිහින්තලා ආලෝක පූජාව අබාන්ස් බැතිබර දායකත්වයෙන් මෙවරත්</topic>
    <author/>
    <content>හෙළ සංස්කෘතිය ඔපවත් කරමින් නිර්මල බුදු දහමෙන් ලක් දෙරණ පුබුදු කළ අසිරිමත් පොසොන් මංගල්‍ය නිමිත්තෙන් ලේක්හවුස් මිහින්තලා ආලෝක පූජාව 2014 ජූනි 11, 12 සහ 13 යන දිනයන් හි ඓතිහාසික මිහින්තලා පුද බිමේදී පැවැත්වීමට කටයුතු යොදා ඇත.දිවයිනේ ප්‍රමුඛතම ආමිස පූජාමය පිංකමක් වශයෙන් දිගු කලක පටන් පවත්වනු ලබන ලේක්හවුස් මිහින්තලා ආලෝක පූජාව සඳහා කවදත් සමාජ, සංස්කෘතික හා ආගමික කටයුතුවලදී මුල් තැන ගෙන කටයුතු කරන අබාන්ස් සමාගමේ බැතිබර දායකත්වය මෙවරත් හිමිව ඇත.ලේක්හවුස් මිහින්තලා ආලෝක පූජාවට අමතරව 2014 ජූනි 12 වැනිදා පොසොන් පුන් පොහෝදා කොළඹ, හැව්ලොක් ටවුන් හි බී. ආර්. සී. පිටියේදී විශේෂ පොසොන් කලාපයක් පැවැත්වීමට අබාන්ස් කටයුතු යොදා ඇත.මෙම ස්ථානයේ දී දර්ශනීය පහන් කූඩු රැසක් ඉදිවන අතර ජූනි 12 වැනිදා පොසොන් පුන් පොහෝ දා දවස පුරාම පැමිණෙන සියල්ලන් වෙනුවෙන් මහා බත් දන්සලක් පැවැත්වීමට ද කටයුතු යොදා ඇත.මෙම උතුම් සත්කාර්ය සංවිධානය කිරීමේ දී ප්‍රමුඛත්වය ගෙන කටයුතු කරන අබාන්ස් සමාගමේ සාමාන්‍යාධිකාරී ධම්මික ප්‍රසන්න මහතා පවසා සිටින්නේ අබාන්ස් සමාගම මෙබඳු ආගමික කටයුතුවලට සැම විට මූලිකත්වය ගෙන කටයුතු කරනවාට අමතරව ස්වභාවික ආපදාවන් නිසා පීඩාවට පත් වන අහිංසක ජනතාවට පිහිටවීමට සැම විටම කටයුතු කරන බවයි. මේ අනුව ගංවතුරෙන් අසරණභාවයට පත් වූ අසරණ ජනතාවට අවශ්‍ය ආහාරපාන ඇතුළු අනෙකුත් බඩු භාණ්ඩ ලොරි රථ ගණනාවක පටවාගෙන ඔවුන් ළඟටම ගෙන ගොස් පරිත්‍යාග කිරීමට අබාන්ස් සමාගම කටයුතු කැර ඇත. එමෙන්ම එවන් විපත්වලින් අධ්‍යාපන කටයුතු බාධාවකට ලක්ව ඇති අසරණ ළමුන්ට අධ්‍යාපනය සඳහා අවශ්‍ය පොත්පත්, බඩු බාහිරාදිය පරිත්‍යාග කිරීමට අබාන්ස් සමාගම කටයුතු කරන අතර ළමා නිවාසවල සිටින ළමුන් වෙනුවෙන් ද විවිධාකාරයෙන් අතහිත දීම් කරයි.ලොවක් කම්පා කරමින් අප රටට විශාල ව්‍යසනයක් උදා කළ සුනාමි විපත අවස්ථාවේදී නිවාස අහිමි වූ ජනතාවට හිසට සෙවනක් සලසාලමින් නිවාස ඉදිකර දීමට අබාන්ස් සමාගම කටයුතු කළ බවට ධම්මික ප්‍රසන්න මහතා වැඩිදුරටත් පවසා සිටියේය.පරිසර හිතකාමී ඉලෙක්ට්‍රොනික හා ගෘහ විදුලි උපකරණ ශ්‍රී ලංකාවේ පාරිභෝගිකයින් වෙත ගෙන ඒමේ පුරෝගාමී කාර්ය ඉටුකරන අබාන්ස් සමාගම දිවයිනේ ප්‍රධාන නගරයන් රැසක් අලංකාරවත් කරමින් සුවිශේෂී පරිසර හිතකාමී මෙහෙවරක නියැලෙයි. මේ අනුව කොළඹ නගරය ද ඇතුළුව තවත් නගරයන් රැසකගේ පිහිටා ඇති මධ්‍ය දූපත් සහ වටරවුම් ඉතා දර්ශනීය ආකාරයට විසිතුරු මල් වර්ග, පැළෑටි සහ තණකොළ සිටුවා අලංකාරවත් කැර තිබීම සියල්ලන්ගේ නොමඳ පැසසුමට ලක් වී තිබේ.සමාජ සත්කාරක මෙහෙවරයන් උදෙසා කවදත් ඇප කැපවී ක්‍රියා කරන අබාන්ස් සමාගමේ මෙබඳු සාමාජීය සේවාවන් ඉදිරියේදීත් වඩාත් පුළුල්ව පවත්වාගෙන යෑමට කටයුතු කරන බවට අබාන්ස් සමාගමේ සාමාන්‍යාධිකාරී ධම්මික ප්‍රසන්න මහතා වැඩිදුරටත් පවසා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n14060611</link>
    <topic>පොසොන් දා අනුරපුරට එන සියලු බැතිමතුන් සුදු වතින් සැරසී සංවර සීලීව වන්දනාමාන කරන්න</topic>
    <author>@ ගයාන් රාඡපක්ෂ</author>
    <content>පොසොන් වන්දනාවේ පැමිණෙන සියලු බැතිමතුන් සුදු වතින් සැරසී සංවර සීලීව සිද්ධස්ථාන වන්දනාමාන කැර ගන්නා ලෙස මිහින්තලේ රඡමහා විහාරාධිපති වලවාහැංගුණවැවේ ධම්මරතන නා හිමියෝ බෞද්ධ ඡනතාවගෙන් ඉල්ලා සිටිති.ඡූනි 9 වැනි දින සිට 15 වැනි දින දක්වා පැවැත්වෙන පොසොන් සතිය වන්දනාමාන කිරීම සදහා පැමිණෙන බෞද්ධ,ස්ලාම්,හින්දු යන සියලුම බැතිමතුන් වෙනුවෙන් අපහසුවකින් තොරව සියලු ස්ථාන වන්දනාමාන කිරීම සදහා පහසුකම් සලසා ඇති බවද උන්වහන්සේ පවසති.ඒ වගේම 2321 වැනි දිගු ඉතිහාසයක් විදහාපාන මෙම පුදබිමේ තිබෙන සියලුම බෞද්ධ පූඡනීය ස්ථාන හා නටබුන් පුනරුත්ථාපනය කර මතු පරපුර වෙනුවෙන් සුරක්ෂිත කිරීමේ වැඩ පිළිවෙළික් ඡනපති තුමන්ගේ මූලිකත්වයෙන් ක්‍රියාවට නංවාඇතැයි උන් වහන්සේ පැවසුහ.මෙවර පොසොන් ආගමික උත්සවයට ලක්ෂ විසිපහක බැතිමත් පිරිසක් සහභාගි වෙතැයි විශ්වාස කරන බවත් පැමිණෙන බැතිමත් පිරිසට දන්වා සිටින්නේ පුරාවිද්‍යා ස්ථාන යැයි සැලකෙන කිසිම ස්ථානයකට හානියක් නොවන පරිදි එම ස්ථාන සුරක්ෂිතව ආරක්ෂා කර ගනිමින් පූඡා භූමියට උචිත අයුරින් සුදු වතින් සැරසී වන්දනාමාන කටයුතු කළ යුතුබව යැයි නා හිමියන් වැඩිදුරටත් පැවසුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n14060612</link>
    <topic>පොසොන් උත්සවය සමරන්න අනුරපුර-පොළොන්නරුව සූදානම්</topic>
    <author>@ හිදෝගම සමූහ</author>
    <content>පොසොන් උත්සවයට අනුරාධපුර, මිහින්තලය, තන්තිරිමලය, අවුකන, විජිතපුර, පොළොන්නරුව ප්‍රදේශවල වෙළෙඳසල් පරීක්ෂා කිරීම, නිවැරැදි කිරීම, නුසුදුසු ආහාර විනාශ කිරීම සඳහා විශේෂ මහජන සෞඛ්‍ය පරීක්ෂක කණ්ඩායම් දැනටමත් සේවයේ යොදවා ඇති බව උතුරුමැද පළාත් සෞඛ්‍ය සේවා අධ්‍යක්ෂ වෛද්‍ය පාලිත බණ්ඩාර මහතා පවසයි.පොසොන් උත්සවය වෙනුවෙන් උතුරුමැද ‍පළාත් සෞඛ්‍ය අමාත්‍යාංශය, සෞඛ්‍ය දෙපාර්තමේන්තුව, අනුරාධපුර නගර සභාව එක්ව සිදුකරනු ලබන මහජන සෞඛ්‍ය සේවා පිළිබඳව අදහස් දක්වමින් පළාත් සෞඛ්‍ය සේවා අධ්‍යක්ෂවරයා එසේ පැවසීය.පොසොන් උත්සවය වෙනුවෙන් පූජනීය ස්ථාන වැඳ පුදා ගැනීම සඳහා පැමිණෙන බැතිමතුන්, රාජකාරි සඳහා පැමිණෙන නිලධාරීන්ගේ යහපත සඳහා කළ යුතු වැඩ කටයුතු රාශියක් මේ වන විටත් ක්‍රියාවට නංවා ඇති බවත් මහජන සෞඛ්‍ය පරීක්ෂක මහත්වරුන් පැය 24 පුරාම සේවාවන් සිදුකරමින් ජනතාවගේ සුබසාධනය සඳහා කැප වී සිටින බව පැවසීය. ආහාර නිෂ්පාදන හා ආහාර අලෙවි කරන ස්ථාන පරීක්ෂා කිරීම, පානීය ජල පරීක්ෂාව, දන්සල් පරීක්ෂාව මහජන සෞඛ්‍ය පරීක්ෂකවරුන්ගේ අධීක්ෂණය යටතේ අඛණ්ඩව සිදුකරමින් සිටිනවා.පොසොන් උත්සවය වෙනුවෙන් මිහින්තලේ, අනුරාධපුර, අටමස්ථානය, තන්තිරිමලේ, අවුකන, විජිතපුර පූජනීය ස්ථාන ඇතුළුව මුළු නගරයේම මෙම වැඩපිළිවෙළ සිදු වෙනවා. බීම දන්සල් සඳහා අවශ්‍ය වන අයිස් පරීක්ෂා කිරීම මේ වන විටත් සිදුකරමින් පවතිනවා. මැලේරියා මර්දන වැඩසටහන මඟින් දුම්වහන වැඩසටහන් සමඟ කීට පරීක්ෂාව ද සිදුකරමින් පවතිනවා. ලැගුම්හල් ආරක්ෂක නිලධාරීන් පරීක්ෂණා කරනවා.දිය නෑමේදී ආරක්ෂා විය යුතු ආකාරය, සෞඛ්‍ය උපදෙස්, පිරිසිදු ජලය, පිරිසිදු ආහාර පිළිබඳව උපදෙස් සහිත බැනර් යෙදීම, ශබ්ද වාහිනී යන්ත්‍ර මඟින් ජනතාව දැනුවත් කිරීම සිදුකරනවා. ජලභීතිකා මර්දන අංශය මඟින් සුනඛ එන්නත් සිදුකැර අවසන් බවත්, මෙහිදී වන හානිය වළක්වා ගැනීමේ අරමුණින් මෙම වැඩපිළිවෙළ ක්‍රියාත්මක කරන බවත් පැවසීය. ඒ වාගේම කසළ බැහැර කිරීමේ ක්‍රම පිළිබඳව නිරන්තර පරීක්ෂා සිදුකරනවා. නීති විරෝධී ප්‍රමිතියෙන් තොර ‍ඖෂධ සහ සුවඳ විලවුන් වර්ග පරීක්ෂා කිරීම, නුසුදුසු ඖෂධ වර්ග, සුවඳ විලවුන් වර්ග විනාශ කිරීමේ වැඩපිළිවෙළක් ද ක්‍රියාත්මක වෙමින් පවතිනවා.අනුරාධපුර පැරණි රෝහල පැය 24 පුරාම වන්දනාකරුවන්ට සත්කාර සේවා සැපයීමට යොදාගෙන තිබෙනවා. එම රෝහලට වෛද්‍යවරුන්, හෙදියන් ඇතුළු නිලධාරීන් සමඟ විශේෂ ගිලන් රථ සේවාවක් ලබා දී තිබෙනවා. වාහන මෙන්ම අමතර කාර්ය මණ්ඩල නිලධාරීන්, කම්කරුවන් තාවකාලිකව එම අංශවලට යොදවා තිබෙනවා. ජංගම වෛද්‍ය සේවා, ජංගම ගිලන් රථ සේවා 24 පැය පුරාම ක්‍රියාත්මක වෙනවා. ආහාර ලබා දෙන අලෙවි කරනු ලබන වෙළෙඳසල් හා ස්ථානවල සේවකයිනට මේ වන විටත් උණ සන්නිපාත වැනි රෝග බෝවීම වැළැක්වීමේ අරමුණින් බෙහෙත් ලබා දීමට පළාත් සෞඛ්‍ය ඇමැතිවරයා උපදෙස් ලබා දී තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n14060613</link>
    <topic>කළගුණ සලකමු-මිහිදු හිමි සමරමු ඡාතික පොසොන් සතිය මෙම 9 වැනි ඇරැඹේ</topic>
    <author>@ කිත්සිරි වනසිංහ හා ගයාන් රාඡපක්ෂ</author>
    <content>කලගුණ සලකමු මිහිදු හිමි සමරමු යන තේමාව මුල්කැර ගනිමින් 2014 ඡාතික පොසොන් සතිය මෙම 9 වැනි දින සිට 15 වැනි දින දක්වා නම්කර ඇත.පොසොන් සතිය නිමිත්තෙන් ඡූනි මස 2 වැනි දින සිට 9 වැනි දින සක්වා සති පිරිත් පිංකම මිහින්තලා රඡමහාවිහාරස්ථානයේ දී ආරම්භ කොට තිබේ.පොහෝ දින සිල් සමාදන් වන උවැසි උවැසියන් සදහා ආහාර පාන ඇතුලු අනකුත් සියලු පහසුකම් සැපයීමට ඡාතික පොසොන් උත්සව කමිටුව අවශ්‍ය සියලු කටයුතු සලසා ඇත.එමෙන්ම 11,12,13 යන දින තුළ උදෑසන බුද්ධ පූඡාව,දහවල් බුද්ධ පූඡාව සහ සවස ගිලන්පස පූඡාව ලේක්හවුස් ආයතනය මගින් පැවැත්වීමට සියලු කටයුතු සූදානම් කැර ඇති අතර සිල් සමාදන්වන උවැසි උවසියන් වෙනුවෙන් උදෑසන දානය පිළිගැන්වීම සිදු කරනු ලබයි.මේ අතර සියලුම ළමා සිල් පිරිසට හීල්දානය ලේක්හවුස් ආයතන මගින් පිරිනමන අතර දහවල් දානය මිහින්තලේ ප්‍රාදේශීය ලේකම් රුවන් ඒකනායක මහතාගේ සම්බන්ධීකරනයෙන් ගලෙන්බිදුනවැව, කහටගස්දිලිලිය,හොරොව්පොතාන,රබාව,තිරප්පනේ යන ප්‍රාදේශීය ලේකම් කාර්යාල වලින් දහවල් දානය පිරිනැමීම සිදුකරයි.මෙයට සමගාමීව මිහින්තලේ ලංකා බැංකුව මගින් පොහෝ දින සිල් සමාදන් වන සිල් ඇත්තන් 3500 දෙනකු සදහා ආහාරපාන,අතුරුපස,පැන් හා අනකුත් ද්‍රව්‍යම පහසුකම් ලබා දීම සිදුකරයි.මිහින්තලා රඡමහ විහාරාධිපති වලවාහැංගුනවැවේ ධම්මරතන හිමිපානන්ගේ අනුශාසනා මත පොසොන් සතිය තුළ සියලු ආගමික කටයුතු හා සිසු කටයුතු සංවිධානය කැර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n14060614</link>
    <topic>අනුරපුර ප්‍රධාන වැව් 8කට හමුදාවේ ජීවිතාරක්ෂක නිලධාරීන්</topic>
    <author>විජයානී එදිරිසිංහ</author>
    <content>පොසොන් උත්සව සමයේදී අනුරාධපුර පූජා භූමි වැඳපුදා ගැනීමට යන බැතිමතුන්ගේ ආරක්ෂාව වෙනුවෙන් ප්‍රධාන වැව් අටකට යුද්ධ හමුදාවේ ජීවිත ආරක්ෂක නිලධාරින් යොදවා තිබේඒ අනුව ලබන 9 වැනිදා සිට 15 වැනිදා දක්වා යුද්ධ හමුදාවේ ජීවිත ආරක්ෂක නිලධාරී කණ්ඩායම් 16ක් මෙසේ සේවයේ යොදවා ඇති බව යුද්ධ හමුදා මාධ්‍ය ප්‍රකාශක බ්‍රිගේඩියර් වනිගසූරිය මහතා කීය. ඒ අතර ‍මෙම ප්‍රධාන වැව්වල දිය නෑමට යෑමේදී අනතුරුදායක ස්ථාන නම් කැර ඇත. එම ස්ථානවලට බැසීමෙන් වලකින ලෙසත් තම ජීවිත ආරක්ෂාව සම්බන්ධයෙන් විශේෂ අවධානයක් යොමුකරන ලෙසත් හමුදාව හා පොලිසිය මහජනතාවගෙන් ඉල්ලාසිටී.ඒ අතර අනුරාධපුර ප්‍රදේශය පුරා පොලිසියේ විශේෂ ආරක්ෂක විධිවිධාන රැසක් ක්‍රියාත්මක වන අතර, රථවාහන පොලිසිය අනුරාධපුරය වෙත එන සෑම ප්‍රධාන මාර්ගයකටම යෙදවීමට පියවර ගෙන තිබේ.මෙහිදී අධික වේගයෙන් රිය පැදවීම, බීමත්ව රිය පැදවීම ඇතුළු මාර්ග නීති උල්ලංඝනය කරමින් මහජන ජීවිත ආරක්ෂාව පිළිබඳ නොසලකන රියදුරන්ට එරෙහිව නීතිය තදින්ම ක්‍රියාත්මක කිරීමට පියවර ගන්නා බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n14060615</link>
    <topic>නවීන මානවයාගේ ජනාවාස ගැන පාහියංගලින් තොරතුරු රැසක්</topic>
    <author>මානෙල් පුෂ්ප කුමාරි</author>
    <content>බුලත්සිංහල පාහියංගල ලෙනේ පැරැණිතම පස් තට්ටුවෙහි කාලනිර්ණයන්ට අනුව ශ්‍රි ලංකාව තුළ නවීන මානවයාගේ ජනාවාස කරණය අදින් වසර 50000 කට ආසන්න කාලයක් තෙක් ඈතට විහිද යන බව බීටා ඇනලිසීස් ආයතනය පෙන්වා දී ඇති බව පුරා විද්‍යා දෙපාර්තමේන්තුව සඳහන් කරයි.පුරාවිද්‍ය දෙපාර්තමේන්තුව 2012 වසරේ සිදු කළ කැණීමේ පැරණිම පස් තට්ටුවේ කාබන් නියැදි කාලනිර්ණය සඳහා අමෙරිකාවේ බීටා ඇනලිසීස් ආයතනයට ලබාදීමෙන් අනතුරුව මෙම අතිශය වැදගත් තොරතුරු අනාවරණය වී තිබේ.මෙහිදී දකුණු ආසියාවේ මානව සංක්‍රමණ හා ජනාවාසකරණය පිළිබඳ තොරතුරු එළිදක්වා ඇත.බීටා ඇනලිසීස් ආයතනයේ නව කාලනිර්ණයන්ට අනුව පාහියංගල ලෙනෙහි පැරණිම පස් තට්ටුව අදින් වසර 48000-43000 අතර කාලයට අයත්වේ. මීට පෙර පාහියංගල ලෙනෙහි සිදු කළ කැණීම්වලදී ලැබී තිබූ මානව සාධක කාලනිර්ණයන් අදින් වසර 37000 ක් තෙක් ඈතට දිව යයි. මෙම ස්ථානයේ 2012 වසරේදී සිදු කළ කැණීමෙන් සම්පූර්ණ මානවයකුගේ ඇටසැකිල්ලක් සොයා ගෙන ඇත. බ්‍රිතාන්‍යයේ කේම්බ්‍රිජ් විශ්වවිද්‍යාලය මෙම ඇටසැකිල්ලේ කාලනිර්ණයන් සිදු කළ අතර ඔවුන් පවසන පරිදි එය අදින් වසර 10000-12000 ත් අතර කාලයට අයත් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n14060616</link>
    <topic>වාරියපොළ බන්ධනාගාරයේ ධර්ම දේශනාව 9දා</topic>
    <author/>
    <content>බුදුදහම තුළින් ජීවිතය ගොඩනැඟීම තේමාව ඔස්සේ බන්ධනාගාර රැඳවියන්ට පවත්වන ධර්මදේශාන මාලාවේ දෙවැන්න මෙම 09දා වාරියපොළ බන්ධනාගාරයේ පැවැත්වේ.පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතාගේ සංකල්පයක් මත සිදු කරන මෙම වැඩසටහන සඳහා සම්පත් දායකත්වය මහව කෝන්වැව, ගල්ලව වෙහෙර ආරණ්‍ය සේනාධිකාරී සහ වෑඋඩ දොඩන්තලාව ආරණ්‍ය සේනාධිකාරී කම්මට්ඨානාචාර්ය උඩුදුම්බර කාශ්‍යප හිමියෝ ලබාදෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n14060617</link>
    <topic>නීති විරෝධී සිගරට් තොගයක් මත්තල ගුවන් තොටේ දී අත්අඩංගුවට</topic>
    <author>සූරියවැව සමූහ</author>
    <content>කටුනායක ගුවන් තොටුපළේ සිට නීති විරෝධී අන්දමින් මත්තල ගුවන් තොටුපළට ගෙන එන ලද රුපියල් පන්ලක්ෂ හැටහතර දහසක් වටිනා සිගරට් තොගයක් සමඟ සැකකරුවන් තිදෙනෙක් මත්තල ගුවන්තොටුපළ රේගු නිලධාරීන් අත්අඩංගුවට ගෙන ඇත.පෙරේදා (4) රාත්‍රී 7.30ට පමණ UL868 දරන ගුවන් යානය මඟින් කටුනායක සිට මෙම සිගරට් තොගය මත්තල ගුවන් තොටුපළට ගෙනවිත් තිබේ. කටුනායක නිදහස් තීරුබදු වෙළෙඳ මධ්‍යස්ථානයෙන් මිලයට ගන්නා ලද මෙම සිගරට් තොගය නීති විරෝධී ලෙස රට තුළට ගෙනවිත් තිබියදී මෙසේ අත්අඩංගුවට ගෙන ඇත. සැකකරුවන් මීගමුව සහ ඒ අවට පදිංචිකරුවන් වෙති.නියෝජ්‍ය රේගු අධිකාරී චන්දන සෙල්ලහේවා මහතාගේ උපදෙස් පරිදි නියෝජ්‍ය රේගු අධිකාරී පී.එස්. ප්‍රේමචන්ද්‍ර, ඩී. බෝපගේ, ලක්ෂ්මන් වනිගසිංහ, සහකාර රේගු නිලධාරී ජේ.ඒ. සී. වයි. ජයවීර, කේ.එස්. ඩී. ජී. චමීර, සී.එස්. රත්නායක, එම්.ඒ.ඩී. දේමන්ත, කණ්ඩායම විසින් මෙම වැටලීම සිදුකරන ලදී. රේගු අධිකාරිය මඟින් වැඩිදුර පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n14060618</link>
    <topic>එජාප නායකත්වයේ වෙනසකට ක්‍රිකට් ක්‍රීඩාවේ  මන්කාඩ් ක්‍රමය හෝ සොයා බැලිය යුතුයි</topic>
    <author>@ ඉමදුව සමුහ</author>
    <content>එජාප නීති විශාරදයින් එජාපයේ ව්‍යවස්ථාව නැවත කියවා බලා එජාප නායකත්වය වෙනස් කිරීම සදහා ක්‍රිකට් ක්‍රීඩාවේ ඇති මන්කාඩ් වැනි ක්‍රමයක් හෝ සොයා නොගත හොත් ඉදිරියේ දී එම පක්ෂය සොයා ගන්න වෙන්නේ කැනීම් කටයුතු කරන අයට පමණක් බව දකුණු පළාත් ප්‍රධාන අමැති ෂාන් විජයලාල් ද සිල්වා මහතා පවසයි.ඒ මහතා එසේ පැවසුවේ (4) පසුගිය දින අම්බලන්ගොඩ පොල්වත්තේ ඒ මහතාගේ නිවසේ පැවති ශ්‍රී ලංකා නිදහස් පාක්ෂිකයන්ට ස්තූතිය පළ කිරීම සදහා පැවති රැස්වීමක දීය.එහි දී වැඩි දුරටත් අදහස් දැක් වු ප්‍රධාන අමැතිවරයා මෙසේ ද පැවසීය.පසුගිය දා පැවැති තරඟයේ දී අපේ කණ්ඩායම කියන දේ නාහන එංගලන්ත ක්‍රීඩකයාට නීති පොත අනුව නියම දඩුවම දුන්නා. එජාප පාක්ෂිකයන්ට සහ එජාපයේ නීති විශාරදයන්ට දැන් එවැනි ක්‍රමයක් වත් සොයා ගත යුතුයි . නැතිනම් පොදු අපේක්ෂක , අර අපේක්ෂක මේ අපේක්ෂක කුමන නමින් ආවත් සිදු වන්නේ පසුගිය වසර 20 ම සිදු වු දේමයි.පිට පිටම හයවැනි වතාවටත් අපිව දකුණු පළාතේ ජනතාව විශ්වාස කළා. ඒ වගේම ඉදිරියේ පැවැත්නෙ ජනාධිපතිවරණයේ දී ත් මුළු රටේම ජනතාව ජනාධිපතිවරයා පිළිබදව විශ්වාසය තබනවා.ප්‍රබල පොදු අපේක්ෂයෙක් අපි සමඟ සටනට ආවේ 2010 දී .එවකට එජාපය හා ජවිපෙ තම තමන්ගේ ප්‍රතිපත්ති පවා දෙමින් යුද ජයග්‍රහනයේ තරමක වාසියකුත් සමඟ පැමිණි සරත් ෆොන්සේකා මහතාට සහය දුන්නා.සිදු වුයේ අන්ත පරාජයක්. එම අවස්ථාවේ පොදු අපේක්ෂකයාට කරන්න බැරි වු දේ කරන්න පුළුවන් පොදු අපේක්ෂකයෙක් මේ රටේ නෑ. මේ රටේ සිටින එකම පොදු අපේක්ෂකයා ජනාධිපතිවරයා පමණයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n14060619</link>
    <topic>ගිං නිල්වලා ගංඟාවල වැඩි ජලය හම්බන්තොටට ගෙන යාමට වාරි යෝජනා ක්‍රමයක්</topic>
    <author> රන්ජිත් පද්මසිරි , චමීර ඇල්ලදෙණිය සහසුභාෂිණී සේනානායක</author>
    <content>ගිං නිල්වලා ගංඟාවල අතිරික්ත ජලය කොටපොළ හරහා උඩවලව ඔස්සේ හම්බන්තොට දිස්ත්‍රික්කයට රැගෙන යාමේ වාරි යෝජනා ක්‍රමයක් ආරම්භ කිරීමට රජය සැලසුම් කර ඇත.ගිං නිල්වලා ගංඟා ජල හැරවුම් යෝජනා ක්‍රමය ලෙස නම් කර ඇති පානීය හා වගා කටයුතු සඳහා ජලය ලබා ගැනීමටත් ජල විදුලිය නිපදවා ගැනීමටත් ගංවතුර පාලනය කර ගැනීමට අපේක්ෂා කරන බව වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේ දී පැවැසීය.සභාව කල් තබන ලද අවස්ථාවේ දී කොළඹ දිස්ත්‍රික් මන්ත්‍රී සුනිල් හඳුන්නෙත්ති මහතා ඇසූ ප්‍රශ්නයකට පිළිතුරු දෙමින් මේ ජල හැරවුම් යෝජනා ක්‍රමය පිළිබඳ ඇමැති නිමල් සිරිපාල ද සිල්වා මහතා තොරතුරු හෙළි කළේ මෙසේය.පාර්ලිමේන්තු මන්ත්‍රී සුනිල් හඳුන්නෙත්ති - හම්බන්තොටට ජලය ගෙන යාම සඳහා එනම් ගිං - නිල්වලා ගඟ ජල හැරුම් යෝජනා ක්‍රමය සැලසුම් කරගෙන යනු ලබයි.මේ යෝජනාව අනුව පිටදෙනිය ප්‍රදේශයේ දී ගිං ගඟ හරහා ජල හැරුවුම් නිර්මිතයක් සැලසුම් කර උමං මඟක් මඟින් ගිං ග‍ඟේ වැඩිපුර ජලයෙන් කොටසක් ජලය කොටපොල දෙසට රැගෙන යාමටත්, කොටපොල දී නිල්වලා ග‍ඟේ අතු ගංඟාවක් හරහා ජල හැරවුම් නිර්මිතයක් තැනීම් කර නිල්වලා ග‍ඟේ වැඩිපුර ජලයෙන් ද කොටසක් හා ගිං ගඟ මඟින් කොටපොලට ලැබෙන ජලය ද සමඟ ජල ප්‍රමාණයක් කොටපොල සිට අම්පානගල ජල හැරවුම් ඒකකය හරහා මුරුතවෙල ජලාශය දක්වා ඉදිකරනු ලබන උමං මාර්ග මඟින් මුරුතවෙල ජලාශයට ජලය ලබාදීමට සැලසුම් කර ඇත.මුරුතවෙල ජලාශයට ලැබෙන්නා වූ ජලය චන්ද්‍රිකා වැව තෙක් ගෙන යාමට සැළසුම් කර ඇති ‍අතර මේ අනුව ගිං ග‍ඟේ හා නිල්වලා ගංඟාවල වැඩිපුර තිබෙන්නා වූ ජලය චන්ද්‍රිකා වැව තෙක් රැගෙන යාමේ දී උඩවලව දකුණ ඉවුර ව්‍යාපාරය මඟින් චන්ද්‍රිකා වැවට දෙනු ලබන ජල ප්‍රමාණය අඩුවන නිසා, උඩවලව වම් ඇළ මඟින් හම්බන්තොට ප්‍රදේශයට වැඩිපුර ජලයක් ලබාදීමට ද හැකියාවක් ඇති වේ. මීට අමතරව උඩවලව ජලාශයට ඉහළින් තනන ජල හැරවුම් නිර්මිතයක් හරහා මව් ආර ජලාශය සඳහා ජලය ලබාදීමට ද හැකියාවක් ද ඇතිවනු ඇත. මීට අමතරව කොටපොල සහ අම්පානගල ජල හැරවුම් ස්ථානවලින් මාතර දිස්ත්‍රික්කයේ ප්‍රාදේශීය ලේකම් කොට්ඨාස 15ක් සඳහා පානීය ජලය ලබාදීමට ද නියමිතය.මේ සැළසුම් ක්‍රියාත්මක කිරීම මඟින් මුරුතවෙල ජලාශයට අමතර ජලය ලැබෙන බැවින් දැනට අක්‍රියව පවතින මුරුතවෙල දකුණ ඇළ යටතේ වගාවන් ඵලදායී ලෙස ඉටු කිරීමට හැකියාවක් ලැබෙන අතර කිරම ඔය සහ ඌරුබොක්ක ඔය පද්ධති සඳහා ද ජලය ලබා දීමට අවකාශය ලැබෙන නිසා එමඟින් වීරකැටිය, කටුවන, තංගල්ල ප්‍රදේශ සඳහා පානීය ජලය ලබාදීමේ හැකියාවක් ද ඇතිවේ.උඩවලව ජලාශයේ ජලය ලබාදීමේ නම්‍යශීලීභාවය වැඩිවීමත් සමඟ ලියන්ගස්තොට අමුණ සඳහා ද අවශ්‍යතාව අනුව වැඩිපුර ජලය ලබාදීමේ හැකියාවක් ඇති වේ. මේ යෝජනාවලිය සැළසුම් කර තිබෙනුයේ ගිං ගඟ මෙන්ම නිල්වලා ග‍ඟේ අතිරික්ත ජලය හම්බන්තොට ප්‍රදේශයට හරවා යැවීමක් බැවින් ගිං ගඟ පහළ ප්‍රදේශවලට මෙන්ම නිල්වලා ග‍ඟේ පහළ ප්‍රදේශවලට ද ජල ගැටලුවක් ඇති නොවනු ඇත. තව ද මේ වැඩිපුර ජලය හැරවීම නිසා ගිං ‍ග‍ඟේ මෙන්ම නිල්වලා ගඟේ ද පහළ ප්‍රදේශවල ඇතිවන ගංවතුර තරමක් දුරට පාලනය වේ.තව ද පිට‍දෙණියේ සිට කොටපොල දක්වා ජල හැරවුම් කිරීමේ දී අතුරු ඵලයක් ලෙස ජල විදුලිය ද සෑහෙන ප්‍රමාණයක් උත්පාදනය වනු ඇත. හම්බන්තොට ප්‍රදේශයට අවශ්‍ය පානීය ජලය ලබාදෙන අතරතුර විවිධ කෘෂිකාර්මික වගාවන් කරගෙන යාම සඳහා ඉතා ඵලදායී ලෙස ඉටුකිරීමට හැකි වාතාවරණයක් ඇතිවනු ඇත. මේ යෝජනා සැළසුම් කිරීමේ දී ජල හැරවුම් කිරීම සඳහා ක්‍රමවේදයන් කිහිපයක් ම අධ්‍යයනය කර පරිසරයට මෙන්ම ජනතාවට ද වන හානි අවම කරගනිමින් දියත් කර ඇති ඉතා හොඳ ක්‍රමවේදයක් හඳුනාගැනීම සඳහා විමර්ශන කටයුතු කරගෙන යනු ලැබූ අතර ඒවායේ අවසන් සමීක්ෂණ හා මැනුම් කටයුතු මේ දිනවල කරගෙන යනු ලැබේ.අවසන් සැලසුම සැකසීමෙන් අනතුරුව යට වන නිවාස ප්‍රමාණය මෙන්ම ඉඩම් ප්‍රමාණය ද හඳුනා ගැනීමට හැකියාව ලැබේ. එසේ වුවත් දැනට හඳුනාගෙන තිබෙන තොරතුරු අනුව පහත සඳහන් පරිදි ඉඩම් හා නිවාසවලට බලපෑමක් සිදුවනු ඇත.පිටදෙණිය හැරවුම් නිර්මිතය තැනීමමේ ස්ථානයේ හෙක්ටයාර 5.6ක රජයේ ඉඩම් පමණක් යටවන අතර, සිංහරාජ වනයට හානි නොවන පරිදි ජල මට්ටම සැළසුම් කර ඇත. නිවාස කිසිවක් යට නොවනු ඇත.කොට‍පොල හැරවුම් නිර්මිතය තැනීමමේ ස්ථානයේ ජල හැරවුම් නිර්මිතය තැනීමේ දී හෙක්ටයාර් 5ක් පමණ පෞද්ගලික ඉඩම් යටවන අතර නිවාස 5ක් පමණ ජලයෙන් යටවනු ඇත. මීට අමරතව ජල මට්ටම ආසන්නයේ තිබෙන තවත් නිවාස 7කට පමණ දියසීරාව ඇති බැවින් ඒ ඒ පදිංචිකරුවන් සමඟ සාකච්ඡා කර සුදුසු පරිදි විසඳුම් ලබාදීමට පියවර ගනු ඇත.මේ නිවාසවලට අමතරව හැරවුම් නිර්මිතයට තරමක් ඉස්මත්තෙන් පිහිටි පහත් බිම්වල තැනීම් කර ඇති නිවාස 10ක් පමණ දැනටමත් තරමක් අධික ගංවතුරක දී පවා යටවීම හෝ දියසීරාවට හසුවීම වන බව ක්ෂේත්‍ර පරීක්ෂණවලදී හඳුනාගත් නිසා, එම නිවාසලාභීන් සඳහා ද සුදුසු විසඳුම් ලබාදීමට කටයුතු කරගෙන යනු ලබයි.අම්පානගල ජලාශ හැරවුම් නිර්මිතයමේ නිර්මිතය තැනීම නිසා හෙක්ටයාර් 2ක පමණ පෞද්ගලික ඉඩම් යටවන අතර, නිවාස කිසිවක් බලපෑමකට ලක්නොවන බව දැනට හඳුනාගෙන ඇත.බලපෑමට ලක්වන ඉහත පැහැදිලි කරනු ලැබූ ඉඩම් මෙන්ම නිවාස ද හඳුනා ගැනීමෙන් අනතුරුව පූර්ණ සමීක්ෂණයක් ද සිදු කර රජයේ විධිමත් අත්පත් කර ගැනීමේ ක්‍රමවේදයන් අනුගමනය කරමින් හා රජයේ ඉඩම් අත්පත් කර ගැනීමේ අනුගමනය කරනු ලබන ක්‍රමවේදයන්ට අනුව වන්දි ලබාදීමට ද කටයුතු කරනු ඇත. ඊට අමතරව දැනටමත් වාරිමාර්ග හා ජල සම්පත් කළමනාකරණ අමාත්‍යාංශය මඟින් ඉඩම් අත්පත් කර ගැනීමේ දී දෙනු ලබන සහනයක් වන නිවසක් තනා ගැනීම සඳහා ඉඩම් කොටසක් ද ජීවනෝපාය අහිමිවන්නන් සඳහා ජීවනෝපාය මාර්ගයක් ඇති කිරීමට ද කටයුතු කරනු ලැබේ.නිවාස අත්පත් කර ගැනීමේ දී ප්‍රතිස්ථාපනය කිරීමට වැයවන මුදල ද, ඉඩම් අත්පත් කර ගැනීමේ දී තක්සේරු වාර්තාව අනුව වර්තමාන වටිනාකමට ද වන්දි මුදල් ලෙස ලබාදෙනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n14060620</link>
    <topic>හඬක් නැති ජනතාවට හඬක් වූ ඇන් ඇම්</topic>
    <author>මහාචාර්ය ‍රෝහණ ලක්ෂ්මන් පියදාස</author>
    <content>යටත් විජිත වලින් උසස් අධ්‍යාපනය සඳහා එංගලන්තය ඇතුළු බටහිර රටවලට ගිය තරුණ සටන්කාමීහු තම රටවලට පැමිණි වෙනත් යටත් රටවල තරුණයන් සමඟ “යටත් විජිතවලට නිදහස ලබා ගැනීම සඳහා” සාකච්ඡා කළ අතර, විකල්ප දේශපාලන ක්‍රම අධ්‍යයනය කරමින් සිටියහ. 1917 ඔක්තෝම්බර් විප්ලවය ඔවුනට මහත් ආස්වාදයක් ගෙන දුන් අත්දැකීමකි.ලොව ප්‍රථම සමාජවාදී රාජ්‍ය පිළිබඳ ඔවුන් හදාරන්නට හා එම අත්දැකීම ඒ ඒ රටවලට ගොස් භාවිත කිරීම පිළිබඳ උනන්දු විය.මෙරට පු‍රෝගාමී වාමාංශික ව්‍යාපාරය බිහිවන්නේ මෙම පසුතලය මතය. විදේශ අධ්‍යාපනය හමාරකොට මෙරටට පැමිණෙන වාමවාදී ප්‍රගතිශීලී තරුණ සටන්කාමීන් ඒ සඳහා සංවිධාන දෙකක් ගොඩනඟන අයුරු හඳුනා ගත හැකිය. මේ වන විටත් යටත් විජිත යුද්ධ වල මැදිහත් වී සිටි ආබාධිත, යටත්විජිත හිමියන් හා යටත් රටවල සිටි සොල්දාදුවන් වෙනුවෙන් පුරුත්ථාපන සුබසාධන වැඩකටයුතු සඳහා අරඹා තිබුණු “පොපිමල් ව්‍යාපාරය” වෙනුවට මෙරට සමාජ පීඩාවන්ට පත් අසරණ සමාජ කණ්ඩායම් සඳහා සහනාධාර හා උපකාර ලබාදීම අරමුණින් “සූරිය මල් ව්‍යාපාරය” එහි ප්‍රධාන සංවිධානය විය. මීට අමතරව යාපනය, කොළඹ, ආදී නගරවල ඇරඹූ තරුණ සංගම් ව්‍යාපාරය ජනතාව අතරට ගෙනගිය සංවිධාන විය.1930 දශකයේ රට මැලේරියාවෙන් වැළලීයද්දී, විශේෂයෙන් කැලණි වැලි මිටියාවතේ මැලේරියාවෙන් පෙළෙන අසරණ ජනතාවට සහනාධාර ලබා දීමට ඉදිරිපත් වූ ප්‍රධාන සංවිධානය වූයේ සූරිය මල් ව්‍යාපාරයයි.මීට වසර 109කට පෙර එනම් 1905 ජුනි 06දින ජන්මය ලද මෙරට කීර්තිමත් ආර්ථික විද්‍යාඥයෙක් මෙරට පුරෝගාමී දේශපාලන පක්ෂය වූ ලංකා සම සමාජ පක්ෂයේ නිර්මාතෘවරයෙක් වූ ආචාර්ය ඇන්. ඇම්. පෙරේරා ගේ සමාජ, දේශපාලන මෙහෙවර සාකච්ඡා කළ යුත්තේ ඉහත වටපිටාව පසුබිම් කරගෙනය.සාමාන්‍ය මිනිසුනට තේරෙන බසින් අධිරාජ්‍යවාදයේ සහාසිකත්වය හා සාධාරණ සමාජ ක්‍රමයක් ඇති කිරීමේ වැදගත්කම මෙම සූරියමල් ව්‍යාපාරය, මැලේරියා සහනාධාර වැඩසටහන මඟින් කොතෙක් දුරට ගෙන ගියා ද කිවහොත් සම සමාජ නායකයන් සාමාන්‍ය ජනයාගේ සිත්ගත් පිරිසක් වූයේ හෘදයාංගමවය. සහනාධාර සඳහා පරිප්පු බෙදා දුන් ඇන්. ඇම්. පෙරේරා “පරිප්පු මහත්තයා” ලෙසත්. වෛද්‍යවරයෙක් ලෙස බෙහෙත් ලබාදුන් දොස්තර එස්.ඒ. වික්‍රමසිංහ “දොස්තර මහත්මයා” ලෙසත් මිනිසුන් ලෙන්ගතුව ආමන්ත්‍රණය කළහ. සූරියමල් ව්‍යාපාරය, පොපිමල් ව්‍යාපාරයට විකල්පව අධිරාජ්‍යවාදය කුලපීඩනයට, වැඩවසම් වටිනාකම් වලට එරෙහිව මිනිසුන් අවදිකළ අතර, රටේ මුල් පෙළේ උගත් බුද්ධිමත් තරුණ නායකයන් සියල්ලම පාහේ මෙම පුළුල් සංවිධානයට එකතුකර ගැනීමට තරම් ඇන්. ඇම්. පෙරේරා ප්‍රධාන පුරෝගාමීන් දැක් වූ හැකියාව අතිශයින්ම නිර්මාණාත්මකය.මෙම පසුතලය මෙරට ප්‍රථම දේශපාලන පක්ෂය වූ ලංකා සම සමාජ පක්ෂය 1935 දෙසැම්බර් 18 දා කොළඹ මරදානේ දී පිහිටුවා ගැනීමට හේතුවිය. මෙම ආරම්භක රැස්වීම අමතා ඇන්. ඇම්. පෙරේරා, පිලිප් ගුණවර්ධන, කොල්වින් ආර්. ද සිල්වා හා එස් ඒ. වික්‍රමසිංහ යන නායකයන් කතා කළ අතර 1815 යටත් විජිතයක් වීමෙන් පසු මෙරට ජාතික නිදහස සඳහා දේශප්‍රේමීන් විවිධ පෙරමුණු ඔස්සේ ගෙනගිය අරගලය, සටන්. වල නූතන අවධිය ලෙස මෙම සම සමාජ පක්ෂය බිහිවීම විස්තර කර දීමටත් ඔවුන් අවංකවිය. එහි ප්‍රතිඵලය වූයේ පක්ෂය බිහිකර නොබෝ දිනකින්ම 1936 රාජ්‍ය මන්ත්‍රණ සභාවේ දෙවන මැතිවරණයට මුහුණ දීමට සිදුවීමය.පාර්ලිමේන්තු ආසන 4ක් සඳහා ලංකා සම සමාජ පක්ෂය විසින් අපේක්ෂකයන් ඉදිරිපත් කරන ලදී. සටන ඉතා තියුණු විය. බලවත් රදළයන් මැරයන් ව්‍යාපාරිකයන් සමඟ සටන් කළ සම සමාජ නායකයන් අතරින් රුවන්වැල්ලට තරග කළ ඇන්.ඇම්. පෙරේරාත්, අවිස්සාවේල්ල අසුනට තරග කළ පිලිප් ගුණවර්ධනත් රාජ්‍ය මන්ත්‍රණ සභාවට තේරී පත්වූහ. රාජ්‍ය මන්ත්‍රණ සභාවට තේරී පත් වූ තරුණ ඇන්.ඇම්. පෙරේරා ගෙනා යෝජනා පදනම් කරගෙන වසරක් තුළ මෙරට සාමාන්‍ය ජනතාවට අත්පත් කර දුන් ජයග්‍රහණ කීපයකි. දිළිඳු දරුවන් සඳහා පාසල් දිවා ආහාර, ලබා දීම, බූදල් බද්ද ඉවත් කරවීම, උසාවි භාෂාව සිංහල හා දෙමළ විය යුතු බව, ගෙනා යෝජනා සම්මත කොට ක්‍රියාත්මක කරවීමට සමත් විය.රාජ්‍ය මන්ත්‍රණ සභාව පසුව පාර්ලිමේන්තුව ජනතාවගේ හඬ එළිදක්වන මත වේදිකාවක් හා උද්ඝෝෂණ මධ්‍යස්ථානයක් බවට පත්කර ගැනීමටත්, එමඟින් ලබාදිය හැකි සහනාධාර අත්පත් කර දීමටත් ඇන්.ඇම්.ප්‍රායෝගිකව ක්‍රියා කළේය.සිය දේශපාලන ජීවිතය තුළ කම්කරුවන් පීඩිතයන් සංවිධානය කරමින් ඔවුන් පන්ති ඉල්ලීම්, අයිතිවාසිකම් මත සටන් කළා පමණක් නොව, සමාජය තුළ හඬක් නැති මිනිසුන්ගේ අදහස් වෙනුවෙන් බුද්ධිය විග්‍රහයක් සමාජ ගත කිරීමට පෙනී සිටියේය.යටත් විජිත පාලන සමය, නිදහස් ශ්‍රී ලංකාවේ, නිදහස අත්පත් කරගැනීම, සමාජය තුළ සමාජ සාධාරණත්වය හා ප්‍රජාතන්ත්‍රවාදය තහවුරු කිරීම, සමාජවාදී සමාජ අත්දැකීම් ව්‍යාප්ත කිරීම යන සමාජ අරමුණු ශ්‍රී ලංකාවේ සමකාලීන සමාජ පරිනාමයට සමාන්තරව වෙනස්කරමින් සටන්කිරීමට හැකිවීම, ඇන්.ඇම්. දේශපාලනය කැපී පෙනුණු සුවිශේෂී ලක්ෂණය ලෙස හඳුනා ගත හැකිය.යටත් විජිත පාලනයේදී ඔවුන්ගේ සභාසිකත්වය එළිදරව් කිරීම සඳහා 1915 ජාතිවාදී ගැටුම් හමුවේ ඉතා ප්‍රචණ්ඩ හා අමානුෂික ලෙස කටයුතු කළ හර්බට් ඩව්බ්ගින් පොලිස්පතිවරයාට එරෙහිව ගෙන ගිය උද්ඝෝෂණ, විරෝධතා මඟින් ඔහු රටින් පිටමංකරවීම, බ්‍රිතාන්‍ය පාලනයේ නීතිරීති වලට අභියෝග කළ “බ්රේස් ගර්ඩල්” සඟවා ගනිමින් ඇති කළ උද්ඝෝෂණ දැවැන්ත කම්කරු සටන් රැලි, ඉන්දියානු වතු කම්කරු ප්‍රශ්නය, යටත්විජිත පාලකයින්ගේ පාලනය එළිදරව් කළඅතර, රටේ නිදහස් අරගලය වඩාත් සටන්කාමී මෙන්ම බුද්ධිමය ව්‍යාපාරයක් බවට පත් කිරීමට ඔහු දායක විය.විශේෂයෙන් දෙවන ලෝක යුද්ධය හමුවේ තහනමට ලක්වූ සම සමාජ නායකයින් හිරභාරයට ගැනීමත් ඉන් අනතුරුව ඇන්. ඇම්.ප්‍රධාන නායකයින් හිරගෙදරින් පලායාම හා නැවත බන්ධනාගාර ගත කිරීම හමුවේ ඇතිවූ උද්ඝෝෂණ, විවිධ පෙරමුණු වලින් ඇති කළ බලපෑම නිදහස් ශ්‍රී ලංකාවේ පළමුවැනි මැතිවරණ ප්‍රතිඵල කෙරෙහි බලපෑවේය.1946 මහා වැඩවර්ජනයට නායකත්වය දුන්නේ ආචාර්ය ඇන්.ඇම්. පෙරේරා වෘත්තීය සංගම් නායකයෙකු මෙන්ම පන්නරය ලබමින් සිටී සටන්කාමී සංවිධායකයෙකු ලෙසිනි. රටම වෙළාගත් වැඩවර්ජනය පසුකාලීන ලාංකික සමාජයට නායකයින් රැසක් හඳුන්වා දුන් වේදිකාවක් බවට පත්විය.1964 ජූලි 30 දින සිය මංගල අය වැය ලේඛනය මුදල් ඇමැති ලෙස ආචාර්ය ඇන්. ඇම්. පෙරේරා ඉදිරිපත් කළේය. තිරසාර භාවය, නිෂ්පාදන ආර්ථිකයට පදනම දැමීම. විනිමය සම්පත් විදේශිකයින්ට කොල්ල කෑම සීමා කිරීම, ඉඩම් දේපළ හිමි ධනපතියන්ට බදු වැඩි කිරීම හා දුප්පතුන් සඳහා දිගුකාලීන ණය ආධාර ලබා දීම මඟින් ආර්ථිකයේ පහළ තීරුව සකස් කරවීම ඔහු හඳුන්වා දුන්නේය. පස් අවුරුදු සැලැස්ම ප්‍රථම වරට දිගු කාලීන සැලැසුම් සඳහා ප්‍රවේශයක් හඳුන්වාදුන් යෝජනාව ඔහුගේ අදහසකි.70 ආණ්ඩුව හඳුන්වා දුන් ඉඩම් සීමාව, ආදායම් සීමා,නිවාස සීමා පනත් තරුණ පුනරුත්ථාපනය, සංවර්ධන ප්‍රතිසංස්කරණ මෙරටට හඳුන්වා දීමේ ලා ආචාර්ය ඇන්. ඇම්. කැපී පෙනෙන මෙහෙයක් ඉටු කෙළේ කෘතහස්ත දේශපාලනඥයන් යුත් පරිනත කැබිනට්ටුවක දීය. 1977 ආණ්ඩුව පෙර ලී ජේ.ආර්. ජයවර්ධන ආණ්ඩුව 1978 හඳුන්වාදුන් ආණ්ඩුක්‍රම ව්‍යවස්ථාව හමුවේ එවකට සම සමාජ නායකයා ලෙස ආචාර්ය ඇන්.ඇම්. පළකළ අදහස් මගේ විග්‍රහයේ පරිදි මෙතෙක් ඔහු විසින් කළ ව්‍යවස්ථාව - පාර්ලිමේන්තු ක්‍රමය ප්‍රජාතන්ත්‍රවාදය පිළිබඳ තියුණු ගැඹුරුතම විශ්ලේෂණයයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n14060621</link>
    <topic>ප්‍රෞඩ ශිෂ්ඨාචාරයක ඇරඹුම මිහින්තලාව</topic>
    <author>@ මිහින්තලේ සමුහප්‍රියදර්ශනි කරුණාරත්න</author>
    <content>ශ්‍රී ලාංකේය වංශ කතාව පවසන පරිදී මීට අවුරුදු දෙදහස් තුන්සියයකට පෙර එනම් බුදුන් පිරිනිවන් පා වසර දෙසිය තිස්හයක් එළැඹුණු පුර පසලොස්වක පෝදා මිහිඳු මහා රහතන් වහන්සේ ප්‍රමුඛ මහාසංඝයා වහන්සේ ලා ගෞතම බුදුන්ගේ දහම් පනිවිඩය රැගෙන දඹදිව සිට මිස්සක පර්වතයට පැමිණිමෙන් පසු ලක්වැසියනට නව ජීවන මාර්ගයක් සේම දර්ශනයක් ද හිමි විය. එදා මිස්සක පර්වතය නම් ලත් වර්තමාන මිහින්තලාවේ කඳු මුදුනින් ලක් වැසියාගේ ප්‍රෞඩ ශිෂ්ඨාචාරයේ ගමන් මඟ ඇරඹිණි.මිහින්තලා පුද බිමේ පෞරාණික ස්මාරක හා අක්කර 582 ක් පුරා පැතිර ඇති ලොව ප්‍රථම අභය භුමිය වන සතුන්ගේ හා මානව වර්ගයාගේ හිත සුව පිණිස සංරක්ෂණයට ලක් කරමින් මිහින්තලාවට ඇදී එන ලක්ෂ සංඛ්‍යාත ජනී ජනයා වෙනුවෙන් අවශ්‍ය පොදු පහසු කම් සපුරාලීම සඳහා වත්මන් රජය මේවන විට මිලියන 35 ක් වැය කර ඇත.වසරින් වසර මිහින්තලාව අභාවයට යනු දැකීමෙන් මහත් කම්පාවට පත් වු වර්තමාන මිහින්තලා රජමහා විහාරයේ විහාරාධිපති වලවාහැංගුණ වැවේ ධම්මරතන නාහිමියෝ උතුරුමැද පළාත් මහා ඇමැති එස්. එම් .රංජීත් සමරකෝන් මහතා හා එවකට ආර්ථික සංවර්ධන නියෝජ්‍ය ඇමැති ධුරය දැරූ එස් .එම් .චන්ද්‍රසේන මහත්වරුන් එක්ව ජනාධිපති මහින්ද රාජපක්ෂ මහතාට මිහින්තලා පුද බිමේ ගරාවැටීමේ තත්ත්වය ගැන පෙන්වා දුන්නහ.මේ අනුව ජනාධිපති රජපක්ෂ මහතාගේ මිහින්තලා පුද බිමේ නිරික්ෂණ චාරිකාවකින් පසු මිහින්තලාවට වැටුණ ආලෝකය දිනෙන් දින තීව්‍රර වෙමින් පවතී. සියැසින් දුටු මිහින්තලාව ගැන අනෙක වාරයක් කම්පා වු ජනාධිපතිතුමා මේ සියලු අවශ්‍ය තා සපුරා ලීම සඳහා මිහින්තලා පුදබිමේ සිට අදාළ අංශ වෙත උපදෙස් දුන්නේ ,ආදිමානව සමාජයේ පුනර්ජීවය හා ධාර්මික සමාජයක් ගොඩනැඟීමට හොඳම ස්ථානය මිහින්තලාව බව වැටහී ගිය හෙයිනි.දිනෙන් දින අභාවයට යමින් තිබු මිහින්තලාවේ සංවර්ධන කටයුතු කිරීමේ පූර්ණ වගකීම නාගරික සංවර්ධන හා ආරක්ෂක අමාත්‍යංශ ලේකම් ගෝඨාභය රාජපක්ෂ මහතාට බාරවූ අතර නොපැකිලිව ඒ බාරධුර කර්තව්‍ය පුර්ණ අධික්ෂණයෙන් යුතුව පුදබිමේ සංරක්ෂණ හා සංවර්ධන කටයුතු කිරිමේ මෙහයුම ආරම්භ කළේය. වර්තමාන මිහින්තලාව ක්ෂේම භුමියක් බවට පත්වන්නේ මේ සද්ක්‍රියාවේ බලමහිමයෙනී.පුදබිමේ සංවර්ධන කටයුතු කිරිමේදි පුරාවිද්‍යා දෙපාර්තමේන්තුව විධි නියමයන්ට අනුව නාගරික සංවර්ධන අමත්‍යංශ යටතේ මෙන්ම මාර්ග සංවර්ධන අධිකාරිය එක්ව මෙහි සියලු කටයුතු සංවිධානය කළේය.පුදබිමේ සංවර්ධන සැලැස්ම මෙන්ම ආරක්ෂක ලේකම්තුමාගේ උපදෙස් මත සිවිල් ආරක්ෂක බලකායේ සහාය ඇතිව මිහින්තලා පුදබිමේ නගර උද්‍යාන හා වල් බිහිවී අපිරිසිදු ව පැවැති වනපෙත සිත්පිනවන ලෙස අද පවතී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n14060622</link>
    <topic>අර්ථ සාධක අරමුදලින් පාසලට බස් රථයක්</topic>
    <author/>
    <content>වසර 40ක් පුරා සේවය කළ ආයතනයෙන් ලැබුණු අර්ථ සාධක අරමුදලින් තමා වසර 4ක් පමණ කෙටි කලක් අධ්‍යාපනය ලැබූ පාසලට බස් රථයක් පරිත්‍යාග කිරීමේ අපූරු පුවතක් ගල්කිස්සෙන් වාර්තාවේ..සාමාන්‍යයෙන් මෙවැනි පරිත්‍යාග සිදුකරනු ලබන්නේ සමාජයේ ඉහළ මට්ටමේ ව්‍යාපාරිකයන් වූවද අදාල පරිත්‍යාග සිදුකොට තිබුණේ ගල්කිස්ස ප්‍රනාන්දු පාරේ පදිංචි මධ්‍යම පාන්තික පවුලකට අයත් පුද්ගලයෙක් විසිනි.ඔහු සරත් සිල්වාය. ගල්කිස්ස ලලිත් ඇතුලත්මුදලි මහ විද්‍යාලයට රුපියල් ලක්ෂ 25ක් වටිනා බස් රථයක් පසුගියදා ඔහු පරිත්‍යාග කළේ ෆයිබර් ග්ලාස් ක්ෂේත්‍රයට සම්බන්ධ ආයතනයක වසර 40ක කාලයක් සේවය කිරීමෙන් පසුව ලැබූ ඔහුගේ අර්ථ සාධක අරමුදලින් වීම විශේෂත්වයකි.සරත් සිල්වා , ලලිත් ඇතුලත්මුදලි මහා විද්‍යාලයේ අධ්‍යාපනය ඇරැඹුවේ වර්ෂ 1963 දීය. ගල්කිස්ස පරම ධම්ම චේතිය පිරිවෙනේ දී නමක් නොමැතිව සිසුන් 24ක් හා ගුරුවරු 4කගෙන් ආරම්භ කළ මේ පාසල පසුව කජුවත්ත විදුහල ලෙස ප්‍රකට විය. එසේ වුවත් ගල්කිස්සේ ගාලු පාරේ සිට පාසලට යා හැකි ප්‍රධාන මාර්ගය හේන පාර වූ බැවින් පසුව එය හේන විදුහල ලෙස ප්‍රසිද්ධියට පත්විය. එය ලලිත් ඇතුලත්මුදලි මහා විද්‍යාලය බවට පත්වූයේ පසුක‍ලෙකදීය . සිවු වසරක කාලයක් මේ විදුහලේ අධ්‍යාපනය ලැබූ සරත් සිල්වා මහතා පසුව මොරටුව වේල්ස් කුමර විදුහලට ඇතුළත් විය.සිල්වා මහතාගේ මේ උතුම් පරිත්‍යාගයට ඔහුගේ බිරිය ජෙහනාරා සකුන්තලා, පුතු දෙදෙනා වන ප්‍රියත් ලක්ප්‍රිය හා ජනිත් ජිත්පුර මෙන්ම ඔහුගේ මෑණියන්ගේ ද ආශිර්වාදය ලැබී තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n14060623</link>
    <topic>අපේ රට දූපතක් වුවද පරිසරය පිළිබඳ කටයුතු කර තිබෙන්නේ මහාද්වීපයක් ලෙසින්</topic>
    <author>මහින්ද අලුත්ගෙදර</author>
    <content>අපේ රට දූපතක් වුවද පරිසරය කියන කාරණයේ දී කටයුතු කර තිබෙන්නේ මහාද්වීපයක් ලෙස බවද ඉතිහාසයේ කිසිදු දිනෙක දූපත් මානසිකත්වයෙන් හෝ කුඩා රටක් යන මානසිකත්වයෙන් පරිසරය සමඟ කටයුතු කර නොමැති බවද ජනාධිපති මහින්ද රාජපක්ෂ මහතා ප්‍රකාශ කළේය.ඒ හේතුවෙන් අදත් ලෝකයේ අතිශය දුර්ලභ ජෛව විවිධත්වයක් අපට උරුම වී තිබෙන බව පෙන්වාදුන් ඒ මහතා පරිසර විපර්යාස අද මුළු ලෝකයටම අභියෝගයක් බව අමුතුවෙන් කිවයුතු නැති බව ද ඕසෝන් ස්ථරය ආරක්ෂා කරන්න ලෝක බලවතුන් අත්වැල් බැඳගෙන මහා සමුළු සම්මන්ත්‍රණ පවත්වන බවද මේ සියල්ලට අපි සහභාගී වන බවද පැවසීය. මේ අතර ඒ මහතා පෙන්වා දුන්නේ එසේ කළද ඔවුන් උපදෙස් දෙන්නේ සහ වගකීම් පවරන්නේ තුන්වන ලෝකයේ රටවල් වලට බව ද කීවේය.ජනාධීපති මහින්ද රාජපක්ෂ මහතා මේ බව සඳහන් කළේ කොළඹ රාජකීය විද්‍යාලයීය නව රඟහලේ දී ඊයේ (5) පැවැති ජගත් පරිසර දින ජාතික සැමරුම් උත්සවය අමතමිනි."දේශගුණ විපර්යාසවල බලපෑමෙන් දූපත් රාජ්‍යයන් රැකගනිමු" යන්න තේමාව කරගත් මේ 41 වැනි ලෝක පරිසර දින සැමරුම් උත්සවය පරිසර හා පුනර්ජනනීය බලශක්ති අමාත්‍යාංශය විසින් සංවිධානය කෙරිණි.එහිදී වැඩිදුරටත් අඳහස් පළකරමින් මහින්ද රාජපක්ෂ මහතා සඳහන් කළේ,එක්සත් ජාතීන්ගේ සංවිධානයේ 41 වන ලෝක පරිසර දිනයයි අද අපි සමරනවා. මේ වර්ෂයෙත් ලෝක පරිසර දිනය පවත්වලා අපේ දූ පුතුන්ට මේ උරුමයේ වටිනාකම පෙන්වා දෙන්න කටයුතු කිරීම ගැන මම සතුටට පත්වෙනවා. ලෝකයටත් අපි මේ වටිනා උරුමය රැකගත්ත ආකාරය පෙන්වාදීමත් අපේ යුතුකමක් වාගේම වගකීමක් කියලා මම විශ්වාස කරනවා.මීට අවුරුදු දෙදහස් පන්සිය පනහකට කළින් මේ වඟේ පොසොන් මාසයක අපේ රටේ තමයි ලෝකයේ පළමු අභය භූමිය ප‍්‍රකාශයට පත් වුණේ. ගහකොළ, සතා සිව්පාවා, ගංගා ඇළ දොළ මේ සියල්ලේ හිමිකරුවා පරිසරය බව එදා මිහිඳු හාමුදුරුවෝ දෙවනපෑතිස් රජුට වදාලා. අපි මේවායේ භාරකාරයින් මිසක් උරුමක්කාරයෝ නොවෙන බව එදා අපිට පැහැදිළි කළා. එය අපි පිළිගත්තා. අදත් අපි එහෙමයි හිතන්නේ.මේ වර්ෂයේ ලෝක පරිසර දින තේමාව මේ කලාපයට වගේම දූපත් රාජ්‍යයන්ට වැදගත් එකක්. දේශගුණික විපර්යාසවල බලපෑමෙන් දූපත් රාජ්‍යයන් රැකගන්න මේ වසරේ අවධානයට ලක් කරලා තිබෙනවා. අපිට මතකයි ලෝකයේ මේ අවධානය ගන්න අපේ අසල්වාසී මාලදිවයින මුහුදු පතුලේ කැබිනට් රැස්වීමක් පැවැත්වුවා.මිහිතලයේ උෂ්ණත්වය පාලනය කරන්න අද විද්‍යාඥයන් බලවත් රටවලට විවිධ නීති පනවලා තිබෙනවා. එක් රටකට 2050 වන තෙක් කාබන් පිටකරන්න අයිතිය දී තියෙන්නේ ගිගාටොන් 30 යි. ඒ වුණත් ඒ අය අද වෙන කොටත් ගිගාටොන් 90 ක් පිටකරලා තිබෙනවා. දැනටමත් තුන් ගුණයක් වැඩිපුර පිට කරළා. අනාගතයේ මිහිතලයේ උෂ්ණත්වය සෙන්ට්‍රෙග්‍ර්ඩ් අංශක 4 ට වඩා වැඩි වුණොත් අපේ වගා බිම් විනාශ වෙලා යනවා.මේ තත්ත්වය ඉපදෙන්න ඉන්න සත්ත්වයාගේ පටන් හටගන්න තියෙන පැලෑටියෙත් උරුමය උදුරා ගැනීමක් කියලයි අපි විශ්වාස කරන්නේ. මේ වාගේ අවස්ථාවක අපිට ලොකු වගකීමක් තිබෙනවා. අපි අනාගත පරපුර වෙනුවෙන් ඒ වගකීම හරියට බාරගෙන තියෙන බව කියන්න ඕනැ. මහින්ද චින්තනයට අනුව අපි බොහෝම දුරදිග බලලා තීරණ රාශියක් අරගෙන තිබෙනවා. අපේ රටේ පුනර්ජනනීය බලශක්ති සම්පත් සංවර්ධනය කරන්න අලුත් අධිකාරියක් පිහටුවලා ඒ සඳහා අපේ අවධානය අපි යොමු කරලා තිබෙනවා. අපගේ බලාපොරොත්තුව 2016 වන විට කුඩා ජල විදුලි, සුළං, විදුලිය වගේ විකල්ප වලින් රටේ විදුලිය ඉල්ලුමෙන් සියයට 10 ක් සම්පූර්ණ කරන්නයි. එතකොට තෙල් වලින් ගල් අඟුරු වලින් පරිසරයට නිකුත්වෙන කාබන් ප‍්‍රමාණය අඩු වෙනවා.විදුලිය නිපදවීමට හැකි ජල සම්පත පිළිබඳ ගැටළුවක් තිබෙනවා. මේ ජල සම්පතේ උපරිම ප්‍රයොජන ගන්න 2018 වන විට අපි බලාපොරොත්තු වෙනවා. ජල ගබඩා, පොම්ප විදුලි බලාගාර හැදීමේ මූලික කටයුතු අපි ආරම්භ කළේ ඒකයි. ඒ වගේම අපේ සාගර කලාපයේ තියෙන සුලං බලය, තරංග බලය, සමුද්‍රතාපය, දියවැල් හරහා එන බලශක්තිය මේ සෑම දෙයකින්ම අපි උපරිම ප්‍රයෝජන ගන්න බලාපොරොත්තු වෙන්න ඕනැ. අපේ සාගර ආර්ථිකයේ අලුත් මාවත් අපි රටට උදා කිරීමේ අභියෝගයත් භාර අරන් තිබෙනවා. ඒ වඟේම අඩුම කාබන් ප්‍රමාණයක් පරිසරයට මුදා හරින රට බවට අපි මේ රට අනිවාර්යයෙන්ම පත් කරන්න අවශ්‍ය වෙනවා.මම පසුගිය දවස්වල පුවත්පත්වල දැක්කා ඩෙංගු නිසා රත්නපුර දිස්ත්‍රික්කයේ පාසැල් ගණනාවක් වසා දාන්න වුණා. මේ කාගේ වරදක් ද? රජය මොනතරම් නීතිරීති පැනෙව්වත්, ගුවන්විදුලියේ, රූපවාහිනියේ කොතරම් කතා කළත්, මුදල්, සම්පත් යෙදෙව්වත් සමාජයේ යුතුකම් කොටස අපෙන් ඉටු නොවුනොත් මේ වසංගත වලින් අපට මිදෙන්න බැහැ. අපට වගකීමක් තිබෙනවා අපේ පාසල් පිරිසිදුව තබාගන්න. පරිසරය සකසන්න. ඩෙංගු නිසා අහිමි වුණු ජීවිතවල වටිනාකම අපිට මනින්න බැහැ. වෛද්‍යවරුන්ගේ, ඉංජිනේරුවන්ගේ ඉඳලා කුඩා දරුවන් දක්වා මිය ගිහින් තිබෙනවා. මෙයයි ඇත්ත තත්ත්වය. මේවා පිළිබඳ අපේ අවධානය යොමු කළයුතු වෙනවා. දරුවන් රැකගැනීම, පරිසරය රැකගැනීම, පාසල්වල තිබෙන පරිසරය මීට වඩා රැකගැනීම අපේ වගකීමයි. අපේ වගකීම අපි භාරගන්න ඕනෑ.අපි ලෝකයේ රටවල පරිසරය ගැන කතා කරනවා. ඒවායේ පිරිසිදුකම ගැන කතා කරනවා. එභෙම කියපු සමහර රටවලට අද අඩිය තියන්න බැහැ. අපේ රට ගැන අපට ආඩම්බර වෙන්න පුළුවන්. අපි මහින්ද චින්තනයේ කියපු විදිහට ගමේ පරිසරය කොළඹට ගෙනැත් තිබෙනවා. ඒ වගේම නගරයේ තිබෙන වඩාත් හොඳ සම්පත් අපි ගමට අරන් ගිහින් තිබෙනවා. අපි පරිසරය අතින් අද ආසියාවේ ගොඩනැගුණු රටක්. නගරය සංවර්ධනය කරළා තිබෙනවා. මෑතකදී තිබුණු නාගරික සංවර්ධනය පිළිබඳ ලෝක සම්මන්ත්‍රණයට අපේ රටට ආරාධනා කළේ. එහිදී කොළඹ නගරය පිළිබඳ විශේෂ අවධානයක් යොමු කරලා තිබුණා.අපේ රට පරිසරවේදීන්ට, පරිසරය ගැන ඉගෙන ගන්න ඔයාලවගේ දරුවන් මහා සම්පතක් බව මට විශ්වාසයි. මේ රට ලෝකෙට විද්‍යාගාරයක් වගෙයි. ඒ අපට උරුම ජෛව විවිධත්වය නිසා පමණක් නොවෙයි, මේ සම්පත් රැකගන්න අපේ මුතුන් මිත්තන් අනුගමනය කළ දේත් ලෝකය අධ්‍යයනය කළ යුතුයි. ඒ නිසා උරුමයෙන් ලැබිලා තියෙන දේ අපි අනාගත පරපුරටත් රැකදෙන්න කටයුතු කරන්න ඕනැ.අපි අපේ ආකල්ප පරිසරයට අනුකූලව සකසා ගන්න ඕනැ. ඔබ කුමන ක්ෂේත්‍රයක වෘත්තිකයෙක් වුණත් ඔබට එය කළ හැකියි. පරිසර අමාත්‍යාංශයට හෝ රජයට හෝ වෙනත් යම් කණ්ඩායමකට පමණක් එය අයිතියි කියලා හිතන්න එපා. අනුන්ට ඇඟිල්ල දික් කරමින් ඉඳලා අපිට අපේ පරිසරය රැකගන්න බැහැ. ඒ අභියෝගය ජයගන්න බැහැ. අපි අපේම දරුවා වෙනුවෙන් අපේම සුබසිද්ධිය වෙනුවෙන් මේ පරිසරය රැකගන්න ඕනෑ. අපිම තීන්දු කරන්න ඕනෑ. අපිත් අයිති පරිසරයටයි. අමෙරිකානු ගෝත්‍ර නායක සියටැල් එදා මේ පරිසරයේ වෙසෙන සතා සිව්පාවා, ගහකොළ අපේ සහෝදර සහෝදරියෝ කියන්න වසර දහස් ගණනකට කලින් අපි ඒ පණිවිඩය ලෝකයට දුන්න රටක්.ඒ නිසා අද අපිට නැවතත් ලෝකයට ඒ පණිවිඩය සිහිපත් කරනවා. අපේ පරිසරය, රට, ලෝකය රැකගන්න ඔබ සම්බන්ධ වන්න.පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා,1972 වසරේ ස්ටොක්හෝම් සමුළුවේ දී ගත් තීරණයකට අනුව ජගත් පරිසර දිනය සමරනවා. මෙවර එය සමරන්නේ 41 වැනි වරටයි. එක්සත් ජාතීන්ගේ සංවිධානය සහ ඊට අනුබද්ධ ආයතන විසින් පරිසරය සම්බන්ධයෙන් විවිධ වැඩසටහන් සංවිධානය කරනවා. විවිධ තේමාවන් ඔස්සේ මෙවැනි වැඩසටහන් සංවිධානය කරනවා. මෙවර එහි තේමාව අපේ රටට සියයට 100ක් ගැලපෙනවා. අපි දූපත් රාජ්‍යයක්.ගෝලීය උෂ්ණත්වය ඉහළයාම හේතුවෙන් ග්ලැසියර දියවීම, මුහුදු ජල මට්ටම ඉහළ යාම ආදි අදටත් සිදුවෙනවා. විවිධ කාලවලට වැසි ලැබෙනවා. එය අද වෙනස් වෙමින් තිබෙනවා. ඒ අතර ස්වාභාවික විපත් හේතුවෙන් දේපල, ජීවිත හානි සිදුවෙනවා. මේ තත්ත්වය අවම කරමින් පරිසරය සුරක්ෂිත කරන්නට විවිධ වැඩසටහන් ක්‍රියාත්මක කරනවා. අපේ අමාත්‍යාංශය යටතේ පවතින ආයතන විසින් විවිධ වැඩසටහන් ක්‍රියාත්මක කරනවා.මහින්ද චින්තන ඉදිරි දැක්මට අනුව නිල්ල පිරුණු රටක්, හරිත ශ්‍රී ලංකාවක් නිර්මාණය කරන්නට කටයුතු කරගෙන යනවා. 2020 වනවිට අපේ රටේ ඉඩම් හෙක්ටාර 350,000ක වන වගා කරන්නට සැළසුම් කර තිබෙනවා. එයින් හෙක්ටාර 30,000ක වන වගා කටයුතු මේ වසරේ දී ආරම්භ කරනවා. ආයතන රැසක් මේ වෙනුවෙන් වැඩ කරනවා. මැණික් හා ස්වර්ණාභරණ අධිකාරිය මඟින් වසරකට ශිෂ්‍යත්ව 200 ක් ලබාදෙන්නට පියවර ගෙන තිබෙනවා.ඒ වැඩසටහන අද සිට ආරම්භ වෙනවා.ලබන වසරේ සිට අපේ රටේ සෑම පාසලකටම පරිසර නියමු භට කණ්ඩායමක් ස්ථාපිත කරමින් පරිසරය රැක ගන්නට වැඩසටහන් ක්‍රියාත්මක කරනවා. මේ සතිය තුළ විවිධ පරිසර වැඩසටන් ක්‍රියාත්මක කරන්නට පියවර ගෙන තිබෙනවා.අධ්‍යාපන ඇමැති බන්දුල ගුණවර්ධන මහතා,අද සමස්ත ලෝකයම පරිසර දිනය සමරනවා. පස් අවුරුද්දක් සඳහා පරිසර නියමු වැඩසටහනක් ක්‍රියාත්මක කිරීම වෙනුවෙන් අමාත්‍ය මන්ඩල අනුමැතිය ලැබී තිබෙනවා. අධ්‍යාපන අමාත්‍යාංශය සහ පරිසර හා පුනර්ජනනීය බලශක්ති අමාත්‍යාංශය ඒකාබද්ධව මේ වැඩසටහන සෑම පාසලකම ක්‍රියාත්මක කරන්නට පියවර ගන්නවා. ලෝකයට, දරුවන්ට පරිසරය සම්බන්ධයෙන් අවබෝධයක් ලබාදීම වැදගත්. අද ගෝලීයකරණයත් සමඟ විශ්වය එකම ගම්මානයක් බවට පත්ව තිබෙනවා.දිනෙන් දින අවශ්‍යතා වර්ධනය වෙනවා. මූලික මිනිස් අවශ්‍යතා ඉටු වූ පමණින් තෘප්තිමත් වන්නේ නැහැ. ඒ හේතුවෙන් වුවමනා වැඩි වෙනවා. තාක්ෂණයේ දියුණුවත් සමඟ අලුත් දේ සොයා යනවා. අපි කුඩා කාලයේ දී අන්තර්ජාල උපකරණ දැක නැහැ. දුරකතනයක් තිබුණේ ඉතාම සීමිත පිරිසකට පමණයි. නමුත් අද වනවිට ජනගහනයට සමාන ලෙස දුරකතන තිබෙනවා. ජීවන වියදම සම්බන්ධයෙන් කතා කිරීමේ දී දුරකතන සම්බන්ධයෙන් කතා කරන්නේ නැහැ. මෙවැනි සාධක රැසක ඵලයක් ලෙස වැඩෙන වුවමනාවන් සමඟ අපි ජීවත් වෙනවා.පරිසර හා පුනර්ජනනීය බලශක්ති නියෝජ්‍ය ඇමැති අබ්දුල් කාදර් මහතා,අපේ ජීවිත පරිසරය සමඟ බැඳී තිබෙනවා. ගස් වැල් නැතිනම් අපිට ජීවත් වන්න බැහැ. විවිධ හේතු නිසා පරිසරය විනාශ වෙමින් තිබෙන බව කියන්න කැමැතියි. පාරිසරික වශයෙන් අද ලෝකයට විවිධ ගැටළු තිබෙනවා. ඇතැම් ප්‍රදේශවලට වැසි නැහැ. නමුත් තවත් සමහර ප්‍රදේශවලට ජග ගැලීම් තත්ත්වයන් තිබෙනවා. දේශගුණික ක්‍රමයන් වෙනස් වෙලා.මේ පාරිසරික ප්‍රශ්න සංවර්ධනය වෙමින් පවතින රටවලට තදින්ම බලපානවා. පරිසරය රැක ගැනීම වෙනුවෙන් අපේ අමාත්‍යාංශය මඟින් විවිධ වැඩසටහන් ක්‍රියාත්මක කර තිබෙනවා.මහාචාර්ය පියසේන අබේගුණවර්ධන මහතා,හැම අයෙකුටම පරිසරය අයිති වෙනවා. ඉදිරි පරම්පරාවට අයිති දෑ උදුරාගෙන සංවර්ධනය කළයුතු නැහැ. එවැන්නක් සිදුවී සංවර්දණයක් වුවද අපේ අනාගත පරපුර දොස් නඟනවා. ඕෂෝන ස්ථාරයට හානිකරන වායු වර්ග අපි පරිහරනය කරනවා. මේ හේතුවෙන් ලෝකයේ පරිසරය, දේශගුණික විපර්යාසයන් සිදුවෙනවා. දූෂිත වායු වලින් වැඩිම ප්‍රමාණයක් නිදපවන්නේ චීනය, ඇමෙරිකාව, යුරෝපා සංගමයට අයත් රටවල්, ඉන්දියාව හා රුසියාව යන රටවල් බව කිවයුතු වෙනවා.ලෝකයේ දේශගුණික විපර්යාසයන්ට හේතුවන ප්‍රධාන රටවල් අතරින් ඔවුන්ට ප්‍රධාන තැනැක් හිමිවෙනවා. මෙවැනි තත්ත්වයන් හේතුවෙන් හිමකඳු දියවී යාම, මුහුදු ජල මට්ටම ඉහළ යාම වැනි තත්ත්වයන්ට මුහුණ දෙන්නට සිදුවෙනවා. පරිසර හානි තත්ත්වයටන් මුහුණ දෙන්නට වන්නේ එම රටවලට පමණක් නොව සමස්ත ලෝකයටමයි. දේශගුණ විපර්යාස නිසා සිදුවන හානි හේතුවෙන් ලොව සෑම අයෙකුම පීජනයට පත් වෙනවා. එයින් ආරක්ෂා වීම වෙනුවෙන් විශේෂ අවධානයක් යොමු කලයුතු වෙනවා යැයි ප්‍රකාශ කළේය.දේශගුණ විපර්යාස දින චිත්‍ර තරඟාවලියේ ජයග්‍රාහකයන් සඳහා ත්‍යාග ලබාදීම, සොබා චලන සිතුවම් කෙටි චිත්‍රපට තරඟාවලියේ කුසලතා සම්මාන ප්‍රදානය, මධ්‍යඹ පරිසර අධිකාරිය විසින් සංවිධානය කළ සළරූ නිර්මාණී පරිසර රූපවාහිනී කෙටි දැන්වීම් තරඟාවලියේ කුසලතා සම්මාන ප්‍රදානය, සුවසර තක්ෂලාව වැඩසටහනේ ජයග්‍රාහකයන් වෙනුවෙන් ත්‍යාග ලබාදීම, පාසල් සිසුන් සංකේතවත් කරමින් කොළඹ රාජකීය විද්‍යාලයේ සිසුවෙකුට පළතුරු පැළයක් පිරිනැමීම ද මෙහිදී සිදුවිණි.මැණික් පතල් වැඩ හවුල්කරුවන්ගේ අධ්‍යාපනය ලබන දරුවන් සඳහා ශිෂ්‍යත්ව ප්‍රදානය, බන්ධනාගාර රැදවියන්ගේ චිත්‍ර තරඟාවලියේ ජයග්‍රාහකයන්ට ත්‍යාග ලබාදීම මෙන්ම ජගත් පරිසර දිනය නිමිත්තෙන් තැපැල් දෙපාර්තමේන්තුව විසින් මුද්දරයක් සහ මුල්දින කවරයක් එළිදැක්වීමද මෙහිදී සිදුකෙරිණි. මේ අතර පරිසරය ආරක්ෂා කර ගැනීම වෙනුවෙන් දක්වන දැයකත්වය උදෙසා කොළඹ රාජකීය විද්‍යාලය වෙත විශේෂ තිළිණයක් පිරිනැමීම ජනාධිපති මහින්ද රාජපක්ෂ මහතා අතින් සිදුකෙරිණි.තැපැල් සේවා ජීවන් කුමාරතුංග, පාර්ලිමේන්තු මන්ත්‍රීවරුන් වන ශාන්ත බණ්ඩාර, දුමින්ද සිල්වා, ජේ.ආර්.පී සූරියප්පෙරුම, එම්.එච්.එම් අෂ්වර්, පරිසර හා පුනර්ජනනීය බලශක්ති අමාත්‍යාංශයේ ලේකම් බී.එම්.යූ.ඩී බස්නායක, තැපැල්පති රෝහන අබයරත්න, මධ්‍යම පරිසර අධිකාරියේ සභාපති විජේවන්ත ප්‍රතාපසිංහ, අධ්‍යක්ෂ ජනරාල් වෛද්‍ය සාරංග අලහපෙරුම මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n14060624</link>
    <topic>අප දුටු සැබෑ යුග පුරුෂයා­ෙණා් එස්. ඩී. බණ්ඩාරනායක</topic>
    <author/>
    <content>1917 දෙසැම්බර් 01 වන දින මාතර දී උපත ලද සැමුවෙල් ඩයස් බණ්ඩාරනායක මහතා මූලික අධ්‍යාපනය සඳහා මාතර ශාන්ත තෝමස් විද්‍යාලයට ඇතුළත්ව සිංහල භාෂාව ඉගෙනීම සඳහා මාතර මහාමන්තින්ද පිරිවෙනට ඇතුළත් විය.ශාන්ත තෝමස් විදුහලින් මූලික අධ්‍යාපනය ලැබ උසස් අධ්‍යාපනය සඳහා ඉන්දියාවේ තිවේන්ද්‍රම් විශ්වවිද්‍යාලයට ඇතුළත්ව කෘෂිකර්මය පිළිබඳ උපාධියක් ලබා යළි දිවයිනට පැමිණියේය.ඉන්දියාවේ දී ලද ආභාෂය ගාන්ධි, නේරු, සුභාෂ් චන්ද්‍රබෝෂ් වැනි ඉන්දීය නායකයින් ඉන්දියාවේ නිදහස් සටනට පණ පොවමින් සිටින අවස්ථාවේදී එම සටනට එස්. ඩී. බණ්ඩාරනායක මැතිතුමා ද දායක වී ඇත. ඔවුන් හා එක්ව ඉන්දීය නිදහස් සටනට ලබා දුන් දායකත්වයේ පන්නරයෙන් නැවත ශ්‍රී ලංකාවට පැමිණ කටයුතු කරමින් සිටින අවධියේ ලංකාවේ කෘෂිකර්ම අමාත්‍ය ඩී. එස්. සේනානායක මැතිතුමාගේ ගොවි හමුදාවට සම්බන්ධව කඳවුරු ප්‍රධාන නිලධාරියා ලෙස පොළොන්නරුව, අනුරාධපුර, වීරවිල වැනි ප්‍රදේශවල සේවය කරමින් සිට පොළොන්නරුවට මාරුවීමක් ලබා පැමිණි පසු ගොවි හමුදා භටයින්ගේ පෝෂණ තත්ත්වය නංවාලීම සඳහා පෝෂ්‍යදායී ආහාර වේලක් ලබාදීමේ වැඩපිළිවෙළ අනුව පෝෂ්‍යදායී ආහාර වේලක් සෑම අයෙකුටම ලබාදිය යුතු යැයි එතුමා යෝජනා කළ විට සේවකයින් එතුමා සමඟ එක්ව පාලකයින්ට විරුද්ධව වැඩ වැරුමක් දක්වා දික්ගැස්සිණි.ඒ අනුව මෙතුමා පිළිබඳව සොයා බැලූ රජය එවකට පැවති මහ රැජිනගේ ආණ්ඩුවට විරුද්ධව කටයුතු කිරීම මත ගොවි හමුදාවේ සේවයෙන් පහ කරන ලදී. ඉන් අනතුරුව ගම්පහ, යක්කල, මඩුගස්වලව්වට පැමිණි තරුණ බණ්ඩාරනායක ගම්පහ ප්‍රදේශයේ සමාජ කටයුතුවලට සම්බන්ධ වී ඉන්දියවේ දී ලත් ආභාෂයෙන් ලංකාවේ නිදහස් අරගලය ද ආරම්භ කළ යුතුයි යන මතවාදය තුළ එතුමා කටයුතු කළේය.අනතුරුව තම ඥාති සහෝදරයා වූ එස්. ඩබ්. ආර්. ඩී. බණ්ඩාරනායක මැතිතුමා එක්සත් ජාතික පක්ෂයෙන් ඉවත්ව, ශ්‍රී ලංකා නිදහස් පක්ෂය ආරම්භ කළ මුල් අවධියේ සිටම එස්. ඩබ්. ආර්. ඩී. බණ්ඩාරනායක අගමැතිතුමා 1951 පක්ෂය පිහිටුවන අවස්ථාවේ ක්‍රියාකාරී සාමාජිකයෙකු ලෙස පක්ෂයට එක්විය. 1952 පැවති මහා මැතිවරණයට ගම්පහ ආසනයෙන් ඉදිරිපත්ව ජයග්‍රහණය කර පාර්ලිමේන්තුවට තේරී පත් වූ මන්ත්‍රීවරුන් 9 දෙනාගෙන් මේ දක්වා ජීවත්ව සිටි එකම පුද්ගලයා එස්. ඩී. බණ්ඩාරනායක විය.ඉන්පසු 1954, 1955 වසරවල ශ්‍රී ලංකා නිදහස් පක්ෂයේ මුල්ම සම්මේලන පැවතියේ එස්. ඩී. ට අයත් ගම්පහ මඩුගස්වලව්වේ දීය. එහිදී ඔහු පක්ෂයේ ප්‍රධාන ලේකම්වරයා ලෙස පත්කර ගැනිණ. 1956 මහා මැතිවරණයේදී එස්. ඩී. ගම්පහ ජය ගත්තේ වැඩි ඡන්ද 26,000 ලබමින් ලංකාවේ දෙවන ස්ථානයටයි. එය දෙවැනි වූයේ අත්තනගල්ල ආසනයට පමණි. එතැන් සිට ඔහු දැරූ මතවාදය එළියට පැමිණියේය. නිර්ධන පන්තියට නායකත්වය ලබා දෙමින් වාමාංශික මතවාදයක් ඔස්සේ මැද මාවතේ ශ්‍රී ලංකා නිදහස් පක්ෂය ගමන් කළ යුතුය යන මතයේ පිහිටා කටයුතු කළේය. එහි ප්‍රතිඵලයක් ලෙස ගම්පහ සහ මිනුවන්ගොඩ ආසන එක් ආසනයක් ලෙස තිබූ අවධියේදී දිළිඳු පවුල් දහස් ගණනකට තම ඥාතීන්ගේ ඉඩම් පවරාගෙන කොළනි 18 ක් ගම්පහ සහ මිනුවන්ගොඩ ජනතාව අතර අක්කර ¼, ½ බැගින් බෙදා දෙන ලදී.එම දරුවන්ගේ අධ්‍යාපනය වෙනුවෙන් මහ විද්‍යාල 17 ක් ද, එතුමා විසින් ආරම්භ කළේය. එහි ප්‍රධාන විදුහල ගම්පහ බණ්ඩාරනායක ජාතික පාසල ‍වේ.අපේ රට ආහාර අර්බුදයකට මුහුණ පෑ 1951 වසරේ දී ලංකාවට සහල් ලබාගැනීම සඳහා චීනයට ගිය නියෝජිත කණ්ඩායමේ ප්‍රධානියා ලෙස එස්. ඩී. කටයුතු කළේය. එහි ප්‍රතිඵලයක් ලෙස මෑතක් වනතුරු සහල්, රබර් ගිවිසුම ශ්‍රී ලංකාව සහ චීනය අතර පැවතිණි. 1956 දී පත් වූ ශ්‍රී ලංකා නිදහස් පක්ෂ රජය දැරූ කිසිදු ඇමැති ධුරයක් බාර නොගත්තේ සන්ධානයක් ලෙස තරඟ කළ මහජන එක්සත් පෙරමුණ රජයේ ආරක්ෂාවටය. ඉන්පසු අගමැතිතුමාගේ ඉල්ලීම අනුව පක්ෂයේ ලේකම් ධුරය ද, තරුණ සමිති සංවිධානයේ සභාපති ධුරය ද, වෘත්තීය සමිති සන්ධානයේ සභාපති ධුරය ද ඔහුට ලැබිණි.පසුව මාස 06 ක නිවාඩුවක් පාර්ලිමේන්තුවෙන් ලබා දී ලෝකයෙන් කොන් වී සිටි ශ්‍රී ලංකාව සමඟ රාජ තාන්ත්‍රික සබඳතා ඇතිකර ගැනීමට චීනය, රුසියාව ඇතුළු සමාජවාදී රටවලට අගමැතිතුමන් පිටත්කර හැරිය පුද්ගලයා වූයේ එස්. ඩී. බණ්ඩාරනායක මැතිතුමායි. එදා ඒ ඇතිකළ සම්බන්ධතාවය අද දක්වා පවත්වාගෙන යාමේදී අප රටට එම රටවල් ලබා දෙන සහයෝගය මොනවට පැහැදිලිය. මහජන චීනයේ පළමු මිතුරා ලෙස ඒ මහතා එදා සිට මිය යන මොහොත දක්වාම පත්ව සිටියේය. මහජන චීනයේ ශ්‍රේෂ්ඨ නායක මාඕ සේතුං මැතිතුමා එතුමාගේ සමීප මිත්‍රයෙක් විය. රුසියාවේ ස්ටාලිං මැතිතුමා ද මුහුණට මුහුණ මුණගැසුණු ලංකාවේ ශ්‍රේෂ්ඨ පුද්ගලයා එස්. ඩී. බණ්ඩාරනායක මැතිතුමා වේ. එතුමා පසුගිය අවධියේ මහජන චීනයේ සංචාරයන්ට සහභාගි වූ සෑම අවස්ථාවකදීම ගුවන් තොටුපළේ රතු පලස එලූ රාජ්‍ය නායකයෙක් නොවන එකම පුද්ගලයා එස්. ඩී. බණ්ඩාරනායක මැතිතුමා වේ.යක්කල, වැරැල්ලවත්ත ලෝහ භාණ්ඩ සංස්ථාව පිහිටුවමින් දහස් ගණනකට රැකියා උත්පාදනය කර දුන් අතර, කැලණිය ටයර් සංස්ථාව, ඔරුවල වානේ සංස්ථාව සහ වේයන්ගොඩ, පූගොඩ වැනි පෙහෙකම්හල් රාශියකට විදේශ රටවල සහයෝගය ලබා දුනි. හොරම්පැල්ල, මල්කෝනවත්ත, කොරසෙවත්ත, නයිවලවත්ත, කෝපිවත්ත, අස්ගිරිය බණ්ඩාරනායක මාවත, යාගොඩමුල්ල, ගම්පහ මාහේන, අඹහේනවත්ත, වලව්වත්ත, වැලිවේරිය පල්ලියවත්ත, අමුණුගොඩ පරගහලන්දවත්ත, යක්කල දඹුව ඒ කොටස, දඹුව බී කොටස, අලුත්ගම, බෝගමුව, වැරැල්ලවත්ත ඇතුළු තවත් ඉඩම් රාශියක් දුප්පත් ජනතාව වෙත බෙදාදීමට එතුමා කටයුතු කළේය. ඉඳිගොල්ල විහාරස්ථානයට තම ඉඩම්වලින් මූලික ඉඩම් කොටස පවරා දුන්නේ ද එස්. ඩී. බණ්ඩාරනායක මැතිතුමාගේ ඉඩම්වලිනි. 1958 දී බණ්ඩාරනායක චෙල්වනායගම් ගිවිසුමට විරුද්ධව ජේ. ආර්. ජයවර්ධන මැතිතුමා ප්‍රමුඛ පිරිස මහනුවර දක්වා යන පා ගමන ඉඹුල්ගොඩින් නවතා ආපසු හැරවීමට එස්. ඩී. බණ්ඩාරනායක මහතා ප්‍රමුඛ ගම්පහ ජනතාවට හැකි විය. එදා පටන් ඔහු ඉඹුල්ගොඩ වීරයා නම් විය.1952 සිට 1970 දක්වා නොකඩවා පාර්ලිමේන්තුව නියෝජනය කළේය. 1970 දී එතුමා වාමාංශික පීලි පැනීමකට ලක්ව ජනතා විමුක්ති පෙරමුණට සහාය දැක්වීම නිසා ශ්‍රී ලංකා නිදහස් පක්ෂයෙන් දුරස් විය. එදා එම තරුණයින්ට අලවා තිබූ සී. අයි. ඒ. ලේබලය ඉවත් කිරීමට කොළඹ හයිඩ් පිටියේදී පැවති රැස්වීමේ ප්‍රධාන කථිකයා විය. එස්. ඩී. 1977 දී නැවත ශ්‍රී ලංකා නිදහස් පක්ෂයට එක්ව 1984 දක්වා මන්ත්‍රීවරයෙක් ලෙස පාර්ලිමේන්තුවට පත්වී කටයුතු කළේය. 1977 මහා මැතිවරණයේදී ශ්‍රී ලංකා නිදහස් පක්ෂ ජයග්‍රහණය වෙනුවෙන් සිරිමාවෝ බණ්ඩාරනායක මැතිනිය සමඟ මුළු රට වටා ගිය ජ්‍යෙෂ්ඨතම කථිකයා එස්. ඩී. බණ්ඩාරනායක මැතිතුමා විය. 1977 මැතිවරණයේ දී ශ්‍රී ලංකා නිදහස් පක්ෂය පරාජය වෙද්දී ගම්පහ ආසනය ජය ගැනීමට එස්. ඩී. ට හැකි විය.එස්. ඩී. බණ්ඩාරනායක මැතිතුමාට නිවන් සුව ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=n14060625</link>
    <topic>පැරැණි රියැදුරු බලපත් සැප්තැම්බර් අවසානයට පෙර අලුත් කරන්න</topic>
    <author>එස්. කේ. සමරනායක</author>
    <content>පැරැණි රියැදුරු බලපත්‍ර සියල්ල ලබන සැප්තැම්බර් මාසය අවසන් වීමට පෙර අලුත්කරවා ගත යුතු බව මෝටර් රථ ප්‍රවාහන කොමසාරිස් කාර්යාලය පවසයි. සෑම දිස්ත්‍රික්කයකම පිහිටි මෝටර් රථ ප්‍රවාහන කාර්යාල මඟින් මෙම නව රියැදුරු බලපත්‍ර ඉල්ලුම් කළ හැකි අතර කොළඹ, ගම්පහ, කුරුණෑගල, අනුරාධපුර හා හම්බන්තොට දිස්ත්‍රික්කවලදී ඔන් ලයින් ක්‍රමය යටතේ ඉල්ලුම් කළ හැක.රිය පැදවීමට ඇති යෝග්‍යතාව පරීක්ෂා කර බැලීම සඳහා මෙවැනි ක්‍රමයක් අනුගමනය කරන බව ද, බරවාහන රියැදුරන් වසර 4 කට වරක් හා සැහැල්ලු වාහන රියැදුරන් වසර 8 කට වරක් තම රියැදුරු බලපත්‍ර අලුත්කරවා ගත යුතු බව ද එම කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=r1406061</link>
    <topic>බිබිල මැණික් ගැරීමේ බලපත් නිකුතුවෙන් රුපියල් ලක්ෂ 70ක වාර්තාගත ආදායමක්</topic>
    <author>ඌව පළාත් සමූහ - ප්‍රසන්න බංඩාර</author>
    <content>බිබිල සංස්කෘතික මධ්‍යස්ථානයේ දී පසුගියදා පැවැත්වූ මැණික් ගැරීමේ බලපත්‍ර නිකුත් කිරීමේ ජංගම සේවයේදී රුපියල් ලක්ෂ 70ක ආදායමක් ලැබුණු බව මැණික් හා ස්වර්ණාභරණ අධිකාරිය කියයි.ඌව ප්‍රධාන ඇමැති ශෂීන්ද්‍ර රාජපක්ෂ මහතාගේ සංකල්පයක් මත ක්‍රියාත්මක වන ‘අපි හදමු’ නව ඌව වෙල්ලස්සක් වැඩ සටහන යටතේ ජාතික මැණික්හා ස්වර්ණාභරණ හා අදාල රාජ්‍ය ආයතන වල දායකත්වයෙන් මෙම ජංගම සේවය පැවැත්විය.ජංගම සේවයේදී මැණික් ගැරීමේ බලපත්‍ර නිකුත් කිරීම, පතල් කර්මාන්ත කරුවන් සඳහා හැඳුනුම්පත් නිකුත් කිරීම ගෙවුඩ තාප පිරියම්කිරීමේ වැඩමුළුව මැණික් කැපීම පිළිබඳව දැනුවත් කිරීමේ වැඩසටහන් මෙහිදී පැවැත්විණි. ලුණුගල, බිබිල, මැදගම බුත්තල, බඩල්කුඹුර, රිදීමාලියද්ද යන ප්‍රාදේශීය ලේකම් කොට්ඨාස වල හාල් කර්මාන්තයේ නිරත වී සිටින 123 දෙනෙකු ඉඩම්වල මැණික් ගැරීමට බලපත්‍ර ලබාගත් අතර බැකෝ යන්ත්‍ර යොදා පතල් කැපීමට 22 දෙනකු බලපත්‍ර එක් දිනකදී ජංගම සේයට සහභාගි වී ලබාගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=r1406062</link>
    <topic>මින්නේරියේ දලපූට්ටුවා...</topic>
    <author>ඡායාරූපය - ගාමිණී ඔබේසේකර පොළොන්නරුව විශේෂ</author>
    <content>සෝමාවතිය හා කවුඩුල්ල ජාතික වනෝද්‍යානවල බොහෝ කලක් සැරිසැරූ මේ සත්දන්තයා මීට සති දෙකකට පෙර මින්නේරිය ජාතික වනෝද්‍යානයට පැමිණ සිටී. මෙම සත්දන්ත ඇතාට වයස 35ක් පමණ වේ. අඩි 4 ½ක් පමණ දිගින් යුත් දළ යුගල දෑත් එකට හාවෙමින් පවතී.මෙම ඇතාගේ සිරුරේ වෙඩි වැදුණු පහරවල් හතරක් දක්නට ඇතැයිද එයින් එක් ස්ථානයකින් ඕජස් ගලමින් තිබෙන බව වනජීවී නිලධාරිහු සඳහන් කරති. කිසිවකු විසින් ඇතාට වෙඩි තබා දළ යුගල ගලවා ගැනීමට උත්සාහකර ඇතැයි වන ජීවි නිලධාරීන් සැකපහළ කරති. තුවාල ලැබූ ඇති මින්නේරිය ජලාශයේ දිය නෑමට පැමිණි අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=r1406063</link>
    <topic>ණය එකතු කළ නිලධාරියාට පහරදී  මුදල් කොල්ලකෑ සැකකරු ෙකාටු</topic>
    <author>@ අනුරාධපුර මධ්‍ය විශේෂ</author>
    <content>මැදවච්චියේ පිහිටි මූල්‍ය ආයතනයක ණය එකතු කිරීමේ නිලධාරියකුට පහර දී මුදල් මංකොල්ල කෑම සම්බන්ධයෙන් සැකපිට තරුණයකු මිහින්තලය පොලිසියේ අපරාධ විමර්ෂණ අංශයේ නිලධාරින් විසින් අත්අඩංගුවට ගෙන ඇත.අත්අඩංගුවට ගත් සැකකරු අනුරාධපුර ප්‍රධාන මහේස්ත්‍රාත් අධිකරණයට ඉදිරිපත් කිරීමෙන් අනතුරුව මේ මස 18 දින දක්වා රක්ෂිත බන්ධනාගාර ගත කරන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු යුරේෂාද සිල්වා මහත්මිය නියෝග කළාය.මෙසේ රක්ෂිත බන්ධනාගාර ගත කෙරුණේ මහ කනදරවා දකුණු ඉවුර , වැලි වැව පදිංචි අයෙකි.සැකකරු පසුගිදා දහවල් මැදවච්චියේ පිහිටි මූල්‍ය සමාගමක ණය එකතු කරන්නකු තල්ගහ වැව සිට වැලිඔය හංදිය දෙසට යතුරු පැදියෙන් ගමන් කරද්දි ඔහු ගමන් ගත් මාර්ගය අහුරා පොල්ලකින් පහර දී රුපියල් 160000/- ක් බහා තිබූ බෑගය රැගෙන පළාගොස් තිබුණි.සිද්ධිය සම්බන්ධයෙන් අදාල මූල්‍ය සමාගමේ ණය එකතු කරන්නා විසින් මිහින්තලේ පොලිසියට පැමිණිල්ලක් ඉදිරිපත් කර ඇති අතර ඒ අනුව සිදුකළ විමර්ෂණ වලදි සැකකරු අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=r1406064</link>
    <topic>තෙලිජ්ජවිල හිමිනමක් තිදරු පියකුට ධර්මශාලාවේ එල්ලා පහරදිලා</topic>
    <author>බන්ධුල ගුණසේකර, මාකඳුරේ ධර්මසිංහ, ධම්මිකා වෙලේගොඩ, අකුරැස්ස මධ්‍යම සමූහ, මාලිම්බඩ සමූහ, අකුරුස්ස මධ්‍යම විශේෂ</author>
    <content>තෙලිජ්ජවිල, කඩුකන්න විහාරස්ථානයේ හිමිනමක විසින් පහරදුන් බව කියන තිදරු පියකු මිය ගොස් ඇති බව අකුරැස්ස පොලිසිය කියයි.මියගිය පුද්ගලයා එම විහාරස්ථානයේම ධර්මශාලා ගොඩනැගිල්ලක එල්ලා දමා මෙම පහරදීම සිදුකර ඇති බවද අනාවරණය වී තිබේ.පෙරේදා (04 දා) හැන්දෑවේ මියගිය පුද්ගලයාට පණිවුඩයක් ලබා දී විහාරස්ථානයට ගෙන්වා ගෙන මෙසේ පහරදීම සිදුකර තිබෙන අතර සිද්ධියෙන් පසුව විහාරස්ථ හිමි නමක විසින්ම මියගිය පුද්ගලයා රෝහල් ගත කර ඇතත් ඒ වන විටත් ඔහු මියගොස් සිටි බවට හෙලිවී ඇත. රෝහල වෙත ඔහු රැගෙන ගිය බව කියන ත්‍රීරෝද රථය සහ එහි රියදුරු අකුරුස්ස පොලිසිය විසින් අත්අඩංගුවට ගෙන තිබේ.මෙම මරණීය පහරදීමෙන් පසුව ආසන්න විහාරස්ථානයක සැඟ වී සිටි බව කියන චීවරධාරියා අත්අඩංගුවට ගෙන ඇති අතර තවත් හිමි නමක අත්අඩංගුවට ගැනීමට අකුරුස්ස පොලිසිය කටයුතු සිදුකරගෙන යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=r1406065</link>
    <topic>ගංවතුරේ මාළු බාන්න ගිහින් ඩිමෝ බට්ටා පෙරලී උයන්වත්ත වැවට වැටිලා</topic>
    <author>@ හල්තොට සමූහ විනීතා මානෙල් ගමගේ</author>
    <content>දීර්ඝ නියගයකින් පසුව ඇතිවූ වර්ෂාවත් සමග බණ්ඩාරගම උයන්වත්ත වැව උතුරා වාන්දමා ඇත.මේ නිසා දැඩි අවදානම් තත්ත්වයක් එම ස්ථානයේ පවතී.. එහෙත් එම අවදානම පිළිබද නොසලකා පසු ගිදා වැවේ මාළු ඇල්ලීමට තරුණයන් පිරිසක් කටයුතු කළේ ජීවිත අවදානම පිළිබදවද නොසලකමිනි.එම අවස්ථාව දැකබලා විනෝද වීමට දහස් ගණන් ජනයා රොක් වී සිටියේ කුඩා දරුවන්ද කරපින්නා ගෙනය .තිලාපියා නැමති මිරිදිය මසුන් විශාල ප්‍රමාණයක් අල්ලා රු 2000 .00 ක් වැනි මිලකට අලෙවි කිරීමට ඔවුන් එහිදි කටයුතු කළහ.මාළු අල්ලිමට පැමිණි රයිගම සුනාමි නිවැසි තරුණයින් පිරිසක් රැගත් ඩිමෝ බට්ටා ලොරි රථයක් පිටවාන දිගේ ගසාගෙන ගොස් ඇළ මාර්ගය හරහා ඉදිකර තිබූ කොන්ක්‍රීට් බැම්මේ වැදී නතරවී තිබුණේ කිසිවෙකුටත් තුවාල සිදුනොකරමිනි.මෙම ස්ථානයට පැමිණි බණ්ඩාරගම පොලිසියේ පරිසර ඒකකයේ ස්ථානාධිපති මහ සැරයන් ප්‍රේමසිරි මහතා ශබ්දවිකාශන යන්ත්‍ර මගින් නිවේදනය කර මෙම පිරිසට ඉවත් වන ලෙස දැනුම් දුන්නේ මෙම වැව ජීවිත ගණනාවක් බිලිගත් ස්ථානයක් වන බැවිනි ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=r1406066</link>
    <topic>වාරියපොළ ස්ථිර ඉඩම් නැති පවුල් 300කට ‘රන්බිම’ ඔප්පු</topic>
    <author>වයඹ පළාත් සංචාරක සේන ඉදිරිසිංහ</author>
    <content>වාරියපොළ මැතිවරණ කොට්ඨාසයේ වසර ගණනාවක සිට රජයේ ඉඩම්වල පදිංචි ස්ථිර ඉඩම් නොමැති ග්‍රාමීය පවුල් 300 දෙනෙකු සදහා ඉඩම් අයිතිය තහවුරු කරමින් “රන්බිම” ඔප්පු ලබා දීම පසුගිය දා වාරියපොළ ශ්‍රී සුමංගල රැස්වීම් ශාලාවේදී ජ්‍යෙෂ්ඨ ඇමැති එස්. බී. නාවින්න මහතා අතින් සිදු කරනු ලැබිනි.ජනාධිපතිතුමාගේ මහින්ද චින්තන ප්‍රතිපත්ති අනුව සෑම කෙනෙකුටම. තමන් ජීවත්වන භූමියේ අයිතිය ලබාදීමේ වැඩසටහනට සමගාමීව මෙම වැඩසටහන ක්‍රියාත්මක කළ බවත් අමාත්‍යවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=r1406067</link>
    <topic> දුෂ්කර පුදබිම් පහකට චෛත්‍ය ඉදිකර දුන් උදාර පින්වතා</topic>
    <author>මහරගම විශේෂ - වේහැල්ලේ පියතිලක</author>
    <content>තම ආදරණීය බිරියගේ ඉල්ලීමකට අනුව රුපියල් කෝටි දෙකක වියදමින් දුෂ්කර පළාත්වල චෛත්‍ය නොමැති විහාරස්ථාන පහකට චෛත්‍යයන් ඉදිකර පූජා කළ ආදර්ශවත් ව්‍යාපාරිකයෙක් ඉකුත්දා මාතර දිස්ත්‍රික්කයේ මාවරල ගොමිල ශ්‍රී නාගබෝධි විහාරස්ථානයේදී හමුවිය.මොහු උතුරු තලංගම, බත්තරමුල්ල, තලාහේන පදිංචි කේ. උදයනන්ද ලොකුගමගේ මහතාය. බිරියගේ මාපියන්ට තම මාපියන්ට පින් පතා සහ තම දරුවන් තිදෙනාට ආශීර්වාද පතා මෙම චෛත්‍ය පහ ඉදිකළ බව ඒ මහතා පැවසීය.බත්තරමුල්ල ශ්‍රී ලුම්බිණි සේනාසනය, මාතලේ ලේවත්ත බෝධිමළු විහාරය, බුලත්සිංහල, ගලහිටිය, මෝල්කාව මහමෙවුනා විහාරය, පොලොන්නරුව, වැලිකන්ද සේවාපිටිය ගිනිදමන විහාරය, මාතර, මාවරල, ගොමිල ශ්‍රීනාගබෝධි විහාරය යන පුදබිම්වලට මෙසේ ‍ෛචත්‍ය ඉදිකර දී ඇත.ඉකුත් වෙසක් පොහෝදා ගොමිල චෛත්‍ය මාවරලේ භද්දිය හිමියන් හා මහනුවර දළදා මාලිගාවේ දියවඩන නිලමේ නිලංග දෑල බණ්ඩාර මහතා අතින් විවෘත කෙරිණි. මේ පිළිබඳව අදහස් දී මෙම මහා පින්කමට ඒ මහතා යොමු කළේ මාවරලේ භද්දිය හිමියන් විසිනි.තම බිරියගේ ආශාවන් ඉටුකළ ඔහු තම මාපියන්ට පින් පතා තවත් චෛත්‍ය දෙකක් ඉදිකර සසුන්ගත කිරීමට අපේක්ෂා කරන බව මාවරලේ භද්දිය හිමියෝ ගොමිල චෛත්‍යය විවෘත කිරීමේදී පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=r1406068</link>
    <topic>බස්නාහිර ඩෙංගු මඬින්න සෞඛ්‍ය පරීක්ෂකවරු 175ක්</topic>
    <author>හොරණ සමූහ - බන්ධුල ආර්. ගුලවත්ත</author>
    <content>බස්නාහිර පළාතේ සියයට 60ක ප්‍රමාණයකින් ඩෙංගු රෝගය වර්ධනය වෙලා. බස්නාහිර පළාතේ ජනගහණයත් වැඩියි. හොරණ කලාපයේ පොඩ්ඩක් වැඩිවෙලා. මේ පළාත දැන් වර්ෂාධික කලාපයක්. ඩෙංගු රෝගය බෝවීමේ ඉඩකඩ වැඩියි. මේ නිසා අප සියලු දෙනාම එකතු වී මේ ගැටලුවට මුහුණ දිය යුතු වෙනවා යැයි බස්නාහිර පළාත් සෞඛ්‍ය ඇමැති රංජිත් සෝමවංශ මහතා හොරණ නගර සභා පරිශ්‍රයේ දී පැවසීය.ඩෙංගුවලින් තොර හොරණ පුරවරයක් ගොඩ නගමු යන තේමාව යටතේ හොරණ සෞඛ්‍ය වෛද්‍ය කාර්යාලය හොරණ රෝහල ඒකාබද්ධව හොරණ නගර සභාව මඟින් සංවිධානය කළ මේ වැඩසටහනට හොරණ මොරගහහේන පොලිස් පරිසර ඒකකය, සෞඛ්‍ය වෛද්‍ය කාර්යාලය, එස්. ටී එෆ්.බළකාය, ගොවි ජනසේවා කාර්යාලය ප්‍රමුඛ රජයේ කාර්යාල සහ සිවිල් බළකාය නියෝජනය කරමින් බලධාරීහු සහභාගි වී සිටියහ.සියලු අංශයන් නියෝජනය වන ආකාරයෙන් කණ්ඩායම් අටක් මඟින් හොරණ නගර බල සීමාවේ රජයේ කාර්යාල පාසල් ගොඩනැගිලි වෙළෙඳ ආයතන නිවාස පරීක්ෂාවට ලක් කිරීමට මෙහිදී සිදුවිය.එම කණ්ඩායම් නියෝජිතයන් දැනුවත් කරමින් තවදුරටත් අදහස් දැක් වූ පළාත් සෞඛ්‍ය ඇමැති රංජිත් සෝමවංශ මහතා මෙසේ ද පැවැසීය.මම ඩෙංගු මර්දනය කිරීමේ අරමුණ වෙනුවෙන් පැය 24 තුළම ක්‍රියාත්මක වෙනවා. සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි මේ වැඩසටහන දීප ව්‍යාප්තව ක්‍රියාත්මක වෙනවා. අද හොරණ පුරවරයේ වැඩසටහන ක්‍රියාත්මක වෙන්නේ.කළුතර දිස්ත්‍රික්කයේ ඩෙංගු අවදානම් තත්ත්වයක් පෙන්නුම් කරනු ලබන්නේ හොරණ. අපි කාටවත් මේ ගැන ඇඟිල්ල දිගු කරන්නේ නැහැ. සියලු අංශයන් සම්බන්ධ කර ගෙන ඩෙංගු උවදුර නැති කිරීමයි අපේ ප්‍රධාන අරමුණ විය යුත්තේ.මැලේරියාව ක්ෂය රෝගය අපි මර්දනය කළා. ඒ ආකාරයට ඩෙංගු රෝගයත් මර්දනය කළ යුතු වෙනවා. විශේෂයෙන් පාසල් ගැන මතක් කරන්නට ඕන. පොඩි දරුවන් ආරක්ෂා කර ගැනීම ඉතාම වැදගත්. නැත්නම් මව්පියන් තම දරුවන් පාසල් වෙත එවන්නේ නැහැ.ඩෙංගු රෝගය මර්දනය කරන්නට ලොකු මහන්සියක් ගන්නවා. සෞඛ්‍ය පරීක්ෂක නිලධාරින් 175ක් අලුතෙන් බඳවා ගන්නට තීන්දුවක් ගත්තා. සෞඛ්‍ය නිලධාරි කාර්යාලවල වාහන අඩුයි. විශේෂයෙන් පාසල් තුළ විශේෂ පරිසර කමිටු ගොඩ නගනවා. සතියේ සඳුදා හා බ්‍රහස්පතින්දා ඒ පවිත්‍රතා පරිසර කමිටු ක්‍රියාත්මක කරනවා.නගර සභාපති ග්‍රෑන්විල් රාජපක්ෂ මහතා - අද මෙහිදී ඩෙංගු මර්දනය උදෙසා නගර සභාව ප්‍රාදේශීය සභාව ඇතුළු සියලු අංශයන්ගෙන් නියෝජනයක් සිදුවෙනවා. පරිසර හිතකාමී නගරයක් ගොඩ නැඟීමයි මූලික අරමුණ වන්නේ. නගර සභාව උපරිම ලෙස කැප වෙනවා.‍අතිරේක සෞඛ්‍ය වෛද්‍ය නිලධාරි සද්ධර්ම වීරකෝන් මහතාතාක්ෂණික ගැටලුවක් පවතිනවා. බස්නාහිර පළාතේ ඩෙංගු උවදුර බරපතළ ලෙස පවතිනවා. මේ සඳහායි එක්දිනක වැඩසටහනක් සකස් ‍කළේ. හොරණ නගරය තුළ ඩෙංගු ප්‍රශ්නයක් නෑ. හිස ඔසවමින් පවතිනවා.අවදානමක් මතුවීමට පළමු අවශ්‍ය පියවර ගත යුතු වෙනවා.හොරණ නගර බල ප්‍රදේශයේ වැඩසටහනට පසු හොරණ සෞඛ්‍ය නිලධාරි වසම් තුළ මේ ආකාරයේ පුළුල් මෙහෙයුමක් ක්‍රියාත්මකවන බැව් සෞඛ්‍ය පරීක්ෂක නිලධාරීහු පවසති. ඩෙංගු මදුරු කීට තිබුණු නිවාස හා වෙළෙඳසැල් රජයේ කාර්යාලවලට පළමුවරට උපදෙස්දුන් අතර දෙවැනි වරදී අධිකරණමය ක්‍රියා මාර්ග ගන්නා බවද අදාළ නිලධාරීහු පැවැසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=r1406069</link>
    <topic>මිහින්තලා වන්දනාවේ යනවානම් ඇත් වෙහෙර කන්ද අමතක කරන්න එපා</topic>
    <author>@ මිහින්තලේ සමුහ ප්‍රියදර්ශනි කරුනාරත්න.</author>
    <content>මිහින්තලාවේ උසින්ම පිහිටා ඇති කන්ද වශයෙන් සැලකෙන්නේ ඇත් වෙහර කන්දයි.ඇත් වෙහර ලෙසින් මේ කදු ගැටයට නාම මාත්‍රිකව භාවිතා කිරිමේ දි ඇතමුන් මෙය ඇතෙකුගේ හැඩරුවට සමානව පිහිටා කන්දක් යැයි සිතා මේ කන්ද සදහා ඇත් වෙහර යන භාවිතා කරනු ඇතැයි සිතුවද එය ඒසේ නොවන වග සක් සුදක් සේ පැහැදිළිය. ඇත්වෙහර යනුවෙන් භාවිතා කිරිමෙන් අදහස් වන්නේ ඇතුල් විහාරය බව කිමටයී පාලිභාෂවෙන් ඇත් වෙහර හදුන්වා ඇත්තේ අන්තෝ විහාර නමිනී.ඇත්වෙහර යනු මේ ඓතිහාසික ස්ථානයේ පුරාණ නාමය නොව අලුත් නාමය බව තොරතුරු අණාවරණය වෙති. නාග පොකුණේ සිට පියගැට පෙළ 600ක් පමණ ඉහළට නැගීමේන් මේ පුංච් රමණිය කදු ගැටයේ පිහිටි ස්තූපය හමුවේ.ඇත්වෙහර මිහින්තලාවේ පිහිටි අනෙකුත් ස්තූපයන් හා සසදා බැලිමේදි පෙනියන කරුණක් වන්නේ කුඩා ප්‍රමාණයේ දාගැබක් බවකී.මෙම ස්තූපයේ විශ්කම්භය මිටර 27කි. මිහින්තලාවේ උසම ස්ථානයේ පිහිටා ඇති වුවද මේ ස්තූපය මිහින්තලා මහා සැය මෙන් අභීමානවත් අයුරින් දිස් නොවිම මෙහි තවත් විශේෂත්වයකී.මෙලෙස වුවද ඇත් වෙහර කන්ද මුදුනට පැමිණ අවට පරිසරය සිසාර බැලිමේදි මුළු මහත් අනුරාධපුරවරයම එකවර නෙතට ගැටෙන ඇත. ඇත්වෙහර කන්දේ දාගැබට යනගල් පඩි පාරේ ඇතිගලක කොටා ඇති සෙල් ලිපියක මේ සෑයට මහාද්‍රායික මහානාග රජු සමයේ කරන ලද පුජාවක් ගැන සදහන් වේ. ඒම පුජාව සදහා භාජනය වු මේ ස්තූපය ලිපියේ හදුන්වා ඇත්තේ පරිබඩ චෙත යනු වෙනී.එය පරිභාණ්ඩ චෛත්‍යයයි. දහවැනි සියවස වන විට ඒම දාගැබ කිරිබණ්ඩ පව් දැගැබ යනු වෙන් මිහිදු රජුගේ මිහින්තලා පුවරු ලිපියේ සදහන් වේ. පරිභාණ්ඩ පබ්බත යනු පරිවාර පව්ව යන්නයී. මෙලෙස සලකා බැලිමේදි ඇත් වෙහර කන්ද මිහින්තලා කදුවැටියේ පරිවාර කන්දක් ලෙසින් අතීතයේ දි සැලකුණා විය හැකි බව මේ තොරතුරුවලින් අණාවරණයවෙයි.මිහින්තලා මැදමළුවේ සිට නාග පොකුණ වැටී ඇති මාර්ගයෙන් ‘දකුණදිශාවට හැරි කිලෝමීටර දෙකක් පමණ අතිදුෂ්කර ගමනකීන් පසුව ඇත් වෙහර කන්ද මුදුන මතට පැමිණිය හැකි වුවද ඒ සදහා වැටි ඇති මාර්ගය අතිදුෂ්කරය.කැලෑවෙන් යට වී ගල්පඩිපෙළක් හෝ සොයාගත නොහැකිව තිබුණ අවධියක පුරාවිද්‍යා දෙපාර්තමේන්තුවේ දැඩී උත්සහය මත ප්‍රතිසංස්කරණය කිරිමෙන් ගමන් කිරිමට හැකි අයුරින් ගල්පඩීපෙළ සැකසීමට හැකි වි ඇත.නිදන් සොරුන්ගේ ග්‍රහණයට දැඩීව බලපෑ ඇත් වෙහර කන්ද මුලින් 1964 දි ප්‍රතිසංස්කරණ කටයුතු සදහා පුරාවිද්‍යා දෙපාර්තමේන්තුව කටයුතු කළේය. 2011 වර්ෂයේ දී මහින්ද චින්තන වැඩසටහන යටතේ දැයට කිරුළ සංවර්ධිත වැඩසටහනේ දි රජය විශේෂ අවධානය යොමු කළේ මිහින්තලා පුජානගරය සංවර්ධනය කිරිමයට. වර්තමාන විහාරාධිපති හිමියන් වන වලවාහැංගුණවැවේ ධම්ම රතනනාහිමිපාණන් වහන්සේ විසින් ලංකිය ඉතිහාසයේ ප්‍රමුඛස්ථානය මිහින්තාලාවබවට පත් කිරිම සදහා දැඩී කැපවිම අගය කළ යුතුය.කටුපදුරු සහිත කැළෑ රොදකින් ඇත්වෙහර සදහා ගමන් මාර්ගය දෙපස පිහිටා ඇති හෙයින් ගමන් කිරිමේදි වඩාත් කල්පනාකාරි විය යුතුය. අඩි 300කටත් වැඩී උස ප්‍රමාණයකින් පිහිටි ඇත් වෙහර කන්ද පඩිපෙළ තරණය කිරිමේදි වඩාත් සැලකිලිමත් විය යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=r14060610</link>
    <topic>යටියන දර උදුන්වලට ඉල්ලුම වැඩි වෙලා</topic>
    <author>@ තිහගොඩ සමුහ - පි.පි.ජි.සුගතදාස</author>
    <content>මාතර-යටියන ඒකාබද්ධ කෘෂිකර්ම සංවර්ධන පදනම නිෂ්පාදනය කරනු ලබන කාර්යක්ෂම දර උදුන් සඳහා ජනතාවගෙන් ඉහළ ඉල්ලුමක් ලැබෙමින් තිබෙන බව එම පදනමේ සභාපති එල්.පලිහක්කාර මහතා පවසයි.එකි දර උදුන් මුලු තැන්ගෙයි උදුන්, ගෘහස්ථ උදුන් සහ කර්මාන්ත උදුන් වශයෙන් වර්ග කර තිබේ.මුලු තැන්ගෙයි උදුන් උපයෝගි කරගනිමින් නිවෙස්වලට එදිනෙදා අවශ්‍ය කැම පිළියෙළ කර ගැනිම කළහැකි වේ.තවද,අවම දර ප්‍රමාණයකින් උපරිම බලශක්තියක් මේ උදුන්වලින් ලබාගත හැකිවේ.කැම වර්ග පිස ගැනිමට වැයවන කාලයද අවමකරගත හැකිවනු ඇත.ගෘහස්ථ උදුන් ප්‍රයෝජනයට ගනිමින් නිවෙස් මට්ටමින් පවත්වාගෙන යන රස කැවිලි නිෂ්පාදනය, පැණි හා හකුරු නිෂ්පාදනය, දියර කිර උණුකිරිම හා මිකිරි ආශ්‍රිත සුළු පරිමාණයේ කර්මාන්ත සාර්ථකව පවත්වාගෙන යාම සඳහා කිරි උණුකර ගැනිම පිණිස ප්‍රයෝජනයට ගත හැකිවේ.මෙයට අමතරව සියලුම ආකාරයේ විජලන තාක්ෂණය නිපදවා ගැනිම ද මේ උදුන්වලින් ඉටුකරගත හැකිවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=s1406061</link>
    <topic>ශ්‍රී ලංකා අන්තර්ජාතික බැඩ්මින්ටන් තරගාවලිය නිලූක-දිනූක පළමු තරගවලින් ජය ලබති</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ පැවැත්වෙන ශ්‍රී ලංකා අන්තර්ජාතික බැඩ්මින්ටන් තරගාවලියේ දී ඔලිම්පික් ක්‍රීඩක නිලුක කරුණාරත්න සහභාගී වූ පළමු තරගයෙන්ම පහසු ජයක්වාර්තා කළේය. දෙවැනි දිනට ඊයේ පැවැති තරගවල දී ශ්‍රී ලංකාවේ මුල් පෙළේ බැඩ්මින්ටන් ක්‍රීඩක දිනූක කරුණාරත්න හා ක්‍රීඩිකා තිළිණි ප්‍රමෝදිකා තම පළමු තරග‍යේදීම ජය වාර්තා කළහ. එමෙන්ම ඒකළ තරගවලට එක්වූ බුවනෙක ගුණතිලක ද ජයග්‍රහණ ලබමින් අද පැවැත්වෙන දෙවැනි වටයේ තරගවලට එක්ව සිටී.නිලුකගේ පිරිමි ඒකළ තරගය පෙ.ව.9.45ට හා දිනුකගේ තරගය පෙ.ව.10.20ට පැවැත්වීමට නියමිතය.මේ අතර හිටපු ජාතික ශූරියකු වු අචිනි රත්නසිරි සිංගප්පූරු ක්‍රීඩිකා ජෙන් චෙන් හමුවේ තරග වට 2-1කින් පරාජයට පත්වුවාය. ලකුණු තත්ත්වය වුයේ 21-12, 16-21 හා 21-8කි.නිලූක කරුණාරත්න මැලේසියාවේ ෂාෂේන් ෂා ලකුණු 21-6ක් හා 21-13ක් ලෙස පරාජය කළ අතර දිනූක කරුණාරත්න සිංගප්පූරුවේ ක්වාන් ටීන්ග් පරාජය කළේය. එහෙත් එම තරගය උණුසුම් මුහුණුවරක් ගත්තේ දිනුක පළමු වටය ජයගත් පසුව සිංගප්පූරු ක්‍රීඩකයා දෙවැනි වටය ජය ගැනීමෙනි.ලකුණු තත්ත්වය වූයේ 21-7, 15-21 හා 21-12ක් ලෙසය. තිලිණි ප්‍රමෝදිකා හා චීන තායිපේ ක්‍රීඩිකා ෂූ යේ චෙන් අතර පැවැති තරගයද උණුසුම් මුහුවරක් ගත්තේය. පළමු වටයේදී තිළිණි ප්‍රමෝදිකා 21-19ක් ලෙස ඉදිරියෙන් සිටියද දෙවැනි වටයේදී ප්‍රතිවාදි ක්‍රීඩිකාව හමුවේ 10-21ක් ලෙස පරාජයට පත්වුවාය.ඊයේ සවස් භාගයේ වැඩිම අවධානයක් තිබු අවසන් වටය 21-19ක් ලෙස තිළිණි ප්‍රමෝදිකා ජයග්‍රහණය කළහ. කාන්තා ඒකළ තරගයකදී මුධුෂිකා දිල්රුක්ෂි තරග වට 2-1කින් ඉන්දීය ක්‍රීඩිකා මොයිතා සාජෙන් පරාජය කළේය. මේ තරගයේ ලකුණු තත්ත්වය 23-21, 21-22 හා 21-13කි.මේ අතර පිරිමි යුගල තරගවලදී සජීර් මොහොම‍ඩ් හා තිළින ප්‍රියදසුන් මැලේසියාව හමුවේ පරාජය වු අතර නිලෙස් මදුරංග හා හර්ෂ පෙරේරා ශ්‍රී ලංකාවේම කසුන් චානක හා සචිත්‍ර මධුරංග හමුවේ පරාජයට පත්විය.ඒකළ තරගවලදී යොවුන් ක්‍රීඩක කසුන් මධුසංඛ හා බුවනෙක ගුණතිලක කැපී පෙනෙන දස්කම් දක්වමින් දෙවැනි වටයට පිවිසියහ. කසුන් මධුසංඛ 23-21 හා 21-18ක් ලෙස මැලේසියාවේ කේ ඊ යෝ පරාජය කළ අතර බුවනෙක ගුණතිලක 21-19 හා 21-19ක් ලෙස ශ්‍රී ලංකාවේම ක්‍රීඩක චාමික දිනූෂ පරාජයට පත්කළේය.මේ ශ්‍රේණිගත තරගාවලියේ ඉදිරියෙන්ම සිටින ඉන්දියාවේ අංක එක ක්‍රීඩක එච්.එස්.පරනෝයි ලකුණු 21-11 හා 21-17ක් ලෙස චීන තායිපේ ක්‍රීඩක චෙයි චී ලියූ පරාජය කළේය. රටවල් 18ක ක්‍රීඩක ක්‍රීඩිකාවන් 190ක සහභාගිත්වයෙන් පැවැත්වෙන මේ තරගාවලියේ තෙවැනි දිනය අදයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=s1406062</link>
    <topic>4x4 ධාවන තරග බිමට නව අත්දැකීම් රැසක් එක්වන කොමාන්ඩෝ රෙජිමේන්තු මෝටර් රැලිය අගෝස්තුවේ දී</topic>
    <author>ෆවුස් මොහොමඩ්</author>
    <content>දශක තුනක කුරිරු යුද්ධය නිමා කොට රටට සාමය උදාකර දීමට විශාල මෙහෙවරක් ඉටුකළ යුද හමුදා කොමාන්ඩෝ රෙජිමේන්තුව පළමු වතාවට සංවිධානය කරන 4x4 ගවේෂණාත්මක මෝටර් රථ රැලිය සහ මෝටර් රථ ධාවන තරගය අ‍‍‍‍ගෝස්තු මස 4වැනිදා සිට 9වැනිදා දක්වා නැගෙනහිර වෙරළ තීරය ආශ්‍රිතව පැවැත්වේ.ක්‍රියාන්විත රාජකාරියේ යෙදී සිටි කොමන්ඩෝ රෙජිමේන්තුවේ සොයුරන්ගේ සුභසාධන කටයුතු හා ‍රෙජිමේන්තුවේ උන්නතිය වෙනුවෙන් අරමුදල් රැස්කිරීම අරමුණු කරගත් මේ මෝටර් රථ රැලිය අදියර දෙකකින් යුතුව ක්‍රියාත්මක කෙරේ.පළමු අදියර 4x4 මෝටර් රථ ගවේෂණාත්මක චාරිකාවක් ලෙස පේදුරු තුඩුවේ සිට ඌව කුඩාඔය දක්වා කිලෝමීටර් 775ක දුරක් ආවරණය වන පරිදි පැවැත්වෙන අතර දෙවැනි අදියර 4x4 අභියෝගාත්මක ‍මෝටර් රථ තරගාවලියක් ලෙස අගෝස්තු මස 9වැනිදා පැවැත්වීමට නියමිතය.ලබන අ‍ගෝස්තු මස 4වැනිදා පේදුරුතුඩුවෙන් ඇරැඹෙන 4x4 ගවේෂණාත්මක මෝටර් රථ චාරිකාවේ පළමු දිනය කිලෝමීටර් 148ක දුර ප්‍රමාණයකින් පසුව කොක්කුතුඩායි හී දී නිමාවට පත්වන අතර දෙවැනි දිනය කොක්තුතුඩායි සිට දෙහිවත්ත දක්වා කිලෝමීටර් 128ක දුර ප්‍රමාණයකින් පසුව නිමා කිරීමට නියමිතය.තුන්වැනි දිනයේ දී දෙහිවත්තේ සිට තොප්පිගල දක්වා කිලෝමීටර් 120ක දුර ප්‍රමාණයක් ආවරණය කෙරෙන අතර කිලෝමීටර් 182ක දුරකින් පසුව අරුගම්බේ මුහුදු තීරයෙන් සිවුවැනි දිනය නිමාවට පත්වනු ඇත. අරුගම්බේ සිට කුඩාඔය කොමාන්ඩෝ ‍රෙජිමේන්තු පුහුණු පාසල දක්වා කිලෝමීටර් 178ක් ආවරණය කරමින් මේ ගවේෂණාත්මක චාරිකාව නිමා කෙරේ.අනතුරුව දෙවැනි අදියර ලෙස අගෝස්තු මස 9වැනිදා කොමාන්ඩෝ පුහුණු පාසලේ ඉදිකළ දුෂ්කර ගමන් මාර්ගයකින් යුතු කිලෝමීටර් 2.5ක නව ධාවන පථයේ දි 4x4 අභියෝගාත්මක මෝටර් රථ තරගය පැවැත්වීමට නියමිතය. කාල ගණනය කිරීමේ තරගයක් ලෙස පැවැත්වෙන මේ තරගයේ දී ගවේෂණාත්මක චාරිකාවට එක්වූ තරගකරුවන්ට සිය දස්කම් උරගා බැලීමේ අවස්ථාව හිමිවනු ඇත.යුද සමයේ සාමාන්‍ය ජනතාවට විවෘත නොවූ නැගෙනහිර සුන්දර වෙරළ තීරය ඔස්සේ පැවැත්වෙන මේ 4x4 ගවේෂණාත්මක මෝටර් රථ චාරිකාව මගින් තරගකරුවන්ට මනරම් වෙරළ තීරය දැකබලා ගැනීමටත්, මනල්කාඩු ප්‍රදේශයේ වැලි කඳුවැටි, වලෙයි ප්‍රදේශයේ කලපු තීරයේ මඩ සහිත ගමන් මාර්ගයත්, නැගෙනහිර වනාන්තර හරහා නව අත්දැකීම් රැසක් ලබාගනිමින් චාරිකාවේ නිරතවීමට අවස්ථාව උදාවනු ඇත.එකිනෙකට වෙනස් ප්‍රදේශ 5ක නවාතැන් ගනිමින් ඒ ඒ ප්‍රදේශවලට ආවේනික ආහාරපාන භුක්ති විඳීමේ අවස්ථාවත් වෙනත් වි‍නෝද ක්‍රීඩාවල නිරතවීමටත් මෙහිදී තරගකරුවන්ට ලැබේ. 4x4 ගවේෂණාත්මක චාරිකාවට සහභාගි වන තරගකරුවන්ට ඒ සඳහා සිය පවුලේ සාමාජිකයන් එක් කර ගැනීමේ අවස්ථාව උදාවන අතර ත්‍රාසජනක විනෝද ගමන්වලට උනන්දුවක් ඇති සෙසු අයටත් මේ සඳහා එක්විය හැකි බව 4x4 ගවේෂණාත්මක චාරිකාව සම්බන්ධව පෙරේදා නෙලුම් පොකුණ රඟහලේ පැවැති මාධ්‍ය හමුවේ දී කොමාන්ඩෝ රෙජිමේන්තුවේ ආඥාපති මේජර් ජෙනරාල් ප්‍රසන්න සිල්වා මහතා ප්‍රකාශ කළේය.යුද හමුදාපති ලුතිනන් ජෙනරාල් දයා රත්නායක මහතාගේ උපදෙස් මත සංවිධානය කරන 4x4 ගවේෂණාත්මක චාරිකාව සහ තරගයේ මුද්‍රිත මාධ්‍ය අනුග්‍රාහකත්වය සීමාසහිත එක්සත් ප්‍රවෘත්ති පත්‍ර සමාගම (ලේක්හවුස්) විසින් සපයනු ලැබේ.කොමාන්ඩෝ රෙජිමේන්තු මධ්‍යස්ථ සේනාවිධායක බ්‍රිගේඩියර් ප්‍රදීප් ද සිල්වා, යුද හමුදා ජනමාධ්‍ය ඒකකයේ අධ්‍යක්ෂ බ්‍රිගේඩියර් ජයනාත් ජයවීර මහත්වරු ඇතුලු යුද හමුදා‍වේ උසස් නිලධාරීහූ මෙන්ම 4x4 ගවේෂණාත්මක චාරිකාව සහ තරගයේ අනුග්‍රාහක ආයතන නි‍යෝජිත මහත්වරු ද මාධ්‍ය හමුවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=s1406063</link>
    <topic>‘එල්.එස්.ආර්.කළම්බු මැරතන්’ මෙවරත්</topic>
    <author>වර්නන් ගුණසේකර</author>
    <content>මෙරට සංචාරක ව්‍යාපාර ක්ෂේත්‍රයේ සම්මානලාභී සමාගමක් වන ‘ලංකා ස්පෝට්ස්රයිසන්’ ආයතනය 14 වැනි වසරටත් සංවිධානය කරන ‘එල්.එස්.ආර්. කළම්බු මැරතන්’ තරගය ඔක්තෝබර් මස 5 වැනි ඉරුදින කොළඹ සිට මීගමුව දක්වා පැවැත්වේ.ජගත් ක්‍රීඩා ලෝකයේ අවධානය සෑම වසරකම ඔක්තෝබර් මාසයේ පළමු ඉරිදා දිනයේ ශ්‍රී ලංකාව දෙසට යොමුවන දිනයක් බවට පත්කරමින් ජාත්‍යන්තර ක්‍රීඩා දිනදර්ශනයට ඇතුළත් වූ මෙරට එකම ක්‍රීඩා ඉසව්ව මෙය වෙයි.ජාත්‍යන්තර මලල ක්‍රීඩා සංගමයට අනුබද්ධිත, දිගුදුර හා මැරතන් ධාවන තරග පිළිබඳ ජාත්‍යන්තර සංගමය වන ‘ඒ.අයි.එම්.එස්’ සංවිධානයේ පිළිගැනීමට පාත්‍ර වූ ලොව ප්‍රධාන පෙලේ ජාත්‍යන්තර මැරතන් තරග ලැයිස්තුවට ඇතුළත් වීමට සමත්ව සිටින මෙම ‘එල්.එස්.ආර්. කළම්බු මැරතන්’ තරගය ‘ඒ.අයි.එම්.එස්.’ ඡන්ද බලය හිමි සාමාජික රටවල් 110න් 54ක සහභාගිත්වයේ සවිය ලබන්නකි.2012 වසරේ චෙක් ජනරජයේ පැවැති ‘ඒ.අයි.එම්.එස්’ සංවිධානයේ 19 වැනි වාර්ෂික කොන්ග්‍රස් සැසියේදී ශ්‍රී ලංකාව නියෝජනය කිරීමේ වරම මෙම තරගය සංවිධානය කරන ‘ලංකා ස්පෝට්ස්රයිසන්’ ආයතනයට ලැබිණි.එහි 20 වැනි වාර්ෂික කොන්ග්‍රසය, අප්‍රිකානු කලාපයේ පැරණිතම ජාත්‍යන්තර මැරතන් තරගය වන ‘කොම්රාඩස් මැරතන්’ ඉසව්වට සමගාමීව පසුගියදා දකුණු අප්‍රිකාවේ ඩර්බන් නුවරදී පැවැති අවස්ථාවේදී ‘එල්.එස්.ආර්. කළම්බු මැරතන්’ තරගය නියෝජනය කරමින් එහි නිර්මාතෘ, ‘ලංකා ස්පෝට්ස්රයිසන්’ ආයතනයේ සභාපති තිලක් වීරසිංහ මහතා ඊට සහභාගි විය.‘ඒ.අයි.එම්.එස්’ නිළධාරීන් මෙන්ම ජාත්‍යන්තර මැරතන් තරග ක්ෂේත්‍රයේ සංවිධාන කටයුතුවල යෙදෙන වැදගත් චරිත හමුවූ වීරසිංහ මහතා ඔවුන් සමග සබඳතා වර්ධනය කර ගනිමින් ‘එල්.එස්.ආර්. කළම්බු මැරතන්’ තරගය තවදුරටත් ප්‍රචාරනය හා ප්‍රවර්ධනය කිරීමේ පියවර රැසක් ගනු ලැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=s1406064</link>
    <topic>එල්.වී.ජයවීර අනුස්මරණ බොක්සිං අද ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් බොක්සිං සංගමය මෙහෙයවනු ලබන 41වැනි එල්.වී.ජයවීර අනුස්මරණ සමස්ත ලංකා අන්තර් පාසල් බොක්සිං තරගාවලිය අද (6) නාවලපිටිය ජයතිලක ගෘහස්ථ ක්‍රීඩාංගණයේ දී ආරම්භ වේ. ලබන 10වැනිදා දක්වා පැවැත්වෙන මේ තරගාවලිය වයස් කාණ්ඩ තුනක් යටතේ පැවැත්වේ.අවුරුදු 13-14, අවුරුදු 15-16 සහ අවුරුදු 17-18 වයස් කාණ්ඩ යටතේ ආධුනික බොක්සිං ක්‍රීඩකයන්ට පමණක් සහභාගී විය හැකි මේ තරගාවලියේ සියලුම ජයග්‍රාහකයන්ට, අනුශූරයන්ට හා අවසන් පූර්ව වටයට සුදුසුකම් ලබන ක්‍රීඩකයන්ට පදක්කම් හා සහතික පත් ප්‍රදානය කෙරේ. තරගාවලියේ හොඳම ක්‍රීඩකයාට මෙන්ම හොඳම පරාජිත ක්‍රීඩකයාට සම්මාන හිමිවන අතර සමස්ත ශූරයන්ට එල්.වී.ජයවීර අනුස්මරණ කුසලානය පිරිනැමේ.කිලෝ ග්‍රෑම් 33-35, 35-37, 37-39, 39-41, 41-43 සහ 43-45 බර පන්ති යටතේ අවුරුදු 13-14 වයස් කාණ්ඩයේ තරග පැවැත්වෙන අතර අවුරුදු 15-16 වයස් කාණ්ඩයට කිලෝ ග්‍රෑම් 44-46, 46-48, 48-50, 50-52 සහ 52-54 බර පන්ති ඇතුලත්ය. කිලෝ ග්‍රෑම් 46-49 , 49- 52, 52-56, 56-60 සහ 60-64 බර පන්ති යටතේ අවුරුදු 17-18 වයස් කාණ්ඩයේ තරග පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=s1406065</link>
    <topic>රංජිත් රුද්‍රිගූ පාපන්දු ලෝක සමුළුවට</topic>
    <author/>
    <content>අන්තර්ජාතික පාපන්දු සම්මේලයේ විශේෂ සම්මේලනයට සහභාගීවීම ‍උදෙසා ශ්‍රී ලංකා පාපන්දු සභාපති රංජිත් රුද්‍රිගූ මහතා බ්‍රසීලය බලා පිටත් වෙයි.ඉදිරි දිනවල පැවැත්වෙන ලෝක කුසලාන පාපන්දු තරගාවලියට පෙර ආරම්භවන මේ විශේෂ සම්මේලනයේ දී පාපන්දු ක්‍රීඩාවේ ප්‍රවර්ධනයට විශේෂ තීරණ රැසක් ගැනීමට නියමිතය. 9වැනිදා සිට 11 වැනිදා දක්වා බ්‍රසීලයේ සාඕ පාවුලෝ හී පැවැත්වෙන විශේෂ සම්මේලනයේ දී ශ්‍රී ලංකා පාපන්දු ක්‍රීඩාව පිළිබඳ වාර්තාවක් ලෝක පාපන්දු සභාපති සෙ‍ෆ් බ්ලැටර් මහතාට භාරදීමට ද නියමිතව ඇත.ලෝක කුසලාන පාපන්දු තරගාවලිය ආරම්භ කරමින් 12වැනිදා බ්‍රසීලය කොඒෂියාව අතර තරගය නැරැඹීමේ අවස්ථාව ද රංජිත් රුද්‍රිගූ මහතාට උදාවන බව පාපන්දු සම්මේලනය නිවේදනය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=s1406066</link>
    <topic>ශ්‍රී ලංකා-බහරේන් ක්‍රීඩා අවබෝධතා ගිවිසුමක්</topic>
    <author>ක්‍රිස්ටි මහේෂ් ද සිල්වා</author>
    <content>ශ්‍රී ලංකාව හා බහරේන් අතර ක්‍රීඩා උන්නතිය වෙනුවෙන් අවබෝධතා ගිවිසුමක් අස්සන් කිරීමට නියමිතය. මේ ගිවිසුම අනුව මලල ක්‍රීඩා, ක්‍රිකට්, පාපන්දු, බාස්කට්බෝල්, පාපැදි, රගර් ක්‍රීඩා කණ්ඩායම් සඳහා දෙරට අතර තරග සංවිධානය කිරීමට හැකිවෙයි. බහරේන් ක්‍රිකට් ක්‍රීඩකයන්ට මෙ‍රටදී පුහුණුව ලබාදීමට නියමිත අතර මෙරට පාපන්දු ක්‍රීඩකයන්ට බහරේන් පුහුණුකරුවන් ලවා පුහුණුවක් ලබා දීමට මේ අවබෝධතා ගිවිසුම අනුව හැකියාව ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=s1406067</link>
    <topic>සය සමාජික ක්‍රිකට් ගල‍‍ගොඩ දී</topic>
    <author/>
    <content>ගල‍ගොඩ සමගි ක්‍රීඩා සමාජය පළමුවරට සංවිධානය කරනු ලබන දීපව්‍යාප්ත සය සාමාජික සැහැල්ලු පන්දු ක්‍රිකට් තරගාවලිය මේ මස 21දා ගල‍ගොඩ සමගි ක්‍රීඩා පිටියේ දී පැවැත්වේ. තරගාවලියට සුදුසුකම් ලබන්නේ පළමුවෙන් ඉදිරිපත් වන කණ්ඩායම් 32කට පමණක් බව තරග සංවිධායක මණ්ඩලය දැනුම් දෙයි.ශූරතාව දිනා ගන්නා කණ්ඩායමට රුපියල් පනස් දහසක මුදල් ත්‍යාගයක් ද, අනුශූරයන්ට රුපියල් තිස් දහසක මුදල් ත්‍යාගයක් ද පිරිනැමෙන බව සංවිධායක මණ්ඩලය පවසයි. මේ සඳහා සහභාගී වන කණ්ඩායම් දුරකතන අංක 0777286227 හෝ 0714265475 මගින් රොඩ්නි මහතා අමතන ලෙස සංවිධානය මණ්ඩලය නිවේදනය කරයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=s1406068</link>
    <topic>දීප්ති පාපැදි සමාජ ශූරතාවලිය හෙට අනුරාධපුර පොතනේගමදී</topic>
    <author/>
    <content>අනුරාධපුර දිස්ත්‍රික් පාපැදි සමාජය වාර්ෂිකව සංවිධානය කරනු ලබන ‘දීප්ති පාපැදි සමාජ ශූරතාවලිය’ හෙට (7) අනුරාධපුර පොතානේගමදී පැවැත්වේ.ස්ටෑන්ඩර්ඩ් වර්ගයේ පාපැදි සඳහා පමණක් සීමිත තරගය කණිෂ්ඨ පිරිමි (වට 2), කණිෂ්ඨ කාන්තා (වට 1) සහ සුපිරි හා අවුරුදු 23න් පහළ පිරිමි (වට 6) යනුවෙන් අංශ තුනකින් පැවැත්වීමට නියමිතය. අනුරාධපුර පොතානේගම හන්දියෙන් ආරම්භ කෙරෙන තරගය වෙස්සගිරිය, ඉසුරුමුණිය, කුරුණෑගල හන්දිය, මිරිසවැටිය, තිසාවැව, පණ්ඩුලගම හරහා පොතානේගම හන්දියට පැමිණෙනු ඇත.අනුරාධපුර දිස්ත්‍රික් පාපැදි සංගමයේ පූර්ණ සහයෝගයෙන් සංවිධානය කෙරෙන මේ ශූරතාවලියේදී දීප්ති පාපැදි සමාජය සමග ටූ වීල්, සෞම්‍ය. රංජිත් අනුර හා ශක්ති යන පාපැදි සමාජවල ක්‍රීඩක ක්‍රීඩිකාවන් තරග වදිනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=s1406069</link>
    <topic>ජාතික පාසල් පාපන්දු තරගාවලිය</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=f1406061</link>
    <topic>චක්‍ර‍ෙල්ඛ පැත්තකට දාලා විපතට පත්වූ අයට සහන සලසන්න</topic>
    <author>අන් දොස් හොයන්නේ නිරුෂි විමලවීර</author>
    <content>නිරිත දිග මෝසම සක්‍රීය වීමෙන් පසුගිය සඳුදා සිට බස්නාහිර ඇතුළු පළාත් කිහිපයක හදිසි ආපදා තත්ත්වයක් ඇතිවිය. මිනිස් ජීවිත විසිපහක් බිලිගත් මෙම ව්‍යසන තත්ත්වය පිළිබඳ ජනාධිපති මහින්ද රාජපක්ෂ මහතාගේ දැඩි අවධානය යොමු වී තිබුණි. නිදි වර්ජිතව සිටි ඒ මහතා අඟහරුවාදා අළුයම තුනට පමණ ඇමැති මහින්ද සමරසිංහ මහතාට දුරකථන ඇමැතුමක් ලබා ගත්තේ දැඩි නොඉවසිල්ලෙනි.මහින්ද කළුතර අලුත් තත්ත්වය කොහොමද එතුමා ප්‍රශ්න කළේය. සර් මේ පාන්දර අවදියෙන්ද? මහින්ද සමරසිංහ මහතා ඇසීය. මගෙ ජනතාවට කොහොමද කියල නොදැන මට නින්ද යන්නේත් නැහැ යැයි ජනාධිපතිවරයා කීය.සර් ජනතාව ගංවතුරින් අවතැන් වෙලා යැයි සමරසිංහ මහතා කීවේය. හෙලිකොප්ටර් යානා එවන ලෙස මම ගුවන් හමුදාපතිට උපදෙස් දෙන්නම්. නාවික හමුදාපතිටත් යුද හමුදාපතිටත් සහාය දෙන ලෙස උපදෙස් දෙනවා. මහින්ද ඔයත් ඒ අයට කථා කරන්නැයි ජනාධිපතිතුමා උපදෙස් දුන්නේය.හොඳයි සර් මම ඒ අයට කතා කරන්නම් යැයි සමරසිංහ මහතා කීය.මේ තත්ත්වය පිළිබඳ සොයාබලා වහාම ක්‍රියාමාර්ග ගන්නා ලෙස මම මහින්ද අමරවීර මහතාටත් උපදෙස් දුන්නා යැයි ජනාධිපතිතුමා පැහැදිලි කළේය.සර් ඒක නම් හොඳ දෙයක් යැයි මහින්ද සමරසිංහ මහතා කීය. ඔයා දිස්ත්‍රික්කයේ සෙසු මැති ඇමැතිවරු එක්කරගෙන ජනතාවට සහන සලසන්න කඩිනම් ක්‍රියාමාර්ග ගන්න. ජනතාවට අවශ්‍ය සහන ලබාදීමට පැකිලෙන්න එපා.මම දිස්ත්‍රික් ලේකම්වරුන්ටත් ඒ ගැන සොයාබලන්න උපදෙස් ලබා දෙන්නම් යැයි එතුමා කීය. හෝරාවක් ගෙවී යත්ම, ගුවන් හමුදා නියමුවන් රැගත් හෙලිකොප්ටර් යානා කළුතර අහස් ගැබේ පියාසර කළේ විපතට පත්වූවන්ට යුහුසුළුව සහන සැලසීම සඳහාය.මැලේසියානු සංචාරයක නිරතව සිටි ඇමැති රෝහිත අබේගුණවර්ධන මහතා අඟහරුවාදා අළුයම කටුනායක ‍ජාත්‍යන්තර ගුවන් තොටුපළට ළඟාවත්ම ඇමැතිවරයාට කළුතර දිස්ත්‍රික්කයේ ඇති වී තිබෙන ආපදා තත්ත්වය පිළිබඳ දුරකථන ඇමතුම් ගලා ආවේය.ඒ මහතා කටුනායක සිට නිවසට යෑම පසෙකලා අගලවත්තේ ජනතාව හමුවීමට යා යුතු බව රියදුරාට උපදෙස් දුන‍්නේය. ඒ වනවිටත් ඇමැති නිර්මල කොතලාවල ඇතුළු මැති ඇමැතිවරු කළුතර දිස්ත්‍රික් ජනතාවට සහනාධාර බෙදා හරිමින් සිටියහ.ඇමැති සුමේධා ජයසේන මහත්මියගේ නායකත්වයෙන් යුතු මන්ත්‍රීවරියන් දස දෙනකුගෙන් සමන්විත කණ්ඩායම පසුගියදා වොෂින්ටන්හි ඩලාෂ් ගුවන් තොටුපළට ළඟාවූයේ ඇමෙරිකානු රාජ්‍ය දෙපාර්තමේන්තුවේ ආරාධනයකට අනුවය. ඊට ඇමැති පවිත්‍රා වන්නිආරච්චි, රෝසි සේනානායක, කමලා රණතුංග, සුදර්ශනී ප්‍රනාන්දුපුල්ලේ, විජයකමලා මහේෂ්වරම්, ශ්‍රියාණි විජේවික්‍රම, අනෝමා ගමගේ, උපේක්ෂා ස්වර්ණමාලි යන ආණ්ඩු පක්ෂ මෙන්ම විපක්ෂ මන්ත්‍රීවරියන්ද එක්වූහ.ඇමෙරිකානු රාජ්‍ය දෙපාර්තමේන්තුවේ ආරාධනා පත්‍රය වොෂින්ටන් ගුවන් තොටුපළේදී ගුවන් තොටුපළ නිලධාරීන් පරීක්ෂා කළහ. එහෙත් කමලා රණතුංග මන්ත්‍රීවරිය සන්තකයේ ආරාධනා පත්‍රය නොවිණි. ඇය අත් බෑගය අදිමින් එය පරීක්ෂාවෙන් සොයා බැලුවද ආරාධනා පත්‍රය ඇය සන්තකයේ නොවීමෙන් පිරිස කලබලයට පත්වූහ.සුදර්ශනී ප්‍රනාන්දුපුල්ලේ හා රෝසි සේනානායක මන්ත්‍රීවරියන් කෙතරම් පැහැදිලි කළද කමලා රණතුංග මන්ත්‍රීවරිය රටට ඇතුළු කර ගැනීම ඔවුහු ප්‍රතික්ෂේප කළහ. හෝරාවක් ගෙවී යද්දී ගුවන් තොටුපළ නිලධාරීන් හමුවීමට ගිය ‍රෝසි සේනානායක, ප්‍රනාන්දුපුල්ලේ මහත්මිය තත්ත්වය පැහැදිලි කිරීමෙන් අනතුරුව ඇයට රටට ඇතුළුවීමට අවසර හිමි විය.පසුව මන්ත්‍රීවරියන් සඳහා වෙන් කර තිබූ Shair Walkes හෝටලයට පිරිස පැමිණියහ. ඔවුන් වෙනුවෙන් කාමර දහයක් වෙන් කර තිබුණි. පසුව ඔවුන් හමුවට ඇමෙරිකානු සහකාර රාජ්‍ය ලේකම් නිශා බිෂ්වාල් (Nisha Biswal) මහත්මිය පැමිණියේ කමලා රණතුංග මෙනවිය දෙස දෑස් නොසෙලා බලා සිටිමින්ය. ගුවන් තොටුපළේ සිද්ධිය පිළිබඳ කනගාටුව ප්‍රකාශ කරනවා යැයි ඇය රණතුංග මන්ත්‍රීවරිය දෙස බලමින් කීවාය. කමලා මන්ත්‍රීවරිය වෙන් කොට හඳුනා ගැනීම පිළිබඳ සෙසු මන්ත්‍රීවරියෝ විමතියට පත්වූහ.ශ්‍රී ලංකාවේ කාන්තා ප්‍රශ්න, ගෘහස්ථ හිංසනය හා යුද්ධයෙන් පසු ඇතිවූ සංහිඳියාව ගැනත්, බිෂ්වාල් ලේකම්වරිය ප්‍රශ්න කළාය.සංහිඳියාව වෙනුවෙන් අපි මොනවද නොකළේ කළ හැකි හැම දේම කළා යැයි, සුදර්ශනී ප්‍රනාන්දුපුල්ලේ මහත්මිය තරමක් කේන්තියෙන් මෙන් ප්‍රකාශ කළාය.ශ්‍රී ලංකාවේ මානව හිමිකම් ආරක්ෂා වීම පිළිබඳවද ලේකම්වරිය ප්‍රශ්න කළාය.මම යුද්ධයෙන් බැටකෑ කෙනෙක්. මගේ සැමියා ඝාතනය වූ අවස්ථාවේ මගේත් මගේ දරුවන්ගේත් මානව හිමිකම් ගැන කවුරුත් කථා කළේ නෑ. මගේ සැමියා මිය ගියේ දේශපාලන වේදිකාවකදී නොවෙයි. ක්‍රීඩා උත්සවයකදීයි. ප්‍රනාන්දුපුල්ලේ මහත්මිය කියාගෙන ගියාය.ඔබතුමියගේ සැමියා කවුදැයි බිෂ්වාල් මහත්මිය ඇසුවාය.ශ්‍රී ලංකාවේ ඇමැතිවරයෙක්ව සිටි ජෙයරාජ් ප්‍රනාන්දුපුල්ලේ මහතා පිළිබඳ පවිත්‍රා ඇමැතිවරිය පැහැදිලි කළාය.මද වේලාවක් නිහඬව සිටි බිෂ්වාල් මහත්මිය සමාවන්නැයි කියමින් කනගාටුව ප්‍රකාශ ක‍ළාය.ශ්‍රී ලාංකීය නාට්‍ය හා සාහිත්‍ය ක්ෂේත්‍රයන්ට අමිල සේවාවක් ඉටු කළ මහාචාර්ය එදිරිවීර සරච්චන්ද්‍රයන්ගේ ජන්ම ශත සංවත්සර උළෙල ජනාධිපතිවරයාගේ ප්‍රධානත්වයෙන් පසුගිය අඟහරුවාදා බත්තරමුල්ල වෝටර්ස්ඒජ්හිදී පැවතියේ අති උත්කර්ෂවත් අයුරින්ය. නියමිත වේලාවටත් පෙරාතුව උත්සවයට පැමිණි ජනාධිපතිතුමා විචිත්‍රවත් නාට්‍ය අංගයන්ගෙන් උළෙල ඒකාලෝක වෙද්දී දෑස් අයා ඒ දෙස බලා සිටියේ ය. ලලිතා සරත්චන්ද්‍ර මහත්මිය සිය අදහස් දැක්වීමේදී සරත්චන්ද්‍රයන්ගේ ශත සංවත්සර උළෙලට පැමිණීමට අවස්ථාව හිමිවීම දුර්ලභ අවස්ථාවක් බව කීවාය.සංස්කෘතික හා කලා කටයුතු ඇමැති ටී.බී. ඒකනායක මහතා දෙසට හැරෙමින් ජනාධිපතිතුමා ඒක නම් ඇත්ත. හරිම දුර්ලභ අවස්ථාවක් යැයි කීය. සරච්චන්ද්‍ර උපහාර තිළිණය සුරතටගත් ජනාධිපතිතුමා “ටී.බී. මේක හරිම බරයිනේ, මෙය අත ගැස්වීමට පමණක් ඉඩ සලස්වමු යැයි සිනාසෙමින් කීවේය.උත්සවය නිමාවීමෙන් පසු පැවැති තේ පැන් සංග්‍රහයට පැමිණ සිටි කලාකරුවන්, විද්වතුන්, මහාචාර්යවරුන්, ආචාර්යවරුන් අසලට සේන්දු වෙමින් ඔවුන් සමඟ සුහද කතා බහකට එක් වීමටද එතුමා අමතක නොකළේ ය. නාමල් මානෙල් වීරමුණි යුවළද ජනාධිපතිතුමා සමඟ කතාකරමින් සිටියේ ඔවුන්ගේ දශක ගණනක කලා ජීවිතය පිළිබඳවයි.ටී.බී. ඒකනායක ඇමැතිවරයාට කතා කළ ජනාධිපතිතුමා ටී.බී. වීරමුණි යුවළට අභින්දන උළෙලත් සූදානම් කරන්න යැයි කීය. සරච්චන්ද්‍රයන් යුනෙස්කෝ සංවිධානයේ පිළිගැනීමකට ලක්වීම පිළිබඳ ජනාධිපතිතුමාට සරච්චන්ද්‍ර මහත්මිය තුති පුද කළාය.මොනරාගල දිස්ත්‍රික් පාර්ලිමේන්තු මන්ත්‍රී රංජිත් මද්දුමබණ්ඩාර මහතාගේ පාර්ලිමේන්තු දිවියට විසිපස් වසරක් සපිරීම නිමිත්තෙන් මොනරාගල පුස්තකාල ශ්‍රවණාගාරයේ පැවැති උත්සවයට කථානායක චමල් රාජපක්ෂ, විපක්ෂ නායක රනිල් වික්‍රමසිංහ,මන්ත්‍රී සජිත් ප්‍රේමදාස, කරු ජයසූරිය, ඌව මහ ඇමැති ශෂින්ද්‍ර රාජපක්ෂ, මහ ලේකම් තිස්ස අත්තනායක, සභාපති කබීර් හෂීම් ඇතුළු විශාල පිරිසක් එක් වී සිටියහ. විපක්ෂ නායකවරයා රංජිත් මද්දුමබණ්ඩාර දෙස බලමින් රංජිත් තව උත්සවයක් තියන්න වෙයි යැයි කීවේ සිනා සෙමින්ය. කථානායකවරයා එයට යමක් එක් කරමින් ‘රංජිත්ලගෙයි අපෙයි පවුල් අතර තිබූ සබඳතාව අද ඊයේ එකක් නෙමේ.මම පොලිස් පරීක්ෂකවරයෙක්ව සිටි කාලයේ මට මොනරාගලට ස්ථාන මාරුවක් ලැබුණා. එදා මං මගේ තාත්ත එක්ක මොනරාගල පොලිසියට ආවේ නැහැ. මුලින්ම ඇමැති ධර්මදාස බණ්ඩාරව තමා මගේ තාත්ත හමුවුණේ” යැයි කීය. එය අසා සිටි සජිත් ප්‍රේමදාස මහතා කීවේ මෙතුමා ශක්තිමත් ස්ථිර ප්‍රතිපත්තියක් ඇති දේශපාලන වරප්‍රසාද තනතුරුවලට නතු වන අයෙකු නොවන බවය.අස්ගිරි පාර්ශ්වයේ කාරක මැදගම ධම්මානන්ද හිමි විපක්ෂනායක වරයා දෙස බලමින් “මොනරාගලට පැරිෂුට්කාරයො එවන්න එපා. මමයි රංජිතුයි හෝඩියෙ ඉඳල එකට හිටියේ. මම පැවිදි වුණා. රංජිත් දේශපාලන තෝරාගත්තා යැයි කීහ. සියලු බර කරටගෙන කටයුතු කළ තලතා අතුකෝරළ මහත්මිය උත්සවය නිම කළේ සැහැල්ලු සිතින්ය.පසුදින සාමාජික ප්‍රවර්ධන වැඩසටහන විපක්ෂනායකවරයා රංජිත් මද්දුමබණ්ඩාර ඇතුළු පිරිස මොනරාගල නගරයේ වෙළෙඳ පළට යමින් ගමින් ගමටද ගියහ. කුරක්කන් පිට්ටු, කුරක්කන් තලප, විපක්ෂනායකවරයා ඇතුළු පිරිස දිවා ආහාරය ලෙස ලබා ගත්තේ සතුටු සිතින්ය.පසුගිය සිකුරාදා විපක්ෂනායකවරයා, තිස්ස අත්තනායක මහතා ඇතුළු පිරිසක් කොළඹ සිට කතරගම බලා පිටත් වූහ. කතරගම කිරිවෙහෙරේ හා මහා දේවාලයේ ආගමික වතාවත්වලට එක් වූ ඔවුන්ගේ පැමිණීම මහ ඇමැති ශෂේන්ද්‍ර රාජපක්ෂ මහතාට දැන ගැනීමට ලැබුණි.හෙතෙම කතරගම බස්නායක නිල නිවසේ තේ පැන් සංග්‍රහයක් සූදානම් කර ඒ බව තිස්සට දැනුම් දුන්නේය. සිකුරාදා රාත්‍රී මොනරාගල පිහිටි සුමේධා ජයසේන ඇමැතිවරියට අයත් හෝටලයක නවාතැන් ගත් පිරිසට පසුදින උදෑසන ආහාරය සූදානම් කර තිබුණි.කොළඹ සහිරා විදුහල් පරිශ්‍රයේදී හිටපු ඇමැති ඉමිතියාස් බාකීර් මාකර් මහතා විසින් රචිත දේශප්‍රේමයේ කැඩපත (ටී.බී. ජයා චරිත ප්‍රදානය) ග්‍රන්ථය එළිදැක්වීමේ උළෙල පැවැතියේ මහත් අභිමානයෙන් යුතුවය. ශ්‍රී ලංකා නිදහස් පක්ෂ මහලේකම් ඇමැති මෛත්‍රීපාල සිරිසේන, එක්සත් ජාතික පක්ෂ මහලේකම් තිස්ස අත්තනායක,ජනතා විමුක්ති පෙරමුණේ ප්‍රධාන ලේකම් ටිල්වින් සිල්වා මහත්වරු මෙම අවස්ථාවට එක් වීම සුවිශේෂී අවස්ථාවක් විය.ඇත්තෙන්ම මමයි තිස්සයි එක් කර ගැනීමට වඩා ප්‍රධාන පක්ෂ තුනේම ලේකම්වරු එක තැනකට එක් කර ගැනීම ලොකුම ජයග්‍රහණය යැයි මෛත්‍රිපාල සිරිසේන මහතා ඉමිතියාස් දෙස බලා සිනා සෙමින් කීය. මමත් දැක්කේ එවන් අවස්ථාවක් ප්‍රථම වරට යැයි තිස්ස අත්තනායක මහතාද කීවේය. පක්ෂ විපක්ෂ මැති ඇමතිවරු ඇතුළු අති විශාල පිරිසක් එම අවස්ථාවට එක් වී සිටියහ.එජාප කෘත්‍යාධිකාරී මණ්ඩල රැස්වීම සිරිකොතේදී පසුගිය බදාදා පැවැතියේ විපක්ෂනායකවරයාගේ ප්‍රධානත්වයෙන්ය. පොදු අපේක්ෂකයා කියන වචනය මැතිවරණයක් ප්‍රකාශයට පත් කිරීමෙන් අනතුරුව ප්‍රකාශ කරමු යැයි රනිල් යෝජනා කළේය. ඡන්ද පොළ ආරක්ෂාවට සංවිධායකවරු 12000ක් පත්කළ යුතු බව මහ‍ෙල්කම්වරයා යෝජනා කළේය.බස්නාහිර පළාත් මහ ඇමැති ප්‍රසන්න රණතුංග මහතා බෙල්ජියමේ නිල සංචාරයකට එක්ව සිටින බැවින් මහ ඇමැති ධුරයේ වැඩ බැලීම සඳහා ඇමැති උපාලි කොඩිකාර මහතා පත් කර තිබුණි. පසුගිය අඟහරුවාදා බස්නාහිර පළාත් සභා රැස්වීමට වැඩ බලන මහ ඇමැති උපාලි කොඩිකාර මහතා පැමිණියේ එජාප මන්ත්‍රීවරුන්ගේ ප්‍රීති ඝෝෂා මධ්‍යයේය.එයින් උන්මාදයට පත් කොඩිකාර මහතා මහ ඇමැතිවරයාගේ අසුනේ වාඩි වූයේ ය. එජාප මන්ත්‍රීවරු එක දවසකට හරි මහ ඇමැතිනේ ජයවේවා කියමින් කෑ ගැසූහ. ඇමැති නිමල් ලන්සා මහතා කොඩිකාර ඇමැතිවරයාගේ අසුන ඔහුට පෙන්වමින් මහ ඇමැතිවරයාගේ අසුනෙන් නැඟීසිටින්නැයි කීය.එහෙම කොහොමද කියමින් කොඩිකාර මහ ඇමැතිවරයාගේ අසුනේ වාඩි වී නොසෙල්වී බලා සිටියේ දිගින් දිගටම ලන්සා ඇවිටිලි කරද්දීය. පසුව සභා ලේකම්වරයාගේ දැනුම් දීමකින් පසු කොඩිකාර මහතා සිය අසුනට ගියේ විපක්ෂ මන්ත්‍රීවරුන්ගේ ඝෝෂා මධ්‍යයේ ය. පුටුව නැති වුණා නේද? වැඩ බලන මහ ඇමතිකමත් නැති වෙන්නේ ඔහොමයි කියමින් ඔවුහු කෑ ගැසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=f1406062</link>
    <topic>වාණිජ රැල්ලට හසුවෙලා පොසොන් සමරන්න එපා</topic>
    <author>සටහන</author>
    <content>මහින්දාගමනය නිසා හෙළ සංස්කෘතිය ඔපවත් වුණු ආකාරය පිළිබඳ හා පොසොන් පොහොයේ වැදගත්කම ගැන අමරපුර ශ්‍රී ධර්මරක්ෂිත මහානිකායේ මහානායක තිරිකුණාමලයේ ආනන්ද නාහිමියන් සමඟ කළ සාකච්ඡාවකි මේ.පොසොන් පොහොය දිනය ඉතිහාසයේ සැමරුවේ නැකැත් උත්සවයක් ලෙසයි. දේවානම් පියතිස්ස රජතුමා මුව දඩයමේ යමින් ක්‍රීඩා ලෝලීව දවස ගත කිරීමෙන් ඒ බව තහවුරු වෙනවා. නමුත් මිහිඳු මහරහතන් වහන්සේගේ වැඩමවීමත් සමඟ පොසොන් පොහොය දිනය නව පරිවර්තනයකට, අලුත් වෙනසකට ලක්වුණා.නැකැත් උත්සවයක් ලෙස පැවැති පොසොන් උත්සවය පුණ්‍ය උත්සවයක් බවට පත්වුණා. ඒ නිසා අදටත් අපි පොසොන් පොහොය දිනය නිකම්ම උත්සවයක් ලෙස නොව පුණ්‍ය උත්සවයක් ‍ලෙසයි සලකන්න ඕනේ. මහින්දාගමනයත් සමඟ අපේ සමා‍ජයේ කොතරම් පරිවර්තනයක් සිදුවුණා ද යන්න අපි නුවණින් කල්පනා කරලා බලන්න ඕනෑ.එහි පින් පැත්ත අමතක කරලා උත්සව කියන දේට පමණක් කොටු විමෙන් සිදුවන්නේ වාණිජ රැල්ලකට හසුවීමයි. විශේෂයෙන් බටහිර අනුකරණයන්ට හසු නොවී අපි පොසොන් උත්සවය ආගමික උත්සවයක් ලෙස සැමරිය යුතුයි. බොහෝ වෙලාවට නොදැනුවත්කමින් ජනතාව නොමඟ යනවා. ඒ නිසා අපි උත්සවයක හා පුණ්‍ය උත්සවයක වෙනස ජනතාවට නිවරැදිව පහදා දිය යුතුයි.මිහිඳු හාමුදුරුවෝ ලංකාවට පැමිණියේ ක්‍රි.පූ.3 වැනි සියවසේදීයි. ඉතිහාසඥයන්ට අනුව ඒ කාලේ ලංකාවේ යම්කිසි දියුණු තත්වයක් පැවතුණා. විශේෂයෙන් දියුණු වාරි සංස්කෘතියක් වගේම සමාජ, සංස්කෘතික උරුමයක් තිබුණා. ඒ වගේම මිහිඳු හිමියන්ගේ පැමිණීමෙන් පසු එම උරුමයන් සියල්ල හොඳ පැත්තට පරිවර්තනය වුණා.අශෝක රජතුමා රාජ්‍ය අල්ලන්නට දූතයෙක් ලෙස මිහිඳු හාමුදුරුවෝ ලංකාවට එව්වාද යන්න පිළිබඳ එදා ඇතැම් දෙනා සැක කළත් උන්වහන්සේ පැමිණියේ ලංකා රාජ්‍ය අල්ලගන්න හෝ වෙනයම් බලාපොරොත්තුවක් ඇතිව නොවෙයි. ‘තවේව අනුකම්පාය ජම්බුදීපා ඉථාගථා’ උන් වහන්සේ දේශනා කළේ ‘මහරජ, අපි දඹදිව සිට වැඩම කළේ ඔබට අනුකම්පා පිණිසයි” යනුවෙන්.උන්වහන්සේගේ අරමුණ එම ප්‍රකාශයෙන්ම පැහැදිලි වෙනවා. ඒ වගේම උන්වහන්සේ ලංකාවට වැඩම කිරීමට පෙර අපේ රටේ භාෂාව, ආචාර ධර්ම, මිනිසුන්ගේ ආකල්ප යනාදිය පිළිබඳ හොඳින් අධ්‍යයනය කළා. ඒ නිසා උන්වහන්සේට සාර්ථක ධර්ම දූතයන් වහන්සේ නමක් වෙන්න පුළුවන් වුණා.මිහිදු මහ රහතන් වහන්සේ පැමිණීමෙන් පසු මෙරට ධාර්මික පරිවර්තනයක් ඇතිවුණා. සංවරය මුල්කරගත් සමාජ සම්මත අචාර විලාස ක්‍රමයක් අපිට ලැබුණා. අපේ සංස්කෘතිය කියන්නේ මිහිදු සංස්කෘතියයි. ඒනිසා අපේ රටේ මිනිස්සු මිහිඳු හාමුදුරුවෝ දෙවැනි බුදුන් ලෙස සැලකුවා. එපමණ‍ටම උන්වහන්සේ දුරදක්නා නුවණින් අපේ රටේ ශීඝ්‍ර වෙනසක් ඇති කළා.ඉන්දියාවේ උපන්නා කියලා උන්වහන්සේ එහෙ දේවල් මෙහෙට ගේන්න උත්සාහ කළේ නැහැ. මේ රටේ බුදු දහම ස්ථාපිත කරන්න කියලා දේවානම්පියතිස්ස රජතුමා ඉල්ලීමක් කළ අවස්ථාවේදි මිහිඳු හාමුදුරුවෝ දේශනා කළේ මහරජ, සිංහල මවුපිය දෙපළකට උපන්න දරුවෙක් මේ ශාස‍නයේ පැවිදිවෙලා හොඳට පෙළ දහම් ඉගෙනගෙන, හොඳින් විනය හදාරලා ඒ ධර්මය මේ රටේ සමාජයට දේශනා කළදාට තමයි මේ රටේ ශාසනය මුල්බැස ගන්නේ කියලා. උන්වහන්සේ අපේ ජනතාව තුළ මොනතරම් දේශජ චින්තනයක් ඇති කළා ද යන්න එයින් අපිට පැහැදිලි වෙනවා.උන්වහන්සේ එවැනි උදාර ආදර්ශ බොහොමයක් දුන්නා. අද අපේ රටේ ඇතැම් දෙනා සිංහලකම, භාෂාව වැනි අපේ දේවල් අමතක කරලා වෙනත් දේවල් ඉදිරියෙන් තියාගන්න උත්සාහ කරනවා. ඒ අයට මිහිඳු හාමුදුරුවන්ගේ ප්‍රකාශය නියම පිළිතුරක් සපයනවා.සංස්කෘතියක් කියන්නේ එකම ආකාරයට තිබෙන දෙයක් නොවෙයි. නොයෙකුත් හේතු නිසා සංස්කෘතික වෙනස්කම් ඇතිවෙන්න පුළුවන්. හැමදාම අපිට ශුද්ධ සංස්කෘතියක් පවත්වාගෙන යන්න අපහසුයි. නමුත් කුමන සංස්කෘතියකට යටත් වුණත් අපේ මූලික හරපද්ධතීන්, සදාචාර ධර්මයන්, සංස්කෘතික උරුමයන් විනාශ වෙන්න නොදී ආරක්ෂා කරගැනීම අපේ යුතුකමක්.මහත්මා ගාන්ධි ප්‍රකාශ කළ ආකාරයට ‘අවටින් එන ඕනෑම සුළගකට එන්න මම ගෙයි දොරපියන් ඇරලා තබනවා. නමුත් ඒ එක සුළගකටවත් මගේ ගේ ගලවාගෙනය යන්නට මම ඉඩ දෙන්නේ නැහැ’. එය ඉතා ශ්‍රේෂ්ඨ කියමනක්. ඒ වගේ අපිත් කුමන දේවල් පැමිණියත් අපේ මූලික දේවල් වෙනස් වෙන්න ඉඩ දිය යුතු නැහැ.සම්මිශ්‍රණය හොඳයි. නමුත් අපි එය තේරුම් ගන්නේ නැතිව ඕනෑවට වඩා අනුකරණශීලීව අපේ දේවල් අමතක කරලා බාහිරින් පැමිණෙන දේවල් ඒ ආකාරයෙන්ම බාරගන්නවා නම් එය විශාල අනුවණකමක්.අදටත් අපේ සමාජයේ එවැනි වෙනසක් ඇති කරන්න පුළුවන්. දැනටත් අපේ රටේ තිබෙන්නේ බටහිර ආකෘතියේ අධ්‍යාපන රටාවක්. අද ඉංග්‍රීසි මාධ්‍යයට සමාජයේ විශාල තැනක් තිබෙනවා. නමුත් රටක සියලුම දේ තීරණය වන්නේ භාෂාව මුල්කරගෙන.අපේකම, ජාතික චින්තනය මේ ආදී සියලුම දේ ගොඩනැ‍ගෙන්නේ භාෂාව සමඟ. අපේ භාෂාව අමතක කරලා විදේශිය භාෂාවක් මුල්කරගෙන යාමෙන් අපේ වටිනාකම් සියල්ල යටපත් වෙනවා. එයින් සිදුවන්නේ අපේකම නැති අපේ මුල්සිද ගත් පරම්පරාවක් ඇතිවීමයි.එදා සී.ඩබ්ලිව්.ඩබ්ලිව්. කන්නන්ගර මහත්තයා නිදහස් අධ්‍යාපනය හැදුවේ අපේ රටේ අනාගතය ගැන කල්පනා කරලා. නමුත් ඒ නිදහස් අධ්‍යාපනයේ විෂය මාලාවන්, අධ්‍යාපන ක්‍රමවේදයන් අද වෙනස්වෙලා. ඒ නිසා ඉතිහාසය වැනි විෂයයන් පිළිබඳ දරුවන්ට තිබෙන අවබෝධය අඩුයි.ඒ නිසා මම හිතන්නේ මේ අධ්‍යාපන ක්‍රමවේද මීට වඩා වෙනස් විය යුතුයි. අපේ දරුවන්ට මීටවඩා අපේ‍ දේවල්, අපේකම, ජාතිකත්වය පිළිබඳ හැඟීමක් ඇතිවන ආකාරයේ අධ්‍යාපන ක්‍රමයක් සකස් කළ යුතුයි. විශේෂයෙන් පාසල් අධ්‍යාපනයත්, දහම් පාසල් අධ්‍යාපනයත් ඒකාබද්ධ කර හොඳ දැනුමක්, පෝෂණයක් ළමයින්ට ලබා දිය හැකි ක්‍රමවේදයකට අපි යා යුතුයි.මේ ජාතිය ඒකාබද්ධ කළේ මිහිඳු හාමුදුරුවෝ. ඒ කාලෙත් අපේ රටට විවිධ බලපෑම් තිබෙන්න ඇති. නමුත් බුදු හාමුදුරුවන්ගේ දේශනාවට අනුව මේ සමාජයේ විෂමතා නැතිකරන්න ධර්මයේ පිහිට ලබාගන්න උන්වහන්සේ අපිට කියලා දුන්නා. මිහිඳු හාමුදුරුවෝ අපිට ගෙනාවේ බුදුහාමුදුරුවන්ගේ පාඩමයි.ඒ සමඟියේ පාඩම. ඒ ඒ ජාතීන්, ආගම්වල‍ට අනන්‍යතාවයන් තිබෙනවා. ඒ දේවල් තේරුම්ගෙන සියලුදෙනාම සමඟියෙන් කටයුතු කරනවානම් ගැටලු ඇතිවෙන්නේ නැහැ. ඒ වගේම අනෙකාගේ නිදහස අගය කරන්න මිහිදු හාමුදුරුවෝ අපිට කියලා දුන්නා.සියලුම ජාතින්ගේ නිදහස අගයකරමින් සමගියෙන් ඒකාබද්ධව කටයුතු කරනවානම් සිංහල ජාතිය කාටවත් නැති කරන්න බැහැ. විජාතික වුවමනාවන්ට අනුව යම් යම් භේද භින්නතා ඇති ‍කර නොගෙන ප්‍රඥා සම්පන්නව කටයුතු කරන්න..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>06</day>
    </date>
    <link>http://www.dinamina.lk/2014/06/06/_art.asp?fn=f1406063</link>
    <topic>නැවතුණු තැනින් ඇරැඹුණු මහවැලි මහ සැලැස්ම</topic>
    <author>සටහන</author>
    <content>“පුරං වුණ ඉඩං මෙන්න පණ අරං මහවැලි දියෙං ගොවීන් ජය අරං”මහවැලි දියෙන් පෝෂණය ලවන සරුසාර නිල්ල පිරුණු ගොයම දුටු කවියකුගේ සිතට නැගි කවි සිතිවිල්ලකි ඒ. මහවැලි ජලයෙන් පුරන් කුඹුරු අස්වද්දන්නට පමණක් නොව, ප්‍රධාන වශයෙන්ම විදුලිබල නිෂ්පාදනයට හා වාරිමාර්ග කටයුතු සඳහා මහවැලි ග‍ඟේ ජල සම්පත්වලින් මිලියන ඝණමීටර 6900ක් පමණ වූ ජලයෙන් එම සියලු කර්තව්‍ය කිරීම ඉටුකරගැනීම “මහවැලි මහ සැලැස්මේ” ප්‍රධාන අරමුණ විය.වියළි කලාපයේ කෘෂිකර්මය දියුණු කිරීම සඳහා අවශ්‍ය ජලය සැපයීම සම්බන්ධයෙන් එක්සත් ජාතීන්ගේ සංවර්ධන වැඩසටහන හා ලෝක ආහාර සංවිධානය එක්ව මහවැලි මහ සැලැස්ම සකස්කර 1968දී ශ්‍රී ලංකා රජය වෙත ඉදිරිපත් කරනු ලැබීය.එම වාර්තාව අනුව ඉඩම් හෙක්ටයාර් 366,000ක් වගා කිරීම සඳහා වාරි ජලය සැපයීමට ජලාශ 15ක් ද, ජල විදුලිය ජනනය කිරීමට ජල විදුලි බලාගාර 11ක් ද, මහවැලි කලාප 13ක් ද (A – M) වසර 30ක් තුළදී ඉදිකිරීමට මහවැලි මහ සැලැස්මේ තවත් ප්‍රධාන අංගයක් ‍විය.මේ අයුරින් ආරම්භ කළ මහ සැලැස්මෙහි පළමු අදියර වූයේ (1969 – 1973) පොල්ගොල්ලේදී මහවැලි ගඟ හරහා සිරස් දොරටු සහිත කොන්ක්‍රීට් අමුණක් බැඳ, එමගින් පාලනය වන ජලය උමඟක් මගින් අඹන් ග‍ඟේ ශාඛාවක් වන සුදු ගඟට හැරවීමටත්, උමඟ අවසාන වන උකුවෙලදී මෙගාවොට් 40ක ස්ථාපිත ජවයක් සහිත විදුලි බලාගාරයක් ඉදිකරීමටත් සැලසුම්කරන ලදී.සුදු ගඟට ගලායන ජලය අඹන් ගඟට ලැබෙන අතර, අඹන් ගඟ බෝවතැන්නේදී හරස් කර තවත් කොන්ක්‍රීට් වේල්ලක් ඉදිකිරීමටත්, ඒ නිසා බිහිවන බෝවතැන්න ජලාශයේ සිට උමඟක් මඟින් කලා‍ඔයේ අතුගංගාවක් වන දඹුලු ඔයට යැවීමටත් යෝජනා කර තිබිණි.මේ අනුව දඹුලු ඔයට ලැබෙන ජලය කලා ඔයටත්, අනතුරුව එම ද්‍රෝණියෙ පිහිටි කන්ඩලම වැව, කලා වැව, රාජාංගණය ආදී වැව් යටතේ පිහිටි පැරණි ඉඩම්වලටත් ජලය සැපයීම සිදුකරන්නට යෝජනා කර තිබිණි.මෙලෙස ආරම්භවූ මහවැලි මහ සැලැස්ම ක්‍රියාත්මකවීමේදී එවකට රටතුළ පැවැති විවිධ මතිමතාන්තර සහ දේශපාලන ගැටළු නිසා ඉදිරියට කරගෙනයාමට නොහැකි විය.මහවැලි කඩිනම් වැඩ සටහන පසුව ආරම්භ කළ අතර 1977 වසරේ ඔක්තෝබර් 12 වන දින කඩිනමින් මහවැලි ව්‍යාපාරය නිමාකළයුතු බවට වූ තීරණය එවකට පැවැති රජය විසින් ගන්නා ලදී.මහවැලි මහ සැලැස්මට අයත්ව තිබූ අත්‍යාවශ්‍ය ව්‍යාපෘති කිහිපයක් එවකට රට තුළ නිර්මාණය වී තිබූ දේශපාලන තීන්දු තීරණ සහ කුරිරු ත්‍රස්තවාදය හේතුවන් අවසන් කිරීමට නොහැකි වූ අතර, වත්මන් ජනාධිපති මහින්ද රාජපක්ෂ මහතා මෙරට ජනාධිපතිවරයා වීමෙන් පසු උදා වූ සාමකාමී වටපිටාවත් සමඟ නැවතත් මහවැලි මහ සැලැස්මට අයත්ව තිබූ ව්‍යාපෘති කිහිපයක වැඩ කටයුතු ඇරැඹිණි.ඒ අනුව ශතවර්ෂ ගණනාවක් පැවති ප්‍රධාන ගැටළුවක් වූ ‍උතුරු ජනතාවගේ ජල ගැටළුවට විසැඳුමක් ලෙස N. C. P. තැනලය මගින් රජරට හරහා උතුරට ජලය ගෙනයාමට හැකියාව ලැබිණි. ඒ අනුව මන්නාරම, කිලිනොච්චිය, වව්නියාව ආදී ප්‍රදේශ සඳහා ජලය සැපයීමට ලැබීම මහත් භාග්‍යකි.මෙරට කෘෂිකාර්මික රටක් කිරීමට රාජ්‍ය නායකයා තුළ තිබෙන අවශ්‍යතාවය ඉස්මතුකරමින් එතුමාගේ උපදෙස් පරිදි මෙම සියලුම ව්‍යාපෘතීන් ක්‍රියාත්මක වන්නට විය.යාන්ඔය, උමා ඔය වැනි ජල ව්‍යාපාපෘතීන්ගෙන් ත්‍රිකුණාමලය වැනි ප්‍රදේශවලට ජලය සැපයීමට හැකිවී තිබේ. ඉහළ වෙල්ලස්සේ සිට පහළ වෙල්ලස්සට ජලය ලබාදීම පමණක් නොව ඒ ඔස්සේ ඉදිවූ බලාගාර මගින් ප්‍රදේශයේ ජනතාවට විදුලිය ලබාදීමට හැකියාව ලැබී තිබේ.එකල කොටි ත්‍රස්තවාදයේ දැඩි බලපෑම් තිබූ මුලතිව් වැනි ප්‍රදේශ සඳහා ද අතරමග වැඩ නතර කර දමා තිබූ ව්‍යාපෘතීන් නැවත ආරම්භ කර එම ප්‍රදේශවල ජනතාවගේ ජල ගැටලුව විසඳීමට එමගින් හැකියාව ලැබිණි.එපමණක් නොව මල්වතු ඔය ජලාශය ඔස්සේ අනුරාධපුරය මහවැලි I කලාපයට ජලය ලබාදීම ආරම්භ කර තිබේ. එකල තරුණ නැගිටීම් පවා සිදුවුණේ විරැකියාව නිසයි. එහෙත් මේ වනවිට ජල ගැටළුව සඳහා විසඳුම් ලැබීමත් සමඟ තරුණ ගැටළු සඳහා ද විසඳුම් ලැබී තිබේ.යුද්ධය අවසන්වීමත් සමඟ උතුරේ ජනතාව තුළ තිබූ ප්‍රබලම ගැටළුව වූ ජල ගැටලුවට තවත් විසඳුමක් ලෙස ඉදිකෙරෙන අගිතිමුරුප්පු, ව්‍යාඩිකුලම් වැව් ද්විත්වයෙන් එම ප්‍රදේශයේ ජනතාවගේ ජල ගැටළුවට ස්ථිරසාර විසඳුම් ලැබී තිබෙන බව ඉතා සතුටින් සිහිපත් කළ යුතුය.මේ මීට අමතරව උතුරු පළාතෙහි සිදුවන ශීඝ්‍ර දියුණුවත් සමඟ ඔවුන්ට පැන නැගී තිබෙන දැවෙන ගැටළු සඳහා මේ වනවිටත් ස්ථිරසාර විසඳුම් ලැබෙමින් තිබීම ඒ ප්‍රදේශයේ ජීවත්වන ජනතාවගේ සතුටට හේතුවී තිබේ.ඊට අමතරව දේශීය ඉංජිනේරුවරුන්ගේ දැනුම ප්‍රයෝජනයට ගනිමින් අම්පාර දිස්ත්‍රික්කයේ ඉදිවුණ එඹකැන් ඔය ඒ ප්‍රදේශයේ ජනතාවට මහත් සම්පතකි. එයින් පෝෂණය වන කුඹුරුවලින් සරුසාර අස්වැන්නක් ලබාගැනීමට ඒ ප්‍රදේශයේ ගොවීන්ට හැකියාව ලැබී තිබේ.මෙහිදී කිවයුතු වැදගත්ම කාර්යයන් වන්නේ ශතවර්ෂ ගණනාවක් පුරා ජල හිඟයෙන් පීඩා විඳි වයඹ ජනතාවගේ ජල ගැටළුවට නිශ්චිත විසඳුමක් ලබාදීම සඳහා මහව, වාරියපොළ මැතිවරණ කොට්ඨාස ද්විත්වය මැදදී දැදුරු ඔය හරස් කර එම ජනතාවගේ ගොවිතැන් කටයුතු සහ පානීය ජල අවශ්‍යතාව සපුරාදීමට ක්‍රියාකිරීම පිළිබඳව විශේෂයෙන්ම සිහිපත් කළයුතුය.මෙරට කිසිදු දේශපාලනඥයකු නොගත් එම තීන්දුව වත්මන් ජනාධිපතිවරයාගේම මැදිහත්වීමෙන්ම එම ගැටලුවලට විසඳුම් ලැබීම වයඹ ජනතාව ලද මහත් භාග්‍යයකි. එමඟින් වයඹ පළාතේ කුඩා වැව් විශාල සංඛ්‍යාවකට ජලය ලැබීම මගින් නිකවැරටිය, යාපහුව, වාරියපොළ, ගල්ගමුව වැනි ප්‍රදේශවල අලුත් ඉඩම්වල වගාකරන්නට ප්‍රදේශයේ ජනතාව පෙළැඹී තිබේ. තවද එමඟින් කුඩා විදුලි බලාගාර ඉදිකිරීමෙන් ප්‍රදේශයේ විදුලිබලය නොමැති ජනතාවට විදුලිබලය ලබාදීමට ද හැකියාව ලැබී තිබේ.සමස්තයක් ලෙස බැලූවිට පෙර පැවැති කිසිඳු රජයකින් ජනතාවගේ උන්නතිය වෙනුවෙන් ගෙන නොමැති අභියෝගාත්මක තීන්දු තීරණ ගත්තේ වත්මන් රජයයි. එපමණක් නොව රට දැවැන්ත දියුණුවක් කරා ගෙනයන්නට වත්මන් රජය දරණ වෙහෙස මහන්සිය පිළිබඳව ශ්‍රී ලාංකීය ජනතාව ලෙස අප තුළ ඇත්තේ මහත් අභිමානයකි. දියුණුව මෙ‍යැයි මෙයැයි කියා වචනයෙන් කිව නොහැකි දැවැන්ත සංවර්ධනය අප දැන් අභිමුවදීම දැකගන්නට ලැබීම අප සියළු දෙනා ලද භාග්‍යයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=n1406071</link>
    <topic>ජනාධිපති මහින්ද මන්ත්‍රීවරයකු ලෙස දිව්රුම් දී අදට වසර44ක්</topic>
    <author/>
    <content>ජනාධිපති මහින්ද රාජපක්ෂ මහතා පාර්ලිමේන්තු මන්ත්‍රීවරයකු ලෙස දිව්රුම්දී අද(07) ට වසර හතළිස් හතරක් සම්පූර්ණ වේ.ඒ මහතා බෙලිඅත්ත ආසනය ජය ගනිමින් 1970 දී මුලින්ම පාර්ලිමේන්තුවට පත්වු අතර ඒ වසරේ ජූනි මස 7වැනි දා හිටපු කතානායක ස්ටැන්ලි තිලකරත්න මහතා ඉදිරියේදි මන්ත්‍රීවරයකු ලෙස දිව්රුම් දී ඇත. එදිනම සිය පාර්ලිමේන්තු මංගල කතාව රාජපක්ෂ මහතා සිදු කොට තිබේ.එවකට කතානායක ලෙස කටයුතු කළ ස්ටැන්ලි මහතා නිතරඟයෙන් එම තනතුරට පත්වී තිබෙන අතර හිටපු ඇමැති මෛත්‍රීපාල සේනානායක මහතා ඔහුව යෝජනා කැර තිබෙන අතර හිටපු ජනාධිපතිවරයකු වු ජේ.ආර්. ජයවර්ධන මහතා එය ස්ථිර කැර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=n1406072</link>
    <topic>සෞඛ්‍යයට අහිතකර ‍භාණ්ඩ අලෙවි කරන ව්‍යාපාරිකයන් අත්අඩංගුවට ගන්න</topic>
    <author/>
    <content>ජනතාවගේ සෞඛ්‍යයට අහිතකර භාණ්ඩ නීති විරෝධී අයුරින් වෙළෙඳපොළට යොමු කරන ව්‍යාපාරිකයින් පිළිබඳ සොයා බලා ඔවුන්ට එරෙහිව නීතිය තදින්ම ක්‍රියාත්මක කරන ලෙස ජනාධිපති මහින්ද රාජපක්ෂ මැතිතුමා නිලධාරීන්ට උපදෙස් දෙයි.සෞඛ්‍ය අමාත්‍යාංශය සහ පාරිභෝගික සේවා අධිකාරිය එක්ව මේ පිළිබඳ විධිමත් වැඩපිළිවෙළක් ක්‍රියාවට නංවන ලෙසද උපදෙස් දුන් ජනාධිපතිතුමා මෙවැනි සමාගම් අසාදු ලේඛනයට (Black list) ඇතුළත් කැර ඔවුන්ගේ නීති විරෝධී ව්‍යාපාර වැළැක්වීමට පියවර ගන්නා ලෙසද උපදෙස් දුන්නේය.කල් ඉකුත් වූ ඖෂධ, සුවඳ විලවුන් මෙන්ම රූපලාවන්‍ය ක්‍රීම් වර්ග තොගයක කල් ඉකුත්වන දිනය වෙනස් කැර වෙළෙඳපොළට යොමු කළ සමාගමක් පිළිබඳ පාරිභෝගික සේවා අධිකාරිය කළ වැටලීමකින් අනතුරුව එම ද්‍රව්‍යවලින් කොටසක් ජනාධිපතිතුමාගේ අවධානයට පෙරේදා (05) අරලියගහ මන්දිරයේදී යොමු කෙරුණු අතර ඒ පිළිබඳ අවධානය යොමු කරමින් ජනාධිපතිතුමා මෙම උපදෙස් ලබා දුන්නේය.කල් ඉකුත්වූ ඖෂධ වර්ග රැසක් වෙළෙඳපොළ තුළ පවතින බවට පාරිභෝගික සේවා අධිකාරිය වෙත තොරතුරු ලැබී ඇත. ඒ පිළිබඳවද ඔවුන් මෙහිදී ජනාධිපතිතුමා දැනුවත් කළ අතර ජනාධිපතිතුමා උපදෙස් දුන්නේ එම වැටලීම් කඩිනමින් සිදු කරන ලෙසයි. ජනතාවගේ සෞඛ්‍යයට හානිකර අන්දමින් ව්‍යාපාර කටයුතුවල නිරතවීමට කිසිවකුට ඉඩ තැබිය නොහැකි බව අවධාරණය කළ ජනාධිපතිතුමා ඉදිරියේදී ඒ පිළිබඳ විශේෂ අවධානය යොමු කරමින් කටයුතු කරන ලෙසද පාරිභෝගික සේවා අධිකාරියට උපදෙස් ලබා දුන්නේය. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=n1406073</link>
    <topic>කූට ව්‍යාපාරිකයන් අල්ලන්නපාරිභෝගික පනත වෙනස් කරනවා</topic>
    <author>විජයානී එදිරිසිංහ</author>
    <content>අහිංසක රෝගීන්ට කල් ඉකුත් වූ ප්‍රමිතියෙන් තොර ‍ඖෂධ අලෙවි කරන සහ පාරිභෝගික ජනතාවට වස විස කවන කූට ව්‍යාපාරිකයන්ට එරෙහිව නීතිය ‍තදින්ම ක්‍රියාත්මක කිරීමට ජනාධිපතිතුමා ලබාදුන් උපදෙස් මත දැනට තිබෙන පාරිභෝගික පනත වෙනස් කැර දැඩි දඬුවම් ක්‍රියාත්මක කිරීමට පියවර ගන්නා බව සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා පැවසීය.මෙතෙක් කාලයක් මෙවැනි කූට ව්‍යාපාර ආයතනවලට නීතියෙන් දඬුවම් වශයෙන් නියම වූයේ රුපියල් ලක්ෂය දක්වා වූ දඩ මුදල් පමණි. එහෙත් ජනාධිපතිතුමා අපට උපදෙස් දුන්නා මේ රටේ අහිංසක ජනතාවට වංචා කැර වස විස කවන මෙවැනි කූට ව්‍යාපාර අසාදු ලේඛන ගත කිරීමට පියවර ගන්නා ලෙස. ඒ අනුව ඊට ගැලපෙන පරිදි පාරිභෝගික පනත වෙනස්කැර දැනට සිදුකරන වැටලීම් තවදුරටත් වැඩි කරන බවද ඇමැතිවරයා කීය.විශේෂයෙන් අහිංසක රෝගී ජනතාවට වස විස සහිත ප්‍රමිතියෙන් තොර වසර ගණන් කල් ඉකුත් වූ ‍ඖෂධ වර්ග විකුණන කෝටිපති ව්‍යාපාරික ආයතන කැරගෙන යන ජාවාරම් පිළිබඳ තොරතුරු දැනගත් ජනාධිපති තුමා මේ රටේ අහිංසක ජනතාව රවටා ඔවුන්ගේ ජීවිත විනාශ කිරීමට කිසිදු ව්‍යාපාරික ආයතනයකට ඉඩ නොදෙන ලෙස පැහැදිලි කැර දුන්නා.පසුගිය කාලයේ පාරිභෝගික අධිකාරිය සිදුකළ වැටලීම්වලින් හෙළිවූයේ මේ රටේ ජනතාවට කූට ව්‍යාපාරිකයන් අවුරුදු පනහකට වැඩි කාලයක් තිස්සේ වස විස කවා ඇති බවයි.එහෙත් ජනාධිපති මහින්ද රාජපක්ෂ මහතාගේ ආණ්ඩුව හැර වෙනත් කිසිම ආණ්ඩුවක් අහිංසක පාරිභෝගික ජනතාව ඉන් ගලවා ගැනීමට කටයුතු කෙළේ නැහැ.මේ රටේ ජනතාවගේ සෑම දෙයක් පිළිබඳවම අවධානය යොමු කැර කටයුතු කරන ජනාධිපතිතුමා පාරිභෝගික අධිකාරියට උපදෙස් බලතල ලබාදීම නිසා සිදුකළ මෙහෙයුම්වල ප්‍රතිඵලයක් වශයෙන් කූට ව්‍යාපාරික ආයතන විශාල ප්‍රමාණයක් හෙළි කරගැනීමට හැකිවුණා.තවද රජයේ මුදලින් අහිංසක ජනතාවට රජයේ රෝහල්වලින් නොමිලේ ලබාදෙන බෙහෙත් වර්ග සොරකම් කැර පෞද්ගලික දොස්තරවරුන්ට විකුණන ජාවාරම්කරුවන් පිළිබඳ තොරතුරු ජනාධිපතිතුමාට හෙළිවී තිබූ අතර, ඒ පිළිබඳවද වැටලීම් කිරීමට එතුමා උපදෙස් දුන් බවත් තරා තිරම නොබලා ර‍ෙට් අහිංසක ජනතාව ගැන සිතා වැටලීම් සිදු කිරීමට ජනාධිපතිතුමා ලබාදෙන උපදෙස් පාරිභෝගික අධිකාරියට විශාල ශක්තියක් බවද අමැති ජොන්ස්ටන් ප්‍රනාන්දු මහතා දිනමිණට කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=n1406074</link>
    <topic>‍හිටපු ආදායම් බදු නි. කොමසාරිස් සියලුම දේපළ රාජසන්තකයි</topic>
    <author>ශිරෝමි අබයසිංහ</author>
    <content>දේශිය ආදායම් දෙපාර්තමේන්තුවේ වැට් බදු රුපියල් කෝටි හාරසියයකට ආසන්න මුදලක් වංචා කෙළේ යැයි වරදකරු කරනු ලැබ සිර දඬුවම් නියම වූ එහි ‍හිටපු ආදායම් බදු නි. නි. කොමසාරිස් ඥාණසිරි ද සොයිසා ජයතිලකගේ සියලුම චංචල සහ නිශ්චල දේපළ රාජසන්තක කරන‍ ලෙස කොළඹ මහාධිකරණ විනිසුරු කුමුදුනී වික්‍රමසිංහ මහත්මිය ඊයේ (06) නියම කළාය.විත්තිකරුට වසර එකසිය දෙකක සිර දඬුවමක් සහ වංචා කැර තිබූ මුදල මෙන් තුන් ගුණයක් වූ රුපියල් කෝටි 1198ක දඩ මුදලක් ගෙවන මෙන් නියම වී තිබූ අතර එම දඩ මුදල නොගෙවන බව විත්තිකරුගේ නීතීඥවරයා අධිකරණයට දැනුම් දීමෙන් පසු විනිසුරුවරිය මෙම නියෝගය කළාය.විත්තිකරු වංචාවෙන් උපයා ගත් දේපල බවට පැමිණිල්ල ඔප්පු කැර තිබූ කොළඹ සහ කුරුණෑගල ප්‍රදේ‍ශයේ පිහිටි ඉඩම් සහ පෞද්ගලික බැංකුවල තැන්පත් කැර ඇති රුපියල් කෝටි සියයක මුදල් සහ එයට අදාළ පොලිය මෙසේ රාජසන්තක කිරීමට නියම විය. නිශ්චල දේපලවල වටිනාකම ඔප්පුවල සඳහන් මිලට වඩා ඉතා ඉහළ වටිනාකමක් ඇති බැවින් එම දේපල නීතීපතිවරයාගේ ඍජු අධීක්ෂණය යටතේ තක්සේරු කැර අධිකරණයට වාර්තාවක් ඉදිරිපත් කරන ලෙස පැමිණිල්ල වෙනුවෙන් පෙනී සිටි රජයේ ජ්‍යෙෂ්ඨ අධිනීතීඥ ශනිල් කුලරත්න මහතාට නියම කෙරිණි.දඩ මුදල් ගෙවීම සඳහා නඩුව ඊයේ කැඳවිණි.එය නොගෙන බව විත්තියේ නීතීඥ ,ජනාධිපති නීතීඥ තිලක් මාරපන මහතා අධිකරණයට සැල කිරිමෙන් පසු විත්තිකරුගේ දේපල වාර්තාවක් ඉදිරිපත් කළ රජයේ ජ්‍යෙෂ්ඨ අධිනීතීඥවරයා පොදු දේපල පනත යටතේ වරදකරු කරනු ලැබූ අයකුගේ සියලු දේපල රාජසන්තක කළ හැකි බවට අධිකරණයට පෙන්වා දුන්නේය. ඉදිරිපත් කරනු ලැබූ වාර්තාව අනුව කොළඹ 7,කොල්ලුපිටිය ,නාවල,නුගේගොඩ ,හයිඩ් පාක් රෙසිඩන්සීස්,යුනියන් පෙදෙස,තිඹිරිගස්යාය සහ කුරුණෑගල ප්‍රදේශයේ පිහිටි ඉඩම් විත්තිකරුට හිමි වන බව සඳහන් විය.විත්තිකරුට එරෙහිව ඉදිරිපත් වී තිබූ ‍අධිචෝදනා 34කට 2014.04.25 දා විත්තිකරු වරද පිළි ගත් අතර වරදකරු කැර සිර දඬුවම් සහ දඩ මුදල් නියම වී තිබිණි.අනකුත් විත්තිකරුවන් අට දෙනා අධිකරණය මග හරිමින් සිටින අතර ඔවුන් නොමැතිව අගෝස්තු 01 වැනි දා නඩුව විභාගයට ගැනේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=n1406075</link>
    <topic>රුහුණ විශ්වවිද්‍යාලයේ ඇති වූ සිද්ධීන් පිටුපසරාජ්‍ය විරෝධී පක්ෂ සිටින බව සනාථ වී තිබෙනවා</topic>
    <author>රන්ජිත් පද්මසිරි, ස්වර්ණා විජේකෝන් සහ සුභාෂිණී සේනානායක‍</author>
    <content>රුහුණ විශ්වවිද්‍යාලයේ ඇතිවූ සිද්ධීන් පිටුපස රාජ්‍ය විරෝධී දේශපාලන පක්ෂ කිහිපයක් සිටින බව සනාථ වී ඇතැයි උසස් අධ්‍යාපන ඇමැති එස්. බී.දාසානයක මහතා පාර්ලිමේන්තුවේදී ඊයේ (06) කීය.මෙවැනි සිදුවීම් නැවත සිදු නොවීමට නම් දේශපාලන අභිමථාර්ත ළගා කැර ගැනීමට සිසුන් යොදා නොගැනීම හොඳම විසදුම බව තමා තරයේ විශ්වාස කරන්නේ යැයි කි දිසානායක මහතා ඒ සඳහා විපක්ෂ නායකවරාගේ සහයෝගය අපේක්ෂා කෙළේය.පිටස්තර පුද්ගලයන් රුහුණු විශ්ව විද්‍යාල භූමියට ඇතුළු වී සිසුන්ට පහර දී වාහනවලට අලාභහානි කිරිමේ සිද්ධියක් පිළිබඳව පැමිණිල්ලක් ඉදිරිපත් වී නොමැති බවද දිසානායක මහතා කීය.මේ සිද්ධින් පිළීබඳව කිසිම සිසුවකු හෝ ආචාර්යවරයකු විශ්ව විද්‍යාලයේ ආරක්ෂක අංශයට හෝ මාතර පොලීසියට පැමිණිල්ලක් කැර නැති බව කී දිසානායක මහතා දැනට වසා දමා ඇති රුහුණු විශ්ව විද්‍යාලයේ සියලු පීඨයන් කඩිනමින් විවෘත කිරීමට පියවර ගන්නා බවද කීය.විපක්ෂ නායක රනිල් වික්‍රමසිංහ මහතා පෙරේදා (05) මතු කළ ප්‍රශ්නයකට පිළිතුරු ලෙස එසේ කී දිසානායක මහතා රාජ්‍ය විරෝධී කටයුතු වල යෙදී සිටින පක්ෂ සිය දේශපාලන අභිමථාර්ත සපුරා ගැනීම සඳහා සිසුන් යොදා ගැනීම සුදුසු නැති බව අවධාරණය කෙළේය. රුහුණු විශ්ව විද්‍යාලයේ සිසුන්ට පිටස්තර පිරිස් පහර දී ඇති බවට වික්‍රමසිංහ මහතා කළ චෝදනාව ප්‍රතික්ෂේප කළ ඇමැතිවරයා තමන්ට බාහිර පුද්ගලයකු බැන තර්ජනය කිරීමක් ගැන එක් ආචාර්යවරයෙක් රුහුණු විශ්ව විද්‍යාලයේ උපකුලපතිවරයාට කළ පැමිණිල්ල පොලිසියට යොමු කැර ඇති බවත් මෙහිදී කිසිදු වාහනයකට පහරදීමක් සිදු වී නැති බවත් කීය. බාහිර පුද්ගලයන්ගෙන් සිසුන්ට තර්ජන ඇති බව පවසමින් පරිපාලන ගොඩනැගිල්ලට අතුලු වී එහි රැදී සිටීම නිසා තත්ත්වය පාලනය කිරීමට වැල්ලමඩම සංකීර්ණයේ පීඨ තහනම් කළ බව කී ඇමැතිවරයා සාමය ආරක්ෂා කැර ගැනීමට සියලු දෙනාගේම සහාය ඇතුළු වැඩපිළිවෙළක් සකස් කිරීමට කටයුතු කරන බව කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=n1406076</link>
    <topic>ඇතැම් දේශපාලනඥයන්ට තරුණයන් සිහිපත් වන්නේ මැතිවරණ ළඟාවන විටයි</topic>
    <author>ජයසිරි මුණසිංහ</author>
    <content>ඇතැම් දේශපාලනඥයින්ට තරුණයින් සිහිපත් වන්නේ මැතිවරණයක් ළඟා වන විට බවත්, තවත් සමහර දේශපාලනඥයිනට තරුණයින් ඕනෑ වන්නේ රටක් සමාජයක් කැළඹීමට පමණක් බවත් එහෙත් අද ලොවට ගැලපෙන තාරුණ්‍යයක් බිහිකිරීමට වත්මන් ආණ්ඩුව ලබා දුන් පුළුල් ඉඩකඩින් උපරිම ඵල ලබා ගන්නැයි හම්බන්තොට දිස්ත්‍රික් පාර්ලිමේන්තු මන්ත්‍රී නිතීඥ නාමල් රාජපක්ෂ මහතා පැවසීය.ඒ මහතා එසේ සඳහන් කෙළේ ඊයේ (06) කෑගල්ල ස්වර්ණ ජයන්ති විද්‍යාල භූමියේ ආරම්භ වූ කෑගලු තරුණෝදය ප්‍රදර්ශනයේ සමාරම්භක දින උළෙලට එක් වෙමිනි.සබරගමු පළාත් සභාව, මහීපාල හේරත් ජන සහන පදනම සහ කෑගල්ල දිස්ත්‍රික් ශ්‍රී.ල.නි.ප තරුණ සංවිධානය සමඟ එක්ව පාර්ලිමේන්තු මන්ත්‍රී කනක හේරත් මහතා සංවිධානය කරන කෑගලු තරුණෝදය 6 සහ 7 දෙදින පුරා දිනපතා පෙරවරු 9.00 සිට රාත්‍රී 10.00 දක්වා පැවැත්වේ.පාසල් හැර ගිය තරුණ තරුණියන් සඳහා වෘත්තීය පුහුණු පාඨමාලා පාසල් සිසුන් සඳහා විශේෂ සම්මන්ත්‍රණ සහ සෘජු රැකියා බඳවා ගැනීම් ඇතුළු වෙළෙඳ සල් පිල් 100කින් පමණ සමන්විත කෑගලු තරුණෝදය සමාරම්භක දිනයට දස දහස් සංඛ්‍යාත පිරිසක් එක්ව සිටියහ.තවදුරටත් අදහස් දැක්වූ නාමල් රාජපක්ෂ මහතා මෙසේද කීය.ඇතැම් දේශපාලනඥයින්ට තරුණයින් සිහිපත් වන්නේ මැතිවරණ කාලයට පමණයි. තවත් සමහර දේශපාලනඥයින් තරුණයින් රට විනාශ කිරීමට බළල් අත් ලෙස පාවිච්චි කරනවා.රටේ සංවර්ධනයට තරුණයින් දායක කැර ගනිමින් රට නගාසිටුවන අතරතුර තාරුණ්‍යය නගාසිටුවීමට කටයුතු කරන අවස්ථා ඇත්තේ කලාතුරකින්. දැන් අපේ රටේ තරුණයින්ට එම අවස්ථාව උදා වී තිබෙනවා. ඔබේ දෙමාපියන් අත්විඳි යුද්ධය හෝ ත්‍රස්තවාදය දැන් රටේ නෑ. ඒ වෙනුවට දැන් ඔබට ලැබී ඇත්තේ ගොඩනැගෙමින් පවත්නා රටක්, එවන් ගොඩනැගෙන රටේ සංවර්ධනයට එක්වෙමින් රටත් ඒ සමඟම ඔබත් ගොඩ ඒමට කටයුතු කිරීම තරුණ ඔබේ වගකීමයි.තරුණ්‍යය ආවේගශීලියි. ඒ ආවේගශීලිත්වය ඇතැම් රටක රට ගොඩනැගීමට නොව රටක් බිඳවැට්ටවීමට ඇතැම් කණ්ඩායම් යොදවනවා. ඊජිප්තුවේ සිට යුක්‍රේනය දක්වා රටවල් රැසක බෙදීම් සහ බිඳවැටීම්වලට තරුණ ආවේගශීලිත්වය ඇතැම් බලවේග උපක්‍රමශීලී ලෙස යොදා ගන්නවා.බිඳවැටුනු රටවල් ගොඩ ගනු වෙනුවට, ගොඩනැගුණු රටවල් බිඳ දැමීමට අදිසි බලවේග එම රටවල තරුණයින් හරහා ක්‍රියාත්මක කරවනවා.අද මේ බිහි වී ඇත්තේ තාරුණ්‍යයට උපරිම ලෙස අවස්ථා සලසන ආණ්ඩුවක්. ඉන් ඵල ප්‍රයෝජන ගැනීම තරුණයන්ගේ වගකීමයි. දේශපාලනඥයින් ලෙස අපට කළ හැක්කේ ඒ සඳහා රටේ පසුබිම සකස් කිරීමයි. පාසල් දරුවන්ටත් පාසල් හැර ගිය තරුණ තරුණියන්ටත් මඟ හසර පෙන්වමින් සබරගමු පළාත් සභාව, මහ ඇමැති මහීපාල හේරත් මහතා, සහෝදර කනක හේරත් මැතිතුමා මේ රටේ සියලුම පළාත් සභාවලටත්, පළාත්වලටත් ආදර්ශයක් දී තිබෙනවා.නාමල් රාජපක්ෂ මහතා වෙතින් මෙරට තරුණ පරපුරට සිදු වන අනුපමේය සේවය අගයමින් මහීපාල හේරත් මහ ඇමැතිවරයා නාමල් රාජපක්ෂ මහතාට උපහාර තිළිණයක් ප්‍රදානය කිරීමද සිදු විය.මෙම අවස්ථාවට පළාත් සභා මන්ත්‍රීවරුන් වන හර්ෂ සියඹලාපිටිය, උදයකාන්ත ගුණතිලක, ආනන්ද මිල්ලන්ගොඩ, චමිල දිසානායක, ඉමිටියාස් කාදර්, ඉඳුනිල් ශාන්ත ගුණසේන, වත්සලා ජනාදරී පද්මසිරි, තාරක බාලසූරිය, අන්නාමලේ බාස්කර් යන මහත්ම මහත්මීන්ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=n1406077</link>
    <topic>නායයෑමෙන් හා ගංවතුරෙන් විනාශ වූ කළුතර දිසාවේ නිවාසවලට ආධාර</topic>
    <author>කළුතර විශේෂ සහ වාද්දුව සමූහ</author>
    <content>නායයෑමෙන් හා ගංවතුරෙන් විනාශ වූ කළුතර දිස්ත්‍රික්කයේ නිවාස වෙනුවෙන් ආධාර ලබාදීමටත්, එක් නිවසකට රුපියල් ලක්ෂ පහක් බැගින් වූ මුදලක් ලබාදීමටත් පියවර ගෙන තිබේ.කළුතර දිස්ත්‍රික් සම්බන්ධීකරණ කමිටුවේ සභාපති හා ප්‍රවාහන ඇමැති කුමාර වෙල්ගම මහතාගේ ප්‍රධානත්වයෙන් දිස්ත්‍රික් ලේකම් කාර්යාලයේ ඊයේ (6) පෙරවරුවේ පැවති විශේෂ රැස්වීමකදී එම තීරණය ගන්නා ලදී.දිස්ත්‍රික්කයේ පූර්ණ ලෙස හානි සිදු වී ඇති නිවාස සංඛ්‍යාව එකසිය විසි එකකි.එසේම නායයෑමේ අවදානමට ලක්ව ඇති එම ප්‍රදේශවලින් තාවකාලිකව ඉවත් කැර ඇති පවුල් වෙනුවෙන් ද නිවසක් ඉදිකර ගැනීම සඳහා රුපියල් ලක්ෂ පහක මුදලක් ද, පර්චස් දහයක ඉඩම් කොටසක් ද ලබාදීමට ද මෙහිදී තීරණය කෙරිණි.අවශ්‍ය ඉඩම් කොටස් ලබාදීමට අවශ්‍ය පියවර ගන්නා ලෙස ඇමැතිවරයා ප්‍රාදේශීය ලේකම්වරුන්ට උපදෙස් දුන්නේය.ආර්ථික සංවර්ධන අමාත්‍යාංශයෙන් දිස්ත්‍රික්කයේ මන්ත්‍රීවරුනට වෙන්කර දී ඇති මුදල්වලින් රුපියල් ලක්ෂ පනහක් බැගින් එක් මන්ත්‍රීවරයකුගෙන් ලබාගෙන මෙම නිවාස ඉදිකිරීමේ වැඩපිළිවෙළට මුදල් ආධාර ලබාගන්නා බව ඇමැති වෙල්ගම මහතා මෙහිදී පැවසීය.කළුගඟේ ජලය කඩිනමින් බැස යාම සඳහා කළුගං මෝය මීටර් 160 ක් දක්වා පුළුල් කර ඇතැයි වාරිමාර්ග ඉංජිනේරු කාර්යාලය පවසයි.බස්නාහිර පළාත් සභා මන්ත්‍රී සුමිත්ලාල් මෙන්ඩිස්, කළුතර දිස්ත්‍රික් ලේකම් චන්දන ජයලාල්, අතිරේක දිස්ත්‍රික් ලේකම් සිරිසෝම ලොකුවිතාන යන මහත්වරු ද, ප්‍රාදේශීය ලේකම්වරු ඇතුළු ත්‍රිවිධ හමුදාවේ හා පොලිසියේ උසස් නිලධාරීන් ද, රාජ්‍ය නිලධාරීහු ද මේ රැස්වීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=n1406078</link>
    <topic>එස්.ඩී.ගේ අවසන් කටයුතු අද</topic>
    <author/>
    <content>ශ්‍රී ලංකා නිදහස් පක්ෂයේ ආරම්භක සාමාජිකයකු වූ හිටපු පාර්ලිමේන්තු මන්ත්‍රී එස්.ඩි. බණ්ඩාරනායක මහතාගේ අවමංගල්‍ය උත්සවයේ අවසන් කටයුතු අද (07) සවස 2.00ට යක්කල චන්ද්‍රජෝති විද්‍යාලීය ක්‍රිඩංගණයේ දි පැවැත්වේ.අවමංගල පෙරහර ඒ මහතා පදිංචිවි සිටි මඩුගස් වලව්වෙන් සවස 1.45ට පිටත්වන බව අවමංගල කමිටුව දන්වා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=n1406079</link>
    <topic>දේශීය හා බටහිර වෛද්‍ය විද්‍යාව එකට එක්වවකුගඩු රෝගයට කඩිනම් විසඳුම් සෙවිය යුතුයි</topic>
    <author/>
    <content>වකුගඩු රෝගයට විසඳුම් සෙවීමට දේශීය වෛද්‍ය විද්‍යාව සහ බටහිර වෛද්‍ය විද්‍යාව එක්ව කටයුතු කිරීමේ වැදගත්කම ජනපති මහින්ද රාජපක්ෂ මහතා පෙන්වා දෙයි.ජාතික අවශ්‍යතාවයක් සේ සලකා එහිදී සියලුදෙනා සහයෝගයෙන් කටයුතු කිරීමේ වැදගත්කමද පෙන්වා දුන් ජනාධිපතිතුමා සෑම අමාත්‍යාංශයකම සහායද ඒ සඳහා හිමි විය යුතු බව කියා සිටියේ ය.උතුරු මැද පළාත පමණක් නොව උතුරු නැ‍ඟෙනහිර ඇතුළු රටේ සියලු පළාත් එක සේ සලකා මෙම වැඩපිළිවෙළ ක්‍රියාවට නැංවීමේ වැදගත්කමද ජනාධිපතිතුමා අවධාරණය කළේය.ජනාධිපති මහින්ද රාජපක්ෂ මැතිතුමා මේ බව ප්‍රකාශ කළේ වකුගඩු රෝග නිවාරණ ජනාධිපති කාර්ය සාධන බළකාය ඊයේ (06) පෙරවරුවේ අරලියගහ මන්දිරයේ දී රැස් වූ අවස්ථාවේදීය.උතුරු මැද පළාතේ පැතිර යන, හේතුව හඳුනා නොගත් වකුගඩු රෝගය අවම කිරීම සඳහා වූ ක්‍රියාමාර්ග සැළැස්ම සහ ජ්‍යෙෂ්ඨ නිලධාරි කමිටුව විසින් නිර්දේශිත 2014 සඳහා වූ යෝජනා මෙහිදී ඉදිරිපත් කෙරිණි.හේතුව හඳුනා නොගත් වකුගඩු රෝගය අනුරාධපුර ප්‍රදේශයට අමතරව කුරුණෑගල , මොනරාගල සහ හම්බන්තොට දිස්ත්‍රික්කවලද ව්‍යාප්ත වෙමින් පවතින බව මෙහිදී අනාවරණය කෙරිණි.සෑම වසර 04කට වරක් මේ රෝගීන් ‍ප්‍රමාණය දෙගුණයක් වන බවද රජයේ වෛද්‍ය නිලධාරීන්ගේ සංගමයේ සභාපති වෛද්‍ය අනුරුද්ධ පාදෙනිය මහතා පෙන්වා දුන්නේ ය. වයස් බේදයකින් තොරව කුඩා ළමුන් අතරද මෙම රෝගය ව්‍යාප්තවීමේ ප්‍රවණතාවයක් දක්නට ඇති බවද ඔහු පෙන්වා දුන්නේ ය.කෘෂි රසායනික භාවිතය වකුගඩු රෝගයට ප්‍රබල හේතුවක්ව පවතින බැවින් එය ක්‍රමවත්ව අඩු කිරීමේ වැදගත්කමද මෙහි දී ජනාධිපතිතුමා පෙන්වා දුන්නේ ය.කළුහීනටි, මඩතවාලු, පච්චපෙරුමාල් වැනි දේශීය සහල්වර්ග වකුගඩු රෝගයට ඖෂධයක් වන බැවින් ඉදිරියේ දී උතුරු මැද පළාතේ එම සහල් වර්ග ප්‍රචලිත කිරීමට රජය පියවර ගෙන ඇත. ඒ අනුව 2014 මහ කන්නයේදී උතුරු මැද පළාතේ අක්කර 50,000ක පමණ මෙම දේශීය වී වගාවන් සිදුකිරීමට නියමිත අතර ඒ පිළිබඳවද මෙහි දී සාකච්ඡාවට ලක් විය.අධ්‍යාපන අමාත්‍යාංශය උතුරු මැද පළාතේ පාසල්වල ක්‍රියාත්මක කර ඇති ඖෂධීය කැඳ ව්‍යාපෘතිය අනෙකුත් පළාත්වල පාසල් වලද ක්‍රියාත්මක කරන ලෙස ජනාධිපතිතුමා මෙහිදී අධ්‍යාපන අමාත්‍යවරයාට උපදෙස් දුන්නේය.වකුගඩු රෝගී නිවාරණ ප්‍රජා සෞඛ්‍ය වැඩසටහන් රැසක් උතුරු මැද පළාත තුළ ක්‍රියාවට නංවා ඇත. එය වකුගඩු රෝගය පැතිර යන සෙසු පළාත්වලද ක්‍රියාත්මක කිරීමට මෙහිදී අවධානය යොමු කෙරිණි.අමාත්‍යවරුන් වන අතාවුද සෙනෙවිරත්න,බැසිල් රාජපක්ෂ, දිනේෂ් ගුණවර්ධන, බන්දුල ගුණවර්ධන, තිස්ස කරලියද්ද, ෆීලික්ස් පෙරේරා, එස්. එම්. චන්ද්‍රසේන, සාලින්ද දිසානායක යන මහත්වරුන්ද ජනාධිපති ලේකම් ලලිත් වීරතුංග, අග්‍රාමාත්‍ය ලේකම් එස්. අමරසේකර, සෞඛ්‍ය අමාත්‍යාංශයේ ලේකම් සුධර්මා කරුණාරත්න යන මහත්ම මහත්මීන් ඇතුළු අමාත්‍යාංශ ලේකම්වරුන්, රජයේ නිලධාරීන් ඇතුළු පිරිසක් සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=n14060710</link>
    <topic>එස්.ඩී. බණ්ඩාරනායක නම රන් අකුරෙන්පක්ෂ ඉතිහාස පොතේ ලියැවී තිබෙනවා</topic>
    <author/>
    <content>ශ්‍රී ලංකා නිදහස් පක්ෂය නියෝජනය කළ පැරණිතම ක්‍රියාකාරී නායකයන් අතර එස්.ඩී. බණ්ඩාරනායක නාමය ස්වර්ණයම අකුරෙන් පක්ෂ ඉතිහාසයේ ලියවෙන බව ශ්‍රී ලංකා නිදහස් පක්ෂයේ මහ ලේකම් හා සෞඛ්‍ය ඇමැති මෛත්‍රීපාල සිරිසේන මහතා ප්‍රකාශ කරයි.අභාවප්‍රාප්ත එස්.ඩී. බණ්ඩාරනායක මහතා වෙනුවෙන් ශ්‍රී ලංකා නිදහස් පක්ෂයේ ශෝකය පළ කරමින් නිකුත් කර ඇති පණිවිඩයෙන් ඇමැතිවරයා මේ බව සඳහන් කරයි.'ලෝකයේ ශ්‍රේෂ්ඨයන් දුර්ලභය' යන්න සනාථ කිරීමට ඇති එක් සාධකයක් වන්නේ එස්.ඩී.බණ්ඩාරනායක මහතා බවත් ඒ මහතා සැබැවින් ම දුර්ලභ ශ්‍රේෂ්ඨ නායකයෙක් බවත් ඒ මහතා සිය ශෝක පණිවිඩයෙන් පවසයි.එම පණිවිඩයේ මෙසේද දැක්වේ.1951 දී ශ්‍රී ලංකා නිදහස් පක්ෂය බිහි කළ අවදියේ 1952 එවකට පැවැති මහ මැතිවරණයෙන් පාර්ලිම්න්තුවට තේරී පත් වු ප්‍රථම මන්ත්‍රීවරුන් 9දෙනා අතර එතුමා ද විය. එවක සිට එනම් 1952 සිට 1989 දක්වාත්, ඉන් අනතුරුවත් වාමවාදී දේශපාලනයේ රැදෙමින් ශ්‍රී ලංකා නිදහස් පක්ෂය ජයග්‍රහණය කරවීම සහා ඒ මහතා කැප වී කටයුතු කළේය.මා තරුණයකුව සිටිය දී චීන කොමියුනිස්ට් පක්ෂය නියෝජනය කරමින් වාමවාදී දේශපාලනයට පිවිසෙන විට පොළොන්නරුවට පැමිණි තරුණ එස්.ඩී.බණ්ඩාරනායක මහතා වමේ දේශපාලනය අපිට කියා දුන් හැටි කිසි දිනෙක අමතක නොවේ. එමෙන්ම මම ඒ මහතාව පාපැදියේ තබා ගෙන පරාක්‍රම සමුද්‍රයේ වැව් බැම්ම දිගේ පැදගෙන ගිය අයුරු සිහිපත් වේ.ශ්‍රී ලංකා නිදහස් පක්ෂය රැක ගැනීම සඳහා ඇතැම් අවස්ථාවල දැරූ රැඩිකල් ස්ථාවරය ගම්පහ ජනතාවට මෙන්ම රටේ ජනතාවට ද අමතක නැත. ජේ.ආර්.ජයවර්ධන මහතා සැලසුම් කළ රජයට එරෙහිව මහනුවර දක්වා වු පාගමන ගම්පහ දී ස්.ඩී. බණ්ඩාරනායක මහතා විසින් නතර කළ ආකාරය දේශපාලන ක්ෂේත්‍රයේ තවමත් කතාබහට ලක් වේ.එතුමා ඒ තරම්ම ශ්‍රී ලංකා නිදහස් පක්ෂයට ආදරය කළේය. එස්.ඩී බණ්ඩාරනායකයන් අප පක්ෂයට දායාද කළ එතුමාගේ පුත්‍රරත්නය වන පණ්ඩු බණ්ඩාරනායක සිය පියාගේ අඩිපාරේ යමින් ගම්පහ දිස්ත්‍රික්කයේ ශ්‍රී ලංකා නිදහස් පක්ෂය ස්ථාවරත්වය තව දුරත් ශක්තිමත් කර ඇත.අභාවප්‍රාප්ත එස්.ඩී.බණ්ඩාරනායක මැතිතුමාට නිවන් සුව අත්වේවායි ශ්‍රී ලංකා නිදහස් පක්ෂය වශයෙන් ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=n14060711</link>
    <topic>මහ සයුර රැක ගැනීම අප සැමගේ වගකීමක්</topic>
    <author/>
    <content>සොබාදහම අපට දායාද කළ සුවිශේෂී පරිසර පද්ධතියෙන් අනූන අපගේ පැවැත්මට හා සංවර්ධන ප්‍රවාහයට දායක වන මහ සයුර රැක ගැනීම ඔබ හා අප සැමගේ වගකීම හා යුතුකම බව මාගේ විශ්වාසය යැයි ඇමැති වෛද්‍ය රාජිත සේනාරත්න මහතා පවසි.ලෝක සාගර දිනය වෙනුවෙන් පණිවිඩයක් නිකුත් කරමින් ඒමහතා මෙසේ පැවසීය. එහි මෙසේද සඳහන්වේසයුරු සම්පතේ ආරක්ෂාව සහ සංරක්ෂණය සඳහා ජාත්‍යන්තර සම්මුතීන් වල අප පාර්ශවකරුවන් වීම භාග්‍යයකි. එක්සත් ජාතීන්ගේ මිහිතල සමුළුවේ දී ජූනි මස 8වැනි දිනය, සාගර දිනය ලෙස නම් කිරීම සමුද්‍ර දූෂණයට එරෙහිව විවිධ ජන මතයන් ගොඩනැඟිය හැකි තිරසාර සංවර්ධන කි‍්‍රයාවලියේ එක් උපාය මාර්ගයක් බව මාගේ විශ්වාසයයි“ මුහුදු සම්පත අපතේ නොහැර එහි උපරිම ප්‍රතිඵල නොවළහා ලබා ගැනීම සඳහා මහින්ද චින්තනයේ ඉදිරිපත් කළ වැඩපිළිවළ ශක්තිමත් කර ඉදරියට ගෙන යාමද මාගේ ඒකායන ප්‍රාර්ථනය වී ඇත.”මේ නිසා සමුද්‍රීය පරිසරය ආරක්ෂා කරන කළමනාකරණ ක්‍රමවේදයන් පිළිබඳව අපගේ දැඩි අවධානයට යොමු විය යුතු සුවිශේෂ කරුණකි.එමෙන්ම සාගර පරිසරයට සිදුවන අහිතකර බලපෑම් නිසා මත්ස්‍ය සම්පතට වන හානිය ද ප්‍රබලවේ.අපේ ආහාරවල අත්‍යවශ්‍ය සංඝටකයක් වන පෝට්‍රීන්වලින් විශාල ප්‍රමාණයක් ලබා ගන්නේ සාගර මත්ස්‍ය සම්පතිනිමෝය, කළපු, කඩොලාන, ලවන, වගුරු, කොරල්පර, මුහුදු තෘණ බිම් ආදියේ විනාශය ද, ගොඩබිමෙන් සාගරයට වන අහිතකර බලපෑම් ද යන හේතූ නිසා මත්ස්‍ය සම්පතට විශාල තර්ජනයක් වී ඇත.මේ නිසා ධීවර කර්මාන්තයේ තිරසාර සංවර්ධනයට එල්ලවන අභියෝග පිළිබඳ වැඩි අවධානයක් යොමු කළ යුතුව ඇත.ප්‍රජා සහභාගීත්වයෙන් විධිමත් සාගර සම්පත් කළමනාකරණ ප්‍රවේශ මාර්ගයකට අප යායුතු හෙයින් ඒ සඳහා අවශ්‍ය උපරිම සහයෝගය මාගේ අධීක්ෂණය යටතේ ධීවර හා ජලජ සම්පත් සංවර්ධන අමාත්‍යවරයා ලෙස ලබා දෙන බවද මෙයින් දන්වමි.තවද 2014 වර්ෂයේ ලෝක සාගර දිය නිමිත්තෙන් “එක්සිත්ව එක්සත්ව රැක ගනිමු මහ සයුර” යන තේමාවට අනුව ඒ අපේක්ෂාව හෙට දින යථාර්තයක් බවට පත් කිරීමට මා ඇප කැප වී සිටිමි. එසේම ආශ්චර්යයමත් ශී‍්‍ර ලංකාවක් ගොඩනැඟීම සඳහා පරිසර හිතකාමී ඔබ සැමට ද මින් ආරාධනය කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=n14060712</link>
    <topic>ලෝක රුධිරදායකයන්ගේ දිනය ලංකාවේසැමරීම මෙරට සෞඛ්‍ය සේවයට ගෞරවයක්</topic>
    <author>ඉන්ද්‍රාණි තෝරදෙණිය</author>
    <content>ලෝක සෞඛ්‍ය සංවිධානය විසින් ප්‍රකාශයට පත් කරන ලද මේ 14 දිනට යෙදෙන ලෝක රුධිර දායකයන්ගේ දිනය සැමරීමේ නිල උත්සවය පැවැත්වීමට අපේ රට තෝරාගැනීම මෙරට සෞඛ්‍ය සේවාව පිළිබඳ අපට ඉමහත් අභිමානයක් යැයි මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පැවසිය.ආණ්ඩුකාරවරයා එම අදහස් පළ කළේ ඊයේ (06) පෙරවරුවේ මහනුවර ශ්‍රී දළදා මාළිගා පරිශ්‍රයේ පැවති රුධිර දායක දින සැමරුමට සමගාමීව ආරම්භ කොට ඇති දැනුවත් කිරීම සඳහා වු රිය පෙරහර මහනුවරින් පිටත්වීම සඳහා වූ උත්සවයට සහභාගී වෙමිනි.‍එහිදී ඒ මහතා මෙසේද කීය. අපේ රටේ සෞඛ්‍ය සත්කාරක සේවය ලෝක සෞඛ්‍ය සංවිධානයේ පැසසුමට ලක්ව තිබෙනවා. අපේ සෞඛ්‍ය අමාත්‍යවරයා එම සංවිධානයේ උප සභාපතිවරයා වශයෙන් පත් කිරීම ද අපේ සෞඛ්‍ය සේවාව ඇගයීමට ලක් කිරීමක්..එම සංවිධානය ප්‍රකාශයට පත් කරන ලද මේ මස 14 දිනට යෙදෙන රුධිර දායකයින්ගේ දිනය සැමරීමේ නිල උත්සවයට අපේ රට තෝරාගෙන තිබෙනවා. රටවල් 25ක සහභාගීත්වයෙන් ජුනි 14 දින බණ්ඩාරනායක සම්මන්ත්‍රණ ශාලාවේදී ජනාධිපති මහින්ද රාජපක්ෂ මහතාගේ ප්‍රධානත්වයෙන් මෙම උත්සවය අති උත්කර්ෂවත් අන්දමින් පැවැත්වීමට කටයුතු යොදා තිබෙනවා. ඊට පෙර මෙම උත්සවයට මගාමීව රථ පෙළපාළියක් දිසා 4ක් ඔස්සේ කොළඹ නගරය වෙත පැමිණීමට කටයුතු යොදා තිබෙනවා. මෙහිදි ස්වේච්ඡා රුධිර දායකයන්ගේ හා රුධිර කඳවුරු සංවිධායකයන්ගේ අත්සන් ලබාගැනීමේ කටයුත්තක් ද සිදු කෙරෙනවා.අද මෙම විශේෂ රථ පෙරහර මහනුවරට ළඟා වී තිබෙනවා. මහනුවර නගරයේ පෞඪත්වය ලොවට විකාශය කිරීමට මෙය මහඟු අවස්ථාවක්.මානව දයාවෙන් පිරිපුන් ජාත්‍යන්තර පිළිගැනීමක් ලැබීම සතුටක් මෙන්ම අභිමානයක්. නමුත් බටහිර රටවල් නොයෙක් අවලාද නගමින් අපේ රටට නගන චෝදනා හමුවේ ඔවුන්ට මෙවැනි සුබවාදී දේ නොපෙනීම කණගාටුවට කරුණක්. එම රටවල මෙවැනි සේවාවන් සිදු නොවන නිසා ඔවුන් අපේ රට ආදර්ශයට ගත යුතුයි.තිස් වසරක් පුරාවට මෙරට වෙලාගත් රුදුරු ත්‍රස්තවාදයේ ගිනිදලු රට තුළ ඇවිළෙද්දී ජාති, ආගම්, කුල, පාට, පක්ෂ භේදවලින් තොරව මේ රටේ ජනතාව තවකෙකුගේ දිවි ගලවාගන්න තම ලේ පරිත්‍යාග කළා. ඒ පරිත්‍යාග කරන ලද ලේ ජාති, ආගම්, පාට, පක්ෂ නොතකා අවශ්‍ය සෑම කෙනෙකුටම ලබා දුන්නා. එවැනි ගුණධර්ම වලින් පිරිපුන් සමාජයක ජීවත්වන අපි ඒ ගුණධර්ම අනාගත පරපුරට ද දායාද කළ යුතුමයි කොබ්බෑකඩුව මහතා පැවසිය.එම අවස්ථාවට සෞඛ්‍ය බලධාරීන්, නිලධාරීන් ඇතුළු විශාල ජනකායක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=n14060713</link>
    <topic>පොසොන් පෝයට අනුරපුරයට ඇවිත් දිය නාන්නේ බලාගෙනයි</topic>
    <author>මිහින්තලේ සමූහ ප්‍රියදර්ශනී කරුණාරත්න</author>
    <content>පොසොන් පෝයට සමගාමීව මිහින්තලේ හා අනුරාධපුර පූජා භුමි වැද පුදා ගැනීම සඳහා පැමිණෙන බැතිමතුන් වැව්වලින් දිය නැමේ දී දැඩ අවධානයක් යොමු කරන ලෙස පොසොන් කමිටුව දැනුම් දෙයි.මහාකණදරා වැව, තිසාවැව, නුවරවැව, බසවක්කුලම වැව, නාච්චාදූව වැව ඇතුළු වැව් ගණනාවක් අනුරාධපුරය සඳහා පැමිණෙන බැතිමතුන් දිය නෑම සඳහා භාවිතා කරනු ලබයි. මෙම වැව්වල ජල මට්ටම පිරී තිබෙන හෙයින් දිවයිනේ නන් දෙසින් පැමිණෙන ජනතාව වැව් ජලය පරිහරණය කිරීමේදි වඩාත් සැලකිලිමත් වෙන ලෙස කමිටුව පවසයි. මෙම වැව් සඳහා පොලිසිය, නාවික හමුදාව, ජීවිතාරක්ෂක සේවා සංගමයේ නිලධාරින් මෙන්ම විශේෂ පුහුණුව ලත් පාසල් සිසුන්ගේ සහභාගිත්වයෙන් සැදුම්ලත් ජීවිතාරක්ෂක කණ්ඩායම් 25ක් පමණ බෝට්ටු සහිතව යෙදවීමට පියවර ගෙන ඇත. මේ සද්කාර්ය සදහා රජ්‍ය හා රාජ්‍ය නොවන ආයතන රැසක දායකත්වය ලැබී ඇති බව අනුරාධපුර දිස්ත්‍රික් ලේකම් හා පොසොන් කමිටු සභාපති මහින්ද සෙනවිරත්න මහතා පවසයි.එසේම වැව්වල දිය නෑමට සුදුසු ස්ථාන හා නුසුදුසු ගැඹුරු ස්ථාන පිළිබඳ දැන්වීම් පුවරු සවි කර ඇත. දිය නෑම සඳහා පැමිණෙන ජනතාව මේ පිළිබඳ වැඩි අවධානයක් යොමු කර නිසි උපදෙස් පිළිපදින ලෙස ද ආරක්ෂක අංශ දන්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=n14060714</link>
    <topic>සුළඟේ වේගය ඉතා සැරයිධීවර කටයුතු ප්‍රවේසමෙන්</topic>
    <author>උදුලා පීරිස්</author>
    <content>බස්නාහිර හා දකුණු මුහුදට ඔබ්බෙන් වන මුහුදු ප්‍රදේශවල ඇතැම් අවස්ථාවල පැයට කිලෝමීටර් 80 ක තද සුළඟක් හමනු ඇති බැවින් ධීවර හා නාවික කටයුතුවලදී ඉතා ප්‍රවේසම් වන ලෙස කාලගුණ විද්‍යා දෙපාර්තමේන්තුව අනතුරු අඟවයි.ඊයේ (6) සිට ආරම්භ වූ නිරිතදිග මෝසම තව දින කිහිපයක් ඉදිරියට පවතිනු ඇති බැවින් මධ්‍යම, සබරගමුව පළාත්වලත්, ගාල්ල හා මාතර දිස්ත්‍රික්කවලත් විටින් විට වැසි ඇතිවනු ඇති බවත් කාලගුණ විද්‍යා දෙපාර්තමේන්තුව කියයි.එසේම නිරිතදිග මෝසම ආරම්භවීමත් සමඟ කඳුකරයේ තරමක තද සුළං හටගනු ඇති බවත්, කාලගුණ විද්‍යා අධ්‍යක්ෂ ජනරාල් ලලිත් චන්ද්‍රපාල මහතා අනාවරණය කර සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=n14060715</link>
    <topic>හිටපු LTTE සාමාජිකයෝ 140ක් මැතිසබය නරඹති</topic>
    <author>@රන්ජිත් පද්මසිරි, ස්වර්ණා විජේකෝන් සහ සුභාෂිණී සේනානායක‍</author>
    <content>වවුනියාවේ පුන්තොට්ටම් පුනරුත්ථාපන කඳවුරේ සිටින හිටපු එල්ටීටීඊ සාමාජිකයන් 140කින් සමන්විත පිරිසක් ඊයේ (6) සවස පාර්ලිමේන්තුව නැරඹීමට පැමිණියේය.මෙම චාරිකාව බන්ධනාගාර හා පුනරුත්ථාපන අමාත්‍යාංශය මඟින් සංවිධාන කර තිබුණි.මහජන ගැලරියට පැමිණි එල්ටීටීඊ සාමාජිකයන් පාර්ලිමේන්තුවේ රැස්වීම නැරඹූහ.මෙම කණ්ඩායම ගාල්ල හා හම්බන්තොට ද සංචාරය කෙරේ.එහිදී ප්‍රදේශවාසීන් සමඟ ක්‍රිකට් හා වොලි බෝල් තරගවලට ද සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=r1406071</link>
    <topic>33න් 11ක් පිහිටුවා අවසන්</topic>
    <author>කුරූණෑගල දකුණ සමූහ එම්. මහරුප්</author>
    <content>වයඹ පළාත තුළ පිහිටි සියලුම පළාත් පාලන ආයතන ආශ්‍රය කරගෙන දේශීය වෛද්‍ය මධ්‍යස්ථාන ආරම්භ කිරීමට වයඹ පළාත් සභාව මඟින් පියවර ගෙන තිබේ.පළාත් පාලන දෙපාර්තමේන්තුව හා පළාත් ආයුර්වේද දෙපාර්තමේන්තුව මේ සඳහා උපයෝගී කරගනු ඇත. මහජනතාවට ඉතා පහසුවෙන් ප්‍රතිකාර ලබාගැනීමට අවකාශ ලබා ගැනීම මෙහි පරමාර්ථය යි.වයඹ පළාත තුළ මේ වනවිට පළාත් පාලන ආයතන 33ක් පිහිටුවා තිබෙන අතර, එයින් ආයතන 11ක දේශීය වෛද්‍ය මධ්‍යස්ථාන ආරම්භ කර තිබේ. ඉතිරි ආයතනවල ද ඉතා ඉක්මනින් වෛද්‍ය මධ්‍යස්ථාන පිහිටුවීමට ඉදිරියේ දී ක්‍රියා කරනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=r1406072</link>
    <topic>උපාධි ගුරුවරුන් 406කට පුහුණුව</topic>
    <author>හොරණ සමූහ බන්ධුල ආර්. ගුලවත්ත</author>
    <content>බස්නාහිර පළාත් රාජ්‍ය සේවයේ උපාධි ගුරු තනතුරට පත් කර ගත් ශ්‍රී ලංකා ගුරු සේවයේ 3- 1 ශ්‍රේණියේ ගුරුභවතුන් 406ක් පුහුණු කිරීමේ කටයුතු ගුරු මධ්‍යස්ථාන කීපයක මේ දිනවල සිදු කෙරේ. මේ අනුව හොරණ ගුරු මධ්‍යස්ථානයට අයත් ගුරුවර ගුරුවරියන්ට විවිධ අංශ යටතේ පුහුණුව ලබා දීම සිදුකෙරේ. මේ දින 38ක් පුරා මේ වැඩමුළුව පැවැත්වෙන බව ගුරු මධ්‍යස්ථාන කළමනාකරු කේ. එස්. විජේසුන්දර මහතා පැවසීය.මේ වැඩමුළුවේ ආරම්භක උත්සව අවස්ථාව අතිරේක කලාප අධ්‍යාපන අධ්‍යක්ෂ ලලින්ද විජයකුමාර ජාසිංහ, නියෝජ්‍ය අධ්‍යාපන අධ්‍යක්ෂ ප්‍රේමා විජේතුංග, ප්‍රාථමික විෂයභාර සහකාර අධ්‍යාපන අධ්‍යක්ෂ එච්. ලලිතා, මධ්‍යස්ථාන කළමනාකරු කේ. එස් විජේසුන්දර, බුලත්සිංහල ‍ෙකාට්ඨාස අධ්‍යාපන අධ්‍යක්ෂ උපාලි රංජිත් රණවක මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=r1406073</link>
    <topic>මාවනැල්ල අවට හොර වෙ‍ෙළන්දෝපාරිභෝගිකයන් හූරා කති</topic>
    <author>මාවනැල්ල සමූහ</author>
    <content>මාවනැල්ල, අරණායක, හෙම්මාතගම සහ අවට පෙදෙස්වල එළවළු, පලතුරු, සහල් සහ අනෙකුත් භාණ්ඩ අලෙවි කරන විට වෙළෙඳසල්හි වෙළෙන්දෝ බිල්පතක් ලබා නොදී හිතූ හිතූ ගණන්වලින් මිල අයකරන බව ද, මේ පිළිබඳව පාරිභෝගික අධිකාරිය කිසිදා සොයා නොබලන බව ද පාරිභෝගික ජනතාව පවසති.රජය විසින් ඒ සෑම ද්‍රව්‍යයකම මිල පහත දැමූ අවස්ථාවලදී ද එය ගණන් නොගෙන වෙළෙන්දෝ ඉතා ඉහළ මිලකට වෙළඳ භාණ්ඩ අලෙවි කළ බවට පාරිභෝගිකයෝ දන්වති.කළුකඩ මුදලාලිලාගේ කූට වෙළඳ ව්‍යාපාරයන් ගැන පාරිභෝගික අධිකාරීහූ නිහඬව සිටීම පිළිබඳව ජනතාව බලවත් අප්‍රසාදය පළකරති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=r1406074</link>
    <topic>එපා වාහේ ගෘහ මූලික ලයිස්තුවටත් එපා යැයි ග්‍රාම සේවකට කියූ බිරියක්</topic>
    <author>පොල්ගහවෙල සමූහ - එල්. පී. තිලකරත්න</author>
    <content>ඡන්ද නාම ලේඛනයේ ඇති ‘ගෘහ මූලිකයාට ඇති සම්බන්ධය’ ඡේදය තුළ ‘නැත’ යන්න සඳහන් කරනු ලැබූ උපාසිකා මාතාවක් ගැන රසවත් පුවතක් පසුගිය දිනක කුරුණෑගල ප්‍රදේශයකින් වාර්තා විය.2014 ඡන්ද හිමි නාම ලේඛන පිරවීම මේ දිනවල රටපුරා ග්‍රාම නිලධාරි මහතුන් අතින් සිදු කරයි.තමන්ගේ වසමේ කමලාවතී මහත්මියගේ ගෙදරට කලින් ලබාදුන් ඡන්ද නාම ලේඛනය එකතු කිරීමට ග්‍රාම නිලධාරි මහතා පැමිණි පසු ඇය විසින් අදාළ පත්‍රිකාව ග්‍රාම නිලධාරි මහතාට ලබා දුන්නාය.එය කියවා බැලූ ග්‍රාම නිලධාරී මහතා ඇයි අම්මේ ගෘහ මූලිකයාට ඇති සම්බන්ධය ඡේදයට ‘නැත’ කියලා ලිව්වේ ආ... මහත්තයෝ මේ මිනිහා මාත් එක්ක තරහා වෙලා දැන් අවුරුදු දෙකක් විතර.... දුවලාගේ ගෙදර ඉන්නේ... ඒකයි ‘නැත’ කියලා ලිව්වේ” යැයි පැවැසුවාය.කාරුණික ග්‍රාම නිලධාරි මහතා කරුණු පහදා දීමෙන් අනතුරුව ‘නැත’ යන්න කපා හැර ‘බිරිය’ යැයි නැවත ලියා ග්‍රාම සේවා නිලධාරි මහතාට ඇය ඡන්ද නාම ලේඛනය දී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=r1406075</link>
    <topic>කෝටියක වියදමින්යටිනුවරට දිවි නැඟුම අලෙවිසල්</topic>
    <author>මධ්‍යම පළාත් සංචාරක</author>
    <content>රුපියල් කෝටියක වියදමකින් යටිනුවර ප්‍රාදේශීය ලේකම් කොට්ඨාසයේ දිවි නැඟුම අලෙවිසල් පහසුකම් සැලසීමට පියවර ගෙන තිබේ.ග්‍රාමීය මට්ටමේ නිෂ්පාදනය කෙරෙන එළවළු, පලතුරු ඇතුළු ද්‍රව්‍යයන් හි නිෂ්පාදනයට සරිලන මිලක් ඔවුන්ට ලබාගැනීමේ පහසුව පිණිස මේ අලෙවිසල් කුටි ඇතිකිරීම සිදුවේ.කොට්ඨාසයේ නාගරික හා ග්‍රාමීය ප්‍රදේශවල තෝරාගත් ස්ථානවල මේ වෙළෙඳ කුටි ඉදිකර ගැනීමටත් අදාළ අලෙවි පහසුකම් ලබාදීම සිදු කෙරේ.යටිනුවර ප්‍රාදේශීය ලේකම් චන්ද්‍රා ජයතුංග මහත්මිය විසින් සංවිධානය කරන ලද යටිනුවර ප්‍රාදේශීය සම්බන්ධීකරණ කමිටු රැස්වීමේදී මේ පිළිබඳව අදහස් දැක්වූ යටිනුවර ශ්‍රී.ල.නි.ප. ප්‍රධාන සංවිධායක වැවිලි කර්මාන්ත නියෝජ්‍ය ඇමැති අර්ල් ගුණසේකර මහතා, ග්‍රාමීය ආර්ථිකයට දායකත්වයක් ලබා දෙන ගොවියාට මෙයින් විශාල ආර්ථික වාසියක් මෙන්ම උනන්දුවෙන් තම වගාවන් සරු කර ගැනීමට අවස්ථාවක් ලැබෙන බැවින් කඩිනම්ව මෙය ඉටුකිරීමට අවශ්‍ය පියවර ගන්නා බවත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=s1406071</link>
    <topic>නිලූක පරදී: දිනූක ගොඩ එයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා අන්තර්ජාතික බැඩිමින්ටන් තරගාවලියේ අර්ධ අවසන් පූර්ව වටයේදී ඔලිම්පික් ක්‍රීඩක නිලුක කරුණාරත්න පරාජයට පත්වෙද්දී ඔහුගේ සොහොයුරු දිනුක කරුණාරත්න ශ්‍රී ලංකා ගෞරවය රැකගනිමින් අවසන් පූර්ව තරගයට පිවිසියේය. එයට අමතරව මිශ්‍ර යුගල තරග අංශයෙන් කසුන් මදුසංක හා උපුලි සමන්තිකා වීරසිංහ ඊයේ අවසන් පූර්ව වටයට පිවිසියහ. කසුන් හා උපුලි චීන තායිපේ නියෝජනය කළ මින් යැං හා චින් ටැං ලකුණු 21-19, 21-19ක් ලෙස පරාජයට පත් කළහ.දිනුක කරුණාරත්න හා ඉන්දියානු ක්‍රීඩක සමීර් වෙර්මා අතර උණුසුම් තරගයක් පැවැත්විණි. පළමු වටය 21-18ක් ලෙස ඉන්දියානු ක්‍රීඩකයා ජය ගනිද්දී දෙවැනි හා තෙවැනි වට 22-20 හා 21-15ක් ලෙස දිනුක ජයගත්තේය. දිනුක කරුණාරත්න සහභාගිවන අවසන් පූර්ව තරගය කොළඹ සුගතදාස ගෘහස්ථ ක්‍රීඩාංගණයේදී පැවැත්වීමට නියමිතය.අනෙක් අර්ධ අවසන් පූර්ව තරගයේදී නිලුක කරුණාරත්න වට 2-1ක් ලෙස ඉන්දියාවේ ප්‍රනෝයි කුමාර් හමුවේ පරාජයට පත්විය. ලකුණු තත්ත්වය වුයේ 21-16, 19-21හා 21-9ක් ලෙසිනි. ප්‍රනෝයි කුමාර් ඉන්යාව සතු ප්‍රබල බැඩ්මින්ටන් ක්‍රීඩකයකු වන අතර ලෝක ශ්‍රේණිගත කිරීමේ අංක 42 ස්ථානයේ පසුවේ.‍නිලුක කරුණාරත්න ලෝක ශ්‍රේණිගත කිරීමේ 96වැනි ස්ථානයේ පසුවුවද දෙදෙනා අතර මීට පෙර තරගයකදී නිලුක ජයගෙන තිබුණි.ප්‍රනෝයි හා නිලුක අවසන් වරට හමුව තිබුණේ වසර 2012දී බහරෙන් අන්තර්ජාතික තරගාවලියේදී වු අතර එහිදී 21-14 හා 22-20ක් ලෙස නිලුක ජයගෙන තිබුණි.පිරිමි ඒකළ දෙවැනි වටයේදී බුවනෙක ගුණතිලක ඉන්දීය ක්‍රීඩක චෙතන් ආනන්ද් හමුවේ පරාජයට පත්විය. ලකුණු තත්ත්වය වුයේ 21-11හා 21-16කි. කාන්තා ඒකළ තරගවල ඊයේ දෙවැනි වටයේ ප්‍රතිඵල ශ්‍රී ලංකාවට එතරම් යහපත් නොවු අතර සහභාගිවු සියලුම ක්‍රීඩිකාවන් පරාජයට පත්වීම කැපී පෙනුණි. මධුෂිකා දිල්රුක්ෂි 21-9 හා 21-8ක් ලෙස සිංගප්පූරුවේ ජියුවාන් චෙන් වෙතින් පරාජයට පත්වු අතර තිළිණි ‍ප්‍රමෝදිකා හෙන්දහේවා මලයාසියානු ක්‍රීඩිකා සනතාසා සනිරු හමුවේ පරාජයට පත්වුවාය. ඒ අනුව කාන්තා ඒකළ තරගවලින් ශ්‍රී ලංකාවට ඉදිරියට යෑමේ අවස්ථාව දැනටමත් අහිමිවී ඇත. පිරිමි යුගල තරගවලදීද ශ්‍රී ලංකා ක්‍රීඩකයෝ දෙවැනි වටයෙන් ඉවතට ගියහ. ශ්‍රී ලංකාවේ හසිත චානක හා කසුන් මදුසංක ඉන්දියාවේ කන්නන් ජෙරී හා අක්ෂේ දේවල්කාර් හමුවේ 21-14ක් හා 21-11ක් ලෙස පරාජයට පත්වුහ.කාන්තා යුගල තරගවලදීද ශ්‍රී ලංකාවට ඉදිරියට යෑමේ අවස්ථාවක් නොමැත. එම තරගවලදී ඔස්ට්‍රේලියාව, චීන තායිපේ, තායිලන්තය හා ඉන්දියාව අවසන් පූර්ව වටය දක්වා පැමිණ සිටී.මේ තරගාවලියේ සිවුවැනි දවස අදයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=s1406072</link>
    <topic>‘රග්බි රම්බ්ල්’ රගර් සැණකෙළිය14 -15 දෙදින හැව්ලොක්ස් පිටියේ දී</topic>
    <author>ෆවුස් මොහොමඩ්</author>
    <content>මෙරට රගර් ක්ෂේත්‍රයේ හිටපු ප්‍රබලතම ක්‍රීඩකයන් නැවත පිටියට එක්වන ‘රග්බි රම්බ්ල්’ සත් සාමාජික රගර් සැණකෙළිය මේ මස 14 හා 15 දෙදින හැව්ලොක්ස් පිටියේ දී පැවැත්වේ. ජාත්‍යන්තර රගර් ක්ෂේත්‍රයේ ජනප්‍රියත්වයට පත්ව ඇති ‘ටැග් රග්බි’ ආකාරයේ තරගාවලියක් ලෙස පැවැත්වෙන ‘රග්බි රම්බ්ල්’ රගර් සැණකෙළියට මෙරට පාසල් රගර් තරගාවලියට එක්ව සිටින ‘ඒ’ කාණ්ඩයේ පාසල්වල ආදි සිසුන්ගෙන් සමන්විත කණ්ඩායම් තරග වදිති.මේ තරගාවලිය අවුරුදු 25න් ඉහළ හා අවුරුදු 35න් ඉහළ වශයෙන් කොටස් දෙකක් යටතේ පැවැත්වෙන අතර සියලුම තරග පස්වරු 3.00 සිට විදුලි ආලෝකධාර මැද පැවැත්වීමට නියමිතය. සැණකෙළියක ස්වරූපයකින් යුතුව විවිධ විනෝදාංශ රැසක් සමග ක්‍රීඩාලෝලීන්ට ඩී.ජේ.සංගීතයෙන් යුත් නව තාලයේ අත්දැකීමක් ලබාදෙන ‘රග්බි රම්බ්ල්’ රගර් සැණකෙළිය මෙරට පැවැත්වෙන්නේ පළමුවරටය.තරගාවලියට වැඩි ආකර්ශනයක් ලබාදීමේ අරමුණින් සෑම කණ්ඩායමකටම ක්‍රීඩිකාවන් දෙදෙනකු සහභාගී කරවීමට අවස්ථාව දී තිබෙන බව තරගාවලිය සම්බන්ධව පසුගියදා හැව්ලොක්ස් ක්‍රීඩා සමාජයේ පැවැති මාධ්‍ය හමුවේ දී තරගාවලි අධ්‍යක්ෂ ඩිල්රෝයි ප්‍රනාන්දු මහතා පැවැසීය.කුසලාන, පළඟ, බඳුන හා පළිහ වශයෙන් කාණ්ඩ 4ක් යටතේ පැවැත්වෙන මේ තරගාවලියේ කුසලාන ශූරයන්ට රුපියල් 250,000ක් ද, අනුශූරයන්ට රුපියල් 100,000ක් ද සමග සමස්ත තරගාවලියේ ජයග්‍රාහී කණ්ඩායම්වලට රුපියල් ලක්ෂ 7කට අධික තෑගි මුදලක් පිරිනැමෙන බව ඩිල්රෝයි ප්‍රනාන්දු මහතා කීවේය.ඩී.එස්.සේනානායක, ඉසිපතන, සාන්ත පීතර, සහිරා, සාන්ත අන්තෝනි, ත්‍රිත්ව, රාජකීය, සාන්ත තෝමස්, සාන්ත ජෝශප්, ධර්මරාජ, ආනන්ද, වෙස්ලි, කිංග්ස්වුඩ් සහ විද්‍යා විද්‍යාලයීය අවුරුදු 25න් ඉහළ හා අවුරුදු 35න් ඉහළ කණ්ඩායම් තරගාවලියට එක්ව සිටින අතර ග්‍රීන් ඩ්‍රැගන් හා රෝයල් රම්බ්ල්ස් නමින් විවිධ පාසල්වල ආදි සිසුන්ගෙන් සමන්විත කණ්ඩායම් දෙකක් ද තරග වැදීමට නියමිතය.ඩීමෝ ආයතනය, කොකාකෝලා සමාගම, එච්.එස්.බී.සී.බැංකුව, ශ්‍රී ලංකන් ගුවන්සේවය හා ගල්කිස්ස මහා හෝටලය මේ තරගාවලියේ ප්‍රධාන අනුග්‍රාහක‍යන් ලෙස කටයුතු කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=s1406073</link>
    <topic>දෙව්මිත්-දිල්මි ජාත්‍යන්තර මේස පන්දු තරගාවලියකට</topic>
    <author/>
    <content>'වර්ල්ඩ් හෝප්ස් ඇන්ඩ් චැලෙන්ජ්' ජාත්‍යන්තර මේස පන්දු තරගාවලිය නියෝජනය කිරීමේ අවස්ථාව උදාකර ගැනීමට දෙව්මිත් වීරසේන හා දිල්මි කොළඹගේ සුදුසුකම් ලබා සිටිති.ස්ලෝවේනියාවේ ඔටෝසෙක් නුවරදී මේ මස 9වැනිදා සිට 15දා දක්වා පැවැත්වෙන මේ තරගාවලියට සුදුසුකම් ලද දෙව්මිත් නුගේගොඩ ලයිසියම් ජාත්‍යන්තර පාසලේ ක්‍රීඩකයකු වන අතර දිල්මි අම්බලන්ගොඩ ප්‍රජාපතී ගෝතමී බාලිකා මහා විද්‍යාලයේ ‍ඉගෙනුම ලබන්නීය.තරගාවලියේ සම්බන්ධිකාරවරයකු ලෙස විජිර වික්‍රමසිංහ මහතා (ද නැෂනල් හෝප්ස්) සහභාගී වේ. ඔහු කොළඹ රාජකීය විද්‍යාලයේ හා විශාකා විද්‍යාලයේ මේස පන්දු පුහුණුකරු ලෙසද කටයුතු කරයි.මේ වසරේ පැවැති මේස පන්දු ශ්‍රේණිගත කිරීමේ තරගාවලියේ අවු.12න් පහළ පළමු ස්ථානය දිනාගැනීමට දෙව්මිත් සමත් වු අතර 2012/13 වසරේ 12න් පහළ අංක 1ද, 2011 අවු.10 ශූරතාව හිමිකර ගෙන ඇත.දිල්මි කොළඹගේ 2013 වසරේ ජාතික කනිෂ්ඨ ශූරතාව හිමිකරගත් කණ්ඩායමේ සාමාජිකාවක වු අතර 2012 සිට 14 දක්වා අවු.12න් පහළ ශ්‍රේණිගත කිරීම්වල පළමු ස්ථානයේ පසුවන්නීය.වර්ල්ඩ් හෝප්ස් ඇන්ඩ් චැලෙන්ජ් තරගාවලිය ශ්‍රී ලංකාව ඇතුළුව රටවල් 50ක් නියෝජනය කරමින් ක්‍රීඩක ක්‍රීඩිකාවන් එක් වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=s1406074</link>
    <topic>යූසුප් කුසලාන පාපන්දු අද සිට</topic>
    <author>ප්‍රින්ස් ගුණසේකර</author>
    <content>කොළඹ සිටිලිග් ක්‍රීඩා සමාජය සංවිධානය කරන යූසුප් කුසලාන පාපන්දු තරගාවලිය අද ආරම්භ වෙයි. සිටිලීග් පිටියේදී තරගාවලිය ආරම්භ කරමින් මාලිගාවත්ත යුත් හා වික්ටරි ක්‍රීඩා සමාජය අද පස්වරු 3.30ට තරගයට පිවිසෙති. මේ සති අන්තයේ තවත් තරග 2ක් පැවැත්වෙන අතර හෙට සිටිලිග් පිටියේදී කොළඹ ප්‍රවීණ පාපන්දු පිල හා ජාවාලේන් අතර තරගයත්, රුද්‍ර ක්‍රීඩා පිටියේදී වයිකින් ක්‍රීඩා සමාජය හා රුද්‍ර ක්‍රීඩා සමාජය අතර තරගය පැවැත්වේ.තරගාවලිය පිළිමළුන් පිටු දැකීමේ ක්‍රමයට පැවැත්වෙන අතර ජයග්‍රාහී කණ්ඩායමට රුපියල් 40000ක් පිරිනැමේ. අනුශූරයන්ට රුපියල් 25000ක් පිරිනැමෙන බව තරග කමිටු සභාපති එම්.ප්‍රේමදාස මහතා 'දිනමිණ'ට පැවැසීය.යූසුප් කුසලානය දිනා ගැනීමේ අදිටනින් වික්ටර් ක්‍රීඩා සමාජය, කොළඹ පාපන්දු සමාජය, ජාවාලේන්, ස්ලෙව් අයිලන්ඩ්, මාලිගාවත්ත යුත්, යුනයිටඩ්, ආදි සහිරා, ෆර්ගියුෂන් තරුණයෝ, යොනෙක්ස්, රුද්‍ර, සෝන්ඩර්ස්, ලයිෆ්, වයිකින්, නිව් ඉලෙවන් යංග්ස්ටාර්, සොකර් ෆෑන්ස් හා කොළඹ ප්‍රවීණයෝ යන පාපන්දු කණ්ඩායම් තරග වදිති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=s1406075</link>
    <topic>යතුරුපැදි තරගබිමේ දස්කම් දක්වනනුවරඑළියෙන් බිහිවූ ඉරන්ත හිරුක</topic>
    <author/>
    <content>දේශීය යතුරුපැදි ධාවන තරග බි‍මේ විශිෂ්ට දස්කම් දක්වන 18හැවිරිදි පාසල් සිසුවකු වන නුවරඑළියේ ඉරන්ත තාරුක මේ වනවිට ජාතික මට්ටමේ යතුරුපැදි ධාවකයකු ලෙස ඉමහත් ජනප්‍රියත්වයට පත්ව සිටී. ඔහු පසුගියදා කාල්ටන් සුපර් ක්‍රොස් යතුරුපැදි තරගාවලියේ දී අත්දැකීම් බහුල ප්‍රවීන ක්‍රීඩකයන් අභිබවා සුපර් මෝටාඩ් 450 සී.සී. තරග ඉසව්වේ ජය හිමිකර ගැනීමට සමත්විය. එම තරගාවලියේ සුපර් මෝටාඩ් 250සී.සී. තරගයේ පළමු වටයේ දී අනතුරකට ලක්වූවද තුන්වැන්නා ලෙස තරගය නිමා කළ ඉරන්ත සමස්ත තරගාවලියේ කැපී පෙනෙන ලාබාලතම තරගකරුවකු විය.2007 වසරේ එවකට 11හැවිරිදි වියේ දී පාපැදි තරගවලට එක්ව සිටි ඉරන්තට යතුරුපැදියක් තෑගි කළේ ඔහුගේ පියා විසිනි. අනතුරුව එම වසරේ දීම නුවරඑළිය යතුරුපැදි ධාවන තරගයට එක්ව 13න් පහළ තරග ඉසව්වේ සිවුවැනි තැන හිමිකර ගැනීමට ඉරන්ත සමත්විය. ඔහු සුපර් මෝටාඩ් තරග ක්ෂේත්‍රයට එක්වූයේ පසුගිය වසරේදීය. එම වසරේ කැවල්රි සුපර්ක්‍රොස් තරගාවලියට එක්වූ ඉරන්ත පළමු වටයේ අනතුරකට ලක්වූවත් 5වැන්නා ලෙස තරගය නිමා කිරීමට සමත්විය. අනතුරුව ගජබා, උඩවලවේ, ගනර්ස්, මීරිගම සර්කිට් මීට් සහ කටුකරුන්ද යතුරුපැදි ධාවන තරගබිමේ කැපී පෙනෙන දස්කම් දක්වමින් සෑම තරගාවලියකම දෙවැනි තැන දිනා ගත්තේය.සුපර්මෝටාඩ් තරග ඉසව්වෙන් ජාත්‍යන්තර තරගබිමට එක්ව ශ්‍රී ලංකාවට කීර්තියක් අත්කර දීම තම බලාපො‍රොත්තුව බව ඉරන්ත 'දිනමිණ'ට පැවැසීය.මේ වනවිට නුවරඑළිය රිපබ්ලිකන් ජාත්‍යන්තර පාසලේ 12වැනි ශ්‍රේණියේ අධ්‍යාපනය ලබන ඉරන්තගේ පුහුණුකරුවන් වන්නේ සුපර්මෝටාඩ් තරග බිමේ ප්‍රවීන ක්‍රීඩක සුරාජ් පෙරේරාය. සිය ක්‍රීඩා දිවියට නිරතුරුවම අතහිත දෙන නුවරඑළියේ සරත් කුමාරසිංහ මහතා ඇතුලු රිපබ්ලිකන් ජාත්‍යන්තර පාසලේ විදුහල්පති, ගුරු මණ්ඩලය හා මිතුරන්ට ද, සිය පවුලේ සාමාජිකයන්ට ද ඔහු සිය ස්තූතිය පුද කළේය.ඔහු පසුගියදා නුවරඑළියේ පැවැති යතුරුපැදි ධාවන තරගාවලියේ දී අනතුරකට පත්වූ අතර මේ වනවිට කෙටි කලෙකට යතුරුපැදි තරගබිමෙන් ඉවත්ව ප්‍රතිකාර ගනිමින් සිටී. ඔහුට නැවත යතුරුපැදි තරගබිමේ දස්කම් පෑමට ඉක්මන් සුවය ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=s1406076</link>
    <topic>ක්‍රීඩාව හා අනුග්‍රාහකත්වය...</topic>
    <author>සටහන වැලැන්සි හේමන්ත ඩෙප්</author>
    <content>ක්‍රීඩාවක ඉදිරි අනාගතය රදා පවතින්නේ අන්තර්ජාතික සම්බන්ධතාවයන් ඔස්සේය. එවන් පොදු සාධකයන් නිරන්තරයෙන්ම නිර්මාණය වී තිබියදීත් මෙරට කිසියම් ක්‍රීඩාවකට අසාධාරණයක් වන්නේ නම් ඒ පිළිබඳව අනාවරණය කිරීම අප සතු වගකීමකි.අප රටට ආසියානු කායවර්ධන ශූරතාවක් හිමිවුයේ වසර 30කට පසුවය. මෙය සමස්ත ආසියාතිකයන්ටම අප රටේ ක්‍රීඩාවේ අභිමානය හා එහි අන්‍යතාවය පිළිඹිඹු කරන අවස්ථාවක්ද වේ.48වැනි ආසියානු කායවර්ධන ශූරතාව සඳහා සත්කාරකත්වය අප රටට එසේ ලැබී ඇතත් ශ්‍රී ලංකා කායවර්ධන සංගමය මේ වනවිට යම් අපහසුතාවකට පත්ව ඇති බව එම සංගමය පෙන්වා දෙයි.රටවල් 22ක ක්‍රීඩක ක්‍රීඩිකාවෝ මෙන්ම නිලධාරීන් 45 දෙනකු මේ ශූරතාවලිය සඳහා තව දින කිහිපයකදී මෙරටට පැමිණීමට නියමිතය.මේ ශූරතාවලිය සඳහා ඇස්තමේන්තු කැර ඇති වියදම කෝටි 2ක් පමණ වෙතැයි ශ්‍රී ලංකා කායවර්ධන සංගමය ගණන් බලා ඇතත් මේ වනවිට ක්‍රීඩා අමාත්‍යාංශය මගින් රු‍‍.ලක්ෂ 50ක පමණ අනුග්‍රාහකත්වයක් ලබාදීමට එකඟතාවය පළ කැර ඇත.වසර 30කට පසුව මෙරට පැවැත්වෙන මේ ආසියානු කායවර්ධන ශූරතාවලිය වෙනුවෙන් අනුග්‍රාහකත්වය උදෙසා රාජ්‍ය හා රාජ්‍ය නොවන ‍(පෞද්ගලික) ආයතන 16ක නියෝජිතයන් සමග සාකච්ඡා කළද එය අසාර්ථක වී ඇතැයිද වාර්තා විය.සුගතදාස ගෘහස්ථ ක්‍රීඩාගාරයේදී පැවැත්වෙන මේ ශූරතාවලිය ඔවුනට විශාල ප්‍රචාරයක් ලබාගත නොහැකි බව ඊට හේතුව ලෙස දන්වා ඇත.අපේ වගකීම රටේ කීර්තිය රැක ගැනීම උදෙසා නම් වසර 30කට පසු අප රටේ පැවැත්වීමට නියමිත මෙවන් අන්තර්ජාතික මට්ටමේ ක්‍රීඩා ශූරතාවලියකදී අනුග්‍රාහකත්වයෙන් මිදි පලායාම නොව එයට සත්කාරකත්වය ලබා දීමය.හෙට දවසේ සමස්ත ක්‍රීඩාවට මෙය ‍හොඳ පුර්වාදර්ශයක් වනු ඇත. මෙතෙක් මෙරට පැවැත්වු අන්තර්ජාතික ශූරතාවලියකදී රටේ ගරුත්වය, අනන්‍යතාව සුරැකීමට අනුග්‍රාහක භවතුන් සැපයු පිටිවහල අතිමහත්ය.ක්‍රීඩාව රටක කීර්තියේ කොඳු නාරටියට ජවසම්පන්න බවක් ලබා දෙන්නාසේම රටේ පැවැත්මේ සුහදත්වය වෙත දිගු කරන අපට නොපෙනෙන බලවේගයක් වැනිය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=s1406077</link>
    <topic>මහජන බැංකු බදුල්ල කළාප ක්‍රීඩා අද</topic>
    <author>දෙමෝදර සමූහ</author>
    <content>මහජන බැංකුවේ බදුල්ල ප්‍රාදේශිකය මගින් සංවිධාන කරන බදුල්ල කළාපීය ක්‍රීඩා උළෙල අද (7) පෙරවරු 9.00ට බදුල්ල ක්‍රිකට් ක්‍රීඩාංගණයේදී ආරම්භ වේ.බදුල්ල, මොණරාගල, අම්පාර, මඩකලපුව සහ නුවරඑළිය යන ප්‍රදේශවල සේවය නියුතු මහජන බැංකු සේවක සේවිකාවන්ගේ සහභාගිත්වයෙන් පැවත්වෙන මේ ක්‍රීඩා උළෙලේ විශේෂ ආරාධිත අමුත්තා ලෙස මහජන බැංකුවේ සභාපති ගාමිණී සේදර සෙනරත් මහතා සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=s1406078</link>
    <topic>නැඟෙනහිර පාසල් බාලිකා ක්‍රිකට්</topic>
    <author>කන්තලේ සමූහ</author>
    <content>නැඟෙනහිර පළාත් 19 න් පහළ බාලිකා ක්‍රිකට් තරඟාවලිය අද (7) සහ හෙට (8) කන්තලේ අ‍ග්‍රබෝධි ජාතික පාසල හා කන්තලේ මධ්‍ය මහා විද්‍යාලීය ක්‍රීඩාංගණවලදී අති උත්කර්ෂවත් අන්දමින් පැවැත්වීමට නියමිතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=f1406071</link>
    <topic>පෙර සූදානම නිසාහානි අවම වුණා</topic>
    <author>සාකච්ඡා කළේ ධම්මික සෙනෙවිරත්න</author>
    <content>අධික වර්ෂාවත් සමඟ ගංවතුර, නායයාම් ආදිය නිසා ඇතිවූ ආපදාවන් සම්බන්ධයෙන් රජය ක්‍රියාත්මක වූ ආකාරය සහ ආපදා පෙර සූදානම හා පශ්චාත් ආපදා කළමනාකරණය සම්බන්ධයෙන් ගෙන ඇති ක්‍රියාමාර්ග පැහැදිලි කරගනිමින් ආපදා කළමනාකරණ, අමාත්‍ය මහින්ද අමරවීර මහතා සමඟ කළ සාකච්ඡාවකි.අයහපත් කාලගුණික තත්ත්වය මත ඇති වූ මේ ආපදා වලින් 05 වැනිදා වනවිට දිස්ත්‍රික්ක 10 ක පවුල් 26000 ක් පමණ බලපෑමට ලක්වුණා. පුද්ගලයන් වශයෙන් ගත්තොත් 107,000ක් පමණ ජීවිත හානි 23ක් සහ එක් පුද්ගලයකු අතුරුදහන් වශයෙන් වාර්තා වුණා. නිවාස 169 කට පූර්ණ වශයෙන් හානි සිදුවී 1250 කට ආසන්න සංඛ්‍යාවකට අර්ධ වශයෙන් හානි සිදුවී තිබෙනවා. ආරක්ෂිත ස්ථාන 128 ක පවුල් 5600 ගණනක් පුද්ගලයන් වශයෙන් ගත්තොත් 25800ක් පමණ රැඳී සිටිනවා.ඇතැම් ප්‍රදේශවල මහාමාර්ගවල හානි සිදුවීම නිසාත් ප්‍රවාහන කටයුතුවලට බලපෑම් ඇතිවුණා.පැහැදිලිවම, මේ ආපදාව සිදුවෙන්නත් කලින් ම අපි හොඳ ආපදා පෙර සූදානමක සිටියා. මෙ වැ නි තත්ත්වයක් සඳහා අවශ්‍ය මුදල් ප්‍රතිපාදන හා උපදෙස් දිසාපතිතුමන්ලාට ලබාදීලයි තිබුණේ. ඒ නිසා වහාම අවශ්‍ය පියවර ගැනීමට හැකියාව ලැබුණා. ගරු ජනාධිපතිතුමාත් පැහැදිලිවම උපදෙස් ලබා දී ඇති පරිදි පළමු ආහාර වේලේ පටන්ම ඒ විපතට පත් ජනතාව වෙනුවෙන් ලබාදීමට අවශ්‍ය පියවර ගත්තා. ඒ වගේම ආපදා තත්ත්වයෙන් ජනතාව මුදාගැනීමට අවශ්‍ය ක්‍රියාමාර්ගත් ගත්තා. ජනාධිපතිතුමාගේ උපදෙස් මත ගෙන තිබූ විශේෂ තීන්දුවකට අනුව සෑම හමුදා කඳවුරකින්ම 25 දෙනා බැගින් තෝරාගෙන ඔවුන්ට හදිසි ආපදාවකදී ක්‍රියාත්මක විය යුතු අන්දම ගැන විශේෂ පුහුණුවක් ලබා දී තිබෙනවා. ඊට අමතරව අවශ්‍යතාව මත ත්‍රිවිධ හමුදාවේ සහාය තවදුරටත් ලබාගැනීමට හැකියාව තිබෙනවා. මේ සහන සේවා හා මුදාගැනීමේ කටයුතු වලදී ආරක්ෂක හමුදාවනුත්, ආපදා කළමනාකරණ නිලධාරීන් සමඟ විශාල කාර්යභාරයක් ඉටු කළා. මේ අන්දමට එම ආපදා තත්ත්වය හොඳින් කළමනාකරණය කිරීමට අපට හැකි වූ බව මා සිතනවා. ජීවිත හානි වැඩි වශයෙන් ඇතිවුණේ නායයාම් නිසා. නුසුදුසු, අනාරක්ෂිත ස්ථානවල නිවාස ඉදිකර තිබීම ඊට හේතු වුණා. ඒක ගැටලුකාරී තත්ත්වයක්.ඔව්! ඒ බව අපි පෙන්නුම් කරල තියෙනවා. මෙවැනි ආපදා තත්ත්වයක් නෙවෙයි, සුනාමි වැනි ආපදා තත්ත්වයක් සඳහා වුණත් අපි හොඳ පූර්ව සූදානමක සිටිනවා. එවැනි තත්ත්වයකට මුහුණ දීමට අවශ්‍ය පෙරහුරු පවා වරින්වර සිදු කරනවා.මෙහිදීත්, අවශ්‍ය කරන බෝට්ටු, බවුසර් ආදී දේවල් අපි කල් තබාම ලබාදීලයි තියෙන්නෙ. ඒ නිසා දිස්ත්‍රික් හා ප්‍රාදේශීය වශයෙන් පහසුවෙන් හා ඉක්මනින්ම ක්‍රියාත්මක වීමට හැකියාව තිබෙනවා. ඊට අමතරව තවදුරටත් අවශ්‍ය දේවල් සැපයීමට කටයුතු කළා.නුසුදුසු හා අනතුරුදායක ස්ථානවල නිවාස ඉදිකිරීම නායයාම් වලදී මෙවැනි ජීවිත හානි සිදුවීමට ප්‍රධාන හේතුවයි. මේ පිළිබඳ කල් තබා අනතුරු ඇඟවීම් කළත් බොහෝ දෙනා තමන්ගේ මුල් පදිංචි ස්ථානය හැරයාමට අකමැති බවක් පෙනෙනවා. ඇතැම් දෙනා කාලයක පටන් එම ස්ථානවල ජීවත් වූ අයයි. ඒ නිසා මේක ප්‍රශ්නයක්.අකුණු සැර පිළිබඳ කාරණය ගත්තොත් ඒක බරපතළ තත්ත්වයක්. මේ නිසා ජාතික කමිටුවක් පිහිටුවලා ඒ අවශ්‍ය ව්‍යාපෘති පිළියෙළ කිරීමට පියවර ගෙන තිබෙනවා. අකුණු නිසා වන හානි වළක්වා ගැනීමට වඩාත්ම අවශ්‍ය වෙන්නේ ඒ ගැන දැනුවත් භාවයෙන් සිටීමයි. නිතර නිතර මේවා ගැන අනතුරු ඇඟවීම්, තොරතුරු හා උපදෙස් ලබාදීම් කෙරුණත් මෙවැනි තත්ත්වයක් තවමත් දකින්න තියෙන නිසා පාසල් අධ්‍යාපනයට මේ දැනුම ඇතුළත් කර දරුවන්ට මේ පිළිබඳ අවබෝධයක් ලබාදීමට අපි ක්‍රියාකර ගෙන යනවා. එය වඩා ඵලදායක වේවි.ඔව්. පසුගිය කාලයේත් අප ඒ විදිහට ක්‍රියාත්මක වුණා. ලෝකයේ ‍ෙබාහෝ රටවල්වල මෙවැනි ආපදාවකින් පසු ඔය අන්දමේ වසංගත රෝග ආදිය ව්‍යාප්තියක් දකින්න තිබුණත් පසුගිය ආපදාවලදීත් අප එවැනි තත්ත්වයක් වළක්වාගෙන තිබෙනවා. එහිදී රටක් හැටියට අප ඉදිරියෙන් සිටින්නෙ.අපි දූපත් රාජ්‍යයක් වීමේ වාසි - අවාසි දෙකම තිබෙනවා. වාසි ගත්තොත් බෝවන රෝග, පාරිසරික වශයෙන් ඇතිවන තර්ජන වගේ දේවලින් අපි හුඟාක් දුරට ආරක්ෂිතයි. අපි දූපතක් නිසා ඒ වගේ ප්‍රශ්නයක් ඇති වුණොත් හරියාකාරව ඊට මැදිහත්වී ඒ අනතුරුවලින් රට රැකගැනීමේ හැකියාව තියෙනවා.අවාසි ගත්තොත්, විශේෂයෙන් අපි භූගෝලීයව කුඩා දූපත් රාජ්‍යයක් නිසා දේශගුණික බලපෑම් ඔස්සේ කාළගුණික තත්ත්වයන් ඉක්මනින් වෙනස් වෙනවා. සාගර ප්‍රදේශවලට අධික වර්ෂාවක් තියෙද්දි තවත් ප්‍රදේශවලට නියං තත්ත්වයක් තියෙන්නෙ ඒ නිසා. මෝසම් වැසි වල බලපෑමත් මුහුද හරහා වඩාත් දැනෙනවා.ස්වභාවික ව්‍යසනවලින් සහ දේශගුණික විපර්යාස නිසා ඇතිවන අහිතකර බලපෑම් වලින් ආරක්ෂා වීමට නම් පරිසරය රැකගත යුතුයි. පරිසරයට ආදරය කළ යුතුයි. මේ පිළිබඳ අපි අවබෝධයකින් ක්‍රියා කරනවා.මං ආපදා කළමනාකරණ අමාත්‍යවරයා ලෙස මේ වගකීම භාර ගත්තාට පසුව ආපදාවකදී විය හැකි හානි අවම කරගැනීමට කල්තබා ගත හැකි ක්‍රියාමාර්ග ගැන වැඩි අවධානයක් යොමු කළා. ඒ අනුව ගංඟා, වැව් ආදිය ආශි‍්‍රතවත්, ජලය බැස යන කානු පද්ධති තැනීම හා පිළිසකර කිරීමටත් අවශ්‍ය ව්‍යාපෘති දියත් කර ඒවා ඉටුකළා. මේවාට වැය කරන ලද මුදල් ආයෝජනයක් ලෙසයි අපි දකින්නෙ. ඒවා සිදු නොවෙන්න සිදුවන හානි මීට වඩා දෙතුන් ගුණයකින් වැඩිවෙනවා. ඉස්සර තරමක් තද වැස්සකටත් කොළඹ යටවුණා. හැබැයි දැන් මේ තරම් තද වර්ෂාවක් තිබිලත් කොළඹට එවැනි බලපෑමක් ඇතිවුණේ නෑ. දඹුල්ල, ගම්පහ වගේ නගරවලත් මේ ව්‍යාපෘති සිදු කළ නිසා වෙනදා තරම් හානියක් නෑ. එවැනි ක්‍රියාමාර්ග කල් තබා නොගත්ත නම් ජීවිත හානි පවා මීට වඩා ඉහළ යාමට ඉඩ තිබුණා. මං මේ වගකීම් භාර ගැනීමට කලිනුත් ආපදා පෙර සූදානම සහ පශ්චාත් ආපදා කළමනාකරණය සම්බන්ධයෙන් නොයෙක් ක්‍රියා මාර්ග අරගෙන තිබුණා. මෙහිදී විශේෂයෙන් සඳහන් කළ යුතු කාරණයක් තමයි මේ කිසිම ආපදාවකදී අවතැන් වන ජනතාව එක වේලක්වත් කුසගින්නේ තියන්න අප ඉඩ තියන්නේ නෑ. එය ප්‍රමුඛ කාර්යයක්. ගරු ජනාධිපතිතුමා ඒ සඳහා පැහැදිලිවම උපදෙස් ලබා දී තිබෙනවා. අවශ්‍ය ප්‍රතිපාදන වෙන්කර තිබෙනවා. පළමු වේලේ පටන්ම ඒ ජනතාවට අවශ්‍ය ආහාරපාන සපයන්න අපි වගබලාගෙන තියෙනවා. එසේ තිබියදීත් නිලධාරීන් කවුරුන් හෝ ඊට එරෙහිව ක්‍රියාකරනවා නම් ඒකෙ තේරුම ඔවුන් රජය අපහසුවට පත්කිරීම සඳහා ක්‍රියාකරන බවයි. මේ වතාවෙත් එවැනි ඇතැම් සිද්ධීන් ගැන අපට වාර්තා වුණා. කවුරුන් හෝ මීට පටහැනිව ක්‍රියාකරනවා නම් ඔවුන්ට එරෙහිව නීතිමය වශයෙන් අවශ්‍ය පියවර ගන්නවා..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=f1406072</link>
    <topic>එගොඩ මෙගොඩ යා කළඑකමුතුකමේ පාලම</topic>
    <author>සටහන හා ඡායාරූප දයාසේන අබේවීරමාතලේ සමූහ</author>
    <content>සොබාදහමේ අපූර්ව දායාදයෙන් මිනිසුන් වන අපට ලබාදෙන මෙහෙය අපමණ බව අපි දනිමු. වෙනකක් තබා ප්‍රාණ වායුව අපට ලබාදෙන්නේ ද ගහ කොළ බව අප අමුතුවෙන් කිවයුතු නොවේ. සොබාදහම අපට කොතෙක් උදව් උපකාර කළ ද අපෙන් නිරතුරුවම සොබාදහමට හානි සිදුවේ. සුනාමි, ගංවතුර, නාය යෑම්, සුළි සුළං වැනි ස්වභාවික ආපදා විටින් විට ඇති වන්නේ අපගෙන් ස්වභාවධර්මයාට වන අහිතකර බලපෑම් නිසාදෝ යි වරෙක සිතේ.2012 වසරේ දී රටම කම්පා කරමින් ජීවිත හයක් බිලි ගත් රත්තොට නිකලොය වත්තේ නායයාම මෑතක දී සිදුවූ හොඳම නිදසුනකි. එම නාය යෑමෙන් නිකොලොය වත්තේ පදිංචිකරුවන් ට අහිමි වූයේ ජීවිත පමණක් නොවේ. ගේදොර පවා ඔවුනට අහිමි විය. අවසානයේ දී ඔවුනට ඉතිරි වූයේ ඇඳීවත පමණි.එහෙත් ජීවිතයේ කඩා නොවැටුණු ඔවුන්ට ස්වභාව දහමේ පමණක් නොව දෛවයේ සරදමක් ලෙස තවත් බොහෝ දුෂ්කරතාවන්ට මුහුණ දීමට සිදුව තිබේ. එහෙත්, ඒ කිසිවකට විරෝධතා උද්ඝෝෂණ නොපවත්වමින් තම අවශ්‍යතා හැකි අයුරින් සපුරාගත් ආදර්ශවත් ගැමියන් පිරිසක් පිළිබඳ ලියැවුණ සටහනකි මේ...රත්තොට නිකලොය වත්තේ් නාය යාමෙන් කැඩී බිඳී ගිය පාලම මෙතෙක් ප්‍රතිසංස්කරණය නොකිරීම නිසා ගමේ ජනතාව එකතු වී ගස්වල කඳන් යොදා තාවකාලික ලී පාලමක් ඉදි කළ අතර ගමේ පන්සලේ ලොකු හාමුදුරුවන් විසින් එය විවෘත කරන ලදී.වෙලංගහවත්ත, පත්තේකරස, මාඋස්සාගල, ගල්ලුමලේ පොයංගල, කොට්ටගහවෙල, කඩමුළන, තඹලගල යන ගම්මානවල වෙසෙන පවුල් 2000 කට අධික ජනතාවට රත්තොට නගරයට යාමට ඇති කිට්ටුම මාර්ගයේ පිහිටි හොරගොල්ල පාලම මුළුමනින් ම කැඩී ගොස් එහා මෙහා යාම ඇනහිට තිබුණි. ගමේ ජනතාව එතෙර මෙතෙර ගියේ ගඟට බැස වුව ද වැසි දිනවල දී එය ද අසීරු විය.වෙලංගහවත්තේ සිට රත්තොට නගරයට එන්නට ඇති අනික් මාර්ගය කි. මී. 14ක් පමණ වන නිසා ඉන් අඩකටත් අඩු දුරක් ඇති හොරගොල්ල මාර්ගය ඉක්මනින් ඉදිකර ගැනීම ඔවුන් ගේ අදහස වී තිබුණි.ගමේ සිට නගරයේ පාසල්වලට යන දරුවන්ට හා රාජකාරීවලට යන අයට ‍ෙම් නිසා දිනපතාම වාගේ දුෂ්කරතාවයන්ට මුහුණ පාන්නට සිදුවී තිබුණ අතර රෝගී අයෙකු රෝහලට ගෙනයාමටත් මේ නිසා විශාල මුදලක් වැය කරන්නට සිදුවී තිබුණි.බලධාරීන් හට මේ ගැන දැන්වීමෙන් පසු ඒ සඳහා ඔවුන්ගේ ප්‍රතිචාර ලැබී තිබුණත් විවිධ හේතුන් මත පාලමක් ඉදිකිරීම දිනෙන් දින පමාවිය.මීට මාස කීපයකට කලින් එම ජනතාව විසින්ම එම නාය යාමෙන් කැඩී බිඳී ගිය හොරගොල්ලේ අමුණ සහ ඇළ ද කිතුල් කොට යොදා ගනිමින් සකස් කරගත් නිසා මෙම පාලම ඉදිකර ගැනීමට ද ගමේ තරුණ පිරිස සමඟ කථා කරගෙන ඒ සඳහා අවශ්‍ය වන අඩි 60 ක් පමණ උස් වූ ගස් කීපයක් සොයා ගැනිණි. ඒවා කි. මී. 2ක් පමණ ඈත සිට විශාල වෙහෙසක් දරා ගෙනැවිත් පාලමේ ඉතිරිව තිබූ දෙපැත්තේ බැමි මත තබා තවත් ගස් කීපයක් කපා ලෑලි ඉරා ඒ මත තබා තුන් රෝද රථයක් ගෙන යන්නට හැකිවන පරිද්දෙන් දින කීපයක් ම වෙහෙස දරා පාලමේ ඉදිකිරීමේ වැඩ අවසන් කර ගත්හ.වෙලංගහවත්ත ගමේ ශ්‍රී ධම්මජෝති විහාරස්ථානයේ අධිපති පූජ්‍ය දික්කුඹුරේ ඉන්ද්‍රරතන හිමි මේ සම්බන්ධයෙන් අදහස් පළකරමින් “එදා නාය යාම නිසා විශාල වශයෙන් ජනතාව ට දුෂ්කරතාවයන් ට මූණ දෙන්නට සිදුවුණා. ජීවිත 6 ක්ම බිලිගත්තා, නිවාස ගණනාවක්ම කැඩී ගියා. ඔවුනට විකල්ප නිවාස හදා ගන්නට රජය මගින් ඉඩම් ලබාදීමට ක්‍රියා කරගෙන යනවා.පාලමේ වැඩටත් ලොකු මුදලක් අවශ්‍ය වෙනවා. අමුණේ අලුත්වැඩියාවට මුදල් වෙන්කර ඇති බව දැන ගන්නට ලැබුණා. කෙසේ වෙතත් හදිසියේ මේවා හදා ගන්න බැරිවේවි. එහෙම වුනත් ඒවා කෙරෙන කම් බලාගෙන ඉන්න බැරි නිස යි ජනතාව එකතුවෙලා පාලමක් හදාගත්තේ. අපි රජයෙන් ඉල්ලා සිටින්නේ මේක තාවකාලික පිළියමක් විතරයි. ඉක්මනින් අලුතින් පාලම හදා දෙන්න කියා.රත්තොට ප්‍රාදේශීය සභාවේ ප්‍රා. ස. මන්ත්‍රී යූ. ජී. අජිත් බණ්ඩාර මහතා - “එදා ගමේ අයට කරදර රාශියකට මූණපාන්නට සිදු වුණා. මගේ ගෙයත් මට අහිමි වුණා. මගේ පුංචි අම්මත් ගෙට යට වී මිය ගියා. රජයෙන් එසේ නිවාස අහිමි වූ අයට ගෙවල් හදාගන්නට ඉඩම් කොටසක් වෙන්කර තිබෙනවා. ඒවායේ පාරවලවලට හා නිවාස සාදා ගැනීමට මුදල් වෙන්කර තිබෙනවා.ගමේ කැඩුණු අමුණට මුදල් වෙන්කර තිබුණත් එහි වැඩ පමාවූ නිසා තරුණ පිරිස එකතු වී තාවකාලිකව ජලය ලබාගන්න වැඩ පිළිවෙළක් හදා ගත්තා. ඒ අනුව හොරගොල්ල තරුණ කණ්ඩායම මේ පාලම හදාගන්නත් ඉදිරිපත් වුණා. එම කණ්ඩායමේ නායකයා ටී. ජී. අමරවංශ මහතා, ගමේ අයගේ සහාය ලබාගෙන පාලම හැදුවා. ස්ථිරවම පාලමක් ඉක්මනින් සාදා ගැනීමට අවශ්‍ය කටයුතු කරගෙන යනවා.ගමේ ජනතාවගේ අපේක්‍ෂාව ඉටු කරමින් පාලමේ වැඩ අවසන් කොට පසුගිය 25 දා ගමේ පන්සලේ ලොකු හාමුදුරුවන් මඟින් පාලම විවෘත කොට පරිහරණයට ගත්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>07</day>
    </date>
    <link>http://www.dinamina.lk/2014/06/07/_art.asp?fn=f1406073</link>
    <topic>හූනා මෙච්චර වටිනවද?</topic>
    <author>අචලා ධර්මසේන</author>
    <content>හූනා චුක් චුක් ගානවා. සාත්තරයක් කියනවා වගෙ. කිඹුලත් කියනවාලු මගෙන් බේරුනාට ගෙදර ගියාම මගෙ මල්ලිගෙන් නම් බේරෙන්න බැහැ කියලා. හූනු සාත්තරෙන් අමාරුවෙ වැටෙයි ද? ගෙදර ඉන්න හූනගෙන් සාත්තර අහන්න ගිහින් නෙමෙයි ගෙදර ඉන්න හූනා ලක්ෂ ගණන්වලට විකුණන්න ගිහින් නම් බොහෝ දෙනෙක් පසුගිය කාලෙ අමාරුවෙ වැටුණා. හැබැයි ප්‍රචාරය වුනෙ විකුණන්න හැදුවෙ ගෙදර ඉන්න හූන නෙමෙයි කැලයෙන් අල්ල ගන්න ලක්ෂ ගාණක් වටින කිඹුල් හූනන් කියලයි.කැලේ ඉන්න හූනා ගෙදර නැත්ද? කිඹුල් හූනන් කියන්නෙ වෙනත් විශේෂිත හූනු වර්ගයක් ද”? හූනන්ට ලක්ෂ ගණන් වලින් වටිනාකම් කියන්න පුළුවන් ද? ඒ සිද්ධි වලින් පසු ජන සමාජයෙන් නැගුන ඒ ප්‍රශ්නවලට නිවැරදි පිළිතුරු සොයන්න නම් අහන්න වෙන්නෙ හූනන් පිළිබඳ හොඳ දැනුමක් තියෙන කෙනෙකුගෙනුයි.මෙන්ඩිස් වික්‍රමසිංහ මහතා මෙරට සිටින හූනන් පිළිබඳ පර්යේෂකයෙක්. දැනට හූනන් විශේෂ හයක් විද්‍යාත්මකව හඳුන්වා දී ඇති ඒ මහතා වසර ගණනාවක සිට හූනන් පිළිබඳ අධ්‍යනයේ යෙදෙන්නෙක්. ඔහුට අනුව මෙරටින් හූනන් විශේෂ 44ක් දැනට විද්‍යාත්මකව හඳුනාගෙන ඇති අතර ඉන් විශේෂ 35ක් මෙරටට‍ ආවේණිකයි. මෙරට තෙත්, අතරමැදි, වියළි මෙන්ම ශුෂ්ක කලාපයේ ද හූනන් තම ජීවිතය පවත්වා ගන්නවා.කිඹුල් හූනන් ලෙස මාධ්‍ය මඟින් මේ හඳුන්වන්නෙ නිවෙස්වල සිටින සාමාන්‍ය හූනන් විශේෂයක්. බොහොමයක් හූනන් විශේෂ අපිත් එක්කම සහජීවනයෙන් අපගේ නිවාසවල ජීවත්වෙනවා. මෑතක සිට ඒ හූනන් විශාල මිලගණන්වලට අලෙවි කරන්න පුළුවන් කියලා අසත්‍ය මතයක් ප්‍රචාරය වෙනවා මෙන්ඩිස් වික්‍රමසිංහ මහතා පවසයි.ශ්‍රී ලංකාවේ වනසත්ව හා වෘක්ෂලතා ආරක්ෂණ ආඥා පනත අනුව සතෙකු හෝ සතෙකුගේ කොටස් සන්තකයේ තබා ගැනීම මෙන්ම ජාවාරම් කිරීම නීතියෙන් දඬුවම් ලැබිය හැකි වරදක්. නමුත් වෙනත් රටවලදී සුරතල් සතුන් ලෙස ඇති කිරීමට හූනන්ට ආර්ථික වටිනාකමක් ලැබෙනවා. නමුත් ඒ ප්‍රචාරය වන තරම් මිල ගණන්වලට නෙමෙයි. ඩොලර් 10 සිට 250 දක්වා හෝ කලාතුරකින් ඩොලර් 500 වැනි මිල ගණන්වලටයි. රුපියල් ලක්ෂ 14ට 15ට හූනන් විකුණන්න පුළුවන් යන අසත්‍යය ප්‍රචාරයෙන් යම් යම් පිරිස් ඒ වැරදි ක්‍රියාව සඳහා නිශ්ශබ්දව පෙළඹෙනවා. නමුත් අවසානයේ ඔවුන්ට ලැබෙන්නෙ ආර්ථික ප්‍රතිලාභ නෙමෙයි. සත්ව ජාවාරම සම්බන්ධයෙන් වැරැදිකරුවෙක් වීමට හා තමන් සතු මිල මුදල් ඒ සඳහා වැය කිරීමටයි.මෙරටින් අල්ලා ගන්නා හූනන්ට එවැනි ලොකු වටිනාකමක් ඇත්තේ ඔවුන්ගේ ඖෂධීය ගුණ නිසයි. උන්ට පොලිතීන් පවා උණු කරන්න පුළුවන් කියලා සමහරුන් මිථ්‍යා ප්‍රචාරයක් සිදු කරනවා. ඒ පිළිබඳව මෙන්ඩිස් වික්‍රමසිංහ මහතාට ඇත්තේ මෙවන් අදහසක්.මාතර ප්‍රදේශයේ දී කළ වැටලීමක දී අල්ලගත්ත හූනො දෙන්නෙක් වැඩිදුර හඳුනා ගැනීමේ කටයුතු සඳහා දෙහිවල සත්වෝද්‍යානයට ගෙනාවා. එම හූනන් සන්තකයේ තබාගත් පිරිස් පවසා තිබුණේ මේ හූනන් හරි විෂයි. පොලිතීන් එකක දැවටුවහොත් එම පොලිතීන් කොලය උණුවී යනවා කියලා. ලෝකෙ ඉන්න කිසිම හූනෙක් විෂ නැහැ. මේ තියෙන්නේ මවා ගත්ත වැරදි මතයක්.පොලිතීන් උණුකළ හැකි කිසිම රසායනිකයක් හූනගෙ ශරීරයේ නැහැ. හූනන් කියන්නෙ චලතාපී සතුන් කොට්ඨාසයක්. ඒ නිසා ඔවුන්ගේ ශරීරයේ පොලිතීන් උනු කළහැකි අධික උෂ්ණත්වයකුත් නැහැ. මම විවිධ වර්ගයේ පොලිතීන් කොල හා කෑම වර්ග එතීමට භාවිතා කරන පොලිතීන් කොල වර්ග කිහිපයකම මේ සතුන් දමා බැලුවත් එසේ පොලිතීන් උණු කිරීමේ හැකියාවක් ඔවුන් සතු වුනේ නැහැ.ලෝකයේ සිටින කිසිම හූනෙක් විෂ නැහැ. එමෙන්ම ඔය කියන ආකාරයේ විශේෂත්වයකුත් එම හූනන්ගේ නැහැ.කිඹුල් හූනන් සඳහා ව්‍යාජ වෙළෙඳපොළක් නිර්මාණය කර බොරු මතයක් සමාජගත කර තිබෙන බව ඔහුගේ අදහසයි. එයට රැවටීමෙන් බොහෝ දෙනා විකිණීමට හූනන් අල්ලාගෙන යාමේ දී නීතියේ රැහැනට හසුවන බව ද ඔහු පවසයි.යම්කිසි පුද්ගලයෙක් මෙරටින් අල්ලන හූනා ගැනුම්කරුවකුට ලක්ෂ පහළොවකට විකුණනවා නම් ඔහු තවත් අතරමැදියෙකුට ඒ සතා විකුණන්නෙ රුපියල් ලක්ෂ විස්සකට යයි අනුමාන කරන්න පුළුවන්. එවිට වෙනත් රටක දී ඒ සතා විකුණන්න වෙන්නෙ අවම වශයෙන් ලංකාවෙ මුදලින් රුපියල් ලක්ෂ තිහකට හෝ තිස් පහකට. ඒ එවැනි විශාල මුදලක් දීලා හූනෙක් මිලදී ගන්නෙ කවුද? හූනන් කියන්නෙ සුලභ සත්ත්ව කොට්ඨාසයක්. හූනෙක් රුපියල් ලක්ෂ දහයක් පහළොවක් දීලා මිලදී ගන්නවාට වඩා ඔහුටම පුළුවන් ඒ සතා අල්ලාගන්න. ඕනෑම සාමාන්‍ය දැනුමක් තියෙන කෙනෙකුට පහසුවෙන් තේරුම් යන සරල සත්‍යය එයයි.මෙරට සිටින සියලුම හූනන් වන සත්ත්ව හා වෘක්ෂලතා ආරක්ෂක ආඥා පනත යටතේ ආරක්ෂිත සතුන්. ඒ අනුව මෙරට සිටින සියලුම හූනන් විශේෂ ස්වභාවික පරිසරයෙන් ඇල්ලීම, ළඟ තබාගෙන සිටීම, ප්‍රවාහනය, ප්‍රදර්ශනය හා විකිණීම නීතියෙන් දඬුවම් ලැබිය හැකි වරදකි. එවැනි වරදක් කරන පුද්ගලයෙක් වරෙන්තුවක් නොමැතිව අත්අඩංගුවට ගැනීමට මෙරට පොලිසියට හා වනජීවි සංරක්ෂක දෙපාර්තමේන්තුවට බලය තියෙනවා.ආර්ථිකමය වටිනාකමක් නොමැති වුව ද හූනන් සතුව විශාල ජෛව විවිධාත්මක වටිනාකමක් තිබෙනවා. අහිතකර කෘමීන් ආහාරයට ගන්නා ප්‍රධාන විලෝපිතයෙක් ලෙස පරිසරය තුළ හූනන්ට වැදගත් ස්ථානයක් හිමිවෙනවා. ඒ නිසා මේ ආකාරයේ වැරැදි මතවලට නොරැවටී හූනන් තමන්ගේ ගෙවත්තේ නිවසේ ඉන්නවා දැකලා සතුටු වෙන එක වඩා හොඳයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n1406092</link>
    <topic>ආගමික පුනර්ජීවයක් ඇති වී තිබෙන ශ්‍රී ලංකාවේ සංස්කෘතියත් සභ්‍යත්වයත් ආරක්ෂා කර ගනිමු</topic>
    <author>ධනුෂ්ක ගොඩකුඹුර සහ කොලොක්කාව සමූහ</author>
    <content>රටේ සියලු ආගම් පිළිගන්නා ආගමික පුනර්ජීවනයක් අද රට තුළ ඇති වී ඇති බවත් අපගේ සංස්කෘතියත් සභ්‍යත්වයත් ආරක්ෂා කර ගනිමින් රට ඉදිරියටම ගෙන යාමට සියලුදෙනා කැපවිය යුතු බවත් ජනාධිපති මහින්ද රාජපක්ෂ මහතා පැවසීය.වෛරය, ක්‍රෝධය බැහැර කර සියලුදෙනාට එකට වැඩ කළ හැකි රටක් ගොඩනැඟිය යුතු බවත් වැල්ලම්පිටිය ශ්‍රී විමලාරාම විහාරස්ථානයේ අභිනව සය මහල් දහම් පාසල් ගොඩනැගිල්ල සහ දාන ශාලාව විවෘත කිරීමේ අවස්ථාවට එක්වෙමින් ජනපතිවරයා පෙරේදා (07) පැවසීය.ආඩම්බර විය හැකි සංස්කෘතියක් සහ සභ්‍යත්වයක් අපට ඇති බව පෙන්වා දුන් ජනාධිපතිවරයා පිට රටින් එන සියලු දේ අප වැළඳ ගත යුතු නැති බවත් අපේ දේ අගයන රටට ආදරය කරන දරු පරපුරක් ගොඩනැගිය යුතු බවත් කියා සිටියේ ය.අද අපේ දරුවන් ආගමික ස්ථාන වෙත වැඩි වශයෙන් නැඹුරු වීමක් දක්නට ලැබෙන බවත් ආගමට, දහමට ලැදි විනයවත් දරු පරපුරක් රට තුළ ගොඩ නැගීම රජයේ අරමුණ බවත් ජනාධිපතිවරයා මෙහිදී පැවසීය.වැල්ලම්පිටිය ශ්‍රී විමලාරාම විහාරස්ථානයේ විහාරාධිපති ලබුතලේ සුදස්සන හිමියන්ගේ අනුශාසකත්වය මත ඉදිකෙරුණු නව ගොඩනැගිල්ල විවෘත කිරීම සඳහා විහාරස්ථානය වෙත ගිය ජනාධිපතිතුමා පළමුව ආගමික වතාවත්වල නිරත විය. අනතුරුව සමරු ඵලකය නිරාවරණය කර නව ගොඩනැගිලි සංකීර්ණය විවෘත කළේය.විහාරාධිපති ලබුතලේ සුදස්සන හිමිපාණන් වහන්සේ වෙත ජනාධිපතිතුමා සමරු තිළිණයක් පිළිගැන්වූ අතර උන්වහන්සේ ද ජනාධිපතිතුමා වෙත සමරු තිළිණයක් පිළිගැන්වූහ.දහස් සංඛ්‍යාත ජනකායක් මෙම අවස්ථාවට එක්ව සිටි අතර ජනාධිපතිවරයා ඔවුන් සමඟ සුහද කථා බහක ද නියැළුණේය.මල්වතු පාර්ශවයේ අනුනායක නියංගොඩ විජිතසිරි අනුනායක ස්වාමින් වහන්සේ ප්‍රමුඛ මහා සංඝරත්නයද, පාර්ලිමේන්තු මන්ත්‍රී දුමින්ද සිල්වා, පළාත් අමාත්‍ය උපාලි කොඩිකාර යන මහත්වරුන් ඇතුළු පිරිසක් ද මේ අවස්ථාවට එක්ව සිටියහ.මේ අතර අතුරුගිරිය ආර්ය නිකේතනාරාමාධිපති මාවරලේ භද්දිය හිමිපාණන් වහන්සේගේ ජන්ම දිනය 07 වැනිදාට යෙදී තිබුණු අතර ඒ නිමිතෙන් එම විහාරස්ථානයට ගිය ජනාධිපතිතුමා උන්වහන්සේට ජන්ම දින සුබ පැතුම් පළ කළේය. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n1406093</link>
    <topic>පරිසරය සුරකින රටක් ලෙස ශ්‍රී ලංකාව දකුණු ආසියා කලාපයේ පළමු තැනට</topic>
    <author>මහින්ද අලුත්ගෙදර</author>
    <content>වේගයෙන් දියුණුවන ශ්‍රී ලංකාව පරිසරය සුරක්ෂිත කරන ක්‍රමවේදයන් අනුගමනය කරන රටක් ලෙස පරිසර දායකත්ව දර්ශකයට අනුව දකුණු ආසියානු කලාපයේ පළමු තැන හිමිකර ගැනීමට සමත්ව ඇත.පරිසර දායකත්වය සම්බන්ධයෙන් ලෝකයේ රටවල් 178 ක් අතරේ සිදුකරන ලද සමීක්ෂණයට අනුව ශ්‍රී ලංකාව දකුණු ආසියානු කලාපයේ පළමු තැන හිමිකර ගෙන තිබෙන අතර අමෙරිකා එක්සත් ජනපදයේ යේල් (Yale) විශ්ව විද්‍යාලය විසින් මේ සමීක්ෂණය සිදුකර තිබේ.එම විශ්ව විද්‍යාලය නිකුත් කළ 2014 පරිසර දායකත්ව දර්ශක වාර්තාවට අනුව ශ්‍රී ලංකා 69 වැනි ස්ථානය හිමිකරගෙන තිබෙන අතර ලබාගෙන තිබෙන ලකුණු සංඛ්‍යාව 53.88කි. එය ප්‍රතිශතයක් ලෙස ගත්කළ සියයට 9.94 ක් බව එම වාර්තාව පෙන්වා දෙයි.වර්ග ප්‍රමාණය වර්ග කිලෝමීටර් 66,264ක් වන ශ්‍රී ලංකාවේ ජනගහනය 2,033,000 ක් පමණ වන බව පෙන්වා දෙන එම වාර්තාව ශ්‍රී ලංකාවේ ඒක පුද්ගල ආදායම ඇමෙරිකානු ඩොලර් 2,920ක අගයක් ගන්නා බවද සඳහන් කරයි.පාරිසරික සෞඛ්‍යය සහ පරිසර පද්ධතිවල වැදගත්කම යන මූලික අරමුණු කෙරෙහි වැඩි අවධානයක් යොමුකර තිබෙන අතර ප්‍රධාන වශයෙන් මේ සඳහා සාධක 20 ක් සැළකිල්ලට ගෙන තිබේ.සෞඛ්‍යයට බලපෑම, වාතයේ ගුණාත්මක තත්ත්වය, වනාන්තර, ධීවර කටයුතු, දේශගුණය හා බලශක්තිය, කෘෂීකර්මය, ජෛව විවිධත්වය හා ජනාවාස, ජලය හා ලවණකරණය හා ජල සම්පත් ඊට අයත් වෙයි.යේල් (Yale) විශ්ව විද්‍යාලයේ පරිසර දායකත්ව දර්ශකයට අනුව ශ්‍රී ලංකාව එක් එක් සාධකයන් තුළ කැපී පෙනෙන ප්‍රගතියක් පෙන්නුම් කරන බව පෙන්වා දෙන අතර සෞඛ්‍ය වෙනුවෙන් ඇති දායකත්වය සියයට 82.82, වනාන්තර සියයට 33.76, ධීවර කටයුතු සියයට 62.43, දේශගුණය හා බලශක්ති සියයට 54.62, කෘෂිකර්මය සියයට 92.00 සහ ජෛව විවිධත්වය හා ජනාවාස සියයට 67.70 ක් වන බවද එම වාර්තාව පෙන්වා දෙයි.මේ සමීක්ෂණයට අනුව ස්විට්සර්ලන්තය පළමු ස්ථානයේ පසුවන අතර බෙල්ජියම දෙවැනි ස්ථානයට හා ඔස්ට්‍රේලියාව තෙවැනි ස්ථානය පත්ව තිබේ. ඊට අමතරව භූතානය 103 වැනි ස්ථානය ද, චීනය 118 වැනි ස්ථානය ද හිමිකරගෙන තිබෙන අතර පාකිස්ථානය 148 වැනි තැනට පත්ව ඇත. මේ අතර ඉන්දියාව 155 වැනි ස්ථානය ද බංග්ලාදේශය 169 ස්ථානයට ද පත්ව තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n1406094</link>
    <topic>එ.ජා.මානව හිමිකම් කොමසාරිස් ධුරයට ජෝර්දාන රජ කුමර හුසේන් යෝජනා වෙයි</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ සංවිධානයේ මානව හිමිකම් කටයුතු පිළිබඳ මහ කොමසාරිස් ධුරය සඳහා ජෝර්දානයේ රජ කුමරෙකු වන සෙයිඩ් අල් හුසේන් කුමරු යෝජනා කර ඇත.මේ වනවිට එම ධූරයේ කටයුතු කරන නවනීදන් පිල්ලෙගේ විශ්‍රාම යාමෙන් අනතුරුව පුරප්පාඩු වන තනතුර සඳහා එම කුමරුගේ නම යෝජනා වී තිබෙන අතර එම යෝජනාව එක්සත් ජාතීන්ගේ සංවිධානයේ මහලේකම් බෑන් කි මූන් විසින් ප්‍රකාශ්‍යට පත්කර ඇති බව වාර්තා වෙයි.‍එක්සත් ජාතීන්ගේ මානව හිමිකම් පිළිබඳ මහ කොමසාරිස් නවනීදන් පිල්ලේ පසුගිය 2012 වර්ෂයේ දී විශ්‍රාම ගැනීමට නියමිතව සිටිය ද ඇයගේ එම තනතුර තවත් අවුරුදු දෙකකින් දීර්ඝ කරන ලදී.මානව හිමිකම් කටයුතු පිළිබඳ මහ කොමසාරිස්වරිය ලෙස නවනීදන් පිල්ලේ මේ වනවිට කටයුතු කරමින් සිටින අතර ඇයගේ ධුර කාලය තවත් එළඹෙණ අගෝස්තු මාසයේ දී අවසන් වීමට නියමිත බවද ඒ අනුව ජෝර්දානයේ තානාපති ලෙස කටයුතු කරන සෙයිඩ් අල් හුසේන් කුමරු එම ධූරයේ කටයුතු කරනු ඇති බවද වාර්තා වෙයි. සෙයිඩ් අල් හුසේන් කුමරු දීර්ඝ කාලයක් පුරා රාජ්‍ය තාන්ත්‍රිකයෙකු ලෙස කටයුතුකර තිබේ.එක්සත් ජාතීන්ගේ නීති රාමුවට පරිභාහිරව යමින් ඇතැම් අවස්ථාවන් හිදී ජගත් මානව හිමිකම් පිළිබඳ මහ කොමසාරිස් නවනීදන් පිල්ලේ කටයුතු කර තිබෙන අතර හුදෙක්ම එය ඇතැමුන්ගේ දේශපාලන අවශ්‍යතාවයන් මෙන්ම එල්.ටී.ටී.ඊ ත්‍රස්තවාදීන් සතුටු කරවීමේ අරමුණින් බවට ජාත්‍යන්තර විචාරකයෝ පෙන්වා දෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n1406095</link>
    <topic>හම්බන්තොට වරායෙන් මේ වසරේ වාර්තාගත ආදායම්</topic>
    <author>නිරූෂි විමලවීර</author>
    <content>විපක්ෂය නැඟූ චෝදනා පුස්සක් බවට පත් කරමින් හම්බන්තොට වරාය මෙම වසරේ වාර්තාගත ආදායමක් උපයා ඇතැයි වරාය මහාමාර්ග සහ නාවික කටයුතු ව්‍යාපෘති ඇමති රෝහිත අබේගුණවර්ධන මහතා ප්‍රකාශ කළේය.වාහන ආනයනික නැව් සහ ප්‍රතිඅපනයනය කිරීමේ නැව් 298ක් ගෙවී ගිය පස් මසක් ඇතුළත හම්බන්තොට වරායට පැමිණ ඇති බවත් එය මෙරට නැවි ඉතිහාසයේ වාර්තාගත පැමිණීමක් බවත් ඇමතිවරයා කිය.එසේ වාර්තාගත නැව් ප්‍රමාණයක් හම්බන්තොටට පැමිණීමෙන් මසකට රුපියල් මිලියන 110-140 අතර ආදායමක් රජය උපයා ඇතැයි ද හෙතෙම පැවසීය.ඒ අනුව ඇතැම් මාසයන්හි නෞකා 50-60ක උපරිමයකට යටත්ව හම්බන්තොට වරායට පැමිණ ඇතැයි අනාවරණය කළේය.කොළඹ වරායේ තිබූ තදබදය හේතුවෙන්පසුගිය පස් වසරේදි ප්‍රතිඅපනයනය කිරිමෙන් ලැබු ආදායම සියයට 5 නොඉක්මවු බවද එහෙත් හම්බන්තොට වරායේ ප්‍රතිඅපනයනය ඉතා සාර්ථක වී ඇතැයි ද ඒ මහතා කීය.මහෙතෙම මෙසේද කීය.හම්බන්තොට වරායේ ඉදිකිරීමෙන් අනතුරුව විපක්ෂය එක එක චෝදනා කළා.ආසියාවේ ලොකුම පිහිනුම් තටාකය ලංකාවේ ඉදි කොට ඇති බවටද චෝදනා කළා‍.එපාය රජයක් යටතේ කෞතුකාගාරයක් බවට පත්කරන බවට ප්‍රකාශ නිකුත් කළා.නමුත් අවසානයේ ඒ සියල්ල පුස්සක් බවට පත් වුණා.හම්බන්තොට වරාය සාර්ථක ව්‍යාපෘතියක් බවට පත් වුණා. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n1406096</link>
    <topic>තමිල්නාඩුවේ ශ්‍රී ලාංකික දෙමළ සරණාගත බාලවයස්කරුවන් 17000කට උප්පැන්න සහතික නෑ</topic>
    <author>මහින්ද අලුත්ගෙදර</author>
    <content>තමිල්නාඩුවේ සිටින ශ්‍රී ලාංකික දෙමළ සරණාගත බාල වයස්කරුවන් 17,000 කට පමණ උප්පැන්න සහතික නොමැති බව වාර්තා වෙයි.උප්පැන්න සහතික නොමැති පිරිස් සඳහා එය ලබාදීමට දකුණු ඉන්දියාවේ ශ්‍රී ලංකා නියෝජ්‍ය මහ කොමසාරිස් කාර්යාලය විසින් කටයුතු කරන අතර ඔවුන් වෙත කඩිනමින් උප්පැන්න සහතික නිකුත් කිරීමට එම නියෝජ්‍ය මහ කොමසාරිස් කාර්යාලය පියවර ගෙන ඇත.1983 න් පසුව තමිල්නාඩුවට පළාගිය ශ්‍රි ලාංකික දෙමළ සරණාගතයින් 66,000 ක් පමණ සරණාගත කඳවුරු 110 ක රැඳී සිටින අතර තවත් 34,000 ක් පමණ කඳවුරු වලින් පිටත රැඳී සිටින බව වාර්තා වෙයි.ඊට අමතරව සන්නද්ද කණ්ඩායම් වලට සම්බන්ධ බවට සැක කෙරෙන තවත් පිරිසක් තමිල්නාඩුවේ විශේෂ කඳවුරුවල රැඳී සිටිති. කෙසේ වෙතත් මේ කඳවුරුවල රැඳී සිටින ළමුන්ට ඉන්දියාවේ ශ්‍රි ලංකා නියෝජ්‍ය මහ කොමසාරිස් කාර්යාලය හරහා උප්පැන්න සහතික ලබාදීමට කටයුතු යොදා තිබේ.උප්පැන්න සහතික ලබාදීම සඳහා තමිල්නාඩු ප්‍රාන්තයේ විවිධ ප්‍රදේශයන්හි ජංගම සේවා ක්‍රියාත්මක කිරීමට ද ශ්‍රී ලංකා නියෝජ්‍ය මහ කොමසාරිස් කාර්යාලය පියවර ගෙන තිබෙන අතර බාල වයස්කරුවන්ට උප්පැන්න සහතික නොලැබීම හේතුවෙන් ඔවුන්ට කිසිඳු රටක පුරවැසිභාවය හිමි වී නොමැති බව ද ඉන්දීය මාධ්‍ය වාර්තා පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n1406097</link>
    <topic>ඉලංගෝ අල්ලන්න මහජන සහාය පතයි</topic>
    <author>රක්ෂණ ශ්‍රියන්ත</author>
    <content>කොටි සංවිධානයේ පුපුරණ ද්‍රව්‍ය අංශයේ නායකයකුව කටයුතු කළ ගුණසේකර මුදියන්සෙලාගේ නිංලක ජූඩ් ඇන්ටනී නොහොත් ඉලංගෝ නමැත්තා අත්අඩංගුවට ගැනීමට පොලිසිය මහජන සහාය පතයි.පසුගිය 4 වෙනිදා මඩු පොලිසිය විසින් පුද්ගලයන් දෙදෙනකු පරීක්ෂා කිරීමේදී එක් අයෙකු පලාගොස් ඇති අතර අත්අඩංගුවට ගත් පුද්ගලයා ලඟ තිබී ටී.එන්.ටී වර්ගයේ පුපුරණ ද්‍රව්‍ය තොගයක් අත්අඩංගුවට ගෙන තිබේ.අත්අඩංගුවට ගත් පුද්ගලයාගෙන් ත්‍රස්තවාදී ක්‍රියා විමර්ශන කොට්ඨාසය කළ පාපොච්චාරණය අනුව පළාගිය පුද්ගලයා මඩු හා කනගරායම් යන ප්‍රදේශවල බිම්බෝම්බ ඇතිරීමට ප්‍රධානීව ක්‍රියා කළ අය බවට හෙළිවී ඇතිබව ජ්‍යෙෂ්ඨ පොලිස් අධිකාරී පොලිස් මාධ්‍ය ප්‍රකාශක අජිත් රෝහන මහතා පවසයි.අත්අඩංගුවට ගැනීමට අවශ්‍ය සැකකරු වළ දමා ඇති බිම් බොම්‍බ ගොඩ ගෙන එම පුපුරන ද්‍රව්‍ය ධීවරයන්ට අලෙවි කර ඇතිබවටද , බිම්බෝම්බ වල දමා ඇති ස්ථානයන් පිළබඳව මොහු දැනුවත් අයෙකු බවත් පොලිසිය අනාවරණය කරගෙන තිබේ.ගුණසේකර මුදියන්සෙලාගේ නිංලක ජූඩ් ඇන්ටනී නොහොත් ඉලංගෝ නැමැති මොහු ජීව නගර් මුරුක්කන් ප්‍රදේශයේ අයෙකු බවත් ‍ජතික හැදුනුම්පත් අංක 861634132V දරණ මොහු පිළිබඳ යම් තොරතුරක් දන්නා අයෙකු වෙතොත් 0112451636 හෝ 01122451634 දරණ දුරකථන අංක ‍මගින් ත්‍රස්තවාදී විමර්ශන කොට්ඨාසය වෙත දැනුම් දෙන ලෙස පොලිසිය ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n1406098</link>
    <topic>පොසොන් උළෙලට විද්‍යාල 15ක් අද සිට වැසේ</topic>
    <author>අනුරාධපුර මධ්‍යම විශේෂ</author>
    <content>අනුරාධපුර අටමස්ථානය, මිහින්තලය සහ තන්තිරිමලය යන පුජනීය ස්ථාන කේන්ද්‍ර කර ගනිමින් පැවැත්වෙන පොසොන් උත්සවය වෙනුවෙන් එම ප්‍රදේශ වල පිහිටි විද්‍යාල 15 ක් අද (9) සිට 15 වන දින දක්වා වසා තබන බව උතුරු මැද පළාත් අධ්‍යාපන අමාත්‍යංශය සඳහන් කරයි.පොසොන් උත්සවය වෙනුවෙන් පැමිණෙන පොලිස් නිළධාරීන්ට නවාතැන් ගැනීමට සහ වෙනත් සුබසාධන කටයුතු සඳහා අවශ්‍ය පහසුකම් සලසාදීමට මෙම විද්‍යාල 15 වසා දැමෙන බව උතුරු මැද පළාත් අධ්‍යාපන අමාත්‍යංශය සදහන් කරයි.මෙසේ පොසොන් උත්සවය වෙනුවෙන් අද (9) සිට 15 වන දින දක්වා වසා දැමෙන පාසල් වන්නේ අනුරාධපුර නගරයේ පිහිටි අ/මධ්‍ය විද්‍යාලය, අ/ස්වර්ණපාලී බාලිකා ජාතික පාසල, අ/ශාන්ත ජෝශප් මහා විද්‍යාලය, අ/වලිසිංහ හරිස්චන්ද්‍ර මහා විද්‍යාලය, අ/සහීරා මුස්ලිම් මහා විද්‍යාලය, අ/විවේකානන්ද දෙමළ මහා විද්‍යාලය, අ/නිවත්තකචේතිය මහා විද්‍යාලය, අ/රත්මලේ තිස්ස මහා විද්‍යාලය, අ/අලුත්වැව කුමාර විද්‍යාලය, අ/ මහා බෝධීමහා විද්‍යාලය, අ/නීරාවිය දේවානම්පියතිස්ස විද්‍යාලය, තන්තිරිමලය විමලඥාන මහා විද්‍යාලය, මිහින්තලය මහා විද්‍යාලය සහ කනිෂ්ඨ විද්‍යාලය, කම්මලක්කුලම යන විද්‍යාලයි.පොසොන් උත්සවය වෙනුවෙන් වසා දැමෙන පාසල්වල අතපසු වන අධ්‍යයන කටයුතු සඳහා සති අන්තයේ හිළවු සැසි පැවැත්වීමටද කටයුතු කරන බව උතුරු මැද පළාත් අධ්‍යාපන දෙපාර්තුමේන්තුව සඳහන් කරයි.පොසොන් උත්සවය වෙනුවෙන් අනුරාධපුර නගරයේම පිහිටා ඇති ඩී.එස් සේනානායක කනිෂ්ඨ විද්‍යාලය සහ අනුරාධපුර මහින්ද විද්‍යාලය වසා නොදැමුනු බවද උතුරු මැද පළාත් අධ්‍යාපන දෙපාර්තුමේන්තුව සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n1406099</link>
    <topic>මාලුවලට සහතික මිලක් දෙන්න ක්‍රමවේදයක් සකසන්න</topic>
    <author>ධනුෂ්ක ගොඩකුඹුර</author>
    <content>මාලුවලට සහතික මිලක් ලබා දීමට නිසි ක්‍රමවේදයක් සකසන ලෙස ජනාධිපති මහින්ද රාජපක්ෂ මහතා ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාට උපදෙස් දුන්නේය.එසේ සහතික මිලක් ලබා දීමෙන් ධීවර ජනතාවගේ ගැටලු රැසකට විසැඳුම් ලැබෙන බව පෙන්වා දුන් ජනාධිපතිවරයා ධීවර ප්‍රජාව, ධීවර අමාත්‍යාංශය සහ මහා භාණ්ඩාගාරය එක්ව සාකච්ඡා කර මේ පිළිබඳ තීරණයකට එළඹෙන ලෙසත් ඇමැතිවරයාට උපදෙස් දුන්නේය.ජනාධිපතිවරයා මෙසේ උපදෙස් දුන්නේ ධීවර ගැටලු සම්බන්ධයෙන් පසුගිය දා (6) අරලියගහ මන්දිරයේ දී පැවැති විශේෂ සාකච්ඡාවකට එක්වෙමිනි.ඩයිනමයිඩ් යොදාගෙන මුහුදු පතුලේ පිපිරීම් සිදු කරමින් මාලු ඇල්ලීමට ඇතැම් ධීවරයන් කටයුතු කිරීම නිසා කුඩා මසුන් පවා විනාශ වී යාමේ තත්ත්වයක් උදාවී ඇති බවට ධීවර ඇමැතිවරයා පෙන්වා දුන් කරුණු කෙරෙහි අවධානය යොමු කළ ජනාධිපතිවරයා එම අවස්ථාවේ දී ම පොලිස්පතිවරයා අමතා නියෝග කළේ එවැනි ක්‍රියාවන්වල නිරතවන්නන් නීතියේ රැහැනට හසු කර ගන්නා ලෙසයි.ධීවර තොටුපළ සහ ධීවර නැංගුරම්පොළවල් සංවර්ධනය කිරීමට රජය ක්‍රියාත්මක කර ඇති වැඩපිළිවෙළේ ප්‍රගතිය මෙහි දී සාකච්ඡාවට ලක් කෙරුණු අතර ධීවර ජනතාවගේ ජීවන තත්ත්වය නඟා සිටුවීමට රජය ක්‍රියාවට නංවා ඇති වැඩපිළිවෙළේ ප‍්‍රගතිය පිළිබඳ ජනාධිපතිතුමා කරුණු විමසීය.ධීවර කර්මාන්තයෙන් ශ්‍රී ලංකාව අත්කරගෙන ඇති ප‍්‍රගතිය සම්බන්ධයෙන් මෙහි දී කරුණු ඉදිරිපත් කෙරුණු අතර පසුගිය වසර කිහිපය තුළ ධීවර කර්මාන්තයෙන් ශ්‍රී ලංකාව විශාල ප්‍රගතියක් ලබා තිබෙන බව මෙහි දී හෙළිදරව් කෙරිණි.මෙරට ධීවර කර්මාන්තය මේ වන විට මෙට්‍රක් ටොන් 66,910 ක වර්ධනයක් ලබා තිබේ. කරදිය හා මිරිදිය කර්මාන්තයයෙන් මෙරට ධීවර කර්මාන්තය ලබා ඇති ප්‍රගතිය තායිලන්තය හා වියට්නාමය අභිබවා ගොස් ඇති බවත් මෙහි දී අනාවරණය කෙරිණි.කාලගුණ විපර්යාස හේතුවෙන් පසුගිය වසර10 තුළ මත්ස්‍ය සම්පතේ වැඩිවීමක් සිදු නොවූවත් ධීවර අමාත්‍යාංශය අනුගමනය කළ ක්‍රියාමාර්ග හේතුවෙන් මත්ස්‍ය වැඩිවීමක් සිදු කර ගැනීමට හැකි වූ බවත් ධීවර අමාත්‍යවරයා පෙන්වා දුන්නේ ය.ග්‍රාමීය ආර්ථිකය ශක්තිමත්වීමට මිරිදිය ධීවර කර්මාන්තය හේතු වී ඇති බව ද අනාවරණය කෙරුණු අතර මේ වන විට රටේ ආදායම මාසිකව රුපියල් බිලියන 10 ඉක්මවීමට ජලජීවි කර්මාන්තය තුළින් හැකි වී ඇත.ඇමැතිවරුන් වන බැසිල් රාජපක්ෂ, රාජිත සේනාරත්න, ෆිලික්ස් පෙරේරා, මිල්රෝයි ප‍්‍රනාන්දු, ඩග්ලස් දේවානන්දා, නියෝජ්‍ය අමාත්‍යවරුන් වන සරත් කුමාර ගුණරත්න, නියෝමාල් පෙරේරා, වික්ටර් ඇන්තනී, පාර්ලිමේන්තු මන්ත්‍රීවරුන් වන සජින් වාස් ගුණවර්ධන, අරුන්දික ප‍්‍රනාන්දු, මොහාන් සිල්වා, මනුෂ නානායක්කාර මහත්වරුන් ද ධීවර අමාත්‍යාංශයේ ලේකම් ආචාර්ය ඩී.එම්.ආර්.බී. දිසානායක මහතා ඇතුළු නිලධාරීන් පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n14060910</link>
    <topic>ව්‍යාජ වෙබ් අඩිවියකින් කොරියා රැකියා ලබාදෙනවා යැයිකෝටි 1.5ක් වංචා කළ යුවළ දැලේ</topic>
    <author>රක්ෂණ ශ්‍රියන්ත</author>
    <content>විදේශ සේවා නියුක්ති කාර්යංශයේ වෙබ් අඩවියට සමාන ව්‍යාජ වෙබ් අඩවියක් භාවිතා කරමින් කොරි‍යාවේ රැකියා ලබාදෙන බව පවසමින් රුපියල් එක්කොටි හැට ලක්ෂයකට අධික මුදලක් වංචාකළ යුවළක් හා එම ව්‍යාජ වෙබ් අඩවිය නිර්මාණය කළ සැකකරු ‍අපරාධ පරීක්ෂණ දෙපාර්තමේන්තුව විසින් අත්අඩංගුවට ගෙන තිබේ.කොල්ලුපිටිය ප්‍රදේශයේ මෙම සැකකරා යුවළ තවත් කාන්තාවක් සමග එක්ව මේ කාර්යාලය පවත්වාගෙන ගොස් ඇති බවත් ඔවුන්ට මේ සඳහා උපකාරීවු එම කාන්තාවක මේ වනවිට ඉතාලියට පැනගොස් ඇතිබවත් ඇය අත්අඩංගුවටගැනීම සඳහා රතු නිවේදන නිකුත් කර තිබෙන බවත් ජ්‍යෙෂ්ඨ පොලිස් අධිකාරි පොලිස් මාධ්‍ය ප්‍රකාශක අජිත්‍ රෝහණ මහතා පවසයි.සිංහල ජාතිකයෙකු වූ ප්‍රධාන සැකකරු පානදුර ප්‍රදේශයේ මුස්ලිම් කාන්තාවක් සමග විවාහ වී ඇති අතර ඇයත් සමග දෙහිවල තාවකාලික නිවසක පදිංචිව සිට ඇත.රත්මලාන ප්‍රදේශයේ පදංචි වෙබ් අඩවි නිර්මාණය කරන තැනැත්තෙකු ලවා රුපියල් පනස්දහසක මුදලකට මේ www.slbf.com නැමැති ව්‍යාජ වෙබ් අඩවිය නිර්මාණය කරගෙන තිබේ. පසුව මේ ඔස්සේ කොරියාවේ රුකියා ලබාදෙන බවට පළ කරමින් එම රටේ රුකියා ලබාගැනීමට කැමැති අය යම් කිසි ගිණුමකට මුදල් තැන්පත් කර එම රිසිට් පත තමන් වෙත ඉදිරපත් කරන ලෙස වෙබ් අඩවිය තුළින් පවසා තිබේ.පසුව මුදල් තැන්පත් කර රිසිට් ඉදිරිපත් කළ තැනැත්තන්ගේ නාමලේඛනයක්ද රුකියා සඳහා තෝරාගත් පවසමින් මේ ව්‍යාජ වෙබ් අඩවියේ පළකර තිබේ. මේ ආකාරයට මාස තුනකට අධික කාලයක් මේ වංචාව සිදුකර ඇති බවට පොලිසිය අනාවරණය කරගෙන තිබේ.විදේශ කටයුතු අමාත්‍යවරයාගේ සම්බන්ධිකරන ලේකම්වරයෙකු ලෙස තමා කටයුතු කරන බවට පවසමින් මේ සැකකරු සාවධ්‍ය ප්‍රකාශ කරමින් මහජනයා නොමග යවා ඇතිබවටත් පොලිසිය තොරතුරු අනාවරණය කරගෙන තිබේ.මේ සැකකාර යුවළ හා පසුගිය 05 වෙනිදා අත්අඩංගුවට ගෙන ඇති අතර ඔවුන්ලග තිබී හැටලක්ෂ අනූහත්දහසක මුදලක් සොයාගෙන තිබේ. මොවුන්ට උපකාර කළ කාන්තාව රුපියල් කොටියක මුදලක්ද රුගෙන ඉතාලියට පලා‍ගොස් ඇති අතර ඇය ජාත්‍යන්තර පොලිසිය හරහා අත්අඩංගුවට ගැනීම සඳහා රතු නිවේදන නිකුත් කර තිබේ. ව්‍යජ වෙබ් අඩවිය නිර්මාණය කළ සැකරුද අත්අඩංගුවට ගෙන තිබේ. ව්‍යාජ වෙබ් අඩවියට පිවිසීම අවහිර කිරීමට අවශ්‍ය පියවර මේවන විට පොලිසිය විසින් ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n14060911</link>
    <topic>එල්ටීටීඊ යේ නොමඟ ගිය 13000ක් පුනරුත්ථාපනය කර සමාජ ගත කළා</topic>
    <author>@ ගන්දර සමූහ ජයසිරි පේදුරුආරච්චි සහ දෙයියන්දර සමූහ තමරසිරි විජේසේකර</author>
    <content>ආර්ථිකය සවිමත් කර ගත හැකි පසුබිමක් තනා නොමඟට යොමුවූ එල්ටීටීඊ තරුණ, තරුණියන් දහතුන් දහසක් (13000) පුනරුත්ථාපනය කර සමාජ ගත කර ඇති බවත් ආර්ථික වශයෙන් සවිබල කර භෞතික වශයෙන් වෙනස් කර සිංහල, දෙමළ හා මුස්ලිම් අය අතර සමගිය හා යහපත් ආකල්ප සංවර්ධනය කිරීම ඊළඟ අරමුණ බවත් පුණරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා පැවසීය.මානව හිමිකම් ගැන කෑ මොර දෙන පිරිස් මුණරුත්තාපිත අහ්‍යාසලාභීන්ගෙන් තොරතුරු විමසුවහොත් හැබෑ තත්ත්වය ඔවුන් මනාසේ පවසනු ඇතැයිද ඇමැතිවරයා පැවසීය.පුනරුත්ථාපනය වූ එල්ටීටීඊ තරුණ, තරුණියන්ගේ උතුරු දකුණ මිත්‍රත්ව චාරිකාව ඉකුත් 7 දින මාතරට පැමිණි අවස්ථාවේදී ඇමැතිවරයා මේ බව පැවසූ අතර වැලිගම අර්ෆා ජාතික පාසලේදී පැවති උත්කර්ශවත් පිළිගැණීමේ උත්සවයේදී වැඩිදුරටත් කථාකළ ඇමැතිවරයා මෙසේද කීවේය.වෙනම රටක් ඉල්ලා සටන් කරපු අයයි අද මෙලෙස ඇවිත් දකුණේ අය සමග සමගියෙන් ගත කරන්නේ. මේක තමයි වෙනස. ඕනෑම කෙනෙක් වැරදි පෙළඹවීම් හමුවේ නොමගට යා හැකියි. එහෙත් එය තේරුම් ගත් පසු ඔවුන් නිවැරදි මගට එනවා. මේ එම අවස්ථාව. පසුගියදා මොවුන් පාර්ල්මේන්තුවට ගියා. එහි පැවති වාද විවාද බැලුවා. එකම රටක් තුළ තම ප්‍රශ්න විසඳාගන්න හැකි බව ඔවුන් එහිදී තේරුම්ගන්න ඇති.අපි හමුවේ නොඑක් ප්‍රශ්න තියෙන්න පුළුවන්. එය විසඳාගත හැකිවන්නේ සංවාදශීලීවයි. එය තේරුම් නොගත් නිසා විඳිනා ආදීනව හොඳින් තේරෙනවා ඇති.අපි කවර ආගමකට කවර ජාතියකට අයත් වුවත් ආගම්, ජාතික වශයෙන් වෙනස්වුවත් ජාතික හා ආගමික සමගියක් ඇති ආකල්ප සංවර්ධනයක් ඇති හෙට දවසකට යා යුතුයි.පුණරුත්තාපන හා බණ්ධනාගාර ප්‍රතිසංස්කරණ අමාත්‍යාංශයේ ලේකම් ජී. එස්. විතානගේ මහතා - උතුරේ සහෝදර සහෝදරියන් හා දකුණේ සහෝදර සහෝදරියන්ගේ සමගිය සහොදරත්වය වැඩිකරන්න තමයි මේ වැඩසටහන දියත් කළේ. හදවත්තුල සිංහල, දෙමළ, මුස්ලිම් සමගේ හැඟීම් තේරුම් නොගත්තේනම් මේ පුනරුත්ථාපන කාර්යය සාර්ථක වන්නේ නෑ. ඒ දේ ඉටු කිරීමේ උතුම් කාර්යය තමයි අපි මේ සිදුකරන්නේ.ඒ නිසා එකම රටක් තුළ විවිධ ජාතීන් එකම ජන කොට්ඨාසයක් ලෙස ජීවත්වීමේ ආකල්ප සංවර්ධනය කිරීමයි අවශ්‍ය.පුනරුත්ථාපනයවූ එල්ටීටීඊ තරුණයකු වූ කාලිමුත්තු සුදාහරන් මහතා - මම සිංහල ඉගෙනගත්තෙ පුණරුත්තාපනයවූ පසුවයි. අපේ රටේ භාෂා හැකියාව වර්ධනය කළහොත් ප්‍රශ්න නැතිව ඉන්න පුළුවන්. අපේ රටේ මේ ප්‍රශ්නවලට ප්‍රධානතම හේතුව භාෂා ප්‍රශ්නයයි. එයට කදිම විසඳුම් පුනරුත්ථාපනය හරහා අපට ලැබුනා.අපේ නංගිලා මල්ලිලා ඉදිරියේදී භාෂා දෙකම ඉගෙනගන්නා ලෙස මා ඉල්ලා සිටිනවා. මේ අවස්ථාව අමතා වැලිගම ප්‍රාදේශීය ලේකම් මානෙග් ලියනාරච්චි මහත්මියද කථාකළ අතර පුනරුත්ථාපන කොමසාරිස් ජනරාල් මේජර් ජනරාල් ජගත් විජේතිලක මහතා ඇතුළු රාජ්‍ය නිලධාරීන් රැසක් හා ප්‍රදේශවාසීන් පාසල් ශිෂ්‍ය ශිෂ්‍යාවන් ඇත්ළු විශාල පිරිසක්ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n14060912</link>
    <topic>මිහින්තලා යන බැතිමතුනගේ පහසුවට විශේෂ දුම්රිය සහ බස්</topic>
    <author>නිරූෂි විමලවීර</author>
    <content>පොසොන් මංගල්‍ය නිමිත්තෙන් ඓතිහාසික මිහින්තලා පුද බිම වැඳ පුදා ගැනීමට යන බැතිමතුන්ගේ පහසුව සඳහා හෙට 10දා සිට 14දා දක්වා විශේෂ දුම්රිය සහ බස් රථ සේවාවක් ක්‍රියාත්මක කිරීමට ප්‍රවාහන අමාත්‍යාංශය තීරණය කර තිබේ.මේ යටතේ සාමාන්‍ය ධාවනයට අමතතරව විශේෂ බස් රථ 1000ක් සහ දුම්රිය 23ක් ධාවනයට එක් කෙරෙන බව ප්‍රවාහන අමාත්‍යාංශය අනාවණය කළේය.හෙට(10) මධ්‍යනය 12.00ට කොළඹ කොටුවෙන් අනුරාධපුරය බලා ධාවනය වන විශේෂ දුම්රියෙන් මිහින්තලා සේවාව අරඹන බව දුම්රිය සාමන්‍ය අධිකාරි බී. ඒ. ඩි ආරියරත්න මහතා ප්‍රකාශ කළේය.අනිද්දා(11)දා අළුයම 3.45, ට උදේ9.00ට උදේ 11.00ට 12.00ට සවස6.00ට 7.30ට රාත්‍රි11.15ට විශේෂ දුම්රිය හතක් කොළඹ කොටුවෙන් අනුරාධපුරය බලා ගමන් අරඹන බවත්උදේ 6.25ට අනුරාධපුරයෙන් කොළඹ කොටුව බලා විශේෂ දුම්රියක් ධාවනය වන බවත් හෙතෙම පැවසීය.එසේම 11දා සවස 2.45ට අවිස්සාවේල්ලෙන් කොළඹ කොටුව දක්වා ගමන් ගන්නා දුම්රිය සවස 6.00ටකොටුවෙන් අනුරාධපුරය බලා නික්ම යන බව කීවේය.12දා පාන්දර 3.45ට සහ පාන්දර 9.00ට කොළඹ කොටුවෙන්ද පාන්දර 2.45 ට උදේ 8.15ට හවස 5.00ට 6.20ට, 8.15ට රාත්‍රි 9.00ට අනුරාධපුරයේ සිට කොළඹ කොටුව දක්වා විශේෂ දුම්රිය අටක් ධාවනයට එක්වන බවද හෙතෙම කීය.13දා උදේ9.00ට කොළඹ කොටුවෙන් අනුරාධපුරය දක්වාත්, උදේ8.00ට 11.20ට සහ සවස 3.00ට අනුරාධපුරයේ සිට කොළඹ කොටුව දක්වා විශේෂ දුම්රිය හතරක් ක්‍රියාත්මක බව ප්‍රකාශ කළේය.14දින අනුරාධපුරයේ සිට කොළඹ බලා දුම්රිය තුනක් ධාවනය වන බව කී හෙතෙම උදේ8.00ට 11.20 සහ සවස 5.00 ඒවා ධාවනය වන බව අනාවරණය කළේය.පොසොන් මංගල්‍යට බෞද්ධ සිද්ධස්ථාන වැද පුදා ගැනීමට යන බැතිමතුන්ගේ ගමන් පහසුව සදහා සාමාන්‍ය ගාස්තු යටතේ විශේෂ බස් රථ 1000ක් ධාවනයට යොදවා ඇතැයි ලංකා ගමනා ගමන මණ්ඩලයේ මෙහෙයුම් අධ්‍යක්ෂ එච්. එම් චන්ද්‍රසිරි මහතා ප්‍රකාශ කළේය.සාමාන්‍ය බස් සේවාවලට අමතරව මෙම විශේෂ සේවාව දිවා රාත්‍රි ක්‍රියාත්මක බව කී හෙතෙම කොළඹ- අනුරාධපුර, කොළඹ - පොලොන්නරු, කුරුණෑගල-අනුරාධපුරය සහ, මිහින්තලේ -අනුරාධපුරය ආදි ලෙස ක්‍රියාත්මක බව සදහන් කළේය.සෝමාවතිය සහ මිහින්තලේ වැද පුදා ගන්නන්ගේ පහසුව සදහා දිවයිනේ සෙසු නගර වල සිටද බස් රථ ධාවනයට කටයුතු සූදානම් බව ඒ මහතා අනාවරණය කළේය.අනුරාධපුරය සිට මිහින්තලය දක්වා බස් රථ 40-50 පමණ ධාවනයට යොදවා ඇතැයිද සෑම පැයකටම බස් රථ දෙක බැගින් ධාවනය වන බවද හෙතෙම සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n14060913</link>
    <topic>වසරේ විශිෂ්ටතම රූපවාහිනී නාළිකාව ලෙස ජාතික රූපවාහිනිය පිදුම් ලබයි</topic>
    <author/>
    <content>ලාංකීය රූපවාහිනී නාළිකා ඇගයීමේ සම්මාන උළෙල, රයිගම් ටෙලීස්, පසුගිය සිකුරාදා (6) කොළඹ බණ්ඩාරනායක සම්මන්ත්‍රණ ශාලාවේ දී පැවැති අවස්ථාවේ දී ජාතික රූපවාහිනිය සම්මාන දොළහක් (12) ලබාගනිමින් වසරේ විශිෂ්ටතම නාළිකාව (Best Media Channel of the year) ට හිමි සම්මානයෙන් පිදුම් ලැබීය.වසරේ විශිෂ්ටතම ළමා වැඩසටහන ලෙස අතුල රන්සිරිලාල් විසින් අධ්‍යක්ෂණය කළ පොඩි හාමුදුරුවෝ වැඩසටහනෙහි පැණි කුරුල්ලා වැඩසටහනට ද, වසරේ විශිෂ්ටතම අධ්‍යාපන වැඩසටහන ලෙස රංග බණ්ඩාරනායක විසින් අධ්‍යක්ෂණය කළ රංග භූමි වැඩසටහන ද, වසරේ විශිෂ්ටතම සංගීත වැඩසටහන ලෙස ශිරාන් රත්නායක විසින් අධ්‍යක්ෂණය කළ මිහිමඬලේ ගීතයට ද, වස‍රේ විශිෂ්ටතම හඬ කැවීමේ වැඩසටහන ලෙස රන්සිරිලාල් විසින් අධ්‍යක්ෂණය කළ අභීත දියණියට ද, වසරේ විශිෂ්ටතම සඟරාමය වැඩසටහන ලෙස චන්දන සෙනෙවිරත්න විසින් අධ්‍යක්ෂණය කළ අරුම පුදුම රෝද හතරට ද, වසරේ විශිෂ්ටතම රූපවාහිනී ප්‍රවෘත්ති නිවේදක (සිංහල) ලෙස ජාතික රූපවාහිනියේ චමින්ද ගුණරත්නට ද, වසරේ ‍විශිෂ්ටතම සම්ප්‍රෙව්ශක (සිංහල) ලෙස ජාතික රූපවාහිනියේ වජිර ජයවර්ධනට ද, වසරේ විශිෂ්ටතම ටෙලි නාට්‍ය ගීත රචනය ලෙස විජිත මංජුල සිංහපෘථිවි විසින් අධ්‍යක්ෂණය කළ සල්මල් ලන්ද ටෙලි නාට්‍යයේ තේමා ගීතය රචනා කළ යූ. බී. රත්නායකට ද,වසරේ විශිෂ්ටතම ටෙලි නාට්‍ය ගීත ගායක ලෙස සල්මල් ලන්ද ටෙලි නාට්‍යයේ තේමා ගීතය ගායනා කළ අමරසිරි පීරිස්ට ද, වසරේ විශිෂ්ටතම ටෙලි නාට්‍ය ගීත ගායිකාව ලෙස සල්මල් ලන්ද ටෙලි නාට්‍යයේ ගීත ගායනා කළ ධනෝධ්‍යා අයෝනි යාපාට ද, බොරළු පාර‍ ටෙලි නාට්‍ය යේ රංගනය වෙනුවෙන් ලයනල් වික්‍රමයන් හට කුසලතා සම්මානයක් ද හිමිවිය. ඒ අනුව ලැබුණු සම්මාන ගණන දොළහකි.මෙම සම්මාන උළෙලේ විනිශ්චය මණ්ඩලය වශයෙන් මහාචාර්ය පැට්ට්‍රික් රත්නායක මහතා, සමාචාර්ය අජන්තා හපුආරච්චි මහත්මිය, මහාචාර්ය එස්. ජේ. යෝගරාජා මහතා, ආචාර්ය ඩී. එම්. ආර්. බී. දිසානායක මහතා, ජයන්තා රුක්මනි සිරිවර්ධන මහත්මිය, බුද්ධදාස ගලප්පත්ති මහතා, ගුණසිරි සිල්වා මහතා, හංසමාලා රිටිගහපොළ මහත්මිය යන විද්වතුන් කටයුතු කර ඇත.වර්තමාන රූපවාහිනී නිර්මාණ ජන මනස ව්‍යාකූලත්වයට පත් කළ ද ජාතික රූපවාහිනිය විසින් ජනතාවගේ පරිකල්පනය අවදි කරවීම, දැනුවත්භාවය වර්ධනය කිරීම, උසස් රසවින්දනයක් ඇති කරලීම හා එහි ගුණාත්මකභාවය, විෂය පථය, ජනතා ආකර්ෂණය ඇතුළු කරුණු රැසක් පදනම් කරගනිමින් වැඩසටහන් නිෂ්පාදනය කරනු ලබයි. ටෙලි නාට්‍ය මෙන්ම විවිධ රූපවාහිනී වැඩසටහන් නිෂ්පාදන කාර්යය වෙනුවෙන් සම්මාන ගණනාවක් ජාතික රූපවාහිනිය විසින් හිමි කරගත් අතර ඒ වෙනුවෙන් වසරේ විශිෂ්ටතම නාළිකාව (Best Media Channel of the year)ට හිමි සම්මානයෙන් ද පිදුම් ලැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n14060914</link>
    <topic>ලක්ෂ 50ක වල්ලපට්ටා විකුණමින් සිටි 6ක් බේරුවලින් අත්අඩංගුවට</topic>
    <author>කළුතර දිස්ත්‍රික් සංචාරක</author>
    <content>රුපියල් ලක්ෂ පනහක් 50, වටිනා වල්ලපට්ටා තොගයක් බේරුවල මරදාන ප්‍රදේශයේදී විකුණමින් සිටියදී බේරුවල පොලිසිය මගින් සැකකරුවන් හයදෙනකු සමඟ අත්අඩංගුවට ගෙන තිබේ.බේරුවල පොලිස් ස්ථානයේ බුද්ධි අංශයට ලැබුණු තොරතුරක් අනුව මේ වටිනා වල්ලපට්ටා තොගය බේරුවල මරදාන ප්‍රදේශයේදී ඉන්දියන් ජාතිකයෙකුට විකුණමින් සිටියදී අත්අඩංගුවට ගෙන ඇත.එම වල්ලපට්ටා තොගය මිලදීගෙන යෑමට පැමිණි හයදෙනෙකු සමඟ ඔහුත් පැමිණි වාහනයද පොලිස් අත්අඩංගුවට ගෙන තිබේ. පොලිසිය පවසන අන්දමට මේ වල්ලපට්ටා තොගය මිලදී ගැනීමට දෙහිවල සිට තුන්දෙනෙකු පැමිණ තිබෙන අතර මතුගම කලවාන ප්‍රදේශයේ සිට බේරුවල මරදාන ප්‍රදේශයට ගෙන තිබේ.සැකකරුවන් සමග වල්ලපට්ටා තොඟය අධිකරණයට ඉදිරිපත් කිරීමට නියමිතයි.සිද්ධිය පිළිබඳ පරීක්ෂණ නියෝජ්‍ය පොලිස්පති බී. ඉන්ද්‍රන් මහතාගේ උපදෙස් පරිදි කළුතර ජ්‍යෙෂ්ඨ පොලිස් අධිකාරි රෝෂාන් සිල්වා, කළුතර පොලිස් අධිකාරී යසන්ත ගමගේ යන මහත්වරුන්ගේ අධීක්ෂණයෙන් බේරුවල පොලිස් ස්ථානාධිපති පොලිස් පරීක්ෂක දුමින්ද රාජපක්ෂ, උප පොලිස් පරීක්ෂක රණවීර උප පොලිස් පරීක්ෂක පියංකර, පොලිස් සැරයන්වරුන් වන 55240 ජයන්ත, 54352 ඉදුරුව, පොලිස් කොස්තාපල්වරුන් වන 88112 බුද්ධික, 83144 නිලංග, 62891 සිල්වා, 69062 නිර්මාෂන, 72180 රුවන්දික, පොලිස් ආරක්ෂක සහයක 2003 තිලංග යන මහත්වරුන් වැටලීම සිදු කළහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n14060915</link>
    <topic>සංවර්ධනයේ ප්‍රතිලාභ භුක්ති විඳීමට ප්‍රවාහන සේවාවේ සහයෝගය සුවිශේෂයි</topic>
    <author>මාතර දිසා විශේෂ ජස්ටින් කොඩිකාර සහ මාතර විශේෂ ජයා වික්‍රම සුරේන්ද්‍ර</author>
    <content>අපේ රටේ මඟී ජනතාවට වඩාත් ගුණාත්මක ප්‍රවාහන සේවාවක් ලබාදීම තමාගේ ප්‍රධාන ඉල්කය බවත් අද සමස්ථ රට පුරා දියත්ව ඇති දැවැන්ත සංවර්ධනයේ ප්‍රතිලාභ ජනතාවට බුක්ති විඳීමට හැකිවන්නේ රටේ ප්‍රවාහන සේවාවෙන් සුවිශේෂී සහයෝගයක් ලබාදීමෙන් බව තමා තරයේ විශ්වාස කරනවා යැයි ජාතික ගමනා ගමන කොමිෂන් සභාවේ නව සභාපති රේණුක දුෂ්‍යන්ත පෙරේරා මහතා පැවැසීය.ඉකුත්දා මාතර මයුර හෝටලයේ දී පැවති සී/ ස මාතර මඟී ප්‍රවාහන සංගමයේ වාර්ෂික නිලවරණ අවස්ථාවට සහභාගි වෙමින් එසේ පැවසූ ඒ මහතා වැඩිදුරටත් අදහස් දක්වමින් මෙසේද පැවැසීය.ජනතාවට එසේ ගුණාත්මක ප්‍රවාහන සේවාවක් ලබාදිය හැක්කේ බස් හිමියන්ගේ ශක්තියෙනුයි. ඔවුන්ගේ ගුණාත්මක ප්‍රවාහන සේවාව තුළිනුයි.1978 සිට පෞද්ගලික බස් සේවාව දියුණුවට පත්වුණා. නමුත් අද රටේ සංවර්ධනයට සමගාමීව බස් සේවාව දියුණුද යන්න ගැන අපට සිතන්නට වනවා.දකුණේ අධිවේගී මාර්ගය හා දුම්රිය ධාවනය සමඟ මාතර කොළඹ මාර්ගයේ බස්රථ හිමියන්ට ලොකු අභියෝගයකට මුහුණ දෙන්න සිදුවෙලා. එයට සාධාරණීය විසඳුමක් ලබාදෙන්න කියා ජනාධිපතිතුමා උපදෙස් දුන්නා. ඒ සඳහා මේ වන විට කමිටුවක් පත්කර තිබෙනවා.අධිවේගී මාර්ගයේ මෙන්ම සාමාන්‍ය රථ ධාවකයින්ටත් සාධරණයක් ඉටුවෙන ක්‍රමවේදයක් අප ක්‍රියාත්මක කරනවා. බස්රථ බලපත්‍ර ලබාදීමේ කිසිම බලපෑමකට මා යටවන්නේ නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n14060916</link>
    <topic>සෝමාලියානු මුහුදු කොල්ලකරුවන්ගේ ප්‍රාණ ඇපයේ සිටි 11ක් මුදාහැරලා</topic>
    <author>මහින්ද අලුත්ගෙදර</author>
    <content>සෝමාලියානු මුහුදු කොල්ලකරුවන්ගේ ප්‍රාණ ඇපයේ පසු වු ශ්‍රී ලාංකික නාවිකයන් තිදෙනකු ඇතුළු 11 දෙනකු මුදාහැර තිබේ.වසර තුනකට ආසන්න කාලයක් මුහුදු කොල්ලකරුවන්ගේ ග්‍රහණයේ සිටි මේ නාවිකයන් පිරිස අතර ශ්‍රී ලාංකිකයන්ට අමතරව බංග්ලාදේශ ජාතිකයන් 6 දෙනකු, ඉන්දියානුවකු සහ ඉරාන ජාතිකයකු ඇතුළත් වන බව වාර්තා වෙයි.නිදහස ලැබූ මේ නාවිකයන් පිරිස සෝමාලියානු හොබ්යෝ වරායට ආසන්න ‘ගිලියාකිනි’ ප්‍රදේශයේ දී මුදාහැර ඇති අතර ඔවුන් එක්සත් ජාතීන්ගේ නිලධාරී කණ්ඩායමක් විසින් කෙන්යාවේ නයිරෝබි නුවර බලා රැගෙන යාමට නියමිතව තිබේ.මැලේසියාවට අයත් එම්.වී ඇල්බඩෝ නමැති කන්ටේනර් ප්‍රවාහන නෞකාවේ සේවය කරමින් සිටිය දී මේ පිරිස 2010 වසරේ නොවැම්බර් මාසයේ දී සෝමාලියානු මුහුදු කොල්ලකරුවන්ගේ ග්‍රහණයට ලක් වු අතර ඒ වන විට ශ්‍රී ලංකාව, ඉන්දියාව, බංග්ලාදේශය, පාකිස්ථානය සහ ඉරානය යන රටවල පුද්ගලයන් විසි තුන්දෙනකු එහි සිටි බව වාර්තා වේ.කොල්ලකරුවන් විසින් අමෙරිකානු ඩොලර් මිලියන අටක කප්පමක් මුදලක් ඉල්ලා තිබු අතර අමෙරිකානු ඩොලර් මිලියන 1.2ක මුදලක් ගෙවීමෙන් පසු පාකිස්ථානු ජාතිකයන් පිරිස මුදාහැරිණි.මේ පිරිස වැඩිම කාලයක් කොල්ලකරුවන්ගේ ග්‍රහණයේ සිට මුදාහැරි පිරිස වන අතර ඔවුන් නිදහස් කිරීමට හේතුව පිළිබඳ අනාවරණය වි නොමැති බවද ජාත්‍යන්තර මාධ්‍ය වාර්තා පෙන්වා දෙයි.21 වැනි සියවසේ සෝමාලියානු සිවිල් යුද්ධයේ ආරම්භයත් සමඟින් දෙවන වකවානුවට ජාත්‍යන්තර නෞකාවල මුහුදු කොල්ලකෑම සෝමාලියානු වෙරළ තීරයේ ආරම්භ විය. වර්ෂ 2005 සිට මුහුදු කොල්ලකෑමට විරුද්ධව අණ පණත් බොහෝ ජාත්‍යන්තර සංවිධාන මඟින් ඉදිරිපත් කරන ලද අතර ඒ අතර ජාත්‍යන්තර සමුද්‍රාසන්න සංවිධානය සහ ලෝක ආහාර සංවිධානය ප්‍රමුඛ වේ.මුහුදු කොල්ලකෑම් නිසා නාවික වියදම් වැඩිවීම මෙන්ම ආහාර ප්‍රවාහනයේ දී ගැටලු ඇතිවන අතර ලොව සියයට 19ක ප්‍රමාණයක ආහාර හුවමාරුව සිදුවන්නේ මුහුදු මාර්ගයෙනි. මේ නිසා වෙරළ තීරයේ ආරක්‍ෂාව තර කිරීමට සිදුවී ඇත.එක්‌සත් ජාතීන්ගේ සංවිධානයේ වාර්තාවලට අනුව පෙනී යන්නේ සෝමාලියානු වෙරළ තීරය පසුකරගෙන ගිය වෙනත් රටවල නෞකා මඟින් නීති විරෝධීව මාලු ඇල්ලීම සහ විෂ ද්‍රව්‍ය මුහුදට එක්‌ කිරිම සිදුකිරීම නිසා සෝමාලියානු ධීවරයන්ට ධීවර කටයුතු කිරීමට තිබූ අවස්‌ථාවට බාධා පැමිණ ඇති බවයි. සෝමාලියානු ජනතාවගේ මූලික ජීවනෝපාය වූ ධීවර කර්මාන්තයට මෙලෙස බාධා පැමිණීමත් සමඟින් සෝමාලියානු ජනතාව මුහුදු කොල්ලකරුවන් බවට පත්ව තිබේ.සෝමාලියානු මුහුදු කොල්ලකරුවන් හට ආයුධ ලැබෙන්නේ යේමනියෙනි රටේ අගනුවර වන මෝගඩිෂු නගරයට ආයුද පැමිණේ. සෝමාලියාවට ලැබෙන ආයුධවලට කොල්ලකරුවන් විසින් මුදල් ගෙවනු ලබන්නේ හවාලා නමැති තැරැව්කරුවකු මාර්ගයෙනි.ඉන්පසු ආයුධ පටිලන්ඩ් නම් ප්‍රදේශයට ගෙන යයි. ආයුධවලට ගෙවිය යුතු ඉතිරි මුදල් කොල්ලකරුවන් විසින් එම ප්‍රදේශයේදී ගෙවනු ලැබේ.සෝමාලියානු මුහුදු කොල්ලකරුවන්ගේ මූලික අභිප්‍රාය වී ඇත්තේ මුදල් ලබා ගැනීමය. ඔවුහු ඒ සඳහා මිනිසුන් සිරභාරයට ලක්‌කොට ගෙන මුදල් ලබා ගනිති.2009 – 2010 කාල වකවානුවේ දී මොවුන්ගේ මුලු ආදායම යුරෝ මිලියන 39ක්‌ විය. සෝමාලියාවට අයත් ඉතා දිගු මුහුදු තීරයේ විෂ ද්‍රව්‍ය හඳුනාගත හැකි ලෙස පවතින අතර උතුරු සෝමාලියාවට සුනාමියෙන් පසුව විෂ ද්‍රව්‍ය මිශ්‍ර කොට ඇත්තේ යුරෝපීය ජාතිකයන් විසිනි. මේ විෂ ද්‍රව්‍ය නිසා විවිධ ලෙඩ රෝග, පරිසර දූෂණය වීම් සිදුවිය. මෙවැනි හිංසාකාරී ක්‍රියාකලාපයන් පාදක කොටගෙන සෝමාලියානු ජනයා මෙලෙස කොල්ලකෑම් කෙරෙහි යොමු වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n14060917</link>
    <topic>ගොවි කම්කරු ජනතාවගේ සැබෑ නායකයකු ලෙස එස්.ඩී.බණ්ඩාරනායක රටට කළ මෙහෙවර විශිෂ්ටයි</topic>
    <author>ගම්පහ සංචාරක නිමල් ජයසිංහ</author>
    <content>ශ්‍රී ලංකාවේ දේශපාලන කරලියේ යුග පුරුෂයෙක් වූ එස්.ඩී. බණ්ඩාරනායක මහතාගේ අභාවය අසා අතිශය සංවේගයට පත්වුනෙමි. මේ රටේ කෘෂිකර්මය නංවාලීමට දායක වූ එස්.ඩී.බණ්ඩාරනායක මහතා දුගී දුප්පත් ගොවි කම්කරු ජනතාවගේ නායකයකු ලෙස රටට කළ සේවය අති මහත් යැයි හිටපු ගම්පහ පාර්ලිමේන්තු මන්ත්‍රී එස්.ඩී.බණ්ඩාරනායක මහතාගේ අභාවය වෙනුවෙන් ජනාධිපති මහින්ද රාජපක්ෂ මහතා විසින් එවා තිබූ ශෝක පණිවුඩය අවමංගල්‍ය සභාවට ඉදිරිපත් කරමින් අගමැති දි.මු. ජයරත්න මහතා පැවසීය. ශෝකාකූල මොහොතක බැවින් අගමැතිවරයා ප්‍රකාශය කියවීමේදී හැඟුම්බර ස්වරයෙන් ප්‍රකාශ විය.ජනාධිපතිතුමාගේ ශෝක පණිවුඩය පරිදි එස්.ඩී. බණ්ඩාරනායක මහතා දිවංගත එස්.ඩබ්ලිව්. ආර්.ඩී. බණ්ඩාරනායක මහතා සමඟ එක්වී ශ්‍රී ලංකා නිදහස් පක්ෂ ආරම්භයේ සිටම පක්ෂයේ සාමාජිකයකු වෙමින් පක්ෂයේ අභිවෘද්ධියට කැපවෙමින් ක්‍රියාකර ඇති බවද පැවැසීය. සටන්කළ යුතු තැන අභීතව සටන් කළ රටට හිතැති දේශමාමක‍යකු විය. පක්ෂ භේදයෙන් තොරව කා සමඟත් සහයෝගයෙන් ක්‍රියාකළ අයෙකි. එස්.ඩී. බණ්ඩාරනායක මහතාගේ ගමන් මාර්ගයට අවතීර්ණව පණ්ඩු බණ්ඩාරනායක පුතා ඇතුළු දරුවන් පියාගේ ගමන්මගට පිවිසීම වාසනාවකි. මගේ සාතිශය සංවේගය පණ්ඩු බණ්ඩාරනායක මහතා ඇතුළු පවුලේ සැමට පළකර සිටින අතර දිවංගත එස්.ඩී. බණ්ඩාරනායක මහතාට උතුම් නිවන් සුව අත්වේවායි ප්‍රාර්ථනා කරමි.අග්‍රාමාත්‍ය දි.මු. ජයරත්න මහතා -දිවංගත එස්.ඩී. බණ්ඩාරනායක මහතා ශ්‍රී ලංකා නිදහස් පක්ෂය ආරම්භ කාලයේ සිටම මගේ මිත්‍රයෙකි. දිවංගත එස්.ඩබිලිව් ආර්.ඩී. බණ්ඩාරනායක මහතා සමඟ එකට එක්වී මේ රට වෙනුවෙන් කැපවී ක්‍රියාකළ යුග පුරුෂයෙකි. දිවංගන ඩී.ඒ. රාජපක්ෂ වැනි මේ රටට සේවය කළ ශ්‍රේෂ්ඨයන් සමඟ එකට එක්වී මේ රට ගොඩනැඟීමට ක්‍රියාකළ අයෙකි. 1956 ගොවි කම්කරු ජය ලබමින් පොදු පෙරමුණු රජය පිහිටුවීමට එස්.ඩී.බණ්ඩාරනායක මහතා විශාල සහයක් ලබා දුන්නා.ඉඹුල්ගොඩ වීරයා බවට පත්වෙමින් මුළු රටේම නමක් ඇතිකරගත් එස්.ඩී.බණ්ඩාරනායක මුළු ජීවිතකාලයම සතුටින් කල්ගෙව්වා. පියෙකුගෙන් විය යුතු යුතුකම්ද නොපිරිහෙලා ඉටුකළ එස්.ඩී. බණ්ඩාරනායක මහතා මුළු මහත් ශ්‍රී ලංකාවාසීන්ටම ආදර්ශ චරිතයක් වුණා. එතුමාට නිවන් සුව අත්වේවා.හිටපු ජනාධිපතිනී චන්ද්‍රිකා බණ්ඩාරනායක මහත්මිය ශෝක පණිවුඩක් එවමින් මෙසේ කීවාය.මේ මොහොතේ විදේශ ගතවී සිටින බැවින් මාගේ හදපිරි ශෝකය මෙයින් පළ කරමි. අභාවය අසා ශෝක වුනෙමි. 1952 පාර්ලිමේන්තුවට පත්ව ගම්පහට පමණක් නොව රටටම වැඩකළ විශිෂ්ට පුද්ගලයෙකි. එතුමාගේ කාර්ය ශූරත්වය එඩිතර තමා විශිෂ්ට මහත්මා ගතිගුණ ඇති එතුමාට උතුම් නිවන්සුව අත්වේවා.(එජාප) පාර්ලිමේන්තු මන්ත්‍රී කරු ජයසූරිය මහතා - එක්සත් ජාතික පක්ෂයේ නායකතුමා ඇතුළු අප පක්ෂයේ සාතිශය ශෝකය පළකර සිටිමු. දිවංගත එස්.ඩී.බණ්ඩාරනායක මහතා සමඟ අප ඉතා සහයෝගයෙන් වැඩ කළා. එතුමා රට වෙනුවෙන් වැඩ කිරීමට කැපවී ක්‍රියා කළා. ඉන්දියාවේ නිදහස් සටන මෙහෙයවූ ජාතික නායකයන් ඇසුරු කිරීමෙන් මේ රටේ නිදහස ගැන හොඳ පන්නරයක් ලැබුවා. ගොවි හමුදා නියෝජනය කරමින් අපේ රටේ කෘෂිකර්මයේ දියුණුවට වැඩකළා. දේශපාලනය යනු රටට වැඩකිරීමයි. එතුමා එය හරියටම ඉටුකළා. එතුමාට නිවන්සුව අත්වේවා.සියනෑ කෝරලේ ප්‍රධාන සංඝනායක, චන්ද්‍රජෝති මහා විද්‍යාලයේ විදුහල්පති තෝරපිටියේ ආනන්ද නාහිමිගම්පහ දිසාවට අද්විතීය සේවයක් කළ දිවංගත එස්.ඩී.බණ්ඩාරනායක මහතා 1952 ප්‍රථම වරට පාර්ලිමේන්තුවට පිවිසෙමින් ජනතා සේවය වඩාත් පුළුල් ලෙස ඇරඹුවා. මෙම විද්‍යාලය පමණක් නොව ගම්පහ දිසාවේ පාසල් විශාල ප්‍රමාණයක් බිහි කිරීමට දායකවූවා. ඉඩම් නොමැති අයට ඉඩම්, ගේ දොර ලබා‍ෙදමින් විශිෂ්ට සමාජ මෙහෙවරක් කළා. දරුවන්ද සමාජ මෙහෙවරට යොමුකළා. ඔබ වැනි ජන නායකයන් අපේ රටට තව තවත් බිහිවේවා.මහාචාර්ය දේවාලේගම මේධානන්ද මහ නාහිමි - සතර ආකාරයකට ජීවත්වන මිනිසුන් ජීවිත ගෙනයන අතර, උදාහරණ වශයෙන් ගො‍රවනවා, වහින්නේ නැත. විදුලියද කොටනවා, වහින්නේ නැත. එහෙම චරිතද තිබෙනවා. කරන දෙයකුත් නැහැ කරපු දෙයකුත් නැහැ. ඒ අතර සමහරු කියනවා වාගේම කරනවා කියන දේ කරන අය ශ්‍රේෂ්ඨයි. එවැනි චරිතයක් ඉඹුල්ගොඩ වීරයා වූ දිවංගත එස්.ඩී. බණ්ඩාරනායක මහතාට තිබුණා ගො‍රව ගොරවා වහිනවා වගේ රටට වැඩකළා. අතිශයින් අවංකව දේශපාලනය කළ යුග පුරුෂයෙක් වුණා. සැදැහැවත් බෞද්ධයෙකි. රටේ දේශපාලනඥයන්ට නියම මඟ පෙන්වන්නෙකු වුණා යැයිද පැවසූහ.අමරපුර මහා නිකායේ මහ නායක ගන්තුනේ අස්සජි නාහිමි - එස්.ඩී. බණ්ඩාරනායක යනු ජාතික දේශපාලන ක්ෂේත්‍රයේ පෙරළිකාර චරිතයකි. කලාතුරකින් රටට බිහිවන ශ්‍රේෂ්ඨ ජීවන චරිතයකි. එතුමා නිරතුරුවම සංඝරත්නය ඇසුරු කළා. ආගම දහමට නැඹුරු වුනා. රට ගැන කැක්කුමක් තිබුණා. අපේ නායක හිමිපාණන් කන්දෙදෙනියේ සුගතවංශ නාහිමියන්ද ළඟින් ඇසුරු කළා. අපි මෙසේ කෙනෙකු අභාවයට ගිය පසු එතුමාගේ චරිත ලක්ෂණ කියන්නේ ජීවත්ව සිටින අයටත් ශ්‍රේෂ්ඨයෙක් වීමටයි. අද සමාජයේ ඇහුම්කන්දෙනවා අඩුයි. මෙවැනි අවස්ථාවලද එසේය.එස්.ඩී.බණ්ඩාරනායක මහතා පාර්ලිමේන්තුවට පත්වුණත් ඇමැතිකම් ගත්තේ නැහැ. නොගත්තේ ආදර්ශයක් දෙන්නයි. ඔහු එදා කීවේ තාමත් හරි හැටි නිදහසක් නැතුව ඇමැතිකම් එපා කියලයි. ඔහු කීවේ පාර්ලිමේන්තුව හොඳ තැනක්විය යුතු බවයි. අදවනවිට සමහර දිනක පාර්ලිමේන්තුවේ ගණපූර්ණයද නැතිවන අවස්ථා ඇත. රටට වැඩ කරන්න යනවා නම් එසේ නොවිය යුතුය. මන්ත්‍රීවරුන්ගේ බුද්ධිමත් කතා වෙනුවට මාධ්‍යයෙන් පළකරන්නේද විහිළු කතා පමණක් බවද කීහ.රාමඤ්ඤ නිකාය වෙනුවෙන් අධිකරණ සංඝනායක මකුලෑවේ විමල නාහිමි - මේ ලෝකයේ මෙවැනි ශ්‍රේෂ්ඨ පුරුෂයින් උපදින්නේ කලාතුරකිනි. එස්.ඩී. බණ්ඩාරනායක මහතා එවැනි ශ්‍රේෂ්ඨයෙකි. සංඝ පීතෘන් වහන්සේලා ඇසුරු කළා. ලෝකයේ ශ්‍රේෂ්ඨ ජනනායකයන්ද ඇසුරු කළා. අපේ රටේ කෘෂිකර්මය නංවාලීමට කැපවී ක්‍රියාකළා. මේ මරණය කාටත් පොදු දහමක්.ජීවත්වන කාලය තුළ රටට කළ යුත්තේ වැඩ බව මේ මරණින් පෙන්වනවා. එස්.ඩී.බණ්ඩාරනායක මහතා ගමන්ගත් මඟ යන්න පුතෙකු පාර්ලිමේන්තුවට පත්වුණා. වැලිවේරිය සාන්ත අන්තෝනි දේවස්ථානයේ මීසම් පාලක ලක්ප්‍රිය නෝනිස් පියතුමා, තිහාරියේ මුස්ලිම් ජනතාව වෙනුවෙන් ඇම්.ටී.එස්. නියාස් මවුලවි තුමා. ද සිය ශෝකයන් ප්‍රකාශ කළහ. පාර්ලිමේන්තු මන්ත්‍රී ජේ.ආර්.පී. සූරියප්පෙරුම, ගම්පහ ශ්‍රී ලංකා නිදහස් පක්ෂයේ මධ්‍ය සංවිධානයේ ලේකම් නෙල්සන් අමරසිංහ මහත්වරුද අදහස් දැක්වූහ. නියෝජ්‍ය ඇමැති පණ්ඩු බණ්ඩාරනායක මහතා පිළිගැනීමේ කතාව කළේය.සෞඛ්‍ය ඇමැති මෛත්‍රිපාල සිරිසේන, ආර්ථික සංවර්ධන ඇමැති බැසිල් රාජපක්ෂ, අමාත්‍ය ෆිලික්ස් පෙරේරා ඇතුළු මැති ඇමැතිවරු, පළාත් සභා ප්‍රාදේශීය සභා සභාපතිවරු, මන්ත්‍රීවරු, ගම්පහ පුරපති ඇතුළු විශාල ජනතාවක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=n14060918</link>
    <topic>තරුණ පිරිස රැකියා සොයා දේශපාලනඥයන් පසුපස යන යුගය ඉතා ඉක්මනින් නිම කරනවා</topic>
    <author>සුභාෂිණී සේනානායක</author>
    <content>නව අධ්‍යාපන සංවර්ධන වැඩ පිළිවෙළ යටතේ තරුණ පරම්පරාව රැකියා සොයා දේශපාලනඥයන් පසුපස යන යුගය ඉතා ඉක්මනින් නිම කරන බව අධ්‍යාපන නියෝජ්‍ය ඇමැති හා යෞවන කටයුතු හා නිපුණතා සංවර්ධන අමාත්‍යාංශයේ අධීක්‍ෂණ මන්ත්‍රී මොහාන් ලාල් ග්‍රේරු මහතා ප්‍රකාශ කරයි. “නැණස පාදන දොරින් දොර” වැඩසටහන යටතේ හෝමාගම මුල්ලේගම ප්‍රදේශයේ තරුණ ප්‍රජාව සංවිධානය කැර තිබූ ප්‍රජා සාකච්ඡාවකට එක් වෙමින් ග්‍රේරු මහතා එසේ ප්‍රකාශ කෙළේය.එහිදී තවදුරටත් අදහස් දැක්වූ මොහාන් ලාල් ග්‍රේරු මහතා මෙසේද කීය.-විපක්ෂයේ සිට ආණ්ඩුවට එක් වූ පසු ජනාධිපතිතුමා ඉතා විශ්වාසයෙන් මට වගකීම් කොටසක් පැවරුවා. පළමු ශ්‍රේණියට දරුවන් ඇතුළත් කිරීමේ සහ පහ වසර ශිෂ්‍යත්වයෙන් පසු දරුවන් ඇතුළත් කිරීමේ ජනප්‍රිය පාසල් සංස්කෘතිය වෙනස් කර සෑම ගමකම දරුවන්ට සමාන වරප්‍රසාද හිමිවන ද්විතීයික පාසල් දහසක් ප්‍රතිනිර්මාණය කිරීමේ වැඩපිළිවෙළ මෙහිදි විශේෂයි. ඒ අතරින් අද ඒ පාසල් ප්‍රතිනිර්මාණය වෙමින් පවතිනවා. ඒ සෑම පාසලකම මහින්දෝදය තාක්‍ෂණික විද්‍යාගාර ඉදි වෙනවා. අංග සම්පූර්ණ ගණිතාගාරයක්, භාෂාගාරයක්, දුරස්ථ අධ්‍යාපන ඒකකයක්, පරිසර හා තොරතුරු තාක්‍ෂණ විද්‍යාගාරයක් දැකිම ගම්වල දරුවන්ට හීනයක් වෙලා තිබුණා. ජනාධිපතිතුමාගේ ආශිර්වාදයෙන් අද ගමේ දරුවන්ටත් මෙවැනි අධ්‍යාපන අවස්ථා හිමි වෙලා. රුපියල් ලක්ෂ එකසිය පනස් හතරක් වුණ ඇස්තමේන්තු ගත තාක්ෂණික විද්‍යාගාරයක් රුපියල් ලක්‍ෂ හැටක් තුළ නිම කරන්නට මට මග පෙන්වන්න පුළුවන් වුණා. මේ පාසල් දහසේ ඉදි කෙරෙන විද්‍යාගාර දහස තුළින් රටට ඉතිරි කර දෙන්න පුළුවන් වුණ මුදල රුපියල්. මිලියන දහස් ගණනක්. නමුත් ඒ ගැන පුරසාරම් දොඩන්නට කාලයක් වෙන් කෙළේ නැහැ. පුරසාරම් දේශපාලනය කරන්න නෙමෙයි ජනතාව අපිව පාර්ලිමේන්තුවට පත් කරන්නේ. රට වෙනුවෙන් ප්‍රතිපත්ති සකස් කර ක්‍රියාවට නංවන්න.. ඒ විශ්වාසය රකින්න මහජන නියෝජිතයන් හැටියට අපිට බැරිනම් දේශපාලනයට එන්න අවශ්‍ය නැහැ.ජාතික අධ්‍යාපන ප්‍රතිපත්තියක් සකස් කිරීමේ කාර්යයන් මේ වන විට නිම වෙමින් පවතිනවා. සී.ඩබ්ලිව්.ඩබ්ලිව්. කන්නන්ගර අධ්‍යාපන ප්‍රතිසංස්කරණයේ පසු නිදහස් අධයාපනය වඩාත් ශක්තිමත් කරන සියවසේ විශිෂ්ටතම අධ්‍යාපන සංවර්ධන ක්‍රියාවළිය වන්නේ එයයි.පාසල් පාදක වෘත්තීය අධ්‍යාපනය ශක්තිමත් කිරීමට වසර ගණනාවක් මා යෝජනා කළා. අපට පුළුවන් වුණා අ.පො.ස. උසස් පෙළට තාක්‍ෂණික විෂය ධාරාව හදුන්වා දෙන්න. ඒක මේ රටේ අනාගත තරුණ ප්‍රජාව වෙනුවෙන් ගත් විශිෂ්ටම අධ්‍යාපන තීන්දුවක්. මෙතෙක් උසස් පෙළට පැවතුනේ කලා, වාණිජ, විද්‍යා හා ගණිතය අංශයි. එයිනුත් වැඩි පිරිසක් කලා විෂයය ධාරාවට යොමු වෙනවා. නමුත් නූතන රැකියා වෙළෙඳ පොළ විවෘත වෙලා තිබෙන්නේ තාක්ෂණ නිපුණතාව පදනම් කරගත් අධ්‍යාපනයක් හිමි පරම්පරාවකටයි. මේ තාක්‍ෂණ විෂය හඳුනා දීම තුළ රැකියා සොයා තරුණ තරුණියන් දේශපාලනඥයන් පසුපස යන්න වෙන්නේ නැහැ. රැකියා දෙනවා කියා මහ පාරේ සටන් කරන්න අවශ්‍ය වෙන්නේ නැහැ. නමුත් අධ්‍යාපන අමාත්‍යාංශයේ විෂය භාර නියෝජ්‍ය අමැතිවරයා ලෙසත් යෞවන කටයුතු හා නිපුණතා සංවර්ධන අමාත්‍යාංශයේ අධීක්‍ෂණ මන්ත්‍රී ලෙසත් ඉතා වගකීමෙන් ප්‍රකාශ කරනවා මේ අපේ උත්සහය හමුවේ රටේ දරුවන්ගේත් තරුණ ප්‍රජාවේත් අනාගතය අදුරු වන්නේ නැති බව..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=r1406091</link>
    <topic>සහය දුන්නොත් බලාගෙනයි!</topic>
    <author>ඡායා-කොචිචිකඩේ විශේෂ ඩී මිහිදුකුළ</author>
    <content>කොටි ත්‍රස්තවාදීන්ට - සහයෝගය දක්වන මාධ්‍ය වැඩමුළුවක් ට්‍රාන්ස්පේරන් සී ඉන්ටනැෂනල් ආයතනය මඟින් මීගමුව ඒත්තුකාල ගෝල්ඩ් ෆෑන් හෝටලයේ පවත්වන බව පවසමින් 50 ක 60 ක පිරිසක් පැමිණ විවිධ සටන් පාඨ කියමින් එම වැඩමුළුව නවත්වන ලෙස බලකරමින් සෙනසුරාදා (07) සවස එම හෝටලය ඉදිරිපිටදී විරෝධතාවක් දැක්වූහ.කොටිහිතවාදීන් පනගන්වන වැඩමුළුවක් පවත්වන බව කියමින් විරෝධතාකරුවෝ විවිධ සටන් පාඨ ඇතුළත් පෝස්ටර් හා බැනර් අතැතිව සිටියහ.මෙම වැඩමුළුව දමිළ මාධ්‍යවේදීන් සඳහා දින තුනක වැඩමුළුවක් වශයෙන් 6වෙනි සිකුරාදා ආරම්භ කර 8 වෙනි ඉරුදින අවසන් කිරීමට නියමිතව තිබූ බව සංවිධායකයෝ පැවැසූහ. විරෝධතා කරුවෝ මෙම වැඩමුළුව රාජ්‍ය විරෝධී කුමන්ත්‍රණකරුවන්ගේ වැඩක් ලෙස පවසමින් එය වහාම නවත්වන ලෙස ඉල්ලා කෑකෝ ගසන්ට වූහ. පොලිසිය මැදහත් වී පවතින විරෝධතා මත වැඩමුළුව නවත්වන ලෙස සංවිධායකයන්ගෙන් ඉල්ලා සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=r1406092</link>
    <topic>කොළඹට කසිප්පු පුරුදු කළ ‘මීතොටමුල්ලේ පුතා’ කම්මුතුයි</topic>
    <author>ෙකාෙළන්නාව සමූහ - ඒ සුමන ෙස්න</author>
    <content>කලක සිට කොළඹ ප්‍රදේශයට කසිප්පු පෙරා බෙදාහැරි මීතොටමුල්ලේ “පුතා” නමැති අයට අයිති බව කියන කසිප්පු තිප්පොල වැටලූ වැල්ලම්පිටිය පොලිසියට රුපියල් ලක්ෂ 15ක පමණ වටිනාකමකින් යුක්ත කසිප්පු හා ඒවා පෙරීමට ගන්නා උපකරණ රැසක්ද සමඟ පස් දෙනෙකු අත්අඩංගුවට ගැනීමට හැකි විය.වැල්ලම්පිටිය පොලිස් වසමට අයත් වෙලේවත්ත ප්‍රදේශයේදී අල්ලා ගත් එම භාණ්ඩ අතර ත්‍රී රෝද රථ 2ක් ගෑස් ළිප් 2ක්, ගෑස් සිලින්ඩර් 5ක්, ගෝඩා කසිප්පු බෝතල් 9ක්, බැරල් 12ක්, හා සීනි පැකට් 54ක්ද වූහ.පොලිසිය විසින් මෙම සැකකරුවන් කොළඹ අංක 2 උසාවිය වෙත ඉදිරිපත් කරන ලදුව එම මහේස්ත්‍රාත් තිරූෂා ප්‍රනාන්දු මහත්මිය විසින් රක්ෂිත බන්ධනාගාර ගත කොට තැබීමට නියම කළහ.කොළඹ කොට්ඨාසය භාර ජ්‍යෙෂ්ඨ නියෝජ්‍ය පොලිස්පති අනුර සේනානායක මහතාගේ උපදෙස් පරිදි නියෝජ්‍ය පොලිස්පති සුමිත් එදිරිසිංහ, ජ්‍යෙෂ්ඨ පොලිස් අධිකාරී මර්වින් වික්‍රමසිංහ මහත්වරුන්ගේ අධීක්ෂණය හා වැල්ලම්පිටිය පොලිස් ස්ථානාධිපති ප්‍රධාන පො.ප. ඕ.පී. අමරබන්ධු මහතාගේ මෙහෙයවීම යටතේ උ.පො.ප. රණසිංහ, පො.කො. 51544, සම්පත්, පො. කො. 67600 ජිනසේන, පො.කො. 31974 මර්වින්, පො.කො. 68629 හේරත් මහත්වරු මෙම වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=r1406093</link>
    <topic>කඹුරුපිටිය ව්‍යාපාරිකයාගේ ඝාතනයට සැක අයෙක් කොටු</topic>
    <author>මාතර සමූහ ඩබ්ලිව්. පී.ධර්මසේන</author>
    <content>මීට මාස 02කට පෙර කඹුරුපිටිය ගතාර ප්‍රදේශයේ නිවසක් තුළදී සිරුරට ගිනි තබා පුලුස්සා ඝාතනයට ලක්කර තිබූ ව්‍යාපාරිකයාගේ මරණ්‍ය සම්බන්ධයෙන් සැකපිට පුද්ගලයකු කඹුරුපිටිය පොලිසිය විසින් අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ කඹුරුපිටිය ප්‍රදේශයේ පදිංචි 54 හැවිරිදි පුද්ගලයෙකි.කඹුරුපිටිය ගතාර ප්‍රදේශයේ පදිංචි 56 හැවිරිදි ඉඩම් හිමි වැවිලිකරුවකු වන රවින්ද්‍රනාත් සමරතුංග නමැති 56 හැවිරිදි එක්දරු පියෙකු 2014.03.29 දින රාත්‍රියේදී නිවස තුළදී ගිනි තබා පුලුස්සා දමා තිබුණි.මෙම මරණකරු බිරිය හා පුතා අතහැර දමා වෙනම නිවසක පදිංචි වී සිට ඇත. නිතරම බීමත්ව සිට ඇති මොහු බිරිඳ සහ දරුවා සමඟ රණ්ඩු සරුවල් නිතරම ඇතිකරගෙන ඇති බවට පොලිස් පරීක්ෂණ වලදී හෙළිවී ඇත.පසුගිය මාර්තු 29 දින මෙම පුද්ගයා පදිංචි නිවසේත් දුමක් පිටවෙන බව දැක ඇති අසල්වැසියකු නිවසේ දොරකඩා බලන විට මෙම පුද්ගයා නිවස තුළ පිලිස්සී මියගොස් සිටින බව දැක ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=r1406094</link>
    <topic>බලන් මේ අරුමය...</topic>
    <author>ඡායාරූපය - ගාමිණී ඔබේසේකර පොළොන්නරුව විශේෂ</author>
    <content>මරණයට කැපවී සිටි එළගවයින් දසදෙනෙකු නිදහස් කිරීම කදුරුවෙල ජයන්ති විහාරාධිපති කදුරුවෙළ ධර්මපාල හිමියන්ගේ අනුශාසනා පරිදි සිදුවිය. එම ගවයින්ට අභයදානය ලබාදීමෙන් අනතුරුව එහි සිටි ළාබාලම ගව පැටවකු ධම්මපාල හිමියන්ට නමස්කාර කළ අවස්ථාවයි මේ.පොළොන්නරුව ප්‍රදේශයේ බෞද්ධ සැදැහැවතුන් ගවමස් කෑමෙන් වැළකී සිටීමේ ප්‍රතිඥාවට සමගාමීව ඥාතීන්ට පිං පැමිණවීමේ අරමුණින් මෙම ගවයින් මරණයෙන් මුදාගැනීම සිදුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=r1406095</link>
    <topic>පාසල් ගොස් ගෙදර පැමිණි දැරිය සවස දරුවකු බිහිකරයි</topic>
    <author>@ මාපාකඩවැව සමුහ එච් එම් ආර් කරුණාවීර</author>
    <content>පාසල් ගොස් ගෙදර පැමිණි 16 හැවිරිදි දැරියක් සවස බඩේ කැක්කුමක් සැදි රෝහල් ගත කර පසු දරුවකු බිහිකිරිමේ සිදු විමක් හසලක හිඹුටුව බලවර්ධන ඔය ප්‍රදේශයෙන් වාර්ථාවේ.දැරියගේ දෙමාපියන්ද පාසලේ ගුරුවරු, විදුහල්පති හා ඇගේ යෙහෙලියන් ඇය ගැබිණියක් බව නොදැන සිටිම පුදුමය දනවන කරුණකි.පසුගිය 03 දින පාසල් ගොස් නිවසට පැමිණි දැරිය බඩේ කැක්කුමක් ඇති බව දෙමාපියන්ට පැවසීමෙන් අනතුරුව ඇය කොලොන්ගොඩ ග්‍රාමිය රෝහලටද දෙවනුව මහියංගන මුලික රෝහලටද ඇතුළත් කර ඇත. එදින සවස 7ට පමණ ඇය දරුවකු බිහිකර ඇත. දැරිය බිහිකළ දරුවා දැක අත්තම්මා (දැරියගේ මව) සිහිසුන්ව ඇද වැටි ඇත.දැරියගේ බාප්පා අතින් අපයෝජනයට ලක් වි ඇති බවත් ඉන්පසු පිරිමින් කිහිප දෙනෙක් සමග ඇසුරු කළ බවත් දැරිය පවසා ඇති අතර සිද්දිය සම්බන්දයෙන් හසලක පොලිසියේ ස්ථානාධිපති ප්‍රධාන පොලිස් පරික්ෂක කේ එම් ආර් එස් බී කුමාරසේකර මහතාගේ ප්‍රධානත්වයෙන් සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=r1406096</link>
    <topic>ගේ මැද සාලේ නිධන් ගන්න වලක් හාරන්න ගිහින්</topic>
    <author>සීගිරිය විශේෂ</author>
    <content>දඹුල්ල හීන්මොරගොල්ල ප්‍රදේශයේ නිවසක් ඇතුළත නිධානයක් ලබා ගැනීමට බව පවසමින් කැණීම් කැරමින් සිටි සිව් දෙනෙකු දඹුල්ල පොලිසිය සැකපිට අත්අඩංගුවට ගෙන තිබේ.මෙසේ අත්අඩංගුවට ගෙන ඇත්තේ නිවෙස් හිමි කාන්තාව සහ තවත් පිරිමි තුන්දෙනෙකු බව පොලිසිය කියයි.දින ගණනාවක් තිස්සේ මෙම නිවසේ කාමරක් තුළ විශාල වලක් හාරා ඇත. පොලිසිය එම ස්ථානය වටලන විටත් අඩි 30කට වඩා ගැඹුරට වල හාරා තිබිණි. නිවස තුළ කාමරය විශාල කැර වෙනමම වහලයක්ද සකසා එහි ඉවත් කරන පස් ගෙවත්තේම දමා තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=s1406091</link>
    <topic>එංගලන්ත ක්‍රිකට් පිල වසර 7කට පසු ශ්‍රී ලංකාවේදී එක්දින තරගාවලියකට</topic>
    <author>ප්‍රින්ස් ගුණසේකර</author>
    <content>වසර හතකට පසුව එංගලන්ත ක්‍රිකට් පිල අන්තර්ජාතික එක්දින තරගාවලියක් උදෙසා ශ්‍රී ලංකාවට පැමිණීමට සුදානම් වෙයි. මේ වසරේ නොවැම්බර් මැද භාගයේදී ශ්‍රී ලංකාවට පැමිණෙන එංගලන්ත ක්‍රිකට් පිල අන්තර්ජාතික එක්දින තරග 7කට සහභාගී වෙයි.මීලඟ ලෝක කුසලාන ක්‍රිකට් තරගාවලියට පෙර එංගලන්තය සහභාගීවන අවසන් එක්දින තරග කිහිපය මෙය වන අතර දිවා-රාත්‍රි ක්‍රිකට් තරග 4ක් ඇතුළත්ය.එංගලන්තය හා ශ්‍රී ලංකාව අතර පළමු එක්දින තරගය නොවැම්බර් 26වැනිදා (දිවා-රාත්‍රි) කොළඹ ආර්.ප්‍රේමදාස ක්‍රීඩාංගණයේදී, දෙවැනි එක්දින තරගය 29වැනිදා එම ක්‍රීඩාංගයේදීම දිවා තරගයක් ලෙස පැවැත්වේ.තුන්වැනි එක්දින තරගය දෙසැම්බර් 3දා හම්බන්තොට මහින්ද රාජපක්ෂ ක්‍රීඩාංගණයේදී දිවා-රාත්‍රි තරගයක් ලෙසද, සිවුවැනි එක්දින තරගය දෙසැම්බර් 6දා කොළඹ ආර්.ප්‍රේමදාස ක්‍රීඩාංගණයේදී දිවා තරගයක් ලෙස පැවැත්වේ. පස්වැනි හා හයවැනි එක්දින තරග දෙක පල්ලේකැලේ ක්‍රීඩාංගණයේදී පැවැත්වෙන අතර දෙසැම්බර් 10දා දිවා-රාත්‍රි හා දෙසැම්බර් 13වැනිදා දිවා තරගයක් ලෙස එය සංවිධානය කොට තිබේ.හත්වැනි හා අවසන් එක්දින තරගය කොළඹ ආර්.ප්‍රේමදාස ක්‍රීඩාංගණයේදී දිවා-රාත්‍රි තරගයක් ලෙස දෙසැම්බර් 16දා පැවැත්වේ.එංගලන්ත ක්‍රිකට් පිල නොවැම්බර් 21දා එස්.එස්.සී පිටියේදී හා නොවැම්බර් 23දා සරා ඕවල් පිටියේදී ශ්‍රී ලංකා 'ඒ' පිල සමග පුහුණු එක්දින තරග දෙකකටද සහභාගී වේ.ශ්‍රී ලංකාවේදී එංගලන්තය සමග අවසන් අන්තර්ජාතික එක්දින ක්‍රිකට් තරගාවලිය පවත්වා ඇත්තේ වසර 2007 ඔක්තෝබර් මාසයේදී වන අතර එහිදී එංගලන්තය තරග 3-2ක ජයක් හිමිකර ගත්තේය. එහිදී එංගලන්ත පිල පෝල් කොලිංවුඩ් හා ශ්‍රී ලංකා පිල මහේල ජයවර්ධන මෙහෙයවුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=s1406092</link>
    <topic>අන්තර්ජාතික බැඩ්මින්ටන් තරගාවලියේ දී දිනූක ලෝකඩ පදක්කමක් දිනයි</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ පැවැති ශ්‍රී ලංකා අන්තර්ජාතික බැඩ්මින්ටන් තරගාවලියේ ඒකළ පිරිමි තරග ඉසව්වේ අවසන් පූර්ව තරගයේදී දිනූක කරුණාරත්න ඉන්දියාවේ ආනන්ද් පවර් හමුවේ පරාජයට පත්වී ලෝකඩ පදක්කමකට හිමිකම් කීය.අවසන් පූර්ව තරග දෙකේදී පරාජිතයන් දෙදෙනාටම ලෝකඩ පදක්කම් හිමිවන බැවින් අනෙක් අවසන් පූර්ව තරගය පරාජය වු ඉන්දියාවේ එ.එස්.සන්‍යාටද ලෝකඩ පදක්කමක් පිරිනැමුණි. මේ තරගාවලියේ පිරිමි ඒකළ ශූරතාව ඉන්දියාවේ ආනන්ද් පවර් පරදා කොරියාවේ හුයින් ඉල් ලී දිනාගත් අතර කාන්තා ඒකළ ශූරතාව සිංගප්පූරුවේ ජියාන් චෙන් පරදා ඉන්දියාවේ පී.සී.තුල්සි දිනාගත්තාය.පිරිමි යුගල ශූරතාව සිංගප්පූරුව සතුවු අතර මිශ්‍ර යුගල ශූරතාව ඉන්දියාව සතුවිය. මේ තරගාවලියේ ක්‍රීඩක ක්‍රීඩිකාවන් 60ක් ශ්‍රී ලංකාව නියෝජනය කරමින් තරග වැදුණද දිනුක කරුණාරත්න අවසන් පූර්ව වටය දක්වා පැමිණි එකම ක්‍රීඩකයා බවට පත්විය.අවසන් තරග ඊයේ පැවැති අතර ඉන්දිය ක්‍රීඩක ක්‍රීඩිකාවෝ වැඩි ගෞරව අත්කර ගත්හ.දිනුක-ආනන්ද අතර තරගයේදී දෙවැනි වටය ජයගෙන ප්‍රබල පීඩනයක් දිනුකගෙන් එල්ල වුවද 21-12, 15-21 හා 21-11ක් ලෙස ඉන්දියාවට ජය හිමිවිය. දිනුක මේ තරගාවලියේදී ඉන්දියාවේ අභිෂේක් යෙල්ගර්, සමීර් වර්මා හා ආදිත්‍ය ප්‍රකාශ් පරාජය කිරීමට සමත්විය‍.ඔලිම්පික් ක්‍රීඩක නිලුක කරුණාරත්න හා කසුන් මධුසංක තුන්වැනි වටය දක්වා පැමිණ පරාජය පත්වු අතර බුවනෙක ගුණතිලක දෙවැනි වටයෙන් ඉවතට ගියේය.කාන්තා ඒකළ තරගවලදී මධුෂිකා දිල්රුක්ෂි හා තිළිණි ප්‍රමෝදිකා දෙවැනි වටවලදී පරාජයට පත්වුහ. අචිනි රත්නසිරි පළමු වටයේදීම සිංගප්පූරු ක්‍රීඩිකාවට පරාජය වුවාය.පිරිමි යුගල තරගවලට එක්වු සාදීර් මොහොමඩ් හා තිළිණ පියදසුන්, ඉරේෂ් මධුසංඛ හා හර්ෂ පෙරේරා පළමු වටවලදීද, හසිත චානක හා කසුන් මධුසංඛ දෙවැනි වටයේදී ඉවතට ගියහ. කාන්තා යුගල තරගවලට එක්වු සියලු ශ්‍රී ලංකා ක්‍රීඩක ක්‍රීඩිකාවෝ ආරම්භක වටයේදීම පරාජයට පත්වුහ.දිනුෂි ගුණසේකර හා නයනතාරා ජයවීර ඉල්මි වරංගා හා රේණු චන්ද්‍රිකා, සඳුනිකා බින්විල හා පවනි නවෝද්‍ය, බුත්මි අසනි හා හසාරා චතුමිණි, සිතාරා ජිනිතාංජලී හා රුචිනි චතුරිකා, මධුෂිකා දිල්රුක්ෂි හා භාග්‍යා දීමන්ති, ඕෂධී කුරුප්පු හා නදීෂා ගයන්ති, කාවින්ද්‍යා බිනරි හා යස්මිතා දයාරත්න, අචිනි රත්නසිරි හා උපුලි සමන්තිකා, හසිනි නුසාකා හා ගිත්මි අබේරත්න, ළිහිණි රුවන්තිකා හා සචිනි සමරසිංහ එලෙස පළමු වටයේදීම පරාජය වුවෝ වෙති.මිශ්‍ර යුගල තරගවලදී කසුන් මධුසංඛ හා උපුලි සමන්තිකා තෙවැනි වටය දක්වා පැමිණීමට සමත්වුහ. හසිත චානක හා ඕෂධී කුරුප්පු, රොහාන් කුමාර හා දෙවිනි චතුරිකා මූලික වටයේදීම පරාජය වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=s1406093</link>
    <topic>පාපන්දු මහා මංගල්‍යයට තව දින 3යි</topic>
    <author>ප්‍රින්ස් ගුණසේකර</author>
    <content>ලොව පුරා බිලියන ගණන් ක්‍රීඩා ලෝලීන්ගේ දැඩි අවධානයට ලක්වන ලෝක කුසලාන පාපන්දු සැණකෙළියට ඇත්තේ තවත් දින 3කි. රටවල් 32ක් තරග වදින මේ දැවැන්ත තරගාවලිය 12වැනිදා පස්වරු 5.00ට බ්‍රසීලය හා ක්‍රොඒෂියාව අතර තරගයෙන් බ්‍රසීලයේ සාඕ පාවුළුහිදී ආරම්භ වේ. එය ශ්‍රී ලංකා වේලාවෙන් 13වැනිදා අළුයම 1.30ට වේ.තරගාවලියේ අවසන් මහා තරගය ජුලි 14වැනිදා ශ්‍රී ලංකා වේලාවෙන් අළුයම 1.00ට රියෝද ජැනයිරෝ නුවරදී පැවැත්වේ.වසර 4කට වරක් පැවැත්වෙන ලෝක කුසලාන පාපන්දු තරගාවලියේ ශූරයන්ට අමෙරිකානු ඩොලර් මිලියන 35ක් (රුපියල් කෝටි 455ක් පමණ) සමග රන් ආලේපිත කුසලානය හිමිවේ. අනුශූරයන්ට අමෙරිකානු ඩොලර් මිලියන 25ක් (රුපියල් කෝටි 325ක් පමණ) ප්‍රදානය කෙරෙන අතර තුන්වැනි ස්ථානයට අමෙරිකානු ඩොලර් මිලියන 22ක් (රුපියල් කෝටි 286ක් පමණ) හා සිවුවැනි ස්ථානයට අමෙරිකානු ඩොලර් මිලියන 20ක් (රුපියල් කෝටි 260ක් පමණ) හිමිවේ.‍ලෝක කුසලාන පාපන්දු තරග ශ්‍රී ලංකා වේලාවෙන් පැවැත‍්වෙන අයුරු මෙසේය. මේ තරග රූපවාහිනියේ චැනල් අයි ඔස්සේ විකාශනය කිරීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=s1406094</link>
    <topic>ඉසිපතනයට දැවැන්ත ජයක්</topic>
    <author>ෆවුස් මොහොමඩ්</author>
    <content>අන්තර් පාසල් අවු.20න් පහළ පළමු කොටසේ අපරාජිතව පෙරමුණේ සිටින ඉසිපතන විදුහල කුසලාන වටයේ ඊයේ හැව්ලොක්ස් පිටියේ පැවැති තරගයෙන් විද්‍යා විද්‍යාලයට එරෙහිව ලකුණු 55-7ක දැවැන්ත ජයක් වාර්තා කිරීමට සමත්විය.තරගයේ පළමු භාගයේ විද්‍යාල විදුහලේ ක්‍රීඩකයන් වෙතින් තරමක අභියෝගයක් ඉසිපතනයට එල්ල වුවද තරගයේ දෙවැනි භාගයේ පාලනය සම්පූර්ණයෙන් සියතට ගැනීමට ඉසිපතන ක්‍රීඩකයෝ සමත්වුහ.පළමු භාගය නිමාවනවිට ලකුණු 19-7කින් පෙරමුණගත් ඉසිපතනය තරගය නිමාකළේ ගෝල් 5ක් සහ උත්සාහක දිනුම් 4ක් වාර්තා කරමිනි.ඉසිපතන විදුහලේ ඩිලාන් ගාල්ලගේ උත්සාහක දිනුම් ද්විත්වයක් වාර්තා කළේය.චතුර දිල්ෂාන් උත්සාහක දිනුම් 5ක් ගෝල බවට පත්කරවීමට සමත්විය. විද්‍යා විදුහලට ලබාගත හැකිවුයේ ගෝලයක් පමණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=s1406095</link>
    <topic>ප්‍රංශ ටෙනිස් කිරුළ ෂරපෝවාට</topic>
    <author/>
    <content>රුමේනියාවේ සිමෝනා හලේප් ලකුණු 6-4, 6-7ක් සහ 6-4කින් පරාජයට පත්කළ රුසියාවේ මරියා ෂරපෝවා ප්‍රංශ විවෘත ටෙනිස් කිරුළ අත්කර ගැනීමට සමත්වූවාය. අන්තර්ජාතික ‍ටෙනිස් පිටියේ විශිෂ්ටතම ක්‍රීඩිකාවක වන ෂරපෝවා ප්‍රංශ විවෘත ටෙනිස් කිරුළ දිනූ දෙවැනි අවස්ථාව මෙය විය.මීට පෙර ඇය 2012දී ප්‍රංශ ටෙනිස් කිරුළට හිමිකම් කීවාය. පසුගිය වසරේ දී ද මේ තරගාවලියේ අවසන් තරගයට එක්වූ ඇය එහි දී අමෙරිකාවේ සෙරීනා විලියම්ස් හමුවේ පරාජයට පත්ව අනුශූරතාව අත්කර ගත්තාය. 'මම ක්‍රීඩා කළ ඉතා අසීරුම අවසන් තරගය මෙයයි.අවුරුදු 27දී දෙවැනි වරටත් ප්‍රංශ ටෙනිස් කිරුළ දිනාගැනීමට මට අවස්ථාව ලැබේවි කියලා හිතුවේ නෑ.' තරගයෙන් අනතුරුව ෂරපෝවා ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=s1406096</link>
    <topic>14වැනි වරටත් සා.පීතර විදුහල ජය ගනී</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ පළමු කොටසේ රගර් තරගාවලියේ කුසලාන වටයේ සිය සම්ප්‍රදායික ප්‍රතිවාදී කණ්ඩායම වන සාන්ත ජෝශප් විදුහල් පිල සමග තරග වැදුණු සාන්ත පීතර විදුහල් පිල ලකුණු 16-11ක ජයක් වාර්තා කිරීමට සමත්විය.බැසිල් වීරතුංග පියනම ශූරතා පළිහ සඳහා දෙපිල අතර වාර්ෂික රගර් තරගය ලෙස 44වැනි වරටත් පැවැති මේ තරගය සාන්ත පීතර විදුහල් පිල නොකඩවා ජයගත් 14වැනි අවස්ථාව මෙයවිය.හැව්ලොක්ස් පිටියේ පැවැති මේ තරගයේ පළමු භාගය නිමාවනවිට ලකුණු 11-5ක් ලෙස පෙරමුණ ගැනීමට සාන්ත ජෝශප් විදුහල සමත්වූවත් දෙවැනි භාගයේ දී ඉතා විශිෂ්ට ක්‍රීඩා රටාවක් පෙන්නුම් කළ සාන්ත පීතර විදුහල් ක්‍රීඩකයෝ තරගය නිමාවට පත්කළේ උත්සාහක දිනුම් දෙකක් හා දඬුවම් පහර දෙකක් සමගිනි. සාන්ත ජෝශප් විදුහල් පිල රැස් කළේ උත්සාහක දිනුමක් හා දඬුවම් පහර දෙකක් පමණි. මේ අතර රාජකීය විදුහල් පිල හා කිංග්ස්වුඩ් විදුහල් පිල අතර බෝගම්බර පිටියේ පැවැති කුසලාන වටයේ තරගය ලකුණු 19-18කින් ජයගැනීමට කිංග්ස්වුඩ් විදුහල සමත්විය.කුසලාන වටයේ තවත් තරගයකින් ගල්කිස්ස‍ සාන්ත තෝමස් විදුහල ලකුණු 38-10කින් පරාජය කිරීමට ත්‍රිත්ව විදුහල සමත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=s1406097</link>
    <topic>කණ්ඩලමේ පිහිනුම් තරගාවලිය හෙට</topic>
    <author>සීගිරිය විශේෂ</author>
    <content>දඹුල්ල කණ්ඩලම ජලාශයේ ප්‍රථම වරට සැතපුම් දෙකේ පිහිනුම් තරගයක් හා ඔරු පැදීමේ තරගයක් හෙට (10) දා පැවැත්වේ. පොලිස් ජීවිතාරක්ෂක සංගමය හා රංගිරි ජලක්‍රීඩා හා ජීවිතාරක්ෂක ආදි ශිෂ්‍ය සංගමය, මධ්‍යම පළාත් ක්‍රීඩා අමාත්‍යාංශය එක්ව මේ තරගාවලියන් සංවිධානය කරයි.ජනක බණ්ඩාර තෙන්නකෝන් අභියෝගතා පිහිනුම් තරගය සඳහා ක්‍රීඩකයන් 300කට අධික පිරිසක් සහභාගිවන බව මධ්‍යම පළාත් ක්‍රීඩා ඇමැති ප්‍රමිත බණ්ඩාර තෙන්නකෝන් මහතා පවසයි.තරගාවලියට සමගාමීව කණ්ඩලම වැවේ ජීවිතාරක්ෂක කටයුතු සඳහා ඉදිකළ බැලුම් ජීවිත ආරක්ෂිත කුටිය විවෘත කිරීමද මෙදින සිදු කෙරේ. මේ කුටිය ඉදිකිරීම සඳහා වැයවු රුපියල් ලක්ෂ 15කට වැඩි මුදල ලබාදීමට කණ්ඩලම අමායාලේක් හෝටලය කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=f1406091</link>
    <topic>වාරි ක්ෂේත්‍රයේ සංවර්ධනය ගොවි ජනයාගෙ ජයග්‍රහණයක්</topic>
    <author/>
    <content>දශක දෙකක් ඉක්මවා ගියද අදත් පළාත්සභා ක්‍රමය ගැන එක් එක් ආකාරයේ අදහස් පළවේ. පළාත් සභා ක්‍රමය නිසා මධ්‍යම ආණ්ඩුව සිදුකරන සංවර්ධන කාර්යයන් වඩාත් හොඳින් ප්‍රාදේශීය තලයට ගෙන යා හැකි බව ඇතමකුගේ අදහසය. මේ ඒ පිළිබඳව හා කාලීන දේශපාලන කරුණු ගැන පළාත් සභා ක්ෂේත්‍රයේ ජ්‍යෙෂ්ඨයකු හා දකුණේ මහ ඇමැතිවරයා වන ශාන් විජයලාල් ද සිල්වා මහතා සමඟ සිදුකළ සාකච්ඡාවකි.මහ ඇමැති ධුරයක් කියන්නෙ කැබිනට් ඇමැති ධුරයකටත් වඩා වැඩි වැඩ ප්‍රමාණයක් ඉටුකළ හැකි ඇමැති ධුරයක්. මා එම ඇමැති ධුරයේ වගකීම ඉතාමත් හොඳින් ඉටුකරනවා.ඒ නිසා තමයි මට යළිත් දකුණේ ජනතාව ඉහළ මට්ටමින් සහයෝගය ලබාදුන්නේ. අපට අවශ්‍ය කර තිබෙන්නේ අන් කිසිවක් නොවෙයි රටට වැඩකළ හැකි මහින්ද චින්තන වැඩපිළි‍වෙළ ජනතාව වෙත වඩාත් ළං කිරීමයි. ඒ කාර්යය අප ඉතාමත් හොඳින් කර තිබෙනවා.රට වෙනුවෙන් තම පළාත වෙනුවෙන් සේවය ඉටු කිරීම තරම් දෙයක් දේශපාලනඥයකුට නැහැ.ආණ්ඩුව ඉතාමත් හොඳින් කෘෂිකර්මාන්තය‍ෙත් ගොවිතටෙත් විශේෂ තැනක් ලබාදී තිබෙනවා. ඒ ගැන අපට වි‍ෙශ්ෂ ඇගැයුමක් තිබෙනවා. බලන්න මේ කාරණය එදා එක්සත් ජාතික පක්ෂය බලය හෙබැවූ කාලයේ දී කෘෂිකර්මාන්තයට, තිබුණේ කුඩම්මාගේ සැලකිල්ලක් බොහෝ වෙලාවට කෘෂිකර්මාන්තය නිකම්ම නිකම් රස්සාවක් නැතිනම් වැඩකට නැති දෙයක් විදිහටයි තිබුණේ. ඒත් මහින්ද රාජපක්ෂ මහතා බලයට පත්වීමත් සමඟ මේ තත්ත්වය සම්පූර්ණයෙන්ම වෙනස් වුණා. ගොවියාට විශාල සහන ප්‍රමාණයක් ලැබුණා. ගොවියාට හොඳ කලක් උදා වුණා. මේ තත්ත්වය දකුණේ ගොවියාටද ඉතාමත් ඉහළින් ලැබුණා. දකුණු පළාත කියන්නේ කෘෂිකර්මාන්තය මූලික කරගත් ප්‍රදේශයක්. මේ පළාතේ ගොවියාටද අතමිට සරුවුණ අස්වැන්න ඉහළ ගිය යුගයක් බවට මේ කාලය හඳුන්වන්න පුළුවන්.වී ගොවිතැන පමණක් නොවෙයි තේ වගාව, රබර් වගාව හේන් ගොවිතැන් ඇතුළු හැම අංශයකටම හොඳ කලක් උදාකිරීමට මහින්ද චින්තන වැඩපිළි‍වෙළ තුළ වි‍ෙශ්ෂ ඉඩක් ලබා දීලා තිබෙනවා. මේ අස්වැන්නට අද හොඳ මිලක් ලැබී තිබෙනවා. රබර් මිල ඉහළ ගිහින් තිබෙනවා. වී කිලෝවක් සඳහා ඉහළ මිලක් ලැබී තිබෙනවා. ගොවිතැන, රබර්, තේ. වගා ඉහළ වටිනාකමක් සහිත යැපුම් මාර්ග බවට පත්වෙලා තිබෙන්නේ මේ නිසයි.ඇත්තෙන්ම කෘෂිකර්මාන්තයට ගෞරවනිය තත්ත්වයක් ලබා දුන්නේ මේ ආණ්ඩුව විසිනුයි. මධ්‍යම ආණ්ඩුවේ මඟ පෙන්වීම තුළ අපත් පළාත් සභාවක් විදිහට ඉදිරියට ගමන් කරනවා. ඒ සඳහා අවශ්‍ය වැඩපිළිවෙළ ක්‍රියාත්මක කරනවා.දකුණු පළාත තුළ වාරිමාර්ග අවශ්‍යතා වලින් විශාලම ප්‍රමාණයක් තිබෙන්නේ හම්බන්තොට දිස්ත්‍රික්කයටයි. හම්බන්තොටට අවශ්‍ය ජලපහසුකම් වාරියෝජනා ක්‍රම රැසක් ක්‍රියාත්මක වෙනවා. ඒ නිසා ඉදිරි කාලයේදී මෙම ප්‍රදේශවල වාරිමාර්ග පහසුකම් ඉහළ දැමීමට කටයුතු සූදානම් කර තිබෙනවා.දකුණු පළාත් සභාවේ පමණක් නොවෙයි මුළු රටේම වාරිමාර්ග ප්‍රතිසංස්කරණය කර අලුතින් ජලාශ ඇතිකර වාරිමාර්ග ක්ෂේත්‍රයේ විශාල දියුණුවක් ඇති කිරීමට ආණ්ඩුවට පුළුන්කම ලැබුණා. මෙය ගොවියා ලැබූ ජයග්‍රහණයක් විදිහට හඳුන්වන්න පුළුවන්.මෑත කාලයේදී ගොවිතැන කෘෂිකර්මය ඉදිරියට පැමිණීමට මූලික වූ කරුණක් විදිහට මේ වාරිමාර්ග සංවර්ධනය හැදින්විය හැකියි. මේ ක්ෂේත්‍රය වෙත ‍ ඉහළම අවධානය යොමුකළ පාලන අවධිය මහින්ද රාජපක්ෂ මහතා ගේ පාලන යුගයයි.ගම්මට්ටමට විශාලම සේවයක් ඉටුකළ ආණ්ඩුවක් විදිහට වාරිමාර්ග කෘෂිකාර්මික ඇතුළු හැම අංශයකටම මේ ආණ්ඩුව ඉටුකළ කාර්යභාරය අපමණයි.කවුද මැතිවරණයක් ජයගැනීම ආණ්ඩුවට අභියෝගයක් කියලා කියන්නේ. පසුගිය අවුරුදු දහය ඇතුළත තිබූ සියලු මැතිවරණවලින් ජයග්‍රහණය කිරීමට පමණක් නොවෙයි ආණ්ඩුවේ ස්ථාවරත්වය ආරක්ෂා කර ගැනීමටත් පුළුවන්කම ලැබී තිබෙනවා. මේ ස්ථාවරත්වය දීර්ඝ කාලීනව ආරක්ෂා වෙන දෙයක් විදිහට හඳුන්වාදීමට පුළුවන්.ජනාධිපතිවරණයක් තිබ්බොත් ආණ්ඩුවේ ස්ථාවරත්වය තවදුරටත් ඉහළ යන එක ස්ථිරයි. ජනාධිපතිතුමාගේ දේශපාලන ප්‍රතිරූපයට අභියෝගයක් එල්ල කළ හැකි කිසිවකු විපක්ෂ දේශපාලන වේදිකාව තුළ දක්නට නැහැ. ඒ නිසා ජනාධිපතිවරණයකදී වුණත් අපට පහසු ජයග්‍රහණයක් ලබාගැනීමට පුළුවන්. මහ මැතිවරණයකදී වුණත් එක්සත් ජනතා නිදහස් සන්ධානය විදිහට සුවිශේෂ ජයග්‍රහණයක් ලබා ගැනීමට හැකියි. පුළුල් සැලැසුමක් හෝ විධිමත් වැඩපිළිවෙළක් නොමැති විපක්ෂයකට ජයග්‍රහණය ලැබීම කියන්නේ සිහිනයක් පමණයි. අද විපක්ෂයේ අය සිහින දකිනවා ඇති. ඒත් ඔවුන්ට ඒ අරමුණු සැබෑ කර ගැනීමට පුළුවන්කමක් ලැබෙන්නේ නැහැ.තවත් අවස්ථාවක විපක්ෂය උත්සාහ කරනවා පොදු අපේක්ෂකයකු ජනාධිපතිවරණයට ඉදිරිපත් කිරීමට. ඒත් ඔවුන්ගේ මේ උත්සාහයත් ඉටු කර ගැනීමට පුළුවන්කමක් නැති බව ස්ථිරයි.සමහරු පසුගිය පළාත් සභා මැතිවරණ ප්‍රතිඵලය සලකා බලමින් එක් එක් අර්ථකථන ලබාදීමට උත්සාහ කරනවා. මගේ අදහස අනුව නම් 2009 මැතිවරණ ප්‍රතිඵලය හා 2014 මැතිවරණ ප්‍රතිඵලය සසඳන්න බැහැ. එහෙම සසඳනවානම් ඒක කිසිසේත්ම සාධාරණ නැහැ.පළාත් සභා ක්‍රමය කියන්නේ ජනතාවට ළංවිය හැකි හා ළංව වැඩකළ හැකි ආයතනයක්. අපට අවුරුදු ගණනාවක පළපුරුද්ද මඟින් මෙය වටහා ගැනීමට පුළුවන්කම ලැබී තිබෙනවා. ඇතැමුන්ට පළාත් සභා ක්‍රමය ගැන එහි ක්‍රියාකාරීත්වය ගැන විවිධාකාර පරස්පර අදහස් පළකරන්න පුළුවන්. පළාත් සභා සුදු අලියෙක් යැයි කියන්න පුළුවන්.ඒත් අවුරුදු විස්සකට කිට්ටු කාලයක් පළාත් සභාව නියෝජනය කළ දේශපාලනඥයකු විදිහට පළාත් සභාව හරහා විශාල කාර්යභාරයක් ඉටුකළ හැකි බව තහවුරු කරන්න පුළුවන්.බලය ජනතාව වෙත ළං කිරීමේ කාර්යයේදීත් පළාත් සභාවට විශාල කාර්යභාරයක් පැවරිලා තිබෙනවා. එදා කොළඹට විත් කළ යුතුව තිබූ බොහෝ කාර්යයන් අද තමන්ගේ පළාතේදීම ඉටුකර ගැනීමට පුළුවන්කම ලැබී තිබෙනවා. මෙය තමයි පළාත් සභා ක්‍රමයේ ඇති ‍හොඳම අංගය ලෙස මා දකින්නේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=f1406092</link>
    <topic>ඌවේ දාහය නිවන ගං කොමළිය උමා</topic>
    <author>බුද්ධිකා බ්‍රාහ්මණගේ</author>
    <content>ඕ විටක දඟකාරී ය, කෙළි ලොල් ය, බිහිසුණුය, රළු ය, මහා ගල්පර බාධක බිඳ දමමින් ඉදිරියටම ඇදෙයි. පිදුරුතලාගල කන්දේ නුවරඑළිය, බදුල්ල ප්‍රදේශයේ උල්පත් අතරින් උපන් ඇගේ ගමන අවසන් වන්නේ රන්ටැඹේ ජලාශයේ දී ය. ඒ මහවැලි ගඟ හා එක් වීමෙනි. මේ සොඳුරු රුවැත්තිය කා අතරත් ප්‍රචලිතව ඇත්තේ උමා ඔය ලෙසිනි.උස් කඳුකරයේ සිට ඇරැඹි වර්ග කි.මී. 720 ක් පමණ දුර ගෙවා පැමිණෙන වේගවත් ගමනේ විඩා නිවන්න විරාමයක් ලබන්නට ඇයට දැන් අවකාශ සැකසෙමින් තිබේ.ඒ දල්ගොල්ල ඔය හරහා වේල්ලක් බැඳ පුහුල්පොල දී ජලාශයක් ඉදි කර මහතොටිල්ල ඔය හරහා ඩයරබාහිදී වේලි බැඳ ජලාශ දෙකක් ඉදිකිරීමට කටයුතු යොදා ඇති හෙයිනි.වාරිමාර්ග හා ජල කළමනාකරණ අමාත්‍යාංශය මඟින් ක්‍රියාත්මක කරන මෙම උමා ඔය ව්‍යාපෘතිය ඌව පළාතේ මොනරාගල දිස්ත්‍රික්කයටත්, දකුණේ හම්බන්තොටටත් ජලය ලබාදීමට සැලසුම් කර ඇති ප්‍රමුඛතම බහුකාර්ය යෝජනා ක්‍රමයකි.ස්වභාවික පිහිටීමට අනුව රට අභ්‍යන්තරයේ ඍජුකෝණික ව පිහිටා ඇති මධ්‍යම කඳුකරය හේතුවෙන් මෝසම් වැසි වැසීමේ දී රටේ ප්‍රදේශ කීපයකට වැසි නොලැබී යයි. විශේෂයෙන් ම රටේ උතුරු මැද ප්‍රදේශය මෙන්ම ගිනිකොන ප්‍රදේශයට වාර්ෂිකව වැස්ස ලැබෙන්නේ මාස තුනකට පමණි. මේ වැසි ලැබීම සීමා වන්නේ බාධක කඳු පංතිය හේතුවෙනි.මේ නිසා උතුරු මැද මෙන්ම රටේ ගිනිකොන ප්‍රදේශයට වසරේ මාස 8ක කාලයක් වර්ෂාව නොමැති වීමෙන් දිගු නියං කාලයට මුහුණ දෙයි. වසර දහස් ගණනක සිටම මහා වැව් බැඳ ජලය එක් රැස් කර තබා ඇළ මාර්ගයෙන් ජලය තැනින් තැනට ගෙන යන මහා වාරි සංස්කෘතියක් අප රටෙහි ඇති වන්නේ මේ ස්වභාවික සංසිද්ධිය හේතුවෙනි.උතුරු මැද පළාතේ අනුරාධපුරය හා පොලොන්නරුව රාජධානි පැවතීමත් රාජ අනුග්‍රහයත් හේතුවෙන් දියුණු වාරි සංස්කෘතින් ගොඩ නැගුණ ද රටේ ගිනිකොන ප්‍රදේශය සංවර්ධනය වූයේ ඉතා සෙමිනි. මේ අතරින් ඌව වෙල්ලස්ස ප්‍රදේශය ඉතා දියුණු වාරි සංස්කෘතියක් ගොඩ නැගී පැවතිය ද 1818 කැරැල්ලට අනතුරුව ඉංග්‍රීසීන් විසින් එහි වැව් අමුණු සියල්ල විනාශ කිරීම හේතුවෙන් එම ප්‍රදේශ කාන්තාර බවට පත් විය.උමා ඔය හරවා වේලි බැඳ මහා ජලාශයක් ඉදි කර ජලය ලබා දීම ට අදහස් කරන්නේ මෙසේ යුග ගණනක් පුරා ජල හිඟයෙන් පීඩා විඳින දිවයිනේ ගිනිකොන දිග දකුණු ප්‍රදේ්ශයේ මොනරාගල මෙන් ම හම්බන්තොට දිස්ත්‍රික්කයට අයත් ප්‍රදේශවලට ය.2010 මාර්තු 15 දින ආරම්භ කළ මෙම ව්‍යාපෘතියේ ඇස්තමේන්තු වටිනාකම රුපියල් මිලියන 612 කි. ඉන් රුපියයල් මිලියන 450 ක් ණය ආධාර ලෙස ලබා දෙන්නේ ඉරාන රජය යි. ඉරාන ඉන්ජිනේරුවන් මෙන්ම ලාංකික ඉංජිනේරුවන් එකතුව ඉදිකිරීම් කටයුතු සිදු කෙරේ.දිළිඳුකමේ පහළම අඩියේ පවතින ප්‍රදේශයක් ලෙස මොනරාගල දිස්ත්‍රික්කය හඳුන්වා දිය හැකිය. මේ ප්‍රදේශයේ අධ්‍යාපන මට්ටම ද කාලයක් පුරා පැවතියේ ඉතා පහළ මට්ටමකිනි. විදෙස් රැකියා නියුතු කාන්තාවන් ගේ ප්‍රතිශතය ද වැඩි මට්ටමක පවතින්නේ මේ ප්‍රදේශවලය. එවන් ප්‍රදේශයකට බහු කාර්ය ජල යෝජනා ක්‍රමයක් පැමිණීමෙන් ජන ජීවිතය ඉහළට ඔසවා තැබිය හැකිය.මෙම ව්‍යාපෘතියට අනුව පුහුල්පොල ජලාශයේ රැස් වන ජලය මීටර් 3975 ක් දිග භූගත උමඟක් දිගේ ගෙන ගොස් ඩයරබා ජලාශයට ගෙන යනු ලැබේ. පුහුල්පොල ජලාශයේ ජල ධාරිතාව ඝ. මී. 1,104,873 ක් ලෙසත් සක්‍රීය ධාරිතාව ඝ.මී. 250,000 ක් ලෙසත් ගණන් බලා තිබේ. දෙවැනි ජලාශය වන ඩයරබා ජලාශයේ ධාරිතාව ඝ.මී 1,370,505 ක් ලෙස ගණන් බලා ඇත. පුහුල්පොල ජලාශයේ සිට ඩයරබා ජලාශයට භූගත උමඟක් දිගේ ගෙන යන ජලය ඩයරබා ජලාශයට ලබා දෙයි. අනතුරුව වැල්ලවාය ප්‍රදේශයට ජලය ලබා දීමට සැලසුම් කර ඇත්තේ වැල්ලවායේ රක්තිතා කන්දෙහි කුලල්ගල නම් ස්ථානයේ සිට කි.මී. 15 1/2 පමණ කන්ද පසාරු කර ඉදිකරන දිගු උමඟක් හරහා ය. මෙය ලංකාවේ දිය ගෙන යන දිග ම උමං මග සේම කිලෝ මීටර් 15 දිග තනි කළු ගල පසාරු කර උමඟක් තැනෙන ප්‍රථම අවස්ථාව ද වේ.උමග තැනීමේ කටයුතු මෙන්ම වේලි ඉදිකිරීමේ කටයුතු දැනටමත් ආරම්භ කර ඇති අතර උමඟ හෑරීම සඳහා ජර්මනියේ නිෂ්පාදිත යන්ත්‍රය මුල් වරට ලංකාවේ භාවිත කරනු ලබයි.මෙම උමඟ තුළින් ගෙන යන ජලය යොමු කිරීමට නියමිත වන්නේ විදුලි බලාගාරය වෙත ය. විදුලි බලාගාරය ඉදි කෙරෙන්නේ භූ®ගතව ය. දිගින් මීටර් 70 ක් පලළින් මීටර් 18 ක් සහ උසින් මීටර් 35 ක් වන සේ කළුගල හාරා විදුලි බලාගාරය ඉදිකරන්නේ ඒ තුළ ඉදි කෙරන කුටියක ය.විදුලි බලාගාරයට පිවිසීම සඳහා කිලෝ මීටර් දෙකක පමණ දුර භූගත උමං මාර්ගයක් වැල්ලවායේ ප්‍රාදේශීය ලේකම් කොට්ඨාසයේ ඉපන් ආරාව නැමති ප්‍රදේශයේ සිට ඉදිකිරීම දැනටමත් ආරම්භ කර තිබේ.මෙම විදුලි බලාගාරයෙන් නිෂ්පාදනය ට අපේක්‍ෂා කරන විදුලි ධාරිතාව මෙගාවොට් 120 කි. බලාගාරයෙන් වාර්ෂික අපේක්‍ෂිත විදුලිබල ජනනය ඒකක මිලියන 250 කි. මෙම විදුලිය අඩු යටිතල පහසුකම් ඇති ප්‍රදේශ කරා ලබා දීමට සැලසුම් කර තිබේ. කුප්පි ලාම්පු එළියෙන් පාඩම් කරන, පොල්කටු ස්ත්‍රික්කයෙන් රෙදි මදින, ග්‍රාමීය ප්‍රදේශ කොතෙකුත් මෙම ප්‍රදේශවල තවමත් පවතී. එබඳු ගෘහ විදුලි අවශ්‍යතා මෙන්ම ප්‍රදේශයේ ආරම්භ කිරීමට අපේක්‍ෂා කරන නව කර්මාන්ත සඳහා ද විදුලිය අත්‍යවශ්‍ය සාධකයක් බවට පත් වී තිබේ. මීට අමතරව හම්බන්තොට වරායේත්, ගුවන් තොටුපොළේ අවශ්‍යතා සඳහා විදුලිය මෙමගින් ලබා දීමට අපේක්‍ෂා කෙරේ.විදුලි බලාගාරයට ලබා දෙන ජලය නැවත කි.මී. 3ක් දිගැති උමඟක් දිගේ කිරිඳී ඔයේ ශාඛාවක් වන අලිකොට ආරට මුදා හැරේ. ප්‍රදේශයේ ජල අවශ්‍යතා ඉටු කිරීම සඳහා අලිකොට ආර හා කුඩා ඔය නමින් ජලාශ දෙකක් ඉදි කිරීමට නියමිත ය. මෙමඟින් පුරන් කුඹුරු අස්වැද්දීම මෙන්ම, අලුතින් ඉදි වන ඇළ මාර්ග ඔස්සේ සංවර්ධනය නොවූ විශාල ප්‍රදේශයකට ජලය ලබා දී අලුතින් කෙත් බිම් ඉදි කිරීමට අපේක්‍ෂා කරයි.මෙම බහුකාර්ය යෝජනාවලිය සාර්ථක වීමෙන් මෙතෙක් කලක් අඳුරු අගාධයක ගැලී සිටි රටේ සුවිශාල ප්‍රදේශයකට සංවර්ධනයේ හිරු උදා වන බව නියත ය. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=f1406093</link>
    <topic>ඩාබි</topic>
    <author>ඩී. එෆ්. කාරියකරවන</author>
    <content>ඩාබි යනු එංගලන්තයේ මහ තුරුඟ තරග පිටි දෙකෙන් එකකි. අනෙක එස්කොට් ය. මේවා බොහෝ සෙයින් හැඳින්වෙන්නේ රෝයල් ඩාබි හා රෝයල් එස්කොට් යනුවෙනි.එංගලන්තයේ මහ රජු හෝ මහරැජන තුරඟ තරගවලට සහභාගි වන්නේ මේ දෙපළෙහි වාර්ෂික උත්සවවලදී ය.රේස් ක්‍රීඩාව රජුන්ගේ සූදුව නම් වූයේ මේ රාජකීය සහභාගීත්වය නිසා ය.මට මේ දෙපොළේම වාර්ෂික උත්සවවලට සහභාගි වන්නට ලැබී ඇත. එහෙත් රැජන දැක ගන්නට ලැබුණේ අවුරුදු ගණනාවකට පෙර එස්කොට් පිටියේ ය.ලන්ඩනයෙහි මගේ අඹ යහළු දෙන්නෙක් වූහ. ඒ එක් කෙනෙක් ලන්ඩන් ඩේලි මිරර් පත්‍රයේ මාධ්‍යවේදියකු වූ අයිවන් රත්නායක ය.අනෙක් තැනැත්තා කාලයක් ලේක්හවුසියේ සේවය කැර ලන්ඩනයට ගොස් එහි රටවැසිකම ලැබූ එම්.සී.පෙරේරා ය.මා ලන්ඩන් යන්නට පුරුදුව හුන් වකවානුවේ මාරුවෙන් මාරුවට නැවතුණේ මේ දෙන්නාගේ නිවාස දෙකේ ය.මට ඩාබි-එස්කොට් තුරඟ තරග නැරඹීමේ අවස්ථාව ලබා දෙන ලද්දේ ඒ දෙන්නා විසින්.ඩාබි -එස්කොට් තුරඟ තරග පිටිවලට මහරැජන සහභාගි වන දිනයන්හි ග්‍රෑන්ඩ් ස්ටෑන්ඩ් මණ්ඩප ප්‍රවේශපත්‍ර ලබාගැනීම හැමට ම කරනු හැකි දෙයක් නො වේ.මාධ්‍යවේදීන්ට නම් විශේෂ පහසුකමක් ඇත. එහෙත් මාස තුනකට කලින්වත් ආසන වෙන් කරවා ගත යුතුය.මෙයින් දසවසකට පමණ පෙර මා එස්කොට් පිටියට ගියේ අයිවන් හා එම් සී මටත් සමඟ තුන් මසකට කලින් වෙන් කරවා ගෙන තුබුණු ප්‍රවේශ පත්‍ර වලිනි.එදා එලිසබෙත් මහ රැජන ඇස්කොට් පිටියේ ග්‍රෑන්ඩ් ස්ටෑන්ඩ් මණ්ඩපයේ අසුන් ගෙන හුන්නී අපට අඩි පහළොවකට විස්සකට පමණ ඈතිනි. එතුමිය අනෙක් අය හා සමඟ කතාබස් කරමින් හැසුරුණේ රාජ තේජස් ඇතිව නොවේ.ජොකියකු ඇවිත් එතුමිය ඉදිරිපිට එකත්පස් හිටගෙන බොහෝවේලා කතාබස් කරන විට අයිවන් මට කීවේ “ඔහු තමා අද රැජනගේ අසු පිට නඟින ජොකියා” කියා ය. ලෙස්ටර් පිගොට් නම් වූ ලෝ පසිඳු ජොකියා ඔහු ය.“රැජනගේ අශ්වයා දිනන බවට අපිත් ඔට්ටුවක් දමමු දැ? යි මා ඇසූ විට එම් සී මගෙන් ඇසුවේ ඒ අශ්වයා රැජනගේ නිසා ඌට දිනන්ට අනෙක් අය ඉඩ දෙනවාය කියලද ඔබට සිතෙන්නේ?” කියා ය.“එහෙම වෙන්නෙ නැද්දැ?” යි මා ඇසූවිට අයිවන් - එම්.සී. දෙන්නාම කීවේ “ඒවා මෙහෙ නෑ” කියා ය.තුරඟ තරගය ඇරැඹිණි. මුල හරියේදී ඉදිරියෙන් ම දුවන්නට වූයේ රැජන ගේ අශ්වයා ය.මහ රැජනත් අනෙක් අය හා සමඟ ප්‍රීතියෙන් අත්පොළසන් දෙන්නට වූවා ය. සමහරු නම් නා නා ආකාර දේ කියමින් ප්‍රීති ඝෝෂා කරන්නට වූහ.තරගය අවසන් වූයේ මහ රැජනගේ අශ්වයා දෙවැනි වීමෙනි.මා විමසිල්ලෙන් බලා හුන්නේ මහරැජනගේ මුහුණ දෙස ය. එහෙත් එතුමිය දුක් වන පාටක් නම් නොපෙනිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=f1406094</link>
    <topic>ඉලෙක්ට්‍රොනික් කුණු කන්දකට යට වී මැරෙමුද</topic>
    <author/>
    <content>මානව ශිෂ්ටාචාරයේ විවිධ යුග පසුකරමින් පැමිණි මානවයාගේ ජීවිතයේ සුවිශේෂී සංධිස්ථානයක් බවට පත්වූයේ තාක්ෂණිකමය පුනර්ජීවයයි. එය මිනිසා අත්පත් කරගත් ජයග්‍රහණයක් ලෙස උදම්වනන්නා වූ යුගයක එහි අහිතකර ඵලවිපාක පිළිබ‍ඳ සිහිපත් කිරීම අප ලත් අභාග්‍යයකි. එය එසේ වූ නමුදු ප්‍රජාව ආරක්ෂාව හා සුබසිද්ධිය තකා මේ පිළිබඳ මුළු මහත් ප්‍රජාවගේම දැනුවත්භාවය අවධි කළ යුතු කාලය අද එලැඔ ඇත. එය වචනාර්ථයෙන් ගත් කළ “ඉලෙක්ට්‍රොනික අපද්‍රව්‍ය කළමණාකරණය” නම් වූ සංකල්පයයි. මෙය ඇසු පමණින් සිතට සහනය සතුට සලසන්නා වූ සංකල්පයක් හෝ හුදු වචනයක් පමණක්ම හෝ නොවේ.අර්ථානුකූලව විමසා බලන කළ ඉලෙක්ට්‍රොනික අපද්‍රව්‍ය ලෙසින් හදුන්වන්නේ කැඩී බිදී ගිය භාවිතයෙන් පසු ඉවත ලද විද්‍යුත් හෝ ඉලෙක්ට්‍රොනික මෙවලම් වේ. ඉතා සරලව පැවසුවහොත් ඔබගේත් මගේත් සියලු කාර්යයන් පහසුවෙන් පහසුවට පත් කරන්නා වූ රූපවාහිනී,පරිගණක,ශීතකරණ,ජංගම දුරකතන ඇතුළු මුළු මහත් විද්‍යුත් හා ඉලෙක්ට්‍රොනික උපකරණ සමුදායයි. මේවා මානව සමාජයට මෙන්ම පාරිසරික වශයෙන් හානිකර අපද්‍රව්‍යයන් ලෙස හදුන්වන්නේ ඒවා බැහැර කිරීමෙන් පසු දිරා නොයන විෂ සහිත අහිතකර ද්‍රව්‍යයන් පරිසරයට මුදාහැරෙන නිසාවෙනි.වර්තමානයේ සමස්ත ලෝකයේම දිනකට බැහැර කරන අනෙකුත් අපද්‍රව්‍යයන්ට සාපේක්ෂව මෙම ඉලෙක්ට්‍රොනික අපද්‍රව්‍යයන් තුන් හතර ගුණයක් ගන්නා බව ප්‍රකාශ කරනුයේ ආඩම්බර හැගීමකින් හෝ නොව අති විශාල අනතුරක් ඔබගේත් මාගේත් ජීවිතාසන්නයේ ඇති බවට අනතුරු අඟවමිනි. ඒ අනුව ලෝකයේ වාර්ෂිකව ඉවතලන ඉලෙක්ට්‍රොනික අපද්‍රව්‍ය ප්‍රමාණය ටොන් මිලියන 50 ඉක්මවයි. ලෝකයේ තත්ත්වය මෙසේ වුවද ශ්‍රී ලංකාවේ තත්ත්වය ද ඊට දෙවැනි නොවේ.විවෘත ආර්ථිකයේ ආගමනයත් සමඟ බටහිර ගැති සමාජ දිවිපෙවෙතක් සරල සිංහල සමාජය වෙත ආරෝපණය කර ගැනීමේ අවසන් ප්‍රතිඵලය වූයේ අප රට ද මෙම ව්‍යසනයේ ගොදුරක් බවට පත් වීමයි. එබැවින් වර්තමානයේ ඉලෙක්ට්‍රොනික අපද්‍රව්‍ය බැහැරකරණය වඩාත් කතිකාවතකට ලක්විය යුතු කාරණාවක් බවට පත් කළ යුතු කාලය එළැඹ ඇත.සරල කෘෂිකාර්මික දිවි පෙවෙතක් ගත කළ ලාංකේය සමාජය වෙත නව තාක්ෂණික මෙවලම් විසරණය වීමේ අවසන් ප්‍රතිඵලය වූයේ ආර්ථිකයේ වර්ධනයත් සමඟ ජීවන තත්ත්වය ඉහළ යාමත් සමඟ ලාංකික සමාජය ශීඝ්‍ර තාක්ෂණික වෙනස්වීමකට ලක් වීමයි. වර්තමානයේ ලොව අන් රටවල් මෙම ව්‍යසනයෙන් ගැලවීම උදෙසා කඩිනමින් ප්‍රතිපත්ති හා සැලසුම් සකස් කරන්නා වූ වකවානුවක ඔවුන් එම සැලසුම් වඩාත් සාර්ථක කරගැනීමට උත්සාහ ගන්නේ එම රටවල නිසි ආයුකාලය අවසන් කළ තාක්ෂණික උපකරණ හා ඉලෙක්ට්‍රොනික මෙවලම් ලංකාව වැනි දියුණු වෙමින් පවතින රටවලට ආනයනය කිරීම මගිනි.ලාංකිකයින් වන අප අන් රටවලින් ඉවත් කළ මෙම කසල මහ ඉහළින් පිළිගනුයේ අතිමහත් සම්පත් සමුදායක් වශයෙනි. නමුත් සිදුව ඇත්තේ අන් රටවල් දියත් කරණු ලබන උපායමාර්ග හමුවේ අප නොදැනුවත්වම මෙම ව්‍යසනයේ ගොදුරක් බවට පත් වීමය. ඒ නිසා මෙම ඉලෙක්ට්‍රොනික අපද්‍රව්‍යයන් බැහැරකරණය පිළිබඳ සමාජ කතිකාවතක් ගොඩනැගිය යුතු කාලය එළැබ ඇති බව ඔබ සැවොම පිළිගන්නවා නොඅනුමානය.ශ්‍රී ලංකාවේ මෙම ගැටලුවේ ස්වභාවය විමසා බැලීමේ ඉලෙක්ට්‍රොනික අපද්‍රව්‍යයන් මෙට්‍රික් ටොන් 60ක් 65ක් අතර ප්‍රමාණයක් වසරකට පරිසරයට මුදාහැරෙන බවට අනාවරණය කරගෙන ඇත. මෙම අපද්‍රව්‍ය පාලනයකින් තොරව පුලුස්සා දැමීම, වෙනත් අවශ්‍යතා සඳහා එම උපකරණයන්ගේ කොටස් ඉවත් කිරීම, පහත්බිම් ගොඩ කිරීම සඳහා යොදා ගැනීම වැනි අක්‍රමවත් බැහැර කිරීම් හා භාවිතයන්ගේ අවසන් ප්‍රතිඵලය වන්නේ මානව හා ජෛවීය පරිසරයේ විනාශය දිනෙන් දිනම ළංවීමයි. මෙම තත්ත්වය අප අතර වඩාත් බහුලව භාවිත වන විද්‍යුත් හා ඉලෙක්ට්‍රොනික උපකරණ කිහිපයක් ඇසුරින් විමසා බැලීම වැදගත්ය.විශේෂයෙන්ම පරිගණකය හා රූපවාහිනිය යනු අප කාහටත් වඩාත් සමීපතම වූ මෙවලම් වේ. නමුත් පරිගණකයක ආයු කාලය වන්නේ වසර හතක් පමණි. අන් රටවල් නිසි ආයු කාලයෙන් පසුව පරිගණක අනෙකුත් රටවලට ආනයනය කිරීමට පෙළඹී ඇත. එවැනි විද්‍යූත් උපකරණ නැවත භාවිතයට ගත හැකිවන්නේ ඉතා සීමිත කාලයක් පමණි. ආයු කාලය අවසන් වූ විට නිසි ප්‍රමිතියකින් තොරව අවට පරිසරයට මුදා හැරීමේදී මෙම උපකරණයන්ගෙන් මනුෂ්‍ය ශරීරයට මෙන්ම ස්වාභාවික පරිසරයට ද ඉතා අහිතකර බැර ලෝහ වායු ගෝලයට මුදා හැරීම සිදුවේ. අනෙකුත් විද්‍යුත් හා ඉලෙක්ට්‍රොනික උපකරණයන්ගේ තත්ත්වයද මේ අයුරුමය.වර්තමානයේ වඩාත් අවධානයට ලක්ව ඇති ජංගම දුරකතන මෙම ගැටලුවේ තවත් කරදරකාරී මෙවලමක් ලෙස හදුන්වාදීම උචිතය. ලංකාව ඇසුරින් විමසා බැලීමේදී ජංගම දුරකතනයක් භාවිත නොකරන්නකු සෙවීම කළුනික සෙවීමක් හා සමානය. රසායනික ද්‍රව්‍යයන්ගෙන් හා දිරාපත් නොවන ද්‍රව්‍යයන්ගෙන් නිර්මාණය වී ඇති මෙම දුරකතන හරහා සිදුවන ව්‍යසනය සුළුපටු නොවේ. මේ හරහා එකතු වන රසායන ද්‍රව්‍ය ප්‍රමාණය අති විශාලය. වර්තමානයේ ඉතා අඩු මිල ගණන් යටතේ ආනයනය කරනු ලබන ඇතැම් ජංගම දුරකතන මගින් ඇති කරනු ලබන පාරිසරිකමය බලපෑම පිළිබඳ මහජනතාව තුළ ඇති දැනුවත්භාවය ඉතා සීමිතය.ඉතා අඩු ප්‍රමිතියක් යටතේ නිෂ්පාදනය කරමින් ආනයනය කරනු ලබන මෙවැනි නිෂ්පාදන මගින් එක් අතකින් ශාරීරිකමය වශයෙන් බොහෝ අතුරු ඵලවිපාක අති කරන ආකාරය වෛද්‍ය විද්‍යාත්මක පර්යේෂණයන්ගෙන් අනාවරණය කරගත් කරුණකි. එමෙන්ම එහි අඩු ප්‍රමිති තත්වය නිසාවෙන්ම පාරිසරික වශයෙන් වන හානියද අතිවිශාල වන්නේමය. තවද සී.එෆ්.එල් බල්බ පරිසරයට රසදිය මුදාහරින ප්‍රධානතම මූලාශ්‍රයක් බව නොදන්නවා විය හැකිය. මෙමගින් සලසන්නාවූ වාසිදායක තත්වයන් පිළිබඳ පමණක් සිතා පාරිසරික ව්‍යසනයට දායකවීම අනුවණ ක්‍රියාවකි.සමස්තයක් වශයෙන් මෙම සියලු විද්‍යුත් හා ඉලෙක්ට්‍රොනික අපද්‍රව්‍යයන් අවිධිමත් ලෙස බැහැර කිරීම හේතුවෙන් ඇති වන බලපෑම පිළිබඳ සඳහන් කිරීම අත්‍යවශ්‍යම කරුණකි. මෙම අපද්‍රව්‍යයන් අවිධිමත්ම බැහැර කිරීමෙන් පරිසරයට මුදා හැරෙන තඹ,යකඩ,ඊයම් මෙන්ම ලෙඩ්,කැඩිමියම්, බෙරලියම් වැනි බැරලෝහ වර්ග මගින් අප සියල්ලන්ගේම ආයු කාලය අඩු කරන අතරම දරුණු හදවත් රෝග,පිළිකා තත්ත්වයන්,ස්නායු ආබාධ, වකුගඩු හා ආමාෂගත රෝග මෙන්ම ජාන විකෘතිතා ඇති කිරීම නොවැළැක්විය හැකි වන්නේය. එමෙන්ම මේවා පසට එක් වීමේන් පස නිසරු වීමටත් ජල දූෂණයටත් හේතු වේ.මේ අකාරයෙන් පාරිසරිකමය හා සාමාජීය වශයෙන් මෙන්ම කායිකමය වශයෙන් අතිවිශාල ව්‍යසනයකට මං විවර කරන්නා වූ විද්‍යුත් හා ඉලෙක්ට්‍රොනික අපද්‍රව්‍ය බැහැරණය විධිමත් කිරීමට සුදුසු කාලය දැන් එලැඹ ඇත. එබැවින් ඔබගේ කාර්යයන් පහසු කර ගැනීම උදෙසා විද්‍යුත් හා ඉලෙක්ට්‍රොනික උපාංගයන් ඒකරාශී කරගැනීමේදීත් ඒවා බැහැර කිරීමේ දී දෙවරක් සිතිය යුතු බව අමතක නොකළ යුතු වන්නේ එය අපගේ පරිසරයේ සුරක්ෂිතතාවයත් අපගේ ජීවිතයේ සුරක්ෂිතතාවයත් උදෙසා බලපෑම් කරන නිසාවෙන්මය.මෙහිදී වර්තමානයේ ලංකාවේ ක්‍රියාවට නැංවෙන්නා වූ පිළිසරු අපද්‍රව්‍ය ප්‍රතිචක්‍රීයකරණ වැඩසටහන අගය කළ යුතුමය. එහෙත් එය ක්‍රමවත්ව සිදුකිරීම උදෙසා මුළු මහත් ප්‍රජාවගේම සහය අත්‍යවශ්‍ය වන්නේය. කෙසේ වෙතත් නුදුරු අනාගතයේ අති විශාල ගැටලු සමුදායක් ඇති කිරීමට රුකුල් දෙන්නා වූ මෙවැනි සාමාජීය අවශ්‍යතාවන් පිළිබඳ කාලෝචිත සංවාදයන් හෝ කතිකාවත් අප සමාජයේ විද්වතුන් ඇසුරෙන් පැනනොනැඟීම කනගාටුවට කරුණකි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=f1406095</link>
    <topic>විරෝධතා, උද්ඝෝෂණ යට තිබෙන දේශපාලන බංකොලොත්භාවය</topic>
    <author>ජනතා මිත්‍ර</author>
    <content>ජනතා ඡන්දයකින් වත්මන් සන්ධාන ආණ්ඩුව පෙරළීමට නොහැකි බව හොඳීන් දන්නා වර්තමාන විරුද්ධ පක්‍ෂයට අවශ්‍ය වී ඇත්තේ කෙසේ මීළඟ ජනාධිපතිවරණය හා පාර්ලිමේන්තු මහ මැතිවරණයට පෙර රට තුළ යම් අරාජික තත්ත්වයක් ඇති කිරීමට යි.ඒ සඳහා ජිනීවා මෙහෙයුම දෙමළ ඩයස්පෝරාවේ සහය ඇතිව ජාත්‍යන්තරයෙන් ක්‍රියාත්මක වන අතර ඊට සමගාමීව රට තුළ ද යම් විරෝධයක් මතු කිරීම සඳහා ඇතැම් දේශපාලන පක්ෂ හා පිරිස් පෙළ ගැසී සිටිති.වත්මන් ආණ්ඩුවට එරෙහිව ප්‍රබල ජනමතයක් ගොඩනැගීමට අපොහොසත් බැවින් ඒ සඳහා දේශීයව හා ජාත්‍යන්තරව යම් යම් උපක්‍රම සෙවීම බෙදුම්වාදයට කඩේ යන ආණ්ඩු විරෝධීන්ට අවශ්‍යව තිබේ.මැද පෙරදිග රෝස වසන්තය නමින් හැඳින්වෙන විවිධ වසන්ත එක් එක් රටවල් අස්ථාවර කිරීම සඳහා පසුගිය කාලය තුළ යොදාගත් අතර මෙහිදී මූලිකව ක්‍රියා කළේ ඇමෙරිකානු එක්සත් ජනපදය ප්‍රමුඛ බටහිර රටවල් ය.ලිබියාවේ, ඊජිප්තුවේ, සිරියාවේ මෙම රෝස වසන්තය ඇතිකොට එම රටවල් අස්ථාවර කර එමගින් දේශපාලන වාසි ලබා ගැනීමට ඇමෙරිකාව උපක්‍රමශීලීව ක්‍රියා කළ බව නොරහසකි. ඒ සඳහා එම රටවල විරුද්ධ පක්‍ෂ හා විරුද්ධ පක්ෂ ක්‍රියාකාරීන් බිලිබා ගැනීමේ වැඩසටහනක් ද ක්‍රියාත්මක කෙරිණ. මේ සඳහා ඇමෙරිකානු ඩොලර් මිටි ගණන් වැය කිරීමට ද පසුබට නොවුණි.ලිබියාවේ ගඩාෆි මරා දැමීම සාධාරණීකරණය කරමින් ඉරාකයේ සදාම් හුසේන් එල්ලා මරා දැමීම සාධාරණ යැයි කියමින් ක්‍රියාත්මක වූයේ මෙම රෝස වසන්තයේ අදියර කිහිපයක් ය. දැනට ඊජිප්තුවේ සිදු කරමින් තිබෙන්නේ, සිරියාවේ සිදු වෙමින් තිබෙන්නේ මෙම සිද්ධීම ය.මැද පෙරදිග රෝස වසන්තය ශ්‍රී ලංකාවේ ක්‍රියාත්මක කිරීමට ඇතැම් බටහිර රටවල් දෙමළ ඩයස්පෝරාව, කොටි හිතවාදීන්, බෙදුම්වාදී බලවේග කෙතරම් උත්සාහ දැරුවත් තවමත් එය ශ්‍රී ලංකාවේ ක්‍රියාත්මක නොවන්නේ ඇයි? ඊට බලපාන හේතු සාධක කවරේ ද?ශ්‍රී ලංකාවේ දේශපාලන තත්ත්වය අස්ථාවර කිරීමට මෙරට අති බහුතරයක් පොදු මහ ජනතාවට අවශ්‍ය නැත. එය පසුගිය කාලවල පැවති සෑම මැතිවරණයකින්ම මනාව ඔප්පු විය. වසර 30කට අධික කාලයක් ක්‍රියාත්මක වූ ත්‍රස්තවාදයෙන් ශ්‍රී ලංකාව තරම් බැට කෑ වෙන රටක් ලෝකයේ නැති තරම් ය. විශේෂයෙන්ම ලෝකයේ දරුණුතම ත්‍රස්තවාදී සංවිධානය ලෙසින් සැලකෙන කොටි සංවිධානය සිදුකරන ලද විනාශකාරී ක්‍රියා හේතුවෙන් මානව සම්පත් මෙන්ම භෞතික සම්පත්වලට ද දැඩි ලෙස හානි සිදු විය. මෙමගින් ආර්ථිකයට සිදු වූ පාඩුව සුළු පටු නොවන අතර රටේ ආර්ථිකයට ද වසර 30 කට අධික කාලයක් ආපස්සට යාමට සිදු විය. එවැනි රටක් යළි ගොඩනැගෙනතුරු ජනතාව බලා සිටියේ ඇඟිලි ගනිමිණි.ලෝකයේ දරුණුතම ත්‍රස්තවාදය මුළුමනින්ම පරාජය කිරීමෙන් අනතුරුව මහින්ද රාජපක්‍ෂ ජනාධිපතිවරයාගේ උපදෙස් පරිදි ආර්ථිකය නංවාලීමේ යුද්ධය ජය ගැනීම සඳහා මහින්ද චින්තන ඉදිරි දැක්ම රට පුරා ක්‍රියාත්මක වේ. යම් යම් අඩුපාඩු තිබුණ ද සමස්තයක් ලෙස ආර්ථික අංශයෙන් රට විශාල වශයෙන් සංවර්ධනය වී ඇති ආකාරය ඉතා හොඳින් පෙනේ. එවැනි තත්ත්වයක් තුළ මේ රටේ පොදු මහජනතාවට රෝස වසන්ත ඇති කිරීමට අවශ්‍ය නොවේ. ඔවුන්ට අවශ්‍ය වන්නේ වසර 30 කට අධික කාලයක් තිස්සේ මේ රටට නොලැබුණු සංවර්ධනය කඩිනමින් ලබා ගැනීමට ය. ඒ සඳහා රටකට දේශපාලන ස්ථාවරත්වය අත්‍යවශ්‍ය ය. දේශපාලන ස්ථාවරත්වයක් නොමැති ඇතැම් ආසියානු කලාපීය රටවල් ඇතුළු ලෝකයේ බොහෝ රටවලට අත් වී තිබෙන ඛේදජනක ඉරණමෙන් ඒ බව මනාව පැහැදිලි වේ.ඉරාකයේ දිනපතා ගැටුම්වලින් මැරෙන සංඛ්‍යාව මෙතකැයි කිව නොහැක. ලිබියාවේ ද තත්ත්වය එසේම ය. මැද පෙරදිග රෝස වසන්තය සමග රටවල් රැසක් දේශපාලනිකව අස්ථාවර කිරීමෙන් පසු එම රටවල අරාජික තත්ත්වයන් ඇති කිරීමට ඇමෙරිකාව ප්‍රමුඛ බටහිර රටවලට හැකි විය. එම අරාජිකත්වය තුළින් තම බලය තවත් පතුරවාලමින් එම රටවල ඉතිරි වී තිබෙන අන්තිම සාරයද උරා බීමේ නිර්ලජ්ජිත ක්‍රියාවලියක ඇමෙරිකාව ප්‍රමුඛ ඇතැම් බටහිර රටවල් නිරත වේ.ඒ ඒ රටවල ඒ අරාජිකත්වයන් ඇති කිරීම සඳහා ඒ ඒ රටවල විරුද්ධ පක්ෂ දායක වූ අතර මේ වන විට ඒ විරුද්ධ පක්‍ෂවලටත් රටවල පොදු මහජනතාවටත් එක් කරුණක් ඉතා හොඳින් තේරුම් ගොස් ඇත. ඒ අමෙරිකා එක්සත් ජනපදය ප්‍රමුඛ ඇතැම් බටහිර රටවල කිඹුල් කඳුළු සැලීමේ න්‍යාය පත්‍රය යි. තම රටවල විරුද්ධ පක්ෂ රවටාගෙන ජනතාව උසිගන්වා ආණ්ඩුවලට එරෙහිව ජනතාව පාරට බස්සවා රෝස වසන්තයක් නිර්මාණය කර රටවල් අරාජික කිරීමෙන් පසුව ඇමෙරිකාව ප්‍රමුඛ බටහිර රටවල් එම රටවල සාරය හොඳින් උරා දමන බව එම රටවල පොදු මහජනතාවට මේ වන විට ඉතා හොඳින් වැටහී ඇත.කුවේටය ගැන කිඹුල් කඳුළු හෙළමින් ඉරාකය ආක්‍රමණය කරන ලද ඇමෙරිකානු හමුදාව කුවේටයට ද දැඩි ලෙස බලපෑම් කළ බව නොරහසකි. මේ වන විට කුවේටයත් ඉරාකයත් ඇමෙරිකා එක්සත් ජනපදයේ කොලනි දෙකක් බවට පත් වී ඇති අතර එම රටවල තෙල් සම්පත කොල්ලකෑමේ ක්‍රියාවලිය ජයටම සිදු කෙරේ. වරක් කුවේටය ප්‍රකාශ කළේ තමන් ඇමෙරිකාවේ කොලනියක් නොවී ඉරාකයට යටත් වූවා නම් හොඳ බවයි. එමගින් පෙන්නුම් කෙරෙනුයේ ඇමෙරිකාව කුවේටයට කරනු ලබන බලපෑම් ය. කෙසේ නමුත් මැදපෙරදිග මුහුදේ නවතා ඇති ඇමෙරිකානු නෞකාවලට දිනපතාම වාගේ ඉරාකය හා කුවේටය යන රටවල ඛනිජ තෙල් ගෙන යන අතර මේ සඳහා ජෙට් යානා කිහිපයක ද සහාය ලබා ගන්නා බව දන්නේ සීමිත පිරිසක් පමණි.එම නිසා ඇමෙරිකාව ප්‍රමුඛ බටහිර රටවල් ශ්‍රී ලංකාව සම්බන්ධයෙන් කිඹුල් කඳුළු සැලීමට පටන්ගෙන ඇත්තේ ඇයි කියා සිතා ගැනීම එතරම් අපහසු නැත. ශ්‍රී ලංකාව තවත් කොලනියක් කර ගැනීමට දරන උත්සාහය සඳහා එම රටවල් පාවිච්චි කරන්නේ ජිනීවා මානව හිමිකම් කොමිසම යි. ඊට අමතරව නවනීදන් පිල්ලේ නෝනාගේ ඒකපාර්ශ්වීය වාර්තා, දෙමළ ඩයස්පෝරාවේ ඉල්ලීම්, බෙදුම්වාදී බලවේගවල බලපෑම් ඇතුළු කරුණු කිහිපයක් ඉදිරියට දමාගෙන ශ්‍රී ලංකාවට බලපෑම් කර රට අරාජික කිරීමේ කාර්යයේ එම රටවල් නිරත වේ.දෙමළ ඩයස්පෝරාව ඇතුළු බෙදුම්වාදී බලවේග සහ මෙරට විරුද්ධ පක්ෂය සිතාගෙන සිටින්නේ රට අරාජික කර ආණ්ඩුව පෙරළීමෙන් පසු ශ්‍රී ලංකාව බන්දේසියක තබා ඇමෙරිකාව විසින් ඔවුන්ට බාරදෙනු ඇත කියා ය. මෙරට විරුද්ධ පක්‍ෂයට හා කොටි හිතවාදීන්ට වරදින්නේ එතැන ය. අනෙක් රටවලට කළාක් මෙන් ඇමෙරිකාව විරුද්ධ පක්‍ෂයට රට බාර දෙන්නේ නැත. අනෙක් රටවල මෙන් ඇමෙරිකාව රටේ සාරය උරා බොන විට විරුද්ධ පක්‍ෂයට හා කොටි හිතවාදීන්ට සිදු වෙන්නේ අත ලෙවකාගෙන උඩ බලාගෙන බකන් නිලාගෙන සිටීමට ය. එය මේ රටේ විරුද්ධ පක්‍ෂයට නොතේරුණාට කොටි හිතවාදීන්ට නොතේරුණාට මේ රටේ පොදු මහජනතාවට නම් ඉතා හොඳින් තේරේ. එම නිසා ඔවුන් මැදපෙරදිග වැනි රෝස වසන්තවලට හසුවන්නේ නැත. ශ්‍රී ලංකාවේ බුද්ධිමත් පොදු මහජනතාව එතරම් පහසුවෙන් රැවටිය නොහැක. ශ්‍රී ලංකාවේ ඉතිහාසයේ සිට බටහිර ජාතීන් රටේ සාරය උරා බිව් ආකාරය කාටත් හොඳ හැටි මතක ය. එම නිසා යළිත් එවැනි තත්ත්වයන් ඇති කිරීමට රටේ පොදු මහජනතාව ඉඩ දෙන්නේ් නැත. එම නිසා වර්තමාන ජනාධිපති මහින්ද රාජපක්‍ෂ මහතා කෙරෙහි තවදුරටත් විශ්වාස තබා රටේ දේශපාලන ස්ථාවරත්වය තවදුරටත් ශක්තිමත් කිරීමට මේ රටේ පොදු මහජනතාව කැප වී සිටී. ඒ බව දන්නා විරුද්ධ පක්‍ෂය ජනතාවගේ සහාය ලබා ගැනීමට නොහැකි නිසා බොළඳ සතුටක් ලබා ගැනීම පිණිස විරෝධතා ව්‍යාපාර ඔවුන් විසින්ම සංවිධානය කර ගනී.මෙම විරෝධතාවලට ජන සහභාගීත්වයක් නැත. එක්සත් ජාතික පක්ෂයත්, ජනතා විමුක්ති පෙරමුණත් වෙන වෙනම මෙම විරෝධතා සංවිධානය කරන්නේ ද ඔවුන්ට එක්වීමට නොහැකි තරමටම වර්තමානයේ විරුද්ධ පක්ෂය දේශපාලන බංකොලොත් වී ඇති නිසාය.ශ්‍රී ලංකාවේ මාර්ග පද්ධතිය ඉතා හොඳ තත්ත්වයක පවතින බවත් අධිවේගී මාර්ග මෙන්ම ගම්බද මාර්ග ද ඉතා හොඳින් සංවර්ධනය වී ඇති බවත් ආර්ථික විශ්ලේෂකයෝ පෙන්වා දෙති. මෙමගින් ප්‍රවාහන කටයුතු කාර්යක්ෂම වී එය රටේ සංවර්ධනයට ප්‍රබල දායකත්වයක් ලබාදේ. නමුත් කොහේ හෝ ස්්ථානයක මාර්ගයක වළවල් තිබෙනවා නම් එක්සත් ජාතික පක්ෂය ඔවුන්ගේ ප්‍රාදේශීය දේශපාලනඥයින්ට උපදෙස් ලබා දී ඇත්තේ දෙතුන් දෙනෙකු හෝ කැඳවාගෙන බෝඩ් ලෑලි කිහිපයක් අල්ලා විරෝධතාවක් සංවිධානය කරන ලෙස යි.ඒ සඳහා ඇතැම් රූපවාහිනි නාළිකාවලින් විශාල ප්‍රචාරයක් ලබා දෙන නිසා ප්‍රවෘත්ති නරඹන කෙනෙකුට ගම්‍ය වන්නේ රටේ හැමදාම හැම තැනම විරෝධතා සිදු වන බවයි. නමුත් මාධ්‍ය ඔස්සේ පමණක් එක්සත් ජාතික පක්‍ෂය සිදු කරන මෙම සංදර්ශන ජනතාව ඉතා හොඳින් දනී. ඔවුන් දිගින් දිගටම මැතිවරණවලින් පරාජය වෙන්නේ එම නිසාය.එක්සත් ජාතික පක්‍ෂයේ සජිත් ප්‍රේමදාස මන්ත්‍රීවරයා ද සිදුකරමින් සිටින්නේ මාධ්‍ය සංදර්ශනය. ඔහු වෙනුවෙන් එක් රූපවාහිනී නාළිකාවක් සහ එක් පුවත්පතක් කැප වී සිටී. සජිත් ප්‍රේමදාස මහතාට කිවිසුමක් ගියත් එම මාධ්‍ය ආයතන දෙකට එය විශාල ප්‍රවෘත්තියකි. ඒ තරමට ඔවුන් සජිත් ප්‍රේමදාස මහතා පුම්බති. මරණාධාර සමිතියකට ශබ්ද විකාශන යන්ත්‍රයක් ලබා දුන්නත් එයද විශාල ප්‍රවෘත්තියකි. සජිත් ප්‍රේමදාස මහතා හැමදාම ආණ්ඩුව විවේචනය කරමින් ඔහු ගයන්නේ තමන් ගේ පියා වන හිටපු ජනාධිපති රණසිංහ ප්‍රේමදාස මහතාගේ ගුණ ය. නමුත් සජිත් ප්‍රේමදාස මහතාට තිබෙන ජාතික වැඩපිළිවෙළක් ගැන ඔහු කිසිදු සඳහනක් කරන්නේ නැත. සජිත් ප්‍රේමදාස මහතා ගේ දේ්ශපාලන ජීවිතය කඩාකප්පල් කරන්නේ ඔහු මෙසේ නිකරුණේ පුම්බන මාධ්‍ය ආයතන මිසක් රනිල් වික්‍රමසිංහ මහතා නොවන බව ඕනෑම කෙනෙකුට වැටහේ.ජනතා විමුක්ති පෙරමුණ ද තවදුරටත් බංකොලොත් වූයේ එහි වත්මන් නායක අනුර දිසානායක මහතා ලන්ඩන් නුවරදී බී.බී.සී ලෝක සේවයට ලබා දුන් සම්මුඛ සාකච්ඡාවක් නිසා ය. 1988 – 89 භීෂණ සමයේ දී ජනතා විමුක්ති පෙරමුණ සන්නද්ධ අංශය මගින් විය නොවිය යුතු දේවල් සිදු වූ බවත් ඒ ගැන ජනතාවගෙන් රටෙන් සමාව ඉල්ලන බවත් ඒ ගැන කනගාටු වන බවත් අනුර කුමාර දිසානායක මහතා ප්‍රකාශ කළේය. වසර 25 කට පසුව තමන්ගේ වැරදි ගැන ස්වයං විවේචනයක යෙදුණ එක වරදක් නැත. නමුත් ජනතා විමුක්ති පෙරමුණ ගැන යම් විශ්වාසයක් තබා සිටි කෙනෙකුවත් මින් පසු ජනතා විමුක්ති පෙරමුණ ගැන විශ්වාසයක් තබන්නේ කෙසේ ද? ඝාතන සංස්කෘතිය මේ රටට හඳුන්වා දුන්නේ එක්සත් ජාතික පක්‍ෂය බව එදා චෝදනා කරමින් ගැලවීමට හැදු ජනතා විමුක්ති පෙරමුණ තමන්ගේ දෑත්වල ලේ තැවරී ඇති බව පිළිගෙන ඇත. ඉදිරියේ දී යළිත් එවැනි ඝාතන සංස්කෘතියකට හෝ ලේ තැවරීමකට නොයන බවට ජනතා විමුක්ති පෙරමුණට දිය හැකි සහතිකය කුමක්ද?ජිනීවා මානව හිමිකම් කොමිසමේ ඊනියා වාර්තාවලට එරෙහිව ජනතා විමුක්ති පෙරමුණ කිසිම හඬක් නැගුවේ නැත. දෙමළ ජාතික සන්ධානයේ බෙදුම්වාදී ප්‍රකාශ ගැන කිසිවක් ප්‍රකාශ කළේ නැත. එම නිසා ජනතා විමුක්ති පෙරමුණට ද අවශ්‍ය වී ඇත්තේ කෙසේ හෝ මැදපෙරදිග රෝස වසන්තය වැනි දෙයක් මේ රටේ ද සිදු වී මේ රට අරාජික වනවා දැකීමට ය. එමගින් ඔවුන්ට අවශ්‍ය දේශපාලන වාසිය ලබා ගැනීමට හැකිවේ යැයි කියා ඔවුන් උපකල්පනය කරනු ඇත. ඒ හැරෙන්නට මේ රටේ පොදු මහජනතාව ගේ සහාය ඔවුන්ට ලැබෙන්නේ නැති බව ජනතා විමුක්ති පෙරමුණ ඉතා හොඳින් දනී.මේ රටේ පොදු මහජනතාවගේ සහාය නොලැබෙන නිසා එක්සත් ජාතික පක්‍ෂයත්, ජනතා විමුක්ති පෙරමුණත් බංකොලොත් උද්ඝෝෂණ ආරම්භ කර තිබේ. ජනතා විමුක්ති පෙරමුණේ උපදෙස් අනුව සරසවි සිසුන් පාරට බැස්සවීමේ ව්‍යාපාරයක් පසුගිය දින කිහිපය තුළදීම දක්නට හැකි විය. එකක් වූයේ සම සෞඛ්‍ය උපාධිය පිළිබඳ ගැටලුවයි. අනෙක රුහුණු විශ්වවිද්‍යාලයේ දැයට කිරුළ පැවැත්වීමට එරෙහිව සිදු කරන මැදිහත්වීම් ය.සම සෞඛ්‍ය උපාධිය ගැටලුව වවාගෙන කෑමට ජනතා විමුක්ති පෙරමුණ ඇතුළු විරුද්ධ පක්‍ෂය දතකට මැදගෙන සිටියද ඉන් ඵලක් නොවූයේ එම ගැටලුවට මහින්ද රාජපක්ෂ ජනාධිපතිවරයා සාධාරණ විසඳුමක් ලබා දුන් නිසාය.එම සටන් පාඨයෙන් ජනතා විමුක්ති පෙරමුණ ඈත් වූයේ ඔවුන්ට කරන්ට් වැදුණා සේ ය. මෙතරම් කඩිනමින් මීට විසඳුමක් ලබාගැනීමට හැකි නොවෙතැයි ඔවුන් නොසිතූ අතර විරෝධතාවයේ නිරත වූ සරසවි සිසුහු ද අන්දමන්ද වී සිටිති. ඇතැම් සරසවි සිසුන්ට ජනතා විමුක්ති පෙරමුණ ඔවුන් දේශපාලනිකව බළල් අතක් ලෙස තමන් යොදා ගන්නා බව දැනී ඇති අතර සරසවි සිසුන්ගේ මවුපියන් ඇතුළු භාරකරුවන්ට නම් එය වේලාසනින් ම දැනුණු බව ඔවුහුම ප්‍රකාශ කරති.නමුත් එක්සත් ජාතික පක්‍ෂ නායක රනිල් වික්‍රමසිංහ මහතා ප්‍රකාශ කරන්නේ මෙම ගැටලුවට විසඳුම් ලැබී නොමැති බව යි. ජනාධිපතිතුමාගේ ප්‍රධානත්වයෙන් පැවති විශේෂ රැස්වීමක දී මෙම ගැටලුව විසඳුවේ සියලු පාර්ශවවලට සාධාරණයක් වන පරිදි ය. විශේෂයෙන්ම සිසුන් ඉල්ලා සිටි වසර 4 සීමාව වසර 3 දක්වා සීමා නොකරන ලෙස කරන ලද ඉල්ලීමට මෙහිදී සාධාරණ විසඳුමක් ලැබීම ගැන සියලු පාර්ශව ජනාධිපතිතුමාට ස්තුතිය ප්‍රකාශ කළහ.මෙම ගැටලුව විසැඳීමෙන් අනාථ වූයේ මෙරට විරුද්ධ පක්‍ෂය යි. බංකොලොත් වී සිටින විරුද්ධ පක්‍ෂය දේශපාලනිකව ගොඩ ඒම සඳහා යොදා ගන්නා මෙවැනි උපක්‍රමත් ලත් තැනම ලොප් වූ විට විරුද්ධ පක්‍ෂය ක්‍රියා කරන්නේ දෙවියන්ගේ සහල් කැවුණු ආකාරයට ය.මෙමගින් ජනතා විමුක්ති පෙරමුණ කලබල වූ අතර ඊටත් වඩා කලබල වී සිටින්නේ එක්සත් ජාතික පක්ෂයේ ජාතික නායක, විපක්‍ෂ නායක රනිල් වික්‍රමසිංහ මහතා ය. “ගැටලුවට විසඳුම් ලැබුණේ නැහැ. සම සෞඛ්‍ය උපාධිධාරීන්ගේ ගැටලුව ගැන ආණ්ඩුවේ අවධානය යොමු වුණේ නැහැ. එක එක ආයතන බෝලය පාස් කර කර හිටියා විතරයි” යනුවෙන් රනිල් වික්‍රමසිංහ මහතා ප්‍රකාශ කරයි. මෙම ගැටලුව පැන නැඟුණු අවස්ථාවේ මේ ගැන කිසිවක් ප්‍රකාශ නොකළ වික්‍රමසිංහ මහතා විසඳුම ලබාදුන් විගස භූමිතෙල් තැවරුණු ගැරඬියෙකු සේ කලබල වී සිටින්නේ ඇයි? ඔහුට අවශ්‍ය කරනු ලබන දේශපාලන වාසිය මින් ලබා ගැනීමට නොහැකි වූ නිසා ඔහු මෙසේ කලබලයට පත් වී තිබේ. රනිල් වික්‍රමසිංහ මහතා ප්‍රමුඛ එක්සත් ජාතික පක්‍ෂය මේ තරමටම දේශපාලනිකව බංකොලොත් වී ඇත. මේ ගැන දිගින් දිගටම එක්සත් ජාතික පක්‍ෂය මාධ්‍ය හමු පවත්වන්නේ ඒ නිසාය.වත්මන් ආණ්ඩුව මෙසේ සරසවි සිසුන්ගේ ගැටලුවලට විසඳුම් ලබා දෙන විට එක්සත් ජාතික පක්‍ෂ ආණ්ඩු සරසවි සිසුන්ට සැලකූ ආකාරය රනිල් වික්‍රමසිංහ මහතාට සිහිපත් කර දිය යුතුව ඇත. රනිල් වික්‍රමසිංහ මහතා අධ්‍යාපන අමාත්‍යවරයා වශයෙන් සිටියදී ධවල පත්‍රිකා ඉදිරිපත් කරමින් අධ්‍යාපන ක්ෂේත්‍රයේ ඇති කරන ලද වියවුල වික්‍රමසිංහ මහතාට අමතක වී තිබීම කනගාටුවට කරුණකි. අධ්‍යාපන ධවල පත්‍රිකාවට එරෙහිව රට තුළ පාසල් සිසුන් මෙන්ම සරසවි සිසුන් ද පාරට බහින විට වික්‍රමසිංහ මහතා සිටියේ කොහේ ද?පෞද්ගලික විශ්වවිද්‍යාලවලට එරෙහිව දැවැන්ත විරෝධතාවක් සරසවි සිසුන්ගෙන් එල්ල වන විට එයට එදා පැවති එක්සත් ජාතික පක්‍ෂ ආණ්ඩුව පිළිතුරු දුන්නේ ත්‍රීමාවිතාන වෛද්‍ය ශිෂ්‍යයාගේ හිසට පරාල ඇණ ගසමිනි. එම අතීතය රනිල් වික්‍රමසිංහ මහතාට අමතක ද? මීට අමතරව තවත් සරසවි සිසුන් රැසක් ඝාතනය කිරීමට ක්‍රියා කළේ එක්සත් ජාතික පක්ෂ ආණ්ඩුව විසිනි.රුහුණු විශ්වවිද්‍යාලයේ කථිකාචාර්යවරයෙකු වූ සත්‍යපාල වන්නිගම මහ පාරේ ඝාතනය කළේ කවු ද? දක්ෂ නීතිඥයෙකු වූ විජේදාස ලියනආරච්චි ඝාතනය කළේ කවුද? බටලන්ද වධකාගාරයේ දී සරසවි සිසුන් කෙතරම් සංඛ්‍යාවක් ඝාතනය වුණා ද? මේවාට රනිල් වික්‍රමසිංහ මහතා පිළිතුරු ලබා දිය යුතුව ඇත. එසේ නොමැතිව වර්තමානයේ දී සරසවි සිසුන්ගේ ගැටලු නියමාකාරයෙන් විසඳන ආණ්ඩුවට එරෙහිව අසත්‍ය චෝදනා එල්ල කිරීම සුදුසු ‍ෙනාවේ.රුහුණ විශ්වවිද්‍යාලයේ දැයට කිරුළ පැවැත්වීමට එරෙහිව සරසවි සිසුන් පිරිසක් පාරට බස්සවා අමුතු සම්ප්‍රදායක් හඳුන්වාදීමට ජනතා විමුක්ති පෙරමුණ ක්‍රියා කළේ ය. රටක ජාතික සංවර්ධන වැඩසටහනකට මෙසේ විරෝධතාවයන් දැක්වූයේ මුල්වරට ය. ජනතා බලයකින් බලයට පත් වූ ආණ්ඩුව සංවර්ධන ව්‍යාපෘතිවලට බාධා එල්ල කිරීමට තිබෙන අයිතිය කුමක් ද? එදා ගම් උදාවට මෙවැනි බාධා එල්ල කළා ද? වර්තමාන ආණ්ඩුවට පමණක් මෙවැනි බාධා එල්ල කිරීමෙන් බලාපොරොත්තු වන්නේ කුමක් ද? ජනතා විමුක්ති පෙරමුණ දේශපාලනිකව ඒ තරමටම බංකොලොත් වී තිබේ.දැයට කිරුළ පවත්වනවාට සරසවි සිසුන් ඇතුළු සැවොම කැමතිය. සිසුන් සුළු පිරිසක් විරුද්ධ වී සිටින්නේ ජනතා විමුක්ති පෙරමුණේ වුවමනාවට ය. සරසවි සිසුන් ඝාතනය කරමින් සත්‍යපාල වන්නිගමලා ඝාතනය කරමින් එදා පැවති එක්සත් ජාතික පක්ෂ ආණ්ඩුව ගැටලුවලට විසඳුම් ලබාදුන් නමුත් අද එසේ නොවේ. එම නිසා නියම සටන් පාඨ හා නියම විසඳුම් හඳුනාගෙන අවස්ථාවාදී දේශපාලනයට නොරැවටී සිටීම සියලු දෙනාගේ යුතුකමකි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>09</day>
    </date>
    <link>http://www.dinamina.lk/2014/06/09/_art.asp?fn=f1406096</link>
    <topic>නාඩාර් කඩෙන් ගත් බෝතල් කුප්පිවල පිරවූ වේදනා නාශකය අද නැතිවම බැරි බෙහෙතක්</topic>
    <author/>
    <content>මීට අවුරුදු 26කට කලින්් එක සේවකයෙක්ගෙන් තමයි මේ ගමන ආරම්භ කළේ. 1983 කලබල කාලෙට කලින් මම හිටියේ අනුරාධපුරේ. ඒ කාලේ එහේ ගම්වල ඉන්න අය මැලේරියා උණෙන් පීඩා වින්දා. බෙහෙත් අරන් උණ හොඳ වුණත් ඇඟපත රුදාව , කොන්දෙ අමාරුව වගේ වේදනා සමනය වුණේ නෑ. මිනිස්සු මේ අපහසුතාවලට සහනයක් නැතුªවයි හිටියේ.මම වෛද්‍යවරයෙක් විදියට එහේ වැඩ කරද්දී මේ ගැන හිතලා ම මම ආයුර්වේදයේ එන වේදනා නාශක වට්ටෝරුවක් ඇසුරින් ආලේපයක් හැදුවා. කොළඹ නාඩාර් කඩෙන් බෝතල් කුප්පි අරන් ගිහින් ලේබල් මොකුත් නැතුව මේවා ලෙඩ්ඩුන්ට දුන්නා. ටවුමට එන යන වෙලාවේ දී මිනිස්සු තමන්ගේ ඇඟපතේ අමාරු මඟහරවා ගන්න මේ ආලේපය අරන් යන්න පුරුදු වුණා.හෝකන්දර සිරිපුර නිවාස සංකීර්ණය ඉදිරිපිට මගේ වෛද්‍ය මධ්‍යස්ථානය තිබුණා. මට හිතුණා, මේකට ලේබලයක් ගහලා ප්‍රසිද්ධ කරන්න ඕන කියලා. එතන ඉඳලා තමයි, මම සහනාලේප හැදුවේ. 'සහනයක් ගෙන දෙන ආලේපය' නිසා මේකට 'සහනාලේප' කියලා නම දැම්මා. එතැන් පටන් මේ නිෂ්පාදනය වෙළෙඳපොළ සිසාරා යන්න පටන් ගත්තා. මේ අතරේ දී තමයි, තරගකරුවෝ ඉදිරිපත් වෙලා මගේ ගමන වේගවත් කළේ.'සහනාලේප' නමට විරුද්ධ ව නඩු දැම්මා. සහනාලේප නම දින 27ක් ඇතුළත ඉවත් කරන්න කියලා අපට තහනම් නියෝගයක් ආවා.ඇත්තට ම අපිට කවුරු හරි ගහනවා නම් තමයි අපිත් අපේ අතේ පයේ හයිය දාලා ඒ අයට පහර දෙන්නේ. කවුරුවත් ගහන්නේ නැත්නම් අපි අපේ අතේ පයේ හයිය මෙච්චරයි කියලා දන්නේ නැහැනේ.තරගකාරයෝ ඒ කරපු දේ දිහා අද හැරී බලනකොට හිතෙනවා, ඒ නඩු දැමීම අපට විශාල ආශිර්වාදයක් වුණා කියලා.ඔව්. "වෙන්ඩෝල් බාම්" කියලා අලුතින් ම ලේබලයක් ගහලා රතු පාට රවුමක රතු පාටින් ම වෙන්ඩෝල් කියලා ලෝගෝ එක හැදුවා. ඒවා ඉතා ම ඉක්මනින් සියලු ම නිෂ්පාදනවල අලවලා වෙළෙඳපොළට නිකුත් කළා. ඇත්තට ම කියන්න සතුටුයි, අලුත් ම 'වෙන්ඩෝල්' ලේබලය අලවපු නිෂ්පාදන මාතර දක්වා ගෙනියන්න ලැබුණේ නෑ. කළුතරට යද්දී ම සියල්ල ම අවසන් වෙලා තිබුණා.දේශීය ඖෂධවලින් ගුණාත්මක දෙයක් වෙළෙඳපොළට නිකුත් කරන්න අපි කටයුතු කරනවා. “ඔබේ සුවය - අපේ සතුටයි” කියන පාඨය තමයි වෙන්ඩෝල් ලාංඡනය යටතේ ලොවට ගෙන යන්නේ.මේ නිෂ්පාදන හිස සිට දෙපතුල දක්වා ම මිනිසුන් සුවපත් කරන විදිහටයි අපි හදලා තියෙන්නේ. මැදපෙරදිග රටවල වෙනිවැල් සබන්වලට හොඳ ඉල්ලුමක් තියනවා. මේ රටෙන් යන අයටත් අපේ ම දෙයක් කියලා ගෙනියන්න තියන එක ම සබන් කැටය වෙනිවැල් සබන්.ශාකසාර නිපැයුම් ලෙස කේෂරාජ තෛලයේ සිට, හරිද්‍රාලේප, හරිද්‍රාපැක්, ඊ) ට් හෙළවයිට් දන්තාලේප, ඊ) ට් බාම්, වේදනාවට සහනය දෙන ඊ) ට් පෙති මේ වගේ ඖෂධීය හා රූපලාවණ්‍ය ඔප්නංවන නිෂ්පාදන රැසක් ම අපි වෙළෙඳපොළට නිකුත් කර තිබෙනවා.ගැස්ට්‍රයිටීස්වලට අම්ල පිත්ත හරණි, කොලෙස්ටරෝවලට මේද රෝග හරණි, දියවැඩියාවට මධු සමනා සුවය, ශරීර උෂ්ණයට දාහ රෝග නිවාරණ සිරප්, ඇඟපත අමාරුවට සන්දිරුදා, වාත රෝග නිවාරණයට වාත රෝග හරණි, සමේ රෝග සඳහා චර්ම රෝග හරණි වගේ නිෂ්පාදන ගණනාවක් ම එදිනෙදා අපට වැළඳෙන රෝග නිවාරණය සඳහා ම සැකසූ ඖෂධීය වටිනාකමෙන් යුත් නිෂ්පාදන පෙළක් ම වෙළෙඳපොළට නිකුත් කර තිබෙනවා.අපි වාහනයක් ගත්තා ම ඒකේ සර්විස් එකට දිනයක් දෙනවා. අපි ඒක හරියට කළොත් වාහනය සෑහෙන කාලයක් පාවිච්චි කරන්න පුළුවන්. ඒ වගේ ම තමයි අපේ ඇඟටත් සර්විස් එකක් දෙන්න ඕන.අපි ගන්න ආහාරවල තියන විස කොටස් ලේ එක්ක මිශ්‍ර වෙලා අපි නොදන්න ලෙඩ රෝග ඇති වෙනවා. අන්තිමේ දී හැල්මේ දුවලා දුවලා ලෙඩවෙලා ම මැරිලා යනවා. එහෙම නොවී ඉඳලා හිටලා හරි ඇඟට සර්විස් එකක් දෙන්න ඕන නිසා තමයි මම මේ 'හරිද්‍රා රිසෝට් ඇන්ඩ් ස්පා' හෝටලය වාද්දූවේ හදන්නේ.හෝටලයට ආපු සමහරු ගතට වගේ ම සිතටත් සැහැල්ලුවක් ලබාගත්ත ගමන් ම කියලා යන්නේ 'නිවන් ගියා වගේ' කියලා.'හරිද්‍රා රිසෝට් ඇන්ඩ් ස්පා' සුපිරි ගනයේ හෝටලයක් විදියට පවත්වාගෙන යනවා. වාද්දූව සංචාරක පුරවරයේ ස්ථාපිත හෝටලයෙන් සියලු ම පහසුකම් භුක්ති විඳිමින් විවේකය විනෝදයෙන් ගත කරන්න අවශ්‍ය පරිසරය අපි නිර්මාණය කර තිබෙනවා. ඒ එක්ක ම පසෙකින් වන මුහුද සංචාරක ආකර්ෂණය දිනාගන්න විශාල පිටුවහලක් වෙන බවත් සඳහන් කරන්න ඕන.නිදහසේ ඇවිද යා හැකි ආලින්දය, උඩ මහලේ ඇති සියලු පහසුකම් සහිත කාමර, මුහුදේ අසිරිය දිස්වන මැදිරි, සුවිසල් පිහිනුම් තටාකයට අමතරව කාමර සඳහා ම වෙන් වූ පිහිනුම් තටාක, සුපිරි ගණයේ ප්‍රණීත ආහාර පාන, නිදහස හා විවේකය උපරිමයෙන් විඳගත හැකි නිදහස් වටපිටාව වගේ ම දෙස් විදෙස් සංචාරකයන්ට අවශ්‍ය සියලු ම සුපිරි පහසුකම්වලින් හෝටලය සමන්විත කර තිබෙනවා.හිස සිට දෙපතුල දක්වා සුවපත් කරවන සම්බාහන කටයුතු ඉතා ම සෞඛ්‍යාරක්ෂිතව, නිවැරදිව වගේ ම ගත සිත සැහැල්ලු කරගැනීමේ ඔසු සත්කාර කරගන්න ලැබීමත් විශේෂත්වයක්.සහනාලේපය හදාගෙන මම නියර දිගේ ඇවිදගෙන ආවේ. මට නඩුවක් දාලා මාව ගම්සභා පාරකට ඇදලා දැම්මේ මගේ තරගකාරයෝ. එදා අපට කෙනෙහෙළිකම් කරපු අය තමයි අද මාව මෙච්චර දියුණුවකට ගෙනාවේ. ඒ නිසා ම මම කියන්න කැමතියි අපට ඊර්ෂ්‍යා කරන, අංචි අදින, මඟ අහුරන අයට පඩියක් ගෙවන්න ත් අද නම් මං කැමතියි. මොකද ඒ අය නැත්නම් අපි මෙච්චර ඉස්සරහට යන්නේ නෑ. ඒ අයට අභියෝගයක් වීම තමයි අපේ දියුණුවේ රහස.රෝස මල් යහනාවක ඉදන් ව්‍යාපාර කරගෙන යන්න බෑ. එහෙම කරගෙන යන්න මේ සමාජය ඉඩදෙන්නෙත් නෑ. ව්‍යාපාර කරද්දී අභියෝගවලට අභියෝග නොකර ව්‍යාපාර දියුණුවක් බලාපොරොත්තු වෙන්න බෑ.හැකියා, දක්ෂතාවලින් උපරිම ප්‍රයෝජන ගන්න පුළුවන් කෙනාට තමයි ව්‍යාපාරයක් හරියට කරගෙන යන්න පුළුවන් වෙන්නේ. ඒ වගේ ම නායකත්වය දරන්න ත් ඒක ඉතා ම වැදගත් වෙනවා.මේ සඳහා මට උදව් උපකාර වුණේ බෞද්ධ දර්ශනය. ධනාත්මක ව හිතලා තමයි මේ තත්ත්වයට ආවේ. අනිත් එක මට ඕනෑ වුණා සතරාකාර සැප විඳින්න. ඒ සතරාකාර සැප ම අද මට අංග සම්පූර්ණ ව තියෙනවා. අත්ති සුඛ, අනත සුඛ, භෝග සුඛ, අනවද්‍ය සුඛ. අද මම මට ඇති කියන තැන ඉන්නවා. මම වැඩිය මහන්සි වෙන්නේ නෑ. තියන ටික හරියට ම කරගෙන යනවා. කිසිම බරක් නැතුව ඉතා ම සැහැල්ලුවෙන් ඉන්නේ.අනත සුඛය ගත්තම මම කාටවත් ණය නෑ. බැංකුවලට විතරයි ණය. විශේෂයෙන් ම ව්‍යාපාරිකයෙක් වුණා ම බැංකු ණය ගන්න ඕන. ඒ වගේ ම යි 100%ක් ම විශ්වාසය දරන්න ඕන. විශ්වාස නැතුව ව්‍යාපාර කරන්න බෑ. මම ගොඩනැගුවේ විශ්වාසය විතරයි. මුල සිට ම මම බැංකුවේ විශ්වාසය ගොඩනඟා ගත්තා. අද මම මගේ ණය ගෙවෙන ක්‍රම සකස් කරලා තියෙන්නේ.අපි අඩුපහසුකම් සහිත දහම් පාසල් සංවර්ධනය සඳහා රුපියල් 50,000ක මුදලක් ලබා දෙනවා. දහම් පාසල් 4ක් සංවර්ධනය කරන්න අවශ්‍ය මුදල් මාසෙකට ලබාදෙනවා.ණය නොගෙන හිටියා නම් මම තවම ත් මගේ ගමන යන්නේ බඩගාමින්. මගේ අතේ සත පනහක්වත් නැතුව එකවර ම ලොරි 100ක් ගෙනාවා, බ්‍රෑන්ඩ්නිව්. ඒ වනකොට වැඩි ම ලොරි ගණනක් එකවර මිල දී ගෙන තිබෙන්නේ මම. ඒ ලොරි දුවන ගමන් මම ඒ සල්ලි ගෙව්වා. ඒකෙන් මගේ ව්‍යාපාරය සෑහෙන්න දියුණු වුණා.නැත්නම් මම මගේ සල්ලිවලින් කවදා එච්චර ලොරි ගණනක් ගන්න ද? ඒක කරන්න බෑ. අදටත් මම සමහර වාහනවල ණය ගෙවනවා. ඒ ගෙවීම් ඉවර වුණා ම වාහනවල අයිතිය ලැබෙන්නේ මට. ඒ නිසා මම නවක ව්‍යාපාරිකයන්ට අවවාදයක් දෙන්නේ ව්‍යාපාරයක් දියුණු වෙන්න නම් අනිවාර්යයෙන් ම බැංකු ණය ගන්න. ඒ වගේ ම බැංකු සමඟ විශ්වාසයෙන් කටයුතු කරමින් ඒ ණය පියවන්න. ව්‍යාපාරය කරගෙන යන ගමන් ණය ගෙවී යන ක්‍රමවේදයක් සකස් කරන්න. පස්සේ මං වගේ සැහැල්ලුවෙන් ඉන්න.  .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n1406102</link>
    <topic>ලේක්හවුස් මිහින්තලා ආලෝක පූජාව ජනපති අතින් හෙට විවෘත කෙරේ</topic>
    <author/>
    <content>පොසොන් පුර පසළොස්වක පොහොය නිමිත්තෙන් ලේක්හවුස් ආයතනය පනස් දෙවැනි වරටත් සංවිධාන කරන මිහින්තලා අලෝක පූජාව ජනාධිපති මහින්ද රාජපක්ෂ මහතාගේ සුරතින් හෙට (11) පස්වරුවේ විවෘත කෙරේ.මිහින්තලය රජමහා විහාරාධිපති, ගෞරව ශාස්ත්‍රවේදී වලවාහැංගුණවැවේ ධම්මරතන නාහිමියන්ගේ අනුශාසකත්වයෙන් මේ මෙම පින්කම පැවැත්වේ. ලංකා විදුලිබල මණ්ඩලය විදුලි ආලෝක පූජාවට සම අනුග්‍රාහකත්වය දක්වයි.ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ද, විදුලිබල හා බලශක්ති ඇමැතිනී පවිත්‍රා වන්නිආරච්චි මහත්මිය ද, අනුරාධපුරය දිස්ත්‍රික්කය නියෝජනය කරන සියලු මැති ඇමැතිවරු ද, ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ඇතුළු එම ආයතනයේ අධ්‍යක්ෂ මණ්ඩලය ද, ලංකා විදුලිබල මණ්ඩලයේ සභාපතිතුමා ඇතුළු එම ආයතනයේ අධ්‍යක්ෂ මණ්ඩලය ද, විදුලි ආලෝක පූජාවට මූල්‍යමය අනුග්‍රාහකත්වය සපයන අබාන්ස් ආයතනය නියෝජනය කරමින් එම ආයතනයේ සාමාන්‍යාධිකාරි ධම්මික ප්‍රසන්න මහත්වරු ද, මහාභාරකාරවරයා ද මෙම අවස්ථාවට සහභාගී වෙති.පෙසොන් පොහොය නිමිත්තෙන් දිනමිණ පුවත්පත සමඟ පිරිනැමෙන "අනුරපුරේ ශ්‍රියා" විශේෂ අතිරේකය ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා විසින් ජනාධිපති මහින්ද රාජපක්ෂ මහතා වෙත මෙම උත්සවයේදී පිළිගැන්වීමට නියමිතය. මිහින්තලය විදුලි ආලෝක පූජාවට සමගාමීව 24වැනි වරටත් පැවැත්වෙන දහම්පාසල් සිසු දරුදැරියන්ගේ සීල සමාදාන වැඩසටහන මෙවරත් පොසොන් පුර පසළොස්වක පොහෝදා (12) මිහින්තලා උඩමළුවේ පැවැත්වේ.දෙවැනි දිනය යෙදී තිබෙන 12වැනිදා විදුලි ආලෝක පූජාව විවෘත කිරීම ආරක්ෂක ලේකම් ගෝඨාභය රාපපක්ෂ මහතා අතින් සිදුකැරේ. විශේෂ ව්‍යාපෘති ඇමැති එස්.එම්. චන්ද්‍රසේන, අධ්‍යාපන සේවා ඇමැති දුමින්ද දිසානායක, උතුරු මැද පළාත් ආණ්ඩුකාර කරුණාරත්න දිවුල්ගනේ, උතුරු මැද පළාත් මහ ඇමැති එස්.එම්. රංජිත් සමරකෝන් මහත්වරු ඇතුළු උතුරු මැද පළාත් දේශපාලනඥයන් සහභාගී වීමට නියමිත ය. විදුලි ආලෝක පූජාවේ තෙවැනි දිනය යෙදී තිබෙන 13වැනිදා විදුලි ආලෝක පූජාව විවෘත කැරෙන්නේ අනුරාධපුර දිසාලේකම් මහින්ද සෙනෙවිරත්න මහතා අතිනි. ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර, ලංකා විදුලිබල මණ්ඩලයේ සභාපති ඩබ්ලිව්.බී.ගනේගල මහත්වරු සහභාගී වෙති.ලේක්හවුස් ආයතනයේ දිනමිණ හා බුදුසරණ පුවත්පත් විසින් පවත්වන ලද රචනා හා කථික තරගවල ජයග්‍රාහකයන්ට ත්‍යාග ප්‍රදානය කිරීම මෙදින මිහින්තලා මැද මළුවේ පැවැත්වෙන විදුලි ආලෝක පූජා උත්සවයේදී සිදු කෙරේ.මිහින්තලය පුදබිම වන්දනාමාන කිරීමට පැමිණෙන බැතිමතුන්ගේ පහසුව සඳහා ජල සිසිලනයක් පූජා කිරීමට ද ලේක්හවුස් ආයතනය කටයුතු යොදා ඇති අතර එම ජල සිසිලනය හෙට (11) සිට මිහින්තලේ උඩමළුවේදී විවෘත කැරේ.මිහින්තලය ප්‍රාදේශීය ලේකම් රුවන් ඒකනායක මහතා ඇතුළු එම ප්‍රදේශයේ රාජ්‍ය නිලධාරීහු ද, මිහින්තලේ ප්‍රාදේශිය සභාපති ඇතුළු දේශපාලන අධිකාරිය ද, පුරාවිද්‍යා දෙපාර්තමේන්තුව, මිහින්තලය පොලිස් ස්ථානාධිපති ඇතුළු කාර්ය මණ්ඩලය ද, ආරක්ෂක අංශ ද ලේක්හවුස් මිහින්තලා ආලෝක පූජාව සාර්ථකව පැවැත්වීම සඳහා නොමඳ අනුග්‍රහය දක්වන බව ලේක්හවුස් ආයතනයේ ප්‍රධානී අලෙවි හා ශාඛා කාර්යාල සුනිල් සෙන්දනායක මහතා පැවැසීය.මෙම මහඟු පුන්‍ය මහෝත්සවයට සහභාගී වන ජනතාවට අවශ්‍ය සියලු පහසුකම් අදාළ අංශ විසින් සළසා තිබෙන බවත් පැවැසූ ඒ මහතා එම අවස්ථාවට සහභාගී වන ලේක්හවුස් ආයතනය සියලු ලක්වැසි බෞද්ධ ජනතාවට ගෞවරයෙන් යුතුව ආරාධනා කරන බවත් පැවැසීය. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n1406103</link>
    <topic>තර්ස්ටන් විද්‍යාලයේ අභිනව පරිගණක විද්‍යාගාරය සහ තෙමහල් ගොඩනැඟිල්ල</topic>
    <author>ඡායාරූපය - චන්දන පෙරේරා</author>
    <content>කොළඹ තර්ස්ටන් විද්‍යාලයේ අභිනව පරිගණක විද්‍යාගාරය සහ තෙමහල් ගොඩනැඟිල්ල ජනාධිපති මහින්ද රාජපක්ෂ මහතාගේ අතින් ඊයේ (09) විවෘත කෙරිණි. ජනාධිපතිතුමා තෙමහල් ගොඩනැඟිල්ලේ සමරු ඵලකය නිරාවරණය කළ අයුරු. අධ්‍යාපන ඇමැති බන්දුල ගුණවර්ධන, ශ්‍රි ලංකාවේ නියෝජ්‍ය චීන තානාපති රේ ෆෂියෑන්, තර්ස්ටන් විද්‍යාලයේ විදුහල්පති කර්නල් දයා බණ්ඩාර මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n14061018</link>
    <topic>ලබන ජනවාරියේ පාප් වහන්සේ ශ්‍රී ලංකාවේ සංචාරයක</topic>
    <author>ක්‍රිස්ටි මහේෂ් ද සිල්වා</author>
    <content>‍ලෝක කතෝලික සභාවේ නායකයාණන් වන ශුද්ධෝත්තම ප්‍රැන්සිස් පාප් වහන්සේ ලබන ජනවාරි 13, 14 සහ 15 දිනවල ශ්‍රී ලංකාවේ සංචාරය කිරීමට නියමිත බව අගරදගුරු මැල්කම් කාදිනල් රංජිත් හිමිපාණන් ‘දිනමිණ’ට ඊයේ (9දා) පැවැසීය.උන්වහන්සේ මෙරට රාත්‍රී 2ක් රැඳී සිටින අතර එම කාලයේ දී මෙරට රාජ්‍ය නායකයන් හා විපක්ෂ නියෝජිතයන් හමුවීමට නියමිතව ඇත.එසේම උන්වහන්සේ ගාලුමුවදොර ක්‍රීඩාංගණයේ දී මෙන්ම කොටහේන ශාන්ත ලුසියා ආසන දෙව් මැදුරේ දී විශේෂ දේව මෙහෙයකට සහභාගිවීමට බොහෝ දුරට ඉඩ ඇතැයි මේ සම්බන්ධයෙන් ‘දිනමිණ’ කළ විමසීමක දී මෙරට කතෝලික සභාවේ ජ්‍යෙෂ්ඨ පියතුමකු පැවැසීය.මේ අතර පාප් වහන්සේ‍ෙග් මෙරට සංචාරය සඳහා කතෝලික සභාව හා රජයේ නියෝජිතයන් අතර සාකච්ඡාවක් ඉදිරියේ දී පැවැත්වීමට නියමිත අතර ඒ අනුව සංචාරය සංවිධානය කෙරෙනු ඇතැයි කොළඹ නැ‍ඟෙනහිර කලාපීය භාර සිරිල් ගාමිණි ප්‍රනාන්දු පියතුමා මේ සම්බන්ධයෙන් අප කළ විමසීමක දී වැඩිදුරටත් පැවැසීය. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n14061019</link>
    <topic>‘ඔබ නැතුව ඔබ එක්ක’ ප්‍රථම වරට ඉන්දියාවේ සිනමා ශාලා 17ක</topic>
    <author/>
    <content>මෙරට සිනමා ඉතිහාසයේ ප්‍රථම වතාවට සිංහල චිත්‍රපටයක් ඉන්දියාවේ සිනමා ශාලා දහ හතක එකවර ප්‍රදර්ශනය වීම 13 වැනි දා ආරම්භ වේ. ඒ සම්මානනීය අධ්‍යක්ෂ ප්‍රසන්න විතානගේගේ නවතම සිනාම කෘතිය වන ‘ඔබ නැතුව ඔබ එක්ක’ චිත්‍රපටයයි. මෙය තිරගත වනුයේ ඉන්දිය සුප්‍රකට චිත්‍රපට ශාලා ජාලයක් වන පී. වී. ආර්. සිනමා සංකීර්ණ ජාලයේය. එහි නගර පහක ඇති සිනමාහල් දාහතක ඔබ නැතුව ඔබ එක්ක තිරගතවීම ආරම්භ වනු ඇත.ප්‍රසන්න විතානගේ අධ්‍යක්ෂණය කළ ‘ඔබ නැතුව ඔබ එක්ක’(With You, Without You) චිත්‍රපටයේ රඟපෑ අන්ජලී පටිල් ඉන්දීය ජාත්‍යන්තර චිත්‍රපට උළෙලේ හොඳම නිලියට හිමි රජත මයුර සම්මානයෙන් පුද ලැබුවාය. පශ්චාත් යුද සමයේ ශ්‍රී ලංකාව පසුබිම් කරගත් මෙම චිත්‍රපටයේ අන්ජලී පටිල් නිරූපණය කළේ මැදිවියේ සිංහල පුරුෂයෙක් හා එක්වන දෙමළ තරුණියගේ චරිතයයි. ප්‍රසන්න විතානගේ අධ්‍යක්ෂණය කළ චිත්‍රපටයක් සඳහා හොඳම නිළිය වෙනුවෙන් ජාත්‍යන්තර සම්මාන සිව්වැනි වතාවක් දිනා ඇත. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n1406104</link>
    <topic>කරච්චි ගුවන්තොටට ත්‍රස්ත ප්‍රහාරයක්</topic>
    <author>කරච්චි (සී.එන්.එන්.)</author>
    <content>පාකිස්තානයේ කාර්යබහුලතම හා විශාලතම ගුවන්තොටුපළ වන කරච්චියේ ජින්නා ජාත්‍යන්තර ගුවන්තොටුපළට පෙරේදා රාත්‍රියේ එල්ල වූ ත්‍රස්ත ප්‍රහාරයෙන් යුද හමුදා සෙබළු 10දෙනකු ඇතුළුව විසිඅටදෙනකු ජීවිතක්ෂයට පත්වී ඇති අතර තවත් 14දෙනකු තුවාල ලබා ඇත.පෙරේදා රාත්‍රී 11.30ට පමණ එල්ල වූ මේ ප්‍රහාරය අතරතුර ගුවන්තොටුපළ කාර්ය මණ්ඩලයේ සේවකයන් දෙදෙනකුගේ මළ සිරුරු ඇතුළුව තවත් මළ සිරුරු 14ක් ජින්නා රෝහලට රැගෙන ආ බව එම රෝහලේ ප්‍රකාශකයකු සී.එන්.එන්.පුවත් සේවයට පැවසීය.පැය පහකට අධික කාලයක් පුරා පැවැති මේ ප්‍රහාරයෙන් ගුවන් මගීන්ට හෝ ගුවන්යානාවලට අනතුරක් සිදුවී නැතැයි එරට ආරක්ෂක හමුදා ආරංචි මාර්ග සඳහන් කරයි. මේ ප්‍රහාරයෙන් පාකිස්තාන ආරක්ෂක හමුදාවේ 10 දෙනෙකු මියගිය බව හමුදා ප්‍රකාශක මේජර් ජෙනරාල් ආසිම් බජ්වා කියයි. ඊයේ අළුයම් කාලය වනතුරු ප්‍රහාර එල්ලවූ බව කී හමුදා ප්‍රකාශක අනතුරුව ප්‍රහාරය සාර්ථකව මැඩ පැවත්වූ බව සී.එන්.එන්. පුවත්සේවයට ප්‍රකාශ කළේය. ප්‍රහාරය මැඩ පැවැත්වීමෙන් අනතුරුව ප්‍රහාරය සඳහා පැමිණි ත්‍රස්තවාදීන් 10කගේ මළ සිරුරු ද, මැෂින් තුවක්කු 4ක් සහ රොකට් විදිනයක් ද සොයා ගත් බව හමුදා ප්‍රකාශකවරයා පවසයි.ප්‍රහාරය සඳහා පැමිණි ත්‍රස්තවාදීන් කරාච්චි ගුවන්තොටුපලේ පුද්ගලික ගුවන්යානා ‍ගොඩ බස්වන පර්යන්තයක දොරටු තුනකින් ඇතුල් වී ඇති අතර ප්‍රහාරයට ලක්වූ ගොඩනැගිල්ල ගින්නට හසුවී ඇත. මගී පර්යන්ත හා ජාත්‍යන්තර ගුවන් යානා ‍ගොඩබස්වන පර්යන්තයට කිලෝ මීටර් භාගයක පමණ දුරින් එම ගොඩනැගිල්ල පිහිටා තිබේ.ප්‍රහාරය මැඩ පැවැත්වීමෙන් පසුව එම ප්‍රදේශය පුරා සෝදිසි මෙහෙයුම් ක්‍රියාත්මක කළ බවත්, එහිදී මැෂින් තුවක්කු හා රොකට් විදිනයක් සොයාගත් බවත් යුද හමුදා ප්‍රකාශකවරයා වැඩි දුරටත් සඳහන් කරයි. ජින්නා ගුවන්තොටුපළ මේ වනවිට යුද හමුදා භාරයට ගෙන තිබේ.පාකිස්තානයේ ක්‍රියාත්මක වන තලිබාන් ත්‍රස්ත සංවිධානය මේ ප්‍රහාරයේ වගකීම බාරගෙන ඇතැයි සී.එන්.එන්.පුවත් සේවය වැඩි දුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n1406105</link>
    <topic>මෙරට මත්ස්‍ය අපනයනය මේ වසරේ මුල් කාර්තුවේදී 20%ක වර්ධනයක්</topic>
    <author># බුද්ධිකා ඉඹුලාන</author>
    <content>මෙම වසරේ මුල් කාර්තුව තුළ ශ්‍රී ලංකාවේ මත්ස්‍ය අපනයනය සියයට 20 ක වර්ධනයක් පෙන්වන බව ධීවර හා ජලජ සම්පත් සංවර්ධන අමාත්‍යාංශය පවසයි.මේ අනුව 2014 මුල් කාර්තුව තුළ මත්ස්‍ය අපනයනයෙන් උපයා ඇති මුදල අමෙරිකානු ඩොලර් මිලියන 95.68ක් හෙවත් රුපියල් මිලියන 12,384ක් වේ. මේ තත්ත්වය කෘෂිකාර්මික අංශයේ අපනයනයන් අතර ඉදිරියෙන්ම සිටින අතර කෘෂි අපනයනය සියයට 19ක වර්ධනයක් ද, තේ අපනයනය සියයට 14.4ක වර්ධනයක් ද පෙන්වයි. එසේම ගෙවී ගිය 2014 මුල් කාර්තුව තුළ ඇඟලුම් අපනයනයේ වර්ධනය සියයට 2කි.වාර්ෂික මත්ස්‍ය අපනයනයද ගෙවී ගිය වසර 4ක කාලය තුළ ක්‍රමක්‍රමයෙන් වර්ධනය වී ඇති අතර එයින් උපයා ගන්නා ලද අදායම ද වැඩි වී තිබේ. මේ අනුව 2010 මුල් කාර්තුව තුළ මත්ස්‍ය අපනයන ආදායම රුපියල් මිලියන 5710 ක් වු අතර, එය 2011 දී රුපියල් මිලියන 6850 දක්වා වර්ධනය විය. එසේම 2012 දී මුලු කාර්තුවේදී මත්ස්‍ය අපනයන ආදායම රුපියල් මිලියන 9009 ක් වු අතර එය 2013 මුල් කාර්තුවේදී රුපියල් මිලිනය 10,187 දක්වා වර්ධනය විය.එසේ වාර්ෂික මත්ස්‍ය අපනයනය ද ගෙවී ගිය වසර තුන තුළ ක්‍රමානුකූලව වර්ධනය වී තිබේ. එනම් 2011 වසරේදී මත්ස්‍ය අපනයනයෙන් ලද ආදායම රුපියල් 21.876කි. එය 2012 දී රුපියල් මිලියන 26.363ක් දක්වාත් 2013 දී රුපියල් මිලියන 31,792ක් දක්වාත් ක්‍රමානුකූලව වර්ධනය විය. මේ තත්ත්වය තව දුරටත් වර්ධනය කිරීමට ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පියවර ගෙන තිබෙන අතර 2015 වසර අවසන් වන විට මත්ස්‍ය අපනයනයෙන් මිලියන 4000කට වැඩි විදේශ විනිමයක් ඉපැයීමට අපේක්ෂා කෙරේ.මේ තත්ත්වය තව දුරටත් වර්ධනය කරමින් 2016 වන විට මෙරට ඉතිහාසයේ වැඩිම අපනයන ආදායම ලෙස මත්ස්‍ය අපනයනයෙන් මිලියන 50000 කට වැඩි ප්‍රමාණයක් උත්පාදනය කිරීමට සැලසුම් කර තිබේ.මේ පිළිබඳ අදහස් දක්වන වෛද්‍ය රාජිත සේනාරත්න මහතා මෙසේද පැවසීය.මෙම වසරේ මුල් කාර්තුව තුළ ධීවර ක්ෂේත්‍රයේ මත්ස්‍ය අපනයනය තුළින් අප රුපියල් මිලියන 12384 කට වැඩි විදේශ විනිමයක් උපයමින් ගෙවී ගිය වසරට වඩා සියයට 20 ක වර්ධනයක් පෙන්වීම අපේ රටේ ධීවර ප්‍රජාව ලද ජයග්‍රහණයක් ලෙස හැදින්වීමට පුලුවන්‍. ඒ වගේම අපි ජනාධිපතිතුමාගේ මහින්ද චින්තන ඉදිරි දැක්මට අනුව ගෙවී ගිය කාලය තුළ මෙරට ධීවරයා සවිබල ගැනීවීමට ගනු ලැබු පියවර නිසා ඉතිහාසයේ වැඩිම අපනයන ආදායම මෙන්ම වැඩිම මත්ස්‍ය අස්වැන්නද ලබා ගෙන සිටිනවා. මම ඇමැතිධුරය භාර ගන්නා විට මෙරට වාර්ෂික මත්ස්‍ය නිෂ්පාදනය මෙට්‍රික් ටොන් 3,3900 යි. එය මේ වෙද්දි 513000 වෙලා. අපි ඉතිහාසයේ වාර්තාගතම මත්ස්‍ය අස්වැන්න ලබලා තිබෙනවා. අපි භාර ගන්න කොට තිබුණේ යාත්‍රා 43000 යි. මේ වෙද්දි යාත්‍රා 62000 ක් වෙන කල් වැඩි වෙලා තිබෙනවා. ඒ වගේම ධීවරයන් එදා සිටියේ 170000 යි. ගිය වසරෙ වෙද්දි 222000 කින් වැඩි වෙලා තිබෙනවා. ඒ කියන්නේ ධීවරයින් 51000 කින් වැඩි වෙලා තිබෙනවා. ඒ වගේම අපේ අපනයනය සියයට 39 කින් වැඩි කර ගෙන තිබෙනවා. අපිට ජීපීඑස් සහනය නැතුව ඉතාමත් අවාසිදායක තත්ත්වයක ඉදලා තමයි මේ ජයග්‍රහණය ලබා ගෙන තිබෙන්නේ. අපේ රටට මාලදිවයිනට තිබෙන සහනවත් නැතිව, සියයට 39 කින් අපේ අපනයනය වැඩි කරලා සියයට 17 කින් අපේ ආනයනය අඩු කරලා තිබෙනවා. ඒ වගේම දෛනික ඒක පුද්ගල මත්ස්‍ය පරිභෝජනය ග්‍රෑම් 30 සිට මේ වන විට ග්‍රෑම් 41.5 ක් දක්වා වැඩි කිරිමට හැකි වී තිබෙනවා. මෙය 2014 වසර අවසන් වන විට ග්‍රෑම් 50 දක්වා වැඩි කිරීමටත් එය ‍2016 වන විට ග්‍රෑම් 60 දක්වා වර්ධනය කිරීමටත් ඉලක්කයක් අපට තිබෙනවා. මේ ඉලක්කය ජය ගැනීමෙන් අපිට අපේ රටෙන් මන්ද පෝෂණය සම්පුර්ණයෙන්ම දුරු කිරීමට හැකි වෙනවා. මේ අනුව අපි අපේ කාර්යභාරය ජනාධිපතිතුමා වෙනුවෙන් ඉටු කර තිබෙනවා. අපි විශාල විදේශ විනිමයක් එතුමාට හිමි කර දීලා තිබෙනවා. යැයි පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n1406106</link>
    <topic>රහස් පොලිස් කණ්ඩායම් 4කින් පරීක්ෂණ</topic>
    <author>විජයානි එදිරිසිංහ</author>
    <content>සමුපකාර හා අභ්‍යන්තර වෙළෙඳ කටයුතු පිළිබඳ නියෝජ්‍ය ඇමැති හේමාල් ගුණසේකර මහතා සහ කොට්ටාව මාතර අධිවේගී මාර්ගයේ කොට්ටාව පිවිසුමේ පොලිස් නිලධාරියකු අතර ඇති වූ බව කියන සිද්ධිය සම්බන්ධයෙන් රහස් පොලිස් කණ්ඩායම් හතරක් පරීක්ෂණ පවත්වනු ලබයි.මේ සිද්ධිය සම්බන්ධව තම නිර්දෝෂීභාවය ඔප්පු කිරීම සඳහා නියෝජ්‍ය ඇමැතිවරයා ඊයේ (09) වෙ‍ෙළඳ අමාත්‍යාංශයේදී මාධ්‍ය කැඳවා කරුණු පැහැදිලි කිරීමක් ද සිදුකළේය.එහිදී නි‍යෝජ්‍ය ඇමැතිවරයා කරුණු ඉදිරිපත් කරමින් කීවේ තමා පසුගිය 20 වැනිදා වැලිගම සිට කොළඹ බලා පැමිණි රථය අධිවේගී මාර්ගයේ අධික වේගයෙන් පැමිණීමේ වරද පිළිගන්නා බවයි. ඒ සමඟම ඊට අදාළව කොට්ටාව අධිවේගී පිවිසුමේදී පොලිස් නිලධාරියා ලබා දුන් දඩ කොළයට අදාළ මුදල ගෙවා රියැදුරු බලපත්‍රය ලබාගත් බවද ලිඛිත ලේඛන ඔස්සේ ඔප්පු කළේය.තවද එම අවස්ථාවේදී එම පොලිස් නිලධාරියා තම රියැදුරාට සහ තමාට බිරිඳ දරුවන් ඉදිරියේ ඉතා පහත් ආකාරයෙන් කතා කළ ආකාරයත් තමා සහ ඔහු අතර වචන හුවමාරුවක් ඇතිවීමෙන් පසු තමා එම අවස්ථාවේම ජ්‍යෙෂ්ඨ නියෝජ්‍ය පොලිස්පතිවරයකුට සහ අධිවේගී මාර්ගය භාර අධ්‍යක්ෂක ජ්‍යෙෂ්ඨ පොලිස් නිලධාරියාට පැමිණිලි කළ බවත් පෙන්වා දුන්නේය.තවද නියෝජ්‍ය ඇමැතිවරයා පවසන්නේ එදින එම සිද්ධියෙන් දින ගණනාවකට පසු අදාළ පොලිස් නිලධාරියාට අයත් යැයි කියන වාහනයක් ගිනි ගැනීමේ සිද්ධියට තමා සැකකරු යැයි එම පොලිස් නිලධාරියා මාධ්‍ය හරහා ප්‍රකාශකර ඇතත් තමා කිසිසේත් ඊට සම්බන්ධ නැති අතර තමා මේ වන විට සොයාගෙන ඇති තොරතුරුවලට අනුව එම පොලිස් නිලධාරියාගේ පෞද්ගලික අවශ්‍යතාවයක් මත සැලසුම්සහගතව එම ගිනි තැබීමේ සිද්ධිය සිදුවී ඇති බවය.කෙසේ වෙතත් එම සිද්ධිය සම්බන්ධව සම්පූර්ණ පරීක්ෂණයක් පවත්වා වැරදිකරු සොයා නිසි දඬුවම් දෙන ලෙසට නියෝජ්‍ය ඇමැතිවරයා පොලිස්පතිවරයාගෙන් ඉල්ලා සිටින අතර තමා වැරැද්දක් කර සිටී නම් ඊට දඬුවම් විඳීමට සූදානම් බවද මාධ්‍ය හරහා පවසා සිටියේය. නියෝජ්‍ය ඇමැති හේමාල් ගුණසේකර මහතා පවසන ආකාරයට සිද්ධිය මෙසේය,පසුගිය 20 වැනිදා නියෝජ්‍ය ඇමැතිවරයා සිය බිරිඳ සහ දරුවකු සමඟ වැලිගම සිට දහවල් 12.00ට පමණ අධිවේගී මාර්ගය හරහා පැමිණ ඇත්තේ පාර්ලිමේන්තුවේ විශ්වාස භංග යෝජනාවට පෙනී සිටීම සඳහාය. වැලිගම නිවසේදී ප්‍රමාද වීම නිසා වාහනයට ඉක්මනින් යාමට රියැදුරුට පැවසීම නිසා එය පැයට කිලෝමීටර් 140 වේගයට පැමිණ ඇත.අනතුරුව කොට්ටාව පිවිසුමේදී වාහනය නවත්වා දඩ කොළය ලබා දී තිබේ. අදාළ පොලිස් නිලධාරියා රියැදුරුට ආවේගශීලීව කතා කළ නිසා නියෝජ්‍ය ඇමැතිවරයා පවසා ඇත්තේ එසේ පහත් ලෙස කතා නොකරන ලෙසයි.එවිට පෙලිස් නිලධාරියා නියෝජ්‍ය ඇමැතිවරයා සිටි අසුන දෙසට ළංවී නිලධාරියාගේ නිල ඇඳුමේ පොලිස් අංකය පෙන්වා “මෙන්න මගේ අංකය ඕනෑ දෙයක් කරපන්” කියා තිබේ.දෙදෙනා අතර වචන හුවමාරුව ඇති වී තිබුනේ ඒ අවස්ථාවේය. ඇමැතිවරයා පැමිණිල්ල කර තිබුනේද ඒ අවස්ථාවේය.පසුව 30 වැනිදා රාත්‍රියේ මෙම පොලිස් නිලධාරියාට අයත් වාහනය ගිනි තබා තිබුණි. නියෝජ්‍ය අමාත්‍ය හේමාල් ගුණසේකර මහතා 30 වැනිදා පෙරවරුවේ 8.30ට විවාහ මංගල්‍යයකට අත්සන් කර පසුව තවත් විවෘත කිරීම්, මළගෙවල් කිහිපයක් ඇතුළු ස්ථාන ගණනාවකට ගොස් නැවතත් දහවල් විවාහ මංගල උත්සවයෙන් ආහාර ගෙන නැවතත් ප්‍රදේශයේ උත්සව කිහිපයකට සහ මළ ගෙවල් දෙකට ගොස් පස්වරු 6.30ට නිවසට ගොස් රාත්‍රියේ ගුවන් හමුදා කඳවුරට ගොස් නැවත බිරිඳ සහ දරුවන් සමඟ තානායමින් රාත්‍රී ආහාරය ගෙන නිවසට පැමිණ රාත්‍රී 12.00ට පමණ නින්දට ගොස් ඇති බවද ආගිය තැන් ආහාර ගත් ස්ථානයේ බිල්පත් ආදිය ද මාධ්‍යයට පෙන්වා සිටියේය.ඊට අමතරව සිද්ධියට සම්බන්ධ පොලිස් නිලධාරියා විදෙස් ගතවීමට කරන සැලසුමක තොරතුරු සහ ඔහු විසින් ෆිනෑන්ස් සමාගමකින් ලබාගත් වාහනයට ලක්ෂ දෙකකට වැඩි මුදලක් හිඟ මුදල් ගෙවීමට ඇති ලියවිලි සහ ඔහුගේ සොහොයුරු විශේෂ කාර්ය බළකායේ සිට ඇමරිකාවට ගොස් ඇති ආකාරයත් මොහුද එහි යාමට උත්සාහ කර පසුව වෙනත් ආකාරයකට එහි යාමට ඇති සැලසුමක් පිළිබඳවත් තොරතුරු හෙළිකර සිටියේය.තමා මෙතරම් තොරතුරු සොයා ගත්තේ තමාගේ නමට මෙම සිද්ධිය නිසා ඇතිවී තිබෙන අපකීර්තිය සහ තමා නිදොස් නිවැරදි පුද්ගලයකු නිසා බවද නියෝජ්‍ය අමාත්‍යවරයා පවසයි.තවද මෙම සිද්ධිය හා සම්බන්ධ සියලු සත්‍යතාව දින කිහිපයක් ඇතුළත හෙළිවනු ඇති බවද නියෝජ්‍ය අමාත්‍යවරයා පවසයි.යම් හෙයකින් පොලිස් නිලධාරියා සිදුකර ඇති වංචාව පිළිගෙන සමාව ඉල්ලා සිටිය හොත් තමා සමාව ලබා දෙන බවද හෙතෙම පැවසීය.සිද්ධිය සම්බන්ධව පුළුල් පරීක්ෂණ- පොලිස් මාධ්‍ය ප්‍රකාශකකොට්ටාව - මාතර අධිවේගී මාර්ගයේ කොට්ටාව පිවිසුමේදී නියෝජ්‍ය අමාත්‍ය හේමාල් ගුණසේකර මහතා සහ පොලිස් නිලධාරියකු අතර ඇති වූ සිද්ධිය සහ ඉන් පසු වාහනයක් ගිනි තැබීමේ සිද්ධිය සම්බන්ධව පුළුල් පරීක්ෂණයක් පැවැත්වෙන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවසීය.ඒ අනුව රහස් පොලිස් සහ පොලිසිය පරීක්ෂණ සිදුකරයි. එම පරීක්ෂණ අවසානයේදී සියලු තොරතුරු හෙළිවීමෙන් පසු අවශ්‍ය නීතිමය ක්‍රියාමාර්ග ගන්නා බවද පොලිස් මාධ්‍ය ප්‍රකාශකවරයා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n1406107</link>
    <topic>නව මාර්ගය හෙට ජනපති අතින් ජනතා අයිතියට</topic>
    <author>ඡායාරූපය - පොළොන්නරුව විශේෂ ගාමිණී ඔබේසේකර</author>
    <content>රුපියල් මිලියන 3500ක වියදමකින් රජය මඟින් ඉදිකරන ලද පොළොන්නරුව නගරයේ සිට ඓතිහාසික සෝමාවතිය පුදබිම දක්වා වූ මන්තීරු දෙකකින් යුත් මාර්ගය ජනාධිපති මහින්ද රාජපක්ෂ මහතා අතින් හෙට (11) දින විවෘත කිරීමට නියමිතය.සෑම වසරකම මහ කන්නයේ දී ජලයෙන් යටවන සෝමාවතිය මාර්ගය - සුංගාවිල සිට කිලෝමීටර් 12ක් කොන්ක්‍රීට්වලින් මන් තීරු දෙකක් නිමවා තිබේ. පොළොන්නරුව නගරයේ සිට කිලෝමීටර් 26ක් සුංගාවිල දක්වා මන්තීරු දෙකක් කාපට් කොට ඇත.මාර්ග සංවර්ධන අධිකාරියේ අධීක්ෂණය යටතේ තැනූ මේ මාර්ගයෙන් පොළොන්නරුව නගරයේ සිට විනාඩි 45ක දී සෝමාවතිය පුදබිම වෙත රථ වාහනයකින් පැමිණිය හැක..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n1406108</link>
    <topic>ජංගම සේවාවේ මුල්තැන දෙන්නේ ජනතාවගේ පෞද්ගලික ගැටලු විසඳීමටයි</topic>
    <author>@ මහින්ද අලුත්ගෙදර</author>
    <content>ගමකින් ගමකට ගෙයකින් ගෙයකට ජංගම සේවා වැඩසටහනේදී ජනතාවගේ පෞද්ගලික ගැටලු විසදීමට ප්‍රමුඛත්වය ලබා දෙන බව ආර්ථික සංවර්ධන ඇමති බැසිල් රාජපක්‍ෂ මහතා පැවැසීය.ග්‍රාමීය ප්‍රදේශවල පවතින පොදු අවශ්‍යතා ඉටු කිරීම සදහා ජනාධිපති මහින්ද රාජපක්‍ෂ මහතා විසින් අයවැය යටතේ විශාල මුදල් සම්භාරයක් වෙන් කර ඇති බවත් ගමකින් ගමකට ගෙයකින් ගෙයකට වැඩසටහන මගින් අපේක්‍ෂා කරන්නේ ජනතාවගේ මෙතෙක් විසදී නොමැති උප්පැන්න සහතික, ජාතික හැදුනුම්පත්, වාහන බලපත්‍ර, ඉඩම් ඔප්පු යනාදිය මෙන්ම රෝද පුටු, ඇස් කණ්ණාඩි, බෝ නොවන රෝග හදුනාගැනීම ආදී වූ පුද්ගලික අවශ්‍යතාවන් රැසක් ඉටු කිරීම බවත් හෙතෙම කියා සිටියේය.ජංගම සේවා වැඩසටහන පිළිබඳව බදුල්ල දිස්ත්‍රික්කයේ වියලුව ආසනයට අයත් සොරණාතොට, කන්දකැටිය සහ මීගහකිවුල යන ප්‍රාදේශය ලේකම් කොට්ඨාශ තුනෙහි ග්‍රාමසේවා වසම් 71ක මහජන නියෝජිතයින්, රජයේ නිධාරීන් සහ ප්‍රජා නායකයින් දැනුවත් කිරිම සදහා කන්දකැපූ උල්පත මහා විද්‍යාලයේදි පසුගියදා පැවති දැනුවත් කිරීමේ හමුව අමතමින් ඇමැතිවරයා එසේ ප්‍රකාශ කෙළේය.මොනරාගල සහ බදුල්ල යන දිස්ත්‍රික්ක දෙකෙහි ප්‍රාදේශීය ලේකම් කොට්ඨාශ 26ක දැනුවත් කිරීමේ වැඩසටහන් ඇමැති බැසිල් රාජපක්‍ෂ මහතාගේ ප්‍රධානත්වයෙන් සිදුවූ අතර මේ දිනවල ග්‍රාමසේවා මට්ටමින් ජංගම සේවා ක්‍රියාත්මක වෙමින් පවතී. මෙම ජංගම සේවාවලදී ජනතාව දෙනුවත් කිරීම, සායන සහ පුහුණු වැඩසටහන් පැවැත්වීම, ජනතාවගේ පුද්ගලික ගැටඵ හදුනාගෙන ඒවාට කඩිනමින් විසදුම් ලබාදීම සිදු කෙරේ. බදුල්ල දිස්ත්‍රික්කයේ ජනගහනය 811,759ක් වන අතර මොනරාගල දිස්ත්‍රික්කයේ ජනගහනය 448,142කි. දිස්ත්‍රික්ක දෙකට අයත් ග්‍රාමසේවා වසම් සංඛ්‍යාව 886ක් වේ. මේ සෑම පුද්ගලයෙකුගේම පුද්ගලික අවශ්‍යතා හදුනා ගැනීමට හැකිවන පරිදි ජංගමසේවා පැවැත්වීම සංවිධානය කර තිබේ. වැඩසටහන මෙහෙයවනු ලබන්නේ ආර්ථික සංවර්ධන අමාත්‍යාංශය හරහාය.ග්‍රාමසේවා මට්ටමින් විසදීමට නොහැකි ජනතා ගැටලු ඉහළ රජයේ නිළධාරීන්ගේ සහභාගීත්වයෙන් ආසන මට්ටමින් පවත්වනු ලබන ජංගම සේවාව දහා යොමු කරන බවත්, එම අවස්ථාවේදීද විසදීමට නොහැකි ගැටළු මැති ඇමතිවරුන්ගේ සහභාගීත්වයෙන් ජාතික මට්ටමින් පවත්වනු ලබන ජංගම සේවාවේදී විසදීමට කටයුතු කරන බවත් ඇමැතිවරයා මෙහිදී කියා සිටියේය.මේ අවස්ථාවට ඇමැතිවරුන් වන නිමල් සිරිපාලද සිල්වා, ලක්‍ෂමන් සෙනෙවිරත්න, ආර්ථික සංවර්ධන අමාත්‍යාංශයේ ලේකම් වෛද්‍ය නිහාල් ජයතිලක, සහ පළාත් සභා මැති ඇමතිවරුන්, පළාත් පාලන ආයතන නියෝජිතයන්, දිස්ත්‍රික් ලේකම් ප්‍රමුඛ රජයේ උසස් නිලධාරීන් ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n1406109</link>
    <topic>“පිළිකාවේ සැබෑ තතු” ශිරන්ති මැතිනියට</topic>
    <author/>
    <content>මහරගම ජාතික පිළිකා ආයත‍නයේ විශේෂඥ වෛද්‍ය ජයන්ත බලවර්ධන සහ වෛද්‍ය දුමින්ද හඳපාන්ගොඩ රචනා කළ “පිළිකාවේ සැබෑ තතු” ග්‍රන්ථය එළිදැක්වීම කොළඹ ශ්‍රී ලංකා පදනම් ආයතනයේ දී ඉකුත්දා සිදුකෙරිණි. කෘතියේ කතුවරුන් උත්සවයේ ප්‍රධාන අමුත්තා ලෙස සහභාගි වූ ජනාධිපති ආර්යා ශිරන්ති වික්‍රමසිංහ රාජපක්ෂ මැතිනියට පිළිගැන්වූ අයුරුයි මේ. ඡායාරූපය - ලලිත් වැලිවිටිගොඩ.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n14061010</link>
    <topic>රුපියල් බිලියන 1.2 ක වියදමින් යාප‍නයට සංස්කෘතික මධ්‍යස්ථානයක්</topic>
    <author/>
    <content>රුපියල් බිලියන 1.2 ක වියදමින් යාප‍නයේ ඉදිවන සංස්කෘතික මධ්‍යස්ථානය සදහා අවබෝධතා ගිවිසුම අත්සන් කිරීම ශ්‍රී ලංකාව වෙනුවෙන් ආර්ථික සංවර්ධන අමාත්‍යාංශයේ ලේකම් වෛද්‍ය නිහාල් ජයතිලක සහ ඉන්දියාව වෙනුවෙන් ශ්‍රී ලංකාවේ ඉන්දියානු මහ කොමසාරිස් වයි. කේ සිංහ මහතා අතර ආර්ථික සංවර්ධන අමාත්‍යාංශයේදී සිදු විය. එහදී බැසිල් රාජපක්ෂ මහතා ඉදිරියේ ගිවිසුම් හුවමාරු කර ගත් අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n14061011</link>
    <topic>චූදිත ජූඩ්ගේ මරණීය දණ්ඩනය මහාධිකරණය ප්‍රකාශයට පත් කරයි</topic>
    <author>රෝෂන් තුෂාර</author>
    <content>රෝයල් පාක් ඝාතන නඩුවේ චූදිත දොන් ජූඩ් ශාමන්ත ඇන්තනි ජයමහ තරුණයාට අභියාචනාධිකරණය මගින් නියම කැර ශ්‍රේෂ්ඨාධිකරණය මගින් සනාථ කළ මරණීය දණ්ඩනය කොළඹ මහාධිකරණය ඊයේ (9)ප්‍රකාශයට පත් ‍ෙකළේය.මහාධිකරණ විනිසුරු පද්මිණි එන්. රණවක මහත්මිය මරණ දඩුවම ක්‍රියාත්මක කිරිමේ තීන්දුව ප්‍රකාශයට පත් කළාය.චූදිත බන්ධනාගාර අධිකාරිය මඟින් කොළඹ මහාධිකරණය හමුවට ඉදිරිපත් කැර තිබිණි.මහාධිකරණ ශාලාවේ දොරවල් වසා දමා විදුලි පංකා නිවාදැමීමෙන් පසුව පැමිණි සිටි පිරිස නැඟී සීටිමෙන් අනතුරුව නැගී සිටි විනිසුරුවරිය චුදිත වැලිකඩ බන්ධනාගාරයට රැගෙන යාමෙන් පසුව ජනරජයේ ජනාධිපතිවරයා නියම කරන දිනයක ප්‍රාණය යනතුරු බෙල්ලෙන් එල්ලා තැබීමට නියෝග කරමින් එම තීන්දුවට අත්සන් තබා පෑන කඩා දැමුවාය.2005 ජුලි මස 01 වැනි දින රාජගිරිය රෝයල් පාක් නිවාස සංකීර්ණයේදි ඉවෝන් ජොන්සන් නමැති තරුණිය ඝාතනය කිරිම ඇතුළු චෝදනාවන්ට වරද කරුවු ජුඩ් ශාමන්තට මේ මරණ දඩුවම නි‍යම කෙරිණි.නීතිපතිවරයා ගොනු කළ අධි චෝදනා විභාග කොළඹ මහාධිකරණය 2010 ජුලි මස 28 වැනි දින ලබාදුන් තීන්දුව අනුව ශාමන්ත වසර 12 ක බරපතල වැඩ සහිත සිරදඩුවමක් නියම කෙරිණි . රුපියල් ලක්ෂ තුනක දඩයක්ද නියම කළ මහාධිකරණය එය නොගෙවන්නේ නම් තවත් වසර තුනක දඩුවමක් නියම ‍ෙකළේය.එම තීන්දුවට එරෙහි චුදයා අභියාචනාධිකරණයට පෙත්සමක් ඉදිරපත් කළ අතර නීතිපතිවරයාද එම දඩුවම ප්‍රමාණවත් නොවන බවට කරුණු දක්වමින් අභියාචනාවක් ඉදිරිපත් ‍ෙකළේය.පෙත්සම් දෙක විභාග කළ අභියාචනාධිකරණය 2012 ජුලි 11වැනි දින තීන්දුව ප්‍රකාශයට පත් කරමින් චුදිතට මරණ දඩුවම නියම කළ අතර චූදිතගේ පෙත්සම නිශ්ප්‍රභ ‍ෙකළේය.අභියාචනාධිකරණය ලබාදුන් එම තීන්දුවට එරෙහිව චූදිත යළිත් වතාවක් ‍ශ්‍රේෂ්ඨාධිකරණයට අභියාචන පෙත්සමක් ඉදිරිපත් ‍ෙකළේය. එම අභියාචන පෙතසම විභාග කළ ශ්‍රේෂ්ඨාධිකරණ ත්‍රි පුද්ගල විනිසුරු මඩුල්ල අභියාචනාධිකරණ තීන්දුව යළිත් සනාත කරමින් සිය තීන්දුව 2013 ඔක්තෝම්බර් මස 22 වැනි දින ප්‍රකාශයට පත් ‍ෙ‍කළේය.එම තීන්දුව අනුව ඊයේ (09) මහාධිකරණය මඟින් මරණ දඩුවම නිය ‍ෙකළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n14061012</link>
    <topic>ශ්‍රී ලන්කන් කොළඹ-කරච්චි ගුවන් ගමන් නතර වෙයි</topic>
    <author>ක්‍රිස්ටි මහේෂ් ද සිල්වා</author>
    <content>පාකිස්තානයේ කරච්චි නුවර පිහිටි අන්තර්ජාතික ගුවන් තොටුපොළට එල්ල වූ ත්‍රස්ත ප්‍රහාරය හේතු කොට ගෙන ශ්‍රී ලන්කන් ගුවන් සේවයට අයත් ගුවන් යානා ගුවන් ගත කිරීම ඊයේ (09දා) සිට නතර කැර දැමීමට සිදු වූ බව ශ්‍රී ලන්කන් ගුවන් සමාගමේ ප්‍රධාන විධායක කපිල චන්ද්‍රසේන මහතා පැවැසීය.දැනට කරච්චි ගුවන් තොටුපොළ වසා දමා ඇති බව සඳහන් කළ විධායක නිලධාරිවරයා ඇති වී තිබෙන තත්ත්වය සැලකිල්ලට ගෙන ගුවන් යානා එම ගුවන් තොටුපොළ වෙත යැවීම තාවකාලිකව නතර කැර දැමීමට තම සමාගමට සිදු වූ බව සඳහන් කෙළේය.වසා දමා ඇති ගුවන් තොටුපොළ නැවතත් විවෘත කරනු ලැබුවහොත් ඉදිරියේ දී පාකිස්තානය වෙත ගුවන් යානා ගුවන් ගත කිරීමට පෙර කාල සටහන අනුව සිදුකරනු ලබන බව පැවසූ විධායක නිලධාරිවරයා ගුවන් තොටුපොළ විවෘත කරනු ලබන ඕනෑම දිනක සිට ගුවන් යානා යැවීමට තම සමාගම අවශ්‍ය පියවර ගෙන ඇතැයි ද පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n14061013</link>
    <topic>මිනී මැරීමේ චෝදනාවට අයියා මලෝ‍ ඇතුළු 4ක් එල්ලුම්ගහට</topic>
    <author>මීගමුව විශේෂ</author>
    <content>මිනී මැරීමේ චෝදනාවට වරදකරුවන් වූ අයියා මලෝවරුන් දෙදෙනකු ඇතුළු විත්තිකරුවන් සිවුදෙනකුට මීගමුව මහාධිකරණ විනිසුරු එච්.එම්.ඒ. ගෆූර් මහතා ඊයේ (09) මරණීය දඬුවම නියම ‍ෙකළේය.මේ සිද්ධියේදී මරණ දඬුවම නියම වූ පළමු වැනි විත්තිකරු මීගමුව නගර සභාවේ හිටපු නාගරික මන්ත්‍රීවරයෙකි.පිළි‍ෙවළින් මරණ දඬුවම නියම වූයේ කොච්චිකඩේ පෝරුතොට පදිංචිකරුවන් වූ හුස්ති රාස් මොහොමඩ් හුසේන් (මීගමුව මහ නගර සභාව් හිටපු නාගරික මන්ත්‍රී) , සියාම් රාස් මොහොමඩ් හුසේන්, මොහොමඩ් සුබෙදූර්, මොහොමඩ් ෆරීස් යන හතර දෙනාටයි. පළමු වැනි විත්තිකරු වූ හුස්ති රාස් සහ මොහොමඩ් හුසේන් යන දෙදෙනා අයියා මලෝවරුන්ය. මේ නඩුව විභාගයට ගැනුනේ එක, දෙක හා හතර යන විත්තිකරුවන්ට නොමැතිවයි. නඩු විභාගයට පෙනී සිටියේ තෙවෙනි විත්තිකරු වූ මොහොමඩ් සුබෙදුරේ නැමැති අය පමණි. සෙසු විත්තිකරුවන් තිදෙනා රටින් පැන විදේශගතවී ඇතැයි පැමිණිල්ලෙන් කියනු ලබයි.2001 ජූලි මස 24 වැනි දින හෝ ඊට ආසන්න දිනකදී මෙම අධිකරණ කලාපයට අයත් කොච්චිකඩේ පෝරුතොට දී මොහොමඩ් ලියබ්දීන් මොහොමඩ් කසික්දීන් (39) නමැත්තාට වෙඩි තබා මරා දමන ලදැයි ද එදින එකී වේලාවේදී නීති විරෝධී ලෙස රංචු ගැසී යැයිද නීතිපතිවරයා විත්තිකරුවන්ට එරෙහිව චෝදනා කොට තිබිණි.මෙම සිද්ධියෙන් වසර 13කට පසුවයි දීර්ඝ නඩු විභාගයකින් පසු වරදකරුවන් වූ විත්තිකරුවන්ට මරණීය දඬුවම නියම වූයේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n14061014</link>
    <topic>මුලතිව් අම්මාන් කෝවිලේ වාර්ෂික උත්සවය නිම වෙයි</topic>
    <author>රක්ෂණ ශ්‍රියන්ත මුලතිව් සිට</author>
    <content>මුලතිව් වට්ටක්කුලී අන්නහි අම්මාන් කෝවිලේ වාර්ෂිකව පැවැත්වෙන උත්සවයේ අවසාන දිනය වූ ඊයේ (09) සිංහල, දෙමළ හා විදේශීය බැතිත්හු ලක්ෂ 08ක සහභාගිත්වයෙන් නිමාවට පත්විය.ආගමික සහජීවනය, ජාතීන් අතර සමඟිය ඇතිකරලීමට ඉවහල් වූ මෙම උත්සවය මෙවර ආරක්ෂක ලේකම් ගෝඨාභය රාජපක්ෂ මහතාගේ මගපෙන්වීම යටතේ යුද හමුදාපති දයා රත්නායක මහතාගේ උපදෙස් මත මුලතිව් ආඥාපති මේජර් ජෙනරල් ජගත් ඩයස් මහතා‍ෙග් මෙහෙයවීම මත යුද හමුදාවේ මූලිකත්වයෙන් පැවැත්වීම විශේෂත්වයකි. දෙමළ ජනතාවගේ ඉතාමත් ගෞරවාදරයට පත් වූ මේ කෝවිලේ මුහුදු වතුරෙන් දෙවියන් සඳහා පහන් දැල්වීම විශේෂත්වයකි.වැසිකිළි, කැසිකිළි, පහසුකම්, දන්සල් ප්‍රවානය හා වෛද්‍ය පහසුකම් කෝවිලේ අලුත්වැඩියා කටයුතු ප්‍රදේශය පිරිසිදු කිරීම් යනාදිය කටයුතු සඳහා යුද හමුදාව මූලිකත්වය ගෙන කටයුතු කැර තිබේ.අවසන් දිනය වූ ඊයේ යුද හමුදා හෙලිකොප්ටර් යානා මඟින් කෝවිලට අහසින් මල් දැමීම ද සිදු කළ අතර, බැතිමතුන්ගේ පුද පුජා හා භාරහාර ඔප්පු කිරීම, හවස ගිනි පෑගීමේ උත්සවය, අලුයට කිරි ඉතිරවීම, කිරිබත් පිසීම වැනි කටයුතුවලින් අනතුරුව උත්සවය නිමාවට පත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n14061015</link>
    <topic>ඉන්දීය ධීවරයන් 80 නිදහස් කරන්න ජනපතිගෙන් උපදෙස්</topic>
    <author/>
    <content>මෙරට මුහුදු සීමාව උල්ලංඝනය කිරීම හේතුවෙන් අත්අඩංගුවට පත් ඉන්දීය ධීවරයින් අසූ‍ දෙදෙනා වහාම නිදහස් කරන ලෙස ජනාධිපති මහින්ද රාජපක්ෂ මහතා උපදෙස් දී තිබේ.දෙරට අතර හොද හිත වර්ධනය කරගැනීමේ අරමුණෙන් එම පියවර ගත් බව ය ජනාධිපති ප්‍රකාශකවරයා පැවසුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=n14061016</link>
    <topic>ශාක වර්ධන රසායන වර්ග මිනිස් සිරුරට විසයි</topic>
    <author>සන්ධ්‍යා කරුණාරත්න</author>
    <content>වෙළෙඳ පොළේ අලෙවි කිරීමට තිබෙන ශාක වර්ධන රසායන වර්ග මිනිස් සිරුරට විස වීමේ අවදානමක් පවතින බව ජාතික විස තොරතුරු මධ්‍යස්ථානයේ අංශ ප්‍රධානි ‍විශේෂඥ වෛද්‍ය වරුණ ගුණතිලක මහතා පවසයි.ශාක වර්ධන රසායන වර්ග මිනිස් සිරුරට විස වීම හේතුවෙන් පසුගිය කාලය තුළදී සැලකිය යුතු රෝගීන් පිරිසක් රෝහල් ගත වූ බවත් ඔහු පැවැසුවේය.සාමාන්‍යයෙන් මිනිස් සිරුරට විසවන බවට තොරතුරු පැවැතියේ පළිබෝධනාශක පමණක් බව වුවත් වර්තමානය වන විට එය පමණක් නොව මේ ශාක වර්ධන රසායන වර්ගද විස වන බවට තොරතුරු පවතින බව වෛද්‍ය ගුණතිලක මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=r1406101</link>
    <topic>වවුනියාවේදී රන් ආභරණ සොරකම් කළ අහිගුණ්ඨික කාන්තාවන් තිදෙනෙක් දැලේ</topic>
    <author>@ උතුරු පළාත් සමූහ - යාපනය නිමල් රත්නායක</author>
    <content>වවුනියාව නගරයේදි ලක්ෂ 15කට අධික රන් භාණ්ඩ සොරකමක් කළ කාන්තාවන් පිරිසක් පෙරේදා (8) වවුනියාව පොලිසිය විසින් අත්අඩංගුවට ගෙන ඇත. මෙසේ අත්අඩංගුවට පත්ව ඇත්තේ ත්‍රිකුණාමලය ප්‍රදේශයේ පදිංචිය ඇති වවුනියාව ප්‍රදේශයේ තාවකාලික කූඩාරම් තනාගෙන ජීවත් වන අහිගුණ්ඨික කාන්තාවන් තිදෙනෙකි.මඩකලපුව සිට යාපනය දක්වා ගමන් කරන ලද ලංගම බස් රථයක යාපනය ප්‍රදේශයේ මංගල උත්සවයක් සදහා ගමන් ගත් කාන්තාවකගේ රන් භාණ්ඩ අසුරන ලද බෑගයක් අස්ථාන ගතවීමක් සම්බන්ධව වවුනියාව පොලිසියට කරන ලද පැමිණිල්ලක් මත කරන ලද විමර්ශන කටයුතුවලදී මේ පිරිස අත්අඩංගුවට ගෙන ඇත.මොවුන් අත්අඩංගුවට ගන්නා අවස්ථාවෙදි මොවුන් සතුව තිබි රුපියල් ලක්ෂ 15 අධික පවුම් 31.5 පමණ වන රන් භාණ්ඩ හා රුපියල් ලක්ෂයක් පමණ වටිනා නවීන දුරකතනයක් හා තවත් දුරකතන ‍දෙකක් ද, රුපියල් 50000 පමණ වටිනා අත් ඔරලොසුවක්ද සොයා ගෙන ඇති අතර මේ භාණ්ඩ ද සොරා ගන්නා ලද ඒවා යැයි පොලිසිය සැක මතු කරයි.මේ විමර්ශන කටයුතු වවුනියාව හා මන්නාරම භාර නියෝජ්‍ය පොලිස්පති ජයන්ත වික්‍රමසිංහ, එම කොට්ඨාසයේ ජේෂ්ඨ පොලිස් අධිකාරි ලලිත් පතිනායක මහතාගේ උපදෙස් මත මූලස්ථාන පොලිස් පරික්ෂක චන්න අබේරත්න, වවුනියාව අපරාධ විමර්ශන ඒකකයේ ස්ථානාධිපති පොලිස් පරීක්ෂක බී. ජයතිලක මහත්වරුන් ඇතුළු නිලධාරීහු සැකකරුවන් අත්අඩංගුවට ගත්හ. වැඩිදුර පරික්ෂණ වවුනියාව පොලිසිය මගින් සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=r1406102</link>
    <topic>මත්පැන් වැඩි මිලට විකිණූ ගොවිජනසේවා නිලධාරියකු අත්අඩංගුවට</topic>
    <author>@ අනුරාධපුර මධ්‍යම විශේෂ</author>
    <content>මත්පැන් වැඩි මිලට විකිණීමේ ජාවාරමක නිරත වූ ගොවිජන සේවා නිලධාරියකු උතුරු මැද පළාතභාර ජ්‍යෙෂ්ඨ නියෝජ්‍ය පොලිස්පතිවරයාගේ විශේෂ ඒකකයේ නිලධාරීන් විසින් පෙරේදා (8) මත්පැන් බෝතල් 12 1/2ක් සමඟ අත්අඩංගුවට ගෙන ඇත.ඉපලෝගම ගොවිජන සේවා මධ්‍යස්ථානයේ කෘෂිකර්ම පර්යේෂණ සංවර්ධන නිලධාරියෙකු විසින් වැඩි මුදලට මත්පැන් විකුණන බවට ලැබුණු තොරතුරක් මත විශේෂ ඒකකයේ ස්ථානාධිපතිවරයා විසින් උපාය දූතයෙකු යොදා මත්පැන් බෝතල් 1/2ක් රුපියල් 500ක මුදලකට විකිණීමේදී සැකකරු අත්අඩංගුවට ගෙන තිබේ.සැකකරු ඉපලෝගම කුංචිකුලම ප්‍රදේශයේ පදිංචිකරුවකු වන අතර ඔහු නිවෙස ඉදිරිපිට පිහිට වසා දැමු කඩයක තබාගෙන මත්පැන් විකුණන බවද විශේෂ ඒකකය සදහන් කරයි. සැකකරු සගවා තිබු රජයේ මත්පැන් බෝතල් 12 ද පොලීසිය අත්අඩංගුවට ගෙන ඇත.සැකකරු දීර්ඝ කාලයක් තිස්සේ වැඩි මුදලට මත්පැන් විකීණීමේ නිරත වී ඇති බවත් පොසොන් සමයේ අධික මිලට විකිණීම සදහා මේ මත්පැන් තොගය රැගෙන එන්නට ඇති බව පොලීසිය පවසයි.උතුරු මැද පළාතභාර ජේෂ්ඨ නියෝජ්‍ය පොලිස්පති රවී විජේගුණවර්ධන මහතාගේ උපදෙස් මත විශේෂ විමර්ශන ඒකකයේ ස්ථානාධිපති පොලිස් පරීක්ෂක හර්ෂද සිල්වා මහත්වරුන් ඇතුළු නිලධාරීන් වැටලීම සිදුකොට සැකකරු අත්අඩංගුවට ගෙන තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=r1406103</link>
    <topic>අවසන් ගමනටත් ගංවතුර හරස් වෙලා...</topic>
    <author>ඡායාරූප - @ ඉංගිරිය මධ්‍යම සමූහ ප්‍රියදර්ශනී කහවල</author>
    <content>අයහපත් කාලගුණ තත්ත්වය හේතුවෙන් ජලගැල්මට ලක්ව ඇති සමහර ප්‍රදේශවල ගංවතුර තවමත් බැස නොයෑම නිසා එම ප්‍රදේශවල ජනතාව බොහෝ දුෂ්කරතා රැසකට මුහුණ දී සිටිති.හොරණ, වල්පිට ප්‍රදේශයේ පැවැති අවමඟුල් උත්සවයකට සහභාගි වූ පිරිස මෙන්ම එම නිවැසියෝද එම ප්‍රදේශයට බලපා ඇති ගංවතුර තත්ත්වය හමුවේ දැඩි අසීරුතාවකට මුහුණ දුන්හ.දේහය සුසාන භූමිය තෙක් රැගෙන යෑම, පාංශුකූලය සඳහා ස්වාමින් වහන්සේ වැඩමවීම වැනි සියලු කටයුතු ගංවතුර මතින් සිදුකරන්නට සිදුවූ අතර, එම කටයුතු බෝට්ටු ආධාරයෙන් සිදුකළ අයුරු ඡායාරූප වල දැක්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=r1406104</link>
    <topic>අටවැනි වරටත් කසිප්පු පෙරා හසුවෙයි</topic>
    <author>ගම්පොළ සමූහ</author>
    <content>කසිප්පු පෙරීම සම්බන්ධයෙන් පෙර වැරැදි 7කට වරදකරුවකු වී දඬුවම් ලැබූ අයකු 8 වැනි වරද කසිප්පු පෙරීමට ගන්නා ගෝඩා බෝතල් 152ක් හා උපකරණ සමඟ හසුවීම නිසා ඔහුට ගම්පොළ ප්‍රධාන මහේස්ත්‍රාත් උපුල් රාජකරුණා මහතා රුපියල් 85000/-ක දඩ මුදලක් නියම කරනු ලැබීය.ගම්පොල දුණුකේමුල්ල ප්‍රදේශයේ කාලයක් තිස්සේ හොර රහසේ පවත්වාගෙන ගොස් තිබූ මේ කසිප්පු තිප්පොළ ඔත්තුකරුවන් යොදා සොයාගෙන ඇත. මොහු විවිධ ස්ථානවල මේ ලෙස කසිප්පු පෙරීම සිදු කර තිබුණද පොලිසිය මගින් හත් වරක්ම මොහු අත්අඩංගුවට ගෙන තිබුණි. ගෝඩා බෝතල් 152 සඳහා රුපියල් 70000/-ක් ද උපකරණ සඳහා රුපියල් 15000/-ක් ද ලෙස මහේස්ත්‍රාත්වරයා දඩ නියම කෙළේය.කොට්ඨාස බුද්ධි අංශයට ලැබුණු තොරතුරකට අනුව ගම්පොළ කොට්ඨාස බාර ජ්‍යෙෂ්ඨ පොලිස් අධිකාරි ගාමිණී පෙරේරා මහතා, සහකාර පොලිස් අධිකාරි චූලනී වීරරත්න මහත්වරුන්ගේ උපදෙස් මත කොට්ඨාස දූෂණ මර්දන අංශ ස්ථානාධිපති අයි. ආර්. ජයන්ත මහතා ඇතුළු නිලධාරීහු වැටලීම සිදු කළහ‍..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=r1406105</link>
    <topic>නිදන් හෑරූ හයදෙනෙක් පොලිසියට කොටු</topic>
    <author>පොළොන්නරුව දිසා සමූහඇම්. පී. සරත්</author>
    <content>ළිඳක් හාරන මුවාවෙන් නිවෙස පිටුපස නිදන් හාරමින් සිටි හයදෙනෙක් මින්නේරිය පොලිසිය මඟින් ඊයේ (09) අලුයම 2.30ට පමණ අත්අඩංගුවට ගෙන ඇත.මින්නේරිය කටුකැලියාව එකේ කණුව (01) ප්‍රදේශයේ ගෙවත්තක නිවෙසක පිටුපස නිදන් හාරමින් සිටියදී මෙසේ අත්අඩංගුවට ගෙන ඇත. පොලිසිය වැටලීම සිදුකරන අවස්ථාවේ අඩි 12ක ගැඹුරු වළක් හාරමින් සිටි අතර නිදන් හෑරීමට උපයෝගී කරගත් උදලු, අලවංගු ඇතුළු තවත් උපකරණ කිහිපයක් ද අත්අඩංගුවට ගෙන ඇත.නිවෙස් හිමියා ඇතුළු අනිකුත් අය පානදුර, මෝදර ප්‍රදේශවල පදිංචිකරුවන් වෙති. මොවුන් අතර කාන්තාවක් ද සිටී.සැකකරුවන් හිඟුරක්ගොඩ මහේස්ත්‍රාත් අධිකරණයට ඉදිරිපත් කිරීමට මින්නේරිය පොලිසිය කටයුතු කරගෙන යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=r1406106</link>
    <topic>බාලවයස්කාරියකට අතවර කර වසර හතළිහක් හිරේට</topic>
    <author>@ මුන්නේශ්වරම සමුහඊ.සි.ප්‍රනාන්දු</author>
    <content>හලාවත මුන්නේශ්වරම් ප්‍රදේශයේ 12 හැවිරිදි දැරියක කැලයකට ඇද ගෙන ගොස් අතවර කර ඇය පැළඳගෙන සිටි රන් කරාබු දෙක කොල්ලකා පලා යෑමේ චෝදනාවන් මත පවරා තිබු නඩුව හලාවත මහාධිකරණය හමුමෙහි විභාගයට ගත් විනිසුරු එචි.එම්.අමල් තිලකරත්න මහතා ඉදිරිපත් වු සියලු සාක්කිවලින් සියලු චෝදනා ඔප්පු කර ඇති නිසා විත්තිකරු වරදිකරු කරමින් ඔහුට බරපතළ වැඩ සහිතව වසර හතළිහක සිර දඩුවමක් සහ රුපියල් පනස් දහසක දඩයක් ද නියම කරමින් අතවරයට පත් දැරියට වන්දි වශයෙන් රුපියල් ලක්ෂ පහළොවක වන්දි මුදලක් ගෙවන ලෙසත් නියම කෙළේය.1997 සැප්තැම්බර් මස 17 වන දින හෝ ඊට ආසන්න දිනයක දි හලාවත මහාධිකරණ බල සීමාවේ මුන්නේශ්වරම තිඹිල්ලේදි වයස 12ක් වු බාල වයස්කාර දැරියක බලහත්කාරයෙන් පාලු ස්ථානය කදි කැලයකට ඇද ගෙන ගොස් ඇගේ විරෝධය මැද ඇයට කාම අපරාධයක් කර ඇගේ කන පැළද සිටි රන් කරාබු ජෝඩුවක් ගලවා ගෙන මංකොල්ලකෑමේ චෝදනාවන් මත මේ නඩුව පවරා තිබුණි.විත්තිකරු දඩය නොගෙවන්නේ නම් වසරක කාලයක් සදහා සැහැල්ලු සිරදඬුවමක් ද වන්දිය නොගෙවන්නේ නම් වසරක පහක කාලයක් සදහා සැහැල්ලු සිර දඩුවමක් ද වශයෙන් සියලු සිර දඩුවම් අනු පිළිවෙළට ගෙවියන ලෙසින් විඳිය යුතු බවත් නියෝග කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=s1406101</link>
    <topic>ආසියානු කනිෂ්ඨ මලල ක්‍රීඩා ශූරතාවලියට ශ්‍රී ලංකා පිල අද චීන තායිපේ යයි</topic>
    <author>ප්‍රින්ස් ගුණසේකර</author>
    <content>ආසියානු කනිෂ්ඨ මලල ක්‍රීඩා ශූරතාවලියට සහභාගි වන ශ්‍රී ලංකා පිල චීන තායිපේ බලා අද පිටත්වෙයි. රටවල් 39ක ක්‍රීඩක ක්‍රීඩිකාවෝ 1000ක් පමණ සහභාගි වන මේ මලල ක්‍රීඩා ශූරතාවලිය මේ මස 12වැනිදා සිට 15වැනිදා දක්වා තායිපේ නගර සභා ක්‍රීඩාංගණයේ දී පැවැත්වේ.ශ්‍රී ලංකා පිලට ක්‍රීඩකයන් 12ක්, ක්‍රීඩිකාවන් 8ක් හා නිලධාරීහූ 5ක් එක්ව සිටිති.මේ ශූරතාවලිය අවසන් වරට 2012දී කොළඹ සුගතදාස ක්‍රීඩාගංණයේ පැවැති අතර එහි දී ශ්‍රී ලංකාවට රන් පදක්කම් 2ක්, රිදී පදක්කම් 2ක් හා ලෝකඩ පදක්කම් 2ක් හිමිවිය. චීනය රන් 15ක්, රිදී 5ක් හා ලෝකඩ 3ක් ලබා පෙරමුණේ පසුවූ අතර චීන තායිපේ රන් 6ක්, රිදී 3ක් හා ලෝකඩ 6ක් දිනා දෙවැනි තැන පසුවිය.ශ්‍රී ලංකාවට එම ශූරතාවලියේ මීටර් 400 කාන්තා තරගයේ දී ශිවන්ති කුමාරී හා මීටර් 400 පිරිමි තරගයේ දී දුලාජ් මධුසංඛ රන් පදක්කම් දිනා දුන්හ.මෙවර තරගාවලියේ දී ද පදක්කම් 6ක් පමණ දිනාගනු ඇතැයි මලල ක්‍රීඩා සම්මේලනය අපේක්ෂා කරයි.චීනයේ නැංජින් නුවර පසුගිය වසරේ පැවැති ආසියානු යොවුන් ක්‍රීඩා උළෙලේ දී ශ්‍රී ලංකාවට ගෞරවය ගෙනදුන් අනුරාධ විදුසංඛ, නිර්මාලී මධුෂිකා හා නිශාන්ති දිල්හානි කෙරෙහි වැඩි බලාපොරොත්තු තබා තිබේ. අනුරාධ විදුසංඛ මීටර් 400 තරගයේ දී, නිර්මාලී මධුෂිකා මීටර් 400 තරගයේ දී හා නිශාන්ති දිල්හානි මීටර් 800 තරගයේ දී ලෝකඩ පදක්කම් දිනා ගත්හ.ආසියානු කනිෂ්ඨ මලල ක්‍රීඩා ශූරතාවලියට සහභාගිවන ශ්‍රී ලංකා පිල මෙසේය.පිරිමි- හිමාෂ ඒෂාන්, මී.100, මී.100x4 (කලුතර ම.ම.වි.), නිසල් සචින්තන මී.100, මී.100x4 (නාලන්දා), සුරංජය ද සිල්වා මී.100x4 (යුද හමුදාව), අරෝෂ කාරියවසම් මී.100x4 (ආනන්ද), නවීන් මුතුආරච්චි මී.100x4 (සාන්ත ජෝශප් කොළඹ), විනුර ලක්මාල් මී.400, මී.400x4 (මාරිස්ටෙලා), කුපුන් කුෂාන්ත මී.800මී.400x4(නාලන්දා), සතිර ශානුක මී.400x4 (මාතර රාහුල), ආර්.එම්.පී.කේ.රත්නායක මී.400x4 (ත්‍රිත්ව), අනුරාධ විදුසංඛ මී.400x4 (සා.මේරි), අතීත එන්.කරුණාසිංහ තුන්පිම්ම (යුද හමුදාව), සමිත් ලක්මාල් මී.100x4 (රත්නපුර සීවලී)කාන්තා - නිර්මාලී මධුෂිකා මී.400, මී.400x4 (කතලුව ම.ම.වි.), ඊ.පී.කේ.මධූෂිකා මී.400 කඩුලු, මී.400x4 (කුලියාපිටිය ම.ම.වි.), එම්.ඩී‍.උදයංගනී මී.400x4 (වැලිමඩ ම.ම.වි.), මෙත්මා කමන්ති මී.400x4 (නාවල ජනාධිපති බා.), රුවන්ති ෆර්ඩිනැන්ඩිස් මී.400x4 (ගේට්වේ), නිශාන්ති දිල්හානී මී.800 (කුලියාපිටිය ම.ම.වි.), සාරංගී ද සිල්වා දුර පැනීම (පානදුර සුමංගල බා.), විදූෂා ලක්ෂානී (නිව්ස්ටඩ් -මීගමුව)නිලධාරීන් - එච්.ඩබ්ලිව්. නිමල්සිරි (කළමනාකරු), පිලිප් රංජිත්, එම්.සී.කේ.පෙරේරා (පුහුණුකරුවන්), ඉමල්කා රණවීර (කාන්තා කණ්ඩායම භාර නිලධාරිනී), ධම්මික සේනානායක (වෛද්‍ය).</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=s1406102</link>
    <topic>ක්‍රිස් ගේල් ටෙස්ට් තරග 100</topic>
    <author/>
    <content>සංචාරක නවසීලන්ත කණ්ඩායම සමග පෙරේදා සබීනා පාක් හී ආරම්භ වූ බටහිර ඉන්දියා - නවසීලන්ත පළමු ටෙස්ට් තරගයට එක්වූ කොදෙව් පිලේ ආරම්භක පිතිකරු ක්‍රිස් ගේල් සිය ටෙස්ට් තරග දිවියේ 100වැනි ටෙස්ට් කඩඉම පසු කළේය. කොදෙව් ටෙස්ට් තරග ඉතිහාසයේ තරග 100කට සහභාගි වූ 9වැනි ක්‍රීඩකයා ඔහු විය.35හැවිරිදි ‍ගේල් මේ දක්වා ටෙස්ට් තරග 99කට සහභාගිවී ඉනිම් 174කදී ලකුණු 6933ක් රැස් කිරිමට සමත්විය. ඊට ශතක 15ක් සහ අර්ධ ශතක 34ක් ඇතුළත්ය. පන්දු යැවීමෙන් දස්කම් පාමින් ටෙස්ට් කඩුලු 72ක් බිඳ දැමීමට ද ඔහු සමත්විය.‍ ගේල් සිය ටෙස්ට් තරග දිවියේ රැක ගත් උඩපන්දු සංඛ්‍යාව 90කි.දෙපිල අතර ඊයේ ආරම්භ වූ ටෙස්ට් තරගයට එක්වී සිටින කොදෙව් පිලේ ශිවනාරින් චන්දර්පොල් කොදෙව් පිල වෙනුවෙන් වැඩිම ටෙස්ට් තරග සංඛ්‍යාවකට සහභාගී වූ ක්‍රීඩකයා වේ. ඔහු පෙරේදා ආරම්භ වූ ටෙස්ට් තරගයට පෙර තරග 153කට ක්‍රීඩා කර තිබිණි. කර්ට්නි වොල්ෂ් (තරග 132), බ්‍රයන් ලාරා (තරග 130), විවියන් රිචඩ්ස් (තරග 121)‍, ඩෙස්මන්ඩ් හේන්ස් (තරග 116), ක්ලයිව් ලොයිඩ් (තරග 110), ගෝර්ඩන් ග්‍රිනිජ් (තරග 108) සහ කාල් හූපර් (තරග 102) කොදෙව් පිල වෙනුවෙන් ටෙස්ට් තරග 100 කඩඉම පසු කළ සෙසු ක්‍රීඩකයන් වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=s1406103</link>
    <topic>ගම්පහ කලාප ක්‍රීඩා ශූරතාව වේයන්ගොඩ බණ්ඩාරනායකයට</topic>
    <author>කේ.කේ.එස්.ආරියදාස</author>
    <content>ගම්පහ අධ්‍යාපන කලාප ක්‍රීඩා උළෙලේ සමස්ත ශූරතාව දිනාගැනීමට වේයන්ගොඩ බණ්ඩාරනායක මධ්‍ය මහා විද්‍යාලය සමත්විය. වේයන්ගොඩ බණ්ඩාරනායක විදුහල ලකුණු 164ක් රැස්කළ අතර ගම්පහ බණ්ඩාරනායක විදුහට ලකුණු 150ක් ලබාගනිමින් අනුශූරතාව හිමිකර ගත්තේය.ගම්පහ, අත්තනගල්ල හා දොම්පේ අධ්‍යාපන කොට්ඨාසවල පාසල් 150පමණ එක්වු තරගාවලිය දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතාගේ ප්‍රධානත්වයෙන් ගම්පහ සිරිමාවෝ බණ්ඩාරනායක ක්‍රීඩාංගණයේදී පැවැත්විණි. ගම්පහ අධ්‍යාපන කලාප ක්‍රීඩා අධ්‍යක්ෂිකා ධම්මිකා කුළතුංග මහත්මියගේ මුලිකත්වයෙන් තරගාවලිය සංවිධානය කර තිබිණි.තරගාවලියේ මලල ක්‍රීඩා අංශයේ බාලක ශූරතාව ගම්පහ බණ්ඩාරනායක ම.ම.වි දිනාගත් අතර අනුශූරතාව නිට්ටඹුව සංඝබෝධි ම.ම.විදුහලට හිමිවිය. එහි බාලිකා ශූරතාව වේයන්ගොඩ බණ්ඩාරනායක විදුහලත්, අනුශූරතා සිරිකුරුස බාලිකා විදුහලටත් හිමිවිය.තරගාවලියේ දක්ෂත ක්‍රීඩක ක්‍රීඩිකාවන් මෙසේය. අවු.15න් පහළ බාලක-රනේන් විදුලංග (ගෝතමී ක.වි), බාලිකා-නෙත්මිණි විරසිංහ (ගෝතමී බා.).17න් පහළ බාලක-කේ.ජී.දයාන් ධර්මවර්ධන (ග.බණ්ඩාරනායක), බාලිකා-එස්.එස්.සිරිවර්ධන (ලයිසියම් ජා.පා), සී.සී.උදිතා කුමාරි (ඌරාපොල මැ.වි), ආර්.ඒ.එම්.පී.රණතුංග (වේයන්ගොඩ ම.වි), සජීවා රාජපක්ෂ (රත්නාවලී).19න් පහළ බාලක-අංජන දෙනෙත් සඳරුවන් (කිරිඳිවැල ම.වි), බාලිකා-සචිනි ජයනෙත්ති, ලක්නා අයේෂානී (වේයන්ගොඩ ම.වි).21න් පහළ බාලක-විරංග චාමර (යක්කල අනුර ම.ම.වි), ඉසුරු ගනේපොල (ග.බණ්ඩාරනායක), බාලිකා-ඒ.ඒ.ඉරේෂා සංජිවනී (වේයන්ගොඩ ම.වි), මේනකා සන්ධ්‍යා කුමාරි (දංගල්ල ම.වි).</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=s1406104</link>
    <topic>මියුසියස් 13න් පිහිනුම් සම ශූරතාව ෂවිනිට</topic>
    <author/>
    <content>මියුසියස් විද්‍යාලයීය වාර්ෂික පිහිනුම් තරගාවලිය පසුගියදා එස්.එස්.සී. පිහිනුම් තටාකයේ දී පැවැත්විණි. එහි දී අවුරුදු 13න් පහළ වයස් කාණ්ඩයේ සම ශූරතාව අත්කර ගැනීමට ෂවිනි සූරියආරච්චි සමත්වූවාය.ඔටර්ස් ක්‍රීඩා සමාජයේ සුමිත් ධර්මදාස යටතේ පුහුණුව ලබන ඇය මේ තරගාවලියේ දී අවුරුදු 13න් පහළ නිදහස් ආර හා පසු ආර තරග ඉසව්වල පළමු ස්ථානය දිනාගත් අතර සමනල ආර තරග ඉසව්වේ තෙවැනි තැන අත්කර ගත්තාය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=s1406105</link>
    <topic>ක්‍රිකට් විනිසුරු දඬුවමට විදුහල්පති විරෝධතාවක්</topic>
    <author>ඉන්දික පොල්කොටුව</author>
    <content>අන්තර් පාසල් ක්‍රිකට් තරගාවලියේ මහනුවර විද්‍යාර්ථ හා කෑගලු විද්‍යාලය අතර පැවැති ක්‍රිකට් තරගයේදී විනිසුරුවන්ගේ ක්‍රියා කළාපය සම්බන්ධයෙන් ඔවුනට එරෙහිව පැවැති පරික්ෂණයේදී වැරදිකරුවන් වු එම විනිසුරුවන්ට ක්‍රිකට් තහනමක් පනවා ඇත.ක්‍රිකට් තරග නොමැති කාලයේදී පැනවු මේ දඬුවම සම්බන්ධයෙන් සෑහීමකට පත්විය නොහැකි බැව් මහනුවර විද්‍යාර්ථ විද්‍යාලයේ විදුහල්පති අශෝක දිසානායක මහතා ශ්‍රී ලංකා ක්‍රිකට් විනිසුරුවන්ගේ සංගමයේ ප්‍රධාන ලේකම්වරයාට ලිපියක් මගින් දැනුම් දී තිබේ.මෙහි පිටපත් ක්‍රීඩා ඇමැති මහින්දානන්ද අලුත්ගමගේ මහතාට හා පාසල් ක්‍රිකට් සංගමයේ ලේකම් ඩිල්ෂාන් ද සිල්වා මහතාට යවා ඇත.පසුගිය ජනවාරි 13 හා 14 දෙදින කෑගල්ලේ පැවැති විද්‍යාර්ථ හා කෑගලු විද්‍යාලය අතර ක්‍රිකට් තරගයේදී තරගය පැවැත්වීමට පන්දු වාර හා කාලය තිබියදී විනිසුරුවන් එම තරගය අතරමග නවතා විද්‍යාර්ථ විද්‍යාලයට ජය ගැනීමට තිබු තරගයක අවස්ථාව අවහිර කිරීම සම්බන්ධයෙන් පරීක්ෂණයක් සිදු කරන ලෙස විද්‍යාර්ථ විද්‍යාලය ශ්‍රී ලංකා පාසල් ක්‍රිකට් සංගමයෙන් ඉල්ලා සිටියේය. ඒ අනුව ක්‍රිකට් තරග නොමැති මාර්තු-මැයි කාල වකවානුවක එම විනිසුරුවන්ට තරග තහනමක් පැනවීමට ශ්‍රී ලංකා ක්‍රිකට් විනිසුරුවන්ගේ සංගමය ක්‍රියා කර තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=s1406106</link>
    <topic>වත්තල සා.අන්තෝනි විදුහලට කඩුලු 8ක ජයක්</topic>
    <author/>
    <content>වත්තල සාන්ත අන්තෝනි විදුහල් පිල සහ නාලන්දා විදුහල් පිල අතර වත්තල දී පසුගියදා පැවැති අවුරුදු 15න් පහළ පළමු කොටසේ අන්තර් පාසල් ක්‍රිකට් තරගයෙන් කඩුලු 8ක විශිෂ්ට ජයක් වාර්තා කිරීමට සාන්ත අන්තෝනි විදුහල් පිල සමත්විය.පළමුව පන්දුවට පහරදුන් නාලන්දා විදුහල ඕවර 33.4කදී ලකුණු 96කට දැවී ගිය අතර පිළිතුරු ඉනිම ක්‍රීඩා කළ වත්තල සාන්ත අන්තෝනි විදුහල ඕවර 22.4කදී කඩුලු 2ක් පමණක් දැවී ජයග්‍රහණය අත්කර ගත්තේය.නාලන්දා - 96 (ඕවර 33.4) ගීතික නඳුන් 8/3, ඔෂාන් ප්‍රියමන්ත 11/2, අරින්ද චතුරංග 16/2)සා.අන්තෝනි - 100/2 (ඕවර 22.4) ඩිලාන් ප්‍රසන්න 40, කවිඳු හෙට්ටිආරච්චි නොදැවී 15, සුවන් ප්‍රභාෂ් නොදැවී 14යි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>10</day>
    </date>
    <link>http://www.dinamina.lk/2014/06/10/_art.asp?fn=f1406101</link>
    <topic>පොදු අපේක්ෂක කතිකාව ජනාධිපතිතුමාගේ ප්‍රබල බව කියාපෑමක්</topic>
    <author/>
    <content>විධායක ජනාධිපති ධුරය පිළිබඳ මේ වනවිට ඇති සංවාදාත්මක තත්ත්වය, විපක්ෂයේ පොදු අපේක්ෂක, යන දේශපාලන කරුණු හා බන්ධනාගාර ක්ෂේත්‍රයේ හා එහි රැඳවියන්ගේ පුනරුත්ථාපනය සිදුවන්නේ කෙසේද යන කරුණූ ගැන ඇමැති චන්ද්‍රසිරි ගජදීර සමඟ සිදුකළ සංවාදයකි.ජනාධිපතිවරණයක් ගැන නිල වශයෙන් මට දැන ගැනීමට ලැබිලා නැහැ. ඒ නිසා නිල නොවන දෙයක් ගැන දිගින් දිගටම කතා කිරීම ප්‍රථිඵල විරහිතයි. ඒත් ඉදිරි ජනාධිපතිවරණයක් පැවැත්වූවහොත් ජනාධිපතිතුමාට නැවත ජයග්‍රහණය කිරීමට පුළුවන්කම තිබෙනවා. අද ජනාධිපතිතුමාගේ ප්‍රතිරූපයට අභියෝග එල්ල කළ හැකි ප්‍රතිවිරුද්ධ දේශපාලනඥයකු විරුද්ධ පක්ෂ දේශපාලන ක්ෂේත්‍රයේ නැහැ.එක්සත් ජාතික පක්ෂය කියන්නේ අතීතයේ දී දැවැන්ත දේශපාලන පක්ෂයක්. ඒත් අද එජාපය ශක්තිය හීන වූ දේශපාලන ව්‍යාපාරයක් බවට පත්වෙලා. ඒ නිසා තමයි විපක්ෂයේ පක්ෂ තමන්ගේ අපේක්ෂකයකු වෙනුවට පොදු අපේක්ෂකයකු ඉදිරිපත් කිරීමට සැලසුම් කරන්නේ. ජනාධිපතිවරයාගේ ප්‍රබලත්වය පොදු අපේක්ෂක උත්සාහයත් සමඟ කැපී පෙනෙන්ට පටන් ගෙන තිබෙනවා.ඉදිරි කොයි කාලයේ දී ජනාධිපති මැතිවරණයක් තිබ්බත් ජනාධිපත්තුමාට ජයග්‍රහණය කිරීමට පුළුවන්. ඒ ගැන අප අතිශයෝක්තියෙන් කියනවා නොවෙයි. යථාර්ථවාදී දේශපාලන අර්ථයෙන් ගත්තහමත් මේ තත්ත්වය ඉතාමත් පැහැදිලිව දැක ගැනීමට පුළුවන්.විධායක ජනාධිපතිධුරය පාර්ලිමේන්තුවට වගකියන පාලන ක්‍රමයක් ඇති කිරීම ගැන සංවාදාත්මක තත්ත්වයක් ඇති වෙලා තිබෙනවා. මෙහිදී එක් එක් පාර්ශව විවිධ මත පළ කරන්න පුළුවන්. ඒත් වමේ දේශපාලන පක්ෂ විදිහට අප සංවාදාත්මකව සිටිනවා පාර්ලිමේන්තුවට වගකියන පාලන ක්‍රමයක් ඇති කිරීම ගැන.ඇත්තෙන්ම වමේ දේශපාලන පක්ෂ විදිහට අපේ ස්ථාවරයයි අප පැහැදිලි කළේ. තවත් කෙනෙකුට මේ කරුණ ගැන තවත් මතයක් තිබෙන්නට පුළුවන්. මේ හැම දෙයක් ගැනම අවධානය යොමු කර සංවාදාත්මකව අදහස් හුවමාරු කිරීමෙන් තමයි අවසාන විසැඳුමකට අවසාන නිගමනයකට එන්නට පුළුවන්කම ලැ‍බෙන්නේ.විපක්ෂයේ වගකීම කුමක්ද කියන එක අපේ විපක්ෂය තේරුම් ගෙන නැහැ. ඒ නිසා තමයි ඔවුන් මොන හොඳ දේ කළත් ඒ හොඳ දේට විරුද්ධ වෙන්නේ. නරක දේ කළත් විරුද්ධ වෙනවා. මේ විදිහට හැසිරෙන්න විපක්ෂයක් ඕන වෙන්නේ නැහැ.වෙනත් රටවල විපක්ෂය ට ඉහළ වගකීමක් ති‍බෙනවා. ඒත් කනගාටුවට කාරණය වෙන්නේ අපේ විපක්ෂයට කිසිදු ජාතික වගකීමක් නැහැ. ආණ්ඩුව නියෝජනය කරන දේශපාලනඥයකු විදිහට නෙවෙයි මම කතා කරන්නේ සාමාන්‍ය පුරවැසියකු විදිහටයි. මේ කාලය ඇතුළත මේ ආණ්ඩුව විශාල සංවර්ධනයක් දකුණු පළාතට පමණක් නොවෙයි මුළු රටට ම ඉටුකර තිබෙනවා. මම හිතන විදිහට මෑත යුගයේ දී විශාල ම වගකීමක් සංවර්ධන කාර්යභාරයක් තිබෙන්නේ මේ ආණ්ඩුවයි. ඒ ගැන කිසිදු විවාදයක් නැහැ.රටක් දියුණුව වෙත පිය නගන්නනම් මූලිකව ඉටුකළ යුතු කාර්යභාරය බවට පත්වෙලා තිබෙන්නේ යටිතල පහසුකම් ඉහළ දැමීමයි. යටිතල පහසුකම් ඉහළ නංවනවා කියන්නේ සංවර්ධනය වෙත වේගවත් ලෙස ගමන් කිරීමට පුළුවන්කම ලැබීමයි. මේ වේගවත් සංවර්ධන ගමනට අවශ්‍ය ගෞරවය හිමිවිය යුත්තේ මේ ආණ්ඩුවටයි.වැරැදිකරුවන් විශෝධනය කර යහපත් පුරවැසියන් ලෙස සමාජගත කිරීමයි බන්ධනාගාර ක්ෂේත්‍රයේ මූලික ඉලක්කය.මේ වනවිට එල්. ටී.ටී.ඊ. සංවිධානයේ කටයුතුවලට සම්බන්ධ වෙලා සිටිය දහතුන් දහසක් පමණ පුනරුත්ථාපනය කිරීමට කටයුතු කර තිබෙනවා. දැනටමත් මේ අය බොහෝ පිරිසක් සමාජගත කිරීමට පුළුවන් වෙලා තිබෙනවා. මෙය අප අමාත්‍යාංශයක් විදිහට ලැබූ ජයග්‍රහණයක් විදිහට හඳුන්වන්න පුළුවන්.ප්‍රතිපත්තිමය කාරණයක් විදිහට ගත්තහම පුනරුත්ථාපනය ඉතාමත් ඉහළින් තැබිය හැකියි. ඒ වගේම වෘත්තිය පුහුණු කටයුතු වෙත යොමු කිරීමටත් කටයුතු කර තිබෙනවා. එන්. වී. කියූ (NV*) පුහුණු පාඨමාලා වෙත යොමු කිරීමට පවා කටයුතු කර තිබෙනවා.අද බොහෝ පිරිස් බන්ධනාගාර ගතවී සිටින්නේ මත්ද්‍රව්‍ය පානය කිරීම වැනි වැරැදි මූලික කරගෙනයි. ඔවුන් පුනරුත්ථාපන සමාජගත කිරීමට පසුබිම සකස් කර තිබෙනවා. එම වැරැදි සඳහා කන්දකාඩු ප්‍රදේශයේ පුනරුත්ථාපන මධ්‍යස්ථානයක් ඇති කර තිබෙනවා. මෙමගින් විශෝධනය කිරීම ඉතාමත් ඉහළ විශෝධනයක් සිදුකර කර තිබෙනවා.වැරැදිකරුවන්ට දඬුවම් කිරීමෙන්වත් ඔවුන්ව පීඩනයට පත්කිරීමෙන් වත් වැරැදි යළිත් සිදුවන එක වැළැක්වීමට බැහැ.රැඳවියන් නිවැරැදි මගට ගැනීමේ හොඳම පිළිවෙත යැයි මා සිතන්නේ පුනරුත්ථාපනය කිරීමයි.මරණ දඬුවම කියන්නේ සියල්ලට ම විසැඳුම නොවෙයි. මරණ දඬුවම අත්හිටවූ 1970 දශකයේ අගභාගයට වඩා අද තත්ත්වය සම්පූර්ණයෙන් ම වෙනස් වෙලා. අද අපරාධවල තත්ත්වය එදාට වඩා ඉතාමත් සැහැසිවෙලා තිබෙන්නේ. මේ සැහැසි බව පාලනය කිරීමට නම් අධිකරණය මගින් නියම කරන ලද දඬුවම් නිසි ලෙස ක්‍රියාත්මක කිරීමේ වරදක් ඇතැයි මා සිතන්නේ නැහැ.බන්ධනාගාරවල මූලික අරමුණ වෙලා තිබෙන්නේම රැඳවියන් යහපත් පුරවැසියන් බවට පත් කිරීමයි. ඒක අරමුණ කරගෙන තමයි අප කටයුතු කරන්නේ. රැඳවියන් පුනරුත්ථාපනයට ලක් කළ හැකි ඉඩකඩ හා පහසුකම් ඇති ස්ථාන බවට පත් කළ යුතුයි. ඒ වගේම මෙම බන්ධනාගාර අලුත් ලෝකයට ගැළපෙන තැනක් බවට පත් කළ යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=n1406111</link>
    <topic>ජාත්‍යන්තර පරීක්ෂණ සඳහා රටට කඩාවැදීම හරිද</topic>
    <author>ධනුෂ්ක ගොඩකුඹුර මැදිරිගිරිය සිට.</author>
    <content>ශ්‍රී ලංකාව සම්බන්ධයෙන් පරීක්ෂණ පවත්වන්නට පත්කර ඇති පුද්ගලයන් හට මෙරටට පැමිණෙන්නට ඉඩ දෙනවාද නැතිද යන්න තීන්දු කිරීමේ වගකීම පාර්ලිමේන්තුවට පැවරීමට තීරණය කර තිබෙන බව ජනාධිපති මහින්ද රාජපක්ෂ මහතා පැවසීය.මෙරට යුද අපරාධ පිළිබඳ සොයා බලන්නට පත් කර ඇතැයි කියන පුද්ගලයකු මෙහි පැමිණ ඒ සම්බන්ධයෙන් සොයා බලන්නට, පරීක්ෂණ කරන්නට අවසර ඉල්ලා ඇති බව පැවසූ ජනාධිපතිවරයා ඊට ඉඩ දෙනවාද නැද්ද යන්න ජනතාව වෙනුවෙන් පෙනී සිටින පාර්ලිමේන්තුවෙන් විමසා සිටීමට සූදානම් බවත් ප්‍රකාශ කළේය.ත්‍රස්තවාදයෙන් නිදහස් කර ගත් රට සංවර්ධනය කරා ගෙන යාම නිසා මාස හයෙන් හයට ජිනීවා ගොස් වග උත්තර බඳින්නට අපට සිදු ව ඇති බව පෙන්වා දුන් ජනාධිපතිවරයා ඩොලර්වලට යට වූ පිරිස්වලට රට පාවා දීමට ඉඩ තැබීමට පුළුවන්කමක් නොමැති බව අවධාරණය කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ මැදිරිගිරිය ජාතික පාසලේ මහින්දෝදය තාක්ෂණ විද්‍යාගාරය ඊයේ (10) විවෘත කිරීමෙන් අනතුරුව පැවැති ජනහමුවකට එක්වෙමිනි.රට පුරා මහින්දෝදය පාසල් දහසක් සංවර්ධනය කිරීමේ වැඩපිළිවෙළ යටතේ ඉදිකෙරුණු මේ විද්‍යාගාරය අංග සම්පූර්ණ ගණිතාගාරයකින්, පරිගණක 25 කින් සමන්විත භාෂාගාරයකින්, පරිගණක 40 කින් සමන්විත පරිගණකාගාරයකින් සහ දුරස්ථ ඉගෙනුම් මධ්‍යස්ථානයකින් සමන්විතය.මහින්දෝදය තාක්ෂණ විද්‍යාගාරය සිසු අයිතියට පවරා දුන් ජනාධිපතිතුමා එහි නිරික්ෂණ චාරිකාවකද නිරත වෙමින් සිසුන්ගේ අධ්‍යාපන කටයුතු පිළිබඳ සොයා බැලුවේය. විද්‍යාලයේ සෞඛ්‍යාරක්ෂිත ජල පිරිපහදු ඒකකයද මෙහිදී ජනාධිපතිතුමා අතින් විවෘත කෙරිණි.ජනාධිපතිවරයා දැකගන්නට ප්‍රදේශයේ ජනතාව විශාල පිරිසක් විද්‍යාලය වෙත මෙන්ම ඒ අවට රැස්ව සිටී අතර ඔවුන් අතරට ගිය ජනාධිපතිතුමා ඔවුන් සමඟ සුහද කථා බහකද නිරත විය.පහරදීම, අපහාස කිරීම ඇතැමුන්ගේ කලාවක් වී තිබෙන නමුත් තමා නම් කිසිවකුටත් පුද්ගලිකව පහර නොදෙන බව පැවසූ ජනාධිපතිවරයා එහෙත් අසත්‍ය ප්‍රචාරවලට නම් උත්තර දෙන්නට සිදුව තිබෙන බව ප්‍රකාශ කළේය. රට කොතරම් සංවර්ධනය කළත් දරුවන් සංවර්ධනය නොවුණහොත් කිසිදු ඵලක් නොමැති බවත් රජය අධ්‍යාපනය වෙනුවෙන් විශේෂ වැඩපිළිවෙළක් ක්‍රියාත්මක කර තිබෙන්නේ ඒ නිසා බවත් ජනාධිපතිවරයා පැවසීය.නිදහසින් පසු ආපස්සට ගිය රටක් නැවත ගොඩනංවා අපේ දරුවන් ඉහළට ගෙනැවිත් තිබීම සම්බන්ධයෙන් අපට දොස් කියන්නට කිසිවකුටත් අයිතියක් නොමැති බව පෙන්වා දුන් ජනාධිපතිවරයා නගරයේ ඇති අයිතිවාසිකම් ගමේ දරුවන්ටත් ලැබිය යුතු බවත් ඒ වෙනුවෙන් සිය යුතුකම නොපැකිළ ඉටු කරන බවත් අවධාරණය කළේය.මේ දෙස බලා සිටිය නොහැකි ඇතැමුන් මේවාට ඊර්ෂ්‍යා කළත් ගමේ උපන කෙනකු ලෙස ගම පිළිබඳ තිබෙන හැඟීම ප්‍රසිද්ධියේ කියන්නට තමා කිසිවිටෙකත් බිය නොවන බවත් වැඩිදුරටත් පැවසීය.ඇමැති මෛත්‍රීපාල සිරිසේන, දුමින්ද දිසානායක, නියෝජ්‍ය ඇමැතිවරුන් වන සිරිපාල ගම්ලත්, චන්ද්‍රසිරි සූරියආරච්චි, උතුරු මැද පළාත් ප්‍රධාන ඇමැති එස්.එම්. රංජිත්, ජනාධිපති කාර්ය මණ්ඩල ප්‍රධානී ගාමිනී සේදර සෙනරත් මහතා ඇතුළු පිරිසක්ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=n1406112</link>
    <topic>ජිනීවා යෝජනාවලටරජය කිසිසේත් එකඟ නෑ</topic>
    <author>ඉන්දික පොල්කොටුව</author>
    <content>එක්සත් ජාතීන්ගේ මානව හිමිකම් කමිටු යෝජනාව අසාධාරණ, ඒකපාර්ශ්වීය ‍යෝජනාවක් බැවින් ඔවුන්ගේ එම යෝජනාව හරහා ක්‍රියාත්මක කිසිදු වැඩපිළිවෙළකට රජය එකඟ නැතැයි ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙළිය රඹුක්වැල්ල මහතා පවසයි.නිවැරැදි දත්ත හා සොයා බැලීමකින් තොරව පදනම් විරහිතව ද්වේශ සහගත ලෙස ගෙන ආ එම කමිටු යෝජනාව රට රටවල ඡන්ද වලින් ඔවුන් කෙලෙස විග්‍රහ කළත් එයට එය මුළුමනින්ම ඒකපාර්ශ්වීය බව ඇමැතිවරයා පෙන්වා දෙයි. මහනුවර දිස්ත්‍රික් ලේකම් කාර්යාලයේ පැවැති මාධ්‍ය හමුවකදී හෙතෙම මේ බැව් පැවසීය.ස්වෛරී රාජ්‍යයක් ලෙස මෙරට සම්බන්ධයෙන් තීරණ ගැනීම රටෙහි ජනතාව වෙනුවෙන් රාජ්‍ය නායකයා ප්‍රමුඛ රජයට පැවැරී ඇතැයිද ඒ අනුව රටට අහිතකැර කිසිදු ක්‍රියාවලියකට කිසිවකුට ඉඩක් නැතැයිද ඒ මහතා කීය. ත්‍රස්තවාදය නිවැරැදිව පරාජය කැර ලොවම මවිත වන අන්දමින් අද රට ඉදිරියට ගෙන යන වැඩපිළිවෙළ නිසා විවිධ අයුරින් එල්ල වන බාධා අතර මෙවැනි බාධා නිරන්තරයෙන් ජයගත් බවද ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=n1406113</link>
    <topic>පරීක්ෂණ සඳහාකිසිදු සහායක් දෙන්නේ නෑ</topic>
    <author>මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් වන පරීක්ෂණ සඳහා කිසිඳු සහායක් ලබා නොදෙන බව ශ්‍රී ලංකා රජය ජගත් මානව හිමිකම් කවුන්සලය හමුවේ අවධාරණය කරයි.ජාතීන් අතර සංහිඳියාව ක්‍රියාවලිය මෙන්ම ජාතිය ගොඩනැඟීමේ හා වගවීමේ ක්‍රියාවලියේ දී ශ්‍රී ලංකා රජය කැපවී සිටින බව ද එක්සත් ජාතීන්ගේ සංවිධානයේ ජිනීවා හි ශ්‍රී ලංකා නිත්‍ය නියෝජිත හා තානාපති රවිනාථ ආරියසිංහ මහතා ප්‍රකාශ කරයි.රාජ්‍යයන් සමඟ මෙන්ම රටේ සංවර්ධනය හා සුබසාධනය වෙනුවෙන් ම කටයුතු කරන රාජ්‍ය නොවන සංවිධාන සමඟ ඇත්ත වශයෙන්ම කැපවී තටයුතු කරන බවද ඔවුන් සමඟ ඉදිරියටත් අඛණ්ඩව කටයුතු කරන බවද හෙතෙම පෙන්වා දෙයි.ස්විට්සර්ලන්තයේ ජිනීවිහි දී ඊයේ (10) ආරම්භ වූ ජගත් මානව හිමිකම් කවුන්සලයේ 26 වැනි සැසිවාරය අමතමින් ශ්‍රී ලංකා තානාපතිවරයා මේ බව ප්‍රකාශ කෙළේ යැයි විදේශ කටයුතු අමාත්‍යාංශය පවසයි.විශ්‍රම යාමට නියමිතව සිටින ජගත් මානව හිමිකම් පිළිබඳ මහ කොමසාරිස් නවනීදන් පිල්ලේ සිදුකළ ප්‍රකාශයට පිළිතුරු දෙමින් ශ්‍රී ලංකා තානාපතිවරයා මේ බව සඳහන් කර තිබේ. ශ්‍රී ලංකාවේ ස්ථාවරය පැහැදිලි කරමින් රවිනාථ ආරියසිංහ මහතා දීර්ඝ ලෙස කරුණු දක්වා තිබෙන බව ද එම අමාත්‍යාංශය කියයි.ශ්‍රී ලංකාව සම්බන්ධයෙන් ජගත් මානව හිමිකම් කවුන්සලයේ දී සම්මත කරගත් යෝජනාවට අනුව සිදුකරන පරීක්ෂණය සහ ඒ සඳහා පත්කෙරෙන කමිටුවේ කාර්යභාරය සම්බන්ධයෙන් මෙහි දී නවනීදන් පිල්ලේ විසින් කරුණු දක්වා තිබේ.ඊට ප්‍රතිචාර දක්වමින් එක්සත් ජාතීන්ගේ සංවිධානයේ ජිනීවා හි ශ්‍රී ලංකා නිත්‍ය නියෝජිතවරයා පෙන්වා දී තිබෙන්නේ මේ වසරේ මාර්තු මාසයේ දී ශ්‍රී ලංකාව සම්බන්ධයෙන් වූ යෝජනාවක් ජගත් මානව හිමිකම් කවින්සලයේ දී සම්මත කරගත්තද ඒ සඳහා සහාය දී තිබෙන්නේ සාමාජික රටවලින් අඩකටත් වඩා අඩු ප්‍රමාණයක් බවයි.එසේ සම්මත කරගත් යෝජනාව අභියෝගයට ලක්කරමින් රවිනාථ ආරියසිංහ මහතා පෙන්වා දී තිබෙන්නේ ශ්‍රී ලංකාවේ ස්වෛරීත්වය, ස්වාධීනත්වය, එක්සත් ජාතීන්ගේ සංවිධානයට අයත් සාමාජික රටක ස්වාධීනත්වය, අන්තර්ජාතික නීතිය උල්ලංගනය සහ එකිනෙකට පරස්පර විරෝධී ‍එකක් වශයෙන් අදාළ යෝජනාව නම්කරන බවයි.එම යෝජනාව ශ්‍රී ලංකාවේ ජනතාවගේ අවශ්‍යතාවයන්ට විරුද්ධව සම්මත කරගෙන තිබෙන බව පෙන්වා දී තිබෙන තානාපතිවරයා කිසිඳු පැහැදිලිතාවයකින් තොර යෝජනාව වැරැදි පූර්වාදර්ශයක් ලබාදෙන බවද ඊට අමතරව ශ්‍රී ලංකාවේ ප්‍රශ්නය සඳහා වන දේශීය විසඳුම හා ජාතික සංහිඳියාව අතර ඇති සමබරතාවය නැතිකර තිබෙන බවද සිහිපත්කර ඇත.නවනීදන් පිල්ලේගේ ඒකපාර්ශවීය යෝජනාව සම්බන්ධයෙන් අවධානය යොමු කරමින් ඒ මහතා ප්‍රකාශකර ඇත්තේ මෙහි සම්බන්ධීකාරක සම්බන්ධයෙන් ඇති විශ්වාසය පිළිබඳ විවිධ වාර්තා මතුවන බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=n1406114</link>
    <topic>පාරිතෝෂිකය බැංකු හරහා විශ්‍රාමිකයන් 1100‍ක් අරන්</topic>
    <author>උදුලා පීරිස්</author>
    <content>විශ්‍රාම වැටුප් පාරිතෝෂිකය බැංකු හරහා ගෙවීමේ ක්‍රමයට මේවන විට විශ්‍රාමිකයන් 1100‍ දෙනෙකු වෙත ගෙවා අවසන් බවත් තවත් 600‍ දෙනෙකු ‍ඒ ක්‍රමය හරහා විශ්‍රාම වැටුප් පාරිතෝෂිකය අයදුම්කර ඇති බවත් විශ්‍රාම වැටුප් අධ්‍යක්ෂ ජනරාල් එස්. එස්. හෙට්ටිආරච්චි මහතා පැවසීය. මේ ක්‍රමය හරහා පාරිතෝෂිකය ගෙවීම සඳහා බැංකුවෙන් රුපියල් කෝටි 1500ක (බිලියන 15ක) ණයක් ලබාගත් බව ද ඒ මහතා අනාවරණය කෙළේය.නව ක්‍රමය හරහා විශ්‍රාම වැටුප් ලබා ගැනීම විශ්‍රාමිකයාට ලාභ හා පහසුදායක ක්‍රමයක් බව ද පෙන්වා දෙන ඒ මහතා ඇතැම් වෘත්තීය සමීති වලින් ගෙනහැර දක්වන සාවද්‍ය තොරතුරු වලට නොරැවටෙන ලෙසද ඒ මහතා සමස්ත විශ්‍රාමිකයින්ගෙන් ඉල්ලා සිටී. විශ්‍රාම වැටුප් ගෙවන ක්‍රම දෙක සම්බන්ධව මාධ්‍ය දැනුවත් කිරීම නිමිත්තෙන් විශ්‍රාම වැටුප් දෙපාර්තමේන්තුවේ පෙරේදා (09) පැවැති මාධ්‍ය හමුවේදී ඒ මහතා එසේ කීය.විශ්‍රාම වැටුප් ගෙවීමේ නව ක්‍රමය හා පැරණි ක්‍රමය තවමත් සිදු කරමින් පවතින බවත් විශ්‍රාමිකයාගේ කැමැත්ත මත ඕනෑම ක්‍රමයකින් විශ්‍රාම වැටුප් ඉල්ලුම්කළ හැකිය. එහෙත් පැරණි ක්‍රමය මගින් විශ්‍රාම වැටුප් ගෙවීමේදී පොරොත්තු ලේඛයේ රැදී සිටිය යුතු අතර ඇප කරුවන් හා විශාල ලිපි ලේඛන ප්‍රමාණයක් අවශ්‍ය බවත් ඒ නිසා විශ්‍රාමිකයාට සිය අවශ්‍යතා ඉටුකර ගැනීම සදහා කාලයක් බලා සිටිය යුතුවේ. එහෙත් නව ක්‍රමය මගින් පාරිතෝෂිකය ඉල්ලුම් කළ දිනම රාජ්‍ය බැංකුවක් මගින් ලබා ගැනීමේ අවකාශ විශ්‍රාම වැටුප් දෙපාර්තමේන්තුව සකසා තිබේ.රාජ්‍ය පරිපාලන හා ස්වදේශ කටයුතු අමාත්‍යාංශය, විශ්‍රාම වැටුප් දෙපාර්තමේන්තුව හා මහා භාණ්ඩාගාරය යන රාජ්‍ය ආයතන ත්‍රිත්වය එක්ව විශ්‍රාමිකයාගේ පහසුව වෙනුවෙන් මේ නව ක්‍රමය හදුන්වාදී ඇත.අතීතයේදී රාජ්‍ය සේවයට බඳවා ගනු ලැබුවේ වසරකට ඉතා සීමිත ප්‍රමාණයක් බවත් එහෙත් වර්ත‍මානයේදී වසරකට රාජ්‍ය සේවයට දහස් ගණනක් බදවා ගන්නා බවත් එකවර විශ්‍රාම යන පිරිස ඉදිරියේ දී වැඩිවිය හැකියැයි ද හෙට්ටිආරච්චි මහතා වැඩි දුරටත්කියා සිටියේය.නව ක්‍රමයේදී විශ්‍රාම වැටුප් පාරිතෝෂිකය වසර 18ක් තුළ පොළී රහිතව ආපසු අයකර ගනු ලබන අතර වසර 18කින් පසුව විශ්‍රාමලාභියා අඩු නොකළ විශ්‍රාම වැටුපට හිමිකම් ලබයි.එසේම වසර 18ක් තුළ විශ්‍රාමලාභීන්ගෙන් අය නොවන ප්‍රමාණනයක් වෙතත්නම් සහ එම කාලයට පෙර වි‍ශ්‍රාමිකයා මිය ගිය හොත් බැංකුව වෙත ගෙවිය යුතු මුදල රජය මගින් ගෙවනු ලබන බවත් මේ නිසා නව ක්‍රමය ඉතා කඩිනම් හා වාසිදායක බව විශ්‍රාම වැටුප් අධ්‍යක්ෂජනරාල්වරයා කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=n1406115</link>
    <topic>ලේක්හවුස් මිහින්තලා ආලෝක පූජාවජනපති අතින් අද විවෘත කෙරේ</topic>
    <author/>
    <content>පොසොන් පුර පසළොස්වක පොහොය නිමිත්තෙන් ලේක්හවුස් ආයතනය පනස් දෙවැනි වරටත් සංවිධාන කරන මිහින්තලා අලෝක පූජාව ජනාධිපති මහින්ද රාජපක්ෂ මහතාගේ සුරතින් අද දින පස්වරුවේ විවෘත කෙරේ.මිහින්තලය රජ මහා විහාරාධිපති, ගෞරව ශාස්ත්‍රවේදී වලවාහැංගුණවැවේ ධම්මරතන නාහිමියන්ගේ අනුශාසකත්වයෙන් මේ මෙම පින්කම පැවැත්වේ. ලංකා විදුලිබල මණ්ඩලය විදුලි ආලෝක පූජාවට සම අනුග්‍රාහකත්වය දක්වයි.ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ද, විදුලිබල හා බලශක්ති ඇමැතිනී පවිත්‍රා වන්නිආරච්චි මහත්මිය ද, අනුරාධපුරය දිස්ත්‍රික්කය නියෝජනය කරන සියලු මැති ඇමැතිවරු ද, ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ඇතුළු එම ආයතනයේ අධ්‍යක්ෂ මණ්ඩලය ද, ලංකා විදුලිබල මණ්ඩලයේ සභාපතිතුමා ඇතුළු එම ආයතනයේ අධ්‍යක්ෂ මණ්ඩලය ද, විදුලි ආලෝක පූජාවට මූල්‍යමය අනුග්‍රාහකත්වය සපයන අබාන්ස් ආයතනය නියෝජනය කරමින් එම ආයතනයේ සාමාන්‍යාධිකාරි ධම්මික ප්‍රසන්න මහත්වරු ද, මහාභාරකාරවරයා ද මෙම අවස්ථාවට සහභාගී වෙති.පෙසොන් පොහොය නිමිත්තෙන් දිනමිණ පුවත්පත සමඟ පිරිනැමෙන "අනුරපුරේ ශ්‍රියා" විශේෂ අතිරේකය ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා විසින් ජනාධිපති මහින්ද රාජපක්ෂ මහතා වෙත මෙම උත්සවයේදී පිළිගැන්වීමට නියමිතය.මිහින්තලය විදුලි ආලෝක පූජාවට සමගාමීව 24වැනි වරටත් පැවැත්වෙන දහම්පාසල් සිසු දරුදැරියන්ගේ සීල සමාදාන වැඩසටහන මෙවරත් පොසොන් පුර පසළොස්වක පොහෝදා (12) මිහින්තලා උඩමළුවේ පැවැත්වේ.දෙවැනි දිනය යෙදී තිබෙන 12වැනිදා විදුලි ආලෝක පූජාව විවෘත කිරීම ආරක්ෂක ලේකම් ගෝඨාභය රාපපක්ෂ මහතා අතින් සිදුකැරේ.විශේෂ ව්‍යාපෘති ඇමැති එස්.එම්. චන්ද්‍රසේන, අධ්‍යාපන සේවා ඇමැති දුමින්ද දිසානායක, උතුරු මැද පළාත් ආණ්ඩුකාර කරුණාරත්න දිවුල්ගනේ, උතුරු මැද පළාත් මහ ඇමැති එස්.එම්. රංජිත් සමරකෝන් මහත්වරු ඇතුළු උතුරු මැද පළාත් දේශපාලනඥයන් සහභාගී වීමට නියමිත ය. විදුලි ආලෝක පූජාවේ තෙවැනි දිනය යෙදී තිබෙන 13වැනිදා විදුලි ආලෝක පූජාව විවෘත කැරෙන්නේ අනුරාධපුර දිසාලේකම් මහින්ද සෙනෙවිරත්න මහතා අතිනි.ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර, ලංකා විදුලිබල මණ්ඩලයේ සභාපති ඩබ්ලිව්.බී.ගනේගල මහත්වරු සහභාගී වෙති.ලේක්හවුස් ආයතනයේ දිනමිණ හා බුදුසරණ පුවත්පත් විසින් පවත්වන ලද රචනා හා කථික තරගවල ජයග්‍රාහකයන්ට ත්‍යාග ප්‍රදානය කිරීම මෙදින මිහින්තලා මැද මළුවේ පැවැත්වෙන විදුලි ආලෝක පූජා උත්සවයේදී සිදු කෙරේ. මිහින්තලය පුදබිම වන්දනාමාන කිරීමට පැමිණෙන බැතිමතුන්ගේ පහසුව සඳහා ජල සිසිලනයක් පූජා කිරීමට ද ලේක්හවුස් ආයතනය කටයුතු යොදා ඇති අතර එම ජල සිසිලනය අද (11) සිට මිහින්තලේ උඩමළුවේදී විවෘත කැරේ.මිහින්තලය ප්‍රාදේශීය ලේකම් රුවන් ඒකනායක මහතා ඇතුළු එම ප්‍රදේශයේ රාජ්‍ය නිලධාරීහු ද, මිහින්තලේ ප්‍රාදේශිය සභාපති ඇතුළු දේශපාලන අධිකාරිය ද, පුරාවිද්‍යා දෙපාර්තමේන්තුව, මිහින්තලය පොලිස් ස්ථානාධිපති ඇතුළු කාර්ය මණ්ඩලය ද, ආරක්ෂක අංශ ද ලේක්හවුස් මිහින්තලා ආලෝක පූජාව සාර්ථකව පැවැත්වීම සඳහා නොමඳ අනුග්‍රහය දක්වන බව ලේක්හවුස් ආයතනයේ ප්‍රධානී අලෙවි හා ශාඛා කාර්යාල සුනිල් සෙන්දනායක මහතා පැවැසීය. මෙම මහඟු පුන්‍ය මහෝත්සවයට සහභාගී වන ජනතාවට අවශ්‍ය සියලු පහසුකම් අදාළ අංශ විසින් සළසා තිබෙන බවත් පැවැසූ ඒ මහතා එම අවස්ථාවට සහභාගී වන ලේක්හවුස් ආයතනය සියලු ලක්වැසි බෞද්ධ ජනතාවට ගෞවරයෙන් යුතුව ආරාධනා කරන බවත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=n1406116</link>
    <topic>“අනුරපුරේ ශ්‍රියා” හෙට</topic>
    <author/>
    <content>ඓතිහාසික අනුරාධපුර රාජධානියේ එදා සහ අද තොරතුරු ඇතුළත් “අනුරපුරේ ශ්‍රියා” පිටු හැටකින් සමන්විත විශේෂ අතිරේකය “දිනමිණ” පුවත්පත සමග හෙට (12 දා) නොමිලයේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=n1406117</link>
    <topic>කොරියානු රැකියාවලට කිසිදුබාහිර පුද්ගල මැදිහත්වීමක් නෑ</topic>
    <author>මහින්ද අලුත්ගෙදර</author>
    <content>කොරියානු රැකියා සඳහා කිසිඳු බාහිර පුද්ගලයෙකුට හෝ ආයතනයකට කිසිඳු ආකාරයකින් මැදිහත්මක් සිදුකළ නොහැකි වන හෙයින් අන්තර්ජාල මුදල් ගනුදෙනුවල දී වඩාත් ප්‍රවේසම් වන ලෙස ශ්‍රී ලංකා විදේශ සේවා නියුක්ති කාර්යාංශය මහජනතාවගෙන් ඉල්ලීමක් කරයි.ශ්‍රී ලංකා විදේශ සේවා නියුක්ති කාර්යාංශයේ සේවාවන් වඩාත් පුළුල්ව හා කඩිනමින් මහජනතාවට සැපයීම සඳහා අන්තර්ජාලය හා ජාල ගත කිරීම නිරන්තරව සිදුකරන බවද එබැවින් මහජනතාව විදේශ රැකියා සඳහා මුදල් ගෙවීමේ දී, රාජ්‍ය ආයතනවලට හැර වෙනත් කිසිඳූ බාහිර පුද්ගලයන්ට මුදල් ගෙවීමේ දී දැඩි අවධානයක් යොමු කළ යුතු බවද එම කාර්යාංශය සඳහන් කරයි.රාජ්‍ය ආයතන කිසිවිටෙක අවිධිමත් ලෙස මුදල් ගනුදෙනු නොකරන අතර, විශාල වශයෙන් මුදල් ගෙවීමේ දී ඒ ගැන සොයාබැලීම විදේශ රැකියා අපේක්‍ෂිතයන්ගේ වගකීමක් බවද සැකයක් ඇත්නම් විදේශ සේවා කාර්යාංශයේ හෝ 1919 රාජ්‍ය සේවා තොරතුරු කේන්ද්‍රයෙන් තොරතුරු විමසා සිටිය යුතු බවද විදේශ සේවා නියුක්ති කාර්යාංශය පෙන්වා දෙයි.ශ්‍රී ලංකා විදේශ සේවා නියුක්ති කාර්යාංශයේ නිල වෙබ් අඩවියට සමාන ලෙස සැකසූ වෙබ් අඩවියක් හරහා කොරියානු රැකියා අපේක්‍ෂකයන්ගෙන් මුදල් වංචා කිරීමේ දැවැන්ත ජාවාරම සම්බන්ධයෙන් තොරතුරු හෙළිකර ගැනීමට එම කාර්යාංශය සමත්ව තිබෙන අතර කාර්යාංශයේ විශේෂ විමර්ශන අංශය, තොරතුරු තාක්‍ෂණ අංශය හා අපරාධ පරීක්‍ෂණ දෙපාර්තමේන්තුව එක්ව සිදුකළ මෙහෙයුමක දී මේ තොරතුරු අනාවරණය කරගෙන තිබේ.මෙම වෙබ් අඩවිය අන්තර්ජාලයට මුදාහැර දින පහක දී සොයාගැනීමට කාර්යාංශයේ තොරතුරු තාක්ෂණ අංශයට හැකි වූ බවද ඒ සම්බන්ධයෙන් දැනට ලැබී තිබෙන තොරතුරුවලට අනුව මුදල් ජාවාරම මීට මාස කිහිපයකට පමණ පෙර සිදුකර තිබෙන බවද එම කාර්යාංශය සඳහන් කරයි.මෙවැනි මහා පරිමාණ මූල්‍ය ජාවාරම්කරුවන් බිහිවී සිටින බැවින්, ඔවුන් පිළිබඳව පොලීසිය නිරන්තරව පරීක්‍ෂණ පවත්වන අතර, මහජනතාව ද ඔවුන් ගැන අවධියෙන් සිටිය යුතු කාලය එළඹ තිබේ. සයිබර් අවකාශය භාවිතා කරමින් සිදුකළ බරපතළම මූල්‍ය වංචාව මෙය විය හැකිවන අතර ඔවුන් වංචා කළ මුදල් ප්‍රමාණය පිළිබඳ සිදුකෙරෙන විමර්ශනයෙන් පසුව හෙළි කිරීමට හැකි වෙතැයි එම කාර්යාංශය පවසයි.කොරියානු රැකියා අපේක්‍ෂකයන්ගේ නම් කොරියානු මානව සම්පත් දෙපාර්තමේන්තුවට යොමුකළ හැකි එකම ආයතනය ශ්‍රී ලංකා විදේශ සේවා නියුක්ති කාර්යාංශය වන අතර එය කාර්යාංශ නිල වෙබ් අඩවිය මගින් කොරියානු මානව සම්පත් දෙපාර්තමේන්තුවට යොමුකෙරේ. වෙනත් කිසිඳූ බාහිර පුද්ගලයකුට හෝ ආයතනයකට මේ සඳහා කිසිඳූ ආකාරයක මැදිහත්මක් සිදුකළ නොහැක.එවැනි තත්ත්වයක දී මෙවැනි වංචනික පුද්ගලයන්ට කොරියානු රැකියා අපේක්‍ෂකයන් හසු නොවන ලෙස කාර්යාංශය ඉල්ලා සිටී. කොරියානු රැකියා ක්‍රමවේදය ශ්‍රී ලංකා රජය හා කොරියානු රජය අතර ඇති කරගත් අවබෝධතා ගිවිසුමට අනුව පමණක් සිදුකරන අතර එය සම්පූර්ණයෙන්ම විනිවිදභාවයෙන් කෙරෙන බවද කාර්යාංශය සඳහන් කරයි.කාර්යාංශයේ නිල වෙබ් අඩවිය www.slbfe.lk පමණක් වන අතර, ඒ හා සමාන හෝ වෙනත් කිසිඳූ වෙබ් අඩවියක් කාර්යාංශය භාවිතා නොකරන බවද එබැවින් www.slbfe.lk වෙබ් අඩවියට පමණක් පිවිස තොරතුරු ලබා ගන්නා ලෙස කාර්යාංශය මහජනතාවට දැනුම් දෙයි.ව්‍යාජ වෙබ් අඩවි හරහා මූල්‍ය වංචා සිදු කරන චාකරුවන්ට හසු නොවන ලෙසත්, එවැනි අවස්ථාවල දී කාර්යාංශයෙන් විමසා සිටින ලෙසත් මහජනතාවගෙන් ඉල්ලා සිටී.මෙම මහා වංචාව හෙළිකර ගැනීම සඳහා ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහතාගේ උපදෙස් පරිදි නීති හා විමර්ශන අංශයේ නියෝජ්‍ය සාමාන්‍යාධිකාරී කීර්ති මුතුකුමාරණ මහතාගේ උපදෙස් හා මෙහෙයවීම මත කාර්යාංශයේ විශේෂ විමර්ශන අංශයේ කළමනාකරු ප්‍රධාන පොලිස් පරීක්‍ෂණක ඩබ්.සී.එස්. ජයවර්ධන, පොලිස් පරීක්‍ෂක (නීති කි‍්‍රයාත්මක කිරීමේ නිලධාරී) කුඩාගොඩගේ මනෝහරන් හා අපරාධ පරීක්‍ෂණ දෙපාර්තමේන්තුවේ පරිගණක අපරාධ අංශයේ පොලිස් පරීක්‍ෂක කේ.එස්. සේනාරත්න මහත්වරුන් කටයුතු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=n1406118</link>
    <topic>පාන් - සීනි සම්බල්දන්සල ගනේමුල්ලේ</topic>
    <author/>
    <content>ගනේමුල්ල, කේ මාර්ට් සුපර් වෙළෙඳ ආයතනය සහ සීතා සමූහ ව්‍යාපාරය එක්ව තෙවැනි වරටත් සංවිධානය කරනු ලබන උදෑසන පාන් හා සීනි සම්බල් දන්සැල පොසොන් පොහෝදා උදෑසන ආයතන පරිශ්‍රයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=n1406119</link>
    <topic>අධ්‍යාපන අමාත්‍යාංශයේ පොත් දන්සල ‍හෙට</topic>
    <author>සුභාෂිණී සේනානායක</author>
    <content>අධ්‍යාපන අමාත්‍යාංශය සංවිධාන කරන පොත් දන්සල හෙට (12) මිහින්තලයේ දී පැවැත්වේ.අධ්‍යාපන ඇමැති බන්දුල ගුණවර්ධන මහතාගේ සංකල්පයක් අනුව මිහින්තලේ පැවැත්වෙන පොත් දන්සල සඳහා පොත් පරිත්‍යාග ලබා ගැනීමේ අවසන් දිනය වූ පෙරේදා (09) පාසල් සහ අධ්‍යාපන කලාපවල පොත් පරිත්‍යාගයන් විශාල ප්‍රමාණයක් අධ්‍යාපන අමාත්‍යාංශයට භාර දුන්හ.දිවයිනේ නන්දෙසින් ලක්ෂ සංඛ්‍යාත පොත් පරිත්‍යාගයන් මේ වන විට ලැබී ඇති බව අධ්‍යාපන ඇමැති බන්දුල ගුණවර්ධන මහතා දිනමිණට කියා සිටියේය.මෙම පොත් දන්සල මගින් දරුවන් පරිත්‍යාගය සඳහා හුරු කරවීමත් පොත් කියවීමට නුපුරුදු දරුවන් තමන්ට ලැබෙන පොත කියවීමට යොමු කෙරේ.මේ වන විට පොත් විශාල ප්‍රමාණයක් පිරිනැමෙමින් පවතින අතර දරුවන් තමන් එක්වරක් පාවිච්චි කළ අතිරේක කියවීම් පොත්, ළමා කතන්දර පොත්, පසුගිය ප්‍රශ්නෝත්තර පොත්, විෂය පොත්, සාහිත්‍ය පොත් යනාදිය කිසිදු අයකිරීමකින් තොරව මිහින්තලයට පැමිණිණෙන ලක්ෂ සංඛ්‍යාත දරුවන් වෙත ලබාදීම මෙම පොත් දන්සලේ අරමුණ වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=n14061110</link>
    <topic>බටුවත්තේදී දුම්රියට පැන දිවි නසාගත් සිසුවිය ගැන බස්නාහිර අධ්‍යාපන ලොක්කන්ගෙන් පරීක්ෂණයක්</topic>
    <author>සුභාෂිණී සේනානායක</author>
    <content>රාගම - බටුවත්ත ප‍්‍රදේශයේ දී දුම්රියට පැන සියදිවි හානිකර ගත් පාසල් සිසුවියගේ මරණය සම්බන්ධයෙන් බස්නාහිර පළාත් අධ්‍යාපන දෙපාර්තමේන්තුව පරීක්ෂණයක් ආරම්භ කර තිබේ.මෙලෙස දුම්රියට පැන සිය දිවි හානි කරගෙන තිබුණේ රාගම - හපුගොඩ ශාන්ත මරියා විදුහලේ 10වන ශ්‍රේණියේ ඉගෙනුම ලැබූ 15 හැවිරිදි සෙව්මිණි අයේෂා නැමැති සිසුවියයි.සිය දිවි හානි කර ගත් දැරියගේ මිතුරියක ළඟ තිබූ පාසලේ ගුරුවරියකගේ දර්ශන ඇතුළත් චිප් පතක් ලබාදෙන ලෙස ඉල්ලා එම ගුරුවරිය මෙම ශිෂ්‍යාවට තරවටු කිරීම සිය දිවි හානි කර ගැනීමට හේතු වී ඇති බව මියගිය සිසුවියගේ පවුලේ ඥාතීන් සිදු කළ ප්‍රකාශයේ සඳහන්ව ඇත.මේ වන විට චෝදනාව එල්ල වන එම ගුරුවරියන් දෙදෙනා පරීක්ෂණ නිම වන තුරු ජාඇළ අධ්‍යාපන කොට්ඨාසයට අනුයුක්ත කර ඇති බව මීගමුව කලාප අධ්‍යාපන අධ්‍යක්ෂකවරයා කියා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=n14061111</link>
    <topic>විශ්‍රාම වැටුප් වංචාවට වරකාපොළ හිටපු විශ්‍රාම වැටුප්නිලධාරිනිය සමඟ ඇගේ සැමියාලබන 24දා තෙක් රිමාන්ඩ්</topic>
    <author>සිරන්ජනී කුමාරි , සබරගමුව සමූහ හා කෑගල්ල දිස්ත්‍රික් සමූහ</author>
    <content>පරිගණක දත්ත වෙනස් කර විශ්‍රාමිකයන්ගේ හිඟ වැටුප් ගෙවන මුවාවෙන් එක්කොටි විසිපන්ලක්ෂයක මුදලක් වංචා කළ වරකාපොළ ප්‍රාදේශීය ලේකම් කාර්යාලයේ හිටපු විශ්‍රාම වැටුප් භාර නිලධාරිනිය හා ඇගේ සැමියා වන කෑගල්ල මීපිටිය වසම භාර ග්‍රාම නිලධාරිවරයා මේ මස 24වන දින දක්වා රක්ෂිතබන්ධනාගාර ගත කරන ලෙස කොළඹ අතිරේක මහේස්ත්‍රාත් මෙ‍හොමඩ් සහබ්දීන් මහතා ඊයේ (10) නියම කෙළේය.රහස් පොලිසිය අත්අඩංගුවට ගත් සැකකාර යුවළ ඊයේ අධිකරණයට ඉදිරිපත් කරමින් පැවසූවේ මොවුන් වංචා කළ මුදලින් රුපියල් ලක්ෂ 60ක මුදලක් සම්බන්ධයෙන් තොරතරු මේවනවිටත් අනාවරණය කර ගත් බවය.අංක1, බංගලාවත්ත , හෙට්ටිමුල්ල පදිංචි වරකාපොළ ප්‍රාදේශීය ලේකම් කාර්යාලයේ විශ්‍රාම වැටුප් භාර ව ක්‍රියා කළ ගීතානී දම්මිකා කුමාරි හා කෑගල්ල මීපිටිය වසම භාර ග්‍රාම නිලධාරි අනුරුද්ධ බණ්ඩාර යන අය මෙසේ රක්ෂිතබන්ධනාගාර ගත කෙරිණ.විශ්‍රාමිකයන්ගේ හිඟ වැටුප් ලබා ගැනීම සඳහා ව්‍යාජ ලේඛන සකස් කොට සිය ඥාතීන්ගේ ගිණූම් අංකයන් සඳහන් කර විශ්‍රාම වැටුප් දෙපාර්තමේන්තුවේ විගණන අංශය වෙත යොමු කරමින් මෙසේ මුදල් සිය ඥාතීන්ගේ ගිණුම්වලට බැර කරගෙන තිබේ.‍රුපියල් එක්කොටි විසිපන්ලක්ෂයක මුදලක් මෙසේ සැකකරුවන් ව්‍යාජ ලේඛන සකස් කර වංචා කොට සාවද්‍ය පරිහරණය කර ඇති බවට රහස් පොලිසිය අධිකරණයට දන්වා තිබිණ.හේරත්මුදියන්සේලාගේ කල්‍යාණි කුමාරි හේරත් මෙම සිද්ධියේ පැමිණිලිකරු වේ.වංචා කරන මුදලින් සැකකරුවන් ලබා ගත් බව කියන කෑගල්ලේ ඉඩමක් විකිණීම අන්සතු කිරීම තහනම් කරමින් මහේස්ත්‍රාත්වරයා ඊයේ පොලිසියේ ඉල්ලීමකට අනුව තහනම් නියෝගයක් ද කෙළේය.2013/2012 යන වසරවල විශ්‍රාමිකයන්ට යා යුතු මුදල් පරිගණක මෘදෘකාංග ක්‍රමවේදයට අනුව ස්ලීප් ක්‍රමයට සැකකරුවන් වංචා කොට තිබේ.රහස් පොලිසියේ පොලිස් පරික්ෂක ජයමහමුදලි හා වාසල සැකකරුවන් අධිකරණය වෙත ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=n14061112</link>
    <topic>නැණසල 790 මධ්‍යස්ථානය ජනපති අතින් අද විවෘත වෙයි</topic>
    <author>මහින්ද අලුත්ගෙදර</author>
    <content>හත්සිය අනූවෙනි (790) නැණසල මධ්‍යස්ථානය ජනාධිපති මහින්ද රාජපක්ෂ මහතාගේ ප්‍රධානත්වයෙන් පොළොන්නරුව, තඹලවැව ජිනේන්ද්‍රාරාම විහාරස්ථානයේ දී අද (11) විවෘත කෙරේ.ග්‍රාමීය ජනතාව තොරතුරු හා සන්නිවේදන තාක්ෂණයෙන් සවිබල ගැන්වීමේ අරමුණෙන් ජනාධිපති මහින්ද රාජපක්ෂ මහතාගේ සංකල්පයකට අනුව ක්‍රියාත්මක “නැණසල දහස” වැඩසටහන යටතේ මෙම නැණසල මධ්‍යස්ථානය විවෘත වන බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි.පොළොන්නරුව දිස්ත්‍රිකයේ මේ වනවිට ස්ථාපිතකර තිබෙන නැණසල මධ්‍යස්ථාන ගණන 27 කි.අන්තර්ජාල පහසුකම් සහිත ‍නවීන තොරතුරු තාක්ෂනණ අංගෝපාංගයන්ගෙන් මෙම නැණසල මධ්‍යස්ථානය සමන්විත වන අතර එය විවෘත කිරීමේ අවස්ථාවට විදුලි සන්දේශ හා තොරතුරු තාක්ෂණ ඇමැති රංජිත් සියඹලාපිටිය, සෞඛ්‍ය ඇමැති මෛත්‍රීපාල සිරිසේන මහත්වරු ඇතුළු පිරිසක් සහභාගිවීමට නියමිතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=n14061113</link>
    <topic>පාකිස්තාන ගුවන් තොටුපළට එල්ල වූත්‍රස්ත ප්‍රහාරය දැඩි ලෙස හෙළා දකිනවා</topic>
    <author>මහින්ද අලුත්ගෙදර</author>
    <content>පාකිස්තානයේ කරච්චි නුවර පිහිටි මොහොමඞ් අලි ජින්නා ජාත්‍යන්තර ගුවන් තොටුපළට එල්ල වූ ත්‍රස්තවාදී ප්‍රහාරය දැඩි ලෙස හෙළා දකින බව රජය අවධාරණය කරයි.මේ ත්‍රස්ත ප්‍රහාරය ජාත්‍යන්තර ගුවන් ගමන් සහ වාණිජ කටයුතුවලට අදාළ අතිශය වැදගත් පොදු පහසුකම් විනාශ කිරීමට දරණ ලද ම්ලේච්ඡ උත්සාහයක් බවද විදේශ කටයුතු අමාත්‍යාංශය සඳහන් කරයි.එම සන්නද්ධ ප්‍රහාරයෙන් තලෙයිබාන් සාමාජිකයන් දස දෙනෙකු, පාකිස්තාන ආරක්ෂක අංශ සාමාජිකයන් 11 දෙනෙකු මෙන්ම ගුවන් සේවකයක් සිවු දෙනෙකු ඇතුළුව පුද්ගලයන් 28 දෙනෙකු ජීවිතක්ෂයට පත්ව තිබෙන අතර තවත් පුද්ගලයින් 14 දෙනෙකු එහිදී තුවාල ලබා තිබේ.පාකිස්තාන ආරක්ෂක අංශයන් හි වෘත්තීමය හැකියාව හේතුවෙන් අදාළ ත්‍රස්ත ප්‍රහාරය සාර්ථක ලෙස මැඩ පැවැත්වීමට හැකිව තිබෙන බව පෙන්වා දෙන විදේශ කටයුතු අමාත්‍යාංශය සැබවින්ම එය පැසසුමට ලක් කළයුතු බවද පෙන්වා දෙයි.මෙම ප්‍රහාරයත් සමඟ සියලු ආකාරයේ ත්‍රස්ත ප්‍රහාර සාර්ථක ලෙස මැඩ පැවැත්වීමට ජාත්‍යන්තර සහයෝඟීතාව තවදුරටත් ශක්තිමත් කිරීමේ ක්ෂණික අවශ්‍යතාව මැනවින් පිළිබිඹු කරන අතර ගෝලීය සාමය හා ආරක්ෂාවට එය අතිශයින්ම වැදගත් බවද විදේශ කටයුතු අමාත්‍යාංශය ප්‍රකාශ කරයි.අදාළ ත්‍රස්ත ප්‍රහාරය සම්බන්ධයෙන් ශ්‍රී ලංකා රජය හා ජනතාව සිය සාතිශය සංවේගය පාකිස්තාන රජය හා ජනතාව වෙත පිරිනම බව පවසන විදේශ කටයුතු අමාත්‍යාංශය මියගිය සහ තුවාල ලැබූවන්ගේ පවුල්වල ඥාතීන් සමඟ ශෝකය බෙදා ගන්නා බවද කියාසිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=n14061114</link>
    <topic>තරුණයෙක් උදලුතල ප්‍රහාරයෙන් මරුට</topic>
    <author>ඉන්දික පොල්කොටුවසහ එල්.එස්. එගොඩවිට මධ්‍යම පළාත් සංචාරක</author>
    <content>කඩුගන්නාව, කඳන්ගම ප්‍රදේශයේ පිය පුතු හා සහෝදරයන් අතර ඇති වූ ගැටුමක් දුර දිග යාමෙන් විසි හය හැවිරිදි තරුණයෙක්ට එල්ල වූ උදලු තල ප්‍රහාරයකින් එම තරුණයා මියගොස් ඇත. උදාර ජානක වත්තේගෙදර (26) යන පෞද්ගලික බස් රථ කොන්දොස්තරවරයෙක් වූ තරුණයෙක් මෙලෙස මිය ගොස් ඇත.පෙරේදා (09) රාත්‍රී 8.00ට පමණ සිදුවූ මේ ඝාතනය සම්බන්ධයෙන් මිය ගිය අයගේ පියා සහ වැඩිමහල් සහෝදරයා කඩුගන්නාව පොලිසිය මඟින් අත්අඩංගුවට ගෙන තිබේ. ඉඩම් ආරවුලක් දුරදිග යෑම හේතුවෙන් තිදෙනා අතර මේ ගැටුම සිදුවී ඇතැයි කඩුගන්නාව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=n14061115</link>
    <topic>කඳාන මැසිනොද් විද්‍යාලයේ සිදුවීමට චෝදනා ලැබ සිටි රියැදුරුට මුදල් හා ශරීර ඇප</topic>
    <author/>
    <content>කඳාන මැසිනොද් විද්‍යාලයේ ප්‍රධාන රථගාලේදී අපරීක්ෂාකාරීව වෑන් රථයක් පදවා සිදුවූ අනතුරකින් සිසුවෙකු මියගොස් තවත් සිසුන් සිව්දෙනෙකුට තුවාල සිදුකිරීම සම්බන්ධයෙන් චෝදනා ලැබ රක්ෂිත බන්ධනාගාර ගතව සිටි වෑන් රථයේ රියැදුරුට රු 25000ක මුදල් ඇප හා ලක්ෂ 05 බැගින් වූ ශරීර ඇප දෙකක් සහිතව මුදාහැරීමට මීගමුව ප්‍රධාන මහේස්ත්‍රාත් පූර්ණිමා පරණ ගමගේ මහත්මිය නියෝග කළාය.මුදාහැරුනේ අංක 313, දළුපිටිය කඩවත පදිංචි නැදගමුගේ හෙන්රි බෙනඩික් පෙරේරා (74) නැමැති වෑන් රථයේ රියැදුරුය. රිය අනතුරින් මිය ගොස් ඇත්තේ කඳාන මැසිනොද් විද්‍යාලයේ තුන්වන වසරේ ඉ‍ෙගනුම ලබන කඳාන රිලවුල්ල ප්‍රදේශයේ පදිංචි තරිඳු දිල්හාර ජයකොඩි (08) සිසුවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=n14061116</link>
    <topic>ශ්‍රී ලංකා-චීන වෙ‍ළෙඳ ආදායම ඩොලර් මිලියන 3084 දක්වා ඉහළට</topic>
    <author>චමීර ඇල්ලදෙණිය</author>
    <content>ශ්‍රී ලංකාව හා චීනය අතර වෙ‍ළෙඳ ආදායම අමෙරිකානු ‍ඩොලර් මිලියන 3084 දක්වා වර්ධනය වී ඇතැයි කර්මාන්ත හා වාණිජ කටයුතු අමාත්‍යාංශය කියයි.ජාත්‍යන්තර වෙ‍ළෙඳ ප්‍රදර්ශනයට සමගාමීව පැවැත්වෙන දකුණු ආසායනු වෙ‍ළෙඳ ප්‍රදර්ශනයේදී මේ කරුණු අනාවරණය විය. මේ ප්‍රදර්ශනය චීනයේ දී පැවැත්වෙන අතර, නව වන වර‍ට පවත්නු ලබන මේ ප්‍රදර්ශන නිසා ශ්‍රී ලංකවේ අනයනයන් වර්ධනය කිරීමට හැකියාව පවතින බව ද කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා කියයි.ශ්‍රී ලංකාවට ආනායනය කරන භාණ්ඩ අතුරින් සියයට 17ක් ‍ආනයනය කරනු ලබන්නේ චීනයෙන් බව ද චීනය හා ශ්‍රී ලංකාව අතර මිතුදම 205 සිට වර්ධනය වී ඇති බවද ඇමැතිවරයා පෙන්වා දුන්නේය.මේ ප්‍රදර්ශනය සඳහා ශ්‍රී ලංකාව නියෝජනය කරමින් සමාගම් 117ක් ද සහභාගී වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=r1406111</link>
    <topic>හොර සල්ලි දීමාළු අරන්</topic>
    <author>බළපිටිය සමූහ</author>
    <content>රුපියල් පන්දහසේ ව්‍යාජ මුදල් නෝට්ටුවක් ලබා දී මාළු මිලදී ගෙන පලාගිය පුද්ගලයෙකු අත්අඩංගුවට ගැනීමට පරික්ෂණ පවත්වන බව අහුන්ගල්ල පොලීසිය පවසයි.ඉකුත් (03) දා බළපිටිය නගරයේ මාළු වෙළඳ සැළකින් මාළු මිලදී ගෙන ව්‍යාජ රුපියල් පන්දහසේ මුදල් නෝට්ටුවක් ලබා දී ඉතිරි මුදල්ද මාරු කරගෙන සැකකරු පලාගොස් ඇති බව පොලීසිය පවසයි.මාළු ව්‍යාපාරිකයා රුපියල් පන්දහසේ නෝට්ටුව ලබාගෙන මාළු මිලදී ගත් පුද්ගලයාට ඉතිරි මුදල් ගෙවීම හේතුවෙන් මාරු මුදල් නොමැති වීම නිසා රුපියල් පන්දහසේ නෝට්ටුව මාරු කර මුදල් ලබා ගැනීමට බළපිටිය ඉන්ධන පිරවුම් හලට ගිය විට බළපිටිය ඉන්ධන පිරවුම් හලේ සේවකයෙකු මේ මුදල් නෝට්ටුව ව්‍යාජ එකක් බව ප්‍රකාශ කර ඇති බව පොලීසිය පවසයි.මෙම සිද්ධිය පිළිබඳව බළපිටිය මහේස්ත්‍රාත් අසංග බෝදරගම මහතා වෙත කරුණු වාර්තා කර ඇති බවත් සැකකරු ළඟ තවත් ව්‍යාජ පන්දහසේ නොට්ටු තිබෙන බවට හෙලි වී ඇති නිසා කඩිනමින් අත්අඩංගුවට ගැනීමට පරික්ෂණ පවත්වන බව පොලීසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=r1406112</link>
    <topic>ත්‍රිරෝද රියක් කහ ඉර උඩදී කොස්තාපල්වරිය හප්පගෙන ගිහින්</topic>
    <author>ඉන්දික පොල්කොටුව</author>
    <content>මහනුවර කලෙයිමගල් විදුහල ඉදිරිපිට රථවාහන රාජකාරියේ යෙදී සිටි කාන්තා පොලිස් නිලධාරිනියක හා පාසල් සිසුවකු පදික මාරුව මතදී අනතුරට ලක්කැර ධාවනය කළ ත්‍රීරෝද රථ රියැදුරකු මහනුවර මූලස්ථාන පොලිසිය මගින් අත්අඩංගුවට ගෙන තිබේ.මේ විදුහල ඉදිරිපිට තිබෙන පදික මාරුවේ රාජකාරි කරමින් සිටි කාන්තා කොස්තාපල්වරියක මෙලෙස තුවාල ලබා තිබේ.අනතුරින් තුවාල ලැබූ කාන්තා පොලිස් කොස්තාපල් සුභාෂිණී (5451) යන අය ප්‍රතිකාර සඳහා මහනුවර මහ රෝහලට ඇතුළත් කර තිබේ.එසේම තුවාල ලැබූ 11 හැවිරිදි සිසුවාද ප්‍රතිකාර සඳහා රෝහල් ගත කැර තිබේ.මහනුවර මූලස්ථාන පොලිසියේ රථවාහන අංශයේ ස්ථානාධිපති සුජීව ගුණතිලක මහතාගේ මෙහෙයවීමෙන් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=r1406113</link>
    <topic>වියපත් කතකගේ මළසිරුරක්ලඳු කැලෑවකින් හමුවේ</topic>
    <author>පදියතලාව සමූහ - චන්ද්‍රදාස විජයසිරි</author>
    <content>2014.06.01 වෙනි දින සිට අතුරුදහන්ව සිටි පදියතලාව කෙහෙල්ල කඩුපහර ඇල්ල ප්‍රදේශයේ පදිංචිව සිටි ඩිංගිරි‍ගේ ගුණසෝමා නමැති 85 වියැති කතකගේ මළ සිරුර නිවෙසට කිලෝ මීටර් 3ක් පමණ ඈතින් තිබිය දී ‍සොයා ගෙන තිබේ.මහියංගන පොලිස් වසමේ වේවත්ත ග්‍රාම සේවා නිලධාරි වසමේ ලඳු කැළෑවක තිබී මෙය සොයාගෙන ඇත.මැය අතුරුදහන් වූ දින සිට ඇය සොයා ගැනීමට විශාල උත්සාහයක් දරා තිබේ.කඩු පහර වැවද නාවික හමුදා නිලධාරීන් කැඳවා පරීක්ෂා කිරීමට පොලිස් ස්ථානාධිපති ප්‍රභාත් දේශබන්ධු මහතා ඇතුළු නිලධාරීන් පිරිසක් සැක සිතිය හැකි ස්ථාන මෙන්ම ලඳු කැලෑ ද පරීක්ෂා කරමින් යද්දී නිවෙසට සැතපුම් පහකටත් වඩා දුරින් පිහිටි ලඳු කැලෑවෙන් හැමූ දුර්ගන්ධයක් නිසා ඒ පිළිබඳව පරීක්ෂා කිරීමේ දී හඳුනා ගැනීමට නොහැකි තරමට නරක් වූ මුනින් අතට වැටී තිබූ මළ සිරුර සොයා ගන්නා ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=r1406114</link>
    <topic>පික් පොකට් ගහන හැටි උගන්වන්න නැන්දම්මා-ලේලිය බැංකුවට ගෙන ගිහින්</topic>
    <author>දිලීප් නිශ්ශංක - බළපිටිය සමූහ</author>
    <content>ලේලියට පිට් පොකට් ගැසීමට පුරුදු කිරීමට පැමිණී නැන්දම්මා සහ ලේලි යන දෙදෙනාම අම්බලන්ගොඩ පොලීසිය විසින් අත්අඩංගුවට ගෙන බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව රක්ෂිත බන්ධනාගාර ගත කිරීමට ඉකුත්දා නියම කළේය.මෙසේ රක්ෂිත බන්ධනාගාර ගත කරන ලද්දේ ඇල්පිටිය ගනේගොඩ ප්‍රදේශයේ පදිංචි පතිරගේ මල්ලිකා (45) ශෂිකලා මදුෂානී (19) යන දෙදෙනාටය.එක් දරු මවක් වන ලේලියට පිට්පොකට් ගැසීම පිළිබඳව පුහුණුවක් ලබා දීමට අම්බලන්ගොඩ ප්‍රදේශයට පැමිණි තම නැන්දණිය ලේලිය සමඟ අම්බලන්ගොඩ මහජන බැංකුවට ගොස් එහි ගනුදෙනු කරන පුද්ගලයන් පිළිබඳව විමසිල්ලෙන් සිට ඇත.එහිදී වයසක කාන්තාවක් බැංකුවෙන් මුදල් ගන්නා දුටු නැන්දම්මා සහ ලේලිය එම කාන්තාව සමඟ හිතවත් වී ඈ සමඟ කඩේකට ගොස් තේ බී වයසක කාන්තාව බිල ගෙවීමට ගිය අවස්ථාවේ ඇයගේ අත්බෑගයේ තිබී රුපියල් එක්ලක්ෂ අනූදහසක මුදලින් රුපියල් අනූදහසක මුදලක් රැගෙන පලාගොස් තිබේ.හදිසි අවශ්‍යතාවයකට බැංකුවෙන් මුදල් ගත් කාන්තාව නිවසට ගොස් මුදල් සොයා බැලීමේදී රුපියල් ලක්ෂයක් පමණක් තිබේනවා දැක ඒ පිළිබඳව සොයා බැලීමට බැංකුවට පැමිණ තිබේ.ඒ අවස්ථාවේ බැංකුවේ සිටි පුද්ගලයන් පිළිබඳව බැංකුවෙන් ලැබුණු තොරතුරු මත සොය බැලීමේදී මෙම කාන්තාවන් දෙදෙනා පිළිබඳව ඇති වූ සැකය පිළිබඳව අම්බලන්ගොඩ පොලීසියට පැමිණිලි කිරීමෙන් පසුව සිදු කළ පරික්ෂණයේදී ඇල්පිටිය ගනේගොඩ ප්‍රදේශයේදී මෙම කාන්තාවන් දෙදෙනා රුපියල් අනූදහසක මුදල සමඟ අත්අඩංගුවට ගැනීමට හැකි වූ බව පොලීසිය අධිකරණයට දන්වා සිටියේය.සැකකාර නැන්දම්මා සහ ලේලිය රක්ෂිත බන්ධනාගාර ගත කළ මහේස්ත්‍රාත්වරයා කුඩා දරුවෙකු සිටින ලේලිය පිලිබඳව සලකා එක් කාන්තාවකට රුපියල් විසිපන්දහස බැඟින් රුපියල් පනස්දහසක මුදල් ඇප සහ රුපියල් ලක්ෂ පහක ශරීර ඇප මත මුදා හැරීමට (05) නියෝග කළේය.අම්බලන්ගොඩ මූලස්ථාන පොලිස් පරික්ෂක නිරෝෂන් රූපසිංහ මහතාගේ උපදෙස් මත අපරාධ අංශයේ ස්ථානාධිපති පෙරේරා ඇතුළු නිලධාරින් සැකකාරියන් අත්අඩංගුවට ගෙන අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=r1406115</link>
    <topic>මංගල සාදයකට ගිහින්රෝහලේ නවතින්න වෙලා</topic>
    <author>කෑගල්ල දිස්ත්‍රික් සමූහ</author>
    <content>වරකාපොළ හැලගල හෝටලයක පැවැති මංගල ප්‍රිය සාදයකදී ඇතිවූ නොසන්සුන්තාවක් හේතුවෙන් දෙපාර්ශ්වයක් අතර ගුටිබැට හුවමාරුවකින් පසුව හයදෙනෙකු තුවාල ලැබ වරකාපොළ රෝහලට ඇතුළත් කර ඇත. හෝටලයේ දොර ජනෙල් සහ භාණ්ඩවලට ද අලාභ හානි සිදුව තිබේ.මීගමුව ප්‍රදේශයේ පදිංචි මනාලිය වරකාපොළ පදිංචි මනාලයාගේ නිවෙසට කැඳවාගෙන ඒමේ උත්සවය පසුගියදා මේ හෝටලයේ සූදානම් කර තිබිණි.දෙපාර්ශ්වයේ ඥාතීන්ට සංග්‍රහයක් ලෙස මත්පැන් සූදානම් කර තිබිණ. මනාලයාගේ පාර්ශ්වයේ අතර ඇතිවූ කලහකාරී තත්ත්වයක් නිසා මෙම පහරදීම සිදුව ඇත. දෙපාර්ශ්වයේ ඥාතීන් සහ හෝටලයේ සේවකයන් මැදිහත් වී ගැටුම නවතා තුවාල ලැබූ අය වරකාපොළ ‍මූලික රෝහලට ඇතුළත් කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=r1406116</link>
    <topic>පණුවන් සහිත හරක්මස්විකුණා දඩ කයි</topic>
    <author>පුත්තලම සමූහ</author>
    <content>පාරිභෝජනයට නුසුදුසු පණුවන් සහිත හරක් මස් විකිණූ මස්කඩ හිමියෙක් එම චෝදනාවට වරදකරු කළ පුත්තලම මහේස්ත්‍රාත් භාරතී එන්. විජයරත්න මෙනෙවිය ඔහුට රුපියල් 10,000ක දඩයක් නියම කළාය.පණුවන් සහිත හරක්මස් විකුණා මෙසේ දඩ කෑවේ කන්දතොඩුවාව හරක්මස් කඩයක අයිතිකරුවෙකි.මහජන පැමිණිල්ලකට අනුව සිදුකළ වැටලීමකදී අත්අඩංගුවට ගත් චුදිත අධිකරණයට ඉදිරිපත් කරන ලද්දේ මඳුරන්කුලිය සහ මුන්දලම මහජන සෞඛ්‍ය පරීක්ෂකවරු වන තිලංග පියුමාල් සහ සම්පත් නිරෝෂන් යන මහත්වරු විසිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=r1406117</link>
    <topic>කොළඹ කොට්ඨාස 13ක් සංවර්ධනයට දිවි නැඟුමෙන් දස ලක්ෂ 260ක්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>දිවිනැගුම වැඩසටහන යටතේ කොළඹ දිස්ත්‍රික් ලේකම් කාර්යාලයීය සමෘද්ධි අංශය වෙත රුපියල් දසලක්ෂ 260ක් වෙන්කර ඇති බව කොළඹ දිස්ත්‍රික් සහකාර සමෘද්ධි කොමසාරිස් හර්ෂනී සිරිනාම මහත්මිය පැවැසුවාය.කොළඹ දිස්ත්‍රික්කයේ ජනතාවගේ ජීවන තත්ත්වය ඉහළ නැංවීම අරමුණු කොටගෙන මේ ප්‍රතිපාදන වැය කිරීමට අදහස් කරන බවත් මැතිවරණ කොට්ඨාස 13ක් සඳහා ප්‍රතිපාදන දස ලක්ෂ 20 බැගින් එක් මැතිවරණ කොට්ඨාසයකට වෙන්කර ඇති බවත් කෘෂි කටයුතු සත්ව හා ධීවර කර්මාන්ත අලෙවි හා සේවා යන අංශ 4 යටතේ ප්‍රතිපාදන යොදවන බවත් ව්‍යාපෘති හඳුනා ගැනීමේදී මේ වන විට කොළඹ දිස්ත්‍රික්කය පුරා පැවැත්වෙන ජංගම සේවා හා සමෘද්ධි සමිති හරහා ජනතා යෝජනා ලබා ගැනීමටත් එම යෝජනා සඳහා පමණක් මේ ප්‍රතිපාදන වැය කිරීමටත් කටයුතු යොදා ඇති බවත් සමෘද්ධි ‍ෙකාමසාරිස්වරිය පැවැසුවාය.දැනට කොළඹ දිස්ත්‍රික්කයේ හඳුනාගත් විශේෂ ව්‍යාපෘති අතර සතුන් අභිජනන මධ්‍යස්ථාන ඇති කිරීම, අළෙවි මධ්‍යස්ථාන පිහිටුවීම, ප්‍රතිලාභීන් පුහුණු කිරීම සිදු කෙරෙන අතර, මේ ප්‍රතිපාදන ආර්ථික කටයුතු අමාත්‍යාංශය මගින් දිවි නැගුම දෙපාර්තමේන්තුව හරහා කොළඹ දිස්ත්‍රික් සමෘද්ධි අංශය වෙත ලැබී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=r1406118</link>
    <topic>අත්තනගල්ලේ යටිතල පහසුකම්සංවර්ධනයට දස ලක්ෂ 485ක ව්‍යාපෘති</topic>
    <author>ජයවීර සුගතපාල අත්තනගල්ල විශේෂ</author>
    <content>අත්තනගල්ල ප්‍රාදේශීය ලේකම් කොට්ඨාසයේ ග්‍රාමීය මට්ටමේ විෂය මූලික යටිතල පහසුකම් සංවර්ධනය සහ මහජන උපයෝගිතා ව්‍යාපෘති සඳහා රුපියල් දසලක්ෂ 485ක් වෙන්කර ඇතැයි අත්තනගල්ල ප්‍රාදේශීය ලේකම් ඩී. එම්. රත්නායක මහතා පැවසීය.ඒ මහතා එසේ පැවසුවේ අත්තනගල්ල ප්‍රාදේශීය ලේකම් කාර්යාල ශ්‍රවණාගාරයේ පැවැති ප්‍රාදේශීය සම්බන්ධිකරණ කමිටු රැස්වීමේදීය.මේ යටතේ ග්‍රාම සේවා වසම් 151ක් සඳහා එක් ගමකට එක වැඩක් ව්‍යාපෘති ක්‍රියාත්මක කිරීමට රුපියල් දසලක්ෂ 151ක් වෙන් කර ඇත.දිවි නැඟුමට රුපියල් දසලක්ෂ 75ක් ද පාසල් සංවර්ධනයට රුපියල් දසලක්ෂ 50ක් ද පාලම්, බොක්කු ප්‍රතිසංස්කරණයට දසලක්ෂ 30ක් ද සුළු වාරිමාර්ග සඳහා දසලක්ෂ 20ක් ද මාතෘ සායන සඳහා දසලක්ෂ 50ක් ඇතුළුව ග්‍රාමීය මට්ටමේ විවිධ විෂය මූලික යටිතල පහසුකම් සංවර්ධනයට ලබා දී ඇති මුළු මුදල රුපියල් දසලක්ෂ 485ක් වන බව ප්‍රාදේශීය ලේකම්වරයා පැවසීය.ක්‍රියාත්මක කළ යුතු ව්‍යාපෘති ග්‍රාම සේවා වසම් මට්ටමින් තෝරා ගෙන දිස්ත්‍රික් සම්බන්ධිකරණ කමිටුවේ අනුමැතියට ඉදිරිපත් කෙරේ. එහිදී අනුමැතිය ලබන සියලුම ව්‍යාපෘති කඩිනමින් ඇස්තමේන්තු සකස් කිරීම සඳහා ප්‍රාදේශීය සභාවල කාර්මික නිලධාරින් වෙත යොමු කෙරේ. අත්තනගල්ල ප්‍රාදේශීය ලේකම් කොට්ඨාසයේ ග්‍රාම සේවා වසම් 151ක මෙම වසරේ මෙම වැඩසටහන ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=r1406119</link>
    <topic>බොරලැස්ගමුව නගර සභාවටරථ ගාලක් ඕනෑ</topic>
    <author>කැස්බෑව සංචාරක ධර්මසිරි සුරවීර</author>
    <content>බොරලැස්ගමුව නගර සභාවෙන් විවිධ වූ සේවාවන් ලබාගැනීමට පැමිණෙන ජනතාවගේ වාහන නතර කර තැබීම සඳහා රථ ගාලක් නොමැත.මේ නිසා රථවාහන හිමියන් ඉමහත් දුෂ්කරතාවලට මුහුණ පාති.බොරලැස්ගමුව නගර සභාව වෙත පැමිණෙන ජනතාවගේ වාහන නතර කර තැබීම සඳහා යම් පහසුකමක් සලසා දීමට අවශ්‍ය කටයුතු කළ යුතු බව ඉකුත් දා පැවැති මාසික සභා රැස්වීමේදී ද උප සභාපති අනුර අතුකෝරල මහතා (එජනිස) පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=r14061110</link>
    <topic>බස්-ත්‍රිරෝද රථ අනතුරින් දෙදෙනෙක් මිය යති</topic>
    <author>මල්වාන සමූහ - මහානාම විතානගේ</author>
    <content>රදාවාන - දෙකටන මාර්ගයේ තාච්චිවිල ප්‍රදේශයේදී පසුගියදා පස්වරු 5.30ට පමණ සේවකයන් ප්‍රවාහනය කරන පෞද්ගලික බස් රථයක් සහ ත්‍රිරෝද රථයක් ගැටී ත්‍රිරෝද රථයේ ගමන් කළ තිදෙනාගෙන් දෙදෙනකු මරුමුවට පත්වූ අතර සෙසු තැනැත්තා බරපතළ තුවාල ලබා ඇත.මේ අනතුරින් මරුමුවට පත්වූයේ කිරිඳිවැල, බෝගහවත්ත ප්‍රදේශයේ පදිංචිකරුවන් වූ ත්‍රිරෝද රථයේ රියැදුරු කේ. එම්. ගුණරත්න (56) නමැති දෙදරු පියකු සහ පී. දුලියානා (86) නමැති අටදරු මවකි.ත්‍රිරෝද රථයේ රියැදුරු රදාවාන දිසා රෝහලට රැගෙන යන අතරතුරදී අටදරු මව ගම්පහ රෝහලට ඇතුළත් කිරීමෙන් පසුවත් මියගිය අතර බරපතළ ලෙස තුවාල ලැබූ තැනැත්තා කොළඹ ජාතික රෝහලේ නේවාසිකව ප්‍රතිකාර ලබයි.කිරිඳිවැල ප්‍රදේශයේ පෞද්ගලික ආයතනයක සේවකයින් ප්‍රවාහනය කරන බව රථයක් හා දෙකටන සිට කිරිඳිවැල දෙසට ධාවනය කළ ත්‍රිරෝද රථයක් මෙසේ අනතුරට පත්විණි.මේ අතර මේ මාරක රිය අනතුරේ බස් රථ රියැදුරා පූගොඩ වැඩබලන මහේස්ත්‍රාත් එම්. ඩී. සිරිවර්ධන මහතාට ඉදිරිපත් කරන ලදුව ඔහු රක්ෂිත බන්ධනාගාර ගත කරනු ලැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=r14061111</link>
    <topic>දැරණියගල පහරදීමේ සිද්ධියේ සැකකරුවන්පොලිසියට බාර දෙයි</topic>
    <author>බුලත්කොහුපිටිය සමුහ - ඩබ්ලිව්.රෝහණ</author>
    <content>දැරණියගල නක්කාවිට පනාවලකන්ද ප්‍රදේශයේ විවාහ මංගල උත්සවයක් සදහා කදාන ප්‍රදේශයේ සිට ගිය පිරිසක් පනාවලකන්ද ප්‍රදේශයේ පුද්ගලයකුට පහර දීමෙන් දැරණියගල රෝහලට ඇතුළත් කර ඇත.පසුව පහරදුන් පිරිස රැගත් බස් රථය ආපසු යද්දී අවිස්සාවේල්ල පොලීසිය විසින් අවිස්සාවේල්ල ප්‍රදේශයේ දී පොලීසිය භාරයට ගෙන සැකකරුවන් තිදෙනකු අත්තඩංගුවට ගෙන බසය මුදා හැර ඇත.සැකකරුවන් තිදෙනා දැරණියගල පොලීසියට බාර දී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=r14061112</link>
    <topic>අලවල  රක්ෂිතයේ දැව කැපීම ජයටම</topic>
    <author>ජයවීර සුතතපාල අත්තනගල්ල විශේෂ</author>
    <content>අත්තනගල්ල අලවල රක්ෂිත වනාන්තරයේ කජු ගස් හොරෙන් කපා ප්‍රවාහනය කිරීම නැවැත්වීමට වන සංරක්ෂණ නිලධාරින් පියවර නොගන්නේ මන්දැයි ප්‍රදේශයේ ජනතාව ප්‍රශ්න කරති.ලී මෝලවලින් ඉවත් කරන ලී කුඩු, ලෑලි පිටපලු ප්‍රවාහනයට පමණක් බලපත්‍ර ලබාගත් ‍ෙලාරිවලින් මෙසේ හොරෙන් කපන කජු දැව කඳන් ප්‍රවාහනය කරන බව අත්තනගල්ල ප්‍රාදේශීය සභා මන්ත්‍රී එරික් සුසන්ත කීනවින්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=s1406111</link>
    <topic>ක්‍රීඩා පනත සංශෝධන 80%කින් නිමයි බැඩ්මින්ටන් නිලවරණය මාස 6කට කල්යයි</topic>
    <author>ප්‍රින්ස් ගුණසේකර</author>
    <content>ක්‍රීඩා පනත හා ක්‍රීඩා රෙගුලාසි සංශෝධනය කිරීමේ කටයුතු සියයට අසුවකින් පමණ නිමාවෙයි. ක්‍රීඩා අමාත්‍යාංශයේ හා ජාතික ඔලිම්පික් කමිටුවේ නියෝජිතයන් එක්ව මේ සංශෝධන කටයුතු කඩිනමින් සාකච්ඡා කරමින් සිටිති. ක්‍රීඩා පනතේ හා ක්‍රීඩා රෙගුලාසිවල සංශෝධන ඉදිරි සති දෙකක කාලය තුළ නිමා කිරීමට හැකිවනු ඇතැයි විශ්වාස කෙරේ. ක්‍රීඩා ඇමැති මහින්දානන්ද අලුත්ගමගේ මහතා විසින් මේ පිළිබඳව සොයා බැලීමට කමිටුවක් පත් කළේය.එම කමිටුව ක්‍රීඩා පනතේ හා ක්‍රීඩා රෙගුලාසිවල සිදුවිය යුතු සංශෝධන කොට කෙටුම්පත ඇමැතිවරයාට භාර දිය යුතු වේ. අනතුරුව එය නීතිපති දෙපාර්තමේන්තුවට, කැබිනට් මණ්ඩලයට හා පාර්ලිමේන්තුවට ඉදිරිපත් කොට අනුමත කරවා ගත යුතු වේ. මේ සඳහාද වසරකට ආසන්න කාලයක් ගතවන බැවින් කෙටුම්පත සැකසීම ඉක්මනින් නිමා කරන ලෙස ක්‍රීඩා ඇමැතිවරයා උපදෙස් දී ඇතැයි වාර්තා වේ.අන්තර්ජාතික ඔලිම්පික් කමිටුව විසින් ස්විස්ටර්ලන්තයේ ලූසෑන්හිදී පැවැත්වු සාකච්ඡාවක ප්‍රතිඵලයක් ලෙස ක්‍රීඩා පනතේ හා රෙගුලාසිවල ඇතැම් වගන්ති සංශෝධනයට ලක් කෙරේ. එමෙන්ම ජාතික ඔලිම්පික් කමිටුවට අනුබද්ධිත ක්‍රීඩා සංගම් 25ක ව්‍යවස්ථා සංශෝධනයද සිදු කළ යුතුයි.මේ ව්‍යවස්ථා සංශෝධන කටයුතු මේ මස 20වැනිදාට පෙර සිදුකළ යුතු බවට අන්තර්ජාතික ඔලිම්පික් කමිටුව දන්වා තිබුණද ක්‍රීඩා අමාත්‍යාංශය හා ඔලිම්පික් කමිටුව එක්ව එම සංශෝධන තවත් මාස 6ක කාලයකට කල් දමා ඇතැයි වාර්තා වේ. අන්තර්ජාතික ඔලිම්පික් කමිටුවට ලිපියක් මගින් දැනුම්දී ඇත්තේ ව්‍යවස්ථා සංශෝධන හා නිලවරණ කටයුතුවලට තවත් මාස 6ක කාලයක් ලබාදෙන ලෙසය.ඒ අනුව බැඩ්මින්ටන් සංගමයේ නිලවරණය හා ව්‍යවස්ථා සංශෝධන කටයුතු ද තවත් මාස 6කින් කල්යනු ඇත.ක්‍රීඩා සංගම්වල ව්‍යවස්ථා කෙටුම්පත් අධීක්ෂණයද ක්‍රීඩා පනත හා ක්‍රීඩා රෙගුලාසි සංශෝධනයට පත්කළ විශේෂ කමිටුවටම පැවරී තිබේ. එම කමිටුවට ක්‍රීඩා අමාත්‍යාංශ ලේකම් අනුර ජයවික්‍රම, අධ්‍යක්ෂ ජෙනරාල් රංජනී ජයකොඩි, නීතිඥ පන්ඩුක කීර්තිනන්ද, ඔලිම්පික් ලේකම් මැක්ස්වෙල්ද සිල්වා, බී.එල්.එච්.පෙරේරා, ඩිල්ෂාන් ජයසූරිය හා වෛද්‍ය මයියා ගුණසේකර ඇතුළත්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=s1406112</link>
    <topic>සචිත්‍ර වටා දැවැන්ත පවුරක්</topic>
    <author>ප්‍රින්ස් ගුණසේකර</author>
    <content>පන්දුව දමා ගසන බවට සචිත්‍ර සේනානායකට එල්ල වී ඇති චෝදනාවෙන් නිදහස් වීමට අවශ්‍ය සියලු සහාය ශ්‍රී ලංකා ක්‍රිකට් ආයතනය ලබාදීමට ඉදිරිපත් වෙයි. මෙයට අමතරව ශ්‍රී ලංකා ක්‍රිකට් ක්‍රීඩකයන්ද සචිත්‍ර සේනානායක තනි නොකොට මේ ගැටලුවේදී ඔහුට අවශ්‍ය මානසික ශක්තිය ලබාදීමට කැපවී සිටිති.සචිත්‍ර සේනානායක ශ්‍රී ලංකා ක්‍රිකට් විධායක කමිටුව හමුවට කැඳවා කරුණු විමසා සම්පූර්ණ සහාය දීමට විශ්වාසය පළකොට ඇත.සචිත්‍ර සේනානායක එංගලන්තයෙන් මෙරටට පැමිණීමට පෙර එරට වෙසෙන ශ්‍රී ලාංකිකයන් සංවිධානය කළ විශේෂ සාදයකට එක්ව ඇති අතර ශ්‍රී ලංකා ක්‍රිකට් පිලේ සියලු සාමාජිකයන්ද ඉදිරියේ පැවැත්වෙන පරීක්ෂණ කටයුතුවලට ධෛර්යය ලබාදී තිබේ.පන්දු යැවීමේ ඉරියව්ව පිළිබඳ පරීක්ෂණ කටයුතු දින 21ක කාලය අතරතුරදී පැවැත්වීමට නියමිත අතර එය එංගලන්තයේ කාඩිෆ් මෙට්රෝපොලිටින් විශ්වවිද්‍යාලයේදී සිදු කෙරේ. එහිදී සචිත්‍ර සේනානායක තරගයකදී පන්දු යවන ආකාරයෙන්ම පන්දු යැවිය යුතු අතර පන්දු යවද්දී වැලමිටෙන් අත නැමීම අංශක 15කට වඩා අඩුවිය යුතුය.යම් හෙයකින් ඔහුට නොදැනීම නියමිත අංශක ප්‍රමාණයට වඩා අත නැමීමක් සිදුවන්නේ නම් එය නිවැරදි කර ගැනීමට ජාත්‍යන්තර ක්‍රිකට් කවුන්සිලය සාධාරණ කාලයක් ලබාදෙයි. ඒ සඳහා විශේෂඥ දඟ පන්දු පුහුණුකරුවකුගේ සේවය ලබා ගැනීමටද උපදෙස් දෙනු ඇත.එවැනි අවස්ථාවක් උදාවුවහොත් ශ්‍රී ලංකා ක්‍රිකට් ආයතනය එම සියලු කටයුතු භාර ගන්නා බව සචිත්‍ර සේනානායකට විධායක කමිටු රැස්වීමේදී පවසා ඇතැයි වාර්තා වේ.සචිත්‍ර පවසා ඇත්තේ තමාගේ පන්දු යැවීමේ ඉරියව්ව නිවැරදි බැවින් ඕනෑම පරීක්ෂණයකට නොබියව මුහුණදීමට සුදානම් බවයි.ලෝඩ්ස් පිටියේ පැවැති ශ්‍රී ලංකා-එංගලන්ත සිවුවැනි එක්දින තරගයේදී දකුණු අප්‍රිකාවේ එම්.එරාමුස් හා එංගලන්තයේ ජේ.ගව්ල්ඩ් විනිසුරුවන් විසින් සචිත්‍රගේ පන්දු යැවීමේ ඉරියව්ව අභියෝගයට ලක් කළහ.එහෙත් අවසන් එක්දින තරගයට හොඳ මානසික ශක්තියකින් ක්‍රීඩා කිරීමට අවශ්‍ය පසුබිම සහෝදර ක්‍රීඩකයන් සචිත්‍රට උදාකරදීම විචාරකයන්ගේ පැසසුමට පවා ලක්විය. එම තරගයේදී එංගලන්ත පිතිකරු ජෝස් බට්ලර් දුවද්දී දවාගැනීමට සමත්වීමද ක්‍රිකට් ලෝකයේ අවධානයට ලක්වු විශේෂ අවස්ථාවක් විය.පන්දු දමාගසන බවට ලොව වැඩිම ටෙස්ට් කඩුලු දවාගත් මුත්තයියා මුරලිදරන්ට වසර 1995දී චෝදනා එල්ල වු අතර පසුව පැවැති පරීක්ෂණයකදී නිදහස් විය. එහෙත් එම විද්‍යාත්මක පරීක්ෂණයටද විනිසුරු ඩැරල් හෙයාර් අභියෝග කරමින් පැවැසුවේ මුරලිගේ ඉරියව්ව සැක සහිත එකක් බවය. එම අවස්ථාවේදී ද මුරලිට සහාය දැක්වීමට ක්‍රිකට් ආයතනය, නායක අර්ජුන රණතුංග ඇතුලු ක්‍රිකට් ක්‍රීඩකයන් සමග විශාල පවුරක් ඉදිව තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=s1406113</link>
    <topic>රගර් තරගාවලිය අද හැව්ලොක්ස් පිටියේ දී</topic>
    <author>ෆවුස් මොහොමඩ්</author>
    <content>බස්නාහිර රගර් සංගමය විසින් ශ්‍රී ලංකා කාන්තා රගර් සංවර්ධන කමිටුව හා එක්ව සංවිධානය කරනු ලබන අන්තර් සමාජ කාන්තා සත් සාමාජික රගර් තරගාවලිය අද (11) හැව්ලොක්ස් පිටියේ දී පැවැත්වේ. අද දහවල් 12.00 ට ආරම්භ වන මේ තරගාවලියේ අවසන් වටයේ තරග රාත්‍රී විදුලි ආලෝකධාරා මධ්‍යයේ පැවැත්වීමට නියමිතය.පසුගිය වසරේ ආසියානු සත් සාමාජික කාන්තා රගර් තරගාවලියේ විශිෂ්ට දස්කම් දක්වමින් පළඟ ශූරතාව දිනා ගැනීමට සමත්වූ ශ්‍රී ලංකා කාන්තා රගර් පිලේ ප්‍රබල ක්‍රීඩිකාවන් රැසක් නියෝජනය කරන මේ තරගාවලියට කණ්ඩායම් 10ක් සහභාගි වෙති.යුද, ගුවන්, නාවික, රත්ගම ටයිග්‍රස්, රත්ගම ක්‍රී.ස, තලාතුඹය බ්ලැක් ඒන්ජල්ස්, බණ්ඩාරවෙල ක්‍රී.ස, බදුල්ල ක්‍රී.ස, සීතාවක ක්‍රී.සමාජය සමග අම්පාර බ්ලැක් ලයන්ස් ක්‍රීඩා සමාජය තරග වදින මේ තරගාවලිය දේශීය කාන්තා රගර් ක්ෂේත්‍රයේ උන්නතියට අතිශයින්ම වැදගත් වනු ඇත. මෙරට කාන්තා රගර් ක්ෂේත්‍රයේ වැඩි ජනප්‍රියත්වයක් ඇති කරලීමේ අරමුණ ඇතිව මේ තරගාවලිය සංවිධානය කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=s1406114</link>
    <topic>ඉෂානිගෙන් ශතකයක්</topic>
    <author/>
    <content>ජාතික කාන්තා ක්‍රිකට් පිලේ තුන්ඉරියව් ක්‍රීඩිකා ඉෂානී ලොකුසූරියගේ විශිෂ්ට පිතිහරඹය හේතුවෙන් අන්තර් පළාත් කාන්තා එක්දින තරගාවලියේ රුහුණ කණ්ඩායම සමග පැවැති තරගය ලකුණු 36කින් ජයගැනීමට වයඹ කණ්ඩායම සමත්විය.මුවර්ස් පිටියේ පෙරේදා පැවැති මේ තරගයේ පළමුව පන්දුවට පහරදුන් වයඹ කණ්ඩායම ඕවර 49.4කදී රැස්කළ ලකුණු සංඛ්‍යාව 183කි. සිය ක්‍රිකට් තරග දිවියේ පළමු ශතකය වාර්තා කළ ඉෂානි ලකුණු 115ක් රැස් කරමින් වයඹ කණ්ඩායමේ ඉනිම ‍ගොඩ නැගුවාය.පන්දු 113කට මුහුණදුන් ඇය හතරේ පහර 13ක් සහ හයේ පහර තුනක් එල්ල කළාය. එය මෙවර තරගාවලියේ වාර්තා වූ පළමු ශතකය ද වේ. පන්දු යැවීමේ දී ඕෂධී රණසිංහ කඩුලු 3ක් බිඳ දැමුවාය.පිළිතුරු ඉනිම ක්‍රීඩා කළ රුහුණු පිල ඕවර 43කදී ලකුණු 147කට දැවී ගියේය. යසෝධා මෙන්ඩිස් නොදැවී ලකුණු 61ක් රැස් කළාය. පන්දු යැවීමේ දී චන්දිමා ගුණරත්න කඩුලු 3ක් දවාලූ අතර එන්.ජේ.අයිඩා කඩුලු 2ක් බිඳ දැමුවාය.වයඹ, රුහුණ, කඳුරට හා බස්නාහිර පළාත් කණ්ඩායම් සහභාගිවන මේ තරගාවලියේ අවසන් මහා තරගය ලබන 16වැනිදා එන්.සී‍.සී.පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=s1406115</link>
    <topic>ලෝක කුසලාන පාපන්දු තරගාවලිය හෙට ඇරැඹේ</topic>
    <author>- වර්නන් ගුණසේකර</author>
    <content>2014 ලෝක කුසලාන පාපන්දු වේදිකාවේ තිරය විවර කරමින් සත්කාරක බ්‍රසීලය හා ක්‍රොඒෂියාව හෙට තරග වදිති.දකුණු අමෙරිකානු රටක් වන බ්‍රසීලය මෙවර කිරුළ දිනා ගැනීමේ තරගකරුවන් අතර පෙරමුණේම සිටින කණ්ඩායමක් ලෙසින් තරගාවලිය ආරම්භ කරද්දී යුරෝපීය රටක් වන ක්‍රොඒෂියාවට පැහැදිලිවම ඔවුන්ගේ ගමන ධනාත්මක පියවරකින් ආරම්භ කිරීමට වුවමනා වනු ඇත.බ්‍රසීලය මෙවර තරගාවලියේ සිටින හොඳම කණ්ඩායමක් වීමට හේතු සෑහෙන්නට ඇත. ඔවුන්ගේ ලෝක කුසලාන පාපන්දු චාරිකාව සාර්ථකව ආරම්භ වූයේ පසුගිය ජූනි මාසයේ පැවැති අවසන් සුහද තරග දෙකේදී බ්‍රසීලය පිට පිටම පැනමාව ගෝල් 4–0කින්ද, සර්බියාව ගෝල් 1–0කින්ද පරාජය කළ නිසාවෙනි.දැල ආරක්ෂා කරන ජූලියෝ සීසර්ද, ආරක්ෂක ක්‍රීඩාවේ නියැලෙන නායක තියගො සිල්වාද, මැදපෙල සිටිමින් ක්‍රීඩාව සකස්කරන්නන් වන ඔස්කාර් වැන්නවුන්ගෙන්ද, හල්ක් - ෆ්‍රෙඩ් - නෙයිමා ක්‍රීඩක ත්‍රිත්වය ප්‍රතිවාදීන්ට එල්ල කරන ප්‍රහාරයෙන්ද ශක්තිමත්ව සිටින බ්‍රසීලය මේ තරගයේදී තියුණු ක්‍රීඩාවක නිරත වනු නොඅනුමානය.ක්‍රොඒෂියාවද ඔවුන්ගේ පූර්ව ලෝක කුසලාන සුහද තරගවලදී මාලි ගෝල් 2–1කින් හා ඔස්ට්‍රේලියාව ගෝල් 1–0කින් පරාජය කිරීමට සමත් විය. කෙසේ වෙතත්, කණ්ඩායමේ එක් ප්‍රධාන ක්‍රීඩකයෙකු වන ඉදිරි පෙලේ මාරියෝ මැන්ඩ්සුකික් මේ තරගයට ක්‍රීඩා නොකරයි. ඒ, මේ තරගාවලියේ අයිස්ලන්තය සමග පැවැති මූලික තරගයේදී රතු කාඩ්පතක් පෙන්වීම නිසා ඔහු එක් තරග තහනමකට ලක්ව සිටින හෙයිනි.කණ්ඩායමේ සිටින වඩාත්ම බලපෑමක් ඇති කිරීමට සමත් ක්‍රීඩකයා වනුයේ මාරියෝ ය. ඔහු යුරෝපයේ සිටින වඩාත්ම කීර්තිමත් පාපන්දු ක්‍රීඩකයන් අතරින් කෙනෙකි. මාරියෝ නැති තැන කණ්ඩායමට දළය නැති වෙයි. මැදපෙල ක්‍රීඩක ලුකා මොඩ්රික් ට විශාල පීඩනයක් එල්ල වී තිබේ. මාරියෝ නොමැතිව ක්‍රොඒෂියාව තරග බිමේ ගණුදෙනු කරන්නේ කෙසේද කියා බලා සිටීම වටී.බ්‍රසීලය හා ක්‍රොඒෂියාව එකිනෙකාට එරෙහිව මීට පෙර දෙවතාවක් ක්‍රීඩා කර තිබේ. බ්‍රසීලය එක් තරගයක් ජය ගත් අතර අනෙක් තරගය ජය පැරදුමින් තොරව අවසන් විය. බ්‍රසීලය ගෝල් 2ක්ද, ක්‍රොඒෂියාව ගෝල් 1ක්ද ලබා ගත්හ. ක්‍රොඒෂියාව හෙට තරගයේදී බ්‍රසීලයට එරෙහිව ආරක්ෂාකාරී ක්‍රීඩාවක නිරත වනු ඇතැයි අනුමාන කෙරේ.ඒ, බ්‍රසීලයට එරෙහි ප්‍රතිඵලය ජය පැරදුමින් තොර එකක් වූවත් එය ක්‍රොඒෂියාවට වටිනා එකක් වනු ඇති බැවිනි. එහෙත් බ්‍රසීලය වැනි ආක්‍රමණශීලී කණ්ඩායමකට එරෙහිව රඟ දක්වන ආරක්ෂාකාරී ක්‍රීඩාව භයානක ප්‍රතිඵල ගෙන දීමට ඉඩ තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=f1406111</link>
    <topic>අපේ රජය නිදහස් අධ්‍යාපනය සුරැකීමට බැඳී සිටිනවා</topic>
    <author>සංවාද සටහන බුද්ධිකා බ්‍රාහ්මණගේ</author>
    <content>රජයේ දැක්ම වන්නේ ශ්‍රී ලංකාව ආසියාවේ දැනුම් කේන්ද්‍රස්ථානය විය යුතු බවයි. එසේ වුවද අධ්‍යාපන ක්ෂේත්‍රයේ අර්බුදකාරී තත්ත්වයක් ඇති බව ඇතැමකුගේ අදහසයි. ඒ පිළිබඳවත් රටේ වත්මන් ‍ෙද්ශපාලන තත්ත්වය පිළිබඳවත් අදහස් දක්වන්නේ උසස් අධ්‍යාපන ඇමැති එස්. බී. දිසානායක මහතායි.* සම සෞඛ්‍ය උපාධිධාරි ගැටලුව ජනාධිපතිතුමන්ගේ මැදිහත්වීමෙන් විසඳුණා. ජනාධිපතිතුමන් මැදිහත් වනතුරුම මෙම ගැටලුවට නිසි විසඳුමක් ලබාදීමට අපොහොසත් වීම නිසා ඊට මැදිහත් වූ ශිෂ්‍යයින්ට ඒ වෙනුවෙන් දිගු කාලයක් අරගල කිරීමට සිදුවුණා නේද?මේ උපාධි පාඨමාලාව මේ රටේ විශ්වවිද්‍යාල කිහිපයකම පවත්වනවා. කොළඹ, ජයවර්ධනපුර, යාපනය. නමුත් උපාධියට අදාළ කාලය පිළිබඳ ගැටලුව ඇති වුණේ පේරාදෙණිය විශ්වවිද්‍යාලයේ සිසුන්ට පමණයි. මේ පිළිබඳව ශිෂ්‍යයින් සමඟ සාකච්ඡා කර විශ්වවිද්‍යාල ප්‍රතිපාදන කොමිෂන් සභාවට අමාත්‍යාංශයෙන් විසඳුම් ලබාදුන්නත් ඊට විරුද්ධ වුණේ රජයේ වෛද්‍ය නිලධාරින්ගේ සංගමය. ඒ වගේම මේ ශිෂ්‍යයින්ට රෝහල තුළ ප්‍රායෝගික පුහුණුවීම්වලට යාමේදී ගැටලු ඇති කළේ අපි නොවෙයි.මේ ගැටලුවලට විසඳුම් දීම අපහසු නිසයි අපි ඔවුන්ට උපදෙස් දුන්නේ අධිකරණ ක්‍රියාමාර්ගයකට අවතීර්ණ වන ලෙස.‍ශිෂ්‍යයින්, වෛද්‍ය නිලධාරින්ගේ සංගමය, විශ්වවිද්‍යාල ප්‍රතිපාදන කොමිෂන් සභාව, උසස් අධ්‍යාපන අමාත්‍යාංශය සැමගේ එකඟතාවයකට අනුව අපි දැන් මේ සඳහා ක්‍රමවේදයක් ඉදිරිපත් කර තිබෙනවා. ඒ අනුව අවුරුදු තුනකින් තුන හමාරකින් හෝ හතරකින් ක්‍රෙඩිට් 120ක් සම්පූර්ණ කිරීමෙන් උපාධිය ලබාගත හැකියි.වසර තුන, හතර ලෙස උපාධියේ වටිනාකම මැනීම දැන් යල් පැනගිය අදහසක්. ලෝකයේ විශ්වවිද්‍යාල බොහෝමයකම සිසුන් විශ්වවිද්‍යාලයට ඇතුළු වන්නේ පිටත සිට අධ්‍යාපනය ලබා ක්‍රෙඩිට් 70වක් ‍‍හෝ 80වත් අරගෙන. ඒ අය ඉතිරි ක්‍රෙඩිට් ගණන සම්පූර්ණ කිරීමයි විශ්වවිද්‍යාලයේ දී සිදුකරන්නේ. එකිනෙකාට ඇති අවකාශය හා ඉඩ ප්‍රස්ථාව අනුවයි උපාධිය සම්පූර්ණ කිරීමට ගත වන කාලය තීරණය වන්නේ. ගතවන කාලයෙන් උපාධියේ වටිනාකම තීරණය වන්නේ නෑ.* ආචාර්යවරුන්ගේ සංගමය ඔවුන්ගේ ඉල්ලීම් ඉටුකිරීමට මාසයක කාලයක් ලබාදෙමින් වෘත්තීය ක්‍රියාමාර්ගවලට අනුගත වන බවට දන්වා තිබුණා?ආචාර්යවරුන්ගේ ප්‍රශ්නය තවදුරටත් ලොකු ගැටලුවක් වන්නේ නෑ. ඒ අයත් සමඟ සාකච්ඡා කර කඩිනමින් විසඳුමකට ඒමට හැකිවේවි.ඔවුන්ගේ ඉල්ලීම් අතරින් ප්‍රසිද්ධ වේදිකාවේ කරන ඉල්ලීම් මෙන්ම ප්‍රසිද්ධියට නොකරන ඉල්ලීම් වශයෙන් ඉල්ලීම් වර්ග දෙකක් තිබෙනවා. අධ්‍යාපනය සඳහා 6%ක මුදලක් වෙන් කරන්න කියලා ඉල්ලන්නේ ප්‍රසිද්ධියේමයි. නමුත් පර්යේෂණ නොකරම පර්යේෂණ දීමනාවක් ලබාදෙන ලෙසත් ඔවුන් අප්‍රසිද්ධියේ ඉල්ලනවා.අද අපේ විශ්වවිද්‍යාලවල ඇතැම් ඇදුරෝ තවමත් උගන්වන්නේ එක්දහස් නවසිය හැත්තෑ ගණන්වල උගන්වපු දේවල්. අලුතින් පොතක් ලියන්නෑ. පර්යේෂණ කරන්නේ නෑ. දැනුම වර්ධනය කරගන්නේ නෑ. එහෙම අය නිකන්ම ඉඳලා පර්යේෂණවලට දීමනාවක් ඉල්ලනවා. පර්යේෂණ සඳහා දීමනා දිය යුතු විශාල පිරිසක් අපේ විශ්වවිද්‍යාලවල ඉන්නවා. තමන්ගේ ක්ෂේත්‍රය පිළිබඳව දැනුම අලුත් කරන, ශිෂ්‍ය ප්‍රජාව පර්යේෂණ සඳහා යොමු කරන, තමන්ගේ වගකීම ඉතා හොඳින් ඉටුකරන මෙවැනි ආචාර්යවරුනට පර්යේෂණ දීමනාව ලබාදීම වැදගත්.* අධ්‍යාපනය සඳහා 6%ක් වෙන් කළ යුතුයි යන ඉල්ලීම සාධාරණ නොවන බව ද ඔබතුමා පවසන්නේ?එක්සත් ජාතීන්ගේ සංවිධානයේ වාර්තාවකින් සාක්ෂරතාව 50%ට වඩා අඩු රටවල් අධ්‍යාපනය සඳහා ජාතික ආදායමෙන් 6%ක් වැය කළ යුතු ‍බවට දක්වා තිබුණා. මේ අය කොන්දේසියක් ලෙස සලකන්නේ මෙයයි. මේ කොන්දේසියට නතුවිය යුත්තේ සාක්ෂරතාවය 50%ට අඩු රටවල් මිස සාක්ෂරතාව 96% ක් වන අප වැනි රටවල් නොවෙයි.* අප රටේ සාක්ෂරතාව ඉහළ මට්ටමකට පැමිණියේ අප අනුගමනය කළ නිදහස් අධ්‍යාපන ප්‍රතිපත්ති නිසායි. ආචාර්යවරුන්ගේ සංගමය පෙන්වා දෙන්නේ ඒ ප්‍රතිපත්ති ආරක්ෂා විය යුතු බව නේද?අපි නිදහස් අධ්‍යාපනය සුරක්ෂිත කිරීමට බැඳී සිටින රජයක්. ජනාධිපතිතුමා නිරතුරුව උපදෙස් දෙන්නේ නිදහස් අධ්‍යාපනයේ අරමුණු වඩාත් සාර්ථක කරගෙන අධ්‍යාපනයේ ඉහළ අරමුණුවලට දරුවන් ළඟා කරවීම පිළිබඳවයි.අනෙකුත් රටවලට සාපේක්ෂව අපේ රටේ අමාත්‍ය මණ්ඩලය විශාලයි. ඇමැතිවරු 100කට වඩා නඩත්තු කිරීමට රජයට සිදුවී තිබෙනවා. ඒ නිසාම අධ්‍යාපනය ක්ෂේත්‍ර කිහිපයකටම බෙදී ක්‍රියාත්මක වෙනවා. අධ්‍යාපන අමාත්‍යාංශය, උසස් අධ්‍යාපන අමාත්‍යාංශය, ක්‍රීඩා අමාත්‍යාංශය, යෞවන කටයුතු අමාත්‍යාංශය, වෘත්තීය නිපුණතා අමාත්‍යාංශය, අධ්‍යාපන සේවා අමාත්‍යාංශය ආදී වශයෙන්. මීට අමතරව පාසල් අධ්‍යාපනය, රජයේ පාසල් සහ පළාත් සභා වශයෙන් කොටස් දෙකකට බෙදෙනවා. මේ සෑම අංශයකින්ම වියදම් කරන්නේ අධ්‍යාපනය සඳහායි. මේ සියල්ලගේම එකතුව සලකනවිට රජය 6%ක් නොවේ ඊටත් වැඩි මුදලක් අධ්‍යාපනය වෙනුවෙන් වැය කරනවා.* රුහුණු විශ්වවිද්‍යාලයේ දැයට කිරුළ පැවැත්වීමට යෑම ගුටිකෙළියක් දක්වා දුරදිග ගියා නේද?රුහුණු විශ්වවිද්‍යාලය තමයි එක්සත් ජාතික පක්ෂ ආණ්ඩුවක් විසින් හදපු එකම විශ්වවිද්‍යාලය. ඔවුන්ගේ සැලසුමට අනුව විශ්වවිද්‍යාලය තුළ එකම නේවාසිකාගාරයක් හෝ ඉදිකර තිබුණේ නෑ. දැයට කිරුළ විශ්වවිද්‍යාලය තුළ පැවැත්වූවානම් විශ්වවිද්‍යාලයේ අඩුපහසුකම් ලෙස ඇති ගොඩනැගිලි රාශියක් ඊට ලබාදීමට සැලසුම් කර තිබුණා. පසුගිය වතාවේ වයඹ විශ්වවිද්‍යාලයේ දැයට කිරුළ පැවැත්වීමෙන් ඒ විශ්වවිද්‍යාලයට සම්පත් රාශියක් ලබාදීමට හැකිවුණා. මේ රටේ කිසිදු විශ්වවිද්‍යාලයක නැති තරම් නවීන අංගෝපාංගයන්ගෙන් සපිරි ශ්‍රවණාගාරයක්, ගෘහස්ථ ක්‍රීඩාගාරයක් වගේම ප්‍රදේශයේ පාරවල් සහ පොදු පහසුකම් රැසක්ම සම්පූර්ණ කිරීමට හැකිවුණා.“ණයට කිරුළ අපට එපා” කියමින් ශිෂ්‍යයින් උද්ඝෝෂණය කරන විට කුපිත වූ ප්‍රදේශවාසිනුත් ඊළඟ දවසේ බෝඩ් අරගෙන පාරට ආවා. ගැටුම ඇතිවුණේ මේ දෙපිරිස අතරයි.* රටේම විශ්වවිද්‍යාල පද්ධතිය යම් අර්බුදයකට ගොස් ඇති බවයි පොදු චිත්‍රයෙන් පෙනෙන්නේ?මෙතෙක් ශිෂ්‍යයින් පාලනය කළ, ඇතැම් අන්තගාමී දේශපාලන පක්ෂ පාලනය කළ විශ්වවිද්‍යාල උපකුලපතිවරුන්, විශ්වවිද්‍යාල පරිපාලනය විසින් පාලනය අතට ගැනීම නිසයි මෙබඳු අර්බුදයක් ඇතිවී තිබෙන්නේ.නමුත් අපි අපේ විශ්වවිද්‍යාලවල මට්ටම ඉහළට ඔසවා තිබෙනවා. මේ අමාත්‍යාංශය මා භාර ගැනීමට පෙර ඒ මට්ටම ඉතාමත් පහළ අගයකයි පැවතුණේ. අපි ඉගෙනුම් ක්‍රමවේද වෙනස් කරමින් ශිෂ්‍ය කේන්ද්‍රීය නිමැවුම් පාදක අධ්‍යාපන ක්‍රමවේදයකට පාඨමාලා සකස් කළා. දැනුමින්, පෞරුෂයෙන් නායකත්වයෙන්, විවිධ භාෂා හැකියාවන්ගේ පොහොසත් පරිගණක සාක්ෂරතාව මෙන්ම සන්නිවේදන නිපුණතා ඇති දක්ෂයකු අපගේ විශ්වවිද්‍යාල පද්ධතියෙන් බිහිකිරීම වෙනුවෙන් අපි කැපවී කටයුතු කරනවා.* අමාත්‍ය මණ්ඩලය එක හඩින් කතා කළ යුතු බවයි ව්‍යවස්ථාවේ සඳහන් වෙන්නේ. තවත් විදියකින් කීවොත් ගෙයි ගිනි පිටත නොදිය යුතු බවයි. මේ තත්ත්වය මේ වනවිට වෙනස් වෙලාද?අපේ ආණ්ඩුව සන්ධාන ආණ්ඩුවක්. මේක ඇතුළේ විවිධ මත තිබෙන අය සිටිනවා. ඒ අය ඇතැම්විට ප්‍රසිද්ධියේ ආණ්ඩුව අපහසුතාවයට පත්වන ආකාරයේ අදහස් ඉදිරිපත් කරනවා. එය එසේ නොවනවා නම් වටිනවා කියලයි මමත් හිතන්නේ.නමුත් අපි තේරුම් ගත යුතුයි මේ ආණ්ඩුව ඇතුළේ සිටින සෑම පක්ෂයක්ම ආණ්ඩුවේ ශක්තිමත් බවට වැදගත්. ඒ වගේම ඒ ඒ පක්ෂ කෝකත් ශක්තිමත් වෙන්නේ එක්ව සිටීමෙන් පමණයි.* ආණ්ඩුවේ පක්ෂ අතර ඇති මත ගැටුම් ඉදිරි මැතිවරණවලදී ආණ්ඩුවේ අවාසියට හේතුවනු ඇතැයි මත පළ වෙනවා?කුමන මත ගැටුම් තිබුණත් අපේ ආණ්ඩුව ශක්තිමත්. ‍මම මේ බව කියන්නේ අත්දැකීමෙන්. අපි රජයක් ලෙස මුලින්ම ඡන්දය දිනුවේ යුද්ධ ජයග්‍රහණයන් සමඟ. එදා මේ රටේ ඡන්දය දෙන නොදෙන කොයි කවුරුත් ජනාධිපතිතුමාට ඡන්දය දුන්නා. ඊයේ පෙරේදා තිබුණ ඡන්දයේ දී ඡන්ද තුන් හාරදාහක් අඩුයි කියලා එය ආණ්ඩුවේ පසුබෑමක් විදියට කවුරු හරි අර්ථ දක්වනවානම් වැරදියි. මම එක උදාහරණයක් කියන්නම්. බස්නාහිර ඡන්දයේ දී අපේ එක අපේක්ෂකයකු වූ ප්‍රසන්න රණතුංග ලබාගත් මනාප ප්‍රමාණයවත් මුළු එක්සත් ජාතික පක්ෂයට ගන්න ලැබුණේ නෑ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=f1406112</link>
    <topic/>
    <author>සාකච්ඡා කෙළේ ඉරෝෂිණී දීපිකා ඡායාරූපය සමන්ත වීරසිරි</author>
    <content>සිංහල සාහිත්‍ය පෝෂණය කිරීමෙහිලා ඒ ඒ යුගවල දී බිහි වූ නෙක් කෘතහස්ත කෘති බෙහෙවින්ම ඉවහල් වී ඇත. මේ අප්‍රමාණ කෘති නිසා ම අපේ බස රැකුණ අතර, අපට අනගි සාහිත්‍යයක් උරුම විණි. අනුරපුර යුගයේ සිට මහනුවර යුගය දක්වා බිහිවුණු ගද්‍ය, පද්‍ය කෘති අතරින් දැනට ශේෂව පවතින පැරැණි කෘතිවල ඓතිහාසික වූත්, සාහිත්‍යමය වූත් තොරතුරු කෙසේ වේද යන්න විග්‍රහ කරමින් ‘සිංහල සාහිත්‍ය ග්‍රන්ථ වංශය’ රචනා කිරීමට ආචාර්ය ප්‍රේමදාස ශ්‍රී අලවත්තගේ කටයුතු කර ඇත. මේ එම කෘතිය පිළිබඳ කතාබහකි.* ‘සිංහල සාහිත්‍ය ග්‍රන්ථ වංශය’ යැයි මේ කෘතිය නම් කෙරුණෙ ඇයි?අනුරාධපුර යුගයේ රචනා කළ සීගිරි ගී සමූහයේ සහ සියබස්ලකර ග්‍රන්ථයේ සිට දැනට ශේෂව පවතින හැත්තෑ දෙකක් පමණ වන සිංහල සාහිත්‍ය නිර්මාණවල අන්තර්ගතය සහ ඓතිහාසික තොරතුරු හෙළිකරමින් ‍ෙම් කෘතිය නිර්මාණය කෙරුණා. මෙහි අන්තර්ගත කර තිබෙන්නේ අනුරාධපුර සමයේ පටන් සිංහලෙන් ලියැවුණු සාහිත්‍ය නිර්මාණ ලෙස ගැනෙන ගද්‍ය සහ පද්‍ය කෘති පමණයි. ඒ නිසා මෙය ‘සිංහල සාහිත්‍ය ග්‍රන්ථ වංශය’ යනුවෙන් නම් කෙරුණා.* අනුරපුර යුගයෙන් ඇරැඹි සිංහල සාහිත්‍ය ප්‍රබෝධයෙන් නිර්මිත සියලු කෘති මෙයට ඇතුළත්ව නැහැ. එසේ වීමට හේතුව මොකක්ද?අනුරාධපුර සමයේ පටන් අටුවා, සන්න, ගැටපද, ව්‍යාඛ්‍යාන, වර්ණනා, පිටපොත් වැනි කෝෂ ග්‍රන්ථ බොහෝ ප්‍රමාණයක් සිංහලෙන් ලියැවී තිබෙනවා. ඒත් ඒවා පිළිබඳ විස්තර ‍ෙම් කෘතියට අන්තර්ගත කරලා නැහැ. සිංහල සාහිත්‍ය නිර්මාණ විදිහට ගැනෙන ගද්‍ය පද්‍ය කෘති පමණක් මේ සඳහා එක්තැන් කෙරුණා. අනුරපුර යුගයේ සිට ලියැවුණු ගද්‍ය, පද්‍ය කෘති බොහෝ ප්‍රමාණයක් තිබෙනවා. ඒත් මේ කෘතියට මා යොදා ගත්තේ ඒ අතරින් දැනට ශේෂව පවතින පැරැණි කෘතිවල ඓතිහාසික සහ සාහිත්‍ය තොරතුරුයි. එම තොරතුරු විග්‍රහ කරමින් සිංහල සාහිත්‍යයේ ඉතිහාසය වංශ කතාවක් විදිහට කාලක්‍රමානුගතව දැක්වීම මේ පොතේ පරමාර්ථය වුණා.* කෘතිවල කාලවකවානු නිර්ණය කරමින් සාහිත්‍ය ග්‍රන්ථ වංශයේ කාල ක්‍රමානුගතව දැක්වීමේ දී, එම පිළිවෙළ සකසා ගැනුණේ කොහොමද?මේ කෘතියට ප්‍රස්තුත වුණ ඇතැම් පැරැණි කෘති ගත්තොත්, ඒවායේ කාලවකවානු පිළිබඳ විවිධ මතවාද පවතිනවා. ඒ වගේ අවස්ථාවල දී බහුතර සම්මතයට අනුකූල වන විදිහට කාල නිර්ණය කිරීම සිදුවුණා.ශ්‍රී බුද්ධ වර්ෂ හෝ ශක රාජ වර්ෂ හෝ යනුවෙන් කාල වකවානු දැක්වීම පුරාතනයේ ඉඳන් ම පැවැති ලිත් ක්‍රමයයි. ඒත් ඒවා පවා ක්‍රිස්තු වර්ෂවලට පෙරළීමෙන් මෙහි වර්ෂ දැක්වීම සිදුවී තිබෙනවා. ඒකට හේතුව එය වර්තමාන ව්‍යවහාර වර්ෂ ක්‍රමය වන නිසයි. ඒ විදිහට ගත්තහම කාල ගණනය කර බැලීම පහසුයි.* පැරැණි සිංහල සාහිත්‍ය කියන්නේ බණ කතාවලින් පොහොණි වුණ එකක්. ඒ පිළිබඳ ඔබේ මතය මොකක්ද?මිහිඳු හිමියන් වැඩම කළ කාලයේ පටන් ම සිංහල භාෂාවෙන් පොත පත ලියැවුණු බවත්, එහෙම ලියැවුණු මුල් පොත් හෙළටුවා නමින් ප්‍රකට වූ බවත් අප දන්නවා. අටුවා ලියැවුණේ මගධ බසින් ආ ධර්ම කාරණා පැහැදිලි කිරීමටයි. ඒ කාලය වනවිට පවා සිංහල භාෂාව ගැඹුරු අර්ථ නිරවුල්ව ප්‍රකට කිරීමේ පොහොසත් උසස් භාෂාවක් විදිහට පැවැති බව සිතාගන්න පුළුවන්. පළමුවෙන් ම ලියැවුණු අටුවා, ගැටපද, සන්න ආදියෙන් ලද ආභාසයෙන් ඥානය ලබලා, සිංහල භාෂාවෙන් ම තවත් විවිධ ධර්ම ග්‍රන්ථ ලිවීම පටන් ගැනුණා.ඒ නිසා අනුරාධපුර සමයේ මුල් කාලයේ ලියැවුණු මුල් සිංහල ග්‍රන්ථ, බෞද්ධ ග්‍රන්ථ වුණ බව පැහැදිලියි. ඒ ආකාරයට බුදුදහම ආශ්‍රයෙන් උපත ලබලා පෝෂණය වුණ නිසා සිංහල සාහිත්‍ය කියන්නෙ බෞද්ධ සාහිත්‍ය බවට පත්වුණා. සිංහල සාහිත්‍ය කියන්නේ දේශීය බෞද්ධ සංස්කෘතියේ ම අංගයක් බවට පත්වුණා. ඒත් පැරැණි සාහිත්‍ය කෘති සියල්ල ම බණ කතා සාහිත්‍ය නෙමෙයි. එනමුත්, එවකට ලියැවුණු පැරැණි සාහිත්‍ය කෘති බොහොමයක් බුදුදහම කේන්ද්‍ර කරගෙන නිර්මාණය වෙලා තිබෙනවා වගේම එයින් පෝෂණය වෙලා තිබෙන බව පැහැදිලි කාරණයක්.* අනුරාධපුර යුගය ගත්තොත් නාමමාත්‍රිකව බොහෝ පොතපත පිළිබඳ කියැවුණත්, වර්තමානය වනවිට ඒවා දකින්න ලැබෙන්නේ නෑ. මේ පිළිබඳ ඔබේ මතය මොකක්ද?ඒ පැරැණි කෘති, එම සමයේදී ම දකින්නට, කියවන්නට නොලැබෙන ආකාරයට විනාශ වී යාම ඒකට ප්‍රධානතම හේතුවක්. සම්භාව්‍ය සිංහල සාහිත්‍යයට අයත් බොහොමයක් කෘති ස්වභාවික ව්‍යසනවලටත් වඩා කුරිරු විදිහට විනාශ කර දැමීම නිසා අභාවයට ගොස් තිබෙනවා. සිංහල වගේම ‍පාලි, සංස්කෘත බොහෝ අනර්ඝ පත පොත මේ සංහාරවලට ගොදුරු වුණා. ආගම දහම ඔස්සේ උපන් පත පොත ආගමික මතවාද හේතුවෙන් ම ව්‍යසනයට පත්වුණා.වෝහාරිකතිස්ස රජතුමා මහායාන සාහිත්‍ය කෘති විනාශ කරලා අඩසිය වසරක් පමණ කාලයක් ඇතුළත මහසෙන් රජතුමා ථෙරවාදී සාහිත්‍ය කෘති විනාශයට පත් කර තිබෙනවා. ඊට පසු කාලිංග මාඝගේ ප්‍රචණ්ඩ ක්‍රියා හේතුවෙන් පොත් විනාශ වී තිබුණා. ශිව ආගම වැලඳගත් රාජසිංහ රජතුමා කර තිබෙන්නෙත් එවැනිම නිර්දය ක්‍රියාවක්. මේ වගේ අභාග්‍ය සිදුවීම් නොවුණානම්, වඩාත් විශාල සම්භාව්‍ය සාහිත්‍යයකට උරුමකම් කියන්නට අපට හැකියාව ලැබෙන්න තිබුණා.අනුරාධපුර යුගයේ වගේම පොළොන්නරු යුගයේත්, එයින් පසුවත් අටුවා, ගැටපද, සන්න, පිටපොත්, වර්ණනා ආදී වශයෙන් විවරණ පොත් ගණනාවක් ලියැවී තිබෙනවා. ඒත් ඒවායින් බොහොමයක් අදෘශ්‍යමානයි.* අනුරපුර යුගයේ සිට මහනුවර සමයේ අවසානය දක්වා ලියැ වී ඇති ගන්ථ නාම රටාව කොළඹ යුගය වනවිට වෙනසකට ලක්ව තිබෙනවා. මේ පිළිබඳ ඔබේ පැහැදිලි කිරීම කෙබඳුද?ඒ යුගවල දී ග්‍රන්ථ නාම යෙදීමේ සිංහල පිළිවෙත නිවැරැදිව අනුගමනය වී තිබෙනවා. සියලුම කුදු මහත් ග්‍රන්ථ නාම ප්‍රථමාවිභක්ති, නපුංසකලිංග, ඒකවචනයෙන් පිහිටුවා තිබෙනවා. ග්‍රන්ථනාමය සමාසගත තනි වචනයකින් හෝ නැතහොත් වචන දෙකකින් හෝ තුනකින් හෝ පැවසුණත්, ග්‍රන්ථ නාම සම්ප්‍රදාය නිවැරැදිව ආරක්ෂා වී තිබෙනවා. මහා පණ්ඩිත ලේඛකයාගේ සිට, ගැමි ජනකවියා දක්වා සියල්ලෝම ඒ සිරිතෙන් බැහැර වී නෑ. පුද්ගල නාම, බහු වචන, ක්‍රියා පද, වාක්‍ය කණ්ඩ ආදී විවිධාකාර වූ ග්‍රන්ථ නාම පොත්පත්වලට යොදන්නට පටන්ගෙන තිබෙන්නේ නූතන කොළඹ යු‍ගයේ සිට බව අපට පැහැදිලිව දකින්න පුළුවන්.* ජාතක කතා පොතේ නොඑන ‘මහා පදරංග ජාතකය’ පිළිබඳත් සිංහල සාහිත්‍ය ග්‍රන්ථ වශයෙන් සඳහන් වෙනවා. මොකක්ද මේ මහා පදරංග ජාතකය?පන්සිය පනස් ජාතක පොතේ නො එන ජාතක කතාවක් පදනම් කරගෙන මහනුවර සමයේ ලියැවුණු පද්‍ය කාව්‍ය කෘතියක් විදිහට ‘මහා පදරංග ජාතකය’ හඳුන්වන්න පුළුවන්. මෙහි නාමය ගැන සිංහල ජනතාව අතර ඉතාමත්ම ප්‍රකට වුණත්, මේ ජාතක කතාව හෝ මේ‍ පොත පිළිබඳ දන්නා අය ඉතාමත්ම විරලයි. මහනුවර රාජ්‍ය කාලයේදී සිංහල පද්‍ය සාහිත්‍යයේ පෝෂණය සඳහා ජාතක පොත බොහෝ සේ ඉවහල් වුණත්, මේ පදරංග ජාතකය සිංහල ජාතක පොතේ තබා ඊට පදනම් වුණ පාලි ජාතකට්ඨකතාවේවත් දකින්න නෑ. චරියා පිටකයෙත් නෑ. සංස්කෘත ජාතක කතා සංග්‍රහයක්. වන ජාතක මාලාවේ පවා දකින්න ලැබෙන්නෙ නෑ. මෙය, ප්‍රමාණයෙන් විශාල, අන්තර්ගතයෙන් දීර්ඝ වුණ, විකසනයෙන් සංකීර්ණ වුණ කාව්‍යයක් මහා පදරංග ජාතකය වගේ යැයි ප්‍රස්තාවපිරුළක් පවා ජනතාව අතර මුල්බැසගෙන තිබෙන්නෙ මේ කාරණය හේතු කරගෙනයි.* එදා සාහිත්‍යමය අතින් පෝෂණය වුණ ග්‍රන්ථ රචනා වුණත්, අද බිහිවන නිර්මාණ එබඳු පුළුල් සාහිත්‍යමය රසාස්වාදයක් ලැබිය හැකි පරිදි රචනා නොවන්නට තුඩුදුන් කරුණු කාරණා මොනවාද?අද වනවිට බොහෝදෙනා පැරැණි සාහිත්‍ය කෘති පරිහරණය කරන්නේ නෑ. සාහිත්‍ය කෘතියක් රසාස්වාදනය කරන්නේ නෑ. මේ නිසා ම භාෂාවේ වැරැදි කෙරෙනවා. ඒකට හේතුව මේ අය සතුව පොහොසත් භාෂාවක් නොතිබීමයි. බොහෝ එෆ්. එම්. නාළිකා අපේ බස වැනසීමේ ජාතික අපරාධයක නියැළී සිටිනවා. මේ අයට ඇසූපිරූ තැන් නෑ. පත පොත කියවන්නේ නැති නිසාම අනවබෝධයෙන් තමයි කටයුතු කරන්නේ. අද වනවිට සාරවත් සාහිත්‍ය කෘති බිහි නොවන්නේ මෙන්න මේ නිසයි.එදා අසභ්‍ය ‍දේ පවා සංවරව පැවසීමට භාෂාවෙන් පොහොසත් වුණු ‍අපේ සාහිත්‍යකරුවන්ට හැකියාව තිබුණත්, භාෂාව පිළිබඳ නොදැනුවත්භාවය නිසාම වර්තමාන පරම්පරාවට ඒ වගේ නිර්මාණ කිරීමට අපහසුවී තිබෙනවා. වර්තමාන‍ය වනවිට බස නසන්නේ භාෂාව පිහිට කොටගෙන ජීවත්වන අයයි. මේ නිසා ගුරුවරු, මාධ්‍යවේදීන්, ලේඛකයන්, ප්‍රකාශකයන් භාෂාව ආරක්ෂා කිරීමට ක්‍රියා කළ යුතුයි.ජාතියකට උතුම් ම වස්තුව වන්නේ ජාතියේ මවුබසයි. ජාතියේ උතුම් ම උරුමය මවුබසින් රචිත සාහිත්‍යයයි. මවු බසට නිගරු කිරීම කියන්නෙ තම මවට නිගරු කිරීමක් හා සමාන කටයුත්තක්..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=f1406113</link>
    <topic>“චිරං ජයතු” ගුණ සිළුමිණ මැතිඳු ගරු</topic>
    <author>ශාස්ත්‍රපති සිරිමෙවන් සේනක ධර්මවංශ හිටපු විදුහල්පති</author>
    <content>නරපති සදිසි කොටි බල මුළු නැසුවාය තරුපති සිසිල දී සිරිලක දිනුවාය ජනපති හැඳින ගෙන ඔබෙ ගුණ සමුදාය කුලපති කළෙ රජරට කුමරි සනසායසොඳුරු දැනුම යහ ගුණය ද අගය කොට විදුරු නැණින් කළ සේවයට ගරු කොට ඇදුරු තනතුරක් සරසවියෙන් පුදන විට මහරු පඬිවරුන් සිහිවෙයි විසුව රටගැමිකම හා ගොවිකම ගෙන එකිනෙකට දුක්බර දිවිය විවරණ කර යස රඟට අසරණ සරණ වී එම ගැමි සමාජෙට මිහිබට සුරකුමරු ඔබ සුරලොවින් බටපෙත්සම හා අත්සන ගැන කියන කතා රන්මල් දමක් එකිනෙක පිළිවෙළට ගොතා ගැමි පරිසරය දුටු සරසවි බැල්ම පතා තව සියවස් ගණන් පවතියි සිතින් ඉතාතන් වැසි නුවණ උපතින් ලද බලයක්ය නන් වැසි දනන් ඉදිරියෙ දිය සිසිලක්ය මන්නද වඩන මිහිරැති රස වදනක්ය මින් හැම එකට එක් කළ තැන මිහිරක්යදිත් රුපු මැඩ ජීවන ගඟ ගැලුවාය උස් මිටි භේද කිසිදා නැති පඬුවාය ඉක්මන් නොවුන තැන්පත් මහ වියතාය දෙස් මෙන් විදෙස් රටවල ජය ලැබුනායගජකුඹු හළ එකසර ඒ කෙසර යුරූ ගියගිය හැම තැනකම මුල් පුටුව දැරූ ජාතියෙ පිනට පහළ වූ පින්වත් මහරූ චිරං ජයතු ගුණ සිළුමිණ මැතිදු ගරූ.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>11</day>
    </date>
    <link>http://www.dinamina.lk/2014/06/11/_art.asp?fn=f1406114</link>
    <topic>කොලනියේ ශාන්තී ටවුමට කඩා වදී!</topic>
    <author>රන්ජන් අමරරත්න</author>
    <content>ප්‍රබන්ධයක් සඳහා තමන් හොඳින් ම හඳුනන චරිත යොදා ගත යුතු යැයි පිළිගැනීමක් තිබේ. එවිට පුද්ගලයාගේ බාහිර ස්වරූපය පමණක් නොව; ඔහුගේ ඇතුළාන්තය ද නිරූපණයට අවස්ථාව ලැබෙනු ඇතැ’යි කියති.ආර්. කේ. නාරායන් විශ්වයට ම පොදු ළමා චරිත කිහිපයක් නිර්මාණය කළේ තමන් සමීපයෙහි සිට ඇසුරු කළ දරුවන් කිහිපදෙනෙකු නිසා යැයි කියයි. හෙමිංවේ මේ තත්ත්වය තවදුරටත් විකාශය කොට චරිත පමණක් නොව කතුවරයා දක්වන පසුබිම පවා සත්‍යයෙන් සමන්විත යුතු යැයි කියයි. ඒ අනුව ඔහු ස්ථාන නාම පවා නිවැරැදිව සඳහන් කරයි. ජීවමාන චරිත හා සත්‍ය සිදුවීම් ඒ මඟින් නිරූපණය කළ හැකි බව හෙමිංවේ පැහැදිලි කරයි.අප මේ කුඩා පූර්විකාව ලියා තැබූවේ ශාන්ති දිසානායක නම්; නවකතාකාරියගේ අලුත් ප්‍රවේශය පැහැදිලි කිරීම සඳහා ය. ශාන්ති සිය කතාවලින් මෙතෙක් ගෙනහැර දැක්වූයේ කොලනියේ මිනිසුන් ගැන ය. ඔවුන් තමා හා සැබෑ ලෙස ම උරෙනුර ගැටී කොලනියේ ජීවත්වන චරිත බව ඇය ම කියා තිබේ. වාලුකා නවකතාවේ එන පීතර අප්පු, කර්තේලිස් මෙන් ම කොයින් මැණිකා ද ඇගේ සමීපතමයෝ වූහ.ඔවුන්ගේ හැසිරීම් හා සිතුම් පැතුම් ද කතුවරිය අතින් නිරූපණය වන්නේ ආකර්ෂණීය ලෙස ය. පාඨකයා මේ තත්ත්වයට වහ වැටෙයි. මෙතෙක් ඇගේ සියලු ප්‍රබන්ධවල චරිත කොලනියේ ඇත්තෝ වූහ. ඒ නිසාම කතුවරියට එල්ල වූ චෝදනාවක් වූයේ ශාන්තී කොලනියෙන් එළියට යා යුතු බව ය. මේ චෝදනා හේතුවෙන් ඇය කොලනියේ කඩුල්ල පැන ටවුමට කඩා වදී.ශාන්ති දිසානායකගේ අභිනව කෘතිය “ද්වාර” ලෙසින් නම් කොට තිබේ. ඓතිහාසික අනුරාධපුර නගරය මුල්කොට මේ කතාව විකාශය වේ. නූතන අනුරාධපුරය ‍ෙජ්තවනාරාමයෙන්, මිරිසවැටියෙන් හා තිසා වැවෙන් පමණක් සමන්විත නිහඬ නිස්කලංක ඓතිහාසික ස්ථානයක් නොවේ. යුද්ධය, වෙළෙඳාම, ප්‍රවාහනය, සංචාරක කර්මාන්තය, දේශපාලනය ආදී කරුණු නිසා ඓතිහාසික අනුරාධපුරය හොංකොං රාජ්‍යයක් බවට පත්ව තිබේ.ලෝකයේ නූතන නගරයක සිදුවන සියලු දූෂණවලින් හා අපචාරවලින් එය සමන්විත ය. කතුවරියගේ අභිලාසය වී ඇත්තේ ද මේ අබග්ගයන් පාඨකයා හමුවේ සියුම් ලෙස චිත්‍රණය කිරීම ය. එහෙත් එය සාර්ථක වී තිබේ ද යනු ගැටලුවෙකි.ඉතා සංකීර්ණ විෂයයන් ගණනාවක් සාකච්ඡා කිරීමට කතුවරිය වෑයම් කරයි. ගණිකා වෘත්තිය, සමලිංගිකත්වය, මජර දේශපාලන සංස්කෘතිය, බිඳී විසිරුණු පවුල් සංස්ථාව, අවජාතක දරුවන්, නිදන් හෑරීම ඉන් කිහිපයක් පමණි.මේ සියල්ල එක් කතා වස්තුවක් තුළ රැඳවීම ඉතා අපහසු ය. ඒ හැරත් කතුවරිය මතු කරන ප්‍රධාන තේමාවක් නැත. එරන්දිගේ චරිතය ප්‍රධාන වුව ගණිකාවකගේ ජීවිතයේ ඇතුළාන්තය ඇය කෙරෙන් විශද නො වේ. බොහෝ දේ කියන්නට ගොස් එකක්වත් නො කියන තැනකට කතුවරිය පත්වැ සිටී.නව ප්‍රබන්ධ විෂයයෙහි අර්ථ දක්වන ආකෘතිකවාදී විචාරකයෝ නවකතාවක සාර්ථකත්වය සඳහා ඉවහල් වන ශිල්පීය ලක්ෂණ කිහිපයක් දක්වති.I. කතා වස්තුවII. චරිත නිරූපණයIII. පසුබිමIV. වාග් විලාසයV. පරිකල්පනයVI. උචිතභාවය හෙවත් ගැළපීමVII. දෘෂ්ටි කෝණයඒ අතරින් කිහිපයෙකි. කතා වස්තුව යන්නෙන් අපේක්ෂා කරනුයේ මනාව සිද්ධි ගළපා විස්මිත කතාවක් ඉදිරිපත් කිරීම ය. බටහිර ඇතැම් කතාකරුවන්ගේ පිළිගැනීමට අනුව අපහසුම කාර්යය කතා වස්තුව ගොඩනැඟීම ය. එහි සමාප්තිය යනු නවකතාවෙන් අර්ධයක් අවසන් වීම ය. ශාන්තී කතා වස්තුව ගැන අවධානයක් යොමු කර නැත. ඇය එහෙන් ‍- මෙහෙන් සිදුවීම් අහුලාගෙන කතා වස්තුව දුර්වල කරගෙන තිබේ. ශාන්තී දිසානායක කොලනියේ චරිත මැනැවින් නිරූපණය කරයි. ඒ චරිතවල ජීවමාන ගතියට අදත් අපි වශීකෘත වෙමු. එහෙත් නගරයේ චරිත ඇයට ආගන්තුක ය.ත්‍රිවීල් - දීපාල්, තිස්ස අයියා, රාජු, උත්පලා පමණක් නො ව එරන්දිගේ චරිතය පවා කෘත්‍රීම ය. එම චරිතවල හැසිරීමට කිසිදු භෞතික හේතුවක් නැත. එරන්දිගේ ගණිකා ජීවිතයට තර්කයක් නැත. ධීරරත්න නම් මන්ත්‍රීවරයා ද, තිස්ස නම් ඥාති සහෝදරයා ද ඈ සමඟ යහන් ගත වෙති. මේ දෙදෙනාගෙන් පමණක් ඈ ගණිකාවක් වන්නේ කෙසේ ද? එරන්දිගේ පුරුෂ ආශ්‍රය පරිපූර්ණ ලෙස නිරූපණය නො වේ. ශාන්තී කරනුයේ හිතලු ලිවීමකි. ඇය දක්වන සංකීර්ණ චරිත පිළිබඳ ගැඹුරු වැටහීමක් හා අධ්‍යයනයක් ඇයට නැත. මෙහි එන නාගරික පරිසරය හා එහි කටුක බව කතුවරියට දැනී නැත. කතුවරිය ඒ ඒ චරිතවල මුවට ළංකර ඇති සංවාද හාස්‍යජනක ය.“මං ඒකිට කැමැතියි. රැකගන්න දෙයක් තිබ්බ හින්දනෙ මාත් එක්ක ඔය තරම් පොර බැද්දෙ... මට බයේ සද්ද නැතිව හිටියේ නෑ ඒකි... මූණ නං තාම දැවිල්ලයි තමා.... ඔය යස්ස නියපොතු කප්පල දාලා මිසක මං නං ආයෙ ඕකි ළඟට කිට්ටු වෙන්නේ නෑ”පොතෙහි පිටකවරයෙන් පවා උලුප්පා ඇති ඉහත වාක්‍ය කිහිපය ශාන්තිගේ හිතලුවක් මිස තරුණියකගේ කන්‍යාභාවය විනාශ කරන මන්ත්‍රීවරයකුගේ හිතට නැ‍ඟෙන සිතුවිල්ලක් නො වේ. කතුවරිය මවන මෙබඳු කෘත්‍රීම සිතිවිලිවලින් ද, ආඛ්‍යානවලින් ද, සංවාදවලින් ද මේ පොත පිරී තිබේ. පරිකල්පනය යන්න ඕනෑ ම කලාකරුවකුට අතිශයින් ම වැදගත් ය. එහෙත් පරිකල්පනය ඉබේ පහළ වන්නේ නැත. ඒ සඳහා අත්දැකීම් ලැබිය යුතු ය. අභ්‍යාසයේ නිරත විය යුතු ය. භාෂා ශිල්ප ප්‍රගුණ කළ යුතු ය. ශාන්තිට මේ කිසිවක් ම නැති බව ඇගේ ලියැවිල්ලෙන් පැහැදිලි වේ.අපේ පාඨකයෝ විස්මිත කතාවක් සමඟ බලසම්පන්න කූටප්‍රාප්තියක් ද ඉල්ලා සිටිති. ඇතැම් විට එය අපේ සංස්කෘතික ගතිකයක් වන්නට ද පුළුවන. සංස්කෘතිය හා භාෂාව අතරත්; භාෂාව හා නවකතාව අතරත් ඇත්තේ අවියෝජනීය සම්බන්ධයෙකි. නුග්ගුවා තියෝන් ගෝ, චිනුවා අචෙබෙ වැනි මහා ලේඛකයෝ මේ තත්ත්වය මැනැවින් විග්‍රහ කරති. ශාන්තිගේ කතාව තුළ කූටප්‍රාප්තියක් නැත. ඇය කතාව අවසන් කර ඇත්තේ බලහත්කාරයෙන් ය. තිස්සගෙන් එරන්දීට දරුවකු ලැබීමට සිටීම කදිම හා උද්වේග කර අවස්ථාවක් වුව එම ගැටුම නිමාවකට පත්කර ඇත්තේ හැඟීමක් දැනීමක් නැති ලෙස ය.ආකෘතිකවාදී විචාරකයන් දක්වන ලෙස සාර්ථක නවකතාවකට විචිත්‍ර හා ආකර්ෂණීය ආරම්භයක් සේ ම කූටප්‍රාප්තියක් සහිත හැඟුම්බර නිමාවක් ද තිබිය යුතු ය. ‘ද්වාර’ නවකතාවේ ආරම්භය ඉතා විචිත්‍ර ය.“පුළුල් අත්තටු සලිත නො කොට ඉහළ අහසේ සැරිසරන උකුස්සාගේ තියුණු නෙත් සඟල පොළොව මත ගොදුරක් දකිනා බව විශ්වාස කළ නො හැකි ය. එහෙත් බොහෝ වේලාවක සිට නිරත වන වෘත්තාකාර පියාසැරිය ගොදුරකට කුරුමානම් අල්ලන පක්ෂියකුගේ පළමු පියවරය. රුදුරු සිව්පාවෙකු පඳුරක් තුළ සැඟවී ගොදුරක් වෙත කඩා පනින්නට සැරසීමත් මේ පියාසැරියත් එක හා සමාන ය.”කතුවරිය ලබාගන්නා ප්‍රවේශය ඇගේ කතාවට, තේමාවට හා ඉදිරියේ ඇති අවස්ථා නිරූපණයට හැම අතකින් ම ගැළපෙයි. එහි රිද්මය, සංකේතාත්මක භාෂා භාවිතය ඉතා ඉහළ මට්ටමක පවතී. එහෙත් පරි‍ච්ඡේදයෙන් පරිච්ඡේදයට ඇගේ කතා පෞරුෂය බිඳී යයි. චරිත නිරූපණය දුර්වල වෙයි. අවසානයේ ඇය ඇගේ කතාවට සාධාරණය ඉටු කරන්නේ නැත.කොලනියේ සරල හා ඒකාකාරී ජීවිත තුළ ඇති කඩා වැටීම, ජීවන ගැටලු හා විශේෂයෙන් ගැහැනියගේ විලාපය නිරූපණයේ දී ඉතා සාර්ථක වූ ශාන්ති දිසානායක නාගරික ජීවිතයේ සංකීර්ණතාව ඉදිරි‍ෙය් බෙහෙවින් ආධුනික ලේඛිකාවක බවට පත්වෙයි. අපේ දේශපාලනයේ මජර ස්වරූපය විවරණය කිරීමට බොහෝ ලේඛකයෝ උත්සාහ දරති. ඉන් එකක් දෙකක් හැරෙන්නට අන් සියල්ලම අසාර්ථක ය. මේ කතාකරුවන්ගේ අවධානයට ලක්ව ඇත්තේ අසා දැනගත් දේශපාලන සිදුවීම් ය. සුවිශේෂී අත්දැකීම් බොහෝමයක් කතාකරුවන්ට නැත. ශාන්තිගේ ද්වාර නවකතාවේ එන ධීරරත්න, දිස්නා හා තිස්ස යන දේශපාලන චරිත තුනම කතුවරියගේ අතාර්කිත පරිකල්පනයට හේතුසාධක සපයති.සමලිංගික ජීවිත දෙකක් මේ කතාවට ඈඳා ඇත්තේ මොන හේතුවකටදැ’යි සිතා ගත නො හැකි ය. එය එරන්දිගේ ගණිකා වෘත්තියට අදාළ යැයි සිතිය හැකි’මුත් ප්‍රධාන සිදුවීම් සමඟ අවියෝජනීය ලෙස ගැළපී නැත. සාගර හා කාලිංග නවකතාව තුළ හුදෙකලා වෙති.“හැඩිදැඩි තරුණයාගේ ආක්‍රමණශීලීබව ඉවසා ගැනීම අපහසු වුව ද කාලිංග මද විරෝධයක් හෝ දක්වන්නට නො සිතුවේ ය. පිපාසයෙන් පීඩිත වූ මිතුරාට තබා සිහිල් දිය පිරි පොකුණක් බවට ඔහු දනියි.” (පිටුව - 54)මේ කතුවරියගේ විගඩමක් මිස සමලිංගිකයන්ගේ සිතිවිල්ලක් යැයි සිතිය නො හැකි ය. සමලිංගිකත්වය පිළිබඳ ලියැවුණු බොහෝ දේ තිබේ. ඒවා කතුවරියගේ සැලැකිල්ලට ලක්වූයේ නම් වටී. ශාන්ති දිසානායක කොලනියේ කඩුල්ල පැන ටවුමට හෙවත් සේලමට සේන්දු වුව තව ම ඇය පාරවල් හරි හැටි නොදන්නා බව පෙනී යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n1406121</link>
    <topic>ව්‍යාජ ද්‍රවිඩ සරණාගතයන්ගේඉල්ලීම් ලක්ෂ ගණනක් ඉවතට</topic>
    <author>විජයානි එදිරිසිංහ</author>
    <content>සරණාගතයන් සේ විදෙස් රටවල තවදුරටත් රැඳී සිටීමේ අරමුණෙන් කරන ලද ශ්‍රී ලාංකික සරණාගතයන්ගේ ඉල්ලීම් ලක්ෂ ගණන් එම රටවල් විසින් මේ වන විට ප්‍රතික්ෂේප‍ කොට තිබේ.ලංකාව විවිධ අපරාධවලින් ගහන මානව අයිතීන් උල්ලංඝනය වන රටක් බවට ජාත්‍යන්තරය ඉදිරියේ වැරදි චිත්‍රයක් මවා පා විදෙස් රටවල සිටින සරණාගතයන්ට තවදුරටත් එම රටවලම ගත කිරීමට අවසර ඉල්ලා කොටි ඩයස්පෝරාවේ මැදිහත්වීම මත කරන ලද ඉල්ලීම් ලක්ෂ ගණනක් මෙසේ එම රටවල් විසින් ප්‍රතික්ෂේප කර ඇත. එංගලන්තය, ජර්මනිය, කැනඩාව, ඔස්ට්‍රේලියාව, නවසීලන්තය ඇතුළු රටවල් ගණනාවක සරණාගත ඉල්ලීම් මෙසේ ප්‍රතික්ෂේප වී ඇත.එසේ ප්‍රතික්ෂේප වූ සෑම ඉල්ලීමකටම ඔවුන් ඉදිරිපත් කර ඇත්තේ මෙරට තුළ ජීවත්විය නොහැකි තරම් වූ තත්ත්වයක් ඇති බවයි.මේ වන විට ඉතා සාමකාමී මානව අයිතීන් සුරැකෙන විදේශීය සංචාරකයන්ට පවා නිදහසේ සැරිසැරිය හැකි දියුණුව කරා ශීඝ්‍රයෙන් ගමන් කරන රටක් බවට ලංකාව පත්ව ඇති බව පෙන්වා දෙමින් එම රටවල බලධාරින් සරණාගත ඉල්ලීම් එසේ ප්‍රතික්ෂේප කර තිබේ.විදෙස් රටවල ගතකරන ශ්‍රී ලාංකික සරණාගතයන් එම රටවලින් පිටුවහල් කිරීම වළක්වා ගැනීම සඳහා කොටි ඩයස්පෝරාව මෙරට ගැන සම්පූර්ණ වැරදි චිත්‍රයක් එම රජයන් වෙත ඉදිරිපත් කර තිබෙන බවත් මෙරට තුළ වෙනම රාජ්‍යයක් බිහිකරගැනීමේ සිහිනය බොඳව පශ්චාත්තාපයට පත්ව සිටින කොටි ඩයස්පෝරාව එවැනි දුර්මත ජාත්‍යන්තරයට පෙන්වීමට උත්සාහ කරන බවත් යුද්ධ හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා පැවසීය.මේ දිනවල එංගලන්තයේ පැවැත්වෙන 'ලිංගික හිරිහැර අපහසුතා' පිළිබඳ සමුළුවකදීද කොටි ඩයස්පෝරා සාමාජිකයන් පෙන්වාදී ඇත්තේ ලංකාවේ කාන්තාවකට පාරක බැස යා නොහැකි ආකාරයට ආරක්ෂක හමුදා සාමාජිකයන්ගෙන් හිරිහැර කරදර සිදුවෙන බවයි.‍එම සමුළුවේදී එසේ කරුණු දැක්වූ කොටි ඩයස්පෝරාව ලංකාවේ එම තත්ත්වය නිසා එංගලන්තයේ සිටින සරණාගතයන්ට එරට තුළ තවදුරටත් ගත කිරීමට ඉඩ දෙන ලෙසද ඉල්ලා තිබේ.කොටි ත්‍රස්තවාදීන්ගේ බලපෑම් නිසා උතුරේ නිදහ‍සේ ගත කිරීමට නොහැකිව විදෙස් රටවලට පැනගත් දෙමළ සරණාගතයන් දේශපාලන සහ විවිධ ජීවිත තර්ජන ඇති බවට ව්‍යාජ තොරතුරු ඉදිරිපත් කර මෙරටින් පැනගත් පුද්ගලයන්, කොටි සංවිධානයට සමීපව කටයුතු කර කොටි පරාජයත් සමඟ මෙරටින් පලාගිය මාධ්‍ය නඩ ඇතුළු විවිධ කණ්ඩායම් කොටි සාමාජිකයන් ඇතුළු විවිධ හේතුමත ජාත්‍යන්තර රටවල් ගණනාවකට ගොස් රැඳී සිටින ශ්‍රී ලාංකිකයන් ලක්ෂ ගණනක් සරණාගතයන් සේ ජීවත් වෙති. එම රටවල පුරවැසිභාවය නොලබා මෙම පුද්ගලයන් ජීවත්වීම එම රටවල්වල රජයන්ට විශාල බරක් වී තිබේ.තවද විදෙස්ගත දෙමළ ජාතිකයන් ලක්ෂ ගණනකගෙන් තවමත් ජාත්‍යන්තර කොටි ඩයස්පෝරාවට කප්පම් වශයෙන් ගෙවන කෝටි ගණනාවක ආදායම් ලැබේ.එම සරණාගත පිරිස් රටවල්වලින් පිටුවහල් කළ හොත් ජාත්‍යන්තර කොටි ඩයස්පෝරාවේ කප්පම් ආදායමටද පහර වදින බව ඔවුහු දනිති.තවද මෙරටට එරෙහිව කටයුතු කර විදෙස් රටවලට පැනගත් පිරිස් මෙරටට පැමිණියහොත් ආරක්ෂක අංශවලට හසුවේ යැයි බියකින්ද සිටිති. මේ නිසා ඔවුහු කෙසේ හෝ සරණාගත තත්ත්වයේ සිටීමට ආයාචනා ඉදිරිපත් කරති.එහෙත් මෙරට තත්ත්වය හොඳින් තේරුම් ගෙන ඇති ජාත්‍යන්තර රටවල් ගණනාවක් සරණාගතයන්ගේ ඉල්ලීම් ප්‍රතික්ෂේප කරන අතර එසේ ප්‍රතික්ෂේප කිරීමෙන් අනතුරුව හොර රහසේ රැඳී සිටින පුද්ගලයන් කොටු කර ගැනීමට මෙහෙයුම්ද සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n14061218</link>
    <topic>මිහින්තලා ආලෝක පූජාවජනපති සුරතින් විවෘත වෙයි</topic>
    <author>ධනුෂ්ක ගොඩකුඹුර, චූල බණ්ඩාර කුලසේකර,කිත්සිරි වනසිංහ, ගයාන් රාජපක්ෂ සහ අමිල ප්‍රභාත් වනසිංහ මිහින්තලය සිට...</author>
    <content>පොසොන් පුර පසළොස්වක පොහොය නිමිත්තෙන් ලේක්හවුස් ආයතනය පනස් දෙවැනි වරටත් සංවිධාන කරන මිහින්තලා ආලෝක පූජාව ජනාධිපති මහින්ද රාජපක්ෂ මහතාගේ සුරතින් ඊයේ (11) පස්වරුවේ විවෘත කෙරිණි.මිහින්තලය රජ මහා විහාරාධිපති, ගෞරව ශාස්ත්‍රවේදී වලවාහැංගුණවැවේ ධම්මරතන නාහිමියන්ගේ අනුශාසකත්වයෙන් සීමාසහිත එක්සත් ප්‍රවෘත්ති පත්‍ර සමාගමේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ මඟපෙන්වීමෙන් සංවිධාන කෙරෙන මෙම මහඟු පින්කමේ ආලෝකය විවෘත කරන්නට ජනාධිපතිවරයා සැපැත් වූ දෙවැනි වසර මෙය වේ.අනුබුදු මිහිඳු මහ රහතන් වහන්සේ ලක්දිවට බුදු දහම වැඩම කරවූ මිහින්තලා පුද බිම විදුලි ආලෝකයෙන් එළිය කරවන මිහින්තලා ආලෝක පූජාවට අබාන්ස් ආයතනය බැතිබර දායකත්වය සහ ලංකා විදුලිබල මණ්ඩලය සම අනුග්‍රාහකත්වය දක්වයි.මිහින්තලා ආලෝක පූජාව විවෘත කරන්නට ජනාධිපතිතුමා ඊයේ සවස 6.30ට පමණ මිහින්තලා පුද බිම වෙත සැපැත් විය. මිහින්තලා පුද බිමේ මැද මළුවේ කෙටි ධර්ම සභාවක් පැවැති අතර ජනාධිපතිතුමාගේ සුරතින් මිහින්තලා පූජා භූමිය ආලෝකවත් කෙරුණේ සැදැහවතුන්ගේ සාධු කාර මධ්‍යයේය. වලවාහැංගුණවැවේ ධම්මරතන නාහිමියන් මෙහිදී අනුශාසනාවක් කළ අතර ලේකහවුස් සභාපති, ජ්‍යෙෂ්ඨ මාධ්‍යවේදී බන්දුල පද්මකුමාර මහතා පිළිගැනීමේ කථාව සිදු කළේය.පොසොන් පොහොය නිමිත්තෙන් දිනමිණ පුවත්පත සමඟ පිරිනැමෙන “අනුරපුරේ ශ්‍රියා” විශේෂ අතිරේකය ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ජනාධිපතිතුමන් වෙත පිළිගැන්වීය. අධ්‍යාපන අමාත්‍යාංශය විසින් සංවිධාන කරන ලද පොත් දන්සල ජනාධිපතිතුමාගේ ප්‍රධානත්වයෙන් විවෘත කෙරුණු අතර ජනාධිපතිතුමන් දරුවන් වෙත පොත් පිළිගැන්වුයේය.මිහින්තලය විදුලි ආලෝක පූජාවට සමගාමීව 24වැනි වරටත් පැවැත්වෙන දහම් පාසල් සිසු දරුදැරියන්ගේ සීල සමාදාන වැඩසටහන මෙවරත් පොසොන් පුර පසළොස්වක පොහෝදා (12) මිහින්තලා උඩමළුවේ පැවැත්වේ. දෙවැනි දිනය යෙදී තිබෙන 12වැනිදා විදුලි ආලෝක පූජාව විවෘත කිරීම ආරක්ෂක ලේකම් ගෝඨාභය රාපපක්ෂ මහතා අතින් සිදුකැරේ.විදුලි බල හා බලශක්ති ඇමැති පවිත්‍රා වන්නිආරච්චි, විශේෂ ව්‍යාපෘති ඇමැති එස්.එම්. චන්ද්‍රසේන, අධ්‍යාපන සේවා ඇමැති දුමින්ද දිසානායක, උතුරු මැද පළාත් ආණ්ඩුකාර කරුණාරත්න දිවුල්ගනේ, උතුරු මැද පළාත් මහ ඇමැති එස්.එම්. රංජිත් සමරකෝන්, ලංකා විදුලිබල මණ්ඩලයේ සභාපති ඩබ්ලිව්.බී.ගනේගල, ලේකහවුස් ආයතනයේ මෙහෙයුම් අධ්‍යක්ෂ උපුල් දිසානායක, කර්තෘ මණ්ඩල අධ්‍යක්ෂ සීලරත්න සෙනරත්, නීති අධ්‍යක්ෂ රසාංග හරිශ්චන්ද්‍ර, අබාන්ස් ආයතනයේ සාමාන්‍යාධිකාරී ධම්මික ප්‍රසන්න මහත්ම මහත්මීන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n1406122</link>
    <topic>ලක්දිව බෞද්ධ ශිෂ්ඨාචාරයේ මුල්</topic>
    <author/>
    <content>අද පොසොන් පුර පසළොස්වක පොහෝ දිනයයි. වසර 2321ට පෙර මිහිඳු මහා රහතන් වහන්සේ ඇතුළු පිරිස ලක්දිව මිහින්තලයට වැඩමකොට බුදුසසුන ව්‍යාප්ත කිරීමට මුල්වූයේ අදවැනි පොසොන් පුන් දිනයක බව සිහිපත් කරමි.මිහින්තලාවෙන් තොර ලක්බිමක් ගැන කතා කළ නොහැකිය. මහින්දාගමනයෙන් පසු ලක්දිව බුදු සසුන මෙන්ම ගෘහ නිර්මාණ ශිල්පය, අක්ෂර, මූර්ති, කලා ශිල්පය, දේශීය වෛද්‍ය ශිල්පය, අධ්‍යාපනය, සෞඛ්‍ය, වාරි කර්මාන්ත හා කරුණාව දයාව මේ සියලු දෑ මේ ලක් දෙරණට දායාද වුණේ අද වගේ දිනකය.මිහිඳු මාහිමියන් අනුස්මරණය කිරීම බෞද්ධයන් මෙන්ම ලංකාවාසී අප සැමගේ යුතුකමක් හා වගකීමක් වෙනවා.ශිෂ්ටාචාරය, ආගම, දහම, හැදියාව, චාරිත්‍රවාරිත්‍ර හා පුද සිරිත් වලින් පරිපූර්ණ වී ශිෂ්ඨසම්පන්න ජාතියක් බිහි කිරීමට මුල්වූයේ මේ මිහින්තලය පුණ්‍ය භූමියයි.වෙස්සන්තර චරිතයේ, පරිත්‍යාගය, ලෝභ, ද්වේෂ, මෝහය යටපත් කර අලෝභ, අද්වේෂ, අමෝහ යන කුසල මූලයන් ඔප් නැංවෙන්නේ මහින්දාගමනයෙන් පසුවයි. මනුෂ්‍ය ජීවියා සියලු දේ හරිහැටි වටහා ගනිමින් අති උතුම් වූ බෞද්ධ දර්ශනය වටා සියල්ල බද්ධ වෙන්නේ මිහිදු මාහිමියන්ගේ ආගමනයෙන් පසුවයි.ගමයි පන්සලයි වැවයි දාගැබයි නිර්මාණය වෙන්නේ පුදසිරිත් චාරිත්‍රවාරිත්‍ර හෙළ දෙරණ තුළ මුල්බැස ගත්තේ බුදුදහම වැළඳ ගැනීමෙන් පසුවයි.මිහිදු සංස්කෘතිය කියන්නේ පොසොන් පොහොයයි. මේ ලංකාද්වීපය තුළ බුදු දහම මහින්දාගමනයෙන් බැහැරවී කටයුතු කරන්න නොහැකියි.එදා ගස්ගල් ඉර හඳ ඇදහූ මිනිසුන් පසුව තුණුරුවන් හා පංචශීලය කෙරෙහි අවබෝධය ඇති කරගනිමින් ධර්මානුකූලව කටයුතු කිරීම තුළින් මේ දක්වා වූ දියුණු ගමනකට අවතීරණය වන්නට හැකියාව ලැබුණා.ලෝකයේ ප්‍රථම වරට, තිස්ස රජතුමන් ඇතුළු හතළිස් දහසක පිරිසක් අවි ආයුධබිම තියලා එකවර පන්සිල් සමාදන් වුණ එකම පුණ්‍ය භූමිය මිහින්තලාවයි. මානව හා සතුන්ගේ අයිතිවාසිකම් කියා දුන්නේ මේ පුණ්‍ය භූමිය තුළයි.මෙහිදී පළමුව භණ්ඩුක උපාසක ඇත්තා මහන කිරීම උපසම්පදා කිරීම, දෙවියන්ට ආරාධනා කරල ධර්ම දේශනා කිරීම, චුල්ලහත්තිපදෝම සූත්‍රය දේශනාව, පළවන වස් විසීම, දේවානම්පියතිස්ස රජු රාජාභිශේක ලැබූ තැන, අපේ ශිෂ්ඨාචාරයේ මූලාරම්භය සිදු වුණ තැන වගේම ලංකාවේ සම්බුද්ධ ශාසනය රඳා පවතින්නේ අරිට්ට තෙරුන්ගේ මහන උපසම්පදාවෙන් පසුවයි. මහින්දාගමනය, මිහිඳු සංස්කෘතිය කියන්නේ මේ සියලු දෙයින් පෝෂණයවූ අති උතුම් වූ බෞද්ධ සංස්කෘතියයි.කකුසඳ, කෝණාගම, කාශ්‍යප, ගෞතම යන සතර බුදුවරුන් වැඩමවූ මේ මහා පාරිශුද්ධ වූ මිහින්තලා පුදබිම ලෝක බෞද්ධ උරුමයක් ලෙස ඉතිහාසගත වෙනවා.තෙරුවන් සරණයි.  .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n1406123</link>
    <topic>ජී 77 සමුළුවට ජනපති අද බොලීවියා යයි</topic>
    <author>ධනුෂ්ක ගොඩකුඹුර</author>
    <content>පනස් වන සංවත්සරය සමරන ජී 77 කණ්ඩායමේ සමුළුවට සහභාගී වීමට ජනාධිපති මහින්ද රාජපක්ෂ මහතා අද (12) බොලීවියාව බලා පිටත්ව යයි.මෙමස 14 සහ 15 දිනවල බොලවීයාවේ සැන්ටා කෘස්හි දී මුළුදෙන ජී 77 සමුළුවට ජනාධිපතිතුමා සහභාගී වීමට නියමිත අතර ශ්‍රී ලාංකික රාජ්‍ය නායකයකු බොලීවියාවේ සංචාරය කරන ප්‍රථම අවස්ථාව මෙය වේ.එක්සත් ජාතීන් නියෝජනය කරන සංවර්ධනය වෙමින් පවතින රටවල් 77ක් එකමුතුව 1964 ජූනි මස 15 දින පිහිටුවා ගන්නා ලද ජී 77 කණ්ඩායමේ වර්තමාන සභාපතිවරයා වශයෙන් බොලීවියා ජනාධිපති ඊවෝ මොරාලස් මහතා කටයුතු කරනු ලබයි.ජනාධිපතිවරයා, රාජ්‍ය නායකයන් රැසකගේ සහභාගීත්වයෙන් පැවැත්වෙන ජී 77 සමුළුව ඇමැතීමට ද නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n1406124</link>
    <topic>ජනතාවාදී ප්‍රතිපත්ති කිසිවිටෙකත් වෙනස් කිරීමට සූදානම් නෑ</topic>
    <author>ධනුෂ්ක ගොඩකුඹුර සෝමාවතිය සිට.</author>
    <content>කිසිදිනෙක රට පාවා නොදුන් වර්තමාන රජයේ ජනතාව වෙනුවෙන් ගන්නා නිවැරැදි ප්‍රතිපත්ති කිසිවිටෙකත් වෙනස් කිරීමට සූදානම් නොමැති බව ජනාධිපති මහින්ද රාජපක්ෂ මහතා අවධාරණය කළේය.මේ රජය රට පාවා දෙන රජයක් නොව පාවා දුන් අයගෙන් රට බේරා ගත් රජයක් බව පෙන්වා දුන් ජනාධිපතිවරයා රජය අනුගමනය කරන්නේ ජනතාවාදී ප්‍රතිපත්ති පමණක් බවත් ජනතාවගේ පහසුකම් කිසිවකුටත් පාවා දීමට සූදානම් නොමැති බවත් පැවසීය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ සංවර්ධනය කරන ලද පොළොන්නරුව - සෝමාවති මාර්ගය ජනතා අයිතියට පවරා දීමේ අවස්ථාවට ඊයේ (11) පෙරවරුවේ එක්වෙමිනි.පොළොන්නරුව සිට සෝමාවතී පුදබිම දක්වා දිවෙන මාර්ගය කාපට් අතුරා සංවර්ධනය කිරීම සඳහා වැය කර ඇති මුදල රුපියල් මිලියන 3500 කි.මෙහි සමස්ත ආයෝජනය ශ්‍රී ලංකා මාර්ග සංවර්ධන අධිකාරිය දරා ඇති අතර මෙම මාර්ගය බෝක්කු 109 කින්, විශාල පාලම් 4 කින් සමන්විතය.මෙම මාර්ගයේ සම්පූර්ණ දුර කිලෝමීටර් 38 ක් වන අතර එහි කිලෝ මීටර් 26 ක් කාපට් අතුරා සංවර්ධනය කොට ඇත. ඉතිරි කිලෝ මීටර් 12 ක ප‍්‍රමාණය කොන්ක්‍රීට් අතුරා සංවර්ධනය කොට ඇත. සතුන්ට එහා මෙහා ගමන් කළ හැකි මංකඩද සහිතව මෙහි ඉදිකිරීම් කටයුතු සිදු කර තිබීම විශේෂත්වයකි.මාර්ගය ජනතා අයිතියට පැවරූ ජනාධිපතිතුමා ඉන් අනතුරුවද සෝමාවතී රජමහා විහාරස්ථානය වෙත ගොස් ආගමික වතාවත්වල නිරත විය.විශේෂ කිරි ආහාර පූජාවක්ද මෙහිදී පැවැත්වුණ අතර ඊයේ උදෑසන සිදු කෙරුණු කප්රුක් පූජාවටද ජනාධිපතිතුමා සහභාගී විය.සෞඛ්‍ය සහ අධ්‍යාපනය කෙරෙහි විශේෂ අවධානයක් යොමු කර ගමේ දරුවන්ට අවස්ථාව ලබා දීමේ වැඩපිළිවෙළ වැළැක්වීමට බොරු මත ප්‍රචාරයක කරන බව පෙන්වා දුන් ජනාධිපතිවරයා සෑම සතියකටම වරක් බොරු මතයක් ප්‍රචාරය කිරීම මොවුන්ගේ සිරිත බව පැවසීය.බොරුවක් සිය වතාවක් ප්‍රචාරය කළ විට මිනිසුන් පිළිගන්නා බවට කී ගොබෙල්ස්ගේ න්‍යාය අනුව යමින් බොරුවෙන් රට ඇවිස්සීම මොවුන්ගේ අරමුණ වුවත් බය නැතිව ඒවාට පිළිතුරු දෙන්නට අපේ ඇමැතිවරුන්ට ශක්තිය තිබෙන බවත් ජනාධිපතිවරයා පැවසීය.ඇමැතිවරුන් වන මෛත්‍රීපාල සිරිසේන, නිර්මල කොතලාවල, නියෝජ්‍ය ඇමැතිවරුන් වන සිරිපාල ගම්ලත්, චන්ද්‍රසිරි සූරියආරච්චි, උතුරු මැද පළාත් ප්‍රධාන ඇමැති එස්.එම්. රංජිත්, පාර්ලිමේන්තු මන්ත්‍රී රොෂාන් රණසිංහ, ජනාධිපති කාර්ය මණ්ඩල ප්‍රධානී ගාමිනී සේදර සෙනරත්, මහා මාර්ග අමාත්‍යාංශයේ ලේකම් ඩබ්.ආර්. ප්‍රේමසිරි යන මහත්වරුන් ඇතුළු පිරිසක්ද මිට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n1406125</link>
    <topic>ලේක්හවුස් මිහින්තලා ආලෝක පූජාවේ දෙවැනි දිනය අදයි</topic>
    <author>අමිල ප්‍රභාත් වනසිංහ</author>
    <content>මාසහිත එක්සත් ප්‍රවෘත්ති පත්‍ර සමාගම(ලේක්හවුස්) මගින් පනස් දෙවන වරටත් පවත්වනු ලැබූ මිහින්තලා ආලෝක පූජා පුණ්‍ය උත්සවයේ දෙවන දිනය (12) අදයි.මිහින්තලා රජමහා විහාරයේ විහාරාධිපති පූජ්‍ය වලවාහැංගුන වැවේ ධම්මරතන නාහිමියන්ගේ අනුශාසනා පරිදි ඊයේ(11)ආරම්භ වූ ආලෝක පූජා උත්සවය අද (12) සහ හෙට (13) පැවැත්වේ. ලංකා විදුලි බලමණ්ඩලයේ සම අනුග්‍රහකත්වය මත හා අබාන්ස් ආයතනයේ බැතිබර දායකත්වය මෙවරද ලබා දී තිබේ.ආරක්ෂක අමාත්‍යංශයේ ලේකම් ගෝඨාභය රාජපක්ෂ මහතාගේ ප්‍රධානත්වයෙන් මිහිනතලා මැද මළුවේදි අද පස්වරු 6.00ට පැවැත්වෙන ආලෝක පූජා උත්සවය සඳහා අනුරාධපුර දිස්ත්‍රික්කයේ මැති ඇමැතිවරු රැසක්ද මහා භාරකාර සරත් සෙනවිරත්න,ලේක්හවුස් ආයතනයේ සභාපති හා කළමණාකාර අධ්‍යක්ෂ ජ්‍යෙෂ්ඨ මාධ්‍යවේදී බන්දුල පද්මකුමාර මහතා ඇතුළු අධ්‍යක්ෂ මණ්ඩලය, අබාන්ස් ආයතනයේ සාමාන්‍ය අධිකාරි ධම්මික ප්‍රසන්න, ලංකා විදුලිබල මණ්ඩලයේ සභාපති හා අධ්‍යක්ෂ මණ්ඩලය ඇතුළු නිලධාරීන්ගේ සහභාගිත්වය ඇතිව මෙය සිදු කිරීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n1406126</link>
    <topic>පිල්ලේගේ පරීක්ෂණයටඑරෙහිව පාර්ලිමේන්තුවට යෝජනාවක්</topic>
    <author>ස්වර්ණා විජේකෝන්,</author>
    <content>එක්සත් ජාතීන්ගේ මානව හිමිකම් පිළිබඳ මහ කොමසාරිස් කාර්යාලය ශ්‍රී ලංකාවට එරෙහිව පැවැත්වීමට නියමිත පරීක්ෂණයට ඉඩ නොදිය යුතු බවට යෝජනාවක් පාර්ලිමේන්තු මන්ත්‍රීවරුන් පිරිසකගේ අස්සනින් යුතුව පාර්ලිමේන්තු මහලේකම්වරයා වෙත ඊයේ (11) භාරදී තිබේ.පාර්ලිමේන්තු මන්ත්‍රීවරුන් වන අචල ජාගොඩ, ජානක බණ්ඩාර, උදිත ලොකුබණ්ඩාර, ඒ.එච්.එම්. අස්වර්, ශාන්ත බණ්ඩාර, ජේ.ආර්.පී. සූරියප්පෙරුම, නිමල් විජේසිංහ, දුමින්ද සිල්වා මහත්වරු සහ මාලිනී ෆොන්සේකා මහත්මිය මෙකී යෝජනාවට අස්සන් කැර ඇත.ලබන සිකුරාදා (13) රැස්වීමට නියමිත පක්ෂ නායක රැස්වීමේදී මෙකී යෝජනාව සම්බන්ධයෙන් සාකච්ඡා කිරීමට නියමිත අතර, විවාදය සඳහා දිනයක් ද වෙන් කෙරෙනු ඇතැයි නියෝජ්‍ය කතානායක චන්දිම වීරක්කොඩි මහතා දිනමිණට කීය.එක්සත් ජාතීන්ගේ මානව හිමිකම් පිළිබඳ මහ කොමසාරිස් කාර්යාලය සිදුකිරීමට යන මෙකී පරීක්ෂණයෙන් ශ්‍රී ලංකාවේ ස්වෛරීත්වය හා භෞමික අඛණ්ඩතාවට තර්ජනයක් වන හෙයින් එයට කි‍සිසේත් ඉඩ නොදිය යුතු බව මෙකී මන්ත්‍රීවරුන්ගේ අදහස වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n1406127</link>
    <topic>ආපස්සට ගිය රට යළි නංවා දරු පරපුර අධ්‍යාපනයෙන් ඉහළටම ඔසවා තැබීම ගැන චෝදනා කරන්න කාටවත් අයිතියක් නෑ</topic>
    <author>ධනුෂ්ක ගොඩකුඹුර</author>
    <content>නිදහසින් පසු වසර ගණනාවක් ආපස්සට ගිය රට යළි ගොඩනංවා අපේ දරු පරපුර ඉහළටම ඔසවා තැබීම සම්බන්ධයෙන් රජයට චෝදනා කිරීමට කිසිවකුටත් අයිතියක් නොමැති බව ජනාධිපති මහින්ද රාජපක්ෂ මහතා අවධාරණය කළේය.දරුවන් සංවර්ධනය නොවුණහොත් රට කොතරම් සංවර්ධනය කළත් ඵලක් නොමැති බව පෙන්වා දුන් ජනාධිපතිවරයා අධ්‍යාපනයේ සංවර්ධනය වෙනුවෙන් රජය විශේෂ වැඩපිළිවෙළක් ක්‍රියාවට නංවා තිබෙන්නේ ඒ නිසා බව පෙන්වා දුන්නේය.නගරයේ දරුවන්ට තිබෙන අයිතිවාසිකම් ගමේ දරුවන්ටත් ලැබිය යුතු බව පැවසූ ජනාධිපතිවරයා මේ දෙස බලා සිටිය නොහැකි පිරිස් මේවාට ඊර්ෂ්‍යා කළත් ගමේ උපන් තමාට ගම පිළිබඳ ඇති හැඟීම ප්‍රසිද්ධියේ කියන්නට බියක් නොමැති බවත් අවධාරණය කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ මැදිරිගිරිය ජාතික පාසලේ මහින්දෝදය තාක්ෂණ විද්‍යාගාරය පෙරේදා (10) විවෘත කිරීමෙන් අනතුරුව පැවැති ජනහමුවකට එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේද පැවැසීය.මම ඉතාම සතුටු වෙනවා මේ මැදිරිගිරියට පැමිණීමට ලැබීම ගැන. මම මෑත කාලයේ මුලින්ම ආවේ අගමැති කාලයේ. ධීවර ඇමැති කාලයේ ඇවිත් ධීවර ගම්මානයක් විවෘත කරලා, දවල්ට කෑම කාලත් ගියා. ඊට පස්සේ අගමැති කාලයේ ඇවිත් පාරවල් ටික හදන්න පටන් ගත්තා. ඒ එනකොට මේ පැත්තට ටිකක් එහායින් කොටි එහා මෙහා යනවා. එදා ඔබ අවට කොටි ත්‍රස්තවාදීන් පහර දුන් ගම්මාන තිබුණා. පල්ලියගොඩැල්ල ප්‍රදේශයට වගේම තවත් ගම්මානවලට පහර දුන් බව ඔබට මතක ඇතැයි මම විශ්වාස කරනවා.එහෙම තිබුණු කාලයක 2005 දී මම ජනාධිපතිවරණයට මුහුණ දෙන විට මේ ලංකාවේම ජනතාව අපෙන් ඉල්ලුවේ අපිව මේ කොටි උවදුරින් බේරා ගන්න කියලයි. වෙන කිසිම දෙයක් මගෙන් ඉල්ලුවේ නැහැ. මම ඇහුවාම තව මොනවද ඕනේ කියලා මොනවත් ඕනේ නැහැ මේක කරලා දෙන්න මුලින් කිව්වා. අපි මහින්ද චින්තන වැඩපිළිවෙළ රටට ඉදිරිපත් කළා. දේශපාලන ඉතිහාසයේ පළමු වතාවට මැතිවරණ ප්‍රකාශනයක් ස්ථිර වැඩපිළිවෙළක්, ප්‍රතිපත්ති මාලාවක්, චින්තනයක් බවට පත් වූ යුගය අපි ආරම්භ කළා.අපි රට නිදහස් කර ගත්තා. කොටින්ට අයිති වී තිබූ තුනෙන් දෙකක මුහුදු තීරය අපි බේරා ගත්තා. මුළු රටක්ම අපි නිදහස් කර ගත්තා. ඊළඟට අපිට තිබුණු පියවර තමයි මේ රටේ සංවර්ධනය කිරීම. අපි රටක් සංවර්ධනය කරන්න මුලින්ම පාරවල් ටික හදන්න පටන් ගත්තා. එදා මම මැදමුලන සිට එනවිට කොළඹ, රත්මලානෙදී තමයි කාපට් පාරට ඇතුළු වුණේ. එහෙම යුගයක් තිබුණා. පැය ගණන් මම ආවා. අතරමඟදී නතර කරලා තේ බොනවා. බත් කනවා. කාලා තමයි කොළඹ යන්නේ. එහෙම යුගයක අපි සිටියා.අද ඒක වෙනස් වෙලා. මම පැයයි විනාඩි පහළොවකින් කොළඹට එනවා. එදා පැය අටක් ගිය ගමන අද මම පැයයි විනාඩි පහළොවකින් විස්සකින් කොළඹ එන තරමට පත් වුණා. පොළොන්නරුවේ සිට එන මන්ත්‍රීවරුන්ට එදා පැය ගණන් ගියා කොළඹ එන්න. අද ඒ අය උදේ නැගිටලා තේ බොන්න කොළඹට යනවා. මේ වෙනස ක්‍රමානුකූලව ඇති වුණා. මේ මැදිරිගිරියට, පොළොන්නරුව දිස්ත්‍රික්කයට තවත් මාර්ග කිලෝමීටර් 200ක් කාපට් කරන්න අපි දැන් මුදල් වෙන් කරලා තිබෙනවා.ඒ සංවර්ධනය. සංවර්ධනය සමඟ තමයි අපි ගමන් කරන්නේ. රටක් සංවර්ධනය කරන්න ඕනේ. පාරවල් ටික හදන්න ඕනේ. එදා විදුලිය සියයට 46යි තිබුණේ. අද සියයට 96.5ක් විදුලිය තිබෙනවා ගෙවල්වලට. මාසයකට පෙර බැන්නේ මට සියයට 40යි. දැන් සියයට 96.5ක් බනිනවා විදුලි බිල වැඩියි කියලා. බිල් ගෙවන්න පටන් ගත්තම තමයි අපිට බනින්න ගත්තේ. එතකන් ලයිට් දාගෙන ඉන්නවා. හැබැයි අපි සන්තෝෂ වෙනවා සියයට 96.5කට විදුලිය දෙන්නට පුළුවන් වීම ගැන.දැන් අපිට තිබෙනවා කාර්යයක්. ඊළඟ පියවර තමයි රටේ සියලු ජනතාවට, පේදුරුතුඩුවේ සිට දෙවුන්දරතුඩුව දක්වා සියලු ජනතාවට බීමට පිරිසිදු ජලය ටිකක් ලබා දීම. දැන් අපි මුදල් වෙන් කරලා තිබෙනවා මැදිරිගිරියටත් දැවැන්ත ජල යෝජනා ක්‍රමයක් ආරම්භ කරන්නට. හෙට අනිද්දා වෙන විට තමුන්නාන්සේලාටත් බීමට පිරිසිදු ජලය ටිකක් ලැබේවි. ඒ වැඩපිළිවෙළ තමයි අපි දියත් කරන්නේ. දැන් අපට තිබෙනවා ඊට වඩා කාර්යයභාරයක්. අපි රට කොච්චර සංවර්ධනය කළත් දරුවන් සංවර්ධනය වෙන්නේ නැත්නම් සමාජයට වැඩක් නැහැ.ඒ නිසා තමයි අපි දරුවන් වෙනුවෙන්, අධ්‍යාපනය වෙනුවෙන් විශේෂ වැඩපිළිවෙළක් ක්‍රියාත්මක කරන්නට පටන් ගත්තේ. කොළඹ තිබෙනවා සුපිරි කාණ්ඩයේ පාසල්. මම 1970 මන්ත්‍රිවරයෙක් වන විට හම්බන්තොට දිස්ත්‍රික්කයට තිබුණේ විද්‍යාව ඉගෙන ගන්න ඒ ශ්‍රේණීයේ පාසල් තිබුණේ එකයි. යාපනයට තිබුණා ඒ ශ්‍රේණියේ පාසල් 37ක්. ඒක තමයි එදා අපේ දිස්ත්‍රික්කවල තිබුණු වෙනස. අපි දැන් ඒ වෙනස වෙනස් කරලා තිබෙනවා.අද තිබෙන වෙනස කුමක්ද ? මේ පාසලේ විද්‍යාව, කලා අංශ තිබෙනවා. කොළඹ රාජකීය විද්‍යාලයට, විශාඛා විද්‍යාලයට නොමැති විෂයය ධාරාවක් තිබෙනවා. ඒ තමයි තාක්ෂණ විෂය ධාරාව මේ පාසලට තිබෙනවා. ඒ පාසල්වලට නැහැ, මැදිරිගිරියට තාක්ෂණ විෂයය ධාරාව තිබෙනවා. එදා කොළඹ අවට තිබුණු පහසුකම, හැමදේම කොළඹට කියා තිබුණු තත්ත්වය වෙනස් කරලා අපි කොළඹින් ගමට පහසුකම් ගෙනත් තිබෙනවා. ඒකෙන් තිබෙනවා වාසියක්.හොඳ පාසලක් තිබෙන විට වටේ තිබෙන අනෙක් පාසල් සියල්ල වැසෙනවා. මම දන්නවා ළමයින් දහදෙනයි ගුරුවරුන් විසිපහයි. එහෙම පාසල් තිබුණා. ඒවා වැහිලා. අධ්‍යාපනයක් නැහැ. ළමයි ටික කොච්චර දුර වුණත් හොඳ පාසලට එනවා. දැන් ඒක ක්‍රමානුකූලව වෙනස් වෙලා තිබෙනවා. දැන් මේ පාසලට අපිට ඕනේ තරම් ඉඩකඩ තිබෙනවා තාක්ෂණ විෂයය ධාරාවට පහසුකම් සලසලා මේ පාසල් දියුණු කරන්නට. අපි ඒක කළ යුතු කාර්යයක් සේ දකිනවා.නිදහස ලැබුණු පසු වසර ගණනාවක් පස්සෙන් හිටපු රටක දරුවන් ඉහළට ඔසවා තැබීම ගැන කිසිවකුටත් දොස් කියන්න පුළුවන්කමක් නැහැ. එය අපේ වගකීමක් හා යුතුකමක්. ගමේ ඉපදුණු නිසා අපට තිබෙනවා ගම ගැන හැඟීමක්. ඒක ප්‍රසිද්ධියේ කියන්න අපි බය නැහැ. ඒකෙන් කියන්නේ නැහැ අපි නගරයට වෙනස්කමක් කරනවා කියලා. නමුත් නගරයේ තිබෙන පහසුකම් ගමේ දරුවන්ටත් ලබා දිය යුතු බවට දැඩි විශ්වාසයක හා මතයක අපි සිටිනවා. ඒ නිසා අපේ යුතුකම හා වගකීම ඉටු කරන්නට අපි සූදානම්. ඒකෙන් ප්‍රයෝජන ගන්නට ඔබ සූදානම් විය යුතුයි.මම උඩින් එන විට දැක්කා තොරණක් ගහලා තිබෙනවා. මේ තොරණ හැදුවේ මැදිරිගිරියේ දානපතියෝ වෙන්න ඇති කියලා මම හිතුවා. එතකොට කිව්වා නෑ නෑ මේ තොරණ හැදුවේ මේ පාසලේ තාක්ෂණ විෂයය ධාරාව හදාරන දරුවෝ කියලා. ඒක කියන විට මට ලොකු සන්තෝෂයක් වගේම ආඩම්බරයක් ඇති වුණා. අපේ දරුවන්ට එවැනි කාර්යයභාරයක් කරන්න ආත්ම ශක්තියක් හදලා තිබෙනවා. ඒක මේ මවුපියන්ට වගේම පළාතේ සෑමකෙනකුටම සන්තෝෂයක් කියලයි මම හිතන්නේ. ඒක මටත් සන්තෝෂයක්. ඒක ඔවුන්ගේ හැකියාව. දෑත හුරුවීම.මම තාක්ෂණ විෂයය ගැන පුන පුනා කියන්න ඕනේ නැහැ. ඒක අධ්‍යාපන ඇමැතිතුමා ඇති තරම් කියන්න ඇති. මේකේ තියෙන වැදගත්කම අවබෝධ කරන්නට එතුමා විශාල මහන්සියක් ගන්නවා. මේ වැඩපිළිවෙළ අපි දියත් කරද්දී සමහරුන්ට මේක දිහා බලාගෙන ඉන්න පුළුවන්කමක් නැහැ. සමහරු මේක දිහා ඊර්ෂ්‍යාවෙන් බලනවා. මාධ්‍යවලින් අධ්‍යාපනයට ගහනවා. පරිගණක තාක්ෂණය නැතිලු. මම 2005දී රට භාර ගන්න විට මේ රටේ තොරතුරු තාක්ෂණ දැනුම තිබුණේ සියයට තුනයි. ඒකත් කොළඹ අවට පමණයි. අද ඒක සියයට පනහ ඉක්මවා ගිහින්.ඒකට හේතුව කුමක්ද ? අද ගමට තොරතුරු තාක්ෂණය ගිහින් තිබෙනවා. නැණසල, පාසල හරහා පරිගණකයට ගමට ගියා. ඒ පිළිබඳ අවබෝධයක් ලැබුණා. ඒ ගැන උනන්දුවක් ඇති වුණා. අද සමහර ගම්මාන තිබෙනවා තොරතුරු තාක්ෂණයෙන් ඒ අය ඉහළටම ගිහින්. ගොවීන් අන්තර්ජාලය හරහා මිල ගණන් දැන ගන්නවා. සමහරු ඒක හරහා පුවත්පත් කියවනවා. දවසේ පත්තරය ගමට එන්න පෙර ඔවුන් පත්තරය කියවන්න පුරුදු වී සිටිනවා. ඒ තත්ත්වයට අපි ගම අරගෙන ගිහින් තිබෙනවා.මේකේ හොඳ පැත්ත තමයි ඒ. මේකේ නරකත් තිබෙනවා. මේ නරක දෙයින් අපේ දරුවන් බැහැර කරන්නට වැඩිහිටියන් පුරුදු විය යුතුයි. නරක එනවා කියලා හොඳ දේ වහලා දාන්න අපි සූදානම් නැහැ. මේ අය ප්‍රචාරය කරනවා අපි අන්තර්ජාලය වහලා දාන්න හදනවා කියලා. මේ වගේ ප්‍රශ්නවලටත් මුහුණ දෙමින් තමයි අපි ඉදිරියට යන්නේ.මේවා එතරම් ගණන් ගන්නේ නැහැ. කියන්නා කෙසේ කීවත් අසන්නා සිහි බුද්ධියෙන් ඇසිය යුතුයි. පහර දීම, අපහාස කිරීම සමහරුන්ගේ කලාවක්. එය අපි බැහැර කරලා තියෙන්නේ. අපි උපදෙස් දී තිබෙන්නේ අපේ අයට පුද්ගලික වශයෙන් අපහාස කරන්න එපා. නමුත් බොරු කියන වෙලාවට අපිට උත්තර දෙන්න සිදුවෙනවා. ඒක තමුන්නාන්සේලා මතක තියා ගන්න.අපි යුද්ධයක් කරලා, යුද්ධය අවසන් කරලා, රට සංවර්ධනය කරලා, අධ්‍යාපනය දියුණු කරලා, යටිතල පහසුකම් දියුණු කරලා තිබෙනවා වගේම ගොවි ජනතාවට තවමත් රුපියල් 350ට පොහොර දීලා රක්ෂණයකුත් දෙන්න පියවර ගත්තා. 2750ට පමණක් නොවෙයි අටදහස් ගණනට පොහොර ගියාමත් අපි රුපියල් 350ට පොහොර දුන්නේ අපේ රට ස්වයංපෝෂිත විය යුතුයි කියලා විශ්වාස කරන නිසයි. මේ ප්‍රදේශයේ ජනතාව මුළු රටට බත් දුන්නා. හැබැයි අපිට නියඟය පාලනය කරන්න බැහැ. ජල ගැල්ම පාලනය කරන්න පුළුවන්කමක් නැහැ.ස්වභාව ධර්මයෙන් යම් යම් අවස්ථාවල ඇති වන ක්‍රියාකාරකම්වලට මුහුණ දෙන්න අපිට සිදු වෙනවා. අපි ඒකත් අවබෝධ කරගෙන තමයි ගමනක් යන්නේ. මොරගහකන්ද දැන් වැඩකරගෙන යනවා. පවුල් තුන්සිය ගණනක් එනවා පිටින්. මේ අයට ජලය ලැබෙනවා. එහේ තිබෙන ඉඩම් යට කරලා මේක හදන විට ටික දෙනෙක් මේ පැත්තටත් එනවා. මේකටත් නොයෙක් දේවල් කියයි. කළ යුතු දේ පැකිළීමක් නැතුව අපි කරනවා. ඒ නිසා නියං කාලයට වුණත් ජලය ටික ලැබෙනවා ගොවිතැනට.මේ වැඩපිළිවෙළත් සමඟ රට නිදහස් කරගෙන යන විට ඒ වගකීම ඉටු කිරීමට නිසා අපිට මාස හයකට වතාවක් ජිනීවා ගිහින් උත්තර බඳින්න වෙලා. ඊයේද පෙරේදාද අපිට ලියුමක් එවනවා කෙනෙක් පත් කළා කියලා. එයා ගැන කියන්න යන්නේ නැහැ. අපිට විරුද්ධව පත් කරපු කෙනා තව ටික දිනකින් දැන ගනියි. ඒ පුද්ගලයා දැන් අපෙන් ඉල්ලනවා පරීක්ෂණ පවත්වන්න, යම් යම් තැන්වලට යන්න, හාරාවුස්සන්නට. යුද අපරාධ කළයි කියලා. ඒ වගකීම පාර්ලිමේන්තුවට දාලා පාර්ලිමේන්තු මන්ත්‍රීවරුන්ගෙන් විමසන්න බලාපොරොත්තු වෙනවා. රට පාවා දෙන්න පුළුවන්කමක් නැහැ.අපිව පාවා දෙන්න ඩොලර්වලට යට වූ කාක්කෝ ටිකකුත් අපේ රටේ ඉන්නවා. මේ ගමට ඇවිත් ඔබ අමතන්න ලැබීම ගැන සතුටු වෙනවා. මේ ප්‍රදේශ සංවර්ධනය කරන්නට කටයුතු කරන අපේ දේශපාලන නායකයන්ට අපේ ස්තුතිය පුදකරනවා.සෞඛ්‍ය ඇමැති මෛත්‍රීපාල සිරිසේන මහතා- 2005 වසරෙන් පසු රට තුළ සිදු වූ තිහාසික සිදුවීම් තුළ යුද්ධය අවසන් වී සාමය උදා වීම, පුළුල් ආර්ථික වර්ධනය, ගුණ යහපත් සමාජයක් ගොඩනැගීම මේ සියලු කාර්යයන් ප්‍රමුඛ කරගනිමින් ජනාධිපතිතුමා ජාතික වශයෙන් ගෙන යන වැඩපිළිවෙළ රටේ ගෞරවයට පාත්‍ර වී තිබෙනවා. මැදිරිගිරියේ ඉතිහාසය අපි දන්නවා.w1977 අලුත් මැතිවරණ කොට්ඨාසයක් වශයෙන් බිහි වීම තුළ මැදිරිගිරියේ ආර්ථික සහ සමාජ සංවර්ධනය අපි දන්නා දෙයක්. නමුත් බොහෝ වෙලාවට යුද්ධයත් සමඟ මේ ප්‍රදේශවල ඇති වූ මහා ඛේදවාචක සමඟ සංවර්ධනය ඇනහිටලා, ජනතාවගේ බලාපොරොත්තු කඩ වූ සමාජයක තමයි අපි ජීවත් වුණේ.එදා තිබුණු තත්ත්වය අනුව මැදිරිගිරියේ වගේම රටේ ජනතාව යුද්ධය ජය ගත නොහැකි කියන මානසිකත්වයට පත් වුණා. මහින්ද රාජපක්ෂ ජනාධිපතිතුමා පත්වීමත් සමඟ තමුන්නාන්සේලා අපි බලාපොරොත්තු නොවූ ආකාරයට වසර තුනක් ඇතුළත ලෝකයේ දරුණුතම ත්‍රස්තවාදය නිමා කරලා රටට සාමය උදා කර දෙන්නට සමත්කම ලැබුණා. ඒ සාමයත් සමඟ අද ආර්ථික සංවර්ධනය සහ විවිධ ක්ෂේත්‍රවල විශාල සංවර්ධනයක් ඇති වෙනවා. එදිනෙදා ජන ජීවිතයට මේ සංවර්ධනයේ බලපෑම පැහැදිලිව පෙන්නුම් කරනවා. 1948 නිදහසින් පසු ලංකාවේ මෙතරම් යටිතල පහසුකම් සංවර්ධනයක් සිදු වුණේ ජනාධිපතිතුමාගේ කාලයේ පමණයි.අධ්‍යාපනය සහ නිදහස් සෞඛ්‍ය අතින් මහින්ද රාජපක්ෂ ජනාධිපතිතුමාගේ යුගය ඵෙතිහාසික යුගයක්. අපි දන්නවා විරුද්ධ පක්ෂය බලයට පත් වූ අවස්ථාවල අධ්‍යාපනය සහ සෞඛ්‍ය ක්ෂේත්‍රයට ඇති වූ විවිධ බලපෑම් සහ පසුබෑම්. අධ්‍යාපනය සහ සෞඛ්‍ය නොමිලේ ලබා දෙන සේවාවන් ලෙස මුළු ලෝකයේම ගෞරවයට අප රට පත් තිබෙනවා. ඒ නිසා මේ සියල්ලෙහි ප්‍රතිඵලය අද ජීවත් වන ජනතාවටත් වඩා හෙට උපදින දරුවන්ටයි. මේ රටේ අධ්‍යාපන ක්ෂේත්‍රය තුළ නව තාක්ෂණය දරුවන්ට ලබා දීමේදී තාක්ෂණයේ පියා ලෙස ජනාධිපතිතුමා හඳුන්වන්න පුළුවන්.අධ්‍යාපන ඇමැති බන්දුල ගුණවර්ධන, නියෝජ්‍ය ඇමැති සිරිපාල ගම්ලත් මහත්වරු ද මෙහිදී අදහස් දැක් වූ අතර ඇමැති දුමින්ද දිසානායක, නියෝජ්‍ය ඇමැති චන්ද්‍රසිරි සූරියආරච්චි, උතුරු මැද පළාත් ප්‍රධාන ඇමැති එස්.එම්. රංජිත්, ජනාධිපති කාර්ය මණ්ඩල ප්‍රධානී ගාමිනී සේදර සෙනරත් මහත්වරුන් ඇතුළු පිරිසක්ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n1406128</link>
    <topic>බියෙන් සැකෙන් තොරව පොසොන් සැමරීමෙන්රටේ ආගමික නිදහස ලොවට පෙනෙනවා</topic>
    <author>සකුන්තලා ජයසිංහ</author>
    <content>ජාත්‍යන්තරය කුමක් පැවසුවත් ශ්‍රි ලාංකේය ජනතාව අද භුත්කි විඳින නිදහසේ සැබෑ ස්වරූපය කිසිදු බිය සැක සංකාවකින් හෝ බාධාවකින් තොරව අසිරිමත් පොසොන් උත්සවය සැමරීම තුළින්ම ලොවට ඒත්තු ගැන්වෙන බැව් උතුරු මධ්‍යම දෙදිසාවේ ප්‍රධාන සංඝනායක අනුරාධපුර ශ්‍රි සම්බුද්ධත්ව ජයන්ති විහාරාධිපති නුගේතැන්නේ පඤ්ඤානන්ද නාහිමියෝ පවසති.ත්‍රස්තවාදය නිමා කිරිමත් සමඟ අනුරාධපුර අටමස්ථානය කේන්ද්‍ර කර ගත් පොසොන් කලාපය පුළුල් වී ඇති අතර ම රටේ නන් දෙසින් පිහිටි පුජනීය ස්ථාන රිසි සේ වැඳ පුදා ගැනීමට ජනතාවට අවස්ථාව සැලසී ඇති බවත්, රටේ බෞද්ධ සහ අන්‍යාගමික සියලු දෙනා තමන්ගේ ආගමික නිදහස උපරිමයෙන් භුක්ති විඳීම තරම් නිදහස සහ ස්වෛරීත්වය මැනිය හැකි තවත් සාධකයක් නොමැති බවත් මෙවර පොසොන් උත්සවය නිමිත්තෙන් දිනමිණට විශේෂ ප්‍රකාශයක් කරමින් උන් වහන්සේ මෙසේ පැවසුහ.රුදුරු යුද බිය පැවැති සමයේ අනුරාධපුර අටමස්ථානය වැඳපුදා ගැනීමට ද ජනතාව පැමිණියේ බිය සැක සිතිවිලි ඇතිව බැව් සිහිපත් කළ උන්වහන්සේ අද එදා කොටි කටේ පැවැති තන්තිරිමලේ, සේරුවිල, දීඝවාපිය , නාගදීපය ආදි සිද්ධස්ථාන කිසිදු බාධාවකින් තොරව වැඳපුදා ගැනීමට අවකාසය සැලසී ඇති බවද වැඩිදුරටත් පැවසුහ.අතීතයේ පැවැති අමිහිරි අත්දැකීම් අමතක නොකර අනාගතයට පිය මැනීමේ අවශ්‍යතාව පෙන්වා දෙන නුගේතැන්නේ පඤ්ඤානන්ද හිමියෝ රට බේරා ගත් නායකත්වයට කෘතගුණ සැලකීමට අමතක නොකිරීම කෙළෙහි ගුණ දත් ජනතාවගේ යුතුකමක් බවද කියා සිටියහ.උන්වහන්සේ මෙසේ ද පැවසුහ . මෙවර පොසොන් උත්සවය නිමිත්තෙන් රටේ අස්සක් මුල්ලක් නෑර දන්සල් පැවැත්වෙයි. තමන් ට පහර දීම සඳහා යුද අවි අමෝරා ගෙන පැමිණි ත්‍රස්තවාදීන්ට ද ආහාරපානවලින් සංග්‍රහ කළ අපේ ජාතිය ලෝකයට අපුරු පුර්වාදර්ශයක් ලබා දුන්නේය. එවැනි ජාතියකට අමානුෂීය ලේබලයන් ඇලවීම කුහතක්වය නිසා කරන ජාත්‍යන්තර කුමන්ත්‍රණයන් ය.අපේ රට සම්බන්ධයෙන් සැක මුසු ප්‍රතිරූපවලින් බලන ඇත්තන්ට සියලු ජාතීන් එකාවන්ව සමගි සමාදානයෙන් සමරන පොසොන් උත්සවය දැකබලා ගැනීම වඩාත් ප්‍රඥාගෝචර බැව් උන්වහන්සේ වැඩිදුරටත් අවධාරණය කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n1406129</link>
    <topic>මිහිඳු හිමියන් ගෙනා බුදු දහමින්අපගේ දිවි මඟ ගොඩනැඟුනා</topic>
    <author/>
    <content>මේ පොසොන් සමයේ මිහිඳු හිමියන් සිහිපත් කිරීම වසර දහස් ගණනක් බුදුදහම රැකගත් ජාතියටද කළහැකි උපහාරයක් වන්නේ යැයි ජනාධිපති මහින්ද රාජපක්ෂ මහතා සිය පොසොන් පණිවිඩයෙන් කියා සිටියි.එම පණිවිඩය මෙසේය.අනුබුදු මිහිඳු මහරහතන් වහන්සේගේ වැඩම වීම සිහිපත් කරමින් ලංකාවාසී බෞද්ධ අප සැම අසිරිමත් පොසොන් මංගල්‍යය සමරන්නේ මහත් වූ ශ්‍රද්ධා භක්තිය පෙරදැරිව ය.මිහිඳු හිමියන් මෙයට වසර 2250කට පෙර වැඩම වූ ථෙරවාදී බුදු සමය එදා සිට අප දේශයේ සංස්කෘතිය, ජීවන මග ගොඩ නැගූ දහම විය. මිනිස් ජීවිත සේම ගහ කොළ, සතා සිව්පාවාගේ ද ඇළ දොළ ගංගාවල පැවැත්ම ද තහවුරු කිරීමට අපගේ දර්ශනය වූයේ බුදු සමයයි. එසේම ඉවසීම, කරුණාව, දයාව හුරු ජාතියක් වූ අප ලොව අන්‍ය ලබ්දිකයන්ගෙන් ද ජාතීන්ගේ ද ආදරයටත් ගෞරවයටත් පත්විය.අදත් රට නිවැරදි දිශානතියට යොමුව ඇත්තේ මිහිඳු හිමියන් පෙන්වා දුන් මග හැර වෙනත් මගක් රට ගොඩනැගීමට නැති බව අප දැඩිව පිළිගත් නිසා ය. එබැවින් ක්‍රෝධයෙන්, වෛරයෙන් මිඳුණු දයාව, කරුණාව පෙරට ගත් සමාජයක් අද ගොඩනැගී තිබේ. අන්‍ය මත ඉවසීමත් ගරු කිරීමත් අප විසින් තහවුරු කළ සහජීවනය තව තවත් වර්ධනය කරවයි. මිහිඳු හිමියන්ගේ පළමු අවවාදයෙන් අප දොහොත් මුදුන් දී පිළිගත් විචාරශීලී බව ජාතියට මහා පවුරක්ව තිබේ. බුදු වදනේ සඳහන්“උට්ඨානවතෝ සතිමතෝ”ගුණයෙන් හෙවත් උත්සාහයත්, යහපත් සිහියත් ඇතිව සැබෑ බෞද්ධයන් ලෙස තව තවත් අපගේ අධ්‍යාත්මික හා සමාජික දිවිය සරු කොට ගත යුත්තේ ය. එය මේ පොසොන් සමයේ මිහිඳු හිමියන් සිහිපත් කරමින් වසර දහස් ගණනක් බුදු දහම රැක ගත් ජාතියට ද කළ හැකි උපහාරය ද වන්නේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n14061210</link>
    <topic>බුදුසරණ කථික තරගාවලිය:ජ්‍යෙෂ්ඨ හා කනිෂ්ඨ දෙඅංශයේමමුල්තැන අනුරපුර මැදි විදුහලට</topic>
    <author>අමිල ප්‍රභාත් වනසිංහ</author>
    <content>මිහින්තලේ ආලෝක පූජාවට සමගාමීව ලේක්හවුස් ආයතනය මගින් පවත්වනු ලැබු බුදුසරණ කථික තරගයේ ජයග්‍රාහක ජයග්‍රාහිකාවන් ට ත්‍යාග සහ සහතික පත්‍ර ප්‍රදානය හෙට (13) මිහින්තලා ආලෝක පුජා පුණ්‍ය උත්සවයේදි සිදු කෙරේ.උතුරුමැද පළාතේ පාසල් හා දහම් පාසැල් දු දරුවන් රැසකගේ සහභාගිත්වයෙන් මිහින්තලේ මහා විද්‍යාලයේදි ඉකුත් 31දා ජ්‍යෙෂ්ඨ හා කනිෂ්ඨ යන අංශ දෙක යටතේ මේ කථික තරගය පැවැත්විණි. එහිදි අංශ දෙකෙන්ම ජයග්‍රාහක ජයග්‍රාහිකාවන් දස දෙනා බැගින් තෝරා පත්කර ගැනිණ.මේ කථික තරගයේදි කනිෂ්ඨ අංශය සදහා 6 වෙනි ශ්‍රේණියේ සිට 9 වැනි ශ්‍රේණිය දක්වාත්, ජ්‍යෙෂ්ඨ අංශය සදහා 10 ශ්‍රේණියේ සිට 13 වැනි ශ්‍රේණිය දක්වා ඉගෙනුම ලබන දු දරුවන් එක්ව සිටියේය. එහි ජයග්‍රාහක ජයග්‍රාහිකාවන් සඳහා ජාතික ඉතිරි කිරිමේ බැංකුව අනුග්‍රහයෙන් වටිනා ත්‍යාග සහ සහතික පත්‍ර පිරිනැමේ.කනිෂ්ඨ අංශයේ මුල් ස්ථාන තුනම අනුරාධපුර මධ්‍ය විද්‍යාලයේ දරු දැරියන් දිනා ගනු ලැබීය. පළවන ස්ථානය එස්.ඩබ්ලිව්.පී. යෂ්මිනි එරන්දී , දෙවන ස්ථානය එස්.එම්.එස්.සසිකා සෙනෙවිරත්න හා තුන්වන ස්ථානය ආර්.එම්.ඩබ්ලිව්.එච්.රාජකරුණා සිසු සිසුවියන් දිනාගත්හ.පිළිවෙළින් ආර්.එම් ශශිකා එරන්දනි රත්නායක (අ/ස්වර්ණපාලි බාලිකා මහ විදුහල), ඊ.එම්.එම් සමිත සදරුවන් දුෂාන්ත (මැදවච්චිය මෛත්‍රිපාල සේනානායක මහ විදුහල), කේ.එම් සෙව්මිණි රන්සරණි (අ/ ස්වර්ණපාලි බාලිකා මහ විද්‍යාලය), ආර්.එම්.ඩබ්ලිව් ඉමාෂා ප්‍රමුදි රත්නායක (සාමබෝධි විහාරයේ මිහිදු දහම් පාසල), බි.එම්. ලෝචන මිනුවන්සල (අ/ සිරි මිහිදු දහම් පාසල), එච්. භාෂිණි රස්මිකා (අ/ මධ්‍ය විද්‍යාලයේ) , ටි.ටි. තිලකරත්න (අ/ශාන්ත ජෝශප් මහ විද්‍යාලය) සිසු සිසුවියන් සිව්වැනි ස්ථානයේ සිට දහවැනි ස්ථානය දක්වා ජයග්‍රහණය හිමිකර ගත්හ.ඡ්‍යෙෂ්ඨ අංශයේ පළවන ස්ථානය එල්.එච්.පී.සුමින්ද විජේසිංහ (අ/මධ්‍ය විද්‍යාලය), දෙවන ස්ථානය තිළිණී අනුෂ්කා (අ/ දීපානී විද්‍යාලයේ ), තුන්වන ස්ථානය එම්.ඒ.එල්.දේදුනු මදුවන්තී කුමාරී (අ/නිවන්ත චේතිය විද්‍යාලය) ශිෂ්‍ය ශිෂ්‍යාවන් දිනා ගත්හ.පිළිවෙළින් ඩබ්ලිව්. තරංගා දිල්රුක්ෂි ප්‍රනාන්දු (අ/මධ්‍ය විද්‍යාලය), කේ. නෙත්මි චාන්‍යා පිරිස්( අ/මධ්‍ය විද්‍යාලය), ඒ.ඩබ්ලිව්. නිමේෂා මදුවන්ති රුද්‍රිගු(අ/වලිසංහ හරිස්චන්ද්‍ර මහ විද්‍යාලය), පවිත්‍රානි මධුෂා දිසානායක (අ/නිවත්තක චේතිය මහ විද්‍යාලය), හෂාන් ක්‍රිෂාන්ත ආරියදාස (කෑදැව ශ්‍රි ආනන්ද දහම් පාස‍ල), නිමේෂා පුෂ්පමාලි සෙනවිරත්න (අ/ මධ්‍ය විද්‍යාලය), ආර්.එම්.එස්. කාවින්ද්‍යා හේමචන්ද්‍ර (අ/නිවත්තක චේතිය මහ විද්‍යාලය) සිසු සිසුවියන් සිව්වැනි ස්ථානයේ සිට දහවැනි ස්ථානය දක්වා ජයග්‍රහණය හිමිකර ගත්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n14061211</link>
    <topic>උතුරේ ධීවර කර්මාන්තය සංවර්ධනයටවියට්නාමයේ සහායෙන් ව්‍යාපෘති රැසක්</topic>
    <author>උතුරු පළාත් සමුහ</author>
    <content>උතුරේ මත්ස්‍ය සම්පත ලෝකයටම වටිනවා, වියට්නාම තනාපති ටොන් සිංහ් තාන්හ් මහතා පෙරේදා (10) යාපනයේ සංචාරයක නිරත වෙමින් පැවසිය.එතුමා වැඩිදුරටත් පැවසුවේ උතුරු පළාත අවට මුහුදු තිරයේ ව්‍යාප්තව පවතින මුහුදු කූඩැල්ලන්, කකුළුවන්, ඉස්සන්, පොකිරිස්සන් ඇතුළු ජලජ ජිවින්ගේ නිෂ්පාදනය ඉහළ නංවා සංවර්ධනය කිරිමට අවශ්‍ය තාක්ෂණය වියට්නාම රජය හා ශ්‍රි ලංකා රජය හා එක්ව 2013 වසරේ සිට ව්‍යාපෘති රැසක් ක්‍රියාත්මක කළ බවයි .එම ව්‍යාපෘතිවල සුභදායි ප්‍රතිලාභයන් මේ වන විට උතුරේ ජනතාව ලබා ගෙන තිබෙනවා. යාපනය වලෙයිපාඩු ප්‍රදේශයේ පොකිරිස්සන් බෝකිරිමේ ව්‍යාපෘතියත්, කිළිනොච්චිය කිරාංචි ප්‍රදේශයේ පවත්නා මුහුදු කූඩැල්ලන් බෝකිරිමේ ව්‍යාපෘතියත් අද වන විට වඩා හොදින් ක්‍රියාත්මක වනවා.ලෝකයේ අනෙක් මුහුදු තිරයන්හි දුර්ලභ මත්ස්‍යන්වන මෙවැනි ජලජ ජිවින් ව්‍යාප්ත කිරිම හරහා විශාල විදේශ විනිමයක් ලබා ගැනිමට හැකියාවක් තිබෙනවා. එමෙන්ම ජලජ ජිවින් සංවර්ධනය කිරිමේ අධිකාරිය හරහා මේ තාක්ෂණික ක්‍රමවේදයන් උතුරේ අනෙකුත් ප්‍රදේශවලත් ක්‍රියාත්මක කිරීමට පියවර ගන්නා බවත් හෙතෙම වැඩිදුරටත් සදහන් කළහ.මෙතුමා මේ බව ප්‍රකාශ කළේ සංචාරය අතරතුර උතුරු පළාත් ආණ්ඩුකාර කර්යාලයේ පැවැති සාකච්ඡාවකදිය. එහිදි උතුරු පළාත් ආණ්ඩුකාරතුමන් අදහස් දක්වමින් කියා සිටියේ මේ තාක්ෂණික ක්‍රමවේදයන් පළාත තුළ ව්‍යාප්ත කිරිම සදහා දිසාපති කර්යාල ප්‍රාදේශිය ලේකම් කාර්යාල හා ධිවර කටයුතු අමාත්‍යාංශ හා එක්ව පුළුල් වැඩපිළිවෙළක් ක්‍රියාත්මක කරන බවත් වියට්නාම රජයේ මේ ආයෝජනය ඉතා අගය කළ යුතු බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n14061212</link>
    <topic>සමාජයට එල්ල වන අහිතකර බලපෑම්වලින්මාතෘ භූමිය රැක ගැනීම අප සැමගේ වගකීමක්</topic>
    <author/>
    <content>කලින් කළ අප සමාජයට එල්ල වන අහිතකර සමාජ බලපෑම්වලින් මාතෘ භූමිය ආරක්ෂා කර ගැනීම අප සියලුදෙනා සතු වගකීමක් සහ යුතුකමක් බව අගමැති, බුද්ධශාසන හා ආගමික කටයුතු ඇමැති ආචාර්ය දී.මු ජයරත්න මහතා පැවැසීය.අප උරුමය අනාගත පරපුර උදෙසා දායාද කරලීම සහ සංස්කෘතිය සුරක්ෂිත කිරීම ගිහි පැවිදි අප සැමගේ පරම යුතුකම වන බවද පොසොන් මංගල්‍යය නිමිත්තෙන් සුභාශිංසන පණිවුඩයක් නිකුත් කරමින් අගමැතිවරයා එසේ සඳහන් කර තිබේ.ධර්මයන්ගෙන් ශික්ෂිත විනයකින් යුතු මනා ගුණවත් ජන පිරිසකගෙන් සමන්විත මාතෘභූමියක් බවට හෙළ ලක්දෙරණ පත් කරවීම සඳහා මිහිඳු මහ රහතන් වහන්සේ කළ මෙහෙවර ඉවහල් වූ බව එම නිවේදනයේ සඳහන් වේ.එම නිවේදනයේ මෙසේද සඳහන් වේ.හෙළවැසියන් කෙරෙහි අනුකම්පාවෙන් සම්‍යක් සම්බුද්ධ සර්වඥයන් වහන්සේගේ ශ්‍රාවකයාණන් වන මිහිඳු මහ රහතන් වහන්සේ ප්‍රමුඛ දූත පිරිස දඹදිව සිට මෙහි වැඩම කොට සෑම ගමක්, නගරයක් පාසාම බුදු දහම ව්‍යාප්ත කිරීමට කටයුතු කළේ ගුණවත් පරපුරක් බිහිකිරීමේ අ‍පේක්ෂාවනි.අනුකරණශීලි, බටහිරවාදී සමාජ සංස්කෘතිය නිසා බෞද්ධ සංස්කෘතියේ උරුමය සහ සාරධර්මවලට විවිධ බලපෑම් අත්වී ඇති බව කණගාටුවෙන් සඳහන් කරමි.ශ්‍රී ලාංකික බෞද්ධයන්ගේ අභිෂේක මංගල්‍යය සැමරීම හෙවත් මිහිඳු මහ රහතන් වහන්සේගේ ලංකා ගමනය සනිටුහන් කරන උතුම් පුර පසළොස්වක පොහොය දින සමරන මේ අවස්ථාවේ දී සියලු ජාතීන්ට සමානාත්මතාවයෙන් හා සාමයෙන් යුතු සමාජයක් ගොඩනැගීම සඳහා එක්වන ලෙස මම ආරාධනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n14061213</link>
    <topic>මාඕ සේතුංතුමාගේ චින්තනය අනුව ඉදිරියට යන චීනයකලාපයේ රටවල ගැටලුවලට බලපෑම් කරන්නේ නැහැ</topic>
    <author>බුද්ධිකා ඉඹුලාන</author>
    <content>නව මහජන චීනයේ නිර්මාතෘ මාඕ සේතුංගේ චින්තනය අනුව ඉදිරියට ගමන් කරන චීනය, කලාපයේ අන් රටවල ගැටලුවලට අතපොවන්නේ බලපෑම් කරන්නේ නැතැයි ධීවර හා ජලජ සම්පත් සංවර්ධන ඇමැති , චීන -දකුණු ආසියා කලාපීය මිත්‍රත්ව හා සහයෝගීතා සංවිධානයේ සභාපති වෛද්‍ය රාජිත සේනාරත්න මහතා පැවැසීය.කලාපයේ කුඩා රටවල සංවර්ධනය උදෙසා නිරන්තරයෙන් සහයෝගය ලබා දෙන චීනය සිය මිත්‍රත්වය ලොව පුරා පතුරවන බවද ඇමැතිවරයා කීය.ඇමැතිවරයා මෙම අදහස් පළ කළේ පසුගිය දා කොළඹ කදිරගාමර් මධ්‍යස්ථානයේ පැවැති චීන මිත්‍රත්ව 60වැනි සංවත්සරික උළෙලේ ප්‍රධාන ආරාධිතයා ලෙස සහභාගී වෙමිනි.එහිදී ඇමැතියො මෙසේද කීය.චීනය හා ආසියාකරයේ රාජ්‍යයන් අතර මිත්‍රත්වය වසර 60ක් සපිරෙන මොහොතේ දිගුකාලීන මිත්‍ර රටක් වශයෙන් අප චීනයට සුබ පැතුම් පිරිනමනවා. චීනය හා ඉන්දියාව කියන්නේ අපේ ආසියාකරයේ යෝධයන් දෙන්නෙක්. චීනයේ නිර්මාතෘ මාවෝ සේතුං නිර්මාණය කළ සමාජවාදී මහජන චීනය, ඩෙන්ෂියා ඕ පෙං ජනාධිපතිතුමා නව චීනයක් බිහි කරමින් චීනය ආසියාවේ යෝධයා බවට පත් කළා. එතුමා චීන ආර්ථිකය නිදහස් කරමින් චීනයේ ජනතාවට නව සමාජවාදී මාවතක් විවර කර දුන්නා.මේ නිසා අද චීන ජනතාවට හොඳ නිදහසක් ලැබී තියෙනවා. ඒ නිසා චීනය අද ආසියාවේ පමණක් නෙවෙයි මුළු ලෝකයේම ආර්ථික වශයෙන් යෝධ සංවර්ධනයක් ලබාගෙන තියෙනවා. අද චීනයේ ප්‍රධානතම ණයකරුවා බවට පත්වෙලා සිටින්නේ ඇමෙරිකා එක්සත් ජනපදයයි. ඒ වගේම අනෙකුත් බටහිර රාජ්‍යයන් බොහෝමයක් චීනයේ ණයකරුවෝ බවට පත්වෙලා සිටිනවා. මේ නිසා බටහිර රාජ්‍ය ආර්ථික අර්බුදයට මුහුණ දී සිටිය දී චීනය යෝධයකු සේ සිය ආර්ථික ශක්තියෙන් නැඟී සිටියා.ඒ වගේම චීනය කවදාවත් රටවල්වල ප්‍රශ්නවලට අතදාන්නේ නැහැ. ඒවගේම බලපෑම් කරන්නෙත් නැහැ. ඔවුන් මිත්‍රත්වයේ හස්තය කලාපයේ රටවල්වලට යොමු කරනවා. සුහදතාව වර්ධනය කර ගනිමින් ඒ ඒ රටවල සංවර්ධනයටත් උදව් කරනවා.ඉන්දියාව ලොව දැවැන්තම ප්‍රජාතන්ත්‍රවාදය තිබෙන රටයි.එහෙත් චීනය ලොව අති දැවැන්තම ආර්ථික ශක්තිය තිබෙන රට ලෙස ඉදිරියෙන් සිටිනවා. ප්‍රජාතන්ත්‍රවාදය තුළ මානව හිමිකම්වලට , ජීවත්වීමේ නිදහසට , අදහස් දැක්වීමේ නිදහසට එහි නිසි කැන ලැබී තිබෙනවා. ඒවගේම ජනතාවට නිවසක් රැකියාවක් , අධ්‍යාපනයට පාසලක්, සෞඛ්‍ය පහසුකම්, ආදී දෑ චීන ජනතාවට ලැබී තිබෙනවා.ඉන්දියාව සහ අපේ රටවල ප්‍රජාතන්ත්‍රවාදය සමඟම ලැබී තිබෙන ප්‍රධානතම බාධකය වන්නේ දූෂණය-වංචාව සහ නාස්තියයි. නමුත් චීනයේ එයට ඉඩක් නැහැ. මේ නිසා චීනය ලෝකයේ බලවතුන් පසු කර ඉදිරියටම ගොස් සිටිනවා චීන සමාජ හා සංස්කෘතික සහයෝගිතා සංගමයේ විධායක සභාපති ඉන්දානන්ද අබේසේකර, චීන තානාපති කාර්යාලයේ සංස්කෘතික අංශ ප්‍රධානී ෂෙං මිං යන මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n14061214</link>
    <topic>යුද හමුදාවට අලුතින් 10,000ක්බඳවා ගැනීමට සැ‍රසෙති</topic>
    <author>විජයානි එදිරිසිංහ</author>
    <content>ශ්‍රී ලංකා යුද්ධ හමුදාවේ විවිධ අංශවල පවතින පුරප්පාඩු සහ අලුතින්ම ආරම්භ කර ඇති ව්‍යාපෘතිවල කටයුතු සඳහා ආධුනික සෙබළුන් ඇතුළු දසදහසකට ආසන්න පිරිසක් බඳවා ගැනීම සඳහා අයදුම්පත් කැඳවා තිබේ.යුද්ධ හමුදා ජනමාධ්‍ය අධ්‍යක්ෂ බ්‍රිගේඩියර් ජයනාත් ජයවීර මහතා ඊයේ (11) ප්‍රකාශ කළ පරිදි පාබල හමුදාවට 5000 පිරිසක්ද ‍ඖෂධවේදීන් 35 හෙද හෙදියන් 50, පළාත් මට්ටමින් ස්වේච්ඡා හමුදා සෙබළුන් සංවර්ධන කටයුතු සඳහා ඉංජිනේරුසේවා බළකායට 4000 කෘෂිකර්මාන්ත කටයුතු සඳහා 250, ලිපිකරු 60ක්ද බඳවා ගැනේ.මේ සඳහා අවශ්‍ය සුදුසුකම් සහ සෙසු විස්තර ගැසට් පත්‍ර මගින් පළකර ඇත. තවද ප්‍රදේශයේ ඇති හමුදා කඳවුරුවලින්ද එම තොරතුරු ලබාගත හැකිබව බ්‍රිගේඩියර් ජයවීර මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n14061215</link>
    <topic>ශ්‍රී ලාංකික කිසිවකුට කිසිදු හානියක් නෑ</topic>
    <author>මහින්ද අලුත්ගෙදර</author>
    <content>පාකිස්තානයේ කරච්චි අගනුවර පිහිටි ජාත්‍යන්තර ගුවන්තොටුපළ වෙත එල්ල වූ ත්‍රස්ත ප්‍රහාරයෙන් ශ්‍රී ලාංකික කිසිවකුටත් හානියක් නැතැයි විදේශ කටයුතු අමාත්‍යාංශය පවසයි.එරට වාසය කරන සහ සංචාරය කරන ශ්‍රී ලාංකිකයන් සම්බන්ධයෙන් නිරන්තරයෙන් සොයා බලන අතර ඒ සම්බන්ධයෙන් පාකිස්තානයේ ශ්‍රී ලංකා මහ කොමසාරිස් කාර්යාලය වෙත දැනුම් දී තිබෙන බවද විදේශ කටයුතු අමාත්‍යාංශයේ ප්‍රකාශිකාවක් සඳහන් කළාය.කෙසේ වුවද එම ත්‍රස්තවාදී ප්‍රහාර හේතුවෙන් ශ්‍රී ලාංකික කිසිවෙකුටත් හානියක් සිදුවූ බවට මේ දක්වා වාර්තා වී නොමැති බවද ඒ සම්බන්ධව නිරන්තරයෙන් සොයා බලන බවද ඇය පැවසුවාය.පසුගිය දින දෙකේ කරච්චි ගුවන් තොටුපොළට සහ ගුවන් තොටුපොළේ ආරක්ෂක කඳවුරකට ත්‍රස්තවාදී ප්‍රහාර කිහිපයක් එල්ල වූ අතර එයින් පුද්ගලයන් කිහිපදෙනකු මියගොස් තවත් පිරිසක් තුවාල ලැබූහ.කරච්චි නුවර ආසන්නයේ පිහිටි විශ්වවිද්‍යාලවල ශ්‍රී ලාංකික සිසුන් අධ්‍යාපනය ලබන අතර මෙම ත්‍රස්ත ප්‍රහාරවලින් ඔවුන් කිසිවකුටත් හානියක් සිදුව නොමැති බවද කරච්චි ගුවන් තොටුපලට එල්ල වු පළමු ප්‍රහාරයේ දී එහි රැඳී සිටි ශ්‍රී ලාංකිකයන් දෙදෙනෙකු බේරාගැනීමට කටයුතු කළ බවද විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n14061216</link>
    <topic>ගෞතම බුදුරජාණන්වහන්සේගේ කේෂ ධාතුන්වහන්සේ ගංගාරාම විහාරස්ථානයේ සිට . . .</topic>
    <author>ඡායාරූපය - සුමනචන්ද්‍ර ආරියවංශ</author>
    <content>ගෞතම බුදුරජාණන්වහන්සේගේ කේෂ ධාතුන්වහන්සේ ගංගාරාම විහාරස්ථානයේ සිට සඳහිරු සෑය පූජා භූමිය වෙත ගුවනින් වැඩම කරවීමට රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා හෙලිකොප්ටර් යානය වෙත ධාතු රැගත් කරඬුව වැඩම කළ අයුරු. මෙම අවස්ථාවේ දී සුදුවතින් සැරසුණ විශාල පිරිසක් ධාතු කරඬුව වෙත සමන්පිච්ච මල් ඉසිනු ලැබූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n14061217</link>
    <topic>දහම් අමා සිඳු රඟ ගී නළුව වේදිකා ගතවෙයි</topic>
    <author/>
    <content>පොසොන් පොහෝ දිනය නිමිත්තෙන් ශ්‍රී ලංකා නාවික හමුදාපති වයිස් අද්මිරාල් ජයනාත් කොළඹගේ මහතාගේ සංකල්පයකට අනුව ශ්‍රී ලංකා නාවික හමුදා සේවා වනිතා ඒකකයේ සභාපතිනියගේ අධීක්ෂණය යටතේ ඉදිරිපත් කළ දහම් අමා සිඳු රඟ - ගී නළුව නාට්‍යමය සංගීත ප්‍රසංගය පෙරේදා (10) ජනාධිපති ආර්යා ශිරන්ති වික්‍රමසිංහ රාජපක්ෂ මැතිනියගේ ප්‍රධානත්වයෙන් නාවික හමුදා මූලස්ථානයේ අද්මිරාල් සෝමතිලක දිසානායක ශ්‍රවණාගාරයේ දී පැවැත්විණි.නව ආරක් ගත් මේ බැති ගී ප්‍රසංගය රඹුකන සිද්ධාර්ථ හිමියන්ගේ කාව්‍ය රචනයෙන් හා ප්‍රවීණ නර්තන ශිල්පී රවිබන්දු විද්‍යාපතිගේ නර්තන නිර්මානයක් ගෙන් උපාලි ආරියසිරිගේ රංගභූමි කළමනාකරණයෙන් ජනප්‍රිය ගායන ශිල්පී ශිල් පිනියන්ගේ බැති ගී ගායනාවන්ගෙන් හා නාවික හමුදා තූර්යවාදක කණ්ඩායමේ නර්තන දායකත්වයෙන් අලංකෘතවිය.ආචාර්ය කිරින්දේ අස්සජි හිමි පාර්ලිමේන්තු මන්ත්‍රිනී මාලිනී ෆොන්සේකා නාගරික සංවර්ධන හා ආරක්ෂක අමාත්‍යාංශසේවා වනිතා ඒකකයේ සභාපතිනි අයෝමා රාජපක්ෂ නාවික හමුදාපති වයිස් අද්මිරාල් ජයනාත් කොළඹගේ නාවික හමුදා සේවා වනිතා ඒකකයේ සභාපතිනි ශ්‍රීමා කොළඹගේ හිටපු නාවික හමුදා සේවා වනිතා ඒකකයේ සභාපතිනි ය ඇතුළු ජ්‍යෙෂ්ඨ නිලධාරීහු පිරිසක් මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n14061219</link>
    <topic>මදුරුවන් බෝ නොවන අයුරින් තමන්ගේ නිවෙස්පිරිසුදුව තබා ගන්නා පුද්ගලයන් ඇගයීමට පියවර</topic>
    <author>සන්ධ්‍යා කරුණාරත්න</author>
    <content>මදුරුවන් බෝ නොවන විදියට තමන්ගේ නිවෙස් හා පරිශ්‍ර පිරිසුදුව පවත්වාගෙන යන පුද්ගලයන් ඇගැයීම සඳහා ක්‍රමවේදයක් සකස් කළ යුතු බව සෞඛ්‍ය සේවා කීට විද්‍යා සහකාර නිලධාරි සංගමය පවසයි.කීට විද්‍යා සමීක්ෂණවලට අනුව කොළඹ දිස්ත්‍රික්කයේ සියයට 80ක් නිවෙස් හා පරිශ්‍ර මදුරුවන් බෝ නොවන විදියට පිරිසුදුව පවත්වාගෙන යන අතර ඉතිරි සියයට 20ක ප්‍රමාණය නිසා ‍ඩෙංගු මදුරු කීට ඝනත්වය ඉහළ යන බව සංගමයේ සභාපති නජිත් සුමනසේන මහතා පැවැසුවේය.නොදැනුවත්කම හෝ නොසැලකිලිමත්කම නිසා මේ සියයට 20 ක ප්‍රමාණයේ මදුරුවන් බෝ වීම සිදුවන අතර ඉන් සිදුවන හානිය සමස්ත ජනතාවටම විශාල ගැටලුවක් ලෙස බලපාන බව ද ඒ මහතා කීය.ඩෙංගු මදුරු මර්දනය සඳහා ඉක්මන් විසඳුම් ලබා දිය යුතු බවත් එහෙත් සාර්ථක ඩෙංගු මර්දනයක් සඳහා කෙටි කාලීන හා දිගු කාලීන විසඳුම් ලබා දීම අනිවාර්ය බවත් ඔහු ප්‍රකාශ කළේය. මදුරුවන් බෝවන ස්ථාන පවත්වාගෙන යන පුද්ගලයන්ට දඩ ගැසීමෙන් හෝ නීතිය ක්‍රියාත්මක කිරීමෙන් පමණක් මේ ගැටලුව නිරාකරණය කළ නොහැකි බවත් ජනතාව සමඟ මිත්‍රශීලිව මදුරු මර්දන කටයුතු සිදු කළ යුතු බවත් ඔහු පැවැසීය.කීට විද්‍යා සහකාරවරුන්ගේ හිඟයක් පවතින අතර එම හිඟය මඟ හැරලීම සඳහා නව කීට විද්‍යා සහකාරවරුන් 50 දෙනකු අලුතින් සේවයට බඳවා ගැනීම සිදු කරන්නේ යැයි ද ඒ මහතා ප්‍රකාශ කළේය. කීට විද්‍යා පුහුණු කාර්ය මණ්ඩලය සේවයට බඳවා ගැනීමෙන් ඩෙංගු මදුරු ඝනත්වය අවම කිරීමට හැකි වන්නේ යැයි ද සුමනසේන මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=n14061220</link>
    <topic>ශ්‍රී ලංකාව සංවර්ධනය කිරීමට කොරියාවේ පූර්ණ දායකත්වය</topic>
    <author>නුවන් කොඩිකාර</author>
    <content>ශ්‍රී ලංකාවේ කර්මාන්ත, ආයෝජන, අධ්‍යාපන සහ සංචාරක ක්ෂේත්‍රයේ වර්ධනය උදෙසා සිය රජයේ දායකත්වය ලබාදීමට සූදානම් යැයි ශ්‍රී ලංකාවේ නව කොරියානු තානාපති, චෑන්ග් වොන් සම් මහතා පැවැසීය.අනාදිමත් කාලයක සිට දකුණු කොරියාව සහ ශ්‍රී ලංකාව අතර දැඩි මිත්‍ර සබඳතාවක් පවතින බවත්, ඒ සබඳතාව තවදුරටත් ආරක්ෂා කර ගැනීමේ අරමුණින් කොරියා රජයේ දායකත්වය ශ්‍රී ලංකාව වෙත ලබාදීමට කොරියානු රජය සෑමවිටකම සූදානම්ව සිටින බවත් ඒ මහතා කීවේය.නව කොරියානු තානාපතිවරයා වශයෙන් පත් චෑන්ග් වොන් සම් මහතා සිය රාජකාරි ආරම්භ කිරීමෙන් අනතුරුව ඊයේ (09) පෙරවරුවේ අගමැති කාර්යාලයේ දී අගමැති ආචාර්ය දි.මු. ජයරත්න මහතා හමුවේ එසේ ප්‍රකාශ කෙළේය.කොරියානු රාජ්‍යයේ රැකී රක්ෂා සඳහා වර්තමානය වන විට ශ්‍රී ලාංකිකයන් විශාල පිරිසකට අවස්ථාව ලබාදී ඇති බව පැවැසු ඒ මහතා එමගින් කොරියාවේ සංවර්ධනය සඳහා ශ්‍රී ලාංකික දායකත්වය ඉතා විශිෂ්ට බව කීවේය.කොරියාව දෙකට බෙදී අත්විඳින පීඩාව හොඳින් දැනෙන බවත් ශ්‍රී ලංකා රජයේ ස්ථාවරත්වය සඳහා කොරියාවේ සහයෝගය අඛණ්ඩව ලබාදෙන බවත් නව තානාපතිවරයා කියා සිටියේය.අගමැති ආචාර්ය දි.මු. ජයරත්න මහතා-ශ්‍රී ලංකාවේ සංවර්ධනය සඳහා කොරියානු රජය ලබාදෙන දායකත්වය ඉතා ඉහළයි. මේ දක්වා කොරියාව ලබාදුන් සහයෝගය තවදුරටත් අපි අපේක්ෂා කරනවා. කොරියානු ආධාර මෙරට සංවර්ධන කටයුතු සඳහා විශාල දායකත්වයක් ලැබී තිබෙනවා. ඒ වගේම ශ්‍රී ලංකාවේ සංවර්ධනයට කලාපීය වශයෙන් රටවල් රැසක දායකත්වය මේ වන විට අඛණ්ඩව ලැබෙමින් තිබෙනවා.ශ්‍රී ලංකාවේ තිස් වසරක් තිස්සේ පැවති යුද්ධය නිසා රටේ සංවර්ධනය අඩාළ වුණා. යුද්ධයෙන් අනතුරුව ශ්‍රී ලංකාව ශීඝ්‍ර සංවර්ධනයක් කරා ගමන් කරමින් තිබෙනවා. එම සංවර්ධනය තවදුරටත් ආරක්ෂා කර ගැනීම සඳහා රජයේ ප්‍රතිපත්ති සකස් කරන බවද කියා සිටියේය.මේ අවස්ථාවට අගමැති ලේකම්, එස්.අමරසේකර මහතා එක්ව සිටියේය ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=r1406121</link>
    <topic>එක ගමකට එක වැඩක් කරන්නදමන වසම් 33කට ප්‍රතිපාදන</topic>
    <author>රවීන්ද්‍ර මැදගෙදර අම්පාර සමූහ</author>
    <content>2014 වර්ෂයේ “එකගමකට එකවැඩක් වැඩසටහන යටතේ දමන ප්‍රාදේශීය ලේකම් කොට්ඨාසයේ ග්‍රාමනිලධාරී වසම් 33ක් සඳහා රුපියල් ලක්ෂ තුන්දහස් තුන්සියයක් වෙන්කර ඇත.ඒ ඒ ග්‍රාමනිලධාරී වසම්තුළ ජනසභා විසින් යෝජනා කොට දමන ප්‍රාදේශීය සභාවේ සභාපති මංගල ගුණවර්ධන මහතාගේ සහ ප්‍රාදේශීය සභා මන්ත්‍රීවරුන්ගේ නිර්දේශ මත විවිධ අත්‍යාවශ්‍ය සංවර්ධන ව්‍යාපෘති සඳහා මේ මුදල් දිගාමඩුල්ල දිස්ත්‍රික් පාර්ලිමේන්තු මන්ත්‍රී ජ්‍යෙෂ්ඨ ඇමැති පී. දයාරත්න මහතා විසින් ලබාදී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=r1406122</link>
    <topic>වයඹ මාධ්‍යවේදීන්ටගමන් බලපත්‍ර</topic>
    <author>ඡායාරූපය - ගුණරත්න ලියනආරච්චි කුරුණෑගල දිස්ත්‍රික් සංචාරක</author>
    <content>වයඹ පළාත් ජනමාධ්‍යවේදීන් සඳහා පෞද්ගලික බස් රථවල ගමන් කිරීමට නිදහස් ගමන් බලපත්‍ර පළාත් මාර්ග සංවර්ධන, ප්‍රවාහන විදුලි බල, නිවාස හා ඉදිකිරීම් කටයුතු පිළිබඳ ඇමැති ගුණදාස දෙහිගම මහතා විසින් පසුගිය දා සිය අමාත්‍යාංශයේ දී ලබා දෙන ලදී.වයඹ ජනමාධ්‍යවේදීන්ගේ සංගමයේ සභාපති ජනූර් කිචිලාන් මහතාට අමාත්‍යවරයා ප්‍රථම කාඩ්පත ලබා දුන් අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=r1406123</link>
    <topic>අනුරාධපුර රෝහල් භූමියේ අංගසම්පූර්ණපිළිකා රෝහලක් ඉදිකිරීමේ වැඩපිළිවෙළක්</topic>
    <author>තෙන්නකෝන් කුලසේකර</author>
    <content>අනුරාධපුර රෝහල් භූමියේ අංග සම්පූර්ණ නව පිළිකා රෝහලක් ඉදිකිරීම සඳහා උතුරු මැද පළාත් ප්‍රධාන ඇමැති එස්.එම්. රංජිත් සමරකෝන් මහතා රුපියල් ලක්ෂ එකසිය පනහක් ලබාදීමට කටයුතු කර ඇත.අනුරාධපුර රෝහලේ අංක 08 හා 38 වාට්ටු පිළිකා රෝගීන්ගෙන් පිරී ඇති බවත් නේවාසික රෝගීන් එක ඇ‍ඳේ දෙදෙනා බැගින් සිටින බවත් බාහිර රෝගීන්ට ප්‍රතිකාර ලබාදීමේදී දැඩි අසීරුතා ඇති වී ඇති බවත් පසුගියදා මාධ්‍ය මඟින් අනාවරණය කිරීමෙන් පසු ප්‍රධාන ඇමැතිවරයා අනුරාධපුර රෝහල් කමිටු සභාපති ජයන්ති විහාරාධිපති නුගේතැන්නේ පඤ්ඤානන්ද නාහිමිපාණන් වහන්සේද අනුරාධපුර දිස්ත්‍රික් වානිජ මණ්ඩල අධ්‍යක්ෂ ජනරාල් පී.බී. දිසානායක මහතා ප්‍රමුඛ වානිජ මණඩල ව්‍යාපාරික ප්‍රජාවත් සමග පැමිණ පිළිකා වාට්ටුවට පැමිණි වෛද්‍ය කාර්ය මණ්ඩලය සමඟ සාකච්ඡා කිරීමෙන් පසු මේ තීරණය ගෙන ඇත.පසුගිය වසරේ පිළිකා රෝගීන් තුන්සියයක් පමණ ප්‍රතිකාර ගත්තද මේ වසරේ මුල් මාස කීපයේදී රෝගීන් පන්සියයක් පමණ ප්‍රතිකාර ලබා ඇති බවත් අනුරාධපුර, පොළොන්නරුව, ත්‍රිකුණාමලය, කුරුණෑගල හා පුත්තලම් දිස්ත්‍රික්කයන්හි පිළිකා රෝගීන් විකිරණ ප්‍රතිකාර සඳහා මේ රෝහලට පැමිණෙන බවද අනාවරණය වූ අතර පිළිකා රෝගීන්ගේ වර්ධනයක් දක්නට ඇති බව පැවසීය.රෝහල් භූමියේ නව පිළිකා රෝහලක් ඉදිකිරීමට දානපතියන්, පරිත්‍යාගශීලීන් හා ව්‍යාපාරික ප්‍රජාව සම්බන්ධ කර ගත යුතු බවද පිළිකා රෝහල ඉදිකිරීමේ පළමු අදියර සඳහා ප්‍රධාන ඇමැතිවරයා රුපියල් ලක්ෂ එකසිය පනහක් ලබාදීමටද එකඟ විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=r1406124</link>
    <topic>ඩෙංගු මදුරුවන්මට්ටු කරන්න ශාකසාර අලේපයක් සොයාගනී</topic>
    <author>කරල්ලියද්ද සමුහ</author>
    <content>දුම්බර මිටියාවතේ දිගන රජවැල්ල ප්‍රදේශයේ දරුවකුට ඩෙංගු රෝගය වැළදිම නිසා ඵයින් තම දරුවා හා පවුලේ අය ලැබු වේදනාවන් හා දුක් පිඩාහා ලැබූ අත් දැකිම් උපයෝගි කරගෙන සෙසු දරුවන් ඵම උවදුරෙන් මුදා ගැනීම සඳහා ඩෙංගු මදුරුවන් දෂ්ඨ කිරීම වළක්වා ගැනීමට උපයෝගි වන ආලේප කළ හැකි දේශිය ශාක අඩංගු ආලේපයක් ඵම තිදරු පියා නිපදවා ඇත.දුම්බර මිටියාවතේ දිගන රජවැල්ල ස්වශක්ති ගම්මානයේ පදිංචි ඵම්.ඵච් ඵම්.අබේරත්න මහතා මේ දේශිය ශාක උපයෝගි කරගෙන ඩෙංගු මදුරුවන් දෂ්ඨ කිරිම වළක්වා ගැනිම සඳහා ආලේප කළ හැකි මේ ආලේපය සොයා ගෙන ඇත.මේපිළිබඳව අබේරත්න මහතා මෙසේ පැවැසිය.මම තිදරු පියෙක්.මගේ පුතාට මීට වසර දෙදකට ඉහත දි ඩෙංගු උණ රෝගය වැළදි සෑහෙන කාලයක් විවිධ රෝහල්වලින් හාදේශිය ඔසුවලින් ප්‍රතිකාර ලබා ගෙන සුවය ලබා ගත්තා.මේ දරුණු ඩෙංගු උණ රෝගය නිසා මගේ දරුවා මෙන්ම මමද අප පවුලේ අනෙක් අයද දැඩි ලෙස අසරණ වුණා.ඵ් වේදනාව සමඟ අපේ දරුවන් මෙවැනි මදුරුවන් සපා කෑම්වලින් වැළැක්විමට බෙහෙතක් හදන්න අවශ්‍යයි කියන සිතුවිල්ලක් මගේ හිතට ආවා.විස්ම කියා දේශිය ශාක උපයෝගි කර ගෙනආලේපයක් හැදුවා.ඵය ඩෙංගු මදුරුවන් දෂ්ඨ කිරිම වළක්වා ගත හැකි ආලේපයක් බව නිර්දේශය වුණා..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=r1406125</link>
    <topic>කුරුණෑගල ආබාධිත දරුවන් සමාජ ගත කිරීමේ වැඩසටහන සාර්ථකව ක්‍රියාවට</topic>
    <author>සකුන්තලා ජයසිංහ</author>
    <content>කුරුණෑගල දිස්ත්‍රික්කයේ ආබාධිත දරුවන් සමාජ ගත කිරීමේ නිපුණෝද්‍යා පියස වැඩසටහන සාර්ථකව ක්‍රියාවට නැංවේ.කිසිදා පාසල් නොගිය සහ පාසල් අධ්‍යපනය ලැබුව ද සමාජ ක්‍රියාකාරකම් විෂයෙහි අඩුපාඩුකම් සහිත ආබාධිත දරුවන් ප්‍රාදේශීය ලේකම් කොට්ඨාස මට්ටමින් හඳුනාගෙන ඔවුන් නිපුණෝද්‍යා පියස විශේෂ පාසල් සඳහා යොමු කිරීමමේ ව්‍යාපෘතියේ ප්‍රමුඛතම අරමුණයි.සමාජසේවා අමාත්‍යංශය, කුරුණෑගල දිස්ත්‍රික් සමාජසේවා දෙපාර්තමේන්තුව,සහ ප්‍රිස්කෝ ආයතනය ඒකාබද්ධව මෙම සමාජ සත්කාරක ව්‍යාපෘතිය ක්‍රියාවට නංවයි.ව්‍යාපෘතිය සඳහා මුල්‍යමය අනුග්‍රහය ප්‍රිස්කෝ ආයතනය විසින් ලබා දෙයි.ඇතැම් දරුවන් ආබාධිත නමුත් සමාජ ක්‍රියාකාරකම්වලදී වඩාත් ක්‍රියාශීලි සහ ධනාත්මක හැසිරීම්වලින් යුක්ත නමුත් කිසිදු ක්‍රියාකාරකමක නොයෙදන දරුවන් ද මේ අතර සිටි.මේ දරුවන් නිසි පුහුණුවීම් සහ මඟ පෙන්වීම තුළින් ක්‍රියාශීලි තත්ත්වයට පත්කිරීමේ හැකියාව පවතින බැව් කුරුණෑගල දිස්ත්‍රික සමාජසේවා නිලධාරි ආර්.එම් දයාරත්න මහතා පැවැසීය.මේ සක්‍යතාව හඳුනාගෙන එම දරුවන් සමාජානුයෝජනය කිරීමට නිපුණෝද්‍යා පියස ව්‍යාපෘතිය ක්‍රියාවට නංවා ඇත. මේවන විට කුරුණෑගල දිසාවේ ස්ථාන දහ නවයක් කේන්ද්‍ර කර ගනිමින් පුහුණුවලත් ගුරුවරුන්ගේ සහභාගිත්වයෙන් මේ වැඩසටහන පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=r1406126</link>
    <topic>සංවර්ධන ව්‍යාපෘති අරඹන්නරුපියල් ලක්ෂ හාරසිය තිහක්</topic>
    <author>ආර්. ඇම්. කරුණාතිලක උඩුබද්දාව සමූහ</author>
    <content>උඩුබද්දාව ප්‍රාදේශීය ලේකම් කොට්ඨාසයේ කඩිනම් සංවර්ධන ව්‍යාපෘති ආරම්භ කිරීම සඳහා රුපියල් ලක්ෂ හාරසිය තිහක මුදලක් ආර්ථික සංවර්ධන අමාත්‍යාංශය මගින් වෙන් කර දී ඇත.එක ගමකට එක වැඩක් යන සංවර්ධන වැඩ සටහන යටතේ ග්‍රාම නිලධාරී වසම් මට්ටමෙන්, ග්‍රාමීය මාර්ග, පොදු ගොඩනැගිලි , ක්‍රීඩා පිට්ටනි ආදී ව්‍යාපෘති රැසක් ආරම්භ කරන බව උඩුබද්දාව ප්‍රාදේශීය ලේකම් කාර්යාලයේ සැලසුම් අධ්‍යක්ෂ ප්‍රියන්ජිත් අබේසේකර මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=r1406127</link>
    <topic>පැවිදි දිවියට වසර 50යිගැබිනි මවුවරු 100කට දිවා ආහාරය</topic>
    <author>සීගිරිය විශේෂ</author>
    <content>ඉනාමලුවේ ශ්‍රී සුමංගල සියම් මහා නිකායේ රංගිරි දඹුලු විහාර පාර්ශ්වයේ මහනායක හිමියන්ගේ පැවිදි දිවියට 50 වසරක් පිරීම සහ විහාරාධිපති ධුරයට පත්වී 35 වසරක් පිරීම නිමිත්තෙන් ගැබිනි මවුවරුන් 100ක් දෙනා වෙත සෙත් පිරිත් දේශනා කැර පිරිත් නූල් බැඳ දරු ප්‍රසූතියේදී අවැසි වන සියලු භාණ්ඩ ඇතුළත් කට්ටල පරිත්‍යාග කිරීම හා “ගැබ් පෙළහර” දිවා ආහාරය ලබාදීම ඊ‍ෙය් (11) දින සිදුවිණි‍.සුමංගල මහ නාහිමියන් ඇතුළු මහා සංඝරත්නය දඹුලු උයන්වත්ත විහාරස්ථානයට වැඩම කැර ගැබිනි මව්වරුන්ට පිරිත් දේශනා කරමින් රටට වැඩදායී දරුවන් බිහිකිරීමට අවැසි උපදෙස් ලබාදී සෙත් පිරිත් දේශනා කරමින් මවු පදවියේ ඇති ගුණය පිළිබඳව පැහැදිලි කර දුන්හ.දඹුල්ල සෞඛ්‍ය සේවා අධ්‍යක්ෂ කාර්යාලයේ නිර්දේශ මත මවුවරුන්ට අවැසි භාණ්ඩ ලබාදීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=r1406128</link>
    <topic>නාමල් උයන රෝස තිරිවානා නිධිය විකුණන කතාව අමූලික බොරු</topic>
    <author>චූල බණ්ඩාර කුලසේකර</author>
    <content>නාමල් උයන රෝස තිරිවානා නිධිය විකිණීමේ කිසිම තත්ත්වයක් නැතැයි ද එවැනි දෙයක් කතා කිරීම ඵලක් නැති දෙයක් බව ද උතුරු මැද පළාත් ප්‍රධාන ඇමැති එස්. එම්. රංජිත් සමරකෝන් මහතා පැවැසීය.උතුරු මැද පළාත් සභා රැස්වීමේ දී පළාත් සභා මන්ත්‍රී අනිල් රත්නායක මහතා (එජාප) යොමු කළ නාමල් උයන රෝස තිරිවානා නිධිය විකිණීමට සූදානමක් තිබේ ද යන ප්‍රශ්නයට පිළිතුරු ලබා දෙමින් ප්‍රධාන ඇමැතිවරයා මේ බව සඳහන් කළේය.මෙහිදී කරුණු පැහැදිලි කළ ප්‍රධාන ඇමැති එස්. එම්. රංජිත් සමරකෝන් මහතා මම මෙවැනි දෙයක් ගැන කිසිම දෙයක් දන්නේ නෑ. අනෙක එහෙම දෙයක් වෙන්නේ නෑ. එහෙම වෙනවානම් මුලින්ම විරුද්ධ වෙන්නේ මමයි. මේ ගැන සාකච්ඡා හෝ සමාජයේ කතා වීමක් හෝ කිසිම දෙයක් නෑ. එහෙම නැති දෙයක් ගැන කතා කිරීමත් ඵලක් නැතැයි ද ප්‍රධාන ඇමැතිවරයා සඳහන් කළේය.වනවාසී රාහුල හිමියන් විසින් මෙවැනි තත්ත්වයක් ඇතැයි ජනාධිපතිතුමාට දැන්වූ බවට පුවත්පතක සඳහන් වන බව අනිල් රත්නායක මහතා මෙහිදී පැවැසීය.ඒ නිසා පළ‍ාතේ ප්‍රධාන ඇමැතිවරයා වශයෙන් ඔබව දැනුවත් කිරීම කළ යුතු බව ද එවැනි තත්ත්වයක් ඇත්නම් එය වැළැක්වීම සැමගේ යුතුකමක් බව ද පළාත් සභා මන්ත්‍රීවරයා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=r1406129</link>
    <topic>බුදු පිළිම නෙළන අපිටපිහිටක් වෙතොත් පින්</topic>
    <author>ලංකින්ද නානායක්කාරඉමදුව සමුහ</author>
    <content>බුදු පිළිම නෙලන විකුණන රැකියාවල යෙදෙන බුදුපිළිම කාර්මිකයෝ වෙළෙන්දන් අසරණව සිටින බව පවසති. මේ ඇත්තන්ට සෙතක් වෙන්නට ශාන්තියක් වන්නට කවරකු හෝ නොමැත.මේ බුදු පිළිම නෙලන,බුදු පිළිම අඹන , බුදු පිළිම ලී යෙන් සකසන නිපැයුම් කරුවන්, වෙළෙන්ඳනගේ කතාන්දර එතරම් සුන්දර නොවේ.මුල් අවධියේ ලක්දිව බුදු පිළිමවලට මහායාන ආභාසය ලැබී ඇත්තේ අල්ප වශයෙනි.මෙයට, ප්‍රබල හේතුව එකල අනුරාධපුර මහා විහාර සම්ප්‍රදාය අතිශයින් ප්‍රබලව පැවතීමය.පොළොන්නරු අවධියේ සිට මහායාන බලපෑම වැඩි වශයෙන් සිදු වීම නිසා බුදු පිළිමය විෂයෙහිද ඒ ආභාසය දක්නට ලැබේ.එහි ප්‍රතිඵලයක් වශයෙන් ඒ ප්‍රතිමාවල විදේශීය ලක්ෂණද දක්නට ලැබේ.ලංකාවේ නිමැවුණු බුදු පිළිම ඉරියව් අනුව ප්‍රධාන කොටස් තුනකට වෙන් කළ හැකිය. හිඳි පිළිම ,හිටි පිළිම,සැතපෙන පිළිම යනුවෙනි.මේ බුද්ධ ප්‍රතිමා නිර්මාණය කරන අපේ කලාකරුවන් ඔවුන් මවනා අසිරිමත් වු බුද්ධ ප්‍රතිමා රට පුරා මෙන්ම සෑම නිවසකම ඇත.අද වන විට බුදු පිළිම සකසන කලාකරුවන් , මිනිසුන් ගැටලු රැසකට මුහුණ දී සිටින අතර සිය කර්මාන්තය කරගෙන යෑමට නොහැකි තත්ත්වයකට පත්ව සිටී. මැටි ලීයෙන්, , සිමෙන්තියෙන්, කිරිගරුඬ කඩදාසියෙන්, කළුගලින්, ප්ලාස්ටොප් පැරිස් වලින්ද පිළිම වත්මන් කාලයේ දි නිර්මාණය කෙරේ.වෙහෙර විහාරවලට ද නිවෙස්වලටද ව්‍යාපාරික ස්ථාන වලටද දිනපතා බුදු පුදට අවශ්‍ය වු පිළිම මේ කාලාකාමි ජනතාව සකස් කරති. ගාල්ලේ කලේගාන, ගල්වඩුගොඩ යන ප‍්‍රදේශවල ගම්පිටින්ම ලී ආශ්‍රිතව මනරම් වු බුදු පිළිම නෙලයි. සැතපෙන පිළිම,හිටි පිළිම ද විවිධ වු ප්‍රමාණයෙන් මේ කලාකරුවෝ නිර්මානය කරන බව ඔවුහු පවසති.මේ සම්බන්ධයෙන් අදහස් දක්වන ගාල්ලේ ඩබ්ලිව්.චමින්ද මහතා.අපි බුදු පිළිම විකුණාන්නේ කතරගම, සෙල්ල කතරගම,ගාල්ල,කොළඹ, ගැටබරු, දෙවුන්දර, උනවටුන, සීනිගම, නුවර, මාතලේ, සමන් දේවලය, කණ්ඩලම, හික්කඩුව ආදී ප්‍රදේශවලයි. අපට තියෙන ලොකුම ගැටලුව වන්නේ මැටි හිඟය හා ලීවල පවතින හිඟයයි.ආණ්ඩුවෙන් අපිට ආධාරයක් දෙනවානම් හොඳයි.ලක්සලෙන් නම් බඩුගන්නවා.අපි කඩවලටද දමනවා. ජංගම වෙළදාමේද යෙදෙනවා. සීසන් කාලයට පුදබිම්වලටගොස් කඩවල්වල තබාගෙන පිළිම වහන්සේ සාධාරණ මිලකට දෙනවා.අපි වැඩිය මුදල් ගන්නේ නැ. අපි සාධාරණ ආකාරයට තමයි මේ කර්මාන්තය කරන්නේ . උපකරණයක් ගන්න ණය මුදලක් දෙනවා නම් හොදයි , නමුත් එහෙම දෙන්නේ නෑ. බැංකු අපිව ගණන් ගන්නේ නෑ.සමහර බැංකුනම් මුදල් දෙනවා. කුඩා කාර්මාන්තවලට ආධාර දෙනවා කිව්වාට. තවම අපිටනම් දුන්න දෙයක් නැහැ.බුදු පිළිම වෙළඳ ව්‍යාපාරිකයකු වු ගාල්ල ඉමදුව ජානක කුමාර මහතා.මේ දිනවල බුදු පිළිමවලට හොඳ ඉල්ලූමක් තියෙනවා. සාමාන්‍යයෙන් හැමදාමත් තිබුණත් මේ කාලයේ වැඩි වී තියෙන්නේ පොසොන් උත්සවය නිසා. බොහෝ අය අනුරාධපුරය වැනි පළාත්වල චාරිකා යොදා ගෙන භාර හාර ඔප්පු කරන්න බුදු පිළිම අරගෙන යනවා. මේක ව්‍යාපාරයක් වගේම හරිම උතුම් දෙයක් කියලයි මට නම් හිතෙන්නේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=s1406121</link>
    <topic>පාපන්දු උන්මාදය  අද සිට බ්‍රසීලයම සැණකෙළියක්</topic>
    <author>ලිව්වේ වර්නන් ගුණ ‍ෙස්කර ප්‍රින්ස් ගුණ ‍ෙස්කර ෆවුස් මොහොමඩ් නිරෝෂන් ප්‍රියංකර</author>
    <content>හිරු දහසකගේ උණුසුමකින් යුත් ග්‍රීෂ්ම සෘතුවක අති උත්කර්ෂවත් දිනයක් බ්‍රසීලයට උදා කරමින් 20 වැනි ලෝක කුසලාන පාපන්දු තරගාවලිය අද ආරම්භ වෙයි.ලොව පාපන්දු ක්‍රීඩාව පාලනය කරන ජාත්‍යන්තර පාපන්දු සම්මේලනය 1930 වසරේ පටන් සෑම අවුරුදු හතරකටම වරක් මේ තරගාවලිය පවත්වයි. ලෝක යුද්ධය හේතුවෙන් 1942 හා 1946 වසරවලදී ලෝක කුසලාන පාපන්දු තරගාවලිය පැවැත්වූයේ නැත.ජූනි 12 සිට ජූලි 13 දක්වා සත්කාරක බ්‍රසීලයේ ක්‍රීඩාංගණ 12ක පැවැත්වෙන මෙවර තරගාවලියේ තරග සංඛ්‍යාව 64කි. ලොව මහාද්වීප පහක රටවල් 32ක් තරගාවලියට සහභාගි වෙති. තමන්ගේ මහාද්වීපවල තරග කර ඉහළටම පැමිණ ඔවූහු මේ තරගාවලියට සුදුසුකම් ලබා සිටිති.අද ඇරැඹෙන තරගාවලියේ මූලික වටයේදී මේ කණ්ඩායම් 32 හතර බැගින් කොටස්වලට වෙන්කර තිබේ. කොටසක සෑම කණ්ඩායමක්ම අනෙක් කණ්ඩායම් තුන සමග එක් වතාවක් තරග කරනු ඇත. ජයග්‍රහණයකට ලකුණු 3කි. ජය පැරදුමින් තොර තරගයකට එක් ලකුණකි. පරාජයකට කිසිම ලකුණක් හිමිවන්නේ නැත. ඒ ඒ කොටසේ වැඩිම ලකුණු ලබා ගන්නා කණ්ඩායම් දෙක ’16 දෙනාගේ වටය’ට පිවිසෙති. එතැන් පටන් අවසන් ජයග්‍රාහකයා දක්වා පැවැත්වෙන්නේ එක් කණ්ඩායමක් බැගින් තරගාවලියෙන් ඉවතට වීසිවන තරග වැලකි.තරගාවලියේ අර්ධ අවසන් පූර්ව වටය ජූලි 4 හා 5 යන දිනවල පැවැත්වේ. අවසන් පූර්ව තරග ජූලි 8 හා 9 දිනවල පැවැත්වීමට නියමිතව ඇත. ජූලි 13 වැනිදා අවසාන මහා තරගය පැවැත්වේ. ඊට පෙර දිනයේදී, අවසන් පූර්ව තරග පරාජිත කණ්ඩායම් තරගාවලියේ තෙවැනි ස්ථානය සඳහා තරග වදිනු ඇත.තරගකරුවන්ට පිදෙන සම්පූර්ණ ත්‍යාග මුදල ඩොලර් මිලියන 576කි. තරගාවලියට සත්කාරකත්වය දැරීම වෙනුවෙන් බ්‍රසීලයට ලැබෙන ආදායම ඩොලර් බිලියන 11ක් යැයි අපේක්ෂා කෙරේ.2014 ලෝක කුසලාන පාපන්දු තරගාවලිය පැවැත්වීම සඳහා වැයවන මුදල ඩොලර් බිලියන 14ක් බවට ඇස්තමේන්තු කර තිබේ. සන්සන්දනාත්මකව බලද්දී 2010 වසරේ දකුණු අප්‍රිකාවේ පැවැති පසුගිය තරගාවලියේ වියදම වූයේ ඩොලර් බිලියන 4කි. ජර්මනිය සත්කාරකත්වය දැරූ 2006 තරගාවලියට වැයවූයේ ඩොලර් බිලියන 6කි.මෙවර ලෝක කුසලාන පාපන්දු තරගාවලිය බ්‍රසීලයේ පැවැත්වීමට යන වියදමට එරෙහිව පසුගිය මාස කිහිපය තිස්සේ ම එරට මහා උද්ඝෝෂණ පැවැත්විණි. එහෙත්, මේ පෙළපාලිකරුවන්ද අවසානයේ බ්‍රසීලය වෙනුවෙන් ‘චියර්’ කරනු ඇත. ඒ, එරට ඒ තරමටම පාපන්දු ක්‍රීඩාවෙන් උන්මාදයට පත්ව සිටින බැවිණි. උද්ඝෝෂණවලින් පසුබට නොවුනු බ්‍රසීලය මේ තරගාවලිය සාර්ථකව පැවැත්වීම සඳහා එරට පරිපාලනයේ ඉහළම තැනේ සිට විධිවිධාන යොදා තිබේ. බ්‍රසීලයේ ජනාධිපතිවරණය පැවැත්වෙන්නේද මේ වසෙර්ය.ආජන්ටිනාවේ ‘හින්නි විජ්ජාකාරයා’ – ලයනල් මෙසි, වර්තමානයේ ලොව සිටින හොඳම පාපන්දු ක්‍රීඩකයා ලෙසින් එකහෙළා සැලකේ. සිය කුසලාන රාක්කයට ලොව පාපන්දු ක්‍රීඩාවේ වටිනාම ත්‍යාගය එකතු කර ගැනීමට ඔහු අපේක්ෂා කරයි.පෘතුගාලයේ ක්‍රිස්ටියානෝ රොනල්ඩෝ ආබාධයකට ලක්ව සිටී. එහෙත් ඔහු යහපත් ශරීර යෝග්‍යතාවෙන් සිටින විට, මෙවර තරගාවලියේ දක්ෂතම ක්‍රීඩකයා වීමේ මෙසි ගේ වෑයමේ එකම ප්‍රතිවාදියා වනු ඇත්තේද රොනල්ඩෝ ම ය. රොනල්ඩෝගේ හොඳම දවසේ ඔහු සමග තරග කිරීමට සමත් වෙනත් කිසිවෙකු නැති තරම්ය.එංගලන්තයේ වේන් රූනි සාර්ථක්වය හා අසාර්ථකත්වය අතර මංමුලා වන චරිතයකි. 2010 ලෝක කුසලාන තරගාවලියේදී ඉතා ප්‍රබල ක්‍රීඩකයෙක් නොවූ ඔහුගෙන් පසුගිය තරග වාරයේදී ප්‍රදර්ශනය වූයේ දුර්වල ක්‍රීඩාවකි. එනමුදු රූනි, ඔහුගේ හොඳම හපන්කම් මේ ලෝක කුසලාන තරගාවලිය සඳහා ඉතිරි කරගෙන සිටින බවට එංගලන්ත පාපන්දු ලෝලීහු බලාපොරොත්තු තබා සිටිති.මේ තරගාවලිය ලොව සැරිසරන්නේ වසර 84ක සිටය. මුල, 1930 වර්ෂය වෙයි. උරුගුවේදී පළමු තරගාවලිය පැවැත්වූ අවස්ථාවේදී ඊට සහභාගි වූයේ රටවල් 13ක් පමණි. එහිදී උරුගුවේ කණ්ඩායම තරගාවලියේ ඉහළටම පිවිසියේ කුසලානය දිනා ගැනීමෙන් පමණක් නොව වැඩිම ගෝල් ලබා ගත් ‘ගෝල්ඩන් බූට්’ සම්මානයද හිමිකර ගනිමිණි.මේ තරගාවලියේ ඉතිහාසයේ වඩාත්ම සාර්ථක කණ්ඩායම වන බ්‍රසීලය පස් වතාවක් කුසලානය දිනා ගෙන තිබේ. ගෝල් අතින් වඩාත්ම පල දරන කණ්ඩායම වන්නේද බ්‍රසීලයයි. 1958, 1962, 1970, 1994 හා 2002 වසරවල පැවැති තරගාවලියන්හි ඔවුන් කුසලානය දිනා ගෙන තිබේ. බ්‍රසීලය මේ තරග බිමේ ගෝල් 210ක් වාර්තා කර තිබේ. මෙතෙක් පැවැති ලෝක කුසලාන පාපන්දු තරගාවලි 19 ට ම සහභාගි වී ඇති එකම කණ්ඩායම බ්‍රසීලයයි.ලෝක කුසලාන පාපන්දු ඉතිහාසයේ ළාබාළතම ගෝල් රැස්කරන්නා වී සිටින්නේ බ්‍රසීලයේ පේලේ ය. ලෝක පාපන්දු කුසලාන තුනක් දිනා ගත් එකම ක්‍රීඩකයාද ඔහු වෙයි.මේ තරගාවලි ඉතිහාසයේ වැඩිම ගෝල් ලබා ගත් ක්‍රීඩකයා බවට පත්ව සිටින්නේ රොනල්ඩෝ ය. ඔහු වාර්තා කර ඇති ගෝල් සංඛ්‍යාව 15කි. ලෝක කුසලාන පාපන්දු තරගාවලියක් ප්‍රථම වතාවට බ්‍රසීලයේ පැවතියේ 1950 වර්ෂයේදීය. එදා ඊට සත්කාරකත්වය දැක්වූ බෙලෝ හොරිසොන්ටෙ, කුරිටිබා, පෝටෝ ඇලිග්රි, රෙසිෆි, රියෝ ඩි ජැනෙයිරෝ හා සාඕ පෝලෝ යන නගර හය ම මේ 2014 තරගාවලියේදීද එසේ සත්කාරකත්වය දැරුවද මේ තරගාවලි දෙකටම පාවිච්චි කළ ක්‍රීඩාංගණය වනුයේ රියෝහි මරකානා ක්‍රීඩාංගණයයි.මරකානා ක්‍රීඩාංගණය බ්‍රසීල ජනතාවට ගෙන එන්නේ අමිහිරි මතකයන්ය. 1950 වසරේ තරගාවලියේ පැහැදිලි ජයග්‍රාහකයන් ලෙසින් ඉස්මතුව සිටියේ සත්කාරක බ්‍රසීලයයි. එහෙත් බ්‍රසීල ක්‍රීඩා ලෝලීන්ගේ හදවත් බිඳ දමමින් අවසාන මහා තරගයේදී උරුගුවේ කණ්ඩායම බ්‍රසීලය පරාජය කළේය.මෙතෙක් පැවැති ලෝක කුසලාන පාපන්දු තරගාවලියන් 19 දී සත්කාරක රටවල් හයක් කුසලානය දිනාගෙන සිටිති. 1930 වසරේදී උරුගුවේ ද, 1934දී ඉතාලිය ද, 1966දී එංගලන්තය ද, 1974දී ජර්මනිය ද, 1978දී ආජන්ටිනාව ද, 1998දී ප්‍රංශය ද සිය ක්‍රීඩා ලෝලීන් පිනවමින් ලෝක පාපන්දු කුසලානය දිනා ගත්හ. විදෙස් පුහුණුකරුවෙකුගෙන් යුත් කිසිම ජාතික කණ්ඩායමක් මෙතෙක් කුසලානය දිනා ගෙන නැත.ජයග්‍රාහී පුහුණුකරුවන් 19 දෙනාම බාරව සිටියේ ඔවුන්ගේ රටේ කණ්ඩායමය. මොවුන් අතරින් කුසලානය දෙවරක් දිනා ගත් එකම පුද්ගලයා ඉතාලියේ විටොරියෝ පොසෝ ය. ඔහු 1934 හා 1938 වසර දෙකේදීම ඉතාලිය ලෝක කුසලානය කරා මෙහෙයවීය.ලොකුම ජයග්‍රාහී පරතරයක් වාර්තා වූ ලෝක කුසලාන පාපන්දු අවසාන මහා තරග තුනටම බ්‍රසීලය සම්බන්ධව සිටී. මෙයින් දෙවතාවකදීම බ්‍රසීලය ජයග්‍රාහකයන් විය. 1958 වසරේදී ගෝල් 5–2කින් ස්වීඩනය පැරදවූ බ්‍රසීලය ඉන්පසුව 1970දී ගෝල් 4–1කින් ඉතාලිය පරාජය කළේය. කෙසේ වෙතත් 1998 අවසාන තරගයේදී බ්‍රසීලය ගෝල් 3–0කින් ප්‍රංශයට පරාජය විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=s1406122</link>
    <topic>ප්‍රධාන විනිසුරු ජපානයෙන්</topic>
    <author/>
    <content>ජපානයේ යුයිචි නිෂිමුරා බ්‍රසීලය හා ක්‍රොඒෂියාව අතර අද පැවැත්වෙන 2014 ලෝක කුසලාන පාපන්දු තරගාවලියේ ආරම්භක තරගයේ ප්‍රධාන විනිසුරු ලෙස කටයුතු කරයි. නිෂිමුරාගේ සහායකයන් ලෙස ඔහුගේ ස්වදේශිකයන් වන ටොරු සගාරා හා ටොෂියුකි නගි නම්කර තිබේ. සිවුවැනි තරග විනිසුරුවරයා ඉරානයේ අලිරේසා ෆඝානි ය.ෂිසුඕ ටකාඩා (1986 හා 1990) සහ ටොරු කමිකාවා (2002 හා 2006)ට පසුව ලෝක කුසලාන පාපන්දු තරගාවලි දෙකක තරග විනිශ්චයේ යෙදුනු තෙවැනි ජපන් ජාතිකයා බවට 42 හැවිරිදි නිෂිමුරා පත්වෙයි. ඔහු 2010 වසරේ දකුණු අපි‍්‍රකාවේ පැවැති තරගාවලියේදී නෙදර්ලන්තය හා බ්‍රසීලය අතර පැවැති අර්ධ අවසන් පූර්ව තරගය ඇතුළුව තරග හතරක් විනිශ්චය කළේය.නිෂිමුරා ජාත්‍යන්තර පාපන්දු තරග විනිශ්චය කිරීම ආරම්භ කළේ 2004 වසරේදීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=s1406123</link>
    <topic>ජෙනිෆර්-පිට්බුල්-ක්ලෝඩියා සුපිරි රංගනයක</topic>
    <author/>
    <content>අමෙරිකානු සුප්‍රසිද්ධ ගායිකාවක හා නළඟනක වන ජෙනිෆර් ලෝපස් බ්‍රසීලයේ සාඕ පෝලෝ නුවර ‘නිව් කොරින්තියන්ස්’ ක්‍රීඩාංගණයේ අද පැවැත්වෙන 2014 ලෝක කුසලාන පාපන්දු තරගාවලියේ සමාරම්භක උත්සවයේදී රංගනයේ යෙදෙනු ඇත.සුප්‍රකට රැප් ගායක පිට්බුල් හා බ්‍රසීලයේ ජනප්‍රිය ගායිකාවක් වන ක්ලෝඩියා ලෙයිට් යන සංගීත ශිල්පීන් සමග ලෝපස්, “අපි හැමෝම එකයි (ඔලෙ ඔලා)” - We Are One- නම් වන මේ තරගාවලියේ නිළ ගීතය ගායනා කරනු ඇත.ජාත්‍යන්තර පාපන්දු සම්මේලනය විසින් මීට පෙර නිකුත් කරන ලද නිවේදනයකින් කියා තිබුණේ ලෝපස් මේ රංගනයට ඉදිරිපත් නොවනු ඇති බවය. එහෙත් ලෝපස් සමාරම්භක උත්සවයට සහභාගි වන බව ඇගේ නියෝජිතයන් පෙරේදා දන්වා සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=s1406124</link>
    <topic>අද තරග</topic>
    <author/>
    <content>බ්‍රසීලය – ක්‍රොඒෂියාවශ්‍රී ලංකා වේලාවෙන් හෙට( 13) අළුයම1.30ටමෙක්සිකෝ – කැමරූන්ශ්‍රී ලංකා වේලාවෙන් හෙට( 13) රාත්‍රී 9.30ට.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=s1406125</link>
    <topic>තරගමාලාවේ තරු</topic>
    <author/>
    <content> රොනල්ඩෝ - පෘතුගාලයපෘතුගාල කණ්ඩායමේ විශාලතම බලාපොරොත්තුව වන රොනල්ඩෝ සිය කණ්ඩායමට ලෝක කුසලානය හිමිකර දී තරගමාලාවේ දක්ෂතම ක්‍රීඩකයා සම්මානය දිනා ගනු ඇතැයි දැනටමත් අනාවැකි පළවී තිබේ.මෙසී - අජෙන්ටිනාවමෙසී යුරෝපීය පාපන්දු පිටිය දෙවනත් කරමින් අසහාය ක්‍රීඩා කෞශල්‍යයක් පෙන්නුම් කළ සුපිරි ක්‍රීඩකයෙකි. බාසිලෝනා ක්‍රීඩා සමාජය නියෝජනය කරන 26 හැවිරිදි මෙසී 2012 කැලැන්ඩර් වසරේ ගෝල් 86ක් රැස් කරමින් අසමසම වාර්තාවකට හිමිකම් කීෙව්ය.නේමර් - බ්‍රසීලයඅලුත්ම පාපන්දු වීරයා වන නේමර් වටා එරට මිලියන ගණනාවක ක්‍රීඩාලෝලීන්ගේ බලාපොරොත්තු ගොඩ නැගී තිබේ. ඔහුගේ දස්කම් සමග මෙවර ලෝක කුසලාන තරගමාලාවට සත්කාරකත්වය ලබා දෙන බ්‍රසීලය 6වැනි වරටත් ලෝක ශුරයන් වීමේ අරමුණින් යුතුව පසුවේ.රූනි - එංගලන්තය28 හැවිරිදි වේන් රූනී මෙවර එංගලන්ත කණ්ඩායමේ විශාලතම බලාපොරොත්තුවයි. ලෝක කුසලාන තරගමාලාවට සුදුසුකම් ලැබීමේ තරගවල දී ඔහු දැක්වූ විශිෂ්ට දස්කම් දුටු ජගත් පාපන්දු විචාරකයන් සඳහන් කළේ මෙවර ලෝක කුසලාන තරගමාලාවේ කැපී පෙනෙන ක්‍රීඩකයා බවට පත්වීමට ඔහුට කදිම අවස්ථාවක් උදාවී ඇති බවය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=s1406126</link>
    <topic>ඇන්ජලෝ මැතිව්ස්ගේ කණ්ඩායම අද ලෝඩ්ස් පිටියට</topic>
    <author>වර්නන් ගුණසේකර</author>
    <content>එංගලන්තයේදී ප්‍රථම වතාවට ශ්‍රී ලංකාවට ටෙස්ට් ක්‍රිකට් තරගමාලාවක ජයග්‍රහණයක් අත්කර දීමේ අරමුණින් යුතුව ඇන්ජලෝ මැතිව්ස්ගේ කණ්ඩායම අද ලන්ඩනයේ ලෝඩ්ස් තරග බිමට පිවිසෙයි.ශ්‍රී ලංකා කණ්ඩායම ද්විත්ව ටෙස්ට් තරගමාලාවක පළමු තරගයට අද සහභාගි වන්නේ ඊට පෙර පැවැති ජාත්‍යන්තර එක්දින තරගමාලාවේදී එංගලන්තය පරාජය කිරීමෙන් අත්කර ගත් ආත්ම විශ්වාසයෙන් සන්නද්ධවය. ටෙස්ට් තරගමාලාවට පෙර එක්දින තරගවල යෙදීම නිසා එංගලන්ත දේශගුණයට හුරු වීමට මේ වන විට ශ්‍රී ලංකා ක්‍රීඩකයින්ට හැකි වී තිබේ. එය ද කණ්ඩායමට මහත් වාසියකි.මීට පෙර එංගලන්තයේදී කළ සංචාරයේදී ශ්‍රී ලංකා ක්‍රීඩකයින්ට මේ අවස්ථාව හිමිවූයේ නැත. එහිදී ඔවුනට සිදුවූයේ මුලින් ටෙස්ට් තරගවලට මුහුණ දී ඉන්පසුව එක්දින තරග ක්‍රීඩා කිරීමටය. එබැවින් එංගලන්තයේදී ටෙස්ට් තරගමාලාවක් ජය ගැනීමේ හොඳම අවස්ථාවක් ශ්‍රී ලංකාවට දැන් උදාවී තිබේ. එයින් උපරිම ඵල නෙලා ගැනීමට මැතිව්ස්ගේ කණ්ඩායම වගබලා ගත යුතු වෙයි. දෙපිල අතර ටෙස්ට් තරග දෙකක් පැවැත්වීමට නියමිතය.ජාත්‍යන්තර එක්දින ක්‍රිකට් තරගමාලාවෙන් පරාජය වීම නිසා එංගලන්තය මේ ටෙස්ට් තරගමාලාවේදී ඉතා තියුණු අන්දමින් තරග කරනු නොඅනුමානය. එය ශ්‍රී ලංකා කණ්ඩායම හොඳින් දැන සිටී. එය අපේක්ෂාවෙන් සිටින ඇන්ජලෝ මැතිව්ස්ගේ කණ්ඩායම ඊට සාර්ථකව මුහුණ දීමටද සූදානමින් සිටී.ටෙස්ට් තරගමාලාවට පෙර එක්දින තරගමාලාවට සාර්ථකව මුහුණ දීමට හැකිවීම නිසා ශ්‍රී ලංකා ක්‍රීඩකයන්ගේ චිත්ත ධෛර්යය ඉහළ මට්ටමක තිබේ. කෙසේ වෙතත්, ඉන්දියා උපමහාද්වීපයේ මෙන් නොව එංගලන්තයේදී ටෙස්ට් තරගමාලාවක් ජය ගැනීම පහසු කාර්යයක් නොවන බව ශ්‍රී ලංකා කඩුලු රකින්නා වන ප්‍රසන්න ජයවර්ධන කියයි. “අපි සියළු දෙනාටම වුවමනා කරන්නේ ටෙස්ට් තරගමාලාව ජයග්‍රහණය කිරීමයි.ඒ සඳහා අපට මේ පාර හොඳ අවස්ථාවක් තියෙන බව මට දැනෙනවා. නමුත් පිතිකරණයේ මෙන්ම පන්දු යැවීමේදීද අපි මෙහි දේශගුණික තත්ත්වයන්ට හුරු විය යුතුයි. ඒ අනුව අපේ තාක්ෂණය සකස් කර ගත යුතුයි.”පෙර සංචාරවල මෙන් නොව මෙවර එංගලන්ත දේශගුණික තත්ත්වයන්ට ශක්තිමත් ලෙසින් මුහුණ දීමට සමත් ප්‍රහාරයක් ශ්‍රී ලංකා කණ්ඩායම සතුව තිබේ. සුරංග ලක්මාල් කණ්ඩායමේ නැතිවීම මහත් පාඩුවක් වුවද අනෙක් පන්දු යවන්නන් ඉතාමත් හොඳින් මෙතෙක් ඔවුන්ගේ කාර්යභාරය ඉටුකර තිබේ.ශ්‍රී ලංකාව 1998 හා 2006 වසරවල එංගලන්තයේදී ටෙස්ට් තරග ජයග්‍රහණය කර ඇතත් එක් තරගයකට වඩා අඩංගු ටෙස්ට් තරගමාලාවක් කිසිදා ජය ගෙන නැත. මීට තෙවසරකට ඉහත ශ්‍රී ලංකා කණ්ඩායමේ අවසාන එංගලන්ත සංචාරයේදී ඔවුන් තරග තුනකින් සමන්විත තරගමාලාව ජය පැරදුමින් තොර තරග දෙකක් සමග 0–1කින් පරාජය විය. එම සංචාරයේ කාඩිෆ්හි පැවැති පරාජිත තරගයේදී ශ්‍රී ලංකා කණ්ඩායමේ ඉනිම ලකුණු 82කට බිඳ වැටිනි.කුමාර් සංගක්කාර ටෙස්ට් තරගවල කඩුලු රැකීමේ කාර්යයෙන් ඉවත් වූ පසුව ශ්‍රී ලංකා ටෙස්ට් කඩුලු රකින්නා බවට පත්වූ ප්‍රසන්න ජයවර්ධන කාඩිෆ් තරගයේ පළමු ඉනිමේ ලකුණු 400ක පළමු ඉනිමේ වැඩිම ලකුණු ලබා ගත් පිතිකරුවා වෙමින් ලකුණු 112ක් වාර්තා කිරීමට සමත් විය.මේ අතර එංගලන්තය වෙනුවෙන් අද මංගල ටෙස්ට් ක්‍රිකට් වරම් ලබනු ඇතැයි අපේක්ෂා කෙරෙන මොයීන් අලි ඔහුගේ පිට දඟ පන්දුවලින් ජනතාව විස්මයට පත්කිරීමට බලාපොරොත්තුවෙන් සිටී.කෙසේ වෙතත්, ප්‍රධාන පෙලේ ටෙස්ට් දඟ පන්දු යවන්නකු වීමට මොයීන් සූදානම් බවට හිටපු එංගලන්ත දඟ පන්දු පුහුණුකරු පාකිස්තානයේ මුෂ්ටාක් අහමඩ් විශ්වාස නොකරයි. එහෙත් තමා විසින් නිර්මාණය කළ ‘දුස්රා’වෙන් ශ්‍රී ලංකා පිතිකරුවන් මුළා කිරීමට හැකිවනු ඇතැයි මොයීන් අලි විශ්වාස කරයි.“දීර්ඝ ක්‍රිකට් ක්‍රීඩාවේ මම පන්දු යවන අයුරු බොහෝ දෙනෙක් දැක නැහැ. ඒ නිසා කිහිප දෙනෙකුව පුදුමයට පත්කරන්න මට හැකිවේවි” යැයි මොයීන් කියයි. වූස්ටර්ෂයර් ප්‍රාන්ත කණ්ඩායමේ පිතිකරුවෙකුද වන මොයීන් අලි, මිඩ්ල්සෙක්ස් පිතිකරු සෑම් රොබ්සන් හා සසෙක්ස් වේග පන්දු යවන්නකු වන ක්‍රිස් ජෝඩන් යන තිදෙනාම අද ඇරැඹෙන තරගයේදී එංගලන්තය වෙනුවෙන් ටෙස්ට් වරම් ලබනු ඇතැයි අපේක්ෂා කෙරේ.ග්‍රෑම් ස්වෝන් ටෙස්ට් තරග බිමෙන් සමුගැනීමෙන් පසුව ප්‍රධාන දඟ පන්දු යවන්නකු කණ්ඩායමට තෝරා නොගැනීමට එංගලන්තය තීරණය කර තිබේ. එබැවින්, විශාරද පිතිකරුවෙකු මෙන්ම ‘පාට්-ටයිම්’ පිට දඟ පන්දු යවන්නෙකුද වන ජෝ රූට් සමග මොයීන් දඟ පන්දු යැවීමේ කාර්යය බෙදා ගනු ඇත.ශ්‍රී ලංකාව හා එංගලන්තය අතර මෙතෙක් ටෙස්ට් ක්‍රිකට් තරග 26ක් ක්‍රීඩා කර තිබේ. ශ්‍රී ලංකාව මෙයින් ජයගෙන ඇත්තේ තරග 7ක් පමණි. තරග 10කින් පරාජය වී ඇති අතර තරග 9ක් ජය පැරදුමින් තොරව කෙළවර වී තිබේ. අද තරගය ශ්‍රී ලංකා වේලාවෙන් පස්වරු 3.30ට ආරම්භ වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=s1406127</link>
    <topic>ශක්ති සැහැල්ලු පන්දු ක්‍රිකට් අද</topic>
    <author>වලස්මුල්ල සමූහ</author>
    <content>වීරකැටිය මුරුතවෙල ශක්ති යෞවන සමාජය සංවිධාන කරන එක් පිලකට අටදෙනා බැගින් වු සැහැල්ලු පන්දු ක්‍රිකට් තරගාවලිය අද (12) මුරුතවෙල විද්‍යාලයීය ක්‍රීඩාංගණයේදී පැවැත්වේ.තරගාවලියේ ජයග්‍රාහකයන්ට රු.25000ක්, අනුශූරතාවට රු.15000ක් හා තරගාවලියේ වීරයා, අවසන් තරගයේ වීරයා සඳහාද ත්‍යාග පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=s1406128</link>
    <topic>මැලේසියාවේ දස්කම් දක්වනමැරතන් ක්‍රීඩක අසන්ත</topic>
    <author/>
    <content>ක්‍රීඩා දස්කම් හරහා මවුබිමට කීර්තිය ගෙන දෙන දක්ෂයින් රැසක් ලොව පුරා සිටින අතර ඔවූන් විවිධ ක්‍රීඩා තරගවලින් ජයලබා පදක්කම් දිනා මවු රටට ගෞරව දිනා දීමට සමත්ව සිටිති.මීට අමතරව තම මවු ර‍ටේ දී ක්‍රීඩාවේ නියැලෙමින් දස්කම් දැක්වූ ඇතැමුන් අධ්‍යාපන හා රැකියා කටයුතු සදහා විදෙස් ගතව ඒ රටවල දී පවා ක්‍රීඩාවේ නිරතවී මවු රටට කීර්තිය දිනා දෙති.එසේ මැලේසියාවේ පදිංචිවී සිටින 26හැවිරිදි අසන්ත ක්‍රිස්ටි ද මැරතන්, අර්ධ මැරතන් හා මාර්ග ධාවන තරග ඉසව්වල දී දස්කම් දක්වමින් ශ්‍රී ලංකාවට ඉමහත් කීර්තියක් අත්කරදුන් ක්‍රීඩකයෙකි.මහනුවර දුනුවිල ප්‍රදේශයෙන් බිහිවූ අසන්ත ඔහු අධ්‍යාපනය ලැබූ මහනුවර දුනුවිල රත්නපාල විදුහලේ හා පසුව කැළණියේ පදිංචියට පැමිණ මහර කුමාර විදුහලේ දක්ෂතම දුර ධාවකයකු ලෙස පාසල් වියේ දස්කම් පෑවේය.සිය දස්කම් ජාත්‍යන්තර රටවලට ගෙනයමින් මැලේසියාවේ ප්‍රකට මැරතන් තරගයක් වන මයි‍ලෝ ධාවන තරගාවලියේ අර්ධ මැරතන් තරගවලට සහභාගි වෙමින් රන් පදක්කම් දිනාගැනීමට අසන්ත සමත්විය.මීට අමතරව මැලේසියා‍වේ විවිධ මැරතන් තරගවලට ඉදිරිපත් වී ඔහු ලැබූ ජයග්‍රහණ අපමණය. ලබන ඔක්තෝබර් මස ශ්‍රී ලංකාවේ පැවැත්වීමට නියමිත කලම්බූ එල්.එස්.ආර්.මැරතන් තරගයට ඉදිරිපත්වීමට බලාපොරොත්තුවෙන් සිටින අසන්ත මැලේසියාවේ ප්‍රවීන පුහුණුකරුවකු වන එල්වින් නාදන් යටතේ පුහුණුව ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=f1406121</link>
    <topic>හතළිස් දහසක සේනාව එදා දුනු ඊතල බිම තිබ්බා</topic>
    <author>සාකච්ජා කෙලේ නිලූකා ඩී. තිලකරත්න</author>
    <content>මිහිඳු මාහිමි මෙරටට වැඩම වීමත් ඊට සමගාමීව මිහින්තලය ශ්‍රී ලාංකිකයන්ට වැදගත් වන සුවිශේෂී කාරණා පිළිබඳත් පොසොන් සැමරිය යුතු ආකාරය පිළිබඳත් මිහින්තලය මෙරට සංස්කෘතියේ උල්පත බවත් දිනමිණ සංවාදයට එක්වෙමින් මිහින්තලය රජමහා විහාරාධිපති හා භාරකාර වළවාහැංගුණවැවේ ධම්මරතන හිමි­ෙයා් පවසති.ස්වාමීන් වහන්ස මිහින්තලය සදහම් ආලෝකය විහිදුවාලූ බිමයි. ඒ පිළිබඳ කතා කළොත්?මිහින්තලය කියන්නේ කකුසඳ, කෝනාගම, කාශ්‍යප ගෞතම ආදී බුදුවරුන් වැඩි ස්ථානයක්. මේ මහා භද්‍ර කල්පයේ අතීත අනාගත වර්තමාන යන කාලත්‍රයේම ලක්දිව බුදු සසුන පිහිටන්නේ මිහින්තලයේයි.එකී බුදුන් වහන්සේගේ සමයන්හිදී මෙම ස්ථානය හඳුන්වා ඇත්තේ සුබ කූඨය, පිල් කූඨය ලෙසයි. ඒ සියලු බුදුවරුන් බුද්ධත්වයට පත්වන්නේත් ඉන්දියාවේ බුද්ධගයාවේයි. එලෙසින් සියලු බුදුවරුන් ගත් මඟ ඔස්සේයි. සෙසු අනුගාමිකයන් වහන්සේ ගමන් කරන්නේ ඒ අනුව සම්බුද්ධ පරිනිර්වාණයෙන් අවුරුදු 238කට පසුව මෙරටට මිහිඳු හිමියන් වැඩම කරන්නේ. බුදුන් වහන්-සේ ජීවමාන කාලයට වඩා ධර්මය ව්‍යාප්ත වන්නේ මෙරටයි.මිහිඳු හිමි මෙරටට වැඩම කිරීම බෙහෙවින් සැලසුම් සහගතව සිදුවූ දෙයක් මිස අහඹුවක් නොවේ. මේ රටේ තිස්ස රජු රාජ්‍යය කරන සමයේ දී මිහිඳු මාහිමි මෙරටට වැඩම වන්නේ. තිස්ස රජුත් මිහිඳු හිමිත් තරුණ අවදිය ගත කරමින් හුන් අය නිසා මිනිසුන්ගේ සිතිවිලි එක තැනකට ගොනු කළ හොඳම අවදිය එය නිසා විය හැකියි. මිහින්තලය එදා රාජකීය වන උද්‍යානයක්. මුහුදු මට්ටමේ සිට උස අඩි 1014 යි. දුර්ලභ ඖෂධ, සතුන් පවිත්‍රතාව, ජලය ඉහළින් පවතින බිමක් මිහින්තලය.මේ සියල්ල පාදක කරගෙන මෙතැනට මිහිඳු හිමි මල් මාසය ලෙස හඳුන්වන පොසොන් මාසයේ පෝදා මෙබිමට වැඩියා. මේ සියල්ල සිදුකෙරෙන්නේ රාත්‍රී කාලයේදීයි. රජු හා පිරිවර 40,000ක් දෙනා එදා දුනු ඊතල බිම තබනවා.අඹ පැන අහනවා. එකී බුද්ධි පරීක්ෂණය අදත් අපට කියන්නේ මෙරට මිනිසුන් සතුව පැවැති ඉහළ බුද්ධි මට්ටමයි. මිහිඳු හිමියන් සිදුකළේ එකී දැනුම ඔපමට්ටම් කිරීමයි. චුල්ල හත්ථි පදෝපම සූත්‍රය එතැනදි දේශනා කරනවා. ලෝකයේ ප්‍රථම වතාවට 40,000ක් දුනු හීතල බිම තබලා තිසරණ සරණ යන ස්ථානය මිහින්තලාවයි.ස්වාමීන් වහන්ස, මහින්දාගමනයත් සමඟ මිහින්තලාව තවත් සුවිශේෂී කරුණු කීපයක් නිසා වැදගත් වනවා. බොදු සමාජය මේ පිළිබඳ දැනුවත්විය යුතුයි නේද?‍ෙබාදු සමාජය දැනුවත් විය යුතු එවැනි කාරණා කිහිපයක් තිබෙනවා. කෙනෙකු මිහින්තලය වැඳ පුදා ගැනීමට පැමිණෙන විට එකී කාරණා පිළිබඳ අධ්‍යයනයක් කොට තිබීම ඉතා වැදගත්.පළමු කාරණය මිහිඳු හිමි සමඟ වැඩි හත් නම අතර උපසම්පදා ලත් තෙරුන් වහන්සේ පස් නමක් සිටියා. එවිට විනය කර්ම පැවිදි කිරීම, උපසම්පදා කිරීම සිදුකළ හැකියි. ඒ අනුව ලක්දිව පළමුවන පැවිද්ද හා උපසම්පදාව සිදුවන්නේ භණ්ඩුක උපාසක මහණ කිරීමෙන්. ඒ අනුව ලක්දිව පළමු පැවිද්ද හා උපසම්පදා සිදුවන්නේ මිහින්තලා පුදබිමේදීයි.මිහිඳු හිමිගේ බෑණනුවන් වන සංඝමිත්තාවගේ පුතණුවන් වන අභිඤ්ඤාලාභී සුමන සාමනේර වහන්සේ මිහිඳු හිමිගේ අනුදැනුම මත ගල් පර්වතය මුදුනට විත් මේ පෘතුවි ධාතුවට පමණක් අධිශෘහිත දෙවිවරුන්ට බණ අහන්නට ආරාධනා කළා.“සග්ගේ කාමේච රූපේ ගිරි ශිඛර කටේ”ආදී වශයෙන් ඒ පිළිබඳ පොත පතේ සඳහන් වෙනවා. මේ පර්වතය දේවාරාධනාගල බවට පත්වන්නේ එලෙසයි. ඒ අනුව දෙවියන්ට ප්‍රථම වතාවට අඬගහලා ධර්මය දේශනා කිරීමේ ස්ථානය මිහින්තලාවයි. එය දෙවැනි කාරණය ලෙස දැක්විය හැකියි. එවලේ මිහිඳු හිමි සමචිත්ත පරියායෙන් ධර්ම දේශනා කළ ස්ථානය මෙයයි.තෙවැන්න, ප්‍රථම ආරාම පුජාව හා වස් විසීමයි. මිහින්තලාවේ සිට සමධියෙන් අනුරාධපුරය බලා වඩිනා මිහිඳු හිමි දින 28ක් එහි වැඩ සිටිනවා. එළඹෙන වස් කාලයේ අනුරාධපුරයෙන් පිටව යන්නට අදහස් කරන මිහිඳු හිමි තිස්ස රජු නවතා ගන්නවා. උන්වහන්සේලාට වස් විසීම සඳහා මිහින්තලය අටසැට ලෙන් පූජා කරනවා. ඒ අතරතුර ලංකාවේ ප්‍රථම භික්ෂූන් වහන්සේ ලෙස අරිට්ඨ තෙරුන් සමඟ 68 දෙනා වහන්සේ නමක් පැවිදි කොට උපසම්පදා කොට ප්‍රථම වස් විසීම මිහින්තලාවේ දී සිදුවනවා.සිව්වැන්න, බුදුන් වහන්සේගේ ධාතූන් වහන්සේලා බෙදා හරිනු ලැබූ මධ්‍යස්ථානය මිහින්තලාව වීමයි. වන්දනාමානය සඳහා බුද්ධ ධාතුන් වහන්සේ වැඩම වන්නැයි දේවානම්පියතිස්ස රජු ඉල්ලා සිටිනවා. ඒ අනුව සුමන සාමනේර වහන්සේ හා අරිට්ඨ තෙරුණ් සමඟ ගොස් පාත්‍රා ධාතුව පුරා බුද්ධ ශරීර ධාතූන් වහන්සේ සමඟ දකුණු අකු ධාතු වහන්සේ, ඌර්ණ රෝම ධාතූන් වහන්සේ මෙරටට වැඩම කරවනවා. එම ධාතූන් වහන්සේලා බෙදාහැරීමත් සෙසු ධාතූන් වහන්සේ තැන්පත් කිරීමත් ප්‍රථම වතාවට මිහින්තලාවේ දී සිදුවුණා.පස්වැන්න ලොව ප්‍රථම ලිඛිත සාක්ෂි හමුවන අභය භූමිය මිහින්තලාව වීමයි. අක්ෂර, මූර්ති, කැටයම් ආදී කලා ශිල්ප සියල්ලත් ආදී හින්දු ධර්මය පැවැති බවට සාක්ෂිත් මිහින්තලාවේදී හමුවනවා. රමණීය වෙහෙර විහාර ඉදිවන්නේත්, අධ්‍යාපනය කලාව පණ ගන්වන්නේත් මහින්දා ගමනයත් සමඟයි. මේ රටේ පවතින්නේ මිහිඳු සංස්කෘතියක්. ඒ අනුව අපේ රටේ ජාතික සත්්වයා විය යුත්තේ මුවායි. ජාතික වෘක්ෂය විය යුත්තේ අඹ ගස බවයි මගේ අදහස.මේ පොසොන් සමයේ එදා විහිදූ දහම් ආලෝකය අදත් දැකිය හැකි යැයි ඔබ වහන්සේ සිතනවාද?අද දකින්නට ලැබෙන්නේ කානිවල් වෙසක් කලාප, පොසොන් කලාපයි. අද පවතින මේ “කලාප” යන අදහසට මා විරුද්ධයි. එක කලාපයක් නොවේ රටම මේ අසිරියෙන් බැබළිය යුතුයි. එදා පැවතුණේත් එහෙමයි. එහෙම නොවුණොත් වෙළෙඳ කලාපයක් වගේ පේන්න ගන්නවා. රජතුමා හෝ ජනාධිපතිතුමා ප්‍රධානත්වය ගන්නා තැනක වන රාජ්‍ය උත්සවය හා සමගාමීව රටම එය සැමරිය යුතුයි. බෙදා නොගත යුතුයි. මහින්දාගමනයෙන් පෝෂණය වූ රටකට මිහින්තලාව අමතක විය නොහැකියි. ලංකා සිතියමේ එවන් ස්ථානයක් තිබුණා දැයි අමතකව ගිය යුගයක් පැවතුණා.මේ කානිවල් සැමරීම පිළිබඳ ඔබ වහන්සේගේ මතය කෙබඳුද?පැහැදිලිව ජාතික ප්‍රතිපත්තියක් අවශ්‍යයි. ජාතික උත්සව සඳහා නිශ්චිත ක්‍රියාදාමයකට යා යුතුයි. සංගීත සංදර්ශන කියන තත්ත්වයට එය නොපැවතිය යුතුයි. ආමිස, ප්‍රතිපත්ති පුජාවන්ට මුල්තැන ලැබිය යුතුයි. එය තනි පුද්ගලයකුට කළ නොහැකි දෙයක්. පොසොන් පෝය කියන්නේ මිහිඳු හිමියන්ට කෘතගුණ සැලකීමක්. 1505 පස්සේ මේ රටේ මිශ්‍ර සංස්කෘතියක් පවතිනවා. ඒ අතර මේ ර‍ටේ අනන්‍යතාව සංස්කෘතිය හඳුනාගෙන අප කටයුතු කළ යුතුයි.මෙරට ශිෂ්ටාචාරවත් කළ මිහින්තලා පුදබිම ආලෝවත් කිරීම 52 වැනි වතාවටත් ලේක්හවුස් අනුග්‍රහයෙන් සිදුෙවනවා. ඒ පිළිබඳ කතා කළොත්?1962 දී ඩී. ආර්. විජේවර්ධන ශ්‍රීමතාණන් විසින් ඇරඹූ එකී පුණ්‍යකර්මය ශ්‍රී ලංකාවාසීන්ට ආදර්ශයක්. ආලෝක පූජාව යන සංස්කෘතිය ආරම්භ වන්නේ ඒ හරහායි. ඒ කාලේ මිහින්තලය එන බැතිමතුන් තමන්ගේ අන්තිම කැමැති පත්‍රය ලියාදී එන බව කියැවෙනවා. එවන් යුගයක ඇරඹි මේ ආ‍ලෝක පූජාව විදුලි ජනක යන්ත්‍ර භාවිතයෙනුයි සිදුකළේ. ප්‍රජා සත්කාරක සේවා රැසක් මේ හරහා සිදුකෙරුණා. අදත් රාජ්‍ය උත්සවය ලෙස ආලෝක පූජාව මිහින්තලයේ දී සිදුකෙරෙනවා.වෙළෙන්දන්ගෙන් ඉතිරී ගිය මිහින්තලා පුදබිම ඉන් මුදාගෙන පවිත්‍රව පවත්වාගෙන යාමට ඔබ වහන්සේ මැදිහත්ව කටයුතු කළා. අද තත්ත්වය කෙබඳුද?මිහින්තලය අපේ සංස්කෘතියේ උල්පතයි. ලංකාවේ පළමුවැනි ස්ථානය මෙයයි. ඒ අනුව මේ ස්ථානය තිබිය යුතු ආකාරය පිළිබඳ මා ජනාධිපතිතුමා සමඟ සාකච්ඡා කළා. එහි ප්‍රතිඵලයක් ලෙස 2013 වර්ෂයේ පටන් ආරක්ෂක ලේකම් ගෝඨාභය රාජපක්ෂ මහතාගේ මැදිහත්වීමෙන් ත්‍රිවිධ හමුදාවන්ගේ මැදිහත්වීමෙන් අද රමණීය මිහින්තලයේ සුන්දරත්වය දැක්ක හැකියි. ඉතිහාසයේ පැවැති විභූතිය යළි ගෙන එන බව එදා ජනාධිපතිතුමා පොරොන්දු වුණා.අවිධිමත්ව තිබූ මේ ස්ථා-නය ව්‍යාපාරිකයන්ගෙන් පිරී තිබුණා. වන සංහාරයත් සිදුවුණා. අද ඒ හැම දේටම නැවතීමේ තිත තියලා තියනවා. සංඝාවාසයක අඩුව තවමත් අප සතුව පවතිනවා. කාල ප්‍රාසාදය නමින් මිහින්තලයේ පිරිවෙණක් පැවැත තිබෙනවා. ඒ ඔස්සේ භාෂා ඥානයෙන් පිරිපුන් ඇත්තෝ බිහිකොට තිබෙනවා. එලෙසින් ත්‍රිපිටකය පිළිබඳ උසස් දැනුම මෙතැනින් ලබාදී භාෂා ඥානයෙන් පිරිපුන් භික්ෂූන් වහන්සේලා ත්‍රිපිටකය දේශනා කිරීම සඳහා ලෝකයට යැවීම මාගේ අභිප්‍රායයි. ඒ ආකල්පය ඉදිරියට ගෙන යාමට රජයේ මැදිහත්වීම මා අපේක්ෂා කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=f1406122</link>
    <topic/>
    <author>සටහන කාංචනා අමිලානි</author>
    <content>මිස්සක පව්ව මතුයෙහි මහත් ආලෝකයක් පැවතුණි. සර සර හඬ නඟමින් අඹ ගසක කොළ සෙලැවෙමින් පැවතියේ වෙන්නට නියමිත දෙයක පෙර නිමිත්තක් මෙනි. දෙවනපෑතිස් රජ දවසය. විනෝද කෙළිය පිණිස දඩයමට හැරුණු සිත් ඇතිව රජු මිස්සක පව්ව ආසන්නයට එළැඹිණි.ඒද මහත් වේගවත් දිවීමකිනි. හේ ලුහුබඳින්නේ දඩයමකි. අතක මනාව තැනූ දුන්නෙකි. ඒ මත සකසුරුවමට හිර කළ හීයකි. මුහුණ පුරා දා බිඳු නැඟී ඇත. කැ‍රැළි ගැසුණු කොණ්ඩය නළල පුරා විසිරී හිසටම ඇලී ගොසිනි.කසී සළු ගත දැවටී හෙයින් දාහය එතරම් ඔහු දවන්නේ නැති සැටියකි. ඔහු ඉදිරිපසින් හැල්මේ දුවන මුව පොව්වෙකි. ඒ බියෙන් තැති ගෙනය. ජීවිතාශාව නැඟී ආයෙන් සියලු බාධක හැරපියා නිල්ල නිලන වනාන්තරය ඇතුළට වැදුණු මුව පොව්වා පසුපස විදුලි වේගයෙන් දුවන්නට සැරසෙන රජු නවතාලිය හැකි කටහඬක් මිස්සක පව්ව මතුයෙන් නැඟි නැඟී ආයෙන් හේ විපිළිසරව බලන්නට වූයේය.රජෙකුට නවතින්නැයි කියන්නේ කවුරුන්ද? එමතු නොව තමන්ගේ මුල් නමින් අමතන්නේ කවුරු නම් විය හැකිද? මේ තිගැස්ම රජු මොහොතකට නවතාලීය.‘තිස්ස’ යැයි අමතා ‘නවතින්න’ යැයි කීයෙන් හේ නැවතුණි.‘රජ තෙමේ මා දකීවා; අනික් තැනැත්තන් නොදකීවා’ යි අධිෂ්ඨාන කොට මිහිදු හිමියන් රජු ඇමතීයෙන් සතළිස් දහසක් පුරුෂයන් පිරිවරා දඩ කෙළියට වන් අරමුණ අමතක කරවා දැමීය.‘සමණා මයං මහාරාජ ධම්මරාජස්ස සාවකා තමවව අනුකම්පාය ජම්බුදීපා ඉධා ගතා’යනුවෙන් වදාලේ මහත් කරුණාවෙනි. ‘මහරජ අපි ධර්මරාජයන් වූ සර්වඥයන් වහන්සේගේ ශ්‍රාවක වූ ශ්‍රමණයෝය;තොපට අනුකම්පාකොට ජම්බුද්වීපයෙන් මෙහි පැමිණියෙමු’ කී හෙයින් ඒ සා බලසම්පන්න රජ තෙමේ ඒ වදනට අවනතම විය. ධර්මාශෝක රජු වෙතින් මහත් උතුම් දහම් පඩුරක් ලබන්නට යන්නේ යැයි උද්දාම සිත් ඇතිවුණ දේවානම්පියතිස්ස රජු වහ වහා දුනු හී බිම හෙළා එකත්පස් විය. ‘මේ බුද්ධපුත්‍ර ආර්යයෝය’ යන ක්ෂණික සිතිවිල්ලට පත් රජු සතු‍ටු සාමීචිය පිණිසම වාඩි විය.නොපෙනෙන්න සිටි හතලිස් දහසක් පුරුෂයන්ද එකල්හිම රජු පිරිවරාගෙන අම්බස්තලය අවටින් මතු විය. එමතු නොවේ මා හැර අන් අය නොපෙනේවා යැයි අධිෂ්ඨාන කොට නොපෙන්වා සිටි සහ පිරිවර රජු ඇතුළු පිරිසට පෙනෙන්නට සැලැස්වීය. සතු‍ටු සාමීචිය පිණිස බිම හොත් රජු මහත් පුදුමයට පත්ව අසන්නට වූයේ මේ පිරිස කොහි නම් සිටියේදැයි කියාය.රජු අසන්නට වූයේ තවත් පැනයකි. ඒ දඹදිව තවත් බුද්ධ පුත්‍රයෝ ඇති දැයි කියාය.‘මහරජ එසේය;මේ කාලයෙහි දඹදිව කාසාය වස්ත්‍රයෙන් බබළන්නේය;ත්‍රිවිද්‍යා ඇත්තාවූද,සෘධිබල සම්පන්නවූද,අනුන්ගේ සිත්භේද දැනීමෙහි දක්ෂවූද,රහත්වූද බුද්ධපුත්‍රයෝ බොහෝ සිටිති’රජු වඩාත් සැප පහසුවෙන් මිහිඳු හිමි විචාරන්නට විණ.‘ඔබ වහන්සේලා කුමකින් වැඩිසේක්ද?’‘දියෙන් හෝ ගොඩින් හෝ නො ආයෙමුයි’ කීයෙන් අහසින්ම වඩින්නට ඇතැයි රජු තනි තීන්දුවකට පත් විය.යළිත් අඹ ගස් ඇතුළු තවත් නොයෙකුත් ගස් වර්ගයෝ සිලි සිලියෙන් යුක්තව මෘදු ශබ්ද ඇති කරන්නට විණ. සුළඟ පවා කොළ පාටැති,රඹ පාටැති කොළ සොලවමින් එකිනෙකට ආවේණික ශබ්ද නඟන්නට විණ. හතළිස් දහසක් සෙනඟ රජු ආසන්නයෙන් මෙන්ම තරමක දුරකින් තැන තැන වදනකුදු නොබිනමින් හුන් හෙයින්ම මේ ප්‍රිය කතාබහ තවත් දිගු විය. මිහිඳු මාහිමියෝ රජුගේ ඥානය පිරික්සනු වස් ඉතා සියුම් ප්‍රශ්න රාශියක් අසන්නට විය. ඉතිහාසයේ අසන්නට ලැබෙන ප්‍රථම බුද්ධි පරීක්ෂණය ඒම විය. එහි මූලය අඹ ගසක්ම විය.‘මහරජාණෙනි,මේ රුක කිනම්ද?’‘මේ රුක අඹ නම් වේ’‘මෙය හැර තවත් අඹ රුකෙක් ඇද්ද?’‘බොහෝ අඹ රුක් ඇත්තාහ’‘මේ අඹ රුකද ඒ අඹ රුක්ද හැර වෙන රුක් ඇත්ද?’‘වහන්ස,බොහෝ රුක් ඇත්තාහ. ඒ රුක් අඹ නොවෙති’දැන් දැන් බුද්ධි පරීක්ෂණය ගැඹර කරා ඇදෙනු පෙනෙයි. මිහිඳු හිමියෝ මද සිනාවෙන් යුක්තය. කසාවතින් බබළන සිවුර මිස්සක පව්ව අසලට මහත් ආලෝකයක් ‍රැගෙන පැමිණි සැටියකි. අම්බස්තලය මුදුණේ මිහිඳු හිමියන් සමඟ සපැමිණි දූත පිරිසේ ඉත්තිය,උත්තිය,සම්බල,භද්දසාල,සුමන සාමණේර සහ භණ්ඩුක උපාසක යන අයය.විවේකයක් නොගෙනම ප්‍රශ්න විචාරන මිහිඳු හිමියෝය.‘ඒ අඹත් නො අඹත් හැර වෙන රුක් ඇද්ද?’‘ස්වාමීනී,මේ අඹ රුකය’‘මහරජ තොපගේ නෑයෝ ඇද්ද?’‘බොහෝ දෙනෙක් ඇත්තාහ’‘නොනෑයෝත් ඇද්ද?’‘බොහෝ නොනෑයෝ ඇතියහ’‘ඒ නෑයනුත් නොනෑයනුත් හැර අන්‍ය කෙනෙක් ඇද්ද?’‘ස්වාමීනි,එසේය;මමමය’මිහිඳු හිමියෝ මද සිනාවෙන් යුක්තවම රජුගේ නුවණ පිළිබද පැහැදුණු සිත් ඇතිව චුල්ලහත්ථි පදෝපම සූත්‍රය රජතුමා ප්‍රධානකොට ගත් හතළිස්දහසක් පිරිවරට දේශනා කරනු ලැබීය.මහත් දිවීමෙන් යුක්තව පසු වූ දේවානම්පියතිස්ස රජු ඇතුළු රට වැසියා පොසොන් කෙළිය වෙනුවෙන් මුව දඩයම වෙනුවට පොසොන් උත්සව පවත්වන්නට යෙදුණි. ඒද ශරීරය පිනවීම පිණිස නම් නොවේ. මනසට ආහාර පිණිසය.ඒ ආහාරය ධර්මය නම් වූයෙන් මහින්දාගමය පූර්ව හැරවුම් ලක්ෂයක් සේ සලකා ඉතිහාසය විග්‍රහ කළ යුතුය. එදා මිස්සක පව්වෙන් ඒ හැරවුම් ලක්ෂය පටන් ගත්තා සේම වත්මන වන විට ලක්දිවට බුදු දහම ගෙන ආ දිනය සේ සලකා මහත් බුහුමණින් යුක්තව සමරනු ලබයි. මේ එවන් මහානාර්ඝ පොසොන් පෝ දිනයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=f1406123</link>
    <topic/>
    <author>සටහන නිලුෂා නිරංජලා ඡායාරූපය-සමන් ශ්‍රී වෙදගේ</author>
    <content>පැළෑටියක් අතු ඉති විහිදුවා මහ ගසක් බවට පත්වෙමින් දසත සෙවණ සදන්නේ, ඊට අවැසි ජලය, පොහොර, හිරුඑළිය ආදි පරිසර සාධක මනාව ලැබුණු විට ය. එසේම සිරිලක බුදුදහම මහ රුකක්ව හැම අත ශාඛා විහිදුවමින් දහම් සිසිලස පතුරුවාලීමට ද බොහෝ සාධක මුල් වී තිබිණි. විශේෂයෙන් මිහිඳු හිමි මෙරට වැඩම කර සද්ධර්මය දේශනා කිරීමට පෙරාතුවම බුදුදහම ලක්දිව මුල්බැස ගැනීමට වුවමනා පසුබිම සකස්ව තිබිණ. මේ පසුබිම බුදුරජාණන් වහන්සේ ජීවමානව වැඩසිටි කාලයේ පටන්ම අනුක්‍රමයෙන් නිර්මාණය වූවකි.විශේෂයෙන් නාවිකයන් හා වෙළෙඳ කණ්ඩායම් හරහා ලක්වැසියෝ ඉන්දියාවේ පතළ බුද්ධාගම ගැන යම් දැනුමක් ඇතිකර ගෙන සිටියහ. උදාහරණයක් ලෙස එකල කැලණියේ විසූ නාග ගෝත්‍රිකයන් නාවිකයන් ලෙස හඳුනාගත හැකි අතර, ඔවුන් මුහුද, ගංගා ආශ්‍රිතව වෙළෙඳාම් කළ පිරිසකි. ත්‍රිකුණාමලයේ ද මෙවැනිම වෙළෙඳ පිරිසක් ජීවත් වූහ.බුදුහිමි බුද්ධත්වයට පත්වීමෙන් පසු උන්වහන්සේගෙන් කේෂ ධාතු ලබාගත් ත්‍රිකුණාමලයේ වෙළෙඳුන් කිහිප දෙනෙකු එම කේෂ ධාතු නිධන් කොට, මෙරට ස්ථූප කරවූ බව ද සඳහන් වේ. ඒ අනුව අපට වටහාගත හැකි වන්නේ වෙළෙඳුන් ඉන්දියාව සමඟ ගනුදෙනු කිරීමේ දී බෞද්ධ පරිසරයකට වුවමනා කරුණු මෙරට රැගෙන ආ බවයි.මේ වෙළෙඳ කණ්ඩායම් හරහා බෞද්්ධාගම ගැන පණිවිඩය ලංකාවට ලැබී තිබිණි. අපගේ වංශ කතාවල සඳහන් අන්දමට මණිඅක්ඛික නා රජු බුදු හිමියන්ට ලක්දිවට වැඩම කිරීම සඳහා ආරාධනා කළේ ජේතවනාරාමයට ගොසිනි. බුදුරජාණන් වහන්සේගේ ලංකා ගමන නිසා බුදුදහම පිළිබඳ යම් දැනුවත් භාවයක් ලක්වැසියන් තුළ ඇතිවී තිබිණි.එහෙත් මිහිඳු හිමි ලංකාවට වැඩම කිරීමට පෙරාතුව එසේ මෙරට නිර්මාණය වී තිබූ බෞද්ධ පරිසරය මහා පරිමාණයෙන් නිර්මාණය වූවක් නොවේ. ඒ බව සනාථ කිරීමට එක් උදාහරණයක් වන්නේ පණ්ඩුකාභය රජ සමයේ මෙරට පැවැති ආගමික විශ්වාස ගණනාව යි.විවිධ විශ්වාසනිගන්ඨයන් හට වැඳුම් පිදුම් කිරීම ඉන් එකකි. ගිරි නිගණ්ඨයා, කුම්භාණ්ඩ ඬගණ්ඨයා ආදින් අනුරාධපුරයේ ජීවත්ව සිට ඇත. ඔවුනට ශ්‍රාවක පිරිසක් සිටි අතර පණ්ඩුකාභය රජතුමා ඔවුනට කුටි තනා දී ඇත. එයින් පැහැදිලි වන්නේ නිගණ්ඨයන්ගේ දහම වැටහෙන පිරිසක් මෙරට සිට ඇති බවයි.නිගණ්ඨයන්ගේ අනුගාමිකයන් සිටියා නම් අනිවාර්යයෙන්ම බෞද්ධ අනුගාමික පිරිස් ද ලක්දිව සිටිය යුතුය. මන්ද යත් බුදුහිමි ජීවමාන සමයේ නිගණ්ඨයන්ගේ ඉගැන්වීම්වලට වඩා බුදුදහම ඉන්දියාව පුරා ප්‍රචලිතව තිබූ බැවිනි. එහෙත් අප දැනගත යුතු වන්නේ මහා පරිමාණයෙන් බුදුදහම ප්‍රචලිත වීමක් නොතිබූ බවයි.පණ්ඩුකාභය රජ සමයේ මෙරට යක්ෂයන් ඇදහීමත්, දේව වන්දනාවත් පැවැතිණි. ඒ අතර වෘක්ෂ වන්දනාව ද පැතිර තිබුණි. එබැවින් එකල මෙරට පැවැති ආගමික පරිසරය සංකීර්ණය. විවිධ ආගමික සංකල්ප, විවිධ විශ්වාස දැරූ පුද්ගලයන් ජීවත් වූ අතර, මිථ්‍යා ඇදැහිලි හා විශ්වාසවලට තැනක් ලැබී තිබිණි. මේ අතර බුද්ධාගම ගැන දැනගත් පිරිසක් නොසිටියේ නම් මිහිඳු මහ රහතන් වහන්සේට මෙතරම් පහසුවෙන් ලක්දිව බුදුසසුන ව්‍යාප්ත කිරීමට ඉඩ ලැබෙන්නේ නැති බව ද කිව හැකිය.මිහිඳු හිමියන් ලක් දිවට පැමිණ දේ්ශනා කළ සූත්‍ර වන චුල්ලහත්ථිපදෝපම, අනන්තලක්ඛන සූත්‍ර ආදිය සැලකූ® විට චතුරාර්ය සත්‍ය දේශනාදී ගැඹුරු දහම් කරුණු තේරුම් ගැනීමට සමත් පිරිසක් මෙරට ජීවත්ව සිට ඇති බව පැහැදිලි ය.ඔවුන්ගේ ඉහළ බුද්ධි මට්ටම නිසා මහා මහින්ද හිමියන්ට මෙරට ධර්ම ප්‍රචාරය පහසු විය. විශේෂයෙන් දේවානම්පියතිස්ස රජතුමා ද හොඳ බුද්ධිමතකු වූ බව මිහිඳු හිමියන් විමසූ ප්‍රශ්නවලට රජතුමා ලබාදුන් පිළිතුරු ආදියෙන් ද පැහැදිලි ය.මිහිඳු හිමියෝ ලක්දිව වැඩම කිරීමට ප්‍රථම දකුණු ඉන්දියාවේ ධර්ම ප්‍රචාරයේ නිරත වී සිටියහ. ඒ අතරතුර කාලයේ උන්වහන්සේ මෙරට භාෂාව ඉගෙන ගත්හ. සාහිත්‍ය යනු භාෂාවත් සමඟ ගොඩනැඟෙන්නකි. සාහිත්‍යයෙන් තොරව භාෂාවක් නිර්මාණය වන්නේ නැත. එබැවින් එවකටත් සාහිත්‍යයට අනුගත වුණු ඒ අනුව මනැස සකස්කර ගත් පිරිසක් මෙරට ජීවත්ව සිට ඇති බව පැහැදිලි ය. එහෙයින් මිහිඳු හිමියන් දෙසූ දහම මේ පිරිසට වටහා ගත හැකි විය. බුදුහිමි පස්වග තවුසන්ට දේශනා කළ දම්සක් පැවැතුම් සූත්‍රය මෙහිදී සලකා බලමු. එම සූත්‍රයේ අන්තර්ගතය වූයේ චතුරාර්ය සත්‍යය යි.එසේ නම් සමස්ත බුදුදහමට ඇතුළත් දම්සක් පැවැතුම් සූත්‍රය වටහා ගැනීමට පස්වග තවුසන්ට හැකි වූයේ විමුක්ති මාර්ගය වටහා ගැනීම සඳහා කාලාන්තරයක් තිස්සේ ඔවුන්ගේ මනස සකස්ව තිබූ නිසයි. ඔවුන් තපස් ජීවිතය සම්බන්ධ කරුණු පරිශීලනය කරමින් එය ප්‍රායෝගිකව ක්‍රියාත්මක කරමින් සිටි අයයි. එබැවින් වටහා ගැනීමේ බුද්ධිමය හැකියාව ඔවුන් සතු ෂය.එසේම මිහිඳු හිමියන් ලක්වැසියන්ට ධර්මය දේශනා කිරීමේ දී, සමස්ත බුදුදහමම කැටිකොට දේශනා කිරීමත්, එය වටහා ගැනීමට ග්‍රහණය කර ගැනීමට සමත් පිරිසක් සිටීමත් යන කරුණු දෙකම එක විට සාධනය වී තිබිණි. දාන කතා, ශීල කතා, සග්ග කතා, කම්මානං ආදීනවං ආදි වශයෙන් අනුක්‍රමයෙන් නිර්වාණය දක්වා විස්තර කෙරෙන ධර්ම දේශනා රටාව අතික්‍රමණය කරමින් මිහිඳු මහ රහතන් වහන්සේ එක්වරම චතුරාර්ය සත්‍ය පිළිබඳ දහම් දෙසන විට එය අවබෝධ කරගත හැකි බුද්ධි මණ්ඩලයක් එතැන සිටිය යුතුය.එවන් බුද්ධි මණ්ඩලයක් නිර්මාණය වීමට ශාස්ත්‍රීය දැනීමක් තිබිය යුතුය. එසේම සමකාලීන ආගම් පිළිබඳ අවබෝධයක් ද පැවැතිය යුතුය. එසේම නිදහස් චින්තනයකින් ද යුක්ත වීම අවැසිය. මේ සියලු දේ එම පරිසරය තුළ නිර්මාණය වීම නිසා මිහිඳු හිමියන්ට දහම් දෙසීම පහසු විය.සාංසාරික සබඳකම්ධර්මාශෝක රජු, දෙවනපෑතිස් රජු, මොග්ගලිපුත්ත තිස්ස තෙරුණ් සහ නිග්‍රෝධ සාමණේරයන් වහන්සේ ආදීන් පිළිබඳ සාංසාරික කතා ප්‍රවෘත්තීන් ද අපේ බෞද්ධ ග්‍රන්ථවල දැකිය හැකිය. බෞද්ධයන් වශයෙන් අප දන්නා කරුණක් වන්නේ සාමාන්‍යයෙන් හැමදෙයක්ම ඉබේ සිදුවනා රටාවක් නොමැති බවයි. බොහෝ සිදුවීම් සංසාරයට සම්බන්ධ ය. බුදුරජාණන් වහන්සේගේ ශ්‍රාවක පිරිස බවට පත්වූයේ ද සාංසාරික ගමන තුළ උන්වහන්සේ සමඟ පැමිණි පිරිස යි.ඒ ආකාරයෙන්ම, මිහිඳු හිමියන් මෙරට ධර්ම ප්‍රචාරය සඳහා වැඩම කරවීම සම්බන්ධයෙන් ද මෙසේ සාංසාරික කථා ප්‍රවෘත්තියකින් ද ඉදිරිපත්ව ඇත. පූර්ව ජන්මවලින් එන්නා වූ යම් යම් කරුණු මෙහි පසුබිමෙහි ඇත.වංශකතාකරුවා සඳහන් කරන තවත් එවැනි කතා ප්‍රවෘත්තියක් වන්නේ දෙවනපෑතිස් රජුගේ අවධානය පැහැරගත් මුවා සම්බන්ධව ය. රජු ඇතුළු පිරිස මුව දඩයමේ ගියේ සැණකෙළි දිනෙක ය. එදින රජුගේ අවධානය මිහිඳු හිමියන් වෙත යොමුකරවීමට මුල් වූයේ මුව වේශයෙන් පැමිණි දෙවියන් යැයි කියැවේ. එය පසුකාලීනව ආදේශ කළ කතාවක් වන්නට ද ඉඩ තිබේ. කෙසේ නමුත් මෙවැනි කරුණු ගැනත් වංශකතාවල සාකච්ඡා කෙරී තිබේ.මහා මහින්ද හිමියන් මෙරට ධර්ම ප්‍රචාරයට වැඩම කරවීම පසුබිමෙහි දේශපාලනික පසුබිම් කතාවක් ද පවතින බව කරුණු සලකා බැලීමේ දී අපට පැහැදිලි වේ. ධර්මාශෝක රජතුමා ධර්ම ප්‍රචාරය සඳහා වෙනත් දේශයන් වෙත එක් දූතයකු බැගින් යවද්දී ලංකාද්වීපයට තම පුතණුවන් ප්‍රමුඛ පිරිසක් එවීමට පියවර ගත්තේ ය.ධර්මාශෝක රජු අධිරාජයකු වශයෙන් ශ්‍රී ලංකා රාජ්‍යයේ අවංකකම ගැන වැඩිපුර සලකා බලා ඇත. දෙවනපෑතිස් රජු රාජාභිෂේකය ලැබුවේ ද ඉන්දියානු ක්‍රම රටාවට අනුවය. දේවානම්පිය යන විශේෂ නාමය ද අශෝක රජතුමා වෙතින් ලැබුණකි. දිග් විජයට වඩා ධර්ම විජය මනා යැයි සැලකු දම්සෝ රජතුමාට මෙහිදී තමනට දේශපාලනික වශයෙන් ඉතා වැදගත් ලංකා ද්වීපයේ රජුගේ අවංකකම සුවිශේෂී විය.තම පුත් මහින්ද හිමියන් මෙරට ධර්ම ප්‍රචාරය සඳහා එවීමෙන් කලාපීය දේශපාලන ස්ථාවරත්වයට වුවමනා පසුබිම නිර්මාණය කිරීම ද සිදු වී ඇත. කලාපීය දේශපාලනික ස්ථාවරත්වය සඳහා ශ්‍රී ලංකාවේ පවතින වැදගත්කම එදා මෙන්ම අද ද සුවිශේෂී වන බව ඉන්දු - ශ්‍රී ලංකා සබඳතා දෙස බැලීමේ දී පැහැදිලි වන්නකි.විශේෂයෙන් මනා පළපුරුදු තානාපතිවරුන්ගේ සේවය අද ද ඉස්මතු වී පෙනෙයි. සැබැවින් ම කිව යුත්තේ ඉන්දියාව සහ ලංකාව අතර පවතින මුල් සම්බන්ධය ආගමික මෙන්ම දේශපාලනික ද වන බවයි. එය ඉතිහාසය පුරාම දක්නට ලැබෙන සාධකයකි. අදට ද එය එසේම ය. එම යහපත් සබඳතාව අතික්‍රමණය කිරීම, ඉක්මවීම නොමනා ය. මෙවැනි කරුණු ද අද වන් සුවිශේෂි දිනයක සලකා බැලීම සුදුසු ය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=f1406124</link>
    <topic/>
    <author>සාකච්ඡා කෙළේ - එප්පාවල බණ්ඩාර ඒකනායක</author>
    <content>ඉට්ඨිය, උත්තිය, සම්බල, භද්දසාල, සුමන, භණ්ඩුක යන පිරිස සමඟ පොසොන් පෝදා මිහින්තලා පව්වට වැඩම කළ අරහත් මාහිමියෝසමනා මයං මහ රාජ – ධම්ම රාජස්ස සාවකා තවේව අනුකම්පාය – ජම්බුදීපා ඉධාගතායන ගාථා පදයෙන් තමන් හඳුන්වා දෙමින් ඒ මොහොතේ මිහින්තලා වන වැද සිටි මහරජුට ‘තිස්ස’ යයි අමතා - මුළු රට පුරා බුදුදහම වපුරා පෙරැළියක් කළහ.ඒ සමයේ රජතුමන් පෙරටුකොට දියකෙළි, උයන්කෙළි, සැණකෙළි, දඩකෙළි, වනකෙළි ආදී වශයෙන් විනෝදාංශ සමාජය තුළ පැවතින. තිස්සගේ මෞලි මංල්‍යයෙන් මසකට පසු හතළිස් දහසක් සෙනඟ පිරිවරා තිස්ස රජු දඩකෙළියට හා වන කෙළියට මිහින්තලා පව්වට ගියබව වංශ කථාවල දැක්වේ.සතුන් මරා දැමීම දඩකෙළියේ පරමාර්ථය නොවීය. සතුන් හමු වූ විට දුනුදිය පොලා දුන්න හඬ නංවා සතුන් බිය ගන්වා ඔවුන් ලුහුබැඳ යෑම දඩ කෙළියේ විනය විය.මෙහිදී තිස්ස විසින් හඹායන්නට යෙදුණු තරුණ මුව නාම්බා මුවකු නොව මුව වෙස් ගත් රුක් දෙවියෙකි. මිහිඳු මහ රහතන් වහන්සේට තිස්ස මුණ ගැස්වීම සඳහා එය රුක් දෙවියන් යෙදූ උපායක් විය.‘තිස්ස’ යැයි ඇමතූවිට මට නමින් ඇමතිය හැකි බලවතා කවුරුන් දැයි තිස්ස රජු වටපිට බැලීය. එවිට පව්ව උඩ වැඩ සිටින සංඝරත්නය ඇසගැසිණ. “සමනා මයං මහ රාජ” යයි මිහිඳු මා හිමියන් තමන් හඳුන්වා දුන්නේ එවිටය.මිහිදු මා හිමියෝ අඹ ගසේ ප්‍රශ්නය, ඥාති ප්‍රශ්නය, ආදිය විමසීමෙන් තිස්ස රජු බුද්ධිමත් බව තේරුම්ගෙන ඒ මොහොතේම තිස්ස රජු ඇතුළු පිරිස පන්සිල්හි පිහිටුවා ඔවුන්ට සිංහල භාෂාවෙන්ම ‘චුල්ල හත්ථි පදෝපම’ සූත්‍රයෙන් ධර්මය දේශනා කොට රජු ඇතුළු පිරිස බුදුදහමට අනුගත කළහ.එදින රාත්‍රි දෙව් – බඹුන්ට දහම් දෙසනු පිණිස සුමන සාමණේරයන් මගින් මිස්සක පව්වේ ආරාධනාගලෙහි සිට කාලඝෝෂා කරනු ලැබ පැමිණි දෙව් – බඹුන් පිරිසට එහිදී දම් දෙසනු ලැබීය.පසු දින හිමිදිරියෙන්ම මිස්සක පව්වේ සිටි සංඝරත්නය අනුරාධපුරයට වැඩමවාගෙන ඒමට තිස්ස රජු විසින් සිය මංගල රථය යවන ලද නමුත් සංඝරත්නය ඍද්ධියෙන් අනුරාධපුර ඇතුළු නුවරට වැඩම කළහ. රජ ගෙදරින් ලද දිවා දානයෙන් පසුව ‘දේවදූත’ සූත්‍රයෙන් දම්දෙසු මිහිදු මා හිමියන් අනුලාදේවි ප්‍රධාන කාන්තාවන් පන්සියයක් දෙනා සෝවාන් ඵලයෙහි පිහිට වූ බව වංශ කථාවල දැක්වෙයි.එවකට ශ්‍රී ලාංකික ජනතාව රුක්දෙව් පිදීමට ඇබ්බැහි වී සිටීමේ සිරිත හරහා දඹදිව ශ්‍රී මහ බෝධියේ දක්ෂිණ ශාඛාව මහ මෙව්නා උයනට වැඩමවා රෝපණය කොට පුදපඩුරු පූජා, ගරු බුහුමන් දැක්වීමෙන් එවකට විසූ ශ්‍රී ලාංකික ජනතාව සම්බුද්ධ ශාසනයට වඩාත් සමීප කළහ. ශ්‍රී මහ බෝධි ශාකාව සමඟ මෙහි පැමිණි සංඝමිත්තා මෙහෙණින් වහන්සේ විශේෂයෙන් ලංකාවේ කාන්තා පරපුර තුළ ධර්මාවබෝධයක් ඇති කරලීමට කටයුතු කළහ.දේවානම් පියතිස්ස යුගයේ දී මිහිඳු මා හිමිපාණන් විසින් ඇති කරන ලද බෞද්ධාගමික නවෝදය නිසා සිංහල ජනතාව බෞද්ධයන් බවට පත්වීමෙන් ආගමික, සාමාජික හා සංස්කෘතික වශයෙන් මානව සමාජය තුළ ශුභවාදී පෙරැළියක් ඇති විය. සිරිත්-විරිත්, සාරධර්ම – ගුණධර්ම, ඇවැතුම් – පැවතුම්, සදාචාරය යන මේ මානව චර්යාවේ සියලු ශිෂ්ටාචාරයන් වර්ධනය වූයේ සම්බුද්ධ ශාසනය පදනම් කරගෙන ය.අද සිංහල ජන සමාජය තුළ පවත්නා සංස්කෘතිය බුද්ධධර්මය පදනම් කොට ගොඩනැඟුණු චර්යා රටාවකි. සිංහල ජනතාව මනුසත් බව තුළින් හැඩගැසුණේ බුද්ධධර්මය නිසාය. පොසොන් පොහෝ දිනය සිංහල ජාතිය පුනරුත්පත්තිය ලැබූ දවස බවට පත්වන්නේ ඒ නිසාය.එහෙත් මෑත යුගයේ විවෘත ආර්ථිකය හරහා රටට කඩා වැදුණ විවිධ අසංවර, දුශ්ශීල ගතිපැවැතුම් නිසා බෞද්ධ සංස්කෘතිය පුපුරා හැලී දියවී යන්නට පටන් ගෙන ඇත. කිරට හදන එළදෙන පසුව මසට විකුණා දමන්නට, ගෙදර පෝෂණයට බිත්තර ලබා ගන්නා කිකිළිය පසුව මසට විකුණා දමන්නට තරම් අපේ ඇතැම් බෞද්ධයෝ දුසිල්වත් වී සිටිති.පවුල් අවුල් වී යන්නට, මානව ගති සිඳී යන්නට ඇනකොටා ගෙන මැරෙන්නට තරම් දුරාචාරයට පොළඹවන මත්පැන්, මත්කුඩු සමාජය පුරා ඉහවහා යන්නට මහ ගංවතුරක් ආ පරිද්දෙන් මානව ගුණධර්ම මිනිසාගෙන් සේදී යෑම හේතු වී ඇත. දන්දීම උතුම් පින්කමකි. දන්සලෙන් කෙරෙන්නේත් දන් දීමය. නමුත් පොසොන් පෝදා නිමිතිකොට අද පැවැත්වෙන ඇතැම් දන්සල් නියම පරමාර්ථවලින් පිටපැන කටයුතු කරන හැටි දකින්නට ලැබේ.ආගමට දහමට සම්බන්ධවන විට, විහාරයට පන්සලට එනවිට, සිල්වත්ව සංයමයෙන් හා සංවරයෙන් යුතු ඇඳුම් පැලැදුම් ඇඳගෙන ඒම බෞද්ධයාගේ උතුම් පිළිවෙතකි. නමුත් පොසොන් දා ට ආගමට, දහමට බුදුපුදට අනුරාධපුරයට එන ඇතැම් තරුණ තරුණියන් ඇඳ පැලද එන ඇඳුම් ආයිත්තම් එතරම් සුදුසු නොවේ. දුසිල්වත් හැසිරීම්වලින් කෙරෙන්නේ බුදුදහමට නිගාවකි.පොසොන් පොහොයට අනුරාධපුරයට එන ඔබද සැබෑ බෞද්ධයකු ලෙස ජීවිතය හැඩගසා ගැනීමට සැලකිලිමත් වන්න. පොසොන් පොහොයෙන් ඔබට උගත හැකි දේ එයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=f1406125</link>
    <topic/>
    <author>කට්ටඹුවාගම විජයපාල කුමාරසිංහ</author>
    <content>ලේක්හවුස් ආයතන නිර්මාතෘ ඩී. ආර්. විජයවර්ධන ශ්‍රීමතාණන්ගේ උපදෙස් හා මඟපෙන්වීම මත, 1963 වසරේ ප්‍රථම වරට මිහින්තලා ආලෝක පූජාව ආරම්භ කරනු ලැබීය. එවක් පටන් අද දක්වා අඛණ්ඩව වසර පනස් දෙකක් පුරාවට ලේක්හවුස් ආයතනය සිය උත්තරීතර ආගමික මෙහෙවර උදෙසා ඇප කැපවී සිටී.පූර්ව තුන්වැනි සියවසේදී මිස්සක ගිරි හිසින් පායා ආ සදහම් රැස් දහරින් තුන්හෙළයම එකලු විය. අනුබුදු මහින්ද මහරහතන් වහන්සේ දෙසා වදාහල සම්බුද්ධ සද්ධර්මයේ බල මහි‍මයෙන් හෙළ දිවයින ධර්මද්වීපයක් විය.මේ අසිරිමත් සිදුවීමට උපස්ථම්භක වූ අඹතලා පින්බිම ශ්‍රී ලාංකේය බෞද්ධ ශිෂ්ටාචාරයේ කේන්ද්‍රස්ථානය වූ අතර, දේශීය සංස්කෘතියේ ද තිඹිරිගෙය විය. මිහින්තලා පින්බිම අනෙකුත් බෞද්ධ වෙහෙර විහාර අතරින් සුවිශේෂ වන්නේ එකම ගිරි හිසක පූජ්‍යස්ථාන රාශියක් පිහිටා තිබීම හා මේ පුදබිම් කරා යන ප්‍රවේශ මාර්ග පියගැටපෙළ ආදියෙහි පවතින විශේෂත්වයයි.මේ ගිරි සිරස සිසාරා පැතිර ඇති පුදබිම් ඒකාලෝක කිරීම පෙර රජදවස පටන් සිදුව ඇත්තේ තෙලේ ගැල්වූ පහන් වැටි මඟිනි. පොසොන් සමයේ රජරට පවතින සුළං තත්ත්වය මේ පහන් පූජාවට බාධකයක් වූවා නිසැකය. කෙසේ වතුදු මේ පින්බිම එකවර ආලෝකවත් කිරීම අසීරු කරුණක් වූයේ ගිරිහිස සිසාරා සුවිශාල භූමි භාගයක මේ පූජ්‍යස්ථාන විසිර පැතිර පැවති හෙයිනි.මිහින්තලා ආලෝක පූජාව පිළිබඳ ඓතිහාසික මූලාශ්‍ර විමසීමේදී ගෝඨාභය රජ සමයෙහි මිස්සක ගිරි හිස ඒකාලෝක කිරීම සඳහා පහන් දහසක් දල්වා පින්බිම ආලෝකවත් කළ බව සඳහන් වෙයි. මේ හැර නොයෙකුත් රජවරුන්ගේ කාලවලදී පුදබිමේ පැවැත්වූ පින්කම් සඳහා පහන් පූජා පවත්වා ඇති බව සඳහන් වේ.පස්වැනි මිහිඳු යුගයෙන් අනතුරුව අභාවයට ගිය අනුරාධපුර රාජධානි‍යත් සමඟ මිස්සක පින්බිම ද වනස්පතීන්ට මුවාවී අභාවයට යන්නට ඇත. පසුකාලීනව සිදු වූ නුවර කලාවිය ජනාවාසවීමෙන් පසුව මිස්සක පින්බිම ක්‍රම ක්‍රමයෙන් දියුණු වන්නට පටන් ගත්තේය.මිස්සක පින්බිම හා පින්බිමට අයත් භූමියේ අයිතිය පවා සුදු අධිරාජ්‍යවාදීන්ගේ බලපෑම් හේතුවෙන් තර්ජනයට ලක්ව පැවතුණි එහෙත් දහ අටවැනි සියවසටත් පෙර සිටම ගරුතර සංඝ පීතෘන් වහන්සේලා අනූපමේය කැපකිරීම් කරමින් මේ පුණ්‍ය භූමිය ආරක්ෂා කරගන්න දවසට කීප වාරයක් මේ බිමේ වනපෙත කටු අකුල් අස්සෙන් කැඩීබිඳී ගිය ගල් පඩි නඟිමින් නටබුන් වූ වෙහෙර විහාර අබියස පුද පූජා කළේ උන්වහන්සේලාට අලි කොටි වලසුන් ගහන මිස්සක ගිරි හිස හිරු අවරට යත්ම අඳුරින් අඳුරු වූ පූජා භූමිය පොල්තෙල් පහනින් කලාමැදිරි එළි දැල්වූවෝ ඒ ගරුතර හිමිපාණන් වහන්සේලාය.රැයපුරා අලි, කොටි, වලස් හඬ මෙන්ම වි‍ෂඝෝර සර්ප තර්ජනය අතරින් ලන්තෑරුම් එළියෙන් ගිරි හිස තරණය කළේ ඒ ගරුතර මහ සඟරුවනයි. මිහින්තලාවට අයත් පූජා භූමිය රජ සමයේ සිට පැවැති ඉඩකඩම් සීමාමායිම් පසුකර නීති පැනවූ සුද්දන්ට එරෙහිව පෙරමුණ ගත්තෝ මේ සඟපියවරුන් ය.මිහින්තලා පින්බිමට රැකවල් වූ එම පින්බිම අවට දායක ගම්මානවල ගම් වැසියන්ද මේ උතුම් පින්බිම වෙනුවෙන් ප්‍රවිශාල කැපකිරීම් කළහ. කුරහන් ‍රොටියෙන්, කොච්චි සම්බෝලයෙන් මහ සඟරුවනට දානමාන කරමින්, දිවා රෑ උන්වහන්සේලා රැකවල් කළ මේ ගම්මුන් හා බැඳි පවතින මිස්සක ජන ප්‍රවාද බොහෝය. ඈත අතීතය තුළ චේතියගිර නම් වූ මේ පුද බිම දඬුවැට පහනින් ආලෝක කළ රජ සමයෙන් පසු, අපේ ගැමියන් පන්දම් එළියෙන් ආලෝක කළහ.මිස්සක ගිර සඳහා පැවැත්වූ සුවිශාල ආලෝක පූජාවක් ගැන අපේ ගැමියන්ගේ මතකයේ පවතින්නේ 1892 හෝ ඊට ආසන්න වර්ෂයක් ගැනය. එවකට මේ පින්බිමෙහි වැඩ විසූ සඟ පරපුරේ නායකත්වය දැරූ හිමිපාණන් වහන්සේගේ අනුශාසනා අනුව දමිළ ව්‍යාපාරිකයකුගේ ද අනුග්‍රහයෙන් පහන් පූජා සියයකින් මේ පින්බිම ඒකාලෝක කර, පොසොන් පෝය වර්ණවත් කළ බව ජන ප්‍රවාදයේ සඳහන් වෙයි.මේ කාලය වනවිටත් දායක ගම්වලින් පොසොන් පෝය වෙනුවෙන් පහන් පූජා පෙරහර මේ බිමට වැඩම කළහ. එදා ගම්මානවල සෑදූ පහන් පූජාව සකසන ලද්දේ විශාල කෙසෙල් කොටයකිනි. විශාල කෙසෙල් කොටයක් ගෙන එහි පිට සුඹුලු ගලවා නොවැටී බිම තැබිය හැකි ලෙස කෙසෙල් කොටයට කණු තුනක් සවිකරයි. ඉන් පසුව තල් ඉරටුවල එතූ පොල්තෙලේ පොඟවාගත් රෙදි පටිවලින් පන්දම් සාදාගෙන, පන්දම් 25ක් පමණ කෙසෙල් කොටයේ සවිකරගනී.පන්දම් අතරින් වනමල්ද ගසා, මේ පහන් පූජාව සරසා ගන්නා ලද අතර, දල්වන ලද පන්දම් සහිත කෙසෙල් කොටය ඔසවාගත් බැතිමතුන් සිය ගම්මානවල සිට සාධු නාද පවත්වමින්, හේවිසි හොරණෑ සහිතව පහන් පූජා පෙරහර නම් වූ මෙවැනි පෙරහර සියයක් 1892 වසරේ මිහින්තලා මලුවට වැඩම කළ බව අතීත මතක ඔස්සේ අපේ ගැමි සැදැහැවතුන් අදටත් සිහිපත් කරති.මේ සංවිධානාත්මක පහන් පෙරහරටත් පෙර සිටම අවට ගම්මානවල දායක පිරිස් පොසොන් පෝය දිනවල කෙසෙල් කොට හෝ ගස්ලබු කඳන් යොදා ගනිමින් පහන් පූජා පෙරහර පවත්වා, මිස්සක පින්බිම එළි කළහ.පොසොන් පෝය දිනවල බැතිමතුන්ගේ පැමිණීම පිළිබඳ එවකට සිටි ආණ්ඩුවේ ඒජන්තවරුන්ගේ වාර්තා අනුව 1908දී පැමිණි සංඛ්‍යාව තිස්දහස ඉක්මවූ අතර, 1913 වනවිට මේ සංඛ්‍යාව අසූදහසද ඉක්මවා තිබුණි. ඉන් අනතුරුව දිනෙන් දින වැඩි වූ මේ බැතිමතුන් සියලු දෙනාම අනුරාධපුරය මෙන්ම මිහින්තලාවද වන්දනාමාන කළ බව නිසැකය. ඊට හේතු වන්නේ පොසොන් පෝය කේන්ද්‍රවී ඇත්තේ මිහින්තලාව පසුබිම් කරගෙන වීමයි. මේ බැතිමතුන් සඳහා ආරක්ෂාව, ප්‍රවාහනය, සෞඛ්‍ය පහසුකම් මෙන්ම ආලෝකයද අත්‍යවශ්‍ය සාධකයක් විය.මුල්ම යුගවල විලක්කුවලින් එළිය වූ මිහින්තලා පින්බිම අනතුරුව මෑත අතීතයේදී පොල්තෙල් පහනින්, පන්දම්වලින් හා පහන් පූජා පෙරහරවලින් ද ආලෝකය සැලසී තිබුණි. අනතුරුව ලන්තෑරුම් එළියෙන්ද, පසුව ගෑස් ලාම්පුවලින් ද පොසොන් පෝ දිනවල මිස්සක ගිරි හිස ආලෝකවත් වූ බව පැරැන්නෝ සඳහන් කරති.එක්දහස් නවසිය විසි ගණන්වලදී දකුණින් පැමිණ අනුරාධපුරයේ වෙළෙඳාම් කළ ව්‍යාපාරිකයෙක් ගිතෙල් පහන් දහසකින් මිහින්තලාවට ආලෝක පූජාවක් පැවැත් වූ බවද ග්‍රාමීය ආරංචිමාර්ග අනාවරණය කරයි.පසුකාලයේදී පැට්ට්‍රොමැක්ස් නමැති ලාම්පු වර්ගයකින් මිහින්තලාව ආලෝක කළ අතර, ජෙනරේටර් මඟින් සෑගිරිය ආලෝකවත් වූයේ ඉන් පසු කාලයේය. මේ කුමන ආකාරයේ ආලෝක පූජාවන් පැවැත්වුවද, මේ සුවිශාල පූජා භූමිය සියලු තැන්හි ආලෝකවත් කිරීම දුෂ්කර කාර්යයක් විය. කඳු මුදුනේ සිද්ධස්ථානවල රාත්‍රී කාලයේ පැවැති අඳුර හේතුවෙන් වන්දනාකරුවන් නොයෙකුත් පීඩාවන්ට ලක්වූ අතර, නොයෙකුත් අනතුරුවලටද මුහුණ දුන්න.මේ තත්ත්වය මැනවින් අවබෝධ කරගත් ලේක්හවුස් ආයතන නිර්මාතෘ ඩී. ආර්. විජයවර්ධන ශ්‍රීමතාණන්ගේ උපදෙස් හා මඟපෙන්වීම මත, 1963 වසරේ ප්‍රථම වරට මිහින්තලා ආලෝක පූජාව ආරම්භ කරනු ලැබීය. එවක් පටන් අද දක්වා අඛණ්ඩව වසර පනස් දෙකක් පුරාවට ලේක්හවුස් ආයතනය සිය උත්තරීතර ආගමික මෙහෙවර උදෙසා ඇප කැපවී සිටී.එදා මෙදා තුර මිහින්තලා පින්බිමට අධිපති නාහිමිපාණන් වහන්සේලා වෙතින් මේ ආලෝක පූජාව අර්ථවත් කිරීමට ලැබූණු කාරුණික අනුග්‍රහය අතිමහත්ය. අතීත මිස්සක පින්බිමේ අධිපති ස්වාමීන් වහන්සේලා මෙන්ම, නූතන මිහින්තලා රජමහා විහාරාධිපති ගෞරව ශ්‍රාස්ත්‍රවේදී වලවාහැංඟුණවැවේ ධම්මරතන හිමිපාණන් වහන්සේද, ජනාධිපතිතුමන්ගේ සුවිශේෂ අනුග්‍රහය මත මේ පින්බිම දහම් සුවඳින් සුවඳවත් කිරීමට සුවිශාල කාර්යභාරයක් ඉටුකරමින් සිටිති.මෙවරද මිහින්තලා ආලෝක පූජාව ජූනි මස 11, 12, 13 දිනවල පැවැත්වෙන අතර, ජනාධිපති මහින්ද රාජපක්ෂ මහතා අතින් ජූනි 11 වැනි දින මේ ආලෝක පූජාව විවෘත වෙයි. 12 වැනි දින ආලෝක පූජාව උතුරුමැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතා අතින් විවෘත වන අතර, 13 වැනි දින ආලෝක පූජාව විවෘත වන්නේ ලේක්හවුස් සභාපති බන්දුල පද්ම කුමාර හා විදුලි බල මණ්ඩලයේ සභාපති ඩබ්ලිව්. බී. ගනේගල යන මහත්වරු අතිනි.අඩසිය වසකටත් වැඩි කාලයක් පුරා මේ මහා බොදුබිම පොසොන් අසිරියෙන් අසිරිමත් කරමින්, මේ පින්බිම ඒකාලෝක කිරීමේ මහා පින්කමට ඇප කැප වන ලේක්හවුස් ආයතනය, රජරට බොදු බිමට නිරන්තර ආශිර්වාදයක්ව සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=f1406126</link>
    <topic/>
    <author>වළවාහැංගුණවැවේ මහින්දරතන හිමි කථිකාචාර්ය, ශ්‍රී ලංකා භික්ෂු විශ්වවිද්‍යාලය අනුරාධපුරය</author>
    <content>අත්‍යෝත්තම, අනුබුදු මිහිදු මහ රහතන් වහන්සේගේ ලංකා ගමනයෙන් ඇරඹි ලක්දිව බුදු සසුනේ කේන්ද්‍රස්ථානය වූ ඓතිහාසික මිහින්තලා පුණ්‍ය භූමිය අරිට්ඨ කුමරුන්ගේ ප්‍රවෘජ්ජාවේ පටන්, ලක්දිව දහස් සංඛ්‍යාත මහ රහතන් වහන්සේලා විසින් සේවිත, පාරිශුද්ධ මහරහත් නිකේතනයයි.ලක්දිව ප්‍රථම රාජධානිය වූ අනුරාධපුරයට නැගෙනහිරින් සැතපුම් අටක් පමණ දුරින් පිහිටි මනස්කාන්ත, කඳ ශිඛරයට ආගමික වූත්, සංස්කෘතිකමය වූත්, සදාචාරාත්මක වූත් වටිනාකමක් එක්කාසු කරනුයේම මිහිදු මහ රහතන් වහන්සේ හා අනෙකුත් නික්ලේශීන් විසින් සඳහම් කිරණ නමැති ප්‍රඥාවේ ආලෝකය ලක්දිව සිසාරා පැතිරවීමේ ක්‍රියාවලියේදී මෙම ස්ථානය ප්‍රදීපස්ථම්භය කරගත් නිසාවෙනි.එදවස මිස්සක පබ්බත ලෙසින් දැනහැඳිනගත් මෙම ස්ථානය වර්තමාන භාවිතාව තූළ මිහින්තලය ලෙසින් ව්‍යවහාරයට පැමිණ ඇත. අට්ඨකථා කරුවන් විසින් චේතියගිරිය හා චේතිය පබ්බත ලෙසින් ව්‍යවහාරයට ගැනුණු මෙම ස්ථානය අප ගෞතම බුදුන්ගේ පහසලත් සිද්ධස්ථානයක් බැව් වංශකථාගත තොරතුරු මගින් ඉදිරිපත් වේ.එපමණක් නොව සමන්තපාසාදිකා අට්ඨකතා බාහිර නිදාන වර්ණනාව තුළ අප ගෞතම බුදුන්ගේ පහස ලැබූ මෙම පූජනීය ස්ථානය මිස්සක පබ්බත ලෙසින් මෙකල්හි හැඳින්වූවාක් මෙන්ම, මෙම කල්පය තුළ පහළ වූ සිව් බුදුවරුන්ගේ ම පහසින් පූජණීයත්වට මෙම ස්ථානය පත් වූ බවත්, ඒ ඒ බුදුවරුන්ගේ කාලයන් තුළ වෙනත් වෙනත් නාමයන් ගෙන් මෙම එකම ස්ථානය හැඳින් වූ බවත් වර්ණීතය.එම විස්තරයට අනුව කකුසඳ බුදුරජාණන් වහන්සේගේ කාලයේ දී දේවකූඨය ලෙසත්, කෝණාගම බුදුන් දවස සුභ කූඨය ලෙසත්, කාශ්‍යප බුදුන් දවස සුවණ්ණ කූඨය ලෙසත් මෙම ස්ථානය හදුන්වා ඇත.ක්‍රි.පූ. තුන්වන සියවස පටන් දීර්ඝතම අනුරාධපුර රාජධානී යුගය අවසානය තෙක් මෙහි පැවතියා වූ ආරාම පද්ධතියේ ස්වරූපය හා ශ්‍රී විභූතිය දැනට ශේෂව පවතින පුරාවිද්‍යාත්මක සාධක අනුව පැහැදිලි වෙයි. ලංකීය ප්‍රධාන වංශකථා දෙක තුළ හා බොහොමයක් වූ අට්ඨකථා ග්‍රන්ථයන් තුළ මෙම ස්ථානය සම්බන්ධයෙන් දක්වන ලද වාර්තා, ශිලා ලේඛනගත තොරතුරු මගින් තහවුරු වේ.මෙහිදී සඳහන් කළ යුතු ඉතා වැදගත් කරුණක් වනුයේ මිහින්තලාව යනු, එක් පාර්ශ්වයක් වූ හෝ එක් නිකායක් වූ භික්‍ෂූන් වහන්සේලාට පමණක් අයත්ව පැවැති ස්ථානයක් නොවූ බවයි. උදාහරණයක් ලෙස මහාවිහාරය යනු ථෙරීය භික්‍ෂූන් වහන්සේලාගේ වාසස්ථානය වූවා පමණක් නොව ලක්දිව ථෙරවාදීන්ගේ ප්‍රධාන මූලස්ථානය ද වූවේ ය.එමෙන්ම අභයගිරිය හා ජේතවනය වෛතුල්‍ය අදහස් දැරූ මහායානයිකයන්ගේ ප්‍රධාන මූලස්ථානයන්ය. එහෙත් මිහින්තලාව කලෙක මහාවිහාරිකයන්ගේ ප්‍රධාන ශාඛාවක් බවට පත්වනවාක් මෙන්ම තවත් වරෙක අන්‍ය සම්ප්‍රදායිකයන්ගේ වාසස්ථානයක් බවට පත් වෙයි.මෙය දිගුකාලීනව සිදුවූවක් නොවූවත් අනුරපුර ඒ ඒ නිකායිකයින් රාජානුග්‍රහය ප්‍රධාන වශයෙන් තමන් වෙත නතු කර ගත් කාලපරිච්චේදයන් තුළ සිදුවූවකි.ඒබ ව මිහින්තලා පූජා භූමිය තුළ ස්ථානගතව පවතින ථෙරීය සාම්ප්‍රදායික නොවූ පූජාවිධීන් රැගත් හා අනුගමිත චෛත්‍ය ස්ථාපනයන්ගෙන් හා ඒවා තුළ තැන්පත් කොට තිබූ ලේඛන වාර්තාවගෙන් හා සංස්කෘත භාෂාවෙන් රචිත ශිලා ලේඛනයන්ගෙන් සනාථ කර ගත හැකිය. මෙලෙස සියළු සම්ප්‍රදායයන්ගෙන් පෝෂණය ලද මිහින්තලා පූජා භූමිය ඉතා දියුණු ආරාම පද්ධතියකින් හා ධර්ම ශාස්ත්‍රීය සේවාවකින් පිරිපුන් ආයතනයක් පවට පත්ව තිබුණි.මිහින්තලය නමි වූ මෙම පරම පූජණීය පින්බිම1. මිහින්තලේ කන්ද2. ඇත්වෙහෙර කන්ද3. අනෛකුට්ටි කන්ද4. රාජගිරිලෙන් කන්දයන පර්වත හතරකින් හාත්පසින් පිරිවරා පවතී. මීටර් සියයක් පමණ උසකින් සමන්විත මෙම එක් එක් කන්දක් මගින් වට කොට පැවතියා වූ භූමි ප්‍රදේශය අක්කර 560ක් පමණ වේ. නැගෙනහිර කෙළවර දීර්ඝ බෑවුමකින් යුත් අතර භූමිය හාත්පසින් ශෛලමය පර්වතයන්ගෙන් පිරිපුන් ය. ස්විභාවික වූත් නිර්මාණය කරන ලද්දාවූත් ලෙන් හා විශාල වපසරියකින් යුත් භූමි ප්‍රදේශයක් වසා පැතිරුණු දැවැන්ත වෘක්‍ෂයන් දකින ඕනෑම කෙනෙකුහට කායික මානසික ඒකාග‍්‍රතාවයකින් යුත් ශාන්ත හැඟීම් ජනිතවනු නිසැක ය. භාවනානුයෝගී යෝගාශ්‍රමයකු හට මේ තරම් යෝග්‍ය ස්ථානයක් වෙනත් කිසිදු තැනකින් හමු නොවන තරම් ය.අනුරාධපුර නගරයට නොදුරුව, නොළංව පිහිටි මෙම පුණ්‍ය භූමිය සොළොස්මස්ථානයන් අතර වඩාත් ප්‍රකට ස්ථානයක් බැවින්, දෙස් විදෙස් සැදැහැවතුන්ගේ හා සංචාරකයන්ගේ නොමද ගෞරවාදරයට මෙන්ම ආකර්ශනයට පත් වූ ස්ථානයකි. අනුරාධපුරයෙන් පටන් ගත් මිහිනතලා අවට ප්‍රදේශ සංචාරය හා කඳ තරණය පාගමනින්ම සිදුවූවක් බවට අතීතයේ පටන් තොරතුරු හමුවේ.රජු පවා සතුන් දඩයම පිණිස මේ වූ දුර ප්‍රමාණය පා ගමනින්ම ගොස් තිබේ. මෙහි පැවතියා වූ උපශාන්තභාවය, නිස්කලංකභාවය මෙන්ම මනරම්භාවය පැවිද්දෙකුට උචිත වූ නිසාවෙන්ම මිහිදු මහරහතන් වහන්සේ ද උන්වහන්සේගේ වාසය සදහා මෙන්ම පළමු වස් විසීම සදහා ද මෙම භූමිය ම තෝරාගත්හ. පිරිසුදු, පැහැදිලි, සිසිල් ජලයෙන් යුත් ස්වාභාවික පොකුණුවලින් මෙම භූමිය සමන්විත ය. අනුරාධපුර සිට නැවත වරක් මිහින්තලයට පැමිණි මිහිදු මහ රහතන් වහන්සේ ස්නානය කොට සිය සිරුර සතප්වාගත් අයුරු වංශකතා තුළ මැනවින් නිරූපිත ය.ආරම්භයේ දී මෙම ස්ථානය මිහිදු හිමියන් පෙරටුකොටගත් රහතන් වහන්සේලාගේ වාසස්ථානයක් පමණක් වූවද ඉතා කෙටි කලක දී ඉතා දියුණු විහාරාංගයන්ගෙන් උපලක්‍ෂිත ආරාම සංකීර්ණයක් බවට පත් වූ අයුරු පෙනේ. මිහින්තලය ආශ්‍රීතව අක්කර පන්සිය හැටක පමණ වපසරියකින් යුත් භූමියක් තුළ විහාරාංග සහිත බොහෝ පුරාවිද්‍යා ස්මාරක ස්ථානගතව පවතී.ප්‍රධාන වශයෙන් පූජනීය හා නේවාසික අංගයන්ට අයත් වාස්තු විද්‍යාත්මක සාධක කැපී පෙනේ. ලෙන් ආරාම, නිදහස් ආරාම, දානශාලා, සන්නිපාතශාලා, පඩිපෙළ, පෙත්මග, පිවිසුම්, වෙදහල, ජන්තාඝර, පංචාවාස, බෝධිඝර ආදිය මෙම පුරාවස්තු අතර දක්නට ඇත.විශේෂ හැඩයන්ගෙන් සමන්විත ස්තූප ගණනාවක්ම මිහින්තලා පුදබිමේ පැවතීම සැලකිය යුතු කරුණක් වන්නේ ය. අම්බස්ථල දාගැබ මහා සෑය, කණ්ඨක චෛත්‍ය, ඉදිකටු සෑය, ගිරිභණ්ඩසෑය, ඇත්වෙහෙර ඉන් සමහරකි. මහා වංශය පෙන්වා දෙන ආකාරයට මෙම මිස්සක පර්වතය චේතිය ගිරි නමින් හැදින්වීමට හේතු වී ඇත්තේ සුමන සාමණේරයන් විසින් ඉන්දියාවේ ධර්මාශෝක අධිරාජයාගෙන් ලබා ගෙන මෙරටට වැඩම වූ සර්වඥධාතූන් වහන්සේලා පළමුවරට තාවකාලිකව මෙහි තැන්පත් කිරීමේ සිදුවීමයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=f1406127</link>
    <topic/>
    <author>කිවිපති පාතකඩ කුලතිලක  </author>
    <content>මිහි කත මිහිඳු හිමි සමරා පැතුම් බලෙන් මහිමය කියන්නට උප බුදු මුදුන් මලෙන් බිහි වී අලුත් යුගයක මල් සසුන් විලෙන් විහිදෙයි බුදුන්ගේ බුදුරැස් මිහින් තලෙන්කුමටද වැළපිලා දැක බව ගමනෙ දිග අම සුව පතා පීනන්නට සසර ගඟ කිම නැති සතුටකින් දැක අරි අටඟි මග මම වැඳ වැටෙමි සිරිමා බෝ සමිඳු ළඟ අඳු රෙන් මිදී පිරුවට ඇඳ සුදෙන් සුදෙන් නිදු කාණන් පුදා ඉහළම උතුම් පුදෙන් බුදු ගුණ කියන්නට ලොව්තුරු දහම් පදෙන් සුදු සඳ කිරණ වැගිරේවා පොසොන් සඳෙන්පුන් සඳ ඇසළ පෝයට හිත ඇළුම් කළෙන් දම් සෝ නිරිඳු දැක ඉටුමිතු පැතුම් බලෙන් පින් වත් දෙවන පෑතිස් රජු නිසන් සලෙන් පෙන් වයි මුහුණ මතුවී විත් මිහින් තලෙන් උයනට ගිහින් බිඳලීමට සසර බැමී මනසට “මහාමෙව්නා, බුදු සුවඳ දෙමී නිවසට නොපෙනුණත් බෝධිය දෙසට නැමී දවසට තුන් වරක් නමදිමි මිහිඳු හිමීපින් රැස් කරන්නට ගස් ගල්වලට වැඳ මන් මත් ජාතියක් නොව අපි නුවණ මඳ අනුබුදු සමිඳුගෙන් රට ජාතියම ලද සේවය නිසා නමදිමු කළුගලට අදවසන්තයේ තුරු මුදුණේ මල් පිපුණා බිඟු කැල ඔකඳ වී ගී පද වැල් ගැයුනා මිහින්තලාවම කල එළි වී පෙනුනා සොමි සඳ රැසින් මුළු ලෝකෙම දිලුනානො ඇසූ දහමකට ගත සිත දෙක ම යොමා විමසූ අඹ පැනය මුසුකොට රසය අමා සමිඳුනි, අවසරයි මට දුන මැනවි සමා හෙළ බිම පුබුදු කළ බුදුමිණ ඔබ ම තමාසූවිසි බුදුන්ගේ ලොව්තුරු රස පෙව්ව සම්බුදු සසුන මේ සිරිලක පිහි ටෙව්ව අනුබුදු පියාණෙනි, සම්බුදු ගුණ බිව්ව හිමි අද නැතත් නමදිමු මිස්සක පව්වපිවිතුරු නිලඹරේ පලවා වලා රොද රන්තරු පිරිවරා පායන පොසොන් සඳ විහිදා සුවඳ හදවිල් බැති කුසුම් කොඳ සමරයි බුදු සසුන පිහිටෙව් දිනය අදමී අඹ වනය සඳ සිසිලෙන් නැහැවෙන්නේ මද නල ලතාවට තුරු පත් සෙලවෙන්නේ මිස්සක පව්ව සිට දම් හඬ පැතිරෙන්නේ දෙව් පිය නිරිඳු තුන් සරණේ නමදින්නේඅදහස් අපේ වල් වැඳ ගිය සිහල රට ඉවතට දමා එහි දන යහ මඟට බට උත්තම පොසොන් පොහොදා සඳ නැගෙන විට නමදිමි මිහිඳු හිමි දල්වා පහන් වැටනිල්දිය රැළි නගයි නිරතුරු කලාවැවේ සෙල්ලිපි අතර බුදුගුණ ගී පද ලියැවේ යුගයෙන් යුගය හෙළ උරුමය ගැන කියැවේ මගේ පින් බිමට ජයසිරිමා බෝ රජුවේ .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=f1406128</link>
    <topic/>
    <author>සාකච්ඡා ‍ෙකළේ උමේෂා සිරිවර්ධන</author>
    <content>අපි අභිමානවත් ශිෂ්ටාචාරයක උරුමකරුවෝ වෙමු. ඒ ශිෂ්ටාචාරය අපට උරුමවන්නේ මහින්දාගමනයත් සමඟිනි. පොසොන් පොහොය දා බුදුදහම රැගෙන ලක්දිවට වැඩි මිහිඳු හිමියන්ට කෘතගුණ සලකන්නට දහස් ගණන් බෞද්ධ ජනතාව පෙළගැසී සිටිති. එම කෘතගුණ සැලකීම අර්ථවත්ව, අරමුණු දැන සිදුකරන්නට යම් ක්‍රමවේදයක් පිළිබඳ සාකච්ඡා කරන්නට අපි සිතුවෙමු. පොසොන් පොහොය සැණකෙළියක් නොවන බවට කරුණු පහදා දෙමින් එහි සැබෑ අර්ථය ඔබට වටහා දෙන්නට අප සිතුවේ ඒ නිසා ය. මේ ඒ පිළිබඳ පැපිලියාන සුනේත්‍රා මහා දේවි පිරිවෙන් විද්‍යායතනයේ පරිවේණාධිපති හා කෘත්‍යාධිකාරි, ශ්‍රී ජයවර්ධනපුර විශ්වවිද්‍යාලයේ ජ්‍යෙෂ්ඨ කථිකාචාර්ය, රාජකීය පණ්ඩිත, ආචාර්ය මැදගොඩ අභයතිස්ස හිමියන් දැක්වූ අදහස් ය.පොසොන් පොහොය සැණකෙළියක් නොවන්නේ ඇයි?මීට වසර 2300 කට පමණ පෙර පොසොන් පොහොය ශ්‍රී ලාංකේය ජනතාවට සැණකෙළියක්ම වුණා. එදා ලංකාවේ පැවැති ‘නක්කත්ත කේලි’ නැකත් කෙළි ක්‍රමයට අනුව නැකැත් කෙළි සැමරීම සඳහා රජතුමා මුව දඩයමේ ගිය අතර රට වැසියන්ටද ක්‍රීඩා කිරීම සඳහා නිදහස ලබාදී තිබුණා.පෙර පැවති නක්කත්ත කේලි ක්‍රමය මිහිඳු හිමියන්ගේ ආගමනයත් සමඟ ආගමික උත්සවයක් බවට පත්වුණා. මහින්දාගමනය ශ්‍රී ලාංකේය ජන සමාජය තුළ විශාල පරිවර්තනයක් සිදුකළ බවට කියැවෙන ඒ කියමන යථාර්ථයක් බවට පත්වන්නේ එහෙයින්. එදා පැවති මුව දඩයම වැනි අධාර්මික විනෝදජනක ක්‍රීඩා වෙනුවට දන්දීම, පරෝපකාරය වැනි කුසල ක්‍රියා ආදේශ වුණා. රට තුළට ධාර්මිකත්වය අවශෝෂණය වන්නේ මහින්දාගමනයත් සමඟින්.එදා රජ මාලිගයේ මුළුතැන්ගෙය තුළ මුවන්, මොනරුන් වැනි සතුන් මසවුළු බවට පත්වුණා. එහෙත් මහින්දාගමනයෙන් පසුව එම සංස්කෘතිය වෙනස් වී එම සත්ත්වයන්ට පවා අභය ලැබුණා. ධාර්මිකත්වය රට තුළට කොතරම් අවශෝෂණය වනවාද කිවහොත් එදා විනෝද චාරිකා සඳහා ගිය ගමන් මහින්දාගමනයෙන් පසුව විහාර චාරිකා බවට පත්වුණා.ශ්‍රී ලාංකේය ජනතාව තුළ එතරම් සංස්කෘතිමය වෙනසක් ඇතිකළ ‍ෙපාසොන් පොහොය සැණකෙළියක් නොවන්නේ ඒ නිසා.නැතිවී ගිය හික්මීම අප වෙත නැවත ලබාගත යුත්තේ කෙසේද?සංස්කෘතිය යනු එකතැන පල්වෙන දෙයක් නොවේ. ගලන ගඟක් මෙන් සංස්කෘතිය විටින් විට වෙනස් වනවා. කලක් ගත වනවිට සංස්කෘතියේ මූලික අරමුණුවලින් බැහැරවන අවස්ථා තිබෙනවා. සංස්කෘතියේ මුල් උරුමකරුවන්ට තිබූ හැදියාව එම සංස්කෘතියේ දෙවැනි උරුමකරුවන්ට නැහැ.එක් දේවාලයක සිටි පූජකවරයකුට ගැටලුවක් පැන නැඟී තිබුණා. එනම්, දේවාලයේ පූජාවට්ටි මී උවදුරකට ලක්වි තිබීමයි. මේ උවදුරට පිළියමක් ලෙස පූජකවරයා දේවාලයට බළලකු ගෙනැවිත් දැම්මා. ඉන්පසු දේවාලයේ මී උවදුර නැති වී ගියා.පූජකවරයාගේ මේ ක්‍රියා කලාපය නොදත් පූජකවරයාගේ පුත්‍රයා පියාගේ මියයාමෙන් පසුව දේවාලයේ වැඩ කටයුතු බාර ගත්තා. එහෙත් මී උවදුරට පිළියම් ලෙස ගෙනා බළලා කාලයත් සමඟ දේවාලයේ පෙනෙන්නට සිටියේ නැහැ. දේවාලයේ පූජකවරයාගේ මියයෑමත් සමඟ බළලා දේවාලයේ නොසිටි නිසා පසුව දේවාලයට පැමිණෙන පිරිස සිතන්නට වූයේ බළලා පෙනෙන්නට නැති නිසා ඒ වනවිට දේවාලයේ යාතිකාව පෙරමෙන් සාර්ථකව සිදු නොවන බවයි.සංස්කෘතියේ වෙනස්වීම පිළිබඳ ගොඩනැඟී තිබෙන මෙම කතාව වර්තමාන තරුණ පරම්පරාවට කදිම නිදසුනක්. එපමණක් නොවෙයි. වැඩිහිටියන්ටද මෙහිදී වගකීමක් තිබෙනවා. අතීත සංස්කෘතිය පිළිබඳ තරුණ පරම්පරාව දැනුම්වත් කිරීමට, ඔවුන්ට හොඳ නරක කියාදීමට වැඩිහිටියන්ට වගකීමක් තිබෙනවා.නොසැලකිය යුතුදේ සැලකිය යුතු දේ ලෙස ගෙන සැලකිය යුතු දේ නොසැලකිය යුතු දේ ලෙස ගැනීම මේ නැතිවී ගිය හික්මීමට බලපෑ ප්‍රධානතම සාධකය ලෙස පෙන්වා දිය හැකියි. එබැවින් පොසොන් පොහොයෙහි මූලික වැදගත්කම මෙනෙහි කරමින් සම්මත ආකාරයට මෙවැනි උතුම් සැමරීමක් තුළින් ඒ නැතිවී ගිය හික්මීම නැවත ලබාගත හැකි බව විශ්වාසයයි. ස්වාමීන් වහන්සේට ද එම කටයුත්තේ ප්‍රධාන වගකීමක් පැවරී තිබෙනවා.තොරණ ඉදිවෙන්නෙ ධර්ම ප්‍රචාරයට වූවත් සමහරු ඒවා බලන්නට පැමිණෙන්නෙ හුදෙක් විනෝදය සඳහායි. මේ ආකල්ප වෙනස් කළ හැක්කේ කොහොම ද?නරඹන්නාට කිසියම් ධර්මාවබෝධයක් ලබාදීමට තොරණ ඉදිවුණත් සමහරුන් මේවා නරඹන්නට පැමිණෙන්නේ අරමුණු නොදැනයි. ඇතැම් පුද්ගලයින් අරමුණු දැන තොරණ නරඹා තමන්ටත් එම කර්තව්‍යට උරදුන් පිරිසටත් කුසල් එකතු කරමින් යම් ධර්මාවබෝධයක් ලබා ගන්නවා. එහෙත් අරමුණු නොදැන පැමිණෙන පුද්ගලයා තොරණේ තිබූ විදුලි බුබුළුවල අලංකාරය පමණක් බලා විනෝදය පමණක් අත්විඳ තමන්ටත් එයට උරදී කටයුතු කළ පුද්ගලයන්ටත් අකුසල කර්මයන් එකතු කරමින් නික්ම යනවා.සාමාන්‍ය ජන වහරට එකතු වී ඇති අලුත් පදයක් වන්නේ ‘දන්සල් වඳිනවා’ යන්න යි. එහෙත් දන්සල් වඳිනවා වෙනුවට දන්සලට පිවිසීම, වැදීම සුදුසුයි. මෙවැනි නොගැළපෙන වචන භාවිතයෙන්ද පුද්ගලයා අකුසල කර්මයන් රැස් කර ගන්නවා. දන්සලක් දෙනු ලබන පුද්ගලයා හෝ පුද්ගල කණ්ඩායමක් විසින් ලබන්නාට හිතසුව පිණිස එය ලබාදිය යුතුයි. සෞඛ්‍ය පරීක්ෂක නිලධාරිවරුන් පැමිණ දන්සල් පරීක්ෂාවට ලක්කරන බවද මතකයේ තබාගත යුතුයි.පිරිසුදුව එම කටයුත්ත සිදු කරයි නම් එමඟින්ද රැස් කරන්නේ කුසල කර්මයන්. එමෙන්ම දන්සලෙන් ප්‍රයෝජන ලබන තැනැත්තන් ද එම සිතිවිල්ලෙන්ම ක්‍රියා කළ යුතුයි. එවිට දෙන්නාටත් ලබන්නාටත් යන දෙපක්ෂයටම කුසල කර්ම රැස්කරගැනීමට හැකියාව ලැබෙනවා.තමාටත් නොදැනීම තමාගේ සිතට කුසල කර්මවල වේෂයෙන් අකුසල කර්ම ඇතුළු විය හැකියි. බුදුදහමෙහි ‘වංචක ධර්ම’ යනුවෙන් හඳුන්වන්නේ කුසල සිතුවිලි කියා තමන් රැවටීමට පත්වන කෙලෙස් සිතුවිලිවලටයි.“ගින්න පිලිස්සෙන බව නොදැන සිටීම ගින්නට අතදැමූ විට නොපිලිස්සීමට හේතු නොවේ.”ඒ ආකාරයට තමා නිරතුරුව කරන සැම කාර්යයක්ම අරමුණු දැන ඉටුකිරීමෙන් කුසලකර්මයක්ම වනවා.පොසොන් පොහොය සැණකෙළියක් බවට පත්ව තිබෙන්නේ ඇයි? මිනිසුන්ගේ ආකල්ප එයට බලපෑම් ඇති කළා ද?අද සමාජයේ ජීවත්වන බොහෝ දෙනා ගතකරන්නෙ සිරවුණ ජීවිත. මිනිසුන් සියලු දෙනා රැල්ලේ දුවන්නේ මුදල් පසුපස. එම රැල්ලේ දුවන මානසිකත්වයේදී පුද්ගලයන්ට විවේකයක් ලැබුණු සෑම විටම උත්සාහ දරන්නේ විනෝදයෙන් ඒ විවේකය භුක්ති විඳින්නට. පොහොය සමයට ලැබෙන විවේකයත් සමඟ පුද්ගලයන් විනෝදයෙන් සිටීමට දන්සැල්, තොරණ අවස්ථාවන් කරගැනීම දැන් සාමාන්‍ය දෙයක් බවට පත්වී තිබෙනවා.වාණිජ අරමුණු මඟින් හසුරුවනු ලබන පුද්ගලයන්ට අරමුණු දැන මෙවැනි සුවිශේෂී දින සැමරුම් පිළිබඳ කියාදීම තරමක් දුරට අපහසු කාර්යයක්. එහෙත් කුමන මානසික පීඩන තිබුණත් මෙවැනි සුවිශේෂි දින අරමුණු දැන ඉතා ප්‍රයෝජනවත් ආකාරයට සැමරීම මඟින් පීඩාකාරී මනැසට සහනයක් ලැබෙනවා. මේ එලොව මෙලොව දෙලොවටම වැඩදායී කුසලකර්ම රැස්කරගැනීමට ලැබෙන අවස්ථාවක් බව වටහාගැනීම වැදගත්..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=f1406129</link>
    <topic/>
    <author>මිහින්තලේ සමූහ ප්‍රියදර්ශනී කරුණාරත්න</author>
    <content>මිහින්තලාව හඳුනාගත හැකි සංකේතය වන්නේ මිහින්තලා මහ සෑයයි. මිහින්තලා කඳු මුදුනේ ශ්වේත වර්ණයෙන් බැබළෙන චෛත්‍ය රාජයාණන් නෙතට දිස්වන්නේ ගව්ගානක් ඈත දුර සිටය. ගෞතම බුදුන් වහන්සේගේ ඌර්ණ රෝම ධාතූන් වහන්සේ තැන්පත් කොට ඉදිකර ඇති මෙම සෑය පූජාවලියේත් සතරවැනි මිහිඳු රජුගේ මිහින්තලා පුවරු ලිපියේත් සඳහන් කර ඇත්තේ අම්බුළු දාගැබ යනුවෙනි.මෙම දාගැබ් පාදයේ විශ්කම්භය අඩි 136 ක් වන අතර උස අඩි 45ක් පමණ වේ. අනුරාධපුර හා ඒ අවට ප්‍රදේශවල නිර්මාණය කර ඇති ස්ථූප දෙස බලන විට මෙම අම්බස්තල චෛත්‍ය ගොඩනැඟීම සඳහා විශාල මුදලක් වැය වන්නට ඇතැයි සිතිය හැකිය.එයට හේතුව නම් මහා උස් කඳු ගැටයක ඉදිකර ඇති චෙත්‍යරාජයාණන් වහන්සේ නිර්මාණය කිරීමට අවශ්‍ය ගොඩනැඟිලි ද්‍රව්‍ය කඳු මුදුනට ගෙන යෑමේ දුෂ්කරතාවයයි. මේ දුෂ්කරතාවය නිරීක්‍ෂණය කිරීමේදී සිතට දැනෙන තව කරුණක් නම් මෙවන් අසීරු කාර්යක් කිරීම සඳහා මුදලට වඩා වැඩි ශ්‍රමයක් දැරීමට සිදුව ඇති බවකි.ස්ථූපයේ පේසා වළලු තුනකි. එක් පේසා වළල්ලක් සහ අනෙක් පේසා වළල්ල අතර පරතරය අඩි 4 ක් පමණ වේ. වර්ෂ 1890 දී දාගැබේ කොත් කැරැල්ල මුළුමනින්ම විනාශ විය.මෙම දාගැබට නිදන් සොරුන්ගෙන් අලාභ හානි දැඩි වශයෙන් සිදු වී තිබුණි. මිහින්තලා මහාසෑයේ ප්‍රතිසංස්කරණ කටයුතු කිහිප අවස්ථාවක දී සිදුකිරීමෙන් අනතුරුව පසුකාලයේ දී නැවත වරක් සියම් රටේ කුමරුවකුගේ මැදිහත්වීමෙන් සෑයේ ප්‍රතිසංස්කරණ කටයුතු ආරම්භ වුවද නැවත කාලයක් ඉක්ම ගිය පසු චෙත්‍යය ගරා වැටෙන්නට විය.මෙහිදී පුරාවිද්‍යා දෙපාර්තමේන්තුවේ මඟ පෙන්වීම හා කැපවීම මත සෑයේ ප්‍රතිසංස්කරණය කටයුතු කිරීමෙන් වර්තමාන තත්ත්වයට නිම කරන ලද්දේ මීට අවුරුදු කිහිපයකට උඩදීය. මිහින්තලා මහාසෑයේ අතීත තොරතුරු මෙලෙස වුවත් වර්තමාන මිහින්තලා මහාසෑය සිංහලයාගේ ප්‍රෞඩත්වයේ අභිමානයේ සංකේතය වී හමාරය.වසර කිහිපයකට උඩදී මිහින්තලා මහා සෑයේ පළඳවා තිබූ චූඩාමාණික්‍ය අකුණු සැරවැදීමෙන් විනාශ වූ පසු යළි චූඩාමාණික්‍යයක් පැළදවීම සඳහා වර්තමාන මිහින්තලා රජමහා විහාරයේ විහාරාධිපති වලවාහැංගුණවැවේ ධම්මරතන නාහිමිපාණන් කටයුතු කිරීමෙන් සියලු බෞද්ධ හිතකාමී ජනතාවගේ ප්‍රසාදය උන්වහන්සේ වෙත හිමිවන්නේ ය.වසර විස්සක කාල පරිච්ඡේදයක් ගෙවී යන තෙක් මිහින්තලාව කිසිදු රාජ්‍ය නායකයකුගේ පිහිටක් නො ලැබ හුදකලා වූ අවධියක දේශයේ පිනට පහළ වූ එකම රාජ්‍ය නායකයා වූ ජනාධිපති මහින්ද රාජපක්‍ෂ මහතාගේ අවධානය යටතේ මිහින්තලාව ලොව අංක එක දක්වා ගෙන යෑමේ අතිඋදාර කර්තව්‍යය සිදු විය.මෙහිදී බැතියෙන් සිහිපත් කළ යුතු පුණ්‍යකර්මයක් වන්නේ ලේක්හවුස් ආයතනය මීට වසර 52 කට පෙර පොසොන් පොහොයට සමගාමීව ලැන්තෑරුම් එළියෙන් ආරම්භකළ මිහින්තලා ආලෝක පූජාව වර්තමානය වන විට විදුලි බුබුළු ලක්ෂ ගණනක එළියෙන් ආලෝකමත් වීම දක්වා වර්ධනය වී තිබීමය. මිහින්තලා පින්බිම එසේ ගොඩනැඟීමට, ඒකාලෝක කිරීමට දායක වන සැමට අපි පින් දෙමු. .</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=f14061210</link>
    <topic/>
    <author/>
    <content>ක්‍රිස්තු පූර්ව තුන්වැනි සියවසේදී අඹතලා ගිරිහිසින් ගලාගිය සද්ධර්ම රශ්මි මාලාව මුළු ශ්‍රී ලංකාද්වීපයම එකාලෝක කළේ ය. එවක් පටන් අනුරාධපුර යුගයේ අවසානය දක්වා වන්දනීය වූ පූජනීය වූ මහා පින්බිමක්ව පැවැති චේතිය ගිර නොහොත් මිහින්තලා පින්බිම පසුකාලීනවද වරින් වර බැතිමතුන්ගේ වන්දනා මාන කිරීම් සඳහා කල එළි වූ බැව් ඓතිහාසික මුලාශ්‍රවල දැක්වේ.අනතුරුව නටබුන්ව වනගතව පැවැති මිහින්තලා පින්බිම අනුරාධපුරයෙහි සිදුවූ වලිසිංහ හරිස්චන්ද්‍ර ප්‍රබෝධය ඔස්සේ බැතිමතුන්ගේ අවධානයට ලක්විය. ක්‍රමයෙන් අනුරාධපුර අටමස්ථානය හා මිහින්තලා පූජා භූමිය සුවහසක් බොදු බැතිමතුන්ගේ ගෞරවනීය පූජාවන්ට ලක්වෙමින් පැවැති අතර අනුරාධපුරය දක්වා දුම්රිය ධාවනය ආරම්භ කළ පසුව අනුරාධපුරය හා මිහින්තලේ පුද බිම් පොසොන් පොහොය දිනවල බැතිමතුන්ගෙන් පිරී ඉතිරී යන්නට විය.එහෙත් එවකට සිංහල බෞද්ධ ජනගනහය අනුරාධපුර නගරයේ සිටියේ 1063කි. එවකට එනම් 1901 දී නගරයේ මුළු ජනගහනය 3672 ක් වූ අතර ඉන් වැඩි පිරිස වූයේ දෙමළ ජාතිකයන්ය.1908 දී ලේඛනගත තොරතුරු අනුව බැතිමතුන් 34000ක් පොසොන් පොහොය දිනවල වන්දනාවේ පැමිණ ඇති අතර 1913 දී බැතිමතුන් 85000ක් පැමිණි බව වාර්තාවේ එවකට අනුරාධපුර නගරයේ වූ 5357 ක් මුළු ජනගහනය අතරට බැතිමතුන් 85000ක් පැමිණිවිට ඇතිවන තත්ත්වය කෙබඳුවේදැයි සිතාගැනීමටත් අපහසුය. මේ සියලු වන්දනාකරුවන් නිසැකවම මිහින්තලේටද පැමිණි බව විශ්වාස කළ හැක්කේ පොසොන් පෝයට ප්‍රස්තුත වන ප්‍රධාන ආගමික ස්ථානය මිහින්තලේ වන නිසාය. පොසොන් පොහොය අද දක්වා ආගමනේ මංසලකුණු එසේ සටහන් වී ඇත.පෙර රජ සමයෙන් පසුව මිහින්තල පින්බිම හා අනුරාධපුර අටමස්ථානය යළි කළඑලි වෙමින් ප්‍රතිසංස්කරණ සිදුවෙමින් පුරාවිද්‍යා කැනීම්වලට ලක්වෙමින් පැවැත ආ අතර මේ වනවිට දේශයේ මුදුන් මල් කඩවන් මේ පූජා භූමි සියල්ලම යළි රජසිරියෙන් බැබළෙමින් පවතී. ජනපතිතුමන්ගේ පදවි ප්‍රාප්තියෙන් අනතුරුව සිදුවූ ආගමික ප්‍රබෝධය ඔස්සේ අනුරාධපුර හා මිහින්තලා පින්බිම සුවිශාල දියුණුවක් ලබමින් පුදබිම්වල ආගමික ගෞරවය සුරක්ෂිත කිරීමට විශාල වැඩ කොටසක් ඉටුකර ඇත.මිහින්තලා විහාරාධිපති හිමිපාණන්ගේ ඉල්ලීම පරිදි මේ වනවිටත් මිහින්තලා පින්බිම සංරක්ෂණය වෙනුවෙන් සුවිශාල වැඩ කොටසක් ඉටුවෙමින් පවතී. මේ පින්බිම ධර්මද්වීපයක් කිරීමට උපස්ථම්භක වූ මහින්ද මහරහතන් වහන්සේගේ ආගමික මෙහෙවර සමරමින් වර්ෂයක් පාසා කෙරෙන ජාතික පොසොන් ආගමික මහෝත්සවය මෙවරද අනුරාධපුරය හා මිහින්තලාව කේන්ද්‍රකොට ගනිමින් අතිඋත්කර්ෂවත් අයුරින් පැවැත්වීමට සියලු විධිවිධාන යොදා ඇත. ජනාධිපති මහින්ද රාජපක්ෂ මහතාගේ ප්‍රධානත්වයෙන් ඇරැඹෙන මෙවර පොසොන් උත්සවය සෑම අංගයකින්ම සංවිධිතව බැතිමතුන් සඳහා සියලු පහසුකම් සලසන මහෝත්සවයක් කිරීමට ජාතික පොසොන් කමිටුව මේ වන විටත් ක්‍රියාකාරී වැඩ කොටසක් ඉටුකරමින් සිටී.බැතිමතුන් සඳහා දන්සල් විශාල සංඛ්‍යාවක් පැවැත්වීමට කටයුතු කරන අතර එම දන්සල්වල සෞඛ්‍යාරක්ෂිත බව තහවුරු කිරීමට නිලධාරීන් රැසක්ම යොදවා ඇත. ඒ හැර බැතිමතුන්ගේ සෞඛ්‍ය පහසුකම් මෙන්ම ආරක්ෂක විධි විධාන ගැනද ප්‍රවාහන පහසුකම් ගැනද නිරන්තර අධීක්ෂණයකින් පසුවන අතර ඒ සඳහා රාජ්‍ය හා පෞද්ගලික අංශ ස්වේච්ඡා ආයතන සමඟ ආරක්ෂක අංශයද විශේෂ වැඩපිළිවෙළ දියත් කර ඇත.මේ විශේෂ පොසොන් වැඩපිළිවෙළ ක්‍රියාත්මක කිරීමේදී අනුරාධපුර දිසාපතිතුමන්, අනුරාධපුර මහ නගර සභාව, මිහින්තලේ ප්‍රාදේශීය සභාව මෙන්ම ආරක්ෂක ප්‍රධානීන් ඇතුළු අනෙකුත් සියලු රජයේ හා පෞද්ගලික අංශවලින් කෙරෙන විශාල කැප කිරීම කෘතඥතා පූර්වකව සිහිපත් කරමි. ඒ හැර කටයුතු සංවිධානයෙහිලා මා හා එක්ව මේ වැඩපිළිවෙළට සහයෝගය දක්වන මැති ඇමැතිවරුන් පළාත් සභා මැති ඇමැතිවරුන් සහ මන්ත්‍රිවරුන් ප්‍රාදේශීය සභා සභාපතිවරුන්ද කාරුණිකව සිහිපත් කරමි.2014 පොසොන් අනුබුදු මංගල්‍ය සඳහා පැමිණෙතැයි අපේක්ෂා කරන ලක්ෂ තිහක් පමණ වූ බැතිමතුන් ගෞරවයෙන් පිළිගැනීමට උතුරුමැද පළාත් වාසී ජනතාව සැදී පැහැදී සිටින බව කාරුණිකව සඳහන් කරන අතර මෙවන් ජාතික හා ආගමික කර්තව්‍යයන්හිදී නිරන්තරව උපදෙස් හා අනුශාසනා කරන ගරුතර මහා සංඝරත්නයටත් මේ පින්බිම අති උතුම් පින් බිමක් කිරීමට සුවිශේෂ අනුග්‍රහ දක්වන ජනාධිපතිතුමන් ප්‍රමුඛ සියලු ලක් වැසියන්ටත් අනුබුදු පිහිට හා ජයසිරිමාබෝ රැකවරණ ලැබේවා’යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>12</day>
    </date>
    <link>http://www.dinamina.lk/2014/06/12/_art.asp?fn=f14061211</link>
    <topic/>
    <author>- කිවිපති මාබිම ශ්‍රියානි රසිකා කාරියප්පෙරුම  </author>
    <content>ධනවතා තර කරයි තම මඩිය සැම දිනේ ගුණ දහම් නොතකමින් එකිනෙකා පිරි හුනේ මොන දෙයක් වුනාදෝ අගතියයි රජ වුනේ සැනසීම නැත කිසිත් මිහිඳු හාමුදුරු වනේසැනසීම තිබෙන මුත් කාට වුව බුදු බණේ පණ වගේ සිටි අයෙකු නසනු ඇත හෙට දිනේ ගුණ දහම් අගුණ වූ වරදින්න අර මුණේ වන සතුන් වර්ගයා රකිනු ඇත පා සෙනේඅමන කම් රජ කරයි මේ දහම් දිව යිනේ කුමන දේ වුව කරයි මුදල ගෙන පා සෙනේ බමන මත නිසාවෙන් සැමියගෙන් වෙන් වුනේ හමන මඳ නල පවා වියරු වී ඇත වනේළමා අවදියේ සිට අගතියට සිත යොමයි සමාවක් නැතිව යව්වන වියද කා දමයි තමා කවුදැයි කියා හඳුනන්නෙ නැහැ ලමයි කමා වුව රැකදෙන්න බුදු දමයි මව් බිමයිසඳහන් කළ නමුත් පින් පව් දෙකම බණේ පෙන්වූ නමුදු ඔහු සත හැම දෙනම සෙනේ නොඇසූ කන්ය නොපෙනුන ඇස් ඇතිය අනේ මාහිමි මිහිඳු තව සැරයක් වඩිනු මැනේමව්පියො මහ මඟය නැත කිසි සැලකිල්ල දරුවන් අසරණය තැන තැන වැලපිල්ල යහගුණ අමතකය දුසිරිතෙ පැටලිල්ල කාට කියන්නද මේ දුක් ගැනවිල්ලතෙරුවන් වඳින්නට ගෙයි පහනක් නැත්තේ අකුසලයටයි හැම මොහොතෙම තැන ඇත්තේ පෝ දිනකවත් නොගොසින් පන්සල පැත්තේ පවිටුන් කෙලෙස නිරයෙන් ගැලවිය යුත්තේපින්වත පින්වතිය ඔබ සැම පොසොන් දිනේ න්සල වෙතට අවුදින් බණ අසනු මැනේ පෙහෙවස් සමාදන් වී සිල් රකිනු අනේ දන්සිල් භාවනා පෙන්වයි මඟ නිවනේදෙවන පෑතිස් රජිඳු සිරිලක වන ගතව වසරෙහි එක දිනක මුවන් දඩ කෙළියේ යෙදෙන එක සිරිත විය, දැන් ගනිමු එය දැකරජතුමා පිරිසගෙන් වෙන් වුන මුවෙක් ලුහුබැඳ යද්දි දිවයන මිහින්තල ගල මතින් විහිදුන හඬකි වැටුනේ රජගෙ දෙසවන‘තිස්ස නවතිනු’ අණ ඇසීලා කවුද මට මගෙ නම කියාලා අමතන්නෙ රජු ගල් ගැහීලා ගල මුදුන දෙස නෙත් යොමාලාවිමතියකි අසිරියකි ගල මත පුංචි පිරිසකි දැරුව කහ වත දුන්න ඊතල වැටුනි මිහි මත දහම් හඬ පැතුරුණා දස අතමී අඹ පිරුණු මිගදායම රසවත් ය ගී හඬ රැඳුණු පරිසරයම පින්වත් ය නෑ හිත-මිතුරු සමඟින් රජු ඔදවත් ය පෑ තිස් නිරිඳු සැනකෙළි මැද තෙදවත් යඅවි හිංසක සතුන් හට ගින්දර දීම සවි බල රැඳුණ රජෙකුගෙ සතුටක් වීම තැවි තැවි දිනෙක ඉන් ලතවෙනු වැළ කීම ඇවි දින් මිහිඳු හිමි ලැබදුණි! සැන සීමමිස් සක පා ඉමෙහි සිටි රජු සිහළ පුරේ තිස් සය යන හඬින් කැළැඹුණු ඇසුණු සැරේ විස් තර පවසමින් යළි - යළි එපුර වරේ පස් පියුමන් පිපී බැබළෙති! අනුර පුරේහිං සක හැගුම් පිරි රජෙකුගෙ නැණ වැඩුම යං තම් නමුත් දැනගනු වස් එක වරම සන් සුන් සිතින් අනුබුදු - හිමි මුල සිටම වං හුන් කියා ඇසුවේ පැනයකි! අරුමඅඹ පැනයට පසුව නෑදෑ පැනය තුළින් සුබ මොහොතකට හරවා මුණ ගැසුම මුලින් සබ මැද පබාමත් කොට රජු මනස කලින් නුඹ දිලි සඳක් මෙන් පිරිවර වඩිති පෙළින්දසුනින් අරුම ගිලිහුණි! දුණු රජුගෙ අති න් සැනෙකින් අන් සැමත් අවි හැර රැදුණි බැති න් දැහැමින් සරණ ගිය තෙරුවන් පිරිස වෙති න් අලුතින් රටක් ඉදිවෙන මං සැදුනි නිති න්මහ මෙවුනාවේ සිරිමා බෝධිය වැඩුණි මහ රජ අණින් ථූපාරාමය බැඳුණි මහ දන සිල්වතුන් වී සිවු - දෙස රැඳුණි මහ පෙළහරක සිතුවම් හෙළඹර පෙනුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=n1406131</link>
    <topic>මේ රජයේ දැවැන්ත සංවර්ධන ව්‍යාපෘති සියැසින් බලා ආඩම්බරවීමට පැමිණෙන්න</topic>
    <author>ධනුෂ්ක ගොඩකුඹුර පොළොන්නරුව සිට</author>
    <content>වර්තමාන රජය රට පුරා ඉටු කරන දැවැන්ත සංවර්ධන ව්‍යාපෘතිවල අඩුපාඩු සොයන්නට නොව ඒවා දැක බලාගෙන ආඩම්බර වන්නට පැමිණෙන්නැයි තමන් සැමට ආරාධනා කරන බව ජනාධිපති මහින්ද රාජපක්ෂ මහතා ප්‍රකාශ කළේය.රජය ඉටු කරමින් යන වැඩ බැලීමට ඇතැමුන් එන්නේ අඩුපාඩු සෙවීමේ අරමුණින් බව පෙන්වා දුන් ජනාධිපතිවරයා ජනතාව වෙනුවෙන් කරන මෙම සංවර්ධන ව්‍යාපෘති දෙස ඊර්ෂ්‍යාවෙන් නොබලා ඒ පිළිබඳ ආඩම්බර වන්නැයි ඉල්ලා සිටියේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ පොළොන්නරුව රාජකීය විද්‍යාලයේ නව ඉදිකිරීම් රැසක් සිසු අයිතියට පත් කිරීමේ අවස්ථාවට පෙරේදා (11) එක්වෙමිනි. රාජකීය විද්‍යාලයේ නව පරිපාලන සංකීර්ණය සහ මහින්දෝදය විද්‍යාගාරය විවෘත කළ ජනාධිපතිතුමා ප්‍රතිසංස්කරණය කළ සී. පී. ද සිල්වා අනුස්මරණ රඟහල සිසු අයිතියට පවරා දුන්නේය.පොළොන්නරුව රාජකීය විද්‍යාලයේ කීර්තිමත් ආදි සිසුවකු වන ශ්‍රී ලංකා නිදහස් පක්ෂයේ මහලේකම්, සෞඛ්‍ය ඇමැති මෛත්‍රීපාල සිරිසේන මහතාගේ මැදිහත්වීමෙන් පූර්ණ ප්‍රතිසංස්කරණයකට විද්‍යාලය ලක් කර ඇති අතර ඒ සඳහා වැය කර ඇති මුදල රුපියල් ලක්ෂ 3200කි. රට ශීඝ්‍රයෙන් සංවර්ධනය වීමත් සමඟ ආණ්ඩුවට බැණ වදින පිරිස වැඩි වී ඇති බව පෙන්වා දුන් ජනාධිපතිවරයා අතීත ශ්‍රී විභූතිය ඇති කළ හැක්කේ ජනතාවගේ ජීවන තත්ත්වය නඟා සිටුවීමෙන් පමණක් බවත් අවධාරණය කළේය .ඇතැමුන් කියන අන්දමට රටේ ආර්ථික සංවර්ධනයක් වී නැති නම් ජනතාවගේ ජිවන තත්ත්වය මෙසේ ඉහළ ගොස් ඇත්තේ කෙසේදැයි ප්‍රශ්න කළ ජනාධිපතිවරයා අද අපේ රට යැපුම් ආර්ථිකයක සිට මධ්‍ය ආර්ථිකයකට පැමිණ තිබෙන බවත් ජනතාවගේ ජීවන රටාවන් පවා එදාට වඩා වෙනස් වී තිබෙන බවත් පැවසීය. පොළොන්නරුව සිට කොළඹට යාමට පැය හත අටක් ගත වූ කාලය නිමා කොට පැය එකහමාරකින් කොළඹ යා හැකි යුගයක් වසර දෙකක් තුළ උදා කරන බවත් ජනාධිපතිවරයා මෙහිදී ප්‍රකාශ කළේය.අධ්‍යාපන පොදු සහතික පත්‍ර සාමාන්‍ය පෙළ විභාගයෙන් ගණිතය අසමත් වන 120,000 කට ආසන්න දරුවන් සංඛ්‍යාව අමතක නොකර ඔවුන් වෙනුවෙන් විශේෂ වැඩපිළිවෙළක් සකසන ලෙස තමන් අධ්‍යාපන ඇමැතිවරයාට උපදෙස් දුන් බවත් ඒ දරුවන් පාසල්වලින් එළවා දැමීමට කිසිවකුටත් අයිතියක් නොමැති බවත් ජනාධිපතිවරයා පැවසීය.සොළොස්මස්ථානාධිපති වෙඬරුවේ උපාලි හිමියන් ප්‍රමුඛ මහා සංඝරත්නයත් ඇමැතිවරුන් වන මෛත්‍රිපාල සිරිසේන, බන්දුල ගුණවර්ධන, දුමින්ද දිසානායක, නියෝජ්‍ය ඇමැතිවරුන් වන සිරිපාල ගම්ලත්, චන්ද්‍රසිරි සූරියආරච්චි, පාර්ලිමේන්තු මන්ත්‍රී රොෂාන් රණසිංහ, පොළොන්නරුව රාජකීය විද්‍යාලයේ විදුහල්පති අයි. කේ. කේ. රවිලාල් විජයවංශ මහත්වරුන් ඇතුළු පිරිසක් ද මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=n1406132</link>
    <topic>මේ වසරේ පළමු මාස පහේකොටස් වෙළෙඳ පොළේ ශීඝ්‍ර වර්ධනයක්</topic>
    <author>මහින්ද අලුත්ගෙදර</author>
    <content>පසුගිය 2013 වර්ෂයට සාපේක්ෂව මේ වසරේ (2014) පළමු මාස පහ තුළදී කොළඹ කොටස් වෙළෙඳ පොළ ශීඝ්‍ර වර්ධනයක් අත්කර ගැනීමට සමත් වෙයි.2013 වර්ෂයේ මුල් මාස පහට සාපේක්ෂව 2014 වර්ෂයේ පළමු මාස පහ අවසානයේදී ඉහළ වර්ධනයක් පෙන්නුම් කර තිබෙන අතර පසුගිය මැයි මස 30 වැනිදා වනවිට සියලු කොටස් මිල දර්ශක අගය සියයට 5.9 ක වර්ධනයක් සටහන් කරමින් ඒකක 6263.46 ලෙස ද S &amp; P ශ්‍රී ලංකා 20 දර්ශකය සියයට 5.8 වර්ධනයක් සටහන් කරමින් ඒකක 3454.61 ක් ලෙස සටහන් වූ බවද කොළඹ කොටස් වෙළෙඳ පොළ සභාපති වජිර කුලතිලක මහතා පවසයි.ස්ථාවර තැන්පතුවල මිල ගණන් සියයට 5 සිට සියයට 6 දක්වා අව ප්‍රමාණය වුවද විකල්ප ආයෝජන මාර්ගයක් ලෙස කොටස් වෙළෙඳපොළ ආකර්ශනීය තත්ත්වයකට පත්ව තිබෙන බව පෙන්වා දෙන ඒ මහතා කොටස් වෙළෙඳපොළ ලැයිස්තුගත සමාගම්වලින් දළ වශයෙන් සියයට 46ක් ඉතා ඉහළ වර්ධනයක් පෙන්නුම් කර තිබෙන බවද කියාසිටී.එහිදී සමාගම් 293න් 137ක් සියයට 5කට වඩා ඉහළ ප්‍රතිලාභ පෙන්නුම් කර ඇති අතර ඒ තුළ සමාගම් 49ක් සියයට 20කට වඩා වැඩි ප්‍රමාණයකින් ප්‍රතිලාභ ලබා දී තිබෙන බවද සමාගම් 51ක් සියයට 10 - 20ත් අතර ප්‍රමාණයකින් මිල වර්ධනයක් සිදුකරගෙන තිබෙන අතර සමාගම් 37ක් සියයට 5ත් 10 ත් අතර ප්‍රමාණයකින් තම වටිනාකම වර්ධනය කරගෙන තිබෙන බවද සභාපතිවරයා පෙන්වා දෙයි.ව්‍යාපාරික ආයතන අතර ද කොටස් වෙළඳපොළෙහි ලැයිස්තුගත වීමේ දැඩි උනන්දුව පෙන්නුම්කරමින් මෙම කාල සීමාවේදී නව සමාගම් 7ක් ලැයිස්තුගත වෙමින් ලැයිස්තුගත මුළු සමාගම් සංඛ්‍යාව 293ක් දක්වා ඉහළ නැංවී තිබේ.වසරේ පළමු මාස පහ තුළදී මූලික කොටස් නිකුතුන් 3ක් හරහා කොටස් ලැයිස්තුගත කරමින් රුපියල් මිලියන 2,584 සහ මූලික කොටස් නිකුතූන් මඟින් ණයකර ලැයිස්තුගත කිරීම් හතරක් හරහා රුපියල් මිලියන 5,500 ක් උපයාගෙන තිබෙන අතර එයට එක කොටස් හදුන්වාදීමක් ද අන්තර්ගත වෙයි. කොටස් මූලික නිකුතුවකින් රුපියල් මිලියන 2,584 ක් ප්‍රාග්ධනය රැස් කරගැනීම 2011 සිට සලකා බැලීමේ දී ඉහළම අගය වන අතර ශ්‍රී ලංකා සුරැකුම්පත් හා විනිමය කොමිෂන් සභාව මගින් හඳුන්වා දෙන ලද දස වැදෑරුම් වෙළඳපොළ සංවර්ධනය කිරීමේ සැලසුමට අනුව විවිධ ව්‍යාපාරික ක්ෂේත්‍රයන්හි සමාගම් කොටස් වෙළෙඳපොළට ආකර්ෂණය කරගනිමින් වසරේ ඉදිරි අර්ධය තුළදී සාර්ථක වර්ධනීය වෙළෙඳපොළක් නිර්මාණය කිරීමෙහි කොළඹ ව්‍යාපාර වස්තු හුවමාරුව නිරතව සිටින බවද වජිර කුලතිලක මහතා කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=n1406133</link>
    <topic>කරච්චියට යළිත් ශ්‍රී ලංකන් ගුවන් ගමන්</topic>
    <author>සුභාෂිණී සේනානායක</author>
    <content>පාකිස්තානයේ කරච්චි ගුවන් තොටුපොළ ආසන්නයට පසුගියදා (10) එල්ල වූ ත්‍රස්ත ප්‍රහාරයෙන් අනතුරුව අවලංගු කර තිබූ ශ්‍රී ලංකන් ගුවන් ගමන් යළි ආරම්භ කර ඇත. පෙරේදා (11) උදෑසන 9.46 ට කරච්චි නුවර බලා ශ්‍රී ලංකන් ගුවන් සේවයට අයත් ඒ 330 වර්ගයේ ගුවන් යානයක් පිටත් වූ අතර එහි මඟීන් 207 දෙනෙකු සහ කාර්ය මණ්ඩලයේ 15 දෙනෙකු ගමන් කර ඇත.කරච්චි ගුවන් තොටුපොළ ආසන්නයේ ගුවන් හමුදා නේවාසිකාගාරයකට එල්ල වූ ත්‍රස්ත ප්‍රහාරයත් සමග කරච්චි ගුවන් තොටුපළේ මෙහෙයුම් තාවකාලිකව නතර කළ බැවින් කටුනායක සිට කරච්චි බලා පියාසර කිරීමට නියමිතව තිබූ ශ්‍රී ලංකන් ගුවන් සේවයට අයත් ගුවන් යානය අවලංගු කිරීමට ශ්‍රී ලන්කන් ගුවන් සේවය පියවර ගත්තේය.මීට පෙරද පසුගිය ඉරිදා රාත්‍රියේදීද තලේබාන් සටන්කාමීන් විසින් කරච්චි ගුවන් තොටුපොළට ප්‍රහාරයක් එල්ල කරනු ලැබු අතර එම අවස්ථාවේදීද කටුනායක සිට කරච්චි බලා පියාසර කිරීමට නියමිතව තිබූ ගුවන් ගමන් තාවකාලිකව අත්හිටුවීමට ගුවන් තොටුපොළ බලධාරීන් කටයුතු කළේය‍..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=n1406135</link>
    <topic>අඳුරු දේශය ඒකාලෝක කළ අභීත නායක ජනපති මහින්දටඋතුරු මැද ජනතාවගෙන් උණුසුම් පිළිගැනීම්</topic>
    <author>ධනුෂ්ක ගොඩකුඹුර පොළොන්නරුව සිට</author>
    <content>අඳුරින් අඳුරට ගිය දේශය ආලෝකයෙන් ආලෝකයට ගෙනා අභීත රාජ්‍ය නායක ජනාධිපති මහින්ද රාජපක්ෂ මහතාට උතුරු මැද ජනතාවගෙන් උණුසුම් පිළිගැනීමක් හිමි වෙයි. පොළොන්නරුව සහ අනුරාධපුර දිස්ත්‍රික්කවල සංවර්ධන කටයුතු සහ ආගමික වැඩසටහන් රැසකට මේ දිනවල සහභාගී වෙමින් සිටින ජනාධිපතිතුමන්ට එම ජනතාව සිය ආදර ගෞරවාදරය මෙසේ පුද කළහ.සිය කාර්ය බහුලකම හමුවේ වුවද තමා පිළිගන්නට මඟ දෙපස රැස්ව සිටි ජනතාව පසු කර නොගිය ජනාධිපතිතුමා ඔවුන් අතරට යමින් ඔවුන්ගේ සුවදුක් විමසුවේය. පෙරේදා (11) උදෑසන සෝමාවති මාර්ගය විවෘත කිරීමට ගිය ජනාධිපතිතුමා නැවත පොළොන්නරුව බලා පැමිණෙමින් සිටින අතරතුර පාසල් කිහිපයක් අසලදී පාසල් දරුවන් හමු විය. තම ආදරණිය නායකයා දැක ගන්නට ප්‍රදේශයේ පාසල් දරුවන්ද මහත් උද්යෝගයෙන් සිටිනු දක්නට ලැබුණු අතර සැමදා දරුවන්ට මහත් සෙනෙහසක් දක්වන මහින්ද රාජපක්ෂ මැතිතුමා එම සියලු දරුවන් අතරට ගොස් ඔවුන්ගේ සුව දුක් විමසීමට අමතක නොකළේය. ජනාධිපතිතුමා පළමුව පාසල් දරුවන් හමුවූයේ පොළොන්නරුව සුංගාවිල මුස්ලිම් විද්‍යාලය අසලදීය.තමා එනතුරු පාසල ඉදිරිපසට වී බලා සිටී මෙම දරුවන් අතරට මහත් සෙනෙහසින් යුතුව ගිය ජනාධිපතිතුමා ඔවුන්ගේ සුව දුක් විමසීය. අනතුරුව පලුගස්දමන මහා විද්‍යාලය අසලදීද එම විද්‍යාලයේ දරුවන් හමු වූ ජනාධිපතිතුමා ඔවුන් සමඟ ටික වේලාවක් රැදී සිටියේ ය.තඹාල අල් හිලාල් මධ්‍ය මහා විද්‍යාලයේ දරුවන්ද ජනාධිපතිතුමා පැමිණෙන තුරු නොවිසිල්ලෙන් පාසල ඉදිරියට වී බලා සිටිනු දක්නට ලැබුණි. එම දරුවන් අතරටද ගිය ජනාධිපතිතුමා ඔවුන් සමඟ ද කෙටි කතා බහක නිරත වෙමින් ඔවුන්ගේ අධ්‍යාපන කටයුතු පිළිබද විමසා සිටියේය.සෝමාවතී පොළොන්නරු මාර්ගයේ පුලතිසිපුර ප්‍රදේශය පසුකරගෙන ගිය ජනාධිපතිතුමාට දක්නට ලැබුණේ එහි පැවැත්වෙන ඔසු පැන් දන්සලකි. ප්‍රදේශවාසීන්ද දන්සල වෙත රැස්ව සිටිනු දුටු ජනාධිපතිතුමා ඒ වෙතද ගොස් තම ආදරණීය ජනතාව සමඟ කතාබහ කළේය. පුලතිසිගම සිරි පැරකුම්බා පිරිවෙනේ දායක සභාව විසින් මෙම ඔසුපැන් දන්සල සංවිධාන කර තිබූ අතර එහි දහම්පාසල් සිසුන් සහ පිරිවෙන් අධ්‍යාපනය ලබන භික්ෂුන් වහන්සේලාද ඊට එක්ව සිටියහ .මහත් සෙනෙහසින් යුතුව මෙහිදී ජනාධිපතිතුමා පිළිගත් එම පිරිස එතුමන්ට ඔසුපැනින් සංග්‍රහ කළහ. තම කුඩා දන්සල වෙත පැමිණ තම නිහතමානී රාජ්‍ය නායකයාට ඔවුහූ මෙහිදී සිය හදපිරි ගෞරවය පුද කර සිටී අතර ප්‍රදේශයේ තොරතුරු තම ලෙන්ගතු රාජ්‍ය නායකයා සමඟ ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=n1406136</link>
    <topic>පොත් දන්සලට මහ සෙනඟක්</topic>
    <author>සුභාෂීණී සේනානායක</author>
    <content>මිහින්තලේ ඊයේ (12) පැවැති පොත් දන්සලට අති විශාල සිසුන් පිරිසක් එක් වී ඇත . අධ්‍යාපන අමාත්‍යාංශය සංවිධාන කළ මෙම පොත් දන්සල සඳහා සිසුන් සහ මවුපියන් ලක්ෂ ගණනින් පෝලිමේ සිටි බව මිහන්තලා පුදබිම ආරංචි මාර්ග පවසයි.මිහින්තලා පුද බිමේ මැද මළුවේ පිහිටි මෙම පොත් දන්සලට උඩ මළුවේ සිට කිලොමීටර්දෙකකට වැඩි පිරිසක් පෝලිම් ගැසී දන්සලට පැමිණ පොත් ලබා ගෙන ඇත. මෙම පොත් දන්සල සඳහා පොත් ලක්ෂ 12කට වැඩි ප්‍රමාණයක් ලැබී තිබේ.මිහින්තලය වැඳ පුදා ගැනීමට පැමිණෙන බැතිමතුන් ඊයේත් (12) පොත් රැගෙන විත් පරිත්‍යාග කළ බව අධ්‍යාපන අමාත්‍යාංශය කියා සිටී. අධ්‍යාපන ඇමැති බන්දුල ගුණවර්ධන මහතාගේ සංකල්පයකට අනුව පළමුවරට පැවැත්වූ මේ දන්සල සඳහා ඊයේ (12) අධ්‍යාපන ඇමැති බන්දුල ගුණවර්ධන මහතා ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=n1406137</link>
    <topic>මාගම්පුර වරායේතෙල් ගබඩා සංකීර්ණය 22දාජනපති අතින් විවෘත වෙයි</topic>
    <author>නිරූෂි විමලවීර</author>
    <content>මාගම්පුර රුහුණු මහින්ද රාජපක්ෂ ජාත්‍යන්තර වරායේ තෙල් ගබඩා සංකීර්ණය සහ ඉන්ධන පර්යන්තය මේ මස 22 වැනි දින ජනාධිපති මහින්ද රාජපක්ෂ මහතාගේ සුරතින් විවෘත කෙරේ .නෞකාවන් හා ගුවන් යානා සඳහා අවශ්‍ය ඉන්ධන සහ LP gas අවශ්‍යතා සැපයීමට මාගම්පුර ජාත්‍යන්තර වරාය මෙම 22 වැනි දින සිට සූදානම් බව මහාමාර්ග,වරාය හා නාවික ව්‍යාපෘති ඇමැති රෝහිත අබේගුණවර්ධන මහතා ප්‍රකාශ ‍කළේය. ඝන මී‍ටර් 80000ක ධාරිතාවකින් යුත් තෙල් ගබඩා සංකිර්ණයේ නාවික ඉන්ධන ගුවන් යානා ඉන්ධන හා ද්‍රවීය වායු (LP gas) ගබඩා කොට ඇතැයිද ඝන මීටර් 10000ක ධාරිතාවේ ඉන්ධන ගබඩා ටැංකි තුනක් ද ඝන මීටර් 5000 ධාරිතාවේ ඉන්ධන නව ටැංකි තුනක්ද ඝන මීටර් 3000 ධාරිතාවේ ඉන්ධන ගබඩා ටැංකි තුනක්ද ඝන මීටර් 2000 ධාරිතාවේ (LPgas) ගබඩා ටැංකි තුනකින් එය සමන්විත යැයිද හෙතෙම අනාවරණය කළේ ය. ජාත්‍යන්තර නැව් මාර්ග බොහොමයක් හම්බන්තොට වරාය ආසන්නයේ පිහිටා තිබීමෙන් විදේශ නෞකාවලට ඉන්ධන ලබා ගැනීමේ සුවිශේෂී අවස්ථාව උදා වන්නේ යැයි ද ඇමැතිවරයා කීය.විපක්ෂ චෝදනා පුස්සක් බවට පත් කරමින් මාගම්පුර රුහුණු මහින්ද රාජපක්ෂ ජාත්‍යන්තර වරාය ශ්‍රි ලංකාව ජාත්‍යන්තර නාවික කේන්ද්‍රස්ථානය බවට පත් වනු ඇතැයිද ඇමැතිවරයා පැවසීය.කොළඹ වරායට සීමාවී තිබූ වාහන ආනයනය හා ප්‍රති අපනයනය (Ro-Ro Operations) මෙහෙයුම් ක්‍රියාවලිය මාගම්පුර වරායට ගෙනයාමේ කොළඹ වරායේ තිබූ තදබදය අවම වූ බවත් 2013 වර්ෂයේ ජනවාරි සිට මැයි දක්වා මාගම්පුර වරායට පැමිණි නෞකා ගණනට සාපේක්ෂව 2014 වර්ෂයේ එම කාල සීමාවේ පැමිණි නෞකා ගණන සියයට 160 කින් වර්ධනය වී ඇති බවත් අමාත්‍යවරයා ප්‍රකාශ කළේ ය.මෙම වසරේ සෑම මසකම නෞකා 35 කට අධික සංඛ්‍යාවක් මාගම්පුර වරායට පැමිණ ඇති බවද එයින් මෙහෙයවන ලද වාහන ඒකක සංඛ්‍යාව 13186ක් බවද ඒ අනුව 2014 වර්ෂය තුළ මෙහෙයවා ඇති වාහන ඒකක ගණන 72612 ක් බවද ඇමැතිවරයා පෙන්වා දුන්නේ ය.නෞකාවකට තෙල් ලබා දෙන අවස්ථාව පාසල් දරුවන්ට සහ රටේ ජනතාවට සියැසින් දැක බලා ගැනීමට මාගම්පුර ජාත්‍යන්තර වරාය මහජනතාව සඳහා මේ මස 22 වැනි දින විවෘතව තැබෙන බව කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=n1406138</link>
    <topic>යුද ගැටුම් සමයේ</topic>
    <author>මහින්ද අලුත්ගෙදර</author>
    <content>යුද ගැටුම් පැවති 1990 වසරේ දී පොලිස් නිලධාරීන් 600 දෙනෙකුගේ ඝාතනය සම්බන්ධයෙන් විශේෂ විමර්ශනයක් සිදුකරන ලෙස විශ්‍රාමික පොලිස් නිලධාරීන්ගේ සංගමය අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිෂන් සභාවෙන් ඉල්ලයි. විශ්‍රාමික ජ්‍යෙෂ්ඨ පොලිස් නිලධාරීන්ගේ සංගමයේ නියෝජිතවරු පිරිසක් අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිෂන් සභාවේ සභාපති මැක්ස්වෙල් පරණගම මහතා හමුවී මේ ඉල්ලීම කර තිබෙන බව එම ජනාධීපති කොමිෂන් සභාව පවසයි.එහිදී ඔවුන් 1990 දී නැඟෙනහිර පළාතේ සිදු වූ පොලිස් නිලධාරීන් 600 දෙනාගේ ඝාතනය සම්බන්ධ විමර්ශන කරුණු හා අදාළ සන්දේශයක් ද සභාපතිවරයාට බාරදුන් බව අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිෂන් සභාව සඳහන් කරයි.යුද ගැටුම් පැවති සමයේ දී අතුරුදන් වූවන් සම්බන්ධයෙන් මෙම ජනාධිපති කොමිෂම විසින් පැමිණිලි ලබා ගන්නා අතර මේ වනවිට උතුරු හා නැඟෙනහිර ප්‍රදේශයන් රැසකට ගොස් සාර්ථක ලෙස පැමිණිලි ලබාගෙන තිබෙන බවද ඒ සම්බන්ධයෙන් විමර්ශන සිදුකෙරෙන බවද එම කොමිෂන් සභාව පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=n1406139</link>
    <topic>කිලෝ 85ක මත්කුඩු තොගයසැප රියකින් ගෙන ගිය දෙදෙනා දැලේ</topic>
    <author>විජයානි එදිරිසිංහ</author>
    <content>රුපියල් කෝටි සියයකට ආසන්න වටිනාකමකින් යුත් හෙරොයින් කිලෝ 85ක් නවීනතම හයිබ්‍රිඩ් වර්ගයේ මෝටර් රථයකින් ගෙන යමින් සිටියදී සැකකරුවන් දෙදෙනකුද සමඟ ඊයේ (12) පෙරවරුවේ බියගම දී විශේෂ කාර්ය බළකාය මඟින් අත්අඩංගුවට ගෙන තිබේ.විශේෂ කාර්ය බළකායට ලැබුණු ඔත්තුවක් මත මේ වාහනය පසුපස ලුහුබැඳ මෙය අත්අඩංගුවට ගැනීමට ඔවුන්ට හැකිවී තිබේ.දැනට පාකිස්තානයේ පැන සිටින ප්‍රබලතම කුඩු ජාවාරම්කරුවන් පස්දෙනාගෙන් එක් අයකුගේ සම්බන්ධතාව මත මෙම කුඩු තොගය මෙරටට එවා ඇතැයි සැකකෙරෙන අතර ඒවා කොළඹ ප්‍රබල කුඩු ජාවාරම්කරුවකුගේ බෙදාහැරීම් මධ්‍යස්ථානයකට ගෙන යමින් සිටියදී මෙලෙස අත්අඩංගුවට ගැනීමට හැකිවු බව පොලිසියට තොරතුරු ලැබී තිබේ.කුඩු ප්‍රවාහනය කරමින් තිබු මෙම මෝටර් රථය නැවැත්වීමට විශේෂ කාර්ය බළකාය අණ කළ අවස්ථාවේ එහි සිටි සැකකරුවන් වාහනය නොනවත්වා පලායාමට උත්සාහ කළත් විශේෂ කාර්ය බළකා නිලධාරින් ඔවුන්ගේ ශක්තියෙන් පලායාමට නොදී එය නවත්වාගෙන අත්අඩංගුවට ගෙන තිබේ. මෙම කුඩු තොගය සමඟ මෙරටට තවත් කුඩු තොගයක් ගෙන එන්නට ඇතැයි සැක කෙරෙන අතර ඒවා ගෙන්වූ ආකාරය මෙම සැකකරුවන්ට ඒවා ලබාදුන් ස්ථානය ඇතුළු සියලු තොරතුරු හෙළිකර ගැනීම සඳහා සැකකරුවන් මත්ද්‍රව්‍ය නාශක අංශය වෙත ඊයේ (12) භාරදීමට නියමිතව තිබිණි.විශේෂ කාර්ය බළකායේ අධ්‍යක්ෂ ජ්‍යෙෂ්ඨ පොලිස් අධිකාරී රංජිත් පෙරේරා මහතාගේ අධීක්ෂණය යටතේ මෙම මෙහෙයුම සිදුකර සැකකරුවන් අත්අඩංගුවට ගැනීමට හැකිවී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=n14061310</link>
    <topic>පවුල් රැසක් එක්ව කළහොර අටපිරිකර ජාවාරම මාට්ටු</topic>
    <author/>
    <content>පාරිභෝගික අධිකාරියේ වැටලීම් නිලධාරීන් විසින් කළුතර බණ්ඩාරගම අටළුගම ප්‍රදේශයේ සිදුකරන ලද වැටලීමකදී ප්‍රමිතියෙන් තොරව සකස් කර අලෙවි කරන පූජා භාණ්ඩ (අටපිරිකර) විශාල ප්‍රමාණයක් අත්අඩංගුව‍ට ගැනීමට සමත් වී ඇත. මෙම අටපිරිකර තොගයේ වටිනාකම රුපියල් ලක්ෂ 10ට ආසන්න බව නිලධාරින් පැවසීය.විවිධ ස්ථානවලින් රැගෙන එමින් ප්‍රමිතියෙන් තොර අටපිරිකර හා පූජා භාණ්ඩ ඉකා අඩු මිලට රැගෙන ඒවා එක්රැස් කර නැවත අටපිරිකර ලෙස සකස්කර මහා පරිමාණයෙන් වෙළෙඳපොළට නිකුත් කරන බවටද කරුණු අනාවරණය වී ඇත.නිලධාරින් විසින් වැටලීම් සිදුකරන අවස්ථාවේදී එම නිවෙස්වල පිරිස් විසින් අට පිරිකර සකස් කරමින් සිට ඇති අතර එම නිවෙස්වල ඇඳන්වල ඇඳ ඇතිරිලි හා කොට්ට උර ආදිය සඳහා ද මෙම සිවුරු භාවිතා කර ඇති අතර පාත්‍ර ආදී පූජා භාණ්ඩ තොගයක් වසා තිබුණේ කාන්තා රාත්‍රි නිදන ඇඳුම් වලින් බව නිලධාරින්ට දැකගත හැකිවී තිබේ.මෙම අට පිරිකර සැකසීමට ගන්නා සිවුරු ඉතා බාල රෙදි වන අතර පාත්‍ර හා අනෙකුත් පූජා භාණ්ඩ පරණ ඒවා වූ අතර දුර්වර්ණව භාවිතයට නුසුදුසු තත්ත්වයේ තිබූ බව වැටලීම් නිලධාරීන් පවසයි. මෙම දුර්වර්ණ පැරණි අට පිරිකර නැවත පිරිසුදු කර වෙළෙඳපොළට එවීමට සකස් කර තිබුණි.අටලුගම ප්‍රදේශයේ පවුල් කිහිපයක් විසින් මෙම ජාවාරම සංවිධානාත්මකව දිගු කලක සිට සිදුකරගෙන ගොස් ඇති බවට කරුණු හෙළිදරව් වී ඇත.අටලුගම ප්‍රදේශයේ පවුල් කිහිපයක් විසින් මෙම ජාවාරම සංවිධානාත්මකව දිගුකලක සිට සිදුකරගෙන ගොස් ඇති බවට කරුණු හෙළිදරව් වී ඇත.මෙවැනි කූට ජාවාරම් පවත්වා‍ෙගන යන වෙළෙඳුන් හට නීතිය උපරිමයෙන් ක්‍රියාත්මක කරන ලෙස සමූපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු මහතා පාරිභෝගික අධිකාරියේ සභාපතිවරයාට නියෝග කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=n14061311</link>
    <topic>උ. පෙළ සමත්ව විශ්වවිද්‍යාලවලට ඇතුළත්වීමට නිවෙස්වල සිටින කාලය අවම කරන පියවර</topic>
    <author>සමන්මලී ප්‍රියශාන්ති</author>
    <content>අ. පො. ස උසස්පෙළ සමත් වී විශ්වවිද්‍යාලවලට ඇතුළත්වීමේ අපේක්ෂාවෙන් නිවසේ රැඳී සිටින කාලය අවම කිරීම කෙරෙහි විශ්වවිද්‍යාල ප්‍රතිපාදන කොමිසමෙහි අවධානය යොමුව තිබේ.විභාග දෙපාර්තමේන්තුව සමඟ සාකච්ඡා කර ඊට අදාළ කටයුතු කඩිනමින් සුදානම් කරන බව විශ්ව විද්‍යාල ප්‍රතිපදන කොමිෂන් සභාවේ සභාපති මහාචාර්ය ක්ෂණිකා හිරිබුරේගම මහත්මිය ප්‍රකාශ ක‍ළාය.විශ්වවිද්‍යාල වලට ඇතුළත් වන අහිංසක ශිෂ්‍ය ශිෂ්‍යාවන්ගේ අධ්‍යාපන කටයුතු අඩාල නොකිරීමට විශ්වවිද්‍යාල ප්‍රතිපාදන කොමිෂන් සභාවට සහ විශ්ව විද්‍යාල පරිපාලනයට වගකීමක් තිබෙන බැවින් මෙම තීරණය ගත් බවද ඇය පැවසුවාය.විශ්වවිද්‍යාලවල කලබල කාරි තත්ත්වයක් ඇති බව පෙන්නුම් කිරීමට කිහිපදෙනෙක් ක්‍රියාකරන බව පෙනී යන නමුත් විශ්වවිද්‍යාල පද්ධතියෙහි ජාත්‍යන්තර වශයෙන් කීර්තියට පත් ආචාර්ය මහාචාර්යවරු සිටින බවද හිරිබුරේගම මහත්මිය කීවාය.සමස්තයක් ලෙස ගත්කළ විශ්වවිද්‍යාල පද්ධතියේ සිටින ආචාර්ය මහාචාර්යවරු ඉහළ මට්ටමකින් තම සේවය හා පර්යේෂණ කටයුතු සිදුකරන බවද ඇය කීවාය.ශිෂ්‍ය ශිෂ්‍යාවන්ගේ මව්පියන්ගෙන් හා ඇතැම් විශ්ව විද්‍යාල වලින් යම් යම් ගුරුවරු පිළිබඳ කොමිෂන් සභාවට පැමිණිලි ලැබී ති‍බෙන බැවින් ඒ පිළිබඳව ඉදිරියේ දී සොයා බැලීමට කටයුතු කරන බවද ඇය වැඩි දුරටත් සදහන් කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=n14061312</link>
    <topic>රජ දවසින් පසු මිහින්තලාවේ ඉහළම සංවර්ධනයක් සිදු වුණේමහින්ද රාජපක්ෂ ජනාධිපතිතුමන්ගේ යුගයේදී</topic>
    <author/>
    <content>සකල ශ්‍රී ලංකාවාසී බෞද්ධ ජනතාවගේ පමණක් නොව දෙස් විදෙස් සියලු ජනතාවගේ ගෞරවාදරයට පාත්‍ර වූ පූජනීය භූමියක් වන මිහින්තලා පුද බිම රජ දවසින් පසු ඉහළම සංවර්ධනයක් සිදු කළ යුගය ලෙස මහින්ද රාජපක්ෂ ජනාධිපතිතුමන්ගේ යුගය හැඳින් විය හැකි බව මිහින්තලා රාජ මහා විහාරාධිපති වලවාහැංගුණවැවේ ධම්මරතන හිමියෝ ප්‍රකාශ කළහ.උන්වහන්සේ මෙසේ ප්‍රකාශ කෙළේ ලේක්හවුස් ආයතනය 52 වැනි වරටත් සංවිධාන කළ මිහින්තලා ආලෝක පූජාව ජනාධිපති මහින්ද රාජපක්ෂ මහතාගේ ප්‍රධානත්වයෙන් පෙරේදා (12) විවෘත වීමෙන් පසු මිහින්තලාවේ පැවැති දහම් හමුව අමතමිනි.උන්වහන්සේ එහිදී වැඩිදුරටත් මෙසේ ද ප්‍රකාශ කළහ.රටට ජනතාවට ආදරයක කරන ජනාධිපතිතුමා ලක්දිව වෙහෙර විහාරස්ථාන ගොඩනඟන්නට කරන මෙහෙවර පැසසුම් සහගතයි. ජනාධිපතිතුමාට රට ගොඩනඟන්නට එක්සේසත් කරන්නට ආශිර්වාදය ලැබුණේ සිංහල බෞද්ධයකු ලෙස එතුමා කරන සේවයේ අනුහස නිසායි.මෙයට වසර 2321කට පෙර ක්‍රිස්තු පූර්ව තුන්වැනි සියවසේ දී ධර්මාශෝක මහ රජතුමා තුන්වැනි ධර්ම සංඝායනාව පවත්වලා බුදු රජාණන් වහන්සේ ජීවමාන සිටිය කාලයටත් වඩා ඒ ධර්මය ව්‍යාප්ත කරන්න කටයුතු සංවිධාන කළා. එතුමන් යුද බෙරය වෙනුවට දහම් බෙරය සකස් කරමින් රටවල් නවයකට දහම් පණිවිඩය යවන්නට සූදානම් කළා. ඒ රටවල් නවය අතරින් තමන්ගේ දුවත් පුතාත් එවන්නට මේ හෙළ බිම තෝරා ගත්තා. බුදුන් වහන්සේ ගිය මඟ යමින් අනුබුදු මිහිඳු මහා රහතන් වහන්සේ මේ වගේ පොසොන් පොහොය දිනයක මේ මිහින්තලාවට වැඩම කර දඩ කෙළියේ ගිය දේවානම් පියතිස්ස රජතුමා ඇතුළු හතලිස් දහසක් පිරිසට අවිහිංසාවේ පාඩම ඉගැන්නුවා.මෙරට බුදු දහම ස්ථාපිත කරලා මිහිඳු මහා රහතන්වහන්සේ අනුරාධපුරයේ වැඩසිටින විට දේවානම් .පියතිස්ස රජතුමා උන්වහන්සේගෙන් ඉල්ලීමක් කළා බුදු රජාණන් වහන්සේගේ පූජනීය වස්තු තමන්ට ලබා දෙන්න කියලා. ඒ අනුව මිහිඳු හිමියන් ධාතූන් වහන්සේලා මෙරටට වැඩම කරවූවා අර උඩින් පෙනෙන චෛත්‍ය රාජයාණන් වහන්සේගේ ඒ ධාතූන් තැන්පත් කළා. මේ පිංබිම ධාතූන් වහන්සේලා බෙදා හරින මධ්‍යස්ථානයක් ලෙස පැවතුණා. අපේ සංස්කෘතිය, සදාචාරය මේ හැමදෙයක්ම ආරම්භ කෙරුණේ මේ ස්ථානයෙන්.අනතුරුව මේ ස්ථානය විවිධ අවස්ථාවල හානියට පත් වෙනවා. මේ ස්ථානය වල්බිහි වෙමින් තිබුණා. පසුව එච්. සී. පී. බෙල් මහතා වැනි පුරාවිද්‍යාඥයන් එකතු වී මේ ස්ථානය නැවත සොයා ගෙන සංරක්ෂණය කරලා තිබෙනවා. අපේ මිහින්තලා රජමහා විහාරාධිපතිව වැඩ විසූ වලවාහැංගුණවැවේ රතනජෝති හිමියන් මේ ස්ථානය දියුණු කළා. එදා සිට මේ දක්වා ලේක්හවුස් ආයතනය ලංකා විදුලි බල මණ්ඩලය සමග එකතු වෙලා මේ පිංබිම ආලෝකමත් කළා.මේ කාලය අතරතුර අපේ ලක්වැසියන් මේ පොසොන් පිංකම නොනවත්වා පවත්වා ගෙන ආවා. තිස් වසරක් පැවැති යුද්ධයෙන් පවා මේ ස්ථානයේදී එකම ජීවිත හානියක්වත් කරන්නට එල්. ටී. ටී. ඊ සංවිධානයට පුළුවන් වුණේ නැහැ. ඒ තමයි ජනාධිපතිතුමනි මේ ස්ථානයේ තිබෙන බලය හා ශක්තිය. මීටත් වඩා පින්බිමක් මේ ලක් දෙරණේ නැහැ. යුද්ධය පවතින කාලසීමාවේදී අපි මේ ස්ථානයේ විවිධ ආශිර්වාද පූජාවන් කළා මේ රටට සාමය උදා වෙන්න කියලා. ඒ අධිෂ්ඨානයේ ප්‍රතිඵල අද අපිට භුක්ති විඳින්නට ලැබිලා තිබෙනවා.වෙනත් දිනවල අපි පොසොන් පොහොයට මේ ස්ථානයට එන්නේ ජීවිත බියෙන්. කොයි වෙලාවේ බෝම්බයක් පුපුරයිද දන්නේ නැහැ. අද අපට එහෙම බියක් නැහැ. රට වැසියන් වෙනුවෙන් තමයි ජනාධිපතිතුමා මේ පරිත්‍යාගය කළේ. ඒ පරිත්‍යාගය කරලා දැන් වසර ගණනාවක් ගෙවුණා. ඒ කාලය තුළ රට කොතරම් සංවර්ධනය වෙනවාද ? ජනාධිපතිතුමා විහාරස්ථාන ගොඩනංවන්න ලබාදෙන ප්‍රමුඛතාව අපි දන්නවා. අටමස්ථාන, සොළොස්මස්ථාන පමණක් නොවෙයි මුළු රට පුරා තිබෙන සියලු විහාරස්ථාන දියුණු කරන්නට එතුමා කැපවී සිටිනවා.විධායක ජනාධිපති ක්‍රමය නිසා තමයි මේ සියලු කටයුතු කරන්නට හැකි වී තිබෙන්නේ. යුද්ධය නිමා කරන්නට හැකි වුණෙත් විධායක ජනාධිපති ක්‍රමයි තිබුණු නිසායි. වන්දනාවේ පැමිණෙන බැතිමතුන්ට පෙනෙනවා මිහින්තලාව අද ලබා තිබෙන දියුණුව. එදා මිහින්තලාව අක්‍රමවත්ව තිබුණා. රටට විරුද්ධව තිබුණු විවිධ බලවේග පරාජය කරලා අද රටම දියුණු වී තිබෙනවා. මේ කාරණා සමහරුන්ට දරා ගන්නට බැහැ. දෙස් - විදෙස් පිරිස්වල පෙනෙන්නේ මේ ජනාධිපති ක්‍රමයේ වැරැදි විතරයි. නමුත් ඒ ක්‍රමය තිබුණු නිසයි මේ සියලු කටයුතු කරන්න හැකි වුණේ.ඔබතුමා එළවා දමන්නට ජාත්‍යන්තර බලවේග විවිධ කුමන්ත්‍රණ කළත් ඒක කරන්නට පුළුවන්කමක් නැහැ. එහෙම වුණොත් අපි ලැබූ නිදහස බන්දේසියක තියලා එල්. ටී. ටී. ඊ.යට පූජා කළා වගේ වෙනවා. අපේ රණවිරුවන්, ජනතාව පරිත්‍යාග කළ ජීවිතවල කිසිදු වටිනාකමක් නැතුව යනවා. මේ රට පාලනය කළ පවුල් රැසක් සිටියා. සේනානායකවරුන්, බණ්ඩාරනායකවරුන් රැසක් සිටියත් මහින්ද රාජපක්ෂලා මේ ස්ථානයට සිටින්නේ එක්කෙනයි. අද මේ රටේ ඉහළම සංවර්ධනයක් සිදු වෙන බව අපි දකිනවා.අපි රාජ්‍ය නායකයන් රැසක් ළඟින් සිටියා. ඒ රාජ්‍ය නායකයන් අතරින් අපේ ජනාධිපතිතුමා ඉතා හොඳ සිංහල බෞද්ධයෙක්. ජනාධිපතිතුමා රටට, ජනතාවට ආදරය කරන නායකයෙක්. ඔබතුමා හමුවෙන හැම අවස්ථාවකම කතා කරන්නේ රටේ ප්‍රශ්න ගැනයි. පැය ගණන් කතා කළත් ඉවත දමන්න දෙයක් නැහැ. සියලු ප්‍රශ්න කතා කරලා විසඳන්නට ජනාධිපතිතුමා කටයුතු කරනවා. ඔබතුමා අගමැති වූ පසු ජය ශ්‍රී මහා බෝ සමිඳුන්ගේ අංකුරයක් අරලියගහ මන්දිරයේ රෝපණය කරලා පුද පූජා පවත්වලා ආශිර්වාද ලබා ගන්නවා. ජනාධිපති මන්දිරයෙත් ධාතූන් වහන්සේලා වඩම්වා පුද පූජා පවත්වනවා. ඒ ආශිර්වාදයන් නිසයි මේ රට ගොඩනඟන්නට, එක්සේසත් කරන්නට හැකියාව ලැබුණේ.රජ දවසින් පසු මේ ස්ථානය සංවර්ධනය කෙළේ අපගේ ජනාධිපතිතුමයි. එදා මේ ස්ථානය මිහිඳු මහා රහතන් වහන්සේට පූජා කළ දේවානම් පියතිස්ස රජතුමා ශිලා ලිපියක් මෙහි ස්ථාපිත කළා. මේ ස්ථානය ඊළඟ වසරේ සියලු අඩුපාඩු සකස් කරලා සංවර්ධනය කළාට පස්සේ අනාගත පරපුරට මේ බව දැන ගන්නට මේ ස්ථානයේ ශිලා ලිපියක් පිහිටුවන්න කියලා මම ජනාධිපතිතුමාට යෝජනා කරනවා.ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාරමද පවන් හමා යන මේ සොඳුරු සන්ධ්‍යාවේ ශ්‍රී ලංකාවට බුදු දහම ගෙනා බෞද්ධ සංස්කෘතිය හඳුන්වා දුන්, ලොව ප්‍රථම අභය භූමිය ලෙස ජනාධිපතිතුමන් වරක් හඳුන්වා දුන් මේ භාග්‍යවන්ත භූමියේ සිට ඔබ පිළිගන්නට ලැබීම මට ඉතාම සතුටක්. මෙයට වසර සියයකට අධික කාලයකට පෙර ශ්‍රී ලංකාවේ ජාතික, ආගමික, සංස්කෘතික පුනර්ජීවනය උදෙසා බිහි වූ ලේක්හවුස් ආයතනයේ ආදි කර්තෘ ඩී. ආර්. විජයවර්ධන මැතිතුමාගේ සිහිනයක් වී තිබුණා මේ මිහින්තලා පුද බිම ආලෝකමත් කිරීම. අතීතයේ සිට මේ පින්බිම වැඳ පුදා ගන්නට ශ්‍රී ලංකාවේ දසදෙසින් ජනතාව පැමිණියේ දුෂ්කර ගමන්මඟක් ගෙවා ගෙනයි.කොතරම් දුෂ්කරද කියනවා නම් ඒ බෞද්ධ ජනතාව සිය ගේ දොර පවා නෑදෑයන්ට පවරලයි මේ ගමන ආවේ. ආපසු යන්නට පුළුවන්කමක් තිබේදැයි ඒ අයට විශ්වාසයක් තිබුණේ නැහැ. ඩී. ආර්. විජයවර්ධන මැතිතුමා කලක් තිස්සේ මේ ගැන කල්පනා කළා, සැලසුම් කළා.නමුත් අවාසනාවකට වගේ එතුමා ජාතියෙන් සමුගත් නිසා මේ පින්කමට දායකත්වය දෙන්නට පුළුවන්කමක් ලැබුණේ නැහැ.එතුමාගේ පුත් රංජිත් විජයවර්ධන මහතා වර්ෂ 1963 දී මේ පිංකම ආරම්භ කළා. වසර ගණනාවකට පසු ලේක්හවුස් ආයතනය සහ මිහින්තලා රජමහා විහාරස්ථානයේ නායක හාමුදුරුවන් ඇතුළු පිරිසක් එකතු වී මිහින්තලා ආලෝක භාරය ආරම්භ කළා.1983 දි ලේක්හවුස් ආයතනය විදුලි බල මණ්ඩලයට ආරාධනා කළා මේ පින්කමට දායකත්වය ලබා දෙන්න කියලා. අදත් ලේක්හවුස් ආයතනය සහ විදුලි බල මණ්ඩලය එකතු වී ජනතාව වෙනුවෙන් මේ පින්කම සිදු කරනවා.පසුගිය වසර කිහිපය පුරා ආලෝක පූජාවෙන් එහාට ගිය මෙහෙවරක් කරන්නට ලේක්හවුස් ආයතනයට පුළුවන්කම ලැබුණා. අපට පාසල්වලට උපකාර කරන්නට වගේ පින්කම් රැසකට දායක වෙන්නට ලේක්හවුස් ආයතනයට අවස්ථාව උදා වුණා. ඒ අවස්ථාවේ අපේ ආරාධනය පිළිගත් ලංකාවේ ප්‍රමුඛතම වෙළෙඳ නාමයක් වන අබාන්ස් ආයතනය අපට බැතිබර දායකත්වය ලබා දුන්නා.ජනාධිපතිතුමා අපට පසුගිය වසරේ දැනුම් දුන්නා මේ ආලෝක පූජාවට සහභාගී වන්නට පැමිණෙන බව. ඒ නිසා අපි ඉතාම සතුටින් ජනාධිපතිතුමා පොසොන් පෝ දිනයේ සහභාගී විය යුතුම ස්ථානයක් සේ සළකා ඒ කාර්යය භාරය ඉෂ්ඨ කළා. ජනාධිපතිතුමන්ගේ අවිවේකී දිනපොතට අනුව මේ වසරේ එතුමන්ට සහභාගී වන්නට පුළුවන්කමක් නොලැබෙතැයි අප සිතුවා. නමුත් පින්වත් බෞද්ධයකු වශයෙන් එතුමා මේ අවස්ථාවට එක් වීම මේ භාග්‍යවන්ත පින්බිමට මෙන්ම අපටත් කරන ලද ගෞරවයක් ලෙස අප සළකනවා. ඒ නිසා ලබන වසරේ පමණක් නොවෙයි තවත් වසර ගණනාවක් යන තුරුර ලේක්හවුස් ආයතනය මේ පින්කමට බැතිබර දායකත්වය ලබා දෙනවා.විදුලි බල හා බලශක්ති ඇමැති පවිත්‍රා වන්නිආරච්චි, විශේෂ ව්‍යාපෘති ඇමැති එස්.එම්. චන්ද්‍රසේන, අධ්‍යාපන සේවා ඇමැති දුමින්ද දිසානායක, උතුරු මැද පළාත් ආණ්ඩුකාර කරුණාරත්න දිවුල්ගනේ, උතුරු මැද පළාත් මහ ඇමැති එස්.එම්. රංජිත් සමරකෝන්, ලංකා විදුලිබල මණ්ඩලයේ සභාපති ඩබ්ලිව්.බී.ගනේගල, ලේකහවුස් ආයතනයේ මෙහෙයුම් අධ්‍යක්ෂ උපුල් දිසානායක, කර්තෘ මණ්ඩල අධ්‍යක්ෂ සීලරත්න සෙනරත්, නීති අධ්‍යක්ෂ රසාංග හරිශ්චන්ද්‍ර, සාමාන්‍යාධිකාරි අභය අමරදාස ,ප්‍රධාන අලෙවි හා ශාඛා කර්යාල ප්‍රධානි සුනිල් සෙන්දනායක ,අබාන්ස් ආයතනයේ සාමාන්‍යාධිකාරී ධම්මික ප්‍රසන්න මහත්ම මහත්මීන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=n14061313</link>
    <topic>රාමේෂ්වරම් මුහුදේ ගිළෙමින් සිටි ශ්‍රී ලාංකික තරුණයාධීවරයන් බේරා ගනිති</topic>
    <author>මහින්ද අලුත්ගෙදර</author>
    <content>ඉන්දියාවේ තමිල්නාඩු හි රාමේෂ්වරම් වෙරළාසන්න මුහුද ප්‍රදේශයේ දියේ ගිළෙමින් සිටි ශ්‍රී ලාංකික තරුණයකු බේරා ගැනීමට රාමේෂ්වරම් ධීවරයින් පිරිසක් සමත්ව තිබේ.රාමේෂ්වරම් වෙරළේ සිට මිටර් 200ක් පමණ නුදුරු මුහුදු ප්‍ර‍දේශයේ දියේ ගිළෙමින් සිටියදී මෙම ශ්‍රි ලාංකිකයා බේරා ගෙන ඇති අතර ඔහු කිලිනොච්චියේ පදිංචි 23 හැවිරිදි ජී. සින්දුජාන් (G Sindhujan) බවට හඳුනාගෙන ඇතැයි වාර්තා වෙයි.දියේ ගිලෙමින් සිටියදී බේරාගත් මේ ශ්‍රී ලාංකික තරුණයා අනතුරුව තමිල්නාඩු ධිවරයින් එරට කියු පොලිසිය වෙත භාර දී ඇත‍.අදාළ පුද්ගලයා සරණාගත භාවය ලබා ගැනීම සඳහා මෙයට වසරකට පමණ පෙර තමිල්නාඩුවට පැමිණ ඇති බවට පොලිසිය සිදු කළ ප්‍රශ්න කිරිමේ දී අනාවරණය කැර ගෙන තිබේ.මේ තරුණයා චෙන්නායි හි උතන්ඩි ප්‍රදේශයේ රැඳී සිටිය දී එහි ධිවරයින් පිරිසක් සමඟ බෝට්ටු සවාරියක ගොස් ඇති අතර එහිදී ඔහුව දූපතක රඳවා සෙසු පිරිස පැමිණ ඇත.එම ධිවරයින් නැවත නොපැමීණීම හේතුවෙන් බලාපොරොත්තු සුන් වූ අදාළ ශ්‍රී ලාංකිකයා පිහිනා ගොඩබිමට පැමිණෙමින් සිටිය දී රාමේෂ්වරම් ධිවරයින් පිරිස බේරා ගෙන තිබෙන බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=n14061314</link>
    <topic>දිඹුලාගල ආරණ්‍ය සේනාසන පුද බිමේසංවර්ධන කටයුතු කඩිනම් කරන්න</topic>
    <author>ධනුෂ්ක ගොඩකුඹුර දිඹුලාගල සිට.</author>
    <content>දිඹුලාගල ආරණ්‍ය සේනාසන පූජා භූමියේ සංවර්ධන කටයුතු කඩිනමින් ක්‍රියාවට නංවන ලෙස ජනාධිපති මහින්ද රාජපක්ෂ මහතා අදාළ නිලධාරින්ට උපදෙස් දුන්නේය.පූජා භූමියේ සංවර්ධන කටයුතු සඳහා සැලසුම් කඩිනමින් සකස් කරන ලෙසත් ජනාධිපතිවරයා නාගරික සංවර්ධන අධිකාරිය, පුරා විද්‍යා දෙපාර්තමේන්තුව, මධ්‍යම සංස්කෘතික අරමුදල සහ යුද හමුදාව වෙත දැනුම් දුන්නේය.දිඹුලාගල ආරණ්‍ය සේනාසනාධිපති මල්දෙණියේ ජිනාලංකාර නායක හිමිපාණන් වහන්සේගේ සුව දුක් විමසන්නට පෙරේදා (11) උදෑසන ගිය ජනාධිපතිතුමාගෙන් උන්වහන්සේ කරන ලද ඉල්ලීමක් අනුව ජනාධිපතිතුමා අදාළ නිලධාරින්ට මෙසේ උපදෙස් දුන්නේ ය.දිඹුලාගල ආරණ්‍ය සේනාසනය පූජා භූමියක් ලෙස ගැසට් කැර ඇති නමුත් එහි සංවර්ධන කටයුතු මේ වන තුරු ක්‍රියාත්මක නොවූ බවට උන්වහන්සේ මෙහිදී ජනාධිපතිතුමා දැනුවත් කළහ.ඒ කෙරෙහි අවධානය යොමු කළ ජනාධිපතිතුමා එම අවස්ථාවේදිම අදාළ නිලධාරින් කැඳවා මෙම උපදෙස් ලබා දුන්නේය. ඒ අනුව දානශාලාව, ආවාස ගෙය, චෛත්‍ය, පිරිවෙන් ගොඩනැගිල්ල, සහ බැතිමතුන්ගේ විශ්‍රාම ශාලාවේ ඉදිකිරීම් ඇතුළු පූජා භූමියේ සංවර්ධන කටයුතු කඩිනමින් ක්‍රියාත්මක කිරීමට නියමිතය.පොළොන්නරුව දිස්ත්‍රික්කයේ සංවර්ධන කටයුතු රැසක් ජනතා අයිතියට පවරා දුන් ජනාධිපතිතුමා ඉන් අනතුරුව දිඹුලාගල ආරණ්‍ය සේනාසනය වෙත ගොස් සේනාසනාධිපති හිමිපාණන් වහන්සේගේ සුව දුක් විමසීය.තමන්ගේ සැප දුක් විමසන්නට ජනාධිපතිතුමා පැමිණීම පිළිබඳ මෙහිදි හදපිරි සතුට පළ කැර සිටී උන්වහන්සේ පැවසූවේ අතීතයේදී රට පාලනය කළ රජවරු නිරන්තරයෙන් මහා සංඝරත්නයේ සුව දුක් විමසීමට පැමිණි බවයි. අද තමන්ට හැඟෙන්නේ මහා පරාක්‍රමබාහු රජතුමන් තමන් බැලීමට පැමිණ ඇතැයි යන සිතුවිල්ල බවද උන්වහන්සේ ප්‍රකාශ කළහ.මල්දෙණියේ ජීනාලංකාර නායක හිමිපාණන් වහන්සේගේ සුව දුක් විමසමින් කෙටි පිළිසඳරක නිරත වූ ජනාධිපතිතුමා උන්වහන්සේට නිදුක් නීරෝගි සුවයද ප්‍රාර්ථනා කැර සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=n14061315</link>
    <topic>පොසොන් දා වන්දනාවේ යන්නලංගමෙන් බස් රථ 4000ක්</topic>
    <author>නිරූෂි විමලවීර සහ මානෙල් පුෂ්ප කුමාරි</author>
    <content>පොසොන් දින බෞද්ධ සිද්ධස්ථාන වැදපුදා ගැනීමට යන බැතිමතුන්ගේ පහසුව සඳහා ලංකා ගමනා ගමන මණ්ඩලය ඊයේ (12) දින නගරාන්තර සහ කෙටි ගමන් සේවා බස් රථ 4000 ක් ධාවනයට එක් කැර තිබුණි.මගී අවශ්‍යතා මත බස් රථ ප්‍රමාණය වැඩි කිරීමෙන් එක් දිනකදී රුපියල් මිලියන 55 ක වාර්තා ගත ආදායමක් ලංකා ගමනා මණ්ඩලය උපයා ගත් බව ලංගම මෙහෙයුම් අධ්‍යක්ෂ එච්.එම්. චන්ද්‍රසිරි මහතා ප්‍රකාශ කෙළේ ය.කොළඹ , කුරුණෑගල ආදී ප්‍රධාන නගරවල සිට නගරාන්තර බස් රථ දහසක් ධාවනයට යොදවා තිබූ බව කී ඒ මහතා ඓතිහාසික මිහින්තලා පුද බිම ඇතුළු අනුරාධපුර පුද බිම වැද පුදා ගන්නා බැති මතුන්ගේ පහසුව සඳහා තවත් බස් රථ දහසක්ද යෙදවා තිබූ බවත් එමගින් වාර්තාලත ආදායමක් ඉපැයූ බවත් සඳහන් කෙළේ ය.අනුරාධපුරයේ සිට මිහින්තලය දක්වා බස් රථ 50 ක් පමණ යොදවා තිබූ බව ඒ මහතා කීය.අනුරාධපුර සිට කොළඹ බලා පැමිණෙන බැති බතුන්ගේ පහසුව සඳහා අද සහ හෙට විශේෂ දුම්රිය 6 ක් යොදවා ඇතැයි දුම්රිය සාමාන්‍ය අධිකාරී බී.ඒ.ඩී. ආරියරත්න මහතා ප්‍රකාශ කෙළේ ය.අනුරාධපුර සිට කොළඹ කොටුව දක්වා විශේෂ දුම්රිය 3 ක් අද (13) ක්‍රියාත්මක වන බව කී ඒ මහතා උදේ 8.00 ට උදේ 11.20 ට සහ සවස 3.00 ට ඒවා ධාවනය වන බවද සඳහන් කෙළේ ය.හෙට(14) අනුරාධපුර සිට කොළඹ බලා දුම්රිය 3 ක් ධාවනය වන බව කී හෙතෙම උදේ 8.00 ට උදේ 11.20 ට සහ සවස 5.00 ට ඒවා ධාවනය වන බව හෙතෙම කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=r1406131</link>
    <topic>නාලන්ද ජලාශයේ අමතර ජලයවෑමැඩිල්ල සහ දේවහූවට හරවන සැලසුමක්</topic>
    <author>ගලේවෙල මධ්‍යම සමූහ - පී. ජී. ගුණතිලක</author>
    <content>මා‍තලේ දිස්ත්‍රික්කයේ නාලන්ද ජලාශයේ ප්‍රයෝජනයට ගත නොහැකිව ගබඩාවී පවතින අක්කර අඩි 2200ක ජල ධාරිතාවක් වෑමැඩිල්ල හා දේවහූව ජලාශවලට ලබා ගැනීමේ සැලසුමක් වාරිමාර්ග නිලධාරීන් විසින් සකස්කර තිබේ.නාලන්ද ජලාශයේ සිට එබවල රෙගියුලේවරය දක්වා ඇති කි.මි.1.6ක දුර පිවිසුම් ඇළ පුළුල්කර එහි ඇති ගල අඩි 8ක පමණ ගැඹුරට කඩා ඉවත්කිරීම එම සැලසුමයි.එම ඉදිකිරීම් සිදුකිරීමට රුපියල් මිලියන 250ක් පමණ වැය වෙතැයි වාරිමාර්ග නිලධාරීහු අපේක්ෂා කරති.කෙසේ වෙනත් මේ ඉදිකිරීම් සිදු කළහොත් නාලන්ද ජලාශයෙන් අතිරේක ජලප්‍රමාණයක් ගොවිතැන් සඳහා යොදවා ගත හැකි වෙතැයි නිලධාරීහු විශ්වාස කරති.දැනට නාලන්ද ජලාශයේ ගබඩා කළ හැකි ජල ධාරිතාව අක්කර අඩි 12400කි.අදාළ සැලැස්ම මහනුවර වාර්මාර්ග ව්‍යාපෘති අධ්‍යක්ෂ ඩී. එස්. ඇලකන්ද හා වාරිමාර්ග ඉංජිනේරු එස්. ඩී. මැදිවක විසින් සනාථ කර ඇමැති නිමල් සිරිපාල ද සිල්වා මහතාට ඉදිරිපත් කර ඇත. ඒ අනුව ඇමැතිවරයා විසින් වේලි ආරක්ෂණ හා ජල සම්පත් කළමනාකරණ ව්‍යාපෘතිය යටතේ ලෝක බැංකුව සමඟ සාකච්ඡා කර ඒ සඳහා වැයවෙන මුදල ලබා ගැනීමට අපේක්ෂා කෙරේ.මේ අතිරේක ජල ප්‍රමාණය ලබා ගැනීම සඳහා ‍ගොවීහු දීර්ඝ කාලයක් තිස්සේ අදාළ බලධාරීන්ගේ ඉල්ලීම් කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=r1406132</link>
    <topic>බීමත් සැමියාට පාඩමක් උගන්වන්නඅක්කා නංගීගේ සහාය පතලා</topic>
    <author>ඇඹිලිපිටිය සමූහ</author>
    <content>ඒ පවුලේ අක්කා හා නංගී අතුරින් අක්කා විවාහ වී ඇති අයියා නිතර මධුවිතට හුරුපුරුදු වූ අයෙකි. විනෝදකාමියෙකු ද වූ ඔහු කිසිවිටෙකත් තරහ නොගනී. ඔහුගේ බීම නැවැත්වීමටද කිසිවකුටත් නොහැක. බීමත් කමින් සිදුවන වරදවල් හා විපාක කියා දුන්නද ඔහු පිළිනොගනී.දිනක් අක්කා ඔහු සමඟ නංගිලාගේ ගෙදර ගිය අවස්ථාවක අක්කා හා නංගී එකතුව සැලසුමක් ක්‍රියාත්මක කළාය. මෙම සැලසුම ක්‍රියාත්මක කිරීමේදී අක්කා හා නංගී නිවුන් සොහොයුරියන් වීමද පහසුවක් විය. නැගණිය අවිවාහක වුවද සැලසුම ක්‍රියාත්මක කිරීමට පසුබෑවේ නැත.එදින රාත්‍රී ඔහු බීමත්ව පැමිණ නන් දොඩවමින් සිටියේය. වේලාව රාත්‍රී 11.00ද පසුවී ඇත. කතිකාකර ගත් පරිදි අක්කා හා අයියාට සූදානම් කළ කාමරයට පළමුව නංගී ඇතුල්වී හිස සිට පොරවාගෙන නිදා ගන්නා ස්වරූපයෙන් සිටියාය. අක්කා පමණක් වෙනත් කාමරයකට ගියාය. එසේ යන ගමන් නිදා ගන්න එන්නේ නැත්දැයි ඇසීමටද ඇය අමතක කළේ නැත.ඒ අනුව, අයියාද සිද්ධිය නොදැන, නංගී සිටි කාමරයට ඇතුල්වී යහන් ගත විය. කරුණු කාරනා කිසිවක් නොදැන, නිදාසිටින්නේ තමන්ගේ බිරිය යයි සිතා සිටින අයියාගෙන් තමන්ට අතවරයක් වේදෝයි ඇයට සිතුනද නිශ්ශබ්දව සිටියාය. ටික වේලාවකින් ඔහු ඇගේ ඇඟ පත ස්පර්ශ කරන්නට විය. එයද, ඇය ඉවසා සිටියාය. දෙවනුව, පොරෝණය ඉවත් කිරීමට ඔහු සැරසෙත්ම එකනෙහිම අයියේ! මම අක්කා නොවෙයි.. නංගී යයි පවසමින් කාමරයෙන් පැන අක්කාගේ කාමරයට දිව ගියේ... අන්න අයියා.. මොකටදෝ අක්කාට... කථා කරනවායයිද පවසමිනි.නංගීගේ සැලසුමෙන් පාඩමක් ඉගෙනගත් අයියාට මත් පැන් පානයද එපා වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=r1406133</link>
    <topic>දුම්වැටි අලෙවිය නවත්වන්න පා ගමනක්.....</topic>
    <author>අයි.එම්.වී.සී.ගුණසේකර.ඇල්පිටිය සමුහ</author>
    <content>ඇල්පිටිය ප්‍රාදේශීය ලේකම් කොට්ඨාසයේ සමෘද්ධි සමාජ සංවර්ධන පදනමේ මෙහෙය වීමෙන් ඇල්පිටිය ප්‍රාදේශීය ලේකම් කාර්යාලයේ ,ඇල්පිටිය ප්‍රාදේශීය සභාවේ,හා ඇල්පිටිය පොලිසියේ සහය ඇතිව ඇල්පිටිය නගරයේ දුම්වැටි අලෙවිය නතර කරන ලෙස වෙළෙන්දන්ගෙන් ඉල්ලා සිටීමේ වැඩසටහනක් ඇල්පිටිය නගරයේදී ක්‍රියාත්මක විය.එම වැඩසටහනට ඇල්පිටිය ශාසනාරක්ෂක බල මණ්ඩලයේ ලේඛකාධිකාරී නාවලපිටියේ ඥාණනන්ද හිමියෝ ද, ඇල්පිටිය ප්‍රාදේශීය ලේකම් කැලුම් විජේනායක, ඇල්පිටිය ප්‍රාදේශීය සභා සභාපති අමිල කාරියවසම්, සමෘද්ධි මහා සංගමයේ කළමනාකර අධ්‍යක්ෂක දීපිකා වීරතුංග,සමාජ සංවර්ධන නිලධාරී රුවන් ත්‍රිමා විතාන , බෞද්ධ කටයුතු සමායෝජක චන්ද්‍ර කාන්ති විතානාච්චි යන මහත්ම මහත්මීහු හා දහම්ප­ාසල් දරුවෝද සහභාගී වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=r1406134</link>
    <topic>නිකවැරටිය පොළඅලුත්වෙන හැඩ</topic>
    <author>එල්. පී. තිලකරත්න - පොල්ගහවෙල සමූහ</author>
    <content>රුපියල් ලක්ෂ 1300ක වියදමින් නිකවැරටිය පොළ සංවර්ධනය කිරීමට කටයුතු යොදා ඇත. මෙමඟින් ව්‍යාපාරිකයන් 1200කට පමණ සෙත සැලසේ.නිකවැරටිය නගර මධ්‍යයේ පිහිටි නිකවැරටිය සතිපොළ පියවර කිහිපයකින් අලුත්වැඩියා නොකිරීමෙන් ව්‍යාපාරික ප්‍රජාව සහ පොළ‍ වෙත පැමිණෙන ජනතාව දැඩි දුෂ්කරතාවයකට පත්ව සිටියහ.ආර්ථික සංවර්ධන අමාත්‍යාංශයේ මූල්‍ය ප්‍රතිපාදන යටතේ මෙම ව්‍යාපෘතිය ක්‍රියාත්මකයි. සමුපකාර හා අභ්‍යන්තර වෙළඳ කටයුතු ඇමැති ජොන්ස්ටන් ප්‍රනාන්දු මහතාගේ මඟ පෙන්වීම යටතේ නිකවැරටිය ප්‍රමුඛ සංවර්ධන ක්‍රියාවලියක් ලෙස පොළ සංවර්ධන කටයුත්ත ක්‍රියාත්මක වේ.නිකවැරටිය ආශ්‍රිත ගම්මාන විසි ගණනක ජනතාව බඩු මිලදී ගැනීමටත්, විකිණීමටත්, නිකවැරටිය පොළට පැමිණේ. මෙසේ පොළ සංවර්ධනය කිරීම පිළිබඳ පාරිභෝගික හා ව්‍යාපාරික ප්‍රජාව ජනපතිතුමාටත්, ජොන්ස්ටන් ප්‍රනාන්දු ඇමැතිවරයාටත් සිය කෘතවේදීත්වය පළ කර සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=r1406135</link>
    <topic>ගල්ගමුව වැව් රැසක් යටතේ කුඹුරු ගොවිතැන සාර්ථකව</topic>
    <author>සකුන්තලා ජයසිංහ</author>
    <content>උස්ගල සියඹලන්ගමුව, අබකොළවැව, අතරගල්ල, පාලුකඩවල,මහගල්කඩවල,නාන්නේරිය යන මහ වැව් යටතේ මෙවර වී වගාව සාර්ථකව සිදු කර ඇති බැව් ගල්ගමුව වාරිමාර්ග ඉංජිනේරුවරයා පැවසීය.කුරුණෑගල දිස්ත්‍රික්කයේ විශාලතම ජලාශය වන උස්ගල සියඹලන්ගමුව ජලාශය යටතේ කුඹුරු අක්කර දෙදහස් හාරසියයක වී වගා කර ඇති අතර පාලු කඩවල වැව යටතේ කුඹුරු අක්කර එක් දහස් එකසියයක් ,අබකොළවැව ජලාශය යටතේ අක්කර අටසිය හතළිහක් ද අස්වද්දා තිබේ.ගල්ගමුව කලාපයේ වැව් බොහොමයක් ඉකුත් සමයේ වර්ෂාවෙන් වාන් දැමුව ද යල කන්නයේ දේශගුණික රටාව ට ගැළපෙන පරිදි බෙත්ම ක්‍රමය ට වගාකිරීමට වාරිමාර්ග දෙපාර්තමේන්තුව සහ ගොවි සංවිධාන එකඟ වීමෙන් අතරගල්ල වැව යටතේ අක්කර හයසිය අසුවක්, නාන්නේරිය සහ මහගල්කඩවල යටතේ අක්කර අටසිය විස්සක් මෙවර වගා කර ඇත.වී වගාවට අමතරව උස්ගල සියඹලන්ගමුව ජලාශය යටතේ කෘෂීකර්ම අමාත්‍යංශයේ විශේෂ ව්‍යාපාතියක් ලෙස අක්කර විස්සක බී ලුනු සහ අක්කර සියයක මුං ද වගා කර තිබේ.ගල්ගමුව කලාපයේ වගා කටයුතු වලදී ක්‍රමවත් ජල කලමනාකරණයක් සිදු වන බැවින් මෙවර යල කන්නයේ සාර්ථක අස්වැන්නක් අපේක්ෂා කරන රාජ්‍ය නිලධාරීන්ගේ මඟපෙන්වීම සහ ගොවි සංවිධානවල එකඟත්වය ඊට මනා පිටුවහලක් වී ඇති බැව් ගල්ගමුව වාරිමාර්ග ඉංජිනේරුවරයා වැඩිදුරටත් කියා සිටියේය ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=s1406131</link>
    <topic>මයිලෝ පාසල් නෙට්බෝල් අවසන් අදියර 21දා සිට</topic>
    <author>ප්‍රින්ස් ගුණසේකර</author>
    <content>මයිලෝ කුසලාන පාසල් නෙට්බෝල් තරගාවලියේ අවසන් අදියර මේ මස 21වැනිදා සිට 23වැනිදා දක්වා බෙලිඅත්ත ඩී.ඒ.රාජපක්ෂ ක්‍රීඩාංගණයේ දී පැවැත්වේ.රටපුරා මධ්‍යස්ථාන 15කින් සුදුසුකම් ලැබූ කණ්ඩායම් 360ක පාසල් ක්‍රීඩිකාවන් 4000කට අධික ප්‍රමාණයක් මේ අවසන් තරග වටයට එක්වෙති. වයස 13න්, 14න්, 16න් හා 18න් පහළ වයස් කාණ්ඩ යටතේ මූලික වටයේ තරගවලට කණ්ඩායම් 1150ක් එක්වූ අතර තරගාවලිය උණුසුම් මුහුණුවරක් ගත්තේය.අවසන් වටයේ තරග පැවැත්වෙන පළමු දිනයේ ප්‍රධාන ආරාධිතයන් ලෙස දකුණු පළාත් ප්‍රධාන අමාත්‍ය ශාන් විජයලාල් ද සිල්වා මහතා එක්වන අතර අවසන් දින ජය සංකේත ප්‍රදානය තාරුණ්‍යයට හෙටක් සංවිධානයේ සභාපති පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් සිදුවන බව පාසල් නෙට්බෝල් සංගමයේ සභාපති කොළඹ විශාඛා විදුහලේ විදුහල්පතිනි සඳමාලී අවිරුප්පොල මහත්මිය සඳහන් කළාය. වසර 23ක් අඛණ්ඩ අනුග්‍රහය සැපයූ නෙස්ලේ ලංකා ආයතනය පාසල් ක්‍රීඩාව දියුණු කිරීමට ලබාදෙන සහයෝගය අගය කරන බව ද අවිරුප්පොල මහත්මිය පැවසුවාය.මයිලෝ පාසල් නෙට්බෝල් තරගාවලිය පිළිබඳ මාධ්‍ය දැනුවත් කිරීමේ හමුවක් කොළඹ සී.ආර්.ක්‍රීඩාගාරයේ පැවැති අතර එහිදී මයිලෝ නෙට්බෝල් ශූරතා කුසලානය පාසල් නෙට්බෝල් සංගමය වෙත භාරදීමක් ද සිදුවිය.මෙම තරගාවලියේ පසුගිය වසරේ 14න් පහළ හා 16න් පහළ ශූරතා කුරුණෑගල ශුද්ධ වූ පවුලේ කන්‍යාරාමය දිනාගත් අතර 18න් පහළ ශුරතාව කලුතර බාලිකා විදුහලට හිමිවිය.'බී' කාණ්ඩයේ 14න් පහළ ශූරතාව කෑරගල සංඝරාජ, 16න් පහළ ශූරතාව වාරියපොල මහකෙළිය හා 18න් පහළ ශූරතාව කුරුණෑගල මහා විදුහල් දිනා ගත්හ.අවසන් තරග ආරම්භ කිරීමට පෙරදින (20දා) තරගාවලිය විනිශ්වය කරන සියලු දෙනාට නෙට්බෝල් නීති -රීති පිළිබඳ දැනුම යාවත්කාලීන කිරීමේ විශේෂ වැඩමුළුවක් ද පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=s1406132</link>
    <topic>පාපන්දු ලොක්කාට යුරෝපයෙන් විරෝධයක්</topic>
    <author/>
    <content>‍ලෝක පාපන්දු සම්මේලයේ සභාපතිධුරය දරන සෙප් බ්ලැටර් එම තනතුරෙන් ඉවත්විය යුතු බවට යුරෝපා පාපන්දු බළධාරීහූ කර ඇතැයි කියන ප්‍රකාශය සම්බන්ධව තමා දැඩි කෝපයට පත්වූ බව පසුගියදා බ්‍රසීලයේ පැවැති ලෝක පාපන්දු සම්මේලන කමිටු රැස්වීමේ දී බ්ලැටර් කියා සිටියේය.ලෝක පාපන්දු සම්මේලනයේ සභාපති ලෙස තම ඉලක්ක හා අරමුණු තවම නිමාවට පත්නොවූ බව කී බ්ලැටර් ඒ සඳහා තවත් කාලයක් අවශ්‍ය බව පැහැදිලි කළේය. ඒ අනුව ඔහු 5වැනි වරටත් ලෝක පාපන්දු සම්මේලන සභාපතිධුරය බලාපොරොත්තු වන බවට ඉඟියක් පළ කොට තිබේ. 78හැවිරිදි ස්විස් ජාතික බ්ලැටර්ගේ සිවුවැනි නිල කාලය ලබන වසරේ නිමාවට පත්වීමට නියමිතය.මෙවර ලෝක කුසලාන පාපන්දු තරගමාලාව ආජෙන්ටිනාවේ ලයනල් මෙසී හා පෘතුගාලයේ ක්‍රිස්ටියානෝ රොනල්ඩෝ අතර ද්වන්ධ සටනක් බවට පත්වනු ඇතැයි ජගත් පාපන්දු විචාරකයෝ අනාවැකි පළ කරති. චැම්පියන් ලීග් කුසලාන පාපන්දු තරගමාලාවේ එක හා සමානව ‍ගෝල රැස් කළ ද මෙසී හා ‍රොනල්ඩෝ පසුගිය ලෝක පාපන්දු තරගමාලාවට එක්වූවත් කුසලානය තම රටට දිනා දීමට අසමත්වූහ. ඒ අනුව මෙවර තරගමාලාවේ දී ආජෙන්ටිනාව මෙසී කෙරෙහි ද, පෘතුගාලය රොනල්ඩෝ කෙරෙහි ද ඉමහත් බලාපොරොත්තු රඳවාගෙන සිටිති. අඩි 6කුත් අඟලක් උසැති 29 හැවිරිදි රොනල්ඩෝ හා අඩි 5කුත්, අඟල් 7ක් උසැති 26හැවිරිදි ලයනල් මෙසී කරට කර සටනක නිරතවෙමින් සිය කණ්ඩායමේ බලාපොරොත්තු ඉටු කරනු ඇතැයි දෙර‍ටෙහිම ක්‍රීඩාලෝලීහූ බලා සිටිති.පාපන්දු ලෝක කුසලාන තරගමාලාවේ සත්කාරක ක්‍රීඩාංගණයක් පිහිටා තිබෙන බ්‍රසීලයේ නතාල් නුවර බස් රියැදුරන් සමාරම්භක උත්සවය පැවැති ඊයේ දිනයේ වර්ජනයක නිරතවීමට සූදානමින් සිටියහ. ඒ තම වැටුප 16% කින් ඉහළ නංවන ලෙස කළ ඉල්ලීමට මෙතෙක් එරට රජය ප්‍රතිචාර නොදැක්වීම හේතුවෙනි. බ්‍රසීලයේ උතුරු පළාතේ ප්‍රවාහන සේවයට අයත් මේ බස්රථ රියැදුරන්ගේ වර්ජනයෙන් එරට ජන ජීවිතයට දැඩි බලපෑම් එල්ලවනු ඇතැයි පැවැසේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=s1406133</link>
    <topic>කොදෙව් පිල පරදි</topic>
    <author/>
    <content>නවසීලන්ත ටෙස්ට් පිලට පළමුවරට එක්වූ පිටදඟ පන්දු යවන 27හැවිරිදි මාක් ක්‍රෙග් සුපිරි පන්දු යැවීමක නිරතවෙමින් බටහිර ඉන්දියා කොදෙව් පිල සමග පෙරේදා ජැමෙයිකාවේ සබීනා පාක් හී නිමාවට පත්වූ පළමු ටෙස්ට් තරගයෙන් ලකුණු 186ක විශිෂ්ට ජයක් සිය කණ්ඩායමට ලබාදුන්නේය.‍ කොදෙව් පළමු ඉනිමේ හා දෙවැනි ඉනිමේ දී කඩුලු 4 බැගින් දවාගත් මාක් ක්‍රෙග් තරගයේ වීරයා සම්මානයෙන් ද පිදුම් ලැබුවේය‍.නවසීලන්තය පළමු ඉනිම – 508/ 7 කේන් විලියම්ස් 113, ජිමී නීෂම් 107, බී.ජේ.වෝල්ටිං 89, ටොම් ලැතැම් 83, රොස් ටේලර් 55 (සුලෙයිමාන් බෙන් 142/3, ශේන් ශිලිංෆෝඩ් 145/3) සහ දෙවැනි ඉනිම – 156 /8 ටොම් ලැතැම් 73 (ජෙරොම් ‍ටේලර් 28/3)කොදෙව් පිල පළමු ඉනිම – 262 ශිවනරීන් චන්දර්පොල්‍ නොදැවී 84, දිනේෂ් රාම්ඩීන් 39 (ටිම් සවුති 19/4, මාක් ක්‍රෙග් 91/4) සහ දෙවැනි ඉනිම 216 (සියලුදෙනා දැවී) ශේන් ශිලිංෆෝඩ් නොදැවී 53, දිනේෂ් රාම්ඩීන් 34 (මාක් ක්‍රෙග් 97/4, ඉෂ් සෝදි 42/3).</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=s1406134</link>
    <topic>ජනශක්ති අනුග්‍රහය ලබන ක්‍රීඩකයෝයොවුන් ඔලිම්පික් වරම් දිනති</topic>
    <author>ප්‍රින්ස් ගුණසේකර</author>
    <content>ජනශක්ති ග්‍රාමීය මලල ක්‍රීඩක අනුග්‍රාහකත්ව වැඩ සටහන යටතේ ඉදිරියට යන ක්‍රීඩක ක්‍රීඩිකාවෝ ලබන අගෝස්තු මස චීනයේ නැංජින් හී පැවැත්වෙන යොවුන් ඔලිම්පික් ක්‍රීඩා උළෙලට සහභාගීවීමේ අවස්ථාව උදාකර ගනිමින් සිටිති.ජනශක්ති අනුග්‍රාහකත්වය ලබන අකිල රවිසංඛ මීටර් 110 කඩුලු මතින් දිවීමේ තරග ඉසව්වට දැනටමත් සුදුසුකම් ලබා සිටී.‍ ඔහු පසුගිය ආසියානු යොවුන් ක්‍රීඩා උළෙලේ දී ශ්‍රී ලංකාවට රිදී පදක්කමක් හිමිකර දෙමින් තත්පර 13.36කින් එම ඉසව්ව නිමා කොට වැඩි අවධානයක් හිමිකර ගත්තේය. රත්නපුර සීවලී මධ්‍ය මහා විදුහලේ 12වැනි වසරේ ඉගෙනුම ලබන අකිලගේ පියා පොළේ වෙළඳාම් කරමින් ආර්ථික අපහසුතා මැද ක්‍රීඩා දිවියට අත්වැල සපයයි. එහෙයින් ජනශක්ති ආයතනයේ අනුග්‍රහය අකිල රවිසංඛගේ ක්‍රීඩා දිවියට මහත් පිටුබලයක්ව තිබේ.එමෙන්ම අහංගම කතලුව ජාතික පාසලේ නිර්මාලී මධුෂිකා ද ජනශක්ති අනුග්‍රහය ලබන්නීය. ඇය ආසියානු යොවුන් ක්‍රීඩා උළෙලේ දී මීටර් 400 ඉසව්වේ ලෝකඩ පදක්කම හා දකුණු ආසියානු කනිෂ්ඨ මලල ක්‍රීඩා ශූරතාවලියේ දී රිදී පදක්කම දිනා ගත්තාය.කෑගල්ල සාන්ත ජෝශප් බාලිකා විදුහලෙන් බිහිවූ මීටර් 200 ශූරිය රුමේෂිකා රත්නායක, රත්නපුරයෙන් බිහිවූ මීටර් 400 ශූර සමිත ලක්මාල්, මීටර් 110 කඩුලු මතින් දිවීමේ යොවුන් ක්‍රීඩක රත්නපුර වේල්ස් කුමර විදුහලේ මලිත් උදය කුමාර, හලාවතින් පෙරට එන කවපෙත්ත වීසිකිරීමේ ක්‍රීඩක අශාන් ජයවර්ධන , කහවත්ත ප්‍රදේශයෙන් බිහිවූ මීටර් 110 හා මීටර් 400 කඩුලු මතින් දිවීමේ ශූරී හර්ෂනී වත්සලා, ඇඹිලිපිටිය ප්‍රදේශයෙන් පැමිණි මීටර් 5000 හා මීටර් 10000 ඉසව් නියෝජනය කරන ප්‍රසාද් මධුරංග ජනශක්ති අනුග්‍රාහකත්වයට හිමිකම් කියති.මෙවර ජනශක්ති අනුග්‍රාහකත්වය යටතේ රටපුරා පාසල් 12ක ක්‍රීඩක ක්‍රීඩිකාවන් 12ක් ප්‍රතිලාභ ලැබීමට සුදුසුකම් ලබා සිටිති. මෙයින් 6ක් සමාගමේ සේවක කාණ්ඩයට ඇතුලත්වන අතර මසක දීමනාවක්, ජාත්‍යන්තර තරගවලට සහභාගීවීමේ දී මූල්‍ය අනුග්‍රහ පිරිනැමේ‍. එයට අමතරව තරගාවලියෙන් තරගාවලියට පෙන්නුම් කරන ප්‍රගතිය පදනම් කොට ඇගැයීම් සිදුකෙරේ. මෙම අනුග්‍රාහකත්වයේ විශේෂත්වය වන්නේ තාක්ෂණික පුහුණු සහයෝගිතාව හා මානසික ශක්තිය වැඩිකිරීමේ වැඩසටහන් ද ඇතුලත්වීමය.ජනශක්ති ආයතනයේ උප සභාපති චන්ද්‍ර සාෆ්ටර්, කළමනාකාර අධ්‍යක්ෂ ප්‍රකාශ් සාෆ්ටර් යන මහත්වරුන්ගේ උපදෙස් පරිදි මෙම අනුග්‍රාහකත්ව වැඩසටහන අඛණ්ඩව ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=s1406135</link>
    <topic>අන්තර් සමාජ සත් සාමාජික රගර් තරගාවලිය හෙට ඇරැඹේ</topic>
    <author>ෆවුස් මොහොමඩ්</author>
    <content>දේශීය සත් සාමාජික රගර් තරගබිමේ ප්‍රධානතම තරගාවලියක් වන අන්තර් සමාජ රගර් තරගාවලිය හෙට (14) සහ අනිද්දා (15) පෙරවරු 9.00 සිට කොළඹ තුරඟ තරග පිටියේ දී පැවැත්වේ. ශ්‍රී ලංකා රගර් සංගමයේ මෙහෙයවීමෙන් පැවැත්වෙන මේ තරගාවලියේ මෙවර විශේෂත්වය වන්නේ පසුගිය වසරේ ශුරතාව දිනූ අප්කන්ට්‍රි ලයන්ස් පිල මෙවර තරගාවලියට එක් නොවීමය.අප්කන්ට්‍රි ලයන්ස් රගර් කණ්ඩායම මේ වනවිට නවත්වා දමා ඇති අතර එම කණ්ඩායම නියෝජනය කළ ක්‍රීඩකයන් වෙනත් කණ්ඩායම්වලට එක්වී සිටිති.පසුගිය වසරේ කුසලාන වටයේ අවසන් මහා තරගයේදී ලකුණු 14-12කින් හැව්ලොක්ස් කණ්ඩායම පරදවා ශූරතාව දිනා ගැනීමට අප්කන්ට්‍රි ලයන්ස් කණ්ඩායම සමත්විය.මෙවර අන්තර් සමාජ සත් සාමාජික රගර් තරගාවලියට ගුවන් හමුදාවෙන් හා යුද හමුදාවෙන් කණ්ඩායම් තුන බැගින් ද, මහනුවර ක්‍රීඩා සමාජය, නාවික හමුදාව හා සී.ආර් ක්‍රීඩා සමාජයෙන් කණ්ඩායම් 2බැගින් ද ඇතුලත් වෙති. හැව්ලොක්ස්, පොලිසිය, සී.එච්.කණ්ඩායම, හම්බන්තොට ෂාක්ස් සහ පීටර්සන් ක්‍රීඩා සමාජය සෙසු කණ්ඩායම් වෙති. එක් කාණ්ඩයකට කණ්ඩායම් 4බැගින් කාණ්ඩ 4ක් යටතේ තරග පැවැත්වෙන අතර කුසලාන, පළඟ, බඳුන හා පළිහ ශූරතා සඳහා කණ්ඩායම් තරග වදිති..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=s1406136</link>
    <topic>නැඟෙනහිර බාලිකා ක්‍රිකට් ශූරතාව රජඇලට</topic>
    <author>කන්තලේ සමූහ</author>
    <content>ත්‍රිකුණාමලයේ රජඇල විද්‍යාලයීය බාලිකාවෝ නැගෙනහිර පළාත් අවුරුදු 19න් පහළ බාලිකා ක්‍රිකට් තරගාවලියේ ශූරතාව දිනා ගැනීමට සමත්වූහ. කන්තලේ අග්‍රබෝධි ජාතික පාසලේ හා කන්තලේ මධ්‍ය මහා විද්‍යාලයීය ක්‍රීඩාංගණයේ පසුගියදා පැවැති මේ තරගාවලියේ ශූරතාව දිනූ රජඇල විද්‍යාලයීය පිල පසුගිය වස‍රේ සමස්ත ලංකා බාලිකා ක්‍රිකට් තරගාවලියේ දී කොළඹ ප්‍රධාන බාලිකා කණ්ඩායම් රැසක් පරාජය කරමින් ශූරතාව දිනාගත් කණ්ඩායම වේ.නැගෙනහිර පළාතේ අම්පාර, ත්‍රිකුණාමලය, මඩකළපුව දිස්ත්‍රික් නියෝජනය කරමින් සිංහල, දෙමළ හා මුස්ලිම් පාසල් 16ක බාලිකා කණ්ඩායම් මේ තරගාවලියට සහභාගි විය.මෙවර තරගාවලියේ අනුශූරතාව හිමිවූයේ ත්‍රිකුණාමලය මොල්ලිපතාන සිංහල මහා විද්‍යාලයීය කණ්ඩායමටය. කන්තලේ අල්හිරා මුස්ලිම් බාලිකා විදුහලට තුන්වැනි ස්ථානය හිමිවිය. අවසන් තරගය අග්‍රබෝධි ජාතික පාසල් ක්‍රීඩාංගණයේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=s1406137</link>
    <topic>එංගලන්තය කඩුලු 5කට ලකුණු 344යි</topic>
    <author/>
    <content>සංචාරක ශ්‍රී ලංකා කණ්ඩායම සමග එංගලන්තයේ ලෝඩ්ස් පිටියේදී ඊයේ ආරම්භ වු පළමු ටෙස්ට් තරගයේ මුලින් පන්දුවට පහරදෙන එංගලන්තය දිනය නිමාවනවිට කඩුලු 5ක් දැවී ලකුණු 344ක් රැස්කරගෙන සිටියේය.ජෝ රූට් ලකුණු 102ක් හා මැට් ප්‍රයර් ලකුණු 76ක් ලබා නොදැවී කඩුල්ලේ රැදී සිටියහ. දෙදෙනා එක්ව හයවැනි කඩුල්ලට ලකුණු 135ක නොබිදුණු සබඳතාවක් ගොඩනැගූහ. තෙවැනි ටෙස්ට් ශතකය වාර්තා කළ රූට් පන්දු 190කට මුහුණ දෙමින් හතරේ පහර 8ක් ක්ද, ප්‍රයර් පන්දු 103කදී හතරේ පහර 9ක් එල්ල කර තිබිණි.ශ්‍රී ලංකා පිලේ නායක ඇන්ජලෝ මැතිව්ස් කාසියේ වාසිය දිනාගනිමින් පළමුව පන්දුවට පහරදීමට එංගලන්තයට ආරාධනා කළේය.ශ්‍රී ලංකා පිල පන්දු රැකීමට ගත් තීරණය සාර්ථක කරමින් නුවන් ප්‍රදීප් යැවු ඉනිමේ සිවුවැනි ඕවරයේ අවසන් පන්දුවෙන් එංගලන්තයේ පළමු කඩුල්ල බිඳ වැටිණි.මුළු ලකුණු 14දී තම මංගල ටෙස්ට් තරගයට එක්වු සෑම් රොබ්සන්ගේ ඉනිම එක් ලකුණකට සීමා වු අතර ලකුණු 22ක් වෙද්දී නායක ඇ‍ලිස්ටෙයාර් කුක් (17) ද ක්‍රීඩාගාරයට හරවා යැවීමට නුවන් කුලසේකර සමත්විය.ගැරී බැලැන්ස් (23) සමග තෙවැනි කඩුල්ලට එක්වු ඉයන් බෙල් මුළු ලකුණු සංඛ්‍යාව 74 දක්වා ඉදිරියට ගෙන ගියේය. එම සබඳතාව ද ලකුණු 52කට සීමා කිරීමට නුවන් ප්‍රදීප් හා ප්‍රසන්න ජයවර්ධන යුගලය සමත්වුහ.දිවා ආහාරය සඳහා තරගය නතර කරනවිට එංගලන්තය කඩුලු 3කට ලකුණු 98ක් රැස් කරගෙන සිටියේය. දිවා විවේකයෙන් අනතුරුව ක්‍රියාත්මක කළ ඉනිමේ 29 වැනි ඕවරයේ දෙවැනි පන්දුවෙන් ඉයන් බෙල් කඩුල්ල මුවා කිරීමේ වරදට හසුවු බවට ශමින්ද එරංග ඉල්ලා සිටියේය. පිටියේ විනිසුරු එය ප්‍රතික්ෂේප කරද්දී නායක මැතිව්ස් ‍විනිසුරු තීරණ විමසීමේ ක්‍රමවේද‍ය වෙත එය යොමු කිරීමෙන් අනතුරුව දැවී යෑමක් බවට තීරණය විය.බෙල් පන්දු 75කට මුහුණ දෙමින් හතරේ පහර 7ක් හා හයේ පහරක් සමගින් ලකුණු 56ක් රැස්කර ගත්තේය. පළමු ජාත්‍යන්තර ටෙස්ට් අර්ධ ශතකය අහිමිකරගත් මොයීන් අලී ලකුණු 48කට දැවී ගියේ පස්වැනි කඩුල්ලට ගොඩනැගූ 89ක සබඳතාවටද තිත තබමිණි. පන්දු යැවීමේදී නුවන් ප්‍රදීප් කඩුලු 2ක් දවාගත් අතර නුවන් කුලසේකර, ශමින්ද එරංග හා රංගන හේරත් එක් කඩුල්ල බැගින් දවාගත්හ.අද තරගයේ දෙවැනි දිනයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=f1406131</link>
    <topic>තර්ස්ටන් විද්‍යාලයේදී ගුරු ගෝල හමුවක්</topic>
    <author>අන්දොස් හොයන්නේ නිරුෂි විමලවීර</author>
    <content>කොළඹ තර්ස්ටන් විද්‍ය‍ාලයේ අභිනව පරිගණක විද්‍යාගාරය සහ තෙමහල් ගොඩනැගිල්ල පසුගිය සඳුදා විවෘත කෙරුණේ ජනාධිපති මහින්ද රාජපක්ෂ මහතාගේ සුරතින්ය. ජනාධිපතිතුමා තෙමහල් ගොඩනැගිල්ලේ සමරු ඵලකය නිරාවරණය කළේ සිසු දරුවන්ගේ අත්පොළසන් මධ්‍යයේය. එම අවස්ථාවට අධ්‍යාපන ඇමැති බන්දුල ගුණවර්ධන, තර්ස්ටන් විදුහලේ විදුහල්පති කර්නල් දයා බණ්ඩාර, ශ්‍රී ලංකාවේ නියෝජ්‍ය චීන තානාපති රේ ෆජයෑන්, මහාචාර්ය සුදත් ලියනගේ මහත්වරු එක් වූහ.චීන මහජන සමූහාණ්ඩුවෙන් පරිත්‍යාග කෙරුණු පරිගණක 100ක් ජනාධිපතිවරයා තමා සිප් සතර හැදෑරූ තර්ස්ටන් විද්‍යාලයට පරිත්‍යාග කළේ කෘතගුණ සැලකීමක් වශයෙනි. තෙමහල් ගොඩනැගිල්ලේ පියගැට පෙළ නැඟි ජනාධිපතිතුමා “අපි ඉස්සර මේ භුමියේ නොගිය තැනක් නැහැයි” සිනාසෙමින් කීය. දරුවන් නිහඬව අධ්‍යාපන කටයුතු කරන අයුරු පන්ති කාමරවලට යමින් නැරඹූ එතුමා දරුවන් සමඟ කතා බස් කිරීමට ද අමතක නො‍ක‍ළේය. පසුව ප්‍රධාන ශාලාවේ පැවැති උත්සවයට එක් වූ ජනාධිපතිවරයා වේදිකාවේ සිට සුපුරුදු රුවක් දෙස දෑස නොහෙළා බලා සිටියේය. පසුව උත්සවය නි‍මාවෙත්ම එතුමා එම සුපුරුදු රුව අසලට ළඟා වූයේ සිහින් සිනාවක් මුවේ රඳවාගෙනය. “දළුවත්ත මිස් මිස්ගෙ කිසිම වෙනසක් නෑ එදා වගේමයි.” ජනාධිපතිතුමා කීවේය. අදහාගත නොහැකි හමුවීමෙන් තැති ගත් ඈ “මම දැන් නාකියි බොරු කියන්න එපා සර්” යැයි කීවේ දෙනෙ‍තේ සතුටු කඳුළු පුරවාගෙනය.“අපි වගේ ගෝලයො ඉන්න කොට මිස්ලා කවදාවත් වයසට යන්නේ නැහැ. මිස් ඉස්සරටත් වඩා ලස්සන යැ”යි ජනාධිපතිතුමා කීවේ ගුරු මෑණියන්ගේ මුහුණ දෙස බලාගෙනමය.පසුව ප්‍රධාන ශාලාවෙන් පිටතට පැමිණි ජනාධිපතිතුමා තර්ස්ටන් ක්‍රීඩා පිටිය අද්දර පිහිටි කුඩා ගොඩනැගිල්ල පෙන්වමින් අර මොකක්දැයි ඇසීය. පසෙක සිටි තර්ස්ටන් නියෝජ්‍ය විදුහල්පති ලක්ෂ්මන් ගුණතිලක මහතා සර් ඒ අපේ පාසලේ ප්‍රාථමික අංශය යැයි කීය. ප්‍රාථමික අංශය... එතැනට ප්‍රාථමික අංශය ගැළපෙන්නේ නෑ. ප්‍රාථමික අංශය එතැනින් ගලවලා ඒ ගොඩනැගිල්ල වෙන දෙයකට යොදා ගන්න. ජනාධිපතිතුමා පැහැදිලි කළේය. හොඳමයි සර්. නියෝජ්‍ය විදුහල්පති කීවේය. සර් අපි මේකේ ප්‍රාථමික අංශය අයින් කරලා මේක ද්විතියික පාසලක් (ප්‍රාථමික අංශය නැති) කරමු දැයි අසල සිටි බන්දුල ගුණවර්ධන ඇමැතිවරයා ඉතා උනන්දුවෙන් ඇසීය.ඒ කතාවෙන් ජනාධිපතිතුමාට සිහින් සිනහවක් පහළ විය.ඩෙංගු මර්දනය සඳහා වන ජනාධිපති කාර්ය සාධක බළකාය පසුගිය සඳුදා අරලිය ගහ මන්දිරයේ දී රැස්වූවේ ජනාධිපතිවරයාගේ ප්‍රධානත්වයෙන්ය. සෞඛ්‍ය ඇමැති මෛත්‍රීපාල සිරිසේන, ඇමැති බැසිල් රාජපක්ෂ, ඇමැති මහින්ද අමරවීර, උතුරු මැද මහ ඇමැති එස්. එම්. රංජිත්, ජනාධිපති ලේකම් ලලිත් වීරතුංග මහත්වරු ඇතුළු නගරාධිපතිවරු අමාත්‍යංශ ලේකම්වරු හා ආරක්ෂක අංශ ඊට එක් වූහ. සාකච්ඡාව නිමවා තේ පැන් සංග්‍රහයට පිරිසට ආරාධනා කළ ජනාධිපතිවරයා කොළඹ නගරය මූලිකව යුද හමුදාව, පොලිසිය, අමාත්‍යාංශ ඒකරාශි වී මෙහෙයුම් දියත් කළ යුතුයි. පුවත්පත්වලට මාධ්‍යයට ප්‍රවෘත්ති සඳහා නොවෙයි රටේ ජනතාව ඩෙංගු උවදුරින් ආරක්ෂා කිරීම සඳහා එය කළ යුතුයි. පාකිස්ථානය අපේ රටේ තාක්ෂණය අරන් ඩෙංගු පාකිස්ථානයෙන් තුරන් කළා. අපිට අපේ තාක්ෂණය තිබියදිත් ඩෙංගු මර්දනය කර ගන්න බැරි වුණා. මේකට ප්‍රධානම හේතුව නිලධාරීන්ගේ කඹ ඇදිල්ලයි. ඒක නොවන්න අපිට ඩෙංගු මට්ටු කිරීම ගැටලුවක් නොවෙයි කීවේය. පිරිස හිස සොළවමින් එය අනුමත කළහ.ගිලන්ව පසුවන දිඹුලාගල ආරණ්‍ය සේනාසනාධිපති මල්දෙණියේ ජිනාලංකාර හිමියන්ගේ සුවදුක් විමසා බලන්නැයි ජනාධිපතිවරයා උතුරු මැද මහ ඇමැති එස්. එම්. රංජිත් මහතාට උපදෙස් දුන්නේය. ඒ අනුව හෙතෙම දිඹුලාගල ජිනාලංකාර හිමියන් බැහැ දැකීමට උන්වහන්සේ වැඩ සිටින ආරණ්‍ය සේනාසනය බලා නික්ම ගියේ ජනාධිපතිවරයාගේ උපදෙස් අනුවය. මහ ඇමැතිවරයා දුටු නායක හිමියෝ රෝහණ දේශය සියතට ගෙන සිටි කොටි ත්‍රස්තවාදීන්ගෙන් එය බේරා දුන්නේය. රුහුණේ පුතෙක්. ඒ අන් කිසිවෙකු නොව සේනාධිනායක මහින්ද රාජපක්ෂ මහතා බව පැවසූවේ දීප්තිමත් දෑසින් යුතුවය. නායක හාමුදුරුවනේ මම අද පැමිණියෙත් ජනාධිපතිතුමාගේ උපදෙස් අනුව. එතුමා බදාදා ඔබ වහන්සේ බැහැ දැකීමට එනවා යැයි මහ ඇමැතිවරයා කීය. නායක හිමියෝ රෝගී බව පසෙකලා “අපේ ජනාධිපතිතුමාගේ ඇති කරුණ‍ා මහිමය කිසිවකුටවත් සම කරන්න බැහැ” යැයි කීවේ සතුටිනි.කුරුණෑගල දිස්ත්‍රික් කමිටු රැස්වීම, සම සභාපතිවරුන් වන ඇමැති ජොන්ස්ටන් ප්‍රනාන්දු, සහ වයඹ මහ ඇමැති දයාසිරි ජයසේකර මහත්වරුන්ගේ ප්‍රධානත්වයෙන් දිස්ත්‍රික් ලේකම් කාර්යාලයේ දී පසුගිය සඳුදා රැස් විය. පළාත් පරිසර කණ්ඩායම සිටිය දී මධ්‍යම පරිසර අධිකාරියේ නිලධාරීන් පළාතේ විමර්ශන සිදු කරන බවට මෙහිදී සාකච්ඡාවට ගැනුණි. මම ඒ ගැන සුසිල් ඇමැතිතුමා එක්කත් කථා කළා. මේ වැඩවල ප්‍රශ්නයක් තියෙනවා කියමින් මහ ඇමැති දයාසිරි ජයසේකර මහතා අදහස් දක්වද්දී පරිසර අධිකාරියේ නිලධාරියෙක් මහ ඇමැතිවරයාගේ කථාව ජංගම දුරකථනයෙන් පටිගත කරනු මහ ඇමැතිවරයා නෙත ගැටිණි. එම පරිසර නිලධාරියා ඉදිරියට කැඳවූ මහ ඇමැතිවරයා සවුත්තු වැඩ කරන්න එපා. ඔයා කාට දෙන්න ද ඕක රෙකෝඩ් කළේ. ඕක මේ දැන්ම ඩිලීට් කරන්න යැයි දැඩි ස්වරයෙන් කීය.රයිගම් ටෙලි සම්මාන උළෙලේ විශේෂ ප්‍රණාම සම්මාන දෙකෙන් එකකට හිමිකම් කීවේ ප්‍රවීණ ප්‍රවෘත්ති නිවේදිකා රම්‍යා වනිගසේකර මහත්මිය යි. ඇය තමාට හිමි සම්මානය ලබා ගැනීමට සිනාමුසු මුහුණින් පැමිණියා ය. අධ්‍යාපන ඇමැති බන්දුල ගුණවර්ධන, මහ ඇමැති දයාසිරි ජයසේකර හා මහාචාර්ය සුනිල් ආරියරත්න මහත්වරුන් වේදිකාවේ සිටියහ.“අක්කෙ ඔයාගෙ කටහඬ පොඩි කාලේ ඇහුවා වගේමයි, අද වෙනකම් වෙනසක් වෙලා නැහැ. එදා ඔයා නිවුස් කියන විදිය අවුරුදු 15-20ක් ගෙවී ගියත් අපේ හිත්වල තියෙනවා යැයි වයඹ මහ ඇමැති දයාසිරි ජයසේකර මහතා පවසද්දී වනිගසේකර මහත්මියගේ දෙනෙතට සතුටු කඳුළු නැඟිණි.කථානායක චමල් රාජපක්ෂ මහතා ප්‍රධාන පාර්ලිමේන්තු මන්ත්‍රීවරු දස දෙනකු ඉදිරි සතියේ ඔස්ට්‍රේලියානු සංචාරයකට එක්වීමට නියමිතය. ඔස්ට්‍රේලියානු මහ කොමසාරිස් රොබින් මූඩි මහත්මිය ඔවුන් වෙනුවෙන් පසුගිය අඟහරුවාදා රාත්‍රී භෝජන සංග්‍රහයක් සූදානම් කළාය. රාත්‍රී භෝජනයෙන් පසු පිරිස සුහද කථාබහකට එක්වූහ.ඉදිරි මැතිවරණය සඳහා එක්සත් ජාතික පක්ෂයේ සංවිධාන කටයුතු කෙසේදැයි ඇය එහි සභාපති කබීර් හෂීම් මහතාගෙන් ප්‍රශ්න කළාය. ඉතා හොඳින් සංවිධාන කටයුතු සිදු‍කරනවා. එජාපය ඉදිරි මැතිවරණය ජයගන්නා බව කබීර් හෂීම් ඊට පිළිතුරු දුන්නේය.මේගොල්ල හැම මැතිවරණයකදීම කියන්නේ අපි දිනනවා කියලයි. නමුත් මැතිවරණ ප්‍රතිඵලවලදී මෙයාල හැමදාම පරාදයි දිනන්නේ අපි යැයි ඇමැති නිමල් සිරිපාලද සිල්වා මහතා පැවසුවේ සුදර්ශනී ප්‍රනාන්දුපුල්ලේ මන්ත්‍රීතුමිය ඇතුළු පිරිස සිනා සාගරයක ගිල්වමින්ය.කෑගල්ල ස්වර්ණ ජයන්ති විද්‍යාලයේ දී පසුගිය සිකුරාදා සහ සෙනසුරාදා දෙදිනදි පැවැති “තරුණෝදය” ප්‍රදර්ශනය විවෘත කෙරුණේ පාර්ලිමේන්තු මන්ත්‍රී නාමල් රාජපක්‍ෂ මහතාගේ සුරතින් ය. උත්සව භූමිය ජනතාවගෙන් අතුරු සිදුව නැතුව පිරී ගොස් තිබීම දුටු රාජපක්‍ෂ මහතා සිනා සෙමින් ඔවුනට දෑත් එසවීය. දහස් සංඛ්‍යාත තරුණ තරුණියෝ ජයවේවා කියමින් ප්‍රීති ඝෝෂා කළහ. නාමල් රාජපක්‍ෂ මහතා සිය ආරාධිත දේශනය ආරම්භ කළේ තරුණ පාසල් දරුවන්ගෙන් ‘ඔයාල කනක හේරත් මන්ත්‍රීතුමා අමතන්නේ කනක අයියා කියාද එසේ නැත්නම් කනක මාමා කියා ද? යනුවෙන් ප්‍රශ්න කරමින්ය. එයින් මුළු සභාවම එකම හිනා හඬක් බවට පත් විය. ඔයාල කනක මන්ත්‍රීතුමාව කොහොම අමතන ව ද මම දන් නෑ, ඒත් හැමදාම වගේ අදත් කනක අයියේ කියා මම ආමන්ත්‍රණය කරමින් මේ රැස්වීම අමතනවා යැයි සිනා හඬ මැකී යන්නත් පෙරාතුව රාජපක්‍ෂ මන්ත්‍රිවරයා කීය.හැම මාපියෙක් ම කැමති තමන්ගේ දරුවො දොස්තරලා ඉංජිනේරුවො නීතිඥයො වෙනවා දකින්න යි. මගේ මාපියන්ටත් මා ගැන තිබෙන්න ඇත්තෙ ඒ වගේ සිහිනයක්. මම නීතිඥයෙක් වෙලා ඔවුන්ගේ එක් සිහිනයක් සැබෑ කළා. දෙවැනි මල්ලි නාවික හමුදාවට බැඳුණා, පොඩි මල්ලි ඔන්න හඳට යන්න හදනවා. බොහෝ දේශපාලනඥයන්ට තරුණ පරපුර මතක් වෙන්නේ මැතිවරණ ළං වෙන කොටයි. තරුණයන් ආවේගශීලියි. රාජපක්‍ෂ මහතා චතුර ලෙස අදහස් දැක්වීය. ප්‍රදර්ශන භූමියේ ඇවිද ගිය නාමල් රාජපක්‍ෂ මහතා සමඟ ඡායාරූප ගැනීමට ඇතැමෙක් පොර කෑහ, කනක හේරත් මහතා ඡායාරූප ශිල්පියාගේ කාර්ය ද ඉටු කළේ ය. අපි කොතෙකුත් තරුණ නායකයො දැකලා තියෙනවා, ඒ අය තම නායකත්වය ප්‍රදේශයකට පළාතකට සීමා කරගෙන. නමුත් නාමල් රාජපක්‍ෂගේ සේවය පේදුරුතුඩුවේ සිට දෙවුන්දර තුඩුව දක්වා ජාති ආගම් කුල භේදයෙන් තොරව රටම වැලඳ ගත්තා. හෙට මේ රට ඉල්ලා සිටින්නේ ඔබ වැනි නායකයෙක් යැයි කනක හේරත් නාමල් රාජපක්‍ෂ මහතාගේ උරහිසට අත තබමින් කීවේය.ඔබේ පියාගේ වෑයම මුළු රටේම දේ්ශපාලඥයන්ට ආදර්ශයක් යැයි රාජපක්‍ෂ මහතා උත්සව භූමියෙන් සමු ගැනීමට සූදානම්ව කීය. තරුණෝදය ප්‍රදර්ශනයේ දෙවැනි දින ප්‍රධාන ආරාධිතයා වූයේ ජ්‍යෙෂ්ඨ ඇමැති අතාවුද සෙනෙවිරත්න මහතා ය. අපේ රටේ පැරන්ණන් අතර කියමනක් තිබෙනවා හකුරු කෑවත් ඒකට පුහුණුවක් තියෙන්න ඕනෑ කියලා. පුරුද්දක් පුහුණුවක් නැතුව හකුරු කෑමට ගියොත් අත පුරායි කට පුරායි ඇඟ පුරායි හකුරු ගා ගන්න වෙනවා. පුහුණුවේ වැදගත්කම තරුණයන්ට සෙනෙවිරත්න ඇමැතිවරයා පෙන්වා දුන්නේය.එක්සත් ජාතික පක්‍ෂයේ නායකත්ව මණ්ඩලය පසුගිය සිකුරාදා සිරිකොතේ දී රැස් වූයේ කරු ජයසූරිය මහතාගේ ප්‍රධානත්වයෙන් ය. මොනරාගල දිස්ත්‍රික් සාමාජික ප්‍රවර්ධන වැඩපිළිවෙළේ දී සංවිධායකවරු දෙදෙනෙකුගේ දුර්වලතා හඳුනා ගත්තා ඒ ගැන නායකතුමාට දැනුම් දෙන්න ඕනෑ යැයි, කරු ජයසූරිය මහතා කීය.මාධ්‍ය ඒකකයේ හා සන්නිවේදන ඒකකයත් එක් කොට එහි වගකීම් මංගල සමරවීර මහතාට පැවරීමට පක්‍ෂ නායකත්වය තීන්දු කර තිබෙනවා යැයි ද ජයසූරිය මහතා කීවේ ය.පසුව විපක්‍ෂ නායකයාගේ ප්‍රධානත්වයෙන් පැවැති රැස්වීමේ දී “අපි විපක්‍ෂයක් වෙලා මොනවද කරන්නේ? කිසිම දෙයක් විපක්‍ෂය කරන්නේ නැතැයි රවි කරුණානායක මහතා තරමක් නොසතුටින් කීය.පක්‍ෂය වැඩ කරපු නිසයි ඔයයි මංගලයි පාර්ලිමේන්තුවේ ඉන්නේ, ඔයාලට පක්‍ෂයේ ඉන්න බැරි නම් යන්න (යූ කැන් ගෝ අවුට්) විපක්‍ෂ නායකවරයා තරමක් කේන්තියෙන් කීවේය.කරුණානායක මහතා බිම බලා ගත්තේ ය.මධ්‍ය පළාත් හිටපු විපක්‍ෂ නායක කේ. කේ. පියදාස මහතාගේ දියණියගේ මංගල්‍ය උත්සවය මහනුවර අර්ල් රියෙන්සි හෝටලයේ පසුගිය සඳුදා පැවැතියේ අතිඋත්කර්ෂවත් අයුරින් ය. වික්‍රමසිංහ මහතාට විවාහයට අත්සන් කිරීමට නියමිතව තිබූ බැවින් හෙතෙම මහ ලේකම් තිස්ස අත්තනායක මහතා සමඟ කල් වේලා ඇතිව හෝටලයට සේන්දු විය. එජාප ක්‍රියාකාරීන් විශාල පිරිසක් ඊට එක් වී සිටියහ. පිරිස පක්‍ෂයේ නියෝජ්‍ය නායක ධුරයට සජිත් ප්‍රේමදාස මහතා නැවත පත් කිරීමේ සීතල මෙහෙයුමක් ද දියත් කළහ.විජිත හේරත්, ටිල්වින් සිල්වා, සෝමවංශ අමරසිංහ, ලාල් කාන්ත මහත්වරු බදුල්ල මොණරාගල දිස්ත්‍රික්කවල ප්‍රචාරක කටයුතුවල නිරතව සිටින්නේ ඌව පළාත විසුරුවා ඇති ආකාරයට ය.පිල්ලේ පත් කළ කමිටුව ලංකාවට එනවා ද නැද්ද යන්න තීරණය කිරීමේ වගකීම පාර්ලිමේන්තුවට පවරන බව ජනාධිපතිතුමා කියා තිබෙනවා. අපි ඒ ගැන අපේ ස්ථාවරය රටට කියන්න ඕනෑ, බදුල්ලේ සිටින සෝමවංශ අමරසිංහ මහතා දුරකථනයෙන් පක්‍ෂයට සිය ස්ථාවරය ප්‍රකාශ කළේය.ජවිපෙ ප්‍රතිපත්ති මාලාව පිළිබඳ දැනුවත් කිරීමට මහනුවර, කෑගල්ල, පොලොන්නරුව, ත්‍රිකුණාමලය, වව්නියාව, අවිස්සාවේල්ල ඇතුළු දිස්ත්‍රික් ගණනාවක සම්මන්ත්‍රණ මාලාවක් පක්‍ෂ නායකයාගේ ප්‍රධානත්වයෙන් පැවැත්වීමට එම පක්‍ෂය තීරණය කළේ ය. එහි ප්‍රථම සම්මන්ත්‍රණය පසුගිය සඳුදා මහනුවර දී පැවැති අතර ඊට ප්‍රජාතන්ත්‍රවාදී පක්‍ෂයේ පළාත් මන්ත්‍රීවරයෙක් හා එජාප පාක්‍ෂිකයන් පිරිසක් එක් වී සිටීම කැපී පෙනෙන සිදුවීමක් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=f1406132</link>
    <topic>සෙල්ලිපි අරුතින්මිහින්තලය තරණය කරමු</topic>
    <author>අශෝක සේනාරත්න අනුරාධපුර සමූහ</author>
    <content>ශ්‍රී ලංකාවට මහින්ද තෙරුන් සමග දූතයින් පැමිණීම පිළිබඳ ව ඓතිහාසික මූලාශ්‍ර බොහෝමයක් ඇත. මේ ඓතිහාසික සිද්ධිය සනාථවන සාධක ලැබී ඇත්තේ අම්පාර දිස්ත්‍රික්කයේ රජගලින් ලැබුණු ක්‍රි.පූ. තෙවන සියවසට අයත් බ්‍රාහ්මී සෙල්ලිපියකිනි. එම ලිපියේ සඳහන් වනුයේ “යෙ ඉම දීප පටමය ඉදිය අගතන ඉඩික තෙර මහිද තෙරග තුබේ” යනුවෙනි.මෙම දිවයිනට එහි වාසනා මහිමය නිසා පැමිණි මහින්ද සහ ඉට්ඨිය තෙරුන්ගේ ස්ථූපය මෙය බව මේ ලිපියෙන් කියැවෙන බව මහාචාර්ය සෙනරත් පරණවිතාන මහතාගේ අදහස වේ. මේ ලිපිය කොටා ඇත්තේ රජගල කඳුමුදුනේ ඇති ගල්පර්වතයකය. “ඉදිය අගතත” යන්නට ඍද්ධියෙන් වැඩි යන අරුත දිය හැකි බව මහ ඇඳුරු පරණවිතාන සූරීන්ගේ අදහසයි.මෙම ලේඛනය හේතු කොටගෙන අනුබුදු මිහිඳු හිමියන්ගේ ලංකාගමනය ඓතිහාසික සිද්ධියක් ලෙසින් සනාථ වේ. සිංහලයේ අනභිභවනීය ඉතිහාස ග්‍රන්ථය ලෙස සැලකෙන මහාවංශයද මිහිඳු හිමියන්ගේ ලංකා ගමනය ගැන සඳහන් කරයි. මහින්දාගමනය සම්බන්ධයෙන් මහා වංශයේ කියමන රජගල සෙල්ලිපිය තුළින් සනාථ වේ.මිහිඳු හිමියන්ගේ නමත් සමඟ ඉට්ඨිය තෙරුන්ගේ නමද මේ සෙල්ලිපියේ සඳහන් වීමෙන් පෙනී යන්නේ මහා වංශය කියන පරිදි මිහිඳු හිමියන් ඇතුළු ධර්මදූත පිරිස මිහින්තලයට වැඩි බවයි.මෙම ඓතිහාසික සෙල්ලිපියේ අඩංගු අනෙක් කරුණ ලෙස හැඳින්වෙන්නේ මිහිඳු සහ ඉට්ටිය තෙරුන්ගේ ස්ථුපය පිළිබඳව සඳහන් වීමයි. ඉන් අදහස් වන්නේ එම ස්ථූපය එම තෙරුන් වහන්සේලාගේ ශාරීරික ධාතුන් නිදන් කළ ස්ථූපයක් බවය. මහා වංශයේ 45 - 6 ගාථාවලට අනුව මහින්ද තෙරුන්ගේ පරිනිර්වාණයෙන් පසු උත්තිය රජු උන්වහන්සේගේ ශ්‍රී දේහය දවා ධාතුන් ගෙන්වා සෑගිරි වෙහෙරද කරවා සියලු විහාරස්ථානවලට මිහිඳු හිමියන්ගේ ධාතුන් වහන්සේ බෙදාදුන් බව කියැවේ.මේ අනුව රජගල පිහිටි පැරණි විහාරයේ ද මිහිඳු හිමියන්ගේ ධාතු ;කාටසක් තැන්පත්කැර ඇති බව මේ ලිපියෙන් හෙළිවේ.මහින්දාගමනයේ සත්‍යතාවය පිළිබඳව ලිඛිත තොරතුරු හෙළිවන ඉතා වැදගත් අභිලේඛනයක් මිහින්තලයෙන් හමු වී ඇත. එය ක්‍රි.ව. දෙවන සියවසට අයත් ගිරි ලිපියකි. මහාදාඨික මහානාග රජුගේ ප්‍රදානයක් පිළිබඳව මේ ගිරි ලිපියේ සඳහන් වේ.මහින්ද, ඉට්ඨිය උත්තිය සහ භද්‍රපාල යන තෙරුන්ගේ ප්‍රතිමා වන්දනය පිළිබඳ මේ ගිරිලිපියෙන් කරුණු අනාවරණය වේ.මෙතෙක් ශ්‍රී ලංකාවේ සොයාගෙන ඇති අභිලේඛන අතුරින් ක්‍රි.පූ. තෙවන සියවසේ සිට පළමු සියවස තෙක් කාල නිර්ණය කළ හැකි බ්‍රාහ්මී ලෙන් ලිපි 1300ක් පමණ සොයාගෙන ඇත. මේ ලිපි සියල්ලම මහා සංඝයා වහන්සේට වාසය සඳහා ලෙන් පූජා කිරීම පිළිබඳය.දෙවනපෑතිස් රජුගේ මහා රිට්ඨි ඇමැති පැවිදි වූ පිරිසට කණ්ඨක චෛත්‍යය ස්ථානයෙහි අට සැට ලෙනක් පිළිසකර කොට එම භික්‍ෂූ පිරිසට පූජා කළ බව සඳහන් වේ. කණ්ඨක චේතිය අසලින් මහා සංඝයාට පිදු ලෙන් රාශියක් පුරාවිද්‍යා දෙපාර්තමේන්තුව මඟින් සොයා ගෙන ඇත.මිහින්තලේ කණ්ඨක චේතිය අසලින් ලැබෙන ලෙන් ලිපිවල “ගමණී උති මහරක්ඛ” යනුවෙන් සඳහන්ව ඇත. මෙහි මහරක්ඛ යනු නියත වශයෙන්ම සාමාන්‍ය වැසියකු නොවේ. එකල රට පාලනය කළ මහරජකු වන්නට පුළුවන. මහා වංශයේ රජවරුන් අතර “උති හෙවත්” උත්තියනම් වූ රජකු ගැන සඳහන් වේ. මේ අන්කිසිවකු නොව දෙවන පෑතිස් මහරජුගේ සොහොයුරු උත්තිය බව මහා වංශය කියයි. දෙවනපෑතිස් රජුගේ ඇවෑමෙන් පසු උත්තිය රජවිය. උත්තිය රජු ඓතිහාසික පුද්ගලයෙකු බව මේ ලෙන් ලිපි පරිශීලනය කිරීමෙන් තහවුරු කෙරේ.මිහින්තලයේ ඇති තවත් ලෙන් ලිපි දෙකක “මහරකධ ගාමිණී තිස” යනුවෙන් සඳහන්ව ඇත. මේ අන් කිසිවෙකු නොව දේවානම්පියතිස්ස රජු වශයෙන් පරණවිතාන මහතා හඳුනා ගෙන ඇත. මිහින්තලේ සිව්වන මිහිඳු රජුගේ පුවරු ලිපි දෙක ලක්දිව ජනතාවගේ සැලකිල්ලට භාජනය වූ සුවිශේෂ ගණයේ ලිපි දෙකකි. එසේ වීමට හේතු වී ඇත්තේ මේ බෞද්ධ ස්ථානය පාලනය කිරීමට බොහෝ කෙත්වතු පිරිනැමීමෙන් හා එහි අභ්‍යන්තරික ජීවිතය පිළිබඳ කරුණු විදහා දැක්වෙන වැදගත් අණ පනත් මේ ලිපියෙහි අඩංගු වී තිබෙන නිසාය.අනුරාධපුරයට සැතපුම් අටක් දුරින් පිහිටි මිහින්තලා පව්ව පසුකාලයෙහි චේතිය පබ්බත, වෙස්ස ගිරිග හෝ සෑගිරි පර්වතය හැටියට මුඛ පරම්පරාගතව එයි. අම්බස්ථල නම් වූ මේ පර්වත මුදුනෙහි මිහිඳු මා හිමිපාණන් වහන්සේ ස්ථිරව වැඩ හුන් බවට තොරතුරු අනාවරණය වෙයි.දේවානම්පියතිස්ස රජු විසින් ක්‍රි.ව 307 -267 චේතිය පබ්බතාරාමයෙහි ;බීධියක් රෝපණය මෙහි දිරාපත් වූ ගොඩනැගිලි පිළිසකර කරවූ බව මහාවංශයෙහි සඳහන් වේ. මිහිඳු මහරහතන් වහන්සේ උත්තිය රජු දවසේ ක්‍රි.ව. 267 - 257 දී පිරිනිවන් පෑවේද චේතිය පබ්බතාරාමය නොහොත් මිහින්තලය්ම බව සඳහන් වේ.අනුරාධපුර රාජධානියේ රජකළ සෑම රජ කෙනකුම පාහේ මිහින්තලය වැඩි දියුණු කිරීම සඳහා රාජ්‍ය අනුග්‍රහය ලබා දී ඇති බවට ඓතිහාසික තොරතුරු හෙළි කරයි. කණනරජානුතිස්ස විසින් සෑගිරි වෙහෙර පොහෝගෙයි ඇති වූ ආරවුලක් සමතයට පමුණුවා රාජද්‍රෝහී භික්‍ෂුන් සැට නමක් සෑගිරියෙහි කර්‍ණරගුවාවෙහි සිරකර තබන ලද බව සඳහන් වේ.එදා මිහින්තලයේ භික්‍ෂූන් වහන්සේ දෙදෙහසක් පමණ වැඩ සිටි බව පාහියන්ගේ සටහන්වල සඳහන් වේ. මේ වැඩ සිටි භික්‍ෂූන් වහන්සේ අතුරින් රටවැසියන්ගේ අසහාය සත්කාර ගෞරවයට පාත්‍ර වූ ධර්ම ගුප්ත නම් තෙර කෙනෙකු වැඩහුන් බවත් උන්වහන්සේ ගල්සෙනසුනෙහි සතළිස් වසරකටත් වැඩි කාලයක් වැඩහුන් බව කියනු ලැබේ. හතරවන මිහිඳු රජුගේ පුවරු ලිපියේ බී පැත්තේ පේළි (13) ආරාම පාලක හිමියන්ට දවස්පතා සහල් එක් නැළියක්ද වැසි ආරම්භ වීමත් සමගම බණ කීම සඳහා රන් එක් කළඳකුත් දිය යුතු බව සඳහන්කොට තිබේ.භාරකාර ජේ්‍යෂ්ඨ නිලධාරීන්ට ජීවනෝපාය සඳහා ඉඩම් පස් කිරියකුත් දිනපතා එක් සහල් නැළියකුත් දිය යුතු බව මේ පුවරු ලිපියේ සඳහන් වේ.බුදු රජාණන් වහන්සේගේ අනුගාමී බුද්ධ පුත්‍රයකු වූ මිහිඳු මහ රහතන් වහන්සේ ද ගස් කොළන් පණ මෙන් ආරක්ෂා කළ බවට තොරතුරු අනාවරණය වේ. සිව්වන මිහිඳු රජුගේ පුවරු ලිපියේ ද පේළි (50 - 54) හී තල්ගස් මීගස් ආදි ඵල දරන ගස් කැපීම තහනම් බව සඳහන් කොට ඇත. සිංහල සංස්කෘතියේ අතීත යට ගියාව වර්තමානයට ඉතිරි කැර ඇත්තේ ද සෙල්ලිපි, පුවරුලිපි, ටැම් ලිපි හා ගිරිලිපි , සෙල්ලිපි නමින් හැඳින්වෙන මේ පුරාවස්තු සිංහල සාහිත්‍ය, වාරිකර්මාන්තය හා රාජ්‍ය පාලනය පිළිබඳ ප්‍රශ්න රාශියකටම පිලිතුරු දෙයි. සිංහල භාෂාවේ අක්ෂර පරිණාමය විදහා පායි.මිහිඳු හිමියන් ප්‍රමුඛ දූත පිරිස මිහින්තලයට පැමිණීමත් සමග එවකට ශ්‍රී ලාංකීය සමාජය තුළ මුල් බැසගෙන පැවති මිථ්‍යා විශ්වාස බැහැර වීමට අඩිතාලම දැමිණි.එදා දේවානම්පියතිස්ස මහරජු දවස මිහිඳු හිමියන් විසින් මෙරටට ගෙන එනු ලැබූ බුදුදහම ප්‍රචලිත කිරීම සඳහා පූර්ණ රාජ්‍ය අනුග්‍රහය ලැබුණු බවට ඓතිහාසික තොරතුරු රැසක්ම අදත් ඉතිරිව ඇත. මිහිඳු හිමියන් අතින් පැවිදි වී විවේක හරණය සඳහා පන්සීයක් වෛශ්‍යයන් අනුරාධපුර වෙස්සගිරි ආරාම සංකීර්ණයේ වැඩ හුන් බවට ඓතිහාසික තොරතුරු ඇත. මිහිඳු හිමියන් මිහින්තලයේ ස්ථිරව වැඩ සිටියත් උන්වහන්සේ දිනපතාම ධර්ම දේශනා පැවැත්වීම සඳහා අනුරාධපුරයට වැඩම කැර ඇත.ශ්‍රී ලංකාවේ ශාසනික ඉතිහාසයත් ශාසනික බෞද්ධ අධ්‍යාපනයත් අතර ඇත්තේ දිගු කලෙක සිට පැවත එන අන්‍යෝන්‍ය සම්බන්ධතාවයකි.“මහරජ යම් දිනෙක හෙළදිව මව්පියන්ට දාව හෙළිදිව උපන් දරුවෙකු හෙළදිව පැවිදිව හෙළදිවදීම විනය උගෙන හෙළදිව දීම උගත් විනය උගන්වයි ද බුදු සසුනේ මුල්බැස ගැනීම සිදුවන්නේ එවිටය.” යනුවෙන් මිහිඳු හිමියන් දේවානම්පියතිස්ස මහරජුට කළ ප්‍රකාශය අනුව විමසා බලන කල බුදු සසුනත් බෞද්ධ අධ්‍යාපනයත් අතර පවත්නා සම්බන්ධතාවය කෙබඳුදැයි අවබෝධකර ගත හැකිය.ලක්දිවට බුදුදහම පතුරුවා හළ කේන්ද්‍රස්ථානය වූයේ මිහින්තලයයි. එසේ වූවත් ලක්දිව බෞද්ධ අධ්‍යාපනයේ මූලස්ථානය වූයේ අනුරාධපුර මහා විහාරයයි. මිහිඳු හිමියන් විසින් මෙරටට ගෙනෙන ලද ත්‍රිපිටකයත් එම අර්ථ කථාත් මහා විහාරයේ එවකට වැඩ සිටි සිංහල භික්‍ෂුන් වහන්සේලා විසින් ඒවා සිංහල භාෂාවට නගන ලද බව බුද්ධඝෝෂ හිමියන් සිංහල අට්ඨකථා පාලි භාෂාවට නගන ලද අවස්ථාවේ ප්‍රකාශ කැර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>13</day>
    </date>
    <link>http://www.dinamina.lk/2014/06/13/_art.asp?fn=f1406133</link>
    <topic>බුදුදහම රැකුණොත් අපේ උරුමයත් රැකෙනවා</topic>
    <author>සාකච්ඡා කළේ -ඉන්දික පොල්කොටුව ඡායාරූප - සුනිල් ගුණවර්ධන (කුණ්ඩසාල සමූහ)</author>
    <content>මිහිඳු මා හිමියන්ගේ ලංකාගමනයෙන් පසු මෙරට සිදුවූ ආගමික, සංස්කෘතික, ආර්ථික, සාමාජීය ප්‍රබෝධය, පන්සිල් සුරකින සාරධර්ම පිරි සමාජයක් ගොඩනැන්වීම උදෙසා මහා සංඝරත්නයේ වගකීම ඇතුළු කරුණු සම්බන්ධයෙන් සියම් මහා නිකායේ මල්වතු පාර්ශවයේ හාරිස්පත්තුවේ ප්‍රධාන සංඝනායක ඓතිහාසික මැදවෙල රජමහා විහාරාධිපති පණ්ඩිත දෙහිගම චන්දරතන නාහිමියන් සමඟ සිදු කළ සාකච්ඡාවකි මේ.ලොව්තුරා බුදුදහමෙන් හැඩගැසුණු සමාජයක් මෙරට බිහි කැරලීමට අනුබුදු මිහිඳු මාහිමියන්ගේ වැඩමවීම වැදගත් වුණා. බුදුදහමින් හැඩගැසුණු එම සමාජයේ විකාශනයයි අද දක්වා වසර දෙදහස් ගණනක් අඛණ්ඩව පවතින්නේ.චුල්ලහත්ථි පදෝපම සූත්‍රය, පේත වත්ථු විමානවත්ථු ආදී දේශන පිළිබඳ සලකා බලන විට ලංකාවාසී ජනතාවගේ අභිවෘද්ධිය සඳහා ඉතාමත් වැදගත් වන දේශනා සමුදායක් මිහිඳු මාහිමියන් මුලින්ම හඳුන්වා දී තිබෙන බව පෙනී යනවා. තෙරුවන් යනු කුමක්දැයි චුල්ලහත්ථි පදෝපම සූත්‍රයේ මැනැවින් පෙන්වා දී තිබෙනවා. එකල සිටි ජනතාව විවිධ ඇදහිලිවලින් මුළා වී අතරමං වෙලා සිටියේ.එලෙස විවිධ ඇදහිලිවල එල්බසිටි ජනතාවගේ සිතුවිලිවල ගැටුමක් ඇති නොවන ආකාරයට බුදුදහම ඔවුනට පැහැදිලි කර දුන් ආකාරය ඉතිහාසය අපට පෙන්වා දෙනවා.මේ අනුව බලන කල අපේ රටේ අනාගත අභිවෘද්ධිය උදෙසා මූලික චින්තන විපර්යාසයක් සිදු කළ වැදගත්ම සිදුවීම තමයි මිහිඳු හිමියන්ගේ වැඩම කිරීම. හොඳ ශිෂ්ටාචාරයක් ඇති ජාතියක් ලෙසට ඉන්පසු අපි ක්‍රමානුකූලව හැඩ ගැසුණා.විවිධ වකවානුවල රටෙහි සිදුවූ විදේශ ආක්‍රමණ, විපර්යාස, කැරැලිකෝලහල සියල්ල ඉදිරියේ වුවද අපේ ජනතාව ථෙරවාදී බුදුදහමින් ලබාගත් පන්නරය ඔස්සේ පණගැන්වෙමින් ආගමික, සංස්කෘතික, ආර්ථික, සාමාජීය ආදී සෑම අංශයක්ම ආරක්ෂා කර ගනිමින් අද දක්වා අඛණ්ඩව ඒ උරුමය රැකගෙන විත් තිබෙනවා.අපට උරුම ඒ ප්‍රෞඪ ඉතිහාසය අභිමානය ලෝකයේ කිසිදු ජන කොටසකට ලැබී නැහැ. මේ තත්ත්වය අපට උරුම වූයේ උතුම් ථේරවාදී බුදුදහම අපට හිමිවීමත් සමඟයි. එනිසා බුදුදහම සමඟ මේ සියල්ල එකට බැඳී තිබෙනවා. රුවන්මැලි සෑය, අභයගිරිය, ජේතවනාරාමය වැනි මහා දාගැබ් දෙස බලන්න.ඒ සියල්ල තුළින්ම අපි ලෝකයාට ලබා දී තිබෙන්නේ අපේ ප්‍රෞඪ ඉතිහාසය නොවේද? නමුත් කනගාටුවෙන් වුවත් කිව යුතුයි ඇතැම් බටහිර බලපෑම් හා ගෝලීයකරණ නිසා අපේ ප්‍රෞඪත්වය අපම පහළට ඇද දමා ගත් අවස්ථා තිබෙනවා. එහෙත් අපට උරුම ථෙරවාදී බුදුදහමේ ශක්තිය නිසාවෙන් බුදුදහමත් සමඟ ගොඩනැංවුණු මූලික සමාජ පසුබිමට තවමත් කිසිදු හානියක් සිදුව නැහැ.නිර්මල බුදුදහම පවතින තාක් අනාගතයට වුවද අපට උරුම මේ ප්‍රෞඪ ඉතිහාසය නිසැකවම රැකෙනවා.එක පැත්තකින් ඒක අපට කනගාටුවක්. නමුත් අපි එම තත්ත්වය වෙනස් කර ගැනීමට උත්සහා ගත යුතුයි. තවත් පැත්තකින් අපි පැහැදිලි කරගතහොත් අවුරුදු තිහක ම්ලේච්ඡ ත්‍රස්තවාදයේ බලපෑම්ද මේ අපරාධවලට එක් හේතුවක් වී තිබෙනවා.ඒ වකවානුවේ අපිට හැම පැත්තෙන්ම අසන්නට ලැබුණේ මරනවා, කපනවා කොටනවා වැනි වචනයි. ඒ විතරක් නොවේ ඒ අවස්ථාවන්ට අපේ මිනිසුන්ට මුහුණදීමට සිදුවුණා. කරුණාව, මෛත්‍රිය, දයාව පෙරදැරිව සිටි ජනතාවට මේ තත්ත්වයනට මුහුණදීමට සිදුවන විට තමන්ගේ ගුණ ධර්ම පවා අහිමි වන තත්ත්වයක් තිබෙනවා.ථෙරවාදී බුදුදහම සමඟ හැඩ ගැසුණු ජාතියක් වන අපට සාරධර්ම තිබෙනවා. අපට ඒ සාරධර්ම මොනම තත්ත්වයක් යටතේ වුවත් අමතක කිරීමට හැකියාවක් නැහැ.මවුපිය උපස්ථානය, වැඩිහිටියනට ගරු කිරීම, ප්‍රිය වචන කීම, ආචාරශීලීත්වය, නම්‍යශීලීත්වය, ඉවසීම, පන්සිල් සුරැකීම මේවා කොහොමත් අපට අමතක කිරීමට බැහැ. සිගාලෝවාද සූත්‍රය තුළින් තවත් පැහැදිලි කැර තිබෙනවා අපේ යුතුකම් හා වගකීම් මොනවාද කියා. තර්ක විතර්ක තිබුණත් අද රටේ කොතනක සිටියත් අපට උදේ හවස පැය විසි හතර පුරා බොදු බණ අසන්නට ලැබෙනවා.මේ ආකාරයට ධර්මය දේශනා කරන තරමට එම ධර්මය ජනතාව කොතරම් පිළිපදිනවාද කියන කාරණයේ කුමන හෝ තැනක වැරැද්දක් තිබෙනවා. මං දකින විදිහට මිනිසුන් අසීමිත ආශාවන් පසුපස හඹා යෑම ඊට හේතුවයි. අල්පේච්ඡතාවය වැනි බුදුදහමේ ඉගැන්වීම් පිළිබඳ මිනිසුන් යළි සිතිය යුතුයි. ලෝකයේ තිබෙන හැම දේම තමා වෙත ළඟා කරගත යුතුය කියන අසීමිත ආශාවන් පසු පස හඹා යෑම තුළින් අපේ තිබෙන සාරධර්ම ක්‍රමයෙන් පිරිහී යනවා.අපි මේ ක්‍රමය වෙනස් කිරීමට නම් මෙය නිවසින්ම ආරම්භ කළ යුතුයි. ඉන්පසු පන්සල, ගම, සමාජය මුල් කරගෙන අපට මේ වැඩපිළිවෙළ ක්‍රියාත්මක කළ හැකියි. සාරධර්ම පිරි සමාජයක් තුළින් ආදර්ශමත් පිරිසක් ඉන් අපට සකසාගත හැකියි.මහින්දාගමනයෙන් පසු ඉතිහාසයේ අපේ සමාජ ක්‍රමය ගොඩනැන්වී තිබුණේ ගමයි, පන්සලයි, වැවයි, දාගැබයි යන සංකල්පය මතයි. එනිසා අපේ සමාජ ආර්ථික සංස්කෘතික ආදී සියලු ක්ෂේත්‍රයන්හි බැඳීම ගමේ පන්සල කේන්ද්‍ර කරගෙනයි තිබුණේ. මේ නිසා පන්සිල් සුරකින සාරධර්මවලින් පිරිපුන් පිරිසක් එදා බිහි කිරීමට හැකි වුණා. අද ඒ තත්ත්වය වෙනස් වී තිබෙනවා.තරගකාරි සමාජ ක්‍රමය මෙයට ප්‍රධානව බලපානවා. තරගකාරි ක්‍රමය ලිහිල් කරන ක්‍රමයක් අපි විසින්ම සකසාගත යුතුයි. මේ සඳහා මහා සංඝරත්නය පෙරමුණ ගැනීම හැමදාමත් සිදුවුණා. නමුත් අවශ්‍යවන්නේ ජනතාවගේ පැත්තෙන් සිදුවිය යුතු කාර්යභාරය ඉටුකිරීමයි.අපේ සමහර මවුපියන් දරුවන් ඉරිදට දහම් පාසල් යවන්නේ නැහැ. ඒ වගේම පොහොය දවසටවත් දරුවන් එකතු කරගෙන පන්සලකට යන්නේ නෑ. මේ වගේ තත්ත්වයන් තුළ මහා සංඝරත්නයට පමණක් සාරධර්ම සුරකින සමාජයක් ඇති කළ නොහැකියි.ආගමික නිදහස බුදුරජාණන් වහන්සේ ඉහළින්ම අගය කළා. කිසිදු විටක බෞද්ධ ආගම වෙනුවෙන් නීති-රීති පනවා නැහැ. ගිහි සමාජයටත් පැවිදි සමාජයටත් උපරිම ආගමික නිදහස ලබා දී තිබෙනවා. අවබෝධය තුළින් හික්මීම හැඩගස්වා තිබෙන්නේ.අපේ සංඝ සමාජය, ගිහි සමාජය අතීතයේ සිට හික්මවා තිබෙන්නේ නීතියෙන් නොවේ. විනයෙන්. ඒ වගේම ආදර්ශයෙන්. අනෙක් ආගම් දෙස බලන විට මොනතරම් නිදහසක් අපේ ආගමේ තිබෙනවාද? එම ආගම් නීති-රීතිවලින් පාලනය කරලයි ක්‍රියාත්මක වන්නේ. නමුත් බෞද්ධ ආගම ඊට බොහෝ ලෙසින් වෙනස්. මේ වෙනස අපි යහපත් පැත්තට යොමු කර ගත යුතුයි.ඒ ක්‍රියාමාර්ග මහා සංඝරත්නය විදිහට අපි ප්‍රශංසාත්මකව අගය කළ යුතුයි. බොහෝ විට ඉරිදා දිනවල ළමයින් දහම් පාසල්වලට නොඑන්නේ උපකාරක පන්ති නිසා බව අපට පැහැදිලියි. තරගකාරි අධ්‍යාපන ක්‍රමය තුළ මෙවැනි තත්ත්වයන් සිදුවෙනවා. නමුත් සමස්තයක් ලෙස පොදුවේ මෙවැනි තීරණ ගැනීම හරහා ළමයින් දහම් පාසල් කරා පැමිණීමේ වැඩි ප්‍රවණතාවක් ඇති වෙනවා.විශේෂයෙන් පොහෝ දිනවල උපකාරක පන්ති නොපැවැත්වීම හරහා සිසු දරු දැරියනට තරුණ කණ්ඩායම්වලට පන්සල් වෙහෙර විහාරස්ථාන කරා ගොස් ආගමික වතාවත්වල නිරත වෙමින් අපි කවුරුත් බලාපොරොත්තු වන සාරධර්ම වලින් පිරිපුන් සමාජය කරා යෑමට නිසි අවස්ථාව උදා වෙනවා.ඒ වගේම ධර්මාචාර්ය සමත් දහම් පාසල් ගුරුවරුන්ට ගුරුපත්වීම් ලබා දීම හරහා සමස්ත දහම් අධ්‍යාපනයම අගය කර තිබෙනවා. දැන් එදාට වඩා දහම් පාසල් සිසුන්ට නිසි ඉලක්කයක්ද ලැබී තිබෙනවා..</content>
  </post></root>