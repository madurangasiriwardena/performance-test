<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=n1006087</link>
    <topic>සටහන් පොත ඉදිරිපත් කරන ලෙස ‘සන්ඩේලීඩර්’ කර්තෘවරියට නියෝග</topic>
    <author>සිරිසේන රාජපක්‍ෂ</author>
    <content>ජනරාල් සරත් ෆොන්සේකා මහතා සන්ඩේලීඩර් පුවත්පත සමඟ පැවැත්වූ සම්මුඛ සාකච්ඡාව සටහන් කැරගත් පොත අධිකරණයට ලබන 21 දින ඉදිරිපත් කරන ලෙස එහි කර්තෘ පෙඩ්රිකා ජැන්ස් මාධ්‍යවේදිනියට කොළඹ ප්‍රධාන මහේස්ත්‍රාත් චම්පා ජානකී රාජරත්න මහත්මිය ඊයේ (07) නියෝග කරමින් නොතීසි නිකුත් කළාය.පැමිණිල්ල වෙනුවෙන් පෙනී සිටි නියෝජ්‍ය සොලිසිටර් ජනරාල් වසන්ත නවරත්න බණ්ඩාර මහතා කළ ඉල්ලීමක් සලකා බැලීමෙන් පසුව එම නියෝගය කළ මහේස්ත්‍රාත් වරිය ජනරාල් සරත් ෆොන්සේකා මහතාව තවදුරටත් හමුදා භාරයේ තබන ලෙස දන්වා සිටියාය. නියෝජ්‍ය සොලිසිටර් ජනරාල් වසන්ත නවරත්න බණ්ඩාර මහතා නඩු විභාගය ආරම්භයේදීම අධිකරණය වෙත කරුණු දක්වමින් අපරාධ නඩු විධිවිධාන සංග්‍රහයේ 124 යටතේ මෙම ඉල්ලීම කරණ බව දැන්වීය.වර්ෂ 2009 දෙසැම්බර් මස 08 වෙනි දින සන්ඩේලීඩර් පෙඩ්‍්‍රරිකා ජෑන්ස් සමඟ පැවැත්වූ සාකච්ඡා සටහන් සුදුකොඩි රැගෙන එන එල්. ටී. ටී. ඊ. සාමාජිකයින්ට වෙඩි තබන ලෙස ආරක්‍ෂක ලේකම්වරයා ප්‍රකාශ කළැයි සඳහන් කොටස් ඇතුළත් ඡායා පිටපතක් පමණක් රහස් පොලිසියට භාරදී ඇති බවත්, එය ප්‍රමාණවත් නොවන බැවින් සම්පූර්ණ සාකච්ඡාව ඇතුළත් සටහන් පොත අධිකරණයට ඉදිරිපත් කරන්නැයි කතුවරියට නියෝග කරණ ලෙස ඉල්ලා සිටියේය.අනතුරුව ජනරාල් සරත් ෆොන්සේකා මහතා වෙනුවෙන් අධිකරණයට කරුණු දැක්වූ ජ්‍යෙෂ්ඨ නීතිඥ නලින් ලද්දුවහෙට්ටි මහතා පැමිණිල්ල විසින් කරණ ලද මෙම ඉල්ලීම තුළින් හෙළිවන්නේ අධිකරණය ලවා අවශ්‍යතාවයක් ඉටුකර ගැනීමට සැරසෙන බවත් එය ලබාගත යුත්තේ රහස් පොලිසිය බවත් ඒ නිසා අදාළ පොත විවෘත අධිකරණයේදී ඉදිරිපත් කරන්නැයි ඉල්ලා සිටියේය.ප්‍රධාන මහේස්ත්‍රාත්වරිය විසින් ජනරාල් සරත් ෆොන්සේකා මහතා ජූනි මස 21 වෙනිදා දක්වා හමුදා භාරයට පත්කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=n1006088</link>
    <topic>කැලණි සරසවිය10දා යළි ඇරේ</topic>
    <author/>
    <content>කැලණිය විශ්වවිද්‍යාලයේ තාවකාලිකව අත්හිටුවා තිබූ සියලුම පීඨ ජුනි 10 වැනිදා නැවත විවෘත කෙරේ.නේවාසිකාගාර සිසුන් හෙට (9) පස්වරු 6.00 ට පෙර සිය නේවාසිකාගාරවලට වාර්තා කළ යුතු බව දන්වා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=n1006089</link>
    <topic>ඉංග්‍රීසි කතාවට-ශ්‍රවණ කුසලතාවටසා.පෙළ විභාගයේ දී ලකුණු 30ක්</topic>
    <author/>
    <content>අ.පො.ස. සාමාන්‍ය පෙළ විභාගයේ දී ඉංග්‍රීසි විෂයයට අදාළව ලකුණු ලබා දීමේ දී කථනය හා ශ්‍රවණ කුසලතාව වෙනුවෙන් සියයට 30ක ප්‍රමාණයක් ලබාදීමට රජය තීරණය කරයි.මේ ප්‍රතිපත්තිමය තීරණය 2012 වසරේ සිට ක්‍රියාත්මක කෙරෙන බව ඉංග්‍රීසි හා තොරතුරු තාක්ෂණය පිළිබඳ ජනාධිපති කාර්ය සාධක බළකායේ සභාපති හා ජනාධිපති උපදේශක ආචාර්ය සුනිමල් ප්‍රනාන්දු මහතා සඳහන් කරයි.හෙතෙම මේ බව කියා සිටියේ සබරගමුව පළාත් සභා ශ්‍රවණාගාරයේ පැවැති උත්සවයකට සහභාගි වෙමිනි.‘ජීවන කුසලතාවක් ලෙසින් ඉංග්‍රීසි’ යන තේමාව යටතේ ඉංග්‍රීසි හා තොරතුරු තාක්ෂණය පිළිබඳ ජනාධිපති කාර්ය සාධක බළකාය දීප ව්‍යාප්තව සංවිධාන කරන වැඩසටහනක් එහි දී පැවැතිණි.ඉංග්‍රීසි භාෂාව ජනසතු කිරීමේ වැඩපිළිවෙළ ජනාධිපති මහින්ද රාජපක්ෂ මහතාගේ නියමයෙන් රට පුරා ක්‍රියාත්මක කෙරෙන බවත් එහි දී සබරගමුව පළාත ඉදිරියෙන්ම සිටින බවත් ඒ මහතා කීවේ ය. ඒ මහතා කියා සිටියේ නිදහස ලැබූූ දා සිට මේ දක්වා ඉංග්‍රිසි ඉගැන්වීමේ කටයුතු වෙනුවෙන් දැවැන්ත මුදලක් වෙන් කළ ද ඊට සාපේක්ෂව ප්‍රතිඵල ලැබී නොමැති බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=n10060810</link>
    <topic>මෙරට නිපදවූ බී. ටී. අයි. බැක්ටීරියාවලියාපදිංචි කළ සැනින් ඩෙංගු මර්දනයට</topic>
    <author>සන්ධ්‍යා කරුණාරත්න</author>
    <content>දේශීයව නිෂ්පාදනය කරන ලද බී. ටී. අයි. බැක්ටීරියාව පළිබෝධනාශක කාර්යාලයේ ලියාපදිංචි කළ වහාම ඩෙංගු මර්ධනයට යොදා ගැනීමට සෞඛ්‍ය අමාත්‍යාංශය පියවර ගෙන ඇත.මේ බැක්ටීරියාව සඳහා පූර්ණ ලියාපදිංචිය ලැබීමෙන් පසුව වෙළෙඳ පොළට නිකුත් කිරීමට කටයුතු කරන බව ද ශ්‍රී ලංකා කාර්මික තාක්ෂණික ආයතනයේ පර්යේෂණ නිලධාරිනී වෛද්‍ය රාධිකා සමරසේකර මහත්මිය පැවැසුවාය.දැනට බී. ටී. අයි. බැක්ටීරියාව ලියාපදිංචි කිරීම පොරොත්තු ලේඛනයේ තිබෙන බවද, මසකට මේ බැක්ටීරියාව ලීටර් 18,000ත්, 20,000ත් අතර ප්‍රමාණයක් බයෝ පවර් ලංකා සමාගම විසින් දේශීයව නිෂ්පාදනය කරනු ලබන බවද ඇය ප්‍රකාශ කළාය. ‘දිනමිණ’ කළ විමසීමකදී ඇය, මේ බව ප්‍රකාශ කළාය. මේ බැක්ටීරියාව ලියාපදිංචි කළ වහාම මිලිලීටර් 100ත් 200ත් අතර ප්‍රමාණයකින් යුක්ත බෝතල් වෙළෙඳ පොළට නිකුත් කරන බවත්, පහසු මිලකට එය ජනතාවට ලබා ගත හැකි බවත් වෛද්‍ය රාධිකා මහත්මිය කීවාය.ශ්‍රී ලංකා කාර්මික තාක්ෂණික ආයතනයේ තාක්ෂණය, ගිවිසුමක් හරහා වසර පහකට බයෝ පවර් ලංකා සමාගමට පවරාදීම නිසා මේ බැක්ටීරියාව එම සමාගමෙන් නිෂ්පාදනය කිරීම සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=n10060811</link>
    <topic>ශ්‍රී ලංකාවට අහිමිවී ගිය අවස්ථාවන්යළි ලබා ගැනීම වත්මන් රජයේ අරමුණයි</topic>
    <author>මහින්ද අලුත්ගෙදර</author>
    <content>මීට දශක දෙකකට ඉහත දී ශ්‍රී ලංකාවේ පැවැති ආර්ථික සංවර්ධනය පොදු රාජ්‍ය මණ්ඩලීය රටවල සංවර්ධනය කරා යන ගමනට ආදර්ශයක් වූ බව විදේශ කටයුතු ඇමැති මහාචාර්ය ජී. එල්. පීරිස් මහතා සඳහන් කරයි.එසේ පැවැති සංවර්ධනය පසුගිය කාලය තුළ පරිහානිය කරා ගමන් ගත් බවත් වර්තමාන රජයේ උත්සාහය අපිට අහිමි වී ගිය අවස්ථාවන් යළි අත්පත් කැර ගැනීම බවත් ඒ මහතා අවධාරණය කරයි.ඇමැතිවරයා මේ බව සඳහන් කැර ඇත්තේ සිංගප්පූරුවේ පැවැති ආසියානු කලාපීය ආරක්ෂණ සමුළුව අමතමිනි. එහිදී වැඩිදුරටත් කතා කළ මහාචාර්ය ජී. එල්. පීරිස් මහතා-උතුරේ අභ්‍යන්තර වශයෙන් අවතැන් ජනතාවගේ ජීවිත යළි නඟා සිටුවීමට හා ඔවුන්ගේ ගැටලු සොයා බැලීම සඳහා ජනාධිපති මහින්ද රාජපක්ෂ මහතා විසින් විශේෂ කොමිසමක් පත් කැර තිබෙනවා.හුදෙක්ම එය අවතැන් වූ ජනතාවට නැඟිටීම සඳහා අවස්ථාවක් ලබා දීමටයි. මේ කොමිසම ආරම්භ කෙළේ දකුණු අපි‍්‍රකාවේ ආරම්භ කළ කොමිසමක ආදර්ශය අරගෙනයි. මේ කොමිසමේ අරමුණ කිසිවකුට චෝදනා කිරීම, දඬුවම් ලබාදීම, සම්බාධක පැනවීම හෝ නොව සාධාරණත්වය හා නැවත ප්‍රතිෂ්ඨාපනයයි. රජයේ අධිෂ්ඨානය වන්නේ සියලු සම්පත් යොදාගෙන නැවත පදිංචි කිරීම අති සාර්ථක ලෙස අවසන් කිරීමටයි. රටේ ගැටලුවල අවසාන විසඳුම යුද්ධය කියා කිසිවිටෙකත් රජය සිතන්නේ නැහැ.ජනතාවගේ හදවතින් නැඟෙන ගැටලුවලට විසඳුම දේශපාලනමය මුහුණුවරක් ගත යුතු වෙනවා. අපේ රජය දෙමළ දේශපාලන පක්ෂ නායකයින් සමඟ නිරන්තරයෙන් සාකච්ඡා කරනවා. ජාතික මට්ටමින් වැදගත් වන කරුණු පිළිබඳව අද සාකච්ඡා කරනවා.දශක දෙකකට වැඩි කලක් ශ්‍රී ලාංකිකයන් පීඩා විඳි වේදනාත්මක තත්ත්වයෙන් මිදී මිනිසුන්ගේ ජන ජීවිතය සාමාන්‍ය තත්ත්වයට පත් කිරීම එක්තරා විදියකින් ශ්‍රී ලංකාවට අභියෝගයක්. එදා කීවේ අද වනවිට අවතැන්වූවන් 297000කගෙන් සියයට 80ක ප්‍රමාණයක් නැවත පදිංචි කිරීමට හැකි වී තිබෙනවා. අද අපි පෞද්ගලික අංශය සමඟ එක්ව ඉතාම ළඟින්ම වැඩ කරගෙන යනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=n10060812</link>
    <topic>පළමු ශ්‍රේණියේ ඉල්ලුම්පතටසංශෝධනයක්</topic>
    <author/>
    <content>2011 පළමු ශ්‍රේණියට සිසුන් ඇතුළත් කිරීම සම්බන්ධයෙන් පළ කළ පුවත්පත් දැන්වීමට අදාළ පහත සඳහන් සංශෝධනය එවා තිබේ.2010. 06. 02 දින පුවත්පත්වල පළ කරන ලද පුවත්පත් දැන්වීමෙහි පළමුවන ශ්‍රේණියට ළමුන් ඇතුළත් කිරීම පිළිබඳ විධිවිධාන හා උපදෙස් යටතේ 6.1 වගන්තියේ සඳහන් පාසලට ආසන්න පදිංචිකරුවන්ගේ දරුවන් හා 6.3 හි සඳහන් එවකට තත් පාසලේ අධ්‍යාපනය ලබන සිසු සිසුවියන්ගේ සහෝදර සහෝදරියන් යන ගණයන් දෙකෙහිම පදිංචිය තහවුරු කරන ලේඛන වන පදිංචි ස්ථානයේ හිමිකම් ඔප්පුව ඉල්ලුම්කරුගේ/කලත්‍රයාගේ මවගේ /පියාගේ/ නමට ඇත්නම් )පැවරුම්/තෑගි) ඒ සඳහා නියමිත ලකුණු 08ක් නොව ලකුණු 06ක් විය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=r1006081</link>
    <topic>කාමාතුර මාරයා සමඟ පොරබැදූ තරුණිය අනූනවයෙන් බේරෙයි</topic>
    <author/>
    <content>පාලම කැඩී යෑම නිසා බස් රථ ධාවනය නොවන බැවින්, දෙවලපොළ සිට වටිනාපහට පයින් ගිය යෞවන වියේ සිටි ඇඟලුම් සේවිකාවක කාමාතුරයකුගේ ග්‍රහණයට පත්ව දිවි ගලවා ගැනීමේ සිද්ධියක් මිනුවන්ගොඩින් වාර්තා වෙයි.මේ ඇඟලුම් සේවිකාව දෙවලපොළ සිට තම පියාගේ ආරක්‍ෂාව මැද දිනපතාම නිවෙසට එනවිට රාත්‍රී 9.00 පමණ වෙයි.සිද්ධිය වූ දිනයේද දෙවලපොළ සිට යෙහෙළියන් කිහිප දෙනෙකු සමඟ පයින්ම පැමිණියද පාලම ආසන්නයේ ඔවුන් මඟ නතරවීම නිසා ඇයට තනිවම ගමන් කිරීමට සිදුවූයේ පියාගේ ප්‍රමාදය නිසාය.මේ අතරවාරයේ තමා විනාශ කිරීමට යක්ෂයකු තමා පිටුපස ඒවියැයි ඇය කිසිවිටෙක සිතන්නට නැත. කාමාතුරයා කැඩුණු පාලම අසල සිට ඇය ග්‍රහණයට ගෙන අසල ඇති කමතට ඇදගෙන ගොස් තිබේ.සිහින් වැසි පොද මැද ඇය කාමාතුරයාගෙන් බේරීමට අත ඇති කුඩයෙන් පහරදී කෑ ගසන්නට විය. නමුත් අසල්වැසියනට එය නෑසිනි.නමුත් ඇගේ කෑගැසීම නොනැවතිණි. මෙසේ කෑගැසුවත් පාරේ යන යතුරුපැදිවල ශබ්දය ඊට හරස් විය. කාමාතුරයාට සිය අදිටන ඉටුකරලීමට ඇය ඉඩ නොදිනි. කාමාතුරයා ඇයට පහරදිනි. යටි බඩට දුන් පහර ඇයට වේදනාකාරී විය. තම ඇස අසලට දුන් පහර ඊටත් වේදනා කාරී විය. කමතෙන් ඇය වෙලට වැටිණි. කාමාතුරයාට තම සිතැඟි ඉටු කැර ගැනීමට නොහැකි තැන ඇය මරා දැමීමට මඩේ ඔබා තිබේ.නමුත් ඇගේ වාසනාවට අසල් වැසි තරුණ කතකට මේ කෑගැසීම ඇසී තම සැමියා සමඟ යතුරුපැදියෙන් පැමිණ විපරම් කිරීමේදී කාමාතුරයා පැනගොස් තිබේ.මඩේ සිට කෙදිරි ගාන මේ යෞවනිය දුටු මේ යුවළ ඇය රෝහල් ගත කිරීමට පියවර ගෙන තිබේ.ඒ මොහොතේම අසලවූ අපනයන බුලත් සැකසුම් මධ්‍යස්ථානයක සිටි තරුණයකු ගැන සැක සිතූ එහි අයිතිකරු ප්‍රශ්න කිරීමේදී සියලු තතු අනාවරණය විය. බලබෝවේ පදිංචි ඒ කාමාතුරයා වහා පොලිසියට භාර දෙන ලදී.තරුණිය ඉතා අසාධ්‍යව ගම්පහ රෝහලේ ප්‍රතිකාර ලබමින් සිටී.මිනුවන්ගොඩ පොලිස් ස්ථානාධිපති පොලිස් පරීක්‍ෂක චින්තක පෙරේරා මහතාගේ උපදෙස් පරිදි පොලිස් පරීක්‍ෂක දමින්ද සෝමජිත් මහතා ප්‍රධාන නිලධාරීහු පරීක්‍ෂණ මෙහෙයවති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=r1006082</link>
    <topic>හොරණ රෝහලේ අබලි ද්‍රව්‍ය අලුත්වැඩියාවෙන් පසු යළි ප්‍රයෝජනයට</topic>
    <author>හාරණ සමූහ – බන්ධුල ආර්. ගුලවත්ත සහ බුලත්සිංහල සමූහ ඡායාරූප – බුලත්සිංහල සමූහ</author>
    <content>මෙුළු රටටම මහත් ආදර්ශයක් දෙමින් ජනතාවගේ සම්පත් නිසි ආකාරයෙන් ජනතාවටම ලබා දීමේ මහඟු සේවාවක් හොරණ මූලික රෝහලේ වෛද්‍ය අධිකාරී තමර කළුබෝවිල මහතා ප්‍රධාන වෛද්‍යවරුන් කාර්ය මණ්ඩලය සහ සුළු සේවකයින් ආරම්භ කර ඇති අයුරු අපි හොරණ රෝහල් පරිශ්‍රයේදී දුටුවෙමු. අපි මේ ගැන වෛද්‍ය අධිකාරී තමර කළුබෝවිල මහතාගෙන් ම විමසමු.හොරණ මුලික රෝහලේ ට්‍රොලි, ඇඳන්, පුටු, කබඩ්, ස්ක්‍රින්, මේස, විදුලි පංකා, ශීත කරණ ආදි භාණ්ඩ රාශියක්ම කැඩී බිඳී අබලි ද්‍රව්‍ය වශයෙන් පැත්තකට කර තිබුණා. අනෙක් රෝහල් ආයතන පාසල්වලත් වසරකට වරක් මෙබඳු භාණ්ඩවල සංගණනයක් ගන්නවා. මේවා ජනතාවගේ භෞතික සම්පත්.බොහෝ අබලි භාණ්ඩ නැවත අලුත්වැඩියා කර ප්‍රයෝජනයට ගන්නට පුළුවන්. හොරණ මූලික රෝහලට බොහෝ ගොඩනැගිලි භාණ්ඩ ප්‍රදේශයේ දානපතියන්ගෙන් විවිධ සමාජ සේවා ආයතනවලින් ලැබී තිබෙනවා. රෝහල් බලධාරීන් වශයෙන් අපි ඒවා නිසි ආකාරයෙන් භාවිත කිරීමට කළමනාකරණය කර ගැනීම වැදගත්.අලුත්වැඩියා කිරීම සඳහා අනුග්‍රාහක සහාය අත්‍යවශ්‍ය වේ. 2010 වසරේදීත් එම අනුග්‍රහය ලබා දුන්නේ හොරණ අරමනාගොල්ලේ කාර්මික ජනපදයේ මැකී සමාගමෙන්. එම සමාගම මෙම සද්කාර්යය අපට ඉටු කර දෙන්නේ 2000 වසරේ පටන්. අබලි භාණ්ඩ ගබඩා කර තබන්නට රෝහලේ ඉඩ කඩක් ද නෑ. අද ඒ අබලි භාණ්ඩ අලුත්වැඩියා කර යළිත් ගෙනත් දුන්නා. සියලු සේවාවන් සිදුවන්නේ මැකී සමාගමෙන් නොමිලේ.අපි ඒ ශ්‍රමදාන කාර්යයෙහි නියුක්ත වූ කාර්ය මණ්ඩලයට රෝහලේ පොදු පහසුකම් ඉක්මනින් ලබා ගැනීමට අවශ්‍ය ක්‍රමවේදයක් සකස් කර දී තිබෙනවා. මෙම භාණ්ඩ ටික ප්‍රසිද්ධියේ වෙන්දේසි කළා නම් රු. 25000 – 20000 ක් අතර මුදලක් රෝහලට ගන්නට තිබුණා. අද අලුත්වාඩියා කළ භාණ්ඩ තොගයේ වටිනාකම රු. ලක්ෂ 20 කට වැඩියි.කාර්මික ජනපදයේ මැකී සමාගමේ කළමනාකරු දයා කුලතුංග මහතාගෙන් ද අපි කරුණු විමසමු.මේ සේවාව අපි 2000 වසරේ පටන් ඉටු කරනු ලබන්නේ පුණ්‍ය කර්මයක් වශයෙන්. සමහර අබලි භාණ්ඩ අලුත්වැඩියා කිරීමේදී උපාංග දැමීමට සිදු ;වනවා. අපි ඒ කාර්යත් මැනවින් ඉටු කරනවා. රෝහලේ කොරිඩෝරය දිගේ වාට්ටුවට අසාධ්‍ය රෝගීන් ට්‍රොලියේ තබා ගෙන යාමේදී උපස්ථායකයන් තිදෙනෙකු අවශ්‍ය වෙනවා.ඔක්සිජන් සිලින්ඩරය, සහ සේලයින් සහ රෝගියා වෙනම ගෙන යා යුතු වෙනවා. අවශ්‍ය සියලු භාණ්ඩ එම ට්‍රොලියටම සවි කිරීමට අපි සැලසුම් කළා. දැන් එක් උපස්ථායකුට මෙම කාරිය කරන්නට පුළුවන්. මෙම අලුත්වැඩියාවන් සඳහා මාස දෙකක් පමණ ගත වුණා.අපි මේ ගැන ප්‍රතිකාර ගැනීමට පැමිණ සිටි රෝගියෙකුගෙන්ද තොරතුරු විමසුවෙමු. මෙම කාර්යය අනෙක් රජයේ ආයතනවලටත් ලොකු ආදර්ශයක්. ඔක්කොම රජයෙන් කරන කං බලා සිටිනවනෙ සමහරු. අපේ රෝහලේ මහත්වරුන්ටයි මැකී සමාගමේ මහත්වරුන්ටයි අපි පිං දෙන්න ඕන.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=r1006083</link>
    <topic>මා බලාසිටියදීම පුතාඅකුණුසර වැදී ඇද වැටුණා</topic>
    <author>කළුතර දිසා සමූහ දයාරත්න කුමාරසිංහ</author>
    <content>පියා බලා සිටියදීම නිවෙසට එමින් සිටි තම පුතා අකුණුසර වැදී බිම ඇද වැටී එතැනම මියයෑමේ ශෝචනීය සිද්ධියක් මුංවත්තබාගේපත්තු හදිසි මරණ පරීක්ෂක වෛද්‍ය දීපාල් අව්සදරත්න මහතා විසින් ගල්පාත රජයේ රෝහලේ දී පැවැත්වූ හදිසි මරණ පරීක්ෂණයකදී අනාවරණය විය.මෙසේ මියගොස් ඇත්තේ ගල්පාතගොඩ පරගහහේන ගම්මානයේ පදිංචිව සිටි සිරිමාන්න ආරච්චිගේ තෝමස් සිංඤෝ නැමැති පනස් හත් හැවිරිදි අවිවාහක පුද්ගලයෙකි.මරණ පරීක්ෂණයේදී සාක්කිදුන් මියගිය අයගේ පියා වන සිරිමාන්න ආරච්චිගේ ශාර්ලිස් සිංඤෝ (85) මහතා මෙසේ පැවැසීය.අකුණුසර වැදී මා බලාසිටියදීම මියගියේ මගේ දෙවැනි පුත්‍රයායි. ඔහු රැකියාවට කෙළේ කුලී වැඩයි. අවිවාහකයකු වූ පුතා මගේ ගෙදර ජීවත්වුණා. සිද්ධිය වූ දින දවස පුරාම වැස්සා. විටින් විට අකුණු ගැහුවා. වැස්ස නිසා පුතා උදේ හිටන්ම ගෙදරට වී උන්නා. හවස 2.30 ට පමණ අවට ප්‍රදේශයේ මැණික් පතල් ඇති නිසා වැස්සට මතුවන මැණික් ගල් කැබලි අහුලන්න පුතා ගෙදරින් පිටවී ගියා. වෙනදාටත් ඔහු මැණික් ගාල් කැබලි අහුලාගෙන එනවා. ටික වෙලාවකට පසු තදින් වහින්නට පටන් ගත්තා. හවස 3.30 ට පමණ පුතා ගෙදර නොපැමිණි නිසා ඔහුව බලන්න මම ගෙදරින් පිටවී මීටර් සීයක් පමණ ඉදිරියට ගියා. පුතා ඈත එනවා මම දුටුවා. ඒ සමඟම මහ හඬින් අකුණක් පිපිරුවා. අකුණ පුපුරණවාත් සමඟම මම බලාසිටියදීම අකුණුසර වැදී පුතාව බිම ඇදවැටුණා. ඇදවැටුන විට කෑගසන්නට පටන් ගත්තා. මම කෑගසනවිට අපේ නිවෙසට මදක් ඈතින් පදිංචිව සිටින කරුණාරත්න දිවගෙන ආවා. මමත් කරුණාරත්නත් පුතා ළඟට ගොස් බලන විට ඔහු මියගොස් ඇති බැව් දැනගත්තා.ලියනගේ කරුණාරත්න (47) නැමැති අය සාක්කි දෙමින් මෙසේ කීවේය.මම පදිංචිව සිටින්නේ මියගිය අයගේ නිවෙසට මීටර් සියයක පමණ දුරින්. සිද්ධිය වූ දින වැඩට නොගොස් වැස්ස නිසා මා ගෙදර වී හිටියා. ප.ව. 3.30 ට පමණ මම ඇඳේ ඇලවී සිටින විට මහ හඬින් අකුණක් පිපිරුවා. ඒ එක්කම එළියේ කවුදෝ කෑගසනවා මට ඇසුණා. මම නිවෙසින් එළියට ඇවිත් බැලුවා.එවිට මා දුටුවා මගේ නිවෙසට මීටර් තිහක් පමණ ඈතින් තෝමස් අයියා බිම වැටී සිටිනවා. ගාර්ලිස් අයියාගේ කෑගැසීමට සෙනඟ දිවගෙන ආවා. මමත් ගාර්ලිස් අයියාත් තෝමස් අයියා වැටී සිටි තැනට ගියා. පසුව අපි තෝමස් අයියාව නිවෙසට ඔසවාගෙන ආවා. ඔහුගේ මල්ලී පියසේන ත්‍රීරෝද රථයකින් තෝමස් අයියාව ගල්පාත රෝහලට ගෙන ගියා. රෝහලට ගෙනයන විටත් ඔහු මියගොස් ඇතිබැව් පසුව අපි දැනගත්තා.සිරිමාන්න ආරච්චිගේ පියසේන යන අයගෙන්ද සාක්කි සටහන් කරගත් හදිසි මරණ පරීක්ෂක දීපාල් අව්සදරත්න මහතා අකුණුසර වැදීමෙන් වූ කම්පනය නිසා මේ මරණය සිදුවී ඇතිබැව් තීරණය කෙළේය. කළුතර උතුර පොලිසියේ කොස්තාපල් කරුණාතිලක මහතා සාක්කි මෙහෙයවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=r1006084</link>
    <topic>කළුතර නගරය සංවර්ධනයටරු: එක්කෝටි පනස් ලක්ෂයක්</topic>
    <author>වාද්දුව සමූහ එස්. ආර්. පියදාස</author>
    <content>කළුතර නගරයේ සිදුකැරෙන නාගරික සංවර්ධන ව්‍යාපෘතිය සඳහා ආර්ථික සංවර්ධන අමාත්‍යාංශය මගින් රුපියල් එක්කෝටි පණස් ලක්ෂයක මුදලක් වෙන්කැර ඇතැයි වරාය හා ගුවන් සේවා නියෝජ්‍ය ඇමති රෝහිත පී. අබේගුණවර්ධන මහතා පැවැසීය.ඒ මහතා එසේ පැවැසුවේ නගර සංවර්ධන වැඩපිළිවෙළ පිළිබඳව කළුතර නගර සභා සභාපති කාර්යාලයේ පැවැති සාකච්ඡාවේදීය.කළුතර ප්‍රාදේශීය ලේකම් සිරිසෝම ලොකුවිතාන, කළුතර නගර සභාවේ විපක්ෂ නායක පාලිත සිල්වා, කළුතර නගර සභා ලේකම් අශෝක රණසිංහ, කළුතර ප්‍රාදේශීය සභා උප සභාපති වී. සී. ලක්ෂ්මන්, කළුතර නගර සභාවේ මහජන සෞඛ්‍ය පරීක්ෂක ගාමිණී සමරතුංග සහ කළුතර මූලස්ථාන පොලිස් පරීක්ෂක සමන්ත වෙදගේ යන මහත්වරු ඇතුළු කළුතර නගරයේ අදාළ ආයතන ප්‍රධානීහු මේ සාකච්ඡාවට සහභාගි වූහ.දීර්ඝ කාලීන වැඩපිළිවෙළක් වූ කළුතර නගර සංවර්ධන ව්‍යාපෘතිය යටතේ පදික වේදිකාවෙන් ඉවත් කළ වෙළෙඳුන්ට විශේෂ පහසුකම් සපයන බවත් විධිමත් වෙළෙඳ කුටි හා ගබඩා පහසුකම් ලබා දෙන බවත් කළුතර නගරයට කෞතුකාගාරයක් කළුතර මහජන පුස්තකාලය සංවර්ධන කිරීම, පහසුකම් සහිත සංචාරක නිකේතනයක් සහ වාහන තදබදය අවම කිරීමට රථවාහන නැවතුම්පළවල් සකසනවා. මේ වැඩපිළිවෙළට නගරයේ අදාළ ආයතනවල සහ අනෙකුත් අයගේ සහයෝගය බලාපොරොත්තු වන බවත් ඇමැතිවරයා පැවැසීය.මේ සාකච්ඡාව නිමවීමෙන් පසු නියෝජ්‍ය ඇමැති රෝහිත පී. අබේගුණවර්ධන මහතා කළුතර මහජන වෙළෙඳපොළ නිරීක්ෂණය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=r1006085</link>
    <topic>බ්‍රි‍්‍රතාන්‍ය අශ්වාරෝහක හමුදාව ගොඩනැගූකැප්පෙට්ටිපොළවිල්සන් බළකොටුව</topic>
    <author>සටහන හා ඡායාරූප වැලිමඩ විශේෂ එස්. එම්. ෆාරුක්</author>
    <content>1815 උඩරට ගිවිසුම මගින් ඉංග්‍රීසින් හට රට පාවාදීමෙන් පසු ඉංග්‍රීසින් වෙතින් ස්වදේශීකයින් හට එල්ල වූ හිරිහැර පීඩා ඉවසිය නොහැකි වූ තැන හිරු නොබසින අධාරාජ්‍යයට එරෙහිව නැගී සිටි ඌව වෙල්ලස්ස වීරෝදාර ජනතාව මර්දනය කිරිම සඳහා එදා ඉංග්‍රීසීන් විසින් ඌවේ ප්‍රධාන බළකොටු කීපයක් ගොඩනඟා තිබුණි.ඒවා අතුරින් වැලිමඩ සානුවේ පිහිටා තිබූ බළකොටු දෙකින් ප්‍රධානම බළකොටුව විල්සන් බලකොටුවයි.ඉංග්‍රීසීන්ගේ අශ්වාරෝහක හමුදාව සඳහාම පිහිටුවා තිබූ මෙය වැලිමඩ කැප්පෙටිපොළ ප්‍රදේශයේ අදටත් දක්නට ඇත.ඌවපරණගම ප්‍රදේශය ආශ්‍රිතව පිහිටා තිබු මැක්ඩොනල් බළකොටුව අද දක්නට නොමැත.හිරු නොබසින අධිරාජ්‍යයට හිසරදයක් වූ ඌව - වෙල්ලස්ස සටන්කාමීන් මර්දනය කිරීම සඳහා මේජර් විල්සන් සෙනවියාගේ අණසක යටතේ ක්‍රියාත්මක වූ මේ බළකොටුව අද ක්‍රමයෙන් අභාවයට යමින් දුර්වල වූ යෝධයකු ලෙසින් දිස්වේ.අද එම බළකොටුව තුළ ඌව පළාත් පේශකර්ම දෙපාර්තමේන්තුවේ සුළු මධ්‍යස්ථානයක් ස්ථාපිත කර ඇති අතර එමගින් එම බළ කොටුවේ පෞරාණික භාවයට හානියක් වී ඇතැයි කීවොත් එය මුසාවක් නොවේ.දිගින් අඩි 90 ක්ද පලලින් අඩි 40ක්ද උසින් අඩි 15 පමණ වූ මෙය තනි කළුගලින් නිමවා ඇති අතර අඩි 3 පමණ පලලින් යුත් බිත්ති ඉතා ශක්තිමත්ව ගොඩනඟා ඇත. ඓතිහාසික වටිනාකමකින් යුත් මේ බළකොටුව අපේ අනාගත පරපුරට දැක බලා ගැනීම සඳහා එය සංරක්ෂණය කර රැක ගැනීමට ජාතිය සතු යුතුකමකි.ඌව වෙල්ලස්ස කැරැල්ල හා එයට පසුබිම් වූ ඓතිහාසික තොරතුරු පිළිබඳ දිනමිණට කරුණු ඉදිරිපත් කළ ශාස්ත්‍රපති නුවරඑළියේ චන්ද්‍රජෝති හිමියෝ මෙසේ පැවැසූහ.ඌව - වෙල්ලස්ස කැරැල්ලට නායකත්වය දුන් රණවිරුවන් විශාල පිරිසක් වැලිමඩ හා ඌව පරණගම ප්‍රදේශවල හිටියා.සාමාන්‍ය ඉංග්‍රීසි භටයන් හට මේ කැරැලිකරුවන් මර්දනය කිරීමට නොහැකි වූ නිසා එවකට ආණ්ඩුව රොබට් බ්‍රවුන්රික් විසින් විශේෂිත වූ ආශ්වාරෝහක හමුදාවක් මේජර් විල්සන් යටතේ කැප්පෙටිපොළ ප්‍රදේශයේ පිහිටුවනු ලැබුවා.විල්සන් බළකොටුවේ පාලකයා වු මේජර් විල්සන් ඔහුගේ බංගලාව ලෙසින් යොදාගෙන තිබුණේ වර්තමාන ගවරම්මාන ශ්‍රී පියතිස්ස පිරිවෙන හා විහාරස්ථාන ගොඩනැඟිල්ලය. විල්සන් බල කොටුවේ සිට කි. මී. 1 1/2 පමණ දුරින් මෙය පිහිටා තිබෙනවා.මේජර් විල්සන්ගේ බංගලාව අද විහාරස්ථානයකි. එහි අධිපතිත්ව හොබවන මා එහි පෞරාණික භාවයට හානියක් නොවන ලෙසින් එය රැක ගැනීමට කටයුතු කර තිබෙනවා. ඉංග්‍රීසින්ගෙන් පසු මේ බංගලාව බණ්ඩාරනායක හා ඔබේසේකර වලව්වලට අයත් වී පසුව ද්‍රවිඩ අයකු අතට පත් වීමෙන් පසු 1958 වර්ෂයේ දී පමණ එය ගවරම්මාන ශ්‍රී පියතිස්ස පිරිවෙන සඳහා මිලදී ගෙන තිබෙනවා.විල්සන් බළකොටුව ආශ්‍රිතව ‘විල්සන්’ WILLSONS යනුවෙන් තැපැල් කාර්යාලයක් තිබී ඇති අතර එහි තැපැල් ස්ථානාධිපති වශයෙන් කටයුතු කර ඇත්තේ ශ්‍රී ලංකාවේ ප්‍රථම සිංහල අග්‍රාණ්ඩුකාර ධූරය දැරූ ශ්‍රීමත් ඔලිවර් ගුණතිලක මහතාගේ පියාණන් ය.පසු කාලීනව මෙම විල්සන් බංගලාව අග්‍රාණ්ඩුකාර ශ්‍රීමත් ඔලිවර් ගුණතිලක මහතාගේ බංගලාව ලෙසින්ද සොයාගෙන තිබුණා.1816 පෙර ඉතා සරුසාර ප්‍රදේශයන් වශයෙන් තිබූ වර්තමාන කැප්පෙටිපොළ ප්‍රදේශය එදා හැඳින් වූයේ කොස්ගහ කුඹුර වශයෙනුයි.1816 දී මේජර් විල්සන්ගේ පාලනයට තනි වූ මේ ප්‍රදේශය විල්සන් තැන්න නමින් හැඳින් වුණා.තැපැල් කාර්යාලය හැඳින්වූයේ ද ‘විල්සන් නමිනුයි’ 1818 කැරැල්ලත් සමඟ මේ ප්‍රදේශය මුළු මනින්ම විනාශයට ලක් වී පාළුවට යෑම නිසා එය ‘පාළුගම’ නම් විය. පසුව 1950 වර්ෂයේ දී පමණ මේ පාළුගම නාමය කැප්පෙටිපොළ නමින් ප්‍රකාශයට පත්කර තිබෙනවා.මේ ප්‍රදේශයට කැප්පෙටිපොළ යන නාමය තබා ඇත්තේද ඓතිහාසික කරුණු පදනම් කරගෙනය. එදා ඉංග්‍රීසීන්ගේ දිසාවේ කෙනෙකු වශයෙන් කටයුතු කරමින් සිටි කැප්පෙටිපොළ මොණරවිල විරුවාණන් ඉංග්‍රීසීන්ගේ නියෝගයක් අනුව මේජර් විල්සන්ගේ අභාවයෙන් පසු ඌව - වෙල්ලස්ස කැරැල්ල මැඩලීම සඳහා විශාල ඉංග්‍රීසි හමුදාවන් සමඟ පැමිණ මේ විල්සන් බළකොටුව සමීපය කඳවුරු ලාගෙන සිටි අවස්ථාවක ඔහුගේ සහායකයකු වශයෙන් කටයුතු කළා.ඌවපරණගම ප්‍රදේශයේ උපන් අයකු වූ බෝඩුරේ ගෙදර සුද්දනාදුරයා නැමැත්තාගේ මැදිහත්වීමෙන් ඌවේ කැරැලි නායකයන් වූ බූටාවේ රටේ රාළ. කිවුල්ගෙදර මොහොට්ටාල හා දඩවින්නේ දිසාව. වීර කැප්පෙටිපොළ මොණරවිල සමඟ කරන ලද සාකච්ඡාවකින් පසු කැප්පෙටිපොළ ෂරුවාණන් ඉංග්‍රීසීන් හා ඉංග්‍රීසීන්ගේ ආයුධ අතහැර කැරැලිකාර සිංහල හමුදාව සමඟ එක්වීමට එකඟ වී ඇත්තේ මේ ඓතිහාසික කැප්පෙටිපොළ ප්‍රදේශයේ දීය.එය සිහිකිරීම වස් වර්තමාන කැප්පෙටිපොළ මහා විද්‍යාල භූමියේ වීර කැප්පෙටිපොළ විරුවාණන්ගේ ජීවමාන ප්‍රමාණය පිළිරුවක් ඉදිකර මේ ප්‍රදේශය කැප්පෙටිපොළ නමින් ප්‍රකාශයට පත්කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=r1006086</link>
    <topic>පවනක් වී යමු... හන්තානේ කඳු මුදුනට</topic>
    <author>සටහන හා ඡායාරූප අම්පිටිය සමූහ සිසිර ජයනාත්</author>
    <content>සෙංකඩගලපුර නොහොත් මහනුවර පුරවරය ගැන කතාකරනවිට හන්තාන කඳුවැටිය පිළිබඳ කථා නොකරම බැරිතරමට හන්තාන කඳුපන්තිය මහනුවර නගරයට සමීපය.හන්තාන කන්දට ඒ නම ලැබීමේ පසුබිමේ ඇත්තේ අපූරු කථාපුවතකි. ශ්‍රී‍්‍ර වික්‍රම රාජසිංහ සමයේ වැඩිහිටි මහ නාහිමිනමක් වූ වැලිවිට අසරණ සරණ සරණංකර හිමියෝ අවුරුදු 16දී පැවිදි වුවත් අවුරුදු 50 වනතුරු උපසම්පදා ලැබීමට නොහැකි වූයේ පරසතුරු උවදුරු හේතුකොටගෙනය.සරණංකර හිමියන්ට පරසතුරන්ගෙන් විදීමට විවිධ ස්ථානවල සැඟවී සිටීමට සිදුවූ අතර, ඒ සැඟවුණ ස්ථාන පිළිබඳ වෙනම ලිවිය යුතු කාරණයකි.ශ්‍රී වික්‍රම රාජසිංහ රජු සමයේ දෙවැනි වතාවට උපසම්පදා කර්මය සඳහා බුරුම රටෙන් (වත්මන් මියන්මාර්) භික්‍ෂූන්වහන්සෙ සයනමක් වැඩම කළ අතර එම පිරිසේ නායක හිමියන් හැඳින්වූයේ සන්තාන, සන්තානා, සංතුර් යන නම්වලින්ය.මල්වතු විහාරවාසී භික්‍ෂූන්වහන්සේට උපසම්පදාව ප්‍රදානය කළ භික්‍ෂු පිරිසේ නායක සන්තානා හිමි මධ්‍යම කඳුකරයේ පරිසරය භාවනායෝගිව සිටීම කදිම ස්ථානයක් යැයි සනිටුහන් කොට ගෙන රජුගේ අවසරය ලබා මහනුවර ආසන්නයේ ඇති කඳු මුදුනකට වැඩම කර ඇත. කන්දේ ගල්ලෙන් ගනනාවක් භාවිත කළ ඒ හිමියෝ උරාගල නමින් හඳුන්වන ඉහළ කඳු මුදුනේ ගල් ගුහාවක සිටියදී මාර්ගඵල ලැබීමෙන් පසු පහළ ගම්මානවල ගම්වැසියා සන්තානා හිමි වැදීමට පිදීමට කඳු මුදුනට තරණය කළේය.සන්තාන හිමි වදින්න යනවා කියමින් වන්දනාවට ගිය බැතිමතුන්ගේ, ව්‍යවහාරය අනුව මේ කඳුමුදුන සන්තානා කන්ද නමින් නම්වී පසුව හන්තාන කන්ද විය.මාර්ගඵල ලැබූ රහත්වූ සන්තානා හිමියෝ සෘර්දි බලයෙන් සිය මව්රටට වැඩම කළේ කලුරිය කිරීමට බව වත්මන් මුඛ පරම්පරාගත කථාවල සඳහන් ය.සන්තානා හිමියන්ට පසුව වැලිවිට සරණංකර සඟරාජ හිමියන්ද මේ ගල් ගුහාවල වැඩවාසය කොට ඇති අතර, මේ කඳුපන්තියේ ගල් ගුහාවල ‘නිට්ටැවන්’ නමින් හැදින්වූ මනුෂයන්ට සමාන කුරු මිනිසුන් ජීවත්ව සිටි බවද මුඛ පරම්පරාගත කථාවල ඇත. (1960 දශකයේ එම මනුෂ්‍ය කොටස් දෑසින් දැක්ක පුද්ගලයන් මෑතකදී මියගිය බව දැනගැනීමට ලැබිණ)කන්දේ පහළ කොටසේ ගල්ගුහාවක් සාමාන්‍ය මට්ටමට ප්‍රතිසංස්කරණය කොට අර්ධයක් ගල් ලෙනක අර්ධයක් නවීකරණය කළ ආවාසයක වර්තමානයේ හිමිනමක් ඉතා දුෂ්කරව වුවත් භාවනා යෝගිව වැඩවසයි.අත්තනගල්ලේ උප්පත්තිය ලැබූ කොන්ගස්දෙනියේ සද්ධාසිරි හිමියෝ දැනට පහළ උඩුවල, හන්තාන හතරකණුව, පහේකණුව, ගම්මානවල ද්‍රවිඩ හා සිංහල ජනතාවගේ ඇප උපස්ථාන ලබමින් ඔවුන්ට ධර්මය දේශනා කරමින් වැඩවාසය කරති.ඉතාම දුෂ්කර ගමන් මාර්ගයකින් පසුව මේ සිද්ධස්ථානයට ළඟාවිය හැකි අතර, අනුරාධපුර ජයශ්‍රී මහා බෝ සමිදුන්ගේ ශාඛාවක් රෝපණය කොට ඇත. ඉහළ කඳුමුදුනේ සන්තාන හිමි වැඩසිටි ගල්ලෙනේ ටිකකලක් භාවනායෝගිව සිටි බව කියන සද්ධාසිර හිමියෝ දුඹුරුපාට පුල්ලි සහිත දිවිදෙනක් තමන් වහන්සේ භාවනා කරන ගල් ලෙන අභියස සිටීමට පුරුදුවී සිටි අතර, එම දිවි දෙන පහළ ගම්මානවල වහු පැටවුන්, සුනඛයන් මරා කැලයට ඇදගෙන ගියත්, තමන් වහන්සේට කරදරයක් නොකළ බව කීහ.විහාරස්ථානයේ බෝධියට බෝධිපූජා පැවැත්වීමට පැමිණෙන විශාල පිරිසක් මේ විහාරස්ථානයේ ඇති අනුහස් පිළිබඳව දිනමිණට සිය අත්දැකීම් විස්තර කළහ.උපතින් කථාකිරීමට නොහැකිව සිටි පුද්ගලයන් කිහිප දෙනෙකු මේ බෝධියට භාරහාරවීමෙන් අනතුරුව කථා කිරීමට හැකිවී ඇත. ඇවිදීමට නොහැකි අය, බටහිර වෛද්‍යවරුන්ට සුවකිරීමට නොහැකි යයි ප්‍රකාශ කළ විවිධ රෝග පීඩා ඉතා විශ්මජනක ලෙස සුවපත් වූ බව උඩුවෙල උඩගම ඩබ්. ඥානවතී මහත්මියත්, ඇගේ දියණියක වන උඩුවෙල බෞද්ධ විද්‍යාලයේ අධ්‍යාපන ලබන ඩබ්. ඩී. එරන්දිකා සිසුවියත් දිනමිණ හා පැවසුවාය.සන්තානා හිමියන් හා වැලිවිට සරණංකර හිමියන් වැඩ සිටි උරාගල ඉහළ ගල්ගුහාවලට යන මාර්ගය හා පහළ කොටසට පැමිණීමට ඇති මාර්ගය සකස්කර ගැනීමට බුද්ධ සාසන ඇමැතිවරයාගේ අවධානය යොමුකරදෙන ලෙස ඉල්ලා සිටින ඒ හිමියෝ දැනට හන්තාන තේ වත්තට අයත් කොටසක පිහිටි සිද්ධස්ථාන භූමිය විහාරස්ථානයට නිත්‍යානුකූලව ලබාදෙන ලෙසද ඉල්ලා සිටියහ.ඉතා අනුහස් ඇති බෝධින් වහන්සේ තමන් සිටින මේ ඉපැරැණි වටිනා සිද්ධස්ථානය බෞද්ධ අබෞද්ධ ජනතාවගේ වන්දනාමානයට සුදුසු ලෙස වැඩිදියුණු කරගැනීම සද්ධාසිරි හිමියන්ගේ ප්‍රධාන අරමුණයි.මේ දුෂ්කර ස්ද්ධස්ථානය සොයාගැනීමට ගිය දිනමිණට (වාර්තාකරුට) හන්තාන 5 කණුවේදී හමුවී මාර්ගය සොයායාමට සහයවූ අවුරුදු 7ක පමණ වයසින් යුතු දමිළ ජාතික දරුවන් තිදෙනා කිසිදා අමතක කළ නොහැක.ජෝති, රවිකුමාර්, ත්‍යාගා නමින් යුතු දරුවන් තිදෙනාත් ඔවුන් හදුන්වා දුන් දමිළ ජාතික වික්ටෝරියා මෙනවියටත් දිනමිණේ ස්තුතිය හිමිවිය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=s1006081</link>
    <topic>සිම්බාබ්වේ පිලට කඩුලු 8ක ජයක්</topic>
    <author/>
    <content>විශිෂ්ට පිතිහරඹයක නිරත වූ සිම්බාබ්වේ ආරම්භක පිතිකරු බ්‍රෙන්ඩන් ටේලර් නොදැවී ලකුණු 119 ක් රැස් කරමින් ඊයේ සිම්බාබ්වේ හරාරේ නුවර ශ්‍රී ලංකාව සමඟ පැවැති මයික්‍රෝමැක්ස් කුසලාන තුන්කොන් එක්දින තරගාවලියේ දෙවැනි වටයේ අවසන් තරගයේ දී කඩුලු 8ක පහසු ජයක් කරා තම පිල මෙහෙයවීමට සමත් විය.සිය ශතකය සඳහා පන්දු 137කට මුහුණ දුන් ටේලර් හතරේ පහර 9ක් සහ හයේ පහරක් එල්ල කළ අතර චමූ චිබාබා සමඟ එක් වී දෙවැනි කඩුල්ල සඳහා ලකුණු 134ක අනගි සම්බන්ධතාවයක් ගොඩනැඟීමට ද සමත් විය.චමූ චිිබාබා ලකුණු 58ක් රැස් කළ අතර ටටේන්ඩා තායිබු නොදැවී රැස් කළ ලකුණු සංඛ්‍යාව 42 කි. ටේලර් සහ තායිබු අතර 3 වැනි කඩුල්ල සඳහා නොබිඳුනු සම්බන්ධතාවය ලකුණු 92කි. කාසියේ වාසිය දිනූ සිම්බාබ්වේ නායක එල්ටන් චිගුම්බුරා පළමුව පන්දුවට පහරදීමේ වාරය ශ්‍රී ලංකා පිලට පිරිනැමූ අතර ශ්‍රී ලංකාව ඕවර 47.5 කදී ලකුණු 236 කට දවාලීමට සිම්බාබ්වේ පන්දු යවන්නෝ සමත්වූහ. ආරම්භක පිතිකරුවන් ලෙස පිටියට පැමිණි උපුල් තරංග සහ නායක තිලකරත්න ඩිල්ෂාන් පළමු කඩුල්ලට ලකුණු 122 ක සම්බන්ධතාවයක් ගොඩනැංවීමට සමත්වූහ.මේ තරගාවලියේ වැඩිම ලකුණු ලාභීන් අතර දෙවැනි ස්ථානයේ පසුවන ඩිල්ෂාන් තරගාවලියේ තම තුන්වැනි අර්ධ ශතකය වාර්තා කිරීමට ඊයේ සමත්විය.පන්දු 66 කට මුහුණ දුන් ඩිල්ෂාන් හයේ පහර 2 ක් සහ හතරේ පහර 9 ක් සමඟ ලකුණු 78 ක් රැස්කළ අතර තරංග ලකුණු 69 ක් රැස්කරනු ලැබුවේ පන්දු 97 කට මුහුණ දෙමින්ය. ඊට හතරේ පහර 5 ක් ඇතුළත්ව තිබිණි.ශ්‍රී ලංකා ඉනිමේ පළමු ලකුණු 50 වාර්තා වූයේ 8 වැනි ඕවරයේදීය. ප්‍රහාරාත්මක පිති හරඹයක නිරත වූ ඩිල්ෂාන්ගේ අර්ධ ශතකය වාර්තා වූයේ පන්දු 39 කින්ය. ඒ වන විට ඔහු හතරේ පහර 8 ක් එල්ල කොට තිබිණි. තරංග සිය අර්ධ ශතකය වාර්තා කරනු ලැබුවේ පන්දු 71 ක දී වූ අතර ඊට හතරේ පහර 5 ක් ඇතුළත් විය.ඩිල්ෂාන් ගේ දැවීයාමෙන් පසුව පිටියට පිවිසි ඉන්දියාව සමඟ පැවැති තරගයේදී ශතකයක් රැස් කළ දිනේෂ් චන්දිමාල්ට වැඩි වේලා පිටියේ රැඳී සිටීම ඉඩ ලැබුණේ නැත. ඔහු ලකුණු 6 කට දැවී ගියේය.පළමු කඩුල්ලෙන් අනතුරුව කඩුලු අතර සම්බන්ධතා ගොඩ නැංවීමට සිම්බාබ්වේ පන්දු යවන්නෝ අවස්ථාවක් ලබා නොදුන් අතර ශ්‍රී ලංකා පිලේ අවසන් කඩුලු 4 ලකුණු 19 ක් ඇතුළත බිඳ දැමීමට ඔවුහු සමත් වූහ.ලහිරු තිරිමාන්න සහ දිල්හාර ප්‍රනාන්දු මේ තරගයට කැඳවා තිබූ අතර ඉන්දියාව සමඟ පැවැති තරගයට සහභාගි වූ නුවන් කුලසේකර සහ අජන්ත මෙන්ඩිස් ඊයේ තරගයෙන් විවේක ගන්වා තිබිණ. පන්දු යැවීමේදී ක්‍රිස් මෝෆු, ප්‍රොස්පර් උට්සෙයා සහ ග්‍රීම් ක්‍රීමර් කඩුලු 2 බැගින් දවාලූහ.ශ්‍රී ලංකාව සහ සිම්බාබ්වේ පිල අතර මයික්‍රෝමැක්ස් කුසලාන අවසන් මහා තරගය හෙට (9) හරාරේ නුවර දී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=s1006082</link>
    <topic>ජල ක්‍රීඩා මුල් පුටුවටඅද්මිරාල් කරන්නාගොඩ</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ජල ක්‍රීඩා සංගමයේ සභාපති තනතුරට අද්මිරාල් වසන්ත කරන්නාගොඩ මහතා පත්වීමට නියමිතය. ලබන මාසයේ 2දා රැස්වෙන ජල ක්‍රීඩා සංගමයේ විශේෂ මහ සභා රැස්වීමකදී කරන්නාගොඩ මහතාව සභාපති ලෙස ඒකමතිකව පත්කර ගැනීමට සූදානම් වේ.කොළඹ ආනන්ද විද්‍යාලයේ දීප්තිමත් ආදි ශිෂ්‍යයකු වන ඒ මහතා පිහිනුම් හා වෝටර් පෝලෝ ක්‍ර‍්‍රීඩාවෙන් ජයග්‍රහණ රැසක් අත්කර ගත්තේ ය. ජාතික පිහිනුම් පිලට හා වෝටර් පෝලෝ කණ්ඩායමටද ක්‍රීඩා කළ කරන්නාගොඩ මහතා පසුව ශ්‍රී ලංකා ජල ක්‍රීඩා සංගමයේ සභාපති ලෙස නිතරගයෙන් තේරී පත් විය. වසර කිහිපයක්ම ජල ක්‍රීඩා සංගමයේ සභාපති ලෙස කටයුතු කරමින් සිටියදී රාජකාරී බහුල වීම හේතුවෙන් තනතුරෙන් ඉල්ලා අස්වීමට ඒ මහතා තීරණය කෙළේ ය.ශ්‍රී ලංකා ජල ක්‍රීඩා සංගමයේ වාර්ෂික නිලවරණය පසුගියදා පැවැති අතර සභාපති තනතුර හැර අනෙක් සියලු පත්වීම් සිදු කෙරුණි. නිතරගයෙන් සභාපති තනතුරට පත් වූ සෞඛ්‍ය ඇමැති මෛත්‍රීපාල සිරිසේන මහතා එම තනතුරෙන් ඉල්ලා අස් වූ අතර ලේකම් තනතුරට නේතෘ නානායක්කාර මහතා පත්විය. භාණ්ඩාගාරික ලෙස ෂෙහාන් ඇන්තනී ෆර්ඩිනැන්ඩස් උප ලේකම් ලෙස ජේ. ඒ. ගමගේ, පී. ආර්. අබේවර්ධන, එස්. එම් මුබාරක්, එස්. පී. ද අල්විස් යන මහත්වරු තේරී පත්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=s1006083</link>
    <topic>සාන්ත සිල්වෙස්තර් රගර් ක්‍රීඩකයන්ට තරග තහනමක්</topic>
    <author>ප්‍ර‍්‍රින්ස් ගුණසේකර</author>
    <content>මහනුවර බෝගම්බර පිටියේ පැවැති තරගයකදී ප්‍රතිවාදී පාණදුර රාජකීය ක්‍රීඩකයන්ට පහරදීමේ සිද්ධියක් සම්බන්ධව මහනුවර සාන්ත සිල්වෙස්තර විදුහලේ රගර් ක්‍රීඩකයන්ට තරග තහනමක් පනවා ඇත.ශ්‍රී ලංකා පාසල් රගර් සම්මේලනයේ විනය කමිටුව මගින් පැන වූ තහනම විධායක කමිටුව දා ඒකමතිකව අනුමත කර තිබේ. ඒ අනුව සාන්ත සිල්වෙස්තර ක්‍රීඩකයන් 22කට මේ වසරේ ඉදිරි තරග තහනම් වේ.ශ්‍රී ලංකා පාසල් රගර් සම්මේලනයේ විනය කමිටුව මගින් පරීක්ෂණයක් පැවැත් වූ අතර එහි දී පාණදුර රාජකීය ක්‍රීඩකයන්ට පහරදීම පිළිබඳ සිද්ධිය සාන්ත සිල්වෙස්තර් ක්‍රීඩකයන් පිළිගෙන නැත. ක්‍රීඩකයන් සිවු දෙනකු පමණක් සුළු සිද්ධියකට සම්බන්ධ වූවේ යැයි පරීක්ෂණයේ දී අනාවරණය කර ඇත. එහෙත් තරග කොමසාරිස්ගේ වාර්තාව අනුව තහනම පැනවීමේ තීරණයට එළැඹියේ යැයි පාසල් රගර් සම්මේලනයේ ප්‍රකාශකයකු ‘දිනමිණ’ ට පැවැසීය.පාණදුර රාජකීය හා සාන්ත සිල්වෙස්තර් අතර රගර් තරගය මෙයට සති 3කට ඉහත දී පැවැති අතර එහි දී ලකුණු 22 – 20 කින් රාජකීය පිල ජය තහවුරු කර ගත්තේ ය. තරගයේ ජයග්‍රහණය රාජකීය පිලට හිමි වීමේ සංඥාව විනිසුරු නාද කිරීමත් සමඟ පහරදීම සිදු වී ඇත.මෙහි දී තුවාල ලැබූ ක්‍රීඩකයන් මහනුවර රෝහලේ නේවාසික ප්‍රතිකාර ගත් අතර පහර දීමේ සිද්ධියට සම්බන්ධ මහනුවර සිල්වෙස්තර් ක්‍රීඩකයන් පොලිසිය මගින් අත්අඩංගුවට ගනු ලැබිය. පසුව මහනුවර අතිරේක මහේස්ත්‍රාත් තනුජා ජයවර්ධන මහත්මිය හමුවට ඉදිරිපත් කිරීමෙන් රුපියල් ලක්ෂය බැගින් වූ ශරීර ඇප ක්‍රීඩකයන්ට නියම කළාය.මෙවර පාසල් රගර් තරගාවලියේ “සී” කොටසින් පාණදුර රාජකීය හා මහනුවර සිල්වෙස්තර් තරග කරන අතර ප්‍රසාද ලකුණු සටහනේ දෙවැනි තැන රාජකීය විදුහලත් තෙවැනි තැන සිල්වෙස්තර් විදුහලත් පත්ව සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=s1006084</link>
    <topic>නාවික හමුදාව 14-13කින් මහනුවර පිල පරදවයි</topic>
    <author>ෆවුස් මොහොමඩ්</author>
    <content>කැල්ටෙක්ස් ලීග් රගර් තරගමාලාවේ මෙතෙක් අපරාජිතව පෙරමුණේ පසුවූ ප්‍රබල මහනුවර ක්‍රීඩා සමාජයේ ආධිපත්‍ය බිඳ දමමින් ලකුණු 14 - 13 ක තියුණු ජයක් වාර්තා කිරීමට නාවික හමුදාව සමත්විය.වැලිසර නාවික හමුදා පිටියේ පැවැති මේ තරගයේ දී පළමු භාගය නිමාවන විට ලකුණු 11 - 8 ක් ලෙස ඉදිරියෙන් සිටීමට ප්‍රසාද ලකුණු සටහනේ තුන්වැනි ස්ථානයේ පසුවූ නාවික හමුදා පිල සමත් වූ අතර දෙවැනි භාගයේ දී ඉතා උණුසුම් තරගයක නිරත වූ දෙපිලම දැඩි සටන්කාමී අයුරින් තරගයට අවතීර්ණ වුවද එක් ලකුණක පරාජයක් විඳ ගැනීමට මහනුවර ක්‍රීඩා සමාජයට සිදුවිය.උත්සාහක දිනුමක්, දඬුවම් පහරක් සහ ඩ්‍රොප් ගෝලයක් මගින් නාවික හමුදාවේ ලකුණු 14 වාර්තා වූ අතර මහනුවර ක්‍රීඩා සමාජයේ ලකුණු 13 ට උත්සාහක දිනුම් 2 ක් සහ දඬුවම් පහරක් ඇතුලත් වී තිබිණි.මේ අතර පසුගිය සතියේදී හැව්ලොක් පිලට එරෙහිව මේ තරගමාලාවේ සිය ප්‍රථම ජයග්‍රහණය වාර්තා කරමින් ජයග්‍රාහී මාවතට පිවිසි පොලිස් පිල, ප්‍රසාද ලකුණු සටහනේ සිවුවැනි ස්ථානයේ පසුවු ගුවන් හමුදා පිලට එරෙහිව ලකුණු 32 - 278 ක ජයක් හිමි කර ගැනීමට සමත් විය.පොලිස් පිටියේ පැවැති මේ තරගයේ පළමු භාගය නිමාවන විට ලකුණු 16 - 12 ක් වශයෙන් පෙරමුණේ පසුවූ පොලිස් පිල දෙවැනි භාගයේ දී වඩාත් ආක්‍රමණශීලි තරග රටාවක් පෙන්නුම් කිරීමට සමත් විය.තරගයේ දෙවැනි භාගයේදී ලකුණු 27 - 25 ක් ලෙස ඉදිරියෙන් සිටීමට ගුවන් හමුදා පිල සමත් වුව ද, අවසන් මොහොතේ උත්සාහක දිනුමක් ගෝලයක් බවට පරිවර්තනය කරමින් ලකුණු 32 ක් ලබාගත් පොලිස් පිල තරගයේ ජය හිමිකර ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=s1006085</link>
    <topic>ෆ්ලයිවේට් කිරුළ නාද්යාට</topic>
    <author/>
    <content>ජගත් බොක්සිං සම්මේලනයේ සුපර් ෆ්ලයිවේට් ලෝක සූරතාව සඳහා අමෙරිකාවේ එලීනා රීඩ් සහ ප්‍රංශයේ නාද්යා හොක්මි අතර ප්‍රංශයේදී පැවැති තරගයෙන් ජය හිමිකර ගැනීමට නාද්යා සමත් වූවාය. තරගයේ 10 වැනි වටයේදී විනිසුරුවන්ගේ ඒකමතික තීරණයට අනුව නාද්යාට ජය හිමි වූයේ විනිසුරු ලකුණු 100 - 90, 99 - 91 සහ 99 - 91 ක් වශයෙනි.හිටපු හෙවිවේට් ලෝක සූරියක වන එලීනා ප්‍රංශයට පැමිණියේ තවත් කිරුළක් රැගෙන යාමේ අදිටනින් වුවද 33 හැවිරිදි උසැති ක්‍රීඩිකාවක වන නාද්යා ෆ්ලයිවෙට් ලෝක කිරුළ තම රටින් පිට ගෙන යාමට ඉඩ ලබා දුන්නේ නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=s1006086</link>
    <topic>පෙරහුරු තරගයෙන් නයිජීරියාවට ගෝල් 3-1ක ජයක්</topic>
    <author>දකුණු අප්‍රිකාව (ඒ.එෆ්.පී.)</author>
    <content>පාපන්දු ලෝක කුසලානයේ උණුසුම වැඩි කරලමින් උතුරු කොරියාව සමඟ පැවැති පෙරහුරු තරගයෙන් ගෝල් 3 - 1 ක ජයග්‍රහණයක් අත්කර ගැනීමට නයිජීරියාව සමත් විය.මේ තරගය නැරඹීමට ප්‍රවේශපත්‍ර ලබාගත නොහැකි වූ අති විශාල නරඹන්නන් සංඛ්‍යාවක් ක්‍රීඩාංගණය අවට ඇතිකළ ප්‍රචණ්ඩකාරී සිදුවීම්වලින් පුද්ගලයන් 16 දෙනෙකුට තුවාල සිදුවී තිබිණි.තරගය නැරඹීමට ප්‍රවේශ පත්‍ර නොලැබූ ක්‍රීඩා ලෝලීන් ක්‍රීඩාංගණයට ඇතුල්වීමට උත්සාහ දැරීම වළකාලීමට කටයුතු කරමින් සිටි දකුණු අප්‍රිකානු පොලිස් නිලධාරීහු දෙදෙනෙක් ද තුවාල ලැබූහ.මේ සිදුවීමට පැය කිහිපයකට පෙර දකුණු අප්‍රිකාණු භූමියේ පවත්වනු ලබන ප්‍රථම ලෝක කුසලාන පාපන්දු තරගමාලාව සඳහා සියල්ල සූදානම් බව එරට ජනාධිපති ජාකොබ් සුමා සහ ජගත් පාපන්දු සම්මේලනයේ සභාපති සෙප් බ්ලේටර් ප්‍රකාශ කළහ.ලෝක කුසලාන පාපන්දු තරගමාලාව අතරතුර ප්‍රචණ්ඩ ක්‍රියා සහ ඝාතන අවම කරගැනීම සඳහා ඉතා දැඩි ආරක්ෂක ක්‍රියාමාර්ග ගෙන ඇති බවද දකුණු අප්‍රිකානු ජනාධිපතිවරයා පැවසීය.දිනකට මිනිස් ඝාතන 30 ක් පමණ වාර්තාවන දකුණු අප්‍රිකාව ලොව වඩාත්ම භයානක රටවල් අතරින් එකක් බව ජාත්‍යන්තර මතය වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=s1006087</link>
    <topic>ආසියානු කුසලාන තරග මාලාවට සචින් නෑ</topic>
    <author>නවදිල්ලිය (ඒ. එෆ්. පී)</author>
    <content>ඉන්දීය පිලේ සුපිරි පිතිකරු සචින් තෙන්ඩුල්කාර්ගේ ඉල්ලීම මත ආසියානු කුසලාන තරගමාලාව සඳහා තෝරා ගැණුනු කණ්ඩායමට ඔහු නම් නොකිරීමට ඉන්දීය ක්‍රිකට් ප්‍රධානීහු තීරණය කළහ.කාර්ය බහුල ක්‍රිකට් වාරයක් ඉදිරියේ දී එළැඹෙන බැවින් තම දරුවන් සමඟ කාලය ගත කිරීමට අවශ්‍ය නිසා ආසියානු කුසලානය සඳහා නම් කරනු ලබන කණ්ඩායමට තමා ඇතුළත් කර නොගන්නා මෙන් තෙන්ඩුල්කාර් ඉන්දීය ක්‍රිකට් පාලක මණ්ඩලයෙන් ඉල්ලීමක් කර තිබිණි.පසුගිය පෙබරවාරි මාසයේ දකුණු අප්‍රිකාවට එරෙහිව එක්දින ද්විත්ව ශතකයක් රැස් කරමින් ලෝක වාර්තාවක් තැබූ 37 හැවිරිදි තෙන්ඩුල්කාර් ඉන් අනතුරුව ජාත්‍යන්තර එක්දින තරගයකට සහභාගී වූයේ නැත.මේ අතර ආසියානු කුසලාන තරගමාලාව වෙනුවෙන් නම් කළ ඉන්දීය කණ්ඩායමට යුවරාජ් සිං සහ යූසුෆ් පතාන් තෝරා ගෙන නොමැති අතර ඉන්දීය ප්‍රීමියර් ලීග් විස්සයි 20 තරගාවලියේ දස්කම් දැක් වූ 20 හැවිරිදි සෞරාබ් තිවාරී පළමු වරට කණ්ඩායමට කැඳවා තිබේ.ඉන්දීය පිලමහේ්න්ද්‍ර සිං දෝනි (නායක), විරේන්ද්‍ර ෂෙවාග් (උප නායක) , ගෞතම් ගම්භීර්, විරාත් කෝලි, සුරේෂ් රයිනා, රෝහිත් ෂර්මා, රවින්ද්‍ර ජඩේජා, හර්බජන් සිං, ප්‍රවීන් කුමාර්, සහීර් ඛාන්, ආෂිස් නේරා, ප්‍රාග්යාන් ඕජා, අශෝක් දින්දා, රවිචන්ද්‍රන් අශ්වින්, සහ සෞරාබ් තිවාරි</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=s1006088</link>
    <topic>මනක්කුලමසය සාමාජිකක්‍රිකට් 12-13</topic>
    <author>අතුකෝරළ යූ. ගුණපාලආරච්චිකට්ටුව සමූහ</author>
    <content>කාක්කපල්ලිය මනක්කුලම වී හේනවත්ත පුබුදිත එක්සත් තරුණ සමිතිය දිවා රාත්‍රී සය සාමාජික ක්‍රිකට් තරගාවලියක් ජූනි 12 – 13 යන දිනයන්හි පැවැත්වීමට කටයුතු යොදා තිබේ.වී හේනවත්ත ක්‍රීඩා පිටියේ දී 12 දින පස්වරු 5.30ට තරගාවලිය ආරම්භ කැරෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=f1006081</link>
    <topic>රටට හානියක් වනකිසිදු ගිවිසුමක්අස්සන් කරන්නේ නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>* වාරිමාර්ග හා ජනකළමණාකරන අමාත්‍යාංශය වගකීම් සමුදායක් සහිත අමාත්‍යංශයක්. මේ අමාත්‍යංශයේ වගකීම් ඉෂ්ඨ කිරීමට ඔබට තිබෙන්නේ කුමන ආකාරයට ද?ජනාධිපතිතුමා මට භාර දී තිබෙන්නේ ජාතික වශයෙන් ඉතාමත් වැදගත් අමාත්‍යාංශයක්. ඒ අමාත්‍යංශය තමයි රටක ජීවනාලිය විදිහට සලකන්න පුළුවන්.කෘෂිකාර්මික රටකට වාරි පද්ධතිය ඒ තරමට ම වැදගත් අමාත්‍යංශයක් ඒ වගේ අමාත්‍යංශයක් මා වෙත ලබාදීමට ජනාධිපතිතුමා මගේ සේවය අගය කිරීමක් විදිහටයි සලකන්න පුළුවන්.මහවැලි ව්‍යාපාරය කියන්නේ රටේ ඉතාමත් වැදගත් ව්‍යාපාරයක්. මෙහි වගකීම පවා පැවැරී තිබෙන්නේ මගේ අමාත්‍යංශයට. ගංගා, මහා පරිමාණ වාරි ව්‍යාපෘති ඇතුළු වාරිමාර්ගවල වගකීම මා වෙතයි පැවරී තිබෙන්නේ.මෙහි දී සුළු වාරිමාර්ගවල වගකීම තිබෙන්නේ පළාත් සභාවලට. එවැනි තත්ත්වයක දී පවා වාරිමාර්ග හා ජලකළමණාකරන අමාත්‍යංශය මැදිහත්වීමටත් අවශ්‍ය සහයෝගය ලබාදීමටත් කටයුතු කරනවා.* පසුගිය කාලයේ දී ආරම්භ කළ මහා පරිමාණ වාරී ව්‍යාපෘති ඉදිරියට රැගෙන යාමට අමාත්‍යංශයට තිබෙන්නේ කුමන සැලැසුමක් ද?පසුගිය කාලයේ දී රජය ආරම්භ කළ වාරිව්‍යාපෘති වගේ ම දැනට ක්‍රියාත්මක මට්ටමේ තිබෙන ජල ව්‍යාපෘතිවලට අවශ්‍ය කරන නඩත්තු කටයුතු සිදු කිරීමට කටයුතු කරනවා. මා හැම වෙලාවේදිම සිතන්නේ වාරිමාර්ග ඇල මාර්ග ගංගා රටේ ජීවනාලි විදිහට යි. ඒ නිසා ඇළ දොළ වාරිමාර්ග නඩත්තු කිරීමටත් අවශ්‍ය සංරක්ෂණ කටයුතු සිදු කිරීමටත් කටයුතු කරනවා.* ඔබ අවුරුදු ගණනාවක් ම දැරුවේ සෞඛ්‍ය අමාත්‍ය ධූරයයි. එහෙත් මෙවර ඔබට හිමි වී තිබෙන්නේ වාරිමාර්ග හා ජල කලමණාකරන විෂය. මේ ආගන්තුක විෂය ඔබට අභියෝගයක් ද?නැහැ කිසිසේත් ම අභියෝගයක් නෙමෙයි. මා මුලින් ම වෘත්තිය නීතිඥයකු විදිහටයි කටයුතු කළේ. ඒ අතර තමයි මට නිවාස ඇමැති ධූරය මුලින් ම ලැබුණේ. එහි දී මට අභියෝගයක් වුණේ නැහැ ඒ විෂය. පිළිබඳ මනා අධ්‍යනයකින් පසු මා සාර්ථක ලෙස ජය ගත්තා.ඊට පසු සෞඛ්‍ය ඇමැතිධූරයේ වගකීමත් මා උපරිමයෙන් ඉටු කළා. යම් යම් අය මොන චෝදනා එල්ල කළත් බහුතර ජනතාවක් මේ චෝදනා එල්ල කිරීම් පිළිගන්නේ නැහැ. ඒ නිසා තමයි මට බදුල්ලේ ජනතාව අති විශාල මනාප ප්‍රමාණයක් ලබාදුන්නේ.ජනාධිපතිතුමා මා පිළිබඳ විශ්වාසය තබා තමයි මේ වෙද්දී වාරිමාර්ග හා ජල කළමණාකරන අමාත්‍යවරයා ලෙස මා පත් කිරීම තුළ ඉදිරියේ දී මේ විෂය පිළිබඳ වගකීමත් ඉතාමත් ඉහළින් ඉෂ්ඨ කිරීමට මා බලාපොරොත්තු වෙනවා. ඇත්තෙන් ම මෙය මට අභියෝගයක් නෙමෙයි.* මහවැලි සංවර්ධන ව්‍යාපාරය ආශ්‍රිත ප්‍රදේශවල අනවසර පදිංචිකරුවන් පිළිබඳ ඔබේ අමාත්‍යංශය මඟින් පියවර ගැනීමට බලාපොරොත්තු වන්නේ කෙසේද? සමහරු කියන්නේ මේ අනවසර පදිංචිකරුවන් ආණ්ඩුවේ හිතවතුන් බවයි?මහවැලි ව්‍යාපාරය තුළ ඉන්න ඕනෑ නීත්‍යානුකූල හිමිකරුවන් පමණයි. පිටින් ඇවිත් බලහත්කාරයෙන් අනවසරයෙන් පදිංචි වෙන්න බැහැ දේශපාලනය හේතුවක් කරගෙන අනවසරව පදිංචි වෙලා ඉන්න කාටවත් බැහැ. ඒ නිසා කවුරුන් හෝ මෙතෙක් අනවසරයෙන් පදිංචි වී ඉන්නවානම් ඒ අයට නීතියට අනුව ඉවත් කිරීමට අපි කටයුතු කරනවා. මෙතනදි අපිට දේශපාලනය මොකක් ද කියලා සොයා බැලීමට අවශ්‍ය නැහැ. මොන පක්ෂයේ වුණත් වැරැදි කරනවා නම් ඒ අයට දඬුවම් දීමටත් අනවසර පුද්ගලයන් ඉවත් කිරිමටත් අපි පසුබට වෙන්නේ නැහැ.* රථවාහනවලට පනවා තිබූ බදු ප්‍රමාණය පහළ හෙළීමට හේතු වූ කරුණු මොනවාද?රටේ ආර්ථිකය අර්බුදයකට ලක්ව තිබූ අවස්ථාවක තමයි රථවාහනවලට ඉහළ බදු ප්‍රමාණ රජය මඟින් පැණවූයේ. දැන් ආර්ථිකය සාමාන්‍ය තත්ත්වයට පත් වෙමින් තිබෙනවා. ඒ නිසා තමයි ජනාධිපතිතුමා මුදල් හා ක්‍රමසම්පාදන ඇමැතිවරයා විදිහට මේ තීරණය අරගත්තේ.මේ බදු ප්‍රතිපත්ති ලිහිල් කිරීම මඟින් රටේ ආර්ථිකයත් යළි ක්‍රියාකාරී තත්ත්වයට පත්වෙමින් තිබෙන්නේ. මෙය ඉතාමත් හොඳ දෙයක් විදිහටයි මා දකින්නේ.* ඒත් විපක්ෂය චෝදනා කරන්නේ අත්‍යවශ්‍ය භාණ්ඩ මත පනවා තිබෙන භාණ්ඩවල බදු අය කිරිම් ඉවත් නොකර රථවාහන වැනි සමාජයට අත්‍යවශ්‍ය නොවන භාණ්ඩවල බදු මිල ඉවත් කිරීම නුසුදුසු දෙයක් විදිහටයි?මේ කාරණයේදිත් විෂය යළි පටළවාගෙන තිබෙන්තේ. සටන් පාඨ හිඟයකට පත්වෙලා ඉන්න එජාපයත් ජවිපෙත් ඒ නිසා තමයි මේ බදු සහනය පිළිබඳත් එක එක කතා කියන්නේ. එහෙම නැතිව මෙතන වෙන කාරණයක් නැහැ.වාහන බදු පහළ හෙළීම මේ රටේ ආර්ථික ස්ථාවරය පිළිබඳ කාරණයක්. යුද්ධය නිසා ගල් ගැසුණ ආර්ථිකය යළිත් ප්‍රකෘති තත්ත්වයට පත්වීමට මේ බදු සහනය ඉතාමත් ප්‍රබල විදිහට බලපානවා.* අත්‍යවශ්‍ය භාණ්ඩ මිල ඉහළ යාම යළිත් ආරම්භ වී තිබෙනවා. මේ තත්ත්වය පාලනය කිරීමට ආණ්ඩුවට වැඩපිළිවෙළක් නැති බවටයි විපක්ෂය දිගින් දිගට ම කියන්නේ?අත්‍යවශ්‍ය භාණ්ඩ මිල ඉහළයාම මේ වෙද්දි බොහෝදුරට පාලනය වෙලා තිබෙනවා. බලන්න පසුගිය මාස කිහිපය තුළ මහ බැංකු වාර්තා; එයින් තහවුරු වෙනවා උද්ධමනය පාලනය වෙලා තිබෙනවා කියලා. ඒ නිසා අත්‍යවශ්‍ය භාණ්ඩ මිල ආණ්ඩුවට පාලනය කරන්න බැහැ කියලා විපක්ෂය කියන කතාවල පදනමක් නැහැ.අද වෙද්දි සහල් මිල රුපියල් 70ටත් පහළ ගිහින් තිබෙනවා. පසුගිය කාලයේ දී තිබූ සහල් ඒකාධිකාරිය සම්පූර්ණයෙන් ම බිඳවැටිලා තිබෙන්නේ. ඒ විතරක් නෙමෙයි තවත් අත්‍යවශ්‍ය භාණ්ඩ රැසක මිල පාලනය කිරීමට පුළුවන් වුණා. ඒ නිසා ආණ්ඩුවට සැලැසුමක් නැහැ කියලා කවුරු හරි කියනවානම් ඒක පිළිගන්න බැහැ.මෙතැනදි මෙහෙම ප්‍රශ්නයක් තිබෙනවා. ගෑස්, කිරිපිටි වගේ දේවල්වල මිල රජයට දේශීය වශයෙන් පාලනය කරන්න බැහැ. ඒ දේවල් ජාත්‍යන්තර වශයෙන් සිදුවන වෙනස්කම්. ඒ නිසා ගෑස්, කිරිපිටි වගේ දේවල්වල මිල ගණන් රජයට දේශීයව පාලනය කිරීමට කිසිදු හැකියාවක් නැහැ. විපක්ෂය මේ දේවල්වල යථාර්තය හොඳට ම දන්නවා ඒත් ජනතාව ගොනාට ඇන්දවීමට තමයි මේ වගේ දේවල් ප්‍රචාරය කරන්නේ.1948 දී රටට නිදහස ලැබුණු දා තිබුණු බඩු මිල නෙමෙයි 1988 වෙද්දි තිබුණේ. එදා මිල නෙමෙයි 2008 දී තිබුණේ. ඒ මිල නෙමෙයි අද තිබෙන්නේ. ඒක තමයි රටේ ස්වභාවය. ලෝකයේ ස්වභාවය. මම විපක්ෂයට අභියෝග කරනවා පුළුවන්නම් ලෝකයේ බඩු මිල අඩු වූ රටක් පෙන්වන්න කියලා.* ඉන්දියාව සමඟ ඇති කර ගැනීමට නියමිත සීපා ගිවිසුම නිසා දේශීය ව්‍යාපාරික ප්‍රජාවට අභියෝගයක් බවට ව්‍යාපාරික ප්‍රජාව මත පළකරනවා. මේ පිළිබඳ වගකිව යුතු ඇමැතිවරයකු ලෙස ඔබේ අදහස කුමක් ද?මේ ප්‍රචාරය පිටුපස ඉන්නේ ජනතා විමුක්ති පෙරමුණ කියන එක ප්‍රසිද්ධ රහසක්. ඒ අය කවදත් තේ කෝප්පයේ කුණාටු ඇතැයි සිතූ; වතුර බේසම්වල කිඹුලන් ඇති බව සිතූ පිරිසක්. ඒ අයගේ දේශපාලන ඉතිහාසය අවුරුදු හතලිස් පහක් ඉක්මවා ගියාට තාම දේශපාලන වශයෙන් මුහුකුරා ගිහින් නැහැ.ඔවුන්ගේ කියුම් කෙරුම් බලපුවහම මේ දේ හොඳින් තේරෙනවා. ඒ නිසා සීපා ගිවිසුම පිළිබඳවත් ජවිපෙ මුල් වෙමින් ගෙනයන මේ ප්‍රචාරයටත් කිසිදු පදනමක් නැහැ.රටේ ජනතාව දන්නවා දේශීයත්වයට රටට ජනතාවට හානියක් වන කිසිදු ගිවිසුමක් ජනාධිපතිතුමා අස්සන් කරන්නේ නැහැ කියලා.රජය හැම මොහොතකදීම රට ගැන ජනතාව ගැන කල්පනා කරලා තමයි කටයුතු කළේ. අනෙක ‘සීපා’ කියලා ගිවිසුමක් ජනාධිපතිතුමා අස්සන් කරලා නැහැ. ඒ නිසා අස්සන් නොකළ ගිවිසුමක් ගැන ලොකුවට කතා කරලා ප්‍රතිඵලයක් නැහැ.* ඔබත් තවත් ජ්‍යෙෂ්ඨ ඇමැතිවරයකුත් අතර සීතල ගැටුමක් ඇතිවී ඇතැයි මාධ්‍ය මඟින් ප්‍රචාරය කරනවා. මේ කතාවේ ඇත්ත නැත්ත මොකක් ද?ඔය කතාව කියන්නේ් ප්‍රචාරය කරන්නේ දේශපාලන වශයෙන් බංකොලොත් වූ විපක්ෂයට හිතවත් මාධ්‍ය මඟින්.ඒත් ඔය කතාවල කිසිදු පදනමක් නැහැ. අපි ඉතාමත් මිත්‍රශීලිව කටයුතු කරනවා. අපි අතර ගැටුමක් අරගලයක් නැහැ. එහෙම දෙයක් ඇතිකර ගැනීමටත් හේතුවක් නැහැ.මේ මොහොතේ දී කළ යුතු ප්‍රමුඛ කාර්ය විය යුත්තේ රට සංවර්ධනය කිරීමේ මෙහෙයුමට උරදීමයි. ඒ සඳහා අප සියලු දෙනා සුදානමින් ඉන්නේ.* අලුත් ආණ්ඩුක්‍රම ව්‍යවස්ථාවට විධායක ජනාධිපති ධූරයේ වාර දෙකක ඉවත් කිරිම ඇතුලු යෝජනා ඇතුළත් වන බවට අදහස් පළවෙනවා. මේ ගැන ආණ්ඩුවට සම්බන්ධ වාමාංශික කොටස් අතරත් විවිධ ප්‍රතිමත තිබෙන බවක් තිබෙනවා. මේ ගැන ඔබේ මතය මොකක් ද?අලුත් ව්‍යවස්ථාව මේකයි කියලා තාම නිශ්චිතව ඉදිරිපත් වෙලා නැහැ. මේ අලුත් ව්‍යවස්ථාව මෙහෙම වෙන්න ඕනෑ කියලා තාම කිසිවකු තීරණය කරලා නැහැ.ඒ නිසා තාම මේ අලුත් ව්‍යවස්ථාව ගැන දළ අදහසක්වත් දක්වන්න බැහැ. ඒත් පසුගිය මැතිවරණවල දී ආණ්ඩු පක්ෂය වගේ ම විපක්ෂයත් ආණ්ඩුක්‍රම ව්‍යවස්ථාවේ සංශෝධන පිළිබඳ කතා කළා ඒ නිසා ඉදිරියේ දී මේ සියලු දෙනාටම එකතු වෙලා අලුත් ව්‍යවස්ථාව සම්පාදනය කිරීමට පුළුවන්කම තිබෙනවා.* එජාපය තුළ උද්ගත වී තිබෙන තත්ත්වය නිසා යළිත් එජාප මන්ත්‍රීවරු ආණ්ඩුවට එක්විමට උත්සාහ කරමින් සිටින බවට දේශපාලන කරළියේ ආරංචි පැතිරෙනවා. මේ කතාවේ ඇත්තක් තිබෙනවාද?එජාපය තුළ තිබෙන අර්බුද කළමණාකරණය කර ගැනීමට නොහැකි අය තමයි අද ආණ්ඩුවේ අඩුපාඩුකම් දුර්වලකම් පිළිබඳ කතා කරන්නේ.එජාපයට අද ආණ්ඩු බලයක් ගැන කතා කිරීම තබා විපක්ෂයේ කාර්යභාරය පවා නිසි ලෙස සිදු කර ගැනීමට නොහැකි තත්ත්වයට පත් වෙලා සිටින්නේ මන්ත්‍රීවරු ප්‍රසිද්ධියේ නායකයාව විවේචනය කරනවා විතරක් නෙමෙයි අනාගත නායකත්වයට දිගින් දිගටම පොර කනවා.මේ තත්ත්වය නිසා තමයි එජාපයට තමන්ගේ මන්ත්‍රීවරු ආරක්ෂා කර ගැනීමට නොහැකි තත්ත්වයක් උදාවෙලා තිබෙන්නේ. අද වෙද්දි එජාපයේ මන්ත්‍රීවරු කිහිප දෙනෙක් ම ආණ්ඩුවට ඕනෑම වෙලාවක සම්බන්ධ කරගැනීමට පුළුවන් තත්ත්වයක් තිබෙන්නේ. ඒත් ආණ්ඩුවට ඔවුන් සම්බන්ධ කර ගැනීමට නොහැකි තත්ත්වයක් ඇතිවෙලා.එජාපය මේ තරම් කණගාටුදායක ඉරණමකට මුහුණ දී තිබෙන්නේ ඒ අය පසුගිය කාලයේ දී අනුගමනය කළ වැරැදි ප්‍රතිපත්ති හා නායකත්වයේ වැරැදි නිසයි.ඔවුන් මේ තරම් බිඳවැටීමකට ලක් වී සිටියත් තාම ඒ අය ඔවුන්ගේ වැරැදි ප්‍රතිපත්ති අත හැරලා නැහැ. මේ කාරණා සියල්ල සලකා බලද්දි එජාපයේ ඉදිරි ඉරණමත් එතරම් සුබදායි වන ආකාරයක් දක්නට නැහැ. එහි මන්ත්‍රීවරු පක්ෂය අතහැර ආණ්ඩුව දෙසට නැඹුරුවීමට මේ සියලු කාරණාත් බොහෝ සෙයින් බලපානු ලබනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=f1006082</link>
    <topic>සද්දන්තයකු සොයාවනාන්තරයට</topic>
    <author>සුපුන් ළහිරු ප්‍රකාශ්</author>
    <content>නැගෙනහිර ප්‍රදේශය භාර වනජීවී සෞඛ්‍ය කළමනාකරණ ඒකකය මගින් ගල්ඔය නිම්න ජාතික උද්‍යානය මධ්‍යයේ සිදුකෙරුණු දුෂ්කර වනජීවී මෙහෙයුමක් පසුගියදා අත්දකින්නට අපටද හැකි විය. ඉඟිණියාගල සේනානායක සමුද්‍රයේ ධීවර කර්මාන්තයේ යෙදෙන ධීවරයින්ගෙන් ලද තොරතුරකින් කියවුණේ උද්‍යානය තුළ ඩ්‍රැකියුලා ගල්ගේ හා මකර ආශි‍්‍රත ප්‍රදේශවල වැව් පිටියේ රෝගාතුර අලියෙකු සිටින බව ය. ගමන් කිරීමේ අපහසුතාවයත්, ආහාර හිඟයත්, නිසා දෝ එම දැවැන්තයා වැහැරී සිටි බව වැඩිදුරටත් අසන්නට ලැබී තිබුණි. මේ සුවසේවා මෙහෙයුම සැලසුම් කෙරුණේ් ඒ අනුව ය.පළපුරුදු වනජීවී නිලධාරියෙකු වන ලෝරන්ස් බෙන්ජමින් මහතාගේ මූලිකත්වයෙන් චමිල් ප්‍රසාද් ධර්මදාස, සුගත් ජයතිලක, චමින්ද අත්තනායක, පියල් උපනන්ද යන වනජීවී නිලධාරීන් සහ කීර්ති පතිරණ රියදුරු මහතා ගමනට සම්බන්ධ වූහ. සීමාරහිත මහ වනයේ සද්දන්තයෙකු හෝ සෙවීම පහසු කටයුත්තක් නොවන හෙයින් ඒ සඳහා වැඩි කාලයක් ලබා ගැනීමට උදෙන් ම ගමනාරම්භ කිරීම අවශ්‍ය ය.ගමනේ මුල් අදියරය ඉඟිනියාගල පිහිටි උද්‍යාන භාරකාර කාර්යාලයට ගොස් උද්‍යාන භාරකාරතුමා දැනුවත් කර ඉන්පසුව සේනානායක සමුද්‍රය වැව් බැම්ම මතින් ගොස් ඉඟියාගල කඳු ගැටය පාමුල ඇති වනජීවී කාර්යාලය වෙත ගමන් කළ කණ්ඩායමේ ඉදිරි ගමන ජල දුර්ගයක් හරහා සිදු කිරීමට නියමිත විය. ඒ සඳහා වනජීවී දෙපාර්තමේන්තුවේ බෝට්ටුවක් අපට සහය දැක්වීය.පක්ෂි සමූහයසරලිති නගන සේනානායක සමුද්‍රයේ ජල තලය දෙබෑ කරගෙන ගමන් කරන යාන්ත්‍රික බෝට්ටුව මන්දගාමීව ගමනේ යෙදෙයි. ජල තලයෙන් ඉහළට එසැවුණු දිරාගිය තුරු කඳන් මතට නැගගත් පැන්තුඩුවන්, දියකාවුන් හා නන් වැදෑරුම් කොකුන් අද ජලචර පක්ෂීන් දිවා භෝජනය සොයද්දී අප ඒ අතරින් ඉදිරියට ම ගමන් කළෙමු. සමුදුර මධ්‍යයේ ඇති දූපත් සමූහය පක්ෂි සමූහයාට කදිම නවාතැන් සපයයි.ඉඳහිට අභ්‍යන්තර ධීවර කර්මාන්තයේ යෙදෙන ධීවරයන්ගේ් රුවල් ඔරුය. අප රෝගාතුර දැවැන්තයා පිළිබඳ ඔවුන්ගෙන් වරින් වර විමසුවෙමු. නමුත් ප්‍රමාණවත් තොරතුරක් ලබා ගන්නට අප දහවල් වනතුරුත් අපොහොසත් වීමු. සැඩ හිරු රැසින් ජල තලය රිදී තැටියක් ලෙස පෙනෙන අයුරු සුන්දර නමුත් එක දිගට නැරඹීම අපහසුය. අලි රංචු කිහිපයක් ජලාශයේ නොයෙක් දියමංකඩවලින් ජලය සොයා පැමිණ සිිටි අතර අප ඔවුන් දෙසද විපරම් කළත් අපගේ අරමුණ ඉටු නොවුණි.දහවල් සැඩ හිරු රැස් මෙන් වනවාසීන්ටද පීඩාකාරී ය. විශේෂයෙන් තුනීම රෝම පැතිරුණු හස්ති සිරුරට සැඩ සූර්යය රශ්මිය තදින් පහර දෙයි. එහෙයින් සැරිසැරුම මඳකට නතර කර වනාන්තරය තුළට වැදෙන අලි රංචු ඇහැටු වැනි විශාල තුරුපාමුලට වී තුරු හිස් සෙවන විඳීති. යන්තම් දෑස් ද පියා ගනිති. එහෙයින් දහවල් කාලයේදී වැව් පිටියට පැමිණෙන අලි ඇතුන් සෙවීම උගහටය. ගමනේ මූලිකයා වූ අත්දැකීම් බහුල ලෝරන්ස් මහතාට අනුව අපට කෙටි විවේකයක් ලබා ගැනීමට ඒ ඉඩවරයයි.අලි රංචුවක්සවස්වරුවේ යළිත් විපරම් කරමින් බැලූ වනජීවී නිලධාරීන් කණ්ඩායමට උද්‍යානයේ මකර ආශි‍්‍රත ප්‍රදේශයේ දී යළිත් සැදෑ සිරි සමඟ වැව් පිටියට සේන්දු වන අලි රංචුවක් නිරීක්ෂණය විය. අප බෝට්ටුව වැව් පිටිය වෙත පදවා අලි රංචුවට මීටර් 200 ක් පමණ දුරින් ගොඩබිම වෙත පා තැබුවෙමු. ඇස් හා කන්වලින් තියුණු සංවේදීතාවයක් ලබා නොගන්නා අලි ඇතුන් වඩාත් විශ්වාසය තබන්නේ තමන්ගේ ඉව කෙරෙහිය. එහෙයින් අප දැඩිව විමසිලිමත්විය යුත්තේ සුළං හමන දිසාව කෙරෙහි ය. මේ මොහොතේ සුළඟ හැමුවේ අලි පංතියේ සිට අප වෙත බැවින් ගැටලුවක් නොවීය. අප ගල් පර්වතයක් අසල හිඳගෙන අලි රංචුවේ සාමාජිකයන් පිළිබඳව විපරම් කළෙමු.පි‍්‍රස්ම දෙනෙතියකින් අලි රංචුව විපරම් කළ අත්තනායක තමන්ගේ නිරීක්ෂණ සිහින් සරින් සෙසු පිරිස වෙත මිමිනීය. ඒ සම්බන්ධ පැහැදිලි කිරීම් ලෝරන්ස් මහතා විසින් ඉඳහිට සිදු කෙරේ. අපට නිරීක්ෂණය වූ අලි රංචුව අත්තම්මා කෙනෙකු මූලික කරගත් පැටවුන් හා ගැහැනුු සතුන් සහිත සය දෙනෙකුගෙන් යුත් කණ්ඩායමක් වියයුතු බව අත්තනායක මුමුණයි.මාතෘ මූලික සමාජ රටාවක් සහිත අලි ඇතුන්ගේ බොහෝ විට රංචු වශයෙන් හැසිරෙන්නේ ගැහැනු සතුන් හා පැටවුන් ය. එහි නායිකාව අත්දැකීම් බහුලව මිත්තණියකි. මිටි පඳුරුවලින් ගහන බැදි කුට්ටියක් හරහා වැටී තිබුණු මංකඩින් වැව්පිටියට අවතීර්ණ වන්නට අලි රංචුව වැඩි වේලාවක් ගත කළේ එක් මොහොතකදී හෝ අපගේ ඉව දැනුණු නිසා විය යුතුය. ඒ අසලින්ම දඟ කළ මුව රංචුවක් අප පිළිබඳ දැක දෑස් නොහෙලා බලා සිටියෝය. මද වේලාවකින් වනයටද පැන ගිය නමුත් අලි රංචුවට ඒ පිළිබඳ ගණනක් නැත.මුලින් ම වැව්පිටියට අවතීර්ණය වූ අත්තම්මා තම හොඬ සිව්දිගට ඉවකර බැලුවාය. ඒ පිටුපසින් කුඩා අලිපැටවකු සහ උගේ මව යැයි සිතිය හැකි අලි සාමාජිකාවක් වැව්පිටියට බැස්සාය.‘ඇතෙකුත් ඉන්නවා කියන්නකෝ’ අත්තනායක තම දෑස් අදහාගත නොහැකි ලෙසින් පැවසීය. අප වඩාත් විපරම් කළෙමු. පඳුරු අතරින් ඉඳහිට ධවල වර්ණ දළ කෙටිවල මුල් කොටස දැකගත හැකිය. අප මහත් සතුටට පත් වීමු. අඩි දෙකක් පමණ දිගැති සිහින් දළ යුගලක් සහිත එම සොබාදහමේ අමිල දායාදය වැව්පිටියට අවතීරණ විය. තවත් මඳ වේලාවකින් එම රංචුවෙහිම අප අපේක්ෂා කළ දැවැන්තයා ද දකින්නට ලැබීම අපට තවත් අස්වැසිල්ලක් විය.වහා වහා ඖෂධ එන්නත් සූදානම් කෙරුණි. කණ්ඩායමේ පළපුරුදුම නිලධාරීන් කිිහිප දෙනෙක් සුවසේවා මෙහෙයුමේ ඉදිරි කටයුතු සැලසුම් කළහ. වැව්පිටිය ඔස්සේ ගමන් කිරීම අලි රංචුව අප වෙතින් පලායෑමට හේතු විය හැකි බැවින් වනාන්තරය තුළින් ගොස් දැවැන්තයන් වැව්පිටියට බට මංකඩින්ම අලි රංචුව වෙත ළඟාවීම සුදුසු බව ලෝරන්ස් මහතාගේ අදහස විය. කණ්ඩායම ඒ අනුව ක්‍රියාත්මක වූහ.වැව් පිටිය හරහා කෙටිදුරක් ගොස් අප වනාත්තරයට ඇතුළු වීමු. එහි සෑම තැනකම පාහේ් අලින් ගමන් කිරීම නිසා හටගත් අලිමංකඩ ය. ඒ ඔස්සේ ගමන් කිරීම පහසු ය. නමුත් අලින්ගේ ගණ සමට නොදැනෙන එරමිණියා යෝධ නිදිකුම්බා ආදී තියුණු කටු අපගේ ගමන සීමා කිරීමට සමත් ය. අපගේ ගමනේ අතරමඟ වනාන්තර කොතනකින් අලි රංචුව වෙත විපරම් ඇස හෙලීම වරින්වර සිදුවිය.ඒ සෑම අවස්ථාවකම ඇත් රජුගේ අභිමානය දෙසත් රෝගාතුර දැවැන්තයාගේ අසරණකම දෙසත් අප පරීක්ෂාවෙන් බලා සිටියෙමු. ඒ අතර අප වෙත වනාන්තරය තුළින් උවදුරක් එල්ලවීමට තිබූ අවධානම සෑමවිටම මඟ හැරුණේ ලෝරන්ස් මහතා අතිනි. වන විද්‍යාවේ කෙළ පැමිණි ඔහුගේ සවනට ඉතා කුඩා පත්‍රයක් පෑගීමෙන් නැගෙන හඬක් පවා ඇසේ. බොහෝ විට ඔහුට අසන්නට ලැබුණේ අප විසින් ඇති කළ ශබ්දයන්ය. ඒ අප තවමත් වන සංචාරයේ ආගන්තුකයන් වන බැවිනි.ඉවඅප කෙමෙන් කෙමෙන් අලි රංචුව වැව්පිටියට පැමිණි මංකඩින් වැව්පිටිය අසලටම සේන්දුවීමු. අපත් සද්දන්තයින් රංචුවත් අතර ඇත්තේ උපරිම වුවහොත් මීටර් 15 ක පමණ දුරකි. අලි ගඳ අපගේ නැහැ පුඩුවලට තදින් දැනේ. අලියකු තමන්ගේ පයෙන් පස් බිඳ උදුරාගත් තණ පඳුරක් එහි වැලි ඉවත්වන තුරු එහෙ මෙහෙ සොලවන “චපස් චපස්” හඬ ද ඇසේ.අලි ඇතුන් පැමිණි මංකඩ වනය තුළදී දෙකට බෙදී මීටර දහයක් පමණ දුරගොස් ස්ථාන දෙකකින් වැව්පිටියට ළඟා වෙයි. එක් අලියෙකු එම මංකඩ දෙක අතර ප්‍රදේශයේ රැඳී සිටි අතර අපට අවශ්‍ය රෝගී අලියා සහ සෙසු පිරිස රැඳී සිටියේ අප පැමිණි මංකඩ මැදිවන පරිදි මංකඩ දෙකින් ඉවතිනි. මංකඩ දෙක අතර රැඳී සිටින තරමක් විශාල හස්තියා අපගේ ඉව දැනීදෝ තදින් විපරම් කර බැලීම මේ අතර අපගේ කනස්සල්ලට හේතු විය.තවත් එක් මොහොතක් හෝ ප්‍රමාද වීම සද්දන්තයන් රංචුවම වනාන්තරයට පලායෑමට හේතු වනවා නොඅනුමානය. තනි අලියාට හා අලි රංචුවට මැදිවී සිටියදීම ලෝරන්ස් මහතා සහ සුගත් මහතා තුවක්කු ආධාරයෙන් රෝගී අලියාට බෙහෙත් එන්නත් කිරීමට කටයුතු කළෝය. අනපේක්ෂිත ලෙස නැගුණු වෙඩි හඬින් අලි රංචුවේ සාමාජිකයින් පස්දෙනකුම වනාන්තරය දෙසට පලායන්නට වූහ. ඉතිරි සද්දන්තයා වහාම වනාන්නරය තුළට රිංගන්නට තෝරා ගත්තේ අප රැඳී සිටි මාවතය.දැවැන්තයා මංකඩ වෙත හැරෙන්නට උත්සාහ කරද්දීම කණ්ඩායම උගේ නෙත ගැටුණි. වනජීවී නිලධාරීන්ගේ ආරක්ෂාව භාරව සිටි චමිල් මහතා නොසැලී සද්දන්තයා අභිමුව රැඳී සිටී. අපගේ වාසනාවට හෝ දැවැන්තයා යළිත් හැරී තමන්ගේ සෙසු සඟයන් දිවගිය දෙසටම දිව නොයන්නට සමහරවිට මෙම ලිපිය මීට වඩා වෙනස් අවධානයකට ඇදී යන්නට තිබුණු අවධානම කිසිදු අයුරකින් අතිෂයෝක්තියක් නොවේ.ට්‍රම්පට්‘මම කෑ ගැහුව නෙවෙයි කෑ ගැහුණා. ‘ දුරින් රැඳී සිට සිද්ධිය දෙස බලා සිටි අත්තනායක පසුව ප්‍රකාශ කළේය. ඔහු ඇතුළු පිරිසකගේ කෑ ගෑමද සැබැවින්ම සද්දන්තයා අන්ද මන්ද කර අපට පහර නොදී පලායෑමට හේතු වන්නට ඇති.රෝගාතුර වන සතුන්ට ප්‍රතිකාර කිරීමේදී විශේෂයෙන් අලි ඇතුන්ට වන ජීවී නිලධාරීන් භාවිත කරන ක්‍රම වන්නේ සතුන් සිහිසුන් කිරීම හෝ නිඳි ගැන්වීම හා බෙහෙත් සිරින්ජර, තුවක්කු ආධාරයෙන් එන්නත් කිරීමයි. මෙහි සඳහන් කළ දෙවැනි ක්‍රමය වඩාත් අවදානම් වන්නේ අනපේක්ෂිත ප්‍රහාරයෙන් තැති ගන්නා සත්වයාගේ ඉදිරි ක්‍රියාමාර්ගය කෙබඳු විය හැකි දැයි අනාවැකි පළ කළ නොහැකි බැවිනි. අලියාට ඇති විකල්ප දෙක පැනයාම හෝ සතුරාට පහරදීමය.ට්‍රම්පට් හඬ නගමින් වනයට දිව ගිය අලි රංචුව තමන්ගේ නිදහස් සුවයට සිදු වූ බාධාව සම්බන්ධයෙන් දැඩි කෝපයට පත්ව ඇති බව තවදුරටත් වනය තුළින් ඇසුණු ගෙරවිල්ලෙන් සහ අතු බිඳෙන හඬින් පසක් විය. කිසිවකුටත් අනතුරක් නොමැතිව මෙහෙයුම සාර්ථක කර ගැනීමට හැකිවීම පිළිබඳ සියල්ලෝම සතුටට පත්වූහ. එසේම දළ ඇතාගේ තොරතුරු විමසා බැලීමට හැකි වීමද ඉතා වැදගත් කටයුත්තකි.ඒ මන්ද නිරන්තර අවධානයෙන් නොසිටින්නට මෙවන් දළ ඇතුන්ට අත්විය හැකි ඉරණම ඛේදනීය විය හැකි බැවිනි. මේ වනතුරුත් දැවැන්තයා සැලකිය යුතු අතුරු ආන්තරාවකින් තොරව සුවසේ ආරක්ෂිතව කල් ගෙවන බව තහවුරු කරගත් නමුත් අඛණ්ඩව එසේ සොයා බැලීම් ඉදිරියටත් කළ යුතුය.අවර හිරු සිත්තම සමුදුරු ජල තලය මත නේක පැහැ සිතුවම් කරද්දී අපට ඇඳීරි වැටීමට පෙර සිදු කළ යුතු තවත් කාර්යක් ඉතිරිව තිබුණි. ඒ අපගේ බෝට්ටු ගමනාන්තයට ළඟා වීමයි. ජල තලය තුළ සැඟවී ඇති හා ඉස්මතුවී පෙනෙන යවුල් බඳු රුක්කඳන් අඳුරේ ගමන්කරන අපගේ ඇසෙහි නොගැටී බෝට්ටුව සිදුරු කිරීමට වන අපට අත්වන ඉරණම දෙවරක් සඳහන් කළ යුතු නැත.ජීවිතාරක්ෂක කට්ටල පැළඳ සිටියද ඒ අනතුර පහවන්නේ නැත. තත්ත්වය බැරෑරුම් කරමින් නොදැනීම රාත්‍රිය උදා වුවද ගමන් නායකයා බෝට්ටුවේ ඉදිරි කොටසේ රැඳී සිටිමින් අඳුරට දෑස් දල්වාගෙන බිහිසුණු යවුල් පිළිබඳව විපරම් කළේය. ඒ දෑසට මග හැරුණු අනතුරක් ඉඳ හිට අපට ඉව ඇල්වුවද බෝට්ටුව පැදවූ ඇන්ටන් මහතාගේද දක්ෂකම් නිසා අපට අනතුරක් සිදු නොවුණේ අපගේ අරමුණ යහපත් නිසා වන්නට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=f1006083</link>
    <topic>මුද්‍රණ ශිල්පයේ ඓතිහාසික උරුමක්කරු</topic>
    <author>සන්ධ්‍යා කරුණාරත්න ඡායාරූපය නිශානි ලියනගේ</author>
    <content>නිල්වලා ගඟ අසබඩ සල්මල් ගසක් යට කොලුවෙකු වාඩි වී සංගීතය හැදෑරුවේ ය. පාසලේ මුල් ගුරුතුමා වයලීනය ගසමින් සංගීත පාඩම ඉගැන්නුවේ ය. ගංගා දියේ පාවී යන මල්, කොළ, ඔරුපාරු දෙස බලමින් එහි කලා රසය වින්දද ඔහු සිය සංගීත පාඩම අතපසු කර නොගත්තේ ය. සුන්දර පරිසරයත් සමඟ මුසුව ඇති කලා රසය විඳිමින් සංගීත පාඩම අපූරුවට ඔහු හැදෑරුවේ ය.සංගීතය පමණක් නොව ඉගෙනීමට ඇති සෙසු විෂයන් ද හොඳින් උගත් ඔහු පසුකාලීනව කලා ලෝකයටම සම්බන්ධ වෘත්තියක නියැලුණේය. එය වෘත්තියක්ම නොව සේවයකි. මුද්‍රණ ශිල්පයෙහි ඓතිහාසික උරුමක්කරුවෙකු වන ඔහු ඔබ අප හැමදෙනා හඳුනන ‘සෝමෙ අයියා’ ය. සමහරු ඔහු හඳුන්වන්නේ ‘බාබු’ නමිනි. ‘සෝමේ අයියා’ නමින් බොහෝ දෙනා ඔහුව අමතති. එහෙත් ඔහුගේ සැබෑ නම වන්නේ සෝමපාල හේවාකපුගේ ය.මගේ අයියා එඩ්වින් හේවාකපුගේ, ඔහු ගුරුවරයෙක්, කොටහේන කුමාර විද්‍යාලයේ අයියා ඉගැන්වීම් කටයුතු සිදු කළා. මං කොළඹට ආවේ 1964 දී පමණ. අයියාට කොළඹින් ගුරු පත්වීමක් ලැබුණාට පසුව අයියා කොළඹ ආවා. ‘අයියා කවදාවත් බඳින කෙනෙක් නොවෙයි. ඒ නිසා උඹ අයියාගේ තනියට පලයන්’ කියලා අපේ අම්මා මට කිව්වා. ඒ විදිහට තමයි මං කොළඹ ආවේ.අයියා කුමාර විද්‍යාලයේ උගන්වන කාලේ ජී.ඩී.එල්. කියන ශිෂ්‍යයා ‘’තොටුපළ’’ නාට්‍යයට අකුරු පෝස්ටරයක් ගැහුවා. ඒක අයියාට ඇල්ලුවේ නැහැ. එඩ්වින් අයියා මුද්‍රණාලයක් පටන් ගන්න හිතුවා. එහි ප්‍රතිඵලයක් විදියට තමයි මරදානේ අයි. පී. බී (International Publications Bureau) මුද්‍රණාලය බිහි වුණේ. ලිනෝලියම් තහඩු භාවිතා කරමින් අප මුද්‍රණ කටයුතුª සිදු කළා.පෝස්ටර්, සමරු කලාප, ටිකට් හා ග්‍රන්ථ එදා මේ මුද්‍රණාලයේ දී මුද්‍රණය කළා. කොයි මොහොතකවත් මුද්‍රණාලය ඇතුළෙ කලාකරුවෙක් නොසිටින වෙලාවක් හොයාගන්න බෑ. විශේෂයෙන්ම මං මුද්‍රණාලයේ සිටින බව දැනගත්තොත් ඒ වෙලාවට තමයි බොහෝ කලාකාරුවන් මුද්‍රණාලයට එන්නේ. එඩ්වින් අයියා ඉස්කෝලෙ මහත්තයා නිසා තරමක් නීතිකාරයෙක්.මුදල් නැතිව ඔහුගේ මුද්‍රණ ටික ගෙනියන්න නාට්‍යකාරයෙක් පැමිණියොත් ඔහුට මුදල් රැගෙන එන ලෙස අයියා කියනවා. ඒ නිසා සමහරු මුද්‍රණාලයට එන්නේ මං සිටි වෙලාවට පමණයි. අයියාට හොරා පිටුපස දොරින් නාට්‍යකරුවන්ගේ පෝස්ටර්, සමරු කලාප ආදී මුද්‍රණයන් ටික දීලා, පස්සෙ සල්ලි අරං වරෙන් කියලා යවනවා. මේ බව අයියා දැනගත් පසු අම්බානට මං බැනුම් අහනවා.මහාචාර්ය එදිරිවීර සරච්චන්ද්‍ර, ඩබ්ලිව්. ඩී. අමරදේව, වික්ටර් රත්නායක, සුනිල් එදිරිසිංහ, ජයලත් මනෝරත්න, අශෝක හඳගම, සුනන්ද මහේන්ද්‍ර, නන්දා මාලනී, සනත් නන්දසිරි, තිලක් අබේසිංහ, ලාල් හෑගොඩ, පේ‍්‍රමසිරි කේමදාස මාස්ටර්, හෙන්රි ජයසේන වගේ එකී නොකී කලා ලෝකයේ බොහෝ දෙනෙක් IPB මුද්‍රණාලයට පැමිණියා. ඒ නිසා මට ඔවුන්ව හඳුනාගන්න වාසනාව ලැබුණා.දවසක් රෑ 10ට විතර දයානන්ද ගුණවර්ධන ප්‍රෙස් එකේ දොරට ගහනවා. මං දොර ඇරියම ‘සෝමේ, සෝමේ මට රුපියල් පහක් දියන්’ කියලා ඉල්ලුවා. ඉතිං මං රුපියල් පහ දුන්නා විතරයි කඟවේනා වගේ ඔහු දුවගෙන ගියා. රෑට මරදානෙ හරියට නරක ගෑණු ඉන්නවා. මං හිතුවා ඒ ගෑනියෙක්වත් දයානන්ද පස්සෙ පන්නවාද කියලා. පහුවදා ශ්‍රී ලංකා ගුවන් විදුලි සංස්ථාවට මං ගියා සුගතපාල ද සිල්වා හමුවීමට.ඔහු සිටින මේසෙට තවත් මේසයක් එහායින් තමයි දයානන්දගේ මේසෙ තියෙන්නේ. මං ගිහිං වාඩිවෙලා සිටින විට දයානන්ද ආවා. ‘ආ තමුසෙ ආව එක හොඳයි. ඊයේ රෑ ගත්ත රුපියල් පහ මෙන්න’’ කියලා ඔහු මට දුන්නා. ඒ දවස්වල දයානන්ද ගුණවර්ධන කළ ‘පද්මාවතී’ නාට්‍යයේ මුද්‍රණ කටයුතුවලට රුපියල් 750ක මුදලක් මට ඔහුගෙන් ගන්න තිබුණා. රුපියල් පහ මට දෙන විට මං කිව්වා, ඔය රුපියල් පහ නෙවෙයි ‘පද්මාවතී’ නාට්‍යයේ රුපියල් 750 දෙනවා කියලා. ‘’හා ... හා පොඩ්ඩක් හිටපන්’ කියලා මහ හයියෙන් හිනාවෙලා දුන්න රුපියල් පහත් අරගෙන ආපසු ගියා. අන්තිමට මට රුපියල් පහත් නැති වුණා රුපියල් 750ත් නැති වුණා.1985 දී සංගීත කණ්ඩායමක් සමඟ මං ප්‍රංශයේ චාරිකාවක් ගියා. ඒ සංගීත කණ්ඩායමට මාලනී බුලත්සිංහල, රෝහණ වීරසිංහ, සුනිල් එදිරිසිංහ, තිස්ස සිරි පෙරේරා, ලක්ෂ්මන් විජේසේකර, විජේරත්න රණසිංහ, ටී. එම්. ජයරත්න ඇතුළු පිරිස සහභාගී වුණා. ප්‍රංශයේ සිට ජර්මනිය දක්වා අපව රැගෙන යන්න වෑන් ඩ්‍රයිවර් කෙනෙක් ඇවිත් හිටියා. වෑන් එකට තෙල් ගහන්න ඕන නිසා මඟ දී ෂෙඩ් එකක නතර කර තෙල් ගහගත්තා.ටික දුරක් යන කොට එන්ජිං එකේ අමුතු සද්දයක් ඇවිත් වාහනය නැවතුණා. බලනකොට ඩීසල් වෙනුවට ෂෙඩ් එකෙන් ගහගෙන ඇවිත් තියෙන්නෙ පෙට්‍රල්, පසුව ඩ්‍රයිවර් කෝල් කරලා වාහනය ඇඳගෙන යන්න වාහනයක් ගෙන්වා ගත්තා. ඒ ආව ඩ්‍රයිවර් බෙල්ජියම් කාරයෙක්. අපේ වාහනයේ ඩ්‍රයිවර්ට සිංහල පුළුවන්. අපට ඉංග්‍රීසි පුළුවන් වුණාට බෙල්ජියම්කාරයාට ඉංග්‍රීසි බෑ. භාෂාව නිසා අපි හරිම ගැටලුවකට මුහුණ දුන්නා.වාහනය ඇඳගෙන යන්න පැමිණි වාහනයේ ඉස්සරහින් මාලනීව වාඩි කෙරෙව්වා. කැඩුණු වෑන් එක බැඳලා තිබුණ පස්සෙන් අපි එල්ලුණා. මඟදී යනකොට සුනිල් මට මෙහෙම කියනවා. ‘මචං, බැරි වෙලාවත් වෑන් එක ගැටගහලා තියෙන කම්බි ටික ගැලවුණොත් මොනවා වෙයිද’ කියලා. ලොකු වාහනයේ පැමිණි ඩ්‍රයිවර්ගෙ ගෙදරට අප එක්කගෙන ගියා. පාන්දර 2.30 ට විතර ඇති. බෙල්ජියම් කාරයාට භාෂාව බැරි නිසා මං ඔහුට අතින් පයින් කතා කළා.ඔහුට ඒවා තේරුණා. මං ඔහුට අතින් කිව්වා අපිව කෝච්චියකට ගිහින් දාන්න කියලා. ඔහු අපව මොන්ස් ස්ටේෂන් එකට ගිහින් ඇරලුවා. රෑට මේ ස්ටේෂන් එකේ ගණන්කාරයො ඉන්නවා. ඒ නිසා මං ඇඳගෙන සිටි කෝට් එක මාලනී ඇන්ඳුවා. සරමකුත් අන්ඳලා මාලිනී පිරිමියෙක් කළා. කොට්ටෙකුත් දීලා අපි මාලනීට කිව්වා නිඳා ගන්න කියලා. එහෙ සිටින ගණන්කාරයෝ පිහිවලට බයයි. මගේ ළඟ ලියුම් කවර අරින පොඩි පිත්තල පිහි තල දෙකක් තිබුණා.අපි එය අත්ලෙ අතුල්ලමින් ස්ටේෂන් එකේ එහෙට මෙහෙට ඇවිද්දා. ඒ නිසා එතැන හිටිය ගණන්කාරයො කවුරුත් අපට කිට්ටු වුණේ නෑ. හරි අමාරුවෙන් එදා රෑ ගත කරලා අපි කට්ටියම ළඟ තිබුණ සල්ලි එකතු කර කෝච්චියේ ගියා. බාධා මැඳ අපේ විදේශ චාරිකාව නිම කළා. බාධා තිබුණත් ඒ අත්දැකීම් සුන්දරයි.පරාක්‍රම නිරිඇල්ලගේ ‘සෙක්කුව‘ නාට්‍යයේ මුද්‍රණ කටයුතු IPB මුද්‍රණාලයේ කළා. ඔහු සෙක්කුව නාට්‍යය ප්‍රදර්ශනයත් කළා. ඒත් ඒ නාට්‍යයේ මුද්‍රණ ගාස්තු මට ලැබුණෙ නෑ. රුපියල් 700 මුද්‍රණ ගාස්තු ඔහුගෙන් ගන්න තිබුණා. පාරක්‍රම මේ දවස්වල බැන්ඳා. මඟුල් ගෙදරට එන්න කියලා මටත් ආරාධනා කළා. බොරැල්ල YMBA  එකේ උත්සවේ තිබුණෙ. කාලා බීලා අපි හොඳට සතුටු වුණා. මනමාල ජෝඩුවට තෑගි දීලා සුබ පතන අවස්ථාව පැමිණියා. මාත් ගිහින් ඔවුන්ට සුබ පැතුවා. සුබ පතලා පරාක්‍රමට මං කිව්වා, සෙක්කුව නාට්‍යයේ රුපියල් හත්සියයක පෝස්ටර් ගාස්තුව මඟුල් ගෙදර මගේ තෑග්ගට හිලව් කර ගනිං කියලා. ඒ විදියට අපේ හිතවත්කම දිගටම තිබුණා.සැන්ටින් ගුණවර්ධනත් මගේ මිතුරෙක්. ඔහු මිනින්දෝරු දෙපාර්තමෙන්තුවේ සේවය කළා. නෙදර්ලන්තයට යන්න ඔහුට ශිෂ්‍යත්වයක් ලැබුණා. ඔහු ගියා. දිනක් සැන්ටිං මට කතා කරලා කිව්වා. ‘මචං, ගුණවතී විතරයි ගෙදර ඉන්නෙ. උඹට පුළුවන්වෙලාවට ගිහිං බලපං’’ කියලා. මාත් ‘හා’ කිව්වා. ඒත් ගුණවතී විතරක් ඉන්න වෙලාවට මං ගියේ නෑ. මොකද මට වැඩ වැඩි නිසා තමයි යන්න බැරි වුණේ.මගේ ස්කූටරේ නැඟලා නව නගර ශාලාව පැත්තෙ දිනක් මං ගියා. සැන්ටිං ඇවිත් මාව බදාගෙන ‘මචං, උඹ තමයි නියම මිත්‍රයා’ කිව්වා. ඒ වන විටත් මං දැනගෙන හිටියෙ නෑ. ඔහු ලංකාවට ඇවිත් කියලා. මං ඇහුවා ඇයි එහෙම කියන්නෙ කියලා. ‘නෑ, මචං මං නැති වෙලාවට ගුණවතී තනියම සිටින වෙලාවට උඹ විතරයි එහෙ ගියෙ නැත්තෙ. ඒ හින්දයි උඹ මං කිව්වෙ, උඹ නියම යාළුවෙක් ‘කියලා’ සැන්ටිං මාව බදාගත්තා.සුගතපාල ද සිල්වාගේ ‘සත සහ සත’ නාට්‍යයට අදාළ ෆෝල්ඩරය මුද්‍රණය කරන්න මට භාර දුන්නා. ෆෝල්ඩරය මුද්‍රණය කරලා නාට්‍යය පෙන්වන දවසෙ හවස ලුම්බිණියට ඒවා අරගෙන මං ගියා. සුගතපාල ද සිල්වා ෆෝල්ඩරය බැලුවා. එහි එක තැනක එක අකුරක් වැරැදිලා තිබුණා. සෝදුපත් බලන්නවත් සුගතෙ ආවෙ නෑ. වැරැදි අකුර දැක්ක විතරයි එතැනදි මට හොඳටම බැන්නා. මට හරිම වේදනාවක් දැනුණා. මට හොඳටම බැන්න සුගතෙ ටික වෙලාවකින් මගෙ ළඟට ආවා ‘මචං සෝමේ, අද නං සංගීතකාරයන්ටත් දෙන්න සල්ලි නෑ. කොහොම හරි රුපියල් තුන්සීයක් හොයලා ගෙනත් දීපං’ කියලා මම කිව්වා මගේ ස්කූටරේ නැඟලා ගිහිං මං ඔහුට අවශ්‍ය මුදල ගෙනත් දුන්නා. මට මිතුරන් සමඟ තරහ වෙන්න බෑ. ඒ නිසයි ඔවුන් මට බැන්නත් මං උදව් කරන්නෙ.ටයිටස් තොටවත්ත දවසක් අපේ මුද්‍රණාලයට පැමිණියා. එතකොට එඩ්වින් අයියා මුද්‍රණාලයේ හිටියා. අයියා මුදල් වියදම් කරන්න ටිකක් ලෝබයි. අයියාට කැලණියේ ඉන්කම් ටැක්ස් ගණන් හදන මහත්තයාව හමුවෙන්න යන්න උවමනාවක් තිබුණා. ටයිටස්ගෙ වාහනේ යන්න ඔහු ටයිටස්ට කතා කළා. ටයිටස්ගේ වාහනේ යන නිසා එඩ්වින් යන නිසා එඩ්වින් අයියගෙන් මුදල් වැය නොවන හින්දයි මේ ගමන ටයිටස්ට යන්න කතා කළා.එඩ්වින් අයියා ලෝබයා කියලා ටයිටස් දන්වා. ඉතිං ටයිටසුත් ‘හා’ කියලා ගමන ගියා. යන අතරමඟදී ෂෙඩ් එකකට වාහනය අල්ලලා තෙල් ගහගෙන. තෙල්වල ගාණ අයියාට ගෙවන්න වෙලා. කැලණියට ගිහිං එන අතරමඟ මරදානේ ‘ෂාලිමාර්’ කියලා බාර් එකක් තියෙනවා. දෙන්නා බාර් එකට ගිහිං හොඳට බීලා. ටයිටසුත් හොඳට බීලා. වේටර් බිල ගේනකොට ටයිටස් සිගර්ට් එකකුත් පත්තු කරගෙන කටේ ගහගෙන හෙමින් සීරුවේ එළියට ඇවිත්. අයියට බිල ගෙවන්න වෙලා.පහුවදා ටයිටස් මුද්‍රණාලයට ඇවිත් මාත් එක්ක මෙහෙම කිව්වා. ‘ඊයේ අයියට මං හොඳ දඩයක් දැම්මා. වාහනේට තෙලුත් ගහගත්තා. බාර් එකෙන් අඩිත් ගැහුවා. ‘අයියා ටිකක් දවල් වෙලා මුද්‍රණාලයට ආවා. ‘ අර යකා ඊයෙ මට හොඳ වැඩක් දුන්නනෙ’’ අයියා කිව්වා. මාත් කිසිම දෙයක් නොදන්න විදියට විස්තරේ ඇහුවා. අයියා ටිකක් ලෝබ වුණාට හිත හොඳ මිනිහා.විජය ලක්ෂ්මි හේවාකපුගේ මගේ බිරිඳ, ඇය හොඳ බිරිඳක්, සණස රක්ෂණ සමාගමේ ජීවිත රක්ෂණ අංශයේ කළමනාකාරිණියක් විදියට ඇය සේවය කරනවා. අපට දූවරු දෙන්නෙක් සිටිනවා. සුදින්නා හේවාකපුගේ දියණිය ඕස්ට්‍රේලියාවේ වික්ටෝරියා විශ්වවිද්‍යාලයේ කථිකාචාරිණියක් විදියට සේවය කරනවා. සුලක්ෂණී හේවාකපුගේ දියණිය භූගෝල විද්‍යා ගෞරව උපාධිධාරිනියක්. ඇය එංගලන්තයේ දී මෝස්තර කලාව හදාරා අපේ රටේ හයිඩ්‍රාමනි ආයතනයේ සේවය කරනවා.මුද්‍රණ ශිල්පයේ ඓතිහාසික උරුමක්කරුවෙකු වන සෝමපාල හේවාකපුගේ මහතා කළ සේවය අගය කරමින් ‘දයාබර සෝමේ’ නමින් උපහාර උළෙලක් පහුගිය අවුරුද්දක පැවතිණි. එහිදී බණ්ඩාර ඇහැළියගොඩ මහතා නිර්මාණය කළ කවි පෙළක මෙසේ සටහන්ව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=f1006084</link>
    <topic>යකඩ යකාගේ නවාතැන</topic>
    <author>දුමින්ද කාරියවසම් ඡායාරූප අමිල සම්පත්</author>
    <content>කොළ පැහැ කොඩිය එසැවිණි. දුම් රොටු වළාවක් අහසට නැගුනේ මහත් හඬ නඟමිනි. මෙය මහත් අරුමයකි. අඟුරු කකා වතුර බිබී කොළඹ දුවන යකඩ යකා කොළඹ දුවන්නට සැරසෙන අරුමය දැක ගන්නට එදා යටියන්තොට ගරාගොඩට පැමිණි සෙනඟ දහස් ගණනකි.ඒ මෙයට වසර සිය ගණනක පෙර කතාවකි. 1902 වසරේ ඇරඹි කැලණිවැලි දුම්රිය මඟේ එක් සංධිස්ථානයක් වූයේ ගරාගොඩයි. යටියන්තොට නගරයට ආසන්නව පිහිටි මෙම ගමේ ගොඩනැගූ දුම්රිය පොළෙන් පිටත්වූ යකඩ යකා දැන් එහි නොඑයි.අවිස්සාවේල්ල-කොටුව දුම්රිය මෙඟ් ඇදෙන පුංචි කෝච්චියේ කතාවක අවසානය කියවෙන්නේ ඕපනායකයි. රත්නපුර දෙසට දිවෙන එම මාර්ගයත් අවිස්සාවේල්ල සිට කරවනැල්ල හරහා ගමන් කළ යටියන්තොට ගරාගොඩ මාර්ගයත් දැන් කිසි දිනක දුම්රියක්නෙත නොගැටෙයි. දුම්රිය මගත් නොපෙනෙයි.එදා සුදු පාලකයන් විසින් වතු වගාව සඳහා බඩු ප්‍රවාහනයට ආරම්භ කළ මෙම මාර්ග අතර අපට ඉතිරිව ඇත්තේ දුම්රිය ස්ථානය පිහිටි ස්ථානයන් තවත් නැවතුම් පොළවල් කිහිපයක් පමණි.දුම්රිය ගමනා ගමනයේ අපූරු කතාව කියවෙන මෙම ස්ථානයන්හි දැන් ඇත්තේ රජයේ විවිධ ආයතන කිහිපයකි. දුම්රිය පොළක ස්වරූපයෙන්ම තවමත් දිස්වන මෙම ගොඩනැගිලි දකින විට එම සොඳුරු ගමනක සටහන් අදත් අපට සිහියට නැගෙයි.ගරාගොඩ දුම්රිය පොළ පිහිටි ස්ථානයේ දැන් ඇත්තේ යටියන්තොට පොලිස් ස්ථානයයි. එයට මීටර් කීපයක් නුදුරින් පිහිටි බඩු ගබඩාව අද රජයේ මුස්ලිම් විද්‍යාලයකි. අවට පිහිටි දුම්රිය විවේකාගාර හා දුම්රිය නිවාස පොලිස් නිල නිවාස ලෙස ප්‍රයෝජනය ගනියි.එහෙත් ඇතැම් ගොඩනැගිලි දැන් දකින්නට නොලැබුණ ද එදා මහත් වෙහෙසක් ගෙන ඉදි කල ගරාගොඩ යකඩ පාලමත් දුම්රිය පොළත් අදත් මෙහි වෙසෙන ජනතාවට අපමණ වූ සේවයක් ඉටු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=f1006085</link>
    <topic>සම්බාන් යාත්‍රා තොටුපොළ</topic>
    <author>බන්ධුල ආර්.ගුලවත්ත</author>
    <content>ගිරුවාපත්තුව සහ මාගම්පත්තුව අතර වූ පාලන දිස්ත්‍රික්කයේ ප්‍රධානතම පරිපාලන මධ්‍යස්ථානය බවට හම්බන්තොට පත් විය. බ්‍රිතාන්‍ය යුගය තුළ (1928 දක්වා) හම්බන්තොට වරාය නාවික මධ්‍යස්ථානයක් වශයෙන් දියුණු විය.විසිවන සියවසේ පළමුවැනි දශකයේ පටන් වෝකර් සහ පුත්‍ර සමාගම මෙම වරාය පාලනය කර ගෙන ගිය අතර සෑම මසකම බඩු නැව් කිහිපයක් මෙම වරායට ළඟා වූ වග බ්‍රිතාන්‍ය පාලන වාර්තාවල සඳහන් වේ. බ්‍රිතාන්‍යයේ වරායට සමීපව කච්චේරිය ප්‍රධාන දෙපාර්තමේන්තු, ප්‍රාදේශීය කාර්ය්‍යාල, පාසල්, පොලිස් සේවා ස්ථාන, රෝහල්, උසාවි, වෙළෙඳ මධ්‍යස්ථාන, මාර්ග පද්ධති ගොඩ නගා දිස්ත්‍රික්කයේ ප්‍රධානතම නගරය බවට පත් කළහ.හම්බන්තොට දිස්ත්‍රික්කයට අයත් වන ප්‍රදේශය ලක් ඉතිහාසයේ ශ්‍රේෂ්ඨතම සංස්කෘතියකට හා ශිෂ්ඨාචාරයකට පදනම් වූ භූමිභාගයකි. එය ඓතිහාසික රෝහණ රාජ්‍යයේ කොටසක් විය.රෝහණ රාජ්‍යයට වරෙක තිස්සමහාරාමය අවට ප්‍රදේශයක් තවත් විටෙක වලවේ ගඟ හා මඩකලපුව අතර ප්‍රදේශයත් තවත් යුගයක මහවැලි ගංගාවට දකුණෙන් පිහිටි මුළු නැෙඟනහිර සහ ගිණිකොණ දිග ප්‍රදේශයෙන් අයත් විය. මෙම රාජධානිය තුළ මහාගම, දීඝවාපි, කප්රාගම, ගෝරාකාමක, වැනි ජනපද කිහිපයත් වූ බවට ඓතිහාසික සාක්ෂි ඇත.රෝහණ ප්‍රදේශයේ වඩාත් වැදගත්ම ප්‍රදේශය පිහිටියේ එහි දකුණෙහි බැව් ආචාර්ය ලක්ෂ්මන් ඇස්. පෙරේරා මහතා සිය රෝහණ රාජ්‍යය පොතෙහි සඳහන් කර ඇත. මහාගම වැනි වැදගත් නගර එහි පිහිටා තිබුණි. හම්බන්තොට දිස්ත්‍රික්කයෙන් වැඩි කොටසක් පැරණි මහාගම ජනපදයට පදනම් වූ ප්‍රදේශයට අයත් වේ. පැරැණි කාලයන්හි මෙම ප්‍රදේශය “මහාගම”, රුහුණ, “දොළොස්දහස් රට” යන විවිධ නම්වලින් හඳුන්වන ලදී. මහාගම, තිස්සමහාරාමය, මහානාගකුල වැනි හෙළ නරපතියන්ගේ වාසභූමි වූ පුරවරයන් මෙම ප්‍රදේශයෙහි ඉදිවිය.නිවහල් ජාතියක් අදීන සභ්‍යත්වයක් හා නිර්මල බෞද්ධ සංස්කෘතියක් ගොඩනැංවීමෙහිලා මෙම ප්‍රදේශයෙන් ලැබුණු අනුබලය ඉතා පුළුල් බැව් විද්වත්හු පවසති. අපේ රට දකුණු ඉන්දියානු ආක්‍රමණිකයන්ට යටත් වූ අවස්ථාවල පරදේශිකයන් පරදවා හෙළ උරුමය රැකගන්නට පෙරමුණ ගෙන ඇත්තේ දකුණේ අභීත ධීර වීර නරවිරුවන් ය. දුටුගැමුණු, ධාතුසේන, විජයබාහු බඳු ශ්‍රේෂ්ඨතම නරපතින්ට අපේ රට එක්සේසත් කරන්නට අවශ්‍ය ජවය ලබා දුන්නේ රුහුණේ ජනතාවය. බුදුසසුන විනාශ මුඛයට මුහුණ දුන් අවධිවලදී සසුන් ආරක්ෂාව තහවුරු වූයේ රුහුණු පුරවරයේ විහාරස්ථාන තුළිනි.අනුරපුරයේ ජනතාව දරුණු ව්‍යසනවලින් හෙම්බත් වූ අවස්ථාවලදී පරසතුරන්ට එරෙහිව අපේ නරවිරුවන් අභීත සටන්වල නියැලුණු අවස්ථාවලදී ඔවුන්ට බත සැපවුණේ රුහුණේ තෙත් කෙත් බිම්වලිනි. රුහුණු පුරවරය ලංකා ඉතිහාසය හා බද්ධව පවතී. ලංකා ඉතිහාසය ගොඩ නැංවීමේහිලා රුහුණු පුරවරයෙන් ලැබුණු බලපෑම මෙබඳු කෙටි ලිපියකින් විස්තර කළ හැකි නොවේ. රුහුණු පුරවරයේ ඓතිහාසික පුරාවෘත්ත සත් සම්බන්ධ තොරතුරු රාශියක් රාමායනයේ සඳහන් වන බැව් විද්වතුන්ගේ නිගමනයයි.රෝහණ රාජ්‍යය ගොඩ නැගී ඇත්තේ මහානාග යුවරජුගෙන් පසුවය. දෙවැනි පෑතිස් රජතුමාගේ සොහොයුරෙකු වූ මහානාග කුමාරයා කිසියම් මතභේදයක් මත අනුරාධපුරයෙන් පලා අවුත් මේ ප්‍රදේශයේ (රුහුණේ) රෝහණ රාජ්‍යයන් ගොඩ නංවන්නට කටයුතු කළේය. මහානාග කුමරු රුහුණේ කෙත්වතු සරුසාර කිරීමට වාරිමාර්ග පද්ධතියන් ඇරඹීමෙන් මෛම ප්‍රදේශයේ දියුණුව සඳහා අඩිතාලම දැමීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>08</day>
    </date>
    <link>http://www.dinamina.lk/2010/06/08/_art.asp?fn=f1006086</link>
    <topic>‘ඔබේ මල්ගොමුවෙන්’ ගී සුවඳ විහිදන මංගලිකා තෙන්නකෝන්</topic>
    <author>බන්ධුල නානායක්කාරවසම්</author>
    <content>ශ්‍රීලාංකේය සුභාවිත ගීතයට විවිධ යුගවල විවිධාකාරයේ බලපෑම් කළ, මං ලකුණු ඇති කළ ශිල්පීන්, ශිල්පිනියන් අපමණය. ඒ සෑම සුවිශේෂී අවස්ථාවක්ම සිංහල සුභාවිත ගීතයට ඇති වූයේ යහපත් ගීතය ප්‍රපාතාභිමුඛ තත්ත්වයන්ට මුහුණ දී සිටි අවධිවල බැව් ප්‍රකට කරුණකි.මේ ගීතයේ “අහේනි කාලයන්” නිරන්තරයෙන් එළඹුනේ පදරචනා මෙන්ම ගැයුම් රටාවන්ගේ ද පිරිහුණු, අවර මට්ටමක් රජැයූ යුගවල බවද නොරහසකි. අද අප අත්දකින සිංහල සුභාවිත ගීතයේ සැබෑ මට්ටම හිතින් හිතාගන්නට බැරි තරම් ඛේදයකි.යළි නාගාසිටුවා හැකි යැයි නොසිතෙන තරමේ පරිහානියකි. ගීතයේ පරමාර්ථ, ගීත නිර්මාණයේ හෝ අද කාලයේ නම් “ගීත නිෂ්පාදනයේ” පරමාර්ථ, සහමුලින්ම වානිජ හා “රැල්ලේ” ඒවා වීම තුළින් ඇති කරන ප්‍රතිඵල අපව තැතිගන්වන සුළුය.මෙවැනි හෙයියංමාරුවක විශාරද මංගලිකා තෙන්නකෝන් නම් තුරුණු ගායන ශිල්පිනිය “ඔබේ මල්ගොමුවෙන්” නම් නෑඹුල්, සුහුඹුල්, සුපසන් ගී කළඹ දෝතින් ගෙන සහෘදාකර්ෂණයේ නිර්මල ඇගැයුම පතා හිඳී ගීත 16 කින් සමන්විත වන ඇගේ “ඔබේ මල් ගොමුවෙන්” ගී සංයුක්ත තැටියේ නිර්මාණකාරියට උරදී ඇත්තේ ප්‍රශස්ත හා නවීන ගේය පද රචකයන් ය. සංගීතවේදීන් ය.ඇයට සහාය ගායනයෙන් එක්වන්නේ ඈ ගුරුතුමා වන විශාරද එඩ්වඩ් ජයකොඩි මෙන්ම රූකාන්ත ගුණතිලක, චන්දන ලියනාරච්චි සහ දයාන් විතාරණය. මංගලිකා තෙන්නකෝන් ශිල්පිනියගේ ගී එකතුවේ ප්‍ර‍්‍රකට ලක්ෂණය සේ අපට පෙනී යන්නේ ඇය එකඳු ගීතයක් හෝ යම් පරමාර්ථයකින්, ඖචිත්‍යකින් තොරව තෝරාගෙන නොමැති වීමයි.මංගලිකා තෙන්නකෝන් නම් තුරුණු ශිල්පිනිය මා මුලින්ම දැන හඳුනා ගත්තේ ජාතික රූපවාහිනියේ මෙයට වසර 10 කට පමණ පෙර ඉදිරිපත් කළ ජාතික තරුණසේවා සභාවේ මැදිහත්වීමෙන් පැවති “තුරුණු ශක්ති” ගායනා වැඩසටහනේ අවසන් ජයග්‍රාහී තරු හතරට ඇතුළත් වූ විටදීය. එම සිව්දෙනා අතර අද නමක් දිනාගත් ගායිකාවක වන ශෂිකා නිසංසලා ද සිටි වග මට මතකය.ඇගේ සංගීත අධ්‍යාපනයේ “ප්‍රථමා” විභාගයේ ගුරුතුමා ගැන ද වචනයක් කිව යුතුය. ඔහු මංගලිකා මෙන්ම දහසක් තරු ලොවට හදා නොපෙනී ගිය සඳවතක් වන් ජෝර්ජ් පල්ලෙවත්ත නම් මාහැඟි සංගීතඥයාය.සෝමතිලක ජයමහ නම් අසිරිමත් ගායකයා ආස්ථානයට ආ “කුසුම් පිපී තුරු මතේ” ගීතයේ නිර්මාපකයා ජෝර්ජ් පල්ලියවත්ත නම් මැහැඟි සංගීත, සාහිත්‍යකරුවාය.මංගලිකා කෙදින හෝ මෙරටේ යම් නමක් තබනා ගායිකාවක් වන බව ඇගේ නව යෞවනයේදීම ප්‍රකාශ කළ ඔහු “ඒ දක්ෂකම් බලන්නට මා ජීවත්ව ඉඳීවිදැයි දන්නේ නෑ පුතේ” යැයි ඇයට කියා දෙසතියකින් හෘදයාබාධයකින් මෙලොව හැර ගියේය.අද ඔහු ජීවත්ව සිටියානම් කුරුණෑගල එරන්දතී කලායතනයේ විශාරද උපාධිය ලද තම දියණිය බඳු මංගලිකාවගේ ශිල්ප බලන්නට ඇතුගල්පුරයෙන්, කෝට්ටේ රාජධානියට ඔහු එනු ඇත. මංගලිකාගේ ගායන හුරුබුහුටිකම ගැන අනාවැකි පළ කළේ පල්ලෙවත්ත ගුරුපියාණන් පමණක් නොවේය.එතෙර භාත්ඛණ්ඩ සංගීත සරසවියේ ලේඛකාධිකාරිතුමිය වන මීරා මාතුර් මැතිනිය විශාරද පරීක්ෂණයේදී මංගලිකා දැක්වූ සුවිශේෂී දක්ෂතාව දැක ඉන්දියාවට විත් පූර්ණ රාගධාරි සංගීතය උගන්නා ලෙසත් ඒ සඳහා සියලුම ආකාර පහසුකම්, ආධාර ලබාදෙන්නටත් ප්‍රතිඥා දුන්නාය.සංයුක්ත තැටියක් බිහිකරන්නට ඇය වසර 10 ගත්තාක් මෙන්, මිරා මාතුර් මැතිනියගේ කාරුණික මෙන්ම දුර්ලභව ලැබෙන වාසනා ගුණෝපේත ඇරයුම පිළිබඳව සිතන්නේ නම් මෙරට සැබෑ සංගීතයේ ආරෝහණය බලාපොරොත්තු වන සහෘදයන්ගේ සොම්නසට එය හේතුවනු ඇති.මංගලිකාගේ “ඔබේ මල්ගොමුවෙන්” ගීත සමුච්චයේ ගී පද රචනාවන්හි විෂය ක්ෂේත්‍ර ඉතා විවිධත්වයකින් යුතු ප්‍රස්තුත හා අඩවි ගණනාවකට විහිදි විසිරී යයි. මෙහි ආචාර්ය අජන්තා රණසිංහ ලියූ “සිත්තම් කළ මගෙ පිළිරූ” ගීතය රමණීය වූ ගීතයකි.“සිත්තම් කළ මගෙ පිළි රූ ඒ රුව සිපගත් කුමරූ” මංගලිකා ගයන්නීය. “මමය ඔබට පෙම් කළ ඒ අවාසනාවේ කුමරූ”චන්දන ලියනාරච්චි පිළිතුරු දෙයි.මේ ගීතයේ සරත් ද අල්විස් මවන සංගීතයේ ඇති අනුවේදනීයත්වය වෙනම චරිතයක් සේ අපට ඇසෙයි, දැනෙයි. ආදරයේ මුල් පියවරේ චමත්කාරයත් පසුව අත්විඳින්නට වන භයංකාරයත් සංයත හැඟීම් දනවන අයුරින් චිත්‍රණය කෙරේ.මංගලිකාගේ “පුරහඳ ළඟින්ම” ගීතය ඇය රසිකයා හඳුනාගත් සංකේතය වැන්න. ඈත දෙනියායේ ජීවත් වන විමල් දයානන්ද නම් දක්ෂ, අප්‍රකට සංගීතඥයාගේ මධුර තනුවක් වන මෙහි ගේය පද රචනය කර ඇත්තේ ද සුප්‍රකට රචිකාවක් නොවන දේවිකා ජයසුන්දරයි. එනමුත් මේ ගීය මවන, පුදන ඉමිහිර පෙරකී අප්‍රකට මායාවෙන් මිදී අපූර්ව වින්දනයකට දොරටු හරියි.“පුරහඳ ළඟින්ම කඳුළු බිංදුවක් ගෙනත් තියා තරු එළියටත් හොරෙන් කෝ ඔබ කොයිද දුර ගියා”වසන්ත කුමාර කොබවක ලියා, රෝහණ වීරසිංහයන් සංගීතවත් කළ මංගලිකා ගුරු විශාරද එඩ්වඩ් ජයකොඩි යුග ගායනා තැබූ, “සුවඳින්ම පිරි” ගීතය ඇය වසඟයට පත්වී සේ ගයන්නේ එහි ප්‍රස්තුතය ඈට ගෙන එන අදාළභාවය නිසාවෙන්දෝයි සිතේ. ගුරුතුමෙකු හා සිසුවියක අතර ඇති වන නිර්මල මෙන්ම යථාර්ථවාදී සංවාදයක් ලෙසින් රචිත ගීතයේ රෝහණ වීරසිංහයන් යෙදූ සංගීතයේ ඇත්තේ පුදුමාකාර අපිස්, පහන් මෙන්ම උපශාන්ත භාවයකි. ගුරුතුමා සිසුවියට ඔවදන් දෙන්නේ. ගමෙන් ඇවිදින් අතරමං නොවී යථාපරිදි සිප්සත හදාරනයුරු පවසයි. සිසුවිය ඔහු සිතනවාට වඩා පෙරටුගාමී එකියකි.“මල් සුවඳ විනා මළ පුඩු නොදැනා එන නොයෙක දෙනා කඳුළට වැටෙනා මග සොඳින දැනා - නිමි හිමි හඳුනා ගුරුතුමනි මෙමා - මතු ලොව දිනනා”ඇය, අතරමංවන මහා පරපුරක තතු දැනගෙන, ඒ අවබෝධයෙන් යහ ගමනකට පිළිපන් බව පවසන්නීය.කුලරත්න ආරියවංශයන් ලියූ “පරවුණත් මේ මල්” ගීය රමණීය පේ‍්‍රම ගීතයක් වන අතර එය තරමක නැවුම් ආරේ සංගීත රටාවක් හා මුසු කළේ සුරේෂ් මාලියැද්දේ ය. සමන් චන්ද්‍රනාත් වීරසිංහගේ “රත්න ප්‍රභා තිලකේ” ගීතය හුදු දේශාභීමානි ගීයෙන් එපිට ගිය ප්‍රශස්ත පද රචනාවකින් සුසැඳි අභිමානී ගීතයකි. සංගීතඥ රෝහණ වීරසිංහයන්, මංගලිකා තෙන්නකෝන් නම් තුරුණු විශාරදවරියගේ ස්වර සුගායනාවේ අති මාධූර්යය අර්ධ ශාස්ත්‍රිය තනුවක් මඟින් පිළිඹිබු කොට ඇති අයුරු මනරම් ය.ඇය රූකාන්ත ගුණතිලක සමඟ ගයන “මං බලා ඉන්නම්” යුග ගීයේදී මුළුමනින්ම සිය ගායන විලාශය පෙරදිග සරල ශාස්ත්‍රීය ආරෙන් මෙපිටට ගෙන එන්නීය. එමෙන්ම සෙන්ටිග්‍රේඩ්ස් සංගීත මුළුව සමඟ ගයන ගීයද මංගලිකාගේ ගී එකතුවේ ප්‍රකට වූ අපූර්ව විවිධත්වයකට සාක්ෂියකි.ඇගේ ගී සමුච්චයේ නම යොදා ගැණුනු “ඔබේ මල්ගොමුවෙන්” ඇතුලු ගී කිහිපයක් මා හට ලියන්නට සිදුවීම, මේ ලිපිය ලියන්නට මා පෙළඹුණු අල්පමාත්‍ර හෝ බලපෑමක් නොවේ. ඈ පිළිබඳ පෙරත් කියූ ලෙස “තුරුණු ශක්ති” මතකය හරහා යම් අවබෝධයක් ලැබුණු ඇගේ “ලොකු බාප්පා” නමින් හඳුන්වන අප හිතෛෂි සහෘද ඩබ්ලිව්. බී. ගනේගල මහතා නිසාය.මුලින්ම නවරත්න ගමගේ සංගීතඥයා “ඔබේ මල් ගොමුවෙන්” ගීතයේ තනුව නිර්මාණය කරද්දී මා ඔහුගෙන් ඇසුවේ මෙවන් වෙනසක්ම් විවිධතා ඇති තනුවක් ඇය බඳු දුහුනියක් සාර්ථකව ගයාවිද යන්නයි. නවාගේ මද සිනහව අරුත් ගැන්වී ඇය ආයාසයකින් තොරව මිහිරට එය ගැයුවාය.“ඔබේ මල් ගොමුවෙන්මං පිටව යන්නම් තනි මලක් වී තනිගසක යළි පිපෙන්නම් දෙවැනි වරටත් මල් පිපෙන බව ලොවට පහදන්නම් ඔබට පහදන්නම්”මේ ගීතයේ ඇති විරෝධාකල්පී විලාසය සහ ප්‍රථම ගී එකතුව බිහි කරන යෞවනියකට එය ගයන්නට දීම උචිත දැයි මට නොසිතුනේ. පෙරත් කී ලෙස ඇය වසර 11 තිස්සේ ගීත අසමින්, ගායිකාවක සතුවිය යුතු පරිචය නිහඬව සතුකර ගත් නිසාදැයි දැන් සිතේ.ගීයට ආකර්ෂණය වූ සඳරුවන් ජයවික්‍රම ඊට අපූර්ව රූප රචනයක් එක් කරමින් මේ ශීර්ෂගත ගීතයට තුන්වැනි මානයක් රූපයෙන් ලබාදුන්නේය.කරුණාරත්න විජේවර්ධනගේ “ඉරේ හඳේ එළියදේ” ගීතය තරමක ගසල් ආරට නෑකම් දක්වන, ඊට වඩා සරල සුගම බවක් දක්වන්නකි. මහින්ද බණ්ඩාරයන් ද ඈ හට ගීතයක් හදා දුන්නේය.“ඉරට හඳට වැඩිය වටින” නම් එම ගීතය තරමක වේග රිද්මයක් රැඳවුව ද ඇය පුදුමාකාර සංයත බවක් පවත්වාගෙන ගැයෙන්නකි. මෙසේ මංගලිකාගේ ගී ගැන දිගින් දිගටම ලියන්නට යාම අනුචිත බැවින් මංගලිකා පිළිබඳ සමුදයාර්ථයක් ඉදිරිපත් කිරීමට රිසියෙමි.තත්කාලීනව අප අත් දකින “මියුසිකල් වීඩියෝ” උන්මාදකාරයන් හා නන්නත්තාර සිංගලිෂ් තේවුඩ්විචියන් අතර මංගලිකා වෙනම අපට පෙනේ.සැඩ දිය පහර දැක දැකම ඈ උඩු ගං බලා පිහිනයි. වාසුලි මාරුතයන් හි ප්‍රචණ්ඩ බව දැන දැනම සිහින් නටුවක් ඇති මලක්ව, නොබියව පිපෙයි. ලාභ ජනපි‍්‍රයත්වය සඳහා බොහෝ ක්‍රමෝපායන සහිත ගී සංගීත ව්‍යායාම තිබියදී, වසර 10ක් පමණ නැවතින්ලේ, නිසංසලේ හිඳිමින් ඇය “ඔබේ මල්ගොමුවෙන්” රසික ප්‍රජාවට පිරිනමයි.මංගලිකා තෙන්නකෝන් ගේ මේ ගී එකතුව ඇයට මතු නොව සැබෑ සුභාවිත සංගීතය හා ගීතය පතන සැබෑ සහෘදයන්ට ද මංගල කරුණක් වනුයේ “දියුණුව“ යැයි අප අන්ධව ලුහුබඳින “ගොරතර රළුකම” අදට වඩා හෙට ජාතියක් වනසන බැවිනි! එබැවින්, “ඔබේ මල්ගොමුවෙන්” යහපත් සුසුවඳ නිරතුරුවම විහිදේවා !“පෙරට එන රුදුරු බාධක අකා මකා මලක ගුණ සුවඳ ගෙන එයි මංගලිකා”</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=n1006091</link>
    <topic>ෆොන්සේකා දෙවන වරටත්රට සහ හමුදාව පාවා දෙයි</topic>
    <author/>
    <content>විශ්‍රාමික ජෙනරාල් පාර්ලිමේන්තු මන්ත්‍රී සරත් ෆොන්සේකා යළිත් වරක් ජාත්‍යන්තරය හමුවේ රටේ නායකයන් සහ ත්‍රිවිධ හමුදාව පාවා දී තිබේ.බී. බී. සී. වෙබ් අඩවියේ ‘හාඩ්ටොක්’ වැඩසටහනේ නිවේදක ස්ටීවන් සකූර් සමග ජෙනරාල්වරයා රහසිගතව පවත්වා ඇති දුරකථන සම්මුඛ සාකච්ඡාවකින් එම පාවා දීමේ තොරතුරු හෙළිදරව් වෙයි.එම දුරකථන සාකච්ඡාවට අදාළ තොරතුරු, නිවේදකයා විසින් වරින් වර බී. බී. සී. වෙබ් අඩවියේ පළ කර තිබේ.පසුගිය යුද්ධය සමයේදී සිදුවූවා යැයි රජයට චෝදනා කෙරෙන අයථා ක්‍රියා සම්බන්ධයෙන් පවත්වන විමර්ශන වල කරුණු ඉදිරිපත් කිරීමට තමා ඕනෑම අවස්ථාවක සූදානම් බව ජෙනරාල්වරයා ස්ටීවන් සකූර්ට ප්‍ර‍්‍රකාශ කර තිබේ.ඕනෑම ජාත්‍යන්තර අධිකරණයක් සංවිධානයක් හෝ වෙනත් ඕනෑම තැනකදී තමා දන්නා කරුණු නොසඟවා පැවැසීමට සූදානම් බවද ජෙනරාල් ෆොන්සේකා ප්‍රකාශ කර තිබේ. මීට පෙර අවස්ථාවක ජෙනරාල් ෆොන්සේකා ඉංග්‍රීසි පුවත්පතකට රට ජාතිය ති‍්‍රවිධ හමුදාව පාවා දෙන එවැනි ප්‍රකාශයක් කෙළේය.එහෙත් ඔහු එම ප්‍රකාශය යළි ප්‍රතික්ෂේප කර ඇත. බී. බී. සී. වෙබ් අඩවියේ නිවේදක ස්ටීවන් සමග රහස් දුරකථන සාකච්ඡාවෙන් ජෙනරාල්වරයා කළ ප්‍රකාශ පටිගතවී තිබේ. ඔහුගේ කට හඬින් කර ඇති එම පාවාදීම් යළිත් ප්‍රතික්ෂේප කළ නොහැකිය.ජෙනරාල්වරයාගේ එම ප්‍රකාශ දුරකථනය ඔස්සේ රහසිගතව කළ බව ස්ටීවන් සකූර් බී. බී. සී. වෙබ් අඩවියේ පළ කළ වාර්තාවකින් පිළිගෙන තිබේ. උතුරු මානුෂීය මෙහෙයුමේදී ත්‍රිවිධ හමුදාවත් ඔවුන්ට අණ දුන් හමුදා නිලධාරීන් ජීවිත පරිත්‍යාගයෙන් කටයුතු කළේ ත්‍රස්තවාදය මෙරටින් පළවා හැරීමේ අරමුණ ඇතිව බව ජෙනරාල් ෆොන්සේකා හිතාමතාම අමතක කර තිබේ.ජනාධිපති මහින්ද රාජපක්ෂ මහතාගේ සේනාධිනායක ලෙසත් ආරක්ෂක ලේකම් ගෝඨාභය රාජපක්ෂ මහතාගේ මෙහෙයවීම හා උපදෙස් අනුවත් ත්‍රස්තවාදය නිමා කර රටට සාමය උදා කර දුන් ත්‍රිවිධ හමුදාව අපකීර්තියට පත් කිරීමටත් ලබා ගත් ජයග්‍රහණ අවතක්සේරු කිරීමටත් ජෙනරාල් ෆොන්සේකා ක්‍රියා කරගෙන යන බව බී. බී. සී. සාකච්ඡාවේදී යළි තහවුරු වී තිබේ.කොටි හිතවාදී ජාත්‍යන්තර බලවේග ත්‍රිවිධ හමුදාව ජාත්‍යන්තර අධිකරණය වෙත ගෙන යාමට උත්සාහ කරයි. ඒ ජෙනරාල් ෆොන්සේකා එම බලවේගවලට රුකුල් දෙමින් අභූත චෝදනා කෙරෙන දේශද්‍රෝහී ප්‍රකාශ තවදුරටත් සිදු කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=n1006092</link>
    <topic>ආණ්ඩුවේ 2010 වියදම් සඳහා විසර්ජන පනත් කෙටුම්පත පාර්ලිමේන්තුවට</topic>
    <author>දයා පෙරේරා, ස්වර්ණා විජේකෝන් සහ ධනුෂ්ක ගොඩකුඹුර</author>
    <content>මේ වර්ෂය සඳහා ආණ්ඩුවේ වියදම රුපියල් අනූ හත් දහස් හාරසිය හැත්තෑ හතර කෝටි අසූ තුන් ලක්ෂ අසූ පන්දහසක් බව පාර්ලිමේන්තුවට ඊයේ (8) ඉදිරිපත් කළ විසර්ජන පනත් කෙටුම්පතෙහි දැක්වේ. අගමැති දි. මු. ජයරත්න මහතා විසර්ජන පනත් කෙටුම්පත පාර්ලිමේන්තුවට ඉදිරිපත් කෙළේ ය.විසර්ජන පනත් කෙටුම්පත අනුව ශ්‍රී ලංකාවේ හෝ ඉන් බැහැරින් හෝ ණය වශයෙන් ලබාගත හැකි මුදල්වල සංචිතය රුපියල් කෝටි අනූ අට දහසක් නොඉක්මවිය යුතුය.2010 වර්ෂය සඳහා වැඩිම මුදලක් වෙන්කර ඇත්තේ ආරක්ෂක අමාත්‍යාංශය සඳහාය. එම මුදල රුපියල් විසි දහස් දෙසිය විසි එක් කෝටි හැත්තෑ හතර ලක්ෂ අසූ දහස (202217480000) කි.මුදල් හා ක්‍රම සම්පාදන අමාත්‍යාංශය සඳහා රුපියල් හයදහස් හයසිය හතළිස් අට කෝටි විසිනව ලක්ෂ පනස් පන් දහස (66482955000) ක් වන අතර සෞඛ්‍ය අමාත්‍යාංශය සඳහා රුපියල් පන්දහස් තුන්සිය නව කෝටි හැටපන්ලක්ෂ හතළිස් අට දහස (5 3096548000) කි. අධ්‍යාපන අමාත්‍යාංශය වෙනුවෙන් රුපියල් දෙදහස් හත්සිය පනස් කෝටි හැත්තෑ අට ලක්ෂ දස දහස (2750781000) කි. මේ වසරේ ජනාධිපති වැය ශීර්ෂය සඳහා රුපියල් හත්සිය තිස් හතර කෝටි තිස් හත් ලක්ෂ හත් දහස (7343707000) කි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=n1006093</link>
    <topic>ෆොන්සේකාගේ මේ ප්‍රකාශජාතියටම අපකීර්තියක්</topic>
    <author/>
    <content>ජනාධිපතිතුමා, ආරක්‍ෂක ලේකම්තුමා, ත්‍රිවිධ හමුදාව ඇතුළු සමස්ත ජාතියම යළිත් වරක් විශ්‍රාමික ජෙනරාල් ෆොන්සේකා ජාත්‍යන්තරය හමුවේ පාවා දීමට කටයුතු කර ඇති බව ජාතික ආරක්‍ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජෙනරාල් ලක්ෂ්මන් හුළුගල්ල මහතා පවසයි.ජෙනරාල් ෆොන්සේකා මීට දින දෙකකට ඉහතදී බී. බී. සී ගුවන් විදුලි මාධ්‍ය වේදියකුට සම්මුඛ සාකච්ඡාවක් දෙමින් කර ඇති ප්‍රකාශය සම්බන්ධව අදහස් ඵල කරමින් හුළුගල්ල මහතා එසේ පැවැසීය. එහිදී වැඩිදුරටත් අදහස් දැක්වූ හෙතෙම, “ජෙනරාල් ෆොන්සේකා මීට ඉහතදී රට ජාතිය පාවා දෙන ප්‍රකාශයක් කළා. එම ප්‍රකාශය තුළින් මේ රට ජාතිය ත්‍රිවිධ හමුදාව අපකීර්තියට ලක් කිරීමට කටයුතු කළා.ඔහු නැවතත් එවැනිම ප්‍රකාශයක් බී. බී. සී ගුවන් විදුලියට කර තිබෙනවා.  උතුරේ මානුෂීය මෙහෙයුම් වලදී ත්‍රිවිධ හමුදා සොල්දාදුවන් හමුදා නිලධාරීන් ජීවිත පරිත්‍යාගයෙන් සටන් කළා. ජීවිත කැප කළා. තුවාල ලැබුවා. මිය ගියා. ආබාධිත වුණා.එහි ප්‍රතිඵලයක් ලෙස ත්‍රස්තවාදය සහමුලින්ම තුරන් වී ගියා. ජනාධිපතිතුමාත් ආරක්‍ෂක ලේකම්තුමාත් ඊට නායකත්වය ලබා දුන්නා. එවැනි කැපවීමක් කළ විරුවන් වෙනුවෙන් ජෙනරාල් ෆොන්සේකා තුළ තිබෙන වෛරය ඊර්ෂ්‍යාව, ක්‍රෝධය, පළි ගැනීමක් බවට පත්කර ගෙන ජාත්‍යන්තරය හමුවේ ඔවුන් පාවා දී රට අප කීර්තියට ලක් කිරීමටත් ලබාගත් ජයග්‍රහණය අවතක්සේරු කිරීමටත් කටයුතු කරගෙන යනවා.මීට පෙර ඔහු කර තිබූ ප්‍රකාශය ඔහු ප්‍රතික්ෂේප කළා. එහෙත් එම ප්‍රකාශයම අද ඔහු ගේ කට හඬින්ම ඉදිරිපත් කර තිබෙනවා. ඔහු ගේ දේශ ද්‍රෝහී බව ඉන් ඔප්පු වී හමාරයි.මෙවැනි දේශ ද්‍රෝහි පුද්ගලයකුට ලබා දිය යුතු දඬුවම කුමක් දැයි අධිකරණය තීරණය කළ යුතුයි. ඔහු හමුදාපති වී සිටියා. පසුව ආරක්‍ෂක මාණ්ඩලික ප්‍රධානී වුණා. එම තනතුරුවල සිටි අවසන් කාලයේ සිට ම ඔහු රට, ජාතිය, ජනාධිපතිවරයා, ආරක්‍ෂක ලේකම්වරයා ඇතුළු ත්‍රිවිධ හමුදාව පාවා දෙන ප්‍රකාශ කළා.ජාත්‍යන්තරයේ ඕනෑම අධිකරණයක් / සංවිධානයක් පුද්ගලයන් ඉදිරියේ තමා දන්නා තොරතුරු, ප්‍රකාශ ලබාදීමට සූදානම් බව බී. බී. සි ය සමඟ කළ එම සාකච්ඡාවේ දී පවසා තිබෙනවා. මෙම පුද්ගලයා කළ එම ප්‍රකාශ නිසා රට ජාතියට සිදුවන අප කීර්තිය මොන තරම් දැයි රටේ ජනතාව තේරුම් ගත යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=n1006094</link>
    <topic>ජෙනරාල්ගේ ද්වේශ කතාවලටජාත්‍යන්තරයේ පිළිගැනීමක් නෑ</topic>
    <author/>
    <content>විනය ගරුක හමුදාවන් ලෙස ශ්‍රි ලංකාවේ ත්‍රිවිධ හමුදාවන් පිළිගෙන තිබෙන නිසා විශ්‍රාමික ජෙනරාල් සරත් ෆොන්සේකා මහතා කරන ද්වේශ සහගත පදනම් විරහිත ප්‍රකාශවලට ශ්‍රී ලංකාව තුළ හෝ ජාත්‍යන්තරය තුළ කිසිදු පිළිගැනීමක් නොමැති බව ජ්‍යෙෂ්ඨ නීතිඥ ගෝමීන් දයාශ්‍රී මහතා ප්‍රකාශ කරයි.යුද හමුදාව පිළිබඳව වරින් වර විශ්‍රාමික ජෙනරාල් ෆොන්සේකා මහතා කරන ප්‍රකාශ පිළිබඳව අදහස් දක්වමින් එසේ කී ජ්‍යෙෂ්ඨ නීතිඥ ගෝමීන් දයාසිරි මහතා කළක් යුද හමුදාවට අණ දුන් ෆොන්සේකා මහතාගේ කටයුතු දේශ ද්‍රෝහි හා අවස්ථාවාදී ක්‍රියා බව විස්තර කරයි.මේ පිළිබඳව ගෝමීන් දයාසිරි මහතා තවදුරටත් මෙසේ ප්‍රකාශ කරයි. ජෙනරාල් සරත් ෆොන්සේකා මහතා කලක් යුද හමුදාපතිවරයෙකු විදිහට යම් කාර්යයක් ඉටුකර ඇතත් ඔහුගේ පසු කාලීන හැසිරීම් රටාව අනුව ඔහු පිළිබඳව බලවත් විරෝධයක් මගේ සිත තුළ මෙන්ම බහුතර ශ්‍රී ලාංකීය සමාජය තුළත් ඇති වී තිබේ.ෆොන්සේකා මහතා ජනාධිපතිවරණ සමයේ දීත් මේ ආකාර යේ දුෂ්ඨ සහ ද්‍රෝහී ප්‍රකාශ රැසක් ජනමාධ්‍ය ඔස්සේ ප්‍රකාශයට පත් කෙළේ ය. මා මෙන්ම සමාජයේ අති බහුතරය එදා ද එම ප්‍රකාශයට එක හෙළා විරුද්ධ විය.හිටපු යුද හමුදාපතිවරයා ලෙස තමා විසින්ම පසු ගිය කාලයේ දී මෙහෙය වූ හමුදාව දේශපාලන හා පුද්ගලික කාරණා මත ජාත්‍යන්තරය ඉදිරියේ පාවා දීමට ෆොන්සේකා මහතා කටයුතු කරයි නම් එතරම් ද්‍රෝහී සහ අවස්ථාවාදී වෙනත් ක්‍රියාවක් මෙලොව ඇතැයි මා නොසිතමි.අපත් ජාත්‍යන්තර ප්‍රජාවගේ අති බහුතරයත් ශ්‍රී ලංකාවත් ශ්‍රී ලංකාවේ ත්‍රිවිධ හමුදාවත් විනය ගරුක හමුදාවක් ලෙස පිළිගෙන තිබේ. ඒ නිසා සරත් ෆොන්සේකා මහතා ගේ ද්වේශ සහගත පදනම් විරහිත ප්‍රකාශ පිළිබඳව ලෝකය තුළ හෝ ශ්‍රී ලංකාව තුළ කිසිදු පිළිගැනීමක් නැත.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=n1006095</link>
    <topic>IIFA ශ්‍රී ලංකාවේ ආරක්ෂාව ගැනජාත්‍යන්තර පිළිගැනීමක් ලැබුණා</topic>
    <author>දයා පෙරේරා, ස්වර්ණා විජේකෝන්, ධනුෂ්ක ගොඩකුඹුර</author>
    <content>“අයිෆා” සම්මාන උළෙල ශ්‍රී ලංකාවේ නොපවත්වන්නැයි දකුණු ඉන්දියාවේ එල්.ටී.ටී.ඊ යට හිතවත් බලවේග කළ බලපෑම් ප්‍රතික්ෂේප කර එහි සංවිධායකයෝ අයිෆා සම්මාන උළෙල මෙරට පැවැත්වීමෙන් පැහැදිලි වන්නේ රටේ ආරක්‍ෂාව ඉහළ තත්ත්වයක පවතින බවට ජාත්‍යන්තර ප්‍රජාව තුළ ද ඉතා පැහැදිලි විශ්වාසයක් පවතින බව යැයි අගමැති දි. මු. ජයරත්න මහතා පාර්ලිමේන්තුවේ දී ඊයේ (8) ප්‍රකාශ කෙළේ ය.යුද ජයග්‍රහණයත් සමඟ ආසියාතික රටවල් අතර ශ්‍රී ලංකාව කෙරෙහි දැඩි ප්‍රසාදයක් ඇතිවී තිබෙන බවත්, ඒ නිසා ආර්ථික හා සමාජීය වශයෙන් රටට මහත් වාසිදායක තත්ත්වයක් ඇතිවී තිබෙන බවත් අගමැතිවරයා කීවේය.අගමැතිවරයා එසේ පැවැසුවේ හදිසි නීතිය මාසයකින් දීර්ඝ කිරීම සඳහා යෝජනාව ඉදිරිපත් කරමිනි. අයහපත් කාලගුණය මත පැවැත්වීමට නොහැකි වූ ශ්‍රී ලංකාවට මහත් අභිමානයක් වූ රණවිරු සැමරුම් උත්සවය ඉතා නුදුරු දිනෙක උසස් අන්දමින් පැවැත්වීමට කටයුතු සංවිධානය කර ඇති බවත් අගමැතිවරයා කීවේය.ඉන්දීය රජය ශ්‍රී ලංකාවට දක්වන සහයෝගයක් වශයෙන් ඔවුන් විසින් ක්‍රියාත්මක කර තිබූ එල්.ටී.ටී.ඊ තහනම තවත් වසරක කාලයකින් දීර්ඝ කර ඇතැයි ද අගමැතිවරයා පැවැසීය.අනෙකුත් රටවල් ද දැනටමත් එම රටවල් තුළ එල්. ටී. ටී. ඊ සංවිධානය වෙනුවෙන් ක්‍රියාත්මක වීම් තහනම් කර ඇති අතර දැනට එම ක්‍රියාකාරකම් සඳහා සහයෝගය දෙන රටවල් තුළ එල්.ටී.ටී.ඊ සංවිධානය තවදුරටත් තහනම් සංවිධානයක් ලෙස ප්‍රකාශයට පත්කිරීමට අවශ්‍ය ඉදිරි ක්‍රියාමාර්ග ගත යුතුව ඇති බව ද අගමැතිවරයා කීවේය.ආරක්‍ෂක හේතු මත කොළඹ නගරයේ වසා දමා තිබූ ප්‍රධාන මාර්ග සියල්ල ම පාහේ දැන් මහජනතාවට විවෘත කර ඇති අතර ප්‍රභූ ගමන් සඳහා මාර්ග වසා තැබීම ද සීමාකර ඇතැයි කී අගමැතිවරයා වෙසක් සමයේ කොළඹ නගරයට පැමිණි ලක්‍ෂ සංඛ්‍යාත ජනතාවට අපහසුවෙන් තොරව වෙසක් සිරි නැරඹීම පිණිස බෞද්ධාලෝක මාවත හා අධි ආරක්‍ෂිත කලාපයක්ව පැවැති කොළඹ පෙරහර මාවත ප්‍රදේශය විවෘතව තැබීමෙන් මහත් සහනයක් ඇතිවී යැයි ද පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=n1006096</link>
    <topic>බන්ධනාගාර නිලධාරීන් 5කගේ වැඩ තහනම්</topic>
    <author>චන්ද්‍රිකා පෙරේරා</author>
    <content>මාලිගාකන්ද මහේස්ත්‍රාත් අධිකරණ භූමියේදී පලා ගිය සිරකරුවන් බාරව සිටි බන්ධනාගාර නිලධාරින් පස් දෙනෙකුගේ වැඩ තහනමට ලක් කැර තිබේ.සිද්ධිය පිළිබඳ අතුරු වාර්තාවක් කැඳවා එය සැලකිල්ලට ගැනීමෙන් පසු බන්ධනාගාර කොමසාරිස් ජෙනරාල් වී. ආර්. සිල්වා මහතා එම බන්ධනාගාර නිලධාරීන් පස් දෙනාගේ වැඩ තහනමට ලක් කිරීමට පියවර ගත් බව බන්ධනාගාර කොමසාරිස් හා මාධ්‍ය ප්‍රකාශක කෙනට් ප්‍රනාන්දු මහතා පැවසීය.විශේෂ සිර මැදිරියේ කම්බි කපා පලා ගිය සිරකරුවන් එකොළොස් දෙනාගෙන් තිදෙනකු දෙහිවල, දෙමටගොඩ හා මරදාන ප්‍රදේශවලදී අත් අඩංගුවට ගෙන ඇත.සිරකරුවන් දස දෙනාට හා සැකකරුට පලායාම සඳහා ඔවුන් බාරව සිටි නිලධාරීන් සහය දුන්බවට මූලික පරීක්ෂණ මගින් හෙළිව තිබේ. මේ අනුව පරීක්ෂණ නිමැවෙන තුරු එම බන්ධනාගාර නිලධාරීන් පස් දෙනාගේ වැඩ තහනමට ලක්කිරීමට කටයුතු කැර ඇත.පලාගිය අනෙක් අට දෙනා අත් අඩංගුවට ගැනීමට විශේෂ පොලිස් කණ්ඩායමක් යොදවා ඇති බව පොලිස් මාධ්‍ය ප්‍රකාශක පොලිස් අධිකාරී ප්‍රිශාන්ත ජයකොඩි මහතා පැවසීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=n1006097</link>
    <topic>අපරාධකරුවන්කාන්තා සිරමැදිරියේරඳවා තැබීමෙන් පලා යෑමට සහාය දීලා</topic>
    <author>සිරන්ජනි කුමාරි</author>
    <content>විශේෂ ගණයේ අපරාධකරුවන් නියමිත සිරමැදිරියේ නොරඳවා කාන්තාවන් රඳවා තබන සිරමැදිරියේ රඳවා තැබීම මගින් බන්ධනාගාර නිලධාරීන් සැකකරුවන්ට පලා යෑමට අවස්ථාව ලබා දී ඇති බවට මාළිගාකන්ද අධිකරණයේ සැකකරුවන් 11 දෙනකු පලා යෑමේ සිද්ධිය සම්බන්ධයෙන් පරීක්‍ෂණ පැවැත්වූ මරදාන පොලිසිය අධිකරණයට කරුණු වාර්තා කොට තිබිණි.බන්ධනාගාරය විසින් මීට ප්‍රථම  විශේෂිත සිරකරුවන් අධිකරණය වෙත ඉදිරිපත් කරන අවස්ථාවලදී පොලිසිය වෙත දුරකථන පණිවිඩ ලබා දෙන නමුත් ඉකුත් (7) මෙවැනි පණිවිඩ ලබා දී නොමැති බවට ද කරුණු අනාවරණය වී තිබේ.තවද කාන්තා සිරමැදිරියේ ජනේලය අඩි 3 1/2 ක උසින් පිහිටා ඇති බවත්, එලෙස අනාරක්‍ෂිත වූ කුටියකට මේ දරුණු අපරාධකරුවන් රඳවා තැබීම සංවිධානය වී පලා යෑමට අවස්ථාවක් ලබා දීමක් ලෙසට සැක පහළ වන බවට ද එම වාර්තාව මගින් වැඩිදුරටත් කරුණු දක්වා තිබිණ.සිද්ධිය සැලවූ වහාම බස් නැවතුම්පළවල්, දුම්රිය නැවතුම්පළවල් හා හදිසි ඇමතුම් මගින් කොළඹ අවට සියලු පොලිස් ස්ථානවලට දැනුම් දී සැකකරුවන් අත්අඩංගුවට ගැනීමට පොලිසිය පියවර ගත් බවට කරුණු අනාවරණය විය.කොම්පඤ්ඤවීදිය පොලිසියේ සොකෝ කණ්ඩායම, නිල සුනඛ අංශය මෙන්ම ඇඟිලි සටහන් දෙපාර්තමේන්තු නිලධාරීන් සිද්ධිය ස්ථානය පරීක්‍ෂාවට ලක්කොට තිබිණ. පලා ගිය සැකකරුවන් 11 දෙනා අතරින් හයදෙනකු මරණීය දණ්ඩනය නියම වූවන් වන අතර දෙදෙනකු දීර්ඝ සිරදඬුවම් ලැබූවෝ ද වෙති. මේ සැකකරුවන් 11 දෙනා බන්ධනාගාරයේදී හෙරොයින් ළඟ තබාගැනීමේ චෝදනාවට අධිකරණයට ඉදිරිපත් කළ සැකකරුවෝ වෙති.දෙහිවල පදිංචි ගුණසිංහ ආරච්චිගේ ඉසුරු සම්පත්, කොළඹ 14 පදිංචි කළය හේනලාගේ විපුල, අම්බලන්ගොඩ පදිංචි රන්දික නදීෂන් ගුණරත්න, ;කාළඹ 2 පදිංචි ටී. එච්. ක්‍රිස්ටි පෙරේරා, කිරිබත්ගොඩ පදිංචි රයිගමගේ සුසන්ත පෙරේරා, පිළියන්දල පදිංචි රාමන් රවි, මොරටුව පදිංචි එම්. වී. රංජිත් ප්‍රනාන්දු, කොළඹ 2 පදිංචි ඊ. ඒ. පී. උපුල් නිශාන්ත, කොළඹ 15 පදිංචි උත්තමන් සිගාමනි කුජ්ජඩි, කොළඹ 14 පදිංචි එන්. සී. ආර්. අජිත් ප්‍රනාන්දු හා කොළඹ 14 පදිංචි එන්. ඩබ්ලිව්. ලහිරු සේනක පෙරේරා යන අය මෙලෙස පලා ගිය සිරකරුවෝ වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=n1006098</link>
    <topic>දුර දිග ගිය ප්‍රේමයෙන් උපන් සති දෙකක සිඟිත්තියඅසල්වැසි නිවෙසක දමා ගිහින්</topic>
    <author>හසලක සමූහ බන්දුල ගොඩකුඹුර</author>
    <content>මහියංගණ ඇකිරියන් කුඹුර ප්‍රදේශයේ දී උපත ලද දින දාහතරක් (14) වයසැති දියණියක් තම අසල්වැසි නිවෙසක දමා ගිය මවක පිළිබඳ පුවතක් මහියංගණ පොලිසියෙන් ඊයේ (08) වාර්තා විය.දින දාහතරක් වයසැති (14) බිලිඳියකගේ මව යුද හමුදා සෙබළියකි. සඳුන්පුර යුද හමුදා කඳවුරේ සේවය කරමින් සිටියදී ගණේමුල්ල යුද හමුදා කඳවුරේ සේවය කළ ලාන්ස් කෝප්‍රල් වරයකු සමග පෙමින් වෙලී ඇත.දුරදිග ගිය ප්‍රේමය අනුව යුද හමුදා සෙබළියට දරුවකු පිළිසිඳ ගෙන ඇත. අවසානයේ ලාන්ස් කෝප්‍රල් වරයා මෙම යුද හමුදා සෙබළිය අමතක කිරීමත් සමඟ යුදහමුදා සෙබළිය සේවය කළ කඳවුරේදී ඇය කළ විනය විරෝධී සිද්ධිය පදනම් කරගෙන ඇයගේ සේවය අත්හිටුවා ඇත.සේවය අත්හිටුවීම ගැන තම යුද හමුදා කඳවුරේ එකම කාමරයේ සිටි මිතුරිය දැනගැනීමත් සමඟ එම මිතුරිය ගැබ්ගෙන සිටි සෙබළිය තම නිවසෙහි නවතා ගත්තේ යුද හමුදා සෙබළිය තම දෙමව්පියන්ද භාරගැනීමට කැමති නොවීම හේතුවෙනි.දරුවා ප්‍රසූත කළ පසු යුද හමුදා සෙබළිය තම මවුපියන්ට මේ බව දන්වා ඇති අතර ඔහුත් එම නිවසට පැමිණ යුද හමුදා සෙබළිය ප්‍රසූත කළ දියණිය ද රැගෙන තම නිවෙසට යෑමට අදිමදි කර ඇති අතර පසුව තාත්තා සෙබළිය තමාගේ දින දා හතර වයසැති දරුවා අසල් වැසි නිවෙසකටම දරුකමට හදා ගන්නටදී අනුරාධපුරය බලා පිටත්ව ඇත.දින දාහතර වයසැති දරුවකුට මව් කිරි නොදී මව් සෙනෙහසින් ඈත් කර තැබීම යන කරුණු පදනම් කරගෙන මවත් දින දාහතරක් වයසැති දරුවාත් ඊයේ (8) උදෑසන මහියංගණ පොලිස් ස්ථානයට කැඳවා අධිකරණය හමුවට පැමිණවීමට කටයුතු කර ඇත.මහියංගණ පොලිස්ථානාධිපති ප්‍රධාන පොලිස් පරීක්ෂක ඩී.සී.ඩී. ඉලංගකෝන් මහතාගේ උපදෙස් මත කාන්තා පොලිස් පරීක්ෂක නිලුකා පලිපාන මහත්මිය ඇතුළු පො.කො. පතිරණ, කාන්තා පො.කො. මාධවී, කා.පො.කො. ඩිලානි යන නිලධාරීහු මව සහ දියණිය අධිකරණය හමුවට ගෙන ඒමට කටයුතු කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=n1006099</link>
    <topic>නවක සරසවි සිසුන් සාදරයෙන් පිළිගන්න ‘සියෝගා’ එයි</topic>
    <author>අනුර ප්‍රේමලාල්</author>
    <content>විශ්වවිද්‍යාලවලට බඳවා ගන්නා නවක සිසුන් පිළිගැනීම සඳහා ‘සියෝගා’ නමින් අලුත් වැඩසටහනක් විශ්වවිද්‍යාල ප්‍රතිපාදන කොමිසම වෙත ඉදිරිපත් කර තිබේ.මෙය ඉදිරිපත් කර තිබෙන්නේ වසර විස්සක් පමණ නවක වදය පිළිබඳව පර්යේෂණ කළ මනෝ වෛද්‍ය රත්නසිරි බණ්ඩාර මහතා ය.මේ සම්බන්ධයෙන් අදහස් දැක්වූ මනෝ වෛද්‍ය බණ්ඩාර මහතා විශ්වවිද්‍යාලවල මහාචාර්යවරුන් ආචාර්ය මණ්ඩල සහ ශිෂ්‍ය සංගම් සමග සාකච්ඡා කර මේ වැඩසටහන නිර්මාණය කළ බව කීය.අනතුරුව උසස් අධ්‍යාපන ඇමැති එස්. බී. දිසානායක මහතාටත්, විශ්වවිද්‍යාල ප්‍රතිපාදන කොමිසම වෙතත් ‘සියෝගා’ වැඩසටහන සඳහන් වාර්තාව භාර දුන් බවත් ඒ පිළිබඳ යහපත් ප්‍රසාදයක් ලැබුණු බවත් බණ්ඩාර මහතා පැවසීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=n10060910</link>
    <topic>හදිසිය වැඩි ඡන්ද 68කින් සම්මතයි</topic>
    <author/>
    <content>හදිසි නීතිය දීර්ඝ කිරීමේ යෝජනාව වැඩි ඡන්ද 68කින් පාර්ලිමේන්තුවේදී ඊයේ (8) සම්මත විය. යෝජනාවට පක්‍ෂව ඡන්ද 121ක් ලැබුණු අතර, ඡන්ද 53ක් විපක්‍ෂව ලැබුණි. එක්සත් ජාතික පක්‍ෂයේ මහනුවර දිස්ත්‍රික් මන්ත්‍රී අබ්දුල් කාදර් මහතා යෝජනාවට පක්‍ෂව ඡන්දය දුන්නේය. යෝජනාවට විපක්‍ෂව එ. ජා. ප., දෙ. ජා. ස. සහ ප්‍ර. ජා. සං. මන්ත්‍රීවරු ඡන්දය ප්‍රකාශ කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=n10060911</link>
    <topic>ගිගුරුම් සහිත වැසි</topic>
    <author>උදුලා පීරිස්</author>
    <content>වායුගෝලයේ පවතින කැළඹිලි සහිත තත්ත්වය හේතුවෙන් අද (09) දිවයිනේ බොහෝ ප්‍රදේශවල අහස වලාකුළු වලින් බරවූ තත්ත්වයක් පවතින බව කාලගුණ විද්‍යා දෙපාර්තමේන්තුව පවසයි.බස්නාහිර සබරගමුව දකුණ හා මධ්‍යම පළාත්වල විටින් විට වැසි ඇතිවේ. සමහර ප්‍රදේශවල තරමක තද වර්ෂාපතනයක් ඇතිවිය හැකි බවද එම දෙපාර්තමේන්තුව සඳහන් කරයි.මීට අමතරව උතුරු හා උතුරුමැද පළාත් වලද තැනින් තැන වැසි හා ගිගුරුම් සහිත වැසි ඇතිවිය හැකි අතර මධ්‍යම කඳුකරයේ බටහිර බෑවුම් ප්‍රදේශවල තරමක තද සුළං තත්ත්වයක් පවතිනු ඇති බවද කියයි.දකුණු ඉන්දියාවේ නැඟෙනහිර ප්‍රදේශයේ වායුගෝලයේ සුළු කැළඹිලි තත්ත්වය හේතුවෙන් උතුරු හා උතුරු මැද පළාත්වල තැනින් තැන වැසි හා ගිගුරුම් සහිත වැසි ඇතිවීමට හේතුවී ඇතැයි පවසන කාලගුණ විද්‍යා දෙපාර්තමේන්තුව නිරිතදිග මෝසම මේවන විට සක්‍රිය වෙමින් පවතින බවද වැඩිදුරටත් සඳහන් කරයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=n10060912</link>
    <topic>රණවිරු උත්සවය 18 වැනිදා</topic>
    <author/>
    <content>ජාතික රණවිරු උත්සවයට සමගාමීව ඉකුත් මැයි 20 වැනිදා ගාලු මුවදොර පිටියේදී පැවැත්වීමට නියමිතව තිබී කල්දමන ලද “විජයග්‍රහණයේ ජාතික සැමරුම් උත්සවය” මේ මස 18 වැනිදා (සිකුරාදා) පැවැත්වේ.අයහපත් කාලගුණ තත්ත්වය හේතුවෙන් මේ රණවිරු උත්සවය කල්දැමීම සිදුකෙරිණි. එම උත්සවය උත්සවාකාරයෙන් පැවැත්වීමට රජය තීරණය කර ඇතැයි ජාතික ආරක්‍ෂාව පිළිබඳ මාධ්‍ය මධ්‍යස්ථානය නිවේදනය කරයි.ඒ අනුව එළඹෙන ජූනි මස 18 වෙනි සිකුරාදා පෙරවරු 8.00 ට රණවිරුවන්ට උපහාර පිදෙන විජයග්‍රහණයේ ජාතික සැමරුම් උත්සවයේ සමාරම්භක පෙළපාළිය කොළඹ ගාලු මුවදොර පිටියේදී විචිත්‍රවත් ලෙස පැවැත්වෙනු ඇත.එදිනම පස්වරු 4.00 ට ශ්‍රී ජයවර්ධනපුර කෝට්ටේ පිහිටි පාර්ලිමේන්තු සංකීර්ණය අසල පිහිටුවා ඇති රණවිරු ස්මාරකය අභියසදී විශේෂ රණවිරු සැමරුම් උත්සවය පැවැත්වීමට නියමිතය.විරෝදාර රණවිරුවන්ට ජාතියේ ප්‍රණාමය පුද කෙරෙන මෙම ජාතික රණවිරු උළෙලට මීට ඉහත දී ආරාධනා ලැබ සිටි සියලු ආරාධිතයින්ට තමන් අතට පත්ව ඇති ආරාධනා පත්‍ර රැගෙන මෙම අභිමානවත් අවස්ථාවට එක්වන ලෙස රජය ගෞරව පූර්වකව ඇරැයුම් කර සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=n10060913</link>
    <topic>සේනකුඩිඉරිප්පුවටවිස දළඹු උවදුරක්</topic>
    <author>මාරවිල සමූහ මිහිර විජේසේකර</author>
    <content>පුත්තලම සේනකුඩිඉරිප්පුව ගම්මානයේ විස සහිත දළඹු විශේෂයක් පැතිරයාම හේතුවෙන් ගම්මානයේ ජනතාව දැඩි අපහසුතාවට පත්ව සිටිති.පසුගිය 7 දා සිට ගම්මානයේ මාර්ගය දෙපස කිලෝ මීටර එකහමාරක පමණ දුර ප්‍රදේශයේ නිවෙස්වල මේ දළඹු විශේෂය පැතිරයාමට පටන් ගෙන තිබේ.අඟල් 1/2 සිට අඟල් 1 1/2 පමණ දිග මෙම දළඹුවන් නිවෙස්වල බිත්තිවල හා අවට ගස්වල දක්නට ලැබේ. පසුගිය 07 දා මේ පිළිබඳව ගම්වාසීන් පුත්තලම නගර සභාවට දන්වා ඇති අතර මහජන සෞඛ්‍ය පරීක්ෂකවරු රසායනික ද්‍රව්‍යයක් දළඹුවන් පැතිරී ඇති ස්ථානවලට දමා ඇතත් දළඹුවන් විනාශ වී නොමැත.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=n10060914</link>
    <topic>විපක්‍ෂයේ චෝදනා අසත්‍යයි ‘අයිෆා’ උළෙල නිසා ශ්‍රී ලංකාවටආර්ථික වාසි රැසක් ලැබුණා</topic>
    <author/>
    <content>බොලිවුඩ් සිනමාවේ උත්කර්ෂවත් හා දැවැන්තම සම්මාන උළෙල ලෙස සැලකෙන ‘අයිෆා’ හෙවත් ඉන්දීය ජාත්‍යන්තර සිනමා උළෙල සාර්ථකව ශශ්‍රී ලංකාවේ පැවැත්වීම පිළිබඳව ප්‍රධාන විපක්ෂය විසින් කරනු ලබන ද්වේශ සහගත චෝදනා රජය තරයේ ප්‍රතික්ෂේප කරයි.ඒ පිළිබඳව රජයේ ප්‍රවෘත්ති දෙපාර්තමේන්තුව මඟින් නිකුත් කළ නිවේදනයේ වැඩිදුරටත් මෙසේ ද සඳහන් ය.ශ්‍රී ලංකාවේ පැවැති මේ උත්කර්ෂවත් අවස්ථාවට ඉන්දියාවේ සුප්‍රසිද්ධ සිනමා තරු පැමිණීම වළක්වාලීම ත්‍රස්තවාදයේ සෙවනැලි ලෙස කටයුතු කරන බෙදුම්වාදීන්ට අත්වූ දරුණු පරාජයකි.ශ්‍රී ලංකාවේ මේ උළෙල පැවැත්වීමට සංවිධායකවරුන් විසින් නිල වශයෙන් ප්‍රකාශයට පත්කරනු ලැබුවේ ‘2010 මාර්තු මස 23 වැනිදා ය. 2010 ‘අයිෆා’ සම්මාන උළෙල තම රටවල පවත්වන ලෙස දකුණු අපි‍්‍රකාව, සිංගප්පූරුව හා දකුණු කොරියාව ඇතුළු රටවල් ගණනාවක් අයදුම් කර තිබූ විටක දීය.2010 වසරේ ‘අයිෆා’ සම්මාන උළෙල පැවැත්විය යුතු හොඳම රට ලෙස ශ්‍රී ලංකාව නම් කිරීම අයිෆා සංවිධායක මණ්ඩලය මඟින් කෙරුණකි. ඒ අනුව මාස දෙකක් වැනි කෙටි කාලයක් තුළ ‘අයිෆා’ උළෙල සඳහා අවශ්‍ය සියලු පහසුකම් සංවිධානය කිරීමට ශ්‍රී ලංකාවට හැකි විය. එමගින් ශශ්‍රී ලංකාවේ ආර්ථික, සංචාරක හා ව්‍යාපාරික මෙන්ම සිනමා ක්ෂේත්‍රයේ ද දියුණුව සඳහා වාසි රැසක් අත්කර ගැනීමට හැකිවී තිබේ.අයිෆා වැනි ජාත්‍යන්තර මට්ටමේ උත්සව පැවැත්වීම සඳහා පුළුල් පහසුකම් සහිතව සුගතදාස ගෘහස්ථ ක්‍රීඩාංගණය නවීකරණය කිරීමට හැකිවීම දේශීය කලා ක්ෂේත්‍රයේ උන්නතියට ද සිදුකළ මහඟු දායාදයකි.මේ සම්මාන උළෙල පැවැති අවස්ථාවේදී ලොවපුරා සෑම විනාඩි දෙකකට වරක්ම ශශ්‍රී ලංකාව පිළිබඳව පණිවිඩයක් ප්‍රචාරය කෙරිණි. මේ පුවත සමඟ ශ්‍රී ලංකාවේ අභිමානය සහ වර්තමානයේ පවත්නා සාමකාමී වාතාවරණය විදහා දැක්වෙන පණිවිඩය රැගත් ‘අයිෆා’ සම්මාන උළෙලේ සම්පූර්ණ පටිගත කළ වාර්තාව ජුනි 11 වැනිදා ඉන්දියාවේ මිලියන 600 ක් පමණ ජනතාව විසින් නරඹනු ලැබේ. එමෙන්ම එම සම්මාන උළෙලේ වාර්තාව රටවල් 120ක පුළුල් ලෙස ප්‍රචාරය කෙරෙනු ඇත.දශක 03ක යුද්ධය අවසන් කළ පසුව සාමකාමී වාතාවරණයක් යටතේ ශශ්‍රී ලංකාව සංචාරය කිරීමට සුදුසු ස්ථානයක් බවට ප්‍රධාන රටවල් රැසක් ප්‍රකාශයට පත්කර ඇති මේ වකවානුවේදී ශශ්‍රී ලංකාව පිළිබඳව මේ පණිවිඩය රටවල් 120ක නොමිලේ ප්‍රචාරය කිරීමට හැකිවීම ශ්‍රී ලංකාවට ලැබුණු මහඟු අවස්ථාවකි.සංචාරක කටයුතු ප්‍රවර්ධනය කිරීම සඳහා ශශ්‍රී ලංකාව විසින් මෙවැනි ව්‍යාපෘතියක් වාණිජ වශයෙන් ලොවපුරා ගෙන යන්නේ නම් අවම වශයෙන් කෝටි 4500කට අධික මුදලක් වැය කිරීමට සිදුවනු ඇත.එමෙන්ම මේ උළෙලට සමගාමීව ජනාධිපතිවරයාගේ ප්‍රධානත්වයෙන් කොළඹ දී පැවැති ව්‍යාපාරික හමුවද බෙහෙවින් සාර්ථක විය.මෙය ශ්‍රී ලංකාවේ ආයෝජන හා ව්‍යාපාර පුළුල් කිරීමට මෙන්ම රැකියා උත්පාදනයටද මංසලසනු ඇත. මේවන විට ඉන්දියාවේ මහා පරිමාණ ව්‍යාවසායකයන් පවා ශ්‍රී ලංකාවේ ආයෝජනය කිරීමට කැමැත්ත පළ කර ඇත.අද ලොව බොහෝ රටවල් ජාත්‍යන්තර ක්‍රීඩා උත්සව හා සම්මේලන පැවැත්වීම සඳහා සත්කාර රට වශයෙන් කටයුතු කිරීමට ඉදිරිපත් වනුයේ එය තම රටේ ආර්ථික සංවර්ධනය ඇති කිරීමට තිබෙන ප්‍රධාන සාධකයක් ලෙස සලකන බැවිනි. 1976 නොබැඳි රාජ්‍ය නායක සමුළුව පැවැත්වීමෙන් ජාත්‍යන්තර සම්මන්ත්‍රණ ශාලාවක් රටට හිමි විය.එමෙන්ම පොදු රාජ්‍ය මණ්ඩල රාජ්‍ය නායක රැස්වීම 2013 දී ශ්‍රී ලංකාවේ පැවැත්වීමට තීරණය කරනු ලැබ ඇත්තේ ද ශශ්‍රී ලංකාවේ සාමකාමී වාතාවරණයක් පවතින බවට කදිම සාධකයක් වූ හෙයිනි.වසර ගණනාවක් තිස්සේ පැවැති ත්‍රස්තවාදය අවසන් කර ශශ්‍රී ලංකාවේ වෙසෙන සියලුම ජාතීන් එකමුතුව ජීවත්වීමට වත්මන් ජනාධිපතිවරයාගේ ප්‍රධානත්වයෙන් යුතු රජය අවශ්‍ය පරිසරය ඇති කිරීමේ කළගුණ සැලැකීමක් වශයෙන් මෙරටේ ජනතාව රජයට තුනෙන් දෙකකට ආසන්න විශාල ජනවරමක් ද ලබාදී තිබේ.මේ පිළිබඳව සැබෑ තතු ජාත්‍යන්තර ජනතාවට සියැසින් දැක බලාගැනීමට එක් අවස්ථාවක් වූ මේ ‘අයිෆා’ උළෙල අසාර්ථක කිරීමට කොටි ත්‍රස්තවාදීන්ට අනුබල දෙන සුළු පිරිසක් දැරූ උත්සාහය ව්‍යර්ථ වී තිබියදී විපක්ෂ කණ්ඩායම් ‘අයිෆා’ උළෙල පිළිබඳව ද්වේශ සහගතව විවේචනය කිරීම ප්‍රජාතන්ත්‍රවාදී දේශපාලන අනාගතයට ඔබින යහපත් ලක්ෂණයක් නොවේ.ශ්‍රී ලංකාවේ එකොළොස් වන ‘අයිෆා’ සම්මාන උළෙල සාර්ථකව පැවැති අතර මෙයට පෙර පවත්වා ඇත්තේ ද ලොව ප්‍රධාන රටවලය. මීළඟ ‘අයිෆා’ උළෙල කැනඩාවේ පැවැත්වෙන බව ද එහි සංවිධායකවරුන් විසින් දැනටමත් ප්‍රකාශයට පත් කරනු ලැබ ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=n10060915</link>
    <topic>මාලිගාකන්ද අධිකරණයෙන් පැන ගියසැකකරුවෝ දෙදෙනෙක් රිමාන්ඩ්</topic>
    <author>සිරන්ජනි කුමාරි</author>
    <content>මාළිගාකන්ද මහේස්ත්‍රාත් අධිකරණයෙන් පලා යෑමේදී පොලිසිය විසින් මාර්ග බාධකයන්හිදී අත්අඩංගුවට ගනු ලැබ අධිකරණයට ඉදිරිපත් කළ සැකකරුවන් දෙදෙනකු මේ මස 18 වන දින දක්වා රක්‍ෂිත බන්ධනාගාරගත කරන ලෙස මහේස්ත්‍රාත් එල්. එච්. ප්‍රියන්ත මහතා නියෝග කළේය. මෙලෙස බන්ධනාගාරගත කරනු ලැබුවේ මරණීය දණ්ඩනය නියම වූ කොළඹ 2 පදිංචි එදිරිවීර ආරපත්තු පටබැඳිගේ උපුල් නිශාන්ත හා 45 වසරක සිරදඬ්‍රුවම් නියම වූ මුතුතන්ත්‍රිගේ බස්තියන් රන්ජන් ප්‍රනාන්දු යන අයයි.නිත්‍යානුකූල අත්අඩංගුවෙන් පලා යෑමේ චෝදනාව යටතේ මොවුන් අධිකරණයට ඉදිරිපත් කොට තිබිණ. ඉකුත් 7 දින මාළිගාකන්ද මහේස්ත්‍රාත් අධිකරණයෙන් සිර මැදිරියේ ජනේලයක කම්බි කූරක් කපා ඉවත්කොට පලා යමින් සිටියදී මරදාන මාර්ග බාධකයේදී හා දෙමටගොඩ මාර්ග බාධකයේදී පොලිසිය විසින් මොවුන් අත්අඩංගුවට ගෙන තිබිණ. මරදාන පොලිසියේ ප්‍රධාන පොලිස් පරීක්‍ෂක ප්‍රැන්සිස්, උප පොලිස් පරීක්‍ෂක ගුණසිංහ අධිකාරි සමග 61038 නිමල් යන අය සැකකරුවන් අධිකරණයට ඉදිරිපත් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=r1006091</link>
    <topic>දුම්රිය හරස් මාර්ගවල අනතුරු ඉහළට</topic>
    <author>කටුකුරුන්ද සමූහ කපිල කුලසිංහ</author>
    <content>අනාරක්ෂිත දුම්රිය මාර්ග නිසා සිදුවන අනතුරු සංඛ්‍යාව දිනෙන්දින ඉහළ යමින්පවතී. මුහුදු බඩ දුම්රිය මාර්ග සීමාවේ කටුකුරුන්ද සිට බේරුවල දක්වා වූ දුම්රිය හරස් මාර්ග සියල්ලේ පසුගිය වසර පහක පමණ කාලයක සිට මේ දක්වා සිදු වූ ජීවිත හානි සංඛ්‍යාව හැටකට ආසන්නය.මීට අමතරව වාහන හා දේපළ අලාභ වීම් අති විශාලය. දිනෙන් දින සිදුවන අනතුරු සංඛ්‍යාව ශීඝ්‍රයෙන් ඉහළ ගියද බලධාරීන්ගේ අවධානය මේ සඳහා යොමු නොවීම කනගාටුදායකය.අනතුරක් සිදු වූ සෑම අවස්ථාවකදීම ප්‍රදේශවාසීන් බලධාරින් දැනුවත් කළ ද, උද්ඝෝෂණ හා විරෝධතා දැක්වූවද මේ දක්වා ඉන් පලක් වී නැත. කළුතර කටුකුරුන්දේ සිට බේරුවල දක්වා අනාරක්ෂිත දුම්රිය හරස් මාර්ග පහළොවක් පමණ ඇත.මුහුදු බඩ ප්‍රධාන මාර්ගයේ සිටි රට අභ්‍යන්තරයට වැටී ඇති මේ මාර්ග ඔස්සේ දිනපතා විශාල වාහන සංඛ්‍යාවක් ගමන් කරති. එහෙත් මේ කිසිදු මාර්ගයක් සඳහා ආරක්ෂිත වැඩපිළිවෙළක් නැත.හෙන්රි ග්‍රැගරි මහතා , පයාගල ඉඳලා බේරුවල මංගල පිරිවෙන පාර දක්වා භයානක දුම්රිය හරස් පාරවල් නවයක් දහයක් තිබෙනවා. ඒවායේ වාහන විශාල වශයෙන් යනවා. මේ මංගල පිරිවෙන පාරේ දුම්රිය පාර උඩ මේ වෙන කොට විශාල පිරිසක් මරණයට පත් වෙලා තියෙනවා.මෝටර් සයිකල් වලින් ගිය දෙන්නාම මෙතැන නැති වෙලා තියෙනවා. මංගල පිරිවෙන පන්සල මෙතැනදී තියෙනවා. ආරියවංශ විදුහලට මේ පාරේ ළමයි ගොඩක් යනවා. පෞද්ගලික පන්ති තියෙනවා. කුඩා ළමයි යනවා. අවදානම් තැනක් මේවාට පියවරක් අවශ්‍යයි.ඩී. එල්. බන්දුසේන මහතාඅම්බලප්පල මාර්ගය ළඟ විශාල පිරිසක් අනතුරට පත් වෙලා තියෙනවා. වාහන හැපුන ගණන කියන්නත් බැරි තරම්, ගාලු පාරේ ඉඳල ඇතුළත ප්‍රදේශ කීපයකට මේ පාරෙන් වාහන යනවා.ප්‍රසන්න කුමාර මහතාමාගල්කන්ද පාරේ ඉඳලා ගාලු පාරට එක්වරම වාහන දමන්න බැහැ. ප්‍රධාන පාරට වාහනය හරවන්න බැරි උනොත් වාහනයෙන පිටුපස කොටස රේල් පාරේ. ඉතින් ඒ වගෙ වෙලාවට කෝච්චිය ආවොත් ඉවරයි.වාහනය දුම්රියේ ගැටී දිවි ගලවා ගත් සම්පත් ප්‍රියදේව මහතාත්‍රී රෝද රිය මාගල්කන්ද පාරට හරවනවත් එක්කම කෝච්චිය ආවා. ළඟටම එනකම් දැක්කේ නැහැ. ත්‍රීවිල් එක කෝච්චියේ හැපුණා. මාව වීසි වෙලා රේල් පීල්ලක හැපිලා කකුල තුනට කැඩිලා ගියා. මාස නවයක් එක තැන හිටියා. වාසනාවට ජිවිතය බේරුණා.කටුකුරුන්ද බේරුවල දක්වා වූ දුම්රිය මාර්ගය වංගු සහිත බැවින් හරස් මාර්ගයන්ට ඇතුල් වන වාහන දුම්රිය ආසන්නයට එනතුරු නොදැකීම අනතුරු ඉහළ යෑමට හේතු වී ඇත.වාහන හා ජීවිත හානි විශාල සංඛ්‍යාවක් මේ වන විටත් සිදුව ඇති නිසා බලධාරීන්ගේ අවධානය මේ සඳහා යොමු කළ යුතුව ඇත. නව ප්‍රවාහන අමාත්‍යවරයාගේ අවධානය මේ පිළිබඳව යොමුවනු ඇතැයි ප්‍රදේශවාසීහු බලාපොරොත්තු වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=r1006092</link>
    <topic>රාජගිරිය ආයුර්වේද රෝහලේගිලන් සේවා වැඩසටහන්</topic>
    <author>වයිමන් හෙට්ටිආරච්චි</author>
    <content>රාජගිරියේ පිහිටි ආයුර්වේද රෝහලේ භික්ෂු වාට්ටුවට හා අනිකුත් වාට්ටුවලට පැමිණෙන ස්වේච්ඡා පිරිසක් ගිලන් සේවා වැඩසටහනක් ආරම්භ කර තිබේ.භාවනා උපදේශක සිරිසේන ලියනආරච්චි මහතාගේ නායකත්වයෙන් එන මේ පිරිස නේවාසික රෝගී හිමිවරුන්ට හා රෝගීන්ට උවටැන් කරති.රෝගී නේවාසික භික්ෂූන් වහන්සේලාගෙන් හිස් රැවුල් බෑමත්, උන්වහන්සේලාගේ සිවුරු අඳනකඩ, කොට්ටඋර, තුවා ආදිය සෝදා වේලා දීමත් සිදුකෙරේ. බෙහෙත් තෙල් තවරා වෛද්‍ය උපදෙස් අනුව පිරිමැදීම් කරන අතර දත් මැද මුහුණ සෝදවති.ශරීරයේ කැඩුම් බිඳුම් සහිත අයට බෙහෙත් බැඳ වෙලුම් පටි එතීමද කාර්ය මණ්ඩලයේ උපදෙස් මත සිදුවේ.රාජ්‍ය සංස්ථාවක සේවය කර විශ්‍රාම ගෙන සිටින ලියනාආරච්චි මහතා ධර්මය නිවැරදිව දකින්නා තමන් වහන්සේ හොඳින් දකින්නෙකු ලෙස බුදුරජාණන් වහන්සේ හඳුන්වනවා.ගිලන් අයට සත්කාර කිරීම උන්වහන්සේට කරන සත්කාරයක්. ගිලන් සේවය ආරම්භ කළේත් රට වටේ යමින් භාවනා වැඩසටහන්වලට සහභාගී වන්නේත් එම බුදුවදනට අනුව.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=r1006093</link>
    <topic>ඉපැරැණි හිරුගල් දෙවොල</topic>
    <author>සටහන හා ඡායාරූප -දකුණු පළාත් සංචාරක සුමතිපාල දීයගනගේ</author>
    <content>කොග්ගල හිරුගල් දේවාලය වසර දහස් ගණනක් පැරැණි ඓතිහාසික පුද බිමකි. එහි ආරම්භය රාවණා යුගයේදී සිදුවී ඇති බව කොග්ගල වැසියෝ පවසති. අප්‍රේල් මස සූර්ය මංගල්‍යය මුල් කරගෙන ඈත අතීතයේදී කොග්ගල සැණකෙළි සිරියෙන් ඇළලී ගිය බවද ඔවුහු පවසති.ගාල්ල මාතර මහා මාර්ගය සමීපයේ කොග්ගල ගුවන් තොටුපොළ ඉදිරිපිට ඓතිහාසික මේ හිරුගල් දෙවොල සහිත දේවගිරි රජ මහා විහාරස්ථානය විශාල පර්වතයක පිහිටා ඇත. වසර දහස් ගණනකට පෙර සමන නම් රජ කෙනෙක් කොග්ගල කේන්ද්‍ර කොට ගෙන රජකම් කළ බවද කොග්ගල වැසියෝ විශ්වාස කරති.එහෙත් මෙතරම් වසර දහස් ගණනක් පැරැණි හිරුගල් දෙවොල අද එහි දකින්නට නැත. දෙවැනි ලෝක සංග්‍රාම සමයේ කොග්ගල ගුවන් තොටුපළ ඉදිකිරීමේදී ගුවන් පථයට යොදා ගැනීම සඳහා හිරුගල් දේවාලය පිහිටා තිබූ විශාල පර්වතය කඩා විනාශ කර ඇත.එම පර්වතයේ කලු ගල් කඩා ගුවන් පථයට දැමූ හැටි කොග්ගල ගම් වැසියෝ අදත් සිහිපත් කරති.එදා අක්කර දෙකක් පමණ විශාල භූ®මි ප්‍රදේශයක් වූ මේ ඓතිහාසික කන්දේ බටහිර දෙසින් හිරුගල් දේවාලය පිහිටා තිබී ඇත. කලුගල් ගැනීමට කන්ද කපන විට හිරුගල් දේවාලයද විනාශ විය.අද එම පර්වතය මත පිහිටා ඇත්තේ දේවගිරි පේමශා විහාරස්ථ බුද්ධ මන්දිරය සහ චෛත්‍යය පමණි. එම භූ®මි ප්‍රමාණය පර්චස් කීපයකට සීමාවී ඇත. එහෙත් මේ ඓතිහාසික කන්ද දීර්ඝ කාලයක සිට සෝදා යමින් පවතී.මේ වන විට පැති කීපයකින්ම කන්ද බරපතළ ලෙස සෝදා ගොස් ඇත. පසුගිය දිනවල පැවති මහ වැස්ස නිසා බරපතළ ලෙස මෙම කන්දට හානි සිදුවී තිබේ.එහි බුද්ධ මන්දිරයද අබලන් තත්ත්වයට පත්ව ඇත. වහල දිරාපත්වීම නිසා වැසි දිනවලට බුදු ගෙය තුළට ජලය කාන්දුවේ. සමහර දොර ජනෙල් පවා කැඩී බිඳී ගොස් ඇත.බුද්ධ මන්දිරයේ සැතපෙන පිළිම වහන්සේගේ ආලේප කර ඇති වර්ග මේ වන විට ගැලවී යමින් පවතී. බොහෝ බිතු සිතුවම් අඳුරු පැහැය ගෙන තිබේ. පැරැණි චිත්‍ර සහිත සිවිලිමද තැනින් තැන කඩා වැටී ඇත.කොග්ගල දේවගිරි රජමහා විහාරාධිපති කොග්ගල විමලකිත්ති හිමියෝ මෙසේ කීහ.ශ්‍රී ලංකාවේ මෙවැනි දේවාල හතරක් අතීතයේදී තිබී තියනවා. හිරුගල් දේවාලය හැරුණ විට දෙවිනුවරද අනිත් දෙක උතුරු පළාතේ පිහිටා තිබිලා. සූර්ය මංගල්‍යය මුල් කරගෙන බුද්ධ කාලයට පෙර පවා කොග්ගල හිරුගල් දේවාලයේ පුද පූජා පවත්වා තියනවා.සමන නමැති රජතුමා බොහෝ අතීතයේදී කොග්ගල ප්‍රදේශය පාලනය කළ බව සඳහන් වෙනවා. සමන රජතුමාගේ අභාවයෙන් පසුව එතුමා දේවත්වයෙන් ගම්වැසියන් විසින් සලකා තියනවා.එම සමන රජතුමා දෙව් කෙනෙකු ලෙස සලකා නොයෙක් පුද පූජා භාර හාර කිරීමට ගම් වැසියන් අදත් පුරුදුව සිටිනවා.දෙවැනි ලෝක සංග්‍රාම සමයේදී කොග්ගල යුද කඳවුරක් බවට පත්වුණා. ඒ නිසා පැය විසි හතරක් ඇතුළත කොග්ගල ගමෙන් පිටවන ලෙස ඉංග්‍රීසි පාලකයින් විසින් කොග්ගල ගම් වැසියන්ට නියෝග කළා.ඉන් පසුව තමයි හිරුගල් දේවාලය අහිමි වුණේ. මේ පූජනීය ස්ථානයට වන හානිය පිළිබඳ වගකිව යුතු අංශවලට කලක සිටම දන්වනවා. නමුත් කිසිම පලක් වුනේ නැහැ.කොග්ගල හිටපු ග්‍රාම නිලධාරිවරයෙකු මෙන්ම ප්‍රසිද්ධ චිත්‍ර ශිල්පියෙකු වන කොට්ටාව සිරිසේන මහතා මෙසේ කීය.කොග්ගල කලපුවේ පිහිටි කොකා කොටූ ගලේ සෙල්ලිපියක් තියනව. හීයක් තුඩින් ගත් කොකාගේ ලාංඡනයක් එහි තියනවා.සමන රජු දවස රාජ්‍ය ලාංඡනය එය බවයි ගව්වැසියන් කියන්නෙ. සමන රජු දවස පවා හිරුගල් දෙවොල කේන්ද්‍ර කර ගෙන සූර්ය මංගල්‍යය පවත්වා තියනවා. පසු කලක සිට ඇසළ සමට මේ පුදබිම උත්සවශ්‍රීයෙන් බැබළෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=r1006094</link>
    <topic>සෙරෙප්පුව ගන්න හදද්දීමදුවගේ ඇඟටතාප්පය කඩාගෙන වැටුණා</topic>
    <author>සටහන හා ඡායාරූප -මාරවිල සමූහ මිහිර විජේසේකර</author>
    <content>නිවෙස අසල යාබද ඉඩමේ මායිමේ ඉදිකර තිබූ තාප්පයක් කඩා වැටීම හේතුවෙන් මාරවිල මූදුකටුව ප්‍රදේශයේ දෙදරු මවක් මිය යෑමේ ශෝචනීය පුවතක් වාර්තා වේ.මෙසේ අවාසනාවන්ත ලෙස මියගොස් ඇත්තේ අවුරුදු විසිඅටක් වයසැති මූදුකටුව වැල්ල පාරේ වර්ණකුලසූරිය නිලූකා ඉවෝන් ප්‍රනාන්දු නමැත්තියකි.මියගිය ඉවෝන් ප්‍රනාන්දු යන අයගේ නිවෙසට යාබද ඉඩමේ ඉදිකර තිබූ තාප්පය ඉතා අබලන් තත්ත්වයේ පැවතුණි. මේ පිළිබඳව නිවැසියන් විසින් යාබද ඉඩමේ අයිතකරුට කීප වතාවක් දන්වා තිබේ.එහෙත් තාප්පය කඩා ඉවත් කිරීමට අයිතිකරු මැලිවී තිබේ.සිද්ධිය වූ දින අධික වර්ෂාව පැවතුණි. තාප්පය අස්සෙන් සිදුරු කීපයකින් ජලය ගලා ඒමට පටන් ගෙන ඇත. මිය ගිය ඉවෝන් මේ සිදුරු අවහිර කිරීමට උත්සාහ ගෙන තිබේ. මේ අතර ඇයගේ පුතාගේ සෙරෙප්පුවක් වතුරේ පාවෙමින් තිබෙනු දැක ඇත.සෙරෙප්පුව ගැනීමට උත්සාහ කරද්දී තාප්පය ඇයගේ ඇඟට කඩාවැටී තිබේ. නිවැසියන් විසින් ඇයව මාරවිල මූලික රෝහලට ඇතුළත් කොට ඇති අතර අනතුරුව කොළඹ ජාතික රෝහලට රැගෙන ගොස් තිබේ.දින 02 ක් තුළ රෝහලේ ප්‍රතිකාර ලැබුවත් ජීවත්වීමේ භාග්‍ය ඇයට උදා නොවීය. ශරීරයේ අභ්‍යන්තර අවයව වලට බලවත් ලෙස හානි සිදුවීම හේතුවෙන් ඇය මිය ගොස් ඇති බව වෛද්‍යවරු පවසා ඇත.දැනට වසර 10 කට පමණ පෙර උදේශ් මංජුල හා නිලූකා ඉවෝන් විවාහ වූයේ දැන හැඳීන ගැනීමෙනි.වයස අවුරුදු 3 1/2ක හා අවුරුදු 9 ක පුතුන් දෙදෙනෙක් ඔවුන්ගේ කැදැල්ලේ සාමාජිකයින් වේ.සිය සැමියා මුහුදු ගොස් හා හලාවත පොදු වෙළෙඳසලෙන් රැගෙන එන මාලු සිය නිවෙස ඉදිරිපිට තබා වෙළෙඳාම් කිරීම ඔවුන්ගේ ජීවනෝපාය විය.ඇයගේ වියෝවෙන් බලවත් ලෙස කම්පාවට පත්ව සිටින සැමියා වන සුදේශ් මංජුල (32) මෙසේ කියා සිටී. තාප්පෙ අයිතිකරුට මේ බව කීප සැරයක් ම අපි කිව්වා. අපි කියපු දේ ඇහුව නම් මේ දේ වෙන්නෑ. මගෙ නිලූකා නැතුව කොහොම ඉවසන්නද. මගෙ දරුවො දෙන්නත් එක්ක මම තනිවුණා. මේ වගේ දේවල් හතුරෙකුටවත් වෙන්න එපා.ඇයගේ මව වන ඩබ්ලිව්. එමලින් ප්‍රනාන්දු - සිද්ධිය වෙද්දි මම එතන හිටියා. මට අනතුරක් වුණේ නෑ. නිලූකා දුව සෙරෙප්පුව ගන්න හදද්දිම තාප්පෙ ඇඟට කඩා වැටුණා. පස්සෙ තාප්පෙ කඩලා නිලුකාව ඉස්පිරිතාලෙට අරන් ගියා. කැඩිච්ච තාප්පෙ අඩි 10 ක් විතර උසයි. අබලන් වෙලා තිබුණේ.නිලූකාට මරු කැඳවූ තාප්පය යාබද නිවස වටාම ඉදිකර තිබේ. මේ නිවෙසේ හිමිකරු ප්‍රදේශයේ සුප්‍රකට ව්‍යාපාරිකයෙකි.මේ වනවිටත් වන්දි ලබාදීමේ ගැටලුවක් පැන නැගී තිබේ. ඊට නිසි විසැඳුමක් ලැබී නොමැත. කෙසේ වෙතත් දරුවන්ට මවත් සැමියාට බිරියත් අහිමි වූ හිඩැස පිරවීමට නම් නොහැක. අසරණ වූ ඔවුන්ට සාධාරණයක් ඉටුකිරීම යුතුකමකි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=r1006095</link>
    <topic>මොරගල්ල විදුහලේ වටිනා ගොඩනැඟිලි කැලෑවට වැසී ගිහින්</topic>
    <author>කළුතර දිස්ත්‍රික් සංචාරක</author>
    <content>බේරුවල මොරගල්ල ප්‍රදේශයේ පිහිටි මොරගල්ල විදුහලේ වටිනා ගොඩනැඟිලි පහක් වල් බිහි වී අබලන් වී ඇත. වසර කිහිපයකට පෙර මේ පාසල වැසී යන පාසල්ගොන්නට ඇතුළු විය.ඒ හේතුවෙන් සමහර මවුපියන් තම දරුවන් නගරයේ ජනප්‍රිය පාසල් වෙත යොමු කළත් නැති බැරි මවුපියන් අසරණ දරුවන් සුළු පිරිසක් පමණක් මෙහි ඉතිරි විය.ඒ අවස්ථාවේ ඉල්ලීමක්මත අලුත් විදුහල්පතිවරයෙකු විදුහලට ලැබිණි. ඒ වන විට ඔහු කළේ ඉතිරි වූ දරුවන් විසි දෙනකු සමඟ එක්ව මොරගල්ල ගාලු පාරේ ආසන්නයේ වසා දමා තිබූ ගොඩනැඟිලි දෙක ප්‍රතිසංස්කරණය කර නැවත පාසල ගොඩනැඟීමට සමත්විය.වර්තමානයේ පාසල් දරුවන් විශාල පිරිසකගෙන් පිරි අධ්‍යාපනයෙන් ඉතා උසස් තත්ත්වයක පවතී. ඒ වර්තමාන විදුහල්පතිවරයාගේ දැඩි කැප වීම මතය.නමුත් දරුවන්ගේ මවුපියන් හා ප්‍රදේශවාසීන් පවසන්නේ දැනට ප්‍රයෝජනයක් නොගන්නා වටිනා ගොඩනැඟිලි පහ කුමක් හෝ ප්‍රයෝජනයකට ගන්නා ලෙසයි. දැනට මේ ගොඩනැඟිලි ගරා වැටෙන තත්ත්වයේ තිබේ. ප්‍රදේශවාසීන් පවසන්නේ මේ ලී දඩු හෝ ඵලක් ඇති දෙයකට ගත යුතු බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=r1006096</link>
    <topic>හල්තොට ජල ව්‍යාපෘතියේ වැඩවසර හතරක් තිස්සේ එක තැන</topic>
    <author>හල්තොට සමූහ විනිතා මානෙල් ගමගේ</author>
    <content>හල්තොට ලෙනවර මැනිකුලම් කන්දේ ආරම්භ කරන ලද පානීය ජල ව්‍යාපෘතිය අතරමඟ නතර කර ඇතැයි හල්තොට වැසියෝ පවසති.රුපියල් ලක්ෂ 20ක පමණ මුදලක් යොදවා මේ ජල ව්‍යාපෘතිය ආරම්භ කරන ලද්දේ මීට වසර 4කට පමණ පෙරය. බණ්ඩාරගම ප්‍රාදේශිය සභාව මගින් ආරම්භ කරන ලද මේ ව්‍යාපෘතිය මගින් මැනිකුලම් කන්දේ ජීවත් වන පවුල් 32කට පානීය ජල පහසුව ලබා දීම අරමුණ වී තිබිණ. කඳු මුදුණේ සිට කන්ද වටා පදිංචිකරුවන්ට ජලය ලබා ගැනීම ඉතා දුෂ්කර කාර්යයක් විය.ඔවුන් ඒ සඳහා කඳු මුදුණේ සිට කි. මී 1ක් පමණ කඳු පහළට බැස නිවෙසක ඇති ළිඳකින් ජලය ලබා ගත යුතුය. නෑම, රෙදි සේදීම වැනි අනෙකුත් කාර්යයන් සඳහා ලෙනවර ඉන්ද්‍රජොත්‍යාරාමය ඉදිරිපිට ඇති ළිඳ වෙත පැමිණේලෙනවර කෝන්ගහහේනේ තිබෙන ළිඳකින් නළ මගින් ලබා ගන්නා ජලය ඉන්ද්‍රජොත්‍යාරාම විහාර භූමියේ ඇති ටැංකියක ගබඩා කිරීමෙන් අනතුරුව මැනිකුලම් කඳු මුදුණේ ඉදිකෙරෙන ටැංකියට ලබා දී ඒ මගින් මේ වැසියන්ට ලබා දීමට අදහස් කළ බව ඔවුහු පවසති.කුලුනු ඉදිකිරීමෙන් අනතුරුව මේ වන විට ටැංකිය ඉදිකරන තත්ත්වය දක්වා වැඩ නිම කර තිබෙන මේ ව්‍යාපෘතිය නතර කර තිබෙන බව ඔවුහු පවසති.මේ වන විට ටැංකිය සඳහා සවි කරන ලද යකඩ කම්බි දිරාපත්ව ඇතැයි පවසන මේ වැසියෝ ඔවුන්ට ජලය ලැබෙන්නේ කවදා දැයි විමසති.යූ. අශෝක රංජිත් මහතා (52) මෙසේ කීවේයමේ කන්දෙ ඉඩම් කට්ටි 32ක් විතර තියෙනවා. අපට තියෙන ලොකුම ප්‍රශ්නය වතුර. ලක්ෂ ගාණක් වියදම් කරල මම ළිඳක් කැපුව. මුළු කන්දට දැන් වතුර ගන්නෙ ඒකෙන්. උදේම ගන්න ඕනෑ.නැත්තන් නෑ. ප්‍රාදේශීය සභාවෙන් මේ වැඩේ පටන් අරන් දැන් අවු. 4ක් විතර වෙනව. අඩි 18ක් 20ක් උසට කුලුන ගැහුව ටැංකිය ගහන්න හදන කොට වැඩ නැවැත්තුව.නිමල් චන්ද්‍රසිරි මහතා (44)ප්‍රාදේශීය සභාවෙන් ළඟදී ඇවිත් බලල ගියා. ප්ලාස්ටික් ටැංකියක් දානව කිව්ව. ඒත් අපිට වතුර නෑ.බණ්ඩාරගම ප්‍රාදේශීය සභා සභාපති මනෝජ් සංජය මහතාමැනිකුලම් කන්දේ වතුර ප්‍රශ්නය ඉක්මනින් විසඳීමට කටයුතු කරනවා. ඒ සඳහා ප්ලාස්ටික් ටැංකියක් ලබා දීමට සභාවේ සාකච්ඡා කළා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=r1006097</link>
    <topic>ජීව වායු නිපදවා දිවිය ජයගත් ප්‍රසන්න</topic>
    <author>උඩුගම්පොළ බර්ටි ලයනල්</author>
    <content>මිනුවන්ගොඩ ප්‍රාදේශීය ලේකම් කොට්ඨාසයේ මාතම්මන අංක 110 හි පදිංචි ප්‍රසන්න විජයසූරිය (39) මහතා සිය බිරියගේද සහය ඇතිව මී ගවයන්ගේ අපද්‍රව්‍ය භාවිතයටගෙන ජීව වායුව නිපදවා එයින් තම නිවසට ආලෝකයද ලබාගනිමින් ඉවුම් පිහුම් හා මීකිරි නිෂ්පාදනයට බලශක්තියද උපයෝගි කර ගනිමින් දිවිමග සාර්ථකව ගෙනයයි.කලක් විනෝදයට මෙන් මී හරක් ඇතිකර කිරි ගැනීම කර ගෙනගොස් ඒවා වෙළඳ පළට විකුණා ජීවත්ව පසු කාලෙකදී මීකිරි හට්ටි නිෂ්පාදනය කිරීමටත් පටන් ගෙන ඇත. මිනුවන්ගොඩ පශු වෛද්‍ය චින්තා පෙරේරා මහත්මිය ඔහුට මෙය සාර්ථකව කරගෙන යෑමට උපදෙස් දී මඟ පෙන්වා දී ඇත.ප්‍රසන්න මෙසේ පැවසීය. මම මුලදී මී වැස්සියො හැඳුවේ විනෝදෙට. සත්තු ගණන වැඩිවෙනකොට අපද්‍රව්‍ය ප්‍රශ්නයත් වැඩිවුනා. මේ අපද්‍රව්‍ය වළට කරගන්න දෙයක් නැතිවෙනකොට චින්තා මහත්මිය මට ජීව වායුව නිෂ්පාදනාගාරයක් ආරම්භ කරන්න උපදෙස් දුන්නා.මිනුවන්ගොඩ ජීව වායුව නිෂ්පාදනාගාර කීපයක් පටන් අරන් තිබුණා. මාවත් ඒ තැනකට යවල පුහුණුවක් ලබා දුන්නා. ණයකුත් ගන්න මඟ පෑදුවා. දැන් මම ගෙට ආලෝකය ලබාගන්නවා. උයන්න ගෑස් උපයෝගි කරගන්නවා.මී කිරි උණු කරන්න මට අමතර වියදමක් දරන්න වෙන් නෑ. ඒ ගෑස් වලින්ම ඒ වැඩේ කර ගන්නවා. මට දැන් වැඩිපුරත් එක්ක ගෑස් තියෙනවා. අවට ඉන්න අයටත් දෙන්න පුළුවන්.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=r1006098</link>
    <topic>එකම පුතා අපට නැතිවුණාමී උණට බෙහෙතක් නැද්ද</topic>
    <author>සුරන්ජිත් පෙරේරාදෙහිවල ගල්කිස්ස සමූහ</author>
    <content>දෙහිවල පදිංචි පාසල් සිසුවකු මී උණ වැළඳී පසුගියදා මියගොස් ඇත.ගල්කිස්ස ලලිත් ඇතුලත්මුදලි නවෝද්‍යා පාසලේ උසස් පෙළ කලා අංශයේ අධ්‍යාපන ලැබූ දාහත් හැවිරිදි ඉසුරු ප්‍රභාත් මෙසේ මියගොස් ඇත.ඔහු දෙහිවල කව්ඩාන පාරේ සුදරම් මාවතේ පදිංචිකරුවෙකි.සිය පියා සහ මව ඇතුලු සහෝදරියන් දෙදෙනාද සමඟ ජීවත් වූ ඉසුරුගේ නිසල දේහය නිවසේ තැන්පත් කර තිබුණි.පසුගිය 3 වනදා කොළඹ ජාතික රෝහලේ දැඩි සත්කාර ඒකකයේ දී ඉසුරු මරුමුවට පත්විය. ඔහු මියයන විට මෙම රෝගය වැළඳී දින 5ක් ගතවී තිබූ අතර වෛද්‍යවරුන්ද මී උණ රෝගය බව හඳුනාගෙන තිබූ බව ඉසුරුගේ පියා විමලසේන මහතා කීවේ හැඬූ කඳුලෙනි.පසුගිය සතියේ ඉරිදා දරුවව පුද්ගලික බෙහෙත් ශාලාවක වෛද්‍යවරයකුට පෙන්නුවා. එහිදී දරුවාගේ රුධිර පරීක්ෂණ වාර්තාවක් ගන්න කිව්වා. එයත් රැගෙන ඊට පසුදින සඳුදා වෛද්‍යවරයාට පෙන්නුවා.ඔහු කිව්වා මෙම රුධිර පරීක්ෂණ වාර්තාව අනුව දරුවට මී උණ වැළඳී ඇති බව. ඒ අවස්ථාවේම රෝහල්ගත කරන ලෙසත් උපදෙස් ලැබුණා. ඒ අනුව එදිනම මම දරුවව කොළඹ ජාතික රෝහලට ඇතුළත් කළා.ඒ අනතුරුව ඉසුරු ප්‍රභාත් පසුගිය සඳුදා සිට (31) සිට කොළඹ ජාතික රෝහලේ ප්‍රතිකාර ලබමින් සිට ඇත. දින 4ක් ප්‍රතිකාර ලබාදුන්නත් සුවයක් නොවූ ඉසුරුගේ උණ තත්ත්වය එන්න එන්නම දරුණු අතට හැරී ඇත.ඉසුරුගේ මව රූපිකා ගංගානි මහත්මියද කඳුලු පිරුණු දෑසින් පසුවූවාය.දරුවාගේ අසනීපය දැන සිටියානම් ඒ සඳහා නිසි ප්‍රතිකාර නොකළේ මන්දැයි ඕ විමසුවාය.විමලසේන මහතා නැවත කටහඬ අවදි කරමින් මෙසේ පවසයි. එදින උදේ සිටන්ම මම දරුවා අසල සිටියේ. දහවල් වනවිට දරුවාගේ බඩපිපෙන්න ගත්තා. ඇඟ ඉදිමිලා උදරය විශාල වුණා. මං වෛද්‍යවරුන්ට එය දැනුම් දුන්නා.වෛද්‍යවරු කිව්වා ප්‍රතිකාර ලබාදීලා තියෙන්නේ බයවෙන්න එපා කියලා. සවස් වනතුරුත් අඩුවුණේ නැහැ.නර්ස්ලට කිව්වට පසු පුතාට ඔක්සිජන් සම්බන්ධතාවය තිබෙන මැෂිමක් සවිකළා. පුතා පැය බාගයක් පමණ මැසිමේ ආධාරයෙන් සිටියා.නමුත් එක්වරම මැෂිම නැවතුණා. විදුලිය ඇනහිටීම නිසා තමයි මැෂිම නැවතුණේ. ඔක්සිජන් බට අයින් කරලා වෛද්‍යවරු පුතාව දැඩිසත්කාර ඒකකයට ගත්තා. නමුත් එතකොට වෙන්න තියෙන දේ වෙලා ඉවරයි.තම පාසලේ දීප්තිමත් සිසුවකු වූ ඉසුරු ප්‍රභාත්ට අත්වූ ඉරණම ගැන ලලිත් ඇතුලත්මුදලි විදුහලේ විදුහල්පති නිලන්ත ඒකනායක මහතාද පසුවූයේ දැඩි ශෝකයෙනි.මී උණ ගැන මෙම ප්‍රදේශයෙන් ආරංචි වූ මුල්ම අවස්ථාව වන බව නගර සභා සෞඛ්‍ය නිලධාරීන්ගේ අදහසයි. ඒ වාගේ දෙහිවල ප්‍රදේශයේ මී උණෙන් සිදුවූ මුල්ම මරණය ඉසුරු ප්‍රභාත් පාසල් ශිෂ්‍යයාගේ බවද අදාළ වාර්තා පෙන්වා දෙයි.ඉසුරු ප්‍රභාත් සිසුවාගේ දේහය සියලු දෙනාගේ සෝසුසුම් මැද ගල්කිස්ස පොදු සුසාන භූමියේදී මිහිදන් කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=r1006099</link>
    <topic>මහියංගණයටසංවර්ධනයේ අරුණලු</topic>
    <author>බිබිල මධ්‍යම විශේෂ – මීගොඩ හේමපාල</author>
    <content>මහියංගණ නගරයේ සංවර්ධනයත් සමඟම ඌව පළාතේ ප්‍රමුඛ නගරයක් බවට පත්ව ඇත. ඓතිහාසික වශයෙන්ද ඉමහත් ප්‍රසිද්ධියට පත්ව තිබුණු මහියංගණය මෑතක් වනතුරුම කිසිම සංවර්ධනයක් දක්නට නොතිබුණ නරගයක් විය.මහින්ද චින්තන වැඩසටහන යටතේ මගනැඟුම, ගම නැඟුම, ජාතික සවිය යන සංවර්ධන වැඩසටහන් මගින් මහියංගණ නගරයේ සංවර්ධනය ආරම්භ විය.පිට පළාත්වලින් වර්න්වර කලින් කලට මහියංගණයට පැමිණෙන දේශපාලනඥයන් ජනතාවගේ ඡන්දය ලබාගෙන ජනතාව රැවටූ යුගය නිමාකරමින් ජනාධිපති මහින්ද රාජපක්‍ෂ මහතා විසින් මහියංගණයට මහියංගණයේම උපන් අනුර විදානගමගේ මහතා මහියංගන ශ්‍රීලනීප සංවිධායක ලෙස පත්කිරීමෙන් නගරයේ පිබිදීම ආරම්භ විය. ප්‍රාදේශීය සභා මන්ත්‍රීකමක්වත් නොමැතිව ඔහු නගරයේ සංවර්ධනයට අතගැසුවේය.මහියංගණ බස් නැවතුම්පොළේ පිහිටි පෙට්ටිකඩ වෙනුවට ඒවා ඉවත්කොට දින 10කින් නව වෙළෙඳ සංකීර්ණයක් ඉදිකරන්නට හැකිවිය. හැටේ දශකයේ මුල්බාගයේ එවකට මහියංගණ මන්ත්‍රීවරයාව සිටි සී. පී. ජේ. සෙනවිරත්න මහතා විසින් ඉදිකළ බස්නැවතුම් පොළ මේ වන විට ගරා වැටී අබලන්ව තිබිණි.අබලන් බස්නැවතුම් පොළ ගලවා ඉවත් කොට ලංකාවේ නවීනකරන ප්‍රධාන පෙළේ බස්නැවතුම් පොළක් ඉදිකිරීමට සමත්විය. මහියංගණ නගරයේ තැනින් තැන ඉදිකොට තිබුණු පෙට්ටි කඩ දැන් දකින්නට නැත.නගරයට කඩකාමර 70ක වෙළෙඳ සංකීර්ණ දෙකක් ඉදිකොට ඇත. මහියංගණ නගර මධ්‍යයේ ඉදිවන අඩි 60ක් උස හා අඩි 40ක් පළල සමාධි බුදු පිළිමය ලක්‍ෂ 200ක වියදමින් ඉදිකරගෙන යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=r10060910</link>
    <topic>ස්වයං රැකියාවලටමඟ පෙන්වන මැදවච්චිය විදාතා මධ්‍යස්ථානය</topic>
    <author>මැදවච්චිය සමූහ - ජයසූරිය දිසානායක</author>
    <content>මැදවච්චිය අත්කම් නිර්මාණකරුවන් ඇතුළු ස්වයං රැකියාලාභීන්ට හොඳ කලක් උදාවී ඇත. මැදවච්චිය විදාතා මධ්‍යස්ථානයේ නිසි මගපෙන්වීම හේතුවෙන් අත්කම් නිර්මාණ කරුවන් ඇතුළු ස්වයං රැකියා ලාභීන්ගේ ආදායම ඉහළ නැන්වීමට හැකිවී ඇත.මැදවච්චිය විදාතා මධ්‍යස්ථාන භාර නිලධාරි ආර්. එම්. එම්. මුණසිංහ මහතාගේ මගපෙන්වීම මත සාමාජික සාමාජිකාවන් රැසකට නිසි පුහුණුව හා නිසි මගපෙන්වීම ලබාදීම හේතුවෙන් හොඳ ආදායම් මාර්ගයක් ලබා ගැනීමට අවස්ථාව සැලසී ඇත. විදාතා මධ්‍යස්ථානයේ මගපෙන්වීම මත අලෙවිකර ගැනීමට ද පහසුකම් සපයමින් තිබේ.එස්. එම්. මල්ලිකා සෙනෙවිරත්න මහත්මිය.මම නොවිධිමත් අධ්‍යාපන ඒකකයේ උපදේශිකාවක් ලෙස කටයුතු කරනවා. මම තල්කොළ නිෂ්පාදන, පන්වර්ග වලින් කරන නිෂ්පාදන කරනවා. මගේ නිෂ්පාදනවලට හොඳ ඉල්ලුමක් තියෙනවා.නිෂ්පාදන ප්‍රමාණවත් නෑ. ඒතරම් ඉල්ලුමක් පවතිනවා. අලෙවිකර ගැනීමේ කිසිම ගැටලුවක් නෑ. විදාතා මධ්‍යස්ථානයෙන් ලබා දෙන සහයෝගයත් අගය කළ යුතුයි.සුජානි සුගතපාල මහත්මිය.මම යෝගට් නිෂ්පාදනය ආරම්භ කරලා මාස 6 ට වැඩිකාලයක් ගතවෙනවා. තවත් කෙනෙක් එක්ක හවුලෙ කරන්නෙ. එයට කිරි හරකුන් ඉන්නවා.යෝගට් නිෂ්පාදනය ඉගෙන ගත්තෙ විදාතා මධ්‍යස්ථානයෙන්. යෝගට් අලෙවිකර ගැනීමේ කිසිම ගැටලුවක් නෑ. ආදායම හොඳයි. හොඳ ඉල්ලුමක් තියෙනවා. විදාතා මධ්‍යස්ථානයෙන් සිදුවන සේවය අගය කළ යුතුයි.එස්. එම්. ඒකනායක මහත්මිය.පන්වර්ග වලින් කරන නිෂ්පාදන සඳහා හොඳ අලෙවියක් තියෙනවා. තමාගේ ආදායම් මාර්ගයක් සකසා ගැනීමට හොඳම මග අත්කම් නිර්මාණයයි.විදාතා මධ්‍යස්ථාන භාර නිලධාරි ආර්. ඇම්. ඇම්. මුණසිංහ මහතා.ප්‍රදේශයේ නිර්මාණ කරුවන් ඇතුළු මේ මධ්‍යස්ථානයේ සේවය බලාපොරොත්තුවන හැමදෙනාටම සේවය සපයමින් ඔවුන් දිරි ගන්වමින් ඔවුන්ගේ හෙට දවස සාර්ථක කරගන්න උදව් කරනවා.විදාතා මධ්‍යස්ථානය මගින් විශාල සේවයක් ප්‍රදේශයේ ජනතාවට සිදුවෙනවා. එම සේවය තවත් හොඳින් ලබා දීමට ප්‍රාදේශීය ලේකම් කාර්යාල භූ®මියේ ඉදිකර ඇති නව දෙමහල් ගොඩනැගිල්ල විදාතා මධ්‍යස්ථානය වෙනුවෙන්ම ඉදිවූවක්.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=s1006091</link>
    <topic> ශ්‍රී ලංකා - සිම්බාබ්වේ අවසන් සටන අද</topic>
    <author/>
    <content>සිම්බාබ්වේ භූමියේ තුන්කොන් කුසලානයක් අත්පත් කර ගැනීමේ අභිලාෂයෙන් යුතුව තිලකරත්න ඩිල්ෂාන්ගේ නායකත්වයෙන් ශ්‍රී ලංකා පිල අද (9) හරාරේ නුවර දී සිම්බාබ්වේ කණ්ඩායම සමඟ මයික්‍රෝ මැක්ස් කුසලාන තුන්කොන් එක්දින තරගාවලියේ අවසන් මහා තරගයට මුහුණ දෙනු ඇත.පෙරේදා (7) පැවැති දෙවැනි වටයේ අවසන් තරගයේදී සිම්බාබ්වේ පිල වෙතින් කඩුලු 8 ක පරාජයක් ලැබූවද මීට පෙර සිම්බාබ්වේ දේශයේ තරග වැදුණු එක්දින තරගමාලා දෙකකදීම 5 – 0 ක් ලෙස ජය ගැනීමට සමත් වූ ශ්‍රී ලංකා පිල ප්‍රබල මානසිකත්වයෙන් යුතුව අද තරගයට මුහුණ දෙනු ඇත.සිම්බාබ්වේ පිල මේ තරගමාලාවේ තරග 4 කට සහභාගි වී ජයග්‍රහණ 3 ක් අත්කර ගනිමින් පෙරමුණේ පසුවන අතර තරග 4 කදී ජයග්‍රහණ 2 ක් වාර්තා කළ ශ්‍රී ලංකා පිල දෙවැනි ස්ථානයට පත් විය.මේ තරගමාලාවේ වැඩිම අර්ධ ශතක ප්‍රමාණය ලෙස අර්ධ ශතක 3 ක් රැස්කළ ලකුණු අතර සිටින ශ්‍රී ලංකා පිලේ නායක තිලකරත්න ඩිල්ෂාන් වැඩිම ලකුණු ලාභීන් අතර තුන්වැනි ස්ථානයේ පසුවෙයි.දෙවැනි වටයේ ඉන්දියාවට එරෙහිව විශිෂ්ට පිතිහරඹයක නිරතවෙමින් ශතකයක් රැස්කළ 20 හැවිරිදි දිනේෂ් චන්දිමාල්, ආරම්භක පිතිකරු උපුල් තරංග, චාමර කපුගෙදර සහ උප නායක ඇන්ජලෝ මැතිව්ස් අද තරගයේදී පිතිහරඹ අංශය ශක්තිමත් කරනු ඇත.තරගාවලියේ වැඩිම කඩුලුලාභියා වන සුරාජ් රන්දීව්, තිලාන් තුෂාර, දිල්හාර ප්‍රනාන්දු, නුවන් කුලසේකර සහ අජන්ත මෙන්ඩිස් පන්දු යැවීමේ අංශය ශක්තිමත් කරනු ඇත.තුන් ඉරියව් ක්‍රීඩකයින් වන තිසර පෙරේරා සහ ජීවන් මෙන්ඩිස් කණ්ඩායමේ මැද පෙළ ශක්තිමත් කරන අතර පන්දු යැවීමේ බලඇණියට ද මහඟු සහයක් දෙනු ඇත.2003 වසරේ දී එක්සත් අරාබි එමීර් රාජ්‍යයේ සාජා නුවර පැවැති සාජා කුසලාන තරගාවලියේ පකිස්තානය සමඟ අවසන් තරගයට සහභාගි වූ සිම්බාබ්වේ පිල ඉන් අනතුරුව එක්දින සූරතාවලියක අවසන් තරගයට සුදුසුකම් ලැබූ ප්‍රථම අවස්ථාව මෙය වේ.සිය භූමියේ පැවැත්වෙන බැවින් නරඹන්නන්ගේද සහාය සිම්බාබ්වේ පිලට නොඅඩුව ලැබෙනු ඇත.පෙරේදා ශ්‍රී ලංකාවට එරෙහිව කඩුලු 8 ක ජයග්‍රහණයක් කරා තම පිල ;මහෙයවමින් නොදැවී ශතකයක් රැස්කළ බ්‍රෙන්ඩන් ටේලර් මේ තරගමාලාවේ තරගයේ වීරයා සම්මාන 3 කට හිමිකම් කීමට සමත් විය.හැමිල්ටන් මැසකඩ්සා, ටටෙන්ඩා තායිබු සහ චමූ ඩිබාබා, ටේලර් සමඟ එක්වී තම කණ්ඩායමේ පිතිහරඹ අංශය ශක්තිමත් කරනු ඇත.පන්දු යැවීමේදී දස්කම් දැක්වූ ක්‍රිස් පෝෆු, ග්‍රෙග් ලැම්බ්, ගී‍්‍රම් ක්‍රීමර් සහ ප්‍රොස්ටර් උට්සෙයා ශශ්‍රී ලංකාවේ පිතිකරුවන්ට දැඩි පීඩනයක් එල්ල කරනු නිසැකය.අද තරගයේ ජයග්‍රහණය එළැඹෙන ආසියානු කුසලාන තරගමාලාව සඳහා ශශ්‍රී ලංකා පිලට කදිම උත්තේජනයක් වනු නොඅනුමානය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=s1006092</link>
    <topic>ටෙස්ට් තරගමාලාවේ ජය එංගලන්තයට</topic>
    <author>මැන්චෙස්ටර් (ඒ.එෆ්.පී.)</author>
    <content>බංග්ලාදේශය සමඟ ඕල්ඩ් ට්‍රැෆර්ඩ් හි පැවැති දෙවැනි ටෙස්ට් තරගය දින 3 ක් ඇතුළත නිමා කරමින් ඉනිමකින් සහ ලකුණු 80 කින් ජයගත් එංගලන්තය ටෙස්ට් තරගමාලාව 2 - 0 ක් ලෙස ජයගැනීමට සමත් විය.එංගලන්තය පළමු ඉනිමට ලබා ගත් ලකුණු 219 ට පිළිතුරු වශයෙන් බංග්ලාදේශය පළමු ඉනිමට රැස්කරනු ලැබුවේ ලකුණු 216 ක් පමණි. මේ අනුව ඉනිමක පරාජයෙන් බේරීම සඳහා තම දෙවැනි ඉනිම ක්‍රීඩා කළ බංග්ලාදේශය ඕවර 34.1 ක දී ලකුණු 123 කට දැවී ගියේය.බංග්ලාදේශ දෙවැනි ඉනිමේදී ලකුණු 42 ට කඩුලු 5 ක් බිඳ දැමූ ස්ටීවන් ෆින් එංගලන්තය වෙනුවෙන් තරගමාලාවේ වීරයා ලෙස සම්මාන ලැබු අතර තරගයේ වීරයා වූයේ එංගලන්ත ඉනිමේ දී ලකුණු 128 ක් රැස්කළ ඉයන් බෙල් ය.බංග්ලාදේශය වෙනුවෙන් තරගමාලාවේ වීරයා වූයේ බංග්ලාදේශ පළමු ඉනිමේ ශතකයක් රැස් කළ ආරම්භක පිතිකරු තම්මී ඉක්බාල් ය. ඔහු පළමු ටෙස්ට් තරගයේදී ද ශතකයක් රැස් කිරීමට සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=s1006093</link>
    <topic> දකුණු ආසියානු ක්‍රීඩා උළෙලේ පදක්කම් දිනූ ගුවන් හමුදා ක්‍රීඩක ක්‍රීඩිකාවන්ට උපහාර</topic>
    <author>ෆවුස් මොහොමඩ්</author>
    <content>බංග්ලාදේශයේ පැවැති දකුණු ආසියාතික ක්‍රීඩා උළෙලේ ශ්‍රී ලංකාව නියෝජනය කරමින් පදක්කම් දිනූ ගුවන් හමුදා ක්‍රීඩක ක්‍රීඩිකාවන් ඇගයීමට ලක් කිරීමේ උත්සවයක් පසුගියදා ගුවන් හමුදා මූලස්ථානයේ දී ගුවන් හමුදාපති එයාර් චීෆ් මාෂල් රොෂාන් ගුණතිලක මහතාගේ ප්‍රධානත්වයෙන් පැවැත්විණි.මෙහිදී පදක්කම් දිනූ සෑම ක්‍රීඩක ක්‍රීඩිකාවකටම මුදල් ත්‍යාග පිරිනැමුණු අතර රන් පදක්කම් දිනූ ක්‍රීඩක ක්‍රීඩිකාවන්ට උසස්වීම් ද පිරිනැමිණි.ගුවන් හමුදාවේ ක්‍රීඩක ක්‍රීඩිකාවෝ 26 දෙනකු දකුණු ආසියානු ක්‍රීඩා උළෙලේ දී ක්‍රීඩා ඉසව් 10ක් නියෝජනය කරමින් රන් පදක්කම් 6ක් රිදී පදක්කම් 18ක් සහ ලෝකඩ පදක්කම් 14ක් දිනා ගැනීමට සමත් වූහ.මළල ක්‍රීඩාවෙන් රන් පදක්කම් 4ක් හා රිදී පදක්කම් 4ක්, බර ඉසිලීමෙන් රන් පදක්කමක්, රිදී පදක්කම් 2ක් සහ ලෝකඩ පදක්කමක්, කරාතේ ක්‍රීඩාවෙන් රන් පදක්කමක්, රිදී පදක්කමක් සහ ලෝකඩ පදක්කමක්, මේස පන්දු ක්‍රීඩාවෙන් රිදී පදක්කම් 4ක් සහ ලෝකඩ පදක්කම් 4ක්, වෙඩි තැබීමේ ඉසව්වෙන් රිදී පදක්කම් 3ක් සහ ලෝකඩ පදක්කම් 3ක්, දුනු විදීමෙන් රිදී පදක්කම් 2ක්, ජූඩෝ ක්‍රීඩාවෙන් රිදී පදක්කම් 2ක්, කබඩි ක්‍රීඩාවෙන් ලෝකඩ පදක්කම් 2ක්, වොලිබෝල් ක්‍රීඩාවෙන් ලෝකඩ පදක්කම් 2ක් සහ මල්ලවපොර ක්‍රීඩාවෙන් ලෝකඩ පදක්කමක් ඊට ඇතුළත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=s1006094</link>
    <topic>රාජකීය-ත්‍රිත්ව බ්‍රැඩ්බි පළිහ තරඟය 12දා</topic>
    <author>ප්‍රින්ස් ගුණසේකර</author>
    <content>ජනාධිපති කුසලාන අන්තර් පාසල් රගර් තරගාවලියේ රාජකීය ත්‍රිත්ව අතර තරගය නිත්තවෙලදී මේ මස 12 වැනිදා පැවැත්වේ. වසර 66 පැරැණි බ්‍රැඩ්බි කුසලානය සඳහා වූ මේ තරඟය කාගේත් අවධානයට ලක් වූවකි.බ්‍රැඩ්බි පළිහ ලෙස මේ තරගාවලිය නම් කිරීමට පෙර සිට රාජකීය - ත්‍රිත්ව රගර් තරග ඉතිහාසයේ දී රාජකීය පිලට ජේ. ආර්. ජයවර්ධන, රාජන් කදිරගාමර්, හැරී ගුණතිලක , යූ. එන්. ගුණසේකර, සී. ආර්. ද සිල්වා, කෙන් බාලේන්ද්‍රන් යන මහත්වරුද ත්‍රිත්ව පිලට ලක්ෂ්මන් කදිරගාමර් ඩෙන්සිල් කොබ්බෑකඩුව ඩන්කන් වයිට් හා ජයන්ත ධනපාල යන මහත්වරුද ක්‍රීඩා කර ඇත.එහෙයින් මෙරට රගර් ක්‍රීඩා ඉතිහාසයේ දැවැන්ත මතක සටහන් රාශියක් බ්‍රැඩ්බි පළිහ රගර් තරගාවලියට ඇත. සෑම වසරකදීම කොළඹ දී හා මහනුවර දී තරග දෙකක් බ්‍රැඩ්බි පළිහ සඳහා පැවැත්වේ. එහි ප්‍රථම තරගය ජනාධිපති කුසලාන ලීග් තරගමාලාවට සම්බන්ධ කෙරේ.මෙතෙක් රාජකීය - ත්‍රිත්ව අතර රගර් තරග 127ක් පවත්වා ඇති අතර ත්‍රිත්ව විදුහල තරග 59ක් ද රාජකීය විදුහල තරග 57ක් ද ජයගෙන සිටී.ඉතිරි තරග 11 ජය පරාජයනේ තොරව නිමාවට පත් විය. පසුගිය වසරේදී රාජකීය විදුහල තරග දෙකම ජය ගත්තේ ය.පසුගිය සතියේ දීි ත්‍රිත්ව විදුහල විසින් ඉසිපතන පරදවා හොඳ මානසික මට්ටමකින් සිටී. රාජකීය විදුහල පසුගිය සතියේ දී කිංග්ස්වුඩ් වෙතින් පරාජය වූ අතර එයට පෙර සති දෙක තුළ දී සාන්ත පීතර හා ඉසිපතන වෙතින්ද පරාජයට පත් විය. මේ වසරේ තරගවාරයේ මුල් තරග හතරම ජය ගැනීමට රාජකීය විදුහල සමත් විය.ත්‍රිත්ව විදුහල මෙවර ලීග් තරගාවලියේ තරග 7කදී ජයග්‍රහණ 4ක් හා පරාජ 3ක් වාර්තා කර ඇති අතර රාජකීය විදුහල ද ඒ හා සමාන දක්ෂතාවක් පෙන්නුම් කර සිටී.සාන්ත පීතර වෙස්ලිමේ සති අන්තයේ පැවැත්වෙන සාන්ත පීතර - වෙස්ලි අතර තරගයේ වැඩි වාසි සාන්ත පීතර් පිල සතුවේ. විශාල පෙරළියක් නොවන්නට සා. පීතර් විදුහලට තවදුටත් අපරාජිත බව රැක ගැනීමේ හැකියාව පවතී. වෙස්ලි විදුහල වෙතින් ධර්මරාජ හා වේල්ස් කුමාර විදුහල් පරාජයට පත් විය.සා.තෝමස්-කිංග්ස්වුඩ්මහනුවරදී පැවැත්වීමට නියමිත සාන්ත තෝමස් හා කිංග්ස්වුඩ් අතර තරගය දෙපිලටම ඉතා වැදගත් වේ. සාන්ත තෝමස් පිල මේ තරගවාරයේ දෙවැනි තැන සිටින අතර කිංග්ස්වුඩ් පිල තෙවැනි තැන සිටී. පසුගිය සතියේ පැවැති සාන්ත පීතර් විදුහලට එරෙහි තරගයේ දී සාන්ත තෝමස් පිලේ දක්ෂතා උසස් මට්ටමක පැවැති හෙයින් තරගය උණුසුම් ස්වරූපයක් ගනු ඇත.මේ සතියේ පාසල් රගර් තරග 12 දා මෙසේ ය.රාජකීය - ත්‍රිත්ව නිත්තවෙලදීසා. තෝමස් - කිංග්ස්වුඩ් මහනුවරදීවේල්ස් කුමාර - ඉසිපතන හැව්ලොක්හිදීසා. පීතර - වෙස්ලි කොළඹ දීධර්මරාජ - සා. අන්තෝනි නිත්තවෙලදී</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=s1006095</link>
    <topic>වූෂූ මුල් පුටුව ඇමැති ටී. බී. ට</topic>
    <author/>
    <content>ශ්‍රී ලංකා වූෂු සම්මේලනයේ නිලවරණයේදී සභාපති ධූරයට අධ්‍යාපන නියෝජ්‍ය අමාත්‍ය ටී. බී. ඒකනායක මහතා නිතරගයෙන් තේරී පත්විය.මේ නිලවරණය පසුගියදා ක්‍රීඩා අමාත්‍යාංශයේ ක්‍රීඩා සංවර්ධන දෙපාර්තමේන්තු ශ්‍රවණාගාරයේදී පැවැත්විණි.නව නිලධාරි මණ්ඩලය මෙසේය.සභාපති - අමාත්‍ය ටී. බී. ඒකනායක, මහ ලේකම් - මානෙල් ධර්මකීර්ති,උප සභාපතිවරු - විජිත් ප්‍රියන්ත එදිරිසිංහ, ජගත් චන්දන කල්දේරා, මහේන්ද්‍ර ඒකනායක,උප ලේකම් - රුචිර බෝධිනායක, වසන්ත රංජිත් බණ්ඩාර,භාණ්ඩාගාරික - හේරත් සත්කුමාර, උප භාණ්ඩාගාරික - අජිත් මාරසිංහ.විධායක කමිටු සාමාජිකයන් - ලක්ෂ්මන් කරුණාරත්න, ලලිත් කුමාර, නයනානන්ද එදිරිසිංහ, සුගත් කෝලිත, අජන්ත බණ්ඩාර.තරග කමිටු ලේකම් - බුද්ධි තාබෲ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=s1006096</link>
    <topic>ලෝ පතල පාපන්දු සැණකෙළියට තව දින 2යි</topic>
    <author/>
    <content>ලෝක කුසලාන පාපන්දු තරගාවලියට ඇත්තේ තව දින 2 ක් පමණි. පාපන්දු ලෝලී සමස්ත ලෝක ප්‍රජාව දෑස් දල්වා බලා සිටිනුයේ දකුණු අප්‍රිකාවේ පැවැත්වෙන ලෝක කුසලාන පාපන්දු තරගමාලාවේ උණුසුම එළැඹෙන තුරුය.මෙවර ලෝ්ක කුසලාන තරගමාලාව අන් කවරදාටත් වඩා අසිරිමත් වනු ඇතැයි ජගත් පාපන්දු සම්මේලනයේ සභාපති සෙප් බ්ලේටර් ප්‍රකාශ කළේය.ලෝක කුසලාන තරගමාලාවේ තරග පැවැත්වෙන ක්‍රීඩාංගණ පිළිබඳ තොරතුරු මේ සමග දැක්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=f1006091</link>
    <topic>දේශීය ව්‍යාපාරිකයාගේ අනාගතය සුබයි</topic>
    <author>සාකච්ඡා කෙළේ -ධම්මික සෙනෙවිරත්න</author>
    <content>ශ්‍රී ලංකා ආර්ථිකයේ වත්මන් ප්‍රවණතා, බදු ක්‍රමය සරළ කිරීම පිළිබඳ ගෙන ඇති යම් ක්‍රියාමාර්ග සහ ඉදිරි අයවැය කෙබඳු අයවැයක් වේද යන්න පිළිබඳ උපායමාර්ගික ව්‍යවසාය හා කලමනාකරණ ආයතනයේ (SEMA)  ජ්‍යෙෂ්ඨ ආර්ථික උපදේශක, කොළඹ විශ්වවිද්‍යාලයේ ආර්ථික විද්‍යා අංශයේ ආචාර්ය රංජිත් බණ්ඩාර මහතා සමඟ කළ සාකච්ඡාවකි.ශ්‍රී ලංකාවේ ආර්ථිකය පිළිබඳ මෑතක නිකුත් වූ ලෝක බැංකු වාර්තාව ඇසුරින් මෙරට ආර්ථිකය පිළිබඳ කෙටි විග්‍රහයක් කළ හැකිද?ශ්‍රී ලංකාවේ ආර්ථිකය පිළිබඳ ලෝක බැංකු වාර්තාව පසුගිය අප්‍රේල් මාසයේ එළිදැක්වූවා. එහි සඳහන්වන මූලික කාරණා ම¼ඟින් අපේ රටේ ආර්ථිකයේ ස්වභාවය පිළිබඳ යථා අවබෝධයක් ලබාගැනීමට පුලුවන්.මේ වාර්තාව පෙන්වා දෙන ආකාරයට ගෝලීය මූල්‍ය අර්බුදය සහ දුර්වල සාර්ව ආර්ථික තත්ත්වයන් තුළ ශ්‍රී ලංකාවේ ආර්ථිකය වේගයෙන් වර්ධනය වන තත්ත්වයට පත්වෙලා තියෙනවා.වඩාත් වැදගත් පෙන්වාදීමක් තමයි, 2009 වසරේ දෙවන, තුන්වන කාර්තුවල ලංකාවේ ආර්ථිකය ක්‍රමානුකූලව වර්ධනය වී හතරවන කාර්තුව වන විට 6.2% ක වර්ධන වේගයක් පෙන්නුම් කර තිබෙන බව.ඒ සමඟම ලංකාවේ විදේශ සම්පත් ප්‍රමාණය ඇ. ඩො. බිලියන 5 දක්වා වැඩි වී ඇති බවත් එහි සඳහන්.උද්ධමන අනුපාතය තනි ඉලක්කයකට ළඟාවී තිබීම තවත් කාරණයක්. වර්ථන ගිණුමේ ගෙවුම් ශේෂ හිඟය දළ ජාතික නිෂ්පාදිතයේ අනුපාතිකයක් විදියට 0.5% දක්වා පහත වැටී තිබෙනවා. 2008 දී එය 9.5% මට්ටමේ තිබුණේ.මේ අතරම අපනයන වලට සාපේක්ෂව ආනයන පහත වැටීමකුත් පෙන්නුම් කෙරෙනවා. නමුත්; ශ්‍රී ලංකාවට ලැබෙන ප්‍රේෂණ 2009 දී 14% කින් ඉහළ ගොස් තිබෙනවා. ඊට හේතු වශයෙන් පොළී අනුපාතිකය පහත දැමීම, මූල්‍ය ප්‍රතිපත්තිය තුළ ඇති කළ යම් යම් කාරණා. ගෝලීය මූල්‍ය හා ආර්ථික අර්බුදය හමුවේ අප අනුගමනය කළ යම් ක්‍රියාමාර්ගත් පෙන්වා දෙනවා.මෙම වාර්තාව මඟින් 2010 වසරේ දී ශ්‍රී ලංකා ආර්ථිකයට 5% - 6% අතර ප්‍රමාණයකින් පෞද්ගලික ආයෝජන ඇතුළත් කර ගැනීමට හැකිවේ යැයි අපේක්ෂා කරනවා. 2010 වසරේ ඉතිරි කාල සීමාව සඳහා විසර්ජන පනත පාර්ලිමේන්තුවට ඉදිරිපත් කොට රජයේ වියදම් පියවා ගැනීමටත්, අය – වැය පරතරය 7.5%ක මට්ටමකට පහත දැමීම පිළිබඳත් එය පෙන්වා දෙනවා.සමස්තයක් ලෙස සලකන විට මෙම ලෝක බැංකු වාර්තාව මඟින් ලංකාවේ ආර්ථිකය පිළිබඳ පෙන්වා දී ඇත්තේ ධනාත්මකවයි. මෙහි දී වැදගත් වෙන්නෙ මේ වාර්තාවේ සඳහන් කාරණා පමණක් නෙවෙයි. මේ සඳහා ශ්‍රී ලංකා රජය පසුගිය කාලය තුළ අනුගමනය කළ යම් ක්‍රියාමාර්ග හරිම වැදගත්.එම ක්‍රියාමාර්ග සාර්ථක වී තිබීම පිළිබඳ කෙටි පැහැදිලිකිරීමක් කළ හැකි ද?යම් කාලසීමාවක් තුළ අපේ විදේශ සංචිත සති දෙකකට ප්‍රමාණවත් ආනයන ගෙන්වා ගැනීමට තරම්වත් අවශ්‍ය මට්ටමට නොවූ පහළ මට්ටමකට වැටී තිබුණා. උද්ධමන අනුපාතිකය ඉලක්කම් දෙකක ඉහළ අගයක් වුණා.සියයට විසිගණනක තිබුණා. අය – වැය පරතරය ඉහළ මට්ටමක තිබුණා. මේ පසුබිම තුළ ලංකාවට විදේශ ණය ලබාගැනීම පවා දුෂ්කර වුණා. යුදමය තත්ත්වය තුළ විශාල වියදමක් දරන්නට සිදුවීම තවත් කාරණයක්.මේ සියල්ල අතර මහින්ද චින්තන වැඩපිළිවෙල ක්‍රියාවට නැංවීමත් අවශ්‍ය කළා. එහි ප්‍රතිඵලයක් ලෙස වරාය – ගුවන් තොටුපොළ - මහාමාර්ග ආදී වශයෙන් දැවැන්ත සංවර්ධනයකුත්, යුද්ධය නිමාවීමත් සමඟ නැවත පදිංචිකිරීම් ද සිදුවුණා.මේවාට අවශ්‍ය මූල්‍ය දේශීය වශයෙන් විශාල ලෙස සම්පාදනය කරගැනීමත්, අවශ්‍ය කළා. මේ රටේ ආර්ථිකය නැංවීම සඳහා අවශ්‍ය යැයි හැඟී ගිය මේ විදියේ ක්‍රියාමාර්ග කාලයක් තිස්සේ අවධානයට ලක්වුණත්; ක්‍රියාත්මක වී තිබුණේ නෑ.නමුත්, යුද්ධය නිමාවට පත්කිරීම, විශාල වශයෙන් යටිතල පහසුකම් නැංවීම වැනි කාරණාවලට අතිරේකව රට තුළ ව්‍යාපාර කටයුතු පහසුවෙන් කරගෙන යාමට අවශ්‍ය කරන පරිසරය නිර්මාණය කිරීම සඳහාත් යම් පියවර ගැනීම අවශ්‍ය කළා. මේවා මඟින් අපේක්ෂා කෙරුණේ රට තුළ තිබුණාට වඩා වේගවත් සංවර්ධනයක් ඇති කිරීමයි.පසුගිය ජනාධිපතිවරණයේ දී ‘මහින්ද චින්තන – ඉදිරි දැක්ම’ ට අනුව රජයේ සංවර්ධන ප්‍රතිපත්තිය තවදුරටත් ඉදිරියට ගැනීම සිදුවුණා.මේ තුළ මූලික වශයෙන් උත්සාහ කරන්නේ පංච බල කේන්ද්‍රීය සංකල්පය බලගන්වා ඒ හරහා රට තුළ ශීඝ්‍ර ආර්ථික සංවර්ධනයක් ඇති කිරීමයි.ඒක හරියට කෝච්චියකට අලුත් එන්ජිමක් යෙදීමක් වගේ දෙයක්. පංචබල කේන්ද්‍රීය බලගැන්වීමේ දී ප්‍රතිපත්තිමය තීන්දු සහ තීරණ ගැනීමේ අවශ්‍යතාව මතුවුණා.මීට දෙසතියකට පමණ කලින් ශ්‍රී ලංකා මහ බැංකුව සියලු අමාත්‍යංශවල ලේකම්වරුන් කැඳවා රට තුළ පහසුවෙන් ව්‍යාපාර කටයුතු කිරීමට අවශ්‍ය පරිසරය නිර්මාණය කිරීම පිළිබඳ එක් දින වැඩමුළුවකුත් පැවැත්වූවා. එක් ස්ථානයක දී ව්‍යාපාරිකයන්ට අවශ්‍ය කරන්නා වූ සියලු කාරණා සම්පූර්ණ කරගත හැකි පරිසරය නිර්මාණය කරදීම ඉතාමත් අවශ්‍යයයි.අපේ බදු ක්‍රමය සරල නොවීම අවධානයට ලක්ව ඇති කාරණයක්. මේක ව්‍යාපාරිකයන්ටත් විශේෂයෙන් බලපානවා?ව්‍යාපාර සඳහා යහපත් පරිසරයක් නිර්මාණය කිරීම සම්බන්ධයෙන් සාකච්ඡාවට ලක් වූ එක කාරණයක් හැටියටත් එය පෙන්වා දෙන්න පුළුවන්. දැනට බදු වර්ග 62 ක් තිබෙනවා. ඒ කියන්නෙ අපේ බදු ක්‍රමය අතිශය සංකීර්ණයි.මේ නිසා ව්‍යාපාරිකයකුට බදු ගෙවීම පිළිබඳ ගැටලු මතුවෙනවා. ගෙවන ප්‍රමාණය පමණක් නෙවෙයි, ගෙවීමේ ක්‍රියාවලිය පවා අපැහැදිලියි. මේ නිසා රටේ බදු ක්‍රමය සරල කිරීමේ අවශ්‍යතාවය රජය තේරුම්ගෙන තියෙනවා.එහි ප්‍රතිඵලයක් හැටියට 2009 අය – වැය ට සමාන්තරව ජනාධිපති බදු කොමිෂමක් පත්කළා. එමඟින් අපේක්ෂා කළේ පවතින බදු ක්‍රමය පිළිබඳ හැදැරීමක් කොට මේ ක්‍රමය සරළ කිරීම සඳහා අවශ්‍ය නිර්දේශ ඉදිරිපත් කිරීමයි.මේ සම්බන්ධයෙන් වන මූලික වාර්තාව දැනටමත් ඉදිරිපත් වෙලා තියෙන්නෙ. බද්දක් සම්බන්ධයෙන් අදාළ වන යම් නිර්ණායක තියෙනවා. එය සරල විය යුතුයි, සමපාතික විය යුතුයි.බදු මූලධර්මවලට අනුවයි බද්දක් ක්‍රිඩාත්මක වෙන්න ඕන. මේ අවශ්‍යතා සම්පූර්ණ කරමින් ප්‍රථම වතාවට ඊට අවශ්‍ය ක්‍රියාමාර්ග ගැනීමත් සමඟ රට තුළ අලුත් ව්‍යාපාරික පරිසරයක් නිර්මාණය වන බව අපට පෙනෙනවා. ඒ නිසා ව්‍යාපාරික ප්‍රජාව තුළ විශාල පිබිදීමක් ඇති වීමට පුළුවන්.පෞද්ගලික අංශයේ ආයෝජන දිරිමත් කිරීම සඳහා විවිධ මට්ටම්වල දී රජය මැදිහත් විය යුතුයි.වාහන ආනයන බද්ද 50% කින් පහත දැමීමට පසුගියදා රජය පියවර ගත්තා. මේ ඔස්සේ අපට ඒ කාරණය විග්‍රහ කරගත හැක්කේ කෙසේද?බදු ක්‍රමය සරළ කිරීම පිළිබඳ වූ නිර්දේශයන් හි ප්‍රතිඵලයක් විදිහටත්, වාහන ආනයනයේ යෙදෙන ව්‍යාපාරිකයන්ගේ දීර්ඝ කාලීන ඉල්ලීමක ප්‍රතිඵලයක් හැටියටත් වාහන ආනයන බද්ද 50% කින් අඩු කළා.දැනට සඳහන් ව ඇති පරිදි සහ බොහො වාහන ආනයනයේ යෙදෙන සමාගම් ප්‍රකාශ කරන අන්දමට ආනයනික වාහන මිල දේශීය වෙළඳපොළේ 25% කින් පමණ පහත වැටීම මෙමගින් අපේක්ෂා කරන්න පුළුවන්.ඒ ප්‍රමාණය ඊටත් වඩා වැඩිවෙන්නේ ඉඩ තියෙනවා. වාහනයේ සිලින්ඩර ධාරිතාව අනුව මේ අගය වෙනස් වෙන්න පුළුවනි. ව්‍යාපාරිකයන් පමණක් නෙමෙයි සාමාන්‍ය මහජනතාවත් මේ විදියේ සහනයක් දීර්ඝ කාලයක් තිස්සේ අපේක්ෂා කළා.ත්‍රිරෝද රථයකින් පොඩි කාර් එකක් දක්වා යන්න කැමැති විශාල පිරිසක් මේ රටේ ඉන්නවා. පොඩිකාර් එකක් මිලදී ගන්න කැමැති තවත් විශාල පිරිසක් ඉන්නවා. මේ කාටත් මේ නිසා සතුටු වෙන්න පුළුවන්.රාජ්‍ය ආදායම සංයුක්ත වෙන්නෙ බදු සහ බදුනොවන ආදායම වශයෙනුයි. බදු ආදායම තුළ ආනයන බදු වශයෙන් ලැබෙන ආදායම විශාලයි. ව්‍යාපාරිතයන් ධෛර්යමත් වීම නිසා රජයට ලැබෙන එම ආදායම වර්ධනය වීමත් මෙමඟින් සිදුවෙනවා.අපනයනවලට සාපේක්ෂව පසුගිය කාලයේ ආනයන අඩුවීම නිරීක්ෂණය කළ කාරණයක්. එය භාණ්ඩාගාරයට දැණුනා. රාජ්‍ය ආදායම අඩුවුණාම රජයට වියදම් කිරීම සඳහා මුදල් ප්‍රමාණවත් නෑ. නමුත් කළ යුතු වියදම් අත්‍යවශ්‍ය වියදම් නම් රජයට ණයට හරි මුදල් ලබාගෙන ඒවා කරන්න වෙනවා.රටේ ආර්ථිකය ඉදිරියට ගැනීමට අවශ්‍ය ප්‍රතිපත්තිමය පදනම නිර්මාණය කර ගැනීම, අය-වැය පරතරය අඩුකර ගැනීම වගේ කාරණා හරහා රට සාර්ව ආර්ථික ස්ථාවරත්වයකට ගමන් කරමින් ඇති බව පැහැදිළියි. ලෝක බැංකුවේ තම වාර්තාව මඟින් අවධාරණයෙන් සඳහන් කරන්නෙත් එයයි.මේ වර්ධනීය තත්ත්වයත් සමඟ මහින්ද චින්තන ඉදිරි දැක් ම තුළ ක්‍රියාවට නැංවීමට අපේක්ෂා කරන කාරණා ඒතරම් අපහසුවකින් තොරව පෙරට ගැනීමට හැකි බව පෙනී යනවා.තව නොබෝ දිනකින් 2010 වසර සඳහා වන අය – වැය ලේඛනය ඉදිරිපත් වීමට නියමිතයි. මොන විදියේ අය – වැයක් මෙවර අපේක්ෂා කරන්න පුළුවන් ද?පසුගිය වසර 5 කාලසීමාව මුළුල්ලේ මේ රටේ ක්‍රියාත්මක සංවර්ධන ප්‍රතිපත්තිය බලගැන්වීම සඳහා අවශ්‍ය කරන පදනම සකස් කිරීමත් අයවැයේ අපේක්ෂාවත් මේ රටේ සංවර්ධන ප්‍රතිපත්තිය මුල්වතාවට යම් ප්‍රතිපත්තිමය රාමුවක් තුළට ගැණුනේ ‘මහින්ද චින්තන’ මඟින්.මහින්ද චින්තන ඉදිරි දැක්ම මඟින් එය තවත් ඉදිරියට ගමන් කළා. මේ සංවර්ධන වැඩපිළිවෙළ ක්‍රියාවට නැංවීම සඳහා අවශ්‍ය කරන අනුමැතිය තමයි අයවැයෙන් අපේක්ෂා කරන්නෙ.මහජනතාවට සහන සලසමින්, රටේ ආර්ථිකය ස්ථාවර කරමින් සංවර්ධනාභිමුඛ අය – වැයක් ඉදිරිපත් වෙයි කියල අපේක්ෂා කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=f1006092</link>
    <topic>විධිමත් ආපදා කළමනාකරණසැලැස්මක් අපි සතුයි</topic>
    <author>සාකච්ඡා කෙළේ -ධම්මික සෙනෙවිරත්න</author>
    <content>මෝසම් සමය ආරම්භ වී තිබිය දී ආපදා පෙර සූදානම හා සැලසුම් පිළිබඳ විශේෂ අවධානයක් යොමු කරමින්, ආපදා තත්ත්වයක දී ක්‍රියාත්මක වන ආකාරය සහ පසුගිය අත්දැකීම් ඔස්සේ ඉදිරි ආපදා තත්ත්වයන් සඳහා වැඩපිළිවෙළ ක්‍රියාවට නැංවීම පිළිබඳත්, මේ සම්බන්ධයෙන් ක්‍රියාවට නැංවීම පිළිබඳත්, මේ සම්බන්ධයෙන් නිලධාරීන්ට පැවරෙන වගකීම හා මහජනතාවගෙන් ඉටුවිය යුතු කාර්යභාරය පිළිබඳත් ආපදා කළමනාකරණ මධ්‍යස්ථානයේ පෙර සූදානම් හා සැලසුම් අධ්‍යක්ෂිකා ලලනි ඉඹුලාන මහත්මිය සමඟ කරන ලද සාකච්ඡාවකිආපදා කළමනාකරණ මධ්‍යස්ථානයේ කාර්යභාරය පිළිබඳව හඳුනා ගනිමින් ම අපි මේ සාකච්ඡාවට පිවිසෙමු ..ආපදා කළමනාකරණ මධ්‍යස්ථානයේ ප්‍රධානියා අධ්‍යක්ෂ ජෙනරාල්, ඊට අමතරව ප්‍රධාන කොටස් හතරක් තියෙනවා. ආපදා අවම කිරීම සහ එම තාක්ෂණික අංශය, ආපදා පෙර සූදානම් සැලසුම් කිරීම, හදිසි මෙහෙයුම් මධ්‍යස්ථානය (පැය 24 ක්‍රියාත්මක) සහ පුහුණු කිරීම් කියලා. මේ අංශ හතර ක්‍රියාත්මක වෙන්නෙ අධ්‍යක්ෂවරු හතර දෙනෙක් යටතේ.ආපදා අවම කිරීමේ අංශය මඟින් සිදු වන්නේ තාක්ෂණික කාර්යභාරයක්. මීට අදාළ වාරිමාර්ග දෙපාර්තමේන්තුව, පළාත්පාලන ආයතන වැනි අංශ සමඟ එක්ව ආපදා අවම කිරීම සඳහා තාක්ෂණික විසැඳුම් කරා යාම මෙහි දී සිදු වෙනවා.පෙර සූදානම් සැලසුම් අංශය කරන්නේ ආපදා අවස්ථාවක දි දිස්ත්‍රික්, ප්‍රාදේශීය හා පළාත් පාලන ආයතන මට්ටමින් ගත හැකි ක්‍රියාමාර්ග පිළිබඳ අවශ්‍ය දැනුම්වත් කිරීම වගේ කාර්යයන්.නිදසුනක් ලෙස ආපදා ඇති වීමේ අවදානමක් සහිත ප්‍රදේශවල ජනතාවට ප්‍රථමාධාර පුහුණු ලබා දිම. ඒක වැදගත් වෙන්නෙ ආපදාවක් ඇති වූ අවස්ථාවක ආපදාවට ලක් වූවන් බේරා ගැනිම සඳහා මුලින් ම ගමේ ම අයට ක්‍රියාත්මක විය හැකි නිසා.පිහිනුම්, ජීවිත බේරා ගැනීම වගේ කාරණා ගැනත් පුහුණු කිරීම් කරනවා. හදිසි මෙහෙයුම් මධ්‍යස්ථානයේ කාර්යභාරය බොහෝ දුරට ආපදා තත්ත්වයන් පිළිබඳ තොරතුරු ලබා ගැනීමයි.නිදසුනක් ලෙස භූ චලනයක් ඇති වූ අවස්ථාවක සුනාමි තත්ත්වයක් ගැන අනතුරක් තිබේ දැයි විදේශ ආයතන මඟින් තොරතුරු ලබා ගැනීම. එසේ ලබා ගන්නා තොරතුරු අදාළ ප්‍රදේශවල ජනතාවට ඉතා ඉක්මනින් රැගෙන යාමත් සිදු වෙනවා.පෙර සූදානම් අංශය හැටියට අපි දිස්ත්‍රික් මට්ටමින් ආපදා පෙර සුදානම් සැලස්මක් ක්‍රියාත්මක කරනවා. එය ආපදා කළමනාකරණ සැලැස්මක් විය යුතුයි. මොකද ඒක අදාළ වෙන්නේ ආපදාවක් ඇති වීමට කලින්.එක් එක් අයට පැවරෙන කාර්යයන් එහි දැක් වෙනවා. මේ සැලැස්ම ක්‍රියාත්මක කිරීම දිස්ත්‍රික් ඒකක යටතේ සිදු වෙනවා. විශේෂයෙන් මෙහි දි ත්‍රිවිධ හමුදාවේ නිලධාරීන් ඊට සම්බන්ධ වෙනවා. මේ කාරණය දිස්ත්‍රික්කයේ සිටින සෑම නිලධාරියකු ගේ ම වගකීමක්. ඒ ඒ අය ගේ කාර්යභාරයත් පෙර සූදානම් සැලැස්මේ දැක්වෙනවා.නමුත් මේ සැලැස්ම සෑම දිස්ත්‍රික්කයක ම එයාකාරයෙන් ම ක්‍රියාත්මක වන බවත් මම කියන්නෙ නෑ. රත්නපුර වගේ දිස්ත්‍රික්කයක එය හොඳින් ම ක්‍රියාත්මකයි. නමුත් සමහර දිස්ත්‍රික්කවල මේ සැලැස්ම නිසියාකාර ක්‍රියාවට නැංවුණේ නැති බව පිළිගන්න වෙනවා.මොකද සැලැස්මේ තියෙන දේවල් ක්‍රියාත්මක කිරීමේ වගකීම පැවරෙන්නෙ නිලධාරීන්ට. ඔවුන් ඒ කාර්යය හරියාකාරව කළ යුතුයි. ආපදා අවම කිරීමේ දී හැකි ඉක්මනින් අදාළ අයට සහන සලසා ඒ අවශ්‍ය ක්‍රියා මාර්ග ගන්න ඕන.ආසන්න ගංවතුර තත්ත්වයකදීත් ජාතික මට්ටමේ සම්බන්ධීකරණය ඉතාමත් හොඳින් වුණා. ගරු ජනාධිපතිතුමා ගේ ප්‍රධානත්වයෙන් රැස්වීමක් කැඳවා එතුමා අවශ්‍ය උපදෙස් ලබා දුන්නා. තමන් ගේ කාර්යභාරය හරියට නොකළ නිලධාරින්ට දෝෂාරෝපණත් එල්ල වුණා.ආපදා තත්ත්වයක් විස්තර කෙරෙන්නෙ මොන විධියට ද ?ආපදාවක කොටස් කිහිපයක් තියෙනවා. එකක් පූර්ව අනතුරු ඇඟවීම. එය ඉතා වැදගත්. මෙවර ඇති වූ ගංවතුර ගැන පුළුල් ලෙස පූර්ව අනතුරු ඇඟවීමක් කරන්න පවා කාලයක් තිබුණේ නෑ.කඳුකර ප්‍රදේශවලට ඇදහැලෙන අධික වර්ෂාව නිසා ගංගා පිටාර ගැලීම ගැන පූර්ව අනතුරු ඇඟවීම් කරන්න අපි සූදානම්. එහි දී වාරිමාර්ග දෙපාර්තමේන්තුවත් සමඟ අපි සම්බන්ධීකරණයකින් කටයුතු කරනවා. මෙහි දී දිස්ත්‍රික් ලේකම්ගෙන් පටන් ගෙන ප්‍රාදේශීය ලේකම් හරහා ග්‍රාම නිලධාරී වසම දක්වාම මේ පණිවිඩය යොමු කරනවා.ජිවිත ගලවා ගැනීමේ කාර්යය, සහන සේවා සැලැසීමත් ආපදා තත්ත්වයක දි සිදු කෙරෙනවා. කලින් සහන සේවා අමාත්‍යාංශය යටතේ තිබූ කාර්යයන් දැන් මේ අමාත්‍යාංශයත් සමඟ සම්බන්ධ නිසා සම්බන්ධීකරණයත් වඩා පහසුවීමෙන් ඒ කාර්යයන් වඩාත් හොඳින් සිදු වෙනවා.ආසන්න ගංවතුර තත්ත්වය ඇති වන විට මේ දේවල් හොඳ සම්බන්ධීකරණයකින් ක්‍රියාත්මක වෙන්න පටන් ගත්තා පමණයි.පසුගියදා ඇති වූ ආපදා තත්ත්වය හමුවේ අදාළ බලධාරීන් තමන්ට පැවැරී ඇති කාර්යය නිසියාකාර ඉටු නොකළ බවට චෝදනා එල්ල වුණා. මේ ගැන ඔබ මොක ද කියන්නේ ?කලිනුත් කිව්වා වගේ ඇතැම් දිස්ත්‍රික්කවල මේ කටයුතු ඉතාමත් හොඳින් සිදු වුණා. නමුත් සමහර දිස්ත්‍රික්කවල එය හොඳින් ම සිදු නොවූ බව අපට පිළිගන්න වෙනවා. ආපදා කළමනාකරණ සැලැස්මක් ඇති කරලා ඒ පිළිබඳ නිසි අවබෝධයක් ද ලබා දි අවශ්‍ය කමිටු ආදිය පවා ඇතිකර තිබුණත් ඇතැම් නිලධාරීන් හරියාකාර ක්‍රියාත්මක නොවූ බව පෙන්වා දී තිබෙනවා.ඒ සමඟ ම මෙහි දී ජනතාවටත් වගකීමක් පැවරෙනවා. ඔබ එය පැහැදිලි කරන්නෙ මොන විධියටද ?විශේෂයෙන් කොළඹ, ගම්පහ දිස්ත්‍රික්කවල ඇති වූ ගංවතුර තත්ත්වය සම්බන්ධයෙන් ජනතාව ගේ ක්‍රියාකාරකම් ද බලපෑවා. ආපදා කළමනාකරණ මධ්‍යස්ථානය පිහිටෙව්වේ 2005 දී. 2006 දී කොළඹට දැඩි ගංවතුර තත්ත්වයක් ඇති වුණා. ඉන් පසු ගංවතුර වැළැක් වීම පිළිබඳ කමිටුවක් පිහිටුවා ගත්තා.කොළඹ දිස්ත්‍රික්කයේ ප්‍රධාන ඇල මාර්ග හා ඒවාට සම්බන්ධ අතුරු ඇළ මාර්ග එමඟින් හඳුණා ගැනුණා. අනවසර ඉදිකිරීම් නිසා බොහෝ විට අවහිර වෙලා තියෙන්නේ. මේ කුඩා ඇළ මාර්ග පහත් බිම් ගොඩකිරීමත් මේ ගංවතුර තත්ත්වයට හේතුවක්. මේවා හඳුනාගෙන යම් වැඩපිළිවෙළ දියත් කෙරෙන විටම විශාල ගංවතුරකට මුහුණ දීමට අපට සිදු වුණා.දැන් මේ කටයුතු ඉදිරියට සිදු වෙනවා. ඇළ මාර්ග පවිත්‍ර කිරීම වැනි කාර්යයන් සඳහා අවශ්‍ය උපකරණ, යන්ත්‍ර සූත්‍ර අඩුවක්ව තිබුණා. ඒ ඇතැම් ඒවා මිලියන 15 - 20ක් පමණ වෙනවා.ඒවා මිල දී ගන්න පළාත් පාලන ආයතනවලට හැකියාවක් නැති වෙන්න පුළුවන්. මෙම නිසා ආපදා කළමනාකරණ මධ්‍යස්ථානයේ වැය ශීර්ෂයක් යටතේ පළාත් පාලන ආයතන ශක්තිමත් කිරීම සඳහා එවැනි උපකරණ ලබාදීමට අවශ්‍ය පියවර ගෙන තිබෙනවා.නමුත්, මේ උපකරණ තිබීම පමණක්වත් ගංවතුරක දී ප්‍රමාණවත් නෑ. පළාත් පාලන ආයතනවලට මුහුණ දීමට නොහැකි තරම් බලවත් විධියට මේ ප්‍රශ්නය ඇති වෙන්න අනවසර ඉදිකිරීම් හේතුවක් වුණා. ඒවා ඉවත් කිරීම දේශපාලන බලපෑම් ආදිය නිසා නිසියාකාර සිදු වුණේ නෑ.සමහර තැන්වල ඇළ මාර්ග අවහිර කරමින් නිවාස පවා ඉදි වෙලා තිබුණා. මේ නිසා අදාළ බලතල ආරක්ෂක අමාත්‍යාංශය යටතේ ක්‍රි‍්‍රයාත්මක කිරීමට ගත් පියවර ඉතාමත් සුදුසුයි. මෙවැනි දේවල් ඉවත් කළ හැක්කේ එවැනි මෙහෙයවීමක් යටතේ පමණයි.ගංවතුරක් ඇතිවන කාලය ගැන අපට වැටහීමක් තියෙනවා. ඊට පෙර නිසි වැඩපිළිවෙළක් ක්‍රියාත්මක කිරීම මඟින් එහි බලපෑම් අවම කරගන්න පුළුවනි. ඒ සඳහා මුලින් කී බාධක ඉවත් වීමත් අවශ්‍යමයි.මෝසම් සමය ආරම්භ වෙලා තියෙන්නෙ. ඉදිරියේ දී ගංවතුර වැනි ආපදා තත්ත්වයක් අපේක්ෂා කරන්නත් පුලුවන්. දැනට සිදුව ඇති යම් අඩු පාඩු හැඳින ගැනීමත් එක්ක එවැනි ආපදාවකට වඩා හොඳින් මුහුණ දීමට වැඩ පිළිවෙළක් තියෙනවා ද ?මේ අත්දැකීම් කළිනුත් තිබුණා. විශේෂයෙන් පසුගියදා ඇති වූ ගංවතුර තත්ත්වයත් එක්ක කොළඹ හා ආශ්‍රිත ඇළ මාර්ග ශුද්ධ පවිත්‍ර කිරීමේ වැඩපිළිවෙළක් දැන් ක්‍රියාත්මක වෙනවා. ආරක්ෂක අමාත්‍යාංශයේ මෙහෙයවීම යටතේත් විශාල වැඩකොටසක් කෙරෙනවා.නිරිත දිග මෝසම් සමයත් සමඟ, ලයිලා කුණාටුවත් බලපෑම නිසා තමයි පසුගියදා අධික වර්ෂාව හා ගංවතුරින් අපට වැඩි පීඩාවක් වුණේ.දැන් මෝසම් සමයත් සමඟ ගංවතුර තත්ත්වයක් අපේක්ෂා කරන්න පුලුවන් රත්නපුර, කළුතර, ගාල්ල, මාතර වගේ දිස්ත්‍රික්කවලට. මේ දිස්ත්‍රික්කවල පූර්ව ආපදා සූදානම ඉතාමත් හොඳ තත්ත්වයක තියෙනවා.දිස්ත්‍රික් ලේකම්වරුන් ගේ ප්‍රධානත්වයෙන් පසුගිය දිනවල නිතිපතා රැස්වීම් පැවැත්වුණා. අවශ්‍ය සැලසුම් සූදානම් ව පවතිනවා. නුවරඑළිය දිස්ත්‍රික්යට යුද හමුදාවත්, රත්නපුර දිස්ත්‍රික්කයට නාවික හමුදාවත් මේ කටයුතු සඳහා සහාය වීමට දැනමටත් ගිහින් ඉන්නෙ. අවශ්‍ය ස්ථානවලට ඔවුන් යොමුකර තිබෙනවා.ආපදා වළක්වා ගැනීම හෝ ආපදා අවස්ථාවක සිදුවන හානි අවම කර ගැනීම සඳහා ජනතාවගෙන් යම් ඉල්ලීමක් කිරීමට තිබෙනවා ද ?එක් එක් ආපදා තත්ත්වය වෙනස්. නාගරික මට්ටමින් ඇති වන, පසුගිය දා කොළඹට බලපෑ ආපදා තත්ත්වය වැනි අවස්ථා පාලනය කර ගැනීමට ජනතාවට වැඩ කොටසක් කළ හැකියි.නිදසුනක් ලෙස ඇළ මාර්ගවලට කුණු දැමීමෙන් වළකින්න පුලුවන්. හැබැයි එම කසළ විධිමත්ව බැහැර කරන වැඩපිළිවෙළක් පළාත් පාලන ආයතනවලටත් තියෙන්න ඕන. මොකද ඇළ මාර්ග ආශ්‍රිතව පදිංචිව සිටින ජනතාව විවිධ දුෂ්කරතා ඇති අයයි.ඔවුන්ට දින ගණනක් කුණු රැස්කරගෙන ඉන්න බෑ. මධ්‍යම පරිසර අධිකාරියත් මේ පිළිබඳ වැඩපිළිවෙළක් දියත් කරනවා. නමුත්, ජනතාව තමන්ටත් වගකිමක් තියෙන බව අමතක නොකළ යුතුයි.අනෙක පහත් බිම් ගොඩකිරීම. එයින් වැළකීමත් ඉතාමත් අවශ්‍යයයි. පහත් බිම් ගොඩකිරීමෙන් මෙවැනි ආපදා අවස්ථාවක තමන්ම පීඩාවට පත් වන බව තේරුම් ගැනීම වැදගත්.නාය යාම් වැනි අවස්ථාවක නම් කොළඹ සිට ක්‍රියාත්මක වීම අපහසුයි. අධික වර්ෂාව හේතුවෙන් තොරතුරු ලබා ගැනීම පවා ප්‍රමාද වෙනවා. නාය යාමේ අවදානමක් ඇති ප්‍රදේශවලට මි. මී 150ක වර්ෂාවකින් පසු පවා නායයාමක් ඇති වෙන්න පුලුවන්. මේ නිසා එවැනි තැන් හඳුනාගෙන අදාළ ආයතනත් සමඟ එක්ව ජනතාවට වර්ෂාමාපක ලබා දී තියෙනවා.දැනුම් දී ඇති මට්ටමට වඩා වර්ෂාව ලැබුණොත් එම ප්‍රදේශවලින් ඉවත් වන ලෙස උපදෙස් දී තිබෙනවා. ගමේ අවබෝධයක් තියෙන කෙනෙක් මේ කාර්යය සිදුකර පූර්ව අනතුරු ඇඟවීමේ කරනවා.ඒ සඳහා මෙගාෆෝන් ලබා දීලා තියෙනවා. ආරක්ෂාව හා ඉක්මනින් එම ප්‍රදේශවලින් බැහැර වීම ගැන පෙර පුහුණුවීම් ගණනාවක්ම අප සිදු කළා. දැන් ජනතාව ඒ ගැන හොඳ අවබෝධයකින් සිටින්නෙ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=f1006093</link>
    <topic>පිපෙන්නට කලින්පරවෙන මල්</topic>
    <author>ඩී. එම්. විජේදාස</author>
    <content>තෙත් හිතක් ඇති කිසිම මවකට පියකුට කවරාකාරයෙකින් හෝ සිදුවන ළමා මරණ ගැන නිහඬව බලා සිටිය නොහැකි ය. මෙවැනි මරණ ගැන විස්තර දකින අසන හැම සංවේදී හදවතක ම සෑම නෙතකටම කඳුලක් නැඟෙනු ඇත.මහ පොළොව නොඋසුලන මේ ළමා මරණ මේ ආකාරයෙන් තව දුරටත් සිදුවීමට ඉඩ හරිමුද? පාලකයන්ගේත් මුළු මහත් වැඩිහිටි ජන සමාජයේත් බලවත් අවධානය හා සැලකිල්ල මේ සම්බන්ධයෙන් යොමුවිය යුතු අවස්ථාවක අපි සිටිමු.ලස්සන මල් කැකුළු අකාලයේ මිලිනව යන්නාසේ කුඩා දරුවන් විවිධ හේතුන් නිසා අකාලයේ මිය යාම නිතර දෙවේලේ අහන්න දකින්න ලැබෙන හද කම්පා කරවන අතිශයින්ම ශෝචනීය සිද්ධීන් බවට අද පත්ව ඇත.කටෙන් කිරි සුවඳ නොගිය මේ අහිංසක දරු පැටව් මවුපියන්ගේ වරදෙන් හෝ සමාජයේ වරදෙන් හෝ අකාලයේ මිය යන බව කිව යුතු ය.වගකීමකින් යුතුව අප සියලු දෙනා සාමුහිකව ඒකරාශිවී මේ සම්බන්ධයෙන් විධිමත් වැඩපිළිවෙළක් ක්‍රියාත්මක නොකළ හොත් දරු පැටවුන්ගෙ ශාපය මුළු මහත් වැඩිහිටි ජන සමාජය කෙරෙහි එල්ලවනු නිසැකය.මේ අන්දමින් ළමා මරණ සිදුවීමට තුඩු දුන් හේතුන් කවරේ ද? ඒ හේතුන් වලක්වා ගැනීම සඳහා අප විසින් ගත යුතුව ඇති ක්‍රියාමාර්ගයන් මොනවාද? පිළිබද සටහනක් කාගේත් අවධානය සඳහා අපි මෙසේ ලියා තබමු.පවුල්බර වැඩිවීම හා දුගී දුප්පත් කම මුල්ම හේතු සාධකයයි.තමන්ගේ ආර්ථිකයට ඔරොත්තු නොදෙන ආකාරයට පවුලේ දූ දරු පිරිස වැඩිවීම හා දුගී දුප්පත්කම පවුල තුළ දහසකුත් එකක් ප්‍රශ්න ඇතිකරවන්නකි. මේ නිසා ම අඹු සැමි ගැටුම් අසමඟිකම් වර්ධනය වී අවසානයේ ඒවා කෙළවර වන්නේ අවාසනාවන්ත සිද්ධීන් ද ඇතිකරවෙමිනි.ඒ සිද්ධීන් අතර දරුවන් සමඟ එකට වස විස පානයකොට දිවි නසා ගැනීම දරුවන් එකට තුරුළු කරගෙන ඔවුන් සමඟ ගංගා ලිං ආදියට පැන හෝ දරුපැටවුන් ගංඟ ලිං ආදියට විසි කොට හෝ දරුවන්ගේ ජීවිත විනාශ කිරීම ප්‍රධානය.දරුවන් සමඟ දුම්රියට පැනීම තවත් ප්‍රසද්ධ සියදිවි නසා ගැනීමේ ක්‍රමයකි.ඉපදුණු විගස දරුවා වළකට හෝ ලඳු කැලෑවකට වීසිකර හෝ ජාවාරම්කරුවන්ට දරුවන් විකිණීම ආදිය විශේෂයෙන් සලකා බැලිය යුතුය.ඉහත දැක්වු සියලු දේ සිදුවන්නේ පවුල් බරින් දුගී දුප්පත් කමත් හේතුකොට ගෙන ය. මේ සඳහා කළ යුතුව ඇත්තේ ජනතාව ගේ දුප්පත්කම අවම කිරීමට කටයුතු සලසා දෙමින් කුඩා පවුලක් ගොඩනගා ගැනීමට පවුල් සංවිධානය හරහා ජනතාව දැනුවත්කොට අවශ්‍ය උපදෙස් හා මඟ පෙන්වීම ඔවුන්ට ලබාදී ම ය.මවුපියන්ගේ නොසැලකිලිමත්කම හා හොඳ සිහිකල්පනාවෙන් කටයුතු නොකිරීම ද තවත් එක් කාරණයකි . එමෙන් ම නිවාස අසල ඇති ආවරණ නොකළ ළිංවලට දරුවන් වැටීම,ආවරණයක නැති ලාම්පුතෙල් කුප්පිවලින් ඇඳුමට ගිනි ඇවිලී දැවී මියයාම වඩාත් ශෝචනීයය. උණුවතුර , උණු තේ වතුර වැනි උණු ජලය ඇඟෙ හලාගෙන දැවී පිලිස්සී මියයාම ද එතරම් දුර්ලභ නොවේ.දුව පැන ඇවිදින කුඩා දරුවන් ගැන සොයා නොබැලීම නිසා නොයෙකුත් අනතුරුවලට දරුවා පත් වීමත් කෘමි නාශක තෙල් වස විස ආදිය දරුවා ට අසුවන ආකාරයට අපරීක්‍ෂාකාරීව නිවස තුළ තබා ගැනීමත් හදිසි මරණවලට හේතු කාරකයන් ය.මවුපියන් දරුවන් ගේ ආරක්ෂාව ගැන සැලකිල්ලකින් හා හොඳ සිහිකල්පනාවකින් කටයුතු කරන්නේ නම්, ඉහත සඳහන් කළ ආකාරයෙන් සිදුවන සියලු ළමා මරණ වළක්වා ගත හැකි ය.රිය අනතුරුවලට දරුවන් භාජනය වීමෙන් සිදුවන මරණ ප්‍රමාණය ද දිනෙන් දින ඉහළ යයි. පාසල් දරුවන් කහ ඉරිහරහා මාරුවීමේ දී සිදුවන ජීවිත අනතුරු වඩාත් දුක්බර සහ කටගාටුදායකය. නගරයෙන් බැහැර පාසල් බසයෙන් බැස දරුවන් පාර හරහා අනෙක් පැත්තට යාමේ දී සිදුවන අනතුරු ද සුලභය.යතුරු පැදියේ හෝ ත්‍රීවීලයේ දරුවන් සමඟ යාමේ දී වැඩිහිටියන් ගේ නොසැලකිලිමත් කම නිසා දරුවන් එම වාහනවලින් පිටතට විසිවී සිදුවන මරණ මෙන් ම මහා මාර්ගය දෙපස නිවෙස්වල සිටින කුඩා දරුවන් ක්‍රිකට් ගැසීම වැනි ක්‍රීඩා සඳහා මහා මාර්ගය හරහා පැනීමේ දී සිදුවන අනතුරු වර්තමානයේ බහුලය.අධ්‍යාපන චාරිකාවකදී පාසල් ළමුන් භාරව යන ගුරු භවතුන් ගේ නොසැලකිලිමත් කම නිසා සොයා නොබැලීම නිසා වැව් ගංගා ඔයවල් මුහුදු ආදියට බැස දිය නෑමට යාමෙන් ජලයේ ගිලී සිදුවන මරණ ඉතා පහසුවෙන් වළක්වා ගත හැකි ය.දරුවන් රැක බලා ගැනීමේ දී සිදුවන ප්‍රමාද දෝෂයන් නිසා පාර හරහා පැනීම් ආදී වෙනත් අනතුරුවලට භාජනය වීම ද අකාරුණිකය</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>09</day>
    </date>
    <link>http://www.dinamina.lk/2010/06/09/_art.asp?fn=f1006094</link>
    <topic>මම නිතරම ගන්නේ ගොවීන්ගේ පැත්ත</topic>
    <author>බණ්ඩාර ඒකනායකඑප්පාවල සමූහ</author>
    <content>මහවැලි ගොවියකු එහි රජවීමේ කතාව තවදුරටත් නොසැඟවිය යුතුය. පතල් කම්කරුවකු වූ නිකිතා කෘෂෙප් පසුව රුසියාවේ අගමැති වූ බව අප අසා ඇත්තෙමු. එලෙසින්ම මහවැලි කුඹුරක ගොවිතැන් කළ ගොවියෙකු අද මහවැලිය භාර නියෝජ්‍ය ඇමැතිවරයාව සිටී. ඔහු එස්. එම්. චන්ද්‍රසේන මහතා ය. ඔහුගේ දේශපාලන ගමන්මඟ පිළිබඳ කළ සාකච්ඡාවකි මේ.මහවැලි ගොවියෙකු ලෙසින් පටන්ගත් ගමන එහිම නියෝජ්‍ය අමාත්‍යවරයෙකු දක්වා පැමිණීමට හේතුවූයේ කුමක්ද?මහවැලි එච්. කලාපයේ ඉපලෝගම ප්‍රාදේශීය ලේකම් කොට්ඨාසයේ පිහිටි අක්කර පන්සීය ජනපදය මගේ උපන්ගම. මහවැලියෙන් ඉඩමක් අරගෙන මහවැලි ගොවියෙකු හැටියටයි මම ජීවිතය පටන්ගත්තෙ.ඉතිං මහවැලිය භාර ඇමැතිවරයෙකු හැටියට මට සේවය කරන්න ලැබේවි කියලා මම හීනෙන්වත් හිතුවෙ නෑ. මේක දෛවයෝගයක්. පෙර කුසලතාවක්. හැබැයි – කුසලතාව විතරක් නෙමෙයි, කැපවීමත් – උනන්දුවත් ඊට එකතුවෙන්න ඕන. මේ සියලු දේ මුහුවූ ප්‍රතිඵලයක් හැටියටයි මම මේ දේ දකින්නෙ.මහවැලි ගොවියෙකු හැටියට ලබා ඇති අමිහිරි අත්දැකීම් ගැන මතකය අවදි කළොත්මහවැලිය රජරටට ගලාගෙන ඇවිත් දැනට වසර 38ක් වෙනවා. මේ වනවිට සියලු ප්‍රශ්න විසඳීගිය ස්ථාවර පවුල් ජීවිත ඇති සරුසාර ගම්මාන වෙන්න ඕන. කෝ ඉතිං එහෙම නැහැනෙ.බොහෝ ගම්මානවල තවමත් ඉඩම් ප්‍රශ්න. ඉඩම් බෙදාගැනීමේ ප්‍රශ්න. රක්ෂිත භූමි අල්ලා ගැනීමේ ප්‍රශ්න. අක්කර භාගයක් වූ ගොඩ ඉඩමේ පවුල් තුන හතර පදිංචිවෙලා.මුල් පවුල – ඊළඟට, අනු පවුල – ඊළඟට අනු පවුලෙන් අනුපවුල - මේ විදියට පවුල් සංඛ්‍යාවත්, ජන සංඛ්‍යාවත් විශාල ලෙස වැඩිවෙලා. මහවැලි එච් කලාපයේ පිහිටවූ ගොවිබිම් හෙක්ටයාර 35,000 ට මුලදී පැමිණියේ පවුල් 35,000 ක්.මහවැලි එච් කලාපයේ ඉඩම් කළමනාකරණය කිරීමේදී ඉඩම් වැඩි නොවන නමුත් පවුල් සංඛ්‍යාව හා ජනගහනය අවුරුදු පතා වැඩිවන බව මුලදී හිතල නෑ. මේ නිසා අද මහවැලි එච් කලාපයේ කැකෑරෙන ගොවි ප්‍රශ්නයක් බවට පත්ව තිබෙන්නෙ ඉඩම්.මෙය මානව ප්‍රශ්නයක්. මෙයට අපි වහාම විසඳුම් සොයන්න ඕන. දැනට එච් කලාපයේ පවත්නා ‘ජනාකීර්ණ අර්බුදය’ විසඳන්න අපි බලාපොරොත්තු වෙනවා.මහවැලි ඉඩම්වල පසු උරුමය පැවරීමේදී එක් අයෙකුට පමණයි පසු උරුමය දෙන්න පුළුවන්. මේ නිසා පවුලේ අනෙක් දරුවන් අනාථවෙනවා. පවුලේ අසමඟිය වැඩිවෙනවා. මේ ගැටලුවලට විසඳුමක් නැද්ද...?මහවැලි කෙත් බිමක් කියන්නෙ හෙක්ටයාරයක්. හෙක්ටයාරයක් කියන්නෙ අක්කර 2 1/4ක්. පස් දෙනෙකුගෙන් යුත් පවුලකට ජීවත්වීමට මේ ඉඩම් පංගුව ඇති. නමුත් පවුල ඉන් එහාට පුළුල්වී ගියාම මේ ප්‍රශ්නය මතුවෙනවා.අපේ රටේ පවත්නා ඉඩම් ආඥාපනත අනුව පසු උරුමය නිතරම පැවරෙන්නෙ පවුලේ එක් දරුවෙකුට තමයි. මහවැලි ඉඩම්වල පමණක් නෙමෙයි ජනපද ඉඩම්වලත් මේ ගැටලුව තියෙනවා.මේ ගැටලුව විසඳීයන්න නම් ඉඩම් ආඥාපනතේ සංශෝධනයක් වෙන්න ඕන. ජනගහනය වැඩිවුණාට ඉඩම් වැඩිවන්නෙ නැහැනෙ. මේ නිසා අක්කර 2 1/4 කුඹුරෙන් පවුල් දෙක තුනකට වත් ජීවත්විය හැකි විදියට කෘෂි තාක්ෂණයෙන් වැඩි අස්වනු ලබාගත හැකි ක්‍රම අපට සොයන්නට සිදුවෙනවා.මහවැලි එච්. කලාපයේ ඉඩම් ප්‍රශ්නය උග්‍රවීමත් සමඟ රක්ෂිත බිම් සහ වැව්තාවුලු භුක්තියට සරිකර ගැනීමට කටයුතු කරනවා. මෙය මහවැලියේ පැවැත්මට හොඳ දෙයක් නෙමෙයි. මේ ගැන යම් වැඩපිළිවෙළක් තියෙනවද?මෙවැනි නීතිවිරෝධී පැවතුම් වැඩිවන්නේ ඉඩම් හිඟය නිසයි. සමහරු සොහොන් පිටි කොටුකරගෙනත් පදිංචිවී සිටිනවා. තවත් අය අනතුර දැක දැක කලාඔය දෑලෙත් පදිංචිව ඉන්නවා. රක්ෂිත බිම් – රක්ෂිත විදියටම පවතින්න ඕන.එහෙම නැත්නම් වැව්වල – ඇළවේලිවල – මාර්ගවල - සොහොන් බිම්වල පැවැත්මක් නෑ. මේ නිසා තමයි මම කීවෙ මහවැලි එච් කලාපයේ අතිරික්ත ජනගහනයෙන් තවත් ප්‍රශ්න ඇතිවෙන්න කලින් මේ අයට වෙනත් සංවර්ධනය කෙරෙන යෝජනාක්‍රම වලින් ඉඩම් ලබාදෙන්න වුවමනාය කියල.රක්ෂිත බිම්වල සහ වැව් තාවුලුවල පදිංචිව සිටින සියලු ම දෙනා ඉවත් කරන්න ඕන. ඒ අය ඉවත් කරන්න කලින් ඒ අයට ඉන්න – ජීවත්වෙන්න තැන් හදලා දෙන්න ඕන.මහවැලි එච් කලාපයේ කැකෑරෙන තවත් ප්‍රශ්නයක් තමයි වගාවට අවශ්‍ය ජලය නොලැබෙන එක. කලාපයේ ජල ගබඩාව කලාවැව. නමුත් කලාවැව වරක් පුරවාගත්තට ජලය මදි. මේකට විකල්පයක් නැද්ද?මේ ප්‍රශ්නය මහවැලිය ආරම්භ කළ යුගයේ සිට ම පවතින ප්‍රශ්නයක්. මහවැලි එච් කලාපයේ අද පවතින අක්කර 75,000ක් තරම් වූ කුඹුරු ප්‍රමාණය වගා කරන්න කලාවැව කන්නයකට තුන් වරක්වත් පුරවන්න වෙනවා.කලාවැවේ ජල ධාරිතාව අක්කර අඩි ලක්ෂයයි. අක්කර 75000ක වී වගා කරන්න ජලය අක්කර අඩි තුන් ලක්ෂයක්වත් ඕන. මුලදී ම මහවැලි එච් කලාපයේ තලාව - තඹුත්තේගම - නොච්චියාගම යන කොට්ඨාස තුනේ වගා කරන්න සැලසුම් කරල තිබුණෙ උක් වගාව.උක් වගාවට ඒ තරම් ජලය වුවමනා නෑ. නමුත් පසුව ඒ කොට්ඨාස තුනෙත් වී වගා කරන්න තීන්දු කළා. මේ ජල ගැටලුව මතුවුණේ ඒ නිසයි.ඊට අමතරව දැන් කලාවැවේ ජලයෙන්ම – අනුරාධපුරය ඇතුළු කුඩා නගර පහකට පානීය ජලය සඳහා තුරුවිල වැවට ජලය දීමට සිදුවී තිබෙනවා.පෙර සිටම පැවති විදියට යෝධ ඇළ ඔස්සේ අනුරාධපුර තිසාවැවට ජලය දීමට සිදුවී තිබෙනවා. මේ සියලු අවශ්‍යතා සපුරන්න ඇත්තටම කලාවැවේ ජලය මදි.මේ ජල ඌණතාවට විකල්ප වශයෙන් එප්පාවල කෝන්වැවේ අතිරේක ජල ගබඩාවක් ඉදිකිරීමටත්, තවමත් කලාපයේ ඉතිරිව පවත්නා වැව් 27ක් සංවර්ධනය කිරීමටත් ගොවි සංවිධාන කාලයක් තිස්සේ යෝජනා කරනවා. මෙවැනි වැඩපිළිවෙළක් ගැන අදහස මොකක්ද?පොල්ගොල්ලෙන් කලාවැවට එන වතුර ප්‍රමාණයෙන් යම් කොටසක් පොළොන්නරුවටත් යනවා. දැනට ඉදිවෙමින් පවත්නා මොරගහකන්දෙ වැඩ නිමවුණාම කෙළින්ම පොළොන්නරුවට මොරගහකන්දෙ ජලය ලබාගන්න පුළුවන්.එවිට පොල්ගොල්ලෙන් එන ජලය ගෙඩිය පිටින්ම කලාවැවට ගන්න පුළුවන්. එතකොට මේ ජල ප්‍රශ්නය බොහෝදුරට විසඳේවි. ඊට අමතරව එප්පාවල පවතින කෝන්වැව ජලාශය පුළුල් කොට ගබඩා ජලාශයක් වශයෙන් පවත්වාගෙන යන්නට ඇති හැකියාව ගැන දැනට අධ්‍යයනයක් කරනවා.විශේෂයෙන් එප්පාවල පොස්පේට් කර්මාන්තය හරහා හදන්න යෝජනා කළ ඊ. එස්. එස්. පී. පොහොර කර්මාන්තයටත් විශාල ලෙස ජලය අවශ්‍ය වෙනවා. මේ අතර එප්පාවල කොට්ඨාසයේ නටබුන් වැව් 27ක් තියෙනවා. තලාව - තඹුත්තේගම සහ නොච්චියාගම කොට්ඨාසවල වැව් 100ක් නටබුන්වෙමින් තිබෙනවා.මේ පැරැණි වැව් ටික නැවත හදාගන්න ගොවි සංවිධානවල සහාය බලාපොරොත්තු වෙනවා. අපිත් වැව්ටික හැදීමට මැදිහත්වෙනවා. මේ ක්‍රමවේද මගින් එච් කලාපයේ කැකෑරෙමින් පවත්නා ජල ප්‍රශ්නය විසඳීමට අපි බලාපොරොත්තු වෙනවා.ජල ඌණතාව නිසා එච් කලාපයේ ගොවීන් යල් කන්නයට සෝයා වගා කරන්න පෙළඹී සිටිනවා. සෝයා වගාවෙන් වී වගාවට වඩා වැඩි ආදායමක් ලැබීමට හැකිවීමත් තවත් හේතුවක්. වී හදන්න හැදූ කුඹුරුවල සෝයා වගා කළොත් වී නිෂ්පාදනයට මොකද වෙන්නෙ?කලාපයේ ජල ප්‍රශ්නය මුල්කරගෙන මතුවී ඇති සෝයා වගාව අද වී වගාවට බරපතළ අභියෝගයක් වෙමින් පවතිනවා. ලෝක බැංකුවෙන් ණය අරගෙන මහවැලි කුඹුරු හැදුවේ සෝයා හදන්න නෙමෙයි. මේ රටේ වී නිෂ්පාදනය වැඩි කරන්නයි. නමුත් සෝයා වගාවෙන් වැඩි ආදායමක් ලැබෙන නිසා ගොවීන් සෝයා වගාවට පෙළඹී සිටිනවා. මෙය ගොවීන්ට යහපතක් වූවත් රටට පාඩුවක්.මහවැලියේ මුල්තැන දියයුත්තේ වී නිෂ්පාදනයට යි. අනෙක් අතට වාරිමාර්ග ආඥාපනත අනුව වී හදන්න හැදූ කුඹුරුවල වෙනත් බෝග වගා කරන්න බෑ. කොහොමවුණත් පළමුවෙන් අපි ගොවින්ගේ ජල ප්‍රශ්නය විසඳනවා.වී වගාවට ඇතිවෙන්න යල – මහ දෙකන්නයට ජලය සපයන්න පටන් ගත්තම අනිවාර්යයෙන් ම කුඹුරේ වැඩි කොටසක ගොවීන්ට වී වගා කරන්න සිදුවෙනවා. මොකද? මේ කුඹුරු රජයෙන් හැදුවෙ වී නිෂ්පාදනයට.මේ කුඹුරු කට්ටි ගොවීන්ට දීල තියෙන්නේ නොමිලයේ. මේ නිසා රජයට බලකරන්න පුළුවන් මේ කුඹුරුවල වී වගා කරන්නය කියල. ඒ වගේම ගොවීන්ටත් යුතුකමක් තියෙනවා.කලාපයේ ගොවීන්ට රජයේ පොහොර සහනාධාරය ලබාදීමේදීත් යම් යම් ගැටලු මතුවී තිබෙනවා. මේවාට විසඳුමක් නැද්ද?ඔව්... සහනාධාර පොහොර බෙදාහැරීම ගැන අපට ගොවින්ගෙන් පැමිණිලි රාශියක් ලැබී තියෙනවා. නමුත් මේ විෂයට එකඑල්ලේ අපට මැදිහත්වන්නට බැහැ.එහෙම වුණත් වගාකර ඇති කුඹුරු ප්‍රමාණය පරීක්ෂා කරල බලලා ඊට නියමිත පොහොර ප්‍රමාණය ගොවීන්ට ලබාදෙන්නය කියල අනුරාධපුරයේ ගොවිජන සේවා සහකාර කොමසාරිස්වරයාට මම උපදෙස් දීල තිබෙනවා. මමත් ගොවියෙකු වශයෙන් සිටිනිසා පොහොර බෙදීමේ තියෙන අගඩි – මගඩි මම හොඳින් දන්නවා. ඒවා මග හරවන්න අපි කටයුතු කරනවා.අධික ලෙස රසායනික පොහොර භාවිතය නිසා අපේ ගොවිබිම් කලකදී මුඩුබිම් බවට පත්වේය කියල විද්‍යාඥ මත පළවී තිබෙනවා. මේ ගැන කියනවා නම්...ඒ නිසාම තමයි අපි ගොවි ජනතාව කාබනික පොහොර භාවිතයට දිරිගන්වන්නෙ. අපේ ආහාර බෝග - හැකිතරම් රසායනික පොහොර නොයොදා – කාබනික පොහොරවලින් වගා කරගත් තරමට ඇඟට ගුණයි. ලෙඩදුක් අඩුයි. අපි ගොවීන්ගෙන් ඉල්ලා හිටින්නෙ වැඩි වැඩියෙන් වගාවට කාබනික පොහොර යොදන්න කියලයි.පොහොර බෙදීම් වගේ කටයුතුවලදී ඇතැම් නිලධාරීන් යම් යම් දූෂණයන්ට යොමුවෙනවා. මේවා පාලනය කිරීමට යම් වැඩපිළිවෙළක් තිබෙනවාද?මේ ගැනත් මම හොඳින් දන්නවා. පොහොර බෙදාදෙන්න පටන්ගත්දා සිටම ඇතැම් ගොවි සංවිධානවල ඉන්නෙ එකම නිලධාරි මණ්ඩලයක්. මාරුවෙන්න කැමති නෑ. මෙය වෙනස් වෙන්න ඕන. දූෂණයට ඉඩ තියන්න හොඳ නෑ.මේ නිසා ගොවි සංවිධානයකට පත්වූ නිලධාරි මණ්ඩලයට සිටිය හැකි කාලය වසර දෙකකට සීමා විය යුතුයි. වසර දෙකක් තනතුරු දැරීමෙන් පසු කාලයක් යනතුරු ඒ අයට තනතුරු දරන්න බෑ. අලුත් අලුත් අය පත්වෙන්න ඕන. අපි එවැනි ක්‍රමවේදයක් හදනවා.මම ගොවියෙක්. මම නිතරම ගන්නෙ ගොවීන්ගෙ පැත්ත. ගොවියන්ට ඇති සියලුම ප්‍රශ්න නීති ප්‍රකාරව ඉක්මනින් විසඳා දෙන්න ඕන. ඒ සඳහා අවශ්‍යතරම් නීති ප්‍රතිපාදන තියෙනවා.මහවැලි නිලධාරීන් ඉන්නවා. ඔවුන්ගෙ රාජකාරිය සහ වගකීම ගොවීන්ගෙ ප්‍රශ්න විසඳීමයි. එය මහවැලි නිලධාරීන්ගෙ ප්‍රථම සහ ප්‍රධාන වගකීමයි. ගොවීන් රැකුණොත් තමයි අපිත් සිංහල හාලේ බත් කටත් කන්නෙ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=n1006101</link>
    <topic>ශ්‍රී ලංකාව-ඉන්දියාව අතර ගිවිසුම් 7ක්</topic>
    <author/>
    <content>ශ්‍රීලංකාව සහ ඉන්දියාව ඊයේ (09) ගිවිසුම් හතකට අස්සන් තැබීය. ආර්ථික සාමාජික, නීති, වනිතා කටයුතු, විදුලිබල හා ප්‍රවාහන ක්ෂේත්‍ර මෙම ගිවිසුම් හතට ඇතුළත් වෙයි.ජනාධිපති මහින්ද රාජපක්ෂ මහතා සහ ඉන්දීය අගමැති, මන්මෝහන් සිං මහතා ඉදිරිපිටදී මේ ගිවිසුම්වලට අස්සන් තැබිණි.ඉන්දියාවේ තෙදින නිල සංචාරයක නිරත ජනාධිපති මහින්ද රාජපක්ෂ මහතා ඉන්දීය අගමැති මන්මෝහන් සිං මහතාගේ හයිද්‍රාබාද්හි පිහිටි අගමැති නිල නිවසේදී හමුවූ අවස්ථාවේ මේ ගිවිසුම් අස්සන් කර ඇත.පළමු ගිවිසුම වූ කුඩා කර්මාන්ත පිළිබඳ ඉන්දු - ශ්‍රී ලංකා ගිවිසුම අලුත් කිරීමේ අවබෝධතා ගිවිසුමට ශ්‍රී ලංකා විදේශ අමාත්‍ය මහාචාර්ය ජී. එල්. පීරිස් මහතා සහ ඉන්දීය විදේශ අමාත්‍ය ශ්‍රී එස්. එම්. ක්‍රිෂ්නා මහතා විසින් අස්සන් තබන්නට යෙදිනි. එමෙන්ම දඬුවම් නියම වූ සිරකරුවන් හුවමාරු කර ගැනීමේ අවබෝධතා ගිවිසුමට සහ අපරාධ පිළිබඳ අන්‍යෝන්‍ය නෛතික ආධාර ගිවිසුමට ශ්‍රී ලංකා පාර්ශවයෙන් ජනාධිපති ලේකම් ලලිත් වීරතුංග මහතා සහ ඉන්දීය ස්වදේශ කටයුතු අමාත්‍යාංශයේ ලේකම් ශ්‍රී. ජී. කේ. පිල්ලෙයි මහතා විසින් අස්සන් තැබූහ.වනිතා වෙළෙඳ පහසුකම් මධ්‍යස්ථානයක් සහ ප්‍රජා අධ්‍යයන මධ්‍යස්ථානයක් පිහිටුවීමට අදාළ අවබෝධතා ගිවිසුමට සහ දෙරටේ සංස්කෘතික කටයුතු වැඩසටහන් හුවමාරුව පිළිබඳ ගිවිසුමට මෙන්ම ඉන්දු - ශ්‍රී ලංකා විදුලිබල පද්ධති සම්බන්ධ කිරීමේ සක්‍යතා අධ්‍යයනය සඳහා වූ ගිවිසුමටද අස්සන් තබන ලද්දේ පිළිවෙලින් ඉන්දියාවේ ශ්‍රී ලංකා මහ කොමසාරිස් ප්‍රසාද් කාරියවසම් මහතා සහ ඉන්දියාවේ විදේශ ලේකම් නිරුපමා රාවෝ මහත්මිය විසිනි.තල්ලෙයි මන්නාරමේ සිට මඩු දක්වා දුම්රිය මාර්ගය සඳහා වූ අවබෝධතා ගිවිසුමට දුම්රිය සාමාන්‍යාධිකාරි පී. පී. විජේසේකර මහතා සහ ඉන්දියානු දුම්රිය මාර්ග කලමනාකාර අධ්‍යක්ෂ ශ්‍රී මෝහන් තිවාරි මහතා විසින් අස්සන් තැබූහ.මේ අතර ශ්‍රී ලංකාවේ ආර්ථික සංවර්ධනයට ලබාදෙන ආධාර ඉදිරියේදී තවත් වැඩි කිරීමට ඉන්දීය රජය එකඟත්වය පළකැර තිබේ.උතුරේ අවතැන් ජනතාව වෙනුවෙන් ක්‍රියාත්මක කෙරෙන නිවාස වැඩ පිළිවෙල සඳහාද සහාය ලබාදීමට ඉන්දීය අගමැතිවරයා කැමත්ත පළකැර ඇත.දෙරටේ සහයෝගිතාවය ශක්තිමත් කැර ගැනීම පිළිබඳව සහ දෙරට අතර අස්සන් තැබුණු ගිවිසුම්වල ඉදිරි කටයුතු පිළිබඳවද රාජ්‍ය නායකයන් අතර දීඝ¡ වශයෙන් සාකච්ඡා පවත්වා තිබේ.වර්ෂ 2600 සම්බුද්ධත්ව ජයන්තිය නිමිත්තෙන් ශ්‍රී ලංකාවේ පැවැත්වෙන උත්සවයට ඉන්දියාවේ සහාය අපේක්ෂා කරන බව ජනාධිපති මහින්ද රාජපක්ෂ මහතා ප්‍රකාශ කර ඇත. එම කාල වකවානුව තුළ ඉන්දියාව සතු සර්වඥධාතුන් ලංකාවට වැඩම කරවීමට සහාය ලබාදෙන ලෙසද ඉන්දීය අගමැතිවරයාගෙන් ඉල්ලා තිබේ.ද්විපාර්ශවීය සාකච්ඡා ආරම්භ කිරීමට පෙර ප්‍රථම රාජ්‍ය නායකයන් අතර පෞද්ගලික මට්ටමේ හමුවීමක්ද පැවැත්විණි.අමාත්‍යවරුන් වන මහාචාර්ය ජී. එල්. පීරිස්, ඩග්ලස් දේවානන්ද, කෙහෙළිය රඹුක්වැල්ල පාර්ලිමේන්තු මන්ත්‍රී සජිත් වාස් ගුණවර්ධන ජනාධිපති ලේකම් ලලිත් වීරතුංග , මුදල් අමාත්‍යාංශයේ ලේකම් ආචාර්ය පී. බී. ජයසුන්දර යන මහත්වරුද මේ සාකච්ඡාවල සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=n10061010</link>
    <topic>මාළිගාකන්ද උසාවියට ගෙනා තවත් සැකකරුවෙක් පැන යයි</topic>
    <author>සිරන්ජනි කුමාරි</author>
    <content>තුන්ලක්ෂ හැට දහසක් වටිනා දේපළක් සොරකම් කිරීමේ චෝදනාව යටතේ මාළිගාකන්ද මහේස්ත්‍රාත් අධිකරණයට ඉදිරිපත් කර සිටි තවත් සැකකරුවකු ඊයේ (09) පලා ගොස් ඇත.මෙලෙස පැන ගොස් ඇත්තේ මරදාන ප්‍රදේශයේ පදිංචි දොන් පේදුරුආරච්චිලාගේ යොමාල් ලසන්ත නැමැති සැකකරුය. මරදාන පොලිසිය සැකකරු බන්ධනාගාර නිලධාරීන් වෙත බාරදී ඇති අතර එහිදී සැකකරු බන්ධනාගාර නිලධාරීන් නොමග යවා මෙලෙස පලා ගොස් ඇත. මරදාන ප්‍රදේශයේ නිවෙසක් බිඳ තුන්ලක්ෂ හැටදහසක වටිනා දේපළක් සොරකම් කිරීමේ චෝදනාව මත මේ සැකකරු අධිකරණය වෙත ඉදිරිපත් කොට තිබිණි.අදාළ සැකකරු නැවත අත් අඩංගුවට ගැනීම සඳහා මරදාන පොලිසිය පරීක්ෂණ පවත්වන අතර ඔහු බන්ධනගාර නිලධාරීන් බාරයේ සිටියදී කෙසේ පලා ගියේද යන්න පිළිබඳවද මරදාන පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=n10061011</link>
    <topic>හිරෙන් පැන්න අයට රටින් පනින්න තහනම්</topic>
    <author>සිරන්ජනි කුමාරි</author>
    <content>මාළිගාකන්ද මහේස්ත්‍රාත් අධිකරණයෙන් පලා ගිය තවමත් අත්අඩංගුවට නොගත් සිරකරුවන් අටදෙනා විදේශගත වීම වැළැක්වීමේ නියෝගයක් ඊයේ (9) මාළිගාකන්ද මහේස්ත්‍රාත් එල්. එච්. ලියනගේ මහතා විසින් නිකුත් කෙළේ ය.මරදාන පොලිසිය විසින් අධිකරණයෙන් කරනු ලැබූ ඉල්ලීමක් සලකා බලමින් මහේස්ත්‍රාත්වරයා විසින් මේ නියෝගය කරන ලදී.මෙලෙස විදේශගත වීම වැළැක්වූයේ කොළඹ 14 පදිංචි කේ. විපුල, අම්බලන්ගොඩ පදිංචි රන්දික නදිෂන් ගුණරත්න, කොළඹ 2 පදිංචි ටී. එම්. ක්‍රිෂ්ටි පෙරේරා, කිරිබත්ගොඩ පදිංචි රයිගමගේ සුසන්ත පෙරේරා, පිළියන්දල පදිංචි රාමන් රවි, කොළඹ 15 පදිංචි උත්තමන් සිගාමනි කුජ්ජඩි, කොළඹ 14 පදිංචි එන්. සී. ආර්. අජිත් ප්‍රනාන්දු හා කොළඹ 14 පදිංචි එන්. එම්. ලහිරු සේනක පෙරේරා සිරකරුවන්ය.මොවුන්ගේ විදේශගත වීම වැළැක්වීම සඳහා ඔවුන්ගේ තොරතුරු ආගමන විගමන පාලක වෙත ලබා දෙන ලෙසට මහේස්ත්‍රාත් පි‍්‍රයන්ත මහතා වැඩිදුරටත් මරදාන පොලිසියට නියම කෙළේ ය.ඉකුත් (07) දින මාළිගාකන්ද මහේස්ත්‍රාත් අධිකරණ සිරමැදිරියේ කම්බියක් කපා ඉවත් කොට සිරකරුවන් 11 දෙනකු පලා ගියහ.මොවුන් අතර හය දෙනකු මරණීය දණ්ඩනය නියමවූවන් වන අතර සෙසු සිරකරුවන් දීර්ඝ සිරදඬුවම් නියම වූවන් විය.මොවුන්ගෙන් තිදෙනකු පොලිසිය විසින් නැවත අත්අඩංගුටව ගෙන නිත්‍යානුකූල අත්අඩංගුවෙන් පලා යෑමේ චෝදනාව යටතේ අධිකරණයට ඉදිරිපත් කොට රක්ෂිත බන්ධනාගාර ගත කොට ඇත.ඉතිරි සිර කරුවන් මේ දක්වා අත්අඩංගුවට ගෙන නොමැති බැවින් ඔවුන් විදේශගත වීම වළකාලමින් නියෝගයක් නිකුත් කරන ලෙසට මරදාන පොලිසිය අධිකරණයෙන් මේ ඉල්ලීම කර තිබිණි.මරදාන පොලිසියේ ප්‍රධාන පොලිස් පරීක්ෂක අමල් එදිරිමාන්න, දූෂණ මර්දන අංශ ස්ථානාධිපති උප පොලිස් පරීක්ෂක සිල්වා, පොලිස් පරීක්ෂක ගුණසිංහ අධිකාරි, 61038 නිමල් යන නිලධාරින් අධිකරණයට කරුණු දැක් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=n1006102</link>
    <topic>ඉන්දු - ශ්‍රී ලංකාආර්ථික සබඳතාපුළුල් කරගැනීමේ කතා බහ දිගටම</topic>
    <author/>
    <content>ආර්ථික සහයෝගිතාව පුළුල් කරගැනීම සඳහා ස්ථාවර ව්‍යුහයක් සකස් කිරීමට දෙරටේ නිලධාරීන් අතර සාකච්ඡා දිගටම පැවැත්වීමට ජනාධිපති මහින්ද රාජපක්ෂ මහතා සහ ඉන්දීය අගමැති ආචාර්ය මන්මෝහන් සිං මහතා ඊයේ (9දා) එකගත්වයක් ඇති කර ගත්හ.ඉන්දු - ලංකා නිදහස් වෙළඳ ගිවිසුම විමර්ශනය කළ රාජ්‍ය නායකයන් එම තීරණය ගෙන තිබේ. ද්වී - පාර්ශවීය ආර්ථික සබඳතා තවත් පුළුල් කරගැනීම සඳහා  දෙරටේ ඒකාබද්ධ කොමිසම විදේශ ඇමැති මට්ටමින් මෙම වසරේ සිට යළි ක්‍රියාත්මක කිරීමට ද රාජ්‍ය නායකයෝ එකඟ වූහ. ජනාධිපති මහින්ද රාජපක්ෂ මහතා ඉන්දීය අගමැති ආචාර්ය මන්මෝහන් සිං මහතා සමඟ පැවැති සාකච්ඡා අවසානයේ නිකුත් කළ ඒකාබද්ධ නිවේදනයේ මේ බව සඳහන් වේ.ජනාධිපති මහින්ද රාජපක්ෂ මහතාගේ නවදිල්ලි සංචාරයේ දී ද්වි පාර්ශ්වික සාකච්ඡා වලින් පසුව මෙම නිවේදනය නිකුත් කර ඇත.සරණාගතයින් සඳහා නිවාස 50,000ක් ඉදිකිරීමේ වැඩසටහනට ආධාර දීමට ද ඉන්දියාව එකඟත්වය පළකර තිබේ. කොළඹ සහ තූත්තුකුඩිය අතරත්, තලෙයිමන්නාරම සිට රාමේෂ්වරම් අතරත් මගී යාත්‍රා සේවයක් ආරම්භ කිරීම සඳහා ඉක්මනින් පියවර ගැනීමට ද රාජ්‍ය නායකයෝ තීරණය කළහ.ඉන්දියානු කොන්සලේට් කාර්යාල යාපනය සහ හම්බන්තොට පිහිටුවීමට ද නවදිල්ලිය, චෙන්නායි හා මුම්බායි නගරවල පිහිටි කාර්යාලවලට අමතරව ශ්‍රී ලංකාවට තවත් කාර්යාලයක් පිහිටුවීම කෙරෙහි ද සාකච්ඡා පවත්වා තිබේ.ශ්‍රී ලංකාවේ හමුදා භටයින් සඳහා පුහුණු පහසුකම් සැකසීමටත්, හමුදා නියෝජිත පිරිස් හුවමාරුවටත් දෙරට අතර ආරක්ෂක කටයුතු පිළිබඳ සංවාද පැවැත්වීමටත් කැමැත්ත පළකර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=n1006103</link>
    <topic>300ක පිරිසක් ඕස්ට්‍රේලියාවට ගෙන යෑමේ කොටි ප්‍රයත්නයක්</topic>
    <author>භක්ති ධර්මප්‍රිය මෙන්ඩිස්</author>
    <content>කොටි ත්‍රස්තවාදීන් විසින් මුහුදු මාර්ගයෙන් පුද්ගලයින් 300 දෙනකු ඕස්ට්‍රේලියාවට රැගෙන යන බවට කැනඩා රජයේ ආරක්ෂක අංශ තොරතුරු අනාවරණය කර ගෙන තිබේ.මේ පුද්ගලයින් 300 දෙනා දෙමළ ජාතිකයන් බවත් ඔවුන් කොටින්ගේ ජාවාරමකට අනුව ඕස්ට්‍රේලියාවට රැගෙන යන බවත් කැනඩා ආරක්ෂක අංශ පවසයි. මේ පුද්ගලයින් රැගත් නෞකාව තායිලන්ත ‘ගල්පොට්’ නමැති මුහුදු කලාපයේ මේ වන විට තිබෙන බව පැවසේ. කැනඩාව විසින් ඕස්ට්‍රේලියානු රජයට සහ තවත් රටවල් රැසක් මේ සම්බන්ධයෙන් දැනුම්වත් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=n1006104</link>
    <topic>ව්‍යවස්ථා සංශෝධනයටකැබිනට් අනුමැතිය</topic>
    <author>මහින්ද අලුත්ගෙදර</author>
    <content>ආණ්ඩුක්‍රම ව්‍යවස්ථා සංශෝධනය සඳහා කැබිනට් අනුමැතිය හිමි වී ඇත.දැනට පවත්නා 1978 (ශ්‍රී ලංකා ජනරජයේ දෙවැනි ආණ්ඩුක්‍රම ව්‍යවස්ථාව) ආණ්ඩුක්‍රම ව්‍යවස්ථාව පරිපාලනමය හා ව්‍යවස්ථාමය ව්‍යුහයට අවශ්‍ය වෙනස්කම් සිදුකිරීම සඳහා රජය සූදානම් බව ආර්ථික සංවර්ධන නියෝජ්‍ය ඇමැති හා වැඩබලන ප්‍රවෘත්ති හා ජනමාධ්‍ය ඇමැති ලක්‍ෂ්මන් යාපා අබේවර්ධන මහතා සඳහන් කරයි.පරිපාලනමය හා ව්‍යවස්ථාමය ක්‍රියාවලි දෙකෙහිම සංවර්ධනය අඛණ්ඩව පවත්වාගෙන යාම සඳහා ආණ්ඩුක්‍රම ව්‍යවස්ථාවෙන් පැවරෙන ඇතැම් බලතල ක්‍රියාත්මක කිරීමට සෘජුවම අදාළ වන 1978 ප්‍රජාතාන්ත්‍රික සමාජවාදී ජනරජයේ ආණ්ඩුක්‍රම ව්‍යවස්ථාවට සහ තත්කාලීනව බලපවත්නාවූ වෙනත් නීතිවලට ද සංශෝධන සිදුකිරීමට අවශ්‍ය බව ද හෙතෙම අවධාරණය කරයි.ඇමැතිවරයා මේ බව කියා සිටියේ රජයේ ප්‍රවෘත්ති දෙපාර්තමේන්තු ශ්‍රවණාගාරයේදී ඊයේ (9) රාත්‍රියේ පැවැති කැබිනට් තීරණ දැනුම් දීමේ ප්‍රවෘත්ති සාකච්ඡාවට එක්වෙමිනි.සමස්තයක් ලෙස රටටම වේදනාකාරී තත්ත්වයක් ගෙන දුන් යුද්ධය හේතුවෙන් ශශ්‍රී ලංකාව ඉතාම කටුක කාලපරිච්ඡේදයක් ගත කළ බව සිහිපත් කළ ලක්‍ෂ්මන් යාපා අබේවර්ධන මහතා එවැනි තත්ත්වයන් මගින් පැවැති රජයන් අස්ථාවර භාවයට පත්කිරීම සහ රටේ කැළඹිලි ස්වභාවයක් ඇතිකිරීම ත්‍රස්තවාදීන්ගේ අරමුණ වූ බව ද පෙන්වා දුන්නේය.ඒ කාල වකවානුව තුළ රටේ සංවර්ධන කටයුතු වලට බාධා ඇතිකරන ලද අතර රජය විසින් එවැනි බාධා මධ්‍යයේ සංවර්ධන කටයුතු පවත්වාගෙන යාමට සෑම ප්‍රයත්නයක්ම දරනු ලැබුවද යුද කටයුතු සඳහා අයවැය හා හමුදාව උපරිමයෙන් යෙදවීම බෙහෙවින්ම දුෂ්තර වූ බව ද වැඩ බලන ප්‍රවෘත්ති හා ජනමාධ්‍ය ඇමැතිවරයා සඳහන් කෙළේය.ආණ්ඩුක්‍රම ව්‍යවස්ථා සංශෝධනයට අදාළ කැබිනට් පත්‍රිකාව අගමැති දි. මු. ජයරත්න මහතා විසින් කැබිනට් මණ්ඩලය වෙත ඉදිරිපත් කරන ලද අතර එහිදී කරුණු කීපයක් සංශෝධනය කිරීමට පියවර ගෙන ඇත. ආණ්ඩුක්‍රම ව්‍යවස්ථාවේ  vii (අ), xi, xviii (අ) යන පරිච්ඡේද නිසි පරිදි මද වශයෙන් වෙනස් කිරීම, ආනුෂංගික සංශෝධන ලෙස ආණ්ඩුක්‍රම ව්‍යවස්ථාවට අවශ්‍ය විය හැකි වූ වෙනත් සංශෝධන ඉදිරිපත් කිරීම, හඳුනා ගන්නා ලද වෙනත් නීතිවලට අවශ්‍ය විය හැකි සංශෝධන කිරීම හා නීති කෙටුම්පත් සම්පාදකට අවශ්‍ය කෙටුම්පත් සම්පාදනය කොට පාර්ලිමේන්තුවට ඉදිරිපත් කිරීම සඳහා උපදෙස් දීම ආදිය ඒ අතර වේ. තවද ඇමැතිවරයා කියා සිටියේ රටේ ජනාධිපතිවරයා කවුරු වුවත් ඔහු පත්වන්නේ ජනතා ඡන්ද බලයෙන් බවත්, කාලවකවානුව කෙසේ වුවත් ජනාධිපතිවරයා තෝරා පත් කැර ගැනීම රටේ ජනතාව විසින් සිදුකරන්නක් බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=n1006105</link>
    <topic>රංගේ බණ්ඩාරට පහරදීමවිධිමත් පරීක්ෂණයකට පියවර</topic>
    <author>නිරූෂි විමලවීර</author>
    <content>එක්සත් ජාතික පක්ෂයේ පුත්තලම දිසා මන්ත්‍රී පාලිත රංගේ බණ්ඩාර මහතාට පහරදීමේ සිද්ධිය සම්බන්ධයෙන් විධිමත් පරීක්ෂණයක් කඩිනමින් ඇරැඹීමට විපක්ෂ නායක රනිල් වික්‍රමසිංහ මහතා තීරණය කර තිබේ. ඒ අනුව එම සිද්ධිය පිළිබඳ පරීක්ෂණ මෙහෙයවීම සඳහා නීතිඥ හරේන්ද්‍ර සිරිවර්ධන මහතාගේ සභාපතිත්වයෙන් යුතු ත්‍රි පුද්ගල නීතිඥ කමිටුවක් වික්‍රමසිංහ මහතා විසින් පත්කොට ඇත.ත්‍රි පුද්ගල නීති කමිටුව මේ මස 12 සිරිකොතේදී රැස් වී පාර්ලිමේන්තු මන්ත්‍රී රංගේ බණ්ඩාර මහතාගේ සිද්ධිය පිළිබඳ පුළුල් පරීක්ෂණයක් සිදු කිරීමට නියමිතය.පාර්ලිමේන්තු මන්ත්‍රී පාලිත රංගේ බණ්ඩාර මහතාට පහර දී මාරක තුවාල සිදු කළ බවට චෝදනා ලැබ සිටින එජාප පළාත් සභා මන්ත්‍රී ශාන්ත අබේසේකර මහතා මේ කමිටුව ඉදිරියේ සිද්ධිය පිළිබඳ ප්‍රකාශයක් කිරීමට නියමිත අතර රංගේ බණ්ඩාර මහතාද එහිදී ප්‍රකාශයක් ලබා දීමට නියමිත බව දැන ගැනීමට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=n1006106</link>
    <topic>කාන්තා වැසිකිළියට රිංගූමනමාල තරුණයාටයස පාඩමක්</topic>
    <author>අමල් යශෝමන් ජයසිංහ</author>
    <content>කාන්තා වැසිකිළියක සැඟවී තම ජංගම දුරකතනයකින් වීඩියෝ කරමින් සිට හසු වූ පුද්ගලයකු අල්ලාගත් කාන්තාවක් විසින් පහර පිට පහර දී අසල සිටි පොලිස් නිලධාරින්ට බාරදුන් අපූරු පුවතක් ‘දිනමිණ’ ට වාර්තා වෙයි.සිද්ධිය මෙසේය,වෙසක් සතිය නිමිත්තෙන් බණ්ඩාරනායක සම්මන්ත්‍රණ ශාලා පරිශ්‍රයේ නිර්මාණය කර තිබූ සැරසිලි නැරැඹීමට ජනතාව සිය දහස් ගණනින් පැමිණියහ.බෝකුන්දර ප්‍රදේශයේ මවක් තම දියණිය ද කැටුව පැමිණ දියණියගේ අවශ්‍යතාව සඳහා එහි කාන්තා වැසිකිළියට යවා මව එහි ආසන්නයේ රැඳී සිටියා ය.වැසිකිළියට ගිය දියණිය කෑ මොර දී එළියට දිවැවිත් හඬන්නට වූවාය.   ‘කව්ද කෙනෙක් කලුවරේ ඇතුලේ ඉන්නවා. ලයිට් එකක් වගේ එකක් පත්තුවෙලා නිවිල ගියා’ කියමින් තවත් හඬන්නට වූවාය.එයින් කෝපයට පත් මව වැසිකිළියේ ආසන්නයේ සිට ‘කව්ද ඇතුලේ ඉන්නේ’ කියා හඬ නගා අසා ඇතත්, ඇතුලින් කිසිවකුගේ හඬක් නොමැති වූ කල ‘අපි යං දුවේ – කවුරුවත් නැහැ’යි හඬ නගා කියා ආපසු නොගොස් එහි නිශ්ශබ්දව රැකවල්ලා පසු වූවාය.ටික වේලාවකින් එහි සැඟවී සිටි තරුණයකු ඔවුන් පිටත් වී ගොස් ඇතැයි සිතා එළියට පැමිණි සැණින් මව වහා පැන වියරුවෙන් මෙන් ඔහුට අතැති කුඩයෙන් ද අතින් ද පහර පිට පහර දී අල්ලා ඒ අසල සිටි පොලිස් නිලධාරින්ට කරුණු පවසා බාර දී ඇත. එසේම මොහුගේ ජංගම දුරකතනය පරීක්ෂා කරන ලෙසට ද ඇය ඉල්ලා සිටියාය.පොලිස් නිලධාරීහු ජංගම දුරකතනය පරික්ෂා කරන විට දී එය උදුරාගත් ඇය ‘උඹ මේකෙන් නේද ගෑණුන්ගේ ෆොටෝ ගැහුවේ කියමින් දුරකතනය වැරෙන් පොලවේ ගසා සැකකාර තරුණයා පොලිස් නිලධාරින් භාරයේ සිටිය දී දියණිය ද කැටුව වහා නිවෙස බලා ගියාය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=n1006107</link>
    <topic>එඬරු ඇට කෑ2 වසර සිසුහු14ක් රෝහලේ</topic>
    <author>බිංගිරිය මධ්‍යම සමූහඒ. එම්. සරත්කුමාර</author>
    <content>බිංගිරිය අධ්‍යාපන කොට්ඨාසයට අයත් හිරිපොකුණ කණිටු විද්‍යාලයේ 2 වසරේ ඉගෙනුම ලබන සිසුන් පිරිසක් ඊයේ (09) දහවල් පාසලේදී වැටඑඬරු ඇට කෑම නිසා රෝගාතුරව බිංගිරිය දිසා රෝහලට ඇතුළත් කර තිබේ.පස්වරු 4.00 වන විට සිසුන් 12 ක් සහ සිසුවියන් 2 ක් රෝහලට ඇතුළත් කර ඇති අතර, තත්ත්වය බරපතළ නොවන බව රෝහල් ආරංචි මාර්ග පවසයි. 2 වසරේ ඉගෙනුම ලබන සිසුවෙකු මේ ඇට විශාල ප්‍රමාණයක් විදුහලට රැගෙනවිත් ඇති බව මවුපියෝ පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=n1006108</link>
    <topic>ධනුනට ජාත්‍යන්තර වරෙන්තුවක්:සියලු බැංකු ගිණුම් අත්හිටුවයි</topic>
    <author>කුමුදු හෙට්ටිආරච්චි</author>
    <content>විශ්‍රාමික ජෙනරාල් සරත් ෆොන්සේකාගේ බෑණා වන ධනුන තිලකරත්න අත්අඩංගුවට ගැනීමට ජාත්‍යන්තර පොලිසියේ සහාය ලබාගැනීම සඳහා කොළඹ කොටුව මහේස්ත්‍රාත් ලංකා ජයරත්න මෙනෙවිය ඊයේ (09) ඉංගශ්‍රීසි බසින් දෙවන වරට වරෙන්තු නිකුත් කළාය.සැකකාර ධනුන තිලකරත්න අත්අඩංගුවට ගැනීමට 2010 – 2 – 15 දින සිංහලෙන් ප්‍රථම වරෙන්තු නිකුත් කැර තිබුණි. රහස් පොලිසිය ඊයේ (09) අධිකරණයෙන් කළ ඉල්ලීමක් සලකා බැලූ මහේස්ත්‍රාත්වරිය සැකකරු විදේශගතව ඇත්නම් ඔහු ජාත්‍යන්තර පොලිසියේ සහාය ඇතිව අත්අඩංගුවට ගැනීම සඳහා එසේ ඉංගශ්‍රීසි බසින් වරෙන්තු නිකුත් කරන ලදී.දැනට “ප්‍රකාශිත” පුද්ගලයෙකු ලෙසට ප්‍රකාශයට පත් කොට ඇති ධනුන තිලකරත්නගේ රාජ්‍ය හා පෞද්ගලික බැංකු දෙකක පවත්වාගෙන යන ගිණුම් හතක වන රුපියල් එක්කෝටි පනස්ලක්‍ෂ හැත්තෑහතරදහස් නවසිය දහයක් හා අමෙරිකානු ඩොලර් 1251 ක වන මුදල් ක්‍රියාත්මක කිරීම වළකාලමින් එම ගිණුම් හත තහනම් කරන ලෙසට මහේස්ත්‍රාත්වරිය ඊයේ (09) එම බැංකු කළමනාකරුවනට නියෝග කළාය.අධිකරණය මගින් අන්‍යාකාර නියෝගයක් නිකුත් කරන තෙක් මෙම නියෝගය බලපැවැත්වෙන බවට බැංකු ගිණුම් තහනම් කරමින් මහේස්ත්‍රාත්වරිය අදාළ බැංකු කළමනාකරුවනට නියෝග කළාය.අපරාධ නඩු විධාන සංග්‍රහ පනතේ 60 (1) වගන්තිය යටතේ සැකකාර ධනුන තිලකරත්න නමින් වූ එම ගිණුම් හත එසේ තහනමට ලක්කෙරුණි.ලංකා බැංකු පුද්ගලික ශාඛාව (ප්‍රධාන ශාඛාව), හොංකොං ඇන්ඩ් ෂැංහයි බැංකුවේ පි‍්‍රමියර් ශාඛාවෙ වූ සැකකාර ධනුන තිලකරත්න නමින් වන ස්ථාවර තැන්පතු ගිණුම් හයක් හා ඉතිරි කිරීමේ ගිණුම් සම්බන්ධ විස්තර වාර්තාවක් ද රහස් පොලිසිය විසින් ඊයේ (09) අධිකරණයට ඉදිරිපත් කැර තිබුණි.සැකකාර ධනුන තිලකරත්න සතු අන්‍යාකාර දේපළ ඇත්නම් ඒ සම්බන්ධව ඉදිරි දින අධිකරණයට කරුණු වාර්තා කරන ලෙසට මහේස්ත්‍රාත්වරිය ඊයේ (09) රහස් පොලිසියට නියෝග කළාය.අධිකරණ නියෝග ප්‍රකාරව සැකකාර ධනුන තිලකරත්න මෙම මස 30 වැනිදා උදේ 9.00 ට කොටුව මහේස්ත්‍රාත් අධිකරණයේ පෙනී නොසිටියොත් සැකකරුගේ දේපළ තහනමට ලක්කිරීම සඳහා සැකකරු සතු නිෂ්චල හා චංචල දේපළ සම්බන්ධ වාර්තාවක් අධිකරණයට ඉදිරිපත් කරන ලෙස මහේස්ත්‍රාත්වරිය මීට පෙර රහස් පොලිසියට නියෝග කැර තිබුණි.ඒ අනුව සැකකරු සතු බැංකු ගිණුම් සම්බන්ධ විස්තර රහස් පොලිසිය ඊයේ (09) අධිකරණයට ඉදිරිපත් කැර තිබුණි.අධිකරණ නියෝග ප්‍රකාරව සැකකාර ධනුන තිලකරත්න “ප්‍රකාශිත” පුද්ගලයෙකු ලෙසට අධිකරණය නියම කළ ස්ථානයන්හි දැන්වීම් ඇළවීම හා ශබ්ද විකාශන යන්ත්‍ර මගින් අධිකරණ නියෝගය ප්‍රසිද්ධියට පත් කළ බව රහස් පොලිසිය ඊයේ (09) දිවුරුම් ප්‍රකාශයක් මගින් මහේස්ත්‍රාත්වරියට දන්වා සිටියේය.තවද නඩුවේ ඉදිරි කටයුතු නීතිපතිවරයාගේ උපදෙස් මත සිදුකරන බවද රහස් පොලිසිය ඊයේ (09) මහේස්ත්‍රාත්වරියට දැන්වීය.හයිකෝප් පුද්ගලික සමාගම ඕස්ට්‍රේලියාවේ බ්‍රිටිෂ් බෝර්නියෝ ඩිෆෙන්ස් ආයතනයට ඉදිරිපත් කරන ආකාරයට ව්‍යාජ ලේඛන සකසා යුද හමුදාව වෙත ඉදිරිපත් කැර ප්‍රශ්නගත ටෙන්ඩර් හතරක් ලබාගෙන අමෙරිකානු ඩොලර් 299061.25 ක් වංචා කැර ඇතැයි පවසන මෙම සිද්ධියේ සැකකාර ධනුන තිලකරත්න දෙවන සැකකරු ලෙස නම් කොට ඇත.පළමු සැකකරු වන “හයිකෝප්” ප්‍රයිවට් ලිමිටඩ් ආයතනයේ අධ්‍යක්‍ෂ වැලන්ටන් ට්‍රෙන්ටන් ඩේ හාට් නැවතත් ලබන 23 වැනිදා තෙක් රක්ෂිත බන්ධනාගාර ගතකිරීමට මහේස්ත්‍රාත්වරිය ඊයේ (09) නියෝග කළාය.සැකකරු පොදු දේපළ පනත යටතේ අධිකරණයට ඉදිරිපත් කැර ඇති හෙයින් විශේෂිත කරුණක් නොමැතිව සැකකරුට ඇප නියම කිරීමට අධිකරණයට බලයක් නොමැති බව සැකකාර අධ්‍යක්‍ෂවරයා වෙනුවෙන් අධිකරණයට ඉදිරිපත් කළ ඇප අයදුම ප්‍රතික්‍ෂේප කරමින් මහේස්ත්‍රාත්වරිය ඊයේ (09) ප්‍රකාශ කළාය.සැකකාර අධ්‍යක්‍ෂවරයා වෙනුවෙන් නීතිඥ සරත් සිරිවර්ධන, ශිරාෆ් නූර්දීන් යන මහත්වරු පෙනී සිටියහ.රහස් පොලිසියේ ප්‍රධාන පොලිස් පරීක්‍ෂක මොහාන්ලාල් සිරිවර්ධන මහතා පැමිණිල්ල මෙහෙයවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=n1006109</link>
    <topic>රජයේ ප්‍රවෘත්ති අධ්‍යක්‍ෂවසන්ත ප්‍රිය රාමනායක</topic>
    <author/>
    <content>දෙසතිය සංස්කාරක, ජ්‍යෙෂ්ඨ මාධ්‍යවේදී වසන්ත ප්‍රිය රාමනායක මහතා රජයේ ප්‍රවෘත්ති අධ්‍යක්‍ෂ වශයෙන් පත්කරනු ලැබ සිටී.පසුගිය වසර 16 මුළුල්ලේ “දෙසතිය” සඟරාවේ සංස්කාරක ලෙස කටයුතු කරන හෙතෙම, දෙසතියට එක්වීමට පෙර “පෙරමග” සඟරාවේ නියෝජ්‍ය සංස්කාරක ලෙස කටයුතු කර තිබේ.දේශපාලන හා කාලීන සිදුවීම් පිළිබඳව දිවයිනේ ජාතික පුවත්පත් ගණනාවකටම විචාර හා තීරු ලිපි සම්පාදනය කරන ඔහු, වසර 30ක මාධ්‍ය අත්දැකීම් ඇති ප්‍රවීණ දේශපාලන විචාරකයකු ද වේ. ඔහු තවදුරටත් දෙසතිය ප්‍රධාන සංස්කාරක ධූරයේ ද කටයුතු කරනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=n10061012</link>
    <topic>මැද පෙරදිග රැකියාවට යනපිරිමින්ට පුහුණුව අනිවාර්යයි</topic>
    <author>මහින්ද අලුත්ගෙදර</author>
    <content>මැදපෙරදිග රටවල රැකියා සඳහා පිටත් වන පිරිමි ශ්‍රමිකයන් සඳහා පුහුණුව අනිවාර්ය බව ශ්‍රී ලංකා විදේශ සේවා නියුක්ති කාර්යාංශය සඳහන් කරයි.ලබන ජූලි මස 15වැනි දා සිට නව නීතිය වලංගු වන අතර මැද පෙරදිග රටවල රැකියා සඳහා පිටත් වන්නන්ට පමණක් එය වලංගු වන බව ශ්‍රී ලංකා විදේශ සේවා නියුක්ති කාර්යාංශයේ සභාපති කිංස්ලි රණවක මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=n10061013</link>
    <topic>පුනරුත්ථාපනය වු එල්ටීටීඊ ජෝඩු53ක් යුග දිවියට</topic>
    <author>භක්ති ධර්මප්‍රිය මෙන්ඩිස්</author>
    <content>පුනරුත්ථාපනය වූ කොටි ජෝඩු 53 ක් නීත්‍යානුකූලව විවාහ කර දීමට රජය පියවරගෙන තිබේ.මේ මස 13 වනදා පෙරවරු 7.30 වව්නියාව පොම්පෙමඩු පුනරුත්ථාපන මධ්‍යස්ථානයේදී මෙම උත්සවය පැවැත්වේ.  පුනරුත්ථාපන හා බන්ධනාගාර ප්‍රතිසංස්කරණ ඇමැති ඩිව් ගුණසේකර මහතා උත්සවයේ ප්‍රධානියා ලෙස සහභාගි වේ.පුනරුත්ථාපන කොමසාරිස් ජනරාල් කාර්යාංශය විසින් මෙහි සංවිධාන කටයුතු සිදුකර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=n10061014</link>
    <topic>උතුරේ ජනතාවටත් ශ්‍රී ලාංකිකයන් ලෙසආඩම්බරයෙන් ජීවත් වීමට ඉඩ සලසනවා</topic>
    <author>දයා පෙරේරා, ස්වර්ණා විජේකෝන්, ධනුෂ්ක ගොඩකුඹුර</author>
    <content>අවශ්‍ය සියලු පහසුකම් ලබා දී උතුරේ ජනතාවටත් ශ්‍රී ලාංකිකයන් ලෙස ආඩම්බරයෙන් යුතුව ජීවත් වීමේ ඉඩකඩ සලසා දෙන බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කළේය.අවතැන් වූ ජනතාව නැවත පදිංචි කිරීමට ශ්‍රී ලංකා රජය ක්‍රියාත්මක කර ඇති වැඩපිළිවෙළ එක්සත් ජාතීන්ගේ සංවිධානයේ පවා ප්‍රසාදයට ලක්ව ඇතැයි කී ඒ මහතා එම ගෞරවය සියලු ශ්‍රී ලාංකිකයන්ටත්, ත්‍රිවිධ හමුදාව සහ රජයේ නිලධාරින්ටත් හිමි වන බවත් ත්‍රිකුණාමලය දිස්ත්‍රික් මන්ත්‍රී ආර්. සම්බන්ධන් මහතා සිදු කළ විශේෂ ප්‍රකාශයකට පිළිතුරු ලබා දෙමින් ඇමැති බැසිල් රාජපක්ෂ මහතා පාර්ලිමේන්තුවේ දී ඊයේ (9) මේ බව ප්‍රකාශ කළේය.අවතැන් වූ ජනතාව ඉතාම කෙටි කලක දී පදිංචි කළ රටක් වශයෙන් ලෝකයේ ගෞරවයට ශ්‍රී ලංකාව පත්ව ඇති බව සඳහන් කළ ඇමැතිවරයා ඒ පිළිබඳ ආඩම්බරයට පත් වන බවත් කීවේ ය.උතුරේ අවතැන් වූ ජනතාව සිටින ප්‍රාදේශීය ලේකම් කොට්ඨාසවලින් එකක් හැර අනෙක් සෑම කොට්ඨාසයකම එක ගමක හෝ ජනතාව නැවත පදිංචි කිරීමට රජය සමත්ව ඇති බව පෙන්වා දුන් ඇමැතිවරයා ඇතැම් කොට්ඨාසවල මේ වන විට සියයට සියයක් ජනතාව නැවත පදිංචිකර තිබෙන බවත් සඳහන් කළේය.වසර ගණනාවක් තිස්සේ උතුරේ පැවැති ත්‍රස්තවාදයෙන් ඒ ප්‍රදේශ මුදා ගැනීමේ දී අවතැන් වූ මේ ජනතාව නැවත පදිංචි කිරීමේ දී මතු වූ ප්‍රධාන ගැටලුව නම් බිම් බෝම්බ ඉවත් කිරීම බවත් ඇමැතිවරයා කීය.බිම්බෝම්බ ඉවත් කිරීම සඳහා රජය ක්‍රමානුකූල වැඩපිළිවෙළක් දියත් කළ බව කී ඇමැතිවරයා විශාල මුදලක් වැය කර ඒ සඳහා අවශ්‍ය යන්ත්‍ර මෙරටට ගෙන ආ බවත් නැව් මගින් ගෙනඒමේ දී දිගු කලක් ගත වන බැවින් ඒවා ගුවන් මගින් ගෙන ඒමට පියවර ගත් බවත් කීවේ ය.බිම්බෝම්බ ඉවත් කළ විගස ජනතාව නැවත පදිංචි කළ නොහැකි බව කී ඇමැතිවරයා ඒ සඳහා එක්සත් ජාතීන්ගේ නිර්දේශය අවශ්‍ය බවත් පැවැසීය. බිම් බෝම්බ ඉවත් කළ පසු ඒ ප්‍රදේශවල මාර්ග, පානීය හා වාරිජල පහසුකම්, ප්‍රාදේශීය ලේකම් කාර්යාල, රෝහල්, පාසල් ආදී සියලු පහසුකම් ඉහළ නැංවීමට පියවර ගත් බවත් හෙතෙම ප්‍රකාශ කළේය.එසේ ම ඒ ජනතාවගේ ප්‍රධාන ජීවනෝපායන් වන ගොවිතැන, ධීවර සහ සත්ත්ව නිෂ්පාදනය ඉහළ නැංවීමට අවශ්‍ය උපකරණ, නොමිලේ ලබාදුන් බවත් වී ගොවීන්ට කන්න දෙකක් සඳහා බීජ, පොහොර ලබාදුන් බවත් මිරිදිය ජලාශවලට වහාම මාළු පැටවුන් ලබා දීමට පියවර ගත් නිසා ධීවරයන්ව නැවත පදිංචි කළ විගස ඒ ධීවර කටයුතු ඇරඹීමට හැකිවූ බවත් කීවේ ය.නැඟෙනහිර මෙන් ක්‍රමානුකූලව උතුරේත් නැවත පදිංචි කිරීමට තිබූ අවස්ථාව විවිධ බලපෑම් නිසා අහිමි වූ බව කී ඇමැතිවරයා උතුරේ සිටින ධෛර්මත් ජනතාවට පහසුකම් දුන් පසු ඔවුන්ට ස්වශක්තියෙන් නැගී සිටිය හැකි බවත් කීවේය.උතුරේ නිවාස 160,000ක් තැනිය යුතු බව කී ඒ මහතා එක නිවසකට රුපියල් 325,000 බැගින් දුන්නත් ඒ සඳහා රුපියල් මිලියන 52000ක් වැය වන බවත් එය ශ්‍රී ලංකාව වැනි රටකට ඉසිලිය නොහැකි මුදලක් බවත් කීවේ ය.දෙමළ සන්ධාන මන්ත්‍රීවරුන්ට උතුරේ සංචාරය කරන්නට ඉඩ ලබාදීමට හැකිවීම පිළිබඳ සතුටු වන බවත් ඉදිරියේදීත් ඔවුන් සමඟ සාකච්ඡා කර සහාය ලබා ගන්නා බවත් වැඩිදුරටත් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=n10061015</link>
    <topic>පොල්තෙල් භාවිතය හෘදයාබාධ ඇතිවීමඅවම කරන බව පර්යේෂණයකින් හෙළිවේ</topic>
    <author>චමීර ඇල්ලදෙණිය</author>
    <content>පොල්තෙල්වල අඩංගු පිනෝලික සංයෝගය නිසා හෘදයාබාධ ඇතිවීමේ අවදානම අවම වන බව ජාතික පර්යේෂණ සභාව විසින් කරන ලද පර්යේෂණයකින් අනාවරණය වී ඇත.මෙම පර්යේෂණ අනුව කොප්පරාවලින් සිඳගනු ලැබූ පොල්තෙල්වල පිනෝලික ප්‍රතිඔක්ෂිකාරක ගුණය 7 ගුණයකින් වැඩි වී ඇති බව සොයාගෙන ඇත.තාක්ෂණ හා පර්යේෂණ අමාත්‍යංශය විද්‍යාත්මක පර්යේෂණ දියුණු කිරීම සඳහා ගෙන යන ජාතික වැඩපිළිවෙළ යටතේ ආර්ථික, කෘෂිකාර්මික හා සෞඛ්‍ය ඇතුළු මහජනතාවට වැදගත් අංශ සංවර්ධනය කිරීම සඳහා ද දායක කිරීමට ජාතික පර්යේෂණ සභාව පියවර ගෙන තිබේ.රටේ විද්‍යාත්මක ක්ෂේත්‍රයේ විශාල දියුණුවක් ඇතිකිරීමට ජාතික පර්යේෂණ සභාව සැලසුම් සම්පාදනය කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=r1006101</link>
    <topic>හෝමාගම රාජ්‍ය සේවකනිවාස සංකීර්ණයේ පහසුකම් නැතිව ගැටලු රැසක්</topic>
    <author>හෝමාගම සංචාරක - මංජුල හිරිපිටිය</author>
    <content>හෝමාගම ජල්තර පිහිටි රාජ්‍ය සේවක නිවාස සංකීර්ණයේ ජනතාවට ගැටලු රැසක මුහුණ පෑමට සිදුව ඇතැයි පදිංචිකරුවෝ පවසති.කාණ්ඩ තුනක් යටතේ නිවාස හාර සියයකින් සමන්විත මේ නිවාස සංකීර්ණය ජාතික නිවාස සංවර්ධන අධිකාරිය මගින් ඉදි කිරීමෙන් අනතුරුව 2008 වසරේ දී රාජ්‍ය සේවකයන් සඳහා ලබා දී තිබේ.පෝලියර් ගුණවර්ධන මහතා , මේ නිවාස සංකීර්ණය ආයතන තුනක් යටතේ පවතිනවා. සංකීර්ණයේ පවතින ප්‍රශ්න හා අර්බුදවලට ප්‍රධාන වශයෙන් බලපා තිබෙන්නේ මෙයයි. පොදු දේපළ පාලනයක යටතට පත් වෙන්නේ නම් ප්‍රශ්න හා අර්බුද ඇති වන්නේ නැහැ.නිවාසවල නඩත්තුව සඳහා නිවාස හිමිකරුවන් හාරසිය දෙනා රුපියල් විසි පන්දහස බැගින් රුපියල් කෝටියක මුදලක් ලබා දී ඇතත් සංකීර්ණයේ නඩත්තු කටයුතු කිසිවක් කරන්නේ නැහැ.එස්. එච්. එස්. ආරියරත්න මහතා , නිවාස ලබා ගැනීමේ දී පවසා සිටියේ නිවාස සංකීර්ණයට අවශ්‍ය සියලු පහසුකම් ලබා දෙන බවයි. එම පහසුකම් වලින් 50% ක් වත් ලැබී නැහැ.සංකීර්ණයේ පවතින ප්‍රධාන ප්‍රශ්නය බීමට ගන්නා ජලය අපිරිසුදු වීමයි. අඹතලේ සිට එවන ලද ජලය සංකීර්ණයේ ජල ටැංකියේ දීර්ඝ කාලයක් තිබීම නිසා, ජලයට ක්ලෝරීන් දමා පිරිසුදු කිරීමට ස්ථානයක් ඇතත් එය සිදු වන්නේ නැහැ. මේ නිසා බොහෝ දිනවල ජල කරාම වලින් ගලා එන්නේ මඩ වතුරයි. මල පවිත්‍රාගාරයෙ කටයුතු ද ක්‍රමවත්ව සිදු නොවන නිසා නිතර සංකීර්ණයේ දුඟදක් හමනවා. ඇතැම් දිනවල දී උතුරා යනවා. එම දිනවලදී වැඩියෙන් දුඟද හමනවා.සුනිල් අබේනායක මහතා , මේ නිවාස සංකීර්ණය සාදා තිබෙන්නේ බස්නාහිර පළාතේ ස්ථිර නිවාසයක් නොමැති රාජ්‍ය සේවකයන්ට නිවසක් ලබා ගැනීමටයි. මෙහි නිවාස වැඩි වශයෙන් හිමිකරගෙන ඇත්තේ අම්පාර, මඩකළපුව, අනුරාධපුර, ගාල්ල, පුත්තලම ප්‍රදේශවල සිටින නිවාස ඇති අයයි. නිවාස සංකීර්ණයේ නිවාස හාරසියක් ඇතත් පදිංචි වී සිටින්නේ නිවාස එක සිය හැට තුනක පමණයි. ඉතිරි නිවාස සියල්ලම වසා දමා තිබෙන නිසා සංකීර්ණය දැඩි පාළු ගතියක් පවතිනවා. සංකීර්ණයේ ඇතැම් නිවාසවලට මුදල් ගෙවා ඇතත් ඔප්පු ලැබී නැහැ.ආර්. එම්. සෝමපාල මහතා , සංකීර්ණය විවෘත කර වසර තුනක් ගත වීමටත් පෙර ඇතැම් නිවාසවල වැසි පීලි දිරා ගිහින්. මේ නිසා වර්ෂා දිනවල දී සෙසු නිවාසවලට ද වැසි ජලය එනවා. මාර්ගවල විථි ලාම්පු සවිකර ඇතත් ඒවාට විදුලිය ලබා නොදීම නිසා රාත්‍රී කාලයට සංකීර්ණය අන්ධකාරයි.මාලිනී සමරකෝන් මහත්මිය , සංකීර්ණයට වෙළෙඳ සංකීර්ණයක් ඇතත් එහි එක වෙළෙඳ සලෙක්වත් විවෘත කර නැහැ. අත්‍යාවශ්‍ය භාණ්ඩ මිලදී ගැනීමට අවශ්‍ය වූ සෑම විටම කිලෝ මීටර දෙක තුනක් පමණ යෑමට සිදුව තිබෙනවා. හදිසි අවස්ථාවක ප්‍රතිකාර ගැනීමට වෛද්‍ය මධ්‍යස්ථානයක් නැහැ. නිසි ප්‍රවාහන සේවයක් නැති නිසා බොහෝ කාර්යයන් කර ගැනීමට අපහසු වී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=r1006102</link>
    <topic>ගල් ගැසීමේ ආරවුලඅධිකරණයෙන් නවතී</topic>
    <author>ගම්පහ සංචාරක නිමල් ජයසිංහ</author>
    <content>බියගම පොලිස් බල ප්‍රදේශයේ පවුල් දෙකක් අතර ඇතිවූ කෝලාහලයක් දුරදිග යෑමෙන් නිවසකට ගල් ගැසීම පිළිබඳව පවුල් දෙකක සාමාජිකයන් නම දෙනකු ගම්පහ අධිකරණයට ඉදිරිපත් කර තිබුණි.පැමිණිල්ල ඉදිරිපත්කළ බියගම පොලිසියේ නිලධාරීන් පැවැසුවේ මේ පවුල් දෙක අතර නිරන්තර අරගලයක් ඇති බවත්, එක් නිවසක අය අනෙක් නිවසේ වහලයට නිතර නිතර ගල් ගහන බවටත්, පැමිණිලි කොට ඇති බවය. කිහිප වතාවක් දෙපාර්ශවයටම අවවාද කර ඇතත්, අරවුල නතර නොකරන හෙයින් දෙපාර්ශවයම අධිකරණයට ඉදිරිපත් කළ බවය. හූනියම් කිරීමක් ගැන අරාවුල ඇති කර ගෙන යන බවය.පැමිණිල්ල වෙනුවෙන් කරුණු දැක්වූ නීතිඥ ඉන්ද්‍රානි විජේසූරිය මහත්මිය පැවැසුවේ මෙතන හූනියන් ප්‍රශ්නයක් නැති බවත්, නිරන්තයෙන් ගල්ගැසීමක් සිදුකෙරෙන බවයි.විත්තිකූඩුවට කැඳවා තිබූ දෙපාර්ශවයේම පිරිස අතර කාන්තවන් 4 දෙනෙකු ද පිරිමි පස්දෙනෙකුද වූහ.දෙපාර්ශවයම ඇමතූ ගම්පහ අතිරේක මහේස්ත්‍රාත් ඉන්දික අත්තානයක මහතා දෙපාර්ශවයම මින් ඉදිරියට සාමයෙන් සිටින ලෙස අවවාද කරන බවත්, එක් එක් පුද්ගලයාව රුපියල් 50000ක පුද්ගල ඇපමත මුදාහරින බවත්, සාමයෙන් සිටීමට නොහැකි හේතු ඇතොත්, මීළඟ නඩු දිනය ජූලි 7 දින අධිකරණයට හේතු දක්වන ලෙසත් නියෝග කෙළේය. පැමිණිල්ල බියගම පොලිසිය ඉදිරිපත් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=r1006103</link>
    <topic>වැසෙන්නට ගිය කුඹුක ප්‍රාථමික විදුහලේකැපී පෙනෙනප්‍රගතියක්</topic>
    <author>හොරණ සමූහ – බන්ධුල ආර්. ගුලවත්ත</author>
    <content>වසර කිහිපයකට පෙර සිසුන් නොපැමිණීමත් මවුපියන්ගේ අවධානය යොමු නොවීමත් ජනපි‍්‍රය පාසල් තරගයක් නිසා බස්නාහිර පළාත් සභාවෙන් වසා දමන්නට තීන්දු තීරණ ගෙන තිබූ කුඹුක නැගෙනහිර ප්‍රාථමික විදුහල අද ප්‍රදේ්ශයේ කාගේත් කතා බහට ලක්වූ ජනපි‍්‍රය විදුහලක් බවට පත්ව ඇත.හොරණ අධ්‍යාපන කලාපයට අයත් මේ ප්‍රාථමික විදුහලට ග්‍රාම සේවා වසම් හතරක් අයත් ය. රයිගම් කෝරළයේ සාම්ප්‍රදායික ගමක් වූ කුඹුකට අයත් එකම පාසල මෙය බව ප්‍රදේශවාසීහු පවසති. 1977 ට පෙර කුඹුක මහා ගමට පාසල් තුනක් තිබූ බව ද ගම්වාසීහු කියති.කුඹුකේ සමරනායක වලව්වට අයත් භූමි භාගයේ තිබූ කුඹුක පිරිමි පාසල ඉඩම් හිමියන්ගේ ඉල්ලීම මත කඩා ඉවත් කර තිබේ. කුඹුක - රේරුකාන පාරේ පිහිටි පාසල ප්‍රභූ ආරක්‍ෂක පුහුණු කඳවුරක් බවට පත් කර ඇත. කුඹුක ගමට ඉතිරි වූයේ මේ ප්‍රාථමික විදුහල පමණි. 1977 වසර වන විට මේ විදුහලට පැමිණියේ අඩු ආදායම්ලාභී පවුල්වල දරුවන් හතර දෙනෙක් පමණි. ගුරුවරුන් සංඛ්‍යාව 3 කි.ළමයි හතරයි හිටියේ මම එන විට. ගුරු මණ්ඩලය 3 යි. මම පාසල් නිමාවෙන් පසුව ගමේ මිනිසුන් හමුවන්න ගියා. ඔවුන්ව දැනුවත් කළා. ඊළඟ වසරේ පළවැනි වසරට ළමයි භාර දෙන්න කීවා. පාසලට එන්නෙම නැති ලොකු ළමයි ගෙන්වා ගැනීමට අම්මලා උනන්දු කළා. ඔවුන් ආර්ථික ප්‍රශ්න ගොඩකට මැදිවෙලා. පාසලට එන දරුවන්ට ශිෂ්‍යත්ව අරමුදලක් සිංහ සමාජයෙන් ගොඩ නැගුවා. එක දරුවකුට මාසයකට රු. 100 යි. මම 2007 දී විශ්‍රාම ගත්තේ පාසල යම්කිසි තැනකට පත්කර ඉතාම සතුටෙන්.මීළඟට පැමිණි විදුහල්පති වූයේ ජේ. එම්. ඒ. ජී. ගාමිණී තිස්ස මහතායි.වත්මන් විදුහල්පති ජේ. ඩී. එදිරිසිංහ මහතා මෙසේ කීය.අද මේ විදුහලේ සිසු දරුවන් 147ක් ඉන්නවා. ගුරු මණ්ඩලය හයක්. වසා දමන්න හදපු මේ විදුහල ගොඩ ගත්තේ විදුහල්පතිවරු වන පන්නිල සහ ගාමිණී තිස්ස මහත්වරුන්. අද මේ පාසලට පරිගණක විද්‍යාගාරයක් තිබෙනවා. ළමා ක්‍රීඩාංගණයක්, ගොඩනැගිලි සංවර්ධනය වෙලා. විදුහලේ පරිසරය අලංකාරයි. ආදි ශිෂ්‍ය සංගමයෙන් ඩෙස් පුටු අරං දුන්නා. ක්‍රිඩාගාරය හා පියගැට පෙළ සකස් කර දුන්නා.දරුවන්ට ආර්ථික ශක්තියක් ලබා දීමට මුල් වූ ගෝනාපොළ සිංහ සමාජයේ 1 සහ 2 වසර දරුවන්ට රු. 100 ක මුදලක් හා 3, 4, 5 දරුවන්ට රු. 150 ක් ලබා දෙනවා. 2010 වසරට ළමයින් 39 ක් ඇතුළත් වුණා.පුස්තකාල පොත් විශාල ප්‍රමාණයක් තිබුණත් කියවීම් ශාලාවක් නැහැ. ඒ ගැන අවධානය යොමු කරමින් ඉන්නේ. ශබ්ද විකාශන යන්ත්‍ර කට්ටලයක් තිබෙනවා. දුරකතන පහසුකම් නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=r1006104</link>
    <topic>සිරෙන් පැන වෙස් වළාගෙන සිටි සැකකරු අල්ලයි</topic>
    <author>මතුගම සංචාරක</author>
    <content>සිර මැදිරියෙන් පලාගොස් වෙස් වළාගෙන සිටි සැකකරුවකු බුලත්සිංහල පොලිසිය විසින් පසුගියදා අත්අඩංගුවට ගනු ලැබීය.මොහු යුද හමුදා සේවයෙන් පලාගොස් සොරකම්, මංකොල්ලකෑම් වල නිරතව සිටි අයෙකි. මීගහතැන්න ප්‍රදේශයේ සොරකමක් සම්බන්ධයෙන් මීගහතැන්න පොලිසිය මොහුව අත්අඩංගුවට ගෙන සිටියදී සිර මැදිරියේ යකඩ දොර කඩාගෙන රාත්‍රියේ පලා ගොස් තිබේ.බුලත්සිංහල පොලිස් බල ප්‍රදේශයේ තිබ්බොටුවාව වතුයායක ට්‍රැක්ටර් රියැදුරෙකු ලෙස වෙස් වළාගෙන සේවය කර ඇත. මේ පුද්ගලයා පිළිබඳ සැක ඇතිවී ප්‍රදේශවාසීන් පොලිසියට දැන්වීමෙන් පසුව අත්අඩංගුවට ගෙන ඇත.මොහු කරන ලද අපරාධ සම්බන්ධයෙන් තෙබුවන හා මීගහතැන්න ප්‍රදේශවලින් තවත් පැමිණිලි රැසක් පොලිසියට ලැබී ඇත. විවෘත වරෙන්තු තුනක් අධිකරණයෙන් නිකුත්කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=r1006105</link>
    <topic>ඉංගිරිය නගරයේ ජල ටැංකියඉවත් කිරීමට ඔප්පුව හරස් වෙලා</topic>
    <author>ඉංගිරිය සමුහ – කුමාරි ගමගේ</author>
    <content>ඡායාරූපයෙන් දැක්වෙන්නේ ඉංගිරිය නගරයට ජලය ලබා ගන්නා පැරැණි ජල ටැංකියයි. මෙය වල් බිහිවී ජරාවාස වී ඇත.ඉංගිරිය නගරයට නව ජල සැපයුම් පද්ධතිය ක්‍රියාත්මක වීමත් සමග මෙම ටැංකියෙන් ජලය ලබා ගැනීම නගරයේ එක් වෙළඳ ආයතනයක් සඳහා පමණක් වීම විශේෂිත සිදුවීමකි. ජලය ලබා ගැනීම වෙනුවෙන් කිසිම මුදලක් නොගෙවන බව ද දැන ගන්නට ඇත.මෙම ජල ටැංකිය කඩා ඉවත් කර එම ස්ථානයෙහි පදික වෙළඳුන් සඳහා කඩ කාමර ඉදි කිරීම හා නව ජල ටැංකියක් ඉදි කිරීමට හොරණ ප්‍රාදේශීය සභාව සැලසුම් කර ඇතත් එම සැලසුම් ක්‍රියාත්මක කිරීමට නොහැකි තත්ත්වයක් උදාවී ඇත.මේ පිළිබඳව අදහස් විමසු විට ප්‍රාදේශීය සභාවේ සභාපති යාමිත් චන්දන හතුරුසිංහ මහතා පැවසුවේ මෙම ජල ටැංකිය ඉදි කර ඇති භූමියේ ඔප්පුව පිළිබඳව ඇතිවී ඇති ගැටලුව සමථයකට පත්වන තුරු මෙය කඩා ඉවත් කිරීම ප්‍රමාද වී ඇති බවයි.කෙසේ වුවත් නව සැලසුම් ක්‍රියාත්මක කිරීමට නොහැකි වීම පිළිබඳව නගරවාසීහු කනස්සල්ල පළ කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=r1006106</link>
    <topic>ආදරයට ආදරය කරනමහ මුහුදේ සොඳුරු බලවතා</topic>
    <author>සටහන හා ඡායාරූප ගාල්ල දිසා සමූහ නන්දසිරි වැලිගමගේ</author>
    <content>දේශීය - විදේශීය සංචාරකයනට ලෝකයේ අති දුර්ලභ දර්ශනයක් වන මහ සාගරයේ රඟදෙන තල්මස්, ඩොල්පින් වැනි මාළුන්ගේ රමණීය ආලිංගනයන් පියවි නෙතින් දැකබලා ගැනීමේ වාසනාව දැන් රෝහණ පුරවරයේ මිරිස්සහිදී උදාවී ඇත.ශ්‍රී ලාංකීය සංචාරක ව්‍යාපාරයේ නව මංපෙත් විවර කරමින් මේ මනස්කාන්ත සොඳුරු සෞන්දර්යාත්මක සංචාරක වැඩපිළිවෙළ දැනටමත් බොහෝ දෙස් විදෙස් රසවතුනට රසගුලාවක් වී ඇති අයුරු එහි නිරීක්ෂණ චාරිකාවක යෙදුණ අපට දැකබලා ගැනීමට හැකි විය. වැලිගමටත්, මාතරටත් අතර පිහිටි මිරිස්ස ප්‍රදේශයේ මේ තල්මස් උයන පිහිටා ඇත.මේ සඳහා සැකසුණ විශේෂ බෝට්ටු කීපයක් මිරිස්ස ධීවර වරාය අසල නැංගුරම්ලා තිබෙන අතර එක් ගමනකට එක් අයකුට රුපියල් 8000කට ආසන්න මුදලක් වැයවේ. එක් බෝට්ටුවක විස්සකට – තිහකට ආසන්න පිරිසකට යාහැකි අතර සුන්දර තල්මසුන්, ඩොල්පින් දැකබලා ගැනීමට උදේ පහේ සිට දහවල් 11 වනතෙක් හැකියාව ලැබේ.ලෝකයේ සුන්දර මත්ස්‍යයන් ලෙසට මිනිසුන්ට ආදරය කරන ලෙන්ගතු දියකාවන් ලෙසට ඩොල්පින් හා තල්මසුන් හඳුනාගෙන සිටිති.නිල් තල්මසුන් (ලෝකයේ සිටින ලොකුම තල්මසා) මේ ලංකා මුහුදු තීරයේදී රංචු පිටින් දාකබලා ගත හැකියැයි රුහුණු විශ්වවිද්‍යාලයේ සාගර විද්‍යා හා සාගර භූවිද්‍යා අධ්‍යයන අංශ ප්‍රධානී ආචාර්ය පී. බී. ටර්නි ප්‍රදීප්කුමාර මහතා පවසයි.මෙතුමා සහ ඔහුගේ ශිෂ්‍ය පිරිස මේ තල්මසුන් නැරැඹීමේ ව්‍යාපෘතිය ගැන විශේෂ සමීක්ෂණයක් සිදුකොට ඇති අතර ලෝකයේ ඉහළම ආකර්ෂණීය සංචාරක ව්‍යාපාරයක් ලෙසට මේ වැඩපිළිවෙළ වඩාත් සංවර්ධනාත්මක ලෙසට දියුණුකළ හැකියැයි පවසයි.තල්මසුන් මුහුදේ එකතැන සිටින පිරිසක් නොවෙයි.මේ අයත් මුහුදු නාවිකයින් වගේමයි. හරියට කියනවානම් මේ පිරිස බෙංගාලබොක්කේ සිට ලංකාවේ දකුණු/නැඟෙනහිර මුහුදු තීරය හරහා අරාබි මුහුදට යනවා. යළි එහි සිට බෙංගාල කළපුවට පිහිනනවා.නොවැම්බරයේ දී බෙංගාලයේ සිට අරාබියටත් මාර්තු මාසයේ සිට යළි බෙංගාලයටත් යනවා.හරියට මෙයත් අර අපේ පැරැණි සේද මාර්ගය වගේමයි. මේ අය ගැඹුරු මුහුදට හරිම ආසයි. අපේ මුහුදෙහි මහාද්වීප තටාකය අවසන් වන්නේ මේ මිරිස්ස - මාතර දෙවුන්දර තුඩුව ආශි‍්‍රතවයි. එය එකවර ගැඹුරුවෙනවා. ඒ වගේම මේ ප්‍රදේශ පටුවී තිබෙනවා.මේ ස්වාභාවික පිහිටීම නිසා ඩොල්පින් තල්මසුන් රංචු පිටින් දැකබලා ගැනීමේ අතිදුර්ලභ අවස්ථාව අපිට ලැබී තිබෙනවා.අනිත් එක තල්මසුන්ගේ ඉතා ජනපි‍්‍රය කෑම තමයි කූනිස්සන් (ම්අධ්ඹ්ඹ්) මේ ගොදුරු බොහෝදුරට තියෙන්නේ මෝයකටවල් ආශි‍්‍රතවයි. නිල්වලා ගඟ මුහුදට වැටෙන මාතර, පොල්අතුමෝදර ගඟ මුහුදට වැටෙන මිරිස්ස තොටමුණ නිසා මේ තල්මසුන් යනඑන ගමනේ සොඳුරු පෙදෙස ආහාර හා විවේක ගැනීමේ ස්ථානයක් බවට පත්වී තිබෙනවා.බෝට්ටුවෙන් ගිය හැටියේම මොවුන් හමුවෙන්නෙ නෑ. පැය තුන හතරක් බලා ඉන්න වෙනවා. මිරිස්ස දෙවුන්දර අතර පියසහිදී තමයි රංචු පිටින් දැකගන්න පුළුවන් වන්නේ.නිල් තල්මසුන් ලොකුයි. අපි දුටුව සතුන් මීටර 30 විතර දිගයි. මම හිතන්නේ අපේ මේ මුහුදු තීරය ගැඹුර වැඩි පටු බිම් තීරුවක් නිසා විවිධ වර්ගයේ තල්මසුන් ලොකු රංචු රංචු දකින්නට පිළිවනි. එය වෙනත් රටවලට වඩා සුවිශේෂී සිද්ධියක් ලෙසටයි අපි දකින්නෙ. තල්මසුන් ඉන්න බව ඉතා ලෙහෙසියෙන් දැනගන්න පුළුවන්.ඒ අය හුස්ම පහළ දානවිට හිස්මුදුනේ ඇති කුහරයක් තුළින් ලොකු දිය දහරක් අඩි 7 – 8 පමණ උසට විහිදෙනවා. මෙය විදෙස් විනිමය ගලන උල්පතක් බවට පත්කැර ගත හැකිය. සංචාරක ව්‍යාපාරයේ තක්ෂිලාවක්, සොඳුරු නිවහනක් කරගත හැකිය.ඒ සඳහා අවශ්‍යවන්නේ මේ සංචාරක ව්‍යාපාරයට වගකීමකින් යුතුව එක්වීමය. අදාළ පිරිස්වලට අවශ්‍ය විද්‍යාත්මක දැනුම ලබාදීමය. මේ ඡායාරූපය ලබා ගැනීමට කාරුණික දායකත්වය ප්‍රදීප් කුමාර මහතාට හා එහි සිසු පිරිසට හිමිවිය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=r1006107</link>
    <topic>‘ලුණු කැකෑරුගල’ ගල් තලාවෙන්නාග මාණික්‍යයක් මතුවෙයි</topic>
    <author>සටහන හා ඡායාරූප ගල්ගමුව සමූහසජිත් තුෂාර ප්‍රේමදාස</author>
    <content>බෞද්ධ සාහිත්‍යයේ නාගයින් ගැන සඳහන් වන ලිපි ලේඛනවල විශේෂිත නාගයකු තම උගුරේ තබා ආරක්ෂා කරන “නාගමාණික්‍ය” පිළිබඳ කථා අපි අසා ඇත්තෙමු. එහෙත් එවැනි නාගයකු හෝ මැණිකක් සියැසින් දුටු කවරකු හෝ සිටීනම් ඔබ මවිතයට පත්කරාවි.එවැනි පුදුම සහගත අපූරු සිදුවීමක් සියැසින් දැකබලා ගැනීමට පසුගියදා (26) ඓතිහාසික දැදිගම්පුර රාජධානියේ තුංතොට, හොලොම්බුව ප්‍රදේශවාසීන්ට හැකිවුණි. මේ සිදුවීම මුලින්ම දුටු හොලොම්බුව, ගල්කොටුව පදිංචි කෑ/වර/දැදිගම මහා විද්‍යාලයයේ 12 වැනි වසර ඉගෙනුම ලබන එම්. ලසන්ත රංජිත් සමරසිංහ ශිෂ්‍යයා (17) කියා සිටියේ,“...ගිය මාසේ 26 වැනිදා හොඳටම වැස්ස තිබුණු දවසක්. මම රාත්‍රී 8.15ට පමණ රාත්‍රී කෑම ගැනීමෙන් පසු නිවෙසේ, ඉදිරිපස තියෙන වතුර කරාමයට අත සෝදාගන්න ආවා. නැමිලා අත සෝදනවිට ඉස්සරහා ගල්තලාවෙන් නිල්පාට එළියක් දිලිසෙනවා දැක්කා. ඒ එළිය ලස්සනම ලස්සන එළියක්. මම අම්මටයි, තාත්තටයි කථාකර පෙන්නුවා.පසුව අපි විදුලි පන්දම අල්ලා බැලුවා. ඒ එළිය මැදිකරගෙන කවදාවත් දැකලා නැති අඩි පහක පමණ දිග සුදුපාටට හුරු ලොකු නයෙක් වටේට හිටියා. ඌ දරණ ගහගෙන දඟලා දඟලා හිටියේ. මැණිකක් වගේ නිල්පාට එළිය විහිදෙන දෙය මැද තියාගෙන තිබුණේ. දියසෙවල නිසා ගල්පොත්ත ලිස්සනවා. නයා අපි පස්සේ පන්නයි කියලා ගොඩක් බය හිතුනා.ඊටපසු අහල පහළ අයට කථා කළා. දුරකථන ඇමතුම් දුන්නා. නිමල් මාමා ළගටම ගිහින් බැලුවා. එයත් එක්ක ටිකක් ළඟට ගිහින්, එයාගේ කර උඩට නැගලා, මගේ ජංගම දුරකථනයෙන් ෆොටෝ දෙකක් ගත්තා. අපේ ගෙදරට ගොඩක්දෙනා එකතුවෙලා මේ නයයි, මැණිකයි බැලුවා. රාත්‍රී 10 ට පමණ අපි බලාගෙන සිටියදී එළිය නැතිවුණා. නයා බෝගස පැත්තට ඇදිලා ගියා...”හොලොම්බුව, ගල්කොටුව, ස්ත්‍රීපුර පදිංචි එම්. සිරිසේන මහතා (56) “...මම අවුරුදු විසිපහක (25) ඉඳලා මෙතැන ගේ හදාගෙන ඉන්නේ. ස්ත්‍රීපුර රජමහා විහාරය තියෙන්නෙත් මේ යාබද ඉඩමේ. අපි ඉන්න ගල්තලාවේ යකඩ කරත්ත පාරවල් තියෙනවා.අපේ වැඩිහිටියෝ කියලා තිබුණේ මේවා රජවරු නිධන් වස්තු අරගෙන ගිය කරත්ත පාරවල් කියලා. මේ ගල්තලාව ඇතුළේ ලොකු නිධානයක් තියනවා කියලා මතයකුත් තියෙනවා. මේ ගල්තලාව අසලම වූ ස්ත්‍රීපුර රාජමහා විහාරය ඉතා දැකුම්කළු සිද්ධස්ථානයකි. එහි වැඩවසන වත්මන් විහාරාධිපති කුඹුක්තොටුවේ ශීලවංශ හිමියන් මේ පිළිබඳව ප්‍රකාශ කර සිටියේ,මේ විහාරස්ථානය හා අවට ප්‍රදේශය ඓතිහාසික වටිනාකමක් තියෙන තැනක්. ක්‍රි. පූ. 3වැනි සියවසේ මෙහි මහරහතන් වහන්සේ වැඩමකර සිට තියෙනවා. ඒ බව ඔය ගල්තලාවේ තියෙන බ්‍රාහ්මී අක්ෂර වලින් කියැවෙනවා.ක්‍රි. ව. 112 – 134 කාලවලදී ගජබා රජු විසින් යක්ෂ ගෝත්‍රික ස්ත්‍රීන් 500 ක් මේ ලෙනේ හිරකර තබාගෙන සිටි බව පැරැණි ග්‍රන්ථවල තියනවා. තුංතොට, හොලොම්බුව පදිංචි ගලිගමුව ප්‍රාදේශීය සභා මන්ත්‍රී අජිත් චූලාරත්න මහතා “...ඔය නාග මාණික්‍යය තිබුණු ගල්තලාව “ලුණු කැකෑරුගල” නමිනුත් හඳුන්වනවා. ගජබාරජු සිය බිසෝවරු පන්සිය දෙනාගේ (500) ආහාරවලට දියලුණු එකතු කර තිබෙන්නේ එතැන තියෙන ගල්කටාරමෙන් දියකර අරගෙනලු.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=r1006108</link>
    <topic>ගොඩ එන්නටවෙර දරමින්. . .</topic>
    <author>ඡායාරූප – පුත්තලම් දිස්ත්‍රික් සමූහ ප්‍රසාද් පූර්ණිමාල්</author>
    <content>වනාතවිල්ලුව කහටපුලියන්කුලම ප්‍රදේශයේ වගා ළිඳකට වැටී දින තුනක් පමණ සිටි අලියකු පෙරේදා (8) රාත්‍රියේ බැකෝ යන්ත්‍රයක ආධාරයෙන් ගොඩ ගැනිණි. මෙසේ ගොඩ ගැනීමට පෙර අලියා ගම් වැසියන්ගේ සහාය ඇතිව ස්ව උත්සාහයෙන් ගොඩ ඒමට වෙර දැරූ අයුරුයි මේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=s1006101</link>
    <topic>මයික්‍රෝමැක්ස් කුසලානය ශ්‍රී ලංකාවට</topic>
    <author/>
    <content>සිම්බාබ්වේහිදී පැවැත්වෙන මයික්‍රෝමැක්ස් තුන්කොන් ක්‍රිකට් තරගාවලියේ කුසලානය දිනාගැනීමට ශ්‍රී ලංකා ක්‍රිකට් ක්‍රීඩකයෝ සමත් වූහ. ඊයේ හරාරේ ක්‍රීඩාංගණයේදී පැවැති අවසන් මහා තරගයේදී සත්කාරක සිම්බාබ්වේ ක්‍රිකට් පිල පරදවා කඩුලු 9 ක විශිෂ්ට ජයක් වාර්තා කිරීමට ශ්‍රී ලංකා ක්‍රිකට් පිල සමත් විය.ලකුණු 200 ක ඉලක්කයක් කරා ගමන් කළ ආරම්භක පිතිකරු යුගලය වූ තිලකරත්න ඩිල්ෂාන් හා උපුල් තරංග අගනා ලකුණු 160 ක සබඳතාවක් ගොඩනඟා ගනු ලැබීය. ලකුණු 72 ක් ලබා සිටියදී උපුල් තරංග දුවද්දී දැවී ගියේය.උපුල් තරංග පන්දු 79 කට මුහුණ දෙමින් හතරේ පහර 8 ක් හා එක් හයේ පහරක් ඔහුගේ ඉනිමට ඇතුළත් කරගත්තේය. නායකත්ව ඉනිමක් ක්‍රීඩා කළ තිලකරත්න ඩිල්ෂාන් දක්‍ෂ පිතිහරඹයක නියැළෙමින් නොදැවී ලකුණු 108 ක් රැස්කර ගනු ලැබීය. පන්දු 102 කට මුහුණ දී හතරේ පහර 14 ක් ඔහු එල්ලකර තිබුණි.දිනේෂ් චන්දිමාල් නොදැවී ලකුණු 16 ක් රැස්කර ගනු ලැබීය. ඕවර 34.4 කදී එක් කඩුල්ලක් පමණක් දැවී සිය ඉලක්කය සපුරා ගැනීමට ශ්‍රී ලංකා කණ්ඩායම සමත් විය.පන්දු යැවූ කිසිම සිම්බාබ්වේ ක්‍රීඩකයකුට යහපත් ප්‍රතිඵල අත්කර ගත නොහැකි විය.පළමුව පන්දුවට පහර දුන් සිම්බාබ්වේ පිල ලකුණු 199 ට සීමා කිරීමට ශ්‍රී ලංකා පන්දු යවන්නෝ සමත් වූහ.කාසියේ වාසිය ලැබූ තිලකරත්න ඩිල්ෂාන්ගේ ඇරයුමින් පළමුව පන්දුවට පහර දුන් සිම්බාබ්වේ පිලේ ලකුණු අතරේ සිටින පිතිකරුවන් වූ බ්‍රෙන්ඩර් ටේලර් සහ හැමිල්ටන් මැස්කඩ්සා පළමු ඕවර 10 ඇතුළත දී විවේකාගාරයට හරවා යැවීමට නුවන් කුලසේකර සහ දිල්හාර ප්‍රනාන්දු සමත් වූහ.සිම්බාබ්වේ පිලේ වැඩිම ලකුණු සංඛ්‍යාව ලෙස ලකුණු 71 ක් රැස් කරමින් ටටෙන්ඩා තායිබු සිම්බාබ්වේ ඉනිම ගොඩ නැගීමට සමත්වූ අතර ග්‍රෙග් ලැම්බි සමග එක්වී සිවුවැනි කඩුල්ල සඳහා ලකුණු 90 ක සම්බන්ධතාවයක්ද ගොඩ නැංවීය. තයිබුගේ ලකුණු 71 ට හතරේ පහර 4 ක් ඇතුලත් විය. ඔහු පන්දු 93 කට මුහුණ දී තිබිණි. ලැම්බි ලකුණු 37 ක් රැස් කළේය.තායිබුගේ දැවී යාමෙන් අනතුරුව පිටියට පැමිණි කිසිදු පිතිකරුවකුට ලකුණු අතරට පැමිණීමට ඉඩ ලබා නොදුන් ශ්‍රීලංකා පිලේ දඟ පන්දු යවන්නන් වන අජන්තා සහ ජීවන් මෙන්ඩිස් කඩුලු 2 බැගින් දවාලමින් සිම්බාබ්වේ පිතිකරුවන් දැඩි පීඩනයකට ලක් කළහ.වේගපන්දු යවන දිල්හාර ප්‍රනාන්දු සිම්බාබ්වේ පිතිකරුවන් තිදෙනෙකු දවාලීමට සමත් වූහ.ඊයේ තරගයේ ශ්‍රී ලංකා පිලේ වෙනස්කම් 3 ක් සිදුවී තිබිණි. තිලාන් තුෂාර, තිසර පෙරේරා සහ ලහිරු තිරිමාන්න වෙනුවට නුවන් කුලසේකර, ඇන්ජලෝ මැතිව්ස් සහ අජන්ත මෙන්ඩිස් කණ්ඩායමට ඇතුළත් වූහ.තරගයේ වීරයා සම්මානය තිලකරත්න ඩිල්ෂාන්ට හිමි වූ අතර තරගාවලියේ වීරයා වූයේ බ්‍රෙන්ඩන් ටේලර් ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=s1006102</link>
    <topic>වයඹින් බිහි වූ පැසිපන්දු තරුව පූජා</topic>
    <author/>
    <content>මේ මස තායිලන්තයේ පැවැත්වීමට නියමිත වයස අවුරුදු 18 න් පහළ ආසියානු තරගාවලියට සහභාගිවන ශ්‍රී ලංකා සංචිතයට එක්වීමට පසුගිය වසරේ අවුරුදු 18 න් පහළ තරගාවලියේ හොඳම පසුපෙළ ක්‍රීඩිකාව ලෙස සම්මාන දිනූ පූජා ධර්මකීර්ති සමත්වී සිටින්නීය.කුරුණෑගල ශුද්ධ වූ පවුලේ බාලිකා විදුහලේ පැසිපන්දු ක්‍රීඩිකාවක් වන ඇය වසර ගණනාවක් අවුරුදු 15 න් පහළ දිස්ත්‍රික් තරගාවලියේ හොඳම ක්‍රීඩිකාව ලෙස සම්මානයට පාත්‍ර විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=s1006103</link>
    <topic>මොරටුව සා. සෙබස්තියන් විද්‍යාලයෙන් පාපන්දු ලොවට නවක තරු දෙකක්</topic>
    <author/>
    <content>කලාප හා කොට්ඨාස පාපන්දු තරගාවලියේ දක්ෂතම ක්‍රීඩකයා ලෙස සම්මාන දිනූ මොරටුව සාන්ත සෙබස්තියන් විදුහලේ ෂෙරෝන් හර්ෂ ශ්‍රී ලංකා පාපන්දු සම්මේලනයේ අවුරුදු 15න් පහළ පාපන්දු සංචිතයට ඇතුළත්ව සිටියි.මේ දිනවල එම සංචිතයේ පුහුණුවීම් කටයුතුවල නිරත වන හර්ෂ කොළඹ ප්‍රාදේශීය තරගවලදී සහ කලාප තරගවලදී දස්කම් දැක් වූ යොවුන් ක්‍රීඩකයෙකි.සාන්ත සෙබස්තියන් විදුහලේ 15 න් පහළ කණ්ඩායම් සාමාජිකයකු වන ක්‍රිෂෙන් ලංකා ද අන්තර් පාසල් 15න් පහළ පාපන්දු තරගමාලාවේ දස්කම් දැක්වීමට සමත් වූ තවත් ක්‍රීඩකයෙකි.මේ ක්‍රීඩකයන් දෙදෙනා ශ්‍රී ලංකා පාපන්දු පිටියේ අනාගත බලාපොරොත්තු තැබිය හැකි දක්ෂ ක්‍රීඩකයන් දෙදෙනකු බැව් විදුහලේ ක්‍රීඩා භාර ආචාර්ය ධනුන ලක්මාල් සහ පුහුණුකරු ඩන්ස්ටන් යන මහත්වරු ප්‍රකාශ කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=s1006104</link>
    <topic>ක්‍රීඩක ක්‍රීඩිකාවන් 532ක් වර්ණ ලබන අසිරිමත් මෞලි මංගල්‍යය</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාසල් ක්‍රීඩා ක්ෂේත්‍රයේ අසිරිමත් මෞලි මංගල්‍යය සේ සැලකෙන පාසල් ක්‍රීඩා වර්ණ ප්‍රදානෝත්සවය මේ මස 16 දා පස්වරු 2.00 ට බණ්ඩාරනායක ජාත්‍යන්තර සම්මන්ත්‍රණ ශාලාවේ දී පැවැත්වේ.අධ්‍යාපන අමාත්‍යාංශය, ශ්‍රී ලංකා පාසල් ක්‍රීඩා සභාව හා නෙස්ලේ ලංකා සමාගම ඒකාබද්ධව මේ වර්ණ ප්‍රදානොත්සවය 17 වැනි වරට පවත්වනු ලබයි.පාසල් ක්‍රීඩා 26කදී ප්‍රමුඛ දක්ෂතා දැක් වූ ක්‍රීඩක ක්‍රීඩිකාවන් 532 ක් මෙදින වර්ණ දිනා ගැනීමට නියමිතය. මේ දක්ෂ ක්‍රීඩක ක්‍රීඩිකාවන් නම්කර එවා ඇත්තේ අදාළ පාසල් ක්‍රීඩා සංගම්වලිනි. එහෙත් පාසල් ක්‍රීඩා සංගම්වලට මඟ හැරී ගිය ක්‍රීඩක ක්‍රීඩිකාවන්ගේ අභියාචනා සැලකිල්ලට ගෙන අවසන් මොහොත දක්වා උපරිම දක්ෂතා වෙනුවෙන් අවස්ථාවක් ලබා දෙන බව සංවිධායකයෝ පවසති.ඒ සඳහා සුදුසුකම් වන්නේ ජාතික කණ්ඩායම හෝ ශ්‍රී ලංකා පාසල් කණ්ඩායම නියෝජනය කර අන්තර්ජාතික තරග ජයග්‍රහණයක් ජාතික මහා ක්‍රීඩා උළෙලකදී ජයග්‍රහණයක් ජාතික ක්‍රීඩා සංගමයක් මගින් පැවැත් වූ තරගයක ජයග්‍රහණයක් හා ජාතික ක්‍රීඩා සම්මේලනයක පොදු කුසලතා වර්ගීකරණයේ මුල් අට දෙනා අතර සිටීමය. වර්ණ ප්‍රදානෝත්සවය සඳහා තෝරාගත් ක්‍රීඩක ක්‍රීඩිකාවන්ගේ නාම ලේඛන සියලු විදුහල්වලට යවා ඇති අතර නොතේරූ ක්‍රීඩක ක්‍රීඩිකාවන්ගේ අභියාචනා ජාතික පාසල් ක්‍රීඩා සභාව වෙත නොපමාව යොමු කරන ලෙස එහි ලේකම් රෝහණ කරුණාරත්න මහතා පැවැසීය.මෙවර පාසල් ක්‍රීඩා වර්ණ ප්‍රදානයේ දී වැඩිම වර්ණ ප්‍රමාණයක් බස්නාහිර පළාත හිමි කරගෙන ඇත. එය 234ක් වන අතර වර්ණ 127ක් දිනා මධ්‍යම පළාත දෙවැනි තැනටක් වර්ණ 50ක් ලබා දකුණ පළාත තෙවැනි තැනටත් පත්ව සිටිති. වයඹ 49, සබරගමුව 15, උතුරු මැද 19ක් හා ඌව පළාත වර්ණ 7ක් දිනා ඇත. කන්තලේ ප්‍රදේශයෙන්ද වර්ණ 1ක් දිනා ඇත. රට පුරා පාසල් 250ක් අතරේ ක්‍රීඩක ක්‍රීඩිකාවන් වර්ණ දිනා ඇති අතර ජාත්‍යන්තර පාසල් 12කට වර්ණ හිමි වේ.පෞද්ගලික පාසල් 13ක ක්‍රීඩක ක්‍රීඩිකාවෝ වර්ණ 32 දිනා ඇත. උඩප්පුව - අඩමුනෙයි දෙමළ මහා විදුහලේ ක්‍රීඩකයන් දෙදෙනකුද වර්ණ දිනා ඇත.ශ්‍රී ලංකා පාසල් ක්‍රීඩා වර්ණ ප්‍රදානෝත්සවය පිළිබඳ දැනුම්වත් කිරීමේ මාධ්‍ය හමුවක් පෙරේදා කොල්ලුපිටිය කැප්රි හෝටලයේ දී පැවැති අතර එහිදී අනුග්‍රාහක නෙස්ලේ සමාගමේ අලෙවි කළමනාකරු බන්ධුල එගොඩගේ මහතා පැවැසුවේ වසරින් වසර වර්ණ ලබන ක්‍රීඩක ක්‍රීඩිකාවන්ගේ ප්‍රමාණය වැඩි වීම සතුටට කරුණක් බවයි. ‘’මයිලෝ පාසල් වර්ණ ප්‍රදානය අද ක්‍රීඩා ක්ෂේත්‍රයේ වැදගත් තැනක් ගන්නවා.මේ වර්ණ ලැබූ ක්‍රීඩක ක්‍රීඩිකාවනට විශ්වවිද්‍යාල ප්‍රවේශයේ දී අමතර ලකුණු සංඛ්‍යාවක් එකතු කිරීමට අධ්‍යාපන අමාත්‍යාංශය පියවර ගෙන තිබෙනවා’’ එගොඩගේ මහතා පැවැසීය. මාධ්‍ය හමුවට නෙස්ලේ සමාගමේ ජ්‍යෙෂ්ඨ උප සභාපතිවරුන් වන නෝමන් කන්නන්ගර හා මොහොමඩ් හම්සා යන මහත්වරුද සහභාගි වූහ.විශේෂ කුසලතා සඳහා නිර්දේශිත නම් නැඟී එන ක්‍රීඩිකාඅංජනි රත්නසිරි (බැඩ්මින්ටන් කොළඹ විශාඛා) , 2. තරින්දා දර්ශනී වීරශන්න් (මේස පන්දු කුරුණෑගල මලියදේව) 3. හංසි යසෝදා (නෙට්බෝල් කළුතර බා) 4. මරීෂා ප්‍රනාන්දු (නෙට්බොල් ශූ. පවුලේ කන්‍යාරාමය වෙන්නප්පුව)නැඟී එන ක්‍රීඩක සමිත අබේරත්න, (මේස පන්දු කොළඹ රාජකීය) 2. ලක්ෂිත චතුරංග (මේස පන්දු ධර්මාශෝක අම්බලන්ගොඩ) 3. චරිත් කපුකොටුව (මලල ක්‍රීඩා කොළඹ රාජකීය)දක්ෂතම ක්‍රීඩිකාමිනිරුවනි සමරකෝන් (පිහිනුම් උසස් බාළිකාව මහනුවර) 2. මන්සලා රණවක බැඩ්මින්ටන් මියුසියස් වි) 3. ඉෂාරා මධුරංගි (මේස පන්දු දේවානන්ද වි) 4. සොලංපි ක්‍රිස්ටිනා ගුණවිජය (නෙට්බෝල් සා. ජෝෂප් බා. නුගේගොඩ)දක්ෂතම ක්‍රීඩක1. ෂෙහාන් අඹේපිටිය (මලල ක්‍රීඩා ගේට්වේ ජා. පා) 2. හේෂාන් උණම්බුව (පිහිනුම් ත්‍රිත්ව වි.) 3. චතුර විස්කම් සිරිවර්ධන (මේස පන්දු ශ්‍රී දේවානන්ද වි.) 4. නුවන් හෙට්ටිආරච්චි (බැඩ්මින්ටන් කොළඹ ආනන්ද වි.)</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=s1006105</link>
    <topic>බ්‍රසීලයට 5-1 ක ජයක්</topic>
    <author/>
    <content>සිය හයවැනි ලෝක කුසලාන පාපන්දු කිරුළට නෙත් යොමාගෙන සිටින බ්‍රසීලය, ටැන්සානියා පිල සමඟ පැවැති පෙරහුරු තරගයෙන් ගෝල් 5 – 1 ක ජයක් ලැබීමට සමත් විය.පාපන්දු තරගමාලාවේදී බ්‍රසීලය ‘ජී’ කාණ්ඩයෙන් උතුරු කොරියාව, අයිවරි කෝස්ටි සහ පෘතුගාලය සමඟ තරග බිමට පිවිසීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=s1006106</link>
    <topic>පාසල් හොකී තරගාවලිය හෙට ඇරැඹේ</topic>
    <author>මාතලේ දිසා විශේෂ</author>
    <content>ශ්‍රී ලංකා පාසල් ජාතික හොකී තරගාවලිය 11, 12 සහ 13 යන දිනවලදී මාතලේදි පැවැත්වේ. මෙහිදී අවුරුදු 19 න් පහළ වයස් සීමාව යටතේ දිස්ත්‍රික් ඒකාබද්ධ පාසල් කණ්ඩායම් අතර බාලක හා බාලිකා තරග පැවැත්වීමට නියමිතය. ශශ්‍රී‍්‍ර ලංකා පාසල් හොකී සංගමය මගින් වාර්ෂිකව සංවිධානය කෙරෙන මෙම තරගාවලිය මෙවර මාතලේ දිස්ත්‍රික් පාසල් හොකී කමිටුව මගින් සංවිධාන කෙරේ.මෙම තරගාවලියේ සියලුම තරග මාතලේ එඩ්වඩ් හොකී ක්‍රීඩාංගණය හා නන්දිමිත්‍ර ඒකනායක ජාත්‍යන්තර කෘත්‍රීම හොකී ක්‍රීඩාංණයේදී පැවැත්වීමට නියමිතය.මෙම තරගාවලියේ සමාරම්භක උළෙල ශශ්‍රී ලංකා හොකි පිලේ හිටපු නායකයෙකු වන තිලක් විමලසිංහ මහතාගේ සහ මාතලේ කලාප අධ්‍යාපන අධ්‍යක්‍ෂ උපාලි ගුණරත්න මහතාගේ ප්‍රධානත්වයෙන් පෙරවරුවේද සමාප්ති උළෙල සහ ජය සංකේත ප්‍රදානය ශශ්‍රී ලංකා හොකී සම්මේලනයේ සභාපති සුමිත් එදිරිසිංහ මහතාගේ සහ එන්. රත්නහරන් මහතාගේ ප්‍රධානත්වයෙන් 13 වැනිදා පස්වරුවේ මාතලේ නන්දිමිත්‍ර ඒකනායක ජාත්‍යන්තර කෘත්‍රීම හොකී ක්‍රීඩාංගණයේදී පැවැත්වීමට නියමිතව ඇතැයි මාතලේ දිසා පාසල් හොකී කමිටුවේ සභාපති මාතලේ සාන්ත තෝමස් විදුහල්පති දම්පිය වනසිංහ මහතා දිනමිණ ට පැවසීය.මෙම තරගාවලිය නියෝජනය කරමින් මහනුවර මාතලේ කොළඹ ගම්පහ සහ වෙන්නප්පුව ප්‍රදේශවල ඒකාබද්ධ පාසල් බාලක සහ බාලිකා හොකී කණ්ඩායම් තරග වදිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=s1006107</link>
    <topic>ජාතික ක්‍රීඩා සභාව අලුත් වෙයි</topic>
    <author>ප්‍රින්ස් ගුණසේකර</author>
    <content>ජාතික ක්‍රීඩා සභාවේ සභාපති තනතුරට විශේෂඥ වෛද්‍ය මයියා ගුණසේකර මහතා පත් කර ඇත. දක්ෂ රගර් ක්‍රීඩකයකු මෙන්ම ක්‍රීඩා පරිපාලකයකු වූ ඒ මහතා මෙයට පෙරද ජාතික ක්‍රීඩා සභාවේ කටයුතු කළේය.ජාතික ක්‍රීඩා සභාවේ සාමාජිකයන් ලෙස ශ්‍රී ලංකාවට කීර්තියක් අත්කර දුන් හිටපු මලල ක්‍රීඩක සුගත් තිලකරත්න හා පිහිනුම් සූර ජුලියං බෝලිං ද ටෙස්ට් ක්‍රිකට් ක්‍රීඩක ප්‍රමෝද්‍ය වික්‍රමසිංහ යන මහත්වරු පත් කිරීමද විශේෂත්වයකි. එමෙන්ම ප්‍රවීණ ක්‍රීඩා විචාරක හා ක්‍රීඩා මාධ්‍යවේදී ප්‍රේමසර ඈපාසිංහ මහතාද පත් කර ඇත.ජාතික ක්‍රීඩා සභාව මෙසේයවෛද්‍ය මයියා ගුණසේකර (සභාපති), ජුලියං බෝලිං, සුගත් තිලකරත්න, ප්‍රමෝද්‍ය වික්‍රමසිංහ, ධම්මික කිතුල්ගොඩ, සී. තුරෙයිරාජා, උපාලි හේවගේ, ඩී. එල්. එච්. පෙරේරා, ඉන්ද්‍ර ද සිල්වා, පී. හතුරුසිංහ, ඩබ්ලිව්. ඒ. විජේරත්න, ප්‍රේමසර ඈපාසිංහ, වෛද්‍ය සුසන්ත ජයමිනි, එන්. කේ. ජයවීර, පී. ටී. මානවඩු</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=s1006108</link>
    <topic>ආබාධිත හමුදා සෙබළ අත්පන්දු තරගාවලිය</topic>
    <author>අමිල ප්‍රභාත් වනසිංහ</author>
    <content>යුද්ධයේදී ආබාධිත තත්ත්වයට පත්ව සිටින සෙබළුන්ගේ සහභාගිත්වයෙන් පැවැත්වෙන යුද හමුදා අන්තර් රෙජිමේන්තු අත් පන්දු තරගාවලිය මෙම මස 11, 12 යන දිනයන්හිදී සාලිය පුර ගජබා රෙජිමේන්තු මූලස්ථාන ගෘහස්ථ ක්‍රීඩාංගණයේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=s1006109</link>
    <topic>ජාතික බීච් වොලිබෝල් සංචිතයට ගුවන් හමුදාවෙන් 6ක්</topic>
    <author>ෆවුස් මොහොමඩ්</author>
    <content>ජාතික බීච් වොලිබෝල් සංචිතය සඳහා ක්‍රීඩකයන් තේරීමේ තරගාවලියේදී විශිෂ්ට දස්කම් දැක්වූ ශශ්‍රී ලංකා ගුවන් හමුදාවේ ක්‍රීඩකයන් සිවුදෙනෙකු ජාතික බීච් වොලිබොල් පිරිමි කණ්ඩායමටද ක්‍රීඩිකාවෝ දෙදෙනකු කාන්තා කණ්ඩායමට ද තේරී පත්වූහ.ගල්කිස්ස වෙරළ තීරයේදී පැවැති මේ තේරීම් තරගවලදී ක්‍රීඩකයන් 8 දෙනකුගෙන් යුත් ජාතික බීච් වොලිබෝල් පිරිමි කණ්ඩායම සහ ක්‍රීඩිකාවෝ 7 දෙනකුගෙන් යුත් කාන්තා කණ්ඩායම පිහිටවනු ලැබීය.පිරිමි කණ්ඩායම සඳහා ගුවන් හමුදාවේ ක්‍රීඩකයන්ට අමතරව නාවික හමුදාවේ ක්‍රීඩකයන් දෙදෙනකු සහ වරාය අධිකාරියේ ක්‍රීඩිකාවන් ද ඇතුළත් වූහ.පුහුණුකරු ලෙස ප්‍රසන්න උදය කුමාර සහය පුහුණුකරු ලෙස ධම්මික සිල්වා යන මහත්වරු ද ගුවන් හමුදාවෙන් තේරී පත්වූහ.පිරිමි කණ්ඩායමපුබුදු ඒකනායක, අසංක පීරිස්, සම්පත් පීරිස්, මලින්ත යාපා, (ගුවන් හමුදා ව) ජූඩ් මහේෂ්, වසන්ත රත්නපාල (නාවික හමුදාව) දිමුතු ක්‍රිෂාන්ත ගයාන් දිල්රුක් (වරාය අධිකාරිය)කාන්තා කණ්ඩායමආශා සිරිවර්ධන, නිරෝෂා ගුනසිංහ (ගුවන් හමුදාව) ගීතිකා ගුණවර්ධන, සාගරිකා ගුණරත්න (දුම්රිය දෙපාර්තමේන්තුව) ලීනා සඳමාලි , සංජීවනී (කැෂුවලයින්) සුජීවා (වරාය අධිකාරිය) පුහුණුකරු ප්‍රසන්න උදය කුමාර (ගුවන් හමුදාව)සහය පුහුණුකරු ධම්මික සිල්වා (ගුවන් හමුදාව)</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=s10061010</link>
    <topic>ලෝක කුසලාන පාපන්දු තරඟාවලියේ කණ්ඩායම්</topic>
    <author/>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=f1006101</link>
    <topic>බොලිවුඩ් අයිෆා හා විපක්ෂයේ අයිෆා</topic>
    <author>රාමන්</author>
    <content>බොලිවුඩ් සිනමාවේ උත්කර්ෂවත් හා දැවැන්තම සම්මාන උළෙල පසුගියදා අවසන් වුණා. මෙවර ඊට සුදුසු රට ලෙස ශ්‍රී ලංකාව තෝරාගනු ලැබුවේ අයිෆා සංවිධායක මණ්ඩලය මඟින්. එහෙත් ඔවුන් ඊට අදාළ සංවිධාන කටයුතු වෙනුවෙන් ලබා දී තිබුණේ් කෙටි කාලයක්. මාර්තු 23 වැනිදා තමයි මේ පිළිබඳ දැනුම් දීම කෙළේ. මෙතරම් දැවැන්ත උළෙල කෙටි කලක් තුළ සංවිධාන කිරීම සම්බන්ධයෙන් මෙය සුළු පටු අභියෝගයක් නොවන බව සිහි බුද්ධියක් අති ඕනෑම කෙනෙකුට තේරෙනවා.එම අභියෝගය ආර්ථික සංවර්ධන අමාත්‍යාංශය බාර ගත්තා. ඔවුන් එය නිසි පරිදි වසර 2010 දී මුල්ම සම්මාන උළෙල සඳහා ඉටුකර තිබෙන බව පේනවා. මේ වන විට අයිෆා සම්මාන උළෙල 11ක් පවත්වා තිබෙනවා. මුල්ම සම්මාන උළෙල සඳහා වසර 2000 දී ඔවුන් තෝරාගනු ලැබුවේ එංගලන්තයේ ලන්ඩන් නගරයයි. එතැන් සිට ද. අප්‍රිකාව, මැලේසියාව, සිංගප්පූරුව, නෙදර්ලන්තය, එක්සත් අරාබි එමිර් රාජ්‍යය, එංගලන්තය, තායිලන්තය, මැකව් යන රාජ්‍ය සඳහා තෝරා ගෙන තිබෙනවා.ද. අප්‍රිකාවේ සහ එංගලන්තයේ දෙවරක් අයිෆා සම්මාන උළෙල පැවැත්වීමේ වරම් ලබා ගත්තා. එහෙත් මේ කිසිම රටක් ශ්‍රී ලංකාව තරම් කෙටි කලක් ඇතුළත මෙවන් උළෙලක් සංවිධාන කෙළේ නැහැ. ඊට හේතුව එම රටවලට මීට වඩා වැඩි කාලයක් ලැබීමයි. උදාහරණයක් ලෙස 2011 අයිෆා උළෙල පැවැත්වෙන්නේ කැනඩාවේ ටොරන්ටෝ නගරයේ. මෙවර උළෙලේ දී ටොරොන්ටෝ නරගයේ ඊළඟ උළෙල පැවැත්වෙන බව දැනුම් දුන්නා.දැන් ඔවුනට සූදානම් වීම සඳහා වසරක පමණ කාලයක් තිබෙනවා. අයිෆා විවේචනය කරන අපේ රටේ විපක්ෂය මේ සම්බන්ධයෙන් කල්පනා නොකිරීම කනගාටුවට කරුණක්.අයිෆා ශ්‍රී ලංකාවේ පැවැත්වීම වැළැක්වීමට දෙමළ ඩයස්පෝරාව කළ හැකි හැම දෙයක්ම කළා. එහෙත් එහි සංවිධායකයෝ එම ඉල්ලීම ප්‍රතික්ෂේප කරමින් අපේ රට තෝරාගනු ලැබුවා. එය දෙමළ ඩයස්පෝරාව ලැබූ පරාජයක්, ඉන් පසු ඔවුන් ඉන්දියාවෙන් පැමිණෙන සුපිරි සිනමා තරු ඊට සහභාගී වීම වැළැක්වීමට යම් උත්සාහයක නිරත වුණා. එයද සාර්ථක වුණේ නැහැ. ඔවුන් බිය ගන්වා හෝ නතර කර ගැනීමට හැකි වුණේ කීප දෙනෙක් පමණයි.විපක්ෂයේ මේ සම්බන්ධයෙන් කරනු ලබන පටු විවේචනයක් මඟින් වාසි සැලසෙන්නේ දෙමළ ඩයස්පෝරාවේ ප්‍රචාරක වැඩපිළිවෙළට බවයි පෙනෙන්නේ. විපක්ෂ නායකවරයා බාගෙට තැම්බුණු සිනමා තරු යනුවෙන් මෙරටට පැමිණි ඉන්දීය සිනමාවේ සුපිරි ගණයේ කලා ශිල්පීන්ට අපහාස කිරීම ගැන රට වශයෙන් අපට ඇත්තේ කනගාටුවක්. එය එතුමා වැනි කෙනෙකුගෙන් බලාපොරොත්තු නොවිය යුතු විග්‍රහයක්. එය යූ. ඇන්. පී යේ සාමාන්‍ය කෙනෙක් කීවා නම් නොදැනුවත්කමට හෝ මෝඩකමට කළ ප්‍රකාශයක් ලෙස හැඳීන් විය හැකිය.එහෙත් විපක්ෂ නායකවරයාව එසේ සඳහන් කිරීම ගැන අත්තේ කනගාටුවක්. ඔහු මේ බාගෙට තැම්බුණු අය ලෙස හැඳීන්වූයේ එදා අයිෆා රාත්‍රියේ සම්මානයට පාත්‍ර වූ ඉන්දියාවේ අති දක්ෂ සුපිරි ගණයේ කලාකරුවන්ට බවයි පෙනෙන්නේ. මෙසේ බාගෙට තැම්බුණු අය ලෙස හැඳින් වූයේ අනිල් කපූර්, සල්මන් ඛාන්, ගෝවින්දා, බිපාෂා බාසු වැනි අය දැයි කියන්න දන්නේ නැහැ.මෙවැනි ජාත්‍යන්තර උළෙලක් රටක සංවිධානය කිරීමේ දී ඒ රටට ලැබෙන ප්‍රතිලාභ ගැන විපක්ෂයේ අයට අමුතුවෙන් කියා දිය යුතු නැහැ. ඔවුන් එවැන්නක් තේරුම් ගැනීමට නොහැකි තරම් බොළඳ නැහැ. අයිෆා උළෙලට සමගාමීව, ඊට සම්බන්ධ ව්‍යාපාරිකයන් ඇතුළු ලොව ප්‍රකට ව්‍යාපාරිකයන්ගේ හමුවක් ද පැවැත් වුණා. එම හමුවෙන් අනතුරුව ශ්‍රී ලංකාව තුළ ආයෝජනය කිරීම සඳහා ව්‍යාපාරිකයන් රැසක්ම කැමැත්ත පළකර තිබෙනවා. අඩුම ගානේ කීප දෙනෙක්වත් ඉදිරිපත් වේ නම් එය රටට ලැබෙන දැවැන්ත ප්‍රතිලාභයක්. එම ව්‍යාපාරික හමුව අතිශයින්ම සාර්ථක වූ බවයි වාර්තා වෙන්න.මේ සියල්ලටම අමතරව ශ්‍රී ලංකාව සම්බන්ධයෙන් ලැබෙන ප්‍රසිද්ධිය වැදගත්, මේ නිසා සංචාරක ව්‍යාපාරයේ වර්ධනයක් දක්නට ලැබීම අනිවාර්ය සංසිද්ධියක්, ඉදිරි දිනකදී ඉන්දියාවේ පමණක් ද. ල. 600ක් මෙම උළෙල පුරා පැය 5ක් තිස්සේ නැරැඹීමට නියමිත බවයි අයිෆා සංවිධායකයන් සඳහන් කරන්නේ. ඊට අමතරව ජාත්‍යන්තර වශයෙන් ඊට රටවල් 110කද ‘අයිෆා’ සිනමා දැක්ම ප්‍රචාරය වීමට නියමිතයි.එය ප්‍රචාරය කළ සෑම විනාඩි 2කටම වරක් ශ්‍රී ලංකාව හෝ කොළඹ නගරය හෝ පිළිබඳ පණිවිඩයක් ප්‍රචාරය වීමට ද නියමිතයි. මීට අමතරව ශ්‍රී ලංකාව සම්බන්ධ කර ගනිමින් සිනමා කෘති නිර්මාණය කිරීමට ද අයිෆා කලාකරුවන් සූදානමින් සිටිනවා. මේ නිසා ශ්‍රී ලංකාවේ ආර්ථික සංවර්ධන, සංචාරක සිනමා හා කලා ක්ෂේත්‍රවල උන්නතිය වෙනුවෙන් අයිෆා උළෙලේ බලපෑම් කෙලින්ම අපේ රටට ලැබෙන බව ඊට එරෙහිව ප්‍රකාශ නිකුත් කරන අය දැනුවත්ව සිටිනවා.සාමාන්‍යයෙන් රටක් මෙවැනි උළෙලවල් සංවිධානය කරන්නේ එම රට ජාත්‍යන්තර වශයෙන් ඔසවා තැබීමට එය එම රටට ලැබෙන ආශිර්වාදයක් ලෙසයි සැලකෙන්නේ. මෙම උළෙල සඳහා සුගතදාස ගෘහස්ථ ක්‍රීඩාංගණය නවීකරණය වුණා.මේ නිසා තවත් එවන් ජාත්‍යන්තර මට්ටමේ උත්සව පැවැත්වීමේ හැකියාව සුගතදාස ගෘහස්ථ ක්‍රීඩාංගණයට ලැබීම වරදක් ලෙස විපක්ෂ නායකවරයා සලකනවාද ? ඔහුගේ 2002 - 2003 පාලන සමයේ පැවැති දකුණු ආසියානු මලල ක්‍රීඩා උළෙල වෙනුවෙන් සුගතදාස ක්‍රීඩාංගණය නවීකරණය වූයේ නැද්ද ? ඒ සඳහා ධාවන පථවල කාපට් පවා වෙනස් කළා. දැවැන්ත නවීකරණයක් සිදු කළා. ඒ සඳහා වැය වු මුදල නාස්තියක් සේ කිසිවෙක් සැලකුවේ නැහැ. එය සුගතදාස ක්‍රීඩාංගණය ජාත්‍යන්තර මට්ටමට නවීකරණය කිරීම සඳහා යොදනු ලැබූ ආයෝජනයක්. ඊට අදාළ නිමිත්ත වූයේ ‘අයිෆා’ උළෙලයි.සුගතදාස ගෘහස්ථ ක්‍රීඩාංගණයේ හා බණ්ඩාරනායක සම්මන්ත්‍රණ ශාලාවේ නවීකරණ කටයුතුවලට අමතරව මහා මාර්ග ප්‍රතිසංස්කරණයක් ද සිදු වුණා. මේවැනි යටිතල පහසුකම් ඇතිළු සියලු වියදම් ද, ල. 850 ක් පමණ වෙනවා. මේ වියදමේ සැගවිය යුතු කිසිවක් නැහැ. සියල්ල විවෘතයි. මේ සඳහා ඉන්දියානු සංවිධායකයන්ගේ වියදම රුපියල් බිලියනය ඉක්මවනවා.මේ උළෙල තම රටට ලබා දෙන ලෙස අයදුම් කළ දකුණු අපි‍්‍රකාව මීට වඩා වැය කිරීමට සූදානමින් සිටියා. එහෙත් අයිෆා සංවිධායකයන් ඊට වඩා අඩු වැය ශීර්ෂයක් ඉදිරිපත් කළ ශ්‍රී ලංකාව තෝරා ගනු ලැබුවේ සාමය හා සංචාරක ආකර්ශනය වැනි කාරණා මුල්කර ගනිමින්. මෙම උළෙලින් ශ්‍රී ලංකාවේ සංචාරක ව්‍යාපාරයන්ට ලැබුණු ප්‍රචාරය අපේ මුදල් වැඩි කර ලබා ගැනීමට සූදානම් වූවා නම් වැය වන මුදල රු. ද. ල 4650ක් පමණ වෙනවා. ශ්‍රී ලංකාව රු. ද. ල 850ක්වැය කර සංචාරක ව්‍යාපාරය පැත්තෙන් පමණක් ද. ල 4650ක ප්‍රමාණයක් ලබාගෙන තිබෙනවා.අයිෆා අවසන් වී දින 3ක් ඇතුළත මෙරටට පැමිණි ඉන්දීය සංචාරකයන්ගේ ගණන 1000ක් ඉක්මවා ඇති බවයි, සංචාරක මණ්ඩල ආරංචි මාර්ග සඳහන් කරන්නේ. දැනටමත් සල්මන් ඛාන් හා විවේක් ඔබ්රෝයි ඔවුන්ගේ චිත්‍රපට රූගත කිරීම සඳහා දැනට තෝරාගෙන තිබෙන රටවල් වෙනුවට ශ්‍රී ලංකාව තෝරාගෙන තිබෙනවා.විපක්ෂය රටට ලැබුණු ප්‍රතිලාභ ගැන කල්පනා කිරීමෙන් තොරව පටු දේශපාලන කෝණවලින් බැලීම කනගාටුදායකයි. මෙවන් කාරණා සම්බන්ධයෙන් ජනතාව කල්පනා කරන පළල් දැක්ම ගැන විපක්ෂයට අවබෝධයක් නොමැති වීම ගැන ආණ්ඩුව පලි නැහැ. දැන්වත් විපක්ෂය සම්ප්‍රදායික පටු දේශපාලනයෙන් ඈත් වන්නේ නම් එය ඔවුන්ට වැදගත් වේවි.අයිෆා උළෙල සම්බන්ධයෙන් ශ්‍රී ලංකාවේ කලාකරුවන්ට ආරාධනා පත්‍ර යැවීමේ දී යම් යම් අඩුපාඩු සිදු වී තිබෙන බව මාධ්‍ය වාර්තා කර තිබුණා. හුදු නිලධාරීවාදී කෝණයෙන් ම නොබලා රටක කලාකරුවන්ට හා ප්‍රභූන්ට ආරාධනා කරන පිළිවෙළ අධ්‍යයනය කර මෙවන් කටයුතු සංවිධානය කරන්නේ නම් එවැනි අඩුපාඩුවක් ඇති වන්නේ නැහැ. රටක කලාකරුවන් සිල්ලර චරිත නොවන බව දැන්වත් අදාළ සංවිධායක නිලධාරින් කල්පනා කරන්නේ නම් වැදගත්. මින් මතුවට හෝ එවන් අය තෝරා බේරාගෙන වැඩට යෙදවීම රට වශයෙන් වැඩදායකයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=f1006102</link>
    <topic>මුහුදුකටුව දැන් මුහුදු කන්නේ නෑ</topic>
    <author>නිවන්ති තිලකරත්න ඡායාරූපප්‍රසාද් පූර්ණමාල්</author>
    <content>මීට මාස හය හතකට පෙර ද අපි මාරවිල මුහුදු කටුව වෙරළ තීරයට ගියෙමු. වෙරළ තීරුවක් යැයි කියූ පමණින් සිතේ මැවෙන සුන්දර දසුනක් අපට දැක ගත නොහැකි විය. ඈතට විහිදී යන වැලි තීරුවක් හෝ කඩොලාන හෝ වැටකෙයියා ශාක ප්‍රජාවක් දක්නට නොවිය. මහ මුහුද දරුණු ලෙස ගොඩබිම ආක්‍රමණය කරමින් සිටියාය. ගහ කොළ ද ගෙවල් දොරවල් ද මහ මුහුද උදුරා ගෙන ගොස් තිබිණි.ඒ අන් කිසිවක් නිසා නොව මේ වෙරළ තීරුවේ සිදුවන උග්‍ර මුහුදු ඛාදනය නිසාය. මුහුදු ඛාදනයෙන් මේ වසර තුළ මේ ප්‍රදේශයේ නිවාස පනස් පහක් විනාශ වී ඇත. තම නිවාස අහිමි වීම ධීවර කර්මාන්තය රා කර්මාන්තය ඇතුළු අනෙකුත් ජීවනෝපායන් කරගෙන යාමට නොහැකි වීම නිසා මේ ප්‍රදේශයේ ජනතාව දැඩි දුෂ්කරතාවලට මුහුණ දුන්හ.එහෙත් පසුගියදා අපි මුහුදු කටුව වෙරළ තීරුවට ළඟා වන විට සතුටුදායක තත්ත්වයක් උදා වී තිබිණි. එනම් වෙරළ ආරක්ෂණ වැඩපිළිවෙළක් ආරම්භ වී තිබීමයි. වරාය හා ගුවන් සේවා අමාත්‍යාංශය යටතේ ක්‍රියාත්මක වන වෙරළ සංරක්ෂණ දෙපාර්තමේන්තුව මේ ආරක්ෂණ වැඩපිළිවෙළ ආරම්භ කර තිබේ. ඒ අනුව වෙරළ තීරුව දිගේ ගල් වැටි දැමීමේ කටයුතු සිදු වෙමින් තිබිණි.මුහුදු කටුව ප්‍රදේශයට පෙර මුහුදු කෑමට ලක් වි තිබුණේ වෙන්නප්පුව වෙල්ලමංකරය ප්‍රදේශයයි. ඒ අනුව වෙල්ලමංකරයේ සිට ගල්මල්පඳුර දක්වා වෙරළ තීරුවේ ආරක්ෂාව සඳහා වු ස්ථිර වැඩපිළිවෙළ දැනටමත් නිම කර තිබේ. වෙල්ලමංකරයෙන් පසුව මුහුදු ඛාදනය මුහුදු කටුව ප්‍රදේශයට ව්‍යාප්ත විණි. ඒ අනුව දැනට වැඩිම මුහුදු ඛාදනයක් සිදු වන්නේ මුහුදුකටුව ප්‍රදේශයේය.මෙසේ උග්‍ර වී තිබෙන මුහුදු ඛාදනයෙන් වෙරළ ආරක්ෂා කර ගැනීමට මේ වසර සඳහා රුපියල් මිලියන 130ක් වෙන්කර තිබේ. ඒ අනුව කිලෝමීටර දෙකක් දිග ගල්වැටියක් දැමීමට සැලසුම් කර තිබේ. දැනටමත් මේ ගල් වැටියේ කිලෝමීටර 1 . 2ක ප්‍රමාණයක වැඩ නිම කර තිබේ.ගල් වැටි දැමීම වෙරළ ආරක්ෂක වැඩපිළිවෙළෙහි කෙටි කාලීන හා මධ්‍ය කාලීන පියවරකි. වෙරළ තීරුව දිගේ විදේශයෙන් ගෙන්වන ලද විශේෂ රෙදි වර්ගයක් අතුරා ඒ මතුපිට ගල් ආවරණය කරනු ලැබේ. ඒ අනුව මේ ගල් අතර වැලි රැඳීම සිදු වේ. ඒ නිසා ගොඩබිම ඛාදනය වීම නතර වන අතරම වෙරළෙහි වැලි රැඳීමද සිදු වේ. තවද ඊ හැඩයට ගල්වැටි දැමීම තුළින් ද නව වෙරළ නිර්මාණ වීමත් සිදු වේ. මෙමඟින් ධීවර යාත්‍රා නවතා තැබීමට පහසුකම් සලසා දීම සිදු වේ.නිරීක්ෂණයක යෙදෙමින්...ගල්වැටි දැමීමේ කෙටි කාලීන වැඩපිළිවෙළින් පසුව වෙරළ ස්ථායිකරණ පියවරට ගමන් කිරීමට මේ වෙරළ ආරක්ෂණ වැඩපිළිවෙළ යටතේ සැලැසුම් කර ඇත. එහි දී වෙරළට වැලි පෝෂණය කිරීමට සැලැසුම් කර තිබේ. ඈත දියඹින් වැලි ගෙනවිත් වෙරළ තීරුව පුළුල් කිරීම සිදු කිරීමට නියමිතය. මේ සඳහා අවශ්‍ය කැණීම් යන්ත්‍ර හා අනෙකුත් උපකරන විදේශ රටවලින් ගෙන්විමට සැලැසුම් කර තිබේ. ඒ කැණීම් යන්ත්‍රයකින් කිලෝමීටර් 8ක පමණ ඈත මුහුදේ සිට වෙරළට වැලි පොම්ප කිරීම සිදු කළ හැකිය.මුහුදු ඛාදන ගැටලුවේ ඇති සුවිශේෂත්වය නම් එක් තැනක මුහුදු ඛාදනයට පිළියම් යොදන විට එය අනෙක් තැනට ව්‍යාප්ත විමයි. දීර්ඝ කාලීන වෙරළ ආරක්ෂණ වැඩපිළිවෙළක අවශ්‍යතාව පවතින්නේ මේ හේතුව නිසාය. ඒ අනුව දැනට ආරක්ෂක වැඩපිළිවෙළ යොමු විය යුතු වෙරළ තීරුවේ දිග ප්‍රමාණය කිලෝ මීටර් 17ක් ලෙස හඳුනා ගෙන තිබේ. ගල්මල්පඳුර සිට අඹකඳවිල ස්වාභාවික ගල් පරය දක්වාම මේ ආරක්ෂිත වැඩපිළිවෙළ ක්‍රියාත්මක කිරීමේ අවශ්‍යතාව හඳුනාගෙන තිබේ.මේ ආකාරයෙන් වයඹ මුහුදු තීරය ඛාදනයට ලක් වීමේ ගැටලුවට විසඳුම් ඉදිරිපත් වී තිබීම සතුටට කරුණකි. ශ්‍රී ලංකා දිවයිනේ ගොඩබිම් තීරුව ආරක්ෂා කර ගැනීම මෙන්ම දහස් ගණනක් වූ ධීවර ජනතාවගේ පැවැත්ම තහවුරු කිරීම ද සුන්දරත්වය රැක ගැනීමද මේ ව්‍යාපෘතියෙන් සිදුවනු ඇත.තම නිවෙස ඉඩම හා තමා සතු ගහ කොළ කොයි මොහොතේ මුහුද ගිල ගනීවි දැයි සුසුම් හෙළමින් සිටි බොහෝ දෙනෙක් අද සැනසුම් සුසුම් හෙළති. මුහුදට බිලි වීමට ආසන්නව තිබුණු නිවාස රැසක් වෙරළ ආරක්ෂණ වැඩපිළිවෙළ නිසා තවමත් සුරක්ෂිතය. ගල් වැටි නොදැම්මා නම් මේ වන විටත් තම නිවාස මුහුදු ඛාදනයෙන් විනාශ වී හමාර යැයි මුහුදු කටුවේ දී අපට හමු වූ බොහෝ දෙනෙක් පැවැසූහ.මේ ප්‍රදේශයේ ජනතාවගේ ප්‍රධාන ජීවනෝපායන් වන්නේ ධීවර කර්මාන්තය, රා කර්මාන්තය ආදියයි. එහි මුහුදු ඛාදනය නිසා මේ කර්මාන්ත දෙකම කරගෙන යා නොහැකි තත්ත්වයක් උදා වී තිබිණි. ධීවර යාත්‍රා මුහුදට දැමීමත් දැල් ගොඩ ඇදීමත් කළ නොහැකි විය. එමෙන් ම පොල් ගස් මුහුදු ඛාදනයෙන් විනාශ වීම නිසා රා කර්මාන්තය කරගෙන යා නොහැකි වී තිබිණි. එහෙත් නව වෙරළ ආරක්ෂණ වැඩපිළිවෙළ තුළින් මේ ජනතාවගේ ගැටලුවලට විසැඳුම් ලැබේ.මෙසේ රාජ්‍ය මට්ටමින් වෙරළ ආරක්ෂණ වැඩපිළිවෙළ දියත් වන අතුරතුරේ දී ප්‍රජාවටද එහි විශාල වගකීමක් පැවැරී තිබෙන බව සඳහන් කළ යුතුයි. විශේෂයෙන්ම වයඹ මුහුදු තීරුවේ මුහුදු ඛාදනය මෙතරම් උග්‍ර වීමට ප්‍රධාන හේතුවක් වී තිබෙන්නේ ද මිනිස් ක්‍රියාකාරකම්ය. මහ ඔයෙන් හා දැදුරු ඔයෙන් වැලි ගොඩ දැමීම ප්‍රධානම හේතුවයි. වෙරළක මනා පැවැත්ම සඳහා වැලිවලින් පෝෂණය විය යුතුය.ඒ වැලි රැගෙන එන්නේ ගංගා ය. එහෙත් ගංගාවල වැලි හාරා ඉවත් කිරීම නිසා වෙරළට වැලි රැගෙන එන්නේ නැත. ඒ අනුව මහ ඔයෙන් හා දැදුරු ඔයෙන් වැලි ගොඩ දැමීම මේ වෙරළ තීරුවේ ඛාදනයට ප්‍රධාන හේතුවක් වී තිබේ. තවද ඩයනමයිට් දැමීම ආදී තහනම් ධීවර පන්න ක්‍රම භාවිතය නිසා කොරල් පර ආදිය විනාශ වීමෙන් වෙරළ අනාරක්ෂිත වේ. ඒ අනුව වෙරළ ආරක්ෂා කිරීමේ දී ප්‍රජාවටද විශාල වගකීමක් පැවරෙන බව අවබෝධ කර ගත යුතුව තිබේ.අහළ පහළ ගෙවල් රැසක් මුහුදට යට වුණා. අපේ ගෙදර යටින් හෑරිලා තියන්නේ. බිත්ති පුපුරලා. අපි හිතුවේ අපේ ගෙදරත් මුහුදට ගහගෙන යයි කියලා. අපි මුහුද අයිනට වෙන්න තිබුණු කාමරවල නිදාගත්තේවත් නෑ. කොයි වෙලාවේ මුහුද අපිව බිලි ගනියි ද කියලා බයෙන් තමයි ජීවත් වුණේ. ඒත් දැන් අපේ සිත්වලට සහනයක් දැනෙනවා. ගල් වැටිය දාපු හින්දා අපේ ගේ ආරක්ෂා වුණා. ඒ ගැන අපි ස්තුතිවන්ත වෙන්න ඕන. නැත්නම් අපිට අපේ ඉඩමත් නෑ. ගෙයත් නෑ. මේ වෙරළ ආරක්ෂණ වැඩපිළිවෙළ දීර්ඝකාලීන එකක් වෙයි කියලා අපි බලාපොරොත්තු වෙනවා.මුහුදු ඛාදනය හින්දා අපේ ජීවතවලට සිදු වුණු බලපෑම කියලා නිම කරන්න බෑ. මේ ප්‍රදේශයේ ඉන්න බොහෝ දෙනෙක් ජීවත් වෙන්නේ ධීවර රස්සාවෙන්. ඒත් මුහුදු ඛාදනය පටන් ගත්තට පස්සේ ධීවර රස්සාව කරගන්න නොහැකි වුණා. බෝට්ටු මුහුදට දාන්න විදිහක් නෑ. මෑත මුහුදේ සුන්බුන් පිරිලා. ඒවට බෝට්ටු විනාශ වෙනවා. දැල් ඉරෙනවා. බෝට්ටු නවත්වන්න විදිහකුත් නෑ. වැල්ලක් නැති නිසා. මේ විදිහට මුහුදු කෑම අපේ ජීවිතවලට විශාල බලපෑමක් කළා. ගෙවල් දොරවල් වතු පිටි ගැන තිබ්බෙත් අවිනිශ්චිත බවක්. වෙරළ ආරක්ෂණ වැඩපිළිවෙළ නිසා අපේ මේ ගැටලුවලට විසඳුම් ලැබෙයි කියලා හිතනවා.මේ ප්‍රදේශයේ බොහෝ දෙනෙක් ධීවරයෝ. මේ බිම් අපට අහිමි වෙනවා කියන්නේ අපේ ජිවිතත් මුළුමනින් ම අවුල් වෙනවා කියන එකයි. අපි ධීවර රස්සාව කරන්න මේ අවට ඉන්න ඕන. මුහුදු කෑම පටන් ගත්තම අපි ගොඩක් අසරණ වුණා. අපේ ගෙවල් දොරවල් ගහ කොළ මුහුදු බිලි ගන්න පටන් ගත්තා. අපි මේ ගැන ජනාධිපතිතුමාට ලිව්වා. එතුමා මේ ගැටලුවට විසඳුම් දෙන්න ඉදිරිපත් වීම ගැන අපි හදවතින් ම ස්තුතිවන්ත වෙනවා. ආරක්ෂිතව ජීවත් වෙන්න ස්ථානයක් ලැබෙනවා නම් අපට නිදහසේ ජීවත්වෙන්න පුළුවන්. මේ වැඩපිළිවෙළින් අපට ඒ තත්ත්වය උදාවෙයි කියලා විශ්වාසයි.ගල් වැටි දාපු එක ඉතාම හොඳයි. මේ ගල්වැටිය දැම්මේ නැත්නම් මේ වෙද්දිත් අපේ ගෙවල් මුහුදට ගිහින්. දැන් අපේ ඉඩම්වලට ආරක්ෂාව ලැබිලා තියනවා. අපි ජීවත් වෙන්නේ රා කර්මාන්තයෙන්. ඉස්සර අපේ වත්තේ පොල් ගස් දහයක් තිබුණා. දැන් තියන්නේ පොල් ගස් දෙකයි. ඒ ගස් දෙකත් උදුරාගෙන ගෙයත් මුහුදට අරන් යයි කියලා අපි හිතුවේ. ඒ වෙලාවේ තමයි ගල් වැටි දාන්න පටන් ගත්තේ. ඒ හින්දා අපේ් ගේ ආරක්ෂා වුණා. මේ ප්‍රශ්නය ගැන අවධානය යොමු කීරීම ගැන ආණ්ඩුවට ස්තුති කරනවා. ඒ වගේ ම ගල් වැටි දැම්මට පස්සේ ස්ථිර වෙරළ ආරක්ෂණ වැඩ පිළිවෙළකට යයි කියලා අපි හිතනවා.මුහුදු ඛාදනයට විසඳුමක් දෙන්න ආණ්ඩුව ඉදිරිපත්වීම ගැන සතුටුයි. ගල් වැටිය දැම්මට පස්සේ විශාල ප්‍රදේශයක් ආරක්ෂා වුණා. ඒ් වගේ ම තර්ජනයට ලක් වෙලා තියන ප්‍රදේශවලටත් මේ වැඩපිළිවෙළ ව්‍යාප්ත කිරීම ඉතාම හොඳයි. ඊ හැඩයට ගල් වැටි දාලා වැලි පුරවනවා නම් මේ වැඩපිළිවෙළ සාර්ථක වෙනවා. එතකොට මුහුද ඈතට යනවා. ඒ වගේ ම ඊ ගල් වැටි දාන තැන් ගැනත් ඉතාමත් සැලකිලිමත් වෙනවා නම් හොඳයි. මොකද අනවශ්‍ය විදිහට ඊ ගල්වැටි දාන්න ගත්තොත් තවත් ප්‍රදේශයක් දරුණු විදිහට ඛාදනය වෙන්න පුුළුවන්. ඒ නිසා ඉතාම සැලසුම් සහගත වැඩපිළිවෙළක් යොදයි කියලා අපි බලාපොරොත්තු වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=f1006103</link>
    <topic>වෙරළ සංරක්ෂණයට ජනතා සහාය අවශ්‍යයි</topic>
    <author>සාකච්ඡා කළේ ප්‍රසාද් පූර්ණමාල්</author>
    <content>* ශ්‍රී ලංකාවේ වයඹ දිග මුහුදු තීරය මුහුදු ඛාදනයට ලක්වීමේ ගැටලුව ඔබ හඳුනාගෙන තිබෙන්නේ කෙසේද?අද ශ්‍රී ලංකාවේ වැඩියෙන් ම මුහුදු ඛාදනයට ලක්වන ප්‍රදේශය මාරවිල මුහුදුකටුව වෙරළ තීරයයි. මුලින් ම මුහුදු ඛාදනයට ලක් වුණේ වෙන්නප්පුව වෙල්ලමංකරය ප්‍රදේශයයි. වෙල්ලමංකරයේ සිට ගල්මල්පඳුර දක්වා ගල් වැටි දමලා ස්ථිර වැඩපිළිවෙළක් සකස් කළා. මේ වැඩපිළිවෙළින් පසු මේ ප්‍රදේශයේ මුහුද ගොඩවෙමින් තිබෙනවා. අද ගල්මල්පඳුරේ සිට මාරවිල දක්වා මුහුදු තීරය උග්‍ර මුහුදු ඛාදනට ලක්වෙමින් පවතිනවා. මේ වන විට වසරක් තුළ නිවාස 55ක් අහිමි වී තිබෙනවා.* මේ ගැටලුව විසඳීමට ගෙන ඇති පියවර මොනවාද?මේ සඳහා පිළියම් ලෙස අපි ලෝකයේ ප්‍රධාන වෙරළ ආරක්ෂක ක්‍රම අධ්‍යයනය කරනවා. මෘදු වෙරළ ආරක්ෂණ ක්‍රම එක් අංශයක්. ඒ යටතේ කෘත්‍රිම වැලි පෝෂණය, වෙරළ ආසන්නයේ පදිංචිකරුවන් විකල්ප ප්‍රදේශවල පදිංචි කරවීම, වෙරළ ආරක්ෂිත කලාපයක් වෙන්කර තැබීම, වෙරළබඩ පැළෑටි සිටුවීම ආදියත් දැඩි වෙරළ ආරක්ෂණ ක්‍රම යටතේ පැති බැමි, පනා බැමි, හදිසි වෙරළ ආරක්ෂණ ගල් දැමීමත් දැක්විය හැකියි. .එසේ ම කිසිදු ආරක්ෂක ඉදිකිරීමක් නොකර වෙරළට ස්වාභාවිකව හැසිරීමට ඉඩ සැලසීමත් එක් ක්‍රමයක්. මෙවැනි ක්‍රම අධ්‍යයනය කරමින් අපි මේ වන විට වෙරළ ආරක්ෂණ ගල් වැටි දැමීම සිදු කරනවා. විශේෂනේ ම මේ වන විට වෙරළ සංරක්ෂණ දෙපාර්තමේන්තුව, වරාය හා ගුවන්සේවා අමාත්‍යංශට අනුබද්ධ කරලා තිබෙනවා. අතිගරු ජනාධිපතිතුමා තමයි අමාත්‍යවරයා ලෙස කටයුතු කරන්නේ. මේ කටයුතු සඳහා දැනටමත් රැපියල් මිලියන 130ක් ලබා දී තිබෙනවා. ඒ අනුව කිලෝමීටර දෙකක ගල් වැටියක් දැමීම මේ දිනවල සිදු වෙනවා.* මේ වෙරළ ආරක්ෂණ වැඩපිළිවෙළ සඳහා ජනතාවගේ දායකත්වය ලබා ගත්තේ කොහොමද?වෙරළ සංරක්ෂණයේ දී ජනතාවගේ අදහස් වගේ ම ක්‍රියාවන් ද ඉතාමත් වැදගත්. රජයට හෝ වෙරළ සංරක්ෂණ දෙපාර්තමේන්තුවට තනිවම මේ කාර්යය ජය ගන්න බැහැ. වෙරළ ඛාදනයට හේතු ලෙස මිනිස් ක්‍රියාකාරකම් ද තදින් ම බලපා තිබෙනවා.ඉන් කීපයක් ලෙස වෙරළෙන් වැලි ඉවත් කිරීම, හිරිගල් කැඩීම, පුපුරණ ද්‍රව්‍ය යොදා මසුන් මැරීම, අපද්‍රව්‍ය වෙරළ අසල මුහුදට දැමීම, ගංගාවලින් අධික ලෙස වැලි ඉවත් කිරීම, වෙරළාසන්න මුහුදේ භූ® විසමතාවය වෙනස් කිරීම, වෙරළාසන්නයේ හා වෙරබඩ මුහුදේ සැලසුම් රහිත නිර්මාණ ඉදිකිරීම ආදිය පෙන්වා දිය හැකියි. ඉහත තත්ත්වන් පිලිබඳ ජනතාවට නිසි අවබෝධයක් ලබා දීමෙන් වෙරළ ආරක්ෂා කර ගැනීම සඳහා වැඩපිළිවෙළක් සකස් කර ගත හැකියි.* වෙරළ ආරක්ෂණය සඳහා දැනට සිදුවන ගල් වැටි දැමීම කෙටි කාලීන විසඳුමක්. වෙරළ ආරක්ෂණය සඳහා සැලසුම් කර ඇති දීර්ඝකාලීන වැඩපිළිවෙළ කුමක්ද?ජනාධිපතිතුමාගේ මඟ පෙන්වීම යටතේ මගේ සහෝදර නියෝජ්‍ය අමාත්‍ය රෝහිත අබේගුණවර්ධන මහතාගේ සහ නිලධාරින්ගේ සහයෝගය ඇතිව ශ්‍රී ලංකාවේ සියලුම වෙරළ ප්‍රදේශ ආරක්ෂා කිරීම සඳහා ස්ථිර වැඩපිළිවෙළකට යාම අපේ අරමුණයි. විශේෂනේ ම මේ වන විට වැඩියෙන් ම මුහුදු ඛාදනය සිදු වන පුත්තලම, කළුතර, ගාල්ල යන දිස්ක්‍රික්කවල මුහුදු ඛාදනයට ස්ථිර වැඩපිළිවෙළක් අපි නිර්මාණය කරගෙන යනවා.මේ සඳහා ඉහතින් සඳහන් කළ අකාරයට ලෝකයේ ප්‍රධාන වෙරළ සංරක්ෂණ ක්‍රම අධ්‍යයනය කරගෙන යනවා. ඊට අමතරව ශ්‍රී ලංකාවේ පසුගිය කාලය තුළ සාර්ථක වූ වෙරළ සංරක්ෂණ ක්‍රම අපි අනුගමනය කරන්න බලාපොරොත්තු වෙනවා. ප්‍රධාන වශයෙන් ම ජනතාව දැනුවත් කර වෙරළබඩ පැළෑටි සිටුවීම, කෘත්‍රිම වැලි පෝෂණය, වෙරළ ආරක්ෂිත කලාපයක් වෙන් කිරීම, පැති බැමි, පනා බැමි දැමීම සිදු කරනවා.* වෙරළ ආරක්ෂණ වැඩපිළිවෙළ සඳහා ජනතාව සහයෝගය දිය යුත්තේ කෙසේද?ඉහතින් සඳහන් කළ පරිදි වෙරළ සංරක්ෂණයට ජනතා දායකත්වය ඉතා වැදගත්. ගල් දමද්දි ජනතාව කියන්නේ එය අසාර්ථකයි කියලා. එහෙත් අද මුළු ලෝකය ම පිළිගෙන තිබෙන ප්‍රධාන ක්‍රමය එයයි. එය සිදු කිරීම තුළින් උග්‍ර මුහුදු ඛාදනය පාලනය කර ස්ථිර විසඳුම්වලට යා හැකිය. උදාහරණ ලෙස වැලි පොම්ප කිරීම දැක්විය හැකියි.වෙරළබඩ ජීවත්වන ධීවරයාට සාමාන්‍ය ජනතාවට වඩා වෙරළ ආරක්ෂා කිරිමේ අයිතියක් දැනුමක් තිබෙනවා. එහෙත් අද සමහර ධීවරයන් අනවසර පන්න ක්‍රම භාවිත කරනවා. මේ තුළිනුත් වෙරළට හානි සිදුවෙනවා. උදාහරණ ලෙස ඩයිනමයිට් යොදා මසුන් මැරීම නිසා ජලජ පරිසරය විනාශවීම පෙන්වා දිය හැකියි. ඒ නිසා ජනතාව මේ ක්‍රියාවලින් වැළකී වෙරළ සංරක්ෂණය සහාය වීම අවශ්‍යයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=f1006104</link>
    <topic>වෙරළ ස්ථායිකරණ වැඩපිළිවෙළක් ගෙනෙනවා</topic>
    <author/>
    <content>දැනට මුහුදු කටුව ප්‍රදේශය දැඩි මුහුදු ඛාදනයකට ලක්වෙෙමින් තිබෙනවා. මීට ප්‍රථම මුහුදු කෑමට ලක් වුණේ මහ ඔය සිට ගල්මල්පඳුර දක්වා වූ ප්‍රදේශය. මේවන විට අපි මේ ප්‍රදේශයේ වෙරළ ආරක්ෂා කරලා තියන්නේ.දැන් ආරක්ෂා කළ යුතු ප්‍රදේශය වෙන්නේ ග්මල්පඳුර සිට මාරවිල දක්වා ප්‍රදේශයයි. ආරක්ෂා කළ යුතු සම්පූර්ණ වෙරළ තීරුවේ දිග කිලෝමීටර 17ක් ලෙස හඳුනාගෙන තිබෙනවා. මේ ක්‍රියාවලිය සම්පූර්ණවීමට අඹකඳවිල ස්වාභාවික ගල් පරය දක්වා ම වෙරළ තීරය ආරක්ෂා කළ යුතුයි. මේ වසර සඳහා රුපියල් මිලියන 130ක පමණ ප්‍රතිපාදන මේ වැඩපිළවෙළ සඳහා ලැබී තිබෙනවා.ඒ යටතේ මෙවර අපි කිලෝමීටර දෙකක ගල්වැටියක් ඉදි කරනවා. දැනටමත් කිලෝමීටර 1.2ක පමණ දිග ප්‍රමාණයක වැඩ අවසන් කර තිබෙනවා. මේ වැඩපිළිවෙළ සිදු වෙන්නේ ධීවරයන්ට ද තම කටයුතු කරගෙන යාමට අවශ්‍ය පහසුකම් සැලසෙන ආකාරයටයි. මෙසේ ගල් වැටි දැමීම කෙටි කාලීන හා මධ්‍ය කාලීන පියවරක්. දීර්ඝ කාලීනව වෙරළ ආරක්ෂාකර ගැනීම සඳහා වෙරළ ස්ථායිකරණ වැඩපිළිවෙළක් අවශ්‍යයි.මේ සඳහා වෙරළට වැලි පෝෂණය කිරීම අවශ්‍යයි. ඒ සඳහා සැලසුම් සකස් කර තිබෙනවා. මේ සඳහා අවශ්‍ය යන්ත්‍ර සූත්‍ර විදේශයෙන් ගෙන්විය යුතුයි. එහි දී කැණිම් යන්ත්‍රයක් මගින් කිලෝමීටර 8ක් පමණ ඈත දියඹේ සිට වෙරළට වැලි පොම්ප කළ හැකියි. මේ කටයුතු මගින් වෙරළ ස්ථායිකරණ වැඩපිළිවෙළකට යා හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=f1006105</link>
    <topic>වෙඩි වැදුණුමැද පෙරදිග සාමය</topic>
    <author>ධම්මික සෙනෙවිරත්න</author>
    <content>විසැඳුමකින් තොරව ඉදිරියට ඇදෙමින් ඇති මැදපෙරදිග අර්බුදය ලෙස හැඳිනගන්නා ඊශ්‍රායල් - පලස්තීන ගැටුම්කාරීත්වය තුළ ඊශ්‍රායලයේ බලහත්කාරය හා ප්‍රචණ්ඩත්වය ලොවටම පැහැදිලි කළ සිදුවීමක් පසුගියදා වාර්තා විය.වසර හතරක් තිස්සේ පලස්තීනයට එරෙහිව ඊශ්‍රායලය පනවා ඇති අසාධාරණ සම්බාධක මධ්‍යයේ පලස්තීනුවන්ට ආධාර රැගෙන ආ තුර්කි නෞකාවට කඩා වැදී සිදුකළ ප්‍රහාරය එයයි. ශිෂ්ට සම්පන්න ලෝකයා විසින් බලවත් සේ හෙළා දැක ඇති එම සිද්ධියේදී ඊශ්‍රායල් ආරක්‍ෂක අංශවල වෙඩි පහරින් මරු දුටු සංඛ්‍යාව 9 කි.ඊශ්‍රායලයට එරෙහිව ලොව පුරා උද්ඝෝෂණ ඇතිව තිබියදී එම සිදුවීමෙන් දින කිහිපයක් තුළ “රෂල් කොරී” නම් පලස්තීන ආධාරක බෝට්ටුවක් ද මධ්‍යධරණී මුහුදේදී අත්අඩංගුවට ගැනීමට ඊශ්‍රායල් ආරක්‍ෂක අංශ ක්‍රියා කොට තිබේ.එම නාවික යාත්‍රාව “රෂල් කොරී” යනුවෙන් නම් කර ඇත්තේ පලස්තීන ජාතිකයන්ගේ සාධාරණ අයිතීන් උදෙසා පෙනී සිටි ඇය 2003 දී ඊශ්‍රායලය විසින් බුල්ඩෝසරයකට යටකර මරා දැමීම සිහි කරමිනි.”රෂල් කොරී” යාත්‍රාව ඊශ්‍රායලය තම භාරයට ගන්නා විට එහි අයිරිෂ් ජාතිකයන් ද ඇතුළු පලස්තීනය සඳහා සහාය දක්වන ක්‍රියාකාරීන් කිහිපදෙනෙකුම සිට ඇත. මහ මුහුදේ සිදු කළ තවත් මංකොල්ලයක් හෝ නීති විරෝධී බලහත්කාරයක් ලෙස මේ සිද්ධිය ද හැඳින්විය හැකි බව විශ්ලේෂකයන්ගේ මතයයි. ජාත්‍යන්තර නීතියට අනුව සාමුද්‍රික නීතිය (Law of the Sea) උල්ලංඝනය කිරීමක් මේ සිදුවීම්වල දී වූ බව ඔවුහු පෙන්වා දෙති.එහෙත්, ඊශ්‍රායලය ජාත්‍යන්තර නීතිය හෝ මනුෂ්‍යත්වයට ගරු කරන බවක් පෙනෙන්නට නැත. මින් පෙරද බටහිර ඉවුරේ පලස්තීන ජනයා කොටුකර ඉදිකරමින් තිබූ දැවැන්ත ආරක්‍ෂක පවුර නීති විරෝධී බවට අන්තර් ජාතික අධිකරණය (ICJ) මගින් ලබා දුන් තීන්දුවට පවා ඊශ්‍රායලය ගරු කළේ නැත. එම ඉදිකිරීම දිගටම කරගෙන යාමට ඔවුන් පෙළඹිණි. ගාසා තීරයේ වරින්වර ඉවක් බවක් නැතිව සිදුකළ ගුවන් ප්‍රහාර පිළිබඳ තත්ත්වය ද එයයි.තුර්කි නෞකාව තුළ සිදුකළ ප්‍රහාරය ගැන වාර්තා කළ බ්‍රිතාන්‍යයේ “ගාඩියන්” පුවත්පත සඳහන් කර තිබූ පරිදි එහිදී මරා දැමුණු පුද්ගලයන්ගේ සිරුරුවල වෙඩි උණ්ඩ 30 ක් පමණ තිබී ඇත. එම නවදෙනාගෙන් පස් දෙනෙකුගේම මරණ සිදුවී ඇත්තේ ඉතාමත් ආසන්නයේ සිට හිසට වෙඩි තැබීමෙනි. මේ සිද්ධියෙන් මියගිය සියලු දෙනා තුර්කි ජාතිකයන් වන අතර එක් අයෙකු අමෙරිකානු පුරවැසි භාවය ලබා තිබිණි. ඔහු, ෆල්කාන් ඩෝගන් සමාජ ක්‍රියාකාරිකයකු විය. ගාඩියන් පුවත්පතට අනුව අඩි 1 1/2 ක් පමණ සමීපයේ සිට ඔහුට වෙඩි පහර ගණනාවක් එල්ල කොට ඇත. එම ක්‍රියාකාරිකයන් නවදෙනාට අමතරව සයදෙනෙකු අතුරුදන්වූවන් ලෙස වාර්තා විය. 48 දෙනෙකු වෙඩි උණ්ඩවලින් ලත් තුවාල සහිතව පසුවිය.නෞකාව තුළ සිදුකළ ප්‍රහාරය තුර්කි රජය දැඩි ලෙස හෙළා දුටුවේය. ඊශ්‍රායල් සමඟ සබඳතා අත්හිටුවීමට පවා ක්‍රියා කෙරිණි. අරාබි ලෝකයේ ජනපි‍්‍රය නායකයකු වන තුර්කි අගමැති ටයිප් එර්ඩොගාන් හීබෲ භාෂාවෙන් පවා ප්‍රහාරය හෙළා දුටුවේය. ඔහු කියා තිබුණේ ඔබලාට තේරෙන භාෂාවෙන් කතා කරන්නට අවශ්‍ය බවයි. “මම නැවත නැවතත් කියන්නේ ඔබලා මේ ඝාතන ක්‍රියාවලිය නතර කළ යුතුයි!” ඔහු දැඩිව කියා තිබිණි.මෙම ප්‍රහාරයත් සමඟ ඉරාන ජනාධිපති මොහොමඩ් අහමදින්ජාඩ් ද එය බලවත් සේ හෙළා දකිමින් ඊශ්‍රායලයට එරෙහිව නැඟී සිටීමේ අවශ්‍යතාව අවධාරණය කර තිබිණි. සමස්තයක් ලෙස අරාබි ලෝකයේ උදහසට ඊශ්‍රායලයේ හැසිරීම ලක්වී ඇති බව පැහැදිළි කාරණයකි.ඊශ්‍රායලය සිදුකරන මෙවැනි නොපනත්කම් ආරක්‍ෂා කරන්නට නොපැකිළෙන සමීප මිතුරා වන අමෙරිකාව ද ඊශ්‍රායලයේ ක්‍රියා පිළිවෙත අනුමත නොකරමින් අදහස් දක්වා තිබිණි. පලස්තීනයට එරෙහිව පනවා ඇති සම්බාධක ප්‍රමාණය ඉක්මවා ඇතැයි ද එය වෙනසට ලක්විය යුතුව ඇතැයි ද ඉන් කියැවිණි.එක්සත් ජාතීන්ගේ මානව හිමිකම් කොමසාරිස් නේවි පිල්ලේ මෙම සම්බාධක නීති විරෝධී බව කියා සිටියාය. එම සම්බාධක මගින් මිලියන 1.5 ක් පමණ වන පලස්තීන ජනයාගේ ජීවිත බරපතල දුෂ්කරතාවන්ට ලක්කර ඇතැයි ද ඇය පෙන්වා දී ඇත. සාමාන්‍ය ජනයා මත බලපවත්වන සාමුහික දඬුවමක් ලෙස එය සැළකිය හැකි බව කොමසාරිස්වරියගේ අදහසයි.ඒ සමඟම මෙ ප්‍රහාරය පිළිබඳ සොයා බැලීම සඳහා කොමිසමක් පත් කරන බව ද, ඒ සඳහා ජිනීවා හි එ. ජා. ශශ්‍රී ලංකා නියෝජිත ආචාර්ය පාලිත කොහොන මහතා පත්කෙරෙන බව ද වාර්තා විය. ශ්‍රී ලංකාව වැනි රටවල මානව හිමිකම් පිළිබඳ බලවත් උනන්දුවක් දක්වන සහ සුළු සිදුවීම් පවා හුවාදක්වමින් මහා ඝෝෂාවක් ඇතිකරන ඇතැම් බලවත් රටවල් ඊශ්‍රායලයේ නාහෙට නාහන ක්‍රියාකාරකම් හමුවේ බොහෝ දුරට නිහඬ පිළිවෙතක් අනුගමනය කිරීම කලෙක පටන්ම සිදුවිය.ඊශ්‍රායලයට එරෙහිව එ. ජා. ආරක්‍ෂක මණ්ඩලයට ඉදිරිපත් වූ යෝජනා නිශේධ බලය යොදා වැළැක්වීමට අමෙරිකාව කිහිප වර ක්‍රියා කළේය. මේ තත්ත්වය තුළ තමන්ගේ ඕනෑම ක්‍රියාවක් අනුමත කරන හෝ අවම වශයෙන් ඒවා හමුවේ නිහඬව සිටින ප්‍රබල ආරක්‍ෂකයන් පිරිසක් තමන් සමඟ සිටින බව ඊශ්‍රායලය දැන සිටියේය. බලවතුන්ට ද මෙල්ල කර ගත නොහැකි පරිදි දැන් ප්‍රකාශයට පත්වෙමින් ඇති සාහසිකත්වය ඒවායේ ද ප්‍රතිඵලයක් ලෙස සැලකිය හැකිය.මේ සිදුවීම් මගින් ද අවධාරණය කෙරෙන්නේ ඉතිහාසයේ දීර්ඝ කාලීන ගැටුම්කාරීත්වයක් ලෙස ඇදෙමින් මැදපෙරදිග ප්‍රශ්නයට සාධාරණ හා පිළිගත හැකි විසැඳුමක් සපයා ගැනීම සඳහා අවංක ප්‍රයත්නයක අවශ්‍යතාවයයි. දශක 4 – 5 ක ඉතිහාසය තුළ එය විසැඳීම සම්බන්ධයෙන් ඉදිරිපත් වූ යෝජනා හෝ ප්‍රයත්නයන් මගින් සැබෑ ලෙසම සිදුවූයේ පලස්තීන ජනතාව රැවටීමය.ආසන්නම විසැඳුම් ප්‍රයත්නය වන හිටපු අමෙරිකා ජනාධිපති ජෝර්ජ් ඩබ්. බුෂ්ගේ මැදපෙරදිග සාමය සඳහා වන මාර්ග සිතියම ගැන ද කිව යුත්තේ එයමයි. ප්‍රශ්නය තවදුරටත් සංකීර්ණ කිරීම හැර වැඩි යමක් එමඟින් සිදු නොවිණි. පිළිගත හැකි සාම ප්‍රයත්නයක් සඳහා සුබවාදී ප්‍රවේශයක් ලෙස සැලකිය හැකි පලස්තීනයේ ජනතා වරමින් බලයට පත් අගමැති ඉස්මයිල් හනියේ ගේ නායකත්වයෙන් යුතු හමාස් ආණ්ඩුවට එරෙහි පීඩනය දැඩි කොට එය නෙරපා හැරීම පිටුපස පවා මේ ඇතැම් බලවත් රටවල් ක්‍රියාත්මක විය. ජනාධිපති මොහොමඩ් අබ්බාස් සහ ඊශ්‍රායල් බලධාරීන් අතර ඇතිවූ අන්තර් සාම සම්මුති පිළිනොගන්නා බව හමාස් සංවිධානය දැඩිව ප්‍රකාශ කර ඇත.පලස්තීන නායක යසර් අර්ෆත් ගේ අභාවයත් සමඟ මැදපෙරදිග සාම ප්‍රයත්නය විශාල වශයෙන් බොඳ විය. ඊශ්‍රායලය සහ බලවත් රටවල් සමහරක් අරෆත් දුටුවේ මැද පෙරදිග සාමයට ඇති ප්‍රධාන බාධකය ලෙසයි.ඔවුන්ගේ අර්ථකථනය තුළ අරෆත් හැඳින්වුණේ “ත්‍රස්තවාදියකු” වශයෙනි. තමන්ගේ භූමියේ රාජ්‍යයක් පිහිටුවා ගැනීමේ අයිතිය ද අහිමිව එහිම සිරකරුවන් බවට පත්ව ඇති පලස්තීන ජනයාගේ සාධාරණ අරගලය සඳහා නායකත්වය දුන් යසර් අරෆත් ත්‍රස්තවාදියකු ලෙස හැඳින්වීමට නොපැකිළුණ උදවිය ශ්‍රී ලංකාව තුළ වෙනම රාජ්‍යයක් පිහිටුවීම සඳහා අතිශය ම්ලේච්ඡ අන්දමින් ත්‍රස්තවාදය මුදාහරිමින් සිටි වේලුපිල්ලේ පිරබාහරන් දුටුවේ විමුක්තිකාමියකු ලෙසය.පිරබාහරන් සහ ඔහුගේ සහචර නඩය අවසන් ගමන් යාමෙන් පසු දැන් ශශ්‍රී ලංකාව නිදහසේ ආශ්වාදය විඳිමින් සිටී. මැදපෙරදිග සාමයට ප්‍රධාන බාධකය ලෙස දුටු අරෆත් ගේ අභාවය සිදුවී වසර 5 ක් පමණ ගත වී ඇතත් මැද පෙරදිග සාමය යනු තවමත් සිහිනයක් පමණක් ම වීමෙන් පෙනෙන්නේ ඊශ්‍රායලය හා පලස්තීනය අතර මාර්ග සිතියම් අඳින සාම ඒජන්තයන්ට හොඳටම වැරැදී ඇති බවය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=f1006106</link>
    <topic>ජීවිත බිලිගත්ගෑස් පයිප්පය</topic>
    <author>- නිලූකා ඩී. තිලකරත්න</author>
    <content>නොසිතූ නොපැතූ මොහොතක මුහුණ දීමට සිදුවන හදිසි ආපදාවන් බහුලය. ඇතැම් අනතුරු ජීවිත තර්ජන වලට පවා තුඩු දෙයි. මේ එවන් පුවතකි. දිනය 2010 ජුනි 4 දායි. හිමිදිරි පාන්දර හතරේ කණිසම වැදුණා පමණි. ගත වූ නිමේෂයේ විශාල ශබ්දයක් සමඟ නැගුණු දුමාරයෙන් ප්‍රදේශය වැසී ගියේය.ඔස්ට්‍රේලියාවේ අගනගරය වූ වියානාවේ සිදු වූ මේ පිපුරුමින් රටම කැළඹී ගියේය. අනතුර සිදුව තිබුණේ ගෑස් පයිප්පයක් පිපිරීයාම හේතුවෙනි. Sankt - poetten නගරයේ සිට සැතපුම් 40 ක් අගනගරයේ. බටහිර දෙසට වන්නටය. ගෑස් පිපුරුමින් සිය ගණනක් දෙනා අසරණ වූහ.තිදෙනෙක් මිය ගිය අතර තවත් කාන්තාවෝ දෙදෙනෙක් ඒ වනවිටත් අතුරුදහන්ව සිටියහ. ගිනිනිවන හමුදාවේ 500 දෙනෙකුගේ සේවය මෙම තත්ත්වය මර්දනය සඳහා යොදා ගැණිනි. එසේම ගිනිනිවන එන්ජින් 30ක් සහ ගිලන්රථ 12ක් ද වෙන්ව පැවතිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=f1006107</link>
    <topic>ඔබාමා ඉන්දියාවට</topic>
    <author>- නිලූකා</author>
    <content>අමෙරිකානු ජනපති බැරක් ඔබාමා එළෙඔන නොවැම්බරයේ දී ඉන්දියානු සංචාරකට සූදානම් වෙයි. ඇතැම් විට එය නොවැම්බරයට පෙර ද සිදුවිය හැකිය.මෙය ඔහුගේ ධුර කාලයේදී ඉන්දිාවට පැමිණෙන පළමු වතාවයි.ඉන්දියාව ඇෆ්ගනිස්තානය සම්බන්ධයෙන් ගෙන යන පිළිවෙතට ද අමෙරිකාව සහාය පළකර සිටී. පසුගිය දශකය දෙස ආපසු හැරී බලද්දී අමෙරිකාව හා ඉන්දිානව අතර සමීප සබඳතාවක් ඇති බවට පැහැදිලිය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=f1006108</link>
    <topic>චීනයටත් ගං වතුර</topic>
    <author/>
    <content>පසු ගිය දා චීනයේ හුබෙයි පළාත ගංවතුරින් යටව ගියේ මිනිස් ජීවිත ගණනාවක් අනතුරට පත් කරමිනි.ගං වතුර මෙරට පමණක් නොව ලෝකයේ මිනිස් ජීවිත වලට තර්ජනයක් එක් කළ බවට මෙය තවත් එක් සාක්ෂියක්.අපූරු සුළං සීනුවක් පිළිබඳ ජපානයේ ටෝකියෝ නුවරින් වාර්තා විණි. කැරට් 18 රත්තරනින් නිම වූ මෙම සුළං සීනුවේ බර ග්‍රෑම් 200 කි.මෙහි මිල ජපන් යෙන් මිලියනයක් වන අතර එය අමෙරිකානු ඩොලර් 10,950 කි.          </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>10</day>
    </date>
    <link>http://www.dinamina.lk/2010/06/10/_art.asp?fn=f1006109</link>
    <topic>පැනලා යන්න නොලැබුණු එකවාසනාවක්</topic>
    <author>කාංචනා අන්තර්ජාලය ඇසුරිනි</author>
    <content>ජැක් හැරිසන් පසුගිය දා මිය ගියේ ය. මිය යන විට ඔහු 97 වැනි වියේ පසු විය. දෙවැනි ලෝක යුද්ධය පැවැති කාල සීමාවේ දී ජර්මානු හිර කඳවුරකින් පැන යාමට සමත් වූ හැරිසන් ප්‍රකට සිනමා පටයක් වූ ‘ද ග්‍රේඩ් ස්කේප්’ හි කථා වස්තුව සැපයූ පුද්ගලයාය.ස්ටැලග් ලෆ්ට් III නම් ජර්මානු හිර කඳවුරෙන් පැන යාමට සකසන ලද අතිශය සූක්‍ෂම වූත්, අවදානම් වූත් සැලැස්මේ එක් ක්‍රියාකාරිකයකු වූයේ හැරිසන් ය. මේ ක්‍රියාදාමයේ දී ඔහුගේ කාර්යභාරය වූයේ සිර කඳවුර ඇතුළත සිට හාරන ලද උමං ත්‍රිත්වයේ පස් කලිසම් සාක්කුවල ලාගෙන විත් උද්‍යානයට දැමීම ය. මෙය ජීවිතයත් මරණයත් අතර තීන්දුව සපයන කටයුත්තක් විය.200 ක් වූ සිරකරුවන්ගෙන් සමන්විත වූ මෙම සිර කඳවුරෙන් පැන යාමේ ලැයිස්තුවේ 98 වැනියා වූයේ ජැක් හැරිසන් ය. 1944 මාර්තු මස 24 වැනිදා මොවුන්ගේ සැලැස්ම ක්‍රියාත්මක විය. නමුත් අවාසනාවන්ත ලෙස 200 දෙනාගේ ලැයිස්තුවෙන් පැන යාමට වාසනාව ලැබුණේ 76 දෙනෙකුට පමණි. පැන ගිය 76 දෙනාගෙන් ද දිවි ගලවා ගැනීමට හැකි වූයේ තිදෙනෙකුට පමණි.ඇඩෝල්ප් හිට්ලර්ගේ අණ අනුව සිරකරුවෝ 50 දෙනෙකු වෙඩි තබා මරා දමන ලදී. 23 දෙනෙකු නැවත සිර භාරයට ගනු ලැබුවේය.විශිෂ්ට ගණයේ සිදුවීමක් ලෙස ඉතිහාසය සලකන මේ කතාන්දරය ජෝන් ස්ටුප්ස් විසින් 1963 දී සිනමාවට නඟන ලදී. ස්ටීව් මැක් ක්වීන් සහ ජේම්ස් ගානර්, රිචඩ් ඇටෙන්ඩර්ග් ආදීන් රංගනයෙන් දායක වූ ද ග්‍රේ්ට් එස්කේප් 1964 දී ඔස්කාර් සම්මාන උළෙලේ හොඳම සිනමා පටය ලෙස නිර්දේශ විය. 1964 දී ගෝල්ඩන් ග්ලෝබ් සම්මාන උලෙළේ ද හොඳම සිනමා පටය ලෙස මෙය නිර්දේශ වී තිබුණි. එමෙන්ම 1963 දී මොස්කව් අන්තර්ජාතික සිනමා උලෙළේ දී ස්ටීව් මැක් ක්වීන් විසින් හොඳම නළුවාට හිමි සම්මානය දිනා ගනු ලැබුවේ ද ග්‍රේට් එස්කේප් වෙනුවෙනි.විචාරකයන් සහ මාධ්‍යවේදීන් ට ජර්මානු සිරකඳවුරේ සිටි තැනැත්තන් අතර ජීවතුන් අතර සිටි අවසාන පුද්ගලයා හැරිසන් ය.පසුගිය වසරේ ස්කොටිෂ් සන් පුවත්පතට සම්මුඛ සාකච්ඡාවක් ලබා දෙමින් හැරිසන් ප්‍රකාශ කළේ මෙවන් අදහසකි.‘. . . . එක අතකින් මට හිරෙන් පැනලා යන්න නොලැබුණු එක වාසනාවක්. මොකද පැනලා යන ලැයිස්තුවේ මම හිටියේ 98 වෙනිය විදිහටයි. . . .’නමුත් ඔහුට ඒ සඳහා කාලය ඉතිරිව තිබුණේ නැත. 77 වැනි සිරකරු පැන යන විට ආරක්ෂක නිලධාරීන් පැමිණෙන ශබ්දය හැරිසන්ට ඇසුණි. හෙතෙම පැන යාමේ අදහස අත්හැර දමා නැවත සිර කුටියට යාමට තීරණය කළේය.‘. . . බොහෝ දෙනෙකුට වෙඩි වැදුණා. තුන් දෙනෙක් විතරයි ජීවිත ගලවා ගත්තේ. . . ‘ ඒත් අපේ අරමුණ වෙලා තිබුණේ කොහොම හරි හිරෙන් පනින එකයි. ඒක ලොකු ජයග්‍රහණයක් විදිහටයි අපි සැලකුවේ. ඒ වගේම අපි හිරෙන් පැනලා ගියොත් ඒකෙන් හිට්ලර්ට වෙන අවනම්බුව ගැනත් අපි හිතුවා. ඇත්තටම ඒක හිට්ලර්ට ගහපු කම්මුල් පාරක් වුණා. . . .’හැරිසන්ට නිදහස ලැබුණේ රුසියානු ජාතිකයන් විසින් ස්ටැලග් ලෆ්ට් III සිර කඳවුර අත්කර ගැනීමෙන් ඉක්බිතිවය. පසුව ඔහු ස්කොට්ලන්තයට ගොස් ලතින් භාෂාව උගන්වන ගුරුවරයෙකු ලෙස ගුරු සේවයට බැඳුණි. 1975 වසරේදී ගුරු වෘත්තියෙන් විශ්‍රාම ගත් ඔහු ස්කොට්ලන්තයේ රජයේ අධ්‍යාපන අධ්‍යක්‍ෂවරයකු ලෙස සේවය කළේය.‘. . . මගේ්පියාව හැමෝම සලකන්නේ යුද වීරයෙක් විදිහටයි. ඒත් අපිට නම් ඔහු ඊට වඩා වෙනස්, ඊට වඩා වැඩි කෙනෙක්. ඔහු හොඳ තාත්තා කෙනෙක්. හොඳ ස්වාමිපුරුෂයෙක්, හොඳ ක්‍රීඩකයෙක්. . . . .’හැරිසන්ගේ පුත්‍රයා වූ ක්‍රිස් සහ දියණිය වූ ජේන් ස්වකීය පියා ගැන දැක්වූයේ එවන් අදහසක්. හැරිසන් ගැන බොහෝ දෙනා නොදන්නා තවත් යමක් තිබෙනවා. ඒ ඔහු දක්ෂ ධාවකයෙකු බවයි. හෙතෙම වයස 17 දී පුණ්‍යාධාර සඳහා මුදල් එකතු කිරීමට තනිව මැරතන් ධාවන තරගයක ද යෙදී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=n1006111</link>
    <topic>රාත්‍රී 9.30-උදේ 4.30 දක්වාජනතාවට අඩු මිලට විදුලිය</topic>
    <author>චමීර ඇල්ලදෙණිය</author>
    <content>රාත්‍රී 9.30 සිට උදෑසන 4.30 දක්වා විදුලි පාරිභෝගිකයන්ට අඩු මිලට විදුලිය ලබාදීමට විදුලිබල අමාත්‍යාංශය තීරණය කර තිබේ. රාත්‍රී 7.30 සිට රාත්‍රී 9.30 දක්වා මුළු ශ්‍රී ලංකාවේම අධික විදුලි පරිභෝජනයක් සිදුවන අතර ඒ සඳහා මෙගා වොට් 2000 ක් පමණ වැය වේ. එහෙත් රාත්‍රී 9.30 සිට උදෑසන 4.30 දක්වා මෙගා වොට් 750 දක්වා අඩු විදුලි පරිභෝජනයක් සිදු වෙයි.විදුලි පරිභෝජනය අඩු වුණත් මෙගාවොට් 2000 ක විදුලි ධාරිතාවක් විදුලි බල මණ්ඩලයට නිපදවීමට සිදුවේ. මේ හේතුවෙන් විදුලි නාස්තිය අවම කර ගැනීමට විදුලිබල හා බලශක්ති අමාත්‍යාංශය පියවර ගෙන ඇත. ඒ යටතේ රාත්‍රී කාලයේ ක්‍රියාත්මක වන කර්මාන්ත ශාලාවලට ද අවම මිල ගණන්වලට විදුලිය සැපැයීම සිදු කෙරේ. මේ සඳහා විදුලි මිල ගණන් අඩු කිරීමට අදාළ යෝජනාව මහජන උපයෝගිතා කොමිසමට ඉදිරිපත් කර ඇත.දහවලදී ජල විදුලි බලාගාරවලින් පහළ බසින ජලය නැවත රාත්‍රී කාලයේදී මෝටර් යොදා ඉහළ දැමීමේ වැඩපිළිවෙළක්ද ක්‍රියාත්මක කිරීමට විදුලිබල අමාත්‍යාංශය සැලසුම් සකස්කර ඇත.නිවැසියන් භාවිත කරන විදුලියෙන් ක්‍රියාත්මක වන මෝටර් රථ රාත්‍රී 9.30 න් පසුව විදුලිය ආරෝ්පණය (චාජ්) කරන අය සඳහා ද අඩු මිල ගණන් යටතේ් විදුලිය සැපයීමටද විදුලිබල අමාත්‍යාංශය බලාපොරොත්තු වේ.මේ යටතේ සුපිරි මීටර් පද්ධතියක්ද හඳුන්වාදීමට විදුලිබල මණ්ඩලය කටයුතු කරමින් පවතී. ඊට අමතරව විදුලි බිල පෙර ගෙවුම් කරන අය සඳහාත් විශේෂ සහන ලබාදීමට විදුලිබල අමාත්‍යාංශය කටයුතු කර ඇත.සූර්ය ශක්තියෙන් විදුලිය ලබා ගන්නා නිවෙස් වලට ඔවුන්ට විදුලි බලය අවශ්‍ය නොවන වේලාවට විදුලිබල මණ්ඩලයට සැපයීමේ ක්‍රමවේදයක්ද මේ යටතේ හඳුන්වා දී ඇත. එය දැනට නියමු ව්‍යාපෘතියක් වශයෙන් ක්‍රියාත්මක වේ.විදුලිබල හා බලශක්ති ඇමැති පාඨලී චම්පික රණවක මහතාගේ ප්‍රධානත්වයෙන් ඊයේ (10) එම අමාත්‍යාංශයේදී පැවැති වැඩමුළුවකදී මේ බව අනාවරණය විය. විදුලිබල මණ්ඩලයේ සභාපති විද්‍යා අමරපාල, සුනිත්‍ය බලශක්ති අධිකාරියේ සභාපති ඕ. කේ. දිසානායක, නියෝජ්‍ය අධ්‍යක්‍ෂ ජෙනරාල් හර්ෂ වික්‍රමසිංහ යන මහත්වරුද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=n1006112</link>
    <topic>විදුලි රැහැනේ පැටළුණු ඇන්ටනාව ගන්න ගිය කත විදුලිසර වැදී මිය යයි</topic>
    <author>සුරන්ජිත් පෙරේරා දෙහිවල ගල්කිස්ස සමූහ</author>
    <content>විදුලි රැහැන් මතට ඇද වැටී තිබූ රූපවාහිනි ඇන්ටනාව එසවීමට තැත් කළ කාන්තාවකට විදුලි සර වැදී එම ස්ථානයේ දීම මියගොස් ඇත.පෙරේදා (9) දින රාත්‍රියේ දෙහිවල ප්‍රදේශයේ පැවැති අධික සුළඟ සහ වැසි අවස්ථාවේදී මේ කාන්තාව පදිංචි නිවෙසේ දෙවැනි මහලේ සවිකර තිබූ රූපවාහිනි ඇන්ටනාව නිවස අසලින් දිවෙන විදුලි කම්බි මතට වැටී ඒ අතර සිරි වී තිබී ඇත.මිය ගිය කාන්තාව ඇන්ටනා බටයෙන් අල්ලා ඇදීමට තැත් කිරීමේ දී විදුලි සරවැදී බටයට ඇලී සිටි බවට පොලිසිය පවසයි. පසුව නිවෙසේ සෙසු අය විසින් දෙහිවල විදුලිබල මණ්ඩලයට දන්වා පැයකට පමණ පසු විදුලිය විසන්දි කර මේ කාන්තාව කළුබෝවිල රෝහලට ඇතුළු කර ඇතත් ඒ වන විටද ඇය මියගොස් තිබූ බවද කළුබෝවිල රෝහල පවසයි.මියගොස් ඇත්තේ දෙහිවල කළුබෝවිල භාතිය මාවතේ පතිරණ උද්‍යානයේ පදිංචි ආර් ඉබ්‍රාහීම් (45) නමැති මුස්ලිම් ජාතික කාන්තාවකි. සිද්ධිය වූ ස්ථානයට පැමිණි කළුබෝවිල රෝහලේ සහකාර වෛද්‍ය නිලධාරි බී. පී සුරංග පෙරේරා මහතා සහ හදිසි මරණ පරීක්ෂක ධර්මසිරි අල්විස් මහතා ඥාතීන්ගෙන් සාක්ෂි සටහන් කර ගැනීමෙන් පසු මළ සිරුර ඥාතීන්ට බාර දීමට කටයුතු කෙළේ ය.සිද්ධිය සම්බන්ධයෙන් වාර්තාවක් ලබාදෙන ලෙස ඉල්ලා දෙහිවල විදුලිබල මණ්ඩලයේ විදුලි ඉංජිනේරුවරයාට ලිපියක් යොමු කළ බව හදිසි මරණ පරීක්ෂක ධර්මසිරි අල්විස් මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=n1006113</link>
    <topic>විදුලි සංදේශ ක්‍ෂේත්‍රයටඉන්දියාවෙන් ආයෝජන</topic>
    <author>දයා පෙරේරා, ස්වර්ණා විජේකෝන් සහ ධනුෂ්ක ගොඩකුඹුර</author>
    <content>ශ්‍රී ලංකාවේ විදුලි සංදේශ ක්‍ෂේත්‍රයේ ආයෝජනයට ඇති අවස්ථා සොයා බැලීම සඳහා ඉන්දියාවේ කෝටිපති ව්‍යාපාරික ‘අම්බානි සහෝදරයන්’ ඉදිරි සතියේ මෙරටට පැමිණෙන බව මුදල් නියෝජ්‍ය ඇමැති ආචාර්ය සරත් අමුණුගම මහතා පාර්ලිමේන්තුවේදී ඊයේ (10) පැවසීය.ඉන්දියාවේ විදුලි සංදේශ ක්‍ෂේත්‍රයේ ප්‍රමුඛ ව්‍යාපාරිකයන් බවට පත්වී සිටින ‘අම්බානි සහෝදරයාගේ’ මෙරට ආයෝජනයට ඉදිරිපත් වීම ශ්‍රී ලංකාවේ විදුලි සංදේශ ක්‍ෂේත්‍රයෙහි ප්‍රබල දියුණුවකට හේතුවන අතර ශ්‍රී ලංකාවට මෙවැනි ආයෝජන අවස්ථා තිබෙන බවට යහපත් ප්‍රතිචාරයක් යැයිද ඇමැතිවරයා සඳහන් කෙළේය. ශ්‍රී ලංකාවේ විදුලි සංදේශ ක්‍ෂේත්‍රයේ දියුණුව ගැන කී ඇමැතිවරයා දෙකෝටියක ජනගහනයෙන් එක්කොටි හතලිස් ලක්ෂයකට දුරකථන තිබෙන බවද කීවේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=n1006114</link>
    <topic>හිරෙන් පැන්න ඉතිරි 8 දෙනාඅල්ලන්න පොලිසිය සිවිල්පිට</topic>
    <author>සිරන්ජනි කුමාරි</author>
    <content>මාලිගාකන්ද මහේස්ත්‍රාත් අධිකරණයෙන් පලා ගිය එහෙත් මෙතෙක් අත්අඩංගුවට ගැනීමට නොහැකි වූ ඉතිරි සිරකරුවන් අටදෙනා අත්අඩංගුවට ගැනීම සඳහා පොලිසිය විසින් සිවිල් ඇඳුමින් සැරසුණු කණ්ඩායම් යොදවා ඇති බවට මරදාන පොලිසිය අධිකරණය වෙත දන්වා තිබිණ.පලාගිය සිරකරුවන් පදිංචි ප්‍රදේශ ආවරණය වන පරිදි මෙම සිවිල් කණ්ඩායම් යොදවා තිබේ.ඉකුත් (07) වන දින විශේෂ ගණයේ අපරාධකරුවන් 11 දෙනෙකු මාලිගාකන්ද මහේස්ත්‍රාත් අධිකරණයේ සිරමැදිරියේ ජනේලයක කම්බි කූරක් කපා ඉවත්කොට පලා ගොස් තිබිණ.මොවුන්ගෙන් තිදෙනෙකු එම අවස්ථාවේදීම පොලිසිය විසින් අත්අඩංගුවට ගෙන යළි අධිකරණය වෙත ඉදිරිපත් කොට රක්ෂිත බන්ධනාගාරගත කොට ඇත. මෙම දරුණු අපරාධකරුවන් කාන්තාවන් රඳවන සිරමැදිරියේ රැඳවීම හා බන්ධනාගාර නිලධාරින් විසින් මෙම සිරකරුවන් අධිකරණයට ගෙන්වන බව මරදාන පොලිසියට නොදැන්වීම යන කාරණා මත සිරකරුවන්ට පලා යෑමට බන්ධනාගාර නිලධාරින් අවස්ථා ලබා දී ඇති බවටද සැකයක් මතුවී ඇතැයි පොලිස් වාර්තා මගින් අනාවරණ වී ඇත.කොළඹ 14 පදිංචි කේ. විපුල, අම්බලන්ගොඩ පදිංචි රන්දික නදිෂාන් ගුණරත්න, කොළඹ 2 පදිංචි ටී. එච්. ක්‍රිෂ්ටි පෙරේරා, කිරිබත්ගොඩ පදිංචි රයිගමගේ සුසන්ත පෙරේරා, පිළියන්දල පදිංචි රාමන් රවි, කොළඹ 15 පදිංචි උත්තමන් සිගාමනි කුජ්ජඩි, කොළඹ 14 පදිංචි එන්. සී. ආර්. අජිත් ප්‍රනාන්දු හා එන්. ඩබ්ලිව්. ළහිරු සේනක පෙරේරා යන සිරකරුවන් තවදුරටත් නිදැල්ලේ සිටිති.මොවුන් පදිංචි ප්‍රදේශයන්හි ආවරණය වන පරිදි මෙම සිවිල් පොලිස් කණ්ඩායම් යොදා ඇති බවට වැඩිදුරටත් කරුණු අනාවරණය විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=n1006115</link>
    <topic>හලාවත සුපිරි නිවෙසක 11 වියැති දැරියකමෙහෙකාර සේවයේයොදා ගෙන</topic>
    <author>ඩබ්ලිව්. සී. පී. ප්‍රනාන්දු පුත්තලම සමූහ</author>
    <content>සුඛෝපභෝගී සුපිරි නිවෙසක මෙහෙකාරකමට යොදාගෙන සිටි එකොළොස් හැවිරිදි දැරියක් ඉන් මුදාගැනීමට හලාවත පොලිසියේ ළමා හා කාන්තා කාර්යාංශය සමත් වී තිබේ.ළමා හා කාන්තා කාර්යාංශයට ලැබුණු ඔත්තුවක් මත එම නිවෙස වැටලූ එම කාර්යාංශයේත්, පරිවාස හා ළමා රක්ෂක දෙපාර්තමේන්තුවේත්, කම්කරු දෙපාර්තමේන්තුවේත් අය එක්ව පෙරේදා (9) මේ දැරිය නිදහස් කරගෙන තිබේ.මේ නිවෙස හලාවත මයික්කුලමේ පිහිටා තිබුණි.අධිකරණයෙන් ලබාගත් සෝදිසි වරෙන්තුවක් සහිතව මේ නිවෙස වැටලූ නිලධාරීන්ට මුලින් ම දැකගැනීමට හැකිවූයේ නිවෙසේ ගෘහණියක් සිටිය දී ඇයගේ දරුවකුට බාල වයස්කාර දැරිය බත් කවමින් සිටින ආකාරයයි.නුවරඑළිය මහතැන්න ප්‍රදේශයේ පදිංචි දරු තිදෙනකුගෙන් යුත් පවුලක වැඩිමල් දියණිය බව කියන මේ දැරියගේ මව සහ පියා තේ වත්තක වැඩ කරන බව දැරියගේ ප්‍රකාශවලින් හෙළි වී තිබේ. මාස තුනක් තිස්සේ මේ නිවෙසේ මෙහෙකාර සේවයේ යෙදී සිටියත් ඇයට වැටුප් නොලැබුණු බව ද ප්‍රකාශ කරයි.කිසිම දිනක ඇය පාසල් ගොස් නැත. පාසල් යාමට කැමැත්තෙන් සිටින බව ඇය ප්‍රකාශ කළ නිසා පරීක්ෂණ පැවැත්වීමෙන් පසු පරිවාස දෙපාර්තමේන්තුව හරහා මේ දැරිය පාසල් යැවීමට කටයුතු කරන බව වැටලීමට සම්බන්ධ නිලධාරින් කීය.හලාවත පරිවාස නිලධාරිනී එම්. ඒ. මාරසිංහ, හලාවත කම්කරු කාර්යාලයේ කේ. එම්. සී. එස්. කේ. දසනායක, එන්. ඒ. නන්දාවතී, හලාවත පොලිසියේ කොස්තාපල් වර්ණසූරිය, ළමා හා කාන්තා කාර්යාංශයේ ස්ථානාධිපති උප පොලිස් පරීක්ෂක සුභාෂිනී හේරත්, කාන්තා පොලිස් සැරයන් 3061 රංජනී, කාන්තා පොලිස් කොස්තාපල් සුදාරිකා යන මහත්ම මහත්මීහු මෙම මෙහෙයුමට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=n1006116</link>
    <topic>‘ගම නැඟුම’ ව්‍යාපෘති සේවිකාවට අතවර කර ජලයේ ගිල්වා මරලා</topic>
    <author>කොට්ටාව විශේෂ ඩී. එම්. පේ‍්‍රමරත්න</author>
    <content>ආර්ථික සංවර්ධන අමාත්‍යාංශය යටතේ ක්‍රියාත්මක වන ගම නැඟුම ව්‍යාපෘතියේ රත්නපුර දිස්ත්‍රික් කාර්යාලයේ සේවය කළ කේ. ඒ. ඒ. රේණුකා අතපත්තු මෙනෙවිය සාහසික අපරාධකරුවකු විසින් 09 දින රාත්‍රී 7.30ට පමණ ඕපනායක සතිකන්ද පාසල අසලදී ඇය දූෂණය කර ජලයේ ගිල්වා මරා දමා ඇත.රත්නපුර සහකාර පොලිස් අධිකාරි ආර්. පී. නන්දරත්න මහතාගේ මඟ පෙන්වීම මත කහවත්ත පොලිස් ස්ථානාධිපති ප්‍රධාන පොලිස් පරීක්ෂක ප්‍රසන්න අලුත්ගමගේ මහතාගේ උපදෙස් පරිදි ක්‍රියාත්මක වූ විශේෂ පොලිස් කණ්ඩායම කළ මෙහෙයුම් කටයුතුවලදී 09 දින රාත්‍රී 11.30ට පමණ මළ සිරුර සොයා ගන්නා ලදී.ඒ වන විට ඇය මියගොස් තිබී ඇත. වයස අවුරුදු 28ක් වූ අවිවාහක ඇය විසින් මුලු පවුලම නඩත්තු කර ඇත. ඇයගේ පියා මියගොස් සිටින අතර මව දැඩි අසනීප, තත්ත්වයකින් පසු වූ අතර පාසල් යන සහෝදරයකුද ඇයට සිටී. අපරාධකරුවන් අත්අඩංගුවට ගැනීම සඳහා විශේෂ පොලිස් කණ්ඩායමක් මෙහෙයුම් කටයුතු ආරම්භ කර ඇත.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=n1006117</link>
    <topic>වැලිමඩ ජාතික පාසලේවාණිජ අංශයේ ප්‍රධානාචාර්යවරයාදේශනයක් කරද්දී මිය ගිහින්</topic>
    <author>වැලිමඩ සමූහ කේ. ආර්. ආර්. රාජමන්ත්‍රී</author>
    <content>වැලිමඩ, ජාතික පාසලේ, වාණිජ අංශයේ ප්‍රධානාචාර්ය දේශනයක් පවත්වමින් සිටිය දී හදිසියේ මියගොස් ඇත.12 වැනි ශ්‍රේණියට ඇතුල්වන නවක සිසු සිසුවියන් අමතමින් සිටිය දී ඔහු රෝගාතුර වී ඇත. ඩිනමින් ඒ මහතා වැලිමඩ මූලික රෝහලට ඇතුළත් කර ඇතත් එහි දී මරණයට පත්වී ඇති බව වැලිමඩ පොලිසිය පවසයි. මෙසේ මියගොස් ඇත්තේ 46 වැනි වියේ පසු වූ ටී. එම්. තෙන්නකෝන් මහතා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=n1006118</link>
    <topic>ගම්පොළ ව්‍යාපාරිකයකුගේ නිවෙස කොල්ල කා</topic>
    <author>ගම්පොල සමූහ දිල්හාන් විජයානන්ද</author>
    <content>ගම්පොළ නගරයේ ප්‍රසිද්ධ ව්‍යාපාරිකයකුගේ නිවෙසක් බිඳ ලක්ෂ ගණනාවක් වටිනා රන් භාණ්ඩ විදේශ මුදල් හා මෙරට මුදල් කොල්ලකා කුමාර සැප විඳිමින් සිටි නමගිය අපරාධකරුවන් තිදෙනකු ලබන 18 වැනිදා දක්වා රක්ෂිත බන්ධනාගාර ගත කරන ලෙස ගම්පොළ ප්‍රධාන මහේස්ත්‍රාත් උපාලි ගුණවර්ධන මහතා නියෝග කෙළේය.මෙසේ රක්ෂිත බන්ධනාගාර ගතවූයේ ගම්පොළ මරියවත්ත පදිංචි අනුරුද්ධ ප්‍රභාත් සමරකෝන් හපුගස්පිටියේ පදිංචි කාන්චන විශ්වජිත් ජයතිලක කහටපිටිය පදිංචි සමීර දසුන් සෙනවිරත්න තිදෙනායි.ගම්පොළ කන්දෙවීදියේ ඇති මේ නිවෙස බිඳ රුපියල් හාරලක්ෂ පන්දහසක් වටිනා මුදු, මාල, අත්පලදනා ඇතුළු රන්භාණ්ඩ ද මුදලින් රුපියල් එක්ලක්ෂ හැට පන්දහසක් ද, ඉන්දියන් රුපියල් පන්දහසක් ද (5000) අමෙරිකන් ඩොලර් නව දහසක් ද (9000) ඇතුළු කොල්ලකෑ සියලු රන් භාණ්ඩ කටුනායක ඇවරියවත්ත ප්‍රදේශයට විකුණා දින ගණනාවක් සුපිරි ගණිකාවන් ඇසුරුකර ඇති මොවුන් තවත් රුපියල් දහස් ගණනක් මත්කුඩු සඳහා වියදම් කර ඇති බව පරීක්ෂණ පැවැත්වූ ගම්පොළ පොලිසිය අනාවරණය කරගෙන ඇත.විදේශ මුදල් කෑගල්ල නගරයේ දී මාරුකර තිබී ඇති අතර ඒවාද සොයා ගැනීමට පොලිසිය සමත් වී තිබේ. රන් භාණ්ඩ සොයා ගන්නා අවස්ථාවේ ඒවා උණුකර තිබූ බව ද පොලිසිය අධිකරණය වෙත දැන්වීය.මධ්‍යම පළාත් ජේ්‍යෂ්ඨ නියෝජ්‍ය පොලිස්පති ගාමිණී නවරත්න, නියෝජ්‍ය පොලිස්පති පූජිත් ජයසුන්දර, ගම්පොළ කොට්ඨාස භාර පොලිස් අධිකාරි ගාමිණී පෙරේරා, සහකාර පොලිස් අධිකාරි විමලදාස නිලධාරීන්ගේ උපදෙස් මත ප්‍ර. පො. ප. එම්. එම්. අබේරත්න, උ.පො.ප. සුමනවීර පො. සැ. රත්නායක, පො. සැ. තිස්ස, පො. කො. හතුරුසිංහ, පො. කො. පුෂ්පකුමාර, පො. කො. ශාන්ත, පො. කො. අමිත නිලධාරීහු පරීක්ෂණ පැවැත්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=n1006119</link>
    <topic>වස්ගමුව වන නිලධාරීන්ට ප්‍රහාරයක්</topic>
    <author>හසලක සමූහ බන්දුල කොඩකුඹුර</author>
    <content>වස්ගමුව ජාතික වනෝද්‍යානයේ නිලධාරීන් පිරිසකට පහර දීමෙන් සිවු දෙනකු තුවාල ලබා හෙට්ටිපොල රෝහලට ඇතුළු කැර ඇත.හඳුන්ගමුව දහනවය කොටස හන්දියේදී පෙරේදා (9) මේ පහරදීම සිදුවී තිබේ. හඳුන්ගමුව ප්‍රදේශවාසීන් එක්ව වනජීවී නිලධාරීන්ට එරෙහිව හඳුන්ගමුව හන්දියේදී මෙදින විරෝධතාවක් පවත්වා තිබේ.එම ස්ථානයට මාදුරුඔය උද්‍යාන භාරකරු සමග මේ නිලධාරීන් ගොස් ඇත්තේ වල් අලින්ගෙන් ප්‍රදේශවාසීන්ට සිදු වන පීඩාවන්ට විසැඳුම් සෙවීම සඳහා කරුණු සාකච්ඡා කිරීමටය.එම අවස්ථාවේ විරෝධතාකරුවන් මේ නිලධාරීන්ට ගල් මුල් වලින් හා පොලු වලින් පහර දී ඇත. තුවාල ලැබූ නිලධාරීන්ගෙන් දෙදෙනකු ප්‍රතිකාර ලබා එදිනම රාත්‍රියේ රෝහලෙන් පිටව ගොස් ඇති අතර තවත් නිලධාරිහු දෙදෙනෙක් ප්‍රතිකාර ලබමින් සිටිති.මේ දෙදෙනාගෙන් අයකුගේ ඇසට දැඩි ලෙස තුවාල සිදුවී ඇති බවත් අනෙක් නිලධාරියාගේ සිරුර පොලු පහර වැදීමෙන් තැලී ඇති බවත් වස්ගමුව ජාතික වනෝද්‍යානයේ නියෝජ්‍ය භාරකාර වන සත්ව අඩවි ආරක්ෂක සුරංග රත්නායක මහතා පැවසීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=n10061110</link>
    <topic>හේන් 6ක් වටලාකෝටි 16කකංසා සමඟ ඇල්ලූ 3 කට දඩ</topic>
    <author>නිමල් රාජපක්ෂ</author>
    <content>හම්බෙගමුව උණකන්ද ප්‍රදේශයේ රජයේ රක්ෂිතයේ වගා කර තිබූ කංසා හේන් 6 ක් වටලා රුපියල් කෝටි 16 ක් වටිනා කංසා තොගයක් සමඟ සැකකරුවන් තිදෙනෙකු සුරාබදු නිලධාරින් විසින් අත්අඩංගුවට ගනු ලැබ ඇත.තණමල්විල සිට සැතපුම් 7 ක් එපිට ඝන කැලෑව මැද මෙම කංසා වගාකර තිබිණි.සුරාබදු පරීක්ෂක නිරෝෂ් ජයකොඩි මහතා ව්‍යාජ ගැනුම්කරුවකු ලෙස දින 06 ක් තිස්සේ කළ ගනුදෙනුවක ප්‍රතිඵලයක් වශයෙන් සැකකරුවන් කොටුකර ගැනීමට හැකිවී ඇත. අඩි 7 – 8 ක් උසට වැවී තිබූ කංසා ගස් 60,000 ක් විනාශ කොට ඇතැයි නියෝජ්‍ය සුරාබදු කොමසාරිස් (අපරාධ) වසන්ත කුමාර මහතා පවසයි.එහි තිබූ කංසා හේන් සියල්ල විනාශ කළ අතර කංසා හේන් සහ පැල්කොට 06 ක් සුරාබදු නිලධාරින් විනාශ කර දමා ඇත. අත්අඩංගුවට ගත් සැකකරුවන් තිදෙනා වැල්ලවාය මහේස්ත්‍රාත් රුවන් පතිරණ මහතා වෙත ඊයේ (10) ඉදිරිපත් කරන ලදුව රුපියල් 22,500 ක දඩ මුදලකට ඔවුන් යටත් කෙරිණි.සුරාබදු කොමසාරිස් ජෙනරාල් වසන්ත හපුආරච්චි මහතාගේ උපදෙස් මත නියෝජ්‍ය සුරාබදු කොමසාරිස් (අපරාධ) වසන්ත කුමසුරාබදු පරීක්ෂක නිරෝෂ් ජයකොඩි මහතා ව්‍යාජ ගැනුම්කරුවකු ලෙස දින 06 ක් තිස්සේ කළ ගනුදෙනුවක ප්‍රතිඵලයක් වශයෙන් සැකකරුවන් කොටුකර ගැනීමට හැකිවී ඇත. අඩි 7 – 8 ක් උසට වැවී තිබූ කංසා ගස් 60,000 ක් විනාශ කොට ඇතැයි නියෝජ්‍ය සුරාබදු කොමසාරිස් (අපරාධ) වසන්ත කුමාර මහතා පවසයි. එහි තිබූ කංසා හේන් සියල්ල විනාශ කළ අතර කංසා හේන් සහ පැල්කොට 06 ක් සුරාබදු නිලධාරින් විනාශ කර දමා ඇත.අත්අඩංගුවට ගත් සැකකරුවන් තිදෙනා වැල්ලවාය මහේස්ත්‍රාත් රුවන් පතිරණ මහතා වෙත ඊයේ (10) ඉදිරිපත් කරන ලදුව රුපියල් 22,500 ක දඩ මුදලකට ඔවුන් යටත් කෙරිණි. සුරාබදු කොමසාරිස් ජෙනරාල් වසන්ත හපුආරච්චි මහතාගේ උපදෙස් මත නියෝජ්‍ය සුරාබදු කොමසාරිස් (අපරාධ) වසන්ත කුමාර මහතා ගම්පහ සුරාබදු ස්ථානාධිපති ප්‍රදීප් ජයසිංහ, පරීක්ෂක රොෂාන් පෙරේරා, ගම්පහ, මීරිගම, පූගොඩ, ජයවර්ධනපුර, රත්නපුර, රුවන්වැල්ල, කෑගල්ල, බලංගොඩ හා ඇඹිලිපිටිය යන සුරාබදු ස්ථානවල නිලධාරීහු මෙම වැටලීමට සහභාගි වූහ. මහතා ගම්පහ සුරාබදු ස්ථානාධිපති ප්‍රදීප් ජයසිංහ, පරීක්ෂක රොෂාන් පෙරේරා, ගම්පහ, මීරිගම, පූගොඩ, ජයවර්ධනපුර, රත්නපුර, රුවන්වැල්ල, කෑගල්ල, බලංගොඩ හා ඇඹිලිපිටිය යන සුරාබදු ස්ථානවල නිලධාරීහු මෙම වැටලීමට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=n10061111</link>
    <topic>‘එම්’ වර්ගයේ දුම්රිය එන්ජින්සංඛ්‍යාව 60ක් දක්වා වැඩි කරයි</topic>
    <author>ශීලා උඩුවර</author>
    <content>‘එම්’ වර්ගයේ දුම්රිය එන්ජින් බලඇණිය 60ක් දක්වා වර්ධනය කිරීමේ විශේෂ වැඩපිළිවෙළක් සකස් කිරීම සඳහා දුම්රිය ඉංජිනේරුවන් සත් දෙනෙකුගෙන් යුත් විශේෂ අධීක්ෂණ කමිටුවක් පිහිටුවා ඇත.ප්‍රවාහන ඇමැති කුමාර වෙල්ගම මහතාගේ උපදෙස් පරිදි දුම්රිය සාමාන්‍යාධිකාරි පී. පී. විජේසේකර මහතා විසින් මෙම කමිටුව පත්කර තිබේ.මේ සඳහා සියලුම අංශවලට අයත් නිලධාරීන්ගේ හා උප කාර්ය මණ්ඩලයේ සහාය ලැබී ඇතැයි දුම්රිය වාණිජ අධිකාරි විජය සමරසිංහ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=n10061112</link>
    <topic>පිළියන්දල පොලිසිය ඉදිරිපිට විරෝධතාවක්</topic>
    <author>අමල් යශෝමන් ජයසිංහ</author>
    <content>නිර්දෝෂී තරුණයකු පොලිස් අත්අඩංගුවට ගෙන රක්ෂිත බාරයට පත්කරන ලදැයි සියයකට අධික පිරිසක් එක්ව පිළියන්දල පොලිසියට එරෙහිව ඊයේ (10) පෙරවරුවේ පිළියන්දල නගර මධ්‍යයේදී විරෝධතාවක් පැවැත්වූහ.පිළියන්දල, කොලමුන්න ප්‍රදේශයේ 23 හැවිරිදි තරුණයකු ඉකුත් 07 දින මත්කුඩු පැකට් දෙකක් ළඟ තබාගත් වරදකට අත්අඩංගුවට ගෙන කැස්බෑව අධිකරණයට පමුණුවාලීමෙන් පසු රක්ෂිත බන්ධනාගාරගත කර තිබේ.සැකකාර එම තරුණයා බුලත්විටක්වත් නොකන බවත් මත්කුඩු උරන්නෙකු නොවන බවත් කියමින් පොලිසියට විරුද්ධව සටන්පාඨ නගමින් එම තරුණයාගේ ඥාතීන් ඇතුළු සියයකට අධික පිරිසක් කොලමුන්නේ සිට පොලිසියට පා ගමනින් පැමිණ තිබේ. පොලිසියට ඇතුළුවීමට ඉඩක් නොදී එහි නිලධාරින් විසින් ඔවුන් වළක්වාලීමෙන් අනතුරුව එම පිරිස පොලිසියට දෝෂාරෝපණය කරමින් පිළියන්දල ඔරලෝසු කණුව අසල සිට විරෝධතා සටන් පාඨ කියමින් උද්ඝෝෂණයේ නිරත වී ඇත.අනතුරුව එම පිරිස විසිරී ගොස් ඇති අතර මෙහිදී පිළියන්දල පොලිස් ස්ථානාධිපති පොලිස් පරීක්ෂක මහේෂ් බණ්ඩාර මහතා පැවසුවේ මොවුන් උද්ඝෝෂණයේ නිරත වූවද කිසිදු ඥාතියෙකුගෙන් මෙතෙක් පැමිණිල්ලක් ලැබී නොමැති බවත් පැමිණිල්ලක් ලදහොත් වහා පරීක්ෂණ පවත්වන බවය.මේ දක්වාම පොලිසිය අනිසි අන්දමින් කටයුතු කර ඇති බවට තරුණයාගේ ඥාතීන්ගෙන් කිසිවෙකු තමන්ට පැමිණිලි කර නොමැති බවද පැමිණිල්ලකදී සෘජුව පරීක්ෂණ පැවැත්වීමට අවශ්‍ය උපදෙස් තමන් ලබාදීමට සූදානම් බවද ගල්කිස්ස ජ්‍යෙෂ්ඨ පොලිස් අධිකාරි හේමන්ත අධිකාරී මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=n10061113</link>
    <topic>පරිභෝජනයට නුසුදුසු සිසිල් බීම බෝතලයක් අලෙවි කොට දඩ කයි</topic>
    <author>කුමුදු හෙට්ටිආරච්චි</author>
    <content>පරිභෝජනයට නුසුදුසු සිසිල් බීම බෝතලයක් අලෙවි කිරීම සම්බන්ධයෙන් වරද පිළිගත් අදාළ සිසිල් බීම සමාගමේ විධායක නිලධාරියෙකුට කොළඹ කොටුව මහේස්ත්‍රාත් ලංකා ජයරත්න මෙනෙවිය රුපියල් විසි දහසක දඩ මුදලක් ගෙවීමට නියෝග කළාය.පාරිභෝගික කටයුතු පිළිබඳ අධිකාරිය මගින් මෙම නඩුව පවරා තිබුණි.පාරිභෝගිකයකු වෙත අලෙවිකරණ ලද මෙම සිසිල් බීම බෝතලය තුළ පාවෙන සුළු යමක් තිබී ඇති බව කියයි.සුපිරිසිදු සිසිල් බීම වෙනුවට පරිභෝජනයට නුසුදුසු සිසිල් බීම බෝතලයක් විකිණීමට ඉදිරිපත් කිරීම යන චෝදනා මත පාරිභෝගික කටයුතු අධිකාරිය විසින් මේ නඩුව පවරා තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=n10061115</link>
    <topic>නීති විරෝධී මත්පැන් අලෙවි කළ 34කට රු. 82000ක දඩ</topic>
    <author>බන්ධුල ගුණසේකර සමඟඩබ්ලිව්. පී. ධර්මසේන මාතර සමූහ</author>
    <content>නීති විරෝධී මත්පැන් විකිණීමේ යෙදුනු පුද්ගලයන් 34 දෙනකුට රුපියල් 82000ක මුදලක් දඩ වශයෙන් ගෙවීමට සිදුවිය.මාතර සුරා බදු ස්ථානයේ නිලධාරින් විසින් සිදුකළ වැටලීම් වලදී මත්පැන් විකිණීම, මහරා විකිණීම, කසිප්පු විකිණීම, කරිඤ්ඤං විකිණීම යන චෝදනා යටතේ මේ පුද්ගලයන් මාතර සහ මොරවක මහේස්ත්‍රාත් අධිකරණවලට ඉදිරිපත් කරන ලදී.මාතර මහේස්ත්‍රාත් අධිකරණයට ඉදිරිපත් කළ චූදිතයන් 13 දෙනෙකුට රුපියල් 53000 ක දඩයක් නියම වූ අතර මොරවක මහේස්ත්‍රාත් අධිකරණයට ඉදිරිපත් කළ චූදිතයින් 21 දෙනකුට රුපියල් 29000 ක දඩයක් නියම විය.මාතර දික්වැල්ල, දෙවිනුවර, වැලිගම, මොරවක, අකුරැස්ස, දෙනියාය යන ප්‍රදේශවලින් මේ පුද්ගලයින් අල්ලාගෙන ඇති අතර මාතර සුරාබදු අධිකාරි විජිත ගමනායක මහතාගේ උපදෙස් පරිදි මාතර සුරාබදු ස්ථානාධිපති ජී. ගුණතිලක මහතා ඇතුළු නිලධාරින් මේ වැටලීම් සිදුකර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=r1006111</link>
    <topic>ත්‍රිකුණාමලයේ යුද්ධෝපකරණ කෞතුකාගාරය</topic>
    <author>හිරියාල සමූහ එම්. ඒ. ආර්. මනුකුලසූරිය</author>
    <content>පෘතුගීසි, ලන්දේසි සහ ඉංගී‍්‍රසි පාලන සමයන්හිදි ලංකාවේ භාවිතා කළ ගිනි අවි සහ යුද්ධෝපකරණ මෙන්ම මෑත භාගයේ ත්‍රස්තවාදීන් විසින් භාවිතා කරන ලද නවීන පන්නයේ ගිනි අවි , බෝට්ටු සහ වෙනත් යුද්ධෝපකරණ ප්‍රදර්ශනය කෙරෙන කෞතුකාගාරයක් දැක ගැනීමට ත්‍රිකුණාමල ප්‍රදේශයේ කළ සංචාරයකදී අපට හැකි විය.ත්‍රිකුණාමල නාවික හමුදා කඳවුර තුළ පිහිටි මෙම කෞතුකාගාරය නැරඹීමට පැමිණෙන පිරිස ද දිනෙන් දින ඉහළ යමින් පවතී.රමණීය වන රක්ෂිතයක් තුළ පිහිටි මෙම කෞතුකාගාරය දෙස් - විදෙස් සංචාරකයින් අතර ජනපි‍්‍රය ස්ථානයක් බවට පත්ව ඇතැයි කෞතුකාගාරයේ කාර්ය භාර නිලධාරි මෝහන් රාජ් මහතා අප සමඟ පැවසීය.මහා පරාක්‍රමබාහු රජතුමන්ගේ බළකොටුව සහ පෘතුගීසි, ලන්දේසි හා ඉංගශ්‍රීසි ජාතිකයන් සිය යුද්ධෝපකරණ ආරක්ෂිතව සඟවා තැබූ පොළව යට තැනූ ශක්තිමත් ගබඩාවක්ද පිහිටි භූමි භාගයේ මෙම කෞතුකාගාරය පිහිටා තිබේ. මහා පරාක්‍රමබාහු රජු සතුව නාවික හමුදාවක් තිබුණු බවද ඉතිහාසයේ සඳහන් වේ.රජුගේ එම බළකොටුවේ නටබුන් අදද දැකිය හැකිය.ගොඩනැඟිලි, කුඩා කුටි පමණක් නොව එළිමහනේ ද ගිනි අවි සහ යුද්ධෝපකරණ ප්‍රදර්ශනය කෙරෙන මෙය අපූරු කෞතුකාගාරයකි.නාවික හමුදාවේ ආරම්භයේ සිට මේ දක්වා වර්ධනය විදහා දක්වන ඡායාරූප සිතුවම් හා විවිධ ලේඛණ ඇතුළත් වෙනම කුටියක්ද මෙහි තිබේ.මෙම කෞතුකාගාරය නැරඹීම සඳහා පැමිණෙන්නන්ට ඒ පිළිබඳ සියලු තොරතුරු ඉතාමත් ම පැහැදිලි ලෙස විස්තර කර දීමට නාවික හමුදා නිලධාරීන් පිරිසක් සූදානමින් සිටිති.මේ පිළිබඳ අදහස් දැක්වූ ශ්‍රී ලංකා නාවික හමුදාවේ නායකයකු වූ ඒ. එම්. ජී. කේ. දසනායක මහතා මෙය අපේ දූ පුතුන්ගේ සිත් සතන් තුළ ජාතිකාභිමානය දනවන ස්ථානයක්. මෙම කෞතුකාගාරය නැරඹීමෙන් පසු බොහෝ තරුණ තරුණියන් නාවික හමුදා සේවයට බැදෙන්නට කැමැති වෙනවා.මෙහි ඇති යුධෝපකරණ පිළිබඳ නිසි අවබෝධයක් ලබා දීමට ඒ මහතා නිරන්තරයෙන් කැපවී සිටී.සැබවින්ම අභිමානවත් ඉතිහාසයක් හුවා දක්වන මෙවැනි ස්ථාන නැරඹීම ඔබටත් නිරන්තරයෙන් විවෘතය.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=r1006112</link>
    <topic>හලාවත දිසා රෝහලේඑක්ස් කිරණ යන්ත්‍රයක්‍රියා විරහිතයි</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>හලාවත දිස්ත්‍රික් මහ රෝහලේ එක්ස් කිරණ යන්ත්‍රය අක්‍රීයවී මාසයකට වැඩි කාලයක් ගතවී ඇතත් එය මෙතෙක් අලුත්වැඩියා කිරීමට පියවර නොගැනීම නිසා රෝහලට ප්‍රතිකාර ලැබීමට එන රෝගීන් දැඩි අපහසුතාවකට මුහුණ දී ඇති බව රෝහල් කාර්ය මණ්ඩලය පෙන්වා දෙති.මෙම යන්ත්‍රය මෙයට වසර 25 කට පමණ කලින් සවි කර ඇතත් මේ දක්වා කිසිදු අලුත්වැඩියාවකට ලක්කර නොමැති බවත් අක්‍රීය වීමෙන් පසු එක්ස් කිරණ පටල ගැනීමට අවශ්‍ය වන රෝගීන්ට පිටතින් එම සේවා ලබා ගැනීමට සිදුවීමෙන් අධික මුදලක් වැය කිරීමට සිදුව ඇති බවත් රෝගීහු පෙන්වා දෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=r1006113</link>
    <topic>ලක්ෂ 50ක් වංචා කළ සැකකරු ප්‍රදේශයෙන් පලා ගිහින්</topic>
    <author>ඉංගිරිය සමූහ – කුමාරි ගමගේ</author>
    <content>ඉංගිරිය නගරයේ සිල්ලරබඩු වෙළෙඳ සලක් පවත්වාගෙන ගිය පුද්ගලයකු ප්‍රදේශවාසීන්ගෙන් හා ව්‍යාපාරික පිරිසගෙන් ලක්ෂ 50කට ආසන්න මුදලක් ලබාගෙන ප්‍රදේශයෙන් අතුරුදන්ව ඇතැයි ඉංගිරිය පොලිසිය පවසයි.මේ පුද්ගලයා අත්අඩංගුවට ගැනීමට පරීක්ෂණ කටයුතු ආරම්භ කර ඇත. එහෙත් ඔහු ස්ථිර පදිංචි ලිපිනයක් හෝ තැනක් සොයා ගැනීමට මෙතෙක් නොහැකි වී ඇති බවට තොරතුරු ලැබී ඇත.ප්‍රදේශවාසීන්ගේ විශාල මුදලක් ලබාගෙන ඇති මේ පුද්ගලයා වහා අත්අඩංගුවට ගෙන තමන්ගේ මුදල් ලබා ගැනීමට කටයුතු කරනු ඇතැයි අපහසුවට ලක්වූ පිරිස බලා සිටිති.ඉංගිරිය පොලිසියෙන් මේ පිළිබඳව කළ විමසුමකදී එහි නිලධාරියෙක් කියා සිටියේ ණයට ලබා ගෙන ඇති මුදල ලක්ෂ 10කට ආසන්න බවත් දැනට පැමිණිලි 10 ක් පමණ ලැබී ඇති බවත් තවත් අය මෙතෙක් පැමිණිලි කැර නැති බවද හෙලිවී ඇති බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=r1006114</link>
    <topic>කුකුලේ ගඟබලාගාරයට හසු වූ ඉඩම්වලට වන්දි නෑ</topic>
    <author>පාලින්ද නුවර විශේෂ</author>
    <content>පාලින්ද නුවර ප්‍රාදේශීය ලේකම් කොට්ඨාසයේ කුකුලේ ගඟ ජල විදුලි බලාගාරයට යට වූ ඉඩම් නිවාස දේපළවලට තවමත් වන්දි ගෙවා නැතැයි ඉඩම් අහිමිවූවෝ මැසිවිලි නගිති.කුකුලේ ගඟ ජල විදුලි බලාගාරයේ ඉදිකිරීම් සිදුකළ ස්කන්ස්කා නේවාසික කඳවුර සඳහාත් මාර්ග යටිතල පහසුකම් සැකසීමේදීත් කුකුලේ ගඟ බලාගාරයට මේ ඉඩම් යටත්වී තිබේ. කලවාන බුලත්සිංහල, ප්‍රාදේශීය ලේකම් කොට්ඨාසවල මේ ඉදිකිරීම්වලට යටවූ නිවාස හා ඉඩම් දේපළවලට වන්දි ගෙවා ඇතත් කුකුලේ ගඟ විදුලි බලාගාරය විවෘත කර වසර 7 ක් ගතවී ඇතත් පාලින්දනුවර කොස්ගුලන ග්‍රාමනිලධාරි වසමේ පවුල් 40 කට පමණක් තාමත් වන්දි ලබාදී නැති බව ඔවුහු කියති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=r1006115</link>
    <topic>පාර අවහිර කරමින් බස්රථ නවතාකලහ කරගෙන</topic>
    <author>පාණදුර සමූහ</author>
    <content>පෞද්ගලික බස් රථ තුනක් ගාලු පාර අවහිරවන ලෙස නවතා තබාගෙන පාණදුර පොලිසිය ඉදිරිපිට ගාලු පාරේ බස් නැවතුමේ කලහයක් කරගත් රියැදුරන් තිදෙනෙකු පාණදුර පොලිසිය අත්අඩංගුවට ගෙන තිබේ.ඔවුන් බස් රථ පාරේ නවතා ගමනා ගමනයට අවහිර කරමින් සිටියදී එම ස්ථානයට පැමිණි පාණදුර කොට්ඨාස භාර ජ්‍යෙෂ්ඨ පොලිස් අධිකාරී සුමිත් එදිරිසිංහ මහතා එම රියැදුරන් තිදෙනා අත්අඩංගුවට ගන්නා ලෙසට පාණදුර පොලිසියේ රථවාහන අංශයේ නිලධාරීන්ට නියෝග කෙළේ ය.කේ. ජී. පද්මසිරි, ආර්. ධම්මික ශ්‍රීලාල්, ඩබ්ලිව්. කේ. චම්පික ශ්‍රීලාල් යන තිදෙනා අත්අඩංගුවට ගෙන පාණදුර වැඩ බලන මහේස්ත්‍රාත් වරයා වෙත ඉදිරිපත් කිරීමෙන් පසු ශරීර ඇප මත නිදහස් කෙරිණි’ප්‍රසිද්ධ ස්ථානයක දබර කැර ගැනීම සහ ගාලු පාරේ වාහන ගමනාගමනයට බාධා සිදු කිරීමේ චෝදනාව සම්බන්ධයෙන් එම සැකකරුවන් තිදෙනා අත්අඩංගුවට ගෙන පාණදුර වැඩ බලන මහේස්ත්‍රාත් වරයා වෙත ඉදිරිපත් කළ බව උසස් පොලිස් නිලධාරියෙක් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=r1006116</link>
    <topic>මඟුල් ගෙදර මනාලයා නෑ</topic>
    <author>හෝමාගම සංචාරක මංජුල හිරිපිටිය</author>
    <content>වසර දෙකකට අධික කාලයක් පෙම්වතුන් ලෙස සිටි තරුණ යුවළක් පසුගිය දිනෙක විවාහ වීමට තීරණය කළහ.තරුණිය හෝමාගමට නුදුරු ප්‍රදේශයක පදිංචිකාරියක වන අතර තරුණයා රුක්මල්ගම ප්‍රදේශයේ නිවෙසක කාමරයක පදිංචි වී සිටින අයකු විය.විවාහ උත්සවය ගැනීමට නැකැත් බලා සුදුසු දිනයක් නියම කැර ගැනීමෙන් පසු උත්සවය තරුණියගේ නිවෙසේ ගැනීමට තීරණය කර ඇත. විවාහ වන දිනය උදා විය. උදෑසනින්ම තරුණියගේ ඥාතීන් හා යහළු යෙහෙළියන් රැසක් පැමිණ ඇති අතර නියමිත නැකත ළඟා වන විට විවාහ රෙජිස්ටාර්වරයා ද පැමිණ තිබේ.මීළඟට නිවෙසේ සිටි සියලු දෙනා බලා සිටියේ මනාලයාගේ පැමිණීමය. විනාඩියෙන් විනාඩිය ගත වෙමින් නියමිත නැකත් වේලාව ළඟා වූවත් මනාලයාගේ ප්‍රමාදය පිළිබඳව කලබල වන්නට පටන් ගෙන ඇත. මේ සමඟ මනාලිය ඇතුළු පිරිස මනාලයාගේ ජංගම දුරකථනයට ඇමැතුම් ලබා දෙන්නට අවස්ථා ගණනාවක් උත්සහ කළත් ඒවා සියල්ල අසාර්ථක වී ඇත.මෙසේ සිටියදී නැකත් වේලාව උදා වුවත් මනාලයා පැමිණ නොමැත. ඒ සමඟ මනාලිය සිහිසුන් වී ඇද වැටුණි. මේ නිසා කෝපයට පත් මනාලියගේ ඥාතින් හා යහළු යෙහෙළියන් මනාලයා පදිංචි වී සිටින බව සඳහන් නිවෙස සොයා ගෙන ගොස් තිබේ. එම අවස්ථාවේ දී මනාලයා නොසිටි නිසා ගිය පිරිස ඔහු පිළිබඳව නිවෙසේ සිටි අයගෙන් විමසන්නට වූහ. එවිට නිවෙසේ සිටි අය පවසා ඇත්තේ ඔහු වසර තුනක පමණ කාලයක සිට අප නිවෙසේ කාමරයක පදිංචි වී සිටින බවත් විවාහයක් පිළිබඳව අපට කිසිවක් කීවේ නැති බවත්, ඊයේ සවස ගමේ (ඇඹිලිපිටියේ) යනවා කියලා ගිය බවත් ය. අනතුරුව ගිය සියලු දෙනා පැන ගිය මනාලයාට දොස් නගමින් පැමිණ ඇත.පසු දින නිවෙසට පැමිණි පැන ගිය මනාලයාගෙන් නිවෙසේ හිමියන් මේ පිළිබඳ විමසද්දී ඔහු පවසා ඇත්තේ විවාහ වීමට සිටි ගැහැණු ළමයාගේ නම කියා තමා එයාව බඳින්න හිතාගෙන සිටි බවත්, ඒත් මම මීට වසර තුනකට පෙර විවාහ වූ නිසා විවාහයන් දෙකක් කර ගැනීමට ඇති බිය නිසා මඟ හැර ගිය බවත් ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=r1006117</link>
    <topic>නිල්ඔලුවේ යකඩ පාලමෙන්ගමන අනතුරුදායකයි !</topic>
    <author>කෑගල්ල සමූහ පී.එම්.පී. පොල්වත්ත</author>
    <content>කෑගල්ලේ නිල්ඔලුවේ තුරුගොඩ ඔය හරහා දමා ඇති යකඩ පාලමේ ලෑලි දිරා ඇති නිසා ගම් කීපයක ගමන්ගන්නා මහජනතාවට එය මරු කපොල්ලක් වී ඇති බව ගම්වැසියෝ පවසති.මේ පාලමෙන් ගමන්කරමින් සිටි අයෙක් ලෑලි කඩාගෙන ඔයට වැටී බරපතළ තුවාල ලබා දිවිගලවා ගෙන ඇත්තේ ඉතාමත් අමාරුවෙන් බව ප්‍රදේශවාසීහු පවසති.මේ පිළිබඳව ජී.අනුර ජයන්ත මහතා මෙසේ පැවසීය.මේ යකඩ පාලම හදලා අවුරදැු 100ක් පමණ කාලයක් ගත වෙනවා. ලෑලි තමයි දිරලා තියෙන්නේ. දැන් වසර දෙකක් පමණ කාලයක් ගතවෙලා. පසුගියදා මෙහි ගමන් කරමින් සිටි අයෙක් ලෑලි කඩාගෙන ඔයට වැටුණා.මෙම පාලමෙන් තියබරාහේන, කම්මලවත්ත, තෙලිජ්ජගොඩ, ගංතුන, ඇතුළු ගම් කීපයක් පවුල් දෙදාහක පමණ ජනතාවක් ගමන් ගන්නවා.ජී.ඒ. ගුණසිංහ මහතා මේ පාලම සබරගමුව පළාත් සභාවට අයත් එකක්. මෙයින් දිනපතා පාසල් සිසුන් ද ගම්වැසියන් විශාල පිරිසක් ගමන් කරනවා. දැන් පාලමෙන් ගමන් කිරීමට බැරි විදිහට ලෑලි දිරලා. ඒ නිසා වට රවුමකින් යන්නට සිදුවී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=r1006118</link>
    <topic>මැදවච්චිය- මිංහෙට්ටිගම විදුහලේ ගොඩනැඟිලි පලක් ඇති දේකට ගන්න</topic>
    <author>මැදවච්චිය සමූහ</author>
    <content>සිසුන් නොමැතිව වැසී යන පාසල් දිනෙන් දිනම විනාශයට පත්වේ. පසුගිය කාලයේ නොයෙක් හේතුමත කැබිතිගොල්ලෑව අධ්‍යාපන කලාපයේ පාසල් කිහිපයක් වැසී ගියේය. ඉන් කිහිපයක් මේ වනවිට විවෘත කර ඇති මුත් තවත් කිහිපයක් කිසිදු ප්‍රයෝජනයකට නොගෙන විනාශ වීමට ඉඩහැර ඇත.මැදවච්චිය අධ්‍යාපන කොට්ඨාසයේ අ/මිංහෙට්ටිගම විදුහල 1960 දශකයේ විවෘත කරන ලද්දකි. මේ විදුහල 1 ශ්‍රේණියේ සිට 5 ශ්‍රේණිය දක්වා පන්ති පැවැත්වූ අතර මිංහෙට්ටිගම සහ සීප්පෑව ගම්මානවල දරුවන් මින් අධ්‍යාපනය ලැබීය.වසර 15 ට වැඩි කාලයක් මේ විදුහල වසා දමා ඇත. ක්‍රමයෙන් මේ විදුහල් භූමිය වල්බිහි වී ඇති අතර ගොඩනැගිලිද විනාශ වෙමින් පවතී. මේ විදුහලේ විදුහල්පතිවරයෙකු ලෙස කටයුතු කළ විශ්‍රාම ලත් විදුහල්පති යූ. ටී. ඒ. මුතුබණ්ඩා මහතා, මම වසර 5 ට වැඩි කාලයක් මේ විදුහලේ සේවය කළා. 1990 වසරේ සිසුන් 27 ක් පමණ විදුහලේ අධ්‍යාපනය ලැබුවා. ඉඩම අක්කර 5 ක් තියෙනවා. දැන් මේ පාසලේ ගොඩනැගිලි සියල්ල විනාශවෙමින් පවතිනවා. ශාලාවේ කොටසක ලී දඬු උළු කිසිවක් නෑ. ගොඩනැගිල්ලේ ඉතිරි කොටසුත් ඉදිරියේ දී විනාශ විය හැකියි.ටී. විජේතුංග මහතා, 1970 සිට මේ විදුහලෙන් 5 ශ්‍රේණිය දක්වා අධ්‍යාපනය ලැබුවා. පාසල විනාශවීම ගැන කනගාටුයි. මිංහෙට්ටිගම, සිප්පෑව ළමයි කිලෝමීටර් 2 ට වැඩි දුරක් ගෙවා වෙනත් විදුහලකට යා යුතුයි. මේ විදුහල නැවත ආරම්භ කළ නොහැකි නම් වෙනත් පොදු කටයුත්තකට යොදා ගැනීම ගැන වගකිවයුත්තන්ගේ අවධානය යොමුකරනවා නම් හොඳයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=r1006119</link>
    <topic>කැට ලේ ඇළ බිංගෙය මැදින්බලන කොටුවට</topic>
    <author>ටහන හා ඡායාරූප රඹුක්කන උතුර සමූහ විපුල එස්. කුමාරතුංග</author>
    <content>එකල කන්දඋඩරට රාජධානිය පෘතුගීසි, ලන්දේසි සහ ඉංගී‍්‍රසි ආදී විදේශීය ජාතීන් තුනටම ආක්‍රමණය කිරීමට අපහසුවූයේ සතරකෝරළයේ සිංහල ජාතීන් එම ප්‍රතිවාදී සේනාව බලන කපොල්ලෙන් ඔබ්බට යාමට ඉඩ නොතබා සමූල ඝාතනය කිරීමට පියවර ගත් නිසාවෙනි.බලනකොටුව පිහිටා ඇත්තේ සත් කෝරළේට මායිම්ව ඔබ්බෙන් පිහිටි මහනුවර දිස්ත්‍රික්කයේ බලන නම් ග්‍රාමය ආශි‍්‍රතව පිහිටි කඳු පියස්සක් මතය. පෘතුගීසීන් බලන කොටුව දක්වා පයින් ගමන් කර ඇත්තේ සතර කෝරළයේ මැණික් කඩවර පිහිටුවා තිබූ ඔවුන්ගේ බලකොටුවේ සිටය. එම මාර්ගය වැටී තිබී ඇත්තේ ගල්බඩ කෝරළයට අයත් දුණුගම නම් වූ ගම හරහාය.ක්‍රි. ව. 1505 දී පෘතුගීසින් අපේ රටට පැමිණ 1551 දක්වාම මොවුන් අපේ රටේ සිංහල පාලකයින් සමඟ මිත්‍රත්වයෙන් කටයුතු කළ පෘතුගීසින් එතැන් සිට අපේ රටේ රජයේ ආරක්‍ෂකයින් වශයෙන් කටයුතු කරමින් සිටියදී ක්‍රි. ව. 1612 දී පටන් පෘතුගීසී ආණ්ඩුකාරවරයා ලෙස සිටි ෆ‍්‍රැන්සිස්කෝ ද මැනපීස් නමැත්තා විසින් උඩරට රාජ්‍යය ක්‍රමක්ක්‍රමයෙන් ආක්‍රමණය කිරීමට පටන්ගෙන ඇත.මෙකල උඩරට පාලනය කර ඇත්තේ සෙනරත් රජුය. මහා සිංහල සේනාවක් සමගින් බලනකොටුව දක්වා ගිය සෙනරත් රජු සිංහල හේවායින් සමඟ එකතුවී පෘතුගීසින් පන්නා දැමීමට ක්‍රියාකර තිබේ. මේ පුවත දැනගත් ආණ්ඩුකාර ප්‍රැන්සිස්කෝද මැනසීස් පෘතුගීසි සේනාවක් බලනට එවා උඩරට සිංහල හේවායන් පසුබස්වා එහි ආධිපත්‍ය පතුරුවාලීමට ක්‍රියා කළ බවට ඉතිහාස තොරතුරු කියාපායි.ඓතිහාසික බලන කොටුව නැරැඹීම සඳහා දුම්රියෙන් හෝ බස් රියෙන් කඩුගන්නාවට ගොස් එතැන් සිට පොත්තපිටිය මාර්ගයේ කිලෝමීටර් හයක්, හතක් පමණ ගමන් කිරීමෙන් අනතුරුව පහසුවෙන් බලනකොටුවට යාහැකිය. නොඑසේනම් බලන දුම්රිය ස්ථානයෙන්ද බැස එතැනින් මහා මාර්ගයට පිවිස පොත්තපිටිය මාර්ගයේ කිලෝමීටර් හතරක් පමණ දුරකින් බලන කොටුව වෙත යෑමට ද පුළුවනි.බලනකොටුව දැක ගැනීමට යන ගමනේදී බලන දුම්රිය පොළ පිහිටි ස්ථානයේ සිට කඩුගන්නාව දෙසට අඩි සීයක් පමණ ගමන්කර එතැන් සිට පහළට මද දුරක් ගමන් කිරීමේදී අපූරු දසුනක් දැකගැනීමට පුළුවනි. ඒ ගල් ආරුක්කුවකින් සාදවා ඇති විශාල බිංගෙයකි. ප්‍රදේශවාසීහු මෙම බිංගෙය හදුන්වන්නේ “කැටලේ ඇළ බිංගෙය” ලෙසයි එයට හේතුව වශයෙන් ඔවුන් පෙන්වා දෙන්නේ බිංගෙය මැදින් ගලාඑන කුඩා දියපාර දිගේ ඒවකට පෘතුගීසීන්ගේ ලේ කැට ගලා ආ බවයි. එම හේතුවෙන් මේ නාමය භාවිතකර ඇති බවයි.බලනකොටුව පිළිබඳ තොරතුරු ගවේෂණය කිරීම සඳහා උදෑසන රඹුක්කන දුම්රිය ස්ථානයෙන් ගමන් කළ අප දහවල 11.20ට පමණ බලන කොටුවට ගොඩවීමට ලැබිණි. මේ සඳහා “දිනමිණ” අප සමඟ ගංගොඩ ප්‍රදේශයේ පදිංචි රඹුක්කන ප්‍රාදේශීය සභාවේ හිටපු මන්ත්‍රී එස්. පී. අනුර රුක්මන් මහතා ඇතුළු එම ප්‍රදේශයේ තරුණ පිරිසකි.කුඩා තේ පදුරු රැසකින් වටවී තිබෙන බලන කොටුවේ වර්තමාන දසුන් ඉතාම සෝචනීයයි. කිසිදු මිනිස් පුලුටක් දක්නට නැතත් මිනිසුන් කලින් පැමිණි අවස්ථාවන්වලදී කෑම ඔතා රැගෙන ආ කොළ, ප්ලාස්ටික් බෝතල්, වීදුරු බෝතල් තැනින් තැන කඩාබිඳ දමා තිබෙන අයුරු පමණක් නොව විශාල බැම්මෙහි ඇතැම් ස්ථානවල ගල් ගැලවී පරිහානියට ලක්ව ඇති අයුරු දැකගන්නට තිබේ. මේ ඓතිහාසික ස්ථානය මතු පරපුර වෙනුවෙන් රැකගැනීම ඔබ අප කාගේත් යුතුකමකි.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=r10061110</link>
    <topic>හොලොම්බුව අම්බලමට ගිය කල...</topic>
    <author>සටහන හා ඡායාරූපය ගලිගමුව සමූහ සජිත් තුෂාර ප්‍රේමදාස</author>
    <content>වසර සියයකටත් වඩා පැරැණි පිටගල්දෙණිය තුංතොට මාර්ගයේ වූ හොලොම්බුව අම්බලම විනාශ වී යන අයුරු. 1942 න් පසු කිසිම අලුත්වැඩියාවක් කර නොමැත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=s1006114</link>
    <topic>ලෝක කුසලාන පාපන්දු තරගාවලිය අද ඇරැඹේ</topic>
    <author>වර්නන් ගුණසේකර</author>
    <content>ලොව වැඩියෙන්ම නරඹන ක්‍රීඩා ඉසව්ව වන 2010 ලෝක කුසලාන පාපන්දු තරගාවලිය රටවල් 32ක සහභාගිත්වයෙන් අද (11) දකුණු අපි‍්‍රකාවේදී ආරම්භ වෙයි.සත්කාරක දකුණු අපි‍්‍රකාව ජොහැන්නස්බර්ග්හිදී මෙක්සිකෝව සමග අද පවත්වන තරගයෙන් මෙවර ලෝක කුසලාන පාපන්දු තරගාවලිය ආරම්භ වෙයි.මේ රටවල් දෙක සමග 1998 ලෝක කුසලාන ජයග්‍රාහකයන් වන ප්‍රංශය සහ උරුගුවේ කණ්ඩායම් තරගාවලියේ ‘ ඒ’ කොටසට ඇතුලත්ව සිටිති.සාමාන්‍යයෙන් අනෙක් සෑම කොටසේම ප්‍රථම ස්ථානයට නිසැකයෙන්ම පැමිණෙන කණ්ඩායමක්ද දෙවැනි ස්ථානයට මෙන්ම පිළිමළුන් පිටු දැකීමේ තරග වටයටද සුදුසුකම් ලබා ගැනීමට මාන බලන කණ්ඩායම් දෙකක්ද සිටිති.‘ඒ’ කොටසේ විශේෂත්වය වී තිබෙන්නේ එහි ඉහළින්ම ශ්‍රේණිගතව සිටින දකුණු අපි‍්‍රකාව, මාසික ලෝක ශ්‍රේණිගත කිරීම් විශ්වාස කරන්නේ නම්, එම කොටසේ සිටින දුර්වලම කණ්ඩායම වීමය.මීට දොළොස් වසරකට පෙර තම මව්බිමේදී ලෝක කුසලාන ජයග්‍රාහකයන් වූ ප්‍රංශය, උරුගුවේ හා පසුගිය ලෝක කුසලාන තරගාවලි හතරේම දෙවැනි වටයට පිවිසි මෙක්සිකෝව ලොව හොඳම පාපන්දු කණ්ඩායම් 20 අතර සිටිති. දකුණු අපි‍්‍රකාව සිටින්නේ 83 වැනි ස්ථානයේ ය. ලෝක කුසලාන පාපන්දු සත්කාරක රටකට මෙය වාර්තාගත පහළ ස්ථානයකි. තරගාවලියට සහභාගි වන කණ්ඩායම් 32 අතුරින් දකුණු අපි‍්‍රකාවට වඩා ශ්‍රේණිගත කිරීම්වල පහළින් සිටින්නේ උතුරු කොරියාව පමණි.කෙසේ වෙතත්, ලෝක කුසලාන තරග ශ්‍රේණිගත කිරීම් මත තීරණය නොවේ. එහෙත් මේ ශ්‍රේණි ඉදිරියේ තිබෙන දැවැන්ත කාර්යය පිළිබඳව මතක් කරවයි.නළා පිඹින 90,000ක් දක්වා වන නරඹන්නන් ඉදිරියේ මුහුදු මට්ටමේ සිට මීටර 1800ක් (අඩි 5900ක්) ඉහළ ස්ථානවල ක්‍රීඩා කරද්දී දුර්වල දකුණු අපි‍්‍රකානු පිලට පවා නව ජීවයක් ලැබෙනු ඇත.මීට වසර 80කට පෙර උරුගුවේදී ප්‍රථම ලෝක කුසලාන පාපන්දු තරගාවලිය පැවැත්වීමෙන් පසුව මේ දක්වා කිසිම සත්කාරක රටක් දෙවැනි වටයට පිවිසීමට අසමත් නොවීමේ සම්ප්‍රදායද දකුණු අපි‍්‍රකාවට බලාපොරොත්තු උදාකරයි.එදා ඒ මංගල ලෝක කුසලාන පාපන්දු තරගාවලිය ජය ගත් උරුගුවේ 1950 වසරේදී නැවත වතාවක් පාපන්දු ලෝකය ආක්‍රමණය කළ ද එතැන් පටන් මේ දක්වා ලෝක කුසලාන තරග බිමේදී වැඩි දස්කම් පෑමට ඒ දකුණු අමෙරිකානු රට අසමත් වී තිබේ.‘ඒ’ කොටසේ ඉහළටම පිවිසෙන බවට ජනපි‍්‍රය කණ්ඩායම වී ඇත්තේ ප්‍රංශයයි. වැඩි දෙනාගේ කැමැත්ත හිමිකර ගෙන සිටින්නේ මෙක්සිකෝව හා උරුගුවේ යි.ආර්ජන්ටිනාවේ ඩියෙගෝ ආමන්ඩෝ මැරඩෝනාට ස්තූති වන්නට ලොව සියළු දෑස් මෙවර තරගාවලියේ ‘බී’ කොටසේ තරග කෙරෙහි යොමුව තිබේ.1986 ලෝක කුසලාන තරගාවලියේ සුපිරි තරුව බවට පත්වූ ලොව මෙතෙක් බිහිවූ දක්ෂතම පාපන්දු ක්‍රීඩකයෙකු වන, මතභේදයන්ට ලක්වූ 49 හැවිරිදි මැරඩෝනා ආර්ජන්ටිනාවේ නව පාපන්දු පුහුණුකරු ලෙසින් පුවත්පත්වල සිරස්තල සරසනු නොඅනුමානය.මැරඩෝනාගේ කණ්ඩායම පාපන්දු ක්‍රීඩාවේ කපටි උපක්‍රමවලින් මෙන්ම පළපුරුද්දෙන්ද පොහොසත්ය. ඔවුන් මූලික වටයේදී ගී‍්‍රසිය, නයිජීරියාව හා දකුණු කොරියාව සමග තරග වදිනු ඇත.ආර්ජන්ටිනාව ‘බී’ කොටසේ ජනපි‍්‍රයතම කණ්ඩායමයි. එහෙත් ක්‍රීඩා ලෝලීන්ගේ වැඩි කැමැත්ත ඇත්තේ දකුණු කොරියාවට හා නයිජීරියාවටයි. ගී‍්‍රසිය මේ කොටසේ සිටින දුර්වලම කණ්ඩායමයි.එංගලන්තය‘සී’ කොටසේ ප්‍රතිවාදීන්ගෙන් එංගලන්තයට ලොකු කරදරයක් සිදු වනු ඇතැයි අපේක්ෂා කරන පාපන්දු පණ්ඩිතයන් සිටිත් නම් ඒ අතළොස්සක් පමණි. අමෙරිකාව, ස්ලොවේනියාව හා ඇල්ජීරියාව සමග මීට පෙර පැවැති තරගවලදී එංගලන්ත කණ්ඩායම ප්‍රදර්ශනය කළ ක්‍රීඩා විලාශය ඔවුන් මෙවර තරගාවලියේ බොහෝ දුරක් යනු ඇති බවට සාක්කි දරයි.කෙසේ වෙතත්, ෆැබියෝ කැපෙලෝ පුහුණුකරුට සිත් වේදනා ගෙන දෙමින් එංගලන්ත නායකයා මෙන්ම මැද පෙළ ආරක්ෂාකාරී ක්‍රීඩාවේ ප්‍රධාන චරිතයක් වන රියෝ ෆර්ඩිනන්ඩ්ට මෙවර තරගාවලියෙන් ඉවත් වීමට සිදු විය. දකුණු අපි‍්‍රකාවේදී පැවැති එංගලන්ත කණ්ඩායමේ පළමු නියමාකාර පුහුණු තරගයේදී ෆර්ඩිනන්ඩ්ගේ දණහිසට දරුණු තුවාල සිදු විය.කැපෙලෝට තවත් හිසරදයක් වී තිබෙන්නේ මැද පෙලේ ‘නැංගුරමක්’ වන ගැරත් බැරී ගේ අයහපත් ශරීර සෞඛ්‍යයයි. ඔහුගේ වළලුකරයේ තවමත් සුව නොවූ තුවාලය නිසා බැරීට හෙට අමෙරිකාව සමග පැවැත්වෙන එංගලන්තයේ ආරම්භක තරගයට සහභාගි වීමට හැකි නොවනු ඇත.එංගලන්තය ‘සී’ කොටසේ ජනපි‍්‍රයම කණ්ඩායමයි. වැඩි දෙනාගේ කැමැත්ත අමෙරිකාවටයි. ඇල්ජීරියාව හා ස්ලොවේනියාව මේ කොටසේ සිටින දුර්වල කණ්ඩායම් වෙති.ජර්මනියලෝක කුසලාන පාපන්දු තරගාවලිය තෙවරක්ම දිනා ගැනීමේ පැටිකිරිය ජර්මනියට තියෙන්නට පුළුවන. එහෙත්, ජෝකිම් ලෝගේ කණ්ඩායමට ඔස්ට්‍රේලියාව, ඝානා හා සර්බියාවට එරෙහිව ‘ඩී’ කොටසේ පහසු ඉදිරි ගමනක් නැත.2010 ලෝක කුසලාන පාපන්දු තරගාවලිය සඳහා දකුණු අපි‍්‍රකාව කරා යන ගමනේදී සුදුසුකම් ලබා ගැනීමේ වටයේදී ඔවුහු රුසියාව , ජර්මනියේ හා රුසියාවේදී පරාජය කළේ ය. එහෙත් ‘ඩී’ කොටසේ ඔවුන්ගේ ප්‍රතිවාදීන්ද සුදුසුකම් ලබා ගැනීමේ තරග වටයේදී ප්‍රථම ස්ථානයට පිවිස සිටින කණ්ඩායම් වෙති.‘යූරෝ 2008’ පාපන්දු තරගාවලියේ අවසාන තරගයට පිවිසි ජර්මනිය එහිදී ස්පාඤ්ඤයට පරාජය විය. එතැන් පටන් මේ දක්වා ජර්මන් පාපන්දු කණ්ඩායමේ දක්ෂතාව පිළිබඳ උරගා බැලීමක් සිදු වී නැත. එනමුදු, තුවාල ලබා සිටින නායක මයිකල් බැලැක් නොමැතිවත් ඔවුන් සතුව විශ්වාසය තැබිය හැකි, කුසලතා හා පළපුරුදු ක්‍රීඩකයන්ගෙන් සමබර වූ කණ්ඩායමක් තිබේ.‘ඩී’ කොටසේ ජනපි‍්‍රයම කණ්ඩායම ජර්මනියයි. වැඩි කැමැත්ත තිබෙන්නේ ඝානා හා ඔස්ට්‍රේලියාවටයි. සර්බියාව දුර්වලම කණ්ඩායමයි.නෙදර්ලන්තයඉතා දක්ෂ කණ්ඩායමක් වන නෙදර්ලන්තය මෙවර තරගාවලිය ආරම්භ කරන්නේ ‘ඊ’ කොටසේ ජනපි‍්‍රය කණ්ඩායම ලෙසිණි. ජපානය, කැමරූන් හා ඩෙන්මාර්කය එම කොටසට අයත් සෙසු කණ්ඩායම් වෙති.ක්‍රීඩා ලෝලීන්ගේ වැඩි කැමැත්ත දිනාගෙන සිටින්නේ කැමරූන් හා ඩෙන්මාර්කයයි. ජපානය මේ කොටසේ සිටින දුර්වලම කණ්ඩායමයි.ඉතාලියවර්තමාන ලෝක සූරයින් වන ඉතාලිය ආයාසයකින් තොරව තම ජනපි‍්‍රය බව රැක ගනිමින් ‘එෆ්’ කොටසේ ඉදිරියට යාමට බලාපොරොත්තු වෙයි. මීට සිවු වසරකට පෙර ජර්මනියේදී ඉතාලිය ලෝක පාපන්දු කිරුළ දිනා ගත්තේ සිවුවැනි වතාවටය. නවසීලන්තය, පැරගුවේ හා ස්ලොවේකියාව මේ කොටසට ඇතුළත්ව සිටින අනෙකුත් කණ්ඩායම් වෙති.ස්ලොවේකියාව ලෝක කුසලාන පාපන්දු තරගාවලියකට සහභාගි වන්නේ ප්‍රථම වතාවටය. මෙය නවසීලන්තයේ දෙවැනි තරගාවලියයි. ඔවුන් මීට කලින් ලෝක කුසලාන තරගාවලියකට සහභාගි වූයේ 1982 වසරේදී ය. පැරගුවේ මෙවර තරගාවලියට පිවිසෙන්නේ පිට පිට සිවුවැනි වතාවටයි. මෙය ඔවුන්ගේ 8 වැනි තරගාවලියයි.‘මරණයේ කොටස’මෙවර තරගාවලියේ ‘ජී’ කොටස හැඳින්වෙන්නේ ‘මරණයේ කොටස’ ලෙසිණි. ලොව හොඳම කණ්ඩායමක් මූලික වටයේදී මේ කොටසෙන් ඉවතට වීසි වනු ඇත.බ්‍රසීලය, පෘතුගාලය හා අයිවරි කෝස්ට් මේ කොටසේ ඉහළම ස්ථාන දෙකට පිවිසීමට පොර බඳිනු ඇත. උතුරු කොරියාව මේ කොටසේ සිටින දුර්වලම කණ්ඩායමයි.ස්පාඤ්ඤයස්පාඤ්ඤය ‘එච්’ කොටසේ ජනපි‍්‍රයම කණ්ඩායම වෙයි. ස්විට්සර්ලන්තය හා චිලී ක්‍රීඩා ලෝලීන්ගේ වැඩි කැමැත්ත දිනා ගෙන සිටින කණ්ඩායම් වෙති. හොන්ඩුරාස් මේ කොටසේ සිටින දුර්වලම කණ්ඩායමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=s1006111</link>
    <topic>උපාය මාර්ගයක් ලෙසින් සළකා ක්‍රීඩකයන් කිහිප දෙනෙකු ආසියානු තරගාවලියට ගත්තේ නැහැ</topic>
    <author/>
    <content>ආසියානු කුසලාන ක්‍රිකට් තරගාවලිය සඳහා වන ශ්‍රී ලංකා කණ්ඩායමට ක්‍රීඩකයන් කිහිප දෙනෙකු ඇතුළත් නොකළේ උපාය මාර්ගයක් ලෙසින් බවත් එහි අවසාන ඉලක්කය ලබන වසරේ පැවැත්වෙන ලෝක කුසලාන ක්‍රිකට් තරගාවලිය බවත් ශ්‍රී ලංකා ක්‍රිකට් තේරීම් කමිටුවේ සභාපති අරවින්ද ද සිල්වා මහතා ඊයේ ප්‍රකාශ කෙළේ ය.අජන්ත මෙන්ඩිස් ද එසේ ඇතුළත් නොකළ එක් ක්‍රීඩකයෙක් බවත් ප්‍රතිවාදීන් දැන ගන්නා නිසා එම ක්‍රීඩකයන් පිළිබඳ විස්තර කිව නොහැකි බවත් ඒ මහතා කීවේ ය. සනත් ජයසූරිය කණ්ඩායමට නම් නොකළේ ඔහු ලකුණු අතර නොසිටින නිසා බවද අරවින්ද ද සිල්වා මහතා පැවැසීය.ඒ මහතා මේ කරුණු අනාවරණය කෙළේ ලබන සතියේ දඹුල්ලේදී ඇරැඹෙන ආසියානු කුසලාන ක්‍රිකට් තරගාවලිය සඳහා ශ්‍රී ලංකා කණ්ඩායම තේරූ ආකාරය පිළිබඳ මාධ්‍ය දැනුවත් කිරීම සඳහා ශ්‍රී ලංකා ක්‍රිකට් ආයතනයේ දී ඊයේ පැවැති සාකච්ඡාවේදීය.ශ්‍රී ලංකා පන්දු ප්‍රහාරයට විවිධත්වයක් ගෙන ඒමේ අරමුණෙන්, වමතින් දඟ පන්දු යවන රංගන හෙරත් කණ්ඩායමට එක් කළ බවද ද සිල්වා මහතා කියා සිටියේ ය. ‘පාකිස්තාන පිලේ දකුණත් පිතිකරුවන් ගොඩක් ඉන්නවා. තරගාවලිය පවත්වා ගෙන යද්දී එහි අග භාගය වන විට තණතිල්ල සෑහෙන්න දඟ කැවීමට ඉඩ තිබීම හේරත් කැඳවීමට අනෙක් හේතුවයි. අන්තිම තරගවලට හේරත් අවශ්‍ය වේවි’ යැයිද ඒ මහතා කීය.දිනේෂ් චන්දිමාල් කණ්ඩායමට නම් නොකිරීම පිළිබඳවද ඒ මහතා මෙහිදී කරුණු දැක්වීය. ‘චන්දිමාල් කඩුලු රකින්නෙක් හා පිතිකරුවෙකි. එවැනි දක්ෂ කුමාර් සංගක්කාර හා තිලකරත්න ඩිල්ෂාන් අපට සිටිනවා. ඒ නිසා චන්දිමාල් සංචිතයට නම් කළත් ඔහුට අවසන් එකොළොස් දෙනාට එන්න තියෙන අවස්ථාව අඩුයි. ඒ නිසා අපි ඔහුට තවත් අත්දැකීම් ලබා ගන්න. ශ්‍රී ලංකා ඒ කණ්ඩායම සමඟ ඕස්ට්‍රේලියාවට යැවුවා. ජීවන් මෙන්ඩිස් ක්‍රීඩකයාත් දක්ෂයෙක්. ඔහුවත් ඔස්ට්‍රේලියානු සංචාරයට එක්කළා.“ෆර්වීස් මහරුෆ් කැඳෙව්වේ ඔහු පන්දු යවන්නෙකු මෙන්ම තුන් ඉරියව්වෙන්ම කැපීපෙනෙන ක්‍රීඩකයෙකු නිසායි. ඔහු සමඟ තරගයට සිටියේ තිසර පෙරේරායි. එහෙත් ඔහු තුන් ඉරියව්වෙන්ම කැපීපෙනුනත් වඩාත් දක්ෂ පිතිකරණයටයි. පිතිකරණයේ දක්ෂ තුන් ඉරියව්වෙන්ම කැපීපෙනෙන ක්‍රීඩකයෙක් අපට ඉන්නවා. ඒ ඇන්ජලෝ මැතිව්ස්. තිසර පෙරේරාත් ඔස්ට්‍රේලියානු සංචාරයට එක්කළා.පාදඟ පන්දු යවන මාලිංග බණ්ඩාර වෙනුවට තිළිණ කණ්ඩම්බි කණ්ඩායමට ඇතුළත් කළේ ඔහු පිතිකරුවකු හා පාදඟපන්දු යවන්නෙකු ලෙසින් වර්ධනය කිරීමට බවත් එහි අවසාන ඉලක්කයද ලෝක කුසලාන තරගාවලිය බවත් අරවින් ද සිල්වා මහතා කීවේය.ආසියානු කුසලාන තරගාවලියේදී අපේ වේග පන්දු යවන්නන් අසාර්ථක වුවහොත් ලෝක කුසලාන තරගාවලියට චමින්ද වාස් කැඳවීමට සිදුවනු ඇති බවද ඒ මහතා කියා සිටියේය.ශ්‍රී ලංකා පිතිකරු පෙළ අංක 8 දක්වාම ශක්තිමත් බවත් චාමර කපුගෙදරට පෙර ඇන්ජලෝ මැතිව්ස් අංක 5 පිතිකරු ලෙස යොදවන බවත් කී තේරීම් කමිටු සභාපතිවරයා කණ්ඩායමේ පිතිකරු පෙළ පිළිබඳ තමාට දැඩි විශ්වාසයක් තිබෙන බවද අවධාරණය කෙළේය.ශ්‍රී ලංකා ක්‍රිකට් අතුරු කමිටුවේ ලේකම් නිශාන්ත රණතුංග හා තේරීම් කමිටු සාමාජික ෂබීර් අස්ගර් අලි යන මහත්වරුද මේ මාධ්‍ය සාකච්ඡාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=s1006112</link>
    <topic>අන්තර් සමාජ රගර් පළමු වටයේ අවසන් තරග අද සිට</topic>
    <author>ෆවුස් මොහොමඩ්</author>
    <content>කැල්ටෙක්ස් ලීග් රගර් තරගමාලාවේ පළමු වටයේ තීරණාත්මක අවසන් තරග සතිය ආරම්භ කරමින් පොලිස් පිල සී.එච්. සහ එෆ්.සී. පිල සමඟ අද (11) පොලිස් පිටියේදී තරග වදී.මෙවර තරගමාලාවේ මේ දක්වා අපරාජිත කණ්ඩායම් වන්නේ සී.ආර්.සහ එෆ්.සී.පිල සහ නාවික හමුදා කණ්ඩායමයි.නාවික හමුදාව ඉරිදා (13) හැව්ලොක්ස් පිටියේදී හැවිලොක්ස් පිල සමඟ තරග වදින අතර සී.ආර්.සහ එෆ්.සී. පිල එදිනම තිත්තවලදී මහනුවර ක්‍රීඩා සමාජය සමඟ තරග වැදීමට නියමිතය.ප්‍රසාද ලකුණු සටහනේ සිවුවැනි ස්ථානයේ පසුවන ගුවන් හමුදාව එදිනම යුද හමුදාව සමඟ රත්මලාන ගුවන් හමුදා පිටියේදී තරග වදිනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=s1006113</link>
    <topic>ජාතික මහා ක්‍රීඩා උළෙලේමැරතන්, පාපැදි, ඇවිදීමේ තරග 13 දා</topic>
    <author>ප්‍රින්ස් ගුණසේකර</author>
    <content>ජාතික මහා ක්‍රීඩා උළෙලේ මැරතන්, පාපැදි හා ඇවිදීමේ තරග මේ 13 දා වැල්ලවාය මහින්ද රාජපක්ෂ සම්මන්ත්‍රණ ශාලාව අසලින් ආරම්භ කෙරේ.36වැනි වරටත් පැවැත්වෙන ජාතික මහා ක්‍රීඩා උළෙලේ මැරතන් පාපැදි හා ඇවිදීමේ තරග සඳහා නෙස්ලේ සමාගමේ නෙස්ටොමෝල්ට් අනුග්‍රහය ලබාදෙයි.මේ සියලු තරග ජාත්‍යන්තර නීති රීති අනුව පැවැත්වෙන අතර පිරිමි හා කාන්තා මැරතන් තරග දුර කි.මී. 42යි මීටර් 195ක් වේ. පිරිමි පාපැදි තරගයේ දුර කි.මී. 141ක් වන අතර කාන්තා පාපැදි තරගයේ දුර කි.මී. 70කි. පිරිමි හා කාන්තා ඇවිදීමේ තරග දුර කි.මී 20කි.මැරතන් තරගයට එක් පළාතකින් තරගකරුවන් 12ක්ද තරගකාරියන් 6 ක්ද සහභාගී වෙති. පාපැදි හා ඇවිදීමේ තරග සඳහා පළාතකින් ක්‍රීඩකයන් 10ක් හා ක්‍රීඩිකාවන් 10ක් සහභාගී වෙති.පාපැදි තරගය මුල් වරට රේසිං පාපැදි භාවිතා කරමින් පැවැත්වීමට ක්‍රීඩා අමාත්‍යාංශය තීරණය කර ඇත.මේ ඉසව්වලට සමගාමීව බාලක බාලිකා මාර්ග ධාවන තරගයක් මොණරාගල දිස්ත්‍රික්කයේ අවුරුදු 15 - 20 අතර ක්‍රීඩක ක්‍රීඩිකාවන් වෙනුවෙන් පැවැත්වේ.මැරතන්, පාපැදි හා ඇවිදීමේ තරග ජයග්‍රාහකයන්ට මුදලින් තෑගි පිරිනැමෙන අතර පළමු ස්ථානයට රුපියල් 25,000ක් දෙවැනි ස්ථානයට 20,000ක් හා තෙවැනි ස්ථානයට රුපියල් 15,000ක් සිවුවැනි ස්ථානයට රුපියල් 10,000ක් පිරිනැමේ.පස්වැනි ස්ථානයේ සිට 7 වැනි ස්ථානය දක්වා රුපියල් 5000 බැගින්ද 10 වැනි ස්ථානය දක්වා රුපියල් 3000 බැගින් ද පිරිනැමේ. මේ තරග සඳහා ක්‍රීඩක ක්‍රීඩිකාවන් ලියාපදිංචිය හෙට ප.ව. 2.00 සිට වැල්ලවායේ මල්වත්තාව විදුහලේ දී සිදු කෙරෙන බව නියෝජ්‍ය ක්‍රීඩා අධ්‍යක්ෂ චර්වින් පෙරේරා මහතා පැවැසීය. පසුගිය වසරේ දී මැරතන් ජය ඉෂාන් විජේතිලක (මධ්‍යම පළාත) හා ඩබ්ලිව්. ඩී.එම්. චන්ද්‍රකාන්ති (සබරගමුව පළාත) දිනා ගත්හ. ඇවිදීමේ තරග ජයග්‍රහණ බී.එම්.එන්. නයනානන්ද (බස්නාහිර) ආර්.ඩී.එන්. විශ්වමාලී (බස්නාහිර) , පාපැදි ජයග්‍රහණ නන්දන විජේතුංග (බස්නාහිර), නිලූකා ශ්‍යාමලී (බස්නාහිර) දිනා ගැනීමට සමත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=f1006111</link>
    <topic>ජනතාවත් යුද්ධයත්එකවර දිනු එකම නායකයා මහින්ද</topic>
    <author>සාකච්ඡා කළේ : බුද්ධික සමන් ගුණවර්ධන</author>
    <content>ජනාධිපතිවරයාගේ දේශපාලන දිවියට වසර හතළිහක් පිරීම නිමිත්තෙන් එතුමාගේ දේශපාලන දිවිය තමන් දුටු ආකාරය පිළිබඳව ශ්‍රී ලංකා නිදහස් පක්ෂයේ ජ්‍යෙෂ්ඨ සාමාජිකයකු, හිටපු අමාත්‍යවරයෙකු හා වත්මන් ජනාධිපති උපදේශකවරයෙකු වන ලක්ෂ්මන් ජයකොඩි මහතා සමඟ කළ සාකච්ඡාවකි මේ.* මහින්ද රාජපක්ෂ තරුණ මන්ත්‍රීවරයා 1970 දී නවක මන්ත්‍රීවරයකු ලෙස පාර්ලිමේන්තුවට එන විට ඔබ පාර්ලිමේන්තුවේ නියෝජ්‍ය අමාත්‍ය ධුරයක් දරනවා. එදා මහින්ද රාජපක්ෂ නම් තරුණ පාර්ලිමේන්තු මන්ත්‍රීවරයා ඔබ දුටු ආකාරය පිළිබඳව මතක් කරනව නම් ?මහින්ද රාජපක්ෂ මන්ත්‍රීතුමා ප්‍රථම වතාවට 1970 දී පාර්ලිමේන්තුවට එන විට මම ආරක්ෂක හා විදේශ කටයුතු නියෝජ්‍ය ඇමැතිවරයා. ඒ කාලයේ මට අගමැතිතුමියගේ නියෝජ්‍ය ඇමැති විදියට මහින්දයන් සම්බන්ධයෙන් යම් අනාගත ගමනක් පිළිබඳ වැටහුණා.කතාවට දක්ෂ, තමන්ගේ අදහස පිරිසිදුව කියන්න පුළුවන්, නිහතමානී ගතිගුණ ඇති, ගැමි ලක්ෂණ වලින් යුතු කඩවසම් තරුණයෙක් ලෙස අපට වැටහී ගියා එකහෙළාම මේ ලක්ෂණ ආවේ පරම්පරාවෙන් කියලා. අවංකවම කියනවා නම් ඒ මොහොතේදී තවත් රාජපක්ෂවරු පාර්ලිමේන්තුව නියෝජනය කළ නිසා ඔහුගේ අනාගතය ගැන පැහැදිලිවම කියන්න බැරි වුණා. නමුත් යම් ගමනක් ගැන අපට පැහැදිලිව පෙනුණා. ඒවාට බලපෑවේ ඉහත ලක්ෂණයි.ඔහුගේ ප්‍රථම පාර්ලිමේන්තු කතාව බැලුවාම කාලයක් යන විට ඔහු පාර්ලිමේන්තු ක්‍රමයට ගැඩ ගැසුනාම රාජපක්ෂවරු අතරින් ශ්‍රී ලංකාවේ ප්‍රධාන තනතුරක් දැරීමට සුදුසුම පුද්ගලයා ලෙස අපට පෙනුනා.අද නාමල් රාජපක්ෂ මහතා දෙස යමෙක් බලනවා නම් ඒ ලක්ෂණ එදා මහින්ද රාජපක්ෂ මහතා තුළ තිබුණා. ඔහු පළමු පස් අවුරුද්ද තුළ ගැමියෙකුගේ ගති ලක්ෂණ පෙන්නුම් කළා වගේම ශ්‍රී ලංකා නිදහස් පක්ෂයට අවශ්‍ය ගතිගුණ ඇති මන්ත්‍රීවරයෙක් බවටත් පෙනුනා.ප්‍රථමයෙන් ඔහු පළාත්බද ව තිබෙන සමිති සමාගම්වල පමණක් නොවෙයි විවිධ ජනතා සංවිධාන වලත් නියැළුන නායකයෙක් වුණා. දෙවනුව ඔහු මනුෂ්‍යත්වයට ආදරය කරන දයාව ඇති කෙනෙක් බව පෙනුනා. ඒ වගේම කවදාවත් අසාධාරණයට පෙළඹිලා පොලිසියෙන් හෝ වෙනත් ආයතනයකින් ඔහුව උසාවි ගානේ ගෙන ගිය කෙනෙක් නොවන බව අපි දැන සිටියා. ඔහුට එබන්දක් සිදු වුණා නම් ඒ ජනතාවගේ කැමැත්ත උඩ ක්‍රියා කළ නිසා බව අපට පෙනුණා. ඒ නිසා ශ්‍රී ලංකා නිදහස් පක්ෂයට අවංකවම සුදුසු නායකයෙක් බිහි වන බවට අපට අනාවැකි පෙනුනා.ජෝර්ජ් රාජපක්ෂයන්ගේ අභාවයෙන් පසුව රාජපක්ෂවරුන්ගේ නායකයා බවට මහින්ද රාජපක්ෂ ඉස්මතු වුණා. එය කිසිවෙකුට කිසි විටෙකත් ආපසු හැරවීමට නොහැකි වුණා. මිනිසුන්ට තිබිය යුතු යුතුකම් වගකීම් ඉටු නොකළ අය සිටියා නම් ඒ අයට විරුද්ධව සටන් කළ පුද්ගලයෙක් ලෙසයි මහින්ද රාජපක්ෂ මහතාව එදා කවුරුත් දැන සිටියේ. එය මුල් අවුරුදු පහ පුරාවටත් පසුවත් දකින්න ලැබුණා.පසුව ඔහුට පාර්ලිමේන්තුවට ඒමට හැකි වුණේ නැතත් ශ්‍රී ලංකා නිදහස් පක්ෂයේ ප්‍රමුඛයා ලෙස හම්බන්තොට දිස්ත්‍රික්කයේ කටයුතු කළා. ඒ ගත් දේශපාලන පියවර හැමෙකක්ම සාර්ථක වුණා. ඒ වගේම ඔහුගේ ගමන්මග පියාටත් ඉදිරියෙන් තියන වග කැපී පෙනෙන්න තිබුණා. ඒ අනුව කල්පනා කරන විට සටන්කාමිත්වය තුළින් මිනිස් අයිතිවාසිකම් තුළින් බිහි වූ ශ්‍රේෂ්ඨ ජනතා පුත්‍රයකු දකුණින් බිහි වන බව අපට එදා පෙනී ගියා.* ඒ වගේම එදා ජන ඝෝෂා, පාද යාත්‍රා, මිනිස් දම්වැල් වැනි උද්ඝෝෂණ කළ රැඩිකල් මහින්ද රාජපක්ෂ කෙනෙක් පිළිබඳවත් ඔබට මතක ඇති ?මහින්ද රාජපක්ෂ රැඩිකල් වාදියෙක්ද නැද්ද කියන එක ගැන බොහෝ උදවිය කතා බහට ලක් කළා. ඒ කාලයේ රැඩිකල් වාදය ගෙන යන්න දකුණෙන් වෙනත් කණ්ඩායමක් ජනතා විමුක්ති පෙරමුණ හරහා බිහි වීගෙන ආ අවස්ථාවේ මහින්ද රාජපක්ෂයන් ප්‍රජාතන්ත්‍රවාදීව යම් පියවර ගත් බව ඔබටත් මතක ඇති. ඔහු කවදාවත් ජනතාවට තර්ජන කිරීමකින් හෝ වෙනත් හිරිහැර කිරීමකින් හෝ ජනතා විමුක්ති පෙරමුණේ තිබූ රැඩිකල් වාදයෙන් යුතු වුණේ නැහැ.ඔහුට තිබුණේ අමුතුම ආකාරයේ රැඩිකල් වාදයක්. ජන ඝෝෂා, පාද යාත්‍රා, ආදී ඔබ සඳහන් කළ ඒ ප්‍රතිපත්ති ඉතාමත්ම ප්‍රජාතන්ත්‍රවාදී පියවර බව කවුරුත් දන්නවා. ඔහු කවදාවත් ජනතාවට තර්ජනය කරලා ඒවා දිනා ගන්න උත්සාහ කළේ නෑ. ඒ නිසා දකුණේ ජනතාව නව රැඩිකල් වාදයක් තමන්ගේ ජන ජීවිත වලට ඇතුළු කර ගත්තා. ඒ අලුත් රැඩිකල් වාදය තිබුණේ මහින්ද රාජපක්ෂගේ යි.* මාධ්‍ය සඳහන් කළ ආකාරයට 1988 ශ්‍රී ලංකා නිදහස් පක්ෂය නින්දේ පසුවූ පක්ෂයක්. ඒ නිද්‍රාශීලී පක්ෂය තුළ මහින්ද රාජපක්ෂයන්ගේ කාර්යභාරය එය යළි පිබිදවීමට හේතු වුණා කියා විචාරකයන් පවසනවා.වර්ෂ 1988 වන විට ශ්‍රී ලංකා නිදහස් පක්ෂයට බලවත් තීරණයක් ගත යුතුව තිබූ අවස්ථාවක් වුණා. මැතිනියගේ නායකත්වයට ශ්‍රී ලංකා නිදහස් පාක්ෂිකයන්ගේ තර්ජනයක් තිබුණේ නැහැ. එහෙත් මහජන පක්ෂය නිර්මාණය කිරීමේදී ශ්‍රී ලංකා නිදහස් පක්ෂයට වඩා ක්‍රියාකාරීත්වයක් පෙන්වීමට එහි නායක විජය කුමාරතුංග මහතාටත් චන්ද්‍රිකා බණ්ඩාරනායක මහත්මියටත් සිදු වුණා. එහෙත් මහින්ද රාජපක්ෂයන් ඒ පැත්තටවත් නොගිහින් මැතිනියගේ පාර්ශවයට වී මැතිනියට උදවු කළා පමණක් නොවෙයි, මැතිනියගේ දකුණේ ප්‍රධාන ගෝලයාත් වුණා. මේ හේතුවෙන් දකුණේ මහින්ද රාජපක්ෂ වැනි කෙනෙක් සිටියත් අනෙක් පළාත්වල එවැනි කැපී පෙනෙන චරිත බිහිවී තිබුණේ නෑ. විශේෂයෙන් බස්නාහිර පළාත හා අනෙක් පළාත්වල එවැනි නායකත්වයක් බිහි නොවූ නිසා මහින්ද රාජපක්ෂයන්ගේ හඬ අනෙක් පළාත්වලටත් රැව් පිළිරැව් දුන්නා.ඒ නිසා මහින්දයන් අනුගමනය කළ ක්‍රියා කලාප නිසා නිදාසිටි ශ්‍රී ලංකා නිදහස් පක්ෂය ඉබේම ඉස්මතු වුණත් මැතිනියගේ වයස, අනුර බණ්ඩාරනායක පක්ෂය අතහැර යාම ආදිය නිසා මහජන පක්ෂය සෑදීමේදී පෙනුනේ ශ්‍රී ලංකා නිදහස් පක්ෂය දුර්වල ලෙසයි. ඒත් එසේ සිදුවී තිබුණේ නැහැ.එසේ දුර්වල නොවුණේ පක්ෂයේ ප්‍රතිපත්ති හදන විට බණ්ඩාරනායක මහතා ඩී. ඒ. රාජපක්ෂ මහතා ආදීන් අමුතුම ක්‍රියාදාමයක් අනුගමනය කළ නිසයි. මගේ මතකයේ හැටියට බණ්ඩාරනායක මහතා, ඩී. ඒ. රාජපක්ෂ මහතා ආදීන්ට දේශපාලනය පිළිබඳ පැහැදිලි දැනුමක් තිබුණා පමණක් නෙවෙයි, ප්‍රතිපත්ති සෑදීමේදී අවශ්‍ය පිරිස ළං කර ගැනීමටත් හැකියාව තිබුණා.ආරක්ෂක ප්‍රතිපත්ති සී. වී. ගුණරත්නයන්ගේ පියා වන එල්. වී. ගුණරත්න මහතා කෘෂිකර්ම ප්‍රතිපත්තියට දකුණේ ගොවීන්ගේ සංවිධාන හරහා බිහි වූ ආයතන කඳුරට ප්‍රදේශයේ එවකට සිටි සිංහල කම්කරු පිරිස අතරත් වෙද මහත්තුරු දොස්තර මහත්තුරු ආදියත් සමග සෞඛ්‍ය ප්‍රතිපත්ති හැදීමටත් සංස්කෘතික ප්‍රතිපත්ති සෑදීමට භික්ෂූන් වහන්සේලාත් කවියන් කලාකරුවන් ආදියෙන් යුතු සංවිධාන සමාජ අසාධාරණය නැතිකිරීමට වෙනම සංවිධානත් ඒකරාශී කරගත් ප්‍රතිපත්ති හදාගෙන තිබූ නිසා ශ්‍රී ලංකා නිදහස් පක්ෂයේ ප්‍රතිපත්ති ගැමි හදවත් තුළට කිඳාබැස තිබුණා. ඒ නිසා කොයිතරම් පක්ෂය ඇතුළේ බැට කෑවත් ඔළුව උස්සන්න පුළුවන්කම තිබුණේ මහින්ද රාජපක්ෂ වැනි පිරිස පක්ෂය තුළ අඛණ්ඩව ලෙන්ගතුව සිටි නිසයි.* දැන් ඔහු වසර හතළිහක අත්දැකීම් ඇති දේශපාලනඥයෙකි. වත්මන් විධායක ජනාධිපතිවරයාත් ඔහු. එබඳු පරිණත නායකයකුගේ් පාලනය රට වැසියාට දැනෙන්නේ කොහොමද ?දේශපාලන දිවියට වසර හතළිහක් ගත වූ රාජපක්ෂයන්ට ජාතික දේශපාලනයේදී ඉහළම ස්ථානය ලැබුණ බව ජනතා කැමැත්ත තුළින් පිළිබිඹු වුණා. මෑතක සිට ඔහුගේ ජාතික දේශපාලනයටත් ජාත්‍යන්තර දේශපාලනයටත් බලපෑම් වූ බව පෙනී යනවා. ඔහු විදේශ ප්‍රතිපත්තිය වශයෙන් නොබැඳි ජාතින්ගේ ප්‍රතිපත්ති අගය කර කිට්ටුවෙන් කටයුතු කරනවා. රැඩිකල්වාදයට නැඹුරු වූ රටවල් වන බුරුමය, ඉරාකය, වැනිසියුලාව එක පැත්තකිනුත් චීනය, ඉන්දියාව, රුසියාව වැනි රටවල් සමගත් හොඳ මිත්‍රත්වයක් ගොඩනගා ගත්තා. එපමණක් නොවෙයි බටහිර ලොවට පහර නොවදින සේ විදේශීය ප්‍රතිපත්තියක් අනුගමනය කර තිබෙනවා.නොබැඳී ප්‍රතිපත්තිවල වැදගත් ලක්ෂණ ඔහුගේ ආරක්ෂක ප්‍රතිපත්තිවලිනුත් ආර්ථික ප්‍රතිපත්තිවලිනුත් වැටහුණා. එපමණක් නොවෙයි වෙනත් බෞද්ධ රටවල් සමග එකමුතුවෙලා සිටියා. මම සිතන පරිදි නොබැඳී රටවල් කිට්ටුවෙන් ආශ්‍රය කරන ලක්ෂණය පහළ වී ඇත්තේ ලෝකයේ තිබෙන සියලු ථෙරවාදි රටවල් නොබැඳී ජාතීන්ගේ සම්මේලනයට සම්බන්ධ නිසයි. බුරුමය හැර සියලු බෞද්ධ රටවල් නොබැඳි ජාතීන්ට සම්බන්ධව කටයුතු කරනවා.* ඔබ දකින ආකාරයට මහින්ද රාජපක්ෂ ජනාධිපතිවරයාගේ හතළිස් වසරක දේශපාලන දිවියේ නොමැකෙන සන්ධිස්ථානය කොතැනද ?ඒ අවස්ථාව තවම උදාවී නැහැ. සමහර දෙනෙකුගේ අදහස ත්‍රස්තවාදයෙන් රට බේරා ගැනීම ඉතාම උසස් ක්‍රියා කලාපය ලෙසයි. එයත් උසස් ක්‍රියාවක් තමයි. ඒත් අනාගතයේ දී මේ රටේ සියලුම ජන කොටස් එක රටක් තුළ එකම ජාතියක් ලෙස ජීවත්වීමට පරිවර්තනය වූ දවසට ඔහුගේ දේශපාලන ඥානය ගැන බොහෝ දෙනෙකුට මැන ගත හැකි වෙනවා. යුද ජයග්‍රහණය විශාල ජයග්‍රහණයක් තමයි. මම හිතන විදියට යුද්ධය දිනීම හා ජනතාව දිනීම කියන දෙකෙන් ජනතාව දිනීම කියන දේ මහින්ද රාජපක්ෂයන්ගේ උසස්ම ජයග්‍රහණය ලෙස නම් විය යුතුයි. අපට ඒ ජයග්‍රහණයේ නොමැකෙන සළකුණ නුදුරු අනාගතයේදී දැක බලා ගත හැකි වේවි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=f1006112</link>
    <topic/>
    <author>බුද්ධික  </author>
    <content>ප්‍රවීණ ඡායාරූප ශිල්පි ඉන්ද්‍රනාථ තේනුවර ගේ නවතම ආකාරයේ ඡායාරූප ප්‍රදර්ශනය මේ මස 11 වැනිදා සිට 14 වැනිදා දක්වා කොළඹ ජාතික කලා භවනේදී පැවැත්වේ. මෙය ඔහු හඳුන්වා ඇත්තේ ‘පැනෝරාමා’ ඡායාරූප ප්‍රදර්ශනය යනුවෙනි.ඉන්ද්‍රනාථ තේනුවර ශ්‍රී ලංකාවේ ප්‍රකට, සම්මානනීය ඡායාරූප ශිල්පියෙකි. කැලණිය විශ්වවිද්‍යාලයේ ප්‍රතිබිම්බ සහ දෘශ්‍ය කලා අංශයේ බාහිර කථිකාචාර්යවරයෙකි. ඡායාරූප ශිල්ප ගුරුවරයෙකි. ලේඛකයෙකි. දේශකයෙකි. ඔහු විසින් ඡායාරූප ශිල්පය සම්බන්ධයෙන් ග්‍රන්ථ 9ක් ලියා ප්‍රකාශයට පත් කර ඇති අතර ලංකාවේ පිළිගත් වාර සඟරා ගණනාවකට ම විෂයය පිළිබඳව ලිපි සහ පාඩම්මාලා සම්පාදනය කර ඇත.ප්‍රකට සහ පිළිගත් ජනමාධ්‍ය ආයතන කිහිපයක ම රූ රටා සංස්කාරක සහ ප්‍රධාන ඡායාරූප ශිල්පී ලෙස සේවය කොට ඇත.ඊටත් අමතරව පරිගණකය ආශ්‍රයෙන් ප්‍රතිරූප සංස්කරණය පිළිබඳ ගුරුවරයෙක්,, දේශකයෙක් සහ ලේඛකයෙක් ලෙසද කටයුතු කර ඇත. ඉන්ද්‍රනාථ මීට පෙර ඒක පුද්ගල ප්‍රදර්ශන දෙකක් පවත්වා ඇත. ඒ 1992 වසරේ දී ඡායාරූප, චිත්‍ර සහ පොත් කවර නිර්මාණ සහිත ව ‘සොබා රූ’ නමින්, කොළඹ ලයනල් වෙන්ට්ඩ් කලා ගාරයේ දී පැවැත් වූ ප්‍රදර්ශනය සහ 1997 දී කොළඹ ලයනල් වෙන්ට්ඩ් කලාගාරයේ දී ම පවත්වන ලද ‘මංගල්‍ය උත්සව ඡායාරූප’ ප්‍රදර්ශනයයි.මෙවර ඔහු සූදානම් වන්නේ තුන් වන ඡායාරූප ප්‍රදර්ශනයටයි. එහි ප්‍රධාන අරමුණු වන්නේ කිසිවෙකුට පියෙවි ඇසින් එක එල්ලේ දකින්ට අසීරු දර්ශනයක්, තම නෙත් මානයේ මවා පෙන්වීමයි.ඒ සඳහා ඩිජිටල් කැමරා සහ ඩිජිටල් ඡායාරූප මුද්‍රණ මාධ්‍යයෙන් පැනෝරාමා ඡායාරූප දැක්මක් පැවැත්වීම ඔහුගේ අරමුණ වන අතර, මේ සඳහා ශ්‍රී ලංකාවේ පරිසර සුන්දරත්වයෙන් අනූන භූමි දර්ශන ද, ඓතිහාසික වටිනාකමින් යුක්ත ස්ථාන ද, පෞරාණික සංස්කෘතික උරුමයන් ද, ඇතුළත් වේ. මෙම ඡායාරූප අවම අංශක 180 කෝණයකින් යුක්ත වන අතර, සමහර නිර්මාණ අංශක 360 ක දර්ශන කෝණයකින් යුක්ත ය. සෑම ඡායාරූපයක් ම, අඩි 2ක් උසින් සහ අඩි 8ක දිගින් යුක්ත වෙයි.මෙම ඡායාරූප දැක්ම සඳහා එප්සන් ඩීබග් සමාගම, ලංකා බැංකුව සහ කැනන් කැමරා පූර්ණ අනුග්‍රහය දක්වයි.ශ්‍රී ලංකික ඡායාරූප ශිල්පියකු විසින්, ශ්‍රී ලංකාව තුළ පවත්වනු ලබන ප්‍රථම පැනෝරාමා ඡායාරූප ප්‍රදර්ශනය මෙය වෙයි.පැනෝරාමා ඡායාරූප යනු අතිශය පුළුල් පරාසයක විහිදී ඇති දර්ශනයක් තනි ඡායාරූපයකට හසු කර දැක්වීමයි. මේ සඳහා විශේෂයෙන් නිෂ්පාදනය කළ සහ ශිල්පීන් විසින් නිෂ්පාදනය කරවා ගත් කැමරා භාවිතා වෙයි. ලෝකයේ භාවිතා වන කැමරා සංඛ්‍යාව හා සසඳද්දී එය අතිශය අඩු සංඛ්‍යාවක් වන අතර, එයිනුත් බහුතරයක් කැමරා වන්නේ මිලි මීටර් 35 පටල යොදන කැමරා ය. සමහර පැනෝරාමා කැමරාවලින් අංශක 360ක ඡායාරූපයක් වුව ද ගත හැකි අතර, මේ සියලුම පැනෝරාමා කැමරාවල කාචය එක ම අක්ෂයක් වටා බ්‍රමණය වන සේ තනා තිබේ. ඊට සාපේක්ෂව පටලය ද වක්‍ර තලයක රඳවා ඇති අතර, ඡායාරූපය ගැනීමට විධානය දුන් විට මේ කැමරා කාචය බ්‍රමණය වෙමින් ඡායාරූපය දිගු නෙගටිව් පටයක් මත සටහන් කර ගනී.නූතන ඩිජිටල් කැමරා පැනෝරාමා කැමරා ලෙස සකසා නැති අතර, සමහර ඉන්ස්ටමැටික් කැමරාවලින් ගන්නා ඡායාරූප පැනෝරාමා ලෙසින් සකස් කර ගත හැකි ය. ඒ සඳහා අවශ්‍යවන මෘදුකාංගය කැමරාවේ ම ගබඩා කොට තිබේ. මෙසේ සකස් කර ගන්නා පැනෝරාමා ප්‍රතිරූපයක් ප්‍රමාණයෙන් කුඩා වන අතර, ඉන් විශාල ඡායාරූප නිර්මාණය කර ගන්නට ද නොහැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=f1006113</link>
    <topic/>
    <author>මනෝලි සුබසිංහ ඡායා : ටෙනිසන් එදිරිසිංහ</author>
    <content>පිනිඳු පින්සර පුංචි පුතා මුළු රටම හඳුනාගත්තේ දෙරණ රූපවාහිනි නාලිකාවෙන් විකාශනය වන ‘ලිට්ල් ස්ටාර්’ - 03 වැඩසටහන නිසයි. වයස අවරදු 8 න් පහළ ගායනා අංශය නියෝජනය කරන හය හැවිරිදි පිනිඳු අයදුම්කරුවන් පනස් තුන්දහස් හාරසියයක් අතරින් වටයෙන් වටය තේරී දැන් අවසන් වටයේ තරගකරුවන් අතරට තේරී සිටිනවා. පුංචි පිනිඳුගේ ගී ගැයමේ අපූරු හැකියාව රටම හඳුනා ගත්තේ ඒ විදියටයි. දැන් පිනිඳු පුතා ජනපි‍්‍රය චරිතයක් වෙලා.අම්පාරේ සද්ධාතිස්ස මහා විද්‍යාලයේ එක වසරේ ඉගෙනුම ලබන පිනිඳු පුතාගේ අයදුම්පත් ලිට්ල්ස්ටාර් තරගයට අත්තම්මා යොමු කරන විට ඔහු පෙර පාසල් දරුවෙක්. අත්තම්මා මේ අයදුම්පත දමන විට තම මුණුපුරා මෙතරම් දුර ගමනක් ඒවි කියා හිතන්නත් නැතිව ඇති. ඒත් පුංචි පිනිඳු දැන් ලිට්ල් ස්ටාර් - 03 අවසන් වටයේ තරඟකරුවන් 5 දෙනා අතරේ සිටිනවා.පිනිඳු දනගාන කාලේ ඉඳලම සිංදු කියන්න හපනා. ඒ හැකියාව අපි හඳුනා ගත්තා. පුතා ගීත ගායනයට දක්‍ෂයි වගේම ඕගන් වාදනයටත් දක්‍ෂයෙක්. පුතා ගීත ගායනා කරන්නේ තනියම ඕගන් එකත් වාදනය කරමිනුයි.පිනිඳු පුතාගේ දස්කම් ගැන මෙහෙම කිව්වේ පුතාගෙ තාත්තා. පිනිඳුගේ පියා අම්පාර කලාපයේ සංගීත ගුරු උපදේශකයෙකි. පිනිඳුගේ මව අම්පාර ඩී. ඇස්. සේනානායක විද්‍යාලයේ සංගීත ගුරුවරියකි. මේ සංගීත පසුබිම නිසා පිනිඳුට ගීත ගැයීමේ හැකියාව සහජයෙන්ම ලැබුණු දෙයක් බවට සැකයක් නැහැ.මේ තරගාවලිය පුරාම පුංචි පිනිඳු ගායනා කරන්නට තෝරා ගත්තේ ප්‍රවීණයන්ගේ ගීත බව කැපී පෙනුණා. සය හැවිරිදි පිනිඳුගේ කැමැතිම ගායකයා වන්නේ සුනිල් එදිරිසිංහ මහතා ය. ඔහු ගයන ‘රෑ වැඩ මුරය’ ගීතයට පුංචි පිනිඳු දක්වන්නේ ඉමහත් කැමැත්තක්. ඒ හැරුණුවිට පිනිඳු මොරිස් දහනායක, ඩබ්ලිව්. ඩී. අමරදේව, සී. ටී. ප්‍රනාන්දු, හරුන් ලන්ත්‍රා, ඇන්ටන් ජූඩ්, ක්ලැරැන්ස් විජේවර්ධනගේ ගීත හරිම අපූරුවට ගායනා කළා. පුංචි පිනිඳු හුගක්ම ජනතාව අතරට ගියේ ‘අයියාට මේ රජගේ මල්ලි සදාලා’ ගීතයෙනුයි.‘පිනිඳු පුතාට සිංදු කියන්න කවුද උගන්වන්නේ?පුතාගෙන් සද්දයක් නැහැ. උත්තරය ලැබුණේ තාත්තාගෙන්‘පුතාට උගන්වන්න අමාරුයි. ඒත් තරගය ළං වෙනකොට එයා උනන්දු වෙනවා. පුතා හුඟක් වෙලාවට තනියම ගායනා කරන්න කැමැතියි. පුතා ඕගන් එක ප්ලේ කරන්නෙත් නෝට්ස්වලට නෙමෙයි. හොඳට සිංදුව අහගෙන ඉඳලා ප්ලේ කරනවා.‘ලිට්ල් ස්ටාර් මේ පාර මම දිනනවා.’මෙතෙක් වෙලා නිහඬව සිටි පුංචි පිනිඳුගේ කටහඩ එකවරම අවදි වුණා.ඒ සය හැවිරිදි පිනිඳුගේ ලොකුම ආසාවයි.ලිට්ල් සටාර් - 03 තරගයෙන් පුංචි පිනිඳු ගේ ගායනා හැකියාව බහුතරයක් දෙරණ නාලිකාවෙන් දුටුවත් පිනිඳුගේ හැකියාවන් අම්පාර ගමේ ජනතාවට නම් අසන්නට දකින්නට ලැබී නැහැ. ඒ දෙරණ නාලිකාව පෙනීමේ අවකාශ නොමැති නිසයි.ඇත්තටම දෙරණ අම්පාරට නොපෙනීම පුතාට ලොකු අවාසියක්. මෙය එස් එම් එස් තරගයක් නිසා අපටත් බයක් තියෙනවා.ඒ පිනිඳුගේ තාත්තාගේ අදහසයි.මට තියෙන්නේ පුංචි ඕගන් එකක්. ඒකත් මාමාගේ. මටම කියා ඕගන් එකකට මම ආසයි. එතකොට මට වාදනයත් හොඳට ඉගෙන ගන්න පුළුවන්.පුංචි පිනිඳුගේ දැන් ආසාව තියෙනනේ ලොකු ඕගන් එකකට. පුංචි පිනිදුගේ හැකියාවන් හඳුනා ගෙන ඒ වෙනුවෙන් අත හිත දිය හැකි අයෙක් වෙතොත් එල්/ 247 , නව නගරය, අම්පාර යන ලිපිනයට ඒ බව දැන්විය හැකියි. අවසාන වටය නියෝජනය කරන පිනිඳු පින්සර පුතාට ජයග්‍රහණය ලබන්නට වාසනාව ලැබේවා! ඒ අපගේ පැතුමය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=f1006114</link>
    <topic/>
    <author>බුද්ධික සමන් ඡායාරූප-සුලෝචන ගමගේ</author>
    <content>‘පුර හඳ ළඟින්ම කඳුළු බින්දුවක් ගෙනත් තියා රු එළියටත් හොරෙන් කෝ ඔබ කොහිද දුර ගියා...’ගිටාරය වයමින් ඇය ගයන්නී තුන් කුළුඳුල් ගීතය රසික රසිකාවියන්ගේ සිත් බැඳගත්තේ නිමේෂයකිනි. දේවිකා ජයසුන්දර ගේ ගේය රචනාවටත් විමල් දයානන්දයන්ගේ සංගීත රචනයටත් සර්ව සාධාරණයක් ඉටු කිරීමට ඇයට හැකි විය. “තුරුණු ශක්ති සෞන්දර්යය චාරිකාවේ ‘ අවසාන මහා තරගයෙන් ඔබ ඇගේ රුව දැක ඇතිවාට සැක නැත.එදා බෝධි පූජා කවියෙන් ඇරැඹි ඇගේ ගායනා දිවිය අද බොහෝ දුරවිත්ය. ඇය දැන් නිකම්ම නිකං මංගලිකා නොව විශාරද මංගලිකා තෙන්නකෝන් ගුරුතුමිය යි.බත්තරමුල්ල ජනකලා කේන්ද්‍රයේ ඉකුත් 8 වැනිදා පුංචි මංගල්‍යයක් පැවැත්විණි. ආර්ථික සංවර්ධන නියෝජ්‍ය අමාත්‍ය ලක්ෂ්මන් යාපා අබේවර්ධන, ආරක්ෂක ලේකම් ගෝඨාභය රාජපක්ෂ , සංගීතවේදී රෝහණ වීරසිංහ, හෙළ නිළි රැජිණි මාලනී ෆොන්සේකා, ජනමාධ්‍ය අමාත්‍යංශ ලේකම් ඩබ්ලිව්.බී.ගනේගල, ලේක්හවුස් සභාපති බන්දුල පද්මකුමාර, විශාරද එඩ්වඩ් ජයකොඩි, දිනමිණ කර්තෘ මහින්ද අබේසුන්දර ,කෝලිත භානු දිසානායක ආදී දේශපාලන, පරිපාලන නිලධාරින් හා කලාකරුවන් රැසකගෙන් ප්‍රේක්ෂකාගාරය පිරී පැවතුණි.ඒ වෙන කිසිවක් සඳහා නොව විශාරද මංගලිකා තෙන්නකොන්ගේ ගී මිහිර විඳගැනීම සඳහා යි. ඒ ඇගේ කුළුඳුල් සංයුක්ත තැටිය වූ ‘ඔබේ මල් ගොමුවෙන්’ සංයුක්ත තැටිය එළි දැක්වීම නිමිත්තෙනි.ප්‍රධාන ආරාධිතයා වූ ජනාධිපති උපදේශක සංගීතවේදී රෝහණ වීරසිංහයන්ගේ සම්ප්‍රාප්තියෙන් උත්සව සභාව ඇරැඹුණි.“ඕලු නෙළුම් නිල් මානෙල් - බුදු හිමිටයි පිපෙන්නේ “බණ්ඩාර ගනේගලයන්ගේ ගේය රචනයට මංගලිකා සත්සර රටා මවමින් සිය ශිෂ්‍යයාවන් සමඟ ගායනය කළේ ප්‍රථම කොට බුද්ධ වන්දනාවකින් ප්‍රේක්ෂකයින් ශික්මිත කරමිනි. වල් වැදී ගිය ගීත කලාවක් ස්ථාපිත කිරීමට මාන බලන පිරිසක් ඉදිරියේ විශාරද මංගලිකා උඩුගං බලා පීනන තරුණියක බව සෞන්දර්යය කලා විශ්වවිද්‍යාලයේ සංගීත පීඨයේ පීඨාධිපති කෝලිත භානු දිසානායක මහතා සිය දෙසුමේ දී සඳහන් කළේ ය.තවද ඇගේ ගුරු පීතෘවර විශාරද එඩ්වඩ් ජයකොඩි හා රෝහණ වීරසිංහයන්ද දෙසුම් පැවැත් වූ අතර චන්න උපුලී රංගායතනයේ සිසු සිසුවියෝ නර්තනාලෝකය ලබා දුන්හ. විශාරද එඩ්වඩ් ජයකොඩි, රූකාන්ත ගුණතිලක , චන්දන ලියනාරච්චි හා දයාන් විතාරණයන් ද මංගලිකාට යුග ගායනයෙන් සහාය වූහ.ගුත්තිල ඇදුරන් එකළුකළ සංගීත ක්ෂේත්‍රයේ ගෞරවනීය වූ ගමනක් යාමටත් ස්වභාවික ගීතයෙන් බොහෝ කලක් ලක් රසිකයන් පිනවීමටත් ඇයට අපි ශුභාශිංසනය කරමු.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>11</day>
    </date>
    <link>http://www.dinamina.lk/2010/06/11/_art.asp?fn=f1006115</link>
    <topic>ජවිපෙ ඉන්නේසටන් පාඨ කියන්න විතරයි</topic>
    <author>සාකච්ඡා කළේ පත්මසේකර නිශ්ශංක</author>
    <content>විද්‍යා හා පර්යේෂණ නියෝජ්‍ය ඇමැති කෑගල්ල දිස්ත්‍රික් පාර්ලිමේන්තු මන්ත්‍රී අධිනීතිඥ ලලිත් දිසානායක මහතා තම අමාත්‍යංශයේ වැඩ බාරගැනීමෙන් අනතුරුව එම අමාත්‍යංශය හරහා රටට ඉටුකිරීමට යන කාර්ය භාරය සහ නුදුරු අනාගතයේදී මේ රටේ සැබෑ වෙනසක් ඉටුකිරීම පිළිබඳව පාර්ලිමේන්තුවේ තුනෙන් දෙකේ බලය ස්ථාපන කිරීමත් ගැන “දිනමිණ” ට දැක්වූ අදහස් මෙසේය.* ඔබ විද්‍යා හා පර්යේෂණ නියෝජ්‍ය අමාත්‍යවරයා හැටියට ඔබේ අමාත්‍යංශය හරහා ජාතික සංවර්ධනයට දායක වීමේ සැලසුම කුමක්ද?ඉතාම හොඳයි, ඔබ ඒ ප්‍රශ්නය හරහා අපේ අමාත්‍යංශය රටේ සංවර්ධනයට දායකවීමේ පැතිකඩ ගැන විමසීම. ඊට කලින් මට ජනාධිපතිතුමාගේ දේශපාලන පරිණතභාවය ගැනත්, එතුමා කියන දේ කරන, බොරු පොරොන්දු දේශපාලන වේදිකාවටවත් නොදෙන, නායකයෙක් හැටියට හරිම ආඩම්බර විය හැකි ජනනායකයෙක් තමයි අපිට ලැබිල තියෙන්නේ, කියන එක මා කිව යුතුමයි. මේ රටේ විපක්‍ෂ දේශපාලන පක්‍ෂ නිතරම පුන පුනා කී දෙයක් තමයි ලෝකයේ කිසිම රටක නැති අති දැවැන්ත කැබිනට් එකක් තියෙන අපේ රට සංවර්ධනය කරන්නේ කොහොමද ඇමැතිවරු නඩත්තුවට අච්චර මෙච්චර යනවා කියාපු එක. ඔය අවලාද කතා කියාපු සියලුම විපක්‍ෂ පක්‍ෂවල කටවල් වැහුනේ පසුගිය අමාත්‍ය මණ්ඩල දිවුරුම් දීමත් සමඟයි.දැන් විපක්‍ෂ පක්‍ෂවලට සටන් පාඨ නැහැ. එක්සත් ජාතික පක්‍ෂයටත් අද උවමනාවක් තියෙනවා ජනාධිපතිතුමාගේ යහපාලනයට සහයෝගයක් දෙන්න. එහි හොඳම පූර්වාදර්ශය පසුගිය 22 වෙනිදා පාර්ලිමේන්තුවේදී කථානායකතුමා තෝරා පත්කර ගැනීමත් සමඟම මුළු රටටම පරමාදර්ශී දේශපාලන ගමනක් අරඹුණා. මේක තමයි රට තුළ සිදුවිය යුතු යහපාලනය. මේක තමයි ජනතාව ප්‍රාර්ථනා කරන්නෙත්. හැබැයි මේ ගමනට ඉන්න එකම පෙරගමන්කරු අපේ ජනාධිපති මහින්ද රාජපක්‍ෂ මැතිතුමා පමණයි. එතුමාගේ ප්‍රාර්ථනාවක් තියෙනවා මේ රටේ විධිමත් සංවර්ධනයට විද්‍යා හා පර්යේෂණ අමාත්‍යංශය හරහා රටට දැනෙන වැඩ කොටසක් ඉටුවෙයි කියලා අපි අනිවාර්යයෙන් කරනවා.පසුගිය කාලයේ මේ අමාත්‍යංශය හරහා තාක්ෂණය විදාතා මධ්‍යස්ථාන හරහා ගමට අරන් ගියා. ඒ තාක්ෂණය එක් එක් විෂයන් හරහා තරුණ තරුණියන්ට පාසල් හැර යන දරුවන්ට පරිගණක දැනුම හරහා ලෝකයත් එක්ක එකතු වෙන්න අඩිතාලම දැම්මා. දැන් අපිට තියෙන්නේ ඒ සියලු දේවල් නතරවෙලා තියෙන තැන ඉඳලා නව සැලැස්මක් ඇතුව ඉදිරියට මේ වැඩ ටික අරගෙන යන්නයි. ඉදිරි කාලයේදී මේ රට තුළ දැවැන්ත කර්මාන්ත බිහිවීම අපට ආඩම්බරයෙන් දැකබලා ගන්න පුළුවන්. හැබැයි මේ කර්මාන්ත ක්ෂේත්‍රයන්වලට තාක්ෂණික දැනුම ඇතිව ශ්‍රම බළකායක් බිහිකරන්න වෙනවා. ඒ ශ්‍රම බළකාය අපේ අමාත්‍යංශය හරහා බිහිකරලා රටට වැඩදායි පුරවැසියන් බිහිකරන්න.* ඔබ හිතනවද තියෙන විෂය පථය හරහා පමණක් රටේ සංවර්ධනයට දායක වීම පමණක් ප්‍රමාණවත් කියලා.නැහැ. මම හිතනවා මේ අමාත්‍යංශය තුළින් හොඳ නිර්මාණශීලී වැඩ කොටසක් කරන්න පුළුවන්. එයට හොඳම නිදර්ශනය තමයි මේ රටේ පසුගිය කාලේ තිබුණ මහපොළ ප්‍රදර්ශනය, කර්මාන්ත ප්‍රදර්ශන, අත්කම් භාණ්ඩ ප්‍රදර්ශන. මේ තුළින් අපිට දැකගන්න ලැබුණා අරුම පුදුම නිර්මාණකරුවන් මේ රටේ බිහිවෙලා ඉන්නවා. මේ රටේ දිළිඳුකම අතුගාලා දාන්න පුළුවන් විදිහේ නිර්මාණකරුවන් ඉන්නවා. අමාත්‍යංශය හරහා සැඟවුණු දක්‍ෂ ශිල්පීන් කරළියට ගෙන ඒම ජනාධිපතිතුමාගේ බලාපොරොත්තුවක්. මේ රටේ බලශක්ති ක්ෂේත්‍රයට ඔවුන්ව දායක කරගන්න පුළුවන්.* ආණ්ඩුවේ තුනෙන් දෙකේ බලය ගැන තැබූ බලාපොරොත්තුව මුදුන්පත් උනේ නැහැ. ඉදිරි කාලයේදී මේ තුනෙන් දෙකේ බලය නැතිව ආණ්ඩුවට අභියෝගවලට මුහුණ දෙන්න ක්‍රමයක් නැහැ නේද?ජනාධිපතිතුමා කැබිනට් ඇමැතිවරු 37 පත්කළා වගේම, නියෝජ්‍ය ඇමැතිවරු 39 ක් පත්කළා වගේම, ඔය තුනෙන් දෙකේ බලයත් ස්වභාවධර්මයාගේ ආශීර්වාදයෙන්ම ජනාධිපතිතුමාගේ දෑත් ශක්තිමත් කරන්න ඉදිරි පාර්ලිමේන්තුවේදී සුදුසු පරිසරයක් ගොඩනැගේවි. ඒක ගැන කිසිවෙක් සැක සංකාවක් ඇතිකර ගන්න අවශ්‍ය නැහැ.* එක්සත් ජාතික පක්‍ෂයේ පාර්ලිමේන්තු මන්ත්‍රීවරු නම් කියනවා අපේ පක්‍ෂයෙන් කිසිවෙක් ආණ්ඩු පක්‍ෂයට යන්නෙත් නැහැ, ගන්ඩත් බැහැ කියලා.මධ්‍යම පළාතේ එක්තරා පාර්ලිමේන්තු මන්ත්‍රීවරයෙක් නම් කීවා ඉදිරියේදී තවත් පිරිසක් ආණ්ඩු පක්‍ෂයට එන්න ඉන්නවා කියලා. ඕකට උත්තරේ හැටියට එක්සත් ජාතික පක්‍ෂයේ පාර්ලිමේන්තු මන්ත්‍රී සජිත් ප්‍රේමදාස මහත්තයා නම් කියලා තිබ්බ එතුමාට දිවිය ඥානය නැහැ කියලා. කොහොම නමුත් අපේ රජයට එකතු වෙන්න ඉන්න ඕනම දේශපාලනඥයෙක් මම දකින්නේ රටට ආදරය කරන, ජනතාවට ආදරය කරන පිරිසක් හැටියටයි. හේතුව මේ රටේ ජනතාවට සේවයක් කරන්න කැමති දේශපාලනඥයන් විපක්‍ෂයේ ඉන්නවා.* පසුගියදා ප්‍රසිද්ධ පුවත්පතක පළවුණා ඇමැති මණ්ඩලය “කචල්” කියලා. මොකක්ද මේකේ තේරුම?ඕක කීවේ “ලංකා” පත්තරේනේ. ඔය පත්තරේ කාගෙද කියලා මුළු රටම දන්නවා. ජනතා විමුක්ති පෙරමුණට තියෙන්නේ පසුගිය කාලේ වගේ සුපුරුදු පරිදි ඉන්න කීප දෙනත් එක්ක බෝඩ් ලෑලි එල්ලගෙන ඉන්න තමයි. ආයෙ ජනතා විමුක්ති පෙරමුණට දේශපාලන ආත්මයක් නැහැ. කවමදාකවත් මේ රටේ බලයට එන්න බැරි එකම පිළිගත් දේශපාලන පක්‍ෂ තමයි ජනතා විමුක්ති පෙරමුණ. ඔය පක්‍ෂයට සෙනසුරු ග්‍රහයා ලැබුවේ විමල් වීරවංශ මන්ත්‍රීතුමා ඕකෙන් ගියාට පස්සේ තමයි.අද ජනතා විමුක්ති පෙරමුණට ස්ථාවර ලාංඡනයක් තියාගන්නවත් බැරි පක්‍ෂයක් වෙලා හමාරයි.අපිට නුදුරු අනාගතයේදී ඔය ජනතා විමුක්ති පෙරමුණවත්, එක්සත් ජාතික පක්‍ෂයවත් කියන කියන දේවල්වලට උත්තර බඳින්න අවශ්‍ය වන්නේ නැහැ. ඔය පක්‍ෂ දෙකම ජනතාව අද ප්‍රතික්‍ෂේප කරලා ඉවරයි. එනිසා දැන් අපිට තියෙන්නේ ජනතාව දුන්න සුවිශේෂි වරම හරහා ජනතාවට සේවය කරන එකයි. ඒ දේ වෙනුවෙන් අපි කැපවී ඉන්නවා. අද ජනතා විමුක්ති පෙරමුණේ ටිල්වින් සිල්වා මන්ත්‍රීතුමාට එක්සත් ජාතික පක්‍ෂයත් හිසරදයක් වෙලා. පසුගියදා ප්‍රසිද්ධ පුවත්පතක කියලා තිබ්බ මේ ආණ්ඩුවට එක්සත් ජාතික පක්‍ෂයත් කඩේ යනවා කියලා. එහෙම කීවේ කථානායකතුමාව පත්කිරීමේ යෝජනාව එක්සත් ජාතික පක්‍ෂයෙන් ගෙනාව නිසා. දැන් ජනතා විමුක්ති පෙරමුණ ඕකත් සටන් පාඨයක් කරගෙන. දැන් ඉතින් තවත් අවුරුදු හයක් සටන් පාඨ කිය කියා තමයි ඉන්න වෙන්නේ.* මෙවර මැතිවරණයේදී ජනතාව ඡන්දය භාවිතා කිරීමේ ප්‍රතිශතයේ අඩුවක් දකින්න ලැබුණා. ඔබ ඒ ගැන දරන මතය කුමක්ද?ඒ භාවිතා නොවුණේ එක්සත් ජාතික පක්‍ෂයෙයි ජනතා විමුක්ති පෙරමුණෙයි ඡන්ද. ජනතාව දන්නවා ඔය පක්‍ෂ දෙකටම ඡන්දේ දීලා වැඩක් නැති බව. මේ ලැබුණේ රටට ආදරය කකරන ජනතාවගේ ඡන්ද ටික. අද ජනතාව දන්නවා මේ රටට වැඩක් කරන්න පුළුවන් පක්‍ෂය හැදුණේ ජනාධිපති මහින්ද රාජපක්‍ෂ මැතිතුමා වටා කියලා.* ජී. එස්. පී. (GSP) සහනය අපේ රටට ලැබීම ගැන තවමත් සාකච්ඡා මේසයේ නේද තියෙන්නේ. එක්සත් ජාතික පක්‍ෂය මැතිවරණ වේදිකාවල කීවා එ. ජා. ප. ආණ්ඩුවක් යටතේ ජී. එස්. පී. GSP සහන ලබාගන්නවා කියලා. ඇයි පවතින රජයට ඔය දේ කරන්න බැරි.GSP සහනය ඉතා ළඟදීම අපිට ලැබෙනවා. පසුගිය කාලේ මේ රටේ වසර තිහක් තිස්සේ වෙලාගෙන තිබුණ කුරිරු යුද්ධය අප රට තුළ ආයුධ සන්නද්ධව කරන්න තිබ්බ දේට වඩා ජාත්‍යන්තර ම්ලේච්ඡ මතවාදත් සමඟ දැවැන්ත යුද්ධයක් අපේ ජනාධිපතිතුමාට කරන්න වුණා. මුළු ලෝකයේම ප්‍රචලිත ත්‍රස්තවාදය බලවත් රටවලටත් නිමාකරන්න බැරිවෙනකොට ශ්‍රී ලංකාව තුළින් ජනාධිපති මහින්ද රාජපක්‍ෂ මැතිතුමා මුළු ලෝකයටම ත්‍රස්තවාදය අතුගා දමන ක්‍රමවේදය පෙන්වනකොට එල්. ටී. ටී. ඊ. යට උදව් කරපු ලෝකයේ ඇතැම් බටහිර රටවල් කනගාටුව ප්‍රකාශ කළා.එල්. ටී. ටී. ඊ. යට කිරි පොවන්න හැදුවා. ඕවා හරහා අපි නොදන්නා රහස් රට රටවල් තුළ ඇති. ඔය ඇතැම් කරුණු කාරණා ජී. එස්. පී. (GSP) සහනවලටත් බලපාන්න ඇති. ඒත් අපි පරාජිත උනේ නැහැ. අද මුළු ලෝකයාම පිළිඅරගෙන තියෙනවා ජනාධිපති මහින්ද රාජපක්‍ෂ මැතිතුමා ආසියාවේ ආශ්චර්යමත් ජනාධිපතිවරයා හැටියට. ජනාධිපතිතුමාගේ වැඩපිළිවෙළ අගයන ලෝකයේ ධනවත් රටවල් ඔය ජී. එස්. පී. (GSP) සහනයත් අපේ රටට ලබා දෙනවා.* කෑගල්ල දිස්ත්‍රික්කයේ සෑම මැතිවරණයකදීම මනාප අමනාපයක් දකින්න ලැබෙනවා. මේ අමනාපය කෑගල්ල දිස්ත්‍රික්කයේ බොහෝ පොදු සංවර්ධන කටයුතුවලදී තීන්දු තීරණ ගැනීමේදී බරපතල අර්බුද පැන නගිනවා. ඔබ මේ ගැන මොකක්ද දක්වන අදහස.ඔය මනාප අමනාපකම් පොඩි පොඩි දේවල් ඇතිවෙන්න ඇති. කොහොම නමුත් අද ජනතා සුබසිද්ධිය වෙනුවෙන් ගත හැකි සෑම තීරණ, තීන්දුවලදීම අපි කිසිම දේශපාලනඥයෙකුට මඟහරින්න දෙන්නේ නැහැ. අද සබරගමුව පළාතේ ප්‍රධාන අමාත්‍ය ධූරය තියෙන්නෙත් කෑගල්ල දිස්ත්‍රික්කයට. අපි ඉදිරියේදී ප්‍රධාන ඇමැති මහීපාල හේරත් මහතාත් සමඟ ඒකරාශී වෙලා කෑගල්ල දිස්ත්‍රික්කයේ සංවර්ධනය වෙනුවෙන් විශාල වැඩ කොටසක් කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=n1006122</link>
    <topic>තෙල් මිල වැඩි කරන්නේ නෑ</topic>
    <author/>
    <content>තෙල් මිල ඉහළ නැංවීමේ කිසිදු අදහසක් නැතැයි ඛනිජ තෙල් සංවර්ධන ඇමැති සුසිල් ප්‍රේමජයන්ත මහතා අවධාරණය කරයි.තෙල් අඩුවීම හෝ වැඩිවීම හෝ ලෝක වෙළෙඳ පොළේ පවතින තෙල් මිල මත රඳා පවතින බව පැවසූ ඇමැතිවරයා අමෙරිකා ඩොලර් හැටනවයට පැවැති බොර තෙල් බැරලය අමෙරිකානු ඩොලර් 73 දක්වා මේ වනවිට වැඩිවී තිබෙන බවත් කීය.ලෝක වෙළෙඳ පොළේ තෙල් මිල වැඩි වුණත් අප රටේ තෙල් මිල වැඩිවීම පිළිබඳව කිසිදු සාකච්ඡාවක් පවත්වා නැති බවත් ගිය මාසයේදී ඇණවුම් කරන තෙල් මේ මස පැමිණීම සිදුවන බවත් කීය.ලෝක තෙල් අඩු වැඩිවීම කෙරෙහි විවිධ හේතු බලපාන බව පැවසූ ඛනිජ තෙල් ඇමැතිවරයා ඉකුත් දිනවල ඛනිජ තෙල් මිල අමෙරිකානු ඩොලර් 69 දක්වා අඩුවීමට ග්‍රීසිය, ස්පාඤ්ඤය, පෘතුගාලය වැනි රටවල දේශපාලන තත්ත්වය සහ යුරෝපීය සංගමයේ කොටස් වෙළෙඳපොළ බිඳ වැටීම වැනි සාධක බලපෑ බවත් ප්‍රකාශ කෙළේය.මේ දිනවල බොරතෙල් බැරලය අමෙරිකා ඩොලර් 69 සිට 73 දක්වා වැඩිවුවත් මිල ඉහළ දැමීමට කිසිදු තීරණයක් මෙතෙක් ගෙන නැති බවත් කීය.ඇමැතිවරයා මේ අදහස් පළ කෙළේ මුතුරාජවෙල ඛනිජ තෙල් ගබඩා සංකීර්ණය සහ බෙදාහැරීමේ පර්යන්තයේ ඊයේ (11) සිදු කළ නිරීක්‍ෂණ චාරිකාවකදීය.ඛනිජ තෙල් සංවර්ධන අමාත්‍යංශයේ ලේකම් ටයිටස් ජයවර්ධන මහතාද මේ අවස්ථාවට සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=n1006123</link>
    <topic>හිඟයට පිළියමක් ලෙස මාළු කිලෝග්‍රෑම් 50,000ක්යේමනයෙන් ගෙන්වයි</topic>
    <author>බුද්ධිකා ඉඹුලාන</author>
    <content>අයහපත් කාලගුණ තත්ත්වය සහ වාරකන් සමය හේතුවෙන් මේ දිනවල පවතින මාළු හිඟයට පිළියමක් ලෙස මසුන් කිලෝග්‍රෑම් 50,000කට අධික තොගයක් ආනයනය කිරීමට ලංකා ධීවර සංස්ථාව පියවර ගෙන තිබේ.සේමනයෙන් මෙම මාළු තොගය ආනයනය කරන අතර මෙහි මුල් අදියර ලෙස තලපත් මසුන් තොගයක් ඉදිරි සතියේදී මෙරටට ගෙන්වන බව ලංකා ධීවර සංස්ථාවේ සභාපති මහීල් සේනාරත්න මහතා ‘දිනමිණ’ ට කීය.මෙම මසුන් සතොස කෝප් සිටි වෙළෙඳසල් මගින් ධීවර සංස්ථා ජංගම අලෙවි රථ සහ ධීවර සංස්ථා අලෙවි සල් මගින් බෙදා හැරීමට නියමිත අතර එහිදී තලපත් කිලෝවක් රුපියල් 420කට ලබාගත හැකි බවත් සභාපතිවරයා පැවැසීය.වාරකන් සමය පවතින කාලයේදී කෙලවල්ලන් මසුන් ආනයනය කිරීමටද ලංකා ධීවර සංස්ථාව පියවර ගෙන ඇත. කෙලවල්ලන් ආනයනය සඳහා පැනවෙන බදුවලින් නිදහස් කර කිලෝවක් රුපියල් 400ක පමණ ස්ථාවර මිලකට පවත්වාගෙන යාමටද අදහස් කරන බවද සේනාරත්න මහතා කීය.මෙයට අමතරව අප රට අවට මුහුදුතීරයේ මසුන් අල්ලන යාත්‍රාවලින් ලංකා ධීවර සංස්ථාවට ලබාදෙන මසුන් අස්වැන්නේ ප්‍රතිශත 10% දක්වා වැඩිකිරීමට ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා සාකච්ඡා පැවැත්වූ බවත් සභාපතිවරයා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=n1006124</link>
    <topic>ලේක්හවුස් නිර්මාතෘඩී. ආර්. විජයවර්ධනගුණ සමරු දිනය හෙට</topic>
    <author>නිමල් රාජපක්‍ෂ</author>
    <content>ලේක්හවුස් ආයතනයේ නිර්මාතෘ ඩී. ආර්. විජයවර්ධන මහතාගේ හැටවැනි ගුණානුස්මරණය හෙටට (13) යෙදී ඇත.රටට දැයට විශාල සේවයක් කළ ඩී. ආර්. විජයවර්ධන මහතා ශ්‍රී ලංකාව බ්‍රිතාන්‍යයේ යටත් විජිතයක්ව පැවැති සමයේදී ආගමික, සංස්කෘතික අංශයෙන් පරිහානියට ගිය මෙරට ජනතාව අවදි කැර නිදහසේ අගය ඔවුන්ට වටහා දීමට ඇප කැප විය.එතෙර උසස් අධ්‍යාපනය ලබා මෙරටට පැමිණි විජයවර්ධන මහතා දිනමිණ, සිළුමිණ, ඩේලිනිවුස් පුවත්පත් ආරම්භ කරමින් ලේක්හවුස් ආයතනය බිහිකළේය.ශ්‍රී ලංකාවට ස්වාධීනත්වය දිනාගැනීමට එම පුවත්පත් පිටුබලයක් වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=n1006125</link>
    <topic>නිධානයකින් ගොඩ ගත්රන් ආලේපිත බුදු පිළිමයක් සමඟසැකකරුවෝ 9 ක් දැලේ</topic>
    <author>කුරුවිට සමූහ – රූපිකා කේ.බණ්ඩාර</author>
    <content>රන් ආලේපිත බුදු පිළිමයක් සමඟ සැකකරුවන් 09 දෙනෙකු කුරුවිට පොලිසිය මගින් පසුගියදා අත්අඩංගුවට ගෙන තිබේ.වෑන් රථයකින් ගමන් කළ මෙම පිරිස පොලිසියට ලැබුණ ඔත්තුවක් මත සෝදිසි කිරීමෙන් පසුව බුදු පිළිමයක් සහ වීඩියෝ පටයක්ද පොලිස් භාරයට ගෙන තිබේ.අඩි 1 1/2ක් පමණ උස කිලෝග්‍රෑම් 4ක් පමණ බර මෙම බුදු පිළිමය නිධන් වස්තුවක් බවට සැකකෙරෙන අතර කැප්පෙටිපොළ ප්‍රදේශයේ ස්ථානයකින්ලබාගත් බවට තොරතුරු ලැබී තිබේ. සැකකරුවන් අධිකරණයට ඉදිරිපත් කිරීමට නියමිතය.රත්නපුර ජ්‍යෙෂ්ඨ පොලිස් අධිකාරී එල්.පී. කුලරත්න, සහකාර පොලිස් අධිකාරී නන්දරත්න මහත්වරුන්ගේ අධීක්ෂණය මත උප පොලිස් පරීක්ෂක පද්මපෙරුම මහතාගේ මූලිකත්වයෙන් වැඩිදුර පරීක්ෂණ සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=n1006126</link>
    <topic>ස්වෛරී ශ්‍රේණිගත කිරීමේ අගයනංවන්න මහ බැංකුවෙන් විශේෂ කමිටුවක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ දැනට පවත්නා ස්වෛරී ශ්‍රේණිගත කිරීමේ අගය ඉහළ නැංවීම සඳහා අවශ්‍ය ක්‍රියාමාර්ග ගැනීම වෙනුවෙන් විශේෂ කමිටුවක් පත් කිරීමට ශ්‍රී ලංකා මහ බැංකුව පියවර ගෙන ඇත. ජාත්‍යන්තර මට්ටමේ ශ්‍රේණිගත කිරීමේ ආයතන කීපයක් මඟින් මේ ශ්‍රේණිගත කිරීම සිදු කරන අතර ආර්ථික වර්ධනය, උද්ධමනය හා රැකියා ව්‍යුක්තිය ආදී කරුණු සැලකිල්ලට ගනිමින් එම අගය නිර්ණය කරන බව ශ්‍රී ලංකා මහ බැංකුව සඳහන් කරයි.දැනට පවත්නා ස්වෛරී ශ්‍රේණිගත කිරීමේ අගය (ස්ථාවර)/ (ධන) සිට ආයෝජන ශ්‍රේණිය වූ හෝ ඊට වැඩි මට්ටමක් දක්වා ගමන් කිරීමට ශ්‍රී ලංකා මහ බැංකුව අපේක්ෂා කරයි.එම ඉලක්කය ළඟා කැර ගැනීම සඳහා සියලුම පාර්ශ්වකරුවන්, රාජ්‍ය අධිකාරින්, පෞද්ගලික අංශයේ ව්‍ය්‍යාපාරික ප්‍රධානීන්, වෙළෙඳ මණ්ඩල නියෝජිතයන් හා ශ්‍රේණිගත කිරීමේ උපදේශකයන්ගේ සහභාගිත්වයෙන් සැලසුම් කළ ඉදිරි දැක්මක් හා කාර්යක්ෂම ක්‍රමෝපායක් අවශ්‍යව ඇත. මේ කාර්ය සඳහා ශ්‍රී ලංකා මහ බැංකුව විසින් විශේෂඥයන්ගෙන් සමන්විත කමිටුවක් පත් කැර ඇති අතර ශ්‍රී ලංකා මහ බැංකුවේ නියෝජ්‍ය අධිපති කේ.ජී.ජී.ඩී. ධීරසිංහ මහතා කමිටුවේ සභාපතිවරයා වශයෙන්ද, සහකාර අධිපති ජේ.මාම්පිටිය මහත්මිය උප සභාපතිවරිය වශයෙන්ද කටයුතු කරයි.ඊට අමතරව ශ්‍රී ලංකා මහ බැංකුවේ ආර්ථික හා පර්යේෂණ අධ්‍යක්ෂ කේ.ඩී, රණසිංහ, රාජ්‍ය ණය අධිකාරී සී.ජේ.සී.සිරිවර්ධන, අතිරේක රාජ්‍ය ණය අධිකාරී සී.එන්.විජේසේකර, මුදල් හා ක්‍රම සම්පාදන අමාත්‍යාංශයේ නියෝජ්‍ය ලේකම් යූ.ආර්.සෙනෙවිරත්න, බ්‍රැන්ඩික්ස් ලංකා ආයතනයේ ප්‍රධාන විධායක නිලධාරී අෂ්රොෆ් ඕමාර්, නෙස්ලේ ලංකා සමාගමේ කළමණාකාරි අධ්‍යක්ෂ ඩේවිඩ් සූඩාන්, ශ්‍රී ලංකා වාණිජ මණ්ඩලයේ සභාපති ආචාර්ය අනුර ඒකනායක, ශ්‍රී ලංකා බැංකු සංගමයේ මහ ලේකම් උපාලි ද සිල්වා, ට්‍රයිඩ් පෞද්ගලික සමාගමේ කළමනාකාර අධ්‍යක්ෂ දිලින් ජයවීර හා ලංකා අයි.ඕ.සී. සමාගමේ කළමනාකාර අධ්‍යක්ෂ කේ.ආර්.සුරේෂ් කුමාර් මහත්වරු මීට අයත් වෙති.රටේ ස්වෛරී ශ්‍රේණිගත කිරීම් ඉහළ නැංවීම සඳහා ආර්ථිකයේ වර්ධනය පිළිබඳ නිතිපතා සමාලෝචනයක් සිදු කරමින් එම වර්ධනයන් පිළිබඳ තොරතුරු ශ්‍රේණිගත කිරීමේ උපදේශකයන් හරහා ශ්‍රේණිගත කිරීමේ ආයතන වෙත යොමු කරනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=n1006127</link>
    <topic>යුද්ධයෙන් අවතැන් වූ කිලිනොච්චිජනතාවට නිවාස ව්‍යාපෘතියක්</topic>
    <author>නුවන් කොඩිකාර</author>
    <content>යුද්ධයෙන් අවතැන් වූ කිලිනොච්චි ප්‍රාදේශීය ලේකම් කොට්ඨාසයේ ජනතාව වෙනුවෙන් රුපියල් ලක්‍ෂ 200ක වියදමින් නිවාස 50ක් කඩිනමින් ඉදිකිරීමට රජය තීරණය කර තිබේ.නියාමක ව්‍යාපෘතියක් ලෙස ආරම්භ කෙරෙන මෙම ව්‍යාපෘතියේ පළමු නිවාස 50 මාස 3ක් ඇතුළත සාදා ජනතාවට බාරදීමට කටයුතු කරන බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවැසීය. මෙම නිවාස ව්‍යාපෘතිය ක්‍රියාත්මක කිරීමට සුදුසු භූමි භාගය වෙන්කර දීමට කිලිනොච්චි දිසාපතිනි කේධීෂ්වරන් මහත්මිය එකඟ විය.ඒ අතර යුද සමයේ විනාශ වූ නිවාස සංවර්ධන අධිකාරියේ කිලිනොච්චි ප්‍රධාන කාර්යාලය කඩිනමින් විවෘත කිරීමටත් රුපියල් දස ලක්ෂ 3.5ක වියදමින් කෙරෙන අලුත්වැඩියා කටයුතු සියල්ල සැප්තැම්බර් මස වන විට අවසන් කරන බවද ඇමැතිවරයා කීය.මෙම කාර්යාලය විවෘත කිරීමෙන් පසු නාගරික සංවර්ධන අධිකාරියේ කටයුතු එහි සිට ක්‍රියාත්මක කරන බවද ඇමැතිවරයා කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=n1006128</link>
    <topic>අවිස්සාවේල්ලෙන් අතුරුදන්වූ බිලිඳානිවිතිගලින් සොයා ගනී</topic>
    <author>අවිස්සාවේල්ල විශේෂ – එස්.පද්මපෙරුම</author>
    <content>අවිස්සාවේල්ල රෝහලේ දී බිහිකළ බිලිඳා අතහැර දමා නිවසට පැමිණ සිටි දෙමළ කාන්තාවක් අවිස්සාවේල්ල පොලිසියෙන් අත්අඩංගුවට ගෙන ප්‍රශ්න කිරීමෙන් පසු සොයා ගැනීමට හැකිවී තිබේ.අවිස්සාවේල්ල පෙන්රින්වත්තේ ලෝගන් කොටසේ පදිංචි 24 හැවිරිදි මේ කාන්තාව පසුගියදා රෝහලේ දී බිලිඳකු ප්‍රසූත කර ඇත. පසුව රෝහලෙන් පිටවී ගොස් සිටි ඇය බැලීමට ප්‍රදේශයේ පවුල් සෞඛ්‍ය සේවිකාව එම නිවෙසට ගොස් ඇත. බිලිඳා දකින්නට නොසිටීම නිසා ඇයගෙන් ඒ පිළිබඳව විමසීමේ දී සැකයක් ඇතිවී අවිස්සාවේල්ල පොලිසියට දැනුම් දී තිබේ.පොලිසිය එම කාන්තාව අත්අඩංගුවට ගෙන ප්‍රශ්නකිරීමෙන් පසු නිවිතිගල ප්‍රදේශයේ සිංහල කාන්තාවක ළඟ සිටියදී බිලිඳා සොයාගෙන ඇත. මව සහ බිලිඳා දැනට රෝහල් ගත කර ඇත.අවිස්සාවේල්ල පොලිසිය හා ළමා හා කාන්තා කාර්යාංශය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=n1006129</link>
    <topic>කමිස බොත්තමේ උදවුවෙන්සැකකාර සෙබළා කොටු කර ගෙන</topic>
    <author>ඇහැළියගොඩ සමූහ – එච්. ඇම්. කිත්සිරි රූපසිංහ</author>
    <content>පරකඩුව - දික්දෙණිය ප්‍රදේශයේ 65 හැවිරිදි දෙදරු මවකට පහරදී ගෙල මිරිකා මරා දැමීමේ සිද්ධියේ සැකකරු පසුගියදා (10) ඇහැළියගොඩ පොලීසිය මගින් අත් අඩංගුවට ගෙන ඇත.මෙසේ මරා දමා ඇත්තේ දෙදරු මවක වූ එල්. කේ. කේටින්නෝනා නැමැත්තියකි. සිද්ධියට සම්බන්ධ සැකකරු අත් අඩංගුවට ගැනීම සඳහා පොලීසිය පරීක්ෂණ ආරම්භ කර තිබිණි. මෙම ඝාතනය සිදු කළ ස්ථානයේ වැටී තිබූ සැකකරුගේ බවට සැක කළ හැකි ඔහුගේ කමිසයේ බොත්තමක ආධාරයෙන් පරීක්ෂණ ආරම්භ කෙරිණි.මෙම සැකකරු එම නිවෙසට පැමිණ ඇත්තේ ත්‍රී රෝද රථයකින් බවත් හෙළිවී ඇති අතර ඒ ඔස්සේ පරීක්ෂණ ආරම්භ කර ත්‍රීරෝද රථ රියදුරාගෙන්ද ප්‍රශ්න කිරීමේදී සියලු තොරතුරු අනාවරණය වී තිබේ. ඒ අනුව සැකකරු අත් අඩංගුවට ගෙන ඇත.මොහුගෙන් ප්‍රශ්න කිරීමේදී හෙළිවී ඇත්තේ මරා දැමූ කාන්තාව සමඟ පැරණි අමනාපකමක් තිබූ බවත් ඒ නිසා තමන් විසින් මෙම ඝාතනය සිදු කළ බවත් හිසට පහරදී පසුව නාන කාමරයට රැගෙන ගොස් ගෙල මිරිකා මරා දැමූ බව සැකකරු පොලීසියට පවසා ඇත.සැකකාර හමුදා සෙබළා ලබන 25 වැනි දින දක්වා රක්ෂිත බන්ධනාගාර ගත කර ඇත. සිද්ධිය පිළිබඳව ඇහැළියගොඩ පොලිස් ස්ථානාධිපති ප්‍රදීප් වීරසේකර, අපරාධ විමර්ශන අංශයේ ස්ථානාධිපති උ. පො. ප. සෝමපාල යන මහත්වරු පරීක්ෂණ පවත්වති.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=n10061210</link>
    <topic>ඉදිරි දින 15 ඇතුළත සතොස වෙළෙඳ සල් 15ක්</topic>
    <author>විජයානි එදිරිසිංහ</author>
    <content>ඉදිරි දින 15 ඇතුළතදී වහාම ක්‍රියාත්මක වන පරිදි ස. තො. ස වෙළෙඳ සල් 15 ක් විවෘත කරන ලෙස සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා උපදෙස් දී ඇත.තවද රට පුරා වූ සියලුම අලෙවි සල් මේ වසර අවසානයට පෙර යළි විවෘත කිරීමට මේ වන විට කටයුතු කරගෙන යයි.කිලිනොච්චිය, මන්නාරම ඇතුළු උතුරේ මුදාගත් ප්‍රදේශවල සහ තෝරාගත් ප්‍රදේශ කීපයක එම වෙළඳසල් 15 විවෘත වෙයි.තවද රට පුරා ස. තො. ස වෙළෙඳ සල් ආරම්භ කිරීමෙන් පසු අලුතෙන් උත්පාදනය වන රැකියා අවස්ථා තරුණ තරුණියන්ට ලබාදීමට හැකි වෙතැයි ද ඇමැතිවරයා විශ්වාසය පළ කරයි.මුදාගත් ප්‍රදේශවල විවෘත කරන ස. තො. ස වෙළෙඳසල් හරහා එම ප්‍රදේශවල ජනතාවට පහසු මිලට භාණ්ඩ මිලදී ගැනීමට අවස්ථාව උදාවේ. මේ අතර ස. තො. ස. භාණ්ඩ අපනයන සඳහා මේ වනවිට ක්‍රියාකරගෙන යයි. ඒ අතර අත්‍යවශ්‍ය භාණ්ඩ තොග වශයෙන් මිලදී ගැනීම සඳහා ටෙන්ඩර් කැඳවීමට ද නියමිතය.ස. තො. ස. අධික වශයෙන් ලාභ ලබන ආයතනයක් බවටත් පාරිභෝගිකයනට පහසුවෙන් හා සහන මිලකට අත්‍යවශ්‍ය භාණ්ඩ හා අනෙකුත් පාරිභෝගික භාණ්ඩ ලබා ගැනීමට ඉඩ ප්‍රස්ථා විවෘත කරදීම නව ප්‍රධාන අරමුණ බව ඇමැති ජොන්ස්ටන් ප්‍රනාන්දු මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=n10061211</link>
    <topic>පරිවාසයේ සිටි දැරියන් 4ක්ගණිකා වෘත්තියේ යොදවලා</topic>
    <author>ප්‍රසාද් පූර්ණමාල් පුත්තලම දිස්ත්‍රික් සමූහ හා මුන්නේශ්වරම් සමූහ</author>
    <content>පරිවාස බාරයේ සිටි බාල වයස්කාර දැරියන් ගණිකා වෘත්තියේ යෙදවීමේ මහාපරිමාණ ජාවාරමක සුලමුල සොයා ගැනීමට හලාවත පොලිසියේ අපරාධ විමර්ශන අංශය සමත් වී ඇත.හලාවත පොලිසියේ අපරාධ විමර්ශන අංශයේ ස්ථානාධිපති තිස්ස මල්දෙනිය මහතාට ලැබුණු තොරතුරක් මත කළ වැටලීමකදී මේ තොරතුරු හෙළි වී ඇත.මේ වැටලීමේදී කුලියාපිටිය ප්‍රදේශයේ සර්වෝදය මඟින් පාලනයවන පරිවාස මධ්‍යස්ථානයක රඳවා සිටි බාලවස්කාර ගැහැණු ළමයින් 04 දෙනකු මෙහි ප්‍රධාන සැකකරු සමඟ අත්අඩංගුවට ගෙන ඇත.මෙහි ප්‍රධාන සැකකරු මීගමුව කදිරාන ප්‍රදේශයේ පදිංචි විවාහක අයෙකි. මොහු පෙරේදා (09) රාත්‍රියේදී බාලවයස්කාර දැරියක් ගණිකා වෘත්තිය සඳහා විකුණා ඇති බවට තොරතුරු අනාවරණය වී ඇත. අත් අඩංගුවට ගත් බාලවයස්කාර දැරියන් නවගත්තේගම, බංගදෙණිය, කුරුණෑගල සහ කාක්කපල්ලිය ප්‍රදේශවල පදිංචි අවුරුදු 14, 15, 16 වයස්වල අයවෙති.කලින් දූෂණයට ලක්වූ මේ දැරියන් හලාවත ආනමඩුව හා වාරියපොළ අධිකරණ මගින් ආරක්ෂාව සඳහා පරිවාස බාරයට ගෙන කුලියාපිටිය සර්වෝදය ළමා නිවාසයේ රඳවා සිටියදී මේ සිද්ධියට මුහුණපා ඇත.සැකකරු එක් බාල වයස්කාර දැරියක් සමඟ ප්‍රේම සම්බන්ධයක් ඇතිකර ගෙන පසුව නිවාසවලට ගෙන යන බව පවසමින් මේ ජාවාරම කිරීමට සැළැසුම් කර තිබේ.හලාවත පොලිස් අධිකාරී සී විදිසිංහ මහතාගේ උපදෙස් මත හලාවත පොලිසියේ ස්ථානාධිපති තිස්ස මල්දෙනිය මහතා ඇතුළු කණ්ඩායම් වැඩිදුර පරීක්ෂණ මෙහෙයවති.අත්අඩංගුවට ගත් බාලවයස්කාර දැරියන් වෛද්‍ය පරීක්ෂණ සඳහා යොමු කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=n10061212</link>
    <topic>අදත් තද සුළං සමඟ වැසි</topic>
    <author>ශීලා උඩුවර</author>
    <content>අදත් දිවයිනේ බොහෝ ප්‍රදේශවලට තද සුළං සමඟ තද වැසි ඇතිවන බව කාලගුණ විද්‍යා දෙපාර්තමේන්තුව කියයි.බෙංගාල බොක්ක ප්‍රදේශයේ ලංකාවට ඈතින් ඊශාන දෙසින් පවතින කැළඹිලි ස්වභාවය නිසා නිරිත දිග මෝසම වර්ධනය වීමෙන් මේ තත්ත්වය ඇතිවන බව එම දෙපාර්තමේන්තුව කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=n10061213</link>
    <topic>අධිකරණයෙන් පලාගිය සැකකරු රක්ෂිතයට</topic>
    <author>සිරන්ජනි කුමාරි</author>
    <content>බන්ධනාගාර නිලධාරීන් නොමග යවා මාළිගාකන්ද මහේස්ත්‍රාත් අධිකරණයෙන් පළා ගිය සැකකරු මරදාන පොලිසිය අත්අඩංගුවට ගෙන ඊයේ (11) අධිකරණයට ඉදිරිපත් කිරීමෙන් අනතුරුව ඔහු මේ මස 23 වන දින දක්වා රක්ෂිත බන්ධනාගාරගත කරන ලෙසට මහේස්ත්‍රාත් එල්.එච්. ප්‍රියන්ත මහතා නියම කළේය.තුන්ලක්ෂ හැට දහසක් වටිනා දේපලක් සොරකම් කිරීමේ චෝදනාව යටතේ මේ සැකකරු අධිකරණයට ඉදිරිපත් කර සිටියදී බන්ධනාගාර නිලධාරීන් නොමඟ යවා ඔහු පලා ගොස් ඇත.මෙලෙස බන්ධනාගාරගත කළේ මරදාන පදිංචි දොන් පේදුරුආරච්චිලාගේ යෝභාල් ලසන්ත නැමැති සැකකරුය.මරදාන පොලිසියේ අපරාධ බුද්ධි තොරතුරු ඒකකයේ ස්ථානාධිපති පොලිස් පරීක්ෂක ජයවර්ධන නිලධාරීන් විසින් සැකකරු මරදාන ප්‍රදේශයේ දී අත්අඩංගුවට ගෙන තිබිණ.මේ සැකකරුට නිත්‍යානුකූල බාරකාරත්වයෙන් පලා යෑමේ චෝදනාව යටතේ පොලිසිය විසින් නඩු පවරා ද තිබිණි.කරුණු සළකා බැලූ මහේස්ත්‍රාත්වරයා සැකකරු මේ මස 23 වන දින දක්වා රක්ෂිත බන්ධනාගාරගත කරන ලෙසට නියම කළේය.මරදාන පොලිසියේ අපරාධ අංශයේ උප පොලිස් පරීක්ෂක සිල්වා, පොලිස් පරීක්ෂක ෆ්‍රැන්සිස් හෙළින් පරීක්ෂක ගුණසිංහ අධිකාරී හා 61038 නිමල් යන අය සැකකරු අධිකරණයට ඉදිරිපත් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=n10061214</link>
    <topic>සුසිල් කිඳෙල්පිටියට රු. 50,000ක ශරීර ඇපයක්</topic>
    <author>ශිරෝමි අබයසිංහ</author>
    <content>කාන්තාවක් අයුතු ලෙස සිරකර තැබීමේ හා ගිනි අවියක් ළඟ තබා ගැනීමේ සිද්ධියක් සම්බන්ධයෙන් රිමාන්ඩ් භාරයේ පසුවූ පසුගිය මහ මැතිවරණයට එ.ජා.ප. යෙන් කොළඹ දිස්ත්‍රික්කයට තරග කළ සිරස මාධ්‍ය ජාලයේ හිටපු ප්‍රවෘත්ති අධ්‍යක්ෂ සුසිල් කුමාර කිදෙල්පිටිය මහතා රුපියල් පනස් දහසක ශරීර ඇපයක් කොළඹ මහාධිකරණ විනිසුරු දීපාලි විජේසුන්දර මහත්මිය විසින් ඊයේ (11) නියම කරනු ලැබීය.මිරිහාන පොලිසියේ ස්ථානාධිපතිවරයා සමග නීතිපතිවරයා වගඋත්තරකරුවන් කරමින් කිදෙල්පිටිය මහතාගේ සහෝදරිය ලලිතා පද්මිණි කිදෙල්පිිය මහත්මිය ඇප අයදුම්පත අධිකරණයට ඉදිරිපත් කර තිබිණි.2010 අප්‍රේල් 02 දා සැකකරු තවත් තිදෙනෙක් සමග වාහනයක ගමන් කරමින් සිටියදී අත්අඩංගුවට ගෙන ඇත්තේ කාන්තාවන්ට තර්ජනය කිරීම සම්බන්ධයෙන් පොලිසියට ලැබ තිබූ පැමිණිල්ලක් අනුව බව පෙත්සමේ සඳහන් වේ.අත්අඩංගුවට ගන්න අවස්ථාවේදී පැමිණිලිකාරියද රථයේ සිටි බවත් නීත්‍යානුකූ®ල බලපත්‍රයක් නොමැති ගිනි අවියක් වාහනයේ තිබූ බවත් පොලිසිය අධිකරණයට ඉදිරිපත් කළ වාර්තාවේ සඳහන් වන අතර සැකකරු සිය රැකියාවේ දී පොලිස් නිලධාරීන්ගේ අවිධිමත් ක්‍රියාවක් පිළිබඳ ප්‍රවෘත්ති ප්‍රකාශ කළ අතර විපක්ෂයේ ජයග්‍රහණය වෙනුවෙන් ප්‍රසිද්ධ වේදිකාවල කථා කරද්දී පොලිසියේ අකටයුතුකම් පිළිබඳව විවේචනය කිරීම නිසා දේශපාලන විරුද්ධවාදිකම් මත ද්වේශ සහගත ලෙස තොරතුරු වාර්තාවක් ඉදිරිපත් කර ඇති බව පෙත්සමේ සඳහන් වේ.පැමිණිළිකාරිය අසත්‍ය ප්‍රකාශයක් කළ බවත් තමන් සැකකරු සමඟ ගියේ කැමැත්තෙන් වන අතර පැහැර ගැනීමක් සිදු නොවූ බවත් සඳහන් කරමින් ඇය අධිකරණයට ඉදිරිපත් කෙරුණු දිව්රුම් ප්‍රකාශයක් සැලකිල්ලට ගෙන සැකකරුට ඇප නියම කරන ලෙස ඔහුගේ නීතිඥ ශානක රණසිංහ මහතා අධිකරණයෙන් ඉල්ලා සිටියේය. වාහනයේ ගමන් කරන අවස්ථාවේදී එහි තුළ ගිණි අවියක් නොදුටු බවත් ඇය සිය දිවුරුම් පෙත්සමේ වැඩිදුරටත් සඳහන් කර ඇති අතර සොයා ගත් බව කියන ගිනි අවිය ස්වයංක්‍රීය ගිනි අවියක් නොවන බවට හෙළි වී ඇතැයිද රණසිංහ මහතා කීය.පැමිණිලිකාරියගේ දිව්රුම් පෙත්සමේ සඳහන් කරුණු අනුව සැකකරුට ඇප නියම කිරීම පිළිබඳව විරෝධය පළ නොකරන බව රජයේ අධිනීතිඥ යොහාන් ලියනගේ මහතා සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=n10061215</link>
    <topic>නීතිමය අනුමැතිය ලැබුණු වහාමබී.ටී.අයි. බැක්ටීරියාව අමාත්‍යාංශයට</topic>
    <author>සන්ධ්‍යා කරුණාරත්න</author>
    <content>බී. ටී. අයි. බැක්ටීරියා සඳහා නීතිමය ලියාපදිංචිය ලැබුණ වහාම සෞඛ්‍ය අමාත්‍යාංශයට නිකුත් කරන බව ශශ්‍රී ලංකා කාර්මික තාක්ෂණික ආයතනය ප්‍රකාශ කරයි.ඩෙංගු මර්දනය සඳහා දේශීය වශයෙන් මේ බැක්ටීරියාව නිෂ්පාදනය කෙරේ.බැක්ටීරියාවට පූර්ණ ලියාපදිංචිය ලැබුණු වහාම දේශීය වෙළෙඳපොළට ද නිකුත් කරන්නේ යැයි ශශ්‍රී ලංකා කාර්මික තාක්ෂණික ආයතනයේ පර්යේෂණ නිලධාරිනී වෛද්‍ය රාධිකා සමරසේකර මහත්මිය පැවසුවාය.”දිනමිණ” කළ විමසීමකදී ඇය මේ බව ප්‍රකාශ කර සිටියාය.බී. ටී. අයි. බැක්ටීරියාව ලියාපදිංචි කිරීම සඳහා පළිබෝධනාශක ලියාපදිංචි කාර්යාලයට යවා තිබුණත්, තවමත් පොරොත්තු ලේඛනයේ පවතින බැවින් මේ සඳහා ලියාපදිංචිය ලැබී නොමැති බව ද ඇය සඳහන් කළාය.දේශීය වශයෙන් මසකට බී. ටී. අයි. ලීටර් 18,000 ත් 20,000 ත් අතර ප්‍රමාණයක් නිෂ්පාදනය කර, මිලිලීටර් 100 හා 200 බෝතල් ලෙස වෙළෙඳ පොළට නිකුත් කෙරේ.මේ බැක්ටීරියාව නිෂ්පාදන කටයුතු වසර පහක ලිඛිත ගිවිසුමක් යටතේ ශශ්‍රී ලංකා කාර්මික තාක්ෂණික ආයතනය බයෝ පවර් ලංකා සමාගමට පවරා දී ඇත.දේශීයව නිෂ්පාදන කරන බී. ටී. අයි. බැක්ටීරියාව මේ මස අවසානයේදී ඩෙංගු මර්දනයට යෙදීමට ද අකුරණ, ගම්පොළ හා මහනුවර නගර බල ප්‍රදේශයට මේ බැක්ටීරියාව ප්‍රථම වතාවට යෙදීමට ද සෞඛ්‍ය අමාත්‍යාංශය බලාපොරොත්තු වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=r1006121</link>
    <topic>මේ බස් නැවතුම් පොළටමගී ආවරණයක් ඕනෑ</topic>
    <author>උතුරු කොළඹ සමුහ ඒ. මදුරවීරන්</author>
    <content>කොළඹ කොටුව වරාය අධිකාරිය ඉදිරිපිට බස් නැවතුම් පොළේ මගී ආවරණය ඉවත් කර වසර දෙකකට ආසන්න කාලයක් ගතව ඇති නමුදු එතැනට අලුතින් ආවරණයක් මෙතෙක් සවිකර නොමැත. මේ නිසා මෙතැනින් බසයකට ගොඩවන මගීනට වැස්සෙන් හා අව්වෙන් පීඩා විඳින්නට සිදු වී තිබේ.මේ මාර්ගය හරහා දිනපතා කොටහේන බලා මාර්ග 168, 102, 112 ඇතුළු මට්ටක්කුලිය හා තොටළඟ අංක 145 හා 173 යන බස් රථද කොටුව සිට ඇලකන්දට ධාවනය වන අංක 107 දරන පෞද්ගලික මෙන්ම මගම බස් රථද විශාල සංඛ්‍යාවක් සේවයේ යොදා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=r1006122</link>
    <topic>ගංවතුරෙන් සිදු වූ හානි වෙනුවෙන් ගොවීන්ට බිත්තර වී ලබා දෙන්නරජයෙන් රු. ලක්ෂ 200ක්</topic>
    <author>ගම්පහ සංචාරක නිමල් ජයසිංහ</author>
    <content>ගංවතුරෙන් ගොවිමහතුන්ට සිදු වූ හානිය වෙනුවෙන් ඔවුන්ගේ කුඹුරු අස්වැද්දීමට රුපියල් ලක්ෂ 200කට වැඩි මුදලක් බිත්තර වී සැපයීම සඳහා රජය වෙන් කළ බව කෘෂිකර්ම නියෝජ්‍ය ඇමැති ජගත් පුෂ්ප කුමාර මහතා පැවැසීය.අක්කර 3200ක් ගංවතුරින් විනාශ වුණා. අක්කර 1314කට බිත්තර වී ප්‍රදානය කරනවා. ඉතිහාසයේ ප්‍රථම වතාවටයි මෙලෙස ප්‍රදානය කෙරෙන්නේ යැයි පුෂ්පකුමාර මහතා කීය.ඒ මහතා එසේ පැවැසුවේ ගම්පහ දිස්ත්‍රික්කයේ ගංවතුරින් හානි වූ ගොවි මහතුන්ගේ කුඹුරු සඳහා බිත්තර වී ප්‍රදානය කිරීමේ උත්සව සභාවේ විශේෂ ආරාධිතයා වශයෙන් සහභාගි වෙමිනි.මේ බිත්තර වී ප්‍රදානය කිරීමේ උත්සවය ගංවතුරින් හානියට පත්වූ ගම්පහ අකරවිට ඇල්හේන්පිටිය කුඹුරු යාය අසලදී, ගම්පහ දිස්ත්‍රික් පාර්ලිමේන්තු මන්ත්‍රී, දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක, ගම්පහ මහ දිසාපති ජේ. ජේ. රත්නසිරි, ගොවිජන සේවා කොමසාරිස් ජනරාල් රවීන්ද්‍ර හේවාවිතාරණ, ගම්පහ දිස්ත්‍රික් ගොවිජන සේවා සහකාර කොමසාරිස් චන්දන කුමාරසිංහ, ගම්පහ කෘෂිකර්ම සහකාර අධ්‍යක්ෂ නිමල් පීරිස් යන මහත්වරුන්ගේ ප්‍රධානත්වයෙන් පසුගිය 09 වැනිදා පැවැත්විණි.දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතාගංවතුරින් අක්කර 30000ක් ජල ගැලීමෙන් යට වුණා. ඒ අවස්ථාවේ ආර්ථික සංවර්ධන කටයුතු පිළිබඳ ඇමැති බැසිල් රාජපක්ෂ මහතාගේ මූලිකත්වයෙන් ක්ෂණිකව ගත් වැඩ පිළිවෙළ යටතේ් සහන සැලසීමට ක්‍රියා කළා. ගංවතුරට හේතුවූ අනවසර ඉදිකිරීම් සියල්ල ඉවත් කිරීමට මේ වන විට ක්‍රියා කර තිබෙනවා.මේ අවස්ථාවට ගොවිජන සේවා කොමසාරිස් රවීන්ද්‍ර හේවාවිතාරණ මහතා ඇතුළු ගම්පහ ගොවිජන සේවා කෘෂිකර්ම අධ්‍යක්ෂ, කාර්යාලයට සම්බන්ධ නිලධාරීන්ද, කෘෂිකර්ම ව්‍යාප්ති නිලධාරීන්ද, ගොවිකාරක සභා නියෝජිතයන්ද ගොවි මහතුන් ද විශාල සංඛ්‍යාවක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=r1006123</link>
    <topic>ගඟට වැටී මියගිය පුද්ගලයාගේසිරුර සොයා ගනී</topic>
    <author>කුමාර ජයසේකර - මතුගම විශේෂ</author>
    <content>වැලිපැන්න පොලිස් වසමේ පිහිටි හොරවල තොටුපලේ පාලම් පාරුවෙන් 09 දින රාත්‍රී කාලයේ, එගොඩ වෙමින් සිටියදී, ගඟට වැටීමෙන් මිය ගිය අයෙකුගේ මළ සිරුර 10 දින සවස වනවිට සොයා ගැනීමට හැකිවී ඇත.ඉත්තෑපාන හීන්තුඩුව වත්තක ග්‍රාමයේ පදිංචිව සිටි 32 හැවිරිදි එච්.රෝහණ රණවක යනුවෙන් හඳුනාගෙන ඇති මෙම අවිවාහක තරුණයාගේ සිරුර සොයා ගන්නා ලද්දේ, ගාල්ල නාවික හමුදා කඳවුරේ කිමිදුම්කරුවන් පිරිසක් විසිනි.මේ පිළිබඳ මූලික සාක්ෂි විභාගය සිදු කිරීමෙන් අනතුරුව පශ්චාත් මරණ පරීක්ෂණය පැවැත්වීම සඳහා මළ සිරුර නාගොඩ මහ රෝහල වෙත යොමු කරන ලෙස වැලිපැන්න හදිසි මරණ පරීක්ෂක නිහාල් ජයනෙත්ති මහතා පොලීසියට නියෝග කරන ලදී.වැලිපැන්න පොලීසිය වැඩිදුර පරීක්ෂණ පවත්වාගෙන යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=r1006124</link>
    <topic>බැංකුව කඩන්න ගිය හොරුඋපකරණ දමා පැනලා</topic>
    <author>ජී. ඒ. ජෝශප් ප්‍රනාන්දු - මීගමු සමූහ</author>
    <content>කටුනායක අඬිඅම්බලම ප්‍රදේශයේ සමෘද්ධි බැංකුවක් කැඩීමට ගිය සොර පිරිසක් පොලිසිය එන බව දැනගෙන ගෙනගිය ඔක්සිජන් හා ගෑස් සිලින්ඩර හා අදාළ උපකරණ දමා පලාගොස් ඇත.ඔවුන් පැමිණි ත්‍රිරෝද රිය හා යතුරු පැදියද දමා ගොස් ඇති බව කටුනායක පොලිස් ස්ථානාධිපති ඇතුළු පොලිස් කණ්ඩායම පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=r1006125</link>
    <topic>වටිනාපහ බෝක්කුව කැඩිලා ගමනාගමනයට බාධා</topic>
    <author>දිවුලපිටිය සමූහ – අයිවන් නිශ්ශංක</author>
    <content>මාර්ග අංක 982 ගම්පහ – මරඳගහමුල මාර්ගයේ වටිනාපහ බෝක්කුව කැඩීයෑම හේතුවෙන් එම මාර්ගයේ ගමනාගමන කටයුතු සම්පූර්ණයෙන් අඩාලළව පවතී.මේ තත්ත්වය නිසා පාසල්වලට යන දරුවන්ට හා රැකියාවලට යන මහජනයාට කරදරවලට මුහුණපෑමට සිදුවී තිබේ.මේ මාර්ගය අබලන් වීමෙන් වටිනාපහ, බල්ලපාන, හපුවලාන, හේන්පිටගෙදර හා මරඳගහමුල ප්‍රදේශවල ජනතාව අසීරුවට පත්ව සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=r1006126</link>
    <topic>වෙසක් සතියේගවමස් විකුණා දඩ කයි</topic>
    <author>මල්වාන සමූහ මහානාම විතානගේ</author>
    <content>වෙසක් සතියේ විකිණීම සඳහා මල්වාන ප්‍රදේශයේ නිවෙසක සඟවා තිබූ හරක් මස් කිලෝ ග්‍රෑම් 45ක් බියගම පොලිසිය මගින් අත්අඩංගුවට ගෙන ඇත.එයට සම්බන්ධ නිවෙස් හිමියාද පොලිස් අත්අඩංගුවට ගෙන ඇත. බියගම සෞඛ්‍ය වෛද්‍ය නිලධාරී කාර්යාලයේ මහජන සෞඛ්‍ය පරීක්ෂකවරයකු ලවා එම මස් තොගය පරීක්ෂා කර බැලීමේ දී ඒවා පරිභෝජනයට නුසුදුසු බවට වාර්තා කළ හෙයින් එම මස් තොගය වළලා දැමිනි.අත්අඩංගුවට ගත් නිවෙස් හිමියා පසුගියදා ගම්පහ මහේස්ත්‍රාත් අධිකරණයට ඉදිරිපත් කිරීමෙන් පසුව ගම්පහ අතිරේක මහේස්ත්‍රාත් ඉන්දික අත්තනායක මහතා රුපියල් දහ දාහක දඩ මුදලක් නියම කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=r1006127</link>
    <topic>බස් රථ 500ක් මිලදී ගන්නගමනාගමන මණ්ඩලය සූදානම්</topic>
    <author>තිහගොඩ සමූහ පී. පී. ජේ. සුගතදාස</author>
    <content>මෙම වසර තුළ නව බස් රථ 500ක් මිල දී ගැන්මට ශ්‍රී ලංකා ගමනාගමන මණ්ඩලය අපේක්‍ෂා කරයි.එසේ මිලදී ගන්නා බස් රථ ශ්‍රී ලංගම බස් ධාවනය නොවන දුර ගමන්සේවා හා සෙසු මාර්ගවල ධාවනයේ යොදවන බව ශ්‍රී ලංගම සභාපති එම්. ඩී. බන්දුසේන මහතා පැවැසීය.මෙයට කලින් ශ්‍රී ලංකා ගමනාගමන මණ්ඩලයේ බස් රථ මිලදී ගැනීම සඳහා මහා භාණ්ඩාගාරයෙන් මුදල් වැය කර ඇති අතර මෙවර බස් රථ මිලදී ගැනීම සඳහා ශ්‍රී ලංකා ගමනාගමන මණ්ඩලය අවශ්‍ය මුදල් වැය කරයි. දැනට ශ්‍රී ලංගම විසින් ධාවනය කරනු ලබන බස් රථ සංඛ්‍යාව 4500ක් පමණ වන අතර, එම සංඛ්‍යාව මෙම වසර නිමවීමට පෙර 6000 දක්වා වර්ධනය කිරීම ශ්‍රී ලංකා ගමනාගමන මණ්ඩලයේ අපේක්‍ෂාව වේ.මගී ජනතාවට සතුටුදායක ප්‍රවාහන සේවයක් සැලසීම යෝජිත වැඩපිළිවෙළේ පරමාර්ථය බව ශ්‍රී ලංගම සභාපති එම්. ඩී. බන්දුසේන මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=r1006128</link>
    <topic>ත්‍රීරෝද රථයේ ගිය තිදෙනෙක්වැරැදි දෙකකට දඩකති</topic>
    <author>කඩුගන්නාව සමූහ</author>
    <content>කඩුගන්නාව පොලිසියේ සෝදිසි මෙහෙයුමකදී උඩුනුවර කෝවිලකන්ද හන්දියේදී ත්‍රීරෝද රථයක් නවතා පරීක්‍ෂා කිරීමේදී එහි සිටි දෙදෙනකු ළඟ ගංජා ග්‍රෑම් 1 මිලිග්‍රෑම් 500 බැගින් වූ ගංජා පැකට් දෙකක් ද තව පුද්ගලයකු ළඟ තිබී අසභ්‍ය දර්ශන ඇතුළත් ජංගම දුරකථනයක් ද සොයාගෙන තිබේ.මේ තිදෙනාගෙන් දෙදෙනෙක් හමුදාවෙන් පැනගිය අය බව ද පොලිසිය තහවුරු කරගෙන තිබේ.සැකකරුවන් තිදෙනා මහනුවර මහේස්ත්‍රාත් ලලිත් ජයසිංහ මහතා වෙත ඉදිරිපත් කිරීමෙන් අනතුරුව එක් අයකුට රු: 5000ක් බැගින් ද අසභ්‍ය දර්ශන ඇතුළත් ජංගම දුරකථනය හිමිකරුට රු: 2500ක දඩයක් ද නියම කළේය.උ: පො: ප: දිසානායක, පො. සැ. දයාරත්න (22114), පො. කො. රත්නායක (2635) යන මහත්වරු විමර්ශන කටයුතු සිදු කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=r1006129</link>
    <topic>රත්ගම කළපුව හරහාබෝක්කුව මරු කපොල්ලක්</topic>
    <author/>
    <content>දිනපතා විශාල පිරිසක් රත්ගම දුම්රිය ස්ථානයට හා සති පොළටත්, රාජාරාම පුරාණ විහාරස්ථානයටත් යන එන මාර්ගයේ, රත්ගම කළපුව හරහා ඉදිකර ඇති බෝක්කුවේ මැද කොටසක් කඩාවැටී විශාල කුහරයක් සෑදී තිබේ.එම කුහරය මරු කපොල්ලක් බවට පත්වී ඇතැයි මගීහු පවසති.රාත්‍රී කාලයේ ධාවනය වූ වාහන කීපයක්ම මෙම මාරක වළේ වැටී අනතුරට ලක්වී ඇත. ඒ නිසාම අවට වාසීහු එක්ව බෝක්කුවේ කුහරය පොල්අතු වලින්ද මාර්ගය දැව දඩු හරස් කිරීමෙන් ද එම පාර වසා දමා ඇත. මේ නිසා මගීන් විශාල පිරිසක් මහත් දුෂ්කරතාවට පත්ව සිටිති. මෙම බෝක්කුව කඩිනමින් පිළිසකර කර දෙන ලෙස ඔවුහු රත්ගම ප්‍රාදේශීය සභාවෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=s1006121</link>
    <topic>පොදු රද මඩුළු ගිනිසිළුව 17දා ශ්‍රී ලංකාවට</topic>
    <author>පි‍්‍රන්ස් ගුණසේකර</author>
    <content>පොදු රාජ්‍ය මණ්ඩලීය ක්‍රීඩා උළෙලේ ගිනි සිළුව මේ මස 17 වැනිදා ශ්‍රී ලංකාවට රැගෙන ඒමට නියමිතය.මේ වසරේ ඔක්තෝම්බර් 3වැනිදා සිට 14 වැනිදා දක්වා ඉන්දියාවේ දිල්ලි අගනුවරදී පැවැත්වෙන පොදු රාජ්‍ය මණ්ඩලීය ක්‍රීඩා උළෙලේදී දැල්වෙන ගිනිසිළුව ලොවපුරා රටවල් 71ක සංචාරය කිරීම පසුගිය වසරේ ඔක්තෝම්බර් 29 දා ආරම්භ කෙරුණි.එංගලන්තයේ බකිංහැම් මාලිගාවේදී බ්‍රිතාන්‍ය දෙවැනි එළිසබෙත් රැජින දැල්වූ ගිනිිසිළුව මේ දක්වා රටවල් 64ක පමණ සංචාරය කර ඇත. අද (12 දා) වන විට මලයාසියාවේ සංචාරය කරන “පොදු රද මඩුළු ගිනිසිළුව“ 15 වැනිදා සිට මාලදිවයිනේ දින 2 ක් සංචාරය කොට 17වැනිදා පෙරවරු 11.00ට කටුනායක බණ්ඩාරනායක ගුවන් තොටුපොළට පැමිණෙනු ඇත.ජාතික ඔලිම්පික් කමිටු සභාපති හේමසිරි ප්‍රනාන්දු මහතාගේ මගපෙන්වීම මත සංවිධානයවන ‘’පොදු රද මඩුළු ගිනි සිළුවේ” සංචාරය ක්‍රීඩා ඇමැති සී. බී. රත්නායක මහතාගේ ප්‍රධානත්වයෙන් සිදුවේ.මේ 17 වැනිදා ගුවන්තොටුපොලේදී උණුසුම් පිළිගැනීමකින් අනතුරුව කොළඹ ගලදාරි හෝටලය අභියසට රැගෙනවිත් සිනමන් ලේක් හෝටලය දක්වා විශේෂ සංදර්ශන සමග ගමන් ගනී. 18වැනිදා ජාතික ඔලිම්පික් නිවහන අසලින් පෙරවරු 7.00ට ගමන් අරඹන ගිනිසිළුව රැගත් සංදර්ශන පෙරහැර කොළඹ සිට නුවර මාර්ගය ඔස්සේ පැමිණ වත්තල, ජාඇළ, මීගමුව, වෙන්නප්පුව පසුකර කුරුණෑගල නගරයට පැමිණේ. එදින පස්වරු 4.00 ට ශ්‍රී දළදා මාලිගාව ඉදිරිපිට විශේෂ පිළිගැනීමක් හා උත්සව සභාවක් පැවැත්වේ.19දා පෙරවරු 9.30 ට කෑගල්ල නගරයටත් අනතුරුව පින්නවල අලි අනාථාගාරය වෙත ගිනිසිළුව රැගෙන ගොස් රඹුක්කන සිට විශේෂ දුම්රියක් මගින් කොළඹට පැමිණෙනු ඇත. එදින පස්වරු 4.00ට සංදර්ශන පෙළපාලියකින් සුගතදාස ගෘහස්ථ ක්‍රීඩාංගණය ඉදිරිපිටට රැගෙන එන “පොදු රද මඩුළු ගිනි සිළුව“ සංචාරයේ සමාප්තිය සිදු කෙරේ. එම අවස්ථාවට දෙස් විදෙස් ආරාධිතයන් රැසක් සහභාගීවන බව ක්‍රීඩා අමාත්‍ය සී. බී. රත්නායක මහතා පැවැසීය.දින 340 ක් රටවල් 71 ක කිලෝමීටර් 190000ක සංචාරය කරන ගිනිසිළුව “ක්‍රීඩාව තුළින් මිත්‍රත්වය” යන පණවිඩය ලොව පුරා රැගෙන යනු ඇත.ශ්‍රී ලංකාවේ සංචාරය කිරීමෙන් පසුව මේ 20 දා බංග්ලාදේශයේ ඩකා අගනුවර වෙතත් 23 දා පාකිස්තානයේ ලාහෝර් නුවර වෙතත් ගමන් කිරීමට නියමිතය. අවසානයේ ඔක්තෝම්බර් 3 දා ඉන්දියාවේ නවදිල්ලි නුවර ජවහර්ලාල් නේරු ක්‍රීඩාංගණයට “පොදු රද මුළු ගිනිසිළුව“ පැමිණේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=s1006122</link>
    <topic>ඇමැති වීරවංශගෙන් බැඩ්මින්ටන් පහරක්</topic>
    <author/>
    <content>කොට්ටාව ධර්මපාල විදුහලේ නව බැඩ්මින්ටන් ක්‍රීඩාංගණය ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා අතින් පසුගියදා විවෘත කෙරුණි. එම විද්‍යාලයේ ආදි ශිෂ්‍ය සංගමය ප්‍රදේශවාසීන්ගේ ආධාර උපකාර ලබා ඉදිකළ ක්‍රීඩාංගණය විවෘත කරමින් ඇමැතිවරයා බැඩ්ම්න්ටන් ක්‍රීඩාවේ යෙදුණු අයුරු.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=s1006123</link>
    <topic>නාවික-දොන්බොස්කෝ ගැටුම අද</topic>
    <author>පි‍්‍රන්ස් ගුණසේකර</author>
    <content>හොල්සිම් සමාගමේ අනුග්‍රහයෙන් පැවැත්වෙන එෆ්. ඒ. කුසලාන පාපන්දු තරගාවලියේ නාවික හමුදාව හා දොන් බොස්කෝ අතර ප්‍රථම අවසන් පූර්ව තරගය අද පස්වරු 3.30ට බම්බලපිටිය පොලිස් ක්‍රිඩාංගණයේ දී පැවැත්වේ.අර්ධ අවසන් පූර්ව වටයේදී නාවික හමුදාව වෙතින් හෝ 3 – 1 කින් රත්නම් ක්‍රීඩා සමාජය පරාජයවූ අතර දොන් බොස්කෝ පිල වෙතින් ගෝල් 4 – 2 කින් රිනවුන් පිල පරාජය විය. මේ තරග දෙකේම ජයග්‍රහණ දඬුවම් පහර මගින් තීරණය වීම විශේෂත්වයකි.වසර 3කට පසුව පාපන්දු පිටියට පිවිස නාවික හමුදා ක්‍රීඩකයෝ මේ තරගාවලියේ විශිෂ්ට දස්කම් දැක්වීම කැපී පෙනේ. යොවුන් ක්‍රීඩකයන්ගෙන් සමන්විත නාවික හමුදා පිලේ ගෝල් රකින ක්‍රීඩක අජිත් කුමාරගේ සේවයද කැපී පෙනෙන එකකි. පුහුණුකරු ලෙස මහින්ද පාලිත මහතා කටයුතු කරයි.හිටපු ජාතික පාපන්දු පුහුණුකරු සම්පත් පෙරේරා මහතාගේ මගපෙන්වීම මත ඉතා කෙටි කලක් තුළදී පාපන්දු පිටියේ පෙරළිකාර මීගමුව දොන් බොස්කෝ පිලට ජාතික පාපන්දු පිලේ ක්‍රීඩකයන් සිවුදෙනෙකු ක්‍රීඩා කිරීමේ වාසිය හිමිව ඇත. එම පළපුරුදු ක්‍රීඩකයන් ඉදිරිපෙළ හා ආරක්‍ෂක පෙළ ශක්තිමත් කිරීම දොන් බොස්කෝ මෙතෙක් ලැබූ ජයග්‍රහණවලට දායක විය.පොලිස් - සිවිල් ආරක්‍ෂකතරගය හෙටබම්බලපිටිය පොලිස් ක්‍රීඩාංගණයේ දී හෙට පස්වරු 3.30ට ආරම්භ වන පොලිස් - සිවිල් ආරක්‍ෂක තරගය තමන්ට සුපුරුදු ක්‍රීඩාංගණයේ පැවැත්වෙන අමතර වාසිය පොලිස් පිල සතුව ඇත. එමෙන්ම ජාතික පාපන්දු පිල නියෝජනය කළ පළපුරුදු ක්‍රීඩකයන් කිහිපදෙනෙකු පොලිස් පිල සතුවේ.එමෙන්ම තරුණ ක්‍රීඩකයන් රැසකගේ දායකත්වයෙන් පිටියට පිවිසෙන සිවිල් ආරක්‍ෂක බළකා පිලට ජාතික පාපන්දු පිලේ වත්මන් ක්‍රීඩකයන් දෙදෙනෙකු ඇතුළත්ය. සිවිල් ආරක්‍ෂක පාපන්දු පිල 2008 දී එෆ්. ඒ. කුසලානය දිනාගත් කණ්ඩායම වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=s1006124</link>
    <topic>ආසියානු ක්‍රිකට් සිරස නාලිකාවෙන්</topic>
    <author/>
    <content>ආසියානු කුසලාන ක්‍රිකට් තරගාවලිය මෙවර ශ්‍රී ලංකාවේ ජුනි මස 15 වෙනිදා සිට 24 දක්වා දිවා රාත්‍රී තරග ලෙස ප.ව. 2.30 සිට දඹුල්ල අන්තර් ජාතික ක්‍රිකට් ක්‍රීඩාංගණයේ පවත්වන අතර මෙම සියලු තරග සජීවීව. සිරස TVතුළින් විකාශනය වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=s1006125</link>
    <topic>ගම්පහ මලලක්‍රීඩා හෙට</topic>
    <author>ගම්පහ මධ්‍යම සමූහ</author>
    <content>බස්නාහිර පළාත් ක්‍රීඩා අමාත්‍යාංශය සංවිධානය කරනු ලබන ගම්පහ දිස්ත්‍රික් අන්තර් ප්‍රාදේශීය ලේකම් කොට්ඨාස මලල ක්‍රීඩා උළෙල ජුනි මස 13 වැනිදා පෙරවරු 8.30 සිට ගම්පහ සිරිමාවෝ බණ්ඩාරනායක ක්‍රීඩාංගණයේ දී පැවැත්වේ.සවස 4 ට පැවැත්වෙන සමාප්ත උළෙල හා ත්‍යාග ප්‍රදානය සඳහා බස්නාහිර පළාත් ප්‍රධාන අමාත්‍ය ප්‍රසන්න රණතුංග, පළාත් සභා අමාත්‍යවරුන් වන එච්. එම්. උපාලි කොඩිකාර, නිමල් ලන්සා යන අමාත්‍යවරුන් හා ප්‍රදේශයේ මැති ඇමතිවරුන් රාශියක් මේ අවස්ථාවට සහභාගි වීමට නියමිතව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=s1006126</link>
    <topic>ඛෙත්තාරාම ක්‍රිකට් පිටියේ ඉදිකිරීම් කලට වේලාවට නිමකර දෙනවා</topic>
    <author>ජගත් ගුණවර්ධන</author>
    <content>එළඹෙන ලෝක කුසලාන ක්‍රිකට් තරගාවලිය වෙනුවෙන් රුපියල් මිලියන 1310ක වියදමින් ඛෙත්තාරාම ක්‍රිකට් ක්‍රීඩාංගණයේ නවීකරණ කටයුතු රාජ්‍ය ඉංජිනේරු සංස්ථාව කලට වේලාවට නිමකර දීමට අවශ්‍ය කටයුතු යොදන බව රාජ්‍ය ඉංජිනේරු සංස්ථාවේ වැඩබලන සභාපති චන්ද්‍රනන්ද දියුණුගේ මහතා ප්‍රකාශ කළේය.පසුගියදා රාජ්‍ය ඉංජිනේරු සංස්ථාවේ පැවැති මාධ්‍ය හමුවක දී ඒ මහතා පැවසුවේ ඉදිකිරීම් කටයුතු නොදන්නා අයෙකුට මේ ක්‍රීඩාංගණය අද දිස්වන්නේ මඩ වගුරක් ලෙස වුවද ඉදිකිරීම් කටයුතු පිළිබඳ යම් අවබෝධයක් ඇති ඕනෑම අයෙකුට පැහැදිලි අවබෝධයක් ලබා ගත හැකි බවත් දැනටමත් පයිලිං 225 ක් පමණ අළුතින් ඉදිකිරීම් කටයුතු වෙනුවෙන් සකසා ඇති බවත් ප්‍රකාශ කළේ ය.ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මැතිතුමාගේ උපදෙස් හා මගපෙන්වීම යටතේ අමාත්‍යංශ ලේකම් නිශ්ශංක විජේරත්න මහතාගේ සමීප අධීක්‍ෂණය යටතේ මේ ව්‍යාපෘතියේ කටයුතු සිදුවන බව පැවසීය.රාජ්‍ය ඉංජිනේරු සංස්ථාවේ නව අධ්‍යක්‍ෂ මණ්ඩලය ජ්‍යෙෂ්ඨ නිලධාරීන් හා අනෙකුත් කාර්ය මණ්ඩලය දිවා රෑ නොබලා මේ ව්‍යාපෘතිය දින 300 ක් ඇතුළත නිම කිරීමට පැය 24 ම කාලය යොදමින් සිටින බව දැන්වීය.ජාත්‍යන්තර ක්‍රිකට් කවුන්සිලයේ ප්‍රමිතීන්ට හා අවශ්‍යතාවන්ට අනුකූලව සියලු ඉදිකිරීම් කටයුතු නිම කරන බවත් පැරැණි ගොඩනැගිලි කඩා ඉවත් කර අළුතින් ගොඩනැගිලි ඉදිකරන අතර තණතිල්ලට කිසිදු අත ගැසීමක් රාජ්‍ය ඉංජිනේරු සංස්ථාවෙන් සිදුනොවන බව අවධාරණය කළේය.වසර 20 කට පෙර කර ඇති ඉදිකිරීම් වෙනුවට ජාත්‍යන්තර ක්‍රිකට් කවුන්සිලයේ අවශ්‍යතාවනට අනුව නරඹන්නන් 7800 ක් සඳහා පැවැති පහසුකම් 28000 දක්වා වැඩිදියුණු කිරීම, ප්‍රධාන ආසන පෙළ නව සැලසුමක් යටතේ නවීකරණය කිරීම, පැරැණි හා ඉතා අබලන් තත්ත්වයේ පැවැති මහල් දෙකකින් යුත් දර්ශන තිර දෙක නවීන අංගෝපාංගයන් ගෙන් සමන්විත මහල් 5ක් දක්වා වැඩිදියුණු කිරීම, මහල් හතරකින් යුත් නැරඹුම් මැදිරි 4ක් නරඹන්නන් 30000 ක් සඳහා අළුතින් ගොඩනැගීම, රාත්‍රී ආලෝකකරණ පද්ධතිය උසස් කිරීම, නවීකරණ කටයුතුවලට ඇතුළත් බව අනාවරණය කරන ලදී.පසුගිය දිනවල ජාත්‍යන්තර ක්‍රිකට් කවුන්සිලයේ නියෝජිත ඉංජිනේරු වන මහාචාර්ය ඉයුජින් වැන්චුරන් මහතා අනෙකුත් සෙසු නිලධාරීන් ඛෙත්තාරාම ක්‍රිඩා පිටිය නිරීක්‍ෂණ චාරිකාවක නියැළුනු අතර රාජ්‍ය ඉංජිනේරු සංස්ථාවේ ඉදිකිරීම් කටයුතුවල ප්‍රගතිය සම්බන්ධව ඔවුන් සතුට පළ කළ බව චන්ද්‍රනන්ද මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=s1006127</link>
    <topic>වෙළෙඳසේවා පාපන්දු සූරතාව හයිඩ්‍රාමනී පිලට</topic>
    <author>මහින්ද ජිනදාස</author>
    <content>වෙළෙඳ සේවා පාපන්දු සංගමය මෙහෙයවූ ‘ලීග්’ පාපන්දු තරගාවලියේ ‘ඒ’ කොටසේ සූරතාව හයිඩ්‍රාමනි ආයතනය දිනා ගත්තේය.හයිඩ්‍රාමනී කණ්ඩායම මෙම තරගමාලාවේදී තරග හතරකට සහභාගී වී එම තරග හතරෙන්ම ජයගෙන ලකුණු 8ක් ලබාගැනීමට සමත් විය.මෙහි අනු සූරතාව දිනා ගත්තේ සොෆ්ට්ලොජික් ආයතනයයි. එම කණ්ඩායම තරග හතරකට සහභාගිවී තරග 3 ක් ජය ලබා එක් තරගයක් පරාජයවී ලකුණු 6 ක් ලබා ගත්තේ ය.ලීග් තරග මාලාවෙ තරග ප්‍රතිඵල‘ඒ’ කොටසසූරතාව - හයිඩ්‍රාමනි , අනුසූරතාව සොෆ්ට්ලොජික්බී කොටසසූරතාව - හේලිස්, අනුසූරතාව - ජොන් කීල්ස්‘සී’ කොටසසූරතාව - ද ෆිනෑන්ස්, අනු සූරතාව, කොමර්ෂල් බැංකුව‘ඩී’ කොටසසූරතාව - සී. බී. ඒ. අනුසූරතාව, ටෙලිකොම්‘ඊ’ කොටසසූරතාව - මාස් හෝල්ඩින්, අනුසූරතාව, එන්. ඩී. බී..</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=f1006121</link>
    <topic>කොටි හිතවාදී කුමන්ත්‍රණවලටඅපි බය නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>ජල සම්පාදන හා ජලාපවහන අමාත්‍යාංයේ ඉදිරි සැලසුම් පිළිබඳ හා වර්තමාන දේශපාලන හා ආර්ථික තත්ත්වය පිළිබඳ ඇමැති දිනේෂ් ගුණවර්ධන මහතා සමඟ සිදුකළ සංවාදයකි මේ.* ජල ප්‍රශ්නය මෙරට බොහෝ ප්‍රදේශවලට ගැටලුවක් බවට පත්වෙලා තිබෙනවා. විශේෂයෙන්ම පානීය ජල හිඟය මෙයින් ප්‍රධානයි. මේ තත්ත්වයට ඔබේ අමාත්‍යංශය මගින් මොන විදිහේ විසඳුමක්ද ලබා දෙන්නේ?ජල ගැටලුවට මුහුණදෙන බොහෝ ප්‍රදේශ තිබෙනවා. විශේෂයෙන්ම අපිට නොපෙනෙන ප්‍රශ්න වන, පානීය ජලය නොමැතිකම, පානය කරනු ලබන ජලයේ නිසි ප්‍රමිතියක් නොමැතිකම විශාල ගැටලු බවට පත්වෙලා තිබෙන්නේ. මේ ගැටලු දශක කිහිපයක සිට තිබුණත් තවම එයට විසඳුම් ලබාදීමට හැකිවෙලා නැහැ. ඒ නිසා අපේ අමාත්‍යංශය යටතේ ජලසම්පාදන හා ජලාපවාහන ක්ෂේත්‍රයේ වගකීම් නිසි විදිහට ඉෂ්ඨ කිරීමට සැලැසුම් කරලා තිබෙනවා.* ඒ සැලැසුම් පිළිබඳව හඳුන්වා දීමක් කළ හැකිද?අනිවාර්යෙන්ම අලුත් සැලැසුමක් ඇතිව තමයි මේ අමාත්‍යංශයේ ඉදිරි කටයුතු සිදු කරන්නේ. අපේ රටේ පිරිසුදු ජලය බිඳක් පිපාසයට නොමැතිව දුක් විඳින දසදහස් ලක්ෂ සංඛ්‍යාත පිරිසක් ඉන්නවා. විශේෂයෙන්ම දුර බැහැර ප්‍රදේශවල පානීය ජල දුෂ්කරතාවලින් පෙළෙන පිරිස ඉතා ඉහළයි. මේ අයට අවශ්‍ය කරන පහසුකම් ලබාදීමට අපි කඩිනම් වැඩපිළිවෙළක් ආරම්භ කළ යුතුයි. ඒ සඳහා අවශ්‍ය ක්‍රම සහ සැලැසුම් ක්‍රියාත්මක කළ යුතුයි. මෙහිදී පසුගිය කාලයේදී ජලසම්පාදන හා ජලපවාහන අමාත්‍යාංශය ක්‍රියාත්මක කළ වැඩපිළිවෙළද ඉදිරියට ගෙනයාමට අපි බලාපොරොත්තු වෙනවා.මොනරාගල, හම්බන්තොට, අනුරාධපුර, අම්පාර වගේ ප්‍රදේශවලට පානීය ජල ප්‍රශ්නය ප්‍රබල විදිහට බලපාලා තිබෙනවා. එම ප්‍රදේශවල බොහෝ ස්ථානවලට අවශ්‍ය පානීය ජල පහසුකම් ලබාදීමට රජය කටයුතු කළත් තවමත් පානීය ජල පහසුකම් විධිමත් විදියට නොමැති තැන් තිබෙනවා. ඒ තැන්වලටත් අවශ්‍ය පානීය ජල පහසුකම් ලබාදීමට කටයුතු කරනවා.ඒ විතරක් නෙමෙයි නාගරික ප්‍රදේශවලටත් නිසි පානීය ජල පහසුකම් නොමැති ස්ථාන තියෙනවා. එම ස්ථානවලටත් අවශ්‍ය ජල පහසුකම් ලබාදීමට අපේ අමාත්‍යාංශය කටයුතු කරලා තිබෙන්නේ.* ඔබ මෙතෙක් කල් දැරූ අමාත්‍යංශ හා ජල සම්පාදන හා ජල පවාහන අමාත්‍යංශයේ වගකීම් අතර වෙනස්කම් තිබෙනවා...ඒත් අවුරුදු ගණනාවක දේශපාලන අත්දැකීම් – අමාත්‍යාංශ අත්දැකීම් රැසක් තිබෙනවා. ඒ නිසා මට ජල සම්පාදන හා ජලාපවාහන අමාත්‍යවරයා විදිහට මේ වගකීමත් ඉතාමත් ඉහළින් ඉටු කිරීමට පුළුවන්කම තිබෙනවා.මා මීට පෙර භාරගත් අමාත්‍යාංශවල වගකීමත් ඉතා හොඳින් ඉෂ්ඨ කර තිබෙනවා. ඒ නිසා මට මේ අමාත්‍යංශය කියලා වෙනසක් නැහැ.* අලුත් අමාත්‍යංශ භාර දීමේදී ඇතැම් ඇමැතිවරුන්ට අවශ්‍ය බලතල හා නිල බලය නොලැබී ගොස් ඇතැයි විපක්ෂය කියනවා. මේ කතාවේ ඇත්තක් තිබෙනවද?විපක්ෂයට ඕනෑම දෙයක් කියන්න පුළුවන්. ඒ අයට ඕනෑවෙලා තිබෙන්නේ කුමක් හෝ ප්‍රශ්නයක් මුල්කරගෙන කතා කිරීම පමණයි. නැතිනම් බොරු සටන් පාඨයක් අල්ලාගෙන දඟලනඑක විතරයි.ජනාධිපතිතුමා ඇමැතිධූර ලබා දෙද්දී නියම සුදුස්සන්ට තමයි එම ධූර ලබාදී තිබෙන්නේ. අද රට තුළ ක්‍රියාත්මක වන්නේ ස්ථිරසාර ජාතික වැඩපිළිවෙළක්... මේ ජාතික වැඩපිළිවෙළට හැම අමාත්‍යංශයකටම සමාන වූ වැදගත් කමක් වගේම වගකීමකුත් තිබෙනවා. ඒ නිසා වැදගත් අමාත්‍යංශ වැදගත් නොවන අමාත්‍යංශ කියලා දෙයක් නැහැ. ජනාධිපති මහින්ද රාජපක්ෂ මහතාත් මේ පිළිබඳව පැහැදිලිව ප්‍රකාශ කර තිබෙනවා.අද අප කළ යුත්තේ මේ සාමූහික වගකීම ඉෂ්ඨ කරමින් ඉදිරියට ගමන් කිරීමයි. අද ඇමැති මණ්ඩලයේ සාමාජිකයන් විදිහට ඒ සඳහා කැප කිරීම් කළ යුතුයි.* ආණ්ඩු ක්‍රමය සංශෝධනය කිරීම මැතිවරණ ක්‍රමය වෙනස් කිරීම පිළිබඳ පසුගිය කාලයේදී විශාල අවධානයක් යොමුවෙලා තිබුණා. මේ සංශෝධන පිළිබඳ මහජන එක්සත් පෙරමුණ විදිහට දරන අදහස කුමක්ද?අපි මහජන එක්සත් පෙරමුණ විදිහට 1978 දී ඇති කළ ආණ්ඩුක්‍රම ව්‍යවස්ථාවට විරෝධය පළකළා. එහි තිබෙන අඩුපාඩුකම් පෙන්වා දුන්නා. අපි මුල ඉඳලාම 1978 ආණ්ඩුක්‍රම ව්‍යවස්ථාව පිළිගත්තේ නැහැ. එයට සංශෝධන සිදුවිය යුතු බවට විශ්වාස කළා. අදත් අප ඒ වෙනුවෙන් ඉදිරිපත් වෙනවා හඬ නඟනවා.ආණ්ඩු ක්‍රමය සංශෝධනය සඳහා හොඳම අවස්ථාව තමයි දැන් එළැඹිලා තිබෙන්නේ. ආණ්ඩු පක්ෂය පමණක් නෙමෙයි එජාපය, ජවිපෙ, දෙමළ, මුස්ලිම් පක්ෂ ඇතුලු සමස්ත දේශපාලන සමාජයම එක මතයකට ඇවිල්ලා තිබෙනවා ව්‍යවස්ථාව දේශපාලන ක්‍රමය වෙනස් විය යුතුයි කියලා.ඒ නිසා මේ මොහොත තමයි ආණ්ඩුක්‍රම ව්‍යවස්ථාව වෙනස් කිරීමට සුදුසුම අවස්ථාව විදියට හඳුන්වා දිය හැක්කේ... ආණ්ඩුව මේ වෙද්දි මේ ආණ්ඩු ක්‍රම ව්‍යවස්ථා සංශෝධනය පිළිබඳව මූලික යෝජනා නිර්මාණය කරමින් තිබෙන්නේ. ඒ සඳහා සෙසු දේශපාලන පක්ෂවලත් අදහස් හා මතවාදත් එක්කළ හැකියි.* එතකොට වත්මන් මැතිවරණ ක්‍රමය පිළිබඳ ඔබේ අදහස මොන වගේද?මම විතරක් නෙමෙයි අද වෙද්දි බහුතර පිරිසක් පිළිගන්නවා මේ මැතිවරණ ක්‍රමය වෙනස් විය යුතුයි කියලා. මෙතැනදි සමානුපාතික ඡන්ද ක්‍රමය පිළිබඳව තමයි විවිධ මත ඇති වී තිබෙන්නේ. එයින් බහුතර මතය වෙලා තිබෙන්නේ මේ ක්‍රමය සංශෝධනය විය යුතුයි කියන අදහසයි.අපි ඒ මතය පිළිගනිමින් අවශ්‍ය වෙනස්කම් කළ යුතුයි. මෙතනදී සමානුපාතික ඡන්ද ක්‍රමයත් කේවල මැතිවරණ ක්‍රමයත් මිශ්‍ර වූ ක්‍රමයක් ඇති කළ යුතුයි. එමගින් රටේ ජනමතයට සාධාරණ නියෝජනයක් ඇතිකර ගත හැකියි. මාගේ අදහසේ හැටියට මිශ්‍ර මැතිවරණ ක්‍රමයක් තමයි වඩාත් ගැලපෙන්නේ.* මැතිවරණ ක්‍රමය සංශෝධනය, ව්‍යවස්ථා සංශෝධනය ආදී කරුණු පිළිබඳ විපක්ෂයේ සහයෝගය ලැබෙයි කියලා ඔබ හිතනවාද?මෙවැනි ජාතික ව්‍යායාමයකදී සියලු දේශපාලන පක්ෂවල අදහස් උදහස් මතවාද අවශ්‍ය කරනවා. වගකිව යුතු විපක්ෂයක් විදිහට කටයුතු කරනවානම් මේ මොහොතේදී ඒ අයගේ අවංක අදහස් ප්‍රකාශ කළ යුතුයි. මා සිතනවා ඒ අය තමන්ගේ වගකීම හා යුතුකම තේරුම් ගනීවි කියලා.* ඉන්දියාව සමඟ ඇති කර ගැනීමට නියමිත “සීපා” නැමැති අන්තර් වෙළෙඳ ගිවිසුම නිසා ශ්‍රී ලාංකික වෙළෙඳ ප්‍රජාවට විශාල බලපෑමක් සිදුවන බවට චෝදනා එල්ල වෙනවා. මේ ගැන ඔබේ අදහස මොනවගේද?මෙවැනි ගිවිසුමක් මගින් දේශීය වෙළෙඳ පොළට හෝ දේශීය ව්‍යාපාරිකයාට බලපෑමක් වෙනවා කියන කාරණය පිළිගන්න අමාරුයි. ජාත්‍යන්තරය සමඟ අවබෝධයක් ඇතිව කටයුතු කළ යුතුයි. ජනාධිපති මහින්ද රාජපක්ෂ මහතා නිතරම රට දැය ජනතාව ගැන කල්පනා කරලා කටයුතු කරන නායකයෙක්. ඔහු කිසි විටෙක රට දැය ගැන කල්පනා නොකර පටු අරමුණු ඔස්සේ කටයුතු කරන නායකයෙක් නෙමෙයි. ජනතාවට ජනාධිපතිතුමා පිළිබඳව විශාල විශ්වාසයක් තිබෙනවා. එතුමා කිසි දවසක ඒ විශ්වාසය බිඳදමන්නේ නැහැ කියන එක මට විශ්වාසයි.අපට ජනාධිපතිතුමාත් සමඟ එක්ව දේශපාලනය කිරීමේ දීර්ඝකාලීන අත්දැකීම් තිබෙනවා. ඒ නිසා එතුමාගේ ප්‍රගතිශීලි දර්ශනය පිළිබඳව මනා අවබෝධයක් තිබෙනවා.* ඒ කියන්නේ විපක්ෂය නගන චෝදනා බොරු චෝදනා කියලාද?විපක්ෂය කටයුතු කරන්නේ සද්භාවයෙන් හෝ අවංක චේතනාවෙන් නෙමෙයි. පටු පරමාර්ථ ඇතිවයි. ඔවුන් උත්සාහ කරන්නේ ජනතාව මුලා කිරීම මගින් වාසි ලබා ගැනීමට. ඒත් මේ බොරුවලට උපක්‍රමවලට මිනිස්සුන්ව රවට්ටන්න බැහැ.දේශපාලන වාසි තකා පසුගිය කාලයේදී විපක්ෂය සිදු කළ දේවල් ජනතාවට තාමත් අමතක නැහැ. ඒ නිසා විපක්ෂයේ මේ උත්සාහයත් ප්‍රතිඵල නොදරන බව සිකුරුයි.ජනතා විමුක්ති පෙරමුණත් මේ මොහොතේදී උත්සාහ කරන්නේ තමන්ට අහිමි වූ සටන් පාඨ යළි අත්පත් කර ගැනීමටයි. ඒ හින්දා තමයි සීපා ගිවිසුම් ඉන්දීය විරෝධය අල්ලාගෙන දේශපාලනය කිරීමට උත්සාහ කරන්නේ.* මෝටර් රථ බදු පහළ හෙළීම වැනි ක්‍රියාමාර්ග මගින් පොදු ජනතාවට දැනෙන විදිහේ සහන ලබා ගැනීම දුෂ්කරයි. මේ තත්ත්වය පිළිබඳව ඔබේ අදහස කුමක්ද?මේ මෝටර් රථ බදු පහළ හෙළීම මගින් රටටත් ආර්ථිකයටත් විවිධ ප්‍රතිලාභ ලබා ගැනීමට පුළුවන්කම තිබෙනවා. මෙම බදු ඉවත් කිරීම නිසා රටේ ආර්ථිකය යහපත් දිශාවකට යොමු කිරීමට අවස්ථාව ලැබිලා.බඩු මිල ඉහළ යාමේ ප්‍රශ්නයත් පසුගිය කාලය පුරා ආණ්ඩුවට එල්ල වූ චෝදනාවක්. ඒත් අපේ ආණ්ඩුවට පුළුවන්කම ලැබුණා බඩු මිල ඉහළ යාමේ වේගය පාලනය කිරීමට. මීට අවුරුදු දෙකකට කලින් උද්ධමන වේගය 27% 30% දක්වා ඉහළ ගියා. ඒත් අද වෙද්දි එම උද්ධමන වේගය තනි ඉලක්කමක් දක්වා පහළ ගිහින් තිබෙනවා. ඒ නිසා ආණ්ඩුවට ජනසෙත සලසන වැඩපිළිවෙළක් සැලැසුමක් නැහැ කියලා චෝදනා එල්ල වූවත් ඒ චෝදනාවලට පදනමක් නැති බව අද මුළු රටම පිළි අරගෙන තිබෙනවා.* ශ්‍රී ලංකාවේ මානව අයිතීන් උල්ලංඝණය වන බවට ජාත්‍යන්තරය ශ්‍රී ලංකා රජයට චෝදනා එල්ල කරනවා. මේ තත්ත්වය කළමනාකරණය කර ගැනීමට කුමන ආකාරයේ වැඩපිළිවෙළක්ද තිබෙන්නේ?ජාත්‍යන්තරයෙන් නෙමෙයි ඔය චෝදනා එල්ල වෙන්නේ. ශ්‍රී ලංකාවට එරෙහිව කුමන්ත්‍රණ දියත් කරන සුලුතර පිරිසක් විසිනුයි. අද එල්.ටී.ටී.ඊ. සංවිධානයට හිතවත්, ජාත්‍යන්තර කොටස් ශ්‍රී ලංකාව අපහසුතාවයට පත් කිරීමට විශාල ප්‍රයත්නයක් ගන්නවා. අද අපට මෙහි ප්‍රතිඵල හා ක්‍රියාකාරකම් තමයි දැක ගැනීමට පුළුවන්කම තිබෙන්නෙ. ඒ නිසා රජය මේ කුමන්ත්‍රණ පරාජය කිරීමට සියලු කටයුතු කරලා තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=f1006122</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>හේ සිසු සිසුවියන් දහස් ගණනකගේ නැණස පෑදූ ගුරු පියෙකි. ශ්‍රී ලංකාවේ ප්‍රමුඛ පෙළේ අධ්‍යාපන ආයතනයක් හිමි අධ්‍යාපනඥයෙකි. ප්‍රකට සමාජ සේවකයෙකි. ඔහුගේ අලුත්ම ප්‍රවේශය දේශපාලනයයි. “දිනමිණ” “දියවන්නාවේ නෑදෑයෝ” විශේෂාංගයට අද එක් වන්නේ පසුගියදා පැවැති මහ මැතිවරණයෙන් කොළඹ දිස්ත්‍රික්කය නියෝජනය කරමින් හා හා පුරා කියා පාර්ලිමේන්තුවට තේරී පත්වූ එජාප මන්ත්‍රීවරයකු වන මොහාන් ලාල් ග්‍රේරෝය. මේ අපි ‘දියවන්නාවේ නෑදෑයෝ’ පාඨකයන් වෙනුවෙන් ඔහුගේ ජීවිතයට එබී බැලූ අයුරුයි.* අපට ප්‍රථමයෙන් ඔබේ සම්පූර්ණ නම කිව්වොත්........?“මගේ සම්පූර්ණ නම කොන්දගමගේ මොහාන් ලාල් ග්‍රේරෝ.....”* එතකොට උපන් දිනය, උපන් ගම පිළිබඳව කතා කළොත්...?“මම ඉපඳුණේ 1956 වර්ෂයේ ජූනි මාසයේ 14 වැනිදා. මම ’56 දරුවෙක්. මේ මාසේ 14 වැනිදාට ඒ කියන්නේ ලබන සඳුදාට හරියටම මට වයස අවුරුදු 54 ක් වෙනවා.* ඒ කියන්නේ තව දවස් දෙකකින් ඔබ 54 වැනි උපන් දිනය සමරණවා.....?ඔව්.....(සිනාසී)* ‘දිනමිණ’ දියවන්නාවේ නෑදෑයෝ වෙනුවෙන් ඔබට සුබ උපන් දිනයක්.බොහොම ස්තුතියි...* අපට ඔබ කිව්වේ නෑ ඔබේ උපන් ගම....? මව්පියන් පිළිබඳ තොරතුරු...?මගේ උපන් ගම වන්නේ කොළඹ ඒ කියන්නේ මවගේ ගම පාමංකඩ. මම උපන්නේ වැල්ලවත්තේ මාතෘ නිවාසයක. මගේ පියාගේ ගම ගල්කිස්ස. හැබැයි පියාගේ පියා මාතර. පියාගේ නම කොන්දගමගේ ඊබට් ග්‍රේරෝ. මවගේ නම වතු තන්ත්‍රිගේ එමළියා චන්ද්‍රවතී පීරිස්. පියා රැකියාව ලෙස කෙළේ කොළඹ යුනයිටඩ් ට්‍රැක්ටර්ස් ආයතනයේ යාන්ත්‍රික අධීක්ෂකවරයෙක් ලෙස. මගේ මව සහ පියා හමුවී විවාහ වී තිබෙන්නේ යෝජිත විවාහයක් අනුවයි. මේ වනවිට මගේ මවත් පියාත් දෙදෙනාම ජීවතුන් අතර නෑ...”* ඔබේ පවුලේ සහෝදර සහෝදරියන් පිළිබඳ තොරතුරු කොහොමද.....?මට ඉන්නවා අයියලා දෙන්නෙකුයි, මල්ලිලා දෙන්නෙකුයි. අපි ඔක්කොම පිරිමි පස් දෙනයි. අම්මයි තාත්තයි එක්ක හත් දෙනයි. මගේ ලොකු අයියා පරිගණක පිළිබඳ උපදේශකවරයෙක්. දෙවැනි අයියා ලියෝ බ්‍රදර්ස් ආයතනයේ කළමනාකරුවෙක් ලෙස සිටියා. දැන් විශ්‍රාමිකයි. මල්ලිලා දෙන්නම ව්‍යාපාර කටයුතු කරන්නේ.....”* ඔබේ කුඩා කාලයට අප ගියොත්, ඔබ මුල්වරට අකුරු කරන්නේ කොහේද..?කුඩාම කාලයේ මම අකුරු කෙළේ වැල්ලවත්ත ශ්‍රී ධර්මෝදය පන්සලේ ප්‍රාථමික අධ්‍යාපනය සඳහා මම ගියේ කොළඹ රාජකීය විද්‍යාලයට පස්වැනි ශ්‍රේණිය දක්වා එහි ඉගෙනුම ලබා ඉන් අනතුරුව මම කොළඹ ආනන්ද විද්‍යාලයට ඇතුල් වුණා. මොකද මගේ වැඩිමල් සහෝදරයා ඉගෙන ගත්තේ ආනන්ද විදුහලේ.ඒ කාලේ තාත්තාගේ විශ්වාසයක් තිබුණා රාජකීය විදුහලට වඩා ආනන්දය හොඳයි කියා. ආනන්දයට ඇතුල්වීමේ විභාගයක් තිබුණා. මම ඒ විභාගයට මුහුණ දීලා පළමු තැනට තේරුණා. ඒ අනුව මම ආනන්දයට ඇතුල් වෙලා උසස් පෙළ දක්වා එහි ඉගෙනුම ලැබුවා.* කොහොමද ඔබ විශ්වවිද්‍යාල ප්‍රවේශය ලබා ගන්නේ....?ආනන්ද විද්‍යාලයේ උසස් පෙළ විද්‍යා අංශයෙන් මම ඉහළින්ම සමත් වෙලා 1975 වර්ෂයේදී මොරටුව විශ්වවිද්‍යාලයට තේරුණා. මම එහිදී ඉංජිනේරු ගෞරව උපාධිය ලබා ගත්තා. 1980 වර්ෂයේ දී විශ්වවිද්‍යාලයෙන් මම පිට වුණේ ඉංජිනේරුවෙක් ලෙසට..”* ඔබ පාසල් යන කාලේ දහම් පාසලේ ගුරුවරයෙක් ලෙසට සේවය කළ බව මම අසා තිබෙනවා.......?ඔව් මම කුඩා කාලයේ පටන් පන්සල ඇසුරු කරගෙන කටයුතු කළ චරිතයක්. ඒ අනුව දහම් පාසල මගේ ළඟම ඇසුර වුණා. ඒ අනුව මම දහම් පාසලේ ඉගෙන ගෙන කුඩා කාලයේ දීම බෞද්ධාචාර්ය විභාගය සමත් වුණා. ඒ අනුව මම අපොස සාපෙළ ඉගෙන ගන්න කාලයේදී දහම් පාසලේ ආචාර්යවරයෙක් ලෙස ඉගැන්වීම් කටයුතුවල නිරත වුණා. මට කුඩා කාලයේ සිට සහජ හැකියාව තිබුණේ කතිකත්වයට, ඉගැන්වීමට. ඉගැන්වීමේ හැකියාව මම පෙර ආත්මයේ සිට අරගෙන අආව එකක් වෙන්නත් පිළිවන්.ආනන්ද විදුහලේ 10 වන ශ්‍රේණියේ පමණ ඉගෙන ගන්න කාලයේ මම කුඩා පන්තිවලට ඉගැන්නුවා ශිෂ්‍ය නායකයෙක් ලෙස. උසස් පෙළ මම ඉගෙන ගන්න කාලයේ සාමාන්‍ය පෙළ ළමයින්ට මම ඉගැන්නුවා. ඒ කාලේ පොඩි මුදලකුත් මට ලැබුණා. විශ්වවිද්‍යාලයට යන විට මම උසස් පෙළට භෞතික විද්‍යාව උගන්වන්න පටන් ගත්තා. විශ්වවිද්‍යාලයට සමත් වෙලා මුල් අවුරුද්ද ගත වන විට මම උසස්පෙළ සඳහා භෞතික විද්‍යාව සහ ගණිතය පංති විශාල ලෙස පැවැත්වූවා. ඒකෙන් මට ලොකු මුදලකුත් ලැබුණා. ඒ කියන්නේ මම ටියුෂන් මාස්ටර් කෙනෙක් වුණා.* අද ඔය ටියුෂන් පන්ති මාස්ටර්ලා කරනවා වගේ ඔබත් ඒ දවස්වල මඟ දෙපස තාප්ප බිත්ති පුරා ‘අර සර්’ ‘මේ සර්.” කියා පෝස්ටර් ඇලවීමේ යුද්ධයක් කළා ද,,?නෑ. මගේ එක ටියුෂන් පංතියකටවත් මම එක පෝස්ටරයක්වත් එක බැනර් එකක්වත් ගසා නෑ. ළමයි මගේ පංති සොයාගෙන සිය ගණනින් ආවා. හැමෝගෙම වගේ මගෙත් ටියුෂන් පන්තිවල තිඹිරිගෙය වුණේ බම්බලපිටියේ ටෙම්ෆල් ලේන් එක. මගේ මුල්ම පන්තියට ළමයි හාරසිය පන්සිය, අන්තිමේ දාහ එක්දහස් දෙසීය දක්වා පිරුණා. ළමයි ඇතුළත්කර ගන්න බැරි තරම් තත්ත්වයක් ඇතිවුණා. මම ටියුෂන් පන්ති අවුරුදු 32 ක් කළා. මේකට තිබුණු ඉල්ලුම නිසා මට ඉංජිනේරු ක්ෂේත්‍රයට යන්න අවස්ථාවක් ලැබුනේ නෑ. මොකද උදේ - සවස මම පන්ති කළා.* දරුවන්ට ඉගැන්වීමට අමතරව ඔබ කළ ඇති වෙනත් ශක්‍යතා කුසලතා මොනවද ?මා තුළ කතිකත්වයට විශාල හැකියාවක් තිබෙනවා. ඒ වගේම පිහිනීමටත් මට හැකියාවක් තියෙනවා. විශේෂයෙන් මුහුදේ පිහිනීම, මුහුදේ කිමිදීමට මට හැකියි. අර කලින් කිව්වා වගේම මම බණ්ඩාරනායක කථික තරගයකදී ශ්‍රී ලංකාවේ පළමු තැනට තේරුණු කතිකයා බවට පත්වී තිබෙනවා. ඇත්තටම ඒ කතිකත්වය මම පුරුදු වුණේ පන්සලෙන්. පසුව මම ආනන්ද විද්‍යාලයේ විවාද කණ්ඩායමේ නායකයා ලෙස කටයුතු කර තිබෙනවා.මේ දේවල්වලට අමතරව මට ලියන්න හැකියාවක් තියෙනවා. භෞතික විද්‍යාව අංශයෙන් මම ග්‍රන්ථ 17ක් ලියා තියෙනවා. ඒ ග්‍රන්ථ අදටත් පොත් සාප්පුවල විකිණෙනවා. ‘ග්‍රේරෝ කිව්වොත් භෞතික විද්‍යාව‘ කියන තරමට මම ජනප්‍රිය වී සිටියා. ඒ වගේම 1990 වර්ෂයේ පටන් ගත්ත ‘විදුල’ අධ්‍යාපන සඟරාවේ නිර්මාතෘ මමයි. ඒ සඟාරව නොකඩවා මම අවුරුදු 10 ක් පමණ කරගෙන ගියා. බෙදාහැරීමේ අපහසුතා නිසා එය අතරමඟ නතර කරන්න සිදුවුණා.* එතකොට ඔබේ අධ්‍යාපන ආයතනය ලයිසියම් (Lyceum) ආරම්භකරන්නේ කොයි කාලෙද ......?ලයිසියම් ජාත්‍යන්තර පාසල මම ආරම්භ කරන්නේ 1993 වර්ෂයේ දී ඒ අනුව මගේ මුළු කාලයම අධ්‍යාපනය සඳහා වෙන් වුණා. දැන් බලන කොට අවුරුදු 32 ක් ඒ සඳහා මම කැප කර තිබෙනවා.* මම කැමැතියි දැන් ඔබේ පුද්ගලික ජීවිතය පැත්තට අපේ අවධානය යොමු කරන්න. කොහොමද ඔබේ විවාහ කටයුතු සිද්ධ වෙන්නේ..?මම විවාහවෙන කොට වයස අවුරුදු 31 යි. 1987 වර්ෂයේ ජනවාරි 2 වැනිදා තමයි ඒ දේ සිද්ධවුණේ. මගේ බිරියගේ නම කුමාරි. කුමාරි ග්‍රේරෝ. ඇගේ ගමත් පාමංකඩ. මගේ මවයි, කුමාරිගේ මවයි හොඳ මිතුරියෝ. අපි දෙන්නා දැනගෙන නොසිටියාට අම්මලා දෙන්න අතර අපි දෙන්නා ගැන කතිකාවතක් තියෙන්න ඇති. නමුත් අපේ පවුල් දෙක දන්න කියන අය. කුමාරිව මම කුඩා කාලයේ දැකලා තියෙනවා.නමුත් එහෙම හැඟීමක් තිබුණේ නෑ. නමුත් තරුණ වියට අප එළඹෙනවිට මව්පිය දෙපාර්ශ්වයේ අභිමතය පරිදි මට කුමාරි ගැන හැඟීමක් ඇතිවුණා. ඒ වෙනකොට ඇය කොළඹ විශ්වවිද්‍යාලයෙන් පිටවුණ අලුත. ඇය විශ්වවිද්‍යාලයේ ජීව විද්‍යාව කෙළේ. මා සමඟ විවාහවීමෙන් පසු ඇය මගේ පාසල්වල ඉගැන්වීමේ කටයුතුවලට සම්බන්ධ වුණා. පසුව ඇය ලයිසියම් පාසලේ පරිපාලන කටයුතු කළා. අද කුමාරි ලයිසියම් පාසල් සමූහයේ සම්බන්ධීකරණ විදුහල්පතිනිය ලෙස කටයුතු කරනවා.කුමාරිටත් මටත් දරුවන් දෙදෙනෙක් ඉන්නවා. වැඩිමල් පුතා නිකින චාලක ග්‍රේරෝ. එයාගේ දැන් වයස අවුරුදු 22 ක් වෙනවා. දුවගේ නම නාග්‍යා තරංගනී ග්‍රේරෝ ලයිසියම් පාසලේ 11 වසරේ තවම ඉගෙනුම ලබනවා. අපි දෙන්නට කුමන වැඩ කටයුතු තිබුණත් රාත්‍රියට පැයක් පමණ ඒ අයගේ වැඩකටයුතු පිළිබඳ සොයා බලනවා. කුඩා කාලයේ සිට ඒ සම්බන්ධ අප අතර එසේම තිබුණා. මගේ දරුවන් කිසිදා ටියුෂන් පන්තිවලට ගිහින් නෑ.....”* අධ්‍යාපන ක්ෂේත්‍රයේ හිටපු ඔබට දේශපාලනයට එන්න උත්තේජනය ලැබෙන්නේ කොහොම ද.....?මගේ මේ කතිකත්වයත් සමග තමයි මේ පෙළඹවීම වෙන්නේ. කුඩා කාලයේ සිට මගේ ඇෙඟ් ඒ සටන්කාමිත්වය තිබුණා. නමුත් ඒ සටන් කාමිත්වය දේශපාලනයේ සිදුවන දේවල් අනුව යටපත් වෙලා තිබුණේ. කලෙක මම දේශපාලනය පිළිකුල් කළා. කවදාවත් දේශපාලනයට එන්නේ නෑ කියා සිතුවා.* විශ්වවිද්‍යාල ජීවිතය තුළ දී ඔබ රිමාන්ඩ් බාරයට පත්වී තියෙනවා කියා මා අසා තිබෙනවා.ඔව් එතකොට මම මොරටුව විශ්වවිද්‍යාලයේ ශිෂ්‍යයෙක්. විශ්වවිද්‍යාලවලට ළමයින් ඇතුළත් කර ගැනීමේ ප්‍රමිති කරණයක් තිබුණා. ඒක 1977 බලයට පත් එජාප ආණ්ඩුව යටතේ අයින් කළා කිසිම හේතුවක් නැතුව. ඒකෙන් විශාල ප්‍රශ්නයක් ඇතිවුණා දරුවන්ට.ඒකට විරුද්ධව අපි විශ්වවිද්‍යාල මට්ටමෙන් විශාල උද්ඝෝෂණයක්, විරෝධතාවක් ගෙන ගියා. එදා ඒ වෙන කොට යූ.එන්.පී. ආණ්ඩුවේ අධ්‍යාපන ඇමැති වෙලා හිටියේ අද අපේ පක්ෂයේ නායක රනිල් වික්‍රමසිංහ මහතා. මේ උද්ඝෝෂණවලදී පොලිසිය මාව අත්අඩංගුවට ගෙන රිමාන්ඩ් ගත කළා......”* ඒ කියන්නේ අද ඔබ නියෝජනය කරන පක්ෂයේම ආණ්ඩුවකින් ඔබව සිරගත කර තිබෙනවාඔව් එදා පැවැතියේ එජාප ආණ්ඩුවක්. ඔය ප්‍රශ්නයට අපි ශිෂ්‍යයෝ ලෙස අගමැති ආර්. ප්‍රේමදාස මහතා සහ රනිල් වික්‍රමසිංහ මහතා සමඟ සාකච්ඡාවකුත් කළා. නමුත් මම රාජ්‍ය විරෝධී කුමන්ත්‍රණයක් කළා කියා තමයි මට නඩු දැම්මේ. පස්සේ රජයට ම තේරිලා මේක වැරැදි වැඩක් කියා නඩුව ඉල්ලා අස්කර ගත්තා.* ඔබට විරුද්ධ නඩු දැමූ ආණ්ඩුවක පක්ෂයටම පහුකාලයේ දේශපාලනය කරන්න තෝරාගත්තේ කොහොමද ?ඒක වුණේ මා මිත්‍ර බන්ධුල ගුණවර්ධන ඇමැතිතුමා නිසා. ඔහුත් මමත් හොඳ මිත්‍රයෝ. මම භෞතික විද්‍යාව උගන්වනවා. ඔහු ආර්ථික විද්‍යාව උගන්වනවා. ඔහු ලුම්බිනි විද්‍යාලයේ විවාද කණ්ඩායමේ නායකයා. මම ආනන්ද විද්‍යාලයේ විවාද කණ්ඩායමේ නායකයා. ඔහු පහු කලක දේශපාලනයට විත් පක්ෂය මාරු කර එජාපයට එක්වෙනවා. ඒ කාලයේ තමයි මම දේශපාලනය කරමින් එජාපයට එක් වෙන්නේ. අපි දෙන්නම 56 දරුවෝ. මමත් අධ්‍යාපනයට මොනවා හරි කරන්න ඕනෑය කියන සිතුවිල්ල තුළ හිටි නිසා බන්දුලගේ පෙළඹවීම මත මම එජාපයට එක්වුණා.* ඔබේ දේශපාලන ඉලක්කය....?කවදා හෝ මේ රටේ අධ්‍යාපන ඇමැතිවරයා වී මේ රටේ අධ්‍යාපනයට කිසියම් සේවයක් කිරීම තමයි මගේ මූලික ඉලක්කය. එසේ නැතිව ලොකු දේශපාලන ඉලක්ක මා තුළ නැති බව කියන්න ඕනෑ.* ඔබේ සිත්ගත් දේශපාලනඥා ලෙස ඔබ හඳුන්වන්නේ කාවද....?මේ රටේ හිටිය දේශපාලනඥයන් අතර මම කැමැතිම දේශපාලනඥයෙක් ලෙස ආචර්ය කොල්වින් ආර්. ද සිල්වා, ඩඩ්ලි සේනානායක, පිලිප් ගුණවර්ධන, විවියන් ගුණවර්ධන, වැනි නායක නායිකාවන් මට හඳුන්වා දිය හැකියි. ඒ නායකයන් හරවත් නායකයින්. පසු කාලයේ මම ගාමිණී දිසානායක, ලලිත් ඇතුලත්මුදලි, රනිල් වික්‍රමසිංහ වැනි නායකයන්ට කැමැත්තක් තිබුණා.* ඔබේ ලග්නය මොකක්ද ?මගේ ලග්නය මකර....”* නක්ෂත්‍රය පිළිබඳව ඔබ තුළ ඇති ආකල්පය කොහොමද ....?නෑ.....මම නක්ෂත්‍රය විශ්වාස කරන්නේ නෑ. මම හිතනවා මනුෂ්‍යයාගේ මානුෂික ශක්තියට පුළුවන් කියලා. නක්ෂත්‍රය ඉක්මවා යන්න.....* ඔබ නක්ෂත්‍රය විශ්වාස කරන්නේ නැතැයි කීවත් ඔබ විවාහ වෙන්නේ නැකත් බලලා. එහෙම නේද...?විවාහවෙන කොට ඒ නැකත මම බැලුවේ මගේ බිරිය කුමාරිගේ අම්මාගේ අවශ්‍යතාවට මිස මගේ අවශ්‍යතාවට නෙමෙයි. නැකැත යෙදී තිබුණේ ජනවාරි 1 වැනිදා. එදාට හෝටල්වල ඉඩ තිබුණේ නෑ. නමුත් අපි දෙන්නා කතා කරගෙන නැකතක් නැති 2 වැනිදා විවාහවුණා. අද වෙනතුරු අපි කිසිදු ප්‍රශ්නයක් නැතිව පවුල් ජීවිතය ගෙන යනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>12</day>
    </date>
    <link>http://www.dinamina.lk/2010/06/12/_art.asp?fn=f1006123</link>
    <topic/>
    <author>සාලිය ජයතිලක</author>
    <content>“මාර්කට් එකට ගිහිල්ලා එළවළු ගන්ඩ ගියාම හීන් දාඩිය දානවා... ගාන ඇහුවම ගත්ත එළවළු ටිකත් දාලා එන්න හිතෙනවා. ගමේ හිටිය නම් එළවළු ටික වත්ත පිටියෙම වවා ගන්න තිබුණා. මේ කොන්ක්‍රීට් වනන්තරේ ඉන්න අපිට කොයින්ද එච්චර වාසනාවක්....”නාගරික ජීවිතයට හැඩ ගැසුණු බොහෝ දෙනෙක්ගේ මුවට මෙවැනි වදන් වැලක් ගලා ඒම පොදුවේ දක්නට ලැබෙන කාරණයකි. නමුත් තව දුරටත් ඔවුනට කම්පා වීමට අවශ්‍ය නැත.ගෙවත්තකින් තොරව, පසේ ආධාරයක් නොමැතිව බෝග වගා කිරීමේ හැකියාව දැන් තියෙනවා. මෙම අපූරු තාක්ෂණය හඳුන්වන්නෙ ජල රෝපිත වගාව Hydroponics  ලෙසයි.මෙම තාක්ෂණයේදී සරලවම ගතහොත් සිදු කරනුයේ ශාකය වැඩෙන මාධ්‍ය ලෙසට පස වෙනුවට ජලීය හෝ වෙනත් මාධ්‍යයක් යොදා ගැනීමයි. ජල රෝපිත වගාවේ ඉතිහාසය පිරික්සන විට ඊට සංයත මූලාදර්ශ ලෙස බැබිලෝනියාවේ එල්ලෙන මල් උයන, ඇස්ටෙක් හි පාවෙන ගොවිපොළ ආදි නිදසුන් ගෙනහැර දැක්විය හැකිය.මෙම තාක්ෂණයේදී භාවිතා කෙරෙන මාධ්‍යය ප්‍රධාන කොටස් 3කට වෙන් කළ හැකියි. ඒවා නම්1. පෝෂණ ද්‍රාවණ තුළ වගාව 2. ඝන මාධ්‍යක වගාව 3. වායව රෝපිත වගාවමේ අතුරින් වඩා ජනප්‍රියම ක්‍රමය බවට පත්ව ඇත්තේ පෝෂණ ද්‍රාවණ තුළ වගාවයි.එහිදී සකසන ලද පෝෂණ ද්‍රාවණයක් මගින් බෝග සඳහා අවශ්‍ය පෝෂක ලබා දෙයි. මෙහිදී බඳුනක් (සෘජුෆෝම් පෙට්ටියක්) තුළට පෝෂණ ද්‍රාවණය බහාලයි. ඉන්පසු එහි පියන් සිදුරු කපා ඒ තුළ දැල් සහිත කුඩා බඳුන් රඳවයි. එම බඳුන් තුළ කොහුබත් වැනි මාධ්‍යයක් ආධාරයන් ශාකය රඳවා තබයි. ඒ අයුරින් ශාකයේ මුල් ජලීය පෝෂක මාධ්‍යයේ ගිලී පවතින අයුරින් සැකසීම සිදු කෙරේ.එවිට ශාකයේ මූල පද්ධතිය මගින් එම පෝෂක උරා ගැනීම සිදු කරයි. මෙම පෝෂක ද්‍රාවණය සැකසීම සිදු කරනුයේ විවිධ පෝෂක සංයෝගයන් සුදුසු ප්‍රමාණවලින් මිශ්‍ර කිරීම හරහායි. වගාකරුවන්ට මෙම පෝෂක මිශ්‍රණය සැකසීමට විකල්පයක් වශයෙන් වෙළෙඳපොළේ පවතින ඇල්බර්ට් මිශ්‍රණයද පෝෂක ද්‍රාවණය සැකසීමේදී භාවිතා කළ හැක.මෙම තාක්ෂණය හරහා තක්කාලි, මිරිස්, ගෝවා, සලාද, බෙල් පෙපර් හා පලා වර්ග වගාව ඉතා සාර්ථකව සිදු කළ හැක.වර්තමානයේදී ශීඝ්‍ර නාගරීකරණය නිසාම කෘෂිකර්මාන්තය සඳහා පස අභියෝගයක් බවට පත්වෙමින් පවතී. විශේෂයෙන්ම නාගරික ප්‍රදේශවල වෙසෙන ජනයාට පස යනු අතිශය සීමාකාරී සාධකයක් බවට පත්වී ඇත. අද නාගරික තට්ටු නිවාසවල සිටින ඇතැමුන්ගේ දෙපාවලට සිමෙන්ති පොළොවේ ස්පර්ශයෙන් මිදීමට ඉඩක් නැති තරමටමය. මෙවැනි තත්ත්වයක් හමුවේ අපට අවශ්‍ය දේ අපිම වගා කරගත හැක්කේ කෙසේද යන ගැටලුව කෙලින්ම පැන නගී.නමුත් මෙයට ඉතාම සාර්ථක විසඳුමක් ලෙස මෙම ජල රෝපිත වගාව හඳුන්වා දිය හැක. මෙම තාක්ෂණයේදී කිසිම ආකාරයකින් පස් භාවිතයක් සිදු නොකෙරෙන නිසා පසින් තොර වගාවක් යනු නාගරික ජනයාට තවදුරටත් සිහිනයක්ම පමණක් නොවේ.එපමණක්ම නොවේ. අපේ පියවි ඇසට නොපෙනුනත් ශාකවලට හානි පමුණුවන බොහෝමයක් රෝග කාරක ක්ෂුද්‍ර ජීවීන්,, වට පණුවන් හා කෘමීන් ඒ කරා ගෙන එන ප්‍රධාන මාධ්‍යයක් විදිහට පස ක්‍රියා කරයි. පස ජීවානුහරණය, එනම් පස මෙම අහිතකර කාරකයින්ගෙන් තොර කිරීමේ ක්‍රියාවලිය ශ්‍රමය, කාලය හා මුදල් අධික ලෙස වැය වන කටයුත්තක් වේ. එහි සාර්ථක භාවයද අඩු මට්ටමක පවතී. ඊට සාපේක්ෂව ජල රෝපිත වගාතුළ වගා මාධ්‍ය වන පෝෂක ද්‍රාවණය රෝග කාරකයින්ගෙන් තොර කිරීම වඩා පහසු හා අඩු වියදම් කටයුත්තක් වේ. එහි සාර්ථක භාවයද ඉහළ මට්ටමක පවතී.පස් භාවිතයෙන් සිදු කෙරෙන සාම්ප්‍රදායික කෘෂිකර්මාන්තයේදී ජලය හා පොහොර භාවිතය සිදු කරනුයේ ඉතාම පහළ කාර්යක්ෂමතාවයකිනි. එහිදී ශාකය දරා සිටින පසේ පෘෂ්ඨය සූර්යාලෝකයට නිරාවරණය වීම හරහා වාෂ්පීකරණය මගින් සැලකිය යුතු ජල හානියක් සිදු වෙයි. එසේ ම ශාකවලට අපි යොදන පොහොරවලින් කොටසක් ශාකය උරා ගැනීමෙන් පසුව ඉතිරි වන වැඩි කොටස ජලයත් සමග මිශ්‍ර වී පසෙන් ඉවත් වෙයි. නොඑසේ නම් අපේ කාලයත්, ශ්‍රමයත්, වියදමත් ඒ සමගම අපතේ යයි. නමුත් ජල රෝපිත වගාවේදී මාධ්‍ය වන පෝෂණ ද්‍රාවණයේ පෘෂ්ඨයෙන් වැඩි ප්‍රමාණයක් පියන හරහා වැසී ඇති බැවින් වාෂ්පීකරණය හරහා සිදුවන ජල හානිය අවම වේ. එලෙසම ද්‍රාවණය පිටතට සංසරණය වීමක් සිදු නොවන නිසා ද්‍රාවණයේ අන්තර්ගත පෝෂක ද්‍රව්‍ය අපතේ යාමද අවම තත්ත්වයක පවතී.එයට අමතරව නිවැරැදිව හා ඒකාකාරී ලෙස පොහොර යෙදීමට හැකිවීමත්, බෝගයේ වර්ධක අවධියට සරිලන පරිදි දේශගුණික තත්ත්වයට අනුව බෝගයේ පෝෂක අවශ්‍යතාවන් ලබා දීමේ හැකියාවත් යන කරුණුද මෙම තාක්ෂණයේ සාධනීය කරුණු වේ.කෘෂිරසායනික භාවිතය අඩු වීමත්, පස් භාවිතා කිරීමක් සිදු නොකරන නිසා පිරිසිදු හා සෞඛ්‍යාරක්ෂිත අස්වැන්නක් ලබාගැනීමේ අවස්ථාව මේ හරහා හිමි වේ.ජල රෝපිත වගාව පිළිබඳව ඔබත් උනන්දුවක් දක්වයි නම් පහත සඳහන් ප්‍රභවයන් හරහා ඔබට අවශ්‍ය උපදෙස්, තොරතුරු පත්‍රිකා හා මඟ පෙන්වීම ලබා ගත හැක.කෘෂිකර්ම දෙපාර්තමේන්තුව - පේරාදෙණිය ශ්‍රව්‍ය දෘෂ්‍ය මධ්‍යස්ථානය - ගන්නෝරුව (දුරකතන අංක - 1920 කෘෂිකර්ම දෙපාර්තමේන්තුවේ වෙබ් අඩවිය www.agridept.gov.lkඅභිමානවත් වූ ස්වයංපෝෂිත අතීතයකටඋරුම කම් කියන අපට නැවතත් එම ආශ්චර්යය උදා කරගැනීමට නම් මෙවැනි නව ඉසව්වල ඇසුර ලබාගැනීම අත්‍යාවශ්‍යම වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=n1006141</link>
    <topic>ශ්‍රී ලංකාවේ ආර්ථික වර්ධනයටඉන්දියාවෙන් ඩොලර් මිලියන 1250ක්</topic>
    <author>මහින්ද අලුත්ගෙදර</author>
    <content>ශ්‍රීලංකාවේ ආර්ථික වර්ධනය හා ඉදිරි වැඩ පිළිවෙළ වෙනුවෙන් අමෙරිකානු ඩොලර් මිලියන 1250ක දායකත්වයක් ඉන්දීය රජයෙන් ශශ්‍රී ලංකාවට ලැබී තිබේ.ජනාධිපති මහින්ද රාජපක්ෂ මහතා ගේ ඉන්දීය සංචාරයේ ප්‍රතිඵලයක් ලෙස මේ සහයෝගය ලැබෙන අතර නව නිවාස 50,000ක් ඉදිකිරීම, උතුරේ දුම්රිය මාර්ග තුනක් ඉදිකිරීම හා සාම්පූර් විදුලි බලාගාරය ඉදිකිරීම ආදිය සඳහා මේ මුදල යොදා ගන්නා බව විදේශ කටයුතු ඇමැති මහාචාර්ය ජී. එල්. පීරිස් මහතා පැවැසීය.අමෙරිකානු ඩොලර් මිලියන 250ක් වැය කරමින් නිවාස 50,000 වැඩ සටහන ක්‍රියාත්මක කරන අතර අමෙරිකානු ඩොලර් මිලියන 800ක් වැය කරමින් උතුරේ දුම්රිය මාර්ග තුනක් ඉදි කෙරෙන බවත්, ඕමන්තේ – පලෙයි, මඩු - මැදවච්චිය හා මඩු - තලෙයි මන්නාරම දුම්රිය මාර්ග තුන ඊට අයත් බවත් කී විදේශ ඇමැතිවරයා බලශක්ති ක්ෂේත්‍රයට වැඩි දායකත්වයක් දෙමින් අමෙරිකානු ඩොලර් මිලියන 200ක් වැය කොට සාම්පූර් විදුලි බලාගාරය ඉදිකරන බවද කීවේය.හෙතෙම මේ බව අවධාරණය කෙළේ කොළඹ දී ඊයේ (13) පැවැති මාධ්‍ය හමුවකට එක් වෙමිනි. ඉන්දීය රජයෙන් කිසිදු බලපෑමක් ශ්‍රී ලංකාවට නැතැයි කී මහාචාර්ය ජී. එල්. පීරිස් මහතා, මේ ආකාරයෙන් සහයෝගය ලබා දීමෙන් ඉතිහාසයේ පටන් ශශ්‍රී ලංකාව හා ඉන්දියාව අතර තිබෙන මිත්‍රත්වය මනාව පිළිබිඹු වන බව ද කීය.පසුගියදා ඉන්දියාවේ නිල සංචාරයක නිරත වූ ජනාධිපති මහින්ද රාජපක්ෂ මහතා, ඉන්දීය අගමැති ආචාර්ය මන් මෝහන් සිං මහතා සහ ජනාධිපතිනි ප්‍රතිභා පටෙල් මහත්මිය ඇතුළු රාජ්‍ය මට්ටමේ නායකයින් රැසක් හමුවී සාකච්ඡා කළ බව පෙන්වා දුන් ඒ මහතා, ඒ තුළින් පැහැදිලි පණිවුඩයක් ලෝකය වෙත ලබා දෙන බවද සඳහන් කෙළේ ය.ශ්‍රී ලංකාව හා ඉන්දියාව අතර මිත්‍රත්වය වර්ධනය කරමින් ගිවිසුම් කීපයකට එළැඹි බව සිහිපත් කළ ඒ මහතා තලෙයිමන්නාරම හා රාමේෂ්වරම් අතර බෝට්ටු සේවයක් ආරම්භ කිරීම, රටවල් දෙක අතර බලශක්ති පද්ධතිය සම්බන්ධ කිරීම, බුදු දහම අතින් සබඳතා වර්ධනය කිරීමට පියවර ගැනීම, කපිලවස්තු නුවරින් ධාතුන් වහන්සේලා වැඩම කැර ශ්‍රී ලංකාවේ ප්‍රදර්ශනය කිරීම ඇතුළු වැදගත් අංශ රැසකට අවධානය යොමු කැරිණි.ඊට අමතරව ශ්‍රී ලංකා රාජ්‍ය සේවයේ නිලධාරීන්ට භාෂා තුනෙන්ම පුහුණු කිරීම, සුළු හා මධ්‍ය පරිමාණ කර්මාන්ත දියුණු කිරීම, යුද්ධයෙන් අවතැන් කාන්තාවන් සඳහා ස්වයං රැකියා ආරම්භ කිරීම, ඉන්දියාව හා ශශ්‍රී ලංකාව අතර නීතිය විධිමත් කිරීම ආදියද ඒ අතර වේ.ජනාධිපති මහින්ද රාජපක්‍ෂ මහතා හමුවීමට පැමිණි තමිල්නාඩු මන්ත්‍රීවරුනට ලංකාවේ තත්ත්වය පැහැදිලි කළ ඒ මහතා අපේ රටේ දමිල පක්ෂ නියෝජිතයන් සමඟ ඉදිරියටත් සාකච්ඡා කරන බවද කීවේය.ජනාධිපති මහින්ද රාජපක්ෂ මහතාගේ ඉන්දීය සංචාරයේ දී එරට රජයෙන් කිසිදු බලපෑමක් නොපැමිණි බවත්, එය සුහදත්වය හා මිත්‍රත්වය වර්ධනය වුවක් බවත් ජී. එල්. පීරිස් මහතා කියා සිටියේ ය.මේ සංචාරයෙන් ලද ප්‍රතිඵල අනුව දෙරට අතර තිබෙන සහයෝගීතාව පැහැදිලි බවත් හුදෙක්ම ඒ සංචාරය ශ්‍රී ලංකාවේ ආර්ථික සංවර්ධනයට හිතකර එකක් වූ බවත් ප්‍රකාශ කෙළේ ය. විදේශ කටයුතු අමාත්‍යාංශයේ අතිරේක ලේකම් රංජිත් උයංගොඩ මහතා ද මේ අවස්ථාවට එක් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=n1006142</link>
    <topic>රජ දරුවන්ට උරුම වූ ජනවරමජනපති මහින්දට ලබාදිය යුතුයි</topic>
    <author>බණ්ඩාර පිලවල හා එස්. කේ. සමරනායක</author>
    <content>මේ රට පාලනය කළ රජ දරුවන්ට උරුම වූ ජන වරම යළිත් වරක් වත්මන් ජනාධිපති මහින්ද රාජපක්‍ෂ මහතාට ලබාදීම ජාතියේ ඉදිරි ගමනට මහඟු අත්වැලක් බව සියම් මහා නිකායේ අස්ගිරි විහාර පාර්ශ්වයේ මහා නායක අතිපූජ්‍ය උඩුගම ශ්‍රී බුද්ධරක්ඛිත මහා නායක මාහිමියෝ පැවැසූහ.වාරිමාර්ග හා ජලකළමනාකරණ නියෝජ්‍ය ඇමැති එස්. එම්. චන්ද්‍රසේන මහතා ඉකුත් 12 වැනි දින සියම් මහා නිකායේ අස්ගිරි විහාර පාර්ශ්වයේ මහා නායක අතිපූජ්‍ය උඩුගම ශශ්‍රී බුද්ධරක්ඛිත මහා නායක මාහිමියෝ බැහැදුටු අවස්ථාවේදී උන් වහන්සේ එසේ පැවැසූහ.එහිදී වැඩිදුරටත් කතා කළ මහා නායක මාහිමියෝ මෙසේ ද කීහ. මේ රටේ උපන් ජනතාවගේ පිනට පහළවුණු ජනාධිපති මහින්ද රාජපක්‍ෂ මහතාගේ පාලන බලය ආරක්ෂා කැරදීම පක්ෂ විපක්ෂ සියලු දෙනාගේම පරම යුතුකමක්.රටක ජීවත්වන ජනතාවගේ ප්‍රශ්න හරියට අවබෝධ කැර ගෙන එයට නිසි විසැඳුම් ලබාදීමට ශක්තියත් දැනුමත් ඇති ජන නායකයන් ආරක්ෂා කැර ගැනීම, ජනතාවට පැවැරී ඇති සුවිශේෂ වගකීමක්.රට පාලනය කරන කවුරු නමුත් රටට ජනතාවට මනා ආදරයක් කරුණාවක් දක්වනවානම් ඔහු හෝ ඇය ජනතා හදවත් තුළ සදාකාලිකව රැඳී පවතිනවා.පටු ලාභ අපේක්ෂාවෙන් බැහැරව ජනතා සුබ සිද්ධිය අපේක්ෂාවෙන් දේශපාලනය කරන ජනතා නායකයන්ගේ නාමය ඉතිහාසයේ රන් අකුරින් ලියවෙනවා.රටට ජාතියට ආගමට මනා ආදරයක් ගෞවරයක් ඇති දේශපාලනය කරන කුමන කෙනකුට වුවත් නිරන්තරයෙන් ම සොබාදහම පවා පිහිට වෙනවා.විපක්ෂය කුමන දේශපාලන මතයක සිට කතා කළත් ජනාධිපති මහින්ද රාජපක්ෂ මහතාගේ දේශපාලන ගමන් මඟ  වෙනස් කරන්න බැරි බව සමස්ත ලෝකයම පිළිගෙන තිබෙනවා.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=n1006143</link>
    <topic>ශ්‍රී ලංකාවේ සංවර්ධනයටචීන රජයේ උපරිම සහාය</topic>
    <author/>
    <content>ශ්‍රී ලංකාවේ ක්‍රියාත්මක සංවර්ධන ව්‍යාපෘති සඳහා ඉදිරියටත් චීන රජයේ සහාය ලබාදෙන බව චීන උප අගමැති ෂියාං ඩිජියෑං මහතා ප්‍රතිඥා දෙයි.චීන උප අගමැතිවරයා මේ ප්‍රතිඥාව ලබා දුන්නේ ජනාධිපති මහින්ද රාජපක්ෂ මහතා සමඟ පෙරේදා (12) අරලියගහ මන්දිරයේ දී පැවැති ද්විපාර්ශ්වික සාකච්ඡාවේදී ය.කොළඹ නොමෑඩ්ස් පිටියේ ඉදිවන ජාතික ප්‍රසංග කලා මධ්‍යස්ථානය, නොරෙච්චෝලේ තාප බලාගාරය, හම්බන්තොට වරාය ආදී ව්‍යාපෘති සඳහා චීනය දැනට ආධාර ලබා දෙන අතර මාතර කතරගම දුම්රිය මාර්ගය, කොළඹ – කටුනායක අධිවේගී මාර්ගයට ආධාර ලබාදීමටත් උප අගමැතිවරයා පොරොන්දු විය.චීනයට එක්සත් ජාතීන්ගේ ආරක්ෂක මණ්ඩලයේ ස්ථිර සාමාජිකත්වය ලබා ගැනීමට ශ්‍රී ලංකාව දැක්වූ සහායට ඒ මහතා ජනාධිපතිවරයා වෙත ස්තූතිය පළ කෙළේය.ශ්‍රී ලංකාවේ සංවර්ධන ව්‍යාපෘති ඉදිරියට ගෙන යාමට මෙන්ම ත්‍රස්තවාදය පරාජය කිරීමේ දී එක්සත් ජාතීන්ගේ මණ්ඩලයේ මෙන් ම ජාත්‍යන්තර මණ්ඩලවල දී චීනය දැක්වූ සහාය ජනාධිපතිවරයාගේ ඇගයීමට ලක්විය.සිය සංචාරය අතරතුර දෙරට අතර තොරතුරු තාක්ෂණය සමුද්‍ර හා වරායන්, ආර්ථික හා තාක්ෂණික සහයෝගීතාව ආදී අංශ ඇතුළත් ගිවිසුම් කිහිපයකට අස්සන් තැබුණු අතර ඒවායේ ඉදිරි කටයුතු පිළිබඳ ජනාධිපතිවරයා දැනුවත් කෙරිණි.චීනයේ ප්‍රවාහන හා සන්නිවේදන ඇමැති ලී ෂෙන්ලින්, වෙළෙඳ උප ඇමැති ෂැන්ග් ෂිජුන්, තොරතුරු තාක්ෂණ නියෝජ්‍ය ඇමැති ශි ගුහ්නා, ශ්‍රී ලංකාවේ චීන තානාපති යැන්ග් ෂියුපින්ග් මහත්වරු ද, ඇමැතිවරුන් වන මහාචාර්ය ජී. එල්. පීරිස්, බැසිල් රාජපක්ෂ,, ඩලස් අලහප්පෙරුම, කෙහෙළිය රඹුක්වැල්ල, නියෝජ්‍ය ඇමැති ගීතාංජන ගුණවර්ධන, පාර්ලිමේන්තු මන්ත්‍රීවරුන් වන නාමල් රාජපක්ෂ, රොෂාන් රණසිංහ, ජනාධිපති ලේකම් ලලිත් වීරතුංග, විදේශ අමාත්‍යාංශ ලේකම් රොමේෂ් ජයසිංහ, මුදල් අමාත්‍යාංශ ලේකම් පී. බී. ජයසුන්දර මහත්වරු ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=n1006144</link>
    <topic>ඇල්ගී නිස්සාරණය කරපෙට්‍රල්-ඩීසල් නිපදවයි</topic>
    <author>මාතර සංචාරක සිරි වාව්වගේ</author>
    <content>රුහුණු විශ්වවිද්‍යාලයේ කඹුරුපිටිය කෘෂි පීඨයේ හතරවැනි වසරේ සිසුවෙක් ඇල්ගී නිස්සාරණය කර ඩීසල් හා පෙට්‍රල් නිෂ්පාදනය කිරීමට සමත්ව ඇත.මාස හයක කාලයක් සිදුකළ පර්යේෂණයක ප්‍රතිඵලයක් වශයෙන් මේ සිසුවාට ඩීසල් හා පෙට්‍රල් නිෂ්පාදනය කිරීමට හැකියාව ලැබී තිබේ.මෙසේ ඇල්ගී මඟින් ඩීසල් හා පෙට්‍රල් නිපදවූයේ තුවාන් නස්වින් අමෝන් (24) නමැති සිසුවාය.මේ කාර්යයේ දී මහාචාර්ය චම්පා නවරත්න සහ කෘෂි පීඨයේ ජ්‍යෙෂ්ඨ කථිකාචාර්ය ඩී. පී. රූපසිංහ මහත්මිය ගේ පූර්ණ සහාය ලැබී තිබේ. අප මේ පර්යේෂණ මඟින් කෙළේ ඇල්ගීවල ඇති තෙල් නිස්සාරණය කරගෙන රසායනික ක්‍රියාවලියක් මගින් ඩීසල් බවට හා පෙට්‍රල් බවට පත්කිරීම බව ‘දිනමිණ’ ට අදහස් දැක්වූ අමෝන් කියයි.‘සමහර ඇල්ගීවල වැඩි තෙල් ප්‍රමාණයක් අඩංගු වෙනවා. දැනට අප මුහුදු ඇල්ගී විශේෂයකින් තෙල් නිස්සාරණය කර එම තෙල් මඟින් ඩීසල් ස්ථිරවම නිපදවිය හැකි බව සාර්ථකව අත්හදා බැලුවා. ඒ සමඟම මිරිදිය ඒක සෛලික ඇල්ගී මඟින් ද ඩීසල් නිපදවීම පිළිබඳව පරීක්ෂණයක් කළා.එයත් සාර්ථක වුණා. අපගේ අනිත් පරීක්ෂණය වුණේ ඇල්ගී මඟින් එතනෝල් නිෂ්පාදනය කර පෙට්‍රල් එන්ජිමක් ක්‍රියාත්මක කිරීමයි. ඒ පරීක්‍ෂණයත් සාර්ථක වුණා” යැයි ද ඔහු පවසයි.‘අප මුලින්ම කෙළේ ඇල්ගී වර්ග පරීක්‍ෂණයකට භාජනය කොට ඒවා වියළා තෙල් නිෂ්පාදනය කර ගැනීමයි. තෙල් නිස්සාරණය සඳහා අපට සුදුසු යන්ත්‍රයක් විශ්වවිද්‍යාලයේ තිබුණේ නැහැ.ඒ නිසා අප මේ සඳහා පොල්තෙල් නිස්සාරණය කරන කුඩා යන්ත්‍රයක් යොදා ගත්තා යයි ද අමෝන් සිය සොයා ගැනීම ගැන විස්තර කෙළේ ය. ජ්‍යෂ්ඨ කථිකාචාරිනී සී. පී. රූපසිංහ මහත්මිය ද මේ ගැන විස්තර කෙළේ මෙසේ ය. අපේ සිසුන් මෙවැනි පර්යේෂණ රැසක් කරමින් සිටිනවා. ඒ සඳහා අවශ්‍ය උපකරණ නැති එක ඒ පරීක්‍ෂණවලට බාධාවක්.මේ පරීක්‍ෂණය පවා කෙළේ ;පාල්මෝල් හිමියකුගේ යන්ත්‍රයක් මාස කීපයකට ඉල්ලා ගෙනයි. අපට පර්යේෂණ සඳහා යම් යම් ආයතන උපකාර කරනවා නම් සම්පත් ලබාදෙනවා නම් කෙටි කාලයක් තුළ වැදගත් පර්යේෂණ රැසක් නිමා කළ හැකියි. මේ පර්යේෂණය මාගේ විශ්වාසයේ හැටියට ශශ්‍රී ලංකාවේ කළ පළමු අත්හදා බැලීමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=n1006145</link>
    <topic>පෙම්වතාගේ වෙඩි පහරින් මිය ගිය සැමියාගේ සිරුර පතලක සඟවලා</topic>
    <author>ඇහැලියගොඩ සමූහ එච්. ඇම්. කිත්සිරි රූපසිංහ</author>
    <content>මීට සිවු මසකට පමණ පෙර කුරුවිට පැරඩයිස් කැන්දලන්ද ප්‍රදේශයේ පුද්ගලයකු වෙඩි තබා ඝාතනය කර ඔහුගේ සිරුර අඩි 50ක් පමණ ගැඹුරු පතල් වළක දමා බැකෝ යන්ත්‍රයකින් ගොඩකර වසා දමා තිබිය දී ඇහැලියගොඩ පොලිසියට ලැබුණ තොරතුරක් මත ඊට සම්බන්ධ පුද්ගලයින් තිදෙනකු අත්අඩංගුවට ගෙන අධිකරණයට ඉදිරිපත්කර ඇත.මෙලෙස මරදමා ඇත්තේ කුරුවිට පැරඩයිස් කැන්දලන්ද ප්‍රදේශයේ පදිංචි දෙදරු පියකු වන 40 හැවිරිදි සරත් පත්මසිරි නමැත්තෙකි.ඔහුගේ බිරිය වන ලියනගේ උත්පලා එරන්දිකා (33) නමැති අය විසින් තමාගේ සැමියා අතුරුදන් වී ඇති බවට පොලිසියට පැමිණිලි කර තිබිය දී මේ පිළිබඳව ලැබුණු තොරතුරක් මත පොලිසිය පරීක්ෂණ අරඹන ලදී.මේ කාන්තාව සමඟ අනියම් ප්‍රේම සම්බන්ධතාවයක් පවත්වාගෙන ගිය ප්‍රදේශයේ පුද්ගලයකු මේ අපරාධය සිදුකර ඇති අතර මොහු ගුවන් හමුදාවේ සේවය කළ අයකු බවට ද තොරතුරු හෙළි වී ඇත.ඉකුත් 2010 පෙබරවාරි මස 7 වැනි දින මේ අනියම් සැමියා මියගිය තැනැත්තාට නිවෙසේ දී වෙඩිතබා ත්‍රීරෝද රථයකින් අනියම් බිරිය සමඟ රත්නපුර රෝහලට තුවාලකරු රැගෙන යන බවට පවසා අතරමගදී බිරියව බස්සවා පැරඩයිස් ප්‍රදේශයේ අඩි 50ක් පමණ ගැඹුරු පතල් වළකට දමා වසා ඇති බවට තොරතුරු හෙළි වී ඇති බව පොලීසිය පවසයි.අත්අඩංගුවට ගෙන ඇති සැකකරු රහසිගතව සැඟවී සිටි හා ඔහුට සැඟව සිටීමට අනුබල දුන් උදව් උපකාර කළ බාප්පා බව කියන ඔහුගේ ඥාතියකු ද පොලිසිය මඟින් අත්අඩංගුවට ගෙන ඇති අතර ඉදිරි පරීක්ෂණ කටයුතු සඳහා කුරුවිට පොලිසියට බාර දී ඇත. අධිකරණ නියෝගයක් මත මළ සිරුර ඊයේ (14) දින ගොඩගැනීමට නියමිව තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=n1006146</link>
    <topic>චෝදනා සියල්ල සාවද්‍යයි ‘සීපා’ ගිවිසුම අස්සන් කොට නෑ</topic>
    <author>මහින්ද අලුත්ගෙදර</author>
    <content>‘සීපා’ ගිවිසුම සඳහා ශ්‍රී ලංකාව අස්සන් කැර නැතැයි රජය සඳහන් කරයි.ජනාධිපති මහින්ද රාජපක්ෂ මහතා ඉන්දියාවේ සංචාරය කළ අවස්ථාවේ එම ගිවිසුමට අස්සන් කළ බවට නඟන චෝදනා සියල්ල සම්පූර්ණයෙන්ම ප්‍රතික්ෂේප කරන බව විදේශ කටයුතු ඇමැති මහාචාර්ය ජී. එල්. පීරිස් මහතා සඳහන් කරයි.ඇමැතිවරයා මේ අදහස් පළ කෙළේ කොළඹ දී ඊයේ (13) පැවැති මාධ්‍ය හමුවකට එක් වෙමිනි. ශ්‍රී ලංකාවට අහිතකර වන කිසිදු ගිවිසුමකට අස්සන් නොතබන බවට ජනාධිපති මහින්ද රාජපක්ෂ මහතා කළ ප්‍රකාශය සිහිපත් කළ විදේශ ඇමැතිවරයා සෑම විටම උත්සාහ කරන්නේ රටට සහ රටේ ජනතාවට හිතකර ගිවිසුම් සඳහා අස්සන් කිරීමට පමණක් බවද කීවේ ය.ශ්‍රී ලංකාවේ පැවැති සාර්ක් රාජ්‍ය නායක සමුළුවට සහභාගිවීම සඳහා ඉන්දීය අගමැති ආචාර්ය මන් මෝහන් සිං මහතා පැමිණි අවස්ථාවේ කී දේ අදත් එළෙසින්ම ප්‍රකාශ කරන බවත්, ඉන්දියාව හුදෙකලා ආකාරයට ඉදිරියට යාමට උත්සාහ නොකරන බවට හෙතෙම කියා තිබෙන බවත් ජී. එල්. පීරිස් මහතා සඳහන් කෙළේ ය.ඉන්දියාවේ ආර්ථික සංවර්ධනයෙහි ප්‍රතිලාභ දකුණු ආසියාවටම හිමිවිය යුතුව ඇති බවත් එය කළාපීය සහයෝගීතාව සඳහා එකසේ වැදගත්වන බවත් ඇමැතිවරයා පෙන්වා දුන්නේ ය. තවද ඒ මහතා කියා සිටියේ ශ්‍රී ලංකාවට අවශ්‍ය විසැඳුම් සහ ඉදිරි ගමන්මඟ ශ්‍රී ලංකාව විසින්ම තීරණය කළ යුතු බවට ඉන්දීය රජය පිළිගෙන ඇති බවයි.එවැන්නක් සඳහා කිසිදු ආකාරයකින් හෝ ඉන්දියාවේ බලපෑමක් නොමැති බවට ආචාර්ය මන් මෝහන් සිං මහතා ප්‍රකාශ කළ බවත් ශ්‍රී ලංකාව ඉතිහාසයේ තීරණාත්මක අදියරකට පැමිණ සිටින බවත් කී විදේශ කටයුතු ඇමැතිවරයා ඒ සඳහා හවුල් වීමට ඉන්දියාව සූදානමින් සිටින බවද ච්;ව් ය.විදේශ කටයුතු අමාත්‍යාංශයේ අතිරේක ලේකම් රංජිත් උයංගොඩ මහතා ද මේ අවස්ථාවට එක් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=n1006147</link>
    <topic>ආනමඩුව පාසලේ සිසුවා මිය ගියේබිම වැටීමෙන් ද ? ගෙල මිරිකීමෙන් ද?</topic>
    <author>මුන්නේශ්වරම් සමූහ ඊ. සී. ප්‍රනාන්දු</author>
    <content>ආනමඩුව පාසලක එකොලහ (11) වසරක සිසුවකු මියගියේ විදුහලේ ක්‍රීඩා කරමින් සිටිය දී බිම වැටීමෙන් ද නැතහොත් එම වසරේ ම වෙනත් සිසුවකු විසින් ගෙල මිරිකනු ලැබීම නිසාදැයි පරීක්ෂණ පවත්වයි.මේ සම්බන්ධයෙන් වැඩිදුර පරීක්ෂණ පැවැත්වීමට ආනමඩුව මහේස්ත්‍රාත්වරයා වෙත යොමු කැර තිබේ. මහකුªඹුක්කඩවල පුනවිටියන කණිෂ්ඨ විදුහලේ 11 වසරේ සිසුවකු වන 16 හැවිරිදි අධිකාරි මුදියන්සේලාගේ පැතුම් මධුවන්ත ශිෂ්‍යයා මෙසේ මියගොස් ඇත. වාර්තාවෙන අන්දමට සිද්ධිය මෙසේ ය. පසුගිය සිකුරාදා දහවල් සෞඛ්‍ය පාඩම යටතේ විදුහලේ ක්‍රීඩාපිටියේ දී මේ සිසුවා නෙට්බෝල් ක්‍රීඩාවේ යෙදී ඇත.ක්‍රීඩා කිරීමෙන් පසු විදුහල්බිමේ ගුරු නිවාසයට ගොස් වතුර බොද්දී බිම වැටී මේ සිසුවා අසාධ්‍ය තත්ත්වයට පත් වූ බව ගුරුවරුන් පවසා තිබේ.මේ ශිෂ්‍යයා ආණමඩුව රෝහලට ඇතුළත්කර ඇති අතර එහි දී ඔහු මියගොස් තිබේ.හදිසි මරණ පරීක්ෂණ ඒ. එච්. සෝමරත්න මහතා හලාවත රෝහලේ දී මරණ පරික්ෂණය පවත්වා ඇත.ඒ පරීක්ෂණයේ දී හෙළි වූ කරුණු අනුව මියගිය සිසුවා ගුරු නිවාසයේ වතුර බොද්දී වෙනත් සිසුවකු සමඟ බහින් බස්වී ගැටුමක් ඇතිකැරගෙන තිබේ.එම ගැටුමේ දී සිසුන් දෙදෙනා පොරබදද්දී අනෙක් සිසුවා මිය ගිය සිසුවාගේ ගෙල මිරිකා මරා දැමූ බවට කරුණු හෙළිවී ඇත.ගෙළ මිරිකීම නිසා ඔහුගේ කටින් ලේ ගැලූ බව ද කියති.මේ තත්ත්වය යටතේ මරණ පරීක්ෂණය ආණමඩුව මහේස්ත්‍රාත්වරයා මඟින් සිදුකරන ලෙස හදිසි මරණ පරීක්ෂකවරයා ආණමඩුව පොලීසියට නියෝග කෙළේය.මේ මරණය සම්බන්ධයෙන් ප්‍රශ්න කිරීම සඳහා එම පාසලේ ඉගෙනුම ලැබූ ඳයගිය සිසුවාගේ මිතුරකු (16) අත්අඩංගුවට ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=n1006148</link>
    <topic>කොළඹ මහල් නිවාස අවටඅනවසර ඉදිකිරීම් ඉවත් කරනවා</topic>
    <author/>
    <content>කොළඹ මහල් නිවාසවල පදිංචිකරුවන්ගේ ජනජීවිතයට අහිතකර අනවසර ඉදිකිරීම් ඉවත් කිරීමට පියවර ගන්නා බව ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පෙරේදා (12) ප්‍රකාශ කෙළේය.ඉදිරියේදී මහල් නිවාස ක්‍රම සහිත ප්‍රදේශවල අනවසර ඉදිකිරීම් සම්පූර්ණයෙන්ම නතර කරන ලෙසද ඇමැතිවරයා නිලධාරින්ට උපදෙස් දුන්නේය.එමෙන්ම ඉදිරියේදී මෙම නිවාස ක්‍රම ආශ්‍රිත අනවසර ඉදිකිරීම් සම්පූර්ණයෙන්ම නතරවිය යුතුවන අතර ඒ පිළිබඳ නීතියෙන් පියවර ගන්නා ලෙස අදාළ ආයතන වෙත දැනුම් දී තිබේ.ඉදිකිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා මේ අදහස පළ කළේ කොළඹ සහ ඒ අවට ප්‍රදේශයන්හී ජාතික නිවාස සංවර්ධන අධිකාරිය විසින් ඉදිකළ විවිධ නිවාස ක්‍රම ආශ්‍රිත පැන නැගී ඇති ගැටලු සඳහා විසඳුම් ලබාදීමේ අරමුණින් එම අමාත්‍යාංශය විසින් ක්‍රියාවට නංවන “ජනසෙත” පොදු පහසුකම් නැංවීමේ අමාත්‍ය ජංගම සේවාවේ ප්‍රථම පියවර යටතේ කොළඹ මාළිගාවත්ත නිවාස ව්‍යාපෘතියේ පෙරේදා (ජූනි 12) පෙරවරුවේ පැවති නිරීක්ෂණ චාරිකාවේදීය.ඇමැති විමල් වීරවංශ මහතා සමගින් එම අමාත්‍යාංශයේ ලේකම් නිශ්ශංක විජේරත්න මහතා සහ ජාතික නිවාස සංවර්ධන අධිකාරියේ සභාපති ජයන්ත සමරවීර, සහාධිපත්‍ය කළමනාකරන අධිකාරියේ සභාපති නීතිඥ කපිල ගමගේ යන මහත්වරුන් සමඟ පැවති මෙම නිරීක්ෂණ හමුවේදී තවදුරටත් අදහස් දැක්වූ ඇමැති විමල් වීරවංශ මහතා “කොළඹ නගරයේ පවත්නා ඉපැරැණිම නිවාස ව්‍යාපෘතියක් වන මාළිගාවත්ත නිවාස ව්‍යාපෘතිය අද අවශ්‍යයෙන්ම විධිමත් සංවර්ධන වැඩපිළිවෙළකට යොමුවිය යුතු නිවාස ව්‍යාපෘතියක් බවට පෙන්වි දුන්නේය.මෙවන් සුවිසාල නිවාස ව්‍යාපෘතියක් හුදෙක් ජාතික නිවාස සංවර්ධන අධිකාරියට ස්වාධීනව පාලනය කිරීමට හැකියාවක් නැහැ.මේ නිවාස ව්‍යාපෘතිවල තිබෙන විවිධ අඩුපාඩු නිවැරදි කොට නිවාසලාභීන්ගෙන් සමන්විත කළමනාකරණ සංස්ථා ස්ථාපිත කොට ඒ සඳහා දායකවිය යුතු සියලු ආයතන සම්බන්ධීකරණ කොට නිසි වැඩපිළිවෙළක් ක්‍රියාවට නැංවිය යුතුබව කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=n1006149</link>
    <topic>වැදගැම්මක් නැති දේශපාලන අරමුණුවලට ප්‍රමුඛත්වය දුන්නොත් සංවර්ධන ඉලක්ක ජයගනු බෑ</topic>
    <author>වෙල්ලස්සේ බණ්ඩාර</author>
    <content>සංවර්ධිත රටවල් අසීමිතව සම්පත් පරිභෝජනය නිසා ගෝලීය පරිසරය හා දේශගුණය වෙනස් වෙමින් පවතින බව පරිසර නියෝජ්‍ය ඇමැති ෆයිසර් මුස්තාපා මහතා අවධාරණය කළේය.තිරසාර සංවර්ධනය කරා යන ගමනේදී නොවැදගත් දේශපාලන අරමුණුවලට ප්‍රමුඛතාව දීමෙන් හෝ කෙටි මාර්ග භාවිත කිරීමෙන් අවශ්‍ය අරමුණ කරා ළඟාවිය නොහැකි බවත්, ඇමැතිවරයා පෙන්වා දුන්නේය.තිරසාර සංවර්ධනය පිළිබඳව ජාත්‍යන්තර මට්ටමින් පැවැති සංවාදාත්මක වැඩමුළුවකට එක්වෙමින් ඇමැතිවරයා මේ කරුණු අනාවරණය කළේය.පසුගියදා ගෝල්ෆේස් හෝටලයේදී පැවැති වැඩමුළුවක ආරාධිත දෙසුම පවත්වමින් ඇමැතිවරයා එසේ පැවැසීය.තවදුරටත් ඔහු මෙසේද කීවේය.ශශ්‍රී ලංකාවේ තිරසාර සංවර්ධනය සහතික කිරීමට මහින්ද චින්තනය පදනම් කර ගනිමින් “හරිත ලංකා” නමින් ජාතික මණ්ඩලයක් පිහිටුවා තිබෙනවා.මේ වසරේ (2010) සිට ලබන 2016 වනතුරු මේ ජාතික මණ්ඩලය ක්‍රියාත්මක වෙනවා.ව්‍යාපාරික ප්‍රජාව හා සිවිල් සමාජය “හරිත ලංකා” ජාතික වැඩසටහනට සහාය ලබා දෙනු ඇතැයි අපේක්‍ෂා කරනවා.දේශගුණික වෙනස්වීම් හා ගෝලීය උෂ්ණත්වය ඉහළ යෑමේ තර්ජනයට අප සියලු දෙනා එකට එක්ව මුහුණ දී ඒ තර්ජනයෙන් ලෝකය මුදාගැනීමේ වගකීම අප සැම වෙත පැවැරී තිබෙනවා.අමෙරිකා එක්සත් ජනපදයේ මැන්චෙස්ටර් සරසවියේ තිරසාර පරිභෝජන ආයතනයේ අධ්‍යක්‍ෂ ජනරාල් මහාචාර්ය මොහාන් මුණසිංහ මහතා - අපේ පෘථිවියේ සම්පත් අයථා අයුරින් පරිභෝජනය කිරීම නිසා 2035 වන විට මිනිසාට ජීවත්වීමට අලුත් පෘථිවියක් සොයා ගැනීමට සිදුවෙනවා.මහා විනාශයකට ලෝකය ගමන් කරමින් සිටිනවා. අමෙරිකානු ඩොලර් ට්‍රිලියන 1.2 ක් යුද වියදම් සඳහා වර්ෂයකට වැය කරනවා. සංවර්ධනයත්, දේශගුණයත් එකම පද්ධතියක් සේ අපට සැලකීමට අවශ්‍යයි.නිෂ්පාදකයන් හා පාරිභෝගිකයන් යන දෙපාර්ශ්වයම එකට එක්විය යුතුයි. ;ලීකයේ සිදුකෙරෙන විනාශවලට නිෂ්පාදකයන් හා පාරිභෝගිකයන් වගකීම දරන්න ඕන.තිරසාරත්වය ළඟාකැර ගැනීමට කෘෂිකර්ම, බලශක්ති, කර්මාන්ත, ප්‍රවාහන, අධ්‍යාපන ක්ෂේත්‍රවල අන්තර් සම්බන්ධතාවයක් අවශ්‍යයි.මිනිසා දේශපාලන, සාමාජයීය හා ආර්ථික පසුබෑම්වලට මුල් වෙන ගෝලීය අර්බුද අතර අන්තර් සම්බන්ධතාවන් තිබෙනවා.තිරසාර සංවර්ධනය ළඟාකැර ගැනීමට පොහොසත්, දුප්පත් සියල්ල එකට එක්විය යුතුයි.“ග්ලෝබල් සස්ටේනබිලිට් සොලියුෂන්” ආයතනය විසින් මේ වැඩමුළුව සංවිධාන කැර තිබූ අතර විදේශ රටවල නියෝජිතයන් ශ්‍රී ලාංකික පරිසරවේදීන්, ව්‍යාපාරික ආයතන නියෝජිතයන්, ආසියානු තාක්ෂණික ආයතනයේ නියෝජිතයන් ඇතුළු විද්වතුන් විශාල පිරිසක් මෙයට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=n10061410</link>
    <topic>ජනපතිට සහාය වන්න මුස්ලිම් ජනතාව අද පෙරට එනවා</topic>
    <author/>
    <content>මවුබිමට සාමය ගෙනදී රටේ අනාගතය, ආර්ථිකය ගොඩ නැඟීමට වෙහෙස දරන ජනාධිපති මහින්ද රාජපක්‍ෂ මහතාට සහයෝගය ලබාදීම සඳහා මුස්ලිම් ජනතාව පෙරට එමින් සිටින බව පාර්ලිමේන්තු මන්ත්‍රී අල්හාජ් ඒ. එච්. එම්. අස්වර් මහතා පැවැසීය.පාර්ලිමේන්තු මන්ත්‍රී ඒ. එච්. එම්. අස්වර් මහතා එසේ ප්‍රකාශ කළේ සමස්ත ලංකා මුස්ලිම් ලීග් තරුණ සම්මේලනය විසින් පවත්වන ලද ආරම්භක සාමාජිකයින් සැමරීමේ උත්සවයට සහභාගි වෙමිනි. එහිදී ඒ. එච්. එම්. අස්වර් මහතා මෙසේ ද පැවසීය.රට සංවර්ධනය කිරීම පිණිස තම ඉදිරි දැක්ම පෙරටු කොට ගෙන රටේ ආර්ථිකය නංවන්නට ජනාධිපති මහින්ද රාජපක්‍ෂ මැතිතුමාගේ ව්‍යායාමයට දායකත්වය දීමට හිටපු කතා නායක දේශමාන්‍ය අල්හාජ් එම්. ඒ. බාකීර් මාකර් මහතා අද ජීවතුන් අතර සිටියේ නම් ඊට මාගේ සම්පූර්ණ සහයෝගය දැක්වීම නියතයි.අප රටේ මුස්ලිම් ජනතාවට දේශපාලන මාර්ගෝපදේශකත්වය නියමාකාරයෙන් ලබා දුන්නේ දිවංගත ආචාර්ය ටී. බී. ජයා මහතායි.එතුමා ජාතික වීරවරයෙකු වන අතර, අග්‍රගණ්‍ය අධ්‍යාපනඥයකු සහ දේශපාලනඥයකු ද වේ. එතුමාගෙන් අධ්‍යාපනය ලැබූ බොහෝ අය පසු කාලවලදී රටේ විවිධ ක්ෂේත්‍රවල ද නායකත්වය ඉසිලුවා.මේ අය අතර අල්හාජ් බදියුද්දීන් මහමුද්, එම්. ඒ. බාකිරි මාකාර්, එම්. එච්. එම්. නයිනා මරික්කාර්, හිටපු නීතිපති ඒ. සී. එම්. අමීර් අදීන්ද වෙනවා.අපේ රටේ නිදහස් සටනට අති විශාල මෙහෙයක් කළ පුරෝගාමීන් වූ ආචාර්ය එස්. එම්. පෙරේරා, පිලිප් ගුණවර්ධන, රොබට් ගුණවර්ධන, දොස්තර එස්. ඒ. වික්‍රමසිංහ ආදී සමාජවාදී නායකවරුද ජයා මහතාගෙන් අධ්‍යාපනය හැදෑරුවා. එවකට ඡායා මහතා කොළඹ ආනන්ද විද්‍යාලයේ ගුරු පියකු වුණා.අද මුස්ලිම්වරු තම යටගියාව අමතක කර දමා දේශපාලන කරලියේදී අතීතයේ සිදුවූ දේවල් පසෙකලා තම මව්බිමට සාමය ගෙන දී රටේ අනාගතය, ආර්ථිකය, සෞභ්‍යාග්‍ය ගොඩනැගීමට වෙහෙස දරන ජනාධිපති මහින්ද රාජපක්‍ෂ මැතිතුමාට තමන්ගේ ආධාරය ලබාදීමට යුහුසුළුව පෙරට එමින් සිටිති.පසුගිය ජනාධිපතිවරණයේදී මුස්ලිම්වරු ද මහින්ද චින්තනය වැළඳ ගැනීමට සූදානම්ව සිටින බව පාරම්පරික එක්සත් ජාතික පක්‍ෂයේ බලකොටු වශයෙන් සලකන ලද බොහෝ මැතිවරණ කොට්ඨාසවලින් ලැබුණු ප්‍රතිඵල අනුව මොනවට පැහැදිලි වෙනවා.පාර්ලිමේන්තු මන්ත්‍රී වාසුදේව නානායක්කාර මහතා මෙරටේ ද්‍රවිඩ ජාතීන්ගේ ප්‍රශ්නවලට අනාගත දේශපාලන විසඳුමක් යන මැයෙන් විශේෂ දේශනයක්ද මෙහිදී පැවැත්විය. මෙම සම්මේලනයේ සභාපති නීතිඥ රෂීඩ් එම්. ඉමිතියාස් මහතා මෙහි මුලසුන ගත් අතර, හිටපු මාධ්‍ය අමාත්‍ය ඉමිතියාස් බාකිර් මාකාර්, මුස්ලිම් මාධ්‍ය සංසදයේ සභාපති එන්. එම්. අමීන් ඇතුළු විශාල පිරිසක් මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=n10061411</link>
    <topic>ගොඩ ගැසී ඇති නඩු කඩිනමින් විසඳන්න අලුතෙන් අධිකරණ 60ක්</topic>
    <author/>
    <content>ගොඩ ගැසී ඇති නඩු කඩිනමින් විසඳීම සඳහා නව අධිකරණ හැටක් ඉදිකිරීමට පියවර ගෙන ඇතැයි අධිකරණ අමාත්‍ය අතාවුද සෙනවිරත්න මහතා පවසයි.අමාත්‍යවරයා මේ අදහස් පළ කළේ ජර්මානු තානාපති ජෙන්ස් ප්ලොට්නර් මහතා සමග අධිකරණ අමාත්‍යාංශයේ දී පසුගියදා පැවැති හමුවකදීය. නඩු කඩිනමින් විසඳීම සඳහා අධිකරණවල පහසුකම් මෙන්ම විනිසුරුවන්ද වැඩි කළ යුතුයි.ඒ සඳහා පියවර මේ වන විටත් ගෙන තිබෙනවා. නව අධිකරණ ඉදිකිරීමේදී උතුරු නැෙඟනහිර සඳහා ප්‍රමුඛත්වයක් ලබාදී තිබෙන බවද ඇමැතිවරයා කීය.වසර තිහක් පුරා උතුරු නැෙඟනහිර ප්‍රදේශවල පැවතුණේ සාමකාමී තත්වයක් නොවේ. එම තත්ත්වය දැන් පහව ඇති බැවින් රජය ජනතා අවශ්‍යතා ඉටු කරනවා. සාමකාමී ශ්‍රී ලංකාවේ සංවර්ධන කටයුතු සඳහා විදේශීය සහාය අවශ්‍ය බවද අමාත්‍යවරයා අවධාරණය කළේය.මීට අමතරව ගොඩගැසී ඇති නඩු පිළිබඳව අධ්‍යනයක් කොට ඒ සඳහා විසඳුම් ලබා දෙන බවත් එයට විනිසුරුවරුන්ගේ මෙන්ම නීතිඥයින්ගේ සහාය ද අවශ්‍ය බවත් අමාත්‍යවරයා පැවසීය.මෙහිදී මෙරට අධිකරණ පහසුකම් වර්ධනය, විනිසුරුවන් සඳහා ඉදිවන මධ්‍යස්ථානයේ පහසුකම් හා නව නීති හඳුන්වාදීමේදී ජර්මනියේ සහාය ලබා ගැනීම වැනි කරුණු පිළිබඳව වැඩි අවධානය යොමු විය. ඒ සඳහා සිය සහාය ලබා දෙන බවද තානාපතිවරයා පැවසීය. සාමකාමී රටක් වන ශ්‍රී ලංකාවේ ආයෝජන අවස්ථා සඳහා යහපත් වාතාවරණයක් පවතින බවද තානාපතිවරයා අවධාරණය කළේය.අමාත්‍යාංශයේ ලේකම් සුහද ගමලත් මහතාද මෙම හමුවට එක් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=n10061412</link>
    <topic>‘පුංචි පවුල රත්තරං’ සංකල්පය නිසාපැවිදි කිරීමට කුල දරුවන් අඩු වෙලා</topic>
    <author>අමල් යශෝමන් ජයසිංහ සහ ඉංගිරිය සමූහ කුමාරි ගමගේ</author>
    <content>පුංචි පවුල රත්රන් යන සංකල්පය සිංහල බෞද්ධ ජනතාව පමණක් අනුගමනය කිරීම හේතුවෙන් සසුන් කෙතට පැවිදි කුලදරුවන් ඇතුළත් වීම ඉතා දුර්වල මට්ටමක පවතින බවත් ඉදිරි සමාජයේ යහපත් පැවැත්ම වෙනුවෙන් එවැනි සංකල්පයන් බැහැර කිරීම කිසිසේත්ම අයුක්ති සහගත නොවන බවත් රාජ්‍ය කළමනාකරණ ප්‍රතිසංස්කරණ ඇමැති රත්නසිරි වික්‍රමනායක මහතා ප්‍රකාශ කෙළේ ය.පුංචි පවුල රත්තරන් සංකල්පයට එරෙහිව සෙසු ආගම් නායකයන් හඬක් නැඟුවද ඊට අපගේ ස්වාමීන් වහන්සේලා ගේ හඬක් නොමැති වීම කනගාටුවට කරුණක් බවද ඇමැති වික්‍රමනායක මහතා පැවැසීය.හොරණ ශ්‍රී පූර්වාරාම විහාරස්ථානයේ නිර්මාණය කිරීමට යෝජිත ධර්ම චක්‍ර මුද්‍රා සාරානාත් බුද්ධ ප්‍රතිමා වහන්සේට මුල්ගල් තැබීමේ මහෝත්සවයේ දී ඇමැතිවරයා එසේ සඳහන් කෙළේ ය.මෙය මේ වසර අවසන් වීමට පෙර නිමකර සැදැහැවතුන් උදෙසා නිරාවරණය කිරීමට සැළසුම් කර ඇත.1948 වසරේ දී හොරණ ප්‍රදේශයේ මුල් වරට ඇරැඹු දහම් පාසලද මේ විහාරස්ථානයේ ය.ශ්‍රී ලංකා රාමඤ්ඤ නිකායේ ප්‍රාදේශීය අධිකරණ සංඝනායක ග්‍රන්ථාකාර පරිවෙනාධ්‍යක්ෂ ශාස්ත්‍රපති රාජකීය පණ්ඩිත තෙබුවන ඥාණින්ද නාහිමියෝ මෙහි මූලාසනය හෙබ වූ අතර තවදුරටත් උත්සව සභාව ඇමැතූ රත්නසිරි වික්‍රමනායක ඇමැතිවරයා මෙසේ ද කීය.මෙවන් අති ශ්‍රේෂ්ඨ කාරණයක් වෙනුවෙන් ධර්මසිරි ද සිල්වා මහතා විසින් මෙහි මුළු වියදම තමන් විසින් දැරීම පිළිබඳව මාගේ ප්‍රසාදය පිරිනමනවා. මෙවන් උත්සවයක මුලු වියදම තනිව දැරීමට ඉදිරිපත් වූ කෙනෙකු මා දුටු මුල්ම අවස්ථාව මෙයයි.එතුමා තුළ බුදු දහම ව්‍යාප්ත කිරීමේ හා බොදු පිළිවෙත් පිළිබඳ භක්තිය මින් මනාව පිළිබිඹු වෙනවා. කරු ජයසූරිය හිතවත් මන්ත්‍රීතුමා කීවා අප රටේ අපරාධ, නොයෙක් මත්ද්‍රව්‍ය ව්‍යාප්ත වී තිබෙනවා වගේම සමාජය අසංවර වී ඇත කියලා. ඒක ඇත්ත එහෙත් එවන් දේ සම්බන්ධව අප බෞද්ධ කොමිෂන් සභාවක් පත් කළා. ඒ වගේම එම ගැටලුද එම සභාව හඳුනාගත්තා.එහි පළමු වැනි නිර්දේශය වුණේ පන්සල හා දායක දායිකාවන්ගේ සබඳතාවය සවිමත් කිරීමයි. දෙවැන්න දහම් පාසල් අධ්‍යාපනය තවත් සවිමත් කිරීම හා ප්‍රචලිත කිරීමයි. මේ නිර්දේශ එම සභාව ඉදිරිපත් කරන ගමන් බොහෝ අය පන්සලෙන් දුරස් වී ඇති බවත් ප්‍රකාශ කළා.එදා තිබූ සංවර රටාවෙන් සමාජය බැහැර ව පවතින බවත් හෙ කළා. ඒකට හේතූ®න් හැටියට ආර්ථික ගැටලු ප්‍රශ්න හා කාලය සමඟ තරගයයි කියාත් එම සභාව පෙන්වා දුන්නා. ඒ පන්සල ඇති ප්‍රදේශය සංවර්ධනයේ කේන්ද්‍රස්ථානය විය යුතුයි.සාමාන්‍ය දිනවලදී බණ මඩුව හිස්ව නොතබා සාමාන්‍ය ජනයාගේ පොදු කටයුතු වෙනුවෙන් තැබිය යුතුයි. දූ දරුවන් ගේ ප්‍රාථමික අධ්‍යාපනය එහි සිදු විය යුතු බවට එම සභාව රටට පෙන්වා දුන්නා.ඒ වගේම කිසිදු වේතනයක් නොලබා දහම් අධ්‍යාපනය ලබා දෙන ගුරු භවතුනට අප සදා ණය ගැති බවද පැවැසූ ඇමැතිවරයා එම ගුරු භවතුන් පිළිබඳ සොයා බලා ඔවුන්ට පහසුකම් ලබා දිය යුතු බවද දූ දරුවන් වෙනුවෙන් කැප වී ක්‍රියා කිරීමෙන් ඉදිරි පරම්පරාවන් සිතුම් පැතුම් නැවුම් වූ සමාජයට බරක් නැති මිනිසුන් බිහි වෙන බවද පැවැසීය.ශ්‍රී රාමඤ්ඤ නිකාය ආරක්ෂක සභාවේ සභාපති, එක්සත් ජාතික පක්ෂයේ නියෝජ්‍ය නායක, කරු ජයසූරිය මහතා ද කතා කෙළේ ය.පැවිදි උතුමන් ප්‍රධාන හොරණ ආසනයේ ප්‍රධාන සංවිධායක (ශ්‍රී. ල. නි. ප) විදුර වික්‍රමනායක, හිටපු පොල් සංවර්ධන ඇමැති (එ. ජා. ප) ඉන්ද්‍රදාස හෙට්ටිආරච්චි, හොරණ නගරාධිපති සෝමසිරි ගමගේ, හොරණ ප්‍රාදේශීය සභාපති යාමිත් චන්දන සතුරුසිංහ මහත්වරු ද මේ අවස්ථාවට සහභාගී වූ අතර තවත් ආරාධිතයන් රැසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=n10061413</link>
    <topic>පුනරින්-යාපනය අතරමගී ප්‍රවාහන බෝට්ටු සේවාවක්</topic>
    <author>වෙල්ලස්සේ බණ්ඩාර</author>
    <content>පුනරීන් සිට යාපනය දක්වා මගී ප්‍රවාහණ බෝට්ටු සේවාවක් ඊයේ (13) සිට රජය ආරම්භ කෙළේ ය.පාර්ලිමේන්තු මන්ත්‍රී නාමල් රාජපක්ෂ මහතා පසුගියදා උතුරේ ජනතාව හමු වූ අවස්ථාවේ ඔවුන් විසින් කරන ලද ඉල්ලීමකට අනුව මේ මගී ප්‍රවාහන බෝට්ටු සේවාව ආරම්භ කැර ඇත.පුනරින් සිට යාපනයට දැනට තිබෙන ගොඩබිම් මාර්ගයෙන් ගමන් කිරීමේ දී යෑමට ඇති දුරෙන් මේ බෝට්ටු සේවාව නිසා කිලෝ මීටර් 75ක් අඩු වේ. මෙය යාපනයේ ජනතාවට කඩිනමින් ලබාදුන් ප්‍රවාහන පහසුකමක් බව ඔව්හු පවසති.පාර්ලිමේන්තු මන්ත්‍රී නාමල් රාජපක්ෂ ජනාධිපති මහින්ද රාජපක්ෂ මහතාට දැනුම් දීමෙන් අනතුරුව ආරක්ෂක අමාත්‍යාංශය මගී ප්‍රවාහණයට බෝට්ටු යොදා ගැනීමට අවසර දී තිබේ.පුනරීන් - යාපනය බෝට්ටු සේවාව නාවික හමුදාව විසින් නිල වශයෙන් ඊයේ (13) විවෘත කෙරුණු අතර ඉදිරි කාලයේ දී පෞද්ගලික බෝට්ටු වලටද අවසර ලබා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=n10061414</link>
    <topic>අන්තරේ පිරිසක්යා පනේ සරසවි සිසුන් නොමඟ යැවීමේ තැතක</topic>
    <author>ආනන්ද පතිරාජඋතුරුමැද පළාත්</author>
    <content>ජනතා විමුක්ති පෙරමුණට සම්බන්ධ අන්තර් විශ්වවිද්‍යාල ශිෂ්‍යබල මණ්ඩලයේ කැඳවුම්කරු ඇතුළු පිරිසක් යාපනය විශ්වවිද්‍යාලයට ගොස් ශිෂ්‍ය ශිෂ්‍යාවන් නොමග යැවීමට තැත් කර ඇතැයි වාර්තා වේ.මෙම කණ්ඩායම විශ්වවිද්‍යාලයට ගොස් එහි ශිෂ්‍ය ශිෂ්‍යාවන්ට පවසා ඇත්තේ අතුරුදහන්ව සිටින සරසවි ශිෂ්‍යයන් පිළිබඳව තොරතුරු ලබාදෙන ලෙසයි.එයට නොකමැත්ත පළකර ඇති යාපනය විශ්වවිද්‍යාලයේ සරසවි සිසුහු මේ සම්බන්ධව ඔවුන්ගේ මවුපියන් වෙත පැමිණිලි කර ඇත.යේ (13) පෙරවරුවේ යාපනය ප්‍රදේශයේ රැඳී සිටින අන්තර් විශ්වවිද්‍යාල ශිෂ්‍ය බල මණ්ඩලයේ කැඳවුම්කරු ඇතුළු හැත්තෑදෙකක පිරිස හමුවු මවුපියන් ඔවුන්ට පවසා ඇත්තේ පසුගිය වකවානුවේදී තම දරුවන්ට අධ්‍යාපනය ලබා ගැනීමට නොහැකි වුණේ විවිධ සංවිධාන විසින් බලපෑම් කළ නිසා බවයි.වසර 30 කට පසු අද රට නිදහස් රටක් වී ඇති බැවින් තම දරුවන්ට නිදහසේ අධ්‍යාපනය ලබා ගැනීමට ඉඩ දෙන ලෙසත් තමන් ආරක්ෂා කිරීමට රජය සහ හමුදාව කටයුතු කරන බවත් පවසා ඔවුන්ව පළවා හැරීමට දෙමාපියන් කටයුතු කර ඇති බවද වාර්තාවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=r1006141</link>
    <topic>හම්බන්තොටට නැඟ එනසංවර්ධනයේ අරුණලු</topic>
    <author>සටහන හා ඡායාරූප තිස්සමහාරාම විශේෂරාජා වෛද්‍යසේකර</author>
    <content>විසල් හම්බන්තොට GREATER HAMBANTOTA  සංවර්ධනය ක්‍රමවත් කිරීමේ අභියෝගයට සාර්ථකව මුහුණ දීම වෙනුවෙන් නාගරික සංවර්ධන අධිකාරිය විසින් මේ වන විට සැලසුම් රැසක් සකස් කර ඇත.නාගරික සංවර්ධන ප්‍රදේශය ලෙස හඳුනාගත් හෙක්ටයාර 1,12,000ක් වන භූ®මි ප්‍රදේශය ක්‍රමවත්ව භාවිත කිරීම අරමුණු කරගෙන ඉඩම් භාවිත කලාපිකරණ සැලැස්මක් සකස්කරන ලද බවත් සංවර්ධනය කළ හැකි ඉඩම් ප්‍රමාණය පවතින ඉඩම් භාවිතය වැඩිදියුණු කළහැකි බවත් යටිතල පහසුකම් සහ අනාගත ජනගහන වර්ධනය යන කරුණු මෙහිදී සැලකිල්ලට ගනු ලැබ ඇත.විසල් හම්බන්තොට සහ නාගරික සංවර්ධන සැලැස්ම තුළ හම්බන්තොට දැනට පවතින නගරය සහ ඊට යාබද ප්‍රදේශය වන හම්බන්තොට ප්‍රාදේශීය බල ප්‍රදේශය කෙරෙහිද වැඩි අවධානයක් යොමු කොට ඇත.මේ අනුව හම්බන්තොට වාණිජ වරාය, උඩමත්තල ගුවන්තොටුපල සහ සිරිබෝපුර නේවාසික ප්‍රදේශ පදනම් කරගෙන නාගරික අවශ්‍යතා පිරිමැසීම වෙනුවෙන් හම්බන්තොට සිරිබෝපුර නව නගරයක් ලෙස සංවර්ධනය කිරීමට නියමිතය.කොරියානු ආධාර මත ඉදිවූ දැවැන්ත පස්මහල් සංකීර්ණයේ ඉදිකිරීම් කටයුතු මේ වනවිට සම්පූර්ණයෙන්ම නිමකොට ඇති අතර හම්බන්තොට විවිධ ස්ථානවල පිහිටි විවිධ රාජ්‍ය ආයතන මෙහි ස්ථාපනය කිරීමට නියමිතය.ජාත්‍යන්තර සම්මන්ත්‍රණ ශාලාවක්ද සිරිබෝපුර නව නගරයේ ඉදිවෙමින් පවතී. එහි ඉදිකිරීම් කටයුතු ලබන වසර අවසානයේ නිමවීමට නියමිතය.මෙහි ආසන 1500 ක පහසුකම් සැපයෙනු ඇත. එයද කොරියානු රජයේ ප්‍රතිපාදන මත ඉදිවේ. මේ ව්‍යාපෘති දෙකටම රජයේ මූල්‍යමය දාඩකත්වය ලැබී ඇත.සිරිබෝපුර දැවැන්ත පරිපාලන සංකීර්ණය මහනගර සභා ගොනැගිල්ලකින් පුස්තකාලයකින් සේවක නිවාස සංකීර්ණයකින් නිලධාරී නිවහන් රැසකින්ද යුක්තය. පරිපාලන සංකීර්ණය සඳහා වැය කොට ඇති මුදල රුපියල් බිලියන 2.4 කි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=r1006142</link>
    <topic>කෝමාන විදුහලේවැඩිහිටි උපහාරය</topic>
    <author>ඡායාරූපය – පදියතලාව විශේෂ ජී. එම්. සිරිවර්ධන</author>
    <content>මහඔය අධ්‍යාපන කලාපයේ අම්/මහ/කෝමාන විද්‍යාලයේ සිසු සිසුවියන් හා ගුරුවරු මවුියන්ගේ ද උදවු උපකාර ලබාගනිමින් පසුගියදා වැඩිහිටි උපහාර උළෙලක් පැවැත්වූහ.විද්‍යාලයේ බෞද්ධ ශිෂ්‍ය සමිතිය වාර්ෂිකව මේ වැඩිහිටි උපහාර උළෙල පවත්වන බව පැවැසේ.ප්‍රදේශයේ වැඩිහිටියන් 14 දෙනකු පාසලට කැඳවා ඔවුන්ට උණු පැන් නහවන අයුරු.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=r1006143</link>
    <topic>එරත්න රෝහලේඉදිකිරීම් එක තැන</topic>
    <author>කුරුවිට සමූහ – රූපිකා කේ. බණ්ඩාර</author>
    <content>එරත්න පර්යන්ත රෝහලේ නව ගොඩනැගිලි ඉදිකිරීම් කටයුතු වසර 4 ක් තිස්සේ අතරමග ඇනහිටීම නිසා රෝගීහු මහත් අපහසුතාවට ලක්ව සිටිති. මේ රෝහල රත්නපුර – කෑගල්ල දිස්ත්‍රික් මායිම ආසන්නයේ පිහිටීම දෙදිසාවේම රෝගීන්ගේ පැමිණීමට හේතු වී තිබේ.දිනකට ප්‍රතිකාර ලැබීමට පැමිණෙන බාහිර රෝගීන්ගේ සංඛ්‍යාව 200 ට අධිකය. සායන පැවැත්වෙන දිනවලට 600 ක පමණ රෝගීන් පිරිසක් පැමිණෙයි. චිකුන්ගුන්යා, ඩෙංගු වැනි වසංගත රෝග පැවැති ඉකුත් සමයේ ප්‍රතිකාර ලැබීමට දුර ප්‍රදේශවල රෝගීන් ද පැමිණියේ මේ රෝහලටය. චිකුන්ගුන්යා තත්ත්වය මුලින්ම හඳුනාගෙන ප්‍රතිකාර කිරීම පිළිබඳ එරත්න රෝහල සෞඛ්‍ය අමාත්‍යාංශයේ ඇගයීමට ලක්වීම ද විශේෂත්වයකි.පැමිණෙන රෝගීන්ට ඉඩ පහසුකම් නොමැතිවීම හේතුවෙන් සබරගමුව පළාත් සභාව මගින් රුපියල් ලක්‍ෂ 75 ක ගොඩනැගිල්ලක් ඉදිකිරීමට කටයුතු යොදා තිබේ.එහි ඉදිකිරීම් කටයුතු දැනට වසර 4 ක් තිස්සේ අතරමග ඇනහිටීම නිසා රෝගීන්ට මහත් දුෂ්කරතා විඳීමට සිදු වී තිබේ. මේ පිළිබඳව එරත්න රෝහලේ ස්ථාන භාර වෛද්‍ය නිලධාරී සාලින්ද කරුණාතිලක මහතාගෙන් විමසූ විට පැවසුවේ කොන්ත්‍රාත්කරුවන් හා පළාත් සභාව අතර ගැටලුවක් නිසා ඉදිකිරීම් නැවතී ඇති බවයි.මේ ගොඩනැගිලි තුළ බාහිර රෝගී අංශය, හදිසි ප්‍රතිකාර ඒකකය, පරිපාලන කාමරය, දන්ත ශල්‍ය ඒකකය හා වැසිකිළි පද්ධතිය ඉදිකිරීමට නියමිතය. මෙහි ඉදිකිරීම් කටයුතු අවසන් කොට ජනතා අයිතියට පැවරීමට කටයුතු කිරීම බලධාරීන්ගේ යුතුකමකට වඩා පින්කමක් වන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=r1006144</link>
    <topic>ඩෙංකුටු...ඩෙංකුටු....ඩෙංකුටු</topic>
    <author>තමරසිරි විජේසේකර දෙයියන්දර සමූහ</author>
    <content>ගීතයක් රසවිඳීමට මෙන්ම එම ගීතය යමෙකුගේ හදවතට දැනෙන්නට නම් එම ගීතයට සංගීතය මුසු විය යුතුමය. ශ්‍රී ලංකාවේ ඈත අතීතයේ සිටම කලාකරුවන් ඒ සඳහා විවිධ සංගීත භාණ්ඩවල නාදයන් එකතු කරගෙන ඇති බවට සාක්ෂි තිබේ.විවිධ ලෙඩ රෝග දුරු කර ගැනීම සඳහා ශාන්තිකර්ම පැවැත්වීම අතීතයේ සිටම පැවත එන ක්‍රමයකි. තිසර සන්දේශයෙහි පැරකුම් රාජසභා මණ්ඩපයෙහි වාදනය කළ වාද්‍ය භාණ්ඩ රැසක් පිළිබඳවද පොත පතෙහි සඳහන් වේ.මේ අනුව ගීතයක් රසවත් කර ගැනීමට සංගීත භාණ්ඩවල නාදයන් අත්‍යවශ්‍යම වේ. සංගීතය මුසු කර නැති ගීතයක් හරියටම ලුණු නැති හොද්දක් වැනිය.දශක කීපයක සිටම දේශීය සංගීත භාණ්ඩ නිෂ්පාදනය කරන ආයතනයක් වශයෙන් මාතර ශ්‍රී මධුර සංගීත භාණ්ඩ නිෂ්පාදකයෝ හැඳින්විය හැකිය.දකුණු පළාතේ ප්‍රථමයෙන්ම ආරම්භ කරනු ලැබූ සංගීත භාණ්ඩ ආයතනයද මෙය වේ. වර්ෂ 1958 දී පමණ මේ ආයතනය පිහිටුවා ඇත. මේ වන විට මාතර ශ්‍රී මධුර සංගීත භාණ්ඩ ආයතනය ප්‍රදේශයේ තරුණ, තරුණියන් විශාල පිරිසකට රැකියා අවස්ථා උදා කර දී ඇති අතර වක්‍රව තවත් සිය, දහස් ගණනකට පමණ රැකියා අවස්ථා උදා කර දී ඇතැයි කීවොත් එය නිවැරැදිය.මේ ආයතනය මගින් නිෂ්පාදනය කරනු ලබන සංගීත භාණ්ඩ වශයෙන් තබ්ලා, ඩොල්කි, දවුල්, තම්මැට්ට, ගැටබෙර, මද්දල, යක්බෙර, උඩැක්කි, රබන් ඇතුළු සියලුම දේශීය සංගීත භාණ්ඩද නිෂ්පාදනය කරන අතර ශ්‍රී ලංකාවේ ශීඝ්‍රයෙන් ජනප්‍රිය වෙමින් පවතින ජැම්බේ, නමැති සංගීත භාණ්ඩයද මේ ආයතනය මගින් නිෂ්පාදනය කෙරේ.ආයතනයේ හිමිකරු අජිත් ධම්මික විතාන මහතාමේ ආයතනය මුලින්ම ආරම්භ කළේ මගේ සීයා. සීයගෙ ගුරුවරයා ඉන්දියානු ජාතිකයෙක්. දැන් මගේ මල්ලිත් මාත් එකතුවෙලා මේ ආයතනය කරගෙන යනවා. මෙවැනි දේශීය කර්මාන්ත කරගෙන යාමේදී රජයේ සහය මීට වඩා ලැබිය යුතුයි.සංගීත භාණ්ඩ නිෂ්පාදනයේදී අවශ්‍යවන හම් වර්ග, ලී වර්ග වැනි අමුද්‍රව්‍ය ලබා ගැනීමේදී ගැටලු ඇතිවෙනවා. අමුද්‍රව්‍ය හොයා ගත්තත් ප්‍රවාහනය කරන්න බැහැ. ඒ නිසා දැනට මේ කර්මාන්තය කරගෙන යන්නේ ඉතා අසීරුවෙන්. අඩුම ගානේ අමුද්‍රව්‍ය ප්‍රවාහනය කරගන්න විශේෂ අවසර පත්‍රයක් ලබාදෙන ලෙස සංස්කෘතික කටයුතු පිළිබඳ ඇමැතිවරියගෙන් ඉල්ලා සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=r1006145</link>
    <topic>ගාල්ල, මිනුවන්ගොඩ ශ්‍රී ගුණරතන බෞද්ධ මධ්‍යස්ථානයෙන්</topic>
    <author>පෝද්දල සමූහ ජයන්ත කල්‍යානන්ද</author>
    <content>සිළුමිණ පුවත්පතේ ශාස්ත්‍රීය සංග්‍රහය අතිරේකය 1930 සිට ඉතාමත් සුරක්‍ෂිතව පොත් වශයෙන් බැඳ ආරක්‍ෂා කොට තබා ඇති විහාරස්ථානයක් ලෙස ගාල්ල මිනුවන්ගොඩ ශශ්‍රී ගුණරතන බෞද්ධ මධ්‍යස්ථානය හැඳීන්විය හැකිය.අදත් කාවුන්, වේයන් ආදී කෘමීන්ගෙන් ආරක්‍ෂා කොට වීදුරු අල්මාරිවල ඉතාමත් සුරක්‍ෂිතව මේ පොත් තබා ඇත. විවිධ විභාග සඳහා ඉතා වැදගත් ඓතිහාසික කරුණු පරිශීලනය කිරීමට පැමිණි ශිෂ්‍ය ශිෂ්‍යාවන් මේ පොත්වලින් කරුණු උපුටා ගනිති.මේ පිළිබඳව ගුණරතන බෞද්ධ මධ්‍යස්ථානාධිපති ගාලු කඩවත්සතර බෙන්තර වලල්ලාවිට කෝරළේ ප්‍රධාන සංඝනායක නාරන්ඕවිටේ තිලකරතන නාහිමියෝ මෙසේ පවසති.සිළුමිණ පුවත්පතේ ශාස්ත්‍රීය සංග්‍රහය අතිරේකය පොත් වශයෙන් සකස් කළේ මගේ ගුරු දේවයන් වහන්සේ වන වැලිවිටියේ ශශ්‍රී ගුණරතන නාහිමියනුයි. උන්වහන්සේ ඒ පොත් ආරක්‍ෂා කළා. අවශ්‍ය අවස්ථාවට කරුණු හැදෑරුවා.පසුව මමත් එහි වටිනාකම අවබෝධ කරගෙන පොත් සුරක්‍ෂිතව ආරක්‍ෂා කළා. අදත් ඒ ලිපි සුරක්‍ෂිතව පොතක් වගේම ශක්තිමත් පිටකවර යොදා ඉතාම හොඳින් ඕනෑම කෙනකුට හැදෑරිය හැකි පරිදි තැන්පත් කොට තිබෙනවා.1930 ජූනි 01 සිළුමිණ ශාස්ත්‍රීය සංග්‍රහයේ “වෙස්සගිරියේ ශිලා ලිපි”, 1933 අප්‍රේල් 3 “කාලිංග මාඝ යුද්ධයේ විස්තර”, 1931 මාර්තු 08 සිළුමිණ, ශාස්ත්‍රීය සංග්‍රහයේ “රාජසිංහ රජු සහ ඕලන්ද ජනපතියා”, 1931 මාර්තු 15 සිළුමිණ “ලන්දේසීන් ඉංගශ්‍රීසින් හා සටනට සූදානම්” ආදී ඓතිහාසික වැදගත් ලිපි රැසක් මේ ශාස්ත්‍රීය අතිරේකවල ඇත.වසර අසූවක් තිස්සේ මේ වටිනා අතිරේකය මෙසේ සුරක්‍ෂිතව ආරක්‍ෂා කර තැබීම ගැන තිලකරතන නාහිමියන්ට මෙන්ම උන්වහන්සේ ඒ සඳහා යොමුකළ අපවත් වී වදාළ නාහිමියන්ට ලේඛක පාඨක දෙපාර්ශ්වයේම ප්‍රණාමය හිමිවිය යුතුය.තමන්ගේ උප්පැන්න සහතිකයවත් ආරක්‍ෂා කරගත නොහැකි ඇතැම් අය සිටින සමාජයක ඉතාමත් මැනවින් සිළුමිණ ශාස්ත්‍රීය ලිපි පොත් බැඳ ආරක්‍ෂා කිරීම ඉතාම වටනේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=r1006146</link>
    <topic>බුදුන්ගේ අකු ධාතුව නිදන් කොට තැනූ ලක්දිව ප්‍රථම චෛත්‍යය ථූපාරාමය</topic>
    <author>අනුරාධපුර නැගෙනහිර සමූහසේනපුර ඩී. නිශ්ශංක</author>
    <content>ශ්‍රී ලංකාවේ ඇති පැරැණිම චෛත්‍ය ලෙස සැලකෙන අනුරාධපුර අටමස්ථානයට අයත් ථූපාරාම චෛත්‍යය භූමිය වටා ඉදිකෙරෙන මහා ප්‍රාකාරයේ කටයුතු කඩිනමින් නිමකිරීමට ජනාධිපතිවරයාගේ උපදෙස් මත අභයගිරි ව්‍යාපෘතිය හා මධ්‍ය සංස්කෘතික අරමුදල පියවර ගෙන ඇත.අනුරාධපුර ථූපාරාමාධිපති, නුවරගම්පළාතේ ප්‍රධාන සංඝනායක ගල්කිරියාගම සෝරත නාහිමියන් වත්මන් ජනාධිපතිවරයා අග්‍රමාත්‍ය පදවිය ඉසුලූ අවධියේ එතුමාගෙන් කරන ලද ඉල්ලීමක් අනුව මේ ප්‍රාකාරය ඉදිකෙරේ.ප්‍රාකාරයට මුල්ගල තැබීම ජනාධිපති මහින්ද රාජපක්ෂ මහතා අතින් පසුගියදා සිදුවිය.ථූපාරාම චෛත්‍යභූමිය වටා පෙර රජදවසද ප්‍රාකාරයක් තිබී ඇත. එම පැරැණි ප්‍රාකාරයේ කැණීම් කටයුතු පුරාවිද්‍යා අධ්‍යක්ෂක මහාචාර්ය ටී. ජී. කුලතුංග මහතාගේ අධීක්ෂණය යටතේ මේ දිනවල ලහිලහියේ සිදුකරගෙන යනු ලැබේ.මේ කැණීම් වලදී පුරාණ අත්තිවාරම මතුවී ඇත. එමෙන්ම පුරාණ ගඩොල් ද විශාල වශයෙන් හමුවෙමින් පවතින බව අභයගිරි ව්‍යාපෘතියේ ප්‍රධාන පර්යේෂණ නිලධාරි ධර්මවර්ධන ලියනගේ මහතා පැවසීය.දිග මීටර් 422 ක් පමණ වූ අභිනව ප්‍රාකාරය ඉදිකිරීමට පෙර මෙහි කැනීම් කටයුතු අභයගිරි ව්‍යාපෘතිය මගින් සිදුකෙරෙන අතර මුදල් ප්‍රතිපාදන වෙන් කිරීම මධ්‍යම සංස්කෘතික අරමුදල මගින් සිදු කෙරේ.ක්‍රි.පූ. 250 - 210 දී පමණ දේවානම්පියතිස්ස මහරජු විසින් බුදුරදුන්ගේ දකුණු අකු ධාතුන්වහන්සේ නිධන් කොට තනන ලද මේ චෛත්‍ය පෙර රජදවස ලංකාව තුළ තැනවූ පළමු වැනි චෛත්‍ය ලෙස සැලකේ.එහෙයින් මෙහි නම “ථූප” විය. මෙයට අයත් ආරාමය ථූපාරාමය විය.පසුව වෙනිත් චෛත්‍යයන් තැනීම ආරම්භ වූ විට “ථූප” යනුවෙන් මුලදී හැඳීන්වුණු මේ දාගැබ ථූපාරාමය විය. පුරාණයේදී මේ චෛත්‍ය වූයේ කූටාගාර වහළයක් සහිත ගොඩනැගිල්ලක් තුළය.චෛත්‍ය වටේට පිහිටි බිත්තියත්, ඊට උසින් වූ වහළත් අභාවයට පත්වී ඇතත්, වහල රඳා සිටි ගල් ටැම් පේලි හතර ආරක්ෂිතව පවතී. ඒ ගල් කණු පේලියෙන් පේලිය උසින් වෙනස්ය. දැනට චෛත්‍යයේ උස අඩි 63 කි. විෂ්කම්භය අඩි 59 ක් වේ. චෛත්‍ය පිහිටා ඇති අඩි 11 ක් උසැති වට මළුවේ විෂ්කම්භය අඩි 164 ක් වේ.අතීතයේ දී ධාන්‍යාගාර හැඩයට තැනුනු මේ ථූපාරාම දාගැබ 1842 දී වූ ප්‍රතිසංස්කරණයේදී ඝණ්ඨාවක හැඩයට වෙනස් වී ඇත.පාදලාංඡන චේතිය, සංඝමිත්තා චේතිය, පුරාණ වෙදහල, නාගලු ළිඳ, බෙහෙත් ඔරුව ආදී නටඹුන් රැසක් ථූපාරාම භූමිභාගය තුළ දක්නට තිබේ.මින් අභාවයට යමින් පැවතුන සංඝමිත්තා චේතිය පසුගියදා සංරක්ෂණය කරන ලදී.ථූපාරාම භූමිභාගය පිරිසිදුව තබාගැනීම සඳහා වගකිවයුත්තන් එතරම් උනන්දුවක් දක්වන බවක් පෙනෙන්නට නැතැයි වන්දනාකරුවෝ චෝදනා කරති.බෙහෙත් ඔරුව වැනි පුරාණ වස්තූන් තියෙන්නන් වාලේ තියෙන්න හැර තිබීම පෙර රජදරුවන්ට කරන නිගාවකැයි පවසන වන්දනාකරුවෝ මේ ප්‍රාකාරය ඉදිවීමෙන් පසුවවත් ථූපාරාම භූමිභාගය පිරිසිදුව පවත්වාගෙන යන්නැයි වගකිවයුතු අයගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=r1006147</link>
    <topic>බේරුවල පුබුදු කිරීමට “පිබිදෙන ගම්දොර”වැඩ අරඹයි</topic>
    <author>කළුතර දිස්ත්‍රික් සංචාරක</author>
    <content>ජනතාවට හොඳ සේවාවක් සැලැසීම තම අරමුණ බවත් ඒ අනුව සැකසූ “පිබිදෙන ගම්දොර” වැඩ සටහන ආරම්භ කරන බව බේරුවල ප්‍රාදේශීය සභාවේ සභාපති ප්‍රසන්න සංජීව මහතා පැවැසීය.ඒ මහතා එසේ පැවැසුවේ බේරුවල ප්‍රාදේශීය සභාව ක්‍රියාත්මක කැර ඇති “පිබිදෙන ගම” වැඩ සටහන පයාගල හිරිගල් ගොඩැල්ල කොස්ගහඋඩුමුල්ල ප්‍රදේශයේ ආරම්භ කළ අවස්ථාවේය.තවදුරටත් කතා කළ සභාපතිවරයා මෙසේද පැවැසීය.“පිබිදෙන ගම් දොර” වැඩසටහන පයාගල හිරිගල් ගොඩැල්ල ප්‍රදේශයෙන් ආරම්භ කැර වැඩ කරද්දී යම් යම් සීමාවල් තිබෙනවා. නමුත් වැඩ කරන්න ගියාම අපට ඔය සීමාවල් අවශ්‍ය නැහැ.මුදල් තිබෙනවා නම් වැඩ කරන්න අපි ලෑස්තියි.අපි නිතර පැමිණ ඔබ ප්‍රදේශයේ අඩු පාඩු සොයා බලා එම අඩු පාඩු අවම කිරීමට ගතයුතු සෑම පිියවරක්ම ගන්නවා.බේරුවල ප්‍රාදේශීය සභාවේ උප සභාපති නන්දන වීරසේකර මහතා.හිරිගල් ගොඩැල්ල ප්‍රදේශයේ ජීවත්වන ජනතාව අඩු වුණත් බල ප්‍රදේශය ඉතා විශාලයි.මේ ගම්මාන සංවර්ධනය කළාට ජනතාවට දැනෙන්නේ නැහැ. එයට හේතුව තමයි ගම් ප්‍රදේශය ඉතා විශාල වීම.අද මෙවැනි දැවැන්ත වැඩ සටහනක් මේ වැනි ගමකින් ආරම්භ කිරීම ඉතාමත් හොඳයි.මෙහිදී ගම්මානයේ තිබුණු අඩු පාඩු විශාල ප්‍රමාණයක් දින හතක් තුළදී අවසන් කර තිබුණා.ප්‍රදේශයේ මාර්ග සකස් කිරීම, වීදි ලාම්පු අලුතින් සවි කිරීම, මාර්ග කොන්ක්‍රීට් කිරීම ඇතුළු සංවර්ධන ක්‍රියා දාමයන් රැසක් සිදුකර තිබෙනවා.මේ අවස්ථාවට බේරුවල ප්‍රාදේශීය සභාවේ ලේකම් සුසිල් සිල්වා, පරිපාලන මහජන සෞඛ්‍ය පරීක්ෂක චන්ද්‍රසිරි පිණිදිය මහත්වරු ඇතුළු පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=r1006148</link>
    <topic>නළුවකු වෙන්න ගිහින්බොරු කියා ලොකු ඇබැද්දියක් කරගෙන</topic>
    <author>අමල් යශෝමන් ජයසිංහ</author>
    <content>ප්‍රියමනාප පෙනුමකින් යුත් ඔහුට තිබුණේ එකම එක ආශාවකි. ඒ කෙසේ හෝ ජනප්‍රිය නළුවකු වීමට ය. ගමේ වේදිකාවක වත් රඟපෑමක් කර නොතිබූ හේ නොයෙක් වර එක එක නළු නිළියන් පසුපස ගොස් රඟපාන්නට අවස්ථාවක් ඉල්ලා සිටියේය.එහෙත් හරි ගියේ ම නැත. උත්සාහයද අත් හැර දැමුවේ නැති හෙතෙම දන්නා හඳුනන අයකු මාර්ගයෙන් ප්‍රවීණ ටෙලිනාට්‍ය අධ්‍යක්ෂකවරයකු ගේ උපකාරයෙන් අවස්ථාවක් ලැබ ගත්තේය.“හිනිපෙත්තට ම ගිහිල්ලයි මං නවතින්නෙ” හේ තම මිතුරනට කීවේය.නියමිත දිනයේ කොළඹින් බැහැර විශාල ගෙමිදුලක් සහිත සුවිසල් පැරණි නිවෙසක රූ ගත කිරීම් සිදු කැරෙන ස්ථානයට එන්නට යැයි ඔහුට ද පණිවිඩයක් ලැබුණේ ය.කිසිදා එවන් තැනක් නුදුටු හෙතෙම අමුතුම ලෝකයකට පහළ වූවාක් මෙන් පිනා ගිය සිතින් ම පසුවූයේය.“මල්ලි - ඔයාට වාහන එලවන්ඩ පුළුවන්ද ?” අධ්‍යක්ෂකවරයා ඇසුවේය.ඔහුගේ තොල කට සිඳී ගියේය. අවට ප්‍රවීණ නළු නිළි පිරිසක් හා තවත් අය තමන් දෙසබලා සිටින අයුරු දුටු හේ උගුරේ රැල් බුරුල් හැරියේ ය.“පුප් - පුළුවන්.”“රායිට් – එහෙම නම් මල්ලි ඔයාට මෙන්න මේකයි කරන්ඩ තියෙන්නෙ. ඔයාගෙ හාම්පුතා ඔයාට හොඳට ම බැනලා පන්න ගන්නවා. ඔයාට තියෙන්නෙ ගේ ඇතුලෙ ඉඳන් ඉක්මණින් ඇවිත් අර පෝටිකෝවෙ තියෙන වෑන් එකට නැගල එළවගෙන ඇවිත් අර ගේට්ටුව ගාව ජම්බු ගහ ළඟ නවත්වන එකයි. හරිනේ ?.හෙතෙම තම හිස වැනුවේය.සියල්ල දැන් සූදානම්ය. වෑන් රියක් නිවෙසේ පෝටිකෝව යට නවතා තිබේ. අධ්‍යක්ෂවරයා කටහඬ අවදි කෙළේය.“ස්ටෑන්ඩ් බයි - රෝලින් – කවුරුවත් සද්ද කරන්ඩ එපා ඇක්ෂන්”.ගෙතුළ සිට කඩිමුඩියේ මෙන් පැමිණි හෙතෙම වෑන් රියට නැග පන ගැන්වූයේය. වෑන් රිය ගැස්සී ඉදිරියට ම ගියා පමණි.මල හත්තිලව්වයි. ආ......අර . අර යකා කොහේද යන්නෙ’ යි කලබලයෙන් නැගී සිටි අධ්‍යක්ෂවරයා එසේ කියමින් රිය දෙසට දිව යද්දී ජම්බු ගහ පසුකර ප්ලාස්ටික් පුටු දෙකක් ද මල් පෝච්චි දෙකක් ද යටකර දමමින් වෑන්රිය වේගයෙන් ඇදී ගොස් දැවැන්ත ගේට්ටුවේ වැදී එක්වරම නතර වූයේ එහි සිටි පිරිසගේ කෑ ගැසීම් මධ්‍යයේ ය.“මොකක් ද ඕයි තමුසෙ මේ කළේ ? අපිව කෑවා. ඩ්‍රයිවින් දන්නෙ නෑ කිව්ව නම් ඉවරයි නෙ” අධ්‍යක්ෂ ගුගුළේ ය.බිරාන්ත ව ගිය හෙතෙම කට්ටිය මැද්දෙ ඇහුවෙ නැත්නම් බෑ කියනව නෙ. යැයි කියමින් රියෙන් වහා බැස පාරට පැන දිවයන්නට වූයේ මැරතන් ධාවන තරගකරුවකු මෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=s1006141</link>
    <topic>නාවික හමුදාව හා සිවිල් බළකායඑෆ්. ඒ. පාපන්දු අවසන් සටනට</topic>
    <author>ප්‍රින්ස් ගුණසේකර</author>
    <content>හොල්සිම් එෆ්. ඒ. කුසලාන පාපන්දු තරගාවලියේ අවසන් මහා තරගයට සිවිල් ආරක්ෂක බළකා පිල හා නාවික හමුදාව සුදුසුකම් ලබා ගත්හ.බම්බලපිටිය පොලිස් ක්‍රීඩා පිටියේ පැවැති පොලිස් පිල හා සිවිල් ආරක්ෂක බළකා පාපන්දු පිල අතර තරගයෙන් ගෝල් 2 - 0ක ජයක් ලබා සිවිල් ආරක්ෂක පිල අවසන් මහා තරගයට සුදුසුකම් ලැබූ අතර පෙරේදා පැවැති නාවික හමුදාව හා මීගමුව දොන් බොස්කෝ අතර තරගයෙන් ගෝල් 4 - 2 ක (දඩුවම් පහර) ජයක් ලබා නාවික හමුදාපිල අවසන් මහා තරගයට සුදුසුකම් ලැබීය.පොලිස් - සිවිල් ආරක්ෂක බළකාය අතර පැවැති තරගයේ ප්‍රථම භාගය නිමා වෙද්දී දෙපිලම ගෝල් වාර්තා කිරීමට සමත් නොවූහ. එහෙත් තරගයේ අවසන් මිනිත්තු කිහිපයේ දී සිවිල් ආරක්ෂක බළකා පිලෙන් ප්‍රබල දක්ෂතා ඉස්මතු විය.සිවිල් ආරක්ෂක බළකා පිලේ මංජුල ප්‍රසන්න 72 මිනිත්තුවේ ද හා ටි.එන්. ප්‍රියංකර 82 වැනි මිනිත්තුවේ දී වාර්තා කළ ගෝල් දෙක ජයග්‍රහණයට දායක විය. සිවිල් ආරක්ෂක බළකා පිල 2008 වසරේදී එෆ්. ඒ. තරගාවලියේ අනු සූරතාව දිනා ගැනීමට සමත් විය.වසර 3කට පසුව පාපන්දු පිටියට පිවිසි නාවික හමුදාව තරගාවලියේ කැපී පෙනන දක්ෂතා දක්වමින් අවසන් මහා තරගයට පිවිසිම කාගේත් කතාබහට ලක්විය.බම්බලපිටිය පොලිස් ක්‍රීඩාංගණයේ පැවැති මේ තරගයේ නියමිත කාලයේ දී ගෝල් 2 - 2ක් ලෙස දෙපිලම සම මට්ටමක පසුවූයෙන් දඩුවම් පහර මගින් ජයග්‍රහණය තීරණය කෙරුණි.තරගයේ ප්‍රථම භාගය නිමා වෙද්දී දෙපිලම ගෝල් 1 බැගින් ලබා සිටි අතර දෙවැනි භාගය ඇරැඹී විනාඩි 2ක් ගත වෙද්දී දොන් බොස්කෝ ක්‍රීඩක දිලිප් ප්‍රනාන්දුට රතු කාඩ්පත් අවවාදයකින් පිටියෙන් ඉවත්වීමට සිදු විය.එම මතභේදාත්මක තීන්දුව පිළිබඳ දොන් බොස්කෝ පිලේ පුහුණුකරු සම්පත් පෙරේරා මහතා දැඩි විරෝධයක් පළ කෙළේ ය. එෆ්. ඒ. කුසලාන පාපන්දු තරගාවලියේ අවසන් මහා තරගය මේ මස 19 වැනිදා පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=s1006142</link>
    <topic>බ්‍රැඩ්බි පළිහ පළමු තරගයෙන්රාජකීය විදුහලට තියුණු ජයක්</topic>
    <author>ප්‍රින්ස් ගුණසේකර</author>
    <content>ජනාධිපති කුසලාන අන්තර් පාසල් ලීග් තරග මාලාවේ ත්‍රිත්ව රාජකීය අතර තරගයෙන් ලකුණු 38 – 37 ක තියුණු ජයක් රාජකීය විදුහලට හිමිවිය.වාර්ෂිකව පැවැත්වෙන බ්‍රැඩ්බි පළිහ සඳහා වූ මේ තරගය රාජකීය ක්‍රීඩා සංකීර්ණ ක්‍රීඩාපිටියේදී පැවැත්වුණි.රාජකීය ක්‍රීඩකයන් තරගයේ මුලසිට ඉදිරියෙන් සිටියද ත්‍රිත්ව විදුහල තරගයේ අවසානයේදී ප්‍රබල තරගකාරිත්වයක් පෙන්නුම් කෙළේය. රාජකීය විදුහල ගෝල් 3 ක් ට්‍රයි 1 ක් පෙනෙල්ටි 3 ක් හා ඩ්‍රොප් ගෝලයකින් ලකුණු ලබාගත් අතර ත්‍රිත්ව විදුහල ගෝල් 3 ක් ට්‍රයි 2 ක් හා පෙනෙල්ටි 2 ක් ලබා ගත්තේය.මෙතෙක් බ්‍රැඩ්බි පළිහ තරග ඉතිහාසයේ තරගයකදී දෙපිලම ලබාගත් වැඩිම ලකුණු සංඛ්‍යාව මෙයවීමද විශේෂත්වයකි.සා.පීතරට පහසු ජයක්බම්බලපිටියේදී පැවැති සාන්ත පීතර් හා වෙස්ලි අතර තරගයෙන් සාන්ත පීතර් විදුහලට ලකුණු 50 – 13 ක ජයක් හිමිවිය. තරගයේ ප්‍රථම භාගය නිමාවෙද්දි ලකුණු 17 – 08 ක් ලෙස සාන්ත පීතර් ක්‍රීඩකයෝ ඉදිරියෙන් සිටියේය.සාන්ත පීතර් විදුහල ගෝල් 5 ක් හා ට්‍රයි 3 ක් ලබාගත් අතර වෙස්ලි විදුහල ට්‍රයි 2 ක් හා පෙනෙල්ටියක් වාර්තා කළේය.කිංග්ස්වුඩ් ජය ලබයිගල්කිස්සේදී පැවැති කිංග්ස්වුඩ් හා සාන්ත තෝමස් අතර තරගයෙන් කිංග්ස්වුඩ් පිල ලකුණු 22 – 17 ක ජයක් වාර්තා කළේය. කිංග්ස්වුඩ් විදුහල ගෝල් 2 ක්, ට්‍රයි 1 ක් හා ඩ්‍රොප් ගෝල් 1 ක් වාර්තා කළ අතර සාන්ත තෝමස් විදුහල ගෝල් 2 ක් හා ඩ්‍රොප් ගෝල් 1 ක් ලබා ගත්තේය.ජයග්‍රාහී කිංග්ස්වුඩ් විදුහල ප්‍රථම භාගය නිමාවෙද්දි ලකුණු 22 – 5 ක් ලෙස ඉදිරියෙන් සිටියේය. සාන්ත තෝමස් ක්‍රීඩකයෝ මෙයට පෙර සාන්ත පීතර් සමඟ තරග ජය පරාජයෙන් නිමා කිරීමට සමත්වූහ.කෙසේ වූවද කිංග්ස්වුඩ් ලැබු මේ ජයග්‍රහණයත් සමඟ තරගාවලියේ ප්‍රසාද ලකුණු සටහනේ සාන්ත තෝමස් පසුකර දෙවැනි තැනට පත්වීමේ වාසිය හිමිකර ගත්තේය.තරග අටකදී ජයග්‍රහණ 7 ක් ලබා එක් තරගයක් ජය පරාජයෙන් තොරව නිමා කළ සාන්ත පීතර් විදුහල ප්‍රසාද ලකුණු සටහනේ ඉදිරියෙන්ම සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=s1006143</link>
    <topic>සා. අන්තෝනි 39:13 කින් ධර්මරාජ පරදවයි</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>පසුගිය සෙනසුරාදා (12) නිත්තවෙලදී පැවති ඒ කොටසේ පාසල් රගර් තරගයකින් මහනුවර සාන්ත අන්තෝනි විදුහල විසින් මහනුවර ධර්මරාජ විදුහල පරදවා ලකුණු 39 (ගෝල් 2 ට්‍රයි 5) – 13 (ට්‍රයි 2 පෙනල්ටි 1) ක ජයක් වාර්තා කරන ලදී.පළමු භාගය අවසානයේ ධර්මරාජ පිල ලකුණු 13 – 12 වශයෙන් ඉදිරියෙන් සිටියේය. මෙම තරගයේ පළමු භාගයේ ධර්මරාජ ක්‍රීඩකයින් දක්ෂ ලෙස ක්‍රීඩා කළත් දෙවන භාගයේදී සාන්ත අන්තෝනි පිල සිය ආදිපත්‍ය පතුරවමින් ධර්මරාජ පිලට ලකුණු ලබා ගැනීම වළක්වාලමින් තරග වැදි තරගය ජය ගත්තේය.සාන්ත අන්තෝනි පිල සෙන්ටර් ජයවීර ට්‍රයිස් 2 යි, චානක ට්‍රයි 2, තරංග ට්‍රයි 1, රෝච් ට්‍රයි 1, මගින් ට්‍රයි ලබා ගත්හ. නායක චානක එක් ට්‍රයි එකක් ගෝල් බවට පත් කළේය.ධර්මරාජ පිල සෙන්ටර් උඩන්ගමුව ට්‍රයි 1 හේවාවසම් ට්‍රයි 1 මගින් ට්‍රයි ලබා ගත්හ. පෙනල්ටි 1 ලබා ගත්තේ හේවාවසම් විසිනි. ගාමිණි ඉන්ද්‍රසේන මහතා තරගය විනිශ්චය කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=s1006144</link>
    <topic>කොරියාව 2:0කින් ග්‍රීසිය පරදවයි</topic>
    <author/>
    <content>ලෝක කුසලාන පාපන්දු තරගාවලියේ ආසියානු කලාපය නියෝජනය කරමින් එක් වූ දකුණු කොරියාව ගෝල් 2 - 0 කින් ග්‍රීසිය පරදවා විශිෂ්ට ජයක් වාර්තා කෙළේ ය. නෙල්සන් මැන්ඩෙ ක්‍රීඩාංගණයයේ පැවැති මේ තරගයේ දී දකුණු කොරියාව වෙනුවෙන් ලී ජන්ග් සෝ (7 වැනි මිනිත්තුව) හා පාර්ක් ජයි සන්ග් (52 වැනි මිනිත්තුව) ගෝල් වාර්තා කළහ. කොරියානු පිල (බී) කාණ්ඩයෙන් තරග වදින අතර ප්‍රසාද ලකුණු 3ක් ලබා ඉදිරියෙන් ම සිටී.ග්‍රීසිය පැරැද වූ දකුණු කොරියානු කණ්ඩායමේ ජයග්‍රහණය සැමරීමට ක්‍රීඩා ලෝලීහු වීදි බැස ප්‍රීති ඝෝෂා නැගූහ.2004 වසරේ දී යූරෝ කුසලානය ජයග්‍රහණය කළ ග්‍රීසිය පැරැද වීමෙන් ලත් උද්දාමය හේතුවෙන් රතු ෂර්ට් ඇඳ රට පුරා මිලියනයක් පමණ දකුණු කොරියානුවෝ ප්‍රීති ඝෝෂා නැගීම කැපී පෙනුණි.බොහොමයක් දකුණු කොරියානු රූපවාහිනි නාලිකාවන් තරගයේ විශේෂ අවස්ථා නිතර නිතර විකාශය කිරීමෙන් ජනතාවගේ උද්යෝගය තීව්‍ර කරනු දැක ගත හැකිය.අන්තර් ජාලය ඇසුරින්ද ක්‍රීඩාලෝලීන් සතුට බෙදා ගැනීම සඳහා බොහෝ වෙබ් අඩෙවි භාවිත කළ බව දැක ගත හැකිය.තරගය සජීවීව රට පුරා ජනතාවට දැක බලා ගත හැකි වන පරිදි රූපවාහිනි තිර නගර මංසන්ධි සුපිරි වෙළෙඳ සල්, උද්‍යානවල, සිනමාහල් තුළ, ආපන ශාලා අසල ස්ථානගත කර තිබෙනු දැක ගත හැකිවිය.සියෝල් නුවර ‘සිටි හෝල් ජලාසා’ හි තිබූ රූපවාහිනි තිරය නැරැඹීමට පමණක් 50000ක් පමණ ක්‍රීඩා ලෝලින් රැස් වූ බව වාර්තා වේ.ප්‍රධාන නගර අසලදී ගිනි කෙළි සංදර්ශන පවත්වමින් කෑ කෝ ගසමින් ක්‍රීඩා ලෝලීන් මූලික වටයේ දී ඉදිරියේ ඇති ආර්ජන්ටිනා තරගය ද ජයගනු ඇතැයි අපේක්ෂාවෙන් පසු වෙයි.එංගලන්ත – අමෙරිකා ගැටුම ජය පරාජ නෑ‘සී’ කාණ්ඩයේ එංගලන්තය හා අමෙරිකාව අතර තරගය ගෝල් 1 – 1ක් ලෙස ජය පරාජයෙන් තොරව නිමාවිය. එංගලන්ත නායක ස්ටීවන් ගෙරාඩ් 4 වැනි මිනිත්තුවේ දී හා අමෙරිකාවේ ක්ලින්ට් ඩෙම්ප්සෙයි 40 වැනි මිනිත්තුවේ දී ගෝල් වාර්තා කළහ.ආජන්ටිනාවට ජය‘බී’ කාණ්ඩයේ ආජන්ටිනාව හා නයිජීරියාව අතර තරගයෙන් ගෝල් 1 – 0 ක ජයක් ආජන්ටිනාවට හිමි විය. ආජන්ටිනාවේ ගෙබ්රිල් හෙන්සි 6වැනි මිනිත්තුවේ දී ජයග්‍රාහී ගෝලය වාර්තා කළේය.ද. අප්‍රිකා - මෙක්සිකෝ තරගය ජය පරාජ නෑසත්කාරක දකුණු අප්‍රිකාව හා මෙක්සිකෝ අතර තරගය ගෝල් 1 – 1 ක් ලෙස ජය පරාජයෙන් තොරව නිමාවට පත්විය.එමෙන්ම උරුගුවේ හා ප්‍රංශය අතර පැවැති තරගය දෙපිලම ගෝල් නොලබා ජය පරාජයෙන් තොරව නිමාවිය.අද පැවැත්වෙන තරග (ශ්‍රී ලංකා වෙලාවෙන්) ප.ව. 5.00 නෙදර්ලන්තය - ඩෙන්මාර්කය ප.ව. 7.30 ජපානය – කැමරූන් ප.ව. 11.30 ඉතාලිය – පැරගුවේ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=s1006145</link>
    <topic>උමේෂා ජාතික චෙස් පිලට</topic>
    <author>දිනේෂ් බාලසුරිය</author>
    <content>කුරුණෑගල මලියදෙව බාලිකා විද්‍යාලයේ ඉගෙනුම ලබන 13 හැවිරිදි මයුමි උමේෂා මුහන්දිරම් ශිෂ්‍යාව චෙස් ක්‍රීඩාවෙන් විශිෂ්ට දස්කම් දක්වා ජාතික කණ්ඩායම නියෝජනය කිිරීමට වරම් ලබා ඇත.2008 වර්ෂයේ සමස්ත ලංකා අන්තර් පාසල් චෙස් සූරතා තරගාවලි තුනකට සහභාගිවී වයස 14 න් පහළ ශූරතා දෙකක්ද දෙවන ස්ථාන 1 ක්ද ලබා ඇත. 2009 වර්ෂයේ සමස්ත ලංකා අන්තර් පාසල් චෙස් තරගාවලියේ ප්‍රථම ස්ථානය ඇතුළු චෙස් තරගාවලි රැසක ජයග්‍රහණ ඇය අත්කර ගත්තාය.ශ්‍රී ලංකා ජාතික කණ්ඩායම නියෝජනය කරමින් ආසියානු යොවුන් චෙස් තරගාවලිය සඳහා ලබන ජුලි 8 දා චීනයේ බීජිං නුවර පැවැත්වෙන තරගාවලියට සහභාගි වීමට නියමිත අතර ග්‍රීසියේ පැවැත්වෙන ලෝක යොවුන් චෙස් තරගාවලිය සඳහාද සහභාගීවීමට ඇය වරම් ලබා ඇත.2010 / 2011 ඔලිම්පියාඩ් චෙස් සූරතාවලිය සඳහා රුසියාව බලා යන ශ්‍රී ලංකා චෙස් කණ්ඩායම නියෝජනය කිරීමටද ඇයට වරම් ලැබී ඇත.ඇයට චෙස් ක්‍රීඩාවෙන් මෙසේ විශිෂ්ට දස්කම් දැක්වීම සඳහා මඟ පෙන්වූ ඇයගේ පුහුණුකරු ලෙස කටයුතු කරන නුවන් ලියනගේ මහතාට විශේෂයෙන් ස්තුති කළ අතර ඇයගේ් චෙස් ක්‍රීඩා දිවියට මහත් කැපවීමකින් කටයුතු කරන තම දෙමව්පියන් දෙපළද විද්‍යාලයේ විදුහල්පතිනිය වන වජිරා කුමාරිහාමි මහත්මියත්, ක්‍රීඩා භාර ගුරුතුමියන්ලාටත්, චෙස් ක්‍රීඩාව භාර ගුරු මහත්මියටත්, ආදි ශිෂ්‍ය සංගමයටත් ඇයව සැම විට දිරිමත් කරන සුබ පතන්නන්ටද ඇයගේ් හදපිරි ස්තුතිය සහ ප්‍රණාමය පුද කිරීමට ඇය අමතක නොකළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=s1006146</link>
    <topic> මාතර පොලිසියට ක්‍රිකට් ජයක්</topic>
    <author/>
    <content>මාතර දිස්ත්‍රික්කයේ පොලිස් ස්ථාන කණ්ඩායම් (14) අතර පැවැති සය සාමාජික සැහැල්ලු පන්දු ක්‍රිකට් තරගාවලියේ සූරතාවය මාතර මූස්ථාන පොලිසියේ ක්‍රිකට් කණ්ඩායමට හිමි වූ අතර අනුසූරතාවය වැලිගම මූලස්ථාන පොලිසියේ කණ්ඩායමට හිමි විය.මහජන මිත්‍රශීලී පොලිස් සේවාවක් සඳහා පොලිස්පතිතුමන්ගේ මෙහෙයවීමෙන් ක්‍රියාත්මක නව වැඩසටහනෙහි එක් පියවරක් වශයෙන් මේ තරගාවලිය සංවිධානය කර තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=s1006147</link>
    <topic>ජාතික මහා ක්‍රීඩා උලෙළේමැරතන් සූරයා අජිත් බණ්ඩාර</topic>
    <author>මහින්ද ජිනදාස සහ විජේරත්න හෙන්නායක වැල්ලවායේ සිට</author>
    <content>තිස් හය වැනි ජාතික මහා ක්‍රීඩා උලෙළේ පිරිමි මැරතන් තරගයේදී 10 වැනි වතාවටත් ජය ගැනීමට වයඹ පළාතේ ඒ. එම්. අජිත් බණ්ඩාර සමත් විය. මේ අතර පිරිමි ඇවිදීමේ තරගයෙන් 10 වැනි වතාවටත් ජය ගත්තේ බස්නාහිර පළාතේ නිශාන්ත මනෝජ් නයනානන්දයි.මෙම ක්‍රීඩා උලෙළේ මැරතන්, ඇවිදීම, පාපැදි තරග ඊයේ (13) වැල්ලවාය නගරයේදී පැවැත්විණි.36 වැනි ජාතික මහා ක්‍රීඩා උලෙළේ මැරතන් හා ඇවිදීමේ තරග වලින් ජය ලබාගත් ක්‍රීඩකයන්වන අජිත් බණ්ඩාර, දෙවැනි ස්ථානය ලබාගත් ආර්. එම්. අයි. ඒ. රත්නායක සහ තෙවැනි ස්ථානය දිනූ නිමල් විජිත බණ්ඩාර ද කාන්තා තරගයෙන් ජය ගත් පී. ජී. එල්. අනුරාධ, දෙවැනි ස්ථානය හිමිකරගත් එම්. ඒ. ආර්. දීපානි හා තෙවැනි ස්ථානය ලද ඩී. ඒ. ඉනෝකා ආසියානු ක්‍රීඩා උලෙළේ මලල ක්‍රීඩා තරගවලට සහභාගි වෙති.මෙම ක්‍රීඩා උලෙළේ පාපැදි (පිරිමි) තරගයේ ප්‍රථම ස්ථානය දිනා ගැනීමට ඌව පළාතේ කේ. පී. ආර්. ගයාන් කුමාර සමත් විය. පාපැදි කාන්තා තරගයේ ප්‍රථම ස්ථානය හිමි වූයේ බස්නාහිර පළාතේ ලසන්ති ගුණතිලකටයි.පිරිමි පාපැදි තරගය වැල්ලවායේ සිට සියඹලාණ්ඩුවට ගොස් ආපසු වැල්ලවායට පැමිණි අතර කාන්තා පාපැදි තරගය වැල්ලවායේ සිට මොනරාගල දක්වාද ගොස් මොනරාගල සිට නැවත වැල්ලවායට පැමිණියේය.ජයග්‍රාහක ජයග්‍රාහිකාවන්ට ත්‍යාග ප්‍රදානය ක්‍රීඩා ඇමැති සී. බී. රත්නායක මහතා අතින් සිදු විය.මැරතන් (පිරිමි)01. ඒ. එම්. අජිත් බණ්ඩාර (වයඹ පැ. 2 : 23 : 09)02. ආර්. එම්. අයි. ඒ. රත්නායක (වයඹ පැ. 2 : 25 : 46)03. එච්. ආර්. නිමල් විජිත බණ්ඩාර (සබරගමුව පැ. 2 : 29 : 03)04. බී. උපුල් විජිත කුමාර (දකුණ පැ. 2 : 30 : 20)05. ටී. ජී. බී. සෝමරත්න (මධ්‍යම පැ. 2 : 33 : 31)මැරතන් (කාන්තා)01. පී. ජී. එල්. අනුරාධී (මධ්‍යම පැ. 3 : 00 : 37)02. එම්. ඒ. ආර්. දීපානි (නැගෙනහිර පැ. 3 : 01 : 11)03. ඩී. ඒ. ඉනෝකා (මධ්‍යම පැ. 3 : 06 : 19)04. ආර්. ඒ. එම්. දිල්හාරි (වයඹ පැ. 3 : 08 : 04)05. ඊ. ඩබ්. එන්. කේ. පේ‍්‍රමරත්න (වයඹ පැ. 3 : 14 : 35)තරග ඇවිදීම (පිරිමි)1. නිශාන්ත මනෝජ් නයනානන්ද (බස්නාහිර පැ. 1 : 43 : 05)2. ආර්. ඒ. එස්. ඒ. රාජපක්ෂ (සබරගමුව පැ. 1 : 45 : 33)3. ජී. එම්. එච්. සමීර අංජන (දකුණ පැ. 1 : 46 : 46)4. එස්. එස්. සේනාසිංහ (වයඹ පැ. 1 : 48 : 34)5. ඩී. ජී. නෙල්සන් සේනාධීර (සබරගමුව පැ. 1 : 51 : 04)තරග ඇවිදීම (කාන්තා)01. ජේ. එම්. උමේෂි ශෂිකලා (දකුණ පැ. 2 : 02 : 40)02. පී. බී. ගයනී (දකුණ පැ. 2 : 04 : 23)03. ගීතා නන්දනී (බස්නාහිර පැ. 2 : 07 : 26)04. ඩබ්. පී. ඒ. පවිත්‍රා ප්‍රබෝ්ධනී (දකුණ පැ. 2 : 07 : 39)05. ජේ. ජී. ප්‍රියංගිකා ප්‍රියදර්ශනී (ඌව පැ. 2 : 14 : 08)</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=s1006148</link>
    <topic>ඉන්දියා-පාකිස්තාන-බංග්ලාදේශ ක්‍රීඩකයෝ ආසියානු ක්‍රිකට් සූරතාවට ශ්‍රී ලංකාවට එති</topic>
    <author/>
    <content>ආසියානු ක්‍රිකට් තරගාවලියට සහභාගීවන ඉන්දීය, පාකිස්තාන හා බංග්ලාදේශ කණ්ඩායම් ඊයේ ශ්‍රී ලංකාවට පැමිණියහ. හෙට සිට මේ 24 දක්වා රංගිරි දඹුලු ජාත්‍යන්තර ක්‍රීඩා පිටියේ දී පැවැත්වෙන තරගාවලියට සත්කාරක ශ්‍රී ලංකාව බංග්ලාදේශය, පාකිස්තානය හා ඉන්දියාව තරග වැදීමට නියමිතය. සියලුම තරග දිවා - රාත්‍රී තරග ලෙස පැවැත්වේ.ලෝක කුසලාන පාපන්දු තරගාවලිය මේ දිනවල දකුණු අපි‍්‍රකාවේ දී පැවැත්වෙන බැවින් පේ‍්‍රක්ෂක අවදානය ඒ දෙසට යොමුව ඇතැයි යන මතය ගැන පාකිස්තාන් නායක සයීඩ් අෆ්රිඩි අදහස් දක්වමින් ‘’ පාපන්දු විශාල පේ‍්‍රක්ෂක අවදානයක් දිනා ගන්නා ක්‍රීඩාවක් මිනිත්තු 90කින් පස්සේ තරගය ඉවරයි.ඊට පස්සේ පේ‍්‍රක්ෂකයා ක්‍රිකට් තරගාවලිය කෙරේ අවදානය යොමු කරනවා. ඒක විශ්වාසයි’’13 දෙනෙකුගෙන් සමන්විත කණ්ඩායමක් පළමුව ඩුබායි හරහා ලංකාවට පැමිණි බවත්, වේගපන්දු යවන මොහොමඩ් අසීෆ් ඩෝහා කටාර් හරහා ලංකාවට පැමිණෙන බවත් වාර්තා විය.ප්‍රාන්ත ක්‍රිකට් තරගාවලියට සහභාගී වි සිටින තුන් ඉරියව් ක්‍රීඩක අබ්දුල් රසාක් එංගලන්තයේ සිට මව්බිමට පැමිණීමට නියමිතය. පසුගිය මාස තුන ඇතුළත පාකිස්තාන ක්‍රිකට් ක්‍රීඩාවේ විශාල අර්බුද පැන නැඟුණි.ක්‍රීඩකයන්ට දඩ ගැසීම් තරග තහනම් කිරීම් ආදිය සිදුවුණි. එහෙත් ඒ සියල්ල අතීතයට භාර කෙළේ යැයි අෆ්රිඩි පැවැසීය.      </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=s1006149</link>
    <topic>පාපන්දු තරගඔට්ටු අල්ලන්නන්හොංකොං පොලිස් දැලේ</topic>
    <author/>
    <content>ලෝක කුසලාන පාපන්දු තරගාවලිය ඉලක්ක කරගනිමින් නීති විරෝධී ඔට්ටු අල්ලමින් සිටි 25 දෙනෙකු අත්අඩංගුවට ගැනීමට හැකිවූ බව හොංකොං පොලිසිය පවසයි. අත්අඩංගුවට පත්වන විට ඇමෙරිකානු ඩොලර් මිලියන 8.5 ක් පමණ මෙම නීතිවිරෝධි සූදු පොලේදී ඔට්ටු අල්ලා තිබුණු බව වාර්තා වේ.අන්තර් ජාලය ඇසුරින් හා දුරකථන මාර්ගයෙන්ද මෙලෙස ඔට්ටු ඇල්ලීම්වල නිරතව අත්අඩංගුවට පත්වූවන්ගෙන් 6 දෙනෙක් කාන්තාවන් විය.පොලිසිය විසින් හොංකොං ඩොලර් 350,000ක් පමණ රාජසන්තක කළ බව සඳහන් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=f1006141</link>
    <topic>සේවක කප්පාදුවක් කරන්නේ නැහැ</topic>
    <author>චමීර ඇල්ලදෙණිය ඡායාරූප -සරත් විරසිංහ</author>
    <content>සමස්ත විදුලිබල ක්ෂේත්‍රය පාඩු ලැබීමට හේතු, විදුලිබල ක්ෂේත්‍රය නංවාලීමට ගෙන ඇති ක්‍රියාමාර්ග, වීදි ලාම්පු ප්‍රශ්නය හා ඉදිරියේ දී විදුලිබිල වැඩිවේද යන්න පිළිබඳ විදුලිබල හා බලශක්ති ඇමැති පාඨලී චම්පික රණවක මහතා සමග “දිනමිණ” කළ සාකච්ඡාවකි මේ.විදුලිබල මණ්ඩලය හා සමස්ත විදුලිබල ක්ෂේත්‍රයම පාඩු ලබන ආයතනයක් බවට පත්වෙලා කියා ඔබ පවසනවා. එම පාඩු ලැබීමට හේතු සාධක මොනවා ද?පළමුවෙන්ම 2010 වසර සඳහා ලංකා විදුලිබල මණ්ඩලය විදුලිය ජනනය කර සම්ප්‍රේෂණය කිරීමට රුපියල් බිලියන 127ක් වශයෙන් ද, නඩත්තු වියදම සඳහා රුපියල් බිලියන 6.6 ක් වශයෙන් ද, සේවක වැටුප් සඳහා රුපියල් බිලියන 25 ක් ද වැය වෙනවා.ඒ අනුව 2010 වසර සඳහා සමස්ත වියදම රුපියල් බිලියන 159 ක් වෙනවා. දැනට විදුලිබල ඒකකයක් විදුලිබල මණ්ඩලය විසින් නිපදවන්නේ රුපියල් 17.51ක මුදලකටයි. නමුත් පාරිභෝගිකයන්ට අප ලබා දෙන්නේ එක් විදුලි ඒකකයක් රුපියල් 14 කටයි.එමඟින් විදුලිබල මණ්ඩලය මෙම වසරේ දී ලබන ආදායම රුපියල් බිලියන 119 යි. එවිට විදුලිබල මණ්ඩලය මේ වසරේ පමණක් රුපියල් බිලියන 40 ක් පාඩු ලබනවා.රුපියල් බිලියන 40 ක් කියන්නේ ඉතා විශාල මුදලක්. ශ්‍රී ලංකාවේ සිටින සමෘද්ධි පවුල් ලක්ෂ 18 සඳහා රජය විසින් වසරකට වැය කරන්නේ රුපියල් බිලියන 10 ක මුදලක් පමණයි.ඒ අනුව ශ්‍රී ලංකා විදුලිබල මණ්ඩලය සමෘද්ධි වියදම වගේ හතර ගුණයක් මේ වසරේ පාඩු ලබනවා. එම පාඩුව පියවා ගැනීම සඳහා මේ රටේ සිටින සෑම පුරවැසියෙකුම රුපියල් 2000 ක මුදලක් ගෙවිය යුතු වෙනවා.ඒ අනුව ගණන් බලා ඇති ආකාරයට ඉදිරි දශකය තුළ විදුලිබල මණ්ඩලය රුපියල් බිලියන 392 ක් පාඩු ලැබීමට නියමිතයි. මීට අමතරව 2008 පෙර විදුලිබල මණ්ඩලය රුපියල් බිලියන 161 කෙටි කාලීන ණයක් ගෙවීමට තිබෙනවා.2005 වසරෙන් පසුව විදුලිබල ක්ෂේත්‍රයට ඉහළ කොත්මලේ, නොරොච්චෝලේ, කෙරවලපිටිය බලාගාර ගොඩනැගීමට හා සම්ප්‍රේෂණ පද්ධතිය නවීකරණය කිරීම සඳහා රුපියල් බිලියන 322 ක මුදල් රජය විසින් ආයෝජනය කර තිබෙනවා.එම ආයෝජනය කඩිනම් මහවැලිය වගේ හය ගුණයක් වෙනවා. එම ආයෝජන සඳහා ගත් ණය ගෙවීම ලබන වසරේ සිට විදුලිබල මණ්ඩලයට පැවරෙනවා. එය වසරකට රුපියල් බිලියන 18ක්.ඒ අනුව ලබන වසරේ විදුලි ඒකකයක නිපදවන මිල රුපියල් 2.18 කින් ඉහළ යාමට නියමිතයි. විදුලිබල මණ්ඩලය හැමදාම පාඩු ලබා ගෙනියන්න බැහැ. අද මණ්ඩලය ඛනිජ තෙල් සංස්ථාවට, මහජන බැංකුවට, භාණ්ඩාගාරයට ණයයි. ඛනිජ තෙල් සංස්ථාව ලංකා බැංකුවට ණයයි.මෙම පාඩු ලැබීමට මූලික හේතුව සොයාගෙන ගියාම පෙනෙන දෙයක් තිබෙනවා. විදුලිබල මණ්ඩලයේ 1980 – 1990 දශකය තුළ පැවතුණේ සුළු අර්බූදයි. 1990 – 2000 දශකයේ දී විදුලිබල මණ්ඩලයේ බරපතළ අර්බූද පැවතුණා. වසර 2000 න් පසුව අර්බූදයේ පියමන් ඔස්සේ ලැබෙන ප්‍රතිඵලවලින් අද ජනතාව බැට කනවා.ලංකාවේ විදුලිබල ක්ෂේත්‍රයේ අතීතය දිහා හැරී බැලුවහොත් විමලසුරේන්ද්‍රලා වැනි ඉංජිනේරුවන් සිටි ආයතනයක්. විමලසුරේන්ද්‍ර මහතා වසර 100 ක් ඉදිරිය ගැන හිතලා කළ දේවල් නිසා අද අපට මෙහෙම හරි විදුලිය තිබෙනවා. ඔවුන් එදා ලක්ෂපාන හැදුවේ පහන් ලක්‍ෂයක් පත්තු කරන්නයි.විදුලි ඒකකයක මිල පසුගිය වසර විස්සේ දී වේගයෙන් ඉහළ ගියා. ඉදිරියටත් විදුලි බිල ඉහළ යන බවට ඉඟි පළ වෙනවා. මේ තත්ත්වය පිළිබඳ ඔබේ මතය කුමක්ද?එදා මුලු රටේ ජනගහණයෙන් සියයට 10 කට පමණයි, විදුලිය තිබුණේ. ඒ සියලුම විදුලිය නිපද වූයේ ජල විදුලි බලාගාරවලින් පමණයි. එදා විදුලි ඒකකයක් නිපදවන්න වැය වුණේ සත 18 යි. අද ඒක රුපියල් 18 ක් වෙලා. වසර තිහක් ඇතුළත පාරිභෝගික භාණ්ඩයක මිල සියයට සියයකින් ඉහළ ගිය එකම භාණ්ඩය විදුලි ඒකකයයි.මේක වුණේ කොහොමද කියලා අපි සොයලා බැලුවහොත් එකම හේතුව වන්නේ කඩිනම් මහවැලියයි. කඩිනම් මහවැලිය නිසා ප්‍රශ්න දෙකක් පැන නැගුණා. ඉන් පළමු වැන්න තමයි කඩිනම් මහවැලියට යොදා ගත්තේ විදේශ ඉංජිනේරුවන්ගේ දැනුමයි.ඒ නිසා අපේ රටේ සිටි විමලසුරේන්ද්‍ර වැනි ;ද්ශීය විදුලි ඉංජිනේරුවන් කොන් වුණා. කඩිනම් මහවැලියට වියදම් වූ මුදලෙන් කොටසක් ගෙවීමට 1985 දී ලංකා විදුලිබල මණ්ඩලයට සිදු වුණා.එම නිසා 1990 දී විදුලි ඒකකයක් නිපදවන මිල රුපියල් 2.43 දක්වා ඉහළ ගියා. එය සියයට දහතුන් ගුණයකින් වැඩිවීමක්. අදත් කඩිනම් මහවැලියට විදුලිබල මණ්ඩලය ණය ගෙවනවා. තව රුපියල් බිලියන 50 ක් ගෙවිය යුතුව තිබෙනවා.ප්‍රේමදාස යුගයේදී ලංකා විදුලිබල මණ්ඩලය වෘත්තීය දැණුමක් නොමැති අය අතට පත් වුණා. සිරිමාවෝ මැතිණිය හා ජේ. ආර්. ජයවර්ධන මහතා ගෙනගිය ප්‍රතිපත්තිය ඉදිරියට ගෙන ගියේ නැහැ.ප්‍රේමදාස යුගයේ දී සමනල වැව ව්‍යාපෘතිය ආරම්භ කළා. ඒ සඳහා රුපියල් බිලියන 20 ක් ආයෝජනය කළා. නමුත් සමනල වැව බැම්මේ සිදුරක් ඇති වීම නිසා සම්පූර්ණ ව්‍යාපෘතිය අසාර්ථක වුණා.එම අලාභය ද විදුලිබල මණ්ඩලයට දැරීමට සිදුවුණා. විදුලිබල මණ්ඩලය යෝජනා කළ ඉහළ කොත්මලේ සහ ගල් අගුරු බලාගාර ඉදිකිරීම දේශපාලන හේතු හා සමාජ හේතු මත ඉදිකළේ නැහැ.විකල්ප බලශක්ති ගැන ද සොයා බැලුවේ නැහැ. එහි ප්‍රතිඵලයක් හැටියට 1996, 1997 වසරවල විදුලි අර්බූදයක් හට ගත්තා. දිනකට පැය 7 ක් පමණ විදුලිය විසන්ධි කළා. විදුලිය විසන්ධි කිරීමට තාවකාලික පිලියමක් ලෙස පෞද්ගලික විදුලිය ජනනය කරන ආයතනවලින් මිලදි ගත්තා.2000 වසරේ දී ඔවුන්ට විදුලිය ඒකකයක් නිපදවීමට රුපියල් 4.60 ක් වියදම් වුණා. එය විදුලිබල මණ්ඩලය මිලදී ගන්නේ ඒකකයක් රුපියල් 10 – 12 ත් අතර මිලකට යි.ඒ අනුව වසරකට විදුලිබල මණ්ඩලය ලබන සමස්ත ආදායමෙන් සියයට 75 ක් පුද්ගලික විදුලිය නිපදවන්නන්ට දීමට සිදුවෙලා තිබෙනවා.නමුත් පෞද්ගලික අංශවලින් විදුලිය ලබා ගන්නේ සමස්ත විදුලි පරිභොජනයෙන් සියයට 30 ක ප්‍රමාණයක් පමණයි. මෙය තමයි විදුලිබල මණ්ඩල පාඩු ලැබීමට සිදුවී තිබෙන දේ. එක එක රජයන්වලදී ගත් වැරදි තීරණ නිසා මෙය අද පාඩු ලබන තත්ත්වයට පත්වෙලා තිබෙනවා.සමස්ත විදුලිබල ක්ෂේත්‍රයේ අර්බූදයට විසඳුමක් ලබා දෙන්න ඔබ විදුලිබල හා බලශක්ති ඇමැතිවරයා වශයෙන් ගෙන තිබෙන පියවර මොනවා ද?බලය ලංකා නමින් නව වැඩසටහනක් අපේ අමාත්‍යංශය මගින් අප ක්‍රියාත්මක කර තිබෙනවා. මෙහි කෙටි කාලීන, මධ්‍ය කාලීන හා දිගු කාලීන වැඩසටහන් අන්තර්ගත වෙනවා. බලය ලංකා සැලසුමට අනුව කරුණු 15 ක් යටතේ විදුලිබල ක්ෂේත්‍රය නංවාලීමට කටයුතු කරනවා.ඒ අනුව ජනන සැලසුමක් අලුතෙන් ක්‍රියාත්මක කර 2011 ජනවාරි පළමු වැනිදා සිට ක්‍රියාත්මක කර ඉදිරි වසර 05 තුළ විදුලිබල මණ්ඩලය පාඩු නොලබන, ණය බර අඩු කරන ආර්ථික රටාවකට ගෙන ඒමට කටයුතු කරනවා.පුනර්ජනනීය බලශක්තියට මුල්තැන ලබාදීමට කටයුතු කරනවා. ඒ අනුව දරවලින් විදුලිය නිපදවන ඩෙන්රෝ, සුළං බලයෙන් විදුලිය නිපදවීමට, කුඩා ජල විදුලි බලාගාර වැඩි අවධානයක් යොමු කරන අතර, සූරිය ශක්තිය, මුහුදු රළ හා භූ තාප මගින් විදුලිය නිපදවීම පර්යේෂණ මට්ටමට ගෙන ඒමට කටයුතු කරනවා.දිගු කාලීන විසඳුම් හැටියට න්‍යෂ්ටික ශක්තියෙන් විදුලිය නිපදවීමටත් අප බලාපොරොත්තු වෙනවා. විශේෂයෙන් ශශ්‍රී ලංකාවේ විදුලිය නිපදවීමට දැනට විශාල මුදලක් වැය වෙනවා.කොරියාවේ විදුලි ඒකකයක් නිපදවීමට වැය කරන්නේ ශශ්‍රී ලංකාවේ විදුලි ඒකකයක් නිපදවීමට යන මුදලෙන් තුනෙන් එකකටවත් වඩා අඩු මුදලක්. ඒ අනුව අපි ඒ තාක්ෂණය පිළිබඳ සොයා බැලීමටත් කටයුතු කරනවා.කෙටි කාලීන වැඩසටහන් යටතේ වීදි ලාම්පු යෙදීමේදී අදාල පළාත් සභාව මගින් මුදල් යොදන ක්‍රමවේදයක් අනුව කටයුතු කරනවා. අනවසරයෙන් විදුලිය ගැනීම වැලැක්වීම සඳහා නව කාර්යසාධක බලකායක් පිහිටුවීමට අප කටයුතු කර තිබෙනවා. අපගේ මේ ක්‍රියාකාරී සැලැස්මට අනුව වසර 05 ක් ඇතුළත විදුලිබල ක්ෂේත්‍රයේ යම් සාර්ථකත්වයක් ළඟා කරගත හැකියි.පසුගිය දිනවල බොහෝ සෙයින් කතා බහට ලක්වුණා; වීදි ලාම්පු ප්‍රශ්නය ගැන. නමුත් මේ පිළිබඳ ජනතාවට තවම හරි අවබෝධයක් නැහැ. මේ පිළිබඳ ඔබ පැහැදිලි කළොත්.ලංකා විදුලිබල මණ්ඩලය මම භාරගන්නා අවස්ථාවේදී විදුලිබල මණ්ඩලය දැනුවත්ව වීදි ලාම්පු තිබුණේ ලාම්පු ලක්‍ෂ හතරක් පමණයි. නමුත් අපි ඉන් පසුව කළ සංගණනයකදී වීදි ලාම්පු ලක්‍ෂ 07 ක් තිබෙන බව සොයා ගත්තා.මේ වීදි ලාම්පු සඳහා භාණ්ඩාගාරයෙන් මුදල් ලැබෙන්නේ නැහැ. මෙයට විදුලිබල මණ්ඩලයෙන් වියදම් වෙන්නේ. මේ සඳහා රුපියල් බිලියන තුනක් වසරකට විදුලිබල මණ්ඩලයට දරන්න සිදුවෙනවා.එය විදුලිබල මණ්ඩලයට සිදුවන මුළු අලාභයෙන් සියයට 2 ක ප්‍රමාණයක්. එම නිසා ඒ අලාභය දැරීමට විදුලිබල මණ්ඩලය සූදානම් නැහැ.විදුලිබල මණ්ඩලය දැනට තිබෙන වීදි ලාම්පු ලක්‍ෂ 07 ප්‍රමාණය විධිමත් කර එම බල්බ වලට විදුලිය පිරිමැසුම් දායක ලෙස භාවිතා වන බල්බ යෙදීමට කටයුතු කරනවා. මින් ඉදිරියට වීදි ලාම්පු දැමීමේ දී විදුලිබල මණ්ඩලය දැනුවත් කළ යුතුයි. එය අත්‍යවශ්‍ය ද කියා බලා එය දීම තීරණය කරන්නේ විදුලිබල මණ්ඩලය මගිනුයි.සමහරු චෝදනා කරනවා විදුලිබල මණ්ඩලය පාඩු ලැබීමට හේතුව දේශපාලනීකරණය වීම කියලා. ඒ පිළිබඳව ඔබගේ අදහස කුමක් ද?දේශපාලනීකරණයට වඩා මෙහි තිබෙන්නේ ඇති වූ හදිසි තත්ත්වය භාවිතා කරලා සංවිධානාත්මක පිරිසක් විසින් ආර්ථික ප්‍රහාරයක් එල්ල කිරීමයි. මේ තත්ත්වය 1995 – 2000 කාලවලදී ඉතා තදින් ක්‍රියාත්මක වුණා.එහි ප්‍රතිඵලයක් විදිහට අද විදුලිබල මණ්ඩලයේ පව් අදින්න වෙලා තියෙන්නේ ජනතාවටයි. විදුලිබල මණ්ඩලයේ සමස්ත පාඩුව පියවීම සඳහා උපනුපන් හැම කෙනෙක්ම රුපියල් 7500 ක් ගෙවිය යුතු වෙනවා.ඒත් සමගම අවිධිමත් ජනනන සැලසුමක් ක්‍රියාත්මක කිරීම නිසා විදුලිබල මණ්ඩලය තව තවත් පාඩු ලැබුවා. මේ සියලු පාඩු නිසා සේවක අසහනය හා මේ පිළිබඳ තාක්ෂණය දන්නා ඉංජිනේරුවන් විදේශ ගත වුණා. එම නිසයි විදුලිබල මණ්ඩලය මේ තරම් අර්බූදයට ආවේ.විදුලිබල මණ්ඩලයේ සේවක කප්පාදුවක් සිදු කිරීමට පියවර ගෙන තිබෙනවා කියලා ප්‍රචාරයක් යනවා. එහි සත්‍ය අසත්‍යතාව කුමක් ද?නව සේවකයන් බඳවා ගන්නේ නැහැ. නමුත් විදුලිබල මණ්ඩලය තුළ මිනිස් බල ආයතන මගින් සේවකයන් 3500 ක් සේවයේ යොදවා තිබෙනවා. නමුත් ඉදිරි වසර දෙකක කාලය තුළ විදුලිබල මණ්ඩලයේ සේවය කරන විශාල පිරිසක් විශ්‍රාම යාමට නියමිතයි.එවිට තාක්ෂණික ශිල්පීන්ගේ හා ඉංජිනේරු අංශයේ පුරප්පාඩු ඇතිවිය හැකියි. එම නිසා සේවක කප්පාදුවක් කිරීමට අප බලාපොරොත්තු වෙන්නේ නැහැ. දැනට සිටින මානව සම්පත නිවැරදිව කළමණාකරනය කිරීම අපගේ අරමුණයි.දැනට රුපියල් බිලියන 15ක විදුලි බිල් ප්‍රමාණයක් රජයේ ආයතන මගින් ගෙවා නැහැ. එය නැවත අය කර ගන්නට ක්‍රියා කරන්නේ කෙසේ ද?ඒ සඳහා විදුලිබල මණ්ඩලයේ නිලධාරියෙකු පත් කර සාකච්ඡා කර මුදල් ලබා ගැනීමට ක්‍රමවේදයක් සකස් කරලා තිබෙනවා. නමුත් මින් ඉදිරියට ආරක්ෂක අංශ හෝ රෝහල්වලට හැර අනෙක් රජයේ ආයතනවලට විදුලිය ණයට ලබා දීමට අප සූදානම් නැහැ.මේ සියලු පාඩු හා නාස්ති අවසානයේ දී පාරිභෝගිකයා පිට පැටවෙනවා. ඒ අනුව දැනට තිබෙන තත්ත්වය අනුව විදුලි බිල වැඩිවීමක් සිදුවේද?විදුලිබිල වැඩි කිරීම සම්බන්ධ කාරණාව අප සතු කාර්ය භාරයක් නොවෙයි. එය පැවරී තිබෙන්නේ මහජන උපයෝගිතා කොමිසමට යි. අමාත්‍යංශයට කළ හැක්කේ විදුලිය සංරක්ෂණය කිරීම හා අඩුවෙන් විදුලිය පාරිභෝජනය කරන අයට වැඩි සහන ලැබෙන ආකාරයටත් වැඩියෙන් විදුලිය පාරිභෝජනය කරන අයට අඩු සහන ලැබෙන ආකාරයටත් නව ගාස්තු ක්‍රමයක් ක්‍රියාත්මක කරන්න කියලා යෝජනා කරන්න විතරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=f1006142</link>
    <topic>සමහරු පන්සල් යන්නේසෙනසුරාදා පොළේයනවා වගෙයි</topic>
    <author>සංවාද සටහන -අයන්ති විතාන ඡායාරූප -තුෂාර ප්‍රනාන්දු</author>
    <content>වර්තමාන සමාජයේ හැමදෙනාටම තනි තනිව මහා තරගයක නිරත වීමට සිදුවෙලා. එහිදී තව කෙනෙක් ගැන හිතන්නට පිළිසරණක් වීමට වෙලාවක් නැහැ. මේ නිසා ඇතිවී තිබෙන සමාජ ව්‍යසනය පිළිබඳ කථා කිරීමට අද ධර්ම සභාවට වැඩම කරන්නේ කු/ බෝපිටිය ශශ්‍රී සුදර්ශනාරාම පුරාණ රජමහ විහාරවාසී මීගහවෙල සුමනශාන්ත හිමියෝ යි.බෞද්ධයා යනු කවරෙක් ද?බුදුරජාණන් වහන්සේගේ ධර්මය ලොව සියලු සත්ත්වයන් ගේ දෙලොව හිත සුව පිණිස දේශනා කරන ලද්දක්. තිසරණසරණ යෑමේ නියත ප්‍රතිඥාවක් මගින් ආර්ය අෂ්ඨාංගික මාර්ගය නම් වූ එම දහම පිළිගෙන, එම මාර්ගයට පිවිස හිඳින තැනැත්තායි බෞද්ධයා ලෙසට හඳුන්වන්නේ.සමාජීය වශයෙන් එසේ බෞද්ධයන් ලෙස හැඳින්වුවත් තෙරුවන් සරණ ගිය ගිහියන් හඳුන්වන්නේ උපාසක, උපාසිකා ලෙසටයි. නමුත් අද සමාජයේ උපාසක, උපාසිකා යනුවෙන් හඳුන්වන්නෙ සිල් රෙදි පොරවා ගත්තවුන් පමණයි.නමුත් බෞද්ධයන් ගේ නිත්‍ය ශීලය වන පංච ශීලයෙහි පිහිටි ගිහියන් වුණත් මේ උපාසක උපාසික නම ලැබීමට සුදුසුයි. ඒ නිසා තෙරුවන් සරන ගොස් නිත්‍ය ශීලයක් ආරක්ෂා කිරීමට බැඳී සිටින පිරිස පමණයි සැබෑ බෞද්ධයන් ලෙස හැඳින්වීමට පුළුවන් වන්නෙ. උපතින් පමණක් බෞද්ධ වූ අය ලේබල් බෞද්ධයන් ලෙසයි හැඳින්විය හැක්කේ.අද කාලේ පන්සිල් රකින්න වෙලාවක් නැති බව සමහරුන් පවසනවා.තමන් හටත් අනුන් හටත් අනර්ථයක් සිදුකිරීම පස් පව් වශයෙන් හැඳින්වෙනවා. ඒ අනුව අද සමාජයේ කෙනෙකුට පන්සිල් රැකීමට නොහැකි යැයි කියන්නේ තමන් හටත් අනුන් හටත් අයහපතක් සිදු නොකරමින් ජීවත් සමට නොහැකි බව පැවසීමයි.පන්සිල් පිළිිබඳව අපේ රටේ බෞද්ධයන් දක්වන ආකල්පය කෙබඳු වුවද විදේශිකයන් මේ පංචශීල ප්‍රතිපදාව කෙරෙහි බොහෝ නැඹුරුවක් දක්වනවා.70 දශකයෙන් පසුව සමාජයේ සෑම අංශයකින්ම ආර්ථික වටිනාකමක් ලැබුණා. අපි කියන සංකල්පය සමාජයෙන් බැහැර වුණා. පවුල් සංස්ථාව තුළින් මහ පවුල නැති වුණා. ආත්තම්මා , කිරි අම්මා, මහ පවුලෙන් ඉවත් වුණා.මිනිසෙක් ලෝකයට ඉපදුණාට පසු ආගම දහමකට, සදාචාර දහමකට අනුගත වෙනවා. මානව සත්වයෙක් ලෙස ඉපදුණු මිනිසා සතෙක් ලෙසම මිය යා යුතු නැහැ. වර්තමානයේ ජීවත්වන ඇතැම් අය මානව සත්වයෙකු ලෙස ඉපදෙනවා. අමු තිරිසනෙක් වගේ මැරෙනවා. මෙන්න මේ වෙනස තේරුම් ගන්නට ඕනෑ.නිමාවක් නොපෙනෙන තරගකාරිත්වය මේ තත්ත්වයට හේතුවක් නොවේද?වර්තමානයේ මිනිසුන් තරගයකයි ජීවත් වෙන්නේ. ඉස්සර සමාජයේ පොදුබව, එකඟතාව තිබුනා. ගමේ කොතැනක හෝ ගොයම් කපන විට ගම්වාසීන් අත්තමේ ගියා. මේවා සිංහල ජන සංස්කෘතියේ පැවැති සමාජ පදනමයි.මේ සාමුහිකත්වය අපේක්‍ෂව වර්තමාන සමාජයෙන් ගිලිහිලා ගිහිල්ලා අද මාධ්‍ය මගින් පෙන්වන මනහර ඇස් බැන්දුම් ලෝකයට යන්නට සමාජයේ හැමෝටම තනි තනිව මහා තරගයක නිරතවීමට සිදුවෙලා. අනෙකා ගැනත් සිතන්න, තවකෙකුට පිළිසරණක් වෙන්න මේ මහා ධාවනයේදී වෙලාවක් නැහැ.මීට දශක තුනකට එහා අපේ සමාජය පැවතුණේ සාමුහිකත්වය නැමැති යාන්ත්‍රණය තුළයි. එහෙත් අද වන විට න්‍යෂ්ඨික පවුල මම නමැති සාධක සියල්ල පරයා ඉහළට ඇවිත් එහිදී සියල්ල යටකොට මම ඉළට ආ යුතුය යන පවිටු සිතිවිල්ලෙන් සිත පිරී යාම අරුමයක් නොවේ.අද තියෙන්නේ ගෙවල්වල මහත්වරු නෝනලා විතරක් නොවෙයි බලු කුක්කන්ගෙ ඉඳලා කැපී පෙනෙන්න මොඩිෆයි කරන කාලයක්. ඉස්සරනම් ගෙවල්වල හිටියේ දඩෝරියෝ අද ඉතින් බල්ලා ගෘහ මූලික වෙලානේ. අද ඉන්නේ රැප් කරල බුරන මිලේනියම් බල්ලෝසුනාමි ව්‍යසනයෙන් පසුව මනිසන් නැවත ජීවිත නිස්සාරණය පිළිබඳ සිතන්නට පෙළඹුණා නේද?දැන් බලන්න සුනාමි ඛේදවාචකය එවැනි ස්වභාවික මහ ව්‍යසනයක් ඇතිවෙන්නේ මිනිසුන්ට යළි ජීවිතය දෙස හැරී බලන්නටයි. සුනාමියෙන් පස්සේ මිනිස්සු යළිත් වතාවක් බුදුරජාණන් වහන්සේගේ ධර්මය, ජීවිත නිස්සාරණය පිළිබඳ අත්දැකීම් සමුදායක් ලැබුනා.මිනිහෙකුට ගහක් වගේ වෙන්නට පුළුවන් නම් ඒක තමා ශ්‍රේෂ්ඨත්වය. ගහට නගිනවා , ගෙඩි කඩාගන්නවා. අන්තිමට ගහ කපල ළිපට දාල අළුකරලම දානවා.ඒත් ඒ ගහ එහෙම මිය ගියත් තව මාස එක හමාරකින් පමණ තමන් විසින්ම ස්වෝත්සාහයෙන් බිහිකරපු පළෑටිය තම මව් ශාඛය විනාශ කරපු මිනිස් සමාජයටම සේවය සපයනවා. පලිගැනීම, ඊර්ෂ්‍යාව, ද්වේෂය නැහැ. සොබා දහමින් අපට මොනතරම් පාඩම් ඉගෙන ගන්න පුළුවන්ද?මිනිසුන්ගේ ගුණ දහම් නැතිවෙන්න එක හේතුවක් තමයි අනුකම්පාව වංචාව විසින් ගිල දැමීම ශ්‍රද්ධාව, අනුකම්පාව,, මිත්‍රත්වය, හිත හොදකම “වංචාව“ නමැති මත්සයාට හසුවීම නිසා මිනිසුන් සියලුදෙනාම කෙරෙහි සැකෙන් බලන්නට පුරුදු වුණා.අද තියෙන්නේ වෘත්තිමය යාචක සමාජයක්. අතපය නැති අය ඒ බව කියමින් හිඟා කනවා. අතපය තියෙන අය ඒවා අමාශය ඇතුළෙ හරි හංගාගෙන හිඟා කනවා.ගුණ ධර්ම සුරකින සමාජයක් නැවත ඇතිකිරීමට ගතයුතු පියවර කවරේද?ඇත්තෙන්ම අද අපේ බෞද්ධයන් අතරේ වන්දනාමාන කිරීමේ පිරිහීමක් දක්නට ලැබෙනවා. පන්සල් යන්නන්වාලේ පන්සල් ගොස් පලක් නැහැ.ශීලාදී ගුණධර්මවල පිහිටමින් බෞද්ධ සාරධර්ම තුළින් මෙලොව පරලොව සුගතිය අත්කර ගැනීමටයි අප පන්සල් යා යුත්තේ බදාදා හෝ සෙනසුරාදා පොළකට යන්නාක් මෙන් හුදෙක් ලෞකික ලාභාපේක්ෂාවෙන් පොදි බැඳගෙන ඒවා මුදුන්පත් කර ගැනීමේ පාරිභෝගික චින්තනයෙන් කොයි පන්සලට ගියත් පලක් නැහැ.’ ඒ නිසා නිවැරැදිව බුද්ධ වන්දනාව සිදුකරන ආකාරය කියාදීමට භික්ෂූන් වහන්සේගේ වගකීමක්.වන්දනා කිරීමේදී පළමුවෙන්ම තමන්ගේ සිත සියලු බාහිර කටයුතුවලින් නිදහස් කරගෙන සමාධිගත කරගන්නට ඕනෑ. ඉන්පසු බෝ මළුවේ හෝ විහාරස්ථානයේ බිමක පසඟ පිහිටුවා වාඩිවිය යුතුයි.‘ඉන්පසු බුදුරජාණන්වහන්සේ ගේ බුදුරුව මතකයේ මවාගෙන උන්වහන්සේගේ නව අරහදී බුදුගුණ සිහිපත් කරන්නට ඕනෑ. එහිදී සිතේ අහංකාරය,” එඩිතර ගතිගුණ පවතින්නට හොඳ නැහැ. ශ්‍රද්ධා භක්තිය ඇතිකරගෙන හෘදයාංගම වන්දනා කරන්නට ඕනෑ.සෑම බෞද්ධයෙක්ම උදෑසනින් මල් පහන් පූජා කරල බුද්ධ පූජාව දවස පටන් ගන්නට ඕනෑ කොයි තරම් වැඩකටයුතු තිබුණත් උවමනාව, ආසාව තියෙනව නම් දිනපතාම බුද්ධ පූජාව තියන්න පුළුවන්.පූර්ව ආත්මවල කරපු පව්නිසා සමහරුන්ට ඒ වගේ දේවල්වලට ආසාවක් ඇතිවෙන්නේ නැහැ. එහෙම නැතිනම් කවදාද ඕක කරන්නේ. මැරෙනතුරුම වෙලාවක් නැහැ. බුද්ධ පූජාව දිනක් වැරදුනාට කමක් නැහැ. විවිධ අය මේ බුද්ධ පූජාව තැබීමට නීති හදාගෙන තියෙන්නේ කරන්න කම්මැලි නිසයි.බුද්ධ පූජාවට වගේම සාංඝික දානවලටත් අද සමහරු මාළු බෙදනවා. දානෙකට මස්, මාළු දුන්නොත් ඒ දානෙන් කිසිම කුසලයක් අත් වෙන්නේ නැහැ. අද මිනිස්සු ඕනෑම මළ කුණක් කනවා. මේ නිසා අද ගමක ඉබ්බෙක් තලගොයෙක් හොයාගන්න පුළුවන්ද?හරක් මස් කෑමේ ආදීනව පැහැදිලි කරමින් නිහාල් නෙල්සන් මහතා විසින් ගායනා කරන “එපා එපා මස් කන්නට කිරි අම්මාගේ” ගීතය රචනා කළේ මමයි. ඒ ගීතය ඇසූ බොහෝ දෙනෙක් ගවමස් කෑම අතහැරියා.සෑම නිවසකම දිනපතාම බුදුරජාණන් වහන්සේට පහනක් තියන්නට ඕනෑ. නිවසක ආලෝකය ඒකයි. බුදුරජාණන්වහන්සේ උදෙසා මේ පූජාවන් හදවතින්ම කළොත් මරණ මංචකයේදීත් අපට එය සිහිපත් වෙනවා. යහපත් ආත්මයක උප්පත්තිය ලබන්න එයම ප්‍රමාණවත්.ඔබ නිතරම ආගම සිහිපත් කරනවානම් ලෙඩ දුක් හැදෙනවා අඩුයි. දිනපතා අපට ඇතිවන දුක්කරදර හේතු කරගෙන කොතරම් නම් අපගේ ලේ අපිරිසුදු වෙනවාද? අපිරිසුදු ලේ පිරිසුදු කර නොගත්තොත් ලෙඩ දුක්වලට මුහුණ දී පිළිකා වැනි දරුණු රෝගවලින් ජීවිතය විපතට පත්වන අවස්ථා අප කොතෙකුත් දැක තිබෙනවා.අඩුම වශයෙන් දිනකට විනාඩි 25 ක්වත් අලුයම් කාලයේ තෙරුවන් වන්දනා කර බුද්ධ පූජාව පවත්වා මෛත්‍රී භාවනාව වඩන්න පුළුවන්නම් සැබැවින්ම ඔබට දෙලොවම සෙත සැලසෙනවා ඒකාන්තයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>14</day>
    </date>
    <link>http://www.dinamina.lk/2010/06/14/_art.asp?fn=f1006143</link>
    <topic> පුනරුත්ථාපනය වූ එල් ටී ටී ඊ ජෝඩු 53කට මංගල සීනු</topic>
    <author>නුවන් කොඩිකාර සහ වව්නියාව උතුර සමූහ වවුනියා සිට...</author>
    <content>පුනරුත්ථාපන මධ්‍යස්ථානවල දැනට පුහුණුව ලබන, කලින් එල්. ටී. ටී. ඊ සාමාජිකයන්ව සිටි තරුණ ජෝඩු 53ක් ප්‍රථම වතාවට නීත්‍යානුකූලව විවාහ දිවියට පත් වීම ඊයේ (13) පෙරවරු 7.30 යෙදුණු සුබ මොහොතින් වව්නියාව පොම්පෙමඩු මධ්‍යස්ථානයේදී සිදු කෙරිණි.බෞද්ධ හින්දු හා කතෝලික ආගමික වතාවත්වලට මුල් තැන දෙමින් විවාහ සිදු කෙරිණි.විවාහයන්හි සාක්කිකරුවන් ලෙස මැති ඇමැතිවරුන් වන ඩිව් ගුණසේකර, රිෂාඩ් බදියුදීන්, ඩිලාන් පෙරේරා, විජිත් විජිතමුණි සොයිසා, නාමල් රාජපක්ෂ, රොෂාන් රණසිංහ, උතුරු ආණ්ඩුකාර මේජර් ජනරාල් ජී. ඒ. චන්ද්‍රසිරි, මේජර් ජනරාල් දයා රත්නායක, මේජර් ජනරාල් කමල් ගුණරත්න, බ්‍රිගේඩියර් සුදන්ත රණසිංහ, ඉන්දීය සුපිරි නළු විවේක් ඔබ්රෝයි මහත්වරුන් අස්සන් තැබූහ.නීත්‍යානුකූල විවාහයෙන් පසු ඔවුන් සඳහා ඉදිකළ සාම ගම්මානයක එම පිරිස පදිංචි කරනු ලැබිණි.එකම දවසක, එකම වේලාවක, එකම ස්ථානයක එල්.ටී.ටී.ඊ සාමාජික සාමාජිකාවන් පිරිසක් විවාහ දිවියට පත්වූ ප්‍රථම අවස්ථාව ද මෙය වේ.එල්.ටී.ටී.ඊ සංවිධානයේ ක්‍රියාකාරීව යෙදී සිටි හමුදා භාරයට පත්වී පුනරුත්ථාපනය ලබන පිරිසට මේ අවස්ථාව හිමි වීම විශේෂ සිද්ධියකි.කිලිනොච්චිය, වව්නියාව, මුලතිව්, යාපනය, මන්නාරම ප්‍රදේශවල පදිංචිකරුවන් වන මොවුන් වයස අවුරුදු 20ත් 35ත් අතර අය වෙති. එල්.ටී.ටී.ඊ සංවිධානයෙන් විවාහ වීම තහනම් කිරීම නිසා මේ තරුණ ජෝඩු නීත්‍යානුකූලව විවාහ නොවී සිටි අතර, පුනරුත්ථාපන කඳවුරුවල වෙන් වෙන්ව පසු වූහ.සාම ගම්මානයේ ඉදිකරන ලද නිවාස 53 පදිංචි කරවීමෙන් පසුව ද මොවුන් පුනරුත්ථාපනය කරන බව පුනරුත්ථාපන කොමසාරිස් ජනරාල් බ්‍රිගේඩියර් සුදන්ත රණසිංහ මහතා “දිනමිණ” ට පැවැසීය.විවාහ දිවියට පත්වූවන් හට ඇඳුම් මසා ගැනීමට රුපියල් 10000ක් හා ඉදිරි කටයුතු සඳහා මහජන බැංකුවේ එක් යුවළකට රුපියල් 10000 බැගින් තැන්පත් කර ලබාදී තිබේ.විවාහ මංගල්‍ය උළෙලට සහභාගි වූ සියලු දෙනාට දිවා ආහාරය හමුදාවෙන් සැපැයීය.එල්.ටී.ටී.ඊ තරුණ තරුණියන් ගේ ඉල්ලීමකට අනුව මේ විවාහයන් සිදුකළ බවද හෙතම කීවේය. මේ අවස්ථාවට හමුදා නිලධාරීන්, රජයේ නිලධාරීන් ඇතුළු විශාල පිරිසක් සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=n1006151</link>
    <topic>දෑ හිතැති-ලොව ජයගත හැකිදරු පරපුරක් තැනීම අරමුණයි</topic>
    <author>වෙල්ලස්සේ බණ්ඩාර</author>
    <content>අධ්‍යාපනයෙන් නිර්මාණය විය යුත්තේ ලොව ජයගන්නා, එහෙත් ජාතියට ආදරය කරන දරු පරපුරක් බව, ජනාධිපති මහින්ද රාජපක්ෂ මහතා පෙන්වා දෙයි. එසේම අධ්‍යාපනයේ ගුණාත්මකභාවය වර්ධනය වන අයුරින් සියලු යෝජනා සකස්විය යුතු බව, ජනාධිපතිවරයා ඊයේ (14) අධ්‍යාපන කොමිෂන් සභා වාර්තාව බාරදුන් අවස්ථාවේ සඳහන් කෙළේය.ජාතික අධ්‍යාපන කොමිෂන් සභාව සකස් කර ඇති උසස් අධ්‍යාපනය හා වෘත්තීය තාක්ෂණ අධ්‍යාපනය පිළිබඳ ජාතික ප්‍රතිපත්තිය පිළිබඳ යෝජනා මාලාව එහි සභාපති මහාචාර්ය ඒ. වී. සුරවීර මහතා විසින් ජනාධිපතිවරයාට පිළිගන්වනු ලැබීය.ප්‍රමිතියකින් තොරව තැනින් තැන නව අධ්‍යාපන ආයතන විවෘත කරනවා වෙනුවට පවතින අධ්‍යාපන ආයතනවල පහසුකම් වැඩිදියුණු කර ඉහළ ප්‍රමිතියකින් යුතුව අධ්‍යාපනයේ ගුණාත්මකභාවය වැඩි කිරීමට අවධානය යොමුකරන ලෙස මෙහිදී ජනාධිපතිවරයා දැනුම් දුන්නේය. මෙහිදී ජනාධිපති ලේකම් ලලිත් වීරතුංග මහතා කියා සිටියේ තොරතුරු හා තාක්ෂණය මෙන්ම රැකියා අභිමුඛ වෘත්තීය පුහුණු පාඨමාලා අලුතින් පටන් ගෙන ව්‍යාප්ත කළයුතු බවයි.උසස් අධ්‍යාපන මට්ටම හා කාර්මික වෘත්තීය අධ්‍යාපන මට්ටම වර්තමානයට ගැළපෙන අයුරින් සකස් වියයුතු ආකාරය මෙම ජාතික ප්‍රතිපත්ති යෝජනා මාලාවක් ඉදිරිපත් කැර ඇත. විද්වත් මණ්ඩලවල සහභාගිත්වයෙන් වැඩමුළු හා කථිකාවන් රැසක් පවත්වා විවිධ පාර්ශ්වයන්ගෙන් අදහස් හා යෝජනා ලබාගෙන කොමිෂන් සභාව දීර්ඝ වශයෙන් කළ සාකච්ඡාවල ප්‍රතිඵලයක් ලෙස මේ ප්‍රතිපත්ති රාමුව සකස් කැර ඇත. උසස් අධ්‍යාපන ප්‍රතිපත්ති රාමුව කොටස් 9 ක් යටතේ ඉදිරිපත් කැර තිබිණි.නිර්දේශ 102 ක් මේ ප්‍රතිපත්ති රාමුවට ඇතුළත් වේ. උසස් අධ්‍යාපනය වෘත්තීය හා කාර්මික අධ්‍යාපනය හා එහි ගුණාත්මකභාවය සහතික කිරීම, ඇගයීම, පිළිගැනීම යන අංශ 3 යටතේ නිර්දේශ සකස් කැර තිබේ.විශ්ව විද්‍යාල පහසුකම් වැඩි දියුණු කිරීම, අධ්‍යාපන පාඨමාලාවල ප්‍රමිතිය ඉහළ දැමීම හා ඒවායේ ගුණාත්මක භාවය වර්ධනය කිරීම සඳහා වූ යෝජනාද මෙමගින් ඉදිරිපත් කෙරෙන අතර, විශ්ව විද්‍යාල හා උසස් අධ්‍යාපන ආයතන අතර අන්තර් සම්බන්ධතා පවත්වා ගැනීම පිළිබඳව නිර්දේශ ද මෙයට ඇතුළත් වේ.සස් අධ්‍යාපනය හා තාක්ෂණ වෘත්තීය අධ්‍යාපනය පිළිබඳ ජාතික ප්‍රතිපත්ති රාමුව සහිත මෙම වාර්තාව ජනාධිපතිවරයාට භාරදුන් අවස්ථාවට අධ්‍යාපන ඇමැති බන්දුල ගුණවර්ධන හා තරුණ කටයුතු ඇමැති ඩලස් අලහප්පෙරුම යන මහත්වරු ඇතුළු පිරිසක්ද එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=n1006152</link>
    <topic>විජයග්‍රහණයේ ජාතික සැමරුම ගාලු මුවදොරදී</topic>
    <author>චන්ද්‍රිකා පෙරේරා</author>
    <content>නැඟෙනහිර හා වන්නි මෙහෙයුම් වල විශේෂ අවස්ථා පිළිබිඹු කරමින් පැවැත්වෙන රණවිරු විජයග්‍රහණයේ ජාතික සැමරුම් උළෙලේ සමාරම්භක පෙළපාළිය ජනාධිපති මහින්ද රාජපක්ෂ මහතාගේ ප්‍රධානත්වයෙන් මේ 18 වැනිදා උදෑසන 8.00ට කොළඹ ගාලු මුවදොර පිටියේ දී පැවැත්වේ.යුද්ධය කළ ආකාරය පිළිබිඹු කරමින් එම මෙහෙයුම් වලට උරදුන් රණවිරුවෝ ඉතා අභිමානනීය අයුරින් විජයග්‍රාහී පෙළපාළිය සහිත රාජ්‍ය උත්සවය පැවැත්වීමට දැන් සූදානම් වෙමින් සිටිති. ජාතික රණවිරු සැමරුම් උළෙල ද එදින සවස 4.30ට පාර්ලිමේන්තු ක්‍රීඩාංගණයේ ඇති රණවිරු ස්මාරකය අභියසදී පැවැත්වේ.තිස් වසරකට අධික කාලයේ දැය වෙනුවෙන් දිවි දුන් විරුවන් සැමරීම හා පූජෝපහාර පුද කිරීම එහිදී සිදු කෙරේ. එම උපහාර සැමරුම් උත්සවය ජාතික රණවිරු අධිකාරියේ මෙහෙයවීමෙන් සිදු කෙරෙන අතර විජයග්‍රහණය වෙනුවෙන් එදින උදෑසන පැවැත්වෙන රණවිරු පෙළපාලිය සහිත විජයග්‍රහණයේ උළෙල රාජ්‍ය ආරක්ෂක අමාත්‍යාංශය මඟින් සංවිධානය කැර ඇත.යුද, ගුවන්, නාවික, පොලිසිය, විශේෂ කාර්ය බළකාය හා සිවිල් ආරක්ෂක දෙපාර්තමේන්තුවේ රණවිරුවන් එක්ව පැවැත්වෙන විජයග්‍රහණයේ පෙළපාළිය නැරැඹීම සඳහා සාමාන්‍ය ජනතාවටද අවස්ථාව ලබා දෙයි.රණවිරුවන් යුද ජයග්‍රහණය සඳහා යොදා ගත් අවි ආයුධ සන්නද්ධ රථ, සංඥා උපකරණ ගුවන් ආරක්ෂණ පද්ධතියේ විශේෂ උපකරණ ආදිය ද මෙහි දී පෙළපාළියට එක් වේ.නාවික ජයග්‍රහණය සඳහා යොදාගත් සයුර, සාගර, හා සමුදුර වැනි විශාල යුද නැව් හා කුඩා ප්‍රහාරක යාත්‍රා ආදිය ද පිටිය ආසන්න මුහුදේ ප්‍රදර්ශනය කෙරෙන අතර ප්‍රහාරක ගුවන් යානාද මෙහි දී ගුවන් ගත වී ප්‍රදර්ශනයට එක් වීමට නියමිතයි.විරෝදාර රණවිරුවන්ට ජාතියේ ප්‍රණාමය පුදකෙරෙන ජාතික රණවිරු උළෙල සඳහා මීට පෙර ආරාධනා ලබා සිටි අයට එම ආරාධනා පත්‍රය රැගෙන මේ 18 දා පැවැත්වෙන උළෙලට එක්වන ලෙස රජය ගෞරවයෙන් ඇරයුම් කරයි.ඉකුත් 20 දා පැවැත්වීමට නියමිතව තිබූ ජාතික රණවිරු සැමරුම් උත්සවය අයහපත් කාලගුණික තත්ත්වය හේතුවෙන් කල් දැමූ අතර එදිනට ආරාධනා ලබාසිටි අයට එම ආරාධනා පත්‍රය රැගෙන 18 දාට රණවිරු උළෙලට එක්වීමට මේ අනුව හැකියාව ඇති බව රජය වැඩිදුරටත් සඳහන් කරයි.වැසි සහිත කාලගුණය හේතුවෙන් රණවිරු සැමරුම් උත්සවය කල් තැබීමට සිදු වූ බව ජාතික ආරක්ෂක මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල මහතා පැවැසීය.ජාතික ආරක්ෂක මාධ්‍ය මධ්‍යස්ථානයේ ඊයේ (14) පෙරවරුවේ පැවැති මාධ්‍ය හමුවකදී හුළුගල්ලේ මහතා මේ අදහස් පළ කෙළේ ය.එහිදී රණවිරු සැමරුම් රාජ්‍ය උත්සව අවස්ථා පිළිබඳ හමුදා මාධ්‍ය ප්‍රකාශක මේජර් ජෙනරාල් ප්‍රසාද් සමරසිංහ මහතා හා රණවිරු අධිකාරියේ සභාපතිනි පත්මා වෑත්තෑවේ මහත්මිය ද එහි දී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=n1006153</link>
    <topic>නාගරික නිවාස සංකීර්ණවලඅනවසර ඉදිකිරීම්,බර වාහන යෑම,අධික ශබ්දයතහනම්</topic>
    <author>නුවන් කොඩිකාර</author>
    <content>නාගරික නිවාස සංකීර්ණවල අනවසර ඉදිකිරීම් සිදු කිරීම, බර වාහන ඇතුළු කිරීම, අධික ශබ්දය ඇති වන ලෙස කටයුතු කිරීම සම්පූර්ණයෙන් තහනම් කෙරේ. එම තහනම කඩ කරන ඕනෑම පුද්ගලයකුට එරෙහිව තරා තිරම නොබලා නීතිය ක්‍රියාත්මක කරන ලෙස ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පොලිසියට උපදෙස් දී තිබේ.කොළඹ, මාලිගාවත්ත, මරදාන මහල් නිවාස සංකීර්ණයේ ඉකුත්දා (12) පැවැති ‘ජනසෙත’ පොදු පහසුකම් නැංවීමේ ජංගම සේවයේ දී මෙම තීරණ ගෙන තිබේ.ඩෙංගු උවදුර දුරු කිරීම සඳහා මදුරු කීටයන්ට සහ මදුරුවන්ට මර්දන බෙහෙත් සතිපතා ඉසීම අනිවාර්ය කිරීමද මෙහිදී සිදු කර ඇත.නාගරික නිවැසියන්ට මෙතෙක් විසඳා ගත නොහැකිව තිබූ ගැටලු සඳහා කඩිනමින් විසඳුම් ලබාදීමට පියවර ගන්නා බවද ඇමැතිවරයා මෙහිදී ප්‍රකාශ කළේය.ඉදිරියටද මෙවැනිම ජංගම සේවා පවත්වමින් නාගරික නිවැසියන්ට මෙතෙක් විසඳා ගත නොහැකිව තිබූ ගැටලු සඳහා කඩිනමින් විසඳුම් ලබාදීමට පියවර ගන්නා බවද ඇමැතිවරයා මෙහිදී ප්‍රකාශ කළේය.ඉදිරියටද මෙවැනිම ජංගම සේවා පවත්වමින් නිවාස ව්‍යාපෘතියන්හි පවතින අඩු පාඩු සකස් කර දීමට පියවර ගන්නා බවද හෙතෙම පැවසීය.නිවාස සංවර්ධන අධිකාරියේ සභාපති ජයන්ත සමරවීර, සහාධිපත්‍ය කළමනාකරණ අධිකාරියේ සභාපති නීතිඥ කපිල ගමගේ මහත්වරු හා ජාතික ජල සම්පාදන හා ජලපවහන මණ්ඩලයේ කොළඹ දිසා කාර්යාල, ප්‍රාදේශීය ලේකම් කාර්යාල, මහ නගර සභාව, විදුලි බල මණ්ඩලය නියෝජනය කරමින් නිලධාරීහු මේ අවස්ථාවට සහභාගී වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=n1006154</link>
    <topic>පරිපූරක වෛද්‍ය වර්ජනය නෑ</topic>
    <author>සන්ධ්‍යා කරුණාරත්න</author>
    <content>පරිපූරක වෛද්‍ය සේවා ඒකාබද්ධ බල මණ්ඩලය අද (15 දා) පැවැත්වීමට සූදානම් කර තිබූ සංකේත වැඩ වර්ජනය අත්හිටුවීමට තීරණය කර ඇත.සෞඛ්‍ය ඇමැති මෛත්‍රීපාල සිරිසේන මහතා සමඟ ඊයේ (14 දා) සවස කළ සාකච්ඡාවකින් පසුව ඔවුන් මේ තීරණය ගෙන තිබේ. ඉල්ලීම් කිහිපයක් මුල්කර ගනිමින් පැවැත්වීමට නියමිතව තිබූ මේ වැඩ වර්ජනය අත්හැර සාමාන්‍ය පරිදි සේවයේ යෙදීමට ඒකාබද්ධ බල මණ්ඩලය තීරණය කර ඇත.පරිපූරක වෛද්‍ය සේවා ඒකාබද්ධ බල මණ්ඩලයෙහි ඇති ගැටලු පිළිබඳව සාකච්ඡා කර විසඳුම් ලබාදීමටත්, මේ මස 22 වැනිදා සෞඛ්‍ය ඇමැති හා උසස් අධ්‍යාපන ඇමැති ඒකාබද්ධව අදාළ වෘත්තීය සමිති සමඟ සාකච්ඡා සිදුකරන බවත් සෞඛ්‍ය ඇමැතිවරයා ප්‍රකාශ කර සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=n1006155</link>
    <topic>කරාපිටියේ හෙදියක්සේවකයෝ 5ක්ඩෙංගු වැලඳී රෝහලේ</topic>
    <author>බද්දේගම විශේෂ කැළුම් සුදර්ශන විතානගේ</author>
    <content>ගාල්ල කරාපිටිය ශික්ෂණ රෝහලේ හෘද රෝග ඒකකයේ සේවකයෝ පස් දෙනෙක් සහ හෙද නිලධාරිනියක් ඩෙංගු උණ වැලඳී එම රෝහලේම නේවාසිකව ප්‍රතිකාර ලබමින් සිටිති.හෘද රෝග විශේෂඥ වෛද්‍ය ආර්. ඩී. මදුරාවේ මහතා යටතේ සේවය කරන මොවුහු උඩුගම, ඉමදූව යන ප්‍රදේශවල පදිංචිකරුවෝ වෙති.මෙම පිරිස දැනට සතියක පමණ කාලයක සිට ප්‍රතිකාර ලබමින් සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=n1006156</link>
    <topic>ගොවි සංවිධාන නව සභාපතිටජවිපෙ සංවිධායකගෙන් පොලු පහර</topic>
    <author>තෙන්නකෝන් කුලසේකර හා හිදෝගම සමූහ</author>
    <content>නාච්චාදූව ගොවි සංවිධානයේ සභාපති තනතුරට තරග වැද පරාජයට පත් වූ ජ.වි.පෙ. ප්‍රාදේශීය සංවිධායක වරයකු නව සභාපති වරයාටත් ලේකම් වරයාටත් මහ දහවල් මඟ රැක සිට පොලු වලින් පහර දී ඇත.පහර කෑමෙන් තුවාල ලැබූ නාච්චාදූව 7 ඇළ මහසෙන් ගොවි සංවිධානයේ සභාපති වරයාත් ලේකම් වරයාත් කුඩා නෙළුබෑව රෝහලට ඇතුළත් කිරීමෙන් පසු අනුරාධපුර ශික්ෂණ රෝහල වෙත මාරු කැර යවා තිබේ. අවුරුදු කීපයක්ම ගොවි සංවිධාන සභාපති ධුරය දැරූ ජ.වි.පෙ. සංවිධායක වරයා සහ ඔහුගේ පක්ෂයේ සියලු නිලධාරීන් ගොවි සංවිධාන ඡන්දයෙන් පරාජයට පත්වීමෙන් පසු අලුතෙන් පත් වූ නව සභාපතිවරයා ඇතුළු නිලධාරීන්ට පහර දෙන බවත් මරා දමන බවත් ගෙවල් ගිනි තබන බවටත් හිටපු සභාපතිවරයා තර්ජනය කැර ඇති බව ද පැවසේ.සිද්ධිය පිළිබඳ හිදෝගම පොලිසියට පැමිණිලි කැර ඇතත් මෙතෙක් සැකකරු පොලිස් අත්අඩංගුවට ගෙන නැති බව පැවසේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=n1006157</link>
    <topic>සිංහ රණවිරුවෝ 749ක්හයිටි හමුදා සේවයට</topic>
    <author>චන්ද්‍රිකා පෙරේරා</author>
    <content>ශ්‍රී ලංකා යුද හමුදා සිංහ රෙජිමේන්තුවේ නිලධාරීන් හා සෙසු නිලයන් 749 ක් 12 වැනි සාම සාධක බළඇණියට එක්වීම සඳහා හයිටි රාජ්‍ය වෙත පිටත්වීමට නියමිතය.මේ සාම සාධක බළ ඇණියේ අණදෙන නිලධාරී ලෙස කර්නල් කේ. ලියනගේ හා භට කාර්ය සම්පාදක නිලධාරී ලෙස ලුතිනන් කර්නල් සී.යූ. මාරසිංහ එක්වෙති.එම බළඇණිය සඳහා එක්සත් ජාතීන්ගේ ධජය පිළිගැන්වීමේ පෙළපාළිය ඉකුත් දා අඹේපුස්ස ශ්‍රී ලංකා සිංහ රෙජිමේන්තු මධ්‍යස්ථානයේදී උත්කර්ශවත් අන්දමින් පැවැත්විණි.එහි ප්‍රධාන අමුත්තා ලෙස ස්වෙච්ඡා බළසේනාවේ සේනාවිධායක සහ සිංහ රෙජිමේන්තුවේ අධිපති මේජර් ජෙනරාල් ඩී.ආර්.ඒ.බී.ජයතිලක සහභාගි විය. එහි නිලධාරීන්ගේ හා සෙසු නිලයන්ගේ ඥතීහුද මේ අවස්ථාවට එක්ව සිටියහ.මේ මස 30 සිට දෙසැම්බර් 31 දක්වා කාලයේ 12 වන සාම සාධක බළඇණිය පිටව යාමට නියමිතය.සිංහ රෙජිමේන්තුවෙන් හයිටි වෙත යන තුන්වන අවස්ථාව මෙය වේ. මේ බළඇණිය සඳහා අනෙකුත් රෙජිමේන්තුවල නිලධාරීහු හා සෙසු නිලයන් ද එක්ව සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=n1006158</link>
    <topic>රාජකාරියේදී ආබාධිත වනරණවිරුවන්ට වැටුප්-දීමනා දිගටම</topic>
    <author/>
    <content>රාජකාරී කටයුතුවල යෙදී සිටියදී හදිසි අනතුරුවලට ලක්වී ජීවිත කාලයටම ආබාධිත තත්ත්වයට පත්ව සිටින සියලුම හමුදා සාමාජිකයින්ට වයස අවුරුදු 55 වනතෙක් පූර්ණ වැටුප් හා දීමනා ලබාදීමට රජය තීරණය කර තිබේ.මේ අනුව රාජකාරියේ යෙදී සිටියදී ආබාධිත තත්ත්වයට පත්ව සිටින රණවිරුවනට වහාම එම අදාළ වැටුප් හා දීමනා ගෙවීමට කටයුතු කරන ලෙස යුද හමුදාපති ලුතිනන් ජනරාල් ජගත් ජයසූරිය මහතා යුද හමුදාවට නියෝග කොට තිබේ.වර්තමානය තෙක්, ක්‍රියාන්විතයන්හි යෙදී සිටියදී මියගිය හා තුවාල ලබා සිටින යුද හමුදා සාමාජිකයන්ට පූර්ණ වැටුප් හා දීමනා ලබාදීමත්, වෛද්‍ය නිර්දේශ කිරීම් මත ඔවුන් විශ්‍රාම ගැන්වීමක් සිදු කෙරිණි.රාජ්‍ය පරිපාලන හා ස්වදේශ කටයුතු අමාත්‍යංශය මගින් නිකුත් කරන ලද රාජ්‍ය පරිපාලනචක්‍රලේඛ 22/93 (ඪම) අනුකූලව රාජ්‍ය සේවයේ නිලධාරීන් හට හිමිවන ප්‍රතිලාභ යුද හමුදාවේ ස්වකීය රාජකාරි ඉටු කිරීමේදී අනතුරට පත්වන යුද හමුදා සාමාජිකයන්ට ද හිමිවේ. එමෙන්ම සාමාන්‍ය රාජකාරිවල විෂය සීමාව තුළ යම් ක්‍රියාවක් සිදුකිරීමේ දී සේවා ස්ථානයේ සිට රාජකාරි කටයුතුවල නිරතවීම සඳහා යන ගමනේ දී හෝ සේවා ස්ථානයට ආපසු එන ගමනක දී හෝ සිදුවන හදිසි අනතුරුවලදී පූර්ණ ආබාධිත වූ යුද හමුදා සාමාජිකයින්ටද මෙම ප්‍රතිලාභ ලබාදීම රාජ්‍ය පරිපාලන හා ස්වදේශ කටයුතු අමාත්‍යාංශය විසින් අනුමත කොට ඇත.එමෙන්ම, වැන්දඹු හා අනත්දරු අරමුදලට දායක වූ මුදල් වැටුපෙන් අයකර ගැනීම සිදුකරන අතර, වයස අවුරුදු 55 වන විට ලබන වැටුප අනුව ගණනය කර විශ්‍රාම වැටුප සංශෝධනය කිරීමටද විධි විධාන සලසා තිබේ.මෙම විධි විධානවලට අනුව ප්‍රතිලාභ ලබා ගැනීමට යම්කිසි යුද හමුදා සාමාජිකයෙක් අපේක්ෂා කරන්නේ නම්, රාජ්‍ය පරිපාලන චක්‍රලේඛ 346 හා 22/93 හි විධි විධාන අනුව මෙතෙක් ලබාගත් ප්‍රතිලාභ එනම්, වන්දි මුදල් හා විශ්‍රාම වැටුප ආපසු අයකර ගැනේ. චක්‍රලේඛ 22/93 (ඪම ) යටතේ ප්‍රතිලාභ ලබාගන්නා අයවළුන්ට රාජ්‍ය පරිපාලන චක්‍රලේඛ 22/88 හි විධි විධාන අනුව වන්දි ලබා නොදේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=n1006159</link>
    <topic>රණවිරුවන්ගේ නම විකුණන‘සම්මාදම්කාරයන්ගෙන් පරිස්සම් වන්න’</topic>
    <author>චන්ද්‍රිකා පෙරේරා</author>
    <content>රණවිරුවන් උදෙසා යැයි කියමින් මුදල් එකතුකිරීමේ යෙදී සිටින්නන්ගෙන් පරිස්සම් වන ලෙස රණවිරු අධිකාරිය දැනුම් දෙයි. ආරක්ෂක අමාත්‍යාංශය, රණවිරු සේවා අධිකාරිය හෝ රජයේ වෙනත් කිසිදු කණ්ඩායමක් මේ අයුරින් මුදල් එකතුකිරීමක් නොකරන බව රණවිරු සේවා අධිකාරියේ සභාපතිනි පත්මා වෑත්තෑව මහත්මිය දැනුම් දෙයි. කෑගල්ල, මාතර වැනි ප්‍රදේශවලින් මෙවැනි මුදල් එකතුකිරීම් සම්බන්ධයෙන් ආරංචි ලැබී තිබෙන අතර එවැනි නොමඟයැවීම්වලට නොරැවටෙන ලෙස වෑත්තෑව මහත්මිය ඉල්ලීමක් කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=n10061510</link>
    <topic>හම්බේගමුව රක්ෂිතයේ හේන් 8කවගා කළ කෝටි 30ක ගංජා වනසයි</topic>
    <author>නිමල් රාජපක්ෂ</author>
    <content>හම්බේගමුව රජයේ රක්ෂිතයේ අනවසරයෙන් වගා කර තිබූ කංසා හේන් අටක් වටලා රුපියල් කෝටි තිහක් වටිනා කංසා තොගයක් සමඟ සැකකරුවන් තිදෙනකු අත්අඩංගුවට ගෙන තිබේ.සුරාබදු නිලධාරින් දින තුනක් තිස්සේ උණකන්ද මවුආර රක්ෂිතයේ සැතපුම් 11ක් පමණ සහ කැලෑව පීරමින් හා මරුවැල් බොරුවලවල් වලින් බේරී අනවසර කංසා හේන් කොටුකර ගෙන තිබේ.අඩි හයක් අටක් පමණ උසට සරුවට වැඩී තිබූ කංසා ගස් එක් ලක්ෂ දහනවදහසක් ගලවා පුළුස්සා දැමූ බව නියෝජ්‍ය සුරාබදු කොමසාරිස් (අපරාධ) වසන්ත කුමාර මහතා පැවැසී ය.කංසා හේන්වල තිබූ තාවකාලික කූඩාරම් සියල්ල ගිනිතබා විනාශ කර ඇත. වගාවට ජලය ලබා ගැනීම සඳහා යොදා තිබූ ජලනළ ඇතුළු උපකරණ සියල්ල සුරාබදු නිලධාරින් විනාශ කර ඇත.කෝටි තිහක් වටිනා කංසා හේන් පිළිස්සීමට සූදානම් වෙද්දී සැකකරුවන් කංසා වගාවට ගිනි නොතබන ලෙස විටින් විට සුරාබදු නිලධාරින්ගෙන් ඉල්ලා ඇත. හේන් ගිනි නොතබා ඒ වෙනුවට සැකකරුවන් දස දෙනකු අධිකරණයට ඉදිරිපත් කිරීම සඳහා ලබා දීමට කංසා වගාකරුවන් දැඩි උත්සාහයක් දැරූ බවත් වසන්ත කුමාර මහතා දිනමිණට කීය.අත්අඩංගුවට ගත් සැකකරුවන් වැල්ලවාය මහේස්ත්‍රාත් රුවන් පතිරණ මහතා වෙත ඉදිරිපත්කොට දඩ නියම කළද එම දඩමුදල ඒ මොහොතේම ගෙවා දැමීමට කංසා ව්‍යාපාරිකයන් ඉදිරිපත්වී තිබිනි.සුරාබදු කොමසාරිස් ජෙනරාල් වසන්ත හපුආරච්චි මහතාගේ උපදෙස් මත, නියෝජ්‍ය සුරාබදු කොමසාරිස් (අපරාධ) වසන්ත කුමාර, ගම්පහ සුරාබදු ස්ථානාධිපති ප්‍රදීප් ජයසිංහ, පූගොඩ සුරාබදු පරීක්ෂක රොෂාන් පෙරේරා යන මහත්වරු ගම්පහ, පූගොඩ , ජයවර්ධනපුර රත්නපුර, රුවන්වැල්ල, කෑගල්ල , බලංගොඩ හා ඇඹිලිපිටිය යන සුරාබදු ස්ථානවල නිලධාරීහු මේ වැටලීම සිදු කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=n10061511</link>
    <topic>‘මහරගමින් ඩෙංගු තුරන් කරමු’ නව වැඩසටහනක් ඇරැඹේ</topic>
    <author>මහරගම විශේෂවේහැල්ලේ පියතිලක</author>
    <content>ඩෙංගු මර්දන ජනාධිපති විශේෂ කාර්ය බළකාය දියත් කර ඇති ඩෙංගු මුක්ත ශ්‍රී ලංකාවක් වැඩසටහනට දිරිදීමක් වශයෙන් “මහරගමින් ඩෙංගු තුරන් කරමු” යනුවෙන් නව වැඩසටහනක් මහරගම නගර සභාව හා මහරගම සෞඛ්‍ය වෛද්‍ය නිලධාරි කාර්යාලය ඒකාබද්ධව සංවිධානය කරයි.මහරගම ඩෙංගු නිවාරණ ස්වේච්ඡා බළකායක් පත්කර ඇති අතර එම වැඩසටහන ආරම්භ කිරීමේ උත්සවය මේ මස 15 දින පෙරවරු 10 ට බස්නාහිර පළාත් සෞඛ්‍ය ඇමැති ජගත් අංගගේ මහතාගේ සහ බස්නාහිර පළාත් තරුණ කටයුතු පිළිබඳ ඇමැති උපාලි කොඩිකාර මහතාගේ් සහභාගිත්වයෙන් පැවැත්වේ.මහරගම නගර සභාපතිනි කාන්ති කොඩිකාර මහත්මියගේ අදහසක් ඇතිව මේ වැඩසටහන ක්‍රියාත්මක කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=n10061512</link>
    <topic>බස්නාහිර පළාතේ සමූපකාරවල ස්ථිර සේවකයන් 3000කට විශ්‍රාම වැටුප් ලබාදීමට පියවර</topic>
    <author>ජීවනී පතිරණ</author>
    <content>බස්නාහිර පළාතේ ස්ථිර සමූපකාර සේවකයන් 3000 කට අධික පිරිසක් සඳහා විශ්‍රාම වැටුප් ලබාදීමට බස්නාහිර පළාත් සමූපකාර අමාත්‍යාංශය පියවර ගෙන ඇත.බස්නාහිර පළාත් සභාව විසින් පසුගියදා සංශෝධන සහිතව සම්මත කළ සමූපකාර සේවක විශ්‍රාම වැටුප් ක්‍රමය පළාත් ආණ්ඩුකාර අලෙවි මවුලානා මහතාගේ අනුමැතිය ලැබූ විගස ක්‍රියාත්මක කිරීමට නියමිත බව සමූපකාර සේවක කොමිෂන් සභාවේ සභාපති ආරියදාස තන්තිරිගේ මහතා පවසයි.මේ ප්‍රඥප්තිය යටතේ සේවා දායකයාගේ මූලික වැටුපෙන් 5% ක් හා සේවා යෝජකයාගෙන් 2.5% ක් අය කෙරෙනු ඇත.බස්නාහිර පළාතේ සමස්ත සමූපකාර සමිති, එනම් විවිධ සේවා සමූපකාර 35 ක්, සමූපකාර ණයදෙන සමිති හා කෝප්සිටි යන ආයතනවල සේවකයන් මේ විශ්‍රාම වැටුපට දායකවීමට සුදුසුකම් ලබති.මේ අතර මෙතෙක් සමූපකාර ක්ෂේත්‍රයේ වසර 30ක් පමණ පැරණි බඳවා ගැනීමේ ක්‍රියා පටිපාටිය වෙනස් කිරීමටද පියවර ගන්නා බව ආරියදාස තන්තිරිගේ මහතා පවසයි.දැනට සේවය ස්ථිර නොවූ සමූපකාර සේවකයන් 500 කට ආසන්න පිරිසක් ස්ථිර සේවයේ පිහිටුවීමටද පියවරගෙන ඇති බව හෙතෙම සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=n10061513</link>
    <topic>පොර බදද්දී බෙල්ල හිර වෙලා</topic>
    <author>මුන්නේශ්වරම් සමූහ ඊ. සි. ප්‍රනාන්දු</author>
    <content>ආනමඩුව පාසල් ශිෂ්‍යයාගේ මරණය පොරබැදීමකින් පසු ගෙල හිරවීමෙන් සිදුව ඇති බව හලාවත රෝහලේ ප්‍රධාන අධිකරණ විශේෂඥ වෛද්‍ය ඩී. කේ. විජේවර්ධන මහතා නිගමනය කර ඇත.මේ පිළිබඳ වාර්තාව විශේෂඥ වෛද්‍යවරයා පුත්තලම අධිකරණය වෙත ඊයේ (14) ඉදිරිපත් කෙළේය.දියබීමට දිවයන විට බිම වැටී මිය ගිය බව කියා ගුරුවරුන් පිරිසක් විසින් ශිෂ්‍යයා රෝහල් ගත කර තිබිණි.කුඹුක්කඩවල, පූනවිය රජයේ කනිෂ්ඨ විද්‍යාලයේ 11 වසරේ අධ්‍යාපනය ලැබූ අධිකාරී මුදියන්සේලාගේ පැතුම් නිවන්ත නමැති දහසය හැවිරිදි ශිෂ්‍යයා මෙසේ මියගොස් තිබිණි. දුව යන විට වැටී සිහි නැතිවූ බව කියා එම පාසලේ ගුරුවරුන් පිරිසක් මෙම දරුවා ආණමඩුව රෝහලට ඇතුළු කළ අතර එහි දී දරුවා මිය ගොස් සිටි බව අනාවරණය වූ අතර පෙරළියපත්තුවේ හදිසි මරණ පරීක්ෂක ඒ. එච්. එම්. සෝමරත්න මහතා හලාවත රෝහලේ දී මරණ පරීක්ෂණය සිදු කළේය.එහි දී සිද්ධිය වූ ස්ථානයේ සිටි එම පංතියේ පිරිමි සිසුන් කියා සිටියේ දරුවා දුව යන විට නොවැටුන අතර ඔහු හා වෙනත් සිසුවෙකු පොරබදා පසුව අනෙක් සිසුවා මෙම සිසුවාගේ ගෙලට තම අතකින් කරාටේ ගැටයක් දමා හිර කිරීම නිසා ඔහු සිහිසුන්ව බිම වැටුන බවත් සිද්ධිය දැන්වූ පසු ගුරුවරුන් දරුවාව ආණමඩුව රෝහලට ගෙන ගිය බවය.ඒ අනුව මරණ පරීක්ෂණය නතර කළ මරණ පරීක්ෂකවරයා සිද්ධිය පුත්තලම මහේස්ත්‍රාත්වරයාට දන්වා යැවීය. අනතුරුව පශ්චාත් වෛද්‍ය පරීක්ෂණය සිදු විය. ඉකුත් 11 වන දා දහවල් සිදුවූ මෙම මරණයේ පශ්චාත් වෛද්‍ය පරීක්ෂණය පැවැත්වීමට ඊයේ (14) දක්වා දින තුනක කාලයක් පමා වූ අතර ඊට හේතුව සිද්ධිය සම්බන්ධයෙන් ආණමඩුව පොලිසියට නිවැරදි තොරතුරු නොලැබීම නිසා බව දෙමාපියෝ කියති.මෙම මරණය පිළිබඳ ප්‍රශ්න කිරීම සඳහා 17 හැවිරිදි සිසුවෙකු අත්අඩංගුවට ගෙන ඇත. ආණමඩුව පොලිසිය වැඩිදුර පරීක්ෂණ සිදු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=n10061514</link>
    <topic>අනවසර ගොඩ කිරීම් වහා නවත්වයිනියෝග කඩ කරන්නන්ට දැඩි දඬුවම්</topic>
    <author>ප්‍රාර්ථනා වීරසිංහ</author>
    <content>රජයේ මෙම නියෝගය පිළි නොගෙන අනවසර ගොඩකිරීම් සිදු කරන පුද්ගලයන්ට එරෙහිව දැඩි නීතිමය පියවර ගන්නා බව කෘෂිකර්ම ඇමැති මහින්ද යාපා අබේවර්ධන මහතා පවසයි. සෑම ප්‍රදේශයකින්ම වාර්තාවන අනවසර ගොඩකිරීම් පිළිබඳ මහජනතාවට තොරතුරු ලබා දීම සඳහා ඒ සඳහා වෙන් වූ නව දුරකථන අංකයක්ද ලබා දීමට කටයුතු කරන බවද ඇමැතිවරයා ප්‍රකාශ කෙළේය.රජයේ නීති රෙගුලාසි නොතකා වගා බිම් ගොඩ කිරීමෙන් ඇතිවන පාරිසරික උවදුර සීඝ්‍රයෙන් වර්ධනය වී ඇති බැවින් මෙම තීරණය ගත් බව ඇමැතිවරයා පෙන්වා දෙයි. වගා ඉඩම් ගොඩ කිරීමේදී අනුගමනය කළ යුතු නීතිමය පියවරයන්හිදි විවිධ ආයතන හරහා සිදු වන අක්‍රමිකතා මග හැරවීමට ඉඩම් ගොඩකිරීමේ මුලික නිර්දේශ ගොවිජන සේවා දෙපාර්තමේන්තුව හරහා ලබාදීමට ද පියවර ගන්නා බව හෙතෙම පැවසීය.මහින්ද චින්තන ඉදිරි දැක්ම යටතේ කෘෂිකර්ම ක්‍ෂේත්‍රයේ ඉලක්ක ළඟා කර ගැනීම සඳහා යැපුම් කෘෂිකර්මාන්තයෙන් වාණිජ කෘෂිකර්මාන්තය දක්වා ගමන් කළ යුතු බවද පැවසූ ඇමැතිවරයා ගොවීන්ගේ නිෂ්පාදනවලට හොඳ වෙළෙඳ පොළක් ඇති කිරීම වේගවත් කිරීමට ලංකාව පුරා සමුපකාර ක්‍රමය ඇති කිරීමටද කටයුතු කිරීම කෙරෙහි විශේෂ අවධානය යොමු කරන බවද කීය.ඇමැතිවරයා මේ බව ප්‍රකාශ කළේ පළාත් කෘෂිකර්ම ඇමැතිවරුන්ගේ විශේෂ හමුවක් ඊයේ (14) හෙක්ටර් කොබ්බෑකඩුව ගොවි පර්යේෂණ මධ්‍යස්ථානයේදී පැවැති අවස්ථාවේදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=r1006151</link>
    <topic>පණ බයේ ගැහි-ගැහීවිලා ගඟ තරණය කරනවා අපි</topic>
    <author>හල්තොට සමූහ – විනීතා මානෙල් ගමගේ</author>
    <content>මිල්ලනිය ප්‍රාදේශීය ලේකම් බල ප්‍රදේශයේ පාතකඩ ග්‍රාමසේවා වසමේ පාතකඩ කනිටු විදුහල ආසන්නයෙන් ගලා බසිනා විලා ගඟ හරහා ඇති එල්ලෙන මාරක පාලම පිළිබඳ වගකිවයුතු අයගේ අවධානය යොමු කරන මෙන් පාතකඩ වැසියෝ ඉල්ලා සිටිති.පලාහේන හා දේවාලේගොඩ වෙන් කෙරුන විලා ගඟ හරහා එගොඩ මෙගොඩ ගමන් කිරීම අසීරු වූයේ ගඟ අඩි 15ක් පමණ ගැඹුරු වීමත් අඩි 30ක් පමණ පළල වීමත් ගංවතුර කාලයට මුළු ප්‍රදේශයම යටවීමත් නිසාය.මේ ගැන ඔවුන් බලධාරීන් දැනුවත් කිරීමෙන් පසුව 1974 දී පමණ එවකට බණ්ඩාරගම පාර්ලිමේන්තු මන්ත්‍රීවරයා ලෙස කටයුතු කළ රාජා සමරනායක මහතා මේ පාලම ඉදිකිරීමට කටයුතු කළේය.නමුත් ගංවතුර තත්ත්වය සලකා බලා පඩි 10ක් පමණ නැගීමෙන් පාලමට ගොඩවීමටත් බැසීමටත් හැකිවන ලෙසටත් ගමන් කිරීමේදී පැද්දෙන ලෙසටත් මේ පාලම ඉදි කෙරුණි. මේ නිසා පාපැදියක් අමාරුවෙන් ඔසවා එගොඩ කළත් වාහනයක් ගැනීම අසීරුවීම නිසා රෝගියකු රෝහලට රැගෙන යෑමද දුෂ්කර විය.පාලමේ අඩි 4ක් පමණ පළලට යකඩ බාර් යොදා ඇති අතර ඉතිරි හිඩස පුරවා ඇත්තේ කිතුල් පටි ලෑලි යෙදීමෙනි. ඉදිකිරීමෙන් අනතුරුව ප්‍රතිසංස්කරණයක් නොකළ මේ පාලම දැනට යකඩ දිරාපත්ව අනතුරුදායක තත්ත්වයේ පවතින බැවින් මේ පාලම වෙනුවට වාහනයක් ගමන් කළ හැකි නව පාලමක් ලබා දෙන්නැයි ඔවුහු ඉල්ලා සිටිති.පාතකඩ, ගල්පාත පදිංචි ඇම්. ලීලාරත්න මහතා - මේ පාලමට දැන් අවු: 30ක් විතර වෙනවා සමරනායක මහත්තයගෙ කාලෙ හැදුවෙ. අපි හදන කොටම කිව්ව ඕක බොරු වැඩක් කියල. දිග අඩි 80ක් විතර වෙනව. වාහනයක් යන්න බෑ.මලකඩකාපු බාල්ක ගෙනල්ල හූර හූර තීන්ත ගෑව.ලක්‍ෂ අසූවක් වියදංකළා කියල එදා කිව්ව. අඩි 4න් 4ට යකඩ බාර් දාල ඒව පාලමේ ඇඳී හයිවෙන්න විතරයි තියෙන්නෙ.දැන් ඒ බාර් කැඩිල ලෑලි දිරල යනවා. දැන් තුන්වෙනි ගමනටයි අපි ලෑලි දැම්මේ. හැදුවට පස්සෙම කිසිම ප්‍රතිසංස්කරණයක් නෑ. දෙපැත්ත කවර් කිරීමක් නෑ. කම්බි දෙක විතරයි තියෙන්නෙ.ඒ කම්බිවල එල්ලිලා එගොඩ වෙන්න ඕනෑ. පොඩි දරුවකුට ඒව අල්ලන්න උස නෑ. ඒ නිසා මවුපියො ඉස්කෝලෙ ඇරෙන වෙලාවටයි පටන් ගන්න වෙලාවටයි මෙතන පිරෙනව. ගඟ අඩි 15ක් විතර ජඹුරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=r1006152</link>
    <topic>මහලු කතගේ සිරුරේ කොටස්රජයේ රස පරීක්ෂක වෙතට</topic>
    <author>වාද්දූව සමූහ එස්. ආර්. පියදාස පාණදුර සමූහ කපිල සෝමරත්න</author>
    <content>තම දියණිය විසින් කොහු මිටකින් පහර දෙනු ලැබීම නිසා මියගිය බවට සැක කළ වියපත් කාන්තාව පිළිබඳ පාණදුර මහේස්ත්‍රාත්වරයාගේ නියෝගයක් මත පශ්චාත් මරණ පරීක්ෂණය පැවැත්වූ පාණදුර මූලික රෝහලේ අධිකරණ වෛද්‍ය නිලධාරි දොස්තර බන්දුල අබේසිංහ මහතා එම මරණය ගැන නිගමනයක් ඉදිරිපත් කිරීම අසීරු බැවින් සිරුරේ කොටස් රජයේ රස පරීක්ෂකවරයා වෙත යොමුකර වාර්තාවක් ලබා දෙන ලෙස වාද්දූව පොලිසියට උපදෙස් දුන්නේය.මේ සිද්ධියෙන් මිය ගොස් ඇත්තේ වාද්දුව පොහොද්දරමුල්ලේ ගුණමුනි බේබි නෝනා නමැති 78 හැවිරිදි කාන්තාවකි.ඇයගේ දියණියක් වන වර්ණකුලසූරියගේ නන්දාවතී නැමැති 35 වියැති අන්ධ තරුණියක් කොහු මිටකින් පහර දීම නිසා මේ මරණය සිදු වී ඇති බවට වාද්දුව පොලිසියට වාර්තා වී තිබීම නිසා පොලිසිය පාණදුර මහේස්ත්‍රාත්වරයා වෙත යොමු කර තිබේ. ඒ අනුව ස්ථානගත පරීක්ෂණයක් පැවැත් වූ පාණදුර වැඩ බලන මහේස්ත්‍රාත් ඩබ්ලිව්. ඩී. කරුණාතිලක මහතා මේ පිළිබඳ පශ්චාත් මරණ පරීක්ෂණය පවත්වා එහි වාර්තාවක් ඉදිරිපත් කරන ලෙස මහේස්ත්‍රාත්වරයා වාද්දූව පොලිසියට නියෝග කැර තිබේ.ඒ අනුව පශ්චාත් මරණ පරීක්ෂණය පැවැත් වූ පාණදුර රෝහලේ අධිකරණ වෛද්‍ය බන්ධුල අබේසිංහ මහතා සිරුරේ කොටස් රජයේ රස පරීක්ෂකවරයා වෙත යවා වාර්තාවක් ගෙන්වා ගන්නා ලෙස වාද්දූව පොලිසියට නියෝග කරන ලදී.වාද්දූව පොලිසිය මේ මරණය පිළිබඳව වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=r1006153</link>
    <topic>ඉඩකඩ ප්‍රමාණවත් නැතිවඉංගිරියතැපැල් හලේ දෛනික වැඩවලට බාධා</topic>
    <author>ඉංගිරිය සමූහ - කුමාරි ගමගේ</author>
    <content>හොරණ මැතිවරණ බල ප්‍රදේශයේ සංවර්ධන කලාපයක් වන ඉංගිරිය තැපැල් කාර්යාලයේ නව ගොඩනැඟිල්ල විවෘත වුණේ 2003 පෙබරවාරි 14 වන දිනය. එහෙත් ඉඩකඩ ප්‍රමාණවත් නොවීම නිසා එහි සේවය ලබා ගැනීමට පැමිණෙන ජනතාව මහත් අපහසුතාවට පත්වන බව ප්‍රදේශවාසීහු පවසති.මේ ගොඩනැඟිල්ල ඉදිකිරීම සඳහා වැයකර ඇති මුදල ලක්ෂ 36කි. මහල් දෙකකින් යුතු මේ ගොඩනැඟිල්ල විවෘත කර, වසර 7ක් ඉක්ම ගිය ද, බිම් මහලේ ඉදිකිරීම් කටයුතු නිසි අයුරින් සකස් නොකිරීම නිසා කාර්ය මණ්ඩලය සිය කාර්යයන් ඉටු කරනු ලබන්නේ මහත් වූ අපහසුවෙනි.එහි බිම්මහල ප්‍රයෝජනයට ගනු ලබන්නේ සේවක පිරිසගේ පාපැදි නතර කිරීම සඳහා පමණි.උඩුමහලේ එක් පසෙක සන්නිවේදන පියසක් ඉදිකර ඇතත් එහි යන්ත්‍ර බොහොමයක් ක්‍රියා විරහිතව ඇත. දුරකථන ඇමතුම් සඳහා ඇති කාලමිණුම් යන්ත්‍රය හා පොටෝ කොපි යන්ත්‍රය ක්‍රියා විරහිතය. ජනතාවට එම පහසුකම් ලබා ගැනීමට නොහැකිව ඇත.දිනකට ජනතාව 500 - 600 ක් පමණ මෙහි සේවය ලබා ගැනීම සඳහා පැමිණෙති. මෙයින් මහජන ආධාර ලබා ගන්නා පිරිසද 650ක් පමණ වෙති. ඔවුන්ට වාඩිවී සිටීමට හෝ රැඳී සිටීමට ස්ථානයක් නොමැත.මහා මාර්ගය අසල මේ වයසක වැඩිහිටි පිරිස රැඳී සිටිනු දක්නට හැකිය. අඩක් නිමකළ බිම් මහලේ බිම වාඩි වී තම වාරය පැමිණෙනතුරු ඇතැම් පිරිස බලා සිටිති.තැපැල් කොට්ඨාස බීට්ටු 8කින් දැනට වසර 25 - 30 කට පමණ බෙදා ඇත. නමුත් ජනගහනය අධික වීමත් සමග එක් තැපැල් කරුවකුට විශාල ප්‍රදේශයක් ආවරණය කිරීමට සිදුව ඇත.ඉංගිරිය නගරය අයත් බිට්ටුව හැරුණු විට අනෙක් සියලුම බිට්ටු කඳු සහිතය. ආදේශක සේවකයන් 03ක් ද සමඟ සියලුම කාර්ය මණ්ඩලය 21 කි. වසර දහයකට වඩා ඉහත ලියුම් බෙදූ ක්‍රමවේදය සංශෝධනය නොකිරීම නිසා කාර්යමණ්ඩලය මෙන්ම ජනතාව ද මහත් අපහසුතාවට පත්ව සිටිති.ජනඋදානගම ඉසුරුපුර, නිව්සිටි ලෑන්ඩ් ආදී නව නිවාස යෝජනා ක්‍රම සඳහා ලිපි බෙදීමක් සිදු නොකරන අතර, එහි ජනතාවට තැපැල් කාර්යාලය වෙත පැමිණ ලිපි ලබා ගැනීමට සිදුව ඇත. ඇතැම් කඳු සහිත ප්‍රදේශවල ලිපි මාර්ගය අසල නිවෙස්වලට ලබාදීම ද සිදුවේ.ඉංගිරිය තැපැල් බල ප්‍රදේශයට වතු කීපයක් අයත් වන අතර ඉන් රයිගම්වත්ත හා ඇදුරාගල වත්තට පමණක් ලිපි බෙදීමට එක් සේවකයකු යොදවා ඇත.දුම්බර වත්ත හල්වතුර වතු ආශි‍්‍රත ලිපි බෙදීමක් සිදු නොකෙරෙන බවත්, එම ලිපි ද තැපැල් කාර්යාලයට පැමිණ ගෙනයන බවත් , එහි ජනතාව පවසති.තැපැල් කාර්යාලයේ ඉඩකඩ ප්‍රශ්නයට විසැඳුමක් ලෙස, පහත මාලයේ ඉඳිකිරීම් ආරම්භ කරනතුරු 20 ඔ 20 ගොඩනැඟිල්ලක් ලබා දෙන ලෙසත් ලියුම් බෙදීමේ පහසුව සඳහා තැපැල්කරුවන් අවම වශයෙන් දෙදෙනකු හෝ ලබා දීමට කටයුතු කරන ලෙසත් කළුතර ප්‍රාදේශීය තැපැල් අධිකාරිවරයාට දන්වා යවා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=r1006154</link>
    <topic>ඉස්කෝලේ දුෂ්කරයිඒත් ! අපි ඉංගී‍්‍රසියෙන් වැඩ</topic>
    <author>සටහන හා ඡායාරූප මාවතගම සමූහකේ. සෙනරත් බණ්ඩාර</author>
    <content>හරියට ගමනාගමන පහසුකමක්වත් නැති පිටිසර බද පාසලක් ඉංගී‍්‍රසි කතාකරන සුපිරි පාසලක් කළ ගමේ ගුරුවරයකු ගැන මාවතගම කැටවල ගම්මානයෙන් අසන්නට දකින්නට ලැබේ.මේ පාසල වයඹ පළාතේ මාවතගම අධ්‍යාපන කොට්ඨාශයට අයත් කැටවල ගම්මානයේ පිහිටි පාසලක්.මාවතගම නගරයේ සිට රඹුක්කන පාරේ සැතපුම් 4 ක් පමණ ගමන් කර මුවන්කන්ද වතුයාය මැදින් තවත් සැ. 1 1/2 ක් පමණ ගමන් කළ පසු මේ පාසල හමුවේ. ළමුන් එකසිය හතළිහක් පමණ වන මේ පාසලේ ඉංගී‍්‍රසි ඉගැන්වීම සඳහා සිටින එකම ගුරුවරයා විල්බට් රණසිංහ මහතාය.උදේ පාන්දර 6.30 වන විට ඉංගී‍්‍රසි ව්‍යාපෘතියෙන් ආරම්භ කරන මේ පාසලේ එම වැඩසටහන අර්ථවත් වන්නේ විවාද, සමිති, උත්සව තරග ඉංගී‍්‍රසි භාෂාවෙන් සිසුන් විසින්ම පවත්වාගෙන යාම නිසාය.ඒ පසුපස නියමුවා ලෙස සිසුන් අතින් සිදුවන අත්වැරැදි නිවැරැදි කිරීමට මේ ගුªරුතුමා සැමවිටම විමසිලිමත්ව සිටියේය.සියල්ලෝම සතුටින් උදෑසන 7.30 වනතුරු ඉංගී‍්‍රසි වැඩසටහන ක්‍රියාත්මක කරන්නේ එදිනෙදා ජීවිතයට හා විභාගවලට අත්වැළක් වන පරිදි සකසා ගත් සැලසුමක් අනුවය.විල්බට් රණසිංහ නම් ඒ ගුරුතුමාට සියලු සිසුහු මහත් සේ ආදරය කරති. මන්ද ඔහුගේ ඉංගී‍්‍රසි ඉගැන්වීම සමඟ ඔහු විසින් දරුවන්ට සෙනෙහස, ඉවසීම, කරුණාව, දයාව කැටිකරගත් පිළිවෙතක් අනුගමනය කරන නිසා ය.පසුගියදා මාවතගම කැටවල විද්‍යාලය 2009 අපොස සාමාන්‍ය පෙළ විභාගයේ ඉංගී‍්‍රසි විෂය සඳහා 100% ප්‍රතිඵල පෙන්වීම තවත් විශේෂත්වයක් වන්නේ මාවතගම අධ්‍යාපන කොට්ඨාශයේ 100% ක් ඉංගී‍්‍රසි විෂය සඳහා ලබාගත් එකම පාසල මේ පාසල වීම නිසාය.අද 2009 මේ පාසලින් අපොස සාමාන්‍ය පෙළට ඉදිරිපත් වූ සිසුන් සංඛ්‍යාව 10 කි. 5 දෙනකුට ඒ සාමාර්ථද, 3 න් දෙනකු සී සමාර්ථද, සාමාන්‍ය සාමාර්ථ දෙදෙනකුටද හිමි වී තිබිණි. අද මේ පාසලේ 90% කට ඉංගී‍්‍රසි භාෂාව කතා කළ හැකි වීම මේ ගමේ දෙමවුපියන් ලද භාග්‍යයකි.මන්ද ගම්මු 75% ක්ම ජීවත්වන්නේ ගොවිතැන් හා කුලී වැඩවලිනි. ඔවුන්ගේ දැනුම් මට්ටමද ඉහළ මට්ටමක නොපවතී.වසර ගණනාවක් තිස්සේ දිවා රාත්‍රී නොතකා ඉංගී‍්‍රසි අධ්‍යාපනික වැඩසටහන් පර්යේෂාණාත්මකව ගොඩනඟා සිසුන්ට පංති කාමරය තුළ තමා ලත් අත්දැකීම් ඇසුරින් ඉගැන්නුම් කාර්යවල නිරතවීමේ ප්‍රතිඵලයක් වශයෙන් අද මේ ගමේ දරුවන් යසටම ඉංගී‍්‍රසි භාෂාව හසුරුවති. පාන්දර 6.30 ට පාසල වෙත ඔවුන් දිව එන්නේ ළමා සෙල්ලම් ගේකට දිව එන්නාක් මෙනි.ඒ පිළිබඳව තමා දක්වන අදහස් විල්බට් රණසිංහ මහතා මෙසේ විස්තර කළා.මෙවන් දුෂ්කර පාසලක ළමුන් ඉංගී‍්‍රසි අතින් ශක්තිමත් කිරීමට මහත් වෙහෙසක් ගැනීමට සිදුවුණා.එහිදී පෙළ පොතට පමණක් සීමා නොවී දරුවන්ගේ දැනුම් මට්ටම තේරුම් ගෙන ක්‍රියා කළා. විශේෂයෙන් ඉංගී‍්‍රසි ව්‍යාකරන දැනුම ලබාදී සරළ වාක්‍යයේ සිට සංකීර්ණ වාක්‍ය රටා දක්වා හුරුකර ඒ ඔස්සේ කතා කිරීමට සැලැස්සුවා. විවාද, නාට්‍ය, චාරිත්‍ර තුළින් ද ඔවුන්ගේ ඉංගී‍්‍රසි කතාව ඔපවත් කළා.මෙහිදී මට විශේෂයෙන් සහාය වූ විදුහල්පති නිමල් රණසිංහ මහතා සහ ගුරු මණ්ඩලයේ සහෝදර සහෝදරියන්ගෙන් ලැබුණු සහාය කිව නොහැකි තරම්.මෙහිදී මට මහත් ශක්තියක් වූ වයඹ පළාතේ අධ්‍යාපන අධ්‍යක්ෂ ජේ. ජී. එන්. තිලකරත්න කලාප අධ්‍යාපන අධ්‍යක්ෂ අයි. මංචනායක, මාවතගම කොට්ඨාශ අධ්‍යාපන අධ්‍යක්ෂ ඩී. සී. රණසිංහ, ගුරු උපදේශකවරු හා දෙමාපියන් ආදරයෙන් සිහිපත් කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=r1006155</link>
    <topic>යත්තල්ගොඩ උමඟ මැදින් මරු කටට යනදුම්රිය</topic>
    <author>සටහන හා ඡායාරූප අලව්ව විශේෂඒ. කීර්තිසිංහ</author>
    <content>ප්‍රධාන දුම්රිය මාර්ගයේ අලව්ව අඹේපුස්ස අතර පිහිටි යත්තල්ගොඩ දුම්රිය උමග මහා ජීවිත විනාශයකට අතවනන්නකැයි මහව, කුරුණෑගල, පොල්ගහවෙල සහ අලව්ව දුම්රිය ස්ථානවලින් කොළඹ රැකියා සඳහා යන දුම්රිය මගීහු පවසති.මේ උමෙඟ් දෙපස ඉවුරුවල මුක්කු ගසා ඇති ගල්පර ගැලවි ගැලවී දුම්රිය පාරට ඇද වැටෙන්නට පටන් ගෙන තිබේ. මෙහි බිම සිටම වහළය දක්වා ඇති විශාල ගල්පරයක් ඉවුරෙන් වෙන් වී ඒ මැදින් ජලය ගලායාම නිසා මෙය කොයි මොහොතේ හෝ දුම්රිය පාරට ඇද වැටෙන්නට ඉඩ ඇත. දුම්රියක් ධාවනය වෙද්දී මෙය සිදුවුණොත් ඉන් සිදුවිය හැකි ජීවිත විනාශය කොතෙක්දැයි එහි ගිය අපට සිතාගත හැකි විය.මේ දුම්රිය උමඟය දෙපස සේවකයින් දෙදෙනෙක් මුරට යොදා සිටී. ඔවුන් කියා සිටියේ අපට පැවරී ඇත්තේ යම් විදිහකින් ගල්පරය පෙරළුනහොත් එන කෝච්චි කොඩිය අල්ලා නැවැත්වීමයි. මේ උමඟ අයිති අලව්ව අඹේපුස්ස මාර්ග අංක 5 ටය.තත්ත්වය මෙසේ තිබියදී ඇස් කන් පියාගෙන බලා නොසිට ඉදිරියේදී සිදුවිය හැකි මෙම භයානක අනතුර මගහැරවීමට පියවර ගන්නැයි දුම්රිය මගීන් මෙන්ම ප්‍රදේ්ශවාසීන්ද බලධාරීන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=r1006156</link>
    <topic>බලවින්න ලංවිමෙන්දිලිඳු නිවෙසකට විදුලිය</topic>
    <author>සටහන හා ඡායාරූප රක්වාන සමූහ රනිල් කුමාර</author>
    <content>රත්නපුර දිස්ත්‍රික්කයේ, රක්වාන මැතිවරණ කොට්ඨාසයේ බලවින්න, මොරගහඅතුර, බණ්ඩාරහේණේයාය පදිංචි එම්. ආර්. දයාවතී මහත්මිය දරුවන් සිවු දෙනකුගේ මවකි. ඇය ඇදුම රෝගයෙන්ද පෙළෙන කාන්තාවකි. ඇයගේ සැමියා වූ. බී.එච්. ආර්. එන්දෝරිස් මහතා කම්කරු රැකියාවෙන් මේ දරුපවුල ජීවත් කරවූ අතර මීට මස 03 කට පෙර වහලයකින් පහළට වැටී එන්දෝරිස් මහතා මිය ගියේය.මේ දරුපවුල ජීවත් කරවන්න ගමේ ඥාතිපිරිස හිතවත් පිරිසට පැවරෙනවා. පාසල්යන දරුවන් 04 දෙනකු සිටින මේ නිවසට විදුලිය තිබුණේ නැහැ. කුප්පිිලාම්පු එළියෙන් පාඩම් කළ නිවසක්.බලවින්න විදුලිබල මණ්ඩලයේ වැඩමූලික එම්.ඩබ්.ආරියවංශ මහතා, යෝජනා කළා අපි වෙසක් උත්සවය සමරමු සදා අමරණීය වෙන්න කියලා. වැන්දඹු එම්.ආර්.දයාවතී මහත්මියගේ නිවස වයරින්කර විදුලිය ලබා දෙන්න යන වියදම අපි දරලා විදුලිය ලබා දෙමු. වෙසක් එකට සිදුකරන හොඳම පිනක් වේවි.බලවින්න විදුලි ඩිපෝවේ විදුලි අධිකාරී අශෝක ගුණරත්න මහතා මේ නිවස ගැන සොයා බලා මෙය ඉතා වැදගත් කටයුත්තක් බව සේවකයින්ට අවධාරණය කිරීමෙන් අනතුරුව සියලු දෙනා ඒකමතිකව තීරණය කළා එම්. ආර්. දයාවතී මහත්මියගේ නිවසට විදුලිය ලබාදීම ආරම්භකර වෙසක් දිනයට සමගාමීව විදුලිය ලබා දුන්නා.බලවින්න විදුලි බල මණ්ඩලයේ විදුලි අධිකාරී අශෝක ගුණරත්න මහතා - අපේ සේවක මණ්ඩලය සිටින්නේ 29 යි. සියලුම දෙනා එකමුතු වෙලා අසරණ පවුලක දරු දැරියන්ගේ අනාගතය ආලෝකමත් කරන්න. ඒ අයගේ හීනයක් සැබෑකරන්න දායක උණා. අපේ සේවක පිරිස මේ සද්කාර්යයට දායකවෙලා හැමෝම සතුටු වුණා.පිනක්කර ගන්න අපේ සුබ සාධක සංගමය හරහා ඉදිරියේදී අපි ගැන පමණක් නොව සමාජයටත් පිහිටවෙන්න ඕනෑ. මේ අසරණ දරු පවුලේ පාසල් යන දරුවන් සිවුදෙනාට අධ්‍යාපනයට උදව් කරන්න, ජීවත්වෙන්න උදව් කරන්න හැකිනම් විශාල පිනක් වේවි. ඇයගේ ලිපිනය, එම්.ආර්. දයාවතී මහත්මිය. බණ්ඩාරහේන්යාය මොරගහ අතුර, පල්ලෙබැද්ද.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=s1006151</link>
    <topic>ආසියානු ක්‍රිකට් කණ්ඩායම් ලෝක කුසලානයට සුදානම් වෙති</topic>
    <author/>
    <content>ආසියාවේ ටෙස්ට් ක්‍රිකට් ක්‍රීඩා කරන රටවල් ලබන වසරේ ලෝක කුසලාන ක්‍රිකට් තරගාවලියට සූදානම් වීම ආරම්භ කරමින් අද සිට දඹුල්ලේදී ආසියානු කුසලාන තරගාවලියට සහභාගී වෙති. දින 10 ක් තිස්සේ තරගාවලිය පැවැත්වේ.ලබන වසරේ පෙබරවාරි – අප්‍රේල් හි පැවැත්වීමට නියමිත ලෝක කුසලාන තරගාවලියේ සත්කාරක රටවල් වන ශ්‍රී ලංකාව, ඉන්දියාව, හා බංග්ලාදේශය සමග පාකිස්තානය ආසියානු තරගාවලියට සහභාගී වෙති. අවසාන තරගය ලබන 24 වැනි දින පැවැත්වේ.රගාවලිය ආරම්භ කරමින් ශ්‍රී ලංකාව අද පාකිස්තානය සමග තරග වදී. මීට දෙවසරකට ඉහතදී පාකිස්තානයේදී පසුගිය ආසියානු කුසලානය දිනා ගත් ශ්‍රී ලංකාව සනත් ජයසූරිය හා අජන්ත මෙන්ඩිස් නොමැතිව තරග බිමට පිවිසෙයි.මේ මස අගදී 41 වැනි වියට පා තබන ජයසුරිය ලොව සිටින වඩාත්ම පළපුරුදු එක් දින තරග පිතිකරුවා වෙයි. ඔහු එක් දින තරග 444 කට සහභාගිවී තිබේ. ලකුණු 13,428 ක් ලබා ගෙන සිටින ඔහු ජගත් එක් දින ක්‍රිකට් වැඩිම ලකුණු ලබා ගත් පිතිකරුවන් ලැයිස්තුවේ දෙවැනියට සිටී. ඔහුට ඉහළින් සිටින්නේ් ලකුණු 17,598 ක් රැස් කර ගෙන සිටින ඉන්දියාවේ සචින් ටෙන්ඩුල්කාර්ය. එහෙත් ඔහුද මේ තරගාවලියට සහභාගි නොවේ.එහෙත් පසුගිය විස්සයි 20 ලෝක කුසලාන තරගාවලියේ තරග හයකදී 3.75 ක සාමාන්‍යයකින් යුත් දුර්වල පිතිකරණය නිසා ජයසුරියට ආසියානු කුසලාන තරගාවලියෙන් ඉවත් වීමට සිදු විය.ජවයෙන් පිරුණු තුන් ඉරියව්වෙන්ම කැපී පෙනෙන ක්‍රීඩක ෂහිඩ් අෆ්රිඩි දක්ෂතාවයෙන් පිරුණු පාකිස්තාන කණ්ඩායම මෙහෙයවයි. 21 හැවිරිදි උමාර් අමින්, 20 හැවිරිදි ෂාෂ්සයිබ් හසන් හා 24 හැවිරිදි අසාඩ් ෂෆික් යන විශ්වාසය තැබිය හැකි පිතිකරුවන් තිදෙනෙකු කණ්ඩායමට ඇතුළත්ව සිටිති. මීට අමතරව පාකිස්තානය ඔවුන්ගේ අධි වේගී පන්දු යවන්නා වන ෂොයිබ් අක්තාර් ද මේ තරගාවලිය සඳහා කැඳවා තිබේ. දණිස් ආබාධයක් නිසා තරග බිමෙන් ඉවත් වූ අක්තාර් යළි ක්‍රීඩා පිටියට පිවිසෙන්නේ පසුගිය වසරේ මැයි මාසයට පසුව ප්‍රථම වතාවටය.ශ්‍රී ලංකාවකුමාර් සංගක්කාර (නායක) මුත්තයියා මුරලිදරන්(උප නායක) මහේල ජයවර්ධන, තිලකරත්න ඩිල්ෂාන්, උපුල් තරංග, තිලාන් සමරවීර, ඇන්ජලෝ මැතිව්ස්, ෆර්වේස් මහ්රුෆ් , චාමර කපුගෙදර, නුවන් කුලසේකර , චානක වෙලගෙදර, ලසිත් මාලිංග, සුරාජ් රන්දීව්, රංගන හේරත්,තිළිණ කණ්ඩම්බි පාකිස්තානයෂහීඩ් අෆ්රිඩි(නායක) සල්මාන් බට්(උප නායක) ඉම්රාන් ෆර්හාත්, ෂාහ්සෙයිබ් හසන්, උමාර් අක්මාල්. අසාඩ් ශෆීක්, සොයිබ් මලික්, උමාර් අමීන්, කමරන් අක්මාල්, අබ්දුල් රසාක්, මොහම්මඩ් අසීෆ් , මොහම්මඩ් අමීර්, සොයිබ් අක්තාර්, සයීඩ් අජ්මාල්, අබ්දුල් රෙහ්මාන් තරග කාල සටහන</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=s1006152</link>
    <topic>ආසියානු කි‍්‍රකට් තරගාවලියටතහනම් උත්තේජක දැල එලයි</topic>
    <author>පි‍්‍රන්ස් ගුණසේකර</author>
    <content>රංගිරි දඹුලු ජාත්‍යන්තර ක්‍රීඩාංගණයේ අද ආරම්භ වන ආසියානු ක්‍රිකට් තරගාවලියේදී තහනම් උත්තේජක පරීක්ෂාව පිළිබඳ දැඩි අවධානය යොමු කිරීමට ආසියානු ක්‍රිකට් කවුන්සලය තීරණය කර ඇතැයි වාර්තාවේ.ශ්‍රී ලංකාව, පාකිස්තානය, ඉන්දියාව හා බංග්ලාදේශය අතර පැවැත්වෙන මේ තරගාවලියේ ඕනෑම තරගයක් පැවැත්වෙන අතරතුරදී හෝ තරගය නිමාවීමෙන් පසුව කලින් නොදන්වා තහනම් ශරීර උත්තේජක පරීක්ෂාව සිදු කිරීමට ජාත්‍යන්තර ක්‍රිකට් කවුන්සලයේ නීතිරීති අනුව ආසියානු ක්‍රිකට් ආයතනයට බලය ඇත.ක්‍රිකට් ක්‍රීඩකයන්ගෙන් ලබාගන්නා මුත්‍රා සාම්පල මලයාසියාවේ හෝ තායිලන්තයේ රසායනාගාරයක් වෙත යැවීමෙන් අනතුරුව පරීක්ෂාවට ලක් කෙරේ.මෙයට පෙර පාකිස්තානයේ ෂොහිබ් අක්තාර් මොහොමඩ් අසීෆ් වැනි ක්‍රීඩකයන් තහනම් උත්තේජක භාවිතා කළ බවට ඔප්පු වී තරග තහනම් කෙරුණි. මෙවර තරගාවලියට එම ක්‍රීඩකයන් දෙදෙනාම පාකිස්තාන ක්‍රිකට් පිල නියෝජනය කරති.ජාත්‍යන්තර ක්‍රිකට් කවුන්සලය 2006 වසරේදී ලෝක තහනම් උත්තේජක ඒජන්සිය (WADA) සමග ඇති කරගත් ගිවිසුම අනුව තහනම් උත්තේජක පරීක්ෂාව ආරම්භ කෙරුණි. වසර 2008 දී ජාත්‍යන්තර ක්‍රිකට් සමුළුවේ සියලුම සාමාජික රටවල් අතර ඒකමතිකව ඇතිකරගත් එකඟතාව අනුව 2009 සිට සෑම ක්‍රිකට් තරගයකටම මෙය අදාළ වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=s1006153</link>
    <topic>පාපන්දු ලෝක කුසලානයට ගියමාධ්‍යවේදීහු ගුවන් අනතුරෙන් බේරෙති</topic>
    <author/>
    <content>පාපන්දු ලෝක කුසලාන තරගමාලාවට සහභාගි වීමට දකුණු අප්‍රිකාවට පැමිණෙමින් සිටි අල් ජසීරා රූපවාහිනී මාධ්‍යවේදීහු 14 දෙනෙක් ඇතුළු මාධ්‍යවේදීන් පිරිසක් රැගත් ගුවන් යානයේ හදිසියේ ඇතිවූ දෝෂයක් නිසා එම ගුවන් යානය ජොහැනස්බර්ග් ගුවන්තොටුපොළට යාබදව ගොඩබැස්සවීමට සිදුවූ බැව් ගුවන්තොටුපොළ ප්‍රකාශකයෙක් පැවසුවේය. ගුවන් යානයේ සිටි සියළු මාධ්‍යවේදීහු කිසිදු උපද්‍රවයකින් තොරව යානයෙන් නික්මුණු බැව් ගුවන්තොටුපොළේ මෙහෙයුම් කළමනාකරු ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=s1006154</link>
    <topic>ජර්මනියට විශිෂ්ට ජයක්</topic>
    <author/>
    <content>ලෝක පාපන්දු කිරුළට තෙවරක්ම හිමිකම් කිවූ ජර්මනිය අසරණ ඔස්ට්‍රේලියාවට එරෙහිව ගෝල් 4 - 0 විශිෂ්ට ජයක් වාර්තා කිරීමට සමත් විය.ජර්මන් පිලේ ලූකස් පොඩොල්ස්කි, මිරොස්ලව් , ක්ලෝස්, තෝමස් මුලර් සහ බ්‍රසීල ජන්මයක් සහිත කැකවූ විසින් රැස් කරන ලද ගෝල සතර ඩී කාණ්ඩයේ පෙරමුණ ලබා ගැනීමට ජර්මනියට ඉවහල් විය.පසුගිය තරගමාලාවේදී වැඩිම ගෝල සංඛ්‍යාව වාර්තා කරනු ලැබූ ක්ලෝස්ට තම පිලේ ජයග්‍රහණය වඩාත් මිහිරි වූයේ තම වෘත්තීය පාපන්දු දිවියේ රැස් කරනු ලැබූ ලෝක කුසලාන ගෝල් සංඛ්‍යාව 11 දක්වා වැඩි කර ගැනීමට ඔහුට හැකි වූ බැවිණි.ඩර්බන් නුවර දී ජර්මනිය සමඟ තරග වැදුණු රාත්‍රිය ඕස්ට්‍රේලියානුවන්ට දුක්මුසු රාත්‍රියක් වූයේ දෙවැනි භාගයේ දී ඔස්ට්‍රේලියාවේ විම් කාහිල්ට රතු කාඩ්පත ලැබීම නිසාවෙනි. ඒ වනතෙක් තරගය දෙපිලම අතර දෝලනය වෙමින් තිබූ බව ඔහු පැවසුවේ ය. ‘හැමදෙයක්ම හොඳින් සිදුවෙමින් තිබුණා. පළමු තරගයේ දී හැමදෙයක්ම හොඳින් සිදුවීම ඉතා වැදගත් කරුණක්” ඒ කාහිල්ගේ බිඳුනු කටහඬයි.ඝනාවට ජය“ඩී’’ කාණ්ඩයේ සර්බියාව හා ඝානාව අතර තරගයෙන් ගෝල් 1 – 0ක ජයක් ඝනාවාට අත්විය. ප්‍රිටෝරියාහි පැවැති තරගයත් සමඟ ඝානා පිල එම කාණ්ඩයේ දෙවැනි තැනට පත් විය. ඝනාව වෙනුවෙන් එකම ගෝලය අසාමෝ ග්යන් වාර්තා කෙළේ ය.ස්ලෝවේනියාවට ජය‘සී’ කාණ්ඩයේ ඇල්ජීරියාව හා ස්ලෝවේනියාව අතර තරගයෙන් ගෝල් 1 – 0ක ජයක් ස්ලෝවේනියාවට හිමි විය. ස්ලෝවේනියාවේ රොබට් කොරීන් 79 වැනි මිනිත්තුවේ දී ජයග්‍රාහී ගෝලය වාර්තා කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=s1006155</link>
    <topic>මහනුවර-සී. ආර්-නාවික-ගුවන්සුපිරි වටයට පිවිසෙති</topic>
    <author>ෆවුස් මොහොමඩ්</author>
    <content>යුද හමුදාව සමඟ කටුනායක ගුවන් හමුදා කඳවුරේ ක්‍රීඩා පිටියේ පැවැති කැල්ටෙක්ස් ලීග් රගර් තරගමාලාවේ “ඒ” කාණ්ඩයේ ප්‍රථම වටයේ අවසන් තරගයෙන් ලකුණු 16 – 14ක තියුණු ජයක් වාර්තා කළ ගුවන් හමුදාව සුපිරි කණ්ඩායම් 4ට සුදුසුකම් ලබමින් ඊළඟ වටයට පිවිසීමට සමත් විය.ගුවන් හමුදාවට මේ තරගය තීරණාත්මක තරගයක් වූයේ ප්‍රසාද ලකුණු සටහනේ පස්වැනි ස්ථානයේ පසු වූ පොලිස් පිල සී. එච්. සහ එෆ්. සී පිල පරදවමින් සිවුවැනි තැනට පත්ව තිබීම හේතුවෙනි.මේ අනුව අවසන් කණ්ඩායම් 4ට පිවිසීම සඳහා ගුවන් හමුදාවට මේ තරගය ජය ගත යුතුව තිබිණි.තරගයේ පළමු භාගය නිමා වන විට ලකුණු 10 – 0 ක් ලෙස පෙරමුණ ගත් ගුවන් හමුදාව දෙවැනි භාගයේ දී දඬුවම් පහර 2ක් මගින් සිය ජයග්‍රහණය තහවුරු කර ගත්තේ ය.ගුවන් හමුදාවේ ලකුණු 16ට උත්සාහක දිනුම් 2ක් සහ දඬුවම් පහර 2ක් ඇතුළත් වූ අතර යුද හමුදාව රැස් කළ ලකුණු 14 ට ගෝල 2ක් ඇතුලත් වී තිබිණි.පසුගිය සතියේ දී ප්‍රසාද ලකුණු සටහනේ අවසන් ස්ථානයේ පසු වූ හැව්ලොක්ස් පිල සහ තෙවැනි ස්ථානයේ සිටි අපරාජිත නාවික හමුදා පිල අතර හැව්ලොක්ස් පිටියේ පැවැති තරගය ලකුණු 24 – 24 ක් ලෙස ජය පරාජයෙන් තොරව නිමාවට පත්විය.තරගයේ පළමු භාගය අවසන් වන විට ප්‍රබල නාවික හමුදාව පරදවමින් ලකුණු 21 – 0 ක් ලෙස ඉදිරියෙන් සිටීමට හැව්ලොක්ස් පිල සමත් විය.නමුත් දෙවැනි භාගයේ දී විශිෂ්ට ලෙස තරගයට අවතීර්ණ වූ නාවික හමුදාව ලකුණු 24 ක් රැස් කරමින් හැව්ලොක්ස් පිලට දැඩි සටනක් ලබා දුන්නේය.මේ තරග මාලාවේ අවසන් භාගයේ දී පෙරළි කාර ලෙස ක්‍රීඩා කළ පොලිස් පිල සී. එච්. සහ එෆ්. සී පිල සමඟ පොලිස් පිටියේ පැවැති තරගයේ දී ලකුණු 22 – 14ක ජයක් වාර්තා කිරීමට සමත් විය.පළමු භාගය නිමා වන විට පොලිස් පිල ලකුණු 15 – 7 ක් ලෙස පෙරමුණේ පසුවිය.පොලිස් පිල රැස් කළ ලකුණු 22ට ගෝල් 2ක්, උත්සාහක දිනුමක් සහ දඬුවම් පහරක් ඇතුළත් වූ අතර සී. එච්. සහ එෆ්. සී පිල ලැබූ ලකුණු 14ට ගෝල් 2ක් ඇතුළත් විය.‘ඒ’ කාණ්ඩයේ පළමු වටය නිමාවට පත්වන විට මහනුවර ක්‍රීඩා සමාජය, සී. ආර්. සහ එෆ්. සී පිල නාවික හමුදාව සහ ගුවන් හමුදාව සුපිරි කණ්ඩායම් 4 අතරට පැමිණීමට සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=s1006156</link>
    <topic>මහනුවර 26/12 කින් සී. ආර්. පරදවයි</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>පසුගිය ඉරිදා (15 වනදා) නිත්තවෙලදී පැවති කැල්ටෙක්ස් කුසලාන රගර් තරගයකින් මහනුවර ක්‍රීඩා සමාජ පිල විසින් සී. ආර්. සහ ඇෆ්. සී. පිල පරදවා ලකුණු 26 (ගෝල් 2 පෙනල්ටි 2 ඩ්‍රොප්සේල් 2) - 12 (පෙනල්ටි 4) ක ජයක් වාර්තා කරන ලදී. පළමු භාගය අවසානයේ මහනුවර පිල ලකුණු 12 - 3 වශයෙන් ඉදිරියෙන් සිටියේය.තරගයේ පළමු විනාඩි 5 තුළ සාලිය කුමාර විසින් පෙනල්ටි එකක් ලබා මහනුවර පිල ලකුණු ලබාගැනීම (3 - 0) ආරම්භ කළේය.ඒ සමගම ඩී. ආර්. පිල පසු පස ක්‍රීඩක මුබාරක් විසින් පෙනල්ටි එකක් ලබා ලකුණු සමකල ඒ එක්කම සාලිය කුමාර විසින් පෙනල්ටි එකක් ලබා ලකුණු 6 - 3 බවට පත් කළේය. ඉන් පසුව මහනුවර පිල චාමර විතානගේ මගින් සහ එම්. ෂෙරී මගින් ඩ්‍රොප්ගෝල් 2 ක් ලබා ලකුණු 12 - 3 බවට පත් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=s1006157</link>
    <topic>තනි අශ්වයාගේ තරගයක්: සා.පීතර් විදුහල කුසලානයට ළං වෙයි</topic>
    <author>පි‍්‍රන්ස් ගුණසේකර</author>
    <content>ජනාධිපති කුසලාන අන්තර් පාසල් ලීග් රගර් සූරතාවලියේ කුසලානය කිසිදු බාධාවකින් තොරව දිනා ගැනීමට බම්බලපිටිය සාන්ත පීතර් විදුහලට හැකිවනු ඇත.ලීග් තරගමාලාවේ තරග සටහන සම්පූර්ණවීමට තවත් තරගය බැගින් ඉතිරි වුවද සාන්ත පීතර් විදුහලේ මේ වසරේ ක්‍රීඩා විලාශය තනි අශ්වයාගේ තරගයක් වු බැවින් ජයග්‍රාහී ඉලක්කය දැනටමත් තහවුරුවී ඇත. සාන්ත පීතර් විදුහලට යම් දුරට සාර්ථක තරගයක් ලබාදීමට සමත්වූයේ ගල්කිස්ස සාන්ත තෝමස් විදුහල පමණි.සාන්ත පීතර් හා සාන්ත තෝමස් අතර තරගය ලකුණු 31 - 31 ක් ලෙස ජය පරාජයෙන් තොරව නිමා වූයේ තියුණු මුහුණුවරකිනි. සාන්ත පීතර් විදුහල තරග අටකදී ජයග්‍රහණ 7 ක් වාර්තා කළ අතර ගෝල් 38 ක් ට්‍රයි 30 ක් පෙනෙල්ටි 4 ක් හා ඩ්‍රොප් ගෝල් 1 ක් සාර්ථක කර ගැනීමට මෙතෙක් සමත්විය. සාන්ත පීතර් විදුහලට ලබන සති අන්තයේදී සාන්ත අන්තෝනි පිල මුණ ගැසෙනු ඇත.එම තරගයේ ප්‍රතිඵලය කුමක් වුවද සාන්ත පීතර් විදුහලට 2010 ලීග් රගර් සූරතාව හිමිවේ.සාන්ත පීතර් විදුහලට පසුව කිංග්වුඩ් විදුහල ප්‍රසාද ලකුණු සටහනේ සිටී. කිංග්ස්වුඩ් තරග අටකට සහභාගිවී 6ක් ජයගෙන 2 ක් පරාජයවී සිටි කිංග්ස්වුඩ් විදුහල ගෝල් 20 ක් ට්‍රයි 24 ක් පෙනෙල්ටි 3 ක් ලබාගැනීමට සමත්විය. කිංග්ස්වුඩ් විදුහලට ලබන සති අන්තයේදී වෙස්ලි විදුහල මහනුවරදී මුණගැසෙනු ඇත.මේ දක්වා තරග 6 ක් පරාජය වී සිටින වෙස්ලි විදුහලෙන් එම තරගයේදී කිංග්ස්වුඩ් විදුහලට ප්‍රබල තර්ජනයක් එල්ලවීමේ ඉඩකඩ අල්පය. එයට ප්‍රධානතම හේතුව වන්නේ කිංග්වුඩ් ක්‍රීඩකයන්ට හුරු පුරුදු පිටියක තරගය පැවැත්වීමය.තරගාවලිය ආරම්භයේදී සිට ධෛර්යවන්ත ක්‍රීඩා විලාශයක නිරතවූ සාන්ත තෝමස් ක්‍රීඩකයෝ තරග 2කින් ලත් පරාජය ප්‍රසාද ලකුණු සටහනේ තෙවැනි තැනට පත්වීමට හේතුවිය. තරග අටකදී ජයග්‍රහණ 5 ක් පරාජ 2 ක් හා ජය පරාජයෙන් තොරව තරගයක් නිමකළ සාන්ත තෝමස් විදුහල ගෝල් 28 ක් ට්‍රයි 17 ක් පෙනෙල්ටි 5 ක් හා ඩ්‍රොප් ගොල්යක් ලබා ගැනීමට සමත්වූහ.සාන්ත තෝමස් විදුහලට මේ සති අන්තයේද’ී රාජකීය විදුහල මුණ ගැසේ. රාජකීය විදුහල පසුගිය වසරේදී මේ තරගාවලියේ සූරතාව දිනාගෙන සිටියද මෙවර සිවුවැනි ස්ථානයේ සිටී. ඔවුන් තරග අටකදී ජයග්‍රහණ 5 ක් හා පරාජ 3 ක් වාර්තා කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=s1006158</link>
    <topic>මධ්‍යම පළාත් ක්‍රීඩා අද සහ හෙට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මධ්‍යම පළාත් ක්‍රීඩා අමාත්‍යංශය මෙහෙයවන පළාත් ජවන හා පිටිය මලල ක්‍රීඩා තරගාවලිය අද (15) සහ හෙට (16) ක්‍රීඩක ක්‍රීඩිකාවන් 2000 කට අධික පිරිසකගේ සහභාගිත්වයෙන් යුතුව මහනුවර බෝගම්බර ක්‍රීඩාංගණයේදී පැවැත්වේ.මේ සඳහා ක්‍රීඩක ක්‍රීඩිකාවන් සහභාගිවන්නේ මහනුවර, නුවරඑළිය සහ මාතලේ දිස්ත්‍රික්කවලිනි. මෙහි ආරාධිත අමුත්තන් වශයෙන් මධ්‍යම පළාත් ආණ්ඩුකාර ටිකිරි කොබ්බෑකඩුව මහතා, මධ්‍යම පළාත් ප්‍රධාන අමාත්‍ය සරත් ඒකනායක මහතා සහ මධ්‍යම පළාත් ක්‍රීඩා ඇමැති අනූෂා සිවරාජා මියද සහභාගි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=f1006151</link>
    <topic>ළඟදීම ජනතාවට බදු සහනරැසක්</topic>
    <author>සාකච්ඡා සටහන විජයානි එදිරිසිංහ ඡායාරූප කමල් ජයමාන්න</author>
    <content>* ආදායම් බදු විෂය සම්බන්ධව දීර්ඝ කාලීන අත්දැකීම් සම්භාරයක් ලබා ඇති ඔබ එදා සහ අද තත්ත්වය දකින්නේ කොහොමද ?70 දශකයේ සිට මෙම දෙපාර්තමේන්තුව තුළ මා සේවය කරනවා. ආපසු හැරී බලද්දී අද මේ විෂය විශාල දියුණු තත්ත්වයක පවතිනවා. විශේෂයෙන් රජයට විශාල ආදායමක් ලබා දෙන මෙම දෙපාර්තමේන්තුව ඉදිරි කාලයේ දී මීට වඩා ක්‍රමානුකූල ආකාරයට කාරණා කටයුතු සිදු වේවි.* බදු ආදායම් ඉහළ නැංවීමට නව කොමසාරිස්වරයා වශයෙන් ගන්නා නව ක්‍රියා මාර්ග මොනවාද ?ප්‍රධාන කරුණු දෙකක් තිබෙනවා. දැනට තිබෙන විවෘත කර ඇති ලිපි ගොනු අතර අනුකූලතාවක් නැති ලිපි ගොනු ප්‍රමාණය සියයට තිහක් පමණ වෙනවා. ඔවුන් අතර බදු ගෙවිය යුතු විශාල ප්‍රමාණයක් සිටිනවා. එවැනි පුද්ගලයන් පිළිබඳ විශේෂ අවධානයක් යොමුකර ඒවායේ ඇති අඩුපාඩු සොයා බලා විධිමත් වැඩපිළිවෙළක් ඔස්සේ ක්‍රියාත්මක වීමට ඉඩ හැරීම ප්‍රධාන කරුණක්.ඊට අමතරව බදු ගෙවිය යුතු වුවත් නොගෙවන අය සිටිනවා. මොවුන් පිළිබඳ වර්තා වී නැහැ. ඔවුන් පිළිබඳ ව සොයා බලා බදු දැලට හසුකර ගෙන ආදායම් බදු ගෙවීමෙන් තවදුරටත් වැළ කී සිටීමට ඉඩ නොලැබෙන පරිදි දැඩි ලෙස ක්‍රියා කරනවා. යම් කෙනෙක් රටේ ආදායම් උපයයි නම් ඔහු ලබන ආදායමට සරිලන බද්දක් රජයට ගෙවිය යුතුයි. එය සෑම පුරවැසියකුගේම යුතු කමක්. එම යුතුකම මඟ හැර වංචාකාරී ලෙස සැඟ වී සිටී නම් තව දුරටත් ඔවුන්ට එසේ සිටීමට ඉඩ දෙන්නේ නැහැ. බදු අය කර ගැනීමට නීතිමය වශයෙන් අවශ්‍ය සෑම ක්‍රියාමාර්ගයක්ම අනුගමනය කරනවා. බදු නොගෙවා සැඟ වී සිටීමට කිසිවකුට ඉඩ ලැබෙන්නේ නැහැ.* ත්‍රස්තවාදය අවසන් වීමත් සමඟ රට තුළ නව ආර්ථික පිබිදීමක් ඇති වී තිබෙනවා. දේශීය ආදායම් බදු ඉහළ යාමට ඒ තත්ත්වය කෙසේ බලපායිද ?ඇත්තවශයෙන්ම උතුරු මානුෂීය මෙහෙයුම් අවසන්. ත්‍රස්තවාදයත් නිමයි. රට ඉතා දිගු දැවැන්ත සංවර්ධන වැඩපිළිවෙළවල් රාශියක් වෙත ඇදී යනවා. ඈත අතීතය දෙස බලන විට කිසි කලෙක මෙවැනි ආර්ථික පිබිදීමක් දක්නට ලැබුණේ නැහැ. උතුරු නැඟෙනහිර පළාත්වල ජනතාවට ආදායම් බදු ගෙවීමට අප ආරාධනා කර තිබෙනවා. ඒ වගේම එම පළාත් වලින් ආදායම් බදු ලැබෙමින් පවතිනවා.විශේෂයෙන් මෙහි දී කිවහොත් 2009 වසරේ දී මඩකළපුව සහ යාපනය ප්‍රදේශවලින් ලැබුණු ආදායමත් 2010 වසරේ මුල් මාස කීපය තුළ ලැබුණු ආදායම් බදු තත්ත්වයත් බලන විට ඉතා ශීඝ්‍ර වැඩි වීමක් පෙන්නුම් කරනවා. එය අතිගරු ජනාධිපතිතුමා මෙරටට උදා කිරීමට කටයුතු කරගෙන යන සුබ අනාගයේ සුබ ලකුණක් බව කිව හැකියි. මෙම ආදායම් ලැබෙමින් පවතින්නේ කෝටි ගණන් වලින්.* උතුරු නැඟෙනහිර ජනතාව අලුතෙන්ම නැඟී සිටිය යුතුයි. ඔවුන්ගේ ව්‍යාපාර ගොඩනඟා ගන්නා තෙක් බදු සහන ලබා දී තිබෙනවාද ?ඇත්ත වශයෙන්ම ඔව්. විශේෂයෙන් හෝටල් ව්‍යාපාරය, නව ගොඩනැගිලි ඉදිකිරීම් වැනි නව ව්‍යාපාර වෙනුවෙන් අප බදු සහන ලබා දී තිබෙනවා. විශේෂයෙන් එම ව්‍යාපාරවල යෙදෙන පිරිස දිරිමත් කිරීමට ගන්නා පියවරක් ලෙස එය හැඳින්විය හැකියි. ඒ වගේම රටට ලැබෙන ආදායම ඉහළ යනු ඇතැයි කියල අපි විශ්වාස කරනවා.* පසුගිය කාලය තුළ උතුරු නැඟෙනහිර ප්‍රදේශවල බදු එකතු කිරීම විධිමත්ව සිදු නොවූ බවට තොරතුරු තිබෙනවා.ත්‍රස්තවාදී උවදුර පැවැති කාලය තුළ උතුරු නැඟෙනහිර ප්‍රදේශවල කිසිම දෙයක් විධිමත්ව සිදු වුණේ නැහැ. කොටි සංවිධානය අත්පත් කරගෙන සිටි ප්‍රදේශවල පැවැතුණේ වෙනම පාලන ක්‍රමයක්. අපේ නිලධාරින් පවා විසිරී ගිය තත්ත්වයකින් කටයුතු කළා. දැන් ඒ සියල්ල අවසන්. සෑම දෙයක්ම පිළිවෙළකට සිදු වෙනවා.ඒකීය රටක්, එක් රජයක් එක් නායකයෙක් යටතේ රටේ සියලුම කටයුතු පිළිවෙළකට සිදු වෙමින් පැවැතීම දකින අපටත් විශාල සතුටක්. එම ක්‍රමානුකූල සැලැසුම්වලට සහාය වී රටේ සියලුම කටයුතු හොඳින් කරගෙන යාමට සහාය දීම මේ රටේ ජනතාවගේ මෙන්ම විශේෂයෙන්ම රජයේ සේවකයන් වන අපේ යුතුකමයි. වගකීමයි.* බදු එකතු කිරීම ඉදිරියේ දී විධිමත්ව ක්‍රමානුකූලව සිදුකරන ආකාරය පිළිබඳ පැහැදිලි කළහොත් ?මේතාක් කාලයක් රටේ සෑම පළාතකම බදු එකතු කිරීමේ කටයුතු පරිගණක ගතකර පිළිවෙළකට සිදු වුණේ් නැහැ. දැන් ඒ කටයුතු පරිගණක ගත කර පිළිවෙළකට සිදු කෙරෙනවා. නව නිලධාරින් බඳවා ගෙන පුහුණුව ලබා දෙනවා. දෙපාර්තමේන්තුවේ කාර්තව්‍යයන් වලින් අතපසු වී ගිය කොටස් මොනවාද සොයා බලා ඒවා යළි සකස් කර සමස්ත ආදායම් බදු වැඩ පිළිවෙළ එක්තරා ක්‍රමයකට සකස් කෙරෙන බව කිවහොත් එය නිවැරැදියි.* බදු අය කර ගැනීම ජාත්‍යන්තර වශයෙන් ඉතා ඉහළ මට්ටමකින් සිදුවෙනවා. එම ක්‍රම මෙරට අනුගමනය කළ නොහැකි ද ?අප දැන් ගමන් කරමින් සිටින්නේ එවැනි නවීන ක්‍රම වෙතයි. දේශීය වශයෙන් මෙන්ම විදේශීය පුහුණුව ද අපේ නිලධාරීන්ට ලබා දෙමින් පවතිනවා. එම නව ක්‍රම අනුගමනය කිරීමේ දී කිසිවෙකුටත් බදු නොගෙවා බදු දැලට හසු නොවී සැඟ වී සිටීමට ඉඩ ලැබෙන්නේ නැහැ.* බදු අය කිරීමේ දී පොඩි අය පසුපස යන බවත් ඉහළ ආදායම් ලබන අය විවිධ ක්‍රම ඔස්සේ බදු බරින් නිදහස්ව සිටින බවටත් චෝදනා තිබෙනවා.එම චෝදනාවේ සත්‍යයක් නැහැ. ආදායම් බදු ගෙවිය යුතු යැයි සැළකෙන පුද්ගලයන් වෙනුවෙන් ලිපි ගොනු ආරම්භ කර ඒ සඳහා එම පුද්ගලයන්ගෙන් සහාය ඉල්ලා සිටිනවා. එහෙත් ඒ සඳහා කිසිදු අනුකූලතාවකින් ඔවුන් කටයුතු කරන්නේ නැහැ. අප ඉල්ලා සිටින ලිපි, ලේඛන, වාර්තා ඉදිරිපත් කරන්නේ නැහැ.ලොකු අය පොඩි අය යන භේදයකින් තොරව ආදායම් බදු ගෙවිය යුතු බවට අප තීරණය කරන අයගෙන් ඒවා ලබා ගැනීමට ක්‍රියා කරනවා. ඇතැම් අයට මෙහි දී යම් යම් පුද්ගලයන්ගෙන් වැරැදි උපදේශ ලැබෙන බව කිව යුතුයි. තමන්ට අවශ්‍ය ලිපි ලේඛන ඉදිරිපත් කර බදු නිලධාරින්ට සහාය දක්වනවා නම් බොහෝ කරුණු කාරණා නිරාකරණය කර ගත හැකියි.* විශාල ලෙස ආදායම් ලැබුණත් ආදායම් බදු නොගෙවන අය පිළිබඳ අනුගමනය කරන්නේ කුමක්ද ?මේ සඳහා මහජනතාවගේ සහයෝගය අවශ්‍ය වෙනවා. බදු නොගෙවා පැහැර හැර සිටි පුද්ගලයන් පිළිබඳ අපට ලැබුණ තොරතුරු මත ඔවුන් බදු දැලට හසුකරගෙන බදු ගෙවීම් කරවා තිබෙනවා. ඒ පමණක් නොවෙයි ඔවුන් නොගෙවූ බදු වෙනුවෙන් අධික දඩ මුදල් ගෙවීමටද නියම කර තිබෙන අවස්ථාවන් බොහෝ යි. කෙසේ වුවද අධික ආදායම් ලබමින් බදු නොගෙවන පුද්ගලයන් පිළිබඳ තොරතුරු ලැබේ නම් වහාම ඒ පිළිබඳ අපට දැනුම් දෙන ලෙසත් අප මහජනතාවගෙන් ඉල්ලා සිටිනවා.* බදු අය කිරීම විමධ්‍යගත කිරීමේ දී සිදුවෙන අකටයුතුකම් නැති කිරීමටත් බදු එකතු කිරීමේ සරල ක්‍රම සඳහාත් පියවර ගෙන නැහැ නේද ?අකටයුතුකම් සිදු වූ බව වාර්තා වුවහොත් එසේ කටයුතු කළ පුද්ගලයාගේ තරාතිරම නොබලා අවශ්‍ය නීතිමය පියවර ගන්නවා. බදු ගෙවන්නාට පහසුකම් මේ වන විට හඳුන්වා දී තිබෙන අතර ක්‍රෙඩිට් කාඩ්පත් , බැංකු හරහා ගෙවීමට දැනටමත් ඉඩ කඩ ලබා දී තිබෙනවා. ඒ අතර මහජනතාව දැනුවත් කිරීමේ විවිධ වැඩසටහන්ද ක්‍රියාත්මක වෙනවා.* දැනට පවතින බදු නීතිය යල් පැන ගිය එකක්. එය අලුත් කිරීමට පියවර ගන්නේ නැතිද ?බදු නීතිය කලින් කලට සංශෝධනය වෙනවා. රටේ තිබෙන අවශ්‍යතාව මත. දැනටමත් යෝජනා තිබෙනවා බදු නීතිය අලුත් කිරීමට.දැනට පවතින නීති රටේ අවශ්‍ය තාවයට අනුව පැන වූ ඒවා. ඉදිරියේ දී මේ පිළිබඳ තවදුරටත් අධ්‍යයනය කර බොහෝ කරුණු සංශෝධනය වේවි.* බදු වර්ග විශාල ප්‍රමාණයක් තිබෙනවා. ඒවා ඉතා සරල ක්‍රමයකට ගෙන ආ නොහැකිද ?විවිධ කොටස්වලට ගැළපෙන අවශ්‍ය ආකාරයටයි බදු වර්ග පනවා තිබෙන්නේ. බදු නීතිය සංශෝධනයේ දී ගැටලු පිළිබඳ සාකච්ඡා කර කළ යුතු වෙනස්කම් ද සැලකිල්ලට ගන්නවා.* දළ වශයෙන් රජයට කොමපණ ආදායමක් දේශීය ආදායම් දෙපාර්තමේන්තුවෙන් උපයා දෙනවද ?වර්ෂයකට බිලියන 275 ආදායමක් ලබා දෙනවා. එරටේ සංවර්ධනයත් සමඟ රටට ලැබෙන ආදායමත් වැඩි වෙනවා. ආදායම් බදු එකතු කිරීමේ ඇති දුර්වලතා සොයාගෙන ඒවාට ගතයුතු ක්‍රියාමාර්ග සැළසුම් ක්‍රියාත්මක කිරීමෙන් අනතුරුව මෙම ප්‍රමාණය තවත් වැඩි වන බව අපේ විශ්වාසයයි. කෙසේ වෙතත් රජයට වැඩිම ආදායමක් ලබා දෙන දෙපාර්තමේන්තුව බවට පත්වී ඇති දේශීය ආදායම් දෙපාර්තමේන්තුව තවදුරටත් ඉහළ ආදායම් ලබා දෙමින් රටේ සංවර්ධනයට විශාල සහයක් ලබා දීමට කටයුතු කරනවා.* දැනට පවතින බදු අතරට සහන සැළසීමක් ඉදිරියේ දී සිදු වෙයි ද ?බදු ප්‍රතිපත්තිවල වෙනසක් කිරීම සඳහා සොයා බැලීමට බදු කොමිසමක් පත්කර තිබෙනවා. එම වාර්තාව ළඟදීම අප වෙත ලැබුණ පසු තවත් බදු සහන රැසක් ලබා දීමට හැකි බව අපේ විශ්වාසයයි. බදු අය කර ගැනීමටද නව යෝජනා ක්‍රම රැසක් රජයට ඉදිරිපත් කර තිබෙනවා.* දේශීය ආදායම් බදු දෙපාර්තමේන්තුවේ සේවක සේවිකාවන් නිලධාරින් දූෂණ වංචාවල යෙදෙන බවට තොරතුරු තිබෙනවා. එහි සත්‍යතාවය ?මෙවැනි චෝදනා එල්ල වී තිබෙනවා. එවැනි අකටයුතුකම් වල යෙදුණු අය සම්බන්ධයෙන් නීතිය අකුරටම ක්‍රියාත්මක කර තිබෙනවා.තවදුරටත් එවැනි නිලධාරින් පිළිබඳ තොරතුරු තිබේ නම් සෘජුවම මා වෙත ලිපියකින් හෝ තොරතුරු ලබා දෙන ලෙසත් ඉල්ලා සිටිනවා. තවද ඔවුන් සම්බන්ධව අදාළ ක්‍රියාමාර්ග ගැනීමටත් මා උපදෙස් ලබා දී තිබෙනවා.* මේ රටේ ධනවතුන් ස්වේච්ඡාවෙන් බදු ගෙවාවි කියල ඔබ හිතනවාද ?බොහෝ දෙනෙක් ස්ව කැමැත්තෙන් බදු ගෙවන අය සිටිනවා. එය අප හඳුන්වන්නේ ස්වතක්සේරු ක්‍රමය යනුවෙන්. මනා කළමණාකාරිත්වයක් තියේ නම් බදු නෙගෙවා සිටින ප්‍රමාණය අඩුයි.* මෙම දෙපාර්තමේන්තුවේ උසස් වීම් මාරුවීම් ආදිය සිදු වෙන්නේ කුමන ආකාරයකට ද ?දෙපාර්තමේන්තුවේම සේවය කරන පුද්ගලයන් ක්‍රමයෙන් උසස් වීම් ලබා දෙපාර්තමේන්තු ප්‍රධානියා බවට පත් වෙනවා. නමුත් ඒ සඳහා පවතින ව්‍යවස්ථා බොහෝ කල් ගිය ඒවා නිසා උසස් වීම්, මාරු වීම්, බඳවා ගැනීම් සඳහා නව ව්‍යවස්ථාවක් ළඟදීම සකස් වෙනවා. එම ව්‍යවස්ථාවට අනුවයි ඉදිරියේ දී දෙපාර්තමේන්තුව තුළ එම කාරණා කටයුතු සිදු වෙන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=f1006152</link>
    <topic>බෝට්ටුවකින්පාවෙන වෙළෙඳසලට</topic>
    <author>ඡායාරූප සහ සටහන රුවන් තරස්වින්</author>
    <content>ස්කැරමැන්ගා (ක්‍රිස්ටෝපර් ලී) තායිලන්තයේ පාළු දූපතකට වී කරන්නා වූ නීති විරෝධී අභ්‍යවකාශ අවි නිෂ්පාදනයක් පිළිබඳ සෙවීමට ජේම්ස් බොන්ඩ් (රොජර් මුවර්) එහි පැමිණෙයි. තායිලන්තයේ කරාටේ සටන් පුහුණු පාසලකට යන ජේම්ස් බොන්ඩ් එහි දී ස්කැරමැන්ගා ගේ පිරිසට කොටු වෙයි. එතැනින් පලා යන බොන්ඩ් ඇල ඉවුරක නවතා ඇති අධිවේගී බෝට්ටුවක් දැක එයින් පලා යයි. පලා යන බොන්ඩ් පිටුපස ස්කැරමැන්ගා ගේ පිරිස තවත් අධිවේගී බෝට්ටුවක නැගී වේගයෙන් පැමිණෙයි. බොන්ඩ් ගේ බෝට්ටුවේ ඇන්ජිම තායිලන්තයේ ‘පාවෙන වෙළෙඳසල්’ (FloatingMarket) අතර දී නවතියි.වෙළෙඳසල් අතර වසන් වන බෝන්ඩ් සෙවීමට ස්කැරමැන්ගාගේ කට්ටිය පසුවෙති. මේ අතර සංචාරකයන්ට ලී අලියෙක් විකිණීමට යන පිරිමි ළමයෙක් බොන්ඩ් ගේ බෝට්ටුවට ගොඩ වී එය බාත් 100 සිට අඩු කරමින් බාත් 20 කට මිල කරයි. බාත් 20 වෙනුවට බාත් 20,000 ක් දීමේ පොරොන්දුව පිට තම බෝට්ටුව පණ ගැන්වීමට බොන්ඩ් එම ළමයාගෙන් උදව් පතයි.බෝට්ටුවේ පෙට්‍රල් වෑල්වය විවෘත කරන ළමයා බොන්ඩ් ගෙන් බාත් 20,000 ඉල්ලයි. ළමයාව දියට තල්ලු කරන බොන්ඩ් බෝට්ටුව පණ ගන්වා පලා යයි. පිටු පසින් පැමිණෙන ස්කැරමැන්ගා ගේ පිරිස පසුව බොන්ඩ්ව කොටු කර ගනී. මින් පසුබට නොවන බොන්ඩ් ඔවුන් ගේ බෝට්ටුවේ තම බෝට්ටුව හප්පා එය දෙකඩ කොට පලා යයි.මෙයට කලකට පෙර තායිලන්තයේ දි රූපගත කළ TheMan WithThe GoldenGun නැමැති චිත්‍රපටයේ ජවනිකා පෙළ මට සිහි වේ. ඒ අද මා යන්නේ එතැනට නිසා ය.තායිලන්තයේ බැන්කොක් නුවරින් පිටත් වූ අප ගමන් ගන්නා සුඛෝපභෝගී වෑන් රථය අධිවේගී මාර්ගයේ පැය දෙකක පමණ ගමනින් පසුව අවතීර්ණ වූයේ ග්‍රාමීය මාර්ගයකට ය. අහස සිඹිමින් තිබූ ගොඩනැගිලි සමූහය ක්‍රමයෙන් ඈත් වී යයි. දැන් දැන් අප දසුනට හසු වන්නේ තායිලන්තයේ ගම්බද නිවාස ගොවි බිම් මෙන් ම ඉස්සන් වගා කොටු ය. දිය සීරාව ඇති ප්‍රදේශයක් වන මෙහි ඇළ මාර්ග කීපයක් ම දිස් වේ. රථය එක්තරා ස්ථානයක නරත විය. අපි floating market එකට ආවා යැයි කියමින් සංචාරක මඟ පෙන්වන්නිය කේට් අපිව කැටුව ගියේ බෝට්ටු නවතා ඇති ස්ථානයකට ය.අපගේ ප්‍රවේශපත් මිල දී ගත් මඟ පෙන්වන්නිය ‘කේට්’, පළමුවෙන් ම අප රැගෙන ගියේ අධිවේගී බෝට්ටු නැවතුම් පොළක් වෙතට ය. සංචාරකයන් විශාල සංඛ්‍යාවක් එතැනි බෝට්ටු බලාපොරොත්තුවෙන් සිටී. ඒ අතර ‘කේට්’ අපට යමක් කියයි. ‘’ජේම්ස් බොන්ඩ් චිත්‍රපටිය කෙළේ මෙන්න මෙතන තමයි. අර අන්න අර හරියේ දී තමයි බොන්ඩ්ගේ බෝට්ටුවත් සතුරු බෝට්ටුවත් හැප්පුණේ”. ජැටියට පැමිණි බෝට්ටුවට ගොඩ වූ අප රැගෙන බෝට්ටුව අධිවේගයෙන් ඇල දිගේ ගමන් කරයි.මෙහි ජනයාගේ නිවාස පිහිටා ඇත්තේ ඇළට මුහුණලා ඔවුන්ගේ ප්‍රධාන වාහනය බෝට්ටුවයි. වරෙක පාසල් යන ළමයෙන් තම බෝට්ටුවේ ගෙන යන මවකි. තවත් බෝට්ටුවක තෙල් බැරැල් කීපයක් පටවා ගෙනය. අප පසුකරගිය තව බෝට්ටුවක සිටියේ පිඬු සිඟා වඩින භික්ෂුන් වහන්සේලා සමූහයකි. නිවාස පේලිය අවසන් වූ තැන ඇත්තේ විශාල පන්සලකි. පන්සලට යා යුත්තේත් බෝට්ටුවෙනි. පැයක පමණ ගමනකින් පසු නැවතත් අපි පටන්ගත් තැනට.එතැනින් පසු ‘කේට්’ අපිව රැගෙන ගියේ තවත් බෝට්ටුවක් වෙතටයි. එය සම්ප්‍රදායානුකූල තායි බෝට්ටු විශේෂයකි. හබල් ආධාරයෙන් ගමන් ගන්නා මේ බෝට්ටු පදවන්නේ කාන්තාවකි. බෝට්ටුවට නැග වාඩි වූ පසු සෑම සංචාරකයකු ඡායාරූපයට නැඟෙයි. ඒ ඡායාරූපය පිඟානක මුද්‍රණය කොට අප වෙත පිළිගැන්වීමට ඔවුන් සූදානමින් සිටී. එයට සුළු මුදලක් ද අය කරනු ලැබේ.දැන් අපගේ ගමනාන්තය වන්නේ ‘පාවෙන වෙළෙඳපොළයි’ කාන්තාව බෝට්ටුව පදවයි. සය දෙනෙක් ඇති බෝට්ටුව ටිකෙන් ටික පාවෙන වෙළෙඳ පොළ බලා පිටත්වෙයි. මෙන්න දැන් අපි පාවෙන වෙළෙඳපොළේ.අප ගේ බෝට්ටුව වටා තවත් බෝට්ටු රැසකි. වරෙක දී අපේ බෝට්ටුවට තව බෝට්ටුවක් හැප්පෙයි. ගමන හිමින් නිසා අනතුරක් නැත. සංචාරකයන් පටවාගත් බෝට්ටු අතර වෙළෙඳ බෝට්ටු සහ විසිතුරු බඩු විකුණන බෝට්ටුය. අලි, නැටුම් ශිල්පිනී බෝනික්කෝ, පුංචි බුදු පිළිම, නොයෙකුත් කැටයම් බඩු බෝට්ටුව පුරාම ලැගුම් ගෙනය.ඇතැම් අය ඒවා මිල දී ගනී. තවත් බෝට්ටුවක තැඹිලි, කුරුම්බා ගෙඩි පිටින් විවිධාකාර තොප්පි, සම්ප්‍රධායික තායි මෝස්තරයේ තොප්පි බෝට්ටුවේ සිට හිනැහෙයි. මේ අතර එක් බෝට්ටුවක දුම් දමන ලිපක්. ඒ මදිවාට තෙල් තාච්චියක්.කාන්තාවක් කෙසෙල් ගෙඩි ලෙලි ගසා බැද පැකට් කරයි. ඒවා පැණි රස ය.මේ අතර එක් බෝට්ටුවක බත් කඩයකි. තවෙකක විකිණීමට ටී ෂර්ට් ය. මේ පාවෙන වෙළෙඳසල් අතීතය මෙසේ ය. බොහෝ ඈත කාලයේ දී තායිලන්තයේ ඈත ගම්වල විසූ ගොවීන් ගේ බව භෝග නගරයට ගෙන ආවේ ඇළ මාර්ග දිගේ බෝට්ටුවල ය.එය ඔවුන්ට ලාබදායී මෙන්ම පහසු දෙයක් විය. ක්‍රමයෙන් රට දියුණු වත් ම මහා මාර්ග ඇති විය. ගොවි නිෂ්පාදන නගරයට ගෙන ගියේ ලොරිවලිනි. ගොවි නිෂ්පාදන ඇළවල් දිගේ නගරයට ගෙන ආ වෙළෙන්දන්ට අතමිට සරු නොවී ය. මෙයට සංවිධානය වී උප ක්‍රමයෙන් යෙදූ ඔවුන් පාවෙන වෙළෙඳපොළක් එක් ස්ථානයක ඇති කෙළේ ය. මෙයට රජයෙන් ද සහාය ලැබුණා. එතැනින් එහාට ඇළවල් දිගේ බැන්කොක් බලා බෝට්ටු ගමන් ගත්තේ නැත. සම්ප්‍රදායික බෝට්ටුවල වෙළෙඳාම බැලීමට සංචාරකයන් ඇදී ඒමට පටන් ගත්තේ ය. ක්‍රමයෙන් එය දියුණුවට පත් වී අද පවතින පාවෙන වෙළෙඳපොළ ආරම්භ විය.මේ වෙළෙඳපොළේ බෝට්ටුවල වැඩිපුර ම වෙළෙඳාම කරන්නේ කාන්තාවන් ය. සාම්ප්‍රදායක බෝට්ටුවක්, සාම්ප්‍රදායික විචිත්‍ර ඇඳුමෙන් සැරැසුණු කාන්තාවන් ය.පාවෙන වෙළෙඳසල් භූමියේ විකිණීමට ඇති පාවෙන වෙළෙඳ බෝට්ටුවල කුඩා ආකෘතියක් මිලදී ගැනීමට මෙහි පැමිණෙන සෑම සංචාරකයෙක් ම අමතක නොකරයි.මේ පාවෙන වෙළෙඳ සල් ලොව පුරා ජනප්‍රිය වූයේ ‘The Man With The Golden Gun’ චිත්‍රපටිය නිසා බවත්, එම චිත්‍රපටියේ ජවනිකාවලට පෙනී සිටි පුද්ගලයින් තවමත් එහි සිටින බවත් එම චිත්‍රපටියත් තායිලන්තයත් අතර බැඳීම සදාකාලික බවත් ‘කේට්’ මෙහිදී පැවැසුවේ මහත් ආඩම්බරයෙනි.එම චිත්‍රපටියේ දුටු පාවෙන වෙළෙඳපොළේ පැය දෙකක් පමණ පාවෙමින් සිටි අප බැංකොක් නගරය බලා ඒමට නැවත වෑන් රථයට නැඟුණේ FloatingMarket සදා මතකයේ රඳවා ගෙන ය. ඒ අතර ම කිව යුත්තේ තායිලන්තයේ සංචාරයට යන සෑම කෙනෙක් ම Floating Market යෑමට දිනයක් වෙන් කරවා ගත යුතු ම බවය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=f1006153</link>
    <topic>කන්දක් ළඟ හමු වූ ප්‍රකට තැනිතලාව</topic>
    <author>ටිරෝනි වෑවලගේ</author>
    <content>පළමුවෙන් ම කිව යුත්තේ හෝර්ටන් තැන්න කරා යාමේ දී අනිවාර්යයෙන් ම පිළිපැදිය යුතු රීතියක් අප අතින් ගිලිහී ගිය බවයි. දෙවනුව කිව යුත්තේ හෝර්ටන් තැන්න පුරා ඇවිද යළි ආපසු එනතුරු ඒ රීතිය ගැන අවබෝධයක් අපට නොවූ බවයි. කලින් දිනයේ හොඳින් විවේක ගෙන සිටිය ද හීතල නුවරඑළියේ දී හිරුට කලින් පිබිදීමට මම අදිමදි කළෙමි.අවසානයේ දී හැඳ පැළඳ, උදෑසන ආහාරය ද අවසන් කර ගමනට සූදානම් වන විට උදෑසන අට ද පසු වී ගොස් ය. මගේ ගමන් සගයා කළු පැහැති දැවැන්ත බෑගයක් ගෙනවුත් රථයට දැමුවේ ය. ඒ වන විට තවත් කුඩා බෑගයක් ද රථය තුළ ලැ¼ගුම් ගෙන අවසන් ය.”මොනවට ද මෙච්චර බෑග් ගොඩක්...?””ලෝකාන්තෙ බලන්න යන එක ලේසියි කියල ද හිතේ. හති දාන්නෙ නැතුව අඩි දහයක් පයින් යන්න බැහැ.”ගමන් සගයා මට චෝදනා කරයි.”දන්නව ද ෆා ඉන් එක ගාව ඉඳන් ලෝකාන්තේ බලලා, එතනින් බේකර්ස් ඇල්ල ගාවට ගිහින් ආපහු ෆා ඉන් එක ගාවට එන්න කොච්චර දුරක් ගෙවන්න ඕනෙ ද කියලා. හරියට ම කිලෝමීටර් නවයහමාරයි.”අපෝ... කිලෝමීටර් නවයහමාර කියන්නෙත් දුරක් ද? මම ඕක සුටුස් ගාලා ගිහිල්ලා පෙන්නන්නම්.”ගමන් සගයා මා වෙත පෑවේ සමච්චල් හිනාවකි. මුවෙන් කිසිවක් නොදෙඩූ ඔහු ගමන ආරම්භ කළේ ය. බදුලු පාරෙන් හැරුණු රථය කිලෝමීටර් ගණනාවක් දිග බැස්මක් ඔස්සේ යයි. දෙපස ම ඉහළට විහි දී ගිය තේ වතු ය. රථය කන්දේ ඇළ ජලාශයේ බැම්බ මතින් යද්දී මම නොඉවසිලිමත් වුයෙමු.”නවත්තන්න. මට ෆොටෝ ගන්න ඕනේ””ෆොටෝ ගන්න එනකොට. ඉස්සෙල්ලා අපි හෝර්ටන් ප්ලේස් ගිහිල්ලා ඉම්මු.”ගමන් සගයා අනුකම්පා විරහිත ය. මම රථය තුළ සිටිමින් ම ජලාශය දෙසට කැමරාව මානමින් ඡායාරූප ගැනීමට උත්සාහ දරමි. කාචයේ සටහන් වන්නේ විකෘති වී ගිය දර්ශන කිහිපයකි. රථය අඹේවෙල ගොවිපොළ ද පසු කරයි. මම යළිත් නොඉවසිලිමත් වෙමි. එහෙත් රිය නැවතෙන පාටක් නැත. දැන් රථය දෙපසින් ඇදී යන්නේ මහා ටර්පන්ටයින් වනයකි. හාත්පස මිනිස් පුළුටක් හෝ දැකීමට නොමැත.රිය ඇතුළේ සංගීත් විජේසූරිය ගේ ගී හඬ නාද දේ. වනාන්තරය වේගයෙන් අප පසුකර දිව යයි. සමාවන්න. එය පැවසිය යුත්තේ අපි වේගයෙන් වනාන්තරය පසු කරමින් ගියෙමු යනුවෙනි. එහෙත් මා පළමු කියමනට වඩාත් කැමති ය. හිරු එළිය වසා ගත් රූස්ස ගස් දෙස බලා සිටින මට සිතෙන්නේම අප ළංවත් ම ගස් පැන දුවන බවයි.”ඔන්න අපි හෝර්ටන් තැන්නට යන පාරට ආවා”ගමන් සගයා ගේ හඬින් පියවි ලොවට පිවිසෙන මම රිය කවුළුවෙන් ඉවත බලමි. ඉදිරියේ නැම්ම දළ බෑවුමකි. මාර්ගය අඩි දහයක පමණ පළලක් පෙන්වයි. එහි ඇති වංගු අනතුරුදායක හැඟීමක් සිතේ ජනිත කරවයි. එහෙත් අප රථය ඒ එකින් එක වංගු පසු කරමින් ඉදිරියට ඇදේ. මම ගස් අතරින් පහත බැලීමට වෙර දරමි. අප පැමිණි මාර්ගය පිළිබඳව සළකුණක් හෝ නොමැත. කළින් දුටු රූස්ස මුදුන් දැන් අප පය පාමුලටත් පහළින් පෙනේ.එක්වර ම වෑන් රථ කිහිපයක් අප ඉදිරියට එනු පෙනේ. ඒ සෑම රථයක් ම විදේශිකයන්ගෙන් පිරී ගොස් ඇත. ඔවුහු කඩිමුඩියක් නොමැතිව කන්ද බසිති. තවත් කිලෝමීටර් කිහිපයක් ගමන් ගත් පසු හෝර්ටන් තැන්න වනෝද්‍යානයේ පිවිසුම් දොරටුව අප හමුවට පැමිණියේ ය. රථයේ බැස ගත් ගමන් සගයා වනෝද්‍යානයට ඇතුළු වීම සඳහා අවසර පත් ලබා ගනු මට පෙනිණි. ඉදිරියෙන් වූ එම මුර අටල්ල මට ස්ටීවන් ස්පිල්බර්ග් ගේ ජුරාසික් පාක් චිත්‍රපටය සිහිගන්වයි. වේලාව උදෑසන දහයට පමණ වුවද හිරු රැස් රවටමින් සිහින් සීතලක් ගත වෙලා ගනී.අපි යළිදු ගමන් ඇරඹීමු. පුදුමයකි. මෙතෙක් දුර අප සමඟ සිටි රූස්ස වනස්පතියෝ කොහේද නැත. ඒ වෙනුවට දකින දකින දිශාවේ දිගට විහි දී ගිය තැනිතලාවකි. ඒ සියල්ල දනක් සමඟ උසැති පඳුරුවලින් වැසී ගොස් ය.”මේ තමයි හෝර්ටන් තැන්න”ගමන් සගයා පවසයි. පිළිතුරක් නොවූයෙන් ඔහු කුතුහලයෙන් මදෙස බලයි. මා තවමත් මුව අයා ගත් ගමන් ම ය. මේ නම් විශ්මයකි. මේ සා උසකට නැඟීමෙන් පසු මෙවැනි තැනිතලාවක්... සොබාදහම දේවත්වයෙන් පිදිය යුතු යැයි මට සිතෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=f1006154</link>
    <topic>වෙනස් විදියටහිතනටයි</topic>
    <author>- අතුල රන්සිරිලාල්</author>
    <content>මේ ගී සවන් වැකෙන විට අප සියලු දෙනාගේම කුඩා අවදිය සිහි වේ. රූප පෙට්ටිය ඉස්සරහට වී ඉතා ආශාවෙන් නැරඹූ “පිස්සු පූසා” කාටුන් වැඩසටහන ඔබට සිහිවී මුවගට සිනා පොදක් නැඟෙනවා නොඅනුමානය. “පිස්සු පූසා” කාටුන් වැඩසටහනට හඬ කවා ඉදිරිපත් කිරීම පිටුපස බොහෝ දෙනෙකු සිටියහ. ඒ අතරින් ඔබත් මාත් හොඳින් දන්නා හඳුනන පුද්ගලයෙකු වන්නේ ටයි මහත්තයා හෙවත් ටයිටස් තොටවත්තයන් ය. “පිස්සු පූසා” කාටුන් වැඩසටහනේ තේමා ගීතයෙහි නිර්මාතෘ ද ඔහු ය.ඉස්කෝලෙ යන කාලෙ ඉඳලම වෙනස් විදියට හිතන්න මං පුරුදු වුණා. අලුත් අලුත් වැඩ හිතන්න මං පුරුදු වුණා. අලුත් අලුත් වැඩ කරන්න මට උවමනා වුණා. මං පොඩි කාලෙදි දෙමළ, හින්දි චිත්‍රපට ලංකාවේ හරියට පෙන්නුවා. ඒවා ආශාවෙන් බැලුවා. ඒවා බලලම සෙලෝලයිඩ් පටියෙන් කරන විජ්ජාවල් ගැන හිතන්න පුරුදු වුණා. රජයේ චිත්‍රපට අංශයේ පුහුණුවට තරුණයන් බඳවා ගන්නා බවට පත්තරේක දැන්වීමක් තිබුණා. ඒ කාලෙ වන විට මං ඉස්කෝලෙ ගිහිං අවසානයි.මොරටුව වෙලෝනා ගොඩනැගිල්ල කිට්ටුව තමයි රජයේ චිත්‍රපටි අංශය පිහිටා තිබුණෙ. පත්තරේ තිබුණ දැන්වීමට මාත් අයැදුම්පතක් දැම්මා. ඒ සඳහා තිබුණ පරීක්‍ෂණවලින් මාව තේරුණා. එක්දහස් නවසිය පණස් ගණන්වල තමයි මං චිත්‍රපට අංශයට සම්බන්ධ වුණේ. ඉතාලි ජාතිකයන් වගයක් චිත්‍රපට අංශය භාරව හිටියා. ජූලියෝ පෙට්ට්‍රෝනි, ජෝර්ජ් කලබ්‍රියා, ෆෙඕරිකෝ, සේරා කියල කිහිපදෙනෙක් එතැන හිටියා. ඔවුන් සමඟ අප වැඩ කළා.මුල් කාලෙදි රජයේ චිත්‍රපට අංශයට බරපතල රාජකාරි පැවරී තිබුණෙ නෑ. රජයෙන් පවරා තිබූ යම් යම් වාර්තා ගත කිරීම් වාර්තාගත කර තබා ගන්නටත්, කෙටි වාර්තා චිත්‍රපටි සකස් කිරීමටත් මේ අංශය ප්‍රයෝජනයට ගත්තා. ආණ්ඩුවෙ චිත්‍රපට අංශය සතුව තිබූ උපකරණත් පරණයි. සමහර උපකරණ යල්පැන ගිය ඒවා. මං වගේ ආධුනිකයන්ට වැඩ ඉගෙන ගන්න චිත්‍රපට අංශය හොඳ තෝතැන්නක් වුණා.චිත්‍රපටි රූපගත කිරීම, රසායනාගාර කටයුතු, සංස්කරණ කටයුතු හැම අංශයක්ම මං ඉගෙන ගත්තෙ චිත්‍රපටි අංශයෙන්. මේ කාලයේ හැදූ වෘතාන්ත චිත්‍රපටිවලින් බොහොමයක් රූගත කළේ චිත්‍රාගාර ඇතුළෙදි. වාර්තා චිත්‍රපටි තමයි අප බොහොමයක් කළේ. ඒ නිසා කැමරාව හැමතිස්සෙම එළියට ගෙනිහිං රූපගත කරන්න සිදුවුණා. මේ කාලෙදි රජයේ චිත්‍රපටි අංශයට තවත් කීපදෙනෙකු පුහුණුවෙන්න ඇවිත් හිටියා. සනත් ලියනගේ, කමූර්, දයා ප්‍රනාන්දු වගේ අය ඒ අතර හිටියා මට මතකයි.සැලෙන රුව මහ අද්භූත දෙයක්. මේ අත්භූතකම නිසාම ඉතාම ආසාවෙන් අප මේ විජ්ජාව ඉගෙන ගත්තා. අපට වැඩ ඉගැන්වූ ඉතාලි ජාතිකයන් කිහිපදෙනා හරිම දක්ෂයෝ. ඒ නිසා ඉතාම ඉක්මණින් චිත්‍රපටි නිෂ්පාදනය කරන්න අපට පුළුවන් වුණා.කලාබ්‍රියා කියන ඉතාලි ජාතිකයා චිත්‍රපටි අංශයේ සියලු රසායනාගාර කටයුතු කළා. කුමක් හෝ වැඩක් ආණ්ඩුව අපට පැවරුවොත් ඒක නියම වෙලාවටම දෙන්න ඕන. ඒ කාලෙ හැම චිත්‍රපටි ශාලාවකම පෙන්වන චිත්‍රපටියක් සමඟ වාර්තා චිත්‍රපටියකුත් පෙන්නුවා. අපට රසායන කටයුතු කරන්න තිබුණෙ “පොන්ඩා” කියන පරණ මැෂිං එකක්. මේ මැෂිමෙ “ඩ්‍රයි කැබින්” කියල කොටසක් තියෙනවා. සෙලෝලයිඩ් පටිය සුද්ද වෙලා එනකොට එතෙන්දි තමයි වේලෙන්නෙ. පටිය වේලුණේ නැත්නම් එතැනින් එහාට ඇලෙනවා. මේ අබලන් මැෂිමෙන් එන පටි සමහර වෙලාවට වේලෙන්නෙ නෑ. ඒ නිසා හදිසි වැඩ සේරම අප්සට් වෙනවා.දවසක් අගමැතිවරයාගේ හදිසි චිත්‍රපටියක් දෙන්න කියලා අප හැමෝම කඩිමුඩියේ වැඩ කළා. චිත්‍රපටිය හෝල්වලට යවන්නත් ටික වෙලාවයි තිබුණෙ. ඒ මදිවට සෙලෝලයිඩ් පටිය වේලෙන්නෙත් නෑ. කලාබ්‍රියා විසින් මැෂිම නැවැත්තුවා. නවත්තල පටිය මැදින් කපල ඉතුරු ටික අතින් එළියට ඇද්දා. මේ පටිය අඩි සිය ගණනක් දිගයි. ආධුනිකයන් විදියට හිටිය අප පෝලිමක් හැදුවා. අපේ අතට පටිය දීලා හුළඟෙ වේලෙනකම් වන වනා ඉන්න කිව්වා. මොනවා කරන්න ද පටිය වේලෙනකම් හුළඟෙ වන වනා හිටියා. සෙලෝලයිඩ් පටිය වේලෙන්න පැය ගාණක් ගියා. මේ විදියට තමයි අප ඒ කාලෙ වැඩ කළේ.චිත්‍රපටි නිෂ්පාදනාගාරෙ රසායන ද්‍රව්‍ය තටාකයක් (බාත් එකක්) තිබුණා. රසායනාගාර කටයුතු සිදු කරන්න එය වායුසමනය කර තිබීම අත්‍යවශ්‍යයයි. මේ ගැන කියල මහා භාණ්ඩාගාරයට ඉතාලි ජාතික ජූලියො පෙට්ට්‍රෝනි ලියුම් කිහිපයක් යැව්වා. රසායනාගාරය වායුසමනය කරනවා වෙනුවට අයිස් දාන්න කියල මහා භාණ්ඩාගාරයෙන් අපට ලියුමක් එව්වා. පෙට්ටෙ‍්‍රීලනිට හොඳටම කේන්ති ගිහිං භාණ්ඩාගාරයේ නිලධාරීන් එක්ක රණ්ඩුත් වුණා. ඔහොම කරල බොහොම අමාරුවන් තමයි අවශ්‍ය දේවල් ලබාගත්තෙ.ලෙස්ටර් ජේම්ස් පීරිස් මහතාත් සමඟ “රේඛාව“ චිත්‍රපටිය නිර්මාණය කරන්න මාත් දායක වුණා. ලෙස්ටර් මහත්තයා කතාව ලිව්වා. මං සංස්කරණය කළා. ඒ යුගයේ හැටියට “රේඛාව“ විශිෂ්ට වැඩක්. රූපගත කිරීම් සිදුකළේ චිත්‍රාගාරයෙන් එළියට කැමරාව ගෙනියලා. වෑවල ප්‍රදේශයේදී තමයි රූගත කිරීම් කළේ. එය සුන්දර අත්දැකීමක් වුණා. අපි නැවතිලා හිටියෙ කඩ කෑල්ලක. උදේ පාන්දරින් නැඟිටලා වැඩ පටන් ගන්නවා. අව්ව සැර වෙනකොට අප එනවා. “රේඛාව“ කරද්දි මං නොකරපු වැඩක් නෑ. ලයිට් ගැහුවා, බෝඩ් ඇල්ලුවා, සෙට් හැදුවා. මේ වගේ හැම දෙයක්ම කළා. රුපියල් ලක්‍ෂ දෙකක් පමණ චිත්‍රපටියෙ වැඩ ඉවර කරන්න වැය වුණා.“රේඛාව“ මංගල දර්ශනය පෙන්නුවෙ එල්ෆින්ස්ටන් එකේදි. සාමාන්‍යයෙන් මං සංස්කරණය කළ චිත්‍රපටියන් පෙන්වන විට මං ඉන්නෙ ප්‍රෙ‍්‍රාජෙක්ටර් තියෙන මැදිරියෙ. එතැන ඉඳගෙන ශබ්ද, වර්ණ වගේ දේවල් හොඳට පේ‍්‍රක්ෂකයන්ට ලබාදීම සිදුකරනවා. එදා එල්ෆින්ස්ටන් එකේ බොහෝ සෙනඟක් හිටියා. චිත්‍රපටිය පෙන්වලා අවසාන වුණා. චිත්‍රපටිය ගැන මිනිසුන්ගේ ප්‍රතිචාර මොනවාද කියල දැනගන්න මට ආසා හිතුණා.ඒ නිසා මිනිස්සු යන කොරිඩෝවේ එහා මෙහා ඇවිදිමින් මං හිටියා. මං හිතුවෙ චිත්‍රපටිය ගැන මිනිස්සු වර්ණනා කරයි කියලා. එහෙත් සිදුවුණේ වෙනත් දෙයක්. “අයියෝ මේක බලන්න වියදම් කළ සල්ලිවලින් කපුටන්ට ආප්ප අරං දුන්නා නම් අඩුගානෙ පිනක්වත් සිද්ධ වෙනවා. අමුඩෙ ගහපු මිනිස්සු බලන්න මේකට එන්න ඕනද? ගමේදිම බලන්න පුළුවන්නෙ...” කියමින් මිනිස්සු බැන බැන යනවා. ඒ කාලේ විදියට මිනිස්සුන්ට ඕන වෙලා තිබුණෙ සිංදු, ෆයිට්, නැටුම් තිබෙන චිත්‍රපටි. මේ හේතු නිසා රේඛාව ආර්ථික අතින් සරු වුණේ නෑ. අප හැමෝගෙම අතට ලැබුණෙ ඉතා සුළු මුදලක්. ඒත් චිත්‍රපටිය නිෂ්පාදනය කිරීම ගැන අප සතුටු වුණා.චිත්‍රපටි අධ්‍යක්ෂවරයෙකු, තිරනාටක රචකයෙකු, සංස්කාරවරයෙකු, හඬ කැවීම් ශිල්පියෙකු ලෙස ටයිටස් තොටවත්ත මහතා කටයුතු කළේය. “රේඛාව“ ඔහුගේ ප්‍රථම සංස්කරණ චිත්‍රපටිය වේ. “සංදේශය, පරසතු මල්, හන්තානේ කතාව, මිනිසා සහ කපුටා” සිනමා කෘති ද ඔහු විසින් සංස්කරණය කෙරිණි. 1965 දී “චණ්ඩියා” චිත්‍රපටියෙන් ටයි මහත්තයා අධ්‍යක්‍ෂණයට පිවිසිණ. ඉතෙවත, හාරලක්සෙ, සිහසුන, සාගරිකා, මංගලා, මරුවා සමඟ වාසේ, හඳයා” යනාදී චිත්‍රපටි ද ඔහු අධ්‍යක්‍ෂණය කළේය. “දොස්තර හොඳ හිත, පිස්සු පූසා, හා හා හරි හාවා” යනාදී කාටුන් වැඩසටහන්වලට හඬ කැවීම සිදුකළේ ටයිටස් තොටවත්තයන්ය.රූපවාහිනී සංස්ථාවේ හඬ කැවිමේ හා උපසිරැසි ගැන්වීමේ නිර්මාතෘ වන ඔහු කලා ලෝකයෙහි සැබෑම දක්ෂයෙකි. මේ වන විට අසූඑක් වැනි වියෙහි පසුවන ඔහුගේ සේවය මෙපමණ යැයි කියා නිම කළ නොහැක. තරමක අසනීප තත්ත්වයෙහි පසුවන ඔහු අපේ රටට ජාතික සම්පතක්ම විය. “ඔබට දීර්ඝායු වේවා!”“ටයි මහත්තයත් එක්ක “දොස්තර හොඳ හිත” ලියද්දි මං ලැබුවේ මිල කළ නොහැකි අත්දැකීම් සම්භාරයක්. බොහෝවිට ටයි මහත්තයා චිත්‍රපටිය බලලා ගැළපෙනම දෙබස් කියනවා. කියවන විට මං ලියනවා. හැබැයි ඒකත් අසීරු වැඩක්. වෙලාවකට කියපු දෙබසක් ආයේ වෙනස් කරල ඊට වඩා රසවත් විදියට කියනවා. එතකොට අප දැනගන්න ඕන මේක කලින් එක වෙනුවට කියලා. එහෙම නැත්නම් ආපහු අහනකොට වැඩේ කොහොම වෙතත් බැනුම් ලොරියක් විතර ඇඟට හේත්තු වෙනවා තිරිංග නැතුවම.”“මේ ලියන කාලෙදි තමයි පරිවර්තනයට වඩා වැඩි යමක් ටයි මහත්තයාගෙන් මං ඉගෙන ගත්තෙ. වෙලාවට වැඩ කරන එක වගේම තමන් කරන දේ තමන්ට අවංකව, පූර්ව සූදානමක් ඇතුව කළ යුතුයි කියන පාඩම් මං ඉගෙන ගත්තෙත් ටයි මහත්තයාගෙන්.”</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=f1006155</link>
    <topic>Bridge on the River Kwai1957 දී කැලණි ගඟේ බෝම්බයක් පුපුරවයි</topic>
    <author>දුමින්ද කාරියවසම් pix - අන්තර්ජාලයෙනි</author>
    <content>ඔහුගේ උත්සාහය නිසැකවම සාර්ථක යැයි විලියම් හෝල්ඩන්ට සිතේ. බෝම්බය නිවැරැදි ලෙසින්ම සවි කළ බව ඔහුට නිශ්චිතය. දිය මතින් පිහිනා එන හෝල්ඩන් වැලිතලාවේ කොනක සිට බලා සිටින්නේ ගිනි ගැහෙන මිනිත්තුව උදාවෙන තුරුය. එහෙත් මෙම සිද්ධිය ඇල්ක් ගීනස් නෙත ගැටෙයි.තවත් ඇත්තේ නිමේෂයකි. ඇල්ක් ගීනස් හා හෝල්ඩන් අතර ගැටුමක් ඇරඹෙන්නේ මෙම විනාශය වලකා ගැනීමය. ගැටුම කෙළවර වන්නේ ඇල්ක්ට පිහියෙන් ඇනීමෙනි. පිහි පහරත් සමඟම ඔහු ඇද වැටෙන්නේ බෝම්බය පුපුරවා හරින බොත්තම උඩටමය. මෙම මොහොතේම කෝච්චියද ගඟ හරහා වේගයෙන් ඇදෙයි. බොම්බය පුපුරා යන්නේ ජල කඳ දෙබෑ කරමිනි. එහි ගමන් කළ සියල්ලන් ජල කද සමඟ ගසාගෙන යයි. ඒ මිනිස් ජීවිත සිය ගණනකගේ කතාව ද එලෙසින් නිමාව දකියි.මෙම කතා පෙළ තරමකට ඔබට ප්‍රහේලිකාවක් විය හැකි යැයි සිතේ. එහෙත් මෙම සිනමා සිත්තමේ නම කියූ සැනකින් ඔබට එය වටහා ගැනීමට හැකිවනු නියතය.Bridge on the river kwai   කථාවස්තුව දෙවන ලෝක යුද්ධ හා සැබැදි කතාවකි . එහෙත් මෙහි සිනමා රූගත කිරීම සිදු වන්නේ අපේ පුංචි දේශයේ. සුන්දර කැලණිය ගංතෙරේ කිතුල්ගල ගම්මානයේය.1945 ජුනි මාසයේ ගිම්හානය නිමවෙමින් තිබුණි. තායිලන්තයේ ක්වායි ගඟ තරණය කිරීම පහසු නොවන්නකි. බැංකොක් නගරයේ සිටින ජපන් හමුදාවට භාණ්ඩ ප්‍රවාහනය කිරීමට සැකසු මෙම පාලම දෙවැනි ලෝක යුද සමයේ පුපුරුවා හැරීම හා සබැඳි සැබෑම කතාවකි.යුද්ධය හා සබැඳී බොහෝ සිනමා සිත්තම් නිර්මාණය වී තිබේ. ඒ අතුරින් වඩාත් සුවිශේෂි ස්ථානයක් ක්වායි ගඟේ පාලමට හිමිවේ. එහි අති බිහිසුණුම ජවනිකාවක් විශේෂිත අවස්ථා කීපයක් ද රූගත කිරීමට කිතුල්ගල කැලණි ගඟ තෝරා ගැනීම ද මෙම කතාවේ කඩඉමකි.1957 වසරේ කොලොම්බියා චිත්‍රපට සමාගමක් විසින් නිර්මාණ කළ මෙම කතාවේ සැබෑම හිමිකරු වන්නේ කෘතහස්ත අධ්‍යක්‍ෂකවරයකු වූ ඩේවිඩ් ලීන් ය. Le pont de La river kwai නමැති නවකතාව පාදක කරගනිමින් නිර්මාණය වූ මෙය විනාඩි 161 ක් පුරා වර්ණ චිත්‍රපටයක් ලෙසින් දිගහැරෙන්නේ ‘ඩොල්බි’ ශබ්ද ක්‍රමය යොදා ගනිමිනි.ලොව ප්‍රචලිත සුපිරි ගණයේ නළු නිළියන් වූ Alec Guiness, Sessue Hayakawa, willian Holden, Jack Hawkins ගේ දායකත්වයෙන් නිර්මාණය වූ මෙම චිත්‍රපටයට 1957 වසරේ සම්මාන අටක්ම හිමි විය. වසරේ හොඳම චිත්‍රපටය, හොඳම අධ්‍යක්‍ෂණය, හොඳම නළුවා, හොඳම කැමරාකරණය, හොඳම සංස්කරණය යන අංශ සියල්ලම ඇකඩමි සම්මාන හිමිවීම ඩේවිඩ් ලීන් ජීවිතයේ ලැබූ ඉහළම සතුටයි.ජාත්‍යන්තර සිනමාවේ ඉහළම සම්මානය දිනා ගැනීමට හැකිවූ මෙම කතාවේ රූගත කිරීම සඳහා අපේ රටේ දායකත්වය හිමිවීම ද භාග්‍යයකි. ආකෘතියක් ලෙසින් ඉදි වූ ක්වායි ගඟේ පාලමේ පාදම පමණක් ඉතිරි වූ කිතුල්ගල සිරිය අදත් අපට පසක් කරනුයේ එම සිනමා කෘතියේ සැබෑම අපූර්වත්වයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>15</day>
    </date>
    <link>http://www.dinamina.lk/2010/06/15/_art.asp?fn=f1006156</link>
    <topic>සම්බාන් යාත්‍රා තොටුපොළ</topic>
    <author>බන්ධුල ආර්.ගුලවත්ත</author>
    <content>ප්‍රදේශය හරහා ගලා ගිය කාරීන්ද නදිය නොහොත් (කිරිඳි ඔය) ආශ්‍රිතය තිසා වැව, යෝධ වැව හා දෙබරවැව ගොඩ නංවා අවට ප්‍රදේශය සරුසාරවත් ගොවි බිමක් බවට පත් කළේය. රෝහණ රාජ්‍යය ගොඩ නගන්නට මහත් සේවාවන් කළ නරපතින් අතර කාවන්තිස්ස , දුටුගැමුණු, වළගම්බා, ඉලනාග, වසභ, ගජබාහු, 1 වන විජයබාහු, 1 පරාක්‍රමබාහු, යන රජවරුන් විශේෂ වේ.පොලොන්නරු යුගයේ පසු රෝහණ රාජ්‍යයේ පැවැති සමෘද්ධිය පිරිහෙන්නට විය. සතුරු ආක්‍රමණ නිසා සංවර්ධනය යටපත් විය. කෙත් වතු විනාශ වී වාරිමාර්ග ජරාවාස වී වෙහෙර විහාර නටඹුන් බවට පත්විය.පෘතුගීසි පාලනයට රුහුණේ කොටසක් ද අයත්වූ වග ඉතිහාසයයෙන් පසක් වේ. මාතර පෘතුගීසීන්ට අයත් විය. කෝට්ටේ සිට වලවේ ගඟ දක්වා වූ කලාපයෙහි ඔවුන්ගේ ආරක්ෂාව උදෙසා කටුවන බලකොටුවක් ඉදි කෙරිණි. ඔවුහු තංගල්ල, වලස්මුල්ල, කිරම, කටුවන පෙදෙස්හි සුලභ වූ පුවක් හා ගම්මිරිස්වලින් විශාල ආදායම් ලබා ගත්හ.ලන්දේසීන් මෙම ප්‍රද්ශය ද ආක්‍රමණය කිරීමෙන් පසු කටුවන බලකොටුව ප්‍රතිසංස්කරණය කරන ලදී. නටඹුන්ව තිබුණු වාරිමාර්ග ක්‍රම පිළිසකර කළ අතර ගිරුවාපත්තුව හරහා ගලා ගිය ඌරුබොකු ඔය හරහා බඳින ලද බැම්ම ලන්දේසීන්ගේ විශිෂ්ට නි්මාණයක් ලෙස සැලකේ.හම්බන්තොට නගරයේ පසු කලෙක දක්නට ලැබුණු ගොඩනැගිලි ලන්දේසීන් විසින් ඉදිකරන ලද ඒවාය. හම්බන්තොට තුඩුවේ ඉදිකළ මාටෙලෝ කුළුන, ඒ අසල ඇති ලන්දේසි කොමාන්ඩ්වරයාගේ බංගලාව ලන්දේසීන්ගේ ගෘහ නිර්මාණ ශිල්පයෙහි විස්කම් දස්කම් කියාපායි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n1006161</link>
    <topic>කෝටි ගණනක මුදල් වංචා කළතවත් සක්විත්තෙක් දැලේ</topic>
    <author>භක්ති ධර්මප්‍රිය මෙන්ඩිස් සහදිල්හානි විජයානන්ද ගම්පොළ සමූහ</author>
    <content>ශ්‍රීලංකාව පුරා හොර බැංකු 39ක් පවත්වාගෙන යමින් කෝටි ගණනක් මුදල් වංචා කළ පුද්ගලයකු ගම්පොළ විශේෂ අපරාධ විමර්ශන අංශය මඟින් අත්අඩංගුවට ගෙන තිබේ.සීමාසහිත ග්‍රාමීය ආයෝජන සංවර්ධන බැංකුව නමින් මේ බැංකු පවත්වාගෙන ගිය අතර ඒවායේ අධ්‍යක්ෂ මණ්ඩලයට පත්කර ඇත්තේ ප්‍රධාන සැකකරුගේ පවුලේ සමාජිකයන් බව ද පොලිසිය ප්‍රකාශ කරයි.ප්‍රධාන බැංකුවේ අධ්‍යක්ෂ ලෙස පෙනී සිටි පිළිමතලාවේ පදිංචි සෙල්වතුරේ ධනරාජ් නැමැත්තා මේ වන විටත් අත්අඩංගුවට ගෙන තිබේ. අධ්‍යක්ෂ මණ්ඩලයේ සාමාජිකයන් ලෙස කටයුතු කළ ඔහුගේ බිරිය සහ සාමාජිකයන් මේ වන විට සිය නිවෙස්වලින් පලාගොස් ඇති බව පොලිසිය කියයි. මේ බැංකු 39න් පුද්ගලයන් රැසකට රැකියා ද ලබා දී තිබේ. උසස් අධ්‍යාපනය ලබන තරුණ තරුණියෝ ද මේ අතර වෙති.ව්‍යාජ බැංකු පවත්වාගෙන ගිය ප්‍රධාන සැකකරු ප්‍රදේශ රැසක මුදල් වංචා සම්බන්ධයෙන් අත්අඩංගුවට ගෙන ඇප මත නිදහස් කළ පුද්ගලයකු බව ද පොලිසිය කියයි. මේ බැංකු සම්බන්ධ කිසියම් තොරතුරක් ඇත්නම් ගම්පොළ කොට්ඨාසයේ විශේෂ අපරාධ විමර්ශන අංශය වෙත දන්වන ලෙස පොලිසිය කියයි.ගම්පොළ කොට්ඨාස භාර පොලිස් අධිකාරි ගාමිණී පෙරේරා, සහකාර පොලිස් අධිකාරී ජී. විමලදාස යන අයගේ මෙහෙයවීමෙන් පොලිස් පරීක්ෂක බී. ගුරුනායක, පොලිස් සැරයන්වරු සොයිසා, දිසානායක සහ පොලිස් කොස්තාපල් ධනපාල පරීක්ෂණ පවත්වති.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n1006162</link>
    <topic>ජාතියේ විජයග්‍රහණය සමරන්න හෙළයේ වීර පුතුන් සැරසෙති මෙසේ....  </topic>
    <author>ඡායාරූප - සුදත් මලවීර</author>
    <content>කොළඹ ගාලු මුවදොර පිටියේදී 18 වැනි දින පෙරවරුවේ පැවැත්වෙන විජයග්‍රහණයේ ජාතික සැමරුම් උත්සව සඳහා පැවැත්වෙන සමාරම්භක පෙළපාළියේ පෙරහුරු අවස්ථා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n1006163</link>
    <topic>අයථා ලෙස බඩු අලෙවි කළ වෙළෙඳුන් 50,000ක් අත්අඩංගුවට</topic>
    <author>විජයානි එදිරිසිංහ</author>
    <content>පාරිභෝගික භාණ්ඩ අලෙවි කිරීමේදී පාරිභෝගිකයාට අසාධාරණයක් වන පරිදි බඩු අලෙවි කළ වෙළෙඳුන් පනස් දහසක් පසුගිය මාස පහ තුළ පාරිභෝගික අධිකාරිය මඟින් අත්අඩංගුවට ගෙන තිබේ.දින ඉකුත් වූ ආහාර විකිණීම , අපිරිසුදු ආහාර වර්ග, වැඩිමිලට බඩු අලෙවි කිරීම, නියමිත බර නොතිබීම, භාණ්ඩ මිල ප්‍රදර්ශනය නොකිරීම ඇතුළු වැරැදි ගණනාවක් සම්බන්ධයෙන් එම පිරිස අත්අඩංගුවට ගෙන තිබුණි.පාරිභෝගික අධිකාරී පනතේ 26 වැනි වගන්තිය උල්ලංඝනය කරමින් මොවුන් සිදු කර ඇති වැරැදි සම්බන්ධයෙන් අධිකරණය ඉදිරියේ නඩු පවරා ඇත.ජනවාරි සිට මේ දක්වා අත්අඩංගුවට පත්වූ වෙළෙඳුන්ට අධිකරණය මඟින් නියම කළ දඩ මුදල මිලියන හත ඉක්මවා තිබේ.පසුගිය කාලය තුළ වෙළෙඳුන් අතරින් සියයට අසූවක් පමණ පාරිභෝගිකයාට අසාධාරණ වන පරිදි භාණ්ඩ අලෙවිකර තිබේ. පාරිභෝගිකයාට සිදුවන එම අසාධාරණ භාණ්ඩ අලෙවිය වහාම නැවැත්වීමට අවශ්‍ය වැටලීම් වහාම සිදුකරන ලෙස සමූපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා උපදෙස් දුන් බව පාරිභෝගික සේවා අධිකාරියේ සභාපති රූමි මර්ෂුක් මහතා පැවැසීය.ඒ අනුව සියලුම වැටලීම් කණ්ඩායම් දිවයින පුරා වැටලීම්වල යෙදී සිටිති. බඩු අලෙවිය සාධාරණව සිදු වෙනවාද යන්න සොයා බැලීම සඳහා සභාපති රූමි මර්ෂුක් මහතා ඇතුලු කණ්ඩායම් කිහිපයක් ඊයේ කොළඹ මැනිං වෙළඳ පොළ ඇතුළු ස්ථාන රැසකට ගියහ.බඩු මිල ගණන් සඳහන් නාම පුවරු යොදා නොතිබුණ වෙළෙඳ සල් විශාල ප්‍රමාණයක් මැනිං වෙළෙඳ පොලේ දක්නට ලැබුණි. වහාම අදාළ නීති අනුගමනය කරන ලෙසත් එසේ නොකළහොත් ඔවුන්ට එරෙහිව නීතිය තදින්ම ක්‍රියාත්මක කරන බවත් සභාපතිවරයා වෙළෙඳුන්ට පැවැසීය.පාරිභෝගිකයාට සෙතක් සැළසෙන පරිදි කූට වෙළෙඳුන්ගෙන් ඔවුන් ආරක්ෂා කිරීමට රජය ගෙන යන වැඩපිළිවෙළට උපරිම සහාය දෙන බවත් ලබන සතියේ සිට පාරිභෝගික අධිකාරියේ උපදෙස් පිළිපදිමින් භාණ්ඩ අලෙවි කිරීම වෙළෙඳුන් දැනුම්වත් කර අවශ්‍ය ක්‍රියාමාර්ග ගැනීමට මැනිං වෙළෙඳ පොළ වෙළෙඳ සංගමයේ සභාපති ලාල් හෙට්ටිගේ මහතා පොරොන්දු විය.රුපියල් 70 ට අලෙවි කළ යුතු සම්බා සහල් කිලෝවක් රුපියල් 80 වැඩි මිලට විකුණූ වෙළෙන්දෙක් මේ අවස්ථාවේ මැනිං වෙළඳ පොළේදී වැටලීම් නිලධාරින්ට හසුවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n1006164</link>
    <topic>ෆොන්සේකාට විදෙස් ගත වන්නඅධිකරණයේ අවසරය ගත යුතුයි</topic>
    <author>චන්ද්‍රිකා පෙරේරා</author>
    <content>පාර්ලිමේන්තු මන්ත්‍රී සරත් ෆොන්සේකා මහතාට විදෙස් සංචාරයක නිරතවීමට අවශ්‍ය නම් අධිකරණයේ අවසරය ලබාගත යුතු බව ජනමාධ්‍ය හා තොරතුරු ඇමැති ආචාර්ය කෙහෙළිය රඹුක්වැල්ල මහතා සඳහන් කරයි.ඒ මහතා මේ බව පැවැසුවේ ඊයේ (15) ජාතික ආරක්‍ෂාව පිළිබඳ මාධ්‍ය මධ්‍යස්ථානයේදී පැවැති විශේෂ මාධ්‍ය හමුවකදීය. මේ අවස්ථාවේ ඇප දිය නොහැකි චෝදනාවකට සැකකරු වී සිටින ෆොන්සේකා මන්ත්‍රීවරයාට පාර්ලිමේන්තු වරප්‍රසාද අනුව විදෙස් සංචාරයක් සඳහා අවසරය පාර්ලිමේන්තුවෙන් ලබා දුන්නද අධිකරණය මගින් සංචාරයට අවසරය තිබිය යුතු බව එහිදී වැඩිදුරටත් අදහස් දැක්වූ ඒ මහතා පෙන්වා දුන්නේය.විදෙස් සංචාරයක් සඳහා නීතියේ ප්‍රතිපාදන පාවිච්චි කිරීමේ නිදහස ඔහුට ඇති බව හෙතෙම එහිදී අවධාරණය කෙළේය. අත්අඩංගුවේ පසුවන ඔහු රටේ නීතිය හා අධිකරණයේ ස්වාධීනත්වය මත ක්‍රියාකිරීමට පියවර ගත යුතු බව ඇමැතිවරයා පැවැසීය.මේ අනුව පාර්ලිමේන්තු මන්ත්‍රීවරයකු ලෙස එහි වරප්‍රසාද ලැබුවද ඉන් පිටත ඇති නීතිමය ක්‍රියාවලිය අනුව කටයුතු කිරීමට ෆොන්සේකා මහතාට සිදුවන බව ඇමැතිවරයා කීය. නීතිමය ක්‍රියාවලියකට යාමේ හා නීතිමය ප්‍රතිපාදන පාවිච්චි කිරීමේ සම්පූර්ණ නිදහස පාර්ලිමේන්තු මන්ත්‍රී සරත් ෆොන්සේකා මහතාට ඇති බව රඹුක්වැල්ල මහතා වැඩිදුරටත් අවධාරණය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n1006165</link>
    <topic>විජයග්‍රහණයේ සැමරුමට සටන් බිමේ සිටි රණ විරුවෝ 9000ක්</topic>
    <author>චන්ද්‍රිකා පෙරේරා</author>
    <content>කොළඹ ගාලු මුවදොර පිටියේ දී 18දා පෙරවරුවේ පැවැත්වෙන ‘විජයග්‍රහණයේ ජාතික සැමරුම් උළෙලේ සමාරම්භක පෙළපාළිය රණබිමේ සිටි විරුවෝ 9000කගේ පමණ සහභාගීත්වයෙන් පැවැත්වේ.යුද, ගුවන්, නාවික , පොලිසිය, විශේෂ කාර්ය බළකාය හා සිවිල් ආරක්ෂක දෙපාර්තමේන්තුව මීට එක් වේ. යුද හමුදාවේ 6000කට ආසන්න පිරිසක් නාවික 1000ක් පමණ හා ගුවන් හමුදාවේ 1400කට ආසන්න පිරිසක්ද පොලිස් දෙපාර්තමේන්තුවේ හා විශේෂ කාර්ය බළකායත් සිවිල් ආරක්ෂක කණ්ඩායමේ 500ක් පමණ ද විජයග්‍රහණයේ ජාතික සැමරුම් උළෙලේ සමාරම්භක පෙළපාළියට එක්වීමට නියමිත ය.සටනට උරදුන් ආරක්ෂක අංශයේ විශේෂ කණ්ඩායම් ඉතා අභිමානනීය ලෙස සිය දක්ෂතා සිහි ගන්වමින් මේ අවස්ථාවට එක්වීම සඳහා පෙරහුරුවේ යෙදෙති. ගුවන් කරනම්, පැරිෂුට්වලින් ඉහළ අහසේ රූ රටා මවමින් බිමට පතිත වීම, එදා ගුවනේ පෙලහර පෑ යානා ප්‍රදර්ශනය, නාවික ප්‍රහාරක විශාල නැව් හා කුඩා යාත්‍රා ගාලු මුවදොර පිටිය අසල ප්‍රදර්ශනය, භූමියේ භට පිරිස් පෑ දස්කම් හා ඊට යොදා ගත් විවිධ අවි ආයුධ, ප්‍රහාරක රථ ආදිය ප්‍රදර්ශනය කරමින් මේ පෙළපාළිය පැවැත්වෙන බව හමුදා මාධ්‍ය ප්‍රකාශක මේජර් ජෙනරාල් ප්‍රසාද් සමරසිංහ පවසයි.ජාතික දින සැමරුමටද වඩා අලංකාරවත් මෙන්ම විවිධ වෙනස්කම්වලින් යුක්තව මේ උළෙල පැවැත්වෙයි. විජයග්‍රහණය ලබා වසරක් පිරීම නිමිතිකොටගෙන පැවැත්වෙන මේ උළෙල ඉකුත් මැයි 20 දාට පැවැත්වීමට නියමිතව තිබුණ ද අයහපත් කාලගුණික තත්ත්වය හේතුවෙන් කල් දැමීමට සිදුවිය.මේ අනුව සෑම වසරකම මැයි 18 දාට මේ විජයග්‍රාහී රණවිරු දිනය සැමරීමට රජය තීරණය කැර ඇති අතර ඊට සමගාමීව මේ උළෙල පැවැත්වේ. ජාතික ආරක්ෂක මාධ්‍ය මධ්‍යස්ථානයේ ඊයේ (15) දහවල් පැවැති විශේෂ මාධ්‍ය හමුවකදී සමරසිංහ මහතා මේ අදහස් පළ කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n1006166</link>
    <topic>නැඟෙනහිර විශ්වවිද්‍යාලමහා ශිෂ්‍ය සංගම් උප සභාපතිටජ්‍යෙෂ්ඨයකුගෙන් පිහි පහරක්</topic>
    <author>ත්‍රිකුණාමලය විශේෂ ඒ. පී. එම්. ගුණානන්ද</author>
    <content>ත්‍රිකුණාමලයේ පිහිටි නැඟෙනහිර විශ්වවිද්‍යාලයේ කාන්තා නේවාසිකාගාරයක් අසලදී ඊයේ (15) පස්වරු 2.55 ට පමණ එම විශ්වවිද්‍යාලයේ ඉගෙනුම ලැබූ ජ්‍යෙෂ්ඨ සිසුවකු විසින් එම විශ්වවිද්‍යාලයේම මහා ශිෂ්‍ය සංගමයේ උප සභාපතිවරයාට පිහියෙන් ඇන බරපතළ තුවාල සිදුකර ඇතැයි ත්‍රිකුණාමල මූලස්ථාන පොලිසිය කියයි.මෙසේ බරපතළ තුවාල ලබා ත්‍රිකුණාමලය මහ රෝහලට ඇතුළත් කර ඇත්තේ නැඟෙනහිර විශ්වවිද්‍යාලයේ මහා ශිෂ්‍ය සංගමයේ උප සභාපති චින්තක දිසානායක නැමැති අයටය. මේ අතර පිහියෙන් ඇන ඇති බවට චෝදනා ලැබ සිටින ජ්‍යෙෂ්ඨ සිසුවා ද තමන්ට පහරදුන් බව පවසමින් රෝහලට ඇතුළත්වී සිටී.ඔහුගේ මුහුණට සුළු සීරීම් තුවාල කිහිපයක් ඇතැයි රෝහල් බලධාරීන් පැවසීය. චෝදනා ලැබ සිටි ජ්‍යෙෂ්ඨ සිසුවා නැඟෙනහිර විශ්වවිද්‍යාලයේ අවසන් වසරේ විභාගයට පෙනී සිට උපාධි අපේක්‍ෂාවෙන් සිටින අයෙකු බව පොලිසිය කියයි. විශ්වවිද්‍යාලයේ පසුගිය කාලයේ පැවැති පංති වර්ජනවලදී එයට සහය නොදී සිටි ජ්‍යෙෂ්ඨ සිසු සිසුවියන් හා මහා ශිෂ්‍ය සංගමයේ සිසු සිසුවියන් අතර පැවැති මතභේදයක ප්‍රතිඵලයක් ලෙස මෙම පිහි ඇනුම සිදුවී ඇති බවට තොරතුරු අනාවරණය වන්නේ යැයි පොලිසිය කියයි.නැඟෙනහිර විශ්වවිද්‍යාල මහා ශිෂ්‍ය සංගමයේ සභාපති බුද්ධික සම්පත් දිසානායක මහතා ප්‍රකාශ කළේ පිහි ඇනුමට ලක්වූ සිසුවා අද (16) දින විශ්වවිද්‍යාලයට පැමිණීමට නියමිත උසස් අධ්‍යාපන ඇමැති එස්. බී. දිසානායක මහතා සමඟ පැවැත්වීමට නියමිත සාකච්ඡාවක් සම්බන්ධයෙන් අවශ්‍ය කටයුතු සම්පාදනය කිරීමට සිසුවියෝ පිරිසක් හමුවීමට කාන්තා නේවාසිකාගාරයට ගිය අවස්ථාවේ මෙම ඇබැද්දියට මුහුණපා ඇති බවයි.කෙසේ වෙතත් මෙම සිද්ධිය සම්බන්ධයෙන් ජ්‍යෙෂ්ඨ සිසුන් විවිධ කටකථා පතුරවන බවද සභාපතිවරයා පැවැසීය. ත්‍රිකුණාමලය වැඩබලන පොලිස් අධිකාරී බන්දුල විජේවර්ධන මහතාගේ උපදෙස් මත ත්‍රිකුණාමලය මූලස්ථාන පොලිසිය වැඩිදුර පරීක්‍ෂණ පවත්වාගෙන යයි. මේ අතර ඇතුළත්වී සිටින සිසුන් දෙදෙනාගේ් තත්ත්වය එතරම් බරපතළ ;නාවන බව ත්‍රි/මලය මහ රෝහලේ වෛද්‍ය අධිකාරී ඉන්දික ජාගොඩ මහතාගෙන් කළ විමසීමකදී පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n1006167</link>
    <topic>ග්‍රාම නිලධාරී තනතුරට ඉල්ලන්නඋසස් පෙළ සමත්වීම අනිවාර්ය වේ</topic>
    <author>චන්දිමා එදිරිමාන්න</author>
    <content>ග්‍රාම නිලධාරි තනතුරු සඳහා බඳවාගැනීමට අවම සුදුසුකම් ලෙස අ.පො.ස. උසස් පෙළ සමත්වීම අනිවාර්ය කෙරේ.නව සේවා ව්‍යවස්ථාවට අනුව අ.පො.ස. සාමාන්‍ය පෙළ සමත්ව, උසස් පෙළ විෂයයන් 3ක් සමත්ව සිටීම අනිවාර්ය වේ.අනුමැතිය සඳහා ග්‍රාම නිලධාරීන් බඳවාගැනීමේ නව ක්‍රියා පටිපාටිය මේ වන විටත් වැටුප් හා සේවක සංඛ්‍යා කොමිෂන් සභාවට යවා ඇත. එහි අනුමැතිය ලැබුණු වහාම එය පාර්ලිමේන්තුවේ සම්මත කර ගැනීමට පියවර ගනු ඇත. මේ වන විට උතුරු නැඟෙනහර ඇතුළු දිවයින පුරා ග්‍රාම නිලධාරි පුරප්පාඩු 1750ක් පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n1006168</link>
    <topic>අම්මා කැඩූ වරකා ගෙඩිය අහුලා ගැනීමට ගිය සය හැවිරිදි දියණිය තාප්පයට යට වී මරුට</topic>
    <author>මීරිගම සමූහ නිමල් විජයරත්න</author>
    <content>කොස් ගසකට නැග අම්මා කඩා බිම දැමූ වරකාගෙඩිය අහුලා ගැනීමට ගිය සය හැවිරිදි දැරියකගේ ඇඟ මතට අසල තිබූ තාප්පය කඩා වැටීම නිසා ඇය මිය ගොස් ඇත.මෙලෙස මරුමුවට පත් වූයේ දිවුලපිටිය වැවගෙදර වජිර නිවාස සංකීරණයේ පදිංචිව සිටි ශේරා සෙබස්තියන් නැමැති හොරගස්මුල්ල ප්‍රාථමික විදුහලේ පළමු ශ්‍රේණ්යේ ඉගෙනුම ලැබූ ශිෂ්‍යාවකි. ඇය පවුලේ එකම දරුවාය. පියා ඇමරිකාවේ රැකියාවක නිරතව සිටී.ඊයේ පාසල අවසන්ව පැමිණ දිවා ආහාරයෙන් පසුව වත්තේ ගසක සතුන් කමින් සිටි වරකාගෙඩියක් දැක එය කඩා දෙන ලෙසට අම්මාට බලකර ඇත. දියණියගේ බල කිරීම නිසා ගසට නැගි අම්මා වරකාගෙඩිය බිමහෙළා ගසෙන් බසිද්දී ඉදිකර තිබූ අනාරක්ෂිත තාප්පයට බරදී ඇත.තාප්පය පෙරළී ඇත්තේ මියගිය ශේරාගේ ඇඟ මතටය. මව දියණිය ඔසවාගෙන දිවුලපිටිය රෝහල වෙත දිවයද්දී අතරමගදී අවසන් හුස්ම හෙළා ඇත. අධික කම්පානයට පත් මව උමතුම සිටී.මරණ පරීක්ෂණයට පැමිණි දිවුලපිටිය පොලීසියේ සැරයන් 57624 කමලසිරි හා හාපිටිගම් කෝරළයේ හදිසි මරණ පරීක්ෂක ආර්. ඒ. මයුරරත්න මහතුන්, ප්‍රධාන සාක්කිකාරිය වන මවගේ වැදගත් සාක්කිය ලබා ගැනීමට නොහැකිවීම නිසා මරණ පරීක්ෂණය අවසන් කර ගත නොහැකි ප්‍රශ්නයකට පටලැවී සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n1006169</link>
    <topic>බන්ධනාගාර සිරකරුවෝමාසයකට බිත්තර එක්කෝටි අසූ ලක්‍ෂයක් ගිලිති</topic>
    <author>විජයානි එදිරිසිංහ</author>
    <content>ශ්‍රීලංකාවේ බන්ධනාගාර ගතවී සිටින සිරකරුවෝ මාසයකට බිත්තර එක්කෝටි අසූ ලක්‍ෂයක් පරිභෝජනය කරති.සිරකරුවන්ට දිනපතා ලැබෙන ආහාර වේල්වලදී සතියකට වරක් හෝ දෙවරක් බිත්තර ලබා දෙයි.ඔවුන්ගේ එම ආහාර සහ වෙනත් පාරිභෝගික ද්‍රව්‍ය සඳහා පමණක් එක් සිරකරුවකු වෙනුවෙන් රජය මාසයකට රුපියල් දස දහසක් වියදම් කරයි. ඔවුන් අසනීප වුවහොත් එම වියදම් ප්‍රමාණය ඊටත් වඩා වැඩිවන බව ජ්‍යෙෂ්ඨ බන්ධනාගාර නිලධාරියෙක් පැවැසීය.පසුගියදා රුපියල් හයසිය පනහක් වටිනා කජු පැකට්ටුවක් සොරකම් කළ පුද්ගලයෙක් මාස තුනකට සිරගත විය. එම මාස තුනට ඔහු වෙනුවෙන් රුපියල් තිස් දහසක් වියදම් කළ යුතුය. මෙවැනි සුළු වැරැදි සඳහා වැරැදිකරුවන් වන පුද්ගලයන් ප්‍රජා සේවයට යොදවන්නේ නම් රජයට සිරකරුවන් වෙනුවෙන් යන වියදම තරමක් හෝ අඩු කර ගත හැකි බව එම නිලධාරියා පැවැසීය.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n10061610</link>
    <topic>ජල සම්පාදන මණ්ඩලයට අහිමි වූමිලියන හතක් අයකර ගනී</topic>
    <author>අනූෂා ගුරුසිංහ</author>
    <content>අනවසර ජල සැපයුම් මගින් ජල සම්පාදන මණ්ඩලයට අහිමි වූ රුපියල් මිලියන 7කට ආසන්න විශාල මුදල් ප්‍රමාණයක් අයකර ගැනීමට එම මණ්ඩලය සමත් වී තිබේ.එය මෙම වසරේ මුල් මාස පහ තුළ දී පමණක් ජල සම්පාදන මණ්ඩලයට අහිමි වූ ආදායම බව එම ආයතනයේ ප්‍රකාශකයෙක් දිනමිණට පැවසීය.නීති විරෝධී ජල සැපයුම් මාර්ග ඔස්සේ ජලය ලබා ගත් අයගෙන් මේ මුදල් අය කර ගෙන තිබේ.එවැනි අනවසර ජල සම්බන්ධතා 470ක් මෙම වසරේ දී ජල සම්පාදන මණ්ඩලයට අනාවරණය කර ගැනීමට හැකිව තිබේ.ජල සම්පාදන මණ්ඩලයේ නිලධාරීන් කළ වැටලීම් 4,600ක් අතරින් මෙම අනවසර ජල සැපයුම් පිළිබඳ තොරතුරු අනාවරණය කර ගැනීමට හැකි වී තිබේ. නීති විරෝධී ලෙස ජලය ලබා ගත් ස්ථාන වාණිජ ආයතන, නිවාස සහ තවත් ආයතන ගණනාවක් ලෙස වාර්තා වී ඇත.මෙම හේතුව නිසා ජල සම්පාදන මණ්ඩලයට අහිමි වූ මුළු ආදායම රුපියල් මිලියන 12ක් ලෙස ගණන් බලා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n10061611</link>
    <topic>හැටන් දක්වා ගියබස් රිය පෙරළීදහයකට තුවාල</topic>
    <author>ඉන්දික පොල්කොටුව</author>
    <content>නෝර්වුඩ් අප් - කප් ප්‍රදේශයේ සිට හැටන් දක්වා ධාවනය වූ බස් රථයක් ඊයේ (15) හැටන් - ඕල්ටන් ප්‍රදේශයේදී මාර්ගයෙන් ඉවතට පැන පෙරළී සිදුවූ අනතුරකින් පුද්ගලයන් දසදෙනෙකු තුවාල ලබා දික්ඔය මූලික රෝහලට ඇතුළු කරනු ලැබ ඇත.ඊයේ (15) පෙරවරු 10.00 ට පමණ සිදුවූ මෙම අනතුරින් බස් රථයට ද දැඩි අලාබහානි සිදුව තිබේ.මේ අතර තුවාල ලැබූවන්ගේ තත්ත්වය එතරම් බරපතළ නොවන බැව් රෝහල් ආරංචි මාර්ග පවසයි.නෝර්වුඩ් පොලිස් ස්ථානාධිපති පොලිස් පරීක්‍ෂක සමන් ආරියරත්න මහතාගේ උපදෙස් මත මෙහි පරීක්‍ෂණ පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n10061612</link>
    <topic>සාමිමලේ සිට හැටන් ගියබසයක් පාරෙන් ඉවතට</topic>
    <author>හැටන් සමූහ චන්දන ජයවීර</author>
    <content>සාමිමලේ ප්‍රදේශයේ සිට හැටන් දක්වා ධාවනය වෙමින් තිබූ පෞද්ගලික බස් රථයක් ඊයේ (15) උදේ ඕල්ටන් මංසන්දියේදී පාරෙන් ඉවතට පැන පස් කන්දක ගැටීමෙන් 32 කු තුවාල ලබා ඇත.එම අනතුරෙන් සාමාන්‍ය තුවාල ලැබූ කාන්තාවන් 6කු හා පිරිමි 4කු දික්ඔය රෝහලේ නේවාසිකව ප්‍රතිකාර ලබන අතර සීරීම් තුවාල ලැබූ 22කු රෝහල් බාහිර අංශයෙන් ප්‍රතිකාර ලබාගෙන නික්ම ගොස් ඇත. තුවාල ලද කිසිවෙකුගේ තත්ත්වය බරපතළ නොවන බව දික්ඔය දිසා රෝහලේ රෝහල් අධිකාරි වෛද්‍ය නිහාල් වීරසූරිය මහතා පැවසීය.නෝර්වුඩ් පොලිසිය අනතුර සම්බන්ධව වැඩිදුර පරීක්ෂණ මෙහෙයවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n10061613</link>
    <topic>රත්රන් වංචාවකට කින්නියා පොලිසියේදෙදෙනෙක් අත්අඩංගුවට</topic>
    <author>ත්‍රිකුණාමලය විශේෂ ඒ.ටී.එම්. ගුණානන්ද</author>
    <content>අයිතිකරුවකු නොමැති රත්තරන් කැබැල්ලක් හමු වූ පුද්ගලයකුගෙන් එහි කොටසක් ගෙන සාවද්‍ය පරිහරණ චෝදනාවට ලක් වූ පොලිස් නිලධාරින් දෙදෙනකු පෙරේදා (15) අත්අඩංගුවට ගත් බව කින්නියා පොලිසිය කියයි.අහුලාගත් රත්තරන් කැබැල්ලෙන් කොටසක් පොලිසියට ඉදිරිපත් කළ පුද්ගලයාටම ආපසු භාර දී, එහි කොටසක් සාවද්‍ය පරිහරණයට ගෙන ඇති බව කින්නියා පොලිස් ස්ථානාධිපති ප්‍රධාන පොලිස් පරීක්ෂක කරුණාරත්න ගම්මන්පිල මහතාට ලැබුණු තොරතුරක් මත සිදුකළ විමර්ශනයකදී මේ කරුණු අනාවරණයවී තිබේ.මේ අනුව සිදු කළ විමර්ශණ වාර්තාව ස්ථානාධිපතිවරයා විසින් ත්‍රිකුණාමල කොට්ඨාස විශේෂ අපරාධ විමර්ශණ ඒකකයට ලබා දීමෙන් පසුව සැකකාර පොලිස් නිලධාරින් දෙදෙනා අත්අඩංගුවට ගෙන ඇත.සාවද්‍ය පරිහරණය කළ රන් කැබැල්ල සොයා ගැනීම සඳහා කින්නියා පොලිසිය වැඩිදුර පරීක්ෂණ පවත්වාගෙන යයි. ත්‍රිකුණාමලය කොට්ඨාස භාර පොලිස් අධිකාරි රන්වල වින්න බණ්ඩාර මහතාගේ උපදෙස් මත පොලිස් අධිකාරි බන්දුල විජේවර්ධන මහතාගේ මෙහෙයවීමෙන් කින්නියා පොලිස් ස්ථානාධිපති ප්‍රධාන පොලිස් පරීක්ෂක කරුණාරත්න ගම්මන්පිල මහතා මෙහෙයවීම මත අදාල විමර්ශන කටයුතු සිදු වූ අතර සැකකරුවන් ත්‍රිකුණාමල කොට්ඨාස විශේෂ අපරාධ ඒකකය මගින් අත්අඩංගුවට ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n10061614</link>
    <topic>හොර නෝට්ටු අච්චු ගසන්නන් ඇල්ලීමටරහස් පොලිසියෙන් පුළුල් පරීක්ෂණ</topic>
    <author>භක්ති ධර්මප්‍රිය මෙන්ඩිස්</author>
    <content>ව්‍යාජ මුදල් නෝට්ටු සංසරණය සහ ඒවා නිෂ්පාදනය කරන සැකකරුවන් අත්අඩංගුවට ගැනීම සඳහා පොලිස්පතිවරයාගේ නියෝගයෙන් රහස් පොලිසිය පුළුල් පරීක්ෂණයක් ආරම්භ කර තිබේ. ඉකුත් දින දහයේ දී දිවයිනේ ප්‍රදේශ කිහිපයකින් ව්‍යාජ මුදල් නෝට්ටු සමඟ සැකකරුවන් දහයකට වැඩි පිරිසක් පොලිස් අත්අඩංගුවට ගැණිනි.මෙහි දී වැඩිම පිරිසක් අත්අඩංගුවට පත්වූයේ මහනුවර දිස්ත්‍රික්කයෙන් වන අතර එහි දී පොලිස්ථාන තුනකින් සැකකරුවන් අත්අඩංගුවට ගනු ලැබීය. මේ සම්බන්ධයෙන් ජනතාව දන්නා තොරතුරු පොලිසිය වෙත ලබා දෙන ලෙසත් රහස් පොලිසියේ ඒ සඳහා වෙනම අංශයක් පරීක්ෂණ පවත්වන බවත් පොලිස්පති මහින්ද බාලසූරිය මහතා දිනමිණට ඊයේ (15) පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n10061615</link>
    <topic>සතිකන්දේ තරුණියගේ ඝාතනයේඅභිරහස් හෙළිවෙයි</topic>
    <author>රත්නපුර දිසා විශේෂ එස්. ඒ. එල්. නිරෝෂණ</author>
    <content>පැල්මඩුල්ල සතිකන්දේ තරුණියගේ ඝාතනයේ අභිරහස හෙළිකරමින් සැකකරුවන් දෙදෙනෙකු කහවත්ත පොලිසිය අත්අඩංගුවට ගෙන ඇත.රත්නපුර දිස්ත්‍රික් ගැමි දිරිය කාර්යාලයේ ගිණුම් සහායිකාව ලෙස සේවය කළ කේ. ඒ. රේණුකා අතපත්තු (29) මෙනෙවිය ඉකුත් 9 වැනිදා ඝාතනය කර තිබුණි. ඇයගේ සිරුර සතිකන්දේ දොළක තිබියදී එදිනම රාත්‍රී සොයා ගනු ලැබීය.ප්‍රදේශවාසීන්ගෙන් ලද තොරතුරකට අනුව සැකකරුවන් දෙදෙනා 14 දින පස්වරුවේ අත්අඩංගුවට ගෙන තිබේ. ඔවුන් දෙදෙනා සතිකන්ද අවට පදිංචිකරුවන් බව පොලිසිය කියයි.තරුණියගේ අභිරහස් ඝාතනයේ සුලමුල සැකකරුවන් විසින් හෙළිකර ඇති බව රත්නපුර පොලිසියේ උසස් නිලධාරියෙක් කියයි. තරුණිය ඝාතනය කිරීමෙන් පසු සැකකරුවන් ඇයගේ මරණය ගැන දුක්වී අනෙක් අය සමඟ ඝාතකයින්ට ශාප කර ඇතැයි ද පොලිසිය කියයි.සැකකරුවන් අත්අඩංගුවට ගැනීමෙන් පසු ප්‍රදේශවාසීන් ඔවුන්ට පහරදීමට පටන් ගත් අතර එය මැඬලීමට පොලිසියට දැඩි වෙහෙසක් දැරීමට ද සිදුවිය. කහවත්ත පොලිසියේ ස්ථානාධිපති රොෂාන් අලුත්ගමගේ මහතාගේ මෙහෙයවීමෙන් පරීක්‍ෂණ සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n10061616</link>
    <topic>සීගිරියේ බඹරු පොළොන්නරුවට ඇවිත්</topic>
    <author>ඡායාරූපය – ගාමිණී ඔබේසේකර පොළොන්නරුව විශේෂ</author>
    <content>සීගිරිය ප්‍රදේශයේ විශාල වශයෙන් බෝවී සිටි බඹරු මේ වන විට පොළොන්නරුව ප්‍රදේශය දක්වා පැමිණ සිටිති.සීගිරිය නැරඹීමට පැමිණෙන සංචාරකයන්ට පසුගිය කාලයේදී බඹරුන් ඇනීම නිසා බරපතළ ලෙස තුවාල සිදුවීමත් සමඟම බඹරුන් එම ප්‍රදේශයෙන් පළවාහැරීමට නොයෙකුත් ක්‍රම භාවිතා කරනු ලැබූ බව වාර්තා විය.මේ ප්‍රදේශවලින් බඹර කූඩු කඩා ඉවත් කිරීමත් සමඟ ඔවුන් වෙනත් ප්‍රදේශවලට සංක්‍රමණය වී ඇතැයි පරිසරවේදීහු සඳහන් කරති. පොළොන්නරුවේ සොළොස්මස්ථාන භූමියට පැමිණ සිටින බඹරුන්ගේ විශාල කූ®ඩුවකි මේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n10061617</link>
    <topic>බීර කන්ටේනරය අනතුරේ...</topic>
    <author>පී.ඒ.ප්‍රනාන්දු - බංගදෙණිය</author>
    <content>කොළඹ සිට යාපනයට බීර ප්‍රවාහනය කරමින් තිබූ කන්ටේනරයක් යාපනය කොළඹ මාර්ගයේ පුලියන්කුලම ප්‍රදේශයේදී අනතුරකට ලක්වී තිබූ අයුරුයි මේ.අනතුර සිදුවන අවස්ථාවේ බීර කේස් 1900ක් පමණ තිබී ඇති අතර එකම බීර බෝතලයක්වත් ඉතිරිවී නොතිබිණි. රියැදුරු සුළු තුවාල ලබා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n10061618</link>
    <topic>හුණුපිටිය - රාගමදුම්රිය මඟ අඩි 1 1/2ක් උස් කිරීමට පියවර</topic>
    <author>ශීලා උඩුවර</author>
    <content>ප්‍රධාන දුම්රිය මාර්ගයේ හුණුපිටිය සිට රාගම දක්වා දුම්රිය මාර්ග අඩි එක හමාරකින් උස් කිරීමේ කටයුතු දුම්රිය දෙපාර්තමේන්තුව අරඹා තිබේ.ප්‍රවාහන ඇමැති කුමාර වෙල්ගම මහතාගේ උපදෙස් පරිදි දුම්රිය සාමාන්‍යධිකාරි පී. පී. විජේසේකර මහතා මේ සඳහා පියවර ගෙන තිබේ. දුම්රිය දෙපාර්තමේන්තුව සතුව පවතින ප්‍රතිපාදන මේ සඳහා යොදවන බව දුම්රිය වාණිජ අධිකාරි විජය සමරසිංහ මහතා කීය.ඉකුත් වැසි සමයේ දුම්රිය මාර්ගය ජලයෙන් යටවීමෙන් දුම්රිය ධාවනයට මහත් බාධා ඇතිවූ අතර නැවත වරක් එවැනි තත්ත්වයක් ඇතිවීමට ඉඩ නොතබන බවද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n10061619</link>
    <topic>තෙල් මිලහී සංශෝධනයක් නෑ</topic>
    <author>සුභාෂිනී සේනානායක</author>
    <content>දැනට පවතින තත්ත්වය මත තෙල් මිලෙහි සංශෝධනයක් සිදුනොවන බව ඛනිජ තෙල් සංවර්ධන ඇමැති සුසිල් ප්‍රේමජයන්ත මහතා අවධාරණය කරයි.එහෙත් ඉදිරියේදී ආනයනය කරනු ලබන තෙල්වල මිල අඩුවීම් මත තෙල් මිල සංශෝධනය විය හැකි බවද ඇමැතිවරයා ප්‍රකාශ කරයි.ලෝක වෙළඳපළෙහි බොර තෙල් මිල උච්ඡාවචනය වන බව පවසන ඛනිජ තෙල් සංවර්ධන ඇමැතිවරයා දැනට සති හයකට පෙර ලෝක වෙළඳපොළෙහි බොර තෙල් බැරලයක මිල ඇමරිකානු ඩොලර් 80 දක්වා වැඩි වූ බවද ඉකුත් සති දෙක තුළ එය ඇමරිකානු ඩොලර් 69 දක්වා පහත වැටුණු බව ද පැවසු අතර මේ වනවිට තෙල් මිල ඇමරිකානු ඩොලර් 75 දක්වා වැඩි වී ඇතැයිද පැවසීය.මසක් තුළ තෙල් මිලෙහි සාමාන්‍ය සලකා බලා ඇනවුම් කළ ඉන්ධන ලෝක වෙළඳපළෙන් ලැබෙන විට ඇනවුම් කළ දිනයේ සිට මාස 2ක් 3ක් පමණ කාලයක් ගතවන බවත් වර්තමානයේ ශශ්‍රී ලංකාවේ අළෙවි කරන්නේ එම මාස 2ට පෙර බොරතෙල් බැරලය ඇමරිකානු ඩොලර් 80ට ඇණවුම් කළ ඉන්ධන බවද වැඩිදුරටත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n10061620</link>
    <topic>යල කන්නයේ වී මිලදී ගැනීමටරුපියල් කෝටි 169ක්</topic>
    <author>ප්‍රාර්ථනා වීරසිංහ</author>
    <content>යල කන්නයේ වී මිලදී ගැනීම සඳහා භාණ්ඩාගාරය රුපියල් කෝටි 169ක මුදලක් වෙන්කර තිබේ.මෙහිදී වී කිලෝවක් රුපියල් 30 ක මුදලකට මිලදී ගැනීමට රජය පියවර ගෙන ඇත.සම්බා වී කිලෝවක් සඳහා රුපියල් 30ක්ද නාඩු වී කිලෝවක් සඳහා රුපියල් 28 ක්ද ගෙවනු ලබයි.මෙහි වැඩි මුදලක් වෙන් කර ඇත්තේ වී අලෙවි මණ්ඩලය සඳහායි. කෝටි 18ක් සමුුපකාර සංවර්ධන දෙපාර්තමේන්තුවටද කොටි 20ක් දිස්ත්‍රික් ලේකම් කාර්යාල මගින් සමුපකාර සමිතිවලටද ලබා දීමට කටයුතු කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n10061621</link>
    <topic>මරණ දඬුවමට ලක් වූවෙක් බන්ධනාගාරයේ දී හෙරොයින් ළඟ තබාගෙන සිට අසුවී රිමාන්ඩ්</topic>
    <author>සිරන්ජනි කුමාරි</author>
    <content>හෙරොයින් මිලි ග්‍රෑම් 700 ක් ළඟ තබා ගැනීමේ චෝදනාව මත අධිකරණයට ඉදිරිපත් කළ මැගසින් බන්ධනාගාරයේ මරණ දඬුවම නියම වූ සිරකරුවෙකු මේ මස 21 වන දින දක්වා රක්‍ෂිත බන්ධනාගාරගත කරන ලෙස මාලිගාකන්ද අතිරේක මහේස්ත්‍රාත් අයේෂා ආබ්දීන් මහත්මිය නියම කළාය. මෙලෙස බන්ධනාගාර ගත කරනු ලැබුවේ අබ්දුල් රසික් මොහොමඩ් සහරුන් නැමැති සිරකරුය.මරණීය දණ්ඩනය නියම ව සිටි මෙම සිරකරු ඉකුත් (11) දින මැගසින් බන්ධනාගාරය තුළ හෙරොයින් ග්‍රෑම් 7ක් ළඟ තබා ගෙන සිටියදී බන්ධනාගාර නිලධාරීන් විසින් අත්අඩංගුවට ගෙන තිබේ. පසුව ඔහු බොරැල්ල පොලිසිය වෙත බාරදීමෙන් අනතුරුව බොරැල්ල පොලිසියේ ප්‍රධාන පොලිස් පරීක්‍ෂක අරුණ ගුණතිලක මහතා විසින් සැකකරුට එරෙහිව අධිකරණය හමුවේ චෝදනා ගොනු කරනු ලැබිණ.හෙරොයින් සම්බන්ධ රස පරීක්‍ෂක වාර්තාවක් කැඳවන ලෙසට පොලිසියට නියම කළ මහේස්ත්‍රාත්වරිය, සැකකරු මේ මස 21 වන දින දක්වා රක්‍ෂිත බන්ධනාගාර ගත කරන ලෙස නියම කළාය.සිද්ධිය පිළිබඳ වැඩිදුර පරීක්‍ෂණ බොරැල්ල පොලිසිය මෙහෙයවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n10061622</link>
    <topic>‘විදෙස් ප්‍රභූන් මෙරටට පැමිණීමෙන්අපට එරෙහිව නැඟූ චෝදනා බොරු බව සනාථ වෙනවා’</topic>
    <author>චන්ද්‍රිකා පෙරේරා</author>
    <content>අපේ රට ට විවිධ චෝදනා එල්ලවී ඇති අවස්ථාවක ශ්‍රී ලංකාවට විදේශීය ප්‍රභූවරයන් පැමිණීමෙන් රජය ප්‍රකාශ කැර ඇති තොරතුරු නිවැරදි බැව් තහවුරු කළ හැකි යැයි ජනමාධ්‍ය හා තොරතුරු ඇමැති ආචාර්ය කෙහෙළිය රඹුක්වැල්ල මහතා පැවැසීය.රජයේ අවසරය සහ ආරාධනය මත මේ කණ්ඩායම් පැමිණෙන අතර තමිල්නාඩුවේ මන්ත්‍රී කණ්ඩායමකට ද මෙරටට පැමිණෙන ලෙස ආරාධනා කැර ඇතැයි හෙතෙම සඳහන් කෙළේ ය. ශ්‍රී ලංකාවට ජාත්‍යන්තරයෙන් එල්ලවී ඇති චෝදනා වැරදි සහගත බවට යම් අර්ථකතනයක් ලබා ගැනීමට මේ අයගේ සංචාරය වඩා වැදගත් වන බවද එමඟින් අප නිවැරදි බවට ජාත්‍යන්තර පිළිගැනීමකට ලක්වන බව ද හෙතෙම පෙන්වා දෙයි.ජාතික ආරක්ෂක මාධ්‍ය මධ්‍යස්ථානයේ ඊයේ (15) දහවල් පැවැති විශේෂ හමුවක දී රඹුක්වැල්ල මහතා මේ අදහස් පළ කෙළේ මාධ්‍යවේදියකු නැගූ ප්‍රශ්නයකට පිළිතුරු වශයෙනි.රජයේ ආරාධනය මත විදේශීය ප්‍රභූ පිරිස් මෙරට සංචාරයේ යෙදෙන අතර අවසරයකින් තොරව කිසිදු අවස්ථාවක මේ පිරිස මෙහි ඒමට උත්සාහ කැර නැතැ’යි ද හෙතෙම වැඩිදුරටත් සඳහන් කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n10061623</link>
    <topic>බස් මගීන් සිහිනැති කර මුදල් කොල්ලකන ‘තල’ හොරෙක්</topic>
    <author/>
    <content>කොළඹ ප්‍රදේශයේ සේවය කරන දෙදෙනකු වැටුප් රැගෙන නිවෙස් බලා බස් රථයකින් එමින් සිටින විට අතරමඟදී ඔවුන් සිහිනැතිකොට මුදල් හා ජංගම දුරකතන පැහැරගෙන ගොස් තිබේ.සිහි නැතිවූ මේ දෙදෙනා ප්‍රතිකාර සඳහා ගම්පොළ ශික්ෂණ රෝහලට ඇතුළත් කර තිබේ. මේ සිද්ධියට මුහුණපා ඇත්තේ ගම්පොළ හැරකොල පදිංචි පි‍්‍රයන්ත කුමාර නමැති අය හා බදුල්ල හපුතලේ පදිංචි මොහොමඩ් රියාස් දෙදෙනාය.මොහොමඩ් රියාස් අංගොඩ මානසික රෝහලේ සේවය කරන අතර නිවාඩු ලබා නිවෙසට යෑම සඳහා උදෑසන 9ට තිබූ ගම්පොළ කොළඹ බස් රථයකින් පැමිණ ඇත. ඔහු අසල වාඩිවී ආ අයකු අතරමගදී හිතවත්වී තල කැරැලි දෙකක් කන්නට දී තිබේ. ඉන් පසු ඔහුට සිහි නැතිවී ඇති අතර ඔහු සතුව තිබූ රුපියල් තිස් දහසක් අඩංගු මුදල් පසුම්බිය හා රුපියල් 18,000ක් වටිනා ජංගම දුරකථනය පැහැරගෙන එම පුද්ගලයා අතරමඟින් බැස ඇත.ගම්පොළ හැරකොළ පදිංචි පි‍්‍රයන්ත කුමාර කොළඹ පෞද්ගලික ආයතනයක රැකියාව කරන අතර ඔහු දහවල් ගම්පොළ කොළඹ බස් රථයකින් පැමිණෙමින් සිටියදී ඔහුටද තල කැරැලි දෙකක් කන්නට දී රුපියල් 10,000ක් වටිනා ජංගම දුරකථනය හා රුපියල් 20,000ක් තිබූ මුදල් පසුම්බිය පැහැරගෙන ගොස් තිබේ.ගම්පොළට පැමිණි පසු මේ දෙදෙනාම ගම්පොළ ශික්ෂණ රෝහලට ඇතුළත්කොට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=n10061624</link>
    <topic>ගණිකා නිවසක් වටලා කතුන් 5ක් අත්අඩංගුවට</topic>
    <author>භක්ති ධර්මපි‍්‍රය මෙන්ඩිස් සහ නුවන් කොඩිකාර</author>
    <content>බොරලැස්ගමුව නගරය ආසන්නයේ සුපිරි නිවසක පවත්වාගෙන ගිය ගණිකා නිවාසයක් වටලා කාන්තාවන් පස්දෙනකු පොලිසිය විසින් අත්අඩංගුවට ගෙන තිබේ.නුගේගොඩ හදිසි ඇමතුම් අංශය වෙත ලැබුණු තොරතුරකට අනුව ඊයේ (15) උදෑසන මේ වැටලීම සිදුකර ඇත.වයස අවුරුදු 30 සිට 40 දක්වා වයස් කාණ්ඩවල කාන්තාවන් මෙහි සිටි බව පොලිසිය පවසයි.සැකකාරියන් බොරලැස්ගමුව, හම්බන්තොට, නාරාහේන්පිට, මානකන්ද ප්‍රදේශවල පදිංචිකාරියන් බව අනාවරණය වී තිබේ.නුගේගොඩ හදිසි ඇමතුම් අංශයේ පොලිස් පරීක්‍ෂක භාතිය ජයසිංහ මහතා ප්‍රමුඛ කණ්ඩායම් වැඩිදුර පරීක්‍ෂණ සිදුකරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=r1006161</link>
    <topic>ගිල්ල-මාතර දුම්රිය මාර්ගයඅලුතෙන් ඉදිවෙන ආකාරය</topic>
    <author>මාතර සමූහ – ඩබ්ලිව්. පී. ධර්මසේන</author>
    <content>මහින්ද චින්තන වැඩපිළිවෙළ යටතේ රට ශීඝ්‍ර දියුණුවට පත් වෙන අවස්ථාවේ සංචාරක කර්මාන්තය දියුණු කිරීමටත් රටේ ආර්ථික වර්ධනය සඳහාත් දියුණු වූ ප්‍රවාහන පද්ධතියක් සහ එයට සරිලන මාර්ග පද්ධතියක් තිබිය යුතුයි. මේ අනුව වෙරළ බඩ දුම්රිය මාර්ගයේ මාතර සිට කොළඹට පැය 2 1 / 2 කින් දුම්රිය ගමනාන්තය අවසන් කිරීමේ රජයේ දැක්ම මේ වන විට කඹුරුගමුව දුම්රිය ස්ථානයෙන් ආරම්භ වී තිබීම ගමනාගමන සේවයේ සිහිනයක් සැබෑ වීමකි.ඉංග්‍රීසි පාලකයන් අප රටට දායාද කරපු දුම්රිය මාර්ග වර්තමාන තාක්ෂණයට ගැලපෙන්නේ්නැත. කඹුරුගමුව ද්විත්ව දුම්රිය මාර්ගයේ සවි කර තිබූ සිල්පර කොට දිරායාම පාර ගිලා බැසීම වංගු වැඩිවීම රෙල් පීලි පලුදුව තිබීම යන කරුණු ගැන විශේෂ අවධානය යොමු කර ඇති ප්‍රවාහන අමාත්‍යාංශය මෙහි ප්‍රතිසංස්කරණ කටයුතු කිරීමට ඉන්දියන් සමාගමකට පවරා ඇත.මේ දුම්රිය මාර්ගයේ ව්‍යාපෘතියේ කටයුතු කරන ඉන්දියානු ඉංජිනේරුවන් සහ කම්කරුවන් යන්ත්‍රානුසාරයෙන් රේල් පීලි පෑහීම කොන්ක්‍රීට් සිල්පරකොට ඇතිරීම සහ රේල්පීලි සවි කිරීම සිදු කරන්නේ වේගවත් අයුරිනි.දුම්රිය මාර්ගය පෙරට වඩා අගල් 22 ක් සහ වේදිකාව අගල් 22 ක් ඉස්සීමට කටයුතු කර ඇත.දුම්රිය ස්ථානාධිපති ජී. කමලසිරි මහතා - ජනාධිපතිතුමාගේ දැක්ම යටතේ මාතර සිට කොළඹට පැය 2 1 / 2 කින් ගමන් කිරීමට හැකි ශක්තිමත් සහ තාක්ෂණයෙන් උසස් දුම්රිය මාර්ගයක් ඉදිවීම කඹුරුගමුව දුම්රිය ස්ථානයෙන්ද ආරම්භ වී තියෙනවා. මේ වැඩපිළිවෙළ නිසා මෙරට සංචාරක ව්‍යාපාරයට රටේ ආර්ථිකයට විශාල සෙතක් වෙන අතර මගී ජනතාවටද විශාල පහසුවක් වනු නියතයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=r1006162</link>
    <topic>යටියන උළු කර්මාන්ත ශාලා සේවකයන්ට මාස 3 කින් පඩි නෑ</topic>
    <author>කැලුම් බෝධිමාන – තිහගොඩ විශේෂ</author>
    <content>තිහගොඩ යටියන උළු කර්මාන්ත ශාලාවේ සේවකයන්ට මාස තුනකින් වැටුප් නොගෙවීම හේතු කොට ගෙන සේවකයෝ දැඩි අසීරුතාවකට පත්ව සිටිති. බලධාරීන්වෙත කිහිප අවස්ථාවලදී මේ බව දැනුම් දුන්නද මේ වන තෙක් වැටුප් ගෙවීම ප්‍රමාද වී තිබේ. මේ හේතුවෙන් සේවකයන් හැට දෙනෙකු (60) පමණ සේවයේ යෙදී සිටින මේ කර්මාන්ත ශාලාව අද වන විට වැසී යන තත්ත්වයට පත් වෙමින් පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=r1006163</link>
    <topic>රබර් කිරි කැපීමටවැස්සෙන් බාධා</topic>
    <author>කෑගල්ල සමූහ පී. එම්.පී. පොල්වත්ත</author>
    <content>සති කීපයක් සිට කෑගල්ල දිස්ත්‍රික්කයට ඇද හැලෙන වර්ෂාව නිසා රබර් කිරි කැපීමේ යෙදී සිටින 36000 ක් පමණ කම්කරුවන්ට රැකියාවට මහත් තර්ජනයක් එල්ල වී ඇත. මේ පිරිසෙන් වැඩි දෙනෙක් සුළු රබර්වතු හිමියෝ වෙති. රබර් කිරි කැපීමෙන් පවුල් ජීවිකාව කරගෙන ගිය විශාල පිරිසක් නොයෙකුත් දුෂ්කරතා රැසකට මුහුණ පා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=r1006164</link>
    <topic>ඔට්ටුවට කාන්තාවක් සිප වැළඳගත්තරුණයා රිමාන්ඩ්</topic>
    <author>උතුරු මැද පළාත් – ආනන්ද පතිරාජ</author>
    <content>ඔට්ටුවකට කාන්තාවක් බලහත්කාරයෙන් මහ දහවල් සිප වැළඳ ගත් ගල්නෑවේ තරුණයකුට කැකිරාව දිසා විනිසුරු හා මහේස්ත්‍රාත් ශ්‍රිනීත් විජේසේකර මහතා 18 දක්වා රක්‍ෂිත බන්ධනාගාර ගත කිරීමට නියෝග කෙළේය.මෙසේ රක්‍ෂිත බන්ධනාගාර ගත කෙරුනේ ගල්නෑව හඳුන්ගමුව පදිංචි තරුණයකුවය.සැකකරු ගල්නෑව පොලිසිය විසින් අධිකරණයට ඉදිරිපත් කැර තිබිණි.රක්‍ෂිත බන්ධනාගාර ගත වූ තරුණයා තවත් මිතුරකු සමඟ පසුගිය දිනක ගල්නෑව නගරයට ගොස් මත්පැන් පානය කර ආපනශාලාවක කැෂියර් පුටුවේ වාඩිවී සිටින කාන්තාවක් සිප වැළඳ ගන්නා අයට රුපියල් පන්සියයක් ලැබෙන බවට ඔට්ටුවක් අල්ලා ඇත.වෙරි මරගාතේ සිටි සැකකරු හෝටලයට ගොස් හෝටලයේ සිටි කාන්තාව ඉදිරියට පැන කිටි කිටියේ බදා ගත්තේය. ඇයගේ මුහුණ සිපගෙන යද්දී නැගූ මරලතෝනියෙන් එහි දිව ආ ඇගේ සැමියා බිරියට අතවර කරමින් සිටි තරුණයාට හොඳහැටි පහරදී ගල්නෑව පොලිසියට බාර දුන්නේය.පොලිසිය විසින් සැකකරු කාන්තාවක් බලහත්කාරයෙන් සිපවැළඳ ගැනීමේ චෝදනාව මත අධිකරණයට ඉදිරිපත් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=r1006165</link>
    <topic>දිඹුලාගල ගම්මාන රැසකට වල් අලින්ගෙන් හානි</topic>
    <author>පොළොන්නරුව දිසා සමුහ ඇම්. පී. සරත්</author>
    <content>පොළොන්නරුව දිඹුලාගල ප්‍රදේශයේ ගම්මාන රැසකට කඩා වැදුණු වල් අලි රංචුවක් නිවාස 13 ක් කඩා බිඳ දමා විනාශ කර දමා ඇතැයි ප්‍රදේශවාසීහු කියතිමාදුරුඔය වස්ගොමුව රක්ෂිත වන උද්‍යානවල සිටින වල් අලින් මෙසේ ගම්මාන වලට කඩා වැදීම නිසා නිවාස පමණක් නොව වගාවන්ද විනාශ කර දමා තිබේ. මහවැලි බී කලාපයේ අලි වැට අක්‍රීය වීම නිසා මේ තත්ත්වය උදාවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=r1006166</link>
    <topic>ගංවතුර පැවැති ප්‍රදේශවල ජනතාවටසනීපාරක්ෂක කට්ටල</topic>
    <author>බෙන්තොට විශේෂ - ඩී. එච්. හෙන්රි</author>
    <content>පසුගිය දින කීපය පුරා ඇද හැලුණු වර්ෂාව හේතුවෙන් ඇතිවූ ගංවතුර පැවැති ප්‍රදේශවල ජනතාව සඳහා සනීපාරක්‍ෂක කට්ටල බෙදාහැරීමේ වැඩපිළිවෙළක් ශශ්‍රී ලංකා රතුකුරුස සමාජයේ ගාලු දිස්ත්‍රික් ශාඛාව ආරම්භකොට තිබේ.මීට අමතරව ගංවතුර පැවැති ප්‍රදේශවල බීමට හා නෑමට ප්‍රයෝජනය ගන්නා ළිං 450 ක් පිරිසිදු කිරීමේ වැඩපිළිවෙළක්ද ක්‍රියාත්මක කොට තිබේ. අම්බලන්ගොඩ බලපිටිය, හික්කඩුව හා බෙන්තර - ඇල්පිටිය ප්‍රාදේශීය ලේකම් කොට්ඨාසයන්හි එම ව්‍යාපෘතිය දැනටමත් ආරම්භකොට ඇති අතර යන්ත්‍ර මගින් ළිං පිරිසුදු කර දෙන බවද ගාලු දිස්ත්‍රික් රතුකුරුස සමාජයේ සභාපති උපාලි සිරිමාන්න මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=r1006167</link>
    <topic>වීදුරු දොරක් අතින්කැඩූ අයකු අධික ලේ වහනයෙන් මිය යයි</topic>
    <author>වාද්දූව සමූහ එස්.ආර්. පියදාස</author>
    <content>වීදුරු දොරකට අතින් ගැසීම නිසා තදබල ලෙස දකුණු අත කැපීමෙන් මියගිය පුද්ගලයාගේ මරණය අතේ බල නහරය කැපී අධික ලෙස ලේ වහනය වීම හා ඒ නිසාම ඇතිවූ කම්පනය හේතුවෙන් සිදු වූවක් බව ඒ පිළිබඳව පශ්චාත් මරණ පරීක්ෂණය පැවැත්වූ පාණදුර රෝහලේ සහකාර අධිකරණ වෛද්‍ය නිලධාරී ප්‍රශාන් විජේතුංග මහතා තීරණය කළේ ය.මෙසේ මිය ගොස් ඇත්තේ වාද්දූව මහා විහාර පාරේ සෙම්බකුට්ටිකර බන්දුල සිල්වා නැමැති 43 හැවිරිදි විවාහක අයෙකි.මේ පුද්ගලයාගේ මරණය සැකයට තුඩු දී අති සිද්ධියක් නිසා වාද්දූව පොලිසිය ඒ පිළිබඳව පාණදුර මහේස්ත්‍රාත්වරයා වෙත දැනුම් දී මහේස්ත්‍රාත්වරයා කර නියෝගය මත එම මරණය පිළිබඳව පශ්චාත් මරණ පරීක්ෂණය පාණදුර මූලික රෝහලේදී පැවැත්වුණි.පසුගිය සඳුදා (07) රාත්‍රි 11.00 ට පමණ මියගිය පුද්ගලයා මහා විහාර පාරේ තම නිවසේ සිට මහ වාද්දූව වේරගම පාරේ තම මහගෙදරට පැමිණි අවස්ථාවේ එහි සිටි තම මව, සොහොයුරා සහ නැගණිය නින්දට ගොස් තිබීම නිසා වසා තිබූ වීදුරු දොරට අතින් ගැසීමෙන් අත බරපතළ ලෙස කැපී තුවාල ලබා ලේ විලක් මැද වැටී මියගොස් සිට ඇත. මේ මරණය සැකයට තුඩු දෙන්නක් නිසා වාද්දූව පොලිසිය එය පාණදුර මහේස්ත්‍රාත්වරයාට යොමු කිරීමෙන් පසුව මහේස්ත්‍රාත් නියෝගය මත එම පශ්චාත් මරණ පරීක්ෂණය පැවැත්වුණි. වාද්දූව පොලිසිය මේ මරණය පිළිබඳව වැඩිදුර පරීක්ෂණය පවත්වයි. ඉදිරි දිනෙකදී මහේස්ත්‍රාත් විභාගය පවත්වා මරණය පිළිබඳව මහේස්ත්‍රාත් තීන්දුව ප්‍රකාශයට පත්කරන බව වාද්දූව පොලිස් ස්ථානාධිපති පො.ප. නිමල් කරුණාරත්න මහතා කීවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=r1006168</link>
    <topic>හොරොව්පොතාන නගර මධ්‍යයේ කාණු පද්ධතිය අපවිත්‍ර වෙලා</topic>
    <author>එච්. බී. ගයාන් රාජපක්ෂ</author>
    <content>හොරොව්පොතාන නගර මධ්‍යයේ ඇති කාණු පද්ධතිය දැඩි ලෙස අපවිත්‍ර වීමෙන් ජනතාව මහත් අසීරුතාවකට පත්ව සිටිති.මස් කඩවලින් ඉවතලන අපද්‍රව්‍ය හා වැසිකිළි වලින් ඉවත්වන අපද්‍රව්‍ය මේ කාණු පද්ධතියට මුදා හැරීම හේතුවෙන් නගරය පුරා දුර්ගන්ධය පැතිරෙන බව ජනතාව පවසති.හොරොව්පොතාන ප්‍රාදේශීය සභාවේ සභාපති ඒ. ආර්. ඒ. හුසේන් මහතාගෙන් කළ විමසීමේදි ඒ මහතා කියා සිටියේ මේ කාණු පද්ධතිය මෙලෙස අපවිත්‍ර වීමට හේතුව නගරය පුරා අනවසර ගොඩනැගිලි ඉදි කිරීම සහ විධිමත් කාණු පද්ධතියක් නොමැතිකම හේතුවෙන් මේ තත්ත්වය උදාවී ඇති බවය.පාරිසරික හා සෞඛ්‍ය ගැටලු රැසකට මුල්වී ඇති මේ ස්ථානය මෙලෙස කුණු කාණුවක් බවට පත්ව ඇත්තේ විධිමත් ලෙස කාණු පද්ධතිය ජලය බැස යාමට සකසා නොමැති බැවිනි. ඒ හේතුවෙන් වැසි දිනවල ජලය පිරී රැඳී පවතී.වැසි පවතින දිනයන්හි මෙය උතුරා ගලා ගොස් නගරය මැදින් ගලා බසින ප්‍රධාන ඇළ මාර්ගයට මුසුවේ. මෙසේ ඇළ මාර්ගය අපවිත්‍ර වීම නිසා කුඹුරු අක්කර හාර සියයකට පමණ ගොවිතැන් කටයුතු සඳහා ජලය නිසි ආකාරයට ලබා ගැනීමට නොහැකි වී ඇතැයි ප්‍රදේශයේ ජීවත්වන ගොවීහු චෝදනා කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=r1006169</link>
    <topic>මොනරාගල තැරෑල පුරාණ විහාරයෙන්වටිනා සෙල්ලිපියක් හමු වෙයි</topic>
    <author>මොනරාගල සමූහ</author>
    <content>මොනරාගල මඬුල්ල ප්‍ර‍්‍රාදේශීය ලේකම් කොට්ඨාසයේ තැරෑල පුරාණ විහාරස්ථානය සමීපයේ හුලන්දාව ඔයේ තිබී ඉතා වටිනා සෙල්ලිපියක් තැරෑල ගම්වාසීන් විසින් සොයාගෙන ඇත.විහාරස්ථානයේ අවශ්‍යතාවයක් සඳහා හුලන්දාව ඔයේ ඉවුරේ වැලි ගොඩ ගසන අවස්ථාවේ වැලිවලට යට වී තිබී මේ සෙල්ලිපිය හමු වූ බව ප්‍රාදේශවාසීහු පවසති.මෙහි ඇති බ්‍රහ්මී අක්ෂර සිංහල අක්ෂර මාලාවේ පොළොන්නරු යුගයේ සංවර්ධිත අක්ෂරවලට බොහෝ සෙයින් සමාන බවත් එහෙයින් දොළොස්වැනි සියවසේ දී පමණ පොළොන්නරු යුගය සමයේ වෙල්ලස්ස හෙවත් අටදහස් රට පාලනය කළ ශ්‍රී වල්ලභ රජු හෝ සුගලාදේවී රැජින හෝ විසින් පිහිටුවන ලද එකක් විය හැකි යැයි අනුමාන කළ හැකි බවත් තැරෑල පුරාණ විහාරවාසී බොල්ගල්ල බෝධිඝර විහාරාධිපති මොනරාගල දිස්ත්‍රික්කයේ ප්‍රධාන සංඝනායක පූජ්‍ය බටුගම්මන පඤ්ඤරතන නාහිමියෝ පැවැසූහ. මේ සෙල්ලිපිය දැනට මොනරාගල තැරෑල පුරාණ විහාරස්ථානයේ චෛත්‍ය සමීපයේ තබා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=r10061610</link>
    <topic>බලාගෙනයි! පාතිනියම්</topic>
    <author>සටහන හා ඡායාරූපය වවුනියාව උතුර සමූහ බන්දුල සෙනෙවිරත්න</author>
    <content>‘ඔබ දැන් සිටින්නේ පාතීනියම් වල් පැළෑටිය බහුලව ඇති ප්‍රදේශයකයි. මේ ප්‍රදේශයෙන් පස් වැලි සහ පැලෑටි ගෙනයාමෙන් වළකින්න’වවුනියාව දිස්ත්‍රික්කයට ඇතුළු වීමෙන් අනතුරුව වවුනියාව නගරය හා ඒ අවට මෙවැනි දැන්වීම් පුවරු දක්නට ලැබෙයි.වසර 10 කට පමණ පෙර ඉහත කී දැන්වීම් පුවරු සවිකරනු ලැබුයේ කෘෂිකර්ම දෙපාර්තමේන්තුව විසිනි.ඒ ‘පාතීනියම් හිස්ටෙරොෆොරස්ට්’ නමැති ආක්‍රමණික විනාශකාරී වල් පැළෑටියෙන් වන අති විශාල විනාශකාරී බව නොදන්නා ජනතාවට පහසුවෙන් ග්‍රහණය කරවීම උදෙසාය.එසේ වූවත් මේ ආක්‍රමණික වල් පැලෑටිය ගෙවීගිය වසර 10 ක කාලය තුළ ප්‍රදේශයකින් තුරන් වූ බවක් හෝ පැතිරයාම අඩුවී යාමක් දක්නට නොලැබෙයි. දක්නට ලැබෙන්නේ පැතිරයාමේ ප්‍රවනතාවයක්ම වීම අයහපත් තත්ත්වයකි. මේ වනවිට වවුනියාවේ පමණක් අක්කර 200 ක් පමණ ආක්‍රමණය කර ඇති මේ ශාකය පැතිරයාම වලකා එම තත්ත්වය පහත හෙලීමට නොහැකි වීමට හේතුව අඛණ්ඩව සිදුවන විනාශ කිරීමේ වැඩපිළිවෙළක් නොමැති වීම බව ජනතා මතයයි.ශාක ආරක්ෂක පනත යටතේ පාතීනියම් වැවීමට ඉඩ හැරීම ළඟ තබා ගැනීම වරදක් වන අතර එසේ වරදක් වන අයෙකුට මාස 06 කට නොඅඩු සිර දඬුවමක් හෝ රුපියල් දහසකට නොඅඩු දඩ මුදලක් නියම කිරීමට නීතිමය හැකියාව තිබේ.පාතීනියම් නමැති ආක්‍රමණික ශාකය ඉන්දියානු සාම සාධක හමුදාව ශ්‍රී ලංකාවට පැමිණීමත් සමඟ ලංකාවේ උතුරු නැඟෙනහිර ප්‍රදේශවල පැතිරයාමට පටන් ගත් බව සොයාගෙන තිබේ. එම හමුදා වවුනියාවේ කඳවුරු බැඳගෙන සිටි ස්ථානවල මුලින්ම මේ වල් පැළෑටිය දක්නට ලැබුණු අතර පසුව මේවා වෙනත් ස්ථාන දක්වා පැතිරයාම සිදුවිය.ඇතමුන් පවසන්නේ එම හමුදා මේවායේ කොල ගංජා මෙන් බීමට ගත් බවයි. එහෙත් මෙහි කොතරම් සත්‍යතාවයක් ඇත්දැයි නොදනියි.සරුවට වැවුණු පාතීනියම් ගසක් අඩි පහක් හයක් උස වන අතර අතු රිකිලි විහිදා ලියලා වැඩෙයි. වියළි පරිසරය තුළ ඉතා හොඳින් වැඩෙන මේ වල් ශාකය සුදු පැහැති අලංකාර වූ මලින් යුක්තය. දාස්පෙතියා මල් ගසක පත්‍ර මෙන් මෙහි පත්‍ර පිහිටා තිබේ. මල් මගින් බීජ හටගැනීම සිදුවන අතර එක් ගසකින් බීජ 25,000 ක් 30,000 ක් පමණ මුදා හරින බව කෘෂිකර්ම දෙපාර්තමේන්තුව පවසයි.පාතීනියම් පත්‍ර තරමක බූව සහිතය. මෙම ශාක කොටස් මිනිස් සිරුරේ ස්පර්ශ වීමෙන් සමේ රෝග හා ස්වසන රෝග හට ගැනීමේ ඉඩකඩ පවතින බව සොයාගෙන ඇති අතර ගවයන් එළුවන් වැනි සතුන් මේ ශාක කොටස් ආහාරයට ගැනීමෙන් ඔවුන්ගේ කිරි නිෂ්පාදන අඩුවීම හා විවිධ රෝග තත්ව ඇතිවන බව සොයාගෙන ඇතැයි කෘෂිකර්ම දෙපාර්තමේන්තුව පවසයි.මේ වල් පැළෑටිය විනාශ කිරීමට නම් පැලවෙන සැනින් හෝ බීජ හට ගැනීමට පෙර මුලින්ම ගලවා පුළුස්සා දැමීම හෝ විනාශ කර දැමීම සිදුකළ යුතුවෙයි. මේ අවස්ථාවේ වල්නාශක යෙදීමද විනාශ කළ හැකි තවත් ක්‍රමයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=s1006162</link>
    <topic>ඉන්දියා - බංග්ලාදේශ ගැටුම අද දඹුල්ලේ දී</topic>
    <author/>
    <content>ආසියානු කුසලාන ක්‍රිකට් තරගාවලියේ දෙවැනි තරගය ඉන්දියාව හා බංග්ලාදේශය අතර අද දඹුල්ලේ දි පැවැත්වේ.ඉන්දියාව මේ තරගාවලියට සහභාගි වන්නේ පසුගියදා බටහිර ඉන්දීය කොදෙව් දූපත් හි පැවැති විස්සයි – 20 ලෝක කුසලාන තරගාවලියේ අවසන් පූර්ව වටයට පිවිසීමට අසමත් වීමේ වාඩුව ගැනීමේ අරමුණිනි.එම අසාර්ථකත්වයෙන් පසුව ඉන්දියා දෙවැනි පෙළ කණ්ඩායමක් මෑතකදී පැවැති තුන්කොන් තරගාවලියකදී සත්කාරක සිම්බාබ්වේ පිලට දෙවතාවක්ම පරාජය විය. ලෝක කුසලාන තරගාවලිය ළංවෙද්දී මේ පරාජයන් ඉන්දියාවට එතරම් සුබදායී ලකුණු නොවේ.”ලෝක කුසලාන තරගාවලිය දක්වා යන ගමනේදී අපේ ශක්තිය හා දුර්වලතාවයන් අනෙක් කණ්ඩායම්වල තත්ත්වයත් පරීක්‍ෂා කිරිමට මේ ආසියානු කුසලාන තරගාවලියෙන් අපට හොඳ අවස්ථාවක් ලැබෙනවා” යැයි ඉන්දියා නායක මහේන්ද්‍ර සිං දෝනි ප්‍රකාශ කර තිබේ.මේ තරගාවලියට ඉන්දියාව සහභාගි වන්නේ ඔවුන්ගේ සුපිරි පිතිකරු සචින් ටෙන්ඩුල්කාර් නොමැතිවය. ඉදිරියේ තිබෙන කාර්ය බහුල ක්‍රිකට් දිවිය හමුවේ විවේකයක් ගැනීමට ඔහු තීරණය කර තිබේ.එක්දින තරග නිත්‍ය ක්‍රීඩක යුවරාජ් සිං ද කණ්ඩායමට ඇතුළත්ව නැත. පිතිකරණයේ දුර්වලතාව නිසා ඔහු මෙවර කණ්ඩායමට කැඳවා නැත. පසුගිය විස්සයි – 20 ලෝක කුසලාන තරග පහකදී ඔහු ලබා ගත්තේ ලකුණු 74 ක් පමණි. මේ වසරේ ජාත්‍යන්තර එක්දින තරග පහකින් ඔහුට වාර්තා කිරීමට හැකි වූයේ ලකුණු 96 ක් පමණි.ලෝඩ්ස් හා ඕල්ඩ් ට්‍රැෆර්ඩ් ක්‍රීඩාංගණවල වේග පන්දු යවන්නන්ට හිතකර වූ තණතිල්ලේ එංගලන්තයට ටෙස්ට් තරග දෙකෙන්ම පරාජය වූ බංග්ලාදේශය දඟ පන්දු යවන්නන්ට හිතකර වනු ඇතැයි අපේක්‍ෂිත දඹුල්ල තණතිල්ලේ සාර්ථක වීමේ අරමුණින් තරග බිමට පිවිසෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=s1006163</link>
    <topic>සිම්බාබ්වේ පිලට එන වසරේ ටෙස්ට් වරම්</topic>
    <author>හරාරේ (ඒ.එෆ්.පී.)</author>
    <content>සිම්බාබ්වේ පිලට පනවා තිබූ ටෙස්ට් තහනම ඉවත් කරමින් ලබන වසරේදී බංග්ලාදේශය සමඟ පැවැත්වීමට නියමිත ටෙස්ට් තරග මාලාවකින් නැවත ටෙස්ට් පිටියට සේන්දු වනු ඇතැයි අනැවැකියක් පළ කරමින් සිම්බාබ්වේ ක්‍රිකට් සංගමයේ සභාපති පීටර් චින්ගෝකා ප්‍රකාශ කළේ ය.2003 වසරේ සිම්බාබ්වේ හී ඇතිවූ දේශපාලනික අර්බුද මධ්‍යයේ එරට ක්‍රිකට් පිල දැඩි පසුබෑමකට ලක්වීමේ හේතුවෙන් එම වසරේදීම සිම්බාබ්වේ හී ටෙස්ට් තත්ත්වය තහනම් කිරීමට ජගත් ක්‍රිකට් කවුන්සිලය පියවර ගත්තේ ය.නමුත් ඕවර 50 සහ 20 සීමිත ඕවර ක්‍රිකට් තරග පිටියේ රැඳී සිටීමට සිම්බාබ්වේ පිලට අවසර ලැබී තිබිණි.සිම්බාබ්වේ පිලේ වත්මන් දස්කම් අනුව ඔවුනට යළි ටෙස්ට් පිටියට පිවිසීමේ අවස්ථාව උදාවී ඇත්දැයි සොයා බැලීමට ජගත් ක්‍රිකට් කවුන්සිලයේ සභාපති ඩේවිඩ් මෝගන් සහ ප්‍රධාන විධායක හරූන් ලෝගාට් ඇතුළු පිරිස සිම්බාබ්වේ සංචාරයක නිරතව සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=s1006164</link>
    <topic>තර්ස්ටන් විදුහලට ජයක්</topic>
    <author>හෝමාගම විශේෂ ජිනදාස ගමගේ</author>
    <content>ශ්‍රී ලංකා පාසල් ක්‍රිකට් සංගමය සංවිධානය කරනු ලබන අවුරුදු 15න් පහළ ක්‍රිකට් තරගයකින් කොළඹ තර්ස්ටන් විදුහල විසින් මොරටුව ශාන්ත සෙබස්තියන් විදුහල පරදා ලකුණු 33ක ජයක් වාර්තා කිරීමට සමත් විය.තර්ස්ටන් විදුහල පන්දුවාර 50කදී සියලු දෙනා දැවී ලකුණු 212 චමිත් අකරවිට 59ඔසඳ ඩී.සිල්වා 48| (නිර්මල පෙරේරා 30/2)සාන්ත සෙබස්තියන් විදුහල පන්දුවාර 46.1 කදී සියලු දෙනා දැවී ලකුණු 179හඳුන් සෙනෙවිරත්න 60 (සජිත් විමලසේන 40/2 කිසල් රණතුංග 47/2)</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=s1006165</link>
    <topic>ඉතාලිය - පැරගුවේ තරගයජය පරාජයෙන් තොරයි</topic>
    <author>ජොහැන්ස්බර්ග් (ඒ.එෆ්.පී.)</author>
    <content>පසුගිය ලෝක කුසලාන තරඟමාලාවේ සූරයන් වූ ඉතාලිය මෙවර තරගමාලාවට ප්‍රවිශ්ට වූයේ එතරම් සතුටුදායක නොවූ අයුරිනි. පැරගුවේ සමඟ පැවැති ඔවුන්ගේ පළමු තරගය ගෝල් 1 –1 ක් ලෙස ජය පරාජයෙන් තොරව අවසන් විය.සිවු වතාවකදීම ලෝක කුසලානයට හිමිකම් කියූ ඉතාලිය කේප් ටවුන් නුවර දැඩි සිසිලකින් යුතු ගී‍්‍රන් පොයින්ට් ක්‍රීඩාංගණයේ දී සිය ආරම්භක තරගයට සහභාගි වූයේ ප්‍රධාන පෙලේ පාපන්දු තරගාවලි තුළ මන්දගාමි ආරම්භයක් ලබා ගන්නා කණ්ඩායමක් ලෙස ලද ජාත්‍යන්තර මතයත් කරපින්නාගෙනය.සිවු වසරකට පෙර බර්ලීන් නුවර දී ලෝක කුසලාන දිනා ගැනීමට ඉතාලිය මෙහෙයවූ පුහුණුකරු මාර්සෙලෝ ලෙප්පි පැවසුවේ මේ තරඟය ජය පරාජයෙන් තොරව නිමාවට පත්වූවද තම පිල සාර්ථක ආරම්භයක් ලබාගත් බවය.මේ අතර ක්‍රීඩා ලෝලීන් නගන ට්‍රම්පට් නාද හඬ සහ වෙනත් සංගීත නාදයන් නිසා ක්‍රීඩාවේ නිරත වීමේදී බාධාවක් ඇති වන බවට ඇතැම් යුරෝපීය රටවල ක්‍රීඩකයින් විසින් කරනු ලැබූ පැමිණිලි ඉවත දමමින් ජගත් පාපන්දු සම්මේලනයේ සභාපති සෙප් බ්ලේටර් ප්‍රකාශ කළේ දකුණු අපි‍්‍රකානු ක්‍රීඩා ලෝලීන්ට ආවේනික සංගීත නාදයන් තහනම් කළ යුතු බවක් ඔහුට නොහැඟෙන බවය.“ඔබේ රටේ ක්‍රීඩා ලෝලීන්ගේ සම්ප්‍රදායික සංගීත නාදයන් තහනම් කරනු දැකීමට ඔබ කැමතිද? “බ්ලේටන් පෙරළා යුරෝපීය ක්‍රීඩකයින්ගෙන් විමසා සිටී.“මා නිතරම පවසන්නාක් මෙන් අපි‍්‍රකාවට වෙනස් අයුරක රිද්මයක් තිබෙනවා. වෙනස් අයුරක සංගීතයක් තිබෙනවා” බ්ලේටර් ප්‍රකාශ කළේ ය.නෙදර්ලන්තයට ජයඊ කොටසේ තරගයකදී ඩෙන්මාර්කය පරදා ගෝල් 2 – 0 ක ජයක් ලැබීමට නෙදර්ලන්තය සමත් විය. නෙදර්ලන්තයට මුල්ම ගෝලය ඩැනියල් ඇගර් එල්ල කළ “ඕන් ගෝලයකින්” 46 වැනි මිනිත්තුවේදී වාර්තා වූ අතර ඩික් ක්වයුට් 85 වැනි මිනිත්තුවේදී තවත් ගෝලයක් ලබා ගත්තේය.කැමරූන් පරදියිඊ කාණ්ඩයේ තවත් තරගයකදී ජපානය ගෝල් 1 – 0 කින් කැමරූන් පිල පරාජය කළේය. තරගයේ 39 වැනි මිනිත්තුවේදී කෙයිසුක් හොන්ඩා ජයග්‍රාහී ගෝලය වාර්තා කිරීමට සමත් විය.අද තරගප.ව.5.00ට - හොන්ඩුරාස් - චිලී ප.ව.7.30ට - ස්පාඤ්ඤය-ස්විට්සර්ලන්තය ප.ව.11.30ට - ද.අපි‍්‍රකාව- උරුගුවේ</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=s1006166</link>
    <topic>බර්මින්හැම් ටෙනිස් කිරුළචීනයට</topic>
    <author>බර්මින්හැම් (ඒ.එෆ්.පී)</author>
    <content>චීනයේ ලී නා එජ්බැස්ටන් නුවර පැවැති ලෝක ටෙනිස් සම්මේලන බර්මින්හැම් සූරතාවලියේ අවසන් තරගයෙන් රුසියාවේ මරියා ෂරපෝවා 7 - 5 ක් සහ 6 - 1 ක් ලෙස පරදවමින් කිරුළ දිනාගැනීමට සමත් වූවාය.පසුගිය වසරේ දී ද මේ සූරතාවලියේ අවසන් මහා තරගයට සුදුසුකම් ලැබූ ලී එහිදී ස්ලෝවෙකියාවේ මැග්ඩලේනා රිබරිකෝවා ට පරාජය වූවාය.මේ ජයග්‍රහණයත් සමඟ ජගත් ටෙනිස් ශ්‍රේණිගත කිරීම්වල දසවැනි ස්ථානය දක්වා ඉදිරියට පැමිණීමට ලී ට හැකි විය. ජගත් ටෙනිස් ශ්‍රේණිගත කිරීම්වල ප්‍රථම 10 දෙනා අතරට පැමිණි පළමු චීන ක්‍රීඩිකාව වන්නේ ද ඇයයි. මීට පෙර විම්බල්ඩන්, අමෙරිකානු විවෘත ටෙනිස් කිරුළ සහ ඕස්ට්‍රේලියානු විවෘත ටෙනිස් කිරුළ දිනාගැනීමට සමත් වූ ෂරපෝවා බර්මින්හැම් කිරුළ දෙවරක්ම දිනාගත්තාය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=s1006167</link>
    <topic>සන්ඩේ ඔබ්සවර් - මොබිටෙල් පාසල් ක්‍රිකට් ක්‍රීඩකයන්ගේ සම්මාන රාත්‍රියෙන්</topic>
    <author>ඡායාරූප-සමන් ශ්‍රී වෙදගේ</author>
    <content>සන්ඩේ ඔබ්සවර් - මොබිටෙල් - එක්ව සංවිධානය කරනු ලැබූ වසරේ දක්ෂතම සහ ජනපි‍්‍රයතම පාසල් ක්‍රිකට් ක්‍රීඩකයින් සහභාගි වු සම්මාන රාත්‍රිය පසුගියදා බණ්ඩාරනායක ජාත්‍යන්තර සම්මන්ත්‍රණ ශාලාවේදී පැවැත්විණි. එහිදී කොළඹ සාන්ත පීතර් විදුහලේ නායක චතුර පීරිස් වසරේ හොඳම ක්‍රිකට් නායකයාට හිමි සම්මානය ක්‍රීඩා අමාත්‍ය සී.බී. රත්නායක මහතා වෙතින් ලබාගත් අයුරු. අධ්‍යාපන අමාත්‍ය බන්දුල ගුණවර්ධන, ලේක්හවුස් සභාපති බන්දුල පද්මකුමාර සහ ලේක්හවුස් ආයතනයේ ආයතන සබඳතා ප්‍රධානී වරුණ මල්ලවාරච්චි යන මහත්වරුද ඡායාරූපයේ සිටිති.කොළඹින් බැහැර පිට පළාත්වලින් හොඳම තුන් ඉරියව් ක්‍රීඩකයා තේරීමේ තරගයේ අනු සූරතාව දිනූ මාතලේ සාන්ත තෝමස් විදුහලේ රුවන්ත කැල්ලපොත තමාට හිමි සම්මානය අධ්‍යාපන අමාත්‍ය බන්දුල ගුණවර්ධන මහතා වෙතින් ලබාගත් අයුරු. ක්‍රීඩා අමාත්‍ය සී. බී. රත්නායක, ලේක්හවුස් සභාපති බන්දුල පද්මකුමාර, ලේක්හවුස් ආයතනයේ ආයතන සබඳතා ප්‍රධානී වරුණ මල්ලිමාරච්චි යන මහත්වරුද ඡායාරූපයේ සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=s1006168</link>
    <topic>බැඩ්මින්ටන් මුල් පුටුවරොෂාන් ගුණවර්ධනට</topic>
    <author/>
    <content>ශ්‍රී ලංකා බැඩ්මින්ටන් සංගමයේ නව සභාපති ලෙස රොෂාන් ගුණවර්ධන මහතා නිතරගයෙන් තේරී පත් විය. හෙට ක්‍රීඩා සංවර්ධන දෙපාර්තමේන්තුවේදී පැවැත්වෙන බැඩ්මින්ටන් නිලවරණයේදී සියලුම තනතුරු නිතරගයෙන් පත්වීම ද විශේෂත්වයකි.වසර 2 කට අධික කාලයක් බැඩ්මින්ටන් පරිපාලනය අතුරු කමිටුවක් මගින් සිදුකෙරුණු අතර පසුගියදා එම කමිටුව විසිරුවා හැරීමට ක්‍රීඩා අමාත්‍යාංශය කටයුතු කළේය.බැඩ්මින්ටන් සභාපති ලෙස පත්වෙන රොෂාන් ගුණවර්ධන මහතා ගාල්ල රිච්මන්ඩ් විදුහලේ දක්‍ෂ බැඩ්මින්ටන් ක්‍රීඩකයෙකි. පාසල් මට්ටමේදී ජයග්‍රහණ රැසක් අත්කර ගත් ඒ මහතා ක්‍රිකට්, පාපන්දු, මලල ක්‍රීඩා හා පිහිනුම් ක්‍රීඩාවලද නිරත වූවෙකි.පසුව නුවරඑළිය දිස්ත්‍රික් බැඩ්මින්ටන් සංගමයේ ක්‍රියාකාරීත්වයට දායක වී එම පළාතේ ක්‍රීඩක ක්‍රීඩිකාවන්ට පුහුණුකරුවන් හා අනෙකුත් පහසුකම් සපයා විශාල මෙහෙවරක් රොෂාන් ගුණවර්ධන මහතා සිදුකෙළේය.“පසුගිය කාලයේ බැඩ්මින්ටන් ක්‍රීඩා පරිපාලනයට සම්බන්ධ විය යුතු පිරිස් විවිධ මතිමතාන්තර හේතුවෙන් බේද වෙලා. ඒ සියලු දෙනා සමඟියෙන් එකතු කර වැඩ කිරීම මගේ බලාපොරොත්තුවයි. මා සමග නිතරගයෙන් පත්වන සෑම නිලධාරියෙකුම අවංකව ක්‍රීඩාවේ දියුණුවට කැපවිය යුතුයි. දූෂිත නිලධාරීන් මොහොතක්වත් තියාගන්නේ නෑ” රොෂාන් ගුණවර්ධන මහතා පැවැසීය.කොළඹට සීමා වී ඇති ක්‍රීඩාව ගම්බද පළාත්වලට ගෙන ගොස් එම ක්‍රීඩක ක්‍රීඩිකාවන් ජාතික හා ජාත්‍යන්තර තලයට ගෙන ඒමට සැලසුම් ක්‍රියාත්මක කිරීම තම බලාපොරොත්තුව බව ද ඒ මහතා පැවැසීය.බැඩ්මින්ටන් සංගමයේ සභාපති තනතුරට රොෂාන් ගුණවර්ධන මහතා පත්වූයේ දකුණ, මධ්‍යම, උතුරුමැද, වයඹ, ශශ්‍රී ලංකා ආරක්‍ෂක සේවා, රාජ්‍ය සේවා, වෙළෙඳ සේවා, ජනසතු සේවා හා පාසල් බැඩ්මින්ටන් යන සංගම්වල ඒකමතික තීරණයකිනි. රොෂාන් ගුණවර්ධන මහතා 2007 වසරේදී දේශීය දියර කිරි ප්‍රචලිත කිරීමේ ප්‍රවර්ධකයා ලෙස ජනාධිපති සම්මාන දිනූ දක්‍ෂ පරිපාලකයෙකි. -පි‍්‍රන්ස්</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=f1006161</link>
    <topic>මාළු වෙළෙඳ පොළ තනිකරමමාෆියාවක්</topic>
    <author>සාකච්ඡා කළේ චන්දන ජයවීර</author>
    <content>එක්සත් ජාතික පක්ෂයේ ප්‍රතිසංවිධානය පිළිබඳ තම අතීත අත්දැකීම් ආශ්‍රයෙන් විග්‍රහයක යෙදෙන රාජිත සේනාරත්න මහතා ඉදිරි ව්‍යවස්ථා සංශෝධනයකදී රජයට අවශ්‍යය සහය විපක්‍ෂ මන්ත්‍රීවරුන්ගෙන් ලබාදීමට තමන්ට හැකියාවක් ඇති බව ප්‍රකාශ කරයි. ධීවර ඇමැතිවරයා වශයෙන් මාළු මිල අඩු කිරීමටත්, සුළු ධීවරයන්ගේ ජීවන තත්ත්වය නඟා සිටුවීමටත් ඉදිරියේදී ක්‍රියාත්මක කිරිමට අදහස් කරන ක්‍රියාමාර්ග පිළිබඳවත් දිනමිණ හා මෙලෙස සංවාදයක යෙදුණේ ය.* පසුගිය මහමැතිවරණයට ප්‍රථම ඔබ අප සමඟ ප්‍රකාශ කර සිටියා, රජයට එම මැතිවරණයෙන් 2/3 ක ආසන සංඛ්‍යාවක් ලබාගත නොහැකි වුවහොත් රජයට අවශ්‍යය ඉතිරි ආසන සංඛ්‍යාව ඔබට විපක්‍ෂයෙන් ලබා දිය හැකිය කියලා. දැන් ඔබට එය කළ හැකිද?පසුගිය පාර්ලිමේන්තු මැතිවරණයෙන් විශිෂ්ට ජනවරමක් ලැබුනත් අපිට ව්‍යවස්ථා සංශෝධනයකට අවශ්‍ය 2/3 ක් ලබාගන්න බැරි වුණා. ගියවර මැතිවරණයෙන් අපිට ලැබුණු ආසන සංඛ්‍යාවට එහා මන්ත්‍රී සංඛ්‍යාවක් මේ සමානුපාතික ක්‍රමය යටතේ කොහොමවත් ලබාගන්න බැහැ. ඒක තමයි උපරිමය.කලින් කිව්ව වගේම අපිට අවශ්‍ය මොහොතේදී සහායවීමට බලාපොරොත්තුවෙන් විපක්‍ෂයේ මන්ත්‍රීවරුන් පහළොස්දෙනෙක් තවම පොරොත්තු ලේඛනයේ රැඳී සිටිනවා. ඔවුන් උවමනා වෙලාවට මේ පැත්තට ඒවි. ඒක ගැන සැකයක් තියාගන්න හේතුවක් නැහැ.* මෙයට පෙර අවස්ථා කිහිපයකදීම සාකච්ඡාවට ගැනුණු පරිදි මෙවරත් මැතිවරණ පරාජයෙන් පසු එජාපයේ ප්‍රතිසංවිධානය විය යුතු යැයි අදහසක් ඉදිරිපත්ව තිබෙනවා. ඔබගේ අතීත අත්දැකීම් අනුව එවැනි උත්සාහයක් සාර්ථකවේ යැයි විශ්වාස කළ හැකිද?බණ්ඩාරනායක මැතිතුමා ශ්‍රී ලංකා නිදහස් පක්‍ෂය බිහිකිරීමේදී සඳහන් කළ පරිදිම මේ රටට ප්‍රබල ප්‍රජාතන්ත්‍රවාදී දේශපාලන පක්‍ෂ දෙකක් අවශ්‍යයයි. නැත්නම් මේ රට අන්තගාමීත්වයට ගමන් කරනවා. ජනපතිතුමා අතීතයේදී ජේ. ආර්. ජයවර්ධන මහතා කළාක් මෙන්, එජාපයේ ඇතිවී තිබෙන අසමගිය ප්‍රයෝජනයට ගෙන එම පක්‍ෂය කඩා දැමීමට උත්සාහය කරන්නේ නැහැ.මා ඇතුළු එ. ජා. ප. යේ ප්‍රබලයන් ජනාධිපතිතුමා සමග එකතුවූයේ රනිල් වික්‍රමසිංහ මහතාට වැඩපිළිවෙළක් නැති බව පැහැදිලිව පෙනෙන්නට තිබුණු නිසයි. අද දක්‍ෂයෝ කවුරුවත් එ. ජා. පයේ නැහැ. අද ප්‍රතිසංවිධාන යෝජනා ඉදිරිපත් කරන්නේ අපි පක්‍ෂයේ වෙනසක් ඇති කළ යුතුයි කිව්ව වෙලාවෙ රනිල්ව ආරක්ෂා කළ උදවියයි. නමුත් ඔවුන්ට අපි ගෙනගිය ප්‍රමාණයටවත් ඒ අරගලය පක්‍ෂය ඇතුළේ කරන්න හැකියාවක් දැන් නැහැ. ඒ නිසා අපි ඔවුන්ගෙන් ඉල්ලා සිටින්නේ නිරර්ථක දෙයකට මහන්සි නොවී අපිගත් මඟ ගන්නයි කියලයි.* ඔබට ධීවර අමාත්‍යංශයේ වගකීම පැවරී තිබෙනවා. මුදලාලිලා කේන්ද්‍ර කරගත් ධීවර කර්මාන්තය සුළු ධීවරයාගේ හා පාරිභෝගිකයාගේ යහපතට පත් කරන්නේ කොහොමද?එදා පිලිප් ගුණවර්ධන මහතා ධීවර සංස්ථාව හැදුවෙ මුදලාලිලාගෙන් ධීවරයාව බේර ගන්නට ඒ වගේම මෙරට ජනතාවට සාධාරණ මිලකට මාළු සපයන්න. මේක තමයි අද ධීවර සංස්ථාවෙන් සිදු නොවන්නෙත්. අපි ආපහු ඒ තැනට ගමන් කරන්න ඕන. ඉදිරියේදී එම ධීවර සංස්ථාව මේ රටේ ජනතාවගේ සංස්ථාවක් බවට පත් කරනවා.මේකෙදි සමහර වෙලාවට සුළු ධීවරයෝ බය වෙන්න පුළුවන් මාළු මිල අඩුවෙලා ධීවර කර්මාන්තය කඩා වැටෙයි කියලා. එහෙම බය වෙන්න හේතුවක් නැහැ. මුහුදෙ ඉන්න මාළුවා ගොඩට ගන්න වැය වෙන්නේ ඉන්ධන මිලයි ආහාර මිලයි විතරයි. එතකොට මාළු මිල ලොකු ගානක් වෙන්න බැහැ. අද මාළු වෙළඳ පලේ විශාල මාෆියාවක් තියෙනවා.* ඔබේ අනාගත සැලැස්ම කුමක්ද?මම බලාපොරොත්තු වෙනවා වාර්ෂික මාළු අස්වැන්න 2,50,000 සිය 15,00,000 දක්වා වැඩි කරන්න . ඒක අපිට කරන්න පුළුවන් වෙන්නේ ගැඹුරු මුහුදේ මාළු අල්ලන එක වැඩි කිරීමෙන් පමණයි. දැනට ගැඹුරු මුහුදට ගිහිල්ලා ධීවර කටයුතු කරන්නේ බහුදින ධීවර යාත්‍රා 500 විතරයි. අපි එය වැඩි කරන්න කි‍්‍රයා කරනවා. ඒ වගේම ඒවට අවශ්‍ය ඉන්දන ආහාර වැනි සම්පත් ලබාදෙන්න මව් යාත්‍රා යොදවනවා.ඉදිරියේදී චන්ද්‍රිකා තාක්ෂණය යොදාගෙන මුහුදේ තිබෙන සියලුම යාත්‍රා ගැන සොයා බලන්න පිටරටවල් වලින් එන අනවසර බෝට්ටු ගැන අවධානයෙන් ඉන්න, අපේ ධීවරයන්ට මත්ස්‍ය සම්පත බහුල ප්‍රදේශ ගැන තොරතුරු දන්වන්න අවශ්‍ය පහසුකම් ඉදිරියේදී සලස්වනවා.මේ සැලැස්ම ක්‍රියාත්මක කිරීම සඳහා ඕස්ට්‍රේලියාව, ජපානය, බ්‍රිතාන්‍යය රටවල් අපිට වෙන වෙනම වැඩපිළිවෙළවල් තුනක් ඉදිරිපත් කොට තිබෙනවා.* විදේශ රටවල් අපිට මේ සඳහා උදව් කරන්නේ නිකන් වෙන්න බැහැනේ . මොකක් හරි කොන්දේසියකුත් තියෙනවද?මේ ගිවිසුම් රටවල් දෙක්ක අතර ඇති කරගනු ලබන රාජ්‍යාන්ත්‍රික ගිවිසුම්. ඒවට කිසිම කොන්දේසියක් නැහැ. තිබෙන එකම කොන්දේසිය මේ මුදල් රටට ප්‍රයෝජනවත් ලෙස යොදවලා අවශ්‍ය ඉලක්කවලට ළඟා වීමයි. ඒ කියන්නේ අපේ මත්ස්‍ය සම්පත වර්ධනය කර ගැනීමයි.මත්ස්‍ය සම්පත ආරක්ෂා කරගැනීමට අවශ්‍ය සම්මුතිවලට ලෝකයේ රටවල් රැසක් එළඹිලා තිබෙනවා. අපිත් ඒ අතර ඉන්නවා. මේ සහයෝගීතා ගිවිසුම්වලින් කෙරෙන්නේ කුඩා රටවල්වලට මත්ස්‍ය සම්පත ආරක්ෂා කර ගැනීමට හා වර්ධනය කර ගැනීමට අවශ්‍යය සහය ලබාදීමයි. අපි තෝර ගන්නේ. ඉදිරිපත්වෙලා තිබෙන යෝජනා අතරින් වඩාත්ම වාසිදායක එකයි.* සුනාමි ව්‍යසනය නිසා අපේ ධීවර යාත්‍රා රාශියකට හානි වුණා. ධීවර කර්මාන්තය නැවත නඟා සිටුවීමේදී ධීවර යාත්‍රා සංඛ්‍යාව වැඩි කිරිම කෙරෙහි ඔබේ අවධානය යොමුවී තිබේද?සුනාමියෙන් හානි වුණේ පොඩි යාත්‍රාවලටයි. විශාල බහුදින යාත්‍රාවලට හානි වුණේ නැහැ. අපේ රටේ බහුදින යාත්‍රා පාවිච්චියට ගැනෙන්නේ ඉතාමත් අඩුවෙන්. මාළු අස්වැන්න වැඩිකර ගැනීමට නම් ගැඹුරු මුහුදේ මාළු ඇල්ලීමට ධීවරයන් පෙළඹවිය යුතුයි. අපි ධීවර කර්මාන්තයේ යෙදිලා සිටින විදේශ සමාගක් සමඟ එකතුව සංස්ථාවට එම බහුදින ධීවර යාත්‍රා 20 ක් ලබා ගැනීම සඳහා ධීවර සංස්ථාව අවබෝධතා ගිවිසුමක් අත්සන් කර තිබෙනවා.* ධීවර සංස්ථාව නමට පමණක් තිබෙන බවටත් මිල තීරණය කරන්න දායකත්වයක් නොදක්වන බවටත් නැඟෙන චෝදනාව පිළිබඳව ඔබට කීමට ඇත්තේ කුමක්ද?පසුගිය කාලේ අපේ ධීවර සංස්ථාව මාළු විකුණුවේ නැහැ. ඔවුන් කළේ අපනයනකරුවන්ගෙන් අරගෙන ආපහු ඔවුන්ටම විකුණන එකයි. ධීවර සංස්ථාව මාළු වෙළෙඳ පොළට පිවිසෙන්නේ නැතිව ලැබෙන මාළු ටිකත් අපනයනකරුවන්ට ලබා දීම නිසා මාළු මිල තීරණය කළේ මුදලාලිලා කිහිප දෙනෙක්.ඉදිරියේදී අපි අපනයන කරුවන්ගෙන් ලබා ගන්නා මාළු ප්‍රමාණය 5% සිට 10% දක්වා වැඩි කිරීමට ඔවුන් සමඟ එකඟවෙලා තිබෙනවා. ඒවගේම අපි කෙළින්ම සතොස අලෙවිහල්, කුඩා ග්‍රාමීය සමිති හරහා ඈත ප්‍රදේශවල වෙළෙඳපලක් ජය ගැනීමට ක්‍රියා කරනවා. හොඳ බෙදාහැරීමේ සැලැස්මක් අපිට ඇති කරගන්න පුළුවන් වුණොත් මාළු මිලේ දැනෙන වෙනසක් අපිට ඇති කරන්න පුළුවන්.* ඒ වෙනස ඇති කරන්න ඔබට කොපමණ කලක් ගතවේවිද?මම මුලින් කිව්ව වගේ ධීවර සංස්ථාවට ලැබෙන මාළු ප්‍රමාණය අපි වැඩි කරගන්නවා. ඒවගේම සතොස හා ග්‍රාමීය ප්‍රජා සංවිධාන හරහා ගෙවල්වල තියලා මාළු විකුණන වැඩපිළිවෙළක් අපි ආරම්භ කරනවා. ඒ සමිතිවල ට අපි මාළු එක්ක ශීතකරණයකුත් ලබා දෙනවා. මාළු විකුණගන්න කඩයක්ම ඕන නැහැ. ගමක ගෙදරක තිබ්බහම මාළු ටික ඉබේම සාධාරණ මිලකට අලෙවි වෙනවා. අපි නොයෙක් විධික්‍රම බෙදාගෙන ධීවර සංස්ථාවේ මාළු විකුණන ක්‍රමය අලුත් කරනවා.මේ විදිහට අපි ඉදිරි මාස තුන ඇතුළතද අපි මාළු මිල දෙකෙන් පංගුවට වැඩියෙන් අඩු කරනවා. උදාහරණයක් හැටියට අද විවෘත වෙළෙඳ පොළේ කෙලවල්ලා කිලෝවක් රු. 700/-ක් වෙනවා. නමුත් අපි පිරිසුදු කරපු කෙලවල්ලා කිලෝවක් සතොස හරහා රු.450/-ට අලෙවි කරනවා. ඉදිරියේදී ඒ මිලත් රු.250/-ට අඩු කරනවා. මේ විදිහට හැම මාළු වර්ගයකම මිල අඩු කරන්න අපිට සැලැස්මක් තියෙනවා. මාළු මිල අඩුවුණාම කුකුල් මස්වල මිල පවා අඩුවේවි.* මාළු මුදලාලිලාට තැරැව්කරුවන් යොදා ඔබ කියන සතොස අලෙවි සැල්වලින් හා ප්‍රජා සමිතිවලින් මාළු ලබාගත හැකියි නේද?නෑ! එහෙම වෙන්න දෙන්නේ නැහැ. අපි ඒ තැන්වලට මාළු විකුණන්න උපදෙස් දීලා තියෙන්නේ සීමා කරලා. මාළු වෙළෙන්දන් අපේ වෙළඳ සැල්වලින් මාළු ගන්නවා නම් ඔහු තැරැව්කරුවෝ රාශියක් යොදාගත යුතුයි. එවිට මුදලාලිගේ ලාභය නැතිවෙනවා. ඒක ප්‍රායෝගික නැහැ. අනිත් එක සංස්ථාවේ මාළු සංචිතය වැඩිකරගන්න පුළුවන් වුණහම අපි මාළු මිල පාලනය කරන එක නවත්වන්න කාටවත් බැහැ.* රට වටේම මුහුද තිබුණට තාම අපි ටින්මාළු ගේන්නේ පිටරටින්. මේක වෙනස් කරන්න ඔබට බැරිද?ටින්මාළු ලංකාවේ වැඩියෙන්ම ජනපි‍්‍රය ග්‍රාමීය දුප්පත් ජනතාව අතරයි. ඒ මිනිස්සුන්ගේ ගෙවල්වල ශීතකරණ නැති නිසා ඔවුන් මාළු අවශ්‍යතාවය සම්පූර්ණ කර ගත්තේ ටින් මාළුවලින් හා කරවල වලින්. දරුවෙක් හදිසියේ බඩගිනියි කියපු හැටියේ අපේ අම්මලා බත් ටිකක් හදලා අර ටින් එකක් කඩලා හොද්දක් උයලා දෙනවා. හදිසියකට ගෙදරකට කවුරු හරි ආවොත් ඔවුන් සංග්‍රහ කරන්නෙත් එහෙම. හදිසියකට වෙන ආහාරයක් දෙන්න විදිහක් නැහැ.ඒ නිසා ටින් මාළු වැඩිහරියක් පරිභෝජනය කරන්නේ ලොකු මිනිස්සු නෙවෙයි.අපි ඉදිරියේදී උත්සාහ කරන්නේ අපේ රටේ මිනිස්සුන්ගේ අවශ්‍යතාවයට ගැලපෙන විදිහට අපේ කටට රහට ගැලපෙන්න දේශීය ටින් මාළු කර්මාන්තයක් ඇති කරන්නයි.අපි අවුරුද්දකට රුපියල් මිලියන 15 ක පමණ විදේශ විනිමය ප්‍රමාණයක් දකුණු අපි‍්‍රකාවට චිලි රටට දෙනවා ටින් මාළු නිසා. අපිට මේක ලංකාවෙම ඉතිරි කරගන්න පුළුවන්. අනෙක මේ ටින් මාළු හදන පිටරටවල උදවිය ඒවා හදන්නේ ඔවුන්ගේ රටවලට ගැලපෙන ආකාරයට.අපි පුංචි කාලේ සැමන් හොද්දක් එක්ක පාන් කෑවා. ඒත් දැන් එන ටින් මාළුවල හොද්ද ලුණු වතුරවගේ නිසා අපිට ඒකත් එක්ක කන්න බැහැ. මම ආපහු අපේ කටට රහට ගැලපෙන විදිහෙ ටින් මාළු කර්මාන්තයක් ඇති කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=f1006165</link>
    <topic>මම තාත්තගෙන්ගුටි කාලා නෑ</topic>
    <author>සාකච්ඡා කෙළේ නිලූකා ඩී. තිලකරත්න ඡායාරූපය-සුලෝචන ගමගේ</author>
    <content>අමාත්‍යංශ ලේකම් ධූරය ශ්‍රී ලංකා පරිපාලන සේවයේ ‘ඒ’ ශ්‍රේණියේ ඉහළ තනතුරකි. සෑම අමාත්‍යංශයකම ලේකම් ධූරය සතුව මහත් වගකීම් සම්භාරයක් පවතී. මෙවර ‘කොහොමද ලේකම්තුමා’ වේදිකාවට ගොඩවන්නේ ක්‍රීඩා අමාත්‍යාංශ ලේකම්තුමාය. ඔහු නමින් සිරිසේන ලියනගම. දකුණු පළාතේ සුන්දර ගම්මානයක හැදී වැඩුණු ඔහු කොළඹට පැමිණියේ විශ්වවිද්‍යාල අධ්‍යාපනය සඳහා ය. වරෙක ශ්‍රී ලංකා පරිපාලන සේවා විභාගයෙන් ශ්‍රී ලංකාවේ ප්‍රථම ස්ථානය දිනා ගත්තේ ය. සහකාර ලේකම්වරයෙක් ලෙස පළමු පත්වීම ක්‍රීඩා අමාත්‍යංශයට පත්ව ආ එස්. ලියනගම මෙවර එම අමාත්‍යංශයට පත්වන්නේ තුන්වෙනි වතාවටය. ඔහු ශ්‍රී ලංකාවේ දුර බැහැර ප්‍රදේශවල ජනතාවට මාහැඟි සේවාවක් ඉටු කිරීමෙහිලා සක්‍රීය දායකත්වය ලබා දුන්නෙකි.* සම්පූර්ණ නම :-සිරිසේන ලියනගම* ගම් ප්‍රදේශය ?මගේ ගම බෙලිඅත්ත, පලපත කියන සුන්දර ගම්මානය. ග්‍රාමීය මට්ටමේ සියලු ලක්ෂණයන්ගෙන් හෙබි පැරැණි ගමක් කිව්වොත් නිවැරැදියි. වැඩි වශයෙන් පොල් වගාවත් කුඹුරු වගාවත් සිදු කෙරෙනවා.* ඔබේ සුන්දර ළමා කාලය මතක් කළොත්?වර්තමානයේ වගේ නොවේ, අපි බොහොම කෙළි දෙළෙන් ඥාති හිතමිත්‍රාදීන් සමඟ නිදහසේ ගෙවපු කාලයක්. ගමේ විවිධ කටයුතුවලට අපි සහභාගී වුණා. තාත්තා ගේ ගොවිතැන් වැඩවලට උදව් පදව් වුණා.* තාත්තා ගේ නමඩී. එස්. ලියනගම* තාත්තගේ තරවටුවලට ඔබ ලක් වෙලා නැද්ද ?මගේ මතකයේ හැටියට මම තාත්තාගෙන් ගුටි කාලා නෑ. මට සහෝදරයන් පස් දෙනකුයි සහෝදරියන් එක් කෙනෙකුයි ඉන්නවා. මමයි වැඩිමලා.* ඒ කියන්නෙ ඔබ සුවච කීකරු දරුවෙක්?ඇත්තටම ඔව්* පවුලේ වැඩිමලා හැටියට ඔබට වැඩි වගකීමක් පැවරිලා තියෙන්න ඇති?ඔව්, බාල සහෝදර සහෝදරියන්ට හරි මඟ පෙන්වලා ඔවුන් දිරිමත් කිරීමේ වගකීම මට තිබුණා. අද සියලු දෙනාම වගේ රජයේ රැකියාවල නිරත වෙලා ඉන්නවා.* පාසල් කාලය පිළිබඳ මතක් කළොත් ?මං ගිය මුල්ම පාසල ගමේ පලපන මහ විද්‍යාලය අපේ මුල්ගුරුතුමා ඩී. සී. එම්. කොඩිතුවක්කු මහත්මයා. 8 වැනි ශ්‍රේණිය දක්වා පමණයි එහි පන්ති තිබුණේ. මගේ අම්මායි (එස්. වීරසිංහ) තාත්තයි අපිව ගොවිතැනට වඩා අධ්‍යාපනය නැඹුරු කළා. කොට කලිසමයි කමිසෙයි ඇඳගෙන ගෙදර ඉදලා කි. මී. 1 1/2ක් දුරින් තිබුණ ඉස්කෝලෙට අපි ගියේ පයින්මයි. පලපන මහා විද්‍යාලයෙන් මම බෙලිඅත්ත මහ විද්‍යාලයට ඇතුළත් වුණා. උසස් පෙළ කළා. විශ්වවිද්‍යාල සුදුසුකම් ලැබුවා. බෙලිඅත්ත මහා විද්‍යාලයට යන්න අපි කි. මී. 5ක් පමණ පයින් ඇවිදගෙන ගියා.* පාසල් කාලෙදී ගංවතුරට ගහගෙන ගිය බව ඇත්ත ද ?සිනාසෙමින්, ඔව්, ඒක අමතක නොවන සිදු වීමක්. ඉස්කෝලෙ ඇරිල එද්දී විශාල වර්ෂාවකට කොටුවුණා. මම හිටියෙ තනියෙන්. වතුරට ආස හින්ද ඇළෙන් එගොඩ වෙන්න ඇළට පැන්න පීනන්න හිතාගෙන මාව ගහගෙන ගියා. අන්තිමේ ගහක අත්තක එල්ලිලා බේරුණා.* අධ්‍යාපන චාරිකාවකට පස්සේ ඔබ කොළඹට එන්නේ විශ්වවිද්‍යාලයටයි. එදා දැනුණ හැඟීම ?කොළඹට මුලින්ම ආවේ පාසලේ අධ්‍යාපන චාරිකාවක් සඳහායි. ඊළඟට විශ්වවිද්‍යාලයට. අද වගේම ඒ කාලෙත් නවකවදය තිබුණා. ලැබෙන රැග් එක මොනවගේ ද කියන බය හිත ඇතුළෙ තිබුණා. විශ්වවිද්‍යාලයට ගිය වෙලාවෙම බෑග් එක ඔළුව උඩ තියාගෙන මල් වැට වටේ රවුම් 07ක් යන්න වුණා. සමහර වෙලාවට මහ පාරේ වාහන හසුරුවන්න වුණා. ඉතින් වාහනවල යන අය අපිිට බැන බැන යනවා. අපි ඒ තුළින් වින්දනයක් ලැබුවා. මං හදාරපු විෂයයන් සිංහල, ආර්ථික විද්‍යාව, ඉතිහාසය. විශ්වවිද්‍යාලයට ආවම තේරුම් ගියා අධ්‍යාපනය කියන්නෙ පුළුල් පරාසයක් තුළ විහිදී ගිය දෙයක් බව. එහි දී විවිධ පළාත්වල විවිධ ළමයි ආශ්‍රය කරලා ඇත්දැකීම් බොහොමයක් ලබා ගත්තා.* සරසවි ජීවිතය කියන්නෙ ප්‍රේමයටත් සරසවියක් නේද?ඒ කාලේ එහෙම ප්‍රවණතාවක් තිබුණේ නෑ. එහෙම තිබුණත් අද කාලේ වගේ නෙවේ. බොහොම සුන්දර ජීවිතයක් තමයි තිබුණේ.* ඔබේ පෙම්වතිය මුණගැහෙන්නේඅපි නෑනා මස්සිනා. ඥාති සම්බන්ධයක් විවාහයෙන් කෙළවර වෙනවා. ඇය නමින් එස්. ඒ. භද්‍රා අපි විවාහ වුණේ 1975 දී. එතකොට මට වයස අවු. 29 යි.* පවුලේ විස්තරඅපිට දරුවෝ දෙන්නයි. දුවයි පුතයි පරිගණක ඉංජිනේරු* ඔබේ කාර්යබහුල ජීවිතයේ දී විනෝදාංශයට ලැබෙන ඉඩඇත්තටම මගේ විනෝදාංශය ජනතාවට සේවය කිරීමයි.* ඔබේ පළමු පත්වීම අනුව ඔබ සමුපකාර පරීක්ෂක වරයෙක් ?මගේ බලාපොරොත්තුව තිබුණෙ ගුරුවරයෙක් වෙන්නයි. ඒත් මට ලැබුණෙ සමුපකාර පරීක්ෂක තනතුරක්. විශ්වවිද්‍යාලයේ දී මං හදාරපු විෂයන්ට පටහැනි ක්ෂේත්‍රයක් වුණත් මං ඒ වගකීම බාර ගත්තා. ගම්පහ, මොනරාගල වැනි විවිධ ප්‍රදේශයන්ට ඒ මඟින් විශාල සේවයක් කිරීමට මට හැකියාව ලැබුණා.* 1980 පැවැති ශ්‍රී ලංකා පරිපාලන විභාගයෙන් ඔබ ශ්‍රී ලංකාවෙන්ම ප්‍රථම ස්ථානය හිමිකරගන්නවා.ඇත්තටම මට ඕන වුණා, ජනතාවට වැඩි සේවයක් කරන්න. ඒ නිසයි මං ඒ විභාගයට පෙනී හිටියෙ. එදා මට හරිම සතුටක් දැනුණා. එම ප්‍රතිඵලය අනුව මම සහකාර ලේකම්වරයෙක් වශයෙන් පත් වෙනවා. ඒ ක්‍රීඩා අමාත්‍යාංශයට.* ඒ කියන්නෙ ඔබ මේ අමාත්‍යංශයට ආගන්තුකයෙක් නොවෙයි,ඔව්, මම මේ අමාත්‍යංශයේ ලේකම්වරයෙක් වශයෙන් පත් වූ තුන් වැනි වතාව මෙයයි.* දකුණෙන් කොළඹටත්, කොළඹින් ඌවටත් ගිය ගමන පිළිබඳ මතකය අවදි කළොත් ?හරිම සුන්දරයි. අත්දැකීම් බහුල ජීවිතයක්. ක්‍රීඩා අමාත්‍යංශයට සමු දුන්නා. මොනරාගල, බුත්තල ප්‍රාදේශීය උප දිසාපති වශයෙන් ඒ ප්‍රදේශයට ඇවිත් ප්‍රදේශයේ ජනතාවට විශාල සේවයක් කරන්න මට හැකි වුණා. එය ඌණ සංවර්ධිත දිස්ත්‍රික්කයක්. එවක සීනි කර්මාන්ත ශාලාව ආරම්භ කිරීමට එරෙහිව ජනතා බලවේගය මඩිමින් එම ආයතනය පිහිටුවීමට සක්‍රීය දායකත්වයක් ලබා දෙන්නත් හැකි වුණා.* ඔබ මේ වනවිට අමාත්‍යාංශ ගණනාවක සේවය කොට තිබෙනවා.ක්‍රීඩා අමාත්‍යංශයෙන් ඇරැඹූ ගමන විවිධ අමාත්‍යංශ තුළ ලේකම්වරයෙක්, අධ්‍යක්ෂවරයෙක්, ලෙස සේවය කළා. මුදල් අමාත්‍යංශය, කම්කරු හා වෘත්තීය පුහුණු අමාත්‍යංශය අපනයන හා වෙළෙඳ කටයුතු අමාත්‍යංශය, පුනරුත්තාපන අමාත්‍යංශය, හා ධීවර කටයුතු අමාත්‍යංශය ඒ අතර වෙනවා. එම අමාත්‍යංශය යටතේ ධීවර ගම්මාන හා ධීවර පුර 68ක් පමණ ක්‍රියාත්මක කළා. ඒ හැරුණු කොට පාර්ලිමේන්තු ආණ්ඩු පක්ෂ සංවිධායක ලේකම් ලෙසත් කටයුතු කළා.* ක්‍රීඩාවේ ප්‍රගමනය සඳහා ඉදිරි සැලැසුම් මොන වගේ ද ?ක්‍රීඩාව ගම් මට්ටමින් දියුණු කළ යුත්තක්. ඒ සඳහා අවශ්‍ය යටිතල පහසුකම් සැපයීමට කටයුතු සැලැසුම් කරල තිබෙනවා. ක්‍රීඩා ශක්ති. දිස්ත්‍රික් මට්ටමේ තරග ඉසව් පවත්වමින් ග්‍රාමීය දරුවන් ඉදිරියට ගෙන ඒමට සැලැසුම් කර තිබෙනවා. අමාත්‍යංශය යටතේ පවතින ජාතික ක්‍රීඩා විද්‍යායතනය, ක්‍රීඩා සංවර්ධන දෙපාර්තමේන්තුව, ක්‍රීඩා වෛද්‍ය ආයතනය වැනි ආයතන එම ක්‍රියාවලියට උරදී ක්‍රියා කරනවා. ඒ වෙනුවෙන් අමාත්‍යංශයට රුපියල් මිලියන 300ක මුදලක් ලැබී තිබෙනවා. ඒ වෙනුවෙන් අධ්‍යාපන අමාත්‍යංශය සහ ක්‍රීඩා අමාත්‍යංශයේ සම්බන්ධීකරණය කිරීමටත් කටයුතු යොදා තිබෙනවා.* ලෝකයට මෙරට කීර්ති නාමය ගෙන ගිය ක්‍රීඩාවක් තමයි ක්‍රිකට් ක්‍රීඩාවක්‍රිකට් ජාත්‍යන්තරතලයට ගෙනගිය ශ්‍රී ලංකාවේ වැදගත් ක්‍රීඩාවක්. ඒ තත්ත්වය ඉදිරියට පත්වාගෙන යන්න අපට පසු පෙළ කණ්ඩායම් අවශ්‍යයි. ඒ වෙනුවෙන් ශ්‍රී ලංකා ක්‍රිකට් ආයතනයේ ගම් මට්ටමේ සිට අවශ්‍ය පහසුකම් ලබාදීල තිබෙනවා.* එහෙත් ක්‍රිකට් කණ්ඩායම් තෝරා පත් කිරීමේ දී කොළඹ අවට පාසල්වලට වැඩි අවධානයක් හිමිවන බවට චෝදනාවක් තිබෙනවා.එවැනි චෝදනා මඟ හැරවීමට අපි දැනටමත් ක්‍රියාත්මක වෙලා ඉන්නෙ. 2008 වසරේ සිට ග්‍රාමීය පාසල්වලටත් අවශ්‍ය ආම්පන්න සපයමින් පෙළඹවීම් ඇති කරල තියෙනවා. මාධ්‍ය හරහාත් ක්‍රීඩාවට ලැබෙන ප්‍රචාරණය අනුව මෙවැනි විවිධ චෝදනා විවේචන තිබෙන්න පුළුවන්. ඒ අනුව සලකාබලා අවශ්‍ය පියවර ගන්නවා.* අමාත්‍යංශ ලේකම්වරයෙක් හැරුණු කොට ඔබ නීතිඥවරයෙක්ඔව්, විවෘත විශ්වවිද්‍යාලයෙන් එල්. එල්. බී උපාධිය අරගෙන නීතිඥවරයෙක් ලෙස දිවුරුම් දුන්නා.* ඔබ රාජ්‍ය සේවකයෙක්. නීතිඥවරයෙක් ලෙස ඔබ කටයුතු කරන්නේ කොහොම ද ?මම නීතිඥවරයෙක් ලෙස පුහුණුවීම් කළේ නෑ. රජයේ නිලධාරියෙක් වශයෙන් මට ඒ අවස්ථාව නෑ. විශ්‍රාම ගියාට පසුව ඒ අවස්ථාව උදාවේවි.* වෙනත් පශ්චාත් අධ්‍යයන කටයුතු පිළිබඳ කතා කළොත් ?මම ශ්‍රී ජයවර්ධනපුර විශ්වවිද්‍යාලයෙන් රාජ්‍ය පරිපාලනය පිළිබඳ පශ්චාත් උපාධියත්, බණ්ඩාරනායක ජාත්‍යන්තර අධ්‍යයන මණ්ඩපයෙන් ජාත්‍යන්තර කටයුතු පිළිබඳ පශ්චාත් උපාධි ඩිප්ලෝමා සහ කොළඹ විශ්වවිද්‍යාලයෙන් එම විෂය සම්බන්ධ ශ්‍රාස්ත්‍රපති උපාධියත් ලබා ගත්තා.* ඔබ, බාල පරපුර සමඟ එක්ව අසුන් ගෙන අධ්‍යයන කටයුතු කරද්දී දැණුනු හැඟීමඅවුරුදු ගාණකින් ආපස්සට ගියා වගේ හැඟීමකුයි ඇති වුණේ. මමත් තවම පාසල් යන ළමයෙක් නේද ? කියල හිතුණාම කණ්ඩායම් වශයෙන් සමාන හැඟීමෙන් වැඩ කළා. ඒක මානසික සුවයක්.* කාර්යය බහුල ජීවිතයක් ගෙවන ඔබ අධ්‍යයන කටයුතුවලට කාලය වෙන්කර ගන්නේ කොහොම ද ?රාත්‍රී කාලයේ හැරුණු කොට වාහනේ යද්දියි මම පාඩම් කටයුතු කෙළේ.* රටේ විවිධ ප්‍රදේශවලට සේවය කළ ඔබ අතින් උපන් ගමට සිදු වූ සේවය ?ඒ ගැන මතක් කිරීමත් සතුටුයි. ධීවර අමාත්‍යංශයේ සිටි කාලයේ ඇමැතිතුමාගේ මඟ පෙන්වීම අනුව විදුලි බල යෝජනා ක්‍රම 83ක් ලබා දුන්නා. මාර්කට් හැදුවා. බෙලිඅත්ත, මිද්දෙනිය, දෙබරවැව, ආදි ප්‍රදේශවල ජනතාව ඒ පහසුකම් අත්විදිනවා. ඊට අමතරව මහා පරිමාණයේ හම්බන්තොට වියළි කලාපීය උද්භිද උද්‍යානයක් ඇරැඹීමට කටයුතු යොදල තිබෙනවා.* පසුගිය දිනෙක ක්‍රීඩා අමාත්‍යවරයා විසින් දූෂිත පරිපාලන ආයතන 3ක් පිළිබඳව සඳහන් කළා. එතැනදී තුන්වැනි ස්ථානයේ සිටින්නේ ක්‍රිකට් මණ්ඩලයයි. මේ සම්බන්ධයෙන් දක්වන අදහස.මම ඒ මාධ්‍ය සාකච්ඡාවට සම්බන්ධ වුණේ නෑ. එවැනි ප්‍රකාශයක් කරල තිබුණත් ඒ කුමන පදනමකින් කළා දැයි කියන්න මං දන්නෙ නෑ. එනිසා ඒ සම්බන්ධයෙන් මට යමක් ප්‍රකාශ කළ නොහැකියි.* ක්‍රීඩා සංගම් අතුරින් විවිධ අදෝනා නැඟෙනවා. එය තමන්ට සිදුවන අසාධාරණයක් හෝ වෙනත් පහසුකම් සැපයීම සම්බන්ධයෙන් විය හැකියි.ක්‍රීඩා සංගමයක් පිහිටුවා ගනු ලබන්නේ එවැනි ප්‍රශ්න ගැටලු සඳහා මැදිහත්ව ක්‍රියාකිරීමටයි. එතැන දී අදාළ සංගමය විසඳා ගත නොහැකි ගැටලුවකට මැදිහත්. ඒ පිළිබඳ සොයා බැලීමට ක්‍රීඩා සංවර්ධන දෙපාර්තමේන්තුව සැදී පැහැදී සිටිනවා.* බැට්මින්ටන් ක්‍රීඩිකාවක් වන ලේඛා ෂෙහානිට යොවුන් ඔලිම්පික් උළෙලට යන්න නොදීම සම්බන්ධ ගැටලුවක් පැන නැඟුණා. ඒ වෙනුවෙන් ක්‍රීඩා අමාත්‍යාංශයට දැඩිව මැදිහත් වන්නටත් සිදු වුණා.මේ සම්බන්ධයෙන් සොයා බැලීමට ඇමැතිතුමා විසින් කමිටුවක් පත් කෙරුණා. එතැනදී කමිටු වාර්තාවක් ඉල්ලා සිටියා.* ජාත්‍යන්තර තරග සඳහා ක්‍රීඩකයන් තෝරාපත් කර ගැනීමේ දී හිතවත්කමට වැඩි ඉඩක් ලැබෙන බවට චෝදනා නැඟෙනවා.එවැනි අවස්ථා නොතිබුණා නොවෙයි. එහෙත් අපි ඒවා නිවැරැදි කරගෙන තිබෙනවා. පෘතග්ජන මිනිසුන් වශයෙන් එවැනි දේ සිදුවිය හැකියි. කළ යුත්තෙ ඒවා නිවැරැදි කර ගැනීමයි.* ටොරින්ටන් ක්‍රීඩාංගණය එවැනි ව්‍යාපෘතියක් පසුගිය ජනාධිපතිවරණයේ දී ඊට මුල්ගල තැබුණා. ඊට අවශ්‍ය මුදල් ප්‍රතිපාදන ලැබුණේ් නැද්ද ?ටොරින්ටන් ක්‍රීඩාංගණය හදන්න වෙන් කරපු මුදල් අවශ්‍ය වෙලාවට ලැබුණේ නෑ. දැන් අපි මේ අවුරුද්දෙ මුදල් ඉල්ලල තිබෙනවා. පසුගිය අවුරුද්දෙ අය වැයක් නොතිබුණු නිසා මුදල් ලැබුණෙ නෑ. මුල්ගල තිබ්බෙ මතක හැටියට දෙසැම්බර් මාසෙදී ඒ වන විට මුදල් වර්ෂය අවසානයි.* මෙය ජාත්‍යන්තර මට්ටමෙන් තැනෙන ක්‍රීඩාංගණයක් ද ?නැහැ. පුහුණුවීම් සඳහා වන මීටර් 400 ධාවනපථ ඇතුළත් ක්‍රීඩාංගණයක්.* එහෙත් පොඩි වැස්සටත් මේ ක්‍රීඩාංගණය වතුරෙන් යට වෙනවා.ඇත්ත, ක්‍රීඩාංගණයේ අභ්‍යන්තර කාණු පද්ධතිය සැකසිය යුත්තේ ඒ නිසයි. ඕනෑම ක්‍රීඩාංගණයක් නිර්මාණය කරද්දී පළමුව ජල පවාහනය සඳහා කටයුතු කළ යුතුයි. සෙසු ඉදිකිරීම් කෙරෙන්නේ ඉන් අනතුරුවයි.* මේ වනවිට නුවරඑළියේ ඉදිවන දැවැන්ත ක්‍රීඩා සංකීර්ණය පිළිබඳව කතා කළොත් ?නුවරඑළියේ ඉදිකෙරෙන්නේ අංග සම්පූර්ණ ජාත්‍යන්තර මට්ටමේ ක්‍රීඩාංගණයක්. මේ වන විටත් ඉඩම් හා ගොඩකිරීමේ සංස්ථාව මඟින් මතුපිට ජලය බැස යාමට අවශ්‍ය කාණු පද්ධතිය සකසා අවසන්. දැනට මීටර් 400 ධාවන පථ නිර්මාණය කිරීමත් සම්පූර්ණයි. එහෙත් මුදල් ප්‍රතිපාදන ඉවරයි. ඉදිරි කටයුතු සඳහා විදෙස් ආධාර ලබා ගැනීමට අපේක්ෂා කරනවා. ඒ සඳහා අවශ්‍ය කටයුතු දැනට සම්පාදනය කරගෙන හමාරයි. මේ ක්‍රීඩාංගණය හඳුන්වන්නෙ ඉහළ උන්නතාංශ ක්‍රීඩාංගණය ලෙසයි. මෙමඟින් ලෝකයේ විවිධ රටවල සීත කාලයට ක්‍රීඩකයන් විශාල සංඛ්‍යාවක් මෙරටට ගෙන්වා ගත හැකියි. එය අපට විදේශ විනිමය ලබා ගැනීමේ අවස්ථාවක්.* අවුරුදු පතා පැවැත්වෙන ජාතික ක්‍රීඩා උළෙල එක් සුහද හමුවක් පමණක් යැයි ක්‍රීඩා ලෝලීන් පවසනවා.ජාතික ක්‍රීඩා උත්සවය පැවැත්වීමේ අරමුණු වන්නේ කොට්ඨාස, දිස්ත්‍රික් හා පළාත් මට්ටමින් තේරී පත්වන ක්‍රීඩකයින් ජාතික මට්ටමට රැගෙන ඒමයි. පසුගිය වසරට වඩා මේ වසරේ දක්ෂතාවන් පිළිබඳ උරගා බැලීමක් මෙහි දී සිදු කෙරෙනවා. ඒ අනුව තාක්ෂණය සමඟ ඉදිරි ගමනක් යාමට ඔවුන්ට ඉඩ සැලසෙනවා. මෙහිදී තවත් වැදගත් සේවයක් සිදු කෙරෙනවා. දුර බැහැර ප්‍රදේශවල මේ උත්සවය පැවැත්වීම නිසා එම ප්‍රදේශවල මංමාවත්, ක්‍රීඩාංගණ ආදී යටිතල පහසුකම් ලැබෙනවා.* ලබන වසරේ දී ලෝක කුසලාන ක්‍රිකට් තරගාවලිය ශ්‍රී ලංකාවේ පැවැත්වීමට නියමිතයි. ඒ සඳහා අවශ්‍ය කටයුතු සූදානම් ද ?දැනට ශ්‍රී ලංකා ක්‍රිකට් ආයතනය ලෝක කුසලාන තරගාවලිය වෙනුවෙන් අවශ්‍ය කටයුතු කරගෙන යනවා. ලබන වසරේ පෙබරවාරියේ දී මේ තරගාවලිය පැවැත්වීමට නියමිතයි. ඒ සඳහා ක්‍රීඩාංගණ තුනක් තෝරාගෙන තිබෙනවා. හම්බන්තොට, පල්ලෙකැලේ සහ ඛෙත්තාරාමය එම ක්‍රීඩාගංණයි. මෙය විශාල සංචාරකයන් පිරිසක් මේ රටට ගෙන්වා ගැනීමට ලැබෙන තවත් අවස්ථාවක්. ඒ වගේම ශ්‍රී ලංකාව පිළිබඳ ලෝකයේ රටවල් අතර ජනප්‍රියත්වයක් පවතිනවා. වසර 30ක යුද්ධයකින් පහසුවත් අපේ රට පිළිබඳ පවතින දුර්මත බිඳ දැමීමට ලැබෙන මහඟු අවස්ථාවක්. එය අපිට ආශිර්වාදයක් ලෙස සැලකීම නිවැරැදියි.* එහෙත් ඛෙත්තාරාමය තවමත් කඩා බිඳ දමාගෙන. තවම හදල ඉවර නැහැ. ජාත්‍යන්තර ක්‍රිකට් කවුන්සිලයෙන් පැමිණි අය ආපසු ගියේ අසතුටෙන්.රාජ්‍ය ඉංජිනේරු සංස්ථාවයි මෙහි කොන්ත්‍රාත්තුව බාරව කටයු‍්‍රතු කරන්නේ. ඇමැතිතුමා එම ඉංජිනේරුවන් සමඟ සාකච්ඡා කළා. ඒ අනුව ලබන දෙසැම්බරයේ දී සියලු වැඩකටයුතු නිම කරන බවට පොරොන්දු වෙලා තිබෙනවා.* අවසාන වශයෙන් ඔබට කියන්න තියෙන්නෙ ?රජයේ නිලධාරියෙක් වශයෙන් ලබාගත යුතු මූලික කාරණාව අදාළ රාජකාරිය හරියට ඉෂ්ට කරමින් ජනතා සේවය කිරීමයි. ඒ අනුව මට මා ගැන ආඩම්බරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=f1006162</link>
    <topic/>
    <author>මනෝලි සුබසිංහ ඡායාරූපය ප්‍රබෝධි ලංකා</author>
    <content>සුසිරි සිරිවර්ධන යනු වසර 47ක් පුරා රාජ්‍ය ගුරු වෘත්තියේ නියැළුණු , තවමත් නියැළෙන ළමා අධ්‍යාපනය පිළිබඳ විශේෂඥවරියකි. ගුරුවරියක ලෙස සිය වෘත්තීය ජීවිත ඇරැඹි සුසිරි සිරිවර්ධන ගුරු උපදේශිකාවක ලෙස ගුරු සේවය තුළ සුවිශේෂී කාර්යභාරයක් ඉටු කළා ය. පසු කලෙක අධ්‍යාපන ග්‍රන්ථ රචිකාවියක, නවකතා රචිකාවියක, රූපවාහිනි ටෙලි නාට්‍ය තිර රචිකාවියක , ගී පද රචිකාවියක ලෙස විවිධ මාවත් ඔස්සේ අපි ඇය හඳුනා ගත්තෙමු. රාජ්‍ය සේවයට සමු දුන් සුසිරි සිරිවර්ධන මහත්මිය වර්තමානයේ ජාත්‍යන්තර පාසලක විදුහල්පතිනියකි. පෙර පාසල් දරුවන් කේන්ද්‍ර කර ගනිමින් ඇය මේ දිනවල ළමා පොත් දහයක් ලියමින් සිටී. ප්‍රකාශයට නියමිත මෙම පොත් පිළිබඳව අපි ඇය සමඟ කළ කතා බහකි, මේ.* පෙර පාසල් දරුවන් උදෙසා පොත් පෙළක් ඉදිරිපත් කරන්නට ඔබ පෙළඹ වූ විශේෂ පසුබිම කුමක් ද?සැබැවින්ම විශේෂ හේතුවක් තිබුණා. දරුවන්ට කියවන්න ඕනෑ තරම් පොත් තියෙනවා. නමුත් පුංචි ළමුන්ගේ මනස නිවැරැදිව තේරුම් අරගෙන මනසට බරක් නොවී සැහැල්ලුවෙන් විඳිය හැකි පොත් ලියැවෙන්නේ.. මුද්‍රණය වෙන්නේ අතේ ඇඟිලි ගණනටත් වඩා අඩුවෙන්. ඒ පොත් අතරෙන් පෙර පාසල් දරුවන් වෙනුවෙන් ලියැවෙන පොත් ප්‍රමාණය හරිම අඩුයි. තිබුණත් ඒවා පිළිවෙලකට ලියැවිලා නැහැ. ඒ නිසා මට හිතුණා; අවුරුදු පහෙන් පහළ දරුවන් කේන්ද්‍ර කරගනිමින් ඔවුන්ගේ මනසට ගෝචර වන පරිදි පිළිවෙළට සැකසූ පොත් කිහිපයක් කරන්නට. ඒ කටයුත්ත තමයි මේ දවස්වල මගේ ප්‍රධාන රාජකාරිය.* පෙර පාසල් දරුවන්ට ගෝචර පොත් ලෙස ඔබ අර්ථ කථනය කරන්නේ කුමනාකාරයේ පොත්ද?පෙර පාසල් දරුවෙකුගේ අධ්‍යාපනය ආරම්භ කරන්නේ කාරණා තුනක් යටතෙයි. ඒ ශ්‍රවණ විභේදන, දෘෂ්ටි විභේදන සහ මනෝ චාලක වශයෙන්. මේ ක්‍රියාකාරකම් තුන පෙර පාසල් අධ්‍යාපනයේ මූලික පියවරයන් වෙනවා. මේ ප්‍රවේශ නිපුණතා යටතේ දරුවන්ගේ ක්‍රියාකාරකම් පටන් ගන්නවා. මේ කාරණයේ දී දරුවන්ට වර්ණ පමණක් ප්‍රමාණවත් වෙන්නේ නැහැ. මේ සියලුම පොත්වලට අන්තර්ගත වෙන්නේ සෙල්ලම් ක්‍රියාකාරකම්. මේ පොත් මම ප්‍රධාන වශයෙන් ඛාණ්ඩ 3කට වෙන් කළා. අවුරුදු 2 1/2 - 3 (සෙල්ලම් ඛාණ්ඩය - play group) අවුරුදු 3 -4 දක්වා (පහළ බාලංශය Law in the group) සහ 4 - 5(ඉහළ බාලාංශය - Uper in the group)වශයෙන් .මම අවුරුදු පහළොවක් විතර ගුරු උපදේශිකාවක් විදියට කටයුතු කළා. ගුරුවරු පුහුණු කරන විට මට තේරුණා, ගුරුවරුන්ට නියම විදියේ පූර්වා දර්ශයක් ලබාගත හැකි පොත්පත් හිඟයක් තිබෙන බව. පොත් ලියැවිලා තිබුණත් ඒවා බොහොමයක් ඉංගී‍්‍රසියෙන්. ඒ නිසා මට හිතුණා; ගුරුවරුන්ට සහ පුංචි දූලා පුතාලට ප්‍රයෝජනවත් වන විදියේ පොත් කිහිපයක් ලියන්නට.මේ පොත් තුනම ගුරුවරුන්ට උපදෙස් සහිතව උපකරණ සහිතව, ක්‍රියාකාරකම් සහිතව සටහන් කර තිබෙනවා. ඒ ක්‍රියාකාරකම් හැම එකකටම පස්සේ ළමුන් ගැන තක්සේරු කරනවා. නිරීක්ෂණය කරනවා. මේ හරහා දරුවාගේ පෙර දැනුම විමසීමක් සිද්ධ වෙනවා. දැනුම ලබා ගන්නා දරුවා තුළ ආකල්පමය වෙනසක් ඇති වෙනවා. මේ නිසා දරුවා තුළ සැඟවුණු කුසලතා මතු වෙනවා. පුංචි දරුවෙකුට පොතක් ලිවීමේදී මෙවැනි කාරණා ඉෂ්ට සිද්ධ වනවාද යන්න සැලකිලිමත් විය යුතුයි. මා මේ ලියන පොත් ටික දරුවන්ට වැඩ පොත් වගේම ගුරුවරුන්ට අත් පොතක් විදියට ප්‍රයෝජනයට ගත හැකියි. මේ පොත් 10 විෂය සමෝදානික වැඩසටහන් ක්‍රම ඇතුළත් වෙනවා.* පෙර පාසල් අධ්‍යාපනය සහ ‘සමෝදානික’ වැඩ සටහනක් අතර තිබෙන සම්බන්ධතාවය කෙබඳු ද?විෂයය සමෝදානය කියන්නේ හර විෂයයක් විදියට පරිසරය මුල් කරගෙන ඒ තුළින් මව්බස, වාක්‍ය, ඉංගී‍්‍රසි,ගණිත සංකල්ප, සෞන්දර්යය නිර්මාණ, ශාරිරික ව්‍යායාම ආදී යහපත් ආකල්ප වගේ විෂයයන්වලට බෙදීමයි. මෙය ළමා මනෝ විද්‍යාවේ වැදගත් සංකල්පයක් විදියට සැලකෙනවා.* ළදරු අධ්‍යාපනය ලබන තැන් පටන්ම අධ්‍යාපනය තුළ අසීමිත බරක් දරන්නට දැන් දරුවාට සිදු වී තිබෙනවා. පෙර පාසල් දරුවා අකුරු ලියන්නට ඉගෙන ගැනීම අනවශ්‍ය දෙයක් විදියටයි පාසල් ගුරුවරුන්ගේ මතය. පෙර පාසලේ දී දරුවා අකුරු ලියන්නට පුරුදු වීම වැරැද්දක් ද?අද දරුවා එදාට වඩා බුද්ධිමත්. එයාලගේ තේරුම් ගැනීමේ ශක්තිය හරි දියුණුයි. දැන් ළමයි මොන්ටිසෝරී මැතිණියගේ කාලේ ළමයින්ට වඩා හුඟක් වෙනස්. ඉස්සර අවුරුදු පහක ළමයෙකුට තිබූ දැනුම දැන් අවුරුදු 2 1/2 ළමයාට තියෙනවා. සනත් ජයසූරිය හයේ පාරවල් තුනක් ගැහුවම ගණන 18 යි කියන්න මේ පුංචි දරුවෝ දන්නවා. ඉස්සර අපි ‘ගුණ’ කිරීම ඉගෙන ගත්තේ 5 පංතියේ දී. දැන් අවුරුදු පහ වෙනකොට 2, 3 චක්කරේ පාඩම්. අම්මලා, තාත්තලා අකුරු උගන්වන්නත් කලින් දරුවෝ අකුරු ඉගෙන ගන්නවා.මේ සියල්ල සිද්ධ වෙන්න ප්‍රධාන හේතුවක් ලෙස මම දකින්නේ මාධ්‍ය භාවිතය යි. පුංචි දරුවාගේ පටන් වැඩිහිටි පරම්පරාව දක්වා ආකල්ප වෙනස් කරන්නට රූපවාහිනියේ බලපෑම ඉතාම ප්‍රබලයි. රූපවාහිනියේ භාවිතය නිසා තමයි දරුවා මෙතරම් ඉදිරියෙන් ඉන්නේ. ඒ නිසා ලියන්න කියන්නට ඒ ලැබෙන හැකියාව නතර කරන්නට බැහැ. ඒ වගේම අද තිබෙන තරගකාරීත්වය නිසා මාපියෝ තමන්ගේ සියලු වැර වෑයම් යොදවා දරුවන්ට උගන්වන්නට උත්සහ කරනවා. අද වෙනකොට දරුවෝ අමතර පංති යන්න පටන් ගන්නේ පෙර පාසලේ ඉඳලමයි. එවැනි වාතාවරණයක් තුළ පෙර පාසලේදී අකුරු ඉගැන්නුවත් නැතත් දරුවා අකුරු ඉගෙන ගන්නවා. ඒක වළක්වන්නට බැහැ.* දරුවන්ගේ අධ්‍යාපනයට රූපවාහිනිය බාධාවක් නොවෙයි ද?මම දරණ අදහසට බොහෝ වැඩිහිටියෝ එකඟ නැති බව මම දන්නවා. මම හිතන්නේ දැනුම ලබා දෙන්නට රූපවාහිනිය ඉතාම හොඳ මාධ්‍යයක් . මොකද දරුවන්ගේ මනසට ඉතාම හොඳින් මතකයේ රැඳෙනවා. පුංචි දරුවන්ට ‘ට්‍රෑන්ගල්’ එක උගන්වන්න යද්දී හැම දරුවාටම මතක තිබුණේ සිරස ලාංඡනය යි. එහෙම වෙන්නේ මාධ්‍යයේ ප්‍රබල බව නිසයි. ඒ නිසා මෙවැනි මාධ්‍ය හරහා පොඩි ළමයින්ට හොඳ දෙයක් වෙනුවෙන් බොහෝ දේ කළ හැකියි. ඒ නිසා මම හිතන්නේ හොඳ දෙයක් වෙනුවෙන් රූපවාහිනි මාධ්‍යයේ දොර විවෘත වුණොත් රූපවාහිනි මාධ්‍යය ඉගැනුම් ක්‍රියාවලියේ දී ප්‍රබල මාධ්‍යයක් වනවාට සැකයක් නැහැ.* කට වහරින් ළමා පොත් ලිවීම අද බහුල ලෙස දකින්න ලැබෙනවා. පුංචි දරුවාට කියවන්නට වඩාත් සුදුසු ක්‍රමය වන්නේ කටවහරද ? ලිඛිත වහරද ?ළමයින්ට පොත්ලියන විට හුඟක් පරිස්සම් වෙන්න ඕනේ. සමහරුන් ළමා කතා කට වහරින් ලියනවා. තවත් සමහරු ලිඛිත බසින් ව්‍යාකරණානුකූ®ලව ලියනවා. නමුත් මට නම් හිතෙන්නේ ව්‍යාකරණානුකූලව ලියන විට රසය අඩුයි කියලයි. ඒනිසා ඒ ක්‍රමයට මම එකඟ නැහැ. කතා කරන භාෂාව සරලයි. අවුරුදු පහක බබෙකුට ව්‍යාකරණ බසින් කතාවක් ලිව්වොත් එය බබාට තේරුම් ගන්නට බැහැ.එනිසා මම හිතන්නේ ළමයගේ වයස අනුව අත්දැකීම් අනුව ගැළපෙන විදියට ළමයා දන්න වචන ඇසුරු කර ගෙන ලියනවා නම් ඒ කතාව කියවීමෙන් දරුවාට චිත්ත රූප මැවෙනවා. එහිදි චිත්‍ර ශිල්පියාගේ කාර්යභාරය ඉතාම ප්‍රබලයි. සිබිල් වෙත්තසිංහ මහත්මියගේ චිත්‍ර කතා පොත් ඒ අතින් ඉතාම විශිෂ්ටයි. ඇයම කතාව ලියා චිත්‍ර අඳීන නිසා පුංචි දරුවන්ට හරිම ආකර්ෂණිය යි. මම නිරන්තරයෙන්ම දරුවන්ට සිබිල් නැන්දාගේ පොත් කියවන්නට පෙළඹවීමක් ඇති කරනවා. ළමා පොත් ලිවීමේදී සිබිල් වෙත්තසිංහ මහත්මිය පූර්වාදර්ශයක් කර ගන්න මම හරිම කැමැතියි.* සාමාන්‍යයෙන් අපට හුරු පුරුදු නවකතාවකින් ටෙලි නාට්‍යයක්. නමුත් ඔබ ටෙලි නාට්‍ය පිටපතකින් නවකතාවක් ලිව්වා. එසේ ලියැවුණු ‘කුලවිලෝකනය’ ගැන බොහෝ මත අපට ඇහුණා.මගේ ආචාර්ය උපාධියට මම තෝරා ගත්තේ රොඩි භාෂාව පිළිබඳ පර්යේෂණයන්. ඒ පර්යේෂණය කරන අතර වාරයේ ආචාර්ය උපාධියට නිබන්ධනය කරනවා වෙනුවට මගේ අතින් ලියවුණේ පිටපතක්. ඒ තමයි ‘කුලවිලෝකනය’ එය අධ්‍යක්‍ෂණය කළේ මගේ සැමියා. සුනිල් සිරිවර්ධන. නිෂ්පාදනය කළේ ටෙලිවිව් අධිපති සුනිල් රත්නායකයි. ‘නේත්‍රාංජලී’ ටෙලි නාට්‍යත් මගේ පිටපතක්. මේ ටෙලි නාට්‍ය කොටස් සියයක් දක්වා විකාශනය වුණා. මම දන්න හැටියට කොටස් සියයක් තරම් දීර්ඝ පිටපතක් වෙනත් රචිකාවියක් අතින් මේ වන තුරු ලියැවිලා නැහැ. ඒක වාර්තාවක්.‘කුලවිලෝකනය’ ටෙලි නාට්‍යයේ අසීමිත ජනප්‍රියත්වය නිසාම නවකතාවක් විදියට මුද්‍රණය කළේ ‘මල් පියලි’ ප්‍රකාශකයෝ. පාඨකයිනුත් මේ පොත ඉතාම ආදරයෙන් වැළඳ ගත්තා.මම මේ පොත ලිව්වේ ආසාවට. එනිසා විචාර විවේචන වලට මම එකඟ නැහැ. මම ගණන් ගන්නෙත් නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=f1006163</link>
    <topic>අපි හැමදාම දැනුමයාවත්කාලීන කරනවා</topic>
    <author>සාකච්ඡා කළේ චන්දන ජයවීර ඡායාරූප සමන් ශ්‍රී වෙදගේ</author>
    <content>විවෘත විශ්වවිද්‍යාලය ආරම්භ කොට ජුනි 22 දිනට වසර 30 ක් සපිරේ. මෙරට උසස් අධ්‍යාපනය පිළිබඳ හා එහි ගරුත්වය දියුණු කිරීම පිළිබඳ කෙරුණු සංවාදයකි මේ.* විවෘත විශ්වවිද්‍යාලය හැබෑවටම විවෘත ද ? එයට ඇතුළු වීමට අවශ්‍ය මුලික සුදුසුකම කුමක්ද ?විවෘත විශ්වවිද්‍යාලයේ නමින්ම කියැවෙන විදිහට එයට ඕනෑම කෙනෙකුට ඇතුළු විය හැකියි. අපේ විශ්ව විද්‍යාලයට ඇතුළු වීමේදී අවකාශයන්ගේ පඩි පෙළක් තිබෙනවා. එහි කැමති තැනකින් ඇතුළුව ඔබට උපාධිය දක්වා එහෙම නැත්නම් පශ්චාත් උපාධිය දක්වා ගමන් කළ හැකියි.අඩු දැනුමක් තිබෙන අයෙකුට ශුන්‍ය අවස්ථාවෙන් පටන්ගෙන ඉහළට ගමන් කළ හැකියි.අපි බලන්නේ මූලික භාෂා දැනුමක් හා ගණිත දැනුමක් පමණයි. මෙතැනදී මූලික වෙන්නේ අවශ්‍යතාවය හා උනන්දුවයි.අට පාස් කෙනෙකුට වුණත් මුල ඉඳලා ගිහිල්ලා පළමු පන්තියේ සාමාර්ථයක් දක්වා ගමන් කළ හැකියි. ඒ වගේම මෙතැන කිසිම වයස් සීමාවකුත් නැහැ. ස්ත්‍රී පුරුෂ, ආදායම, ජීවත්වන ප්‍රදේශය ආදී කිසිම බාධාවකින් තොරව පැමිණෙන ඕනෑම කෙනෙක් අපේ විශ්වවිද්‍යාලය පිළිගන්නවා.* දුරස්ථ අධ්‍යාපනය ඔබ විශ්වවිද්‍යාලය දැනුම ලබාදීමට භාවිත කරන ප්‍රධානම මාදිලියයි. සම්මත අධ්‍යාපන ක්‍රමය හා දුරස්ථ අධ්‍යාපනය අතර වෙනස කුමක්ද ?අධ්‍යාපනඥයන් අතර මුල් බැස ගෙන තිබුණු මතයක් දුරස්ථ අධ්‍යාපනය නිසා බිඳ වැටුණා. ඔවුන් විශ්වාස කළා විශ්වවිද්‍යාල ප්‍රවේශය, ඒ සඳහා යොදන පිරිවැය, හා අධ්‍යාපනයේ ගුණත්වය අතර සම්බන්ධයක් ඇති බවට. ඒ අනුව පිරිවැය වැඩි නොකොට විශ්වවිද්‍යාල ප්‍රවේශය වැඩි කළ හොත් ගුණත්වය අඩු වෙනවා.නමුත් දුරස්ථ අධ්‍යාපනය නිසා පිරිවැය වැඩි නොකොට ප්‍රවේශය වැඩි කළ හැකියි. එමගින් කෙරෙන්නේ් ගුරුවරයා හා ශිෂ්‍යයා අතර ඇති සබඳතාවය ඉවත් කොට ගුණත්වයට හානියක් නොවන පරිදි අඩු පිරිවැයකින් ප්‍රවේශ හැකියාව වැඩි කිරීමයි. මේ ක්‍රමයේදී ගුරුවරයා හා ශිෂ්‍යයා හමු වන්නේ අඩුවෙන්. වැඩි කාලයක් යෙදවෙන්නේ ශිෂ්‍යයා ස්වයංඅධ්‍යාපනය ලැබීම සඳහායි.අපි මෙහිදී අධ්‍යපනයේ ගුණත්වය රැක ගැනීම සඳහා අධ්‍යාපන තාක්ෂණය භාවිත කරනවා. එය ඉගැන්වීමේ තාක්ෂණය වර්ධනය කිරීමෙන් හා ඉදිරිපත් කිරීමේ ක්‍රමවේද නවීකරණය කිරීමෙන් සිදු කරනවා.* දුරස්ථ අධ්‍යාපනයේදී ගුරුවරයා හා ශිෂ්‍යයා එකිනෙකා හමුවීම අඩු නිසා ශිෂ්‍යයන්ට අධ්‍යාපන ක්‍රියාවලියේදී ඇතිවන ගැටලු විසඳා ගන්නේ කෙසේද ?මම ඉගෙන ගත්තේ සාමාන්‍ය විශ්ව විද්‍ය්‍යාලයකින්. මුලින්ම මම ඉගැන්වූවේත් සාමාන්‍ය විශ්වවිද්‍යාලයක. පසුව විවෘත විශ්ව විද්‍යාලයට පැමිණියාම මේක කිසි දවසක කරන්න පුළුවන් දෙයක් කියලා මම විශ්වාස කළේ නැහැ.නමුත් අපේ ආචාර්යවරු අමාරුවෙන් මහන්සිවෙලා අධ්‍යාපන තාක්‍ෂණය ගොඩනගලා ඒ සඳහා අවශ්‍ය මොඩියුලයන් බිහි කළා. මේකට හැමදාම මහන්සි වෙන්න ඕන. අපි හැමදාම දැනුම යාවත්කාලීන කරනවා. ඒ සඳහා පරිශීලන ග්‍රන්ථ පමණක් යාවත්කාලීන කිරීම ප්‍රමාණවත් නැහැ. ඉගැන්වීමත් යාවත්කාලීන කළ යුතුයි. ඒ සඳහා අපි අන්තර්ජාලය හරහා කෙරෙන ‘ඔන්ලයින් සංවාද’ භාවිතයට ගන්නවා.* ලෝකයේ වෙනත් විවෘත විශ්වවිද්‍යාලවල දක්නට නොලැබෙන ප්‍රධාන මධ්‍යස්ථානයට පැමිණීමේ ඇබ්බැහිකමක් මෙරට සිසුන් දක්වනවා නේද ?බ්‍රිතාන්‍යයේ විවෘත විශ්වවිද්‍යාලය එරට ආරම්භක විශ්වවිද්‍යාල දහය අතරින් එකක්. එහි සිසුන් 500,000 ක් පමණ අධ්‍යාපනය ලබනවා. විද්‍යාර්ථීන් එතරම් විශාල සංඛ්‍යාවක් සිටියත් ගුණත්වයේ අඩුවීමක් සිදුවී නැහැ. බ්‍රිතාන්‍යයේ මිල්ටන් කීන්ස් නගරයේ පිහිටි එම විශ්වවිද්‍යාලයේ ප්‍රධාන මධ්‍යස්ථානයට විශ්වවිද්‍යාල සිසුන්ගෙන් කවුරුවත් එන්නේ නැහැ.නමුත් අපේ රටේ සිසුන් ප්‍රධාන මධ්‍යස්ථානයට පැමිණීමට විශේෂ රුචියක් දක්වනවා. එය මිථ්‍යාවක්. අපි එතැනට ගියොත් විවෘත විශ්ව විද්‍යාලයත් සම්ප්‍රදායික විශ්ව විද්‍යාලයන් බවට පත් වෙනවා.* නීති විද්‍යාලය ප්‍රවේශ විභාගයට පෙනී සිටින සිසුන්ගේ වයස් මට්ටම පහත දැමීමත් සමග විවෘත විශ්ව විද්‍යාලයේ් නීති උපාධියට පෙනී සිටින සංඛ්‍යාවේ ඉහළ යාමක් සිදු වුණා. නමුත් එම ඉහළ යාමට සාපේක්ෂව ඇතුළත් රකනු ලබන සිසුන් සංඛ්‍යාව ඉහළ නොයෑම උපාධි අපේක්ෂකයන්ට අසාධාරණයක් නොවේද ?අපි පසුගිය කාලය තුළදී වෙනස්කම් ගණනාවක් කළා. කලින් විභාගයට 5000 ක් පමණ පෙනී ඉදලා 500 ක් විතර තමයි තෝරා ගත්තේ. බස්නාහිර පළාත තුළ දිවයිනේ අනෙකුත් ප්‍රදේශවලට වැඩිය පහසුකම් තිබෙන නිසා එම අවස්ථාව වැඩි වශයෙන්ම ලැබුණේ එම පළාතේ අපේක්ෂකයන්ට.නමුත් අපි ඉදිරියේ්දී අපේ මධ්‍යස්ථානවලට කෝටා එකක් ලබා දෙනවා.ඒ අනුව අඩු පහසුකම් සහිත දෙහිඅත්තකණ්ඩිය, මොණරාගල වගේ ප්‍රදේශවල අපේක්ෂකයන්ටත් නීති උපාධිය ලබා ගැනීමට තිබෙන අවස්ථාව මෙම අලුත් ක්‍රමය නිසා වැඩි වෙනවා.නමුත් මෙලෙස ප්‍රාදේශීය මධ්‍යස්ථානවලින් පෙනී සිටින සිසුන්ට අධ්‍යාපන කාලසීමාව අතරතුරදී තමන්ගේ අධ්‍යයන මධ්‍යස්ථානය වෙනස් කරන්න බැහැ. ඒ විවෘත විශ්වවිද්‍යාලයේ සංකල්පය ශිෂ්‍යයාට තමන් ජීවත්වන ප්‍රදේශයේ සිට අධ්‍යාපනය ලැබීමට අවස්ථාව ලබාදීම නිසා.* ජාතික විශ්වවිද්‍යාල පද්ධතියට ඇතුළු වීමේදී ඇතිවී තිබෙන ප්‍රවේශ ගැටලුව නිසා උසස් අධ්‍යාපන අවශ්‍යතාවයෙන් පෙළෙන සෑහෙන සිසුන් පිරිසක් සෑම වසරකම විදේශයන් වෙත යනවා. ඔබට ඔවුන්ට යෝජනා කළ හැකි පිළිතුරක් තිබේද ?මම කියන්නේ නැහැ ඔවුන්ට අපේ විශ්ව විද්‍යාලයට එන්න කියලා. මට ඔවුන්ට කිව හැක්කේ ශ්‍රී ලංකාවේ තම සුපුරුදු වට පිටාවේම ජීවත් වෙමින් ගුණත්වයෙන් හා පහසුකම් අතින් ඉහළ අධ්‍යාපනයක් ලැබීමට අවස්ථාවක් ඔබට ලැබී තිබෙනවා. ඒ අවස්ථාවෙන් ප්‍රයෝජන ගන්නයි කියලයි මම ඔවුන්ගෙන් ඉල්ලා සිටින්නේ.වර්ෂයකට 10,000 ක් පමණ සිසුන් පිරිසක් අධ්‍යාපනය සඳහා විදේශ රටවලට යනවා. ඔවුන්ගෙන් එක් සිසුවෙක් පමණක් ගත් විට අධ්‍යාපනය සඳහා වියදම් කරන මුදල අමෙරිකානු ඩොලර් මිලියන 3 ත් 8 ත් අතර වෙනවා. මේ මුදල හදාරන රට අනුව හා ලබා ගන්නා උපාධිය අනුව වෙනස් වෙනවා. ඉන්දියාවේ නම් අඩුයි. යුරෝපයේ වැඩියි. ඒ අනුව විදේශයකදී ඉංජිනේරු උපාධියක් ලැබීමට ඩොලර් මිලියන 15 – 20 ක් පමණ වැය කළ යුතු වෙනවා.කාට හරි කියන්න පුළුවන් මේක අපේ සාක්කුවෙන්නේ වැය වෙන්නේ මොකක්ද ප්‍රශ්නය කියලා. නමුත් අපි අමතක කරන්න නරකයි මේ විදේශ වත්කම් අපේ රටට ලබා දෙන්නේ විදේශ රටවල දුක් මහන්සියෙන් සේවය කරන ගෘහ සේවිකාවන්, තේ දළු නෙලන ලඳුන් හා ආයෝජන ප්‍රවර්ධන කලාපවල සේවය කරන ශ්‍රමිකයන් විත්තිය. අපිට එම මුදල රටට ඉතිරි කර දෙන්න පුළුවන් නම් එම මුදල් රටේ සංවර්ධන කටයුත්තකට යෙදවිය හැකියි.* විවෘත විශ්වවිද්‍යාලයට ඇතුළු වී ඉංජිනේරු උපාධියක් ලබා ගත හැකිද ?කවුරුවත් හිතුවේ නැහැ ඉංජිනේරු විද්‍යාව උගන්වන්න පුළුවන් කියලා දුරස්ථ අධ්‍යාපනය යොදා ගෙන. පසුගිය වසරේදී අපි එම ක්‍රමය යොදා ගෙන උගන්වලා මේ රටට ඉංජිනේරුවන් සිය දෙනෙක් බිහි කළා. ඒ වගේම නීති උපාධිධාරීන් 250 ක් බිහි කළා.විවෘත විශ්වවිද්‍යාලය යටතේ තිබෙන අධ්‍යාපන, මානව ශාස්ත්‍ර හා සමාජ විද්‍යා, ඉංජිනේරු, විද්‍යා යන පීඨ හතරේ පැවැත්වෙන උපාධි පාඨමාලා, 8 ක් යටතේ අපි පහුගිය කාලය තුළදී දහස් ගණනක් උපාධිධාරීන් බිහි කොට තිබෙනවා. බොහෝ දෙනෙක් කරන්න බැහැයි කියපු දේවල් අපි කරලා පෙන්වලා තිබෙනවා. මේ සිසුන්ගෙන් බහුතරයක් රැකියා විරහිතයෝ නොවෙයි. ඔවුන් රැකියාවෙන් ලබා ගත් දැනුමින් හා පොතින් ලබා ගත් න්‍යායාත්මක දැනුමින් සංයෝග වූ පිරිසක්. ඔවුන් හැබෑම දක්ෂයෝ. ඒ නිසා රැකියා වෙළෙඳ පොළේ් ඔවුන්ට හොඳ ඉල්ලුමක් තිබෙනවා.* විවෘත විශ්වවිද්‍යාලය දායක වී තිබෙන්නේ උගතුන් බිහි කිරීමට පමණද ? රැකියා අවස්ථා බිහි කිරීමට ඔබලා දායක වන්නේ නැතිද ?විශ්ව විද්‍යාලවලින් හදන්න ඕන සේවා නියුක්තියෙක් නොවෙයි. සේවාදායකයන්. අපි බිහි කරන කළමනාකරණ උපාධිධාරියකුට අලුතින් ආයතනයක් බිහි කරලා හාර පන්සියකට රැකියා ලබා දෙන්න පුළුවන් වුණොත් අපේ අධ්‍යාපනය සාර්ථකයි කියලා කියන්න පුළුවන්. දැනුම් සමාජයක් කියලා කියන්නේ ඒකටයි. අපේ අධ්‍යාපනයෙත් දිශානතිය ඒ පැත්තට මාරු වෙන්න ඕන.මේ දැනුම් ආර්ථිතය ඇතුළේ පෙර සමාජවල ප්‍රාග්ධනයෙන්, තෙල්වලින්, රත්තරන් වලින් ලෝකය ඇල්ලුවට වැඩිය වේගයෙන් ලෝකය පාලනය කරන්න පුළුවන්. මේ හැම සම්පතක්ම සීමාසහිතයි. නමුත් දැනුම පිමි පනිමින් ඉදිරියට වර්ධනය වෙනවා. අපි බිහි කළ යුත්තේ ඒ වර්ධනය වන දැනුම උකහා ගත හැකි හා අලුතින් ජනනය කළ හැකි නිර්මාණශීලී බුද්ධිමතුන්. අපේ රටට විශාල ප්‍රාග්ධනයක් නොතිබිය හැකියි. නමුත් ඉතාමත් බුද්ධිමත් මිනිසුන් සහ ගැහැනුන් මේ රටේ ඉන්නවා. එය තමයි අපේ ප්‍රධාන ආයෝජන ශක්තිය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>16</day>
    </date>
    <link>http://www.dinamina.lk/2010/06/16/_art.asp?fn=f1006164</link>
    <topic>පළමු වසරේමාර යුද්ධය</topic>
    <author>දිනෙත අධ්‍යයන කවය පියවර තොරතුරු මධ්‍යස්ථානය</author>
    <content>තම දරුවා පාසල් යැවීම පිළිබඳ එතරම් උනන්දුවක් නොදක්වන සුළු පිරිසක් හැරුණු විට අප රටේ බොහෝ දෙනෙකු තම දරුවා පාසලට ඇතුළත් කිරීම මාර යුද්ධයක් ලෙස සලකති. දරුවා ඉපදෙන්නට පෙර සිට උප්පැන්නය ලියාපදිංචි කරන ස්ථානය පවා ඇතැම් මවුපියෝ සිතන්නේ මේ නිසා ය. සෑම දරුවෙකුට ම අවුරුදු 14ක් තෙක් නොමිලේ නිදහස් අධ්‍යාපනය ලැබීමේ අයිතිය නීතිගතකොට ඇති රටක මෙය යුද්ධයක් වී ඇත්තේ ඇයි?ඉතාම කෙටියෙන් කිවහොත් කොළඹට කිරි ගමට කැකිරි සංකල්පය මත පිහිටා ජාත්‍යන්තර, ජාතික , පෞද්ගලික, රජයේ ආධාර ලබන, නවෝද්‍යා, ආදර්ශ, මධ්‍යම මහා, මහා ආදි විවිධ වර්ගයේ පාසල් ඇති කිරීමෙන් අප රටේ පාසල් අතර පවතින විෂමතාවය නිර්මාණය වී ඇත. දේශපාලන බලය, මුදල් බලය සහ ඇති නැති පරතරය මත දරුවාගේ පාසල තීරණය වන නිසා සියලු දරුවන්ට සමාන අයිතිවාසිකම් නොලැබීමේ ප්‍රවණතාවයක් දක්නට ලැබේ.ඔබ ගේ දරුවා ගේ අධ්‍යාපනයට සුදුසු ම පාසල කුමක් දැයි තෝරා ගැනීම අභියෝගයකි. එසේ වන්නේ පාසල්වලට ළමුන් ඇතුළත් කර ගැනීමේ නිශ්චිත ක්‍රමවේදයක් හෝ සාධාරණ ජාතික ප්‍රතිපත්තියක් තවම අප රටේ නොමැති බැවිනි. රටේ ඇත්තේ එවැනි ක්‍රමවේදයක් සහ පාසල් පද්ධතියක් වුවත් ඔබට, ඔබේ දරුවන් පාසලකට ඇතුළත් නොකර සිටීමට නුපුළුවන. කුමක් හෝ පාසලකට දමනවාය කියා සිත හදාගැනීමට ද නොහැකි ය. එසේ නම් ඔබ කැමැති උසස් පාසලකට දරුවා ඇතුළත් කිරීමට ක්‍රියා කළ යුතු ය.පළමුව ඔබ තෝරාගත් පාසලේ තත්ත්වය කුමක්ද යන්න ඔබ අවබෝධ කරගත යුතු ය. එයින් කියැවෙන්නේ පාසලේ අධ්‍යාපන මට්ටම, එහි දරුවන් සහ මවුපියන් ගේ සමාජ තත්ත්වය, එහි ඇති අධ්‍යාපන පහසුකම් සහ සමාජ පිළිගැනීම යනාදිය වේ.එම පාසලට ළමුන් ඇතුළත් කර ගැනීමට බල පැවැත්වෙන නීතිය සහ ක්‍රමවේදයන් කුමක් ද යන්න සොයා බලා ඒ අනුව ඔබ දරුවාට එම පාසලට ඉල්ලුම් කිරීමට ඇති හැකියාව නැතහොත් සුදුසුකම 50% කට වැඩියෙන් ඔබ තුළ තිබිය යුතු බව අවබෝධ කරගෙන ඒ අනුව ක්‍රියා කළ යුතුය.මූලික අධ්‍යාපනයදරුවා යැවිය යුතු පාසල තෝරාගත යුත්තේ් දරුවාට වයස අවුරුදු 1ක් සම්පූර්ණ වනවාත් සමඟ ය. මන්ද ඔබ තෝරා ගන්නා පාසලේ අධ්‍යාපන හා සමාජ තත්ත්වය අනුව දරුවා ගේ මූලික අධ්‍යාපනය හා සමාජ මට්ටම ද අවම වශයෙන්වත් ගොඩනඟාගෙන තිබිය යුතු ය. නැතහොත් ඔබ කවර ආකාරයකින් හෝ එම පාසලට දරුවා ඇතුළත් කළ ද එම පාසලේ අධ්‍යාපන හා සමාජ මට්ටමට ඔබ දරුවාට ළඟා වීමට නොහැකි වුවහොත් දරුවා පංති කාමරයේ දී ත්, පාසලේ අනෙකුත් බාහිර අවස්ථාවල දී ත් කොන් වනු ඇත. බොහෝ උසස් යැයි කියවෙන පාසල්වල පහත් ක්‍රියාවන් හි යෙදෙන ළමුන් මෙයට කදිම උදාහරණයකි.මානසිකත්වයපාසලට ළමුන් ඇතුළත් කර ගැනීමේදී දරුවන් සමඟ කෙරෙන සම්මුඛ පරීක්ෂණයේ අවම වශයෙන් ඔවුන් දරුවන් ගේ මූලික දැනුම ලෙස සලකන්නේ, දරුවාගේ ඉදිරිපත් කිරීමේ විලාශය, විවිධ දේ තෝරා ගැනීමේ හැකියාව, මූලික වර්ණ, හැඩතල,ප්‍රමාණ හඳුනා ගැනීමේ දැනුම යනාදියයි. එහෙයින් මේවා පිළිබඳ ඔබ දරුවා ගේ දැනුම පෝෂණය කළ යුතුයි.පාසල්වල පවත්වන්නා වූ සම්මුඛ පරීක්ෂණ දරුවන් ගේ මානසිකත්වය පිළිබඳ මනා දැනුමක් හෝ අවබෝධයක් නොමැති පරීක්ෂකවරුන් විසින් මෙහෙයවන අවස්ථා අප දැක ඇත. එහෙයින් එවැනි ඕනෑම තත්ත්වයකට මුහුණ දීම සඳහා කුඩාකල සිට ම දරුවාගේ ස්වයං හැකියාව වර්ධනය කරලීමට මවුපියන් වන ඔබ උනන්දු විය යුතු ය. එහෙත් ප්‍රශ්නය නම් මවුපියන්ට එය කෙසේ කළ යුතු ද යන්න අවබෝධ වී නොතිබීමයි.දරුවා ගේ ස්වයංහැකියාව දියුණු කළ යුතුය. එහෙයින් දරුවාට යම් ක්‍රමවේදයක් අනුව ආහාරපාන ලබා දෙන්න. එවිට ඔබට දරුවන්ට ආහාර කැවීම අපහසු නොවනු ඇත. වයසින් වැඩිවත් ම දරුවාට තනිව ම කෑම ගැනීමට හුරු කරවන්න. එපමණක් නොව ඔහුට ඔහුගේ වැඩ තනිව කර ගැනීමට උදව් විය යුතුය. එවිට දරුවාගේ ස්වයං හැකියාව වර්ධනය වනු ඇත. එවැනි දරුවකු කිසිදු පැකිළීමකින් තොරව සම්මුඛ පරීක්ෂණයට මුහුණ දෙනු ඇත.ප්‍රායෝගික වීමදරුවන්ගේ පිරිසුදුකම , දරුවාගේ පෙනුම වර්ධනය කිරීමට උපකාරි වන බව සිතන්න. මන්ද පරීක්ෂණයකදී තෝරාගැනීම සිදු වන්නේ බාහිර පෙනුමද මුල්කරගෙන බව අමතක නොකරන්න.දරුවන් කෙළිලොල්ය. දඩබ්බරය. අහිංසකය. ඒ සියල්ල දරුවන්ට තිබිය යුතු ය. එහෙත් ඒවා ආදරය සහ කීකරුකමින් පාලනය කළ යුතු ය. මවුපියන් වන ඔබ දරුවන්ට ඔවුන් ගේ සීමාවන් සැම විට ම අවබෝධ කරදීමට ප්‍රායෝගිකවීම ඔවුන් ගේ හැසිරීම ගොඩනැංවීමට ඉවහල් වේ. අවශ්‍යතාවය අවශ්‍ය තරමට පමණක් සපුරාලීම ඔබ ඔවුන්ට දක්වන ආදරයයි.දරුවන් පාසලට ඇතුළත් කර ගැනීමේ දී මවුපියන් සමඟින් කෙරෙන සම්මුඛ පරීක්ෂණය ද ඉතා වැදගත් ය. මන්ද එය ඔබ දරුවා පාසලට ඇතුළත් කර ගැනීමට බලපාන ප්‍රධාන ම සාධකය වන බැවිනි. එහෙත් මාපියන් සම්මුඛ පරීක්ෂණයට මුහුණදෙන ආකාරය හිතනවාට වඩා දරුවා පාසලට ඇතුළත් කරවීමට අවශ්‍ය කූට උපක්‍රම පිළිබඳව දක්වන සැලකිල්ල වැඩිවීමේ ප්‍රවණතාවයක් අද සමාජයේ දක්නට ලැබේ. එය සමාජය තුළ සිදු නොවිය යුතු ය. එහෙයින් සම්මුඛ පරීක්ෂණයට මුහුණ දීමට ඔබ කුමක් කළ යුතු දැයි අවබෝධ කරගන්න.පාසලේ තත්ත්වයට ගැලපෙන පරිදි තැනට සුදුසු ඇදුමකින් සැරසී මවුපියන් යා යුතුය. එය මවුපියන්ගේ සමාජ තත්ත්වය අවබෝධ කර ගන්නා එක් මාර්ගයකි. ඔබ ගේ බාහිර පෙනුම සම්මුඛ පරීක්ෂණයේ පළමු අදියර වන බැවින් එය ඔබ සම්පූර්ණ කරයි නම් ඔබට දෙවන අදියරට යා හැකි ය.ඔබට ඔබ ගැන අවබෝධයක් තිබේ ද? බොහෝ මවුපියන් ඔවුන් පිළිබඳ ඔවුන් තුළ ඇති අනවබෝධය නිසා බොහෝ සම්මුඛ පරීක්ෂණවලදී වැරැදි තොරතුරු සපයයි හෝ වැරැදි අවබෝධයන් ඇතිවන ආකාරයට තොරතුරු ප්‍රකාශ කරයි. එබැවින් ඔබ, ඔබ පිළිබඳ සහ ඔබ පවුල පිළිබඳව හොඳ අවබෝධයක් ගොඩනඟාගන්න. ඔබ ගේ අරමුණ සපුරාගැනීම සඳහා අවශ්‍ය තොරතුරු අවශ්‍ය ආකාරයෙන් රැස් කරගෙන යා යුතු ය.ප්‍රතිරූපයඔවුනට ඔබ ගැන පැහැදීමක් ඇතිවන ආකාරයට විවෘතව, නිවැරැදිව , පැහැදිලිව ඔබගේ අදහස් ප්‍රකාශ කරන්න. මවුපියන් ගේ ප්‍රතිරූපය දරුවාගේ කැඩපත වන බැවින් උසස් පාසල් සඳහා දරුවන් ඇතුළත් කිරීමට වෙර දරන ඔබ ඔබගේ ප්‍රතිරූපය ගොඩනඟා ගැනීමට බොහෝ කල් ඇතිව උනන්දු විය යුතු ය.බොහෝ රජයේ සහ පෞද්ගලික අංශයේ උසස් පාසල් 1 වන ශ්‍රේණියට දරුවන් ඇතුළත් කර ගැනීමේ දී ඔවුනට ආවේනික සහ පොදු ප්‍රතිපත්ති මත පිහිටා කටයුතු කරයි.ඒ අනුව දරුවාගේ මූලික දැනුම, දරුවාගේ නිවස සහ පාසල අතර ඇති දුර, දරුවාගේ පදිංචිය සහතික කරවා ගන්නා ආකාරය, මවුපියන් පාසලේ ආදි ශිෂ්‍යයින් ද යන වග, වැඩිමහල් සොයුරු සොයුරියන් එම පාසලේ ඉගෙන ගන්නවා ද යන්න, මවුපියන් ගේ සමාජ තත්ත්වය සහ පාසලේ සංවර්ධනය සඳහා මවුපියන් විසින් දෙනු ලබන හෝ මවුපියන්ගෙන් අනාගතයේ දී ලබා ගත හැකි ආර්ථික ප්‍රතිලාභ වැනි කරුණු පදනම් කරගනිමින් දරුවා පාසලට තෝරාගැනීම කරනු ලබයි. මේ මිනුම් දඬු දරුවන් ගේ අධ්‍යාපනය පෝෂණය සඳහා යැයි පැවසුවත් එය හුදෙක් පාසලේ තත්ත්වය ආරක්ෂා කර ගැනීම සඳහා යොදාගෙන ඇතැයි අපට සිතේ.දුප්පත් දරුවන්රජයේ පාසල්වලට අමතරව රජයෙන් ආධාර ලබන පෞද්ගලික පාසල්වල ද පවතින්නේ අලුත් මාදිලියේ තෝරා ගැනීමකි. එහි විදුහල්පතිවරු, සල්ලි නැතිනම් රජයේ පාසල්වලට යන්නැයි ලජ්ජා නැතිව පවසන්නේ මහජනයා ගේ බදු මුදලින් රජය ඔවුනට ගෙවනු ලබන ගුරු වැටුප් පිළිබඳව ද කිසිදු තැකීමක් නොකර ය. මුදල් මත පදනම්ව දරුවන් පාසලට ගැනීම පිළිබඳ චෝදනා කළ විට එම විදුහල්පතිවරුන් පවසන්නේ දුප්පත් දරුවන්ද පාසලට රහසින් ඇතුළත් කරගත් බවයි. මෙය කෙතරම් දුරට යුක්ති යුක්තදැයි අප විමසමු. පෞද්ගලික පාසල්වලට දරුවන් ඇතුළත් කරගන්නා ආකාරය පිළිබඳව කිසිදු පැහැදීමක් සමාජය තුළ නැත.ඒ පිළිබඳ ඔවුන් සමාජය දැනුවත් කරන්නේ ද නැත..මන්ද එසේ කළහොත් මුදල මත පදනම්ව ඇතුළත් කරගන්නා ළමුන්ගෙන් ලැබෙන අධික ප්‍රතිලාභ නොලැබේය යන බිය පාසල් පරිපාලනය තුළ ඇති නිසා ය.දරුවන් පාසලට ඇතුළත් කරගැනීමේ සාධාරණ ක්‍රමවේදයක් ඇති කිරීමට අප බලකළ යුතු ය. ඒ සමඟ ම පවතින ක්‍රමය තුළ දරුවන් අනාථ වීමට ඉඩ නොදී පාසලක් ද තෝරා ගත යුතු ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=n1006171</link>
    <topic>‘හයිකෝප්’ වංචා සිද්ධියේතෙවැනි සැකකරු ෆොන්සේකා</topic>
    <author>කුමුදු හෙට්ටිආරච්චි</author>
    <content>විශ්‍රාමික ජෙනරාල් සරත් ෆොන්සේකා, ‘හයිකෝප්’ මුදල් වංචා සිද්ධියේ තුන්වැනි සැකකරු ලෙස නම් කළ කොළඹ කොටුව මහේස්ත්‍රාත් ලංකා ජයරත්න මෙනෙවිය සැකකාර සරත් ෆොන්සේකා ලබන 23 වැනිදා කොටුව මහේස්ත්‍රාත් අධිකරණයට ඉදිරිපත් කරන්නැයි යුද හමුදා පොලිසියට ඊයේ (16) නියෝග කළාය.‘හයිකෝප්’ මුදල් වංචා සිද්ධියේ දී ඉදිරිපත් වූ සාක්කි අනුව විශ්‍රාමික ජෙනරාල් සරත් ෆොන්සේකා එම සිද්ධියේ සැකකරුවෙකු ලෙස නම් කරන්නැයි නීතිපතිවරයා ලබාදුන් උපදෙස් මත මහේස්ත්‍රාත්වරිය විසින් විශ්‍රාමික ජෙනරාල් සරත් ෆොන්සේකා ඊයේ (16) එසේ සැකකරුවකු ලෙස නම් කරනු ලැබුවා ය.‘හයිකෝප්’ මුදල් වංචා සිද්ධියට අදාළ ප්‍රශ්නගත ටෙන්ඩර් හතර ලබාදීම සඳහා පවත්වන ලද ප්‍රසම්පාදක කමිටු හතරේම සභාපතිවරයා ලෙස විශ්‍රාමික ජෙනරාල් සරත් ෆොන්සේකා කටයුතු කැර ඇත.ශශ්‍රී ලංකා යුද හමුදාපති වශයෙන් වූ නිල තත්ත්වය මත යුද හමුදා ප්‍රසම්පාදක කමිටුවේ සභාපති ලෙස කටයුතු කරමින් අදාළ භාණ්ඩ සැපයීම සඳහා ‘බ්‍රිටිෂ් බෝර්නියෝ ඩිෆෙන්ස්’ නමැති ලියාපදිංචි සැපයුම්කාර සමාගම විසින් ඉදිරිපත් කැර ඇති බවට දැක්වෙන ලංසු එම සමාගම විසින් ඉදිරිපත් නොකළ බව දක්වමින් විශ්‍රාමික ජෙනරාල් සරත් ෆොන්සේකා එම ලංසු අනුමත කැර ඇති බව රහස් පොලිසිය ඊයේ (16) වැඩිදුර වාර්තාවක් මගින් අධිකරණයට දන්වා සිටියේ ය.තවද තම බෑණා වන මෙම සිද්ධියේ දෙවැනි සැකකරු ධනුන තිලකරත්නට අයත් ඔහුගේ පාලනයේ පවතින බවට දන්නා ‘හයිකෝප්’ සමාගම වෙත අවිධිමත් ලෙස රජයේ මුදල් බැර කිරීම සඳහා ශ්‍රී ලංකා යුද හමුදාවේ ප්‍රසම්පාදන කටයුතු බාරව සිටින නිලධාරීන් රැවටීම සඳහා විශ්‍රාමික ජෙනරාල් සරත් ෆොන්සේකා ආධාර අනුබල දීම සිදුකැර ඇති බවත් රහස් පොලිසිය සිය වැඩිදුර වාර්තාවෙන් අධිකරණයට දන්වා සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=n1006172</link>
    <topic>විජයග්‍රහණයේ සැමරුම් උළෙලපෙර නොවූ විචිත්‍රත්වයකින්</topic>
    <author>චන්ද්‍රිකා පෙරේරා</author>
    <content>කොළඹ ගාලු මුවදොර පිටියේදී හෙට (18) පෙරවරුවේ පැවැත්වෙන විජයග්‍රහණයේ පළමු ජාතික සැමරුම් උළෙලේ සමාරම්භක පෙළපාළිය සඳහා රණවිරුවෝ සැරසෙති.ත්‍රස්තවාදය අවසන් කැර වසරක් පිරීම නිමිති කැර ගනිමින් මැයි 18 දාට නම් කෙරුණු ජාතික රණවිරු සැමරුම් දිනට සමගාමීව මෙම උළෙල පැවැත්වෙයි.මින් ඉදිරියට සෑම වසරකදීම එය ජාතික මට්ටමින් සැමරීමට පියවර ගැනේ. කොටි නායක ප්‍රභාකරන් ඇතුළු ප්‍රබලයින්ගේ අවසානයට වඩා මේ දිනය වඩා වැදගත් වන්නේ ශ්‍රී ලංකාවට සම්පූර්ණ නිදහස හා සාමය උදාවීමත් ත්‍රස්තවාදය නැතිකිරීමත් නිසා බව ජනමාධ්‍ය හා තොරතුරු ඇමැති ආචාර්ය කෙහෙළිය රඹුක්වැල්ල මහතා පැවැසී ය.මෙම උත්සවය අති උත්කර්ශවත් හා වෙනස්ම වූ විචිත්‍රවත් ආකාරයට මෙය පැවැත්වෙන බව ඇමැතිවරයා සඳහන් කෙළේ ය.කාණ්ඩ දෙකකින් යුක්තව පැවැත්වෙන සමාරම්භක පෙළපාළිය එදින උදෑසන 8.00 ට ආරම්භ වෙයි. පොලිසියට , විශේෂ කාර්ය බළකායට හා සිවිල් ආරක්ෂක දෙපාර්තමේන්තුවටද මෙහිදී විශේෂිත ස්ථානයක් හිමි වේ. ත්‍රිවිධ හමුදාව හා ඒවායේ විශේෂ බළකා කණ්ඩායම්ද මෙහිදී විශේෂ ප්‍රදර්ශන පැවැත්වීමට නියමිත වේ.මේ අවස්ථාව දැකබලා ගැනීමට සාමාන්‍ය ජනතාවටද අවස්ථාව සැලසෙයි.එදින සවස 4.30 ට ශ්‍රී ජයවර්ධනපුර කෝට්ටේ පාර්ලිමේන්තු ක්‍රීඩාංගණය අසල ඇති රණවිරු ස්මාරකය අභියස දී රණවිරු රාජ්‍ය උපහාර උළෙල පැවැත්වෙයි. දශක තුනකට අධික කාලයක් පුරා මවුබිම වෙනුවෙන් දිවි දුන් අභීත රණවිරුවන්ට ජාතියේ උත්තමාචාරය පුදකිරීම මෙහිදී සිදුවේ. රණවිරු ස්මාරකය අභියස මල්කළඹ තබා මියගිය රණවිරුවන් අනුස්මරණය කෙරේ.මේ රාජ්‍ය රණවිරු උළෙල සහ විජයග්‍රහණයේ ජාතික සැමරුම් උත්සවයේ සමාරම්භක පෙළපාළිය ජනාධිපති මහින්ද රාජපක්ෂ මහතා හා ආරක්ෂක ප්‍රධානීන්ගේ සහභාගීත්වයෙන් පැවැත්වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=n1006173</link>
    <topic>ලක්ෂ ගණනින් බැංකු ගිණුම තරවූපොලිස් ලොක්කෙක් ගැන පරීක්‍ෂණ</topic>
    <author>විජයානී එදිරිසිංහ</author>
    <content>පසුගිය ජනාධිපතිවරණ සමයේදී පොලිසියේ ඉහළ නිලධාරියකුගේ නමින් ආරම්භ කර තිබු බැංකු ගිණුමට රුපියල් ලක්ෂ ගණනක මුදලක් බැරවීම ගැන විශේෂ පොලිස් කණ්ඩායමක් පරීක්‍ෂණයක් ආරම්භ කර තිබේ.එවකට වවුනියාව ප්‍රදේශයේ රාජකාරි කටයුතු කළ එම පොලිස් නිලධාරියාගේ නමින් වවුනියාවේ පෞද්ගලික බැංකුවක එම ගිණුම ආරම්භ කර ඇත.2010 ජනවාරි 20 වැනිදා ආරම්භ කර ඇති එම ගිණුමට ජනවාරි 25 වැනිදා ලක්‍ෂ ගණනක මුදල බැරවී ඇති බව පරීක්‍ෂණවලදී හෙළිවී තිබේ. තවද පරීක්‍ෂණවලදී තවදුරටත් අනාවරණයවී තිබෙන්නේ එම මුදල් ගනුදෙනුව සඳහා පමණක් බැංකු ගිණුම ආරම්භ කර ඇති බවය.ජනවාරි මස එම ලක්‍ෂ ගණනක මුදල බැර වීමෙන් පසු මේ දක්වා එම ගිණුම සමඟ ගනුදෙනුවීමක් සිදු වී නැති බවද හෙළි වී තිබේ. එතරම් විශාල මුදලක් පොලිස් නිලධාරියාට ලැබුණේ කාගෙන්ද කුමකටද යන්න සම්බන්‍ධව ඔහුගෙන් ඉදිරිපත් වු කට උත්තර ලබා ගැනීමටද පරීක්‍ෂණ අංශ බලාපොරොත්තු වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=n1006174</link>
    <topic>සුනාමියට බියෙන් පලා ගිය සුද්දාගේ කාමරේ සුද්ද කරලා</topic>
    <author>මාතර සංචාරක සිරි වාව්වගේ</author>
    <content>සුනාමි අනතුරු ඇඟවීමේ නිවේදනය අසා ආරක්ෂාව පතා දිව ගිය විදේශිකයකුගේ රුපියල් 67,000ක දේපළ සොරාගෙන තිබේ.දික්වැල්ලේ සංචාරක හෝටලයක නැවතී සිටි මේ විදේශිකයා සුනාමි අනතුරු ඇඟවීම අසා බිරිය සමඟ ආරක්ෂිත ස්ථානයකට ගොස් සිටින අතරතුර කිසිවකු හෝටල් කාමරයේ දොර කඩා මේ සොරකම් සිදුකර තිබේ. මේ පිළිබඳව හෝටල් කළමනාකාරිත්වයට දන්වා සොයා බැලුවත් තොරතුරක් නොලැබීම නිසා හෙතෙම දික්වැල්ල පොලිසියට පැමිණිලි කර ඇත.මේ අතර සුනාමි අනතුරු ඇඟවීමේ නිවේදනය අසා ආරක්ෂාව පතා ඥාති නිවසකට ගොස් සිටි  දික්වැල්ල පදිංචිකරුවකු සිය නිවසේ තිබූ රුපියල් 16000 ක මුදල් හා ජංගම දුරකථන 4 ක් සොරාගෙන ඇතැයි දික්වැල්ල පොලිසියට පැමිණිලි කර තිබේ.වෘත්තියෙන් කාර්මික නිලධාරියකු වන ඔහු නිවසේ නිදා සිටියදී සුනාමිය එන බවට දුරකථන ඇමතුමක් ලැබී ඇති අතර එය අසා බිරිය සමඟ ඥාති නිවසකට ගොස් ඇත. පසුදින නිවසට පැමිණ බලද්දී මේ සොරකම සිදුවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=n1006175</link>
    <topic>පන්සලේ ඝණ්ටාරයහොරු අරන්</topic>
    <author>පුත්තලම සමූහ ඩබ්ලිව්.සී.බී. ප්‍රනාන්දු</author>
    <content>ආණමඩුව වල්පාළුව විහාරස්ථානයේ සවිකර තිබූ ඝණ්ටාරය සොරකම් කරගෙන ගොස් ඇතැයි කියන සිද්ධියක් පිළිබඳව ආණමඩුව පොලිසිය පරීක්ෂණ අරඹා ඇත.රුපියල් 40,000 ක් පමණ වටිනා මෙම ඝණ්ටාරය සොරකම් කරගෙන ගොස් ඇත්තේ ඉකුත් 11 දා සවස් කාලයේදී බව වල්පාළුව විහාරස්ථාන දායක සභාවේ ලේකම්වරයා ආණමඩුව පොලිසියට පැමිණිලි කර ඇත.මෙම විහාරස්ථානයේ වැඩවසන හිමිනම අධ්‍යාපනික කටයුත්තක් සඳහා මේ දිනවල විහාරස්ථානයෙන් බැහැරට වැඩම කර ඇති බවත් ඉකුත් 11 වැනි දින ගිලන්පස බුද්ධ පූජාව පැවැත්වීමට පැමිණි දායකයෙක් ඝාණ්ඨාරය නාදකර ඇති නමුත්, එදිනම සන්ධ්‍යාවේ බෝධිපූජාවක් පැවැත්වීම සඳහා තමන් විහාරස්ථානයට ගිය අවස්ථාවේ ඝාණ්ඨාරය එහි නොතිබූ බවත්, එය හොරු ගලවාගෙන ගොස් ඇති බව ඒ පිළිබඳව සිදුකළ සොයා බැලීම්වලදී හෙළිවූ බවත් ඔහු විසින් පොලිසියට කර ඇති එම පැමිණිල්ලේ වැඩිදුරටත් සඳහන්ව ඇත.ආණමඩුව පොලිසිය සොරකම පිළිබඳව වැඩිදුර පරීක්ෂණ සිදුකරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=n1006176</link>
    <topic>යතුරු පැදිට්‍රක් රථ අනතුරෙන් මව සහ දරුවා මරුට</topic>
    <author>වවුනියාව උතුර සමූහබන්දුල සෙනෙවිරත්න</author>
    <content>වවුනියාව මහ රෝහල ඉදිරිපිට දී පෙරේදා (15) සවස සිදුවූ රිය අනතුරකින් වවුනියාව රෝහලේ වෛද්‍යවරයකුගේ නැගණියක සහ ඇගේ සය හැවිරිදි පිරිමි දරුවා මියගොස් ඇත. මෙම රිය අනතුර සිදුවී ඇත්තේ ඉකුත් 15 දා සවස 5.00 ට පමණය.මොවුන් ගමන්ගත් යතුරු පැදිය යුද හමුදා ට්‍රක් රථයක ගැටී තිබිණි. අනතුරෙන් මිය ගොස් ඇත්තේ වවුනියාව තාණ්ඩිකුලම් පදිංචි සිවනේෂන් ප්‍රමිලාදේවි (35) සහ හය හැවිරිදි සිවනේෂන් සංජය යන අය වෙති.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=n1006177</link>
    <topic>බාලවයස්කාරියකගේ නිරුවත වීඩියෝ කළසැකකරුට ඇප</topic>
    <author>මානෙල් පුෂ්පකුමාරි</author>
    <content>බාලවයස්කාර දැරියකගේ නිරුවත වීඩියෝ ගත කර ළඟ තබා ගන්නා ලදැයි කියන සිද්ධියට අදාළව රිමාන්ඩ් කර සිටි සැකකරුවකු රුපියල් හත්දහස් පන්සියයක (7500/-) මුදල් ඇප සහ රුපියල් ලක්ෂයක් වටිනා ශරීර ඇප මත මුදා හැරීමට නුගේගොඩ මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා නියම කළේය.මෙසේ ඇප මත මුදා හැරුණේ, පිටිපන ඒ. ඊ. සමරවික්‍රම නැමැත්තාය. මිරිහාන කාන්තා හා ළමා කාර්යාංශ ස්ථානාධිපතිනි පොලිස් පරීක්ෂක කුසුම් පුංචිහේවා මහත්මිය අධිකරණයට කරුණු වාර්තා කරමින් කියා සිටියේ ලද පෙත්සමක් මත සිද්ධිය සම්බන්ධයෙන් පරීක්ෂණ පවත්වා සැකකාර බාලවයස්කාරිය සහ සැකකරු අත්අඩංගුවට ගෙන අධිකරණයට ඉදිරිපත් කර ඇත.එසේ අධිකරණයට ඉදිරිපත් කිරීමෙන් අනතුරුව බාලවයස්කාරිය එදිනම ඇප මත මුදා හැර ඇත. සැකකරු එදින රිමාන්ඩ් කර තිබේ. සැකකරුගේ පෙම්වතිය වන බාලවයස්කාරියට සිය ජංගම දුරකථනය දී ඇති සැකකරු ඇගේ නිරුවත් දර්ශන ඇතුළත් කෙරෙන පරිදි ඇය ලවාම එම දර්ශන වීඩියෝ ගත කර ඇතැයි ද අනතුරුව එම ජංගම දුරකථනය සැකකරු විසින් ලබාගෙන ඇතැයි ද පොලිසිය අධිකරණයට දන්වා තිබිණි.පසු කලකදී ඇයට, ඔහුගේ ක්‍රියා කලාපය කරදරයක් වී ඇති බැවින් ඇය ඔහු අතහැර දැමීම හේතුවෙන් කිසියම් කලකිරීමකට පත් සැකකරු අදාළ අසභ්‍ය දර්ශන සී. ඩී. තැටිවලට ගෙන, ඒවා පොලිසි කීපයකට සහ වෙනත් පුද්ගලයන්ට යොමු කර ඇතැයි තමාට දැනගන්නට ලැබුණු බව බාලවයස්කාරිය පොලිසියට සඳහන් කළ බව පොලිස් පරීක්ෂක කුසුම් පුංචිහේවා මහත්මිය අධිකරණයට තවදුරටත් දන්වා සිටියා ය.සිද්ධිය සම්බන්ධයෙන් තවදුරටත් පරීක්ෂණ පවත්වන බව ද පොලිස් පරීක්ෂකවරිය අධිකරණයට දැන්වූවාය. මේ සිද්ධිය නැවත කැඳවීම ලබන අගෝස්තු මස 02 වන දිනට කල් තැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=n1006178</link>
    <topic>සැකකාර සරසවි සිසුවා සහසිසුවිය අත්අඩංගුවට</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>නැඟෙනහිර විශ්වවිද්‍යාලයේ මහ ශිෂ්‍ය සංගමයේ උප සභාපති චින්තක දිසානායක සිසුවාට පිහියෙන් ඇන බරපතළ තුªවාල සිදුකිරීම සම්බන්ධයෙන් එම විශ්වවිද්‍යාලයේ ඉගෙනුම ලැබූ ජ්‍යෙෂ්ඨ සිසුවෙකු හා ශිෂ්‍යාවක අත්අඩංගුවට ගත් බව ත්‍රිකුණාමල පොලිසිය කියයි.පිහියෙන් ඇන තුවාල සිදුකළ සැකකාර සිසුවා විශ්වවිද්‍යාලයේ අවසන් වසරේ විභාගයට මුහුණ දී ප්‍රතිඵල අපේ්ක්ෂාවෙන් සිටි අයකු වන අතර සිසුවිය සැකකාර සිසුවා සමඟ පෙම් සබඳතාවයක් ඇතිකරගෙන සිටි බවට හෙළි වී තිබේ. සැකකාර සිසුවාට පහරදීමක් සම්බන්ධයෙන් රෝහල්ගත වී ඇති අතර අත්අඩංගුවට පත් එම සැකකාර සිසුවා පොලිස් ආරක්ෂාව මධ්‍යයේ රෝහලේ ප්‍රතිකාර ලබයි.සැකකාර සිසුවා හා සිද්ධියට සම්බන්ධ සිසුවිය අධිකරණයට ඉදිරිපත් කිරීමටද පොලිසිය කටයුතු යොදා තිබේ. පිහි ඇනුමෙන් තුවාල ලැබූ සිසු සංගම් උප සභාපතිවරයාගේ තත්ත්වය බරපතල නොවන බව රෝහලේ වෛද්‍ය අධිකාරි ඉන්දික ජාගොඩ මහතා පැවැසීය.නැඟෙනහිර උතුර දිසාව භාර නියෝජ්‍ය පොලිස්පති චන්දන දීපාල් වික්‍රමරත්න මහතාගේ උපදෙස් මත ත්‍රිකුණාමලය වැඩබලන පොලිස් අධිකාරි බන්දුල විජේවර්ධන මහතාගේ මෙහෙයවීමෙන් ත්‍රිකුණාමල මූලස්ථාන පොලිසිය වැඩිදුර පරීක්ෂණ මෙහෙයවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=n1006179</link>
    <topic>කුලී රථ ආයතනයක මුවාවෙන්කෝටි ගණනක් වංචා කළ සැකකරු දැලේ</topic>
    <author>භක්ති ධර්මපි‍්‍රය මෙන්ඩිස්</author>
    <content>කුලී රථ ආයතනයක් පවත්වාගෙන යන මුවාවෙන් රුපියල් කෝටි පහකට වැඩි විටනාකමකින් යුත් මෝටර් රථ 25 ක් පැහැරගත් බව කියන පුද්ගලයෙකු කොළඹ අපරාධ කොට්ඨාසයේ පොලිස් නිලධාරීන් විසින් ඊයේ (16) අත්අඩංගුවට ගෙන තිබේ.සැකකරු විසින් පුද්ගලයින්ට අලෙවි කර තිබූ වෑන් රථ දෙකක් සහ මෝටර් රථ තුනක් පොලිසිය විසින් සොයා ගෙන ඇත. තවත් මෝටර් රථ දහයක් පිළිබඳව තොරතුරු කොළඹ අපරාධ කොට්ඨාසයට ලැබී ඇති අතර ඒවා අත්අඩංගුවට ගැනීමට කටයුතු කරන බව පොලිසිය සඳහන් කෙළේය.දැනට සොයාගෙන ඇති වෑන් රථ සහ මෝටර් රථ හම්බන්තොට, මාතර, මහරගම, බේරුවල යන ප්‍රදේශ වලින් සොයාගෙන ඇත.අලුත්ගම, මහරගම, රත්නපුර ඇතුළු ප්‍රදේශ ගණනාවක සැකකරු සැරිසරා ඇති අතර දින ගණනාවක් ඔහු ලුහුබඳිමින් රත්නපුර ප්‍රදේශයේ දී පොලිසියට කොටුකර ගැනීමට හැකි වී තිබේ. සැකකරු හෝමාගම දොලේකඩේ ප්‍රදේශයේ සුඛෝපභෝගී දෙමහල් නිවෙසක රැඳී සිටිමින් කෝටිපති ව්‍යාපාරිකයෙකු ලෙස පෙනී සිට ඇත.මෝටර් රථයක් මාසයක කාලයක් කුලියට ලබා ගැනීම සඳහා එහි හිමිකරුට සැකකරු රුපියල් 35000 සිට 100000 දක්වා මුදල් ලබා දී ඇතැයි පැවසේ.සැකකරුගේ ස්ථිර පදිංචිය වැලිමඩ ප්‍රදේශයේ බව පොලිසිය පවසයි. ඔහු කාන්තාවන්ට විශාල වශයෙන් මුදල් ගෙවමින් ප්‍රදේශ රැසකම කාන්තාවන් ඇසුරු කර ඇති බවද අනාවරණය වී තිබේ.අපරාධ හා සංවිධානාත්මක අපරාධ මැඩලීමේ අංශයේ නියෝජ්‍ය පොලිස්පති අනුර සේනානායක මහතාගේ උපදෙස් පරිදි කොළඹ අපරාධ කොට්ඨාසයේ අධ්‍යක්ෂ පොලිස් අධිකාරී ඩී ඒ. එල්. රණවීර මහතාගේ මෙහෙයවීමෙන් ප්‍රධාන පොලිස් පරීක්ෂක හේමන්ත, පොලිස් පරීක්ෂක විජේරත්න, එදිරිසූරිය, රංගනාදන්, උපපොලිස් පරීක්ෂක කීර්ති, පොලිස් සැරයන් පෙරේරා, පොලිස් කොස්තාපල් 69328 චතුරංග, 77114 ජයතිලක යන නිලධාරීහු වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=n10061710</link>
    <topic>වෑන් රිය ප්‍රපාතයට වැටීමරණ 2යි: 4කට තුවාල</topic>
    <author>හැටන් සමූහ චන්දන ජයවීර ඡායාරූපය - හැටන් සමූහ</author>
    <content>නාවලපිටිය සිට මස්කෙළිය දක්වා ධාවනය වෙමින් තිබූ වෑන් රථයක් ඊයේ (16) සවස නෝර්වූඩ් හිවිවැලියවත්ත ප්‍රදේශයේදී පාරෙන් ඉවතට පැන මීටර් 300 පමණ ප්‍රපාතයට පෙරළීයෑමෙන් දෙදෙනකු මියගොස් 4 දෙනකු බරපතළ තුවාල ලබා ඇත.කාසල්හි ජලාශය ආසන්නයේ පෙරළී ගිය වෑන්රථයේ හත් දෙනකු ගමන් කරමින් සිට ඇති අතර කේ. එච්. පියසේන ද සිල්වා නැමැත්තා (75) දික්ඔය දිසා රෝහලට ඇතුළත් කරද්දී මියගොස් ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=n10061711</link>
    <topic>හෙට විශේෂරථවාහන සැලැස්මක්</topic>
    <author/>
    <content>කොළඹ ගාලුමුවදොර පිටියේ දී හෙට (18) දා පැවැත්වෙන විජයග්‍රහණයේ පෙළපාළිය හේතුවෙන් එදින උදෑසන 5.00සිට විශේෂ රථවාහන සැලැස්මක් ක්‍රියාත්මක වෙයි.මේ අනුව ගාලු පාර ඔස්සේ කොළඹට පැමිණෙන හා පිටවන වාහන ගමන් ගත හැකි මාර්ග හා වසා තැබෙන මාර්ග මෙසේ ය. ගාලුපාර ඔස්සේ කොළඹට පැමිණෙන වාහන බම්බලපිටිය හන්දියෙන් දකුණට හරවා තුම්මුල්ල වටරවුම දක්වා පැමිණ එතැනින් වමට හැරී තර්ස්ටන් පාර, ජේ.ඕ.සී.හන්දිය පසු කැර කේම්බ්‍රිජ් පෙදෙසින් දකුණට හරවා හෝර්ටන් වටරවුමට පැමිණ සී.ඩබ්ලිව්. ඩබ්ලිව්. කන්නන්ගර මාවත, සොයිසා වටරවුම ඔස්සේ පැමිණ චීන්ස් පාරෙන් මරදාන පොලිසිය ඉදිරිපිටින් වමට හරවා මරදාන පාලම හන්දිය, ටෙක්නිකල් හන්දිය දක්වා පැමිණ, ඕල්කට් මාවත ඔස්සේ පිටකොටුවට ගමන් කළ හැක.කොළඹින් පිටවන ගාලුපාර දෙසට ගමන් කරන වාහන පිටකොටුව සීනෝර් හන්දියෙන් ගුණසිංහපුර හන්දිය ටෙක්නිකල් හන්දිය දක්වා ගොස් එතැනින් දකුණට හරවා මරදාන පාලම එතැනින් දකුණට ගාමිණී වටරවුම, ඩාර්ලි පාර, ඉබ්බන්වල හන්දිය ලිප්ටන් වටරවුම, ධර්මපාල මාවත, එෆ්.ආර්. සේනානායක මාවත ඔස්සේ, සී.ඩබ්ලිව්. ඩබ්ලිව්. කන්නන්ගර මාවතෙන් දකුණට හරවා හෝර්ටන් වටරවුම, නන්දා මෝටර්ස් හන්දිය, කුරුඳුවත්ත වටරවුමෙන් දකුණට රීඩ් මාවත, තුම්මුල්ල වටරවුම, බුලස් පාර ඔස්සේ බම්බලපිටියට පැමිණ ගාලුපාරට ඇතුල්විය හැක. එදින උදෑසන 5.00සිට උළෙල අවසන්වන තෙක් පහත මාර්ග වසා දැමේ.ගාලුපාර සිට බම්බලපිටිය හන්දියෙන් කොළඹ දෙසට, කොම්පඤ්ඤවීදිය හන්දියෙන් ගාලු මුවදොර දෙසට, ගාලු මුවදොර වටරවුමෙන් ගාලුමුවදොර මැදපාරට, කොම්පඤ්ඤවීදිය හන්දියෙන් ජස්ටින් අක්බාර් මාවත , දෙසට, කොම්පඤ්ඤවීදිය හන්දියෙන් කුමාර රත්නම් පාර දෙසට ගාමිණී වට රවුම අසලින් ඩී.ආර්.විජේවර්ධන මාවතට ඇතුල්වීම, පිටකොටුව ඕල්කට් මාවත සිනෝර් හන්දියෙන් කොටුවට ඇතුල්වීම හා ඛාන් ඔරලෝසු කණුව අසලින් කොටුවට ඇතුල්වීමට එම වේලාවට රථවාහනවලට අවසර නොලැබෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=n10061712</link>
    <topic>වල් අලියා වැසිකිළි වළේ!</topic>
    <author>හසලක සමූහ සහගිරාඳුරුකෝට්ටේ සමූහ</author>
    <content>මහියංගණ ගිරාඳුරුකෝට්ටේ කෘෂිකර්ම පර්යේෂණ මධ්‍යස්ථානයේ ඇති වැසිකිළි වළකට ඊයේ (16) අලුයම ඇද වැටුණු අලියෙකු මිය ගොස් තිබේ.මෙම මධ්‍යස්ථානයේ කොස් ගසක කොස් කොල කන්නට ඊයේ අලුයම අලින් පස් දෙනෙකු පමණ පැමිණ ඇති බව කෘෂිකර්ම පර්යේෂණ මධ්‍යස්ථානයේ ස්ථාන භාර නිලධාරී සනත් බණ්ඩාර මහපොල මහතා කියයි.වල් අලි පැමිණි ශබ්දය ඇසුණත් තමා පමණක් නිල නිවසේ සිටි නිසා එළියට ගියේ නැති බවත් එක අලියෙකු වැසිකිළි වළකට වැටී මිය ගිය බව දැන ගත්තේ උදේ එළියට ගිය විට බවත් මහපොල මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=n10061713</link>
    <topic>මැගසින් බන්ධනාගාර අධිකාරිවරයාටපොලිසියට ප්‍රකාශයක් කිරීමට නියෝග</topic>
    <author>සිරන්ජනි කුමාරි</author>
    <content>මාළිගාකන්ද මහේස්ත්‍රාත් අධිකරණයේ සිරමැදිරියෙන් සිරකරුවන් 11 දෙනෙකු පලා යෑමේ සිද්ධිය සම්බන්ධයෙන් මරදාන පොලිසියට ප්‍රකාශයක් ලබාදෙන ලෙසට මැගසින් බන්ධනාගාර අධිකාරිවරයාට මහේස්ත්‍රාත් ජී. එල්. පි‍්‍රයන්ත මහතා ඊයේ (16) නියෝග කළේ ය.මීට අමතරව විශේෂ සිරකරුවන් 18 දෙනෙකු අධිකරණය වෙත එකවර ගෙනඒමට අවසර ලබා දුන් බන්ධනාගාර නිලධාරිවරයා මෙන්ම එදින විශේෂ සිරකරුවන් 18 දෙනා බාරව සිටි බන්ධනාගාර නිලධාරිවරයාගෙන් ප්‍රකාශ ලබා ගන්නා ලෙසට මහේස්ත්‍රාත්වරයා වැඩිදුරටත් මරදාන පොලිසියට නියම කළේ ය.අදාළ බන්ධනාගාර නිලධාරින්ගෙන් ප්‍රකාශ ලබා ගැනීමට ඉඩ ලබා දෙන ලෙසට මරදාන පොලිසිය අධිකරණයෙන් කළ ඉල්ලීමක් සලකා බලමින් මහේස්ත්‍රාත්වරයා මේ නියෝග නිකුත් කළේ ය.මීට අමතරව එදින අධිකරණයට රැගෙන විත් සිටි සිරකරුවන් 18 ගෙන් පළා නොගොස් සිටි සිරකරුවන් 7 දෙනාගෙන් ද මරදාන පොලිසිය අධිකරණ නියෝග මත ප්‍රකාශයක් ලබා ගැනීමට නියමිතය.මාළිගාකන්ද මහේස්ත්‍රාත් අධිකරණයෙන් පලා යෑමේදී ටෙක්නිකල් හංදිය අසළ වූ මාර්ග බාධකයේදී අත්අඩංගුවට ගනු ලැබ දැනට බන්ධනාගාර ගතකර සිටින මොරටුව පදිංචි රංජිත් ප්‍රනාන්දු හා කොළඹ 2 පදිංචි උපුල් නිශාන්ත යන සිරකරුවන් දෙදෙනාගෙන්ද සිද්ධියට අදාළව පොලිසිය ප්‍රකාශ ලබාගෙන ඇත.දෙහිවල පදිංචි ජී.ඉසුරු සම්පත් යන සිරකරු බන්ධනාගාර නිලධාරින් විසින් එදිනම අත්අඩංගුවට ගෙන ඇති අතර ඔහු දැනට බන්ධනාගාර රෝහලේ ප්‍රතිකාර ලබන බැවින් ඔහු මේ මස 28 දිනට අධිකරණයට ඉදිරිපත් කරන ලෙසට පොලිසිය මෙහිදී ඉල්ලීමක් කර තිබිණ.කොළඹ 14 පදිංචි කේ.විපුල, අම්බලන්ගොඩ පදිංචි රන්දික නදිෂන් ගුණරත්න, කොළඹ 2 පදිංචි ක්‍රිස්ටි පෙරේරා, කිරිබත්ගොඩ පදිංචි ආර්.සුසන්ත පෙරේරා, පිළියන්දල පදිංචි රාමන් රවි, කොළඹ 15 පදිංචි උත්තමන් සිගාමනි කුජ්ජඩි, කොළඹ 14 පදිංචි අජිත් ප්‍රනාන්දු හා කොළඹ 14 පදිංචි ලහිරු සේනක පෙරේරා යන සිරකරුවන් 8 දෙනා තවමත් නිදැල්ලේ සිටින බැවින් ඔවුන් අත්අඩංගුවට ගැනීමට විශේෂ පොලිස් කණ්ඩායම් යොදා ඇති බවට මරදාන පොලිසිය අධිකරණයට වැඩිදුරටත් දන්වා සිටියේ ය. අදාල කරුණු සළකා බැලූ මහේස්ත්‍රාත්වරයා බන්ධනාගාර නිලධාරින් මෙන්ම සිරකරුවන්ගේ ද ප්‍රකාශ සටහන්කොට සිද්ධිය පිළිබඳ ප්‍රගතිය මේ මස 28 දින වාර්තා කරන ලෙසට පොලිසියට නියම කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=n10061714</link>
    <topic>බාල වයස්කාර සිසුවිය දූෂ්‍ය කර ඉන් පසුවඋපන් බිලිඳා ගලක බැඳ ජලාශයට දමලා</topic>
    <author>කොච්චිකඩේ විශේෂඩී. මිහිඳුකුල</author>
    <content>ළාබාල ශිෂ්‍යාවක දුෂ්‍ය කර ගැබිණියක් වූ පසු ප්‍රසූත කළ දරුවා ගලක බැඳ ජලාශයකට දැමුවේ යැයි කියන සිද්ධියක් සම්බන්ධයෙන් ප්‍රශ්න කිරීම සඳහා එම ශිෂ්‍යාවගේ මස්සිනා සහ එයට අනුබල දුන් බව කියන ඔහුගේ බිරිය ඇතුළු දෙදෙනකු මීගමුව පොලිසිය මගින් අත්අඩංගුවට ගනු ලැබ ඇත.ගැබිණියක් වූ අවුරුදු 15 යි මාස 6 ක් වයසැති මෙම පාසල් ශිෂ්‍යාව එකොළොස් වැනි වසරේ ඉගෙනීම ලබන බව කියයි.ඇගේ පියා, මව, සහෝදරිය ඇතුළු පිරිස කඳවල ප්‍රදේශයේ පොල් මෝලක් පිහිටි වත්තක වෙසෙන අතර පියා, මව හා මස්සිනා එම මෝලේ රැකියාව කරති.පියා හා මව එක නිවසක ජීවත් වන අතර අක්කා සහ සැකකාර මස්සිනා තවත් නිවසක වෙනම ජීවත්වෙති. ශිෂ්‍යාව නැවතී සිටින්නේ අක්කා සහ මස්සිනා සමඟය. මෙම ශිෂ්‍යාව පාසලට පාපැදියෙන් ගෙන යන්නෙත් උපකාරක පන්ති වෙත ගෙන යන්නේත් මස්සිනා බව කියයි. වෙනත් කෙනෙකුගෙන් කිසිදු අතවරයක් නොවීමට ඔහු වග බලා ගත්තේය.දරු ප්‍රසූතියකින් පසු සිදුවන අධික ලේ ගැලීමක් හේතුවෙන් මෙම ශිෂ්‍යාව (15) දා මීගමුව දිසා රෝහලට ඇතුළත් කර ඇත. වෛද්‍යවරුන් සිද්ධිය අනාවරණය කරගෙන පොලිසියට පැමිණිලි කර ඇත.තම බිරිඳගේ නැගණිය ප්‍රසූත කළ දරුවා ගලක ගැට ගසා ජලාශයට දැමූ බව ප්‍රශ්න කිරීමේදී සැකකාර මස්සිනා පිළිගෙන තිබේ. පසුව පොලීසිය ඉදිරිපිටදී එම මළසිරුර ගොඩගෙන තිබේ.සිද්ධියට අනුබල දුන්නේ යැයි සැකපිට සැකකරුගේ බිරිය හා බිරියගේ මවද මීගමුව පොලිසිය අත්අඩංගුවට ගෙන ඇත.මීගමුව පොලිසියේ ළමා හා කාන්තා කාර්යාංශයේ උප පොලිස් පරීක්ෂක මාලනී, පොලිස් කොස්තාපල් (51703) අත්තනායක, සැරයන් ගුණරත්න යන පොලිස් නිලධාරීන් කණ්ඩායමක් සිද්ධිය පිළිබඳ පරීක්ෂණ ආරම්භ කර සැකකරුවන් අත්අඩංගුවට ගෙන තිබේ.මීගමුව අතිරේක මහේස්ත්‍රාත් උපුල් රාජකරුණා මහතා (16) දා සිද්ධිය වූ ස්ථානයට ගොස් පරීක්ෂණ පැවැත්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=n10061715</link>
    <topic>බත් ඉල්ලූ මහලු පියාටයකඩ පටියකින් පුතා ගහලා</topic>
    <author>අමල් යශෝමන් ජයසිංහ</author>
    <content>කුසගින්නේ පසුවන බව පවසා බත් ටිකක් ඉල්ලූ මහලු පියාට පුතු විසින් යකඩ පටියකින් පහර දීමෙන් මහලු පියා බණ්ඩාරගම රෝහලට ඇතුළත් කර ඇත. පෙරේදා (15) දා සවස බණ්ඩාරගම, අලුත්ගම, සමරහේන පාරේ නිවසකදී මෙය සිදුවී තිබේ.මහලු පියාට පහර දී සැඟවී ඇති සැකකාර පුතු අත්අඩංගුවට ගැනීමට බණ්ඩාරගම පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=n10061716</link>
    <topic>ඉන්ධන රිසිට් පතෙන් පිල්ලි ගැසූගිලන් රථ රියැදුරු ඇමැති අතටම මාට්ටු</topic>
    <author>ඉන්දික පොල්කොටුව සහ එස්. කේ. සමරනායක</author>
    <content>ගිලන් රථයකට ඉන්ධන ලබා ගැනීමෙන් පසු ඒ සඳහා ඉන්ධන හලේ සේවකයන්ගේ වංචනික ලෙස බිල්පතක් ලබා ගනිමින් සිටි රියදුරෙකු එම ඉන්ධන හළේදීම අල්ලා ගැනීමට මධ්‍යම පළාත් සෞඛ්‍ය අමාත්‍ය සුනිල් අමරතුංග මහතාට හැකිවිය.අමාත්‍යවරයා පේරාදෙණිය පැණිදෙණිය ප්‍රදේශයේ නිල උත්සවයක් සඳහා සහභාගි වී ආපසු එමින් සිටියදී පේරාදෙණිය පිහිටි මෙම ඉන්ධන අළෙවි සල වෙත ඉන්ධන ලබා ගැනීමට ගොස් සිටියදී අදාළ වංචාව හසුකැර ගෙන තිබේ.මෙහිදී අමාත්‍යවරයා සිය නිල වාහනය සඳහා ඉන්ධන ලබා ගැනීමට වාහනය නවතා දමා තිබිය දී අදාළ ගිලන් රථයට ඉන්ධන ලබා ගැනීම හා රිසිට්පත් නිකුත් කිරීම පිළිබඳව දැඩි විමසිලිමත්ව සිටිමින් මෙම වංචාව හෙළිකැර ගත් අතර එහිදී අදාළ රියදුරු මුර්තලාව පර්යන්ත රෝහලේ ගිලන් රථ රියදුරා බැව් අනාවරණය වී ඇත.ගිලන් රථ රියදුරු රුපියල් තුන්දහසක ඉන්ධන ලබාගෙන ඒ සඳහා රුපියල් පන්දහසක රිසිට්පතක් ලබාගෙන ඇති අතර ඔහු කලක් තිස්සේ සිට මෙම වංචාව සිදු කරන්නට ඇතැයි පළාත් සෞඛ්‍ය බලධාරීහු සැකකරති.මෙලෙස හසුකරගත් රියදුරුගෙන් අමාත්‍යවරයා තමා හඳුනන්නේදැයි විමසූ විට ඔහු පවසා ඇත්තේ අමාත්‍යවරයා හඳුනන්නේ නැති බවයි.අනතුරුව ඔහු පිළිබඳව 14දා සවසම විශේෂ පරීක්ෂණයක් පැවැත්වීමට අමාත්‍යවරයා මධ්‍යම පළාත් සෞඛ්‍ය අධ්‍යක්ෂ වෛද්‍ය ශාන්ති සමරසිංහ මහත්මිය වෙත නියෝග කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=r1006171</link>
    <topic>පොල්ලේබැද්දේ ආදිවාසීන්ටගමත්-බැද්දත් අහිමි වෙලා</topic>
    <author>මහඔය විශේෂ ඇල්. එච්. චන්ද්‍රරත්න</author>
    <content>දිගාමඩුලු බින්තැන්නේ බිංගොඩ, දානිගල, නිල්ගල, නුවරගල, හීතවන්නිය, හේනේබැද්ද, මුල්ලේගම ආදී ඈත එපිට ගල්ලෙන් තුළ දිවි ගෙවමින් සිටි වැදි ජනයා ආර්. එල්. ස්පිටල් විසින් 1941 වසරේ එක් දිනක පොල්ලේබැද්ද ගමට ගෙනවිත් පදිංචි කරවූයේ ශ්‍රී ලංකාවේ ආදිවාසි වැදි ජනයා වඳවී යෑමේ තර්ජනයකට ලක්ව සිටි හෙයිනි.වර්තමානයේ පොල්ලේබැද්ද වැදි නායක තලාවරිගේ ගෝබා වියපත්ව රෝගී බවට පත්ව ඇත. ඔහුට ඇත්තේ නැගෙනහිර පළාත් සභාවෙන් ලැබෙන රු. 2500 ක ආධාර මුදල පමණකි. පොල්ලේබැද්දේ වැදි ජනයාට මුහුණ දීමට සිදුවී ඇති සැබෑ තත්ත්වය ගැන අදහස් දක්වන ගෝඹා ‘ස්පිටල් සුදු හුරා එක්ක මං මේ ගමට එන විට කුඩා දරුවෙක්. දැන් මට අසූ පහක් විතර ඇති. දැන් පවුල් 164 ක් තියෙනවා.අපේ ඇත්තන්ට ගොවිතැන් කරන්න කුඹුරක් හේනක් නෑ. සමහරුන්ට නිවාස හදා දුන්නා. හැබැයි රජයෙන් දුන් සල්ලි කොන්ත්‍රාත් කාරයෝ පිල්ලි ගැහුවා. අපේ ඇත්තන්ගේ දරු පැටව් ඉස්කෝල යවා ගන්ට පුළුවන් කමක් නෑ. කෑම පොත් පැන්සල් බෑග් එවුවා ගන්නේ කොහොමද ? මං යන්තන් ජීවත් වෙන්නේ පළාත් සභාවෙන් දෙන ආධාරෙන්’පොල්ලේබැද්ද ගමේ ගැමි දරුවන් අතරෙන් පාසල් නොයන ළමයින් 35 ක් 55 ක් පමණ ඇතැයි පවසන විදුහල්පති ඩී. එම්. බී. බණ්ඩාර මහතා ‘මේ අයගේ් ගෙවල් තියෙන්නේ තැනින් තැන. පාසලට ඈතින්. පාසල් එන්ට තියලා බල කළාම මාසයක් දෙකක් එනවා. ආයෙත් නවතිනවා. පාසල් එන ළමයින්ගෙන් වැඩි දෙනෙකු පහේ පන්තියෙන් පසුව නවතිනවා. පිරිමි ළමයි තැන තැන රස්තියාදු වෙනවා. දුම් පානයට පුරුදු වෙලා.’</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=r1006172</link>
    <topic>පොසොන් උත්සවය වෙනුවෙන් අනුරපුරය පවිත්‍ර කරමින්....</topic>
    <author>අමිල ප්‍රභාත් වනසිංහ සහ අනුරාධපුර මධ්‍යම විශේෂ ඡායාරූප – අනුරාධපුර මධ්‍යම විශේෂ</author>
    <content>පොසොන් උත්සවයට පෙර අනුරාධපුර පූජා නගරයම නිසිලෙස ශුද්ධ පවිත්‍ර කර සකස් කිරීම සඳහා සිවිල් ආරක්ෂක බළකායේ පූර්ණ ශ්‍රම දායකත්වයෙන් සංවිධානය කළ ශ්‍රමදානයක් ඊයේ (15) අනුරාධපුරයේදී පැවැත්විණි.අනුරාධපුර බෞද්ධ සිද්ධස්ථාන වැඳ පුදා ගැනීමට පැමිණෙන ජනතාව වෙනුවෙන් මේ ශ්‍රමදානය පැවැත්විණි.දින තුනක් ක්‍රියාත්මක කිරීමට නියමිත මේ ශ්‍රමදානය සඳහා සිවිල් ආරක්ෂක භටයන් තුන්සියයක් පමණ සහභාගි වූහ.අනුරාධපුර නගර සභාව, පුරාවිද්‍යා දෙපාර්තමේන්තුව සහ තවත් රාජ්‍ය ආයතන රැසක් මීට දායකවූහ. ආපදා කළමනාකරණ නියෝජ්‍ය ඇමැති ඩබ්ලිව්. බී. ඒකනායක, උතුරුමැද පළාත් නියෝජ්‍ය පොලිස්පති කිත්සිරි දයානන්ද මහත්වරු ඇතුළු නිලධාරිහු රැසක් එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=r1006173</link>
    <topic>විදුහල්පතිවරයෙක් පමණක් සිටින පාසලක්!</topic>
    <author>දේවහුව සමූහ – ඇම්. ඩී. මහින්ද</author>
    <content>ශිෂ්‍ය ශිෂ්‍යාවන් නොමැතිකමින් දැනට මාස හයක පමණ කාලයක සිට ගලේවෙල බම්බාව ප්‍රාථමික විදුහල වැසීගොස් ඇත.මේ වනවිට එම පාසලේ සේවය කරණු ලබන්නේ එහි විදුහල්පතිවරයා පමණි. උදේ අටට පාසලට පැමිණෙන විදුහල්පතිවරයා පස්වරු එකයි තිහට ආපසු යයි. මේ වන විට එම පාසල පාළුවට ගොස් ගොඩනැඟිලි දිරාපත්වෙමින් පවතී. පන්ති කාමර ගොඩනැඟිලි දෙකකින් හා ගුරු නිවාසයකින් සමන්විත මේ පාසලේ 1 සිට 5 වසර දක්වා පන්ති පැවැත්විණි.දිවංගත ටී. බී. තෙන්නකෝන් මහතා 1973 වසරේදී බම්බාව ප්‍රාථමික විද්‍යාලය ආරම්භ කර ඇත.ආරම්භයේදී ශිෂ්‍ය ශිෂ්‍යාවන් 80 දෙනෙක් මෙහි අධ්‍යාපන කටයුතුවල නිරතව සිටි අතර අසූව දශකයේ පසු භාගය වනවිට එම ශිෂ්‍ය ශිෂ්‍යාවන් 175 දක්වා වැඩිවී තිබුණි. අනූව දශකයේ ආරම්භයත් සමගින් මේ විද්‍යාලයේ පරිහානිය ආරම්භවූ බැව් තතුදත් අය පවසති.ප්‍රදේශයේ ඇති සුපිරි පාසලකට දරුවන් ඇතුළත් කර ගැනීමට වෙර දරන මවුපියන් ගමේ පාසල පසුකරගෙන අවට ඇති පාසල් වලට දරුවන් රැගෙන යාම නිසාත්, ගම්බද පාසල්වලට අධ්‍යාපන බලධාරින්ගේ ඇති අඩු සැලකිල්ලත් නිසා මේ පාසල මේ අයුරින් වැසී ගොස් ඇතැයි විශ්‍රාමික විදුහල්පතිවරයෙක් වන කේ. ජී. ශිල්පදාස මහතා පවසයි</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=r1006174</link>
    <topic>මන්ද මානසික දරුවන්ගේ දිවිය එළිය කරනගම්පහ සුසිත සුවසෙතවිශේෂ පාසල</topic>
    <author>නිට්ටඹුව සමූහ ජෙනට් ජයසිංහ ඡායාරූප - නිට්ටඹුව සමූහ ජෙනට් ජයසිංහ</author>
    <content>1993 දී රජයේ අධ්‍යාපන අමාත්‍යංශය අනුමත උපකෘත විශේෂ පාසලක් ලෙස ලියාපදිංචි කැර මහරගම ගුරු අභ්‍යාස විද්‍යාලයේ විශේෂ අධ්‍යාපන පුහුණුව ලැබූූ ගුරු මහත්මීන් පස් දෙනෙකුද පත්කර සිටී.මේ වන විට රජයේ අධ්‍යපන අමාත්‍යාංශය යටතේ වූ ලියාපදිංචිය හැරෙන්නට මෙවැනි විශේෂිත වූ දරුවන් අධ්‍යාපනය ලබන පාසලක තිබිය යුතු මූලික අවශ්‍යතාවන් පවා පැහැර හැර තිබීම වගකිව යුත්තන්ගේ විශේෂ අවධානය යොමුවිය යුතු කරුණකි.මේ පාසලට විදුලිය ඇත්තේ විදුහල්පතිනියගේ කාමරයට පමණි. එයද ව්‍යාපාරික ස්ථානයකි. ජලය ලබා දෙන්නේ අසල ඇති සර්වෝදය සංගමය මඟිනි. උපතින්ම දුර්වල සෞඛ්‍ය තත්ත්වයෙන් යුත් විවිධ වයස් මට්ටම්වල දරුවන් ඉගනුම ලබන මේ පාසලේ දරුවකු රෝගී වූ විට රෝහලකට යැවීමට වාහනයක් නොමැති අතර, වාහනයක් ගෙන්වා ගැනීමට ගුරුමහත්මියක් කිලෝ මීටර් කාලක් පමණ දුරින් පිහිටි ගම්පහ - යක්කල මහා මාර්ගයට දිව යා යුතුය. මෙවැනි පාසලක අත්‍යවශ්‍ය දුරකතන පහසුකම් නොමැතිවීම බලවත් පාඩුවකි.බහුතරයක් අවට ප්‍රදේශවාසී අඩු ආදායම්ලාභී පවුල්වල විශේෂ ඌණතා ඇති දරුවන් මේ පාසලේ ඉගනුම ලබන අතර ඔවුන්ට වයස අවුරුදු 3 1/2 සිට අවු. 22 දක්වා මෙහිදී ඔවුන්ගේ ශාරීරික අඩුලුහුඩුකම් හා සැසදෙන අධ්‍යපනයක් ලබාදී ඉන්පසුව වෘත්තීය අධ්‍යාපනයට යොමු කරති. මේ දරුවන් සඳහා වෙන් වූ පන්ති කාමර අවශ්‍ය වූවත් සියලු දෙනාටම ඇත්තේ 18ඔ12 ප්‍රමාණයේ කුඩා පන්ති කාමර තුනක් පමණි.මේ එක පන්ති කාමරයක පන්ති දෙක බැගින් පවත්වන බැවින් එකම අවධානයක් සඳහා දරුවන් ඒකාත්මික කැර ගැනීමට ගුරු මහත්මීන්ට විශාල වෙහෙසක් දැරීමට සිදු වී ඇත. දරුවන්ගේ අධ්‍යාපනය සඳහා උපකරණ ඇත්තේම නැත. ක්‍රීඩා උපකරණ හෝ සෙල්ලම් මිදුලක් නැත.මේ මන්ද මානසික දරුවන්ට අධ්‍යාපනය ලබාදීමේදී ඔවුන්ට තනිවම තම අවශ්‍යතාවන් සලසා ගන්නා අන්දම ප්‍රායෝගිකව අභ්‍යාසනවල යෙදවීම අවශ්‍ය වූවත් ඒ සඳහා මුළුතැන් ගෙයක් හෝ එයට අවශ්‍ය උපකරණ නැත. ප්‍රමාණවත් වැසිකිළි පහසුකම්ද නැත. ගුරු මණ්ඩලයටද සිසු සිසුවියන්ටද එකම වැසිකිළිය පරිහරණය කිරීමට සිදුව තිබේ.පාසල පවත්වාගෙන යන ගොඩනැගිලිවල බිත්ති ඉරිතලා වහලයේ ලී දඬු දිරාපත්වීම නිසා උළුකැට අතරින් සෑදී ඇති සිදුරු තුළින් වැසි ජලය පන්ති කාමර ඇතුළට ගලා ඒම නිසා පන්ති කාමර ජලයෙන් පිරී යයි. වැසි ජලය ඉවත් කර නැවත පිරිසුදු කර ගැනීම ගුරු මහත්මීන් සිදුකර ගත යුතු අතර, ඉන්පසුව තෙත පොළවේ වැඩි වේලාවක් රැඳී සිටින දරුවෝ ලෙඩ වෙති.ගුරු මහත්මීන්ගේ වේතනය, පාසල් නිල ඇඳුම් සහ දැව උපකරණ හැරෙන්නට රජයෙන් මේ විශේෂ අධ්‍යාපන පාසලට වෙනත් පහසුකම් ලබා නොදීම නිසා දරුවන්ගේ අධ්‍යාපනය සඳහා අවශ්‍ය වන අනික් බොහෝ උපකරණ ගුරු මහත්මීන්ට තමන්ගේ පෞද්ගලික මුදලින් හෝ අවට දානපතියන්ගෙන් ලබාදීමට සිදුවී තිබේ.උපතින් කෙබඳු දුර්වලකම් ඇතිව මෙලොව එළිය දුටුවත් එය බාධාවත් කර නොගෙන ස්වශක්තියෙන් නැගී සිටීමට හැකි ගම්පහ ප්‍රදේශවාසී සුවහසක් දරුවන්ට අත දිය හැකි මේ විශේෂ පාසල ගැන බලධාරීන්ගේ විශේෂ අවධානය යොමු කරන ලෙසට මවුපියෝ සහ ප්‍රදේශවාසීහු ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=r1006175</link>
    <topic>අසාධ්‍ය වූ දුව තුන්වැනි වතාවටත් හොරණ රෝහලට ඇතුළු කළා</topic>
    <author>කළුතර දිසා සමූහ දයාරත්න කුමාරසිංහ</author>
    <content>උණගැනී බඩේ වේදනාවෙන් කෑගසමින් සිටි නිසංසලා දියණියට නොකඩවා බඩඑළිය යන්නට පටන්ගත් බැවින්, තුන්වැනි වතාවටත් අපි ඇය හොරණ රෝහලේ හය වැනි වාට්ටුවට ඇතුළු කළා. නමුත් වාට්ටුවේ සේවය කළ මිසීලා අඩුතරමින් පැනඩෝල් පෙත්තක්වත් දුවට දුන්නේ නැහැ.අවසානයේ හදිසි ප්‍රතිකාර ඒකකයට ඇතුළත් කළ මගේ නිසංසලා දුව අවසන් හුස්ම හෙළුවා. හොරණ හදිසි මරණ පරීක්ෂක සුමේධ ගුණවර්ධන මහතා විසින් හොරණ රජයේ රෝහලේ පැවැත්වූ හදිසි මරණ පරීක්ෂණයකදී විසිහත් හැවිරිදි තෙදරු මවක් හදිසි මරණ පරීක්ෂකවරයා ඉදිරියේ සාක්කිදෙමින් එසේ පැවැසුවාය.පෝරුවදණ්ඩ පැලපිටියාගොඩ ගම්මානයේ පදිංචිව සිටි පැලපිටියාගොඩ කණිටු විදුහලේ සිවුවැනි වසරේ ඉගනුම ලැබූ නව හැවිරිදි සඳුනි නිසංසලා රන්හොටිගේ ශිෂ්‍යාවගේ හදිසි මරණය පිළිබඳව මේ පරීක්ෂණය පැවැත්විණි.මියගිය ශිෂ්‍යාවගේ මෑණියන් වූ රණසිංහ පේලිගේ දිල්හානි අනූෂා (27) මහත්මිය තවදුරටත් සාක්කිදෙමින් මෙසේ ද කීවාය. පසුගිය මැයි 22 දා දරුවන් තිදෙනාට ම උණහැදී හොරණ රෝහලට ඇතුළත් කළා. පසුව ඔවුන්ට බඩරිදීම හැදී බඩඑළිය යන්නට පටන් ගත්තා.සුළු ප්‍රතිකාරයක් ලබා දී බඩඑළිය යද්දීම දරුවාගේ ටිකට් කපා රෝහලින් පිටත් කළා. මැයි 26 දින යළිත් දරුවන් රෝගාතුර වූ නිසා රෝහලේ හයවැනි වාට්ටුවට ඇතුළත් කළා. උදරාබාදය ගැන රෝහලේ දී කිසිම පරීක්ෂණයක් කෙළේ නැහැ. ලේ මුත්‍රා පරීක්ෂා කෙළේවත් නැහැ.දරුවන් බඩරිදීම ඉවසන්නට බැරිව කෑගසන විට මම මිසීලාට දැණුම් දුන්නා. එහෙත් සේලයින් ටිකක්වත් ලබාදුන්නේ නැහැ. උදේම වාට්ටුවට එන වෛද්‍යවරිය පුටුවක වාඩිවී පෝලිමේ එන්නැයි කෑ ගසනවා. දරුවන් තිදෙනාම මාරුවෙන් මාරුවට මම වෛද්‍යවරිය ළගට ඔසවාගෙන ගියා. රෝහලේ බෙහෙත් නැති නිසා බෙහෙත් වර්ග පිටතින් ගෙනත් දෙන්න කීවා. මේ වගේ සැලකිල්ලක් තමයි රෝහලේ දී අපට ලැබුණේ. ඉන්පසු දෙවැනිවරටත් ටිකට් කපා ගෙදර ගියාම බඩේ අමාරු සුවවේ යැයි කියා දරු තිදෙනාම පිටත් කළා.ජුනි තුන්වැනිදා නිසංසලා දුවගේ බඩේ අමාරුව වැඩි වී බඩඑළිය යන්නට පටන්ගත් නිසා තුන්වැනි වරටත් රෝහලට ඇතුළත් කළා. මියයන්නට තරම් ඇඟ ඇතුළේ රෝගාබාධ තිබියදීයි ටිකට් කපා දරුවා ගෙදර යැව්වේ. පසුව දැඩි සත්කාර ඒකකයට ඇතුළත් කළ මගේ වැඩිමල් දියණිය දෙනෙත් පියාගෙන මිය ගියා.අපට රෝහලේ දී සිදුවූ අසාධාරණකම් කියා නිම කරන්නට බැහැ. මේ සම්බන්ධව වගකිවයුත්තන්ව දැනුවත් කරන්නැ’යි මා ඔබෙන් ඉල්ලීමක් කරනවා. නැතිනම් අනෙක් දරුවන්ට ද මෙවැනි අවාසනාවන්ත සිද්ධීන්ට මුහුණ දෙන්නට සිදුවේවි. පරීක්ෂණය අවසානයේ කරුණු දැක් වූ සුමේධ ගුණවර්ධන මහතා සාක්කි දුන් කාන්තාවගේ ඉල්ලීම අනුව මේ මරණය සම්බන්ධව සම්පූර්ණ පරීක්ෂණයක් කර වාර්තාවක් ඉදිරිපත් කරන ලෙස හොරණ රෝහලේ වෛද්‍ය අධිකාරීවරයාට තමා ලිඛිත නියෝගයක් කරන බවත් එම වාර්තාව ලැබුණු පසු මරණය සම්බන්ධව ප්‍රකාශයක් කරන බවත් පැවැසීය.හොරණ රෝහලේ අධිකරණ වෛද්‍ය නිලධාරී බන්දුල මහතා විසින් ඉදිරිපත්කරන ලද පශ්චාත් මරණ පරික්ෂණ වාර්තාව අනුව අධික ලෙස බඩඑළිය යෑමෙන් බඩවැල්වල හා අමාශයේ තුවාල සිදුවීම නිසා මේ මරණය සිදුවී ඇතිබැව් සුමේධ ගුණවර්ධන මහතා තීරණය කෙළේය. හොරණ පොලීසියේ කොස්තාපල් විමල් මහතා සාක්කි මෙහෙයවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=r1006176</link>
    <topic>පෞද්ගලික ආරක්ෂක සමාගමක සේවයේ යෙදී සිටියදීඅනතුරට ලක්වූවත් අවධානයක් නෑ</topic>
    <author>හොරණ සමූහ බන්ධුල ආර්. ගුලවත්ත ඡායාරූපය - හොරණ සමූහබන්ධුල ආර්. ගුලවත්ත</author>
    <content>රාජකාරියේ යෙදී සිටියදී විදුලි සෝපානයෙන් අඩි 20 ක ප්‍රපාතයට වැටී බලවත් ශාරීරික ආබාධවලට ලක්වු පෞද්ලික ආරක්ෂක අංශයක නිලධාරියකු වන කේ. ඇම්. ඩී. පෙරේරා මහතා ගැන මේ දක්වා එම පෞද්ගලික ආරක්ෂක සේවයෙන් පිළිසරණක් පැතුවත් තවම කිසිදු පිළිසරණක් එම ආයතනයෙන් ලැබීනැතැයි පවසයි.ගාල්ලේ බූස්ස පිටිවැල්ල 80/1 දරණ නිවසේ ප්‍රතිකාර ලබමින් සිටින පෙරේරා මහතා අප සමඟ පැවසූ ශෝචනීය කතාවයි මේ.කෘෂිකර්ම අමාත්‍යංශයේ ආරක්ෂක සේවය පවත්වා ගෙන යන්නේ කොළඹ – රිලයිබල් ඇන්ඩ් ඇලම් ආරක්ෂක සේවා සමාගම මගින්. වසර දහයක පමණ කාලයක පටන් මම අමාත්‍යාංශ ආරක්ෂක සේවා අංශයේ ස්ථාන භාර නිලධාරි වශයෙන් සේවය කරනවා.මේ අනතුර සිදුවීමෙන් මගේ කටේ දත් ගැලවී ඉවත් කරලා. හකුපවා තැලී මැහුම් ගහලා. දණහිස් දෙකම ආබාධයට ලක්වෙලා. අඩි 20 ක පමණ උඩ සිට වැටීම නිසා දණහිස් දෙක බිම ඇණිලා. දණ නවන්නට බැහැ. මම දැනට මගේ බිරියගේ ගෙදර (බූස්සේ පිටිවැල්ලේ) සිට පරීක්‍ෂණවලට පෙනී සිටිමින් ආයුර්වේද ප්‍රතිකාර ලබා ගන්නවා. මගේ වයසත් සමඟ මට නැවත රැකියාවක යෙදෙන්නට අපහසුයි.මගේ ස්ථිර පදිංචිය මහනුවර අරුප්පල. බිරිය කල්‍යාණවතී සහ දරුවන් සිටින්නේ ඒ නිවෙසේ. දරුවන් අධ්‍යාපනය ලබන්නේ මහනුවර විදුහල්වල. මම ගෙවල් කුලී ගෙවමින් සිටියේ. දරුවන්ගේ අධ්‍යාපන කටයුතු සඳහායි රැදී සිටින්නේ. මම 1980 ජුලි වැඩ වර්ජකයෙක්ව සිටි කාලයේ මතුගම සිට මහනුවරට මාරු කළා. රැකියාව ලැබීමෙන් පසු එහිම රැඳුණේ දරුවන්ගේ ඉගෙනීමේ කටයුතු නිසා. රැකියාවෙන් විශ්‍රාම ගත්තාට පසුයි ආරක්ෂක සේවයට අනුයුක්ත වුණේ. මම කළ රැකියාවෙත් විශ්‍රාම වැටුපක් නැහැ.මගේ වයස දැනට 68 කි. මේ නිසා අදාළ ආරක්ෂක සේවා ආයතනයෙන් වන්දි මුදලක් ලබා දෙන ලෙසත් අවරුදු 10 ක් පුරා රක්‍ෂණයට කපා ගත් මුදල් සහ ප්‍රතිලාභ ලබා දෙන ලෙසත් ඉල්ලා සිටිනවා. මා අනතුරට ලක්වූ අවස්ථාවේ ඉක්මනින් මා ජාතික රෝහල වෙත යැවීමට කටයුතු කළ ඇමැතිතුමන්ට විශේෂයෙන් ස්තූති කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=s1006171</link>
    <topic>ඉන්දියාවට කඩුලු 6ක ජයක්</topic>
    <author/>
    <content>ආසියානු කුසලාන ක්‍රිකට් තරගාවලියේ දඹුල්ලේදී ඊයේ පැවැති ඉන්දියාව හා බංග්ලාදේශය අතර තරගයෙන් කඩුලු 6ක ජයක් වාර්තා කිරීමට ඉන්දීය ක්‍රීඩකයෝ සමත්වූහ. ලකුණු 168ක පහසු ඉලක්කයක් කරා ගමන් කළ ඉන්දීය ක්‍රීඩකයන් කඩුලු 4ක් පමණක් දැවී ඕවර 30.4 කදී ජයග්‍රහණය ලගාකර ගත්තේය.ඉන්දීය ආරම්භක පිතිකරු ලෙස පිටියට පිවිසි ගෞතම් ගම්භීර් දක්‍ෂ පිතිහරඹයක නියැලෙමින් අගනා ලකුණු 82ක් ලබාගත්තේ හතරේ පහර 6ක් ද සමගිනි. නායක මහේන්ද්‍ර සිං දෝනි නොදැවී ලකුණු 38ක් ලබාගෙන ඉන්දීය පිලේ ජයග්‍රහණයට දායක විය. ඔහුගේ ඉනිමට හතරේ පහර 3ක් හා හයේ පහරක් ඇතුළත් විය.විවේන්ද්‍ර ෂෙවාග් 11, විරාට් කෝහිල් 11ක් ලෙස ලකුණු රැස් කළහ.පන්දු යැවීමේදී මෂ්රෆී මර්ටාසා ලකුණු 37 කට කඩුලු 2ක් ද, ෂකීබ් අල් හසන් ලකුණු 49 කට කඩුලු 2ක් ද දවාගනු ලැබීය.කාසියේ වාසිය දිනු බංග්ලාදේශ ක්‍රිකට් කණ්ඩායම මුලින්ම පන්දුවට පහර දුන් අතර ඕවර 34.5ක් තුළ සියලු ක්‍රීඩකයන් දැවි රැස්කර ගනු ලැබුවේ ලකුණු 167ක් පමණි. රදවා ගත් ලකුණු වේගය 4.79 කි.ඉන්දීය පන්දු යවන්නන්ගේ අණසකට යටත් වූ බංග්ලාදේශ පිතිකරුවෝ අඩු ලකුණු සංඛ්‍යාවකට දැවී ගියහ. බංග්ලාදේශ කණ්ඩායම වෙනුවෙන් වැඩිම ලකුණු සංඛ්‍යාව වූ 37 ලබා ගත්තේ ඉම්රුල් කයේෂ් විසිනි. මුස්ෆිකුආර් රහීම් 30, තමීම් ඉක්බාල් 22, මහමුදුල්ලාහ් 23, මොහොමඩ් අශ්රාෆුල් 20ක් ලෙස ලකුණු රැස් කළහ.පන්දු යැවීමේදි දක්ෂ පන්දු යැවීමක නිරත වු විවේන්ද්‍ර ෂෙවාග් ලකුණු 6කට කඩුලු 4ක්ද, අශීෂ් නෙහ්රා ලකුණු 28කට කඩුලු 2ක්ද, ප්‍රවීන් කුමාර් ලකුණු 38කට 1 කඩුල්ලක්ද, හර්බජං සිං ලකුණු 32කට 1 කඩුල්ලක්ද, රවීන්ද්‍ර ජඩේජා ලකුණු 27කට 1 කඩුල්ලක්ද, රෝහිත් ෂර්මා ලකුණු 5කට 1 කඩුල්ලක්ද ලබා ගනු ලැබීය.තරගයේ වීරයා සම්මානය ගෞතම් ගම්භීර්ට හිමි විය.මීළඟ තරගය 18 දා ශ්‍රී ලංකාව හා බංග්ලාදේශය අතර රංගිරි දඹුලු ක්‍රීඩාංගණයේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=s1006172</link>
    <topic>බදුල්ලෙන් පාපන්දු තරුවක්</topic>
    <author/>
    <content>ඉරානයේ පැවැත්වෙන දකුණු ආසියානු පාසල් පාපන්දු තරගාවලියට සහභාගි වන ශ්‍රී ලංකා පාපන්දු කණ්ඩායම නියෝජනය කරමින් එම තරගාවලියට සහභාගි වීමට බදුල්ල බ/අල් අදාන් මහ විදුහලේ 11 වසරේ ඉගෙනුම ලබන එම්.පී. ෆවුසුල් නජාත්ට අවස්ථාව ලැබී ඇත.අවුරුදු 14න් පහළ පාපන්දු තරඟ සඳහා ක්‍රියා කරන ෆවුසුල් නජාත්ගේ පුහුණුකරු ලෙස බ/අල් අදාන් විදුහලේ ක්‍රීඩා විෂය භාර ආචාර්ය එස්.එම්. ෆාසීම් මහතා කටයුතු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=s1006173</link>
    <topic>බදුලු දිස්ත්‍රික් චෙස් ජයවිහාර මහා දේවි බාලිකාවට</topic>
    <author>මහවැලි කලාපීය වාර්තාකරු</author>
    <content>ඌව පළාත් බදුල්ල දිස්ත්‍රික්කයේ රජයේ පාසල් අතර පැවැති කේවල චෙස් තරගාවලියේ ජය බදුල්ල විහාර මහා දේවී බාලිකා විද්‍යාලයට හිමිවිය. අචිනි නදීෂා, අශානි ශාංෂන්කා, චමක්කා සාවින්දි, චමාෂා නෙත්මි, ජූඩ් ශවින්ද්‍රි, තාරුකා දේවින්දි, පමලි සපුනිකා, මොනාදි හිරුනිමා හා සදීකා ආවින්දි යන ක්‍රීඩිකාවෝ එම චෙස් ජයග්‍රහණය ලැබුවෝය.ක්‍රීඩා භාර ආචාරිණී හිමාලි ගුණවර්ධන, තිළිණි ගුණවර්ධන සහ විදුහල්පතිනි එම්’ බී. බී. ස්වර්ණලතා යන මහත්මීහු එම කණ්ඩායම පුහුණු කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=s1006174</link>
    <topic>කටුගස්තොට සා.අන්තෝනි විදුහලට ක්‍රිකට් ජයක්</topic>
    <author>අසේල කුරුළුවංශ</author>
    <content>ශ්‍රී ලංකා පාසල් ක්‍රිකට් සංගමය සංවිධානය කරනු ලබන අවුරුදු 15 න් පහළ ක්‍රිකට් තරඟයකින් කටුගස්තොට සාන්ත අන්තෝනි විදුහල කෑගලු විදුහල පරදවා ලකුණු 120ක ජයග්‍රහණයක් වාර්තා කිරීමට සමත් විය. තරඟය කටුගස්තොට සාන්ත අන්තෝනි විදුහල් ක්‍රීඩාංගණයේදී පැවැත්විණි.කටුගස්තොට සාන්ත අන්තෝනි විදුහල සියලු දෙනා දැවී ලකුණු 192 (එච්.සී.ගමගේ - 33 ඩී.පණ්ඩිතරත්න - 33 ඒ.එස්.විජේසිංහ 36/03කෑගලු විදුහල සියලු දෙනා දැවී 72 (බී.කේ. ආරියප්පෙරුම - 16) කේ.පුළුකුට්ටිආරච්චි -24/05</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=s1006175</link>
    <topic>පිළියන්දල ධර්මරාජ විදුහලටවොලිබෝල් සූරතා 2ක්</topic>
    <author/>
    <content>පිළියන්දල අධ්‍යාපන කොට්ඨාසයේ පාසල් අතර පැවැති වොලිබෝල් තරගාවලියේ වයස අවුරුදු 19 න් හා 17 න් පහළ කණ්ඩායම් සූරතා දෙකම ජයග්‍රහණය කිරීමට පිළියන්දල මාම්පේ ධර්මරාජ විදුහල සමත්ව සිටී.19 න් පහළ කණ්ඩායමට රන්දික මධුසංඛ, හිරාන් නිලංග, ලක්ෂාන් සමීර, නඳුන් සංජය, සමන් කුමාර, ඩිල්ෂාන් කල්ප, මලිඳු ප්‍රභාෂ්වර හා ශේහාන් කාවින්ද ඇතුළත් විය.17 න් පහළ කණ්ඩායමට ජනිත් උදයංග, හරේෂ් යසින්ත, මධුසංඛ උදය කුමාර, මනූජ ටිරෝෂන්, නිපුන් චාරුක, සහන් ඩිලූෂ දර්ශන, ජනත් දිල්ෂාන්, හිරාන් චින්තක, චතුර ධනංජය ඇතුළත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=s1006176</link>
    <topic>පොලිස් කොට්ඨාස වොලිබෝල්සූරතා වවුනියාවට හා කොළඹට</topic>
    <author>ජගත් ගුණවර්ධන</author>
    <content>අන්තර් පොලිස් කොට්ඨාස වොලිබෝල් තරගාවලියේ සී.සී. දිසානායක අභියෝග කුසලානය වවුනියාව කොට්ඨාසය දිනාගත් අතර කාන්තා සූරතාව කොළඹ මධ්‍යම කොට්ඨාසයද හිමිකර ගනු ලැබීය.පසුගියදා බම්බලපිටිය පොලිස් ක්‍රීඩාංගණයේදී පැවැති අවසන් තරග ජ්‍යෙෂ්ඨ නියෝජ්‍ය පොලිස්පති කේ.පී.පී. පතිරණ මහතාගේ ප්‍රධානත්වයෙන් පැවැත්විණි. තරගාවලියේ පිරිමි අනුසූරතාව පොලිස් විශේෂ කාර්ය බලකායට හිමි වූ අතර තෙවැනි ස්ථානය කොළඹ උතුර කොට්ඨාසයට හිමි විය. කාන්තා අනුසූරතාව ජනාධිපති ආරක්ෂක අංශ පිලට හිමි වූ අතර තෙවැනි ස්ථානය වවුනියා කොට්ඨාසයට හිමි විය.තරගාවලියේ දක්ෂතම ප්‍රහාරකයා වව්නියාව කොට්ඨාසයේ එම්.ජී.දිසානායකද, දක්ෂතම ප්‍රහාරිකාව ලෙස කොළඹ මධ්‍යම කොට්ඨාසයේ ඩබ්ලිව්.ඩබ්ලිව්. අයි. මධුමාලි ද, දක්ෂතම පන්දු ඔසවන්නා වව්නියාව කොට්ඨාසයේ ඒ.එම්.එස්.එස්.බණ්ඩාර ද දක්ෂතම පන්දු ඔසවන්නිය ලෙස කො/මධ්‍යම කොට්ඨාසයේ ඩබ්ලිව්. එම්.අයි.හේරත් ද දක්ෂතම පන්දු ලබා ගන්නා ලෙස පොලිස් විශේෂ කාර්ය බලකායේ චතුරංග ද දක්ෂතම පන්දු ලබා ගන්නිය ලෙස ජනාධිපති ආරක්ෂක අංශයේ එන්.ඒ.චාන්දනී ද , දක්ෂතම පන්දු පිරිනමන්නා ලෙස පොලිස් විශේෂ කාර්ය බලකායේ එස්.අයි.බොතේජු ද දක්ෂතම පන්දු පිරිනමන්නිය ලෙස එච්.ඒ.ඩී. දිනුෂා ද දිනා ගනු ලැබූහ. පිරිමි තරග සඳහා කණ්ඩායම් 200ක් පමණ ද කාන්තා තරග සඳහා කණ්ඩායම් 100ක් පමණද තරගාවලියට එක් වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=s1006177</link>
    <topic>බ්‍රසීලයට ගෝල් 2-1ක ජය ජොහැනස්බර්ග්</topic>
    <author>(ඒ. එෆ්. පී.)</author>
    <content>පස් වතාවකදී ජගත් පාපන්දු කිරුළට හිමිකම් කිවූ බ්‍රසීලය සිය ආරම්භක තරගයට සහභාගි වෙමින් ගෝල් 2 – 1 ක් ලෙස උතුරු කොරියාව පරාජය කිරීමට සමත් විය.‘ජී’ කාණ්ඩය යටතේ් පැවැති මේ තරගයේ පළමු භාගය නිමා වන විට දෙපිලටම ගෝලයක් වාර්තා කිරීමට අවස්ථාවක් නොලැබීම විශේෂ සිදුවීමක් විය. තරගයේ දෙවැනි භාගයේදී බ්‍රසීලය ගෝල් 2 ක් වාර්තා කරමින් ජයග්‍රහණය හිමි කර ගනු ලැබුවද වසර 44 කට පසුව ලෝක කුසලාන පාපන්දු තරග මාලාවකදී උතුරු කොරියාවට ගෝලයක් වාර්තා කිරීමට අවස්ථාවක් උදා වීම එරට ක්‍රීඩා ලෝලීන්ගේ අමන්දානන්දයට හේතු විය. එම ඉතිහාසගත ගෝලය වාර්තා කරනු ලැබුවේ ජොං ටයි සේ විසිනි.අයිවරි කෝස්ට් පෘතුගාලයජය පරාජයෙන් තොරයිමෙවර ලෝක කුසලාන තරගාවලියේ ප්‍රථම තරගයට සහභාගි වෙමින් පෘතුගාලය සහ අයිවරි කෝස්ට් පිල අතර පැවැති තරගය ජය පරාජයෙන් තොරව නිමාවට පත් වූයේ දෙපිලම ගෝල රැස් කිරීමට අපොහොසත් වූ බැවිනි.සිය බිඳුණු අතක සිදු කළ ශෛල්‍යකර්මයෙන් දින 10 කට පසුව ලෝක කුසලානයේ ප්‍රථම තරගයට සහභාගී වූ අයිවරි කෝස්ට් පිලේ ඩෝඩියර් ඩ්‍රොග්බා විශිෂ්ට ලෙස ක්‍රීඩා කළ අතර පෘතුගාල පිලේ නායක ක්‍රිස්ටියානෝ රෝනල්ඩෝට ගෝල රැස් කිරීමට තිබූ අවස්ථා කිහිපයක්ම මග හැර ගියේය.නවසීලන්තයස්ලෝවේකියාවජය පැරදුමක් නෑ1982 වසරෙන් පසුව ප්‍රථම වතාවට පාපන්දු ලෝක කුසලානයට සහභාගි වන නවසිලන්තය ගෝල් 1 – 1 ක් ලෙස ස්ලෝවේකියාව සමග පැවැති තරගය ජය පැරදුමෙන් තොරව අවසන් කර ගත්තේය.රගර් ක්‍රීඩා ලෝලීන්ගෙන් පිරුණු නවසීලන්තයේ හත් ලක්ෂ හැත්තෑපන්දහසක ක්‍රීඩා ලෝලීන් පිරිසක් මේ තරගය සජීවි ලෙස රූපවාහිනිය මගින් නැරඹූ බව වාර්තා වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=s1006178</link>
    <topic>සිඟිති පිහිනුම් 19 දා</topic>
    <author>පද්මසිරි දසනායකගෝනපොල සමූහ</author>
    <content>හොරණ තක්ෂිලා මධ්‍ය මහා විද්‍යාලයීය පිහිනුම් හා ජීවිතාරක්ෂක සංගමය සංවිධානය කරනු ලබන සිඟිති පිහිනුම් තරගාවලිය ජුනි 19 දින පෙ.ව. 8.30 සිට එම විදුහලේදී පැවැත්වීමට නියමිතය. හොරණ අධ්‍යාපන කොට්ඨාසයේ පාසල්වල 1, 2, 3, 4 යන ශ්‍රේණිවල සිසු සිසුවියන්ට සහ පෙර පාසල් දරු දැරියන්ට මේ තරගාවලියට සහභාගි විය හැකිය.දකුණු පළාත් ක්‍රීඩා අමාත්‍යාංශය හා මාතර ප්‍රාදේශීය ලේකම් කාර්යාලය එක්ව සංවිධානය කරන බීච් වොලිබෝල් ක්‍රීඩා උළෙල මෙම මස 18 – 19 දෙදින තුළ මාතර වෙරළේ දී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=f1006171</link>
    <topic>ගෝනියක් බරට සීපා</topic>
    <author>රාමන්</author>
    <content>ඉන්දියාව හා ශ්‍රී ලංකාව අතර පවතින්නේ ඓතිහාසික සබඳතාවක්. එය ක්‍රිස්තු පූර්ව යුගය දක්වා දිවයනවා. එය කවදා කෙසේ ඇරඹුණාද යන්න සොයා බැලීම පුරාවිද්‍යාවට අයත් කාර්යයක්. ශ්‍රී ලංකාවේ ජනතාව වුවද විටින් විට ඉන්දියාවෙන් පැමිණි අයගේ සම්මිශ්‍රණයක් ලෙසින් හැඳින්වෙනවා. ඉන් අදහස් කරන්නේ අපටම ආවේණික ජනකොටස් සමඟ මිශ්‍ර වීමක්. ඈත අතීතය මෙන් ම මෑත දේශපාලනය ගත්තත් හොඳට නරකට දෙකම ඉන්දියාව වගෙයි. මේ මොහොතේ අපට වැදගත් වන්නේ ද ඉන්දු ලංකා දේශපාලනයයි.ඉන්දියාව කලාපීය බලවතෙක්. පොලිස්කාරයා කීවත් වරදක් නැහැ. බලවතෙක් වුණත් අපේ රටට සහෝදරයෙක් වගෙයි. මේ සහෝදරයාට අපේ අය සම්බන්ධයෙන් තරහ ගිය වෙලාවල්්ද තිබුණා. ඒ මෑත නොවෙයි ඈත දී. නිවැරදි විදේශ පිළිවෙතක් අබියස ඉන්දියාව හා ශ්‍රී ලංකාව අතර සබඳතා තවත් වැඩිදියුණු වෙනවා. එය දුර්වල වූ තැන ප්‍රශ්න මතු වෙනවා. 1987 අපට අහසින් වැටුණු පරිප්පු කන්න සිදුවුණේ අපේ ම විදේශ පිළිවෙතේ වරදින්.මේ නිසා වඩමාරච්චි සටනින් අහෝසි කිරීමට නොහැකි වූ එල්. ටී. ටී. ඊ ය තවත් වසර 13 ක් ඉදිරියට ගෙන ගියා. මෙදා එල්. ටී. ටී. ඊ. ය සම්පූර්ණයෙන්ම අඩපණ කිරීමට ද ඉන්දියාව අපට පක්‍ෂපාතී වීම ප්‍රබලතම ජාත්‍යන්තර සාධකයක් වුණා. ත්‍රස්තවාදී සංවිධානයක් වෙනුවෙන් ශ්‍රී ලංකාව අමනාප කර ගැනීමට ඉන්දියාව කල්පනා කළේ නැහැ. මේ ස්ථාවරය එල්. ටී. ටී. ඊ. ය විනාශ කර ශ්‍රී ලංකාව එක්සේසත් කිරීමට හේතු වුණා. මේ නිසා ඉන්දියාව ශ්‍රී ලංකාවට අතිශයින්ම වැදගත් රටක්. අපේ සමීපතම අසල්වැසියා ද ඔවුන්මයි.පසුගියදා ශ්‍රී ලංකා ජනාධිපති මහින්ද රාජපක්‍ෂ මහතා ඉන්දියාවට ගියේ එම පැරැණි ඓතිහාසික මිතුදම යළි අලුත්වැඩියා කර ගැනීමට වගෙයි. එය ඉතා සාර්ථක රාජ්‍ය තාන්ත්‍රික චාරිකාවක්. එසේම නෑගම් යාමක් වගෙයි. 30 අවුරුදු යුද්ධයෙන් වසරකට පසු සිදුවූ මෙම සංචාරයේ දී ශ්‍රී ලංකා ජනාධිපතිතුමා එහිදී මහත් හරසරින් පිළිගනු ලැබූ බවයි වාර්තා වුණේ.මෙම සංචාරයේ දී අමෙරිකානු ඩොලර් ද. ල. 1250 ක ආධාර ශ්‍රී ලංකාවට ලැබුණා. හරියට කුඩා මල්ලක් රැගෙන ගිය කෙනෙකුට ගෝනියක් බරට ලැබුණා වගෙයි. ඉන්දීය ජනාධිපතිනි “ප්‍රතිභා පටෙල්” හා අගමැති “මන් මෝහන් සිං” අතර පැවැති ද්විපාක්‍ෂික සාකච්ඡාවලින් අනතුරුව මෙම ආධාර ලැබුණු බවයි වාර්තා වෙන්නේ. මින් ඇ. ඩොලර් ද. ල. 250 ක් යළි අය නොකර ගන්නා මූල්‍ය ආධාර. අනෙක් මුදල් වසර 20 ක සහන කාලයකින් පසුව අයකර ගන්නා බවයි දෙපාර්ශ්වයම සඳහන් කරන්නේ. උතුරු - නැගෙනහිර නිවාස සංවර්ධනය, දුම්රිය මාර්ග සංවර්ධනය, විදුලිබල උත්පාදනය වෙනුවෙන් ගිවිසුම් තුනක් ද අස්සන් තැබුවා.අපේ විපක්‍ෂ ගෙන ගිය ප්‍රචාරය වූයේ ඉන්දියාව අපට විවිධ බලපෑම් කරනු ඇති බවයි. සීපා ගිවිසුම අස්සන් තැබීම හා උතුරු නැගෙනහිර අර්බුදයට ලබා දෙන දේශපාලන විසඳුම ඉන් ප්‍රධානයි. එහෙත් ඉන්දියාව කල්පනා කරන්නේ අපේ විපක්‍ෂය කල්පනා කරන විදියට නොවෙයි. ඔවුන් කල්පනා කරන්නේ තමන් ලබමින් සිටින ශීඝ්‍ර ආර්ථික වර්ධනය අසල්වැසි රාජ්‍ය සමඟ බෙදා හදාගන්න. එහිදී ශ්‍රී ලංකාව ඔවුන්ට අතිශයින්ම වැදගත්. එක් අතකින් සමීප සොහොයුරෙක් වගෙයි. සංස්කෘතික හා සමාජීය වශයෙන් ද ශ්‍රී ලංකාවේ ජනතාව ඉන්දියාව හා සමීපයි. මේ සමීපත්වය ආර්ථික සංවර්ධනය පැත්තෙන් බෙදා හදා ගන්නත් ඔවුන් සූදානම්.ආර්ථික සංවර්ධන ක්‍රියාවලියේ දී තනියෙන් නැගී සිටීමේ සූදානමක් ඉන්දියාවට නැහැ වගෙයි. එහෙම නැගී සිටියත් අසල්වැසියා ශක්තිමත් නොවේ නම්, එම දුර්වල අසල්වැසියාගේ ක්‍රියාකාරීත්වය ඉන්දියාවට බලපානවා. උදාහරණ වශයෙන් ශ්‍රී ලංකාව සාමයෙන් තොර රටක් ලෙස පසුගිය 30 වසර තුළ පැවතීම ඉන්දියාවට ද හිසරදයක් වුණා. ලක්‍ෂ ගණනින් සාමාන්‍ය ජනතාව සරණාගතයන් ලෙස ඉන්දියාවට එන්න පටන් ගත්තා.මේ අයගේ මූලික පහසුකම් වෙනුවෙන් ඉන්දියානු අයවැය ලේඛනයෙන් බිලියන ගණන් මුදල් වෙන්කිරීමට ද සිදුවුණා. විශේෂයෙන් ම ඉන්දියානු හමුදාව ශ්‍රී ලංකාව තුළ සාමය ආරක්‍ෂා කිරීමට පැමිණි යුගයේ ඒ සඳහා වැය වූ මුළු මුදලම දරන ලද්දේ ඉන්දියානු මධ්‍යම රජය මඟින්. ආර්ථික සංවර්ධනය පැත්තෙන් ගත්තත් මේ යථාර්ථය එලෙසින් ම පවතිනවා. මේ නිසා ඉන්දියාව සාමයෙන් පසු උදා වී තිබෙන මේ අනගි අවස්ථාවේ දී ශ්‍රී ලංකාවට උදව් කළ යුතුය යන තැනට ඔවුන් රාජතාන්ත්‍රිකව පත්ව තිබෙනවා.ඉදිරියේ උතුරු නැෙඟනහිර නැවත පදිංචි කරනු ලබන ජනතාව වෙනුවෙන් නිවාස 50000 ක් ඉදිකිරීමට ආධාර කිරීමට ඉන්දියාව සූදානම්. මේ සඳහා පිරිනමනු ලබන අමෙරිකානු ඩොලර් මිලියන 250 ක මුදල නැවත අය කර ගනු නොලබන ආධාරයක්. මේ අතර ඉන්දියානු විපක්‍ෂ නායිකා සුස්මා ස්වරාජ් සඳහන් කරන්නේ වත්මන් ඉන්දියානු රජයේ විදේශ පිළිවෙත විපක්‍ෂයේ ද පිළිවෙත බවයි. වෙන විදියකින් ඇය සඳහන් කළේ රජය ශ්‍රී ලංකා ආණ්ඩුව සමඟ මොන ගිවිසුම් අස්සන් කරනු ලැබුවත් විපක්‍ෂය බලයට පත් වූ පසුවත් ඒවා ආරක්‍ෂා කරන බවයි.ඇගේ මතය පක්‍ෂ විපක්‍ෂ වෙනස් වුණාට ඉන්දියානු රජය නමැති ආයතනය පවතින බවයි. හැම දේකටම විරුද්ධ වන අපේ විපක්‍ෂයට මෙය හොඳ තේමා පාඨයක්. පසුගිය සමයේ රජය එච්. එස්. බී. සී. බැංකුවෙන් ණය මුදලක් අයදුම් කළ විට අපේ විපක්‍ෂය කීවේ තමන් බලයට පත් වූ වහාම එය නොගෙවන බවයි. එය රටටම මතකයි. එක්සත් ජාතික පක්‍ෂය එච්. එස්. බී. සී. බැංකුව ඉදිරිපිට උද්ඝෝෂණය කළේ එම ණය මුදල ලබා නොදෙන ලෙසයි. ඉන්දියානු දේශපාලනය අපට වඩා ඉදිරියට ගොස් තිබෙන බව මින් පැහැදිලියි. ඔවුන් අපට වඩා ප්‍රශස්ථයි.සීපා ගිවිසුම සම්බන්ධයෙන් මන්මෝහන් සිං අගමැතිවරයා ජනාධිපති මහින්ද රාජපක්‍ෂ මහතා අමතා කළ ප්‍රකාශයෙන් ම එය පැහැදිලි වෙනවා. එය මාධ්‍ය වාර්තා කර තිබුණේ මෙසේයි. “මෙම ගිවිසුම බලහත්කාර කමකටත් නොවෙයි. දෙරටම එකඟවිය හැකි තත්ත්වයක් තුළ නිර්මාණය විය යුතුයි. දෙරටේ ව්‍යාපාරික ප්‍රජාවගේ අදහස් උපයෝගී කර ගනිමින් හා වෙනස්කම් සිදුකරමින් ගිවිසුමක් නිර්මාණය කර ගැනීමත්, ශ්‍රී ලංකාව කැමති නම් දේශපාලන එකඟතාවක් මත මෙය ගිවිසුමක් බවට පත් කර ගත හැකියි.”මෙය ඉන්දියානු නායකයන්ගේ තාන්ත්‍රික භාෂාවයි. ශ්‍රී ලංකාව සමඟ පවතින මිතුදමේ ඉහළ මට්ටම මෙයින් පැහැදිලි වෙනවා. ජනාධිපති මහින්ද රාජපක්‍ෂ මහතාගේ ඉන්දියානු සංචාරය ගැන අපේ රටේ විපක්‍ෂය කල්පනා කළේ සීපා ගිවිසුම හා උතුරු නැෙඟනහිරට දෙනු ලබන දේශපාලන විසඳුම බලහත්කාරයෙන් අප මත පතිත කිරීමට ගනු ලැබූ උත්සාහයක් විදියටයි. මේ වන විට ඉන්දියාවේ හැසිරීම මත ඒ සියල්ල මිථ්‍යාවක් බවට පත්ව තිබෙනවා. දේශපාලන විසඳුම සඳහා ඉදිරිපත් කරනු ලබන බලය බෙදාහැරීමේ පළාත් සභා ක්‍රමය අපේ ව්‍යවස්ථාවේ පවතින්නක්. සිදුවිය යුතුව තිබෙන්නේ එය ක්‍රියාවට නැංවීමයි. ඉන්දියාව එය හොඳාකාරවම තේරුම් ගෙන සිටිනවා.ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා - “ඉන්දියාව විශේෂ වශයෙන් අලුත් යමක් ඉදිරිපත් කළේ නැහැ. ඉන්දියාවට අවශ්‍ය අප ව්‍යවස්ථාව ක්‍රියාවට නැංවීමයි. 13 වැනි සංශෝධනය ව්‍යවස්ථාවට ඇතුල්වෙලයි තියෙන්නේ. 13 වැනි සංශෝධනයේ සමහර වගන්ති ක්‍රියාත්මක කිරීම ගැන ශ්‍රී ලංකාවේ ආණ්ඩුවේ සැලකිල්ල ගැන ඉන්දියා ආණ්ඩුව හොඳින් තේරුම් ගෙන තිබෙනවා.” (ඩේලි නිව්ස් 15 – 06 – 2010)මේ නිසා සීපා ගිවිසුම හා දේශපාලන විසඳුම් යන කාරණා දෙක සම්බන්ධයෙන් ම අපේ රටේ විපක්‍ෂය බලාපොරොත්තු වූ විරෝධය ඉන්දියාව පැත්තෙන් ප්‍රකාශ වූයේ නැහැ. ඒ වෙනුවට ලැබුණේ සාධනීය ප්‍රතිචාරයක්. ඉන්දියානු ප්‍රතිචාරය ඔස්සේ ලංකාවේ ආණ්ඩු විරෝධී දේශපාලනය මුවහත් කිරීමට විපක්‍ෂය දැරූ උත්සාහය වැලකුණා. ඒ වෙනුවට ඉන්දියානු විපක්‍ෂ නායිකා සුස්මා සුවරාජ්ගෙන් ප්‍රකාශයට පත් වුණේ ජාත්‍යන්තර දේශපාලන සම්බන්ධයෙන් අපේ විපක්‍ෂයට ද වැඩදායක වූ පාඩමක්.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=f1006172</link>
    <topic>කෙත් යායට නිල් දියවර</topic>
    <author>ප්‍රාර්ථනා වීරසිංහ</author>
    <content>අපට ම ආවේණික වු කර්මාන්ත අතුරින් වාරි කර්මාන්තයට හිමි වන්නේ සුවිශේෂී ස්ථානයකි. සිංහල ජාතිය පිළිබඳ ශ්‍රේෂ්ඨ මානව ගුණාංග වාරි සංස්කෘතිය සමඟ අපට ලැබී තිබේ. හෙළ රජ දරුවන්ගේ අපිරිමිත ධෛර්යෙන් හා කැපවීමෙන් අක්කර දහස් ගණන් නිල් පාටින් දිළිණු යුගයක් පසුකර පෙරදිග ධාන්‍යාගාරය යන විරුදාවලි ලැබූ බවද අප සැමට අමතක වී නැත.අපගේ හෙළ රජදරුවන්ගේ වාරි තාක්‍ෂණ හැකියාව අදටත් පරාද නොවන තරම් ඉහළය. ගොවි දරුවන්ට සුබ අනාගතයක් උදා කරනු වස්, දශක තිහක් තිස්සේ තිබූ යුද ගිනි දැල් නිවා, සංවර්ධනයේ අරුණලු උදා කිරීමට ගිරුවාපත්තුවෙන් බිහි වූ රාජ්‍ය නායකයා ඇප කැප වී සිටියි.ශ්‍රී ලංකාවේ ප්‍රධාන වාරි යෝජනා ක්‍රම මඟින් සියයට 60 ක් පමණ වන කෘෂිකාර්මික ඉඩම් සඳහා ජලය සපයනු ලැබේ. සමස්ත ජල සම්පාදනයෙන් සියයට 80 ක් කෘෂිකාර්මික කටයුතු සඳහා යොදා ගන්නා අතර ඉතිරිය කර්මාන්ත සහ ගෘහස්ථ කටයුතු සඳහා භාවිත කරයි. වාරිමාර්ග ක්ෂේත්‍රයේ දැනට ආරම්භ කර ඇති සියලුම ව්‍යාපෘති බහු කාර්යය යෝජනා ක්‍රමයි.මෙම බහු යෝජනා ක්‍රම අතුරින් ශ්‍රී ලාංකේය ජනතාවට විවිධ වූ ප්‍රතිලාභ රාශියකට හිමි කම් කීමට හැකි වේ.මේ සියලු ම ව්‍යාපෘති අතුරින් විශාල ම වාරි යෝජනා ක්‍රමය වන්නේ මොරගහ කන්දයි. ඒ යටතේ මධ්‍යම, උතුරුමැද සහ නැෙඟනහිර පළාත්වල පවතින ජල හිඟයට විසඳුමක් ලැබේ. ත්‍රිකුණාමලය, මාතලේ, අනුරාධපුරය සහ පොළොන්නරුව දිස්ත්‍රික්කවල ගෘහස්ථ හා කාර්මික ජල අවශ්‍යතාවන්ට ද සපයනු ලැබේ.රුපියල් මිලියන 48950 ක ආයෝජනයක් වන මේ ව්‍යාපෘතියට ජපාන රජය අරමුදල් ලබා දෙනු ලැබේ. මේ ව්‍යාපෘති අදියර 3 ක් යටතේ ක්‍රියාත්මක වේ. එනම් මොරගහකන්ද වේල්ල සහ ජලාශය ඉදි කිරීම, කළු ගඟ වේල්ල සහ ජලාශය ඉදි කිරීම, ජලය බෙදා හැරීමේ වාරිමාර්ග පද්ධතිය ඉදි කිරීමයි.මේ ව්‍යාපෘතිය මඟින් හෙක්ටයාර 3000 ක් අලුතින් වගාවට එක් වේ. ඊට අමතරව යල මහ කන්නවලදී වගා කළ හැකි බිම් ප්‍රමාණය හෙක්ටයාර් 1,50000 දක්වා වැඩි වේ. එමෙන්ම ජාතික විදුලිබල පද්ධතියට මෙගා වොට් 20 ක්ද එකතු වේ. මිරිදිය මත්ස්‍ය නිෂ්පාදනය වාර්ෂිකව මෙට්‍රික් ටොන් 4500 දක්වාද දේශීය වෙළෙඳ පොළට කෘෂි නිෂ්පාදන මෙට්‍රික් ටොන් 80000 ක් සහ කෘෂිකාර්මික නොව අංශයේ ස්ථිර රැකියා 1500 කට ආසන්න ප්‍රමාණයක් බිහි වෙනු ඇත.මාතලේ, අනුරාධපුර, පොළොන්නරුව, ත්‍රිකුණාමලය ප්‍රදේශවාසීන්ගේ පානීය ජල පහසුකම් කර්මාන්ත සඳහා මෙය විශාල පිහිටුවහලක් වේ.අම්පාර දිස්ත්‍රික්කයේ ජනතාවට වඩාත් ඵලදායි ජීවිතයක් ලබාදීම යටතේ මිලියන 2500 ක ආයෝජනයක් වන රඹුක්කන් ඔය ජලාශය ඉදි කෙරේ. දැනට සැලකිය යුතු ප්‍රමාණයක වැඩ ආරම්භ කර ඇති මේ මගින් අලුතින් වගා කිරීමට හැකි ඉඩම් ප්‍රමාණය අක්කර 3500 දක්වා ඉහළ යනු ඇත.ජල පහසුකම් සැපයීමත් සමගම ගොවි පවුල් 1500 කගේ පමණ ආදායම් ඉහළ ගොස් යහපත් ජීවන තත්ත්වයක් උදා කර ගැනීමට හැකි වේ.ව්‍යාපෘතිය ඉදි කිරීම යටතේ ඉදි කිරීමට යෝජිත බිබිල හා අම්පාර සඳහා වන විකල්ප මාර්ග මෙන්ම මහඔය ප්‍රදේශයේ මාර්ග සංවර්ධනය සමග ප්‍රදේශයේ ජනතාවට කෘෂි නිෂ්පාදනයට වැඩි ඉඩක් උදා වෙන අතර භෞතික දියුණුවක්ද උදා වේ.මැණික් ගඟ හරස් කොට ඝන මීටර් මිලියන 75 ක ධාරිතාවකින් යුත් ජලාශයක් ඉදි කිරීම සහ කිරිඳි ඔය ජලාශය දක්වා කිලෝමීටර් 23 කින් යුක්ත ඇල මාර්ග පද්ධතියක් ඉදි කිරීම මැණික් ගඟ සංවර්ධන ව්‍යාපෘතියට අයත් වේ.රුපියල් මිලියන 1772 ක ආයෝජනයක් වන මෙම ව්‍යාපෘතිය මගින් ලුණුගම්වෙහෙර ජලාශයේ ජල ධාරිතාව වැඩි කිරීම මගින් දැනට ඇති හෙක්ටයාර 3100 ක ඉඩම් ප්‍රමාණය වැඩි වී ගොවි පවුල් 3000 කට පමණ සෙත සැලසේ.පානීය ජල හිඟයට මුහුණ දෙන කතරගම, තණමල්විල සහ ලුණුගම්වෙහෙර ප්‍රදේශවල ජනතාවට මින් ප්‍රතිලාභ අත්වන අතර කතරගම වන්දනා කරන්නන් හට ජල අවශ්‍යතා සපුරාදීමට හැකි වේ.කතරගම ප්‍රදේශයේ වැව් පුරවා ගැනීමට සහ මේ ප්‍රදේශයේ සංචාරක කර්මාන්තය නඟා සිටුවීමටද මෙම ව්‍යාපෘතිය තුළින් හැකි වේ.දේශීය ඉංජිනේරුවන්, තාක්‍ෂණික ශිල්පීන් ද අපේම අය යොදවා ගැනීමත් ව්‍යාපෘතියේ වැඩ කටයුතු වලට ප්‍රදේශයේම ශ්‍රමිකයන් යොදවා ගැනීම තුළින් රැකියා අවස්ථා රාශියක් උදාවුහ.ඉරාන රජයේ මුල්‍යාධාර මත ආරම්භ කළ උමා ඔය යෝජනා ක්‍රමය තවත් වාරිමාර්ග ව්‍යාපෘතියකි. කෘෂිකර්මාන්තයට අවශ්‍ය ජල පහසුකම මෙන්ම විදුලි බල පද්ධතියට දායක වීමට මින් හැකියාව ලැබේ.වැල්ලවාය, තණමල්විල, බුත්තල ප්‍රදේශයේ වැව් වලට ජලය ලබා දෙන අතරම කිරිදි ඔය හරහා ලුණුගම්වෙහෙර ජලාශයට ජලය ලබා දීමට අමතරව හම්බන්තොට දිස්ත්‍රික්කයේ දැනට ආරම්භ කර ඇති ප්‍රධාන ව්‍යාපෘති වන ගුවන් තොටුපළ හා වරායට අවශ්‍ය ජලය සැපයීමද මෙම ව්‍යාපෘතියේ අරමුණු වේ.වර්තමාන කථානායක හිටපු වාරිමාර්ග ජල කළමනාකරණ සහ වරාය ගුවන්සේවා ඇමැති චමල් රාජපක්ෂ මහතාගේ මූලිකත්වයෙන් හම්බන්තොට දිස්ත්‍රික්කය තුළ වැව් අමුණු ප්‍රතිසංස්කරණය කරමින් නව ප්‍රබෝධයක් ඇති කළ බව රහසක් නොවේ. මව්ආර යෝජනා ක්‍රමය යටතේ් මීගහජදුර, මහඅලුත්ගම්ආර, පහළ මත්තල, කුඩා ඉදි වැව ඇතුළු වැව් 36 කට වාරි ජලය ලැබේ. එමගින් හම්බන්තොට දිස්ත්‍රික්කයේ ගොවීන් ආර්ථික වාසි රැසක් හිමි කර ගෙන ඇත.වීරවිල වැවේ ජල ධාරිතාව වැඩි කිරීම කිරිදි ඔය හරහා අට්ටික්කාව අමුණ ඉදි කිරීම තිස්ස පන්නෙගමුව යෝධවැව දෙබරවැව වැව්වල ජල ධාරිතාව වැඩි කිරීමටද හැකි විය.ජලයෙන් අඟ හිගකම් පවතින හම්බන්තොට වාරිමාර්ග පුනරුත්ථාපන ව්‍යාපෘතිය යටතේ ලක්ෂ 105 ක් පමණ වැය කොට ජනතාවගේ ජල අවශ්‍යතා ඉටු කිරීමට හෙතෙම කටයුතු කළේය.ඝණ මීටර් මිලියන 120 ක ධාරිතාවකින්යුත් ජලාශයක් සහ දැදුරු ඔය ගංගා ද්‍රෝණියේ සිට මී ඔය ද්‍රෝණිය දක්වා ජලය ඝණ මීටර් මිලියන 90 ක ධාරිතාවක් හරවා යැවීමේ ජල ප්‍රවාහන පද්ධතියක් ඉදි කිරීම දැදුරු ඔය ජලාශය ඉදි කිරීමේ ව්‍යාපෘතියට අයත් වේ.මිලියන 650 ක ආයෝජනයක් වන මේ ව්‍යාපෘතිය මගින් පුත්තලම කුරුණෑගල දිස්ත්‍රික්ක වල දැනට වගා කරනු ලබන ඉඩම් හෙක්ටයාර් 8515 කට වාරි ජලය ලබා දීම සහ 1500 කට ආසන්න ගොවි පවුල්වල ජීවන තත්ත්වය නගා සිටුවීමට මින් හැකි වනු ඇත. එමෙන්ම මෙගා වොට් 1.5 ක පමණ විදුලි බලයක් ජාතික විදුලිබල පද්ධතියට එකතු කිරීමද මෙහි අරමුණයි.වේලි ආරක්ෂණය සහ ජල කළමනාකරණ සංවර්ධනය යටතේ් මිලියන 7400 ක් වෙන් කර තිබේ. මේ යටතේ් 2008 වර්ෂයේ පරාක්‍රම සමුද්‍රය අසලින් මෙම ව්‍යාපෘතිය පළමුවෙන් ආරම්භ කරන ලද්දේය. ශ්‍රී ලංකා රජය සහ ලෝක බැංකු අතර මූල්‍යමය ගිවිසුම 2008 දී අස්සන් කළ අතර මේ වන විට වේලි 32 ක මූලික පර්යේෂණ කටයුතු සහ නිර්මාණ වාරිමාර්ග දෙපාර්තමේන්තුව සහ මහවැලි අධිකාරිය ඒකාබද්ධව සිදු කරයි.මේ ව්‍යාපෘතියේ මූලික අරමුණු නම් රට තුළ ජල සම්පත් කළමනාකරණය කිරීම හා සංවර්ධනය වැඩි දියුණු කිරීමයි. මහජනතාවට සිදුවන ආපදා අවම කිරීම, ජලාශ්‍රිත ආයෝජනය වැඩි දියුණු කිරීමද ඊට අයත්ය.වේලි ආරක්ෂණය සහ මෙහෙයුම් කාර්යක්‍ෂමතාව වැඩි කිරීම, ජල මිනුම් තොරතුරු පද්ධතිය ඇති කිරීම, බහු අංශික ජල සම්පත් සැලසුම්කරණය මෙහි ප්‍රධාන ක්‍රියාකාරකම්ය.වේලි ආරක්ෂාව හා මෙහෙයුම් කාර්යක්‍ෂමතාව වැඩි දියුණු කිරීම යටතේ විවිධ ආයතනවලට අයත් ජලාශ 80 ක් සඳහා මූලික ආරක්ෂණ හා අධීක්ෂණ පහසුකම් සැපයීම, ප්‍රධාන ජලාශ 48 ක් පිළිබඳ අවදානම් තත්ත්වයන් ඇගයීම ඇතුළු කාර්යන් කිහිපයක් ඇතුළත් වේ.ඊට අමතරව නවීන ජලමාපක තොරතුරු පද්ධතියක් ඇති කිරීම යටතේ ජල මිනුම් ගන්නා ස්ථාන 50 ක් නවීකරණය කිරීම, වාරිමාර්ග දෙපාර්තමේන්තුවේ ජල මිනුම් පද්ධතිය වැඩි කිරීම අයත්ය. බහු අංශික ජල සම්පත් සැලසුම්කරණය යටතේ් ජාතික ජල සම්පත් සංවර්ධන සැලැස්මක් සකස් කිරීම, මහවැලි සංවර්ධන සැලැස්ම යාවත්කාලීන කිරීමද ඇතුළත් වේ.මහින්ද චින්තන ඉදිරි දැක්ම අනුව දේශීයත්වයට මුල්තැන දෙමින් මේ රට නැවතත් ස්වයංපෝෂිත ජාතියක් බවට පත් කිරීමට අවැසි වැව් අමුණු ගොඩනැගී සුබ අනාගතයක් උදා වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=f1006173</link>
    <topic>පාවාදීමට සීමාවක් නැද්ද ?</topic>
    <author/>
    <content>සරත් ෆොන්සේකා වර්තමාන පාර්ලිමේන්තුවේ මන්ත්‍රීවරයෙකි. එනම් ඔහු දැන් මහජන නියෝජිතයෙකි. ටික දිනක නිහැඬියාවකින් පසු ෆොන්සේකා මහතා පසුගිය දා සිය මුඛය විවෘත කොට යමක් කියා ඇත. ඒ ඔහුගේ පුද්ගලික ජීවිතය ගැන හෝ ඔහු කළේ යැයි කියන දූෂණ වංචා ගැන නොවේ. ඔහුද, මාද, ඔබද උපන් රට ගැනය. එනම් වසර තිහක කුරිරු ත්‍රස්තවාදයෙන් මුදා ගෙන ලෝකයා ඉදිරියේ අභියෝග වලට අභියෝග කරමින් නැඟී සිටීමට උත්සාහ ගන්නා රට පිළිබඳවය.පාර්ලිමේන්තු මන්ත්‍රී සරත් ෆොන්සේකා මහතා බී. බී. සී. හාඩ්ටෝක් වැඩසටහන හරහා අධිරාජ්‍යවාදී කුමන්ත්‍රණකරුවන්ට නැවත රටත්, රාජ්‍ය නායකයාත්, ආරක්ෂක ලේකම්තුමාත්, ත්‍රිවිධ හමුදාවත් පාවා දෙන ප්‍රකාශයක් සිදු කොට ඇත.පසුගියදා ඔහු විසින් ප්‍රකාශකොට ඇත්තේ ඕනෑම අධිකරණයකදී තමන් දන්නා කාරණා හෙළි කිරීමට කැමති බවකි. මේ තමන් දන්නා කාරණා යනු කුමක්ද ? ඒවා හෙළි කරන්නට යන්නේ කුමක් සඳහාද ? එසේ හෙළි කරන්නට තරම් වැදගත් වූ වැරැද්දක් සිදු වූයේද යන්න සාමාන්‍ය ජනයා අතර කතා බහට ලක්වීමට හැකිය.මන්ත්‍රී සරත් ෆොන්සේකා මහතා තමන්ගේ යහ පැවැත්ම සඳහාත් ජාත්‍යන්තරව ක්‍රියාත්මක වන ඊනියා කොටි ඩයස්පෝරාවේ උවමනාව සඳහා ලෝකයා ඉදිරියේ මෙවැනි නින්දා සහගත අශීලාචාර ප්‍රකාශ නොකළ යුතුය. සරත් ෆොන්සේකා මහතා හමුදා ජනරාල්වරයා වශයෙන් ජනපතිතුමන්ගේ හා ආරක්ෂක ලේකම් තුමාගෙන් තමාට හිමි සියලු වරප්‍රසාද ලබාගන්නා කාලයේ මෙවැනි දේ සිදු වූවා නම් එම ප්‍රකාශ කරන්නට තිබුණා නොවේද.දන්නා කාරණාෆොන්සේකා මහතාගේ සිත තුළ රජ වීමේ ආශාවක් ඇතිවී ඒ සඳහා හමුදා සේවයෙන් ඉවත් වූ පසු මෙවැනි දේ කිරීම හිටපු හමුදා නිලධාරියෙකු වශයෙන් හමුදා විනයටද අපහාස කිරීමකි. මෙවැනි දේ නොකළ යුතු ඒවා බව යාන්තමින් හෝ මොළයක් ඇති කාට වුවද මැනවින් වැටහේ.ෆොන්සේකා මන්ත්‍රීවරයා හමුදා සේවයේ සිටියදී ඔහුට ආරක්ෂාව ලබා දුන්නේද අද දවසේ ඔහුගේ විවේචනයට ලක්ව ඇති මේ ගමෙන් රට බේරාගැනීම සඳහා හමුදාවට බැඳුණ අහිංසක තරුණ කෙල්ලෝ සහ කොල්ලෝ නොවන්නේද රටට විරුද්ධව එන ඕනෑම සතුරෙකු විනාශ කරන බව වරක් වත්මන් ඊශ්‍රායල් ආරක්ෂක ලේකම්වරයා ප්‍රකාශ කොට ඇත. ඔහු එවකට ඊශ්‍රායල් විශේෂ කර්මාන්ඩෝ බළකායේ ප්‍රධානියාව සිටියේය.ඔහු අද වන තුරුත් ඊශ්‍රායල් හමුදාවට ආදරය කරති. සිය රටට ආදරය කරති. නමුත් ෆොන්සේකා මන්ත්‍රීවරයා එදා හමුදා නිලධාරියෙක් වශයෙන් සිටියාදෝ කියන්නට බැරි තරම් කෙනෙකුට හිතෙන පරිදි ඔහු සහසික ලෙස පාවාදීම් කරන්නට පටන් ගෙන ඇත. ෆොන්සේකා මන්ත්‍රීවරයාට දේශීය හෝ ජාතික වුවමනාවක් ඇති බවක් නොපෙනේ. ඔහුට ඇත්තේ හුදු වෛරයක් පමණි. ඒ වෙනුවෙන් රට බිලිදීම කෙසේවත් අනුමත කළ හැකි නොවේ.කොටි ඒජන්තයන් වශයෙන් පෙනී සිටින බටහිර පුමුඛ අධිරාජ්‍යවාදී හඬය. ඊනියා යුද අධිකරණ ගැන කතා කරද්දී ෆොන්සේකා මන්ත්‍රීවරයා මෙවැනි ප්‍රකාශ නිකුත් කිරීම කොතරම් ද්‍රෝහි කමක්ද. මේ සඳහා වගකිව යුත්තේ ෆොන්සේකා මන්ත්‍රීවරයා පමණක්ම නොවේ. ඔහු පාර්ලිමේන්තුවට ගෙන ඒම සඳහා විශාල කැපවීමක් කළ සහ ඔහු කෙරේ එවකට ජනතාව අතර පැවති අනුකම්පාව ප්‍රයෝජනයට ගෙන පාර්ලිමේන්තු අසුන් කිහිපයක් ලබා ගත් ජ. වි. පෙ. ද සමානව වගකිවයුතුය.එදා ජනතා ඡන්දයෙන් ප්‍රතික්ෂේප වුවකු වශයෙන් වටිනාකමක් නොතිබූ ෆොන්සේකා මහතා ප්‍රයෝජනයට ගැනීමට ජවිපෙ හා එක්සත් ජාතික පක්ෂය අතර කරට කර තරගයක් තිබුණේය. අවසානයේ එක්සත් ජාතික පක්ෂය ෆොන්සේකා බරවා කකුලක් බව තේරුම් ගෙන අත්හැර දැම්මේය. නමුත් දේශපාලන වශයෙන් පතිවත කඩාගෙන වීදියට බහින්නට තරම් අසරණ වී සිටි ජවිප ෆොන්සේකා මහතා සමග දේශපාලන යුග දිවි ඇරඹුවේය.එදා රාජ්‍ය ආයතනයක කළමනාකාරීත්වය විදේශ රටකට ලබා දෙන්න යම් රජයක් හෝ ඇමැතිවරයෙකු කටයුතු කරන්නට යෙදුනහොත් ජවිපෙ සිටින නායකයන් රට පාවා දෙන බව කියමින් විවිධාකාර උද්ඝෝෂණ ලේ වැගිරීම් සිදු කරනු ඇත. යම් රටක පාර්ලිමේන්තු මන්ත්‍රීවරයෙකු හෝ වෙනත් නියෝජිතයෙකු මේ රට ගැන ද්‍රෝහී ප්‍රකාශයක් කළ විට වෙනදා ජනතා විමුක්ති පෙරමුණ විසින් තානාපති කාර්යාල වට කරති. ඒවාට පහර දෙති. එසේ ක්‍රියා කළ ජනතා විමුක්ති පෙරමුණ අද තම සන්ධානයේ නායකයා නැති නම් වර්තමාන ජ. වි. පෙ. අධ්‍යාත්මික නායක සරත් ෆොන්සේකා කරන මෙම පාවා දීම් හමුවේ නිහඬව සිටී.ජවිපෙ සිටින නායකයන්සරත් ෆොන්සේකා මන්ත්‍රීවරයා කියා ඇත්තේ යුද අපරාධ ගැන තමා යමක් දන්නේ නම් එය නොකියා සිටීම ද්‍රෝහි කමක් බවයි. මෙය හරි අපූරු කතාවකි. ෆොන්සේකා මහතා පේ‍්‍රමියෙකු වන්නට දඟලන්නේ මවු බිමත් ඒ මවු බිම දිවි දෙවැනි කොට රකින හමුදා නිලධාරීනුත් පාවා දීමෙන්ද ?. මෙතැනදී ජනතා විමුක්ති පෙරමුණ හා ෆොන්සේකා අතර ඇති දේශපාලන හා නොදැනුවත් කමේ ජාන සම්බන්ධතාවය හෙළි වේ.ජනතා විමුක්ති පෙරමුණ 88 / 89 කාලයේදී දේශප්‍රේමී ජනතා ව්‍යාපාරය වශයෙන් පෙනී සිටිමින් මුළු රටට ගිණි තැබුවේය. පාර්ලිමේන්තු මන්ත්‍රීවරයාගේ සිට ගමේ අහිංසක ගැමියා දක්වාම තමන්ට විරුද්ධ දේශපාලන මත දැරුවන් ඝාතනය කළේය.විශ්වවිද්‍යාල තුළ ජවිපෙ දේශපාලනයට විරුද්ධ වූ ශිෂ්‍යයින්ට පහර දුන්නේය. එසේත් නතර කළ නොහැකි වූයේ නම් මරා දැමුවේය. භික්ෂූන් වහන්සේලා, කලාකරුවන්, ජනමාධ්‍යවේදීන් යන සියල්ලන් මෙකී ජවිපෙ දේශප්‍රේමී සැහැසිකම් වලට ලක් වූවන් අතර වෙයි.මා මීට පෙරද ජනතා විමුක්ති පෙරමුණ දේශප්‍රේමීත්වය වරදවා තේරුම් ගෙන ඇති බව පෙන්වා දී ඇත. 88 / 89 කාලයේ ජ. වි. පෙ. ඉහත කී සියලු කුªරිරු කම් කළේ දේශප්‍රේමීත්වයේ සළුව පොරවාගෙනය. අද ෆොන්සේකා මහතාද ද්‍රෝහියෙක් නොවී ප්‍රේමියෙක් වන්නට උත්සාහ ගනිමින් සිටී. ඒ සඳහා ඔහු භාවිතා කරන්නේද ජවිපෙ විසින් මීට පෙර අනුගමනය කරන ලද ඊනියා වැරදි සහගත අශිලාචාර ක්‍රමවේදයට වීම රටේ අභාග්‍යයකි.ශ්‍රී ලංකාවේ හමුදාවයුද්ධය පවතින කාලයේදී දෙමළ ජාතික සන්ධානයේ මන්ත්‍රීවරුන් සහ තවත් විපක්ෂ මන්ත්‍රීවරුන් කිහිප දෙනෙකු හමුදාව යුද අපරාධ සිදු කරන බව කියමින් කෑ මොර ගැසුවේය. නමුත් ජනාධිපතිවරයා ජාත්‍යන්තරයට එකී සෑම දෙයක් සම්බන්ධයෙන්ම විදිමත්ව පිළිතුරු ලබා දුන්නා පමණක් නොව එවැනි දේ සිදු වන්නේ දැයි කියා පරීක්ෂා කොට බැලීමටද අවස්ථාව දුන්නේය. නමුත් කිසිවෙකුටවත් ශ්‍රී ලංකාවේ හමුදාව එවැනි දෙයක් සිදු කරන්නේ යැයි සොයා ගැනීමට හැකි නොවීය. සොයා ගැනීමට මූලික වශයෙන් එවැනි දේ සිදු විය යුතුය. නොවන දෙයක් සොයා ගන්නේ කෙසේද ?.ෆොන්සේකා මහතා මෙතරම් ලොකු බේගල් ඇද බාන්නේද සියැසින් දුටු දේ නොවේ. ඒ මහතාටද නම නොකියන මාධ්‍යවේදියෙකු කියනා ලද තොරතුරක් ඇසුරිනි. සමහර විට ඔහු ෆොන්සේකා මහතාගේ ලාබ දේශපාලන ගමනට උදව් කරන්නට හිතාගෙන එවැනි දෙයක් කිව්වා වන්නට පුළුවන. නමුත් ෆොන්සේකා මහතා කිසිදු විචාර බුද්ධියකින් තොරව රටටත් ජනතාවටත් එරෙහිව ඊනියා කොටි හිතවාදීන්ට උඩ ගෙඩි සපයන ප්‍රකාශ නිකුත් කරති.ඔහු ද්‍රෝහියෙකු වන්නට දෙයක් නැත. මක් නිසාද ඔහු රටටත් ජාතියටත් ද්‍රෝහියෙකු වී හමාරය. කැප්පෙටිපොළ මහ නිලමේ තුමා ඉතිහාසයේ වීරයෙකු වූ අතර හිටපු ජනරාල් එක රැයින් ජාතියකට ද්‍රෝහියෙකු වූයේය.අප අමතක නොකළ යුතු තවත් වැදගත් දෙයක් ඇත. එනම් එක්සත් ජාතික පක්ෂයේදී ජනාධිපති අපේක්ෂකයා වූයේ පාර්ලිමේන්තු මන්ත්‍රී (දැන්) සරත් ෆොන්සේකා මහතාය. එක්සත් ජාතික පක්ෂයේ් දැනට පාර්ලිමේන්තුවේ සිටින බහුතර ජ්‍යෙෂ්ඨ මන්ත්‍රීවරුන් ෆොන්සේකා මහතා ශ්‍රී ලංකාවේ ජනාධිපති කරවීමට විශාල උත්සාහයක් ගත්තේය. ශ්‍රී ලංකාවේ සිහි බුද්ධිය ඇති කළ ගුණ දන්නා ඡන්ද දායකයන් නොවන්නට අද මන්ත්‍රී ෆොන්සේකා මහතා ජනාධිපති වන්නට ඉඩ තිබුණේය. එසේ වුයේ නම් රටේ තත්වය කුමක්ද යන්න සිතා ගත හැකිය.සරත් ෆොන්සේකා මහතා වෙනුවෙන් වේදිකා දෙවනත් වන්නට කෑ ගැසූ එජාප මන්ත්‍රීවරු ෆොන්සේකා මහතා ගේ මෙකී ක්‍රියා කලාපය ගැන කුමක් කියන්නේද වගකීමක් ඇති විපක්ෂයක් වශයෙන් රටට විරුද්ධව කුමක් හෝ බලපෑමක් එල්ල වූ විට ඒ සඳහා පක්ෂ භේදයකින් තොරව ක්‍රියාත්මක විය යුතුය. වසර තිහක යුද්ධ කාලය පුරාවට යුද වීරයන් මෙන්ම ද්‍රෝහීන්ද සිට ඇත.සෙත් පතන්නන් මෙන්ම පාවා දෙන්නන්ද අනන්තවත් සිට ඇත. එකී පාවා දෙන්නන් විසින් කළ කී දේ නිසා මේ රට රටක් ලෙස ද ජාතියක් ලෙස ද අප්‍රමාණ වන්දි ගෙවා ඇත. ඒ මනුෂ්‍ය ජීවිත වලින් මෙන්ම රාජ්‍ය දේපල කෝටි ප්‍රකෝටි ගණනින් අහිමි කර ගනිමින් තව දුරටත් එසේ කළ යුතුද ? එසේ කරන්නට ඉඩ දිය යුතු නැත. අපි ජාතියක් වශයෙන් මිනී කඳු වශයෙන් වන්දි ගෙවා ඇත. දරුවන්ගේ මිය ගිය මළ කඳ ඔසවාගෙන පියවරු හඬා වැටෙන වා අපි සියැසින් දැක ඇත. කැබිතිගොල්ලෑවේ ඛේදවාචකය සිදුවූ ස්ථානයට ක්ෂණිකව ගිය රටේ රාජ්‍ය නායකයා ජනපති මහින්ද රාජපක්ෂ මහතා මෙවන් ඉරණමක් තවදුරටත් ඇති නොවීමට කටයුතු කළේය. එය ජාතියක් වශයෙන් සිදු කරන ලද උත්තම සටනකි.පුද්ගලික සුඛ විහරණයජනාධිපති මහින්ද රාජපක්ෂ මහතා සියලු සන්නද්ධ අංශයන්හි සේනාධිනායකයා වශයෙන් ලෝකයේ ඕනෑම බලවේගයක් හරහා ගොඩ නැ¼ගුණ සතුරු බලවේගයන්ට ඉතා නිර්භීත ලෙස මුහුණ දුන්නේය. ඒ මහින්ද රාජපක්ෂ ජනාධිපතිවරයාගේ පුද්ගලික සුඛ විහරණය සඳහා කරන ලද දෙයක් නොවේ. තමන්උපන් රටේ ජනතාවට හා මතු උපදින පරම්පරාවට නිදහස් රටක් ඇති කිරීමේ අත්හළ නොහැකි ජාතික වගකීම ඉටු කිරීම සඳහාය.ඒ අනුව ඉහත කී සකළවිධ පාවාදීම් වහාම නතර කර දැමීමට කටයුතු කළ යුතුය. මෙම පාවා දීම් වලට එරෙහිව ජාතියක් වශයෙන් සියලු දෙනා එකතු විය යුතු කාලය පැමිණ ඇත. ඒ හෙට නොවේ අදය. එකට සැනසෙනවාද බෙදී වෙන්වී විනාශ වෙනවාද යන්න ජාතියක් වශයෙන් අප නිර්ණය කළ යුතුය. කොන්දේසි විරහිතව රටත් ජාතියත් පාවා දෙන්නන්ට විරුද්ධව වහ වහා පෙළ ගැසෙමු.ක්‍රියාත්මක වෙමු නිදහස් රටක් ගෞරවණීය පුරවැසියන් ලෙසට මිය යාම සෑම ශ්‍රී ලාංකීය පුරවැසියෙකුගේම සිත් හි සනිටුහන් කළ යුතුය. හෘද සාක්ෂියක් නැති දේශපාලන අඳ බාලයන්ගේ පාවා දීම් මතවාදීව පරාජය කිරීමට ජාතියක් ලෙස පෙළ ගැසෙමු. ජාතියක් ලෙස ක්‍රියා කරමු ඉන් තොරව අපට පරිපූර්ණ නිදහසක් ලබා ගත හැකි නොවේ.කීර්ති දුනුවිල</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=f1006174</link>
    <topic>ජපාන අලුත් අගමැතිට හරියට වැඩ</topic>
    <author>ධම්මික සෙනෙවිරත්න</author>
    <content>විශාල ජනපි‍්‍රයත්වයක් ලබා සිටි ජපාන අගමැති යුකිඩ් හතොයමා හදිසියේ ඉල්ලා අස්වීමෙන් පසු අගමැති ලෙස පත් මුදල් ඇමැති නඔතෝ කාන් අභියෝග රැසක් මැදින් පාලනය අරැඹුවේය.දීර්ඝ කාලයකට පසු ජපාන දේශපාලනයේ වෙනසක් ඇතිකරමින් බලයට පත් හතොයාමා ධූරයේ රැඳී සිටියේ මාස 8 ක් පමණකි. වසර 3 ක් තුළ ඉල්ලා අස්වූ අගමැතිවරුන්ගේ සංඛ්‍යාව 5 දක්වා ඉහළ දමමින් ඔහු ගත් තීරණයට බලපෑ හේතූන් ලෙස ප්‍රබල කාරණා දෙකක් ඉදිරිපත් විය. පළමුවැන්න මැතිවරණ ව්‍යාපාරය තුළ පොරොන්දු වූ පරිදි ඔකිනාවා දූපත්වල පිහිටි අමෙරිකානු ගුවන් කඳවුර පිළිබඳ තීරණයක් ගැනීමට මෙතෙක් ඔහුට නොහැකි වීමයි.ආසන්න සති කිහිපය තුළ එය ඉවත් කිරීමට පියවර ගන්නා ලෙස ඉල්ලා උද්ඝෝෂණ පැවැත්වුණේය. එහෙත් එය සිතන තරම් පහසු කාර්යයක් නොවන බව දැන් පැහැදිලිය. දෙවන ලෝක යුද්ධයෙන් පසුවත් “ඔකිනාවා” ජපාන විදේශ ප්‍රතිපත්තිය තුළ වැදගත් සාධකයකි. අමෙරිකාව, ඔකිනාවා ආපසු ජපානයට භාර දුන්නේ යුද්ධය නිමාවී දශක දෙකකටත් පමණ පසු 1972 වසරේදී.තවදුරටත්, එහි අමෙරිකානු ගුවන් කඳවුරක් පැවැති අතර ඔකිනාවා යනු වොෂින්ටන් ආසියා ප්‍රතිපත්තියේ වැදගත් සාධකයකි. මේ තත්ත්වය තුළ අගමැති හතොයමා ගේ ප්‍රයත්නය වූ ජපාන – අමෙරිකා සබඳතාවන්ට නව අර්ථකථනයක් ලබාදීම පහසු වූයේ නැත. ජපානය දැඩි අමෙරිකානු පිළිවෙතක් අනුගමනය කිරීම පිළිබඳ හතොයාමා එකඟ නොවූයේ ය. ඔහුගේ මතය වූයේ ජපානය දැනට අමතක කර ඇති සෙසු ආසියානු මිතුරන් සමඟ ද සබඳතා වර්ධනය කර ගත යුතු බවයි.හතොයාමාගේ ඉල්ලා අස්වීමට හේතු වූ තවත් කාරණයක් ලෙස සැලකෙන්නේ පක්‍ෂ ලේකම්වරයාගේ ක්‍රියාකලාපයයි. පක්‍ෂය නව ලේකම්වරයකු පත්කර ගත යුතු බව ඔහුගේ අදහසයි. ඉල්ලා අස්වීමෙන් පසු නව දේශපාලන පක්‍ෂයක් බිහිකැර ගැනීම පිළිබඳ පවා හිටපු අගමැතිවරයා අදහස් දැක්වූයේය.ආර්ථිකය නිසි පීල්ලේ තබාගැනීම ඇතුළු අභියෝග ගණනාවක් නව අගමැති නඔතෝ කාන් හමුවේ ඇති බව දේශපාලන විචාරකයන්ගේ මතයයි. මුදල් ඇමැතිවරයා ලෙස ඔහු ලැබූ අත්දැකීම් එහිදී ඔහුට ඉවහල් වනු ඇති. එහෙත් රාජ්‍ය ණය ඉහළ ගොස් තිබීම වැනි කාරණා පාලනය කිරීම පහසු දෙයක් නොවීය. මුදල් ඇමැති වශයෙන් තමන් යෝජනා කළ මූල්‍ය විනය පිළිබඳ කාරණය මෙහිදී අදාළ කර ගත හැකි බව නව අගමැතිවරයාගේ අදහසයි.මධ්‍ය කාලීන මූල්‍ය සැලැස්මක් ද දැනට රජය යෝජනා කර තිබේ. වෙළෙඳ බදු ඉහළ යාමක් ද ඉදිරියේදී අපේක්‍ෂා කළ හැකි නමුත් බදු ඉහළ දැමීම සහ නව මූල්‍ය ප්‍රතිපත්ති පිළිබඳ අගමැතිවරයාගේ ජපාන ප්‍රජාතන්ත්‍රවාදී පක්‍ෂයේ (DPJ) නියෝජිතයන් අතර පවා පැහැදිලි එකඟතාවක් නොපෙනේ.මේ පසුබිම තුළ පාර්ලිමේන්තු ඉහළ මන්ත්‍රී මණ්ඩල ඡන්ද විමසීම ද නුදුරේදී පැවැත්වීමට නියමිතය. එහි බලය ලබාගැනීමට හැකි වුවහොත් එය නඔතෝ කාන් ගේ දේශපාලන අනාගතය ශක්තිමත් කිරීමට ප්‍රබල සාධකයක් වනු ඇත. යම් හෙයකින් එහිදී පසුබෑමක් ඇතිවුවහොත් පක්‍ෂය තුළම ඔහුගේ නායකත්වය අභියෝගයට ලක්වන ලකුණු දැනටමත් පහළවී තිබේ.අනෙක් අතට ව්‍යවස්ථාදායකයේ පාලනය අවුල් - වියවුල් තොරව පවත්වා ගැනීමටත්, ඉහළ මණ්ඩලයේ බලය අත්කර ගැනීම වැදගත්. දැනටත් ජපාන ප්‍රජාතන්ත්‍රවාදී පක්‍ෂ පාලනය ගෙන යන්නේ නව ජනතා පක්‍ෂයේ ද සහාය ඇතිවයි. මේ හේතුවෙන් ප්‍රජාතන්ත්‍රවාදී පක්‍ෂය නව හවුල්කරුවන් සෙවීම කෙරෙහි ද උනන්දුවක් දක්වන බව පෙනෙන්නට ඇත. ජපාන බෞද්ධයන්ගේ විශාල සහායක් ඇති නව කොමෙයිතෝ පක්‍ෂය ඔවුන්ගේ එක් තෝරාගැනීමක් ලෙස සඳහන්.ජපාන මහ බැංකුව විසින් මූල්‍ය ක්ෂේත්‍රය තුළ අනුගමනය කරමින් ඇති යම් ක්‍රියාමාර්ග පිළිබඳ නව අගමැතිවරයාගේ අවධානය යොමු විය. එහි ඇතැම් ප්‍රතිපත්ති කෙරෙහි පාලක පක්‍ෂයේ විවේචන එල්ල වී තිබීම ඊට හේතුවක්. මේ පිළිබඳ මහ බැංකුවේ ඉහළ පෙළේ සාකච්ඡාවක් ඉදිරි සතිය තුළ පැවැත්වීමට නියමිතය.මේ අභියෝග කොතෙක් දුරට ජය ගැනීමට සමත් වනවාද යන කාරණය මත නව අගමැතිවරයාගේ දේශපාලන අනාගතය මෙන්ම ජපානයේ දේශපාලන ස්ථාවරත්වය හා ඉදිරි ආර්ථික ගමන්මඟ ද තීරණය වනු ඇති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=f1006175</link>
    <topic>ඉන්දියාව ශීඝ්‍ර ආර්ථික වර්ධනයක</topic>
    <author> AFP ඇසුරිනි ප්‍රමිතා රන්දලී පබසරා</author>
    <content>ලෝක බලවතුන් දණගස්වන්නට කිසිවෙකුට හෝ හැකිවේද?මීට වසර කීපයකට පෙර නම් එය සැබෑ නොවන සිහිනයකි. එහෙත් අද තත්ත්වය ඊට හාත්පසින් ම වෙනස් ය. ලෝක බලවතුන් යුරෝපයට පමණක් සීමා වූ යුගය ක්‍රමයෙන් අවසන් වෙමින් පවතින බවට පෙරනිමිති පහළ වී තිබේ. ඒ සඳහා මෑතකදී බලපෑ ප්‍රබල ම සාධකය වූයේ ලෝක ආර්ථික අර්බුදය යි.මේ කාරණා සැලකිල්ලට ගනිමින් ආසියාව පෙර නොවූ විරූ ලෙසින් ඉදිරියට එන බවක් පෙනී යයි. ඒ අනුව එහි ප්‍රබලම රට බවට පත්ව සිටින්නේ චීනය යි. තම රටේ ශක්තිය ලොවට පෙන්වන්නට ලෝකයට ම ඇරියුම් කළ චීනය නුදුරු අනාගතයේදී ම තම ඉලක්කය සපුරා ගන්නා බව ලොවට ම පවසා සිටින්නේ ආඩම්බරයෙනි. චීනය නිසාවෙන් දෙවැනි තැනට පත්ව සිටින තවත් ආසියාතික ප්‍රබලයෙක් තම ආර්ථික හැකියා වර්ධනය කර ගන්නා අයුරු සොයා බැලීම අපගේ අරමුණයි.ඒ අන් කවරකුවත් නොව, අසල්වාසී ඉන්දියාව යි. චීනය අනෙකුත් අංශ සමඟින් ශක්තිමත් ආර්ථිකයක් කරා පිය නඟද්දී ඉන්දියාව ඇස කන පියාගෙන නොසිටින්නේ, ආසියානු බලවතකු ලෙසින් චීනය ලෝක බලවතෙකු දක්වා ගමන් කිරීම නිසාවෙනි. ඉන්දියාව තම වෙළෙඳපොළ ප්‍රසාරණය කර ගැනීමේ සාර්ථක ම පිම්ම පැන ගන්නට පසුගිය මාස කීපය තුළ සමත් වී තිබෙන අයුරු ඉන්දීය කර්මාන්ත ක්‍ෂේත්‍රයෙන් වාර්තා වන්නේ මෙලෙසිනි.”ඉන්දියානු කර්මාන්ත ක්‍ෂේත්‍රයේ වාර්ෂික සැපයුම් විශාල වර්ධනයක් පෙන්නුම් කර ඇත. එය 17.6% කට වැඩි අගයක් ගනු ඇතැයි ADDS Economists quates වාර්තාවේ සටහන් වේ.ලෝක ආර්ථිකය පිරිහී ගිය ද පසුගිය මස පුරාවට ම ඉන්දියාවේ නිෂ්පාදන, සේවා සැපයුම් හා පාරිභෝගික ඉල්ලුම නොකඩවා ම ඉහළ තලයක පවත්වාගෙන යෑමට හැකි වී තිබීම විශේෂත්වයකි. ඒ අනුව කර්මාන්තශාලා සැපයුම් විශාල පිම්මක් පනිමින් 19.4% ක් දක්වා වර්ධනයක් ඇතිකර ගැනීමට සමත්ව සිටී. ආකර කර්මාන්තයේ වර්ධනය පමණක් 11.4% කි. උපයෝගීතාව 6% කි.එරට ආර්ථික විශ්ලේෂකයන් පවසා සිටින්නේ කර්මාන්ත ක්‍ෂේත්‍රයේ මාසික වර්ධන වේගය 13% කට ළඟාවන බවයි. නිල වාර්තාවලට අනුව නිෂ්පාදන සඳහා යොදා ගන්නා යන්ත්‍ර සූත්‍ර ආදියෙහි මිල නියමය වේගයෙන් ඉහළ ගොස් ඇත. එය ප්‍රතිශතයක් ලෙස ගත් විට 72% කි. මේ කාලය තුළදී ම කල් පවතින පාරිභෝගික ද්‍රව්‍ය වන ගෘහ විදුලි උපකරණ (ශීතකරණ/ රූපවාහිනි/ රෙදි සෝදන යන්ත්‍ර/ උඳුන්) ආදියෙහි වෙළෙඳපොළ අගය 37% ක් දක්වා වර්ධනය වී ඇත.විශ්ලේෂකයන් පෙන්වා දෙන ආකාරයට Reserve Bank of India (RBI) අනුපාතික අගයන් ක්‍රමයෙන් ඉහළ දමන බව පැවසුවද අවාසනාවන්ත ලෙස ඉතා ඉක්මනින් එය ක්‍රියාවට නංවා ඇත. කෙසේ වෙතත් ඔවුන් සිතුවේ ඉදිරියේදී බැංකුව මිල ඉහළ දැමීම සම්බන්ධයෙන් දැනුම්දීමක් කරාවි යන්නයි. ඒ අනුව ආහාර මිලට පවා එය බලපානු ඇත.ඉන්දියාවේ වාර්ෂික උද්ධමනය නිවුණු නොසැලකිය යුතු තත්ත්වයකුයි අප්‍රේල් මස වන විට පැවතියේ. 9.59% අගයක් වූ එය ඉන් පෙර මාසයේ පැවතියේ 9.9% අගයකය. නමුත් එය ඉතා හොඳ ඉහළ අගයක් දක්වා RBI සංවිධානය කළ අනුපාතික 5.5% දක්වා ගෙන ඒමට බලාපොරොත්තු වන්නේ 2011 මාර්තු මස වන විටය.මැයි මස සඳහා වන වාර්ෂික උද්ධමන තොරතුරු පසුගිය සඳුදා දින නිකුත් කෙරිණි. මේ සතියට කලින් පැවැති වාර්ෂික ආහාර උද්ධමන අගය 16.74% වන අතර එම වියදම අර්තාපල්, පලතුරු හා වියළි ධාන්‍ය වර්ග සඳහා වේ.”උද්ධමනය වඩාත් ඉහළ යන තත්ත්වයක් බලාපොරොත්තු වෙන්න පුළුවන් කියලා අපට දැකගන්න ලැබුණේ ක්‍රමයෙන් දැඩි වන අනුපාතික තුළිනුයි” ලෙසින් පවසා සිටියේ කොටැක් ව්‍යාපාර වස්තු සේවයේ ප්‍රධාන ආර්ථික විද්‍යාඥ මරිදුල් සාගාර් මහතාය.ඉන්දියානු මහ බැංකුව අප්‍රේල් මස මිල ඉහළ දැමීම නිසාවෙන් දෙවැනි වතාවටත් උද්ධමනය ඇතිවිය. ආහාර ද්‍රව්‍යවල මිල සේවක වැටුප් ක්‍රමිකව ඉහළ යාම හා පහත වැටීම තුළින් මෙහෙයවනු ලබනවා. ඒ අනුව ආර්ථිකය පුළුල් වීමේ තොරතුරු අනාවරණය වනවා.”නිෂ්පාදන සම්බන්ධ දත්තයන් ඇදහිය නොහැකි අනපේක්‍ෂිත තත්ත්වයක් ගන්නවා. පාරිභෝගික මිලදී ගැනීම් හා ගෘහ විදුලි උපකරණ මිලදී ගැනීමෙන් දේශීය ආර්ථිකය ශක්තිමත් කිරීමට වර්ධනීය මෙහෙවරක් සිදුකරනු ඇත.” යන්න බ්‍රෝ කරේජ් එඩල්වයිස් ව්‍යාපාරික වස්තු සේවයේ ආර්ථික විද්‍යාඥ සිද්ධාර්ථ සන්යාල් පවසා සිටී.ලෝක ආර්ථික අවපාතයක් තිබියදී විශ්ලේෂකයන් පවසන්නේ, ඉන්දියාව ආපසු ලබාගැනීම් හි වර්ධනයක් පෙන්නුම් කරන බවයි.පසුගිය මාර්තු මස අග වන විට ඉන්දීය ආර්ථික වර්ධන වේගය 7.4% ක් දක්වා වර්ධනය වී ඇති බවට එම වාර්තා පෙන්වා දී ඇත. ලෝක ආර්ථිකය සම්බන්ධයෙන් බැලූ කල මෙය ඉතාම සැලකිය යුතු තත්ත්වයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=f1006176</link>
    <topic>චීන සිනමා වසන්තයඇරැඹේ</topic>
    <author>- ධම්මික</author>
    <content>චීන අන්තර්ජාතික සිනමා උළෙල (Shanghai International Film Festival / SIFF – 2010)  ඇරැඹිණි. එය 20 වැනිදා දක්වා පැවැත්වෙයි. ආසියාවේ පැවැත්වෙන ප්‍රධානතම සිනමා උළෙලක් ලෙස මෙය සැලකේ. ටෝකියෝ ජාත්‍යන්තර සිනමා උළෙල තරම්ම එය ද ජාත්‍යන්තර අවධානයට ලක්ව තිබේ.පළමුවරට මෙම සම්මාන උළෙල පැවැතියේ 1993 ඔක්තෝබර් 7 – 14 දක්වාය. ඉන්පසු වාර්ෂිකව එය පැවැත්වුණද 2003 දී සාර්ස් වසංගතය හේතුවෙන් එය පැවැත්විය නොහැකි විණි.හොඳම චිත්‍රපටය, හොඳම අධ්‍යක්‍ෂණය, හොඳම නළුවා, හොඳම නිළිය සහ සෙසු ප්‍රධාන අංගයන්ටGolden Goblet  සම්මාන පිරිනැමීම මෙහිදී සිදුවෙයි. විශේෂ ජූරි සම්මානයක් ද පිරිනැමේ. SIFF හි ජූරියේ සාමාජිකයන් 6 – 9 ප්‍රමාණයක් කටයුතු කරයි.ගිය වසරේ සම්මාන උළෙල පැවැතියේ ජූනි 13 – 21 දක්වාය. ජූරියේ ප්‍රධානියා ලෙස බ්‍රිතාන්‍ය සිනමාකරු ඩැනී බොයෙල් කටයුතු කළේය. ලෝක සිනමාවේ ප්‍රවීණයන් ගණනාවක් එහි ජූරිය නියෝජනය කරයි. FhaoWei සහ LeosGarax ද මෙවර සම්මාන උළෙලේ ජූරියට අයත්ය.SIFF - 2010 සම්මාන සඳහා නිර්දේශිත නාමයන් හා චිත්‍රපට නිවේදනය කිරීම 2010 මැයි25 වැනිදා සිදුවිය. ඉකුත්14 –16 කාලසීමාව තුළ ෂැංහයි ප්‍රදර්ශන මධ්‍යස්ථානයේදී එම චිත්‍රපට මිලදී ගැනීමේ පහසුකම් ද සිනමා උළෙලට සහභාගි වන රසිකයන්ට සලසා තිබිණ. ආසියාවෙන් දක්‍ෂ සිනමාකරුවන් බිහිකිරීම සහ ප්‍රතිභාපූර්ණ තරුණ සිනමාකරුවන්ට අනුග්‍රහය දැක්වීම SIFF හි ප්‍රධාන අරමුණකි. සිනමා කර්මාන්තයේ දියුණුව ද ඉන් අපේක්‍ෂා කෙරේ.මෙම සම්මාන උළෙලට සමගාමීව ප්‍රවීණ සිනමාකරුවන් සහ රංග ශිල්පීන්ගේ අත්දැකීම් හා දැනුම ලබාගැනීමට ද නවක සිනමාකරුවන්ට හා රංග ශිල්පීන්ට හැකි වෙයි. මෙවරද ලුක් වෙසොන්, ජැකී චෑන්, ඇන්තනි මිංගෙලා, බිලී ඕගස්ට්, යොජි යමාඩා, වොංග් කර්වායි, පීටර් චාස්, ෆෙංග් කියඩයැංග්, ත්සුයි හාර්ක්, හේ්පිංග් සහ හාර්වේ වෙන්ස්ටයින් යන ප්‍රවීණයන්ගේ දේශනවලට ඇහුම්කන් දීමට ඔවුන්ට අවස්ථාව ලැබී ඇත.SIFF සම්මාන උළෙල පැවැත්වෙන්නේ චීන රජයේ අනුග්‍රහය ඇතිවය. ජාත්‍යන්තර සිනමා උළෙලක් පැවැත්වීමට නම් යම් රටක් අන්තර්ජාතික චිත්‍රපට නිෂ්පාදන සංගම් මූලස්ථානයේ (FIAPF) ලියාපදිංචි විය යුතුය. එසේ ලියාපදිංචියේ දී කරුණු ගණනාවක් සලකා බැලීම සිදුවේ. එම ප්‍රමිතීන්ට අනුව දැනටමත් ජාත්‍යන්තරව පිළිගැනී ඇති චීන ජාත්‍යන්තර සිනමා උළෙල ඉදිරි වසරේදී වඩාත් තරගකාරී ලෙස අන්තර්ජාතික තලය තුළ සිටිනු ඇතැයි අපේක්‍ෂා කෙරේ.චීන සිනමා කර්මාන්තය තවමත් මුළුමනින්ම විවෘත වී නැත. එය සමඟ සමීප විය හැකි ප්‍රධාන ඉසව්ව ලෙස පිළිගැනෙන්නේ ද චීන අන්තර්ජාතික සිනමා උළෙලයි. ඇතැම් සිනමා විචාරකයන් පෙන්වා දෙන අන්දමට මෙම සිනමා උළෙල චීන හෝ ආසියානු සිනමාවට පමණක් නොව ලෝක සිනමාවට ද වැදගත් වන අවස්ථාවක් ලෙස ඉදිරියට එමින් ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>17</day>
    </date>
    <link>http://www.dinamina.lk/2010/06/17/_art.asp?fn=f1006177</link>
    <topic>අම්මේ අපි මැරෙයි ද?</topic>
    <author>නිලූකා</author>
    <content>  මෙම ප්‍රශ්නය නැගුණේ උස්බෙකිස්ථානයේ අවුරුදු 6ක දැරියකගෙනි. කිර්ගිස්ථානය පුරා පැතිරුණු ජාතික ප්‍රශ්නයේ දී අසරණ වූ පවුල් උස්බෙකිස්ථානයේ පුනරුත්ථාපන කඳවුරකට ගෙනයන ලදී.ඇය මෙවන් තවත් දහසක් දරුවන් අතරින් කෙනෙකි. උස්බෙකිස්ථානයේ සහ කිර්ගිස්ථානයේ සීමාවට මේ වනවිටත් සරණාගතයන් 32000 ට වඩා පිරිසක් එක් වෙමින් සිටිති. එයින් බොහොමයක් දෙනා කාන්තාවන් සහ ළමුන් වෙති.මේ මගේ හුරතලා. එයා නිකම්ම නිකම් බෝනික්කෙක් නොවේ. රොබො බෝනික්කෙක්. වයස මාස නවයයි. නම නෝබි. නෝබි ගේ උස සෙ. මී. 71 ක්. බර කි. ග්‍රෑ. 7.9 ක්. මෝබි ගේ හිසේ කැමරා 2ක් සහ මයික්‍රෆෝන 2 ක් සවිකොට තිබෙනවා. ජපාන පශ්චාත් උපාධි අපේක්‍ෂකම්ධඵභඬඥ ව්චඬචථභපච ආඩම්බරයෙන් ප්‍රකාශ කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=n1006181</link>
    <topic>ෂෙල් සමාගමේ වැඩි කොටස් රජයට</topic>
    <author>සිතාරා සේනානි සහ ස්වර්ණා විජේකෝන්</author>
    <content>ෂෙල් ගෑස් ලංකා සමාගම සතු කොටස්වලින් සියයට 51ක් යළි අත්පත් කැර ගැනීමට රජය තීරණය කැර ඇත. රාජ්‍ය දේපළ පෞද්ගලීකරණය කිරීමේ ප්‍රතිපත්තියෙන් බැහැරව සිටින රජය, මෙයට ඉහතදී එසේ පෞද්ගලීකරණය කැර තිබූ දේපළ යළි අත්පත් කැර ගැනීමට ගෙන තිබෙන ප්‍රතිපත්තිමය තීරණය මත මේ තීරණයට එළැඹි බව කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පැවැසීය.ඇමැතිවරයා මෙසේ පැවැසුවේ රජයේ ප්‍රවෘත්ති දෙපාර්තමේන්තු ශ්‍රවණාගාරයේදී ඊයේ (17) පැවැති ඇමැති මණ්ඩල තීරණ දැනුම් දීමේ මාධ්‍ය හමුවේදීය.සීමා සහිත ෂෙල්ගෑස් ඉන්ටර්නැෂනල් පෙට්‍රෝලියම් සමාගම ලෝකය පුරා ව්‍යාපාරික ප්‍රතිව්‍යුහගතකරණ වැඩපිළිවෙළක් ක්‍රියාත්මක කිරීම හේතුවෙන් එම සමාගම ශ්‍රී ලංකාවේ එල්.පී.ගෑස් ව්‍යාපාරික කටයුතුවලින් බැහැර වීමට අදහස් කැර ඇති බව රජයට දැනුම් දී ඇති බවද ඇමැතිවරයා පැවැසීය.ෂෙල් ගෑස් ලංකා සමාගමේ කොටස්වලින් සියයට 51ක් ෂෙල් සමාගම සතුව තිබිණි. එම කොටස් ප්‍රමාණය අත්පත් කැර ගැනීම සඳහා සාකච්ඡා ඇරැඹීමට රජය කැමැත්තෙන් සිටින බව ෂෙල් ඉන්ටර්නැෂනල් සමාගමට දන්වා සිටීම සඳහා ඇමැති මණ්ඩලයේ අනුමැතිය ලැබී තිබෙන බවද ඇමැතිවරයා සඳහන් කෙළේය.මේ කාර්යයේදී මුල්‍ය උපදේශක ලෙස ලංකා බැංකුව පත් කැර ඇති බවත්, ඊට අමතරව මේ කාර්යය සඳහා අමාත්‍යාංශ 5ක ලේකම්වරුන්ගෙන් සමන්විත සාකච්ඡා කමිටුවක් පත් කිරීමට ද අනුමැතිය ලැබී තිබෙන බවත් ඇමැති කෙහෙළිය රඹුක්වැල්ල මහතා වැඩිදුරටත් අනාවරණය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=n1006182</link>
    <topic>සෑම නිවෙසකම පහනක් දල්වාරණවිරුවන්ට උපහාර පුදන්න</topic>
    <author>චන්ද්‍රිකා පෙරේරා</author>
    <content>රණවිරුවන්ට උපහාර පිදෙන විජයග්‍රහණයේ පළමු ජාතික සැමරුම් උත්සවයේ සමාරම්භක පෙළපාළිය කොළඹ ගාලු මුවදොර පිටියේදී අද (18) පෙරවරුවේ විචිත්‍රවත් අයුරින් පැවැත්වෙයි.එදිනම පස්වරු 4.30 ට ශ්‍රී ජයවර්ධනපුර කෝට්ටේ පාර්ලිමේන්තු සංකීර්ණය අසල ඇති රණවිරු ස්මාරකය අභියසදී විශේෂ රණවිරු සැමරුම් උත්සවය පවත්වනු ලබයි.වීරෝදාර රණවිරුවන්ට ජාතියේ උපහාර පුදකෙරෙන රණවිරු උළෙල හා සමාරම්භක පෙළපාළිය ජනාධිපති මහින්ද රාජපක්‍ෂ මහතා, ත්‍රිවිධ හමුදාපතිවරු, පොලිස්පති හා සිවිල් ආරක්‍ෂක දෙපාර්තමේන්තුවේ ප්‍රධානියාගේ සහභාගිත්වයෙන් පැවැත්වේ.දශක තුනකට අධික කාලයක් පුරා ජන ජීවිතය අවිනිශ්චිත තත්ත්වයකට පත් කළ ත්‍රස්තවාදය මුලිනුපුටා දමා මුළු රට එකම ධජයක් සෙවනට පත් කළ අභිමානවත් දිනය පසුගිය වසරේ මැයි 18 දිනයයි. සාමය උදා වී වසරක් ඉකුත් වීමෙන් පසු ඉකුත් 18 දාට විජයග්‍රහණයේ පළමු සැමරුම් දිනය යෙදී තිබිණි.ඊට සමගාමීව මේ උළෙල පැවැත්වේ. එදින පස්වරු 6.00 ට විනාඩි දෙකක නිහැඬියාවක් දක්වා දැය වෙනුවෙන් දිවි දුන් රණවිරුවන් අනුස්මරණය කැර සෑම නිවෙසකම පහනක් දල්වා දේශයේ විරුවන්ට උපහාර පුදකරන ලෙස රණවිරු අධිකාරිය සියලු රටවැසියන්ගෙන් ඉල්ලීමක් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=n1006183</link>
    <topic>රණවිරුවන්ගේ ගෞරවය රැකදීමමුළු මහත් ජාතියේම වගකීමක්</topic>
    <author/>
    <content>රණවිරුවන්ගේ ගෞරවයත්, අභිමානයත් රැකදීම ජාතියේම වගකීමක් බැවින් රණවිරු සුබසාධනය රජයේ ප්‍රමුඛ කාර්යයක් ලෙස වගකීමෙන් ඉටුකරන්න බව ජාතික රණවිරු දිනය නිමිත්තෙන් ජනාධිපති මහින්ද රාජපක්ෂ මහතා පණිවිඩයක් නිකුත් කරමින් කියා සිටියි.නිදහස් කරගත් අප මාතෘභූමියේ කිසිදු බෙදුම්වාදයකට, ත්‍රස්තවාදයකට යළි මංපෙත් විවර නොවන බවද ජනාධිපති මහින්ද රාජපක්ෂ මහතා සිය පණිවිඩයේ සඳහන් කරයි. එම පණිවිඩය මෙසේය.මාතෘ භූමියේ නිදහස වෙනුවෙන් අභීතව ජීවිත පරිත්‍යාග කළ රණවිරුවන් සමරන ජාතික රණවිරු දිනය මේ වසරේදී සමරනු ලබන්නේ සැබෑම නිදහසක් උරුම කරගත් ජාතියක අභිමානයෙන් යුතුව ය.මේ උදාර නිදහස ජාතියට උදා වූයේ යුද, නාවික හා ගුවන් හමුදාවල ද, පොලිස් දෙපාර්තමේන්තුවේ සහ සිවිල් ආරක්ෂක බළකායේ ද සැම කළ අපරිමිත කැප කිරීම් නිසා ය. රණවිරුවෝ තම දෑස්, දෑත් - දෙපා සේම ජීවිතය පරිත්‍යාග කෙළේ මව්බිමේ නිදහස පිණිස ය. එමෙන්ම අනාගත පරම්පරාවට බියෙන් සැකෙන් තොර රටක් උදා කරනු පිණිස ය. ඒ නිදහස් රට අද අපේ ජාතියට උරුමව තිබේ.නිදහස් කරගත් අප මාතෘ භූමියේ කිසිදු බෙදුම්වාදයකට යළි ඉඩක් නැත. ත්‍රස්තවාදයකට නැවත මංපෙත් විවර වන්නේ ද නැත. අප ඒ වෙනුවෙන් කැපවී සිටින්නේ නිදහස වෙනුවෙන් අසීමිත කැප කිරීම් කළ විරුවන්ට ද කරන උතුම් උපහාරයක් ලෙස ය. රණවිරු සුබ සාධනය ද රජයේ ප්‍රමුඛ කාර්යයක්ව තිබේ. ඒ අප විරුවන්ගේ ගෞරවයත්, අභිමානයත් රැක දීම ජාතියේම වගකීමක් වන නිසාවෙනි. ඔවුන්ගේ පවුල්වල සාමාජික සාමාජිකාවන්ගේ අභිවෘද්ධිය වෙනුවෙන් ද වගකීමෙන් යුතුව මැදිහත් වීමට රජය පියවර තබා ඇත්තේ ඔවුන් ද අප ලැබූ නිදහස උදෙසා කළ කැපකිරීම් සිහි කරගෙනය.සැබෑ ගෞරවණීය සාමයත් නිදහසත් වෙනුවෙන් ජීවිත පරිත්‍යාග කළ සියලු රණවිරුවන්ට ජාතියේ ප්‍රණාමය පුද කරමු.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=n1006184</link>
    <topic>දැය වෙනුවෙන් දිවි දුන් රණවිරුවන් සැමරීම ජාතියේ යුතුකමයි</topic>
    <author/>
    <content>දැය වෙනුවෙන් දිවි දුන් රණවිරුවන් සැමරීම ජාතික යුතුකමක් බව ආරක්ෂක ලේකම් ගෝඨාභය රාජපක්ෂ මහතා ජාතික සැමරුම් වෙනුවෙන් පණිවිඩයක් නිකුත් කරමින් සඳහන් කරයි.එහි මෙසේද වේ.අප මාතෘ භූමියේ ජීවත්වන සමස්ත ජනතාවගේම නිදහස ආරක්ෂා කිරීම වෙනුවෙන් වීරෝදාර රණවිරුවන් තම උතුම් ජීවිතය පරිත්‍යාග කොට ඇත. අද දවසේ අප සියලු දෙනාටම සාමකාමී පරිසරයක ජීවත්වීම උදෙසා දීර්ඝ කාලයක් ත්‍රස්තවාදයට එරෙහිව සටන්වැදි රණවිරුවන්ගේ කැපකිරීම සුවිශේෂී වේ. අප පරම්පරාවේ කැප කිරීම් තුළින් අපගේ දූ දරුවන්ගේ හෙට දවස නිර්මාණය කළ යුතුව ඇත. ඔවුන්ට යහපත් අනාගතයක් උදාකරලීම පිළිබඳ පෙර නිමිති මේ මොහොතේ අප හැම දෙනාටම අත්විඳීන්නට හැකිවීම මහත් වූ භාග්‍යයකි.වීරෝදාර රණවිරුවන් ඔවුන්ගේ උතුම්ම කැපකිරීම ලෙස තම ජීවිතය මව්බිම වෙනුවෙන් පූජාකොට ඇත. අප සියලු දෙනා එම කැප කිරීම කිසිදු දවසක අමතක නොකළ යුතුය. එය හෙට දවසේ උපදින දරුවන්ගේද යුතුකම වනු ඇත. ඒ උතුම් පූජාව තුළින් අප සෞභාග්‍යමත් ජාතියක් ලෙස ගොඩනැගීමේ අඩිතාලම නිර්මාණය කොට තිබේ. අද දවසේ අප සියලු දෙනාගේම වගකීම හා යුතුකම වන්නේ මිල කළ නොහැකි කැප කිරීම් තුළින් අත්පත් කර ගත් ජයග්‍රහණය ගැන සිහිපත් කොට සංවර්ධනය කිරීමේ කාර්යයට එනම් යහපත් වූ හෙට දවසක් මව් බිමට උදාකරලීම සඳහා කැප වීමෙන් කටයුතු කිරීමයි.සියල්ල තුළින් සමස්ත ශ්‍රී ලංකාවාසීන් අමතක නොකළ යුතු සුවිශේෂී කාරණය වන්නේ දිවිදුන් රණවිරුවන්ගේ දෙමාපියන්, බිරින්දෑවරුන්, දූ දරුවන් සහ ක්‍රියාන්විතයේදී ශරීරාංග කැප කළ රණවිරුවන්ගේ සුබ සාධනය සහ ඔවුන් රැක බලා ගැනීමේ කාර්යයි.සමස්ත ජාතියේම උත්තමාචාරය රණවිරුවන් වෙත පිදෙන ජාතික රණවිරු දිනයේදී මේ කාර්ය සාර්ථක කීරීමට දායක වන ජාතික හා පළාත් මට්ටමේ ප්‍රාදේශීය මට්ටමේ උත්සව වැඩසටහන් ක්‍රියාත්මක කරමින් රණවිරුවන් සැමරීමට කටයුතු කරන සියලු දෙනා ජාතික යුතුකමක් ඉටු කරනු ලබන බව සිහිපත් කරමි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=n1006185</link>
    <topic>හඳුනා නොගත් මත්කුඩු විශේෂයක්:</topic>
    <author>ඉන්දික පොල්කොටුව</author>
    <content>විදේශයක සිට මෙරටට ගෙන ආ හෙරොයින් නොවන හඳුනා නොගත් මත් කුඩු විශේෂයක් අඩංගු කුප්පියක් සමඟ සැකකරුවකු දඹුල්ල මූලස්ථාන පොලීසිය විසින් සැකපිට අත්අඩංගුවට ගනු ලැබ ඇත.දඹුල්ල ජාත්‍ය්‍යන්තර ක්‍රිකට් ක්‍රීඩාංගණයේ පැවැති ශ්‍රී ලංකා පාකිස්ථාන ක්‍රිකට් තරගය නැරැඹීම සඳහා අනුරාධපුර ප්‍රදේශයේ සිට පැමිණි අයකු සතුව තිබී මේ මත්කුඩු විශේෂය සොයාගෙන තිබේ. මේ මත්කුඩු විශේෂය මුවට තැබූ පමණින් මත් වන බවට පොලීසිය හඳුනාගෙන ඇති අතර මෙය ඉන්දියාවෙන් මෙරටට ගෙන එන්නට ඇත්දැයි පොලීසිය සැකකරයි.මේ අතර එම මත්කුඩු විශේෂය පිළිබඳ විශේෂ පරීක්ෂණයක් ඇරැඹීමට එය රජයේ රස පරීක්ෂක වෙත යොමු කැර තිබේ. මධ්‍යම පළාත භාර ජේ්‍යෂ්ඨ නියෝජ්‍ය පොලිස්පති ගාමිණී නවරත්න හා මාතලේ කොට්ඨාස භාර ජේ්‍යෂ්ඨ පොලිස් අධිකාරි තිලක් අබේසිරිවර්ධන මහත්වරුන්ගේ උපදෙස් මත දඹුල්ල මූලස්ථාන ප්‍රධාන පොලිස් පරීක්ෂක එම්. වීරසිංහ මහතා ඇතුළු නිලධාරීහු පිරිසක් මෙහි වැඩිදුර පරීක්ෂණ පවත්වති.සැකකරු දඹුල්ල මහේස්ත්‍රාත් මහේෂිකා දනන්සූරිය මෙනවිය හමුවට ඉදිරිපත් කිරීමෙන් පසු ලබන 21 දා දක්වා රක්ෂිත බන්ධනාගාරගත කැර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=n1006186</link>
    <topic>ප්‍රභාගේ විශාල ඡායාරූපයක් සමඟසිංහල ජාතිකයෙක් අත් අඩංගුවට</topic>
    <author>මිහිර විජේසේකර මාරවිල සමූහ</author>
    <content>කොටි නායක වේලුපිල්ලේ ප්‍රභාකරන්ගේ විශාල ප්‍රමාණයේ ඡායාරූපයක් පුත්තලම නගරයේ පිහිටි ඡායාරූප ශාලාවකින් සකසා ගෙන ත්‍රිරෝද රථයකින් සිය නිවෙස කරා රැගෙන යමින් සිටි තරුණයකු පුත්තලම පොලිසිය මගින් පෙරේදා (16) අත් අඩංගුවට ගෙන තිබේ.මේ පුද්ගලයා පුත්තලම කල්අඩිය ප්‍රදේශ පදිංචි සිංහල ජාතිකයෙකි. ප්‍රභාකරන්ගේ් රුව සහිත ඉතා කුඩා ප්‍රමාණයේ ඡායාරූපයක් මෙම ඡායාරූප ශාලාවට දී එය ඩිජිටල් තාක්ෂණය උපයෝගී කරගෙන අලංකාර ලෙස සකසා තිබිණ.මේ පුද්ගලයා එම ඡායාරූපය සඳහා රුපියල් එක්දහස් පන්සියයක මුදලක් ඡායාරූප ශාලා හිමිකරුට ලබාදී ඇති බවද පොලිසිය පවසයි. අදාළ පුද්ගලයා අද දින අධිකරණයට ඉදිරිපත් කිරීමට නියමිතව තිබු අතර පුත්තලම බුද්ධි අංශය විසින් ප්‍රශ්න කර අනතුරුව ඡායාරූප ශාලා හිමිකරු මුදා හැර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=n1006187</link>
    <topic>ෆොන්සේකාගේ අභියාචනා පෙත්සමවිභාගයට නොගෙනම නිෂ්ප්‍රභ කරයි</topic>
    <author>නෙල්කා මැදගෙදර</author>
    <content>පළමු යුද අධිකරණය අහෝසි කිරීමට අභියාචනාධිකරණය දුන් අතුරු නියෝගය ඉවත් කිරීමට එරෙහිව විශ්‍රාමික ජනරාල් සරත් ෆොන්සේකා මහතා ඉදිරිපත් කර තිබූ විශේෂ අභියාචනා පෙත්සම විභාගයට නොගෙනම නිෂ්ප්‍රභ කිරීමට ශ්‍රේෂ්ඨාධිකරණය ඊයේ (17) තීරණය කළේය. නීතිපතිවරයා විසින් ඉදිරිපත් කර තිබූ විරෝධතා පිළිගනිමින් විනිසුරු මඩුල්ල මේ තීරණය ගෙන තිබිණ.තවද පෙත්සම්කරු මේ විශේෂ පෙත්සම නිසි පරිදි ඉදිරිපත් නොකිරීම ද එය නිෂ්ප්‍රභ වීමට හේතු වනු ඇතැයි විනිසුරු මඩුල්ල මෙහිදී පැවැසූහ. අභියාචනා පෙත්සමක දී ඇතුළත් විය යුතු කරුණු මේ විශේෂ අභියාචනා පෙත්සමේ ඇතුළත් කර තිබීම, අභියාචනා අධිකරණය විසින් දෙන ලද අතුරු නියෝගය කෙටි කලකට කල් පවත්වන අතර එය දීර්ඝ කාලීනව ක්‍රියාත්මක කිරීම සඳහා ඉල්ලීම් කිරීමට නොහැකි බව ට මෙහි දී විනිසුරු මඩුල්ල අවධාරණය කළහ. යුධාධිකරණය පිහිටුවා ඇත්තේ යුද නීතිය යටතේ බැවින් එය අභියෝගයට ලක් කිරීමට සැකකරුවෙකුට අවස්්ථාවක් නොලැබෙන බවට ද මෙහිදී අනාවරණය විය.මෙහිදී නීතිපතිවරයා වෙනුවෙන් අතිරේක සොලිසිටර් ජනරාල් එස්.රාජරත්නම් මහතා විරෝධතා ඉදිරිපත් කළේය.මේ පෙත්සම ආචාර්ය ශිරානි බණ්ඩාරනායක, නිමල් ගාමිණී අමරතුංග, එස්. අයි. ඉමාමි ශ්‍රේෂ්ඨාධිකරණ විනිසුරු මඩුල්ල ඉදිරියේ ඊයේ (17) කැඳවිණි.යුද හමුදාපති ලුතිනන් ජෙනරාල් ජගත් ජයසූරිය, නියොජ්‍ය සොලිසිටර් ජෙනරාල්, රියර් අද්මිරාල් ඩබ්ලිව්.ජේ.එස්. ප්‍රනාන්දු, නීතිපතිවරයා පළමු යුද්ධාධිකරණයෙහි විනිසුරුවරුන් වන මේජර් ජෙනරාල් එච්.එල්.වීරතුංග, මේජර් ජෙනරාල් ඒ. එල්. ආර්. විජේතුංග, මේජර් ජෙනරාල් ඩී.ආර්. ඒ.බී. ජයතිලක මේ අභියාචන පෙත්සමෙහි වගඋත්තර කරුවෝ වෙති. තමන්ට එරෙහි පළමු යුද්ධාධිකරණය පක්ෂග්‍රාහී වන බැවින් සහ නීත්‍යානුකූ®ල නොවන බැවින් එම යුද්ධාධිකරණය ක්‍රියාත්මක වීම අත්හිටුවන ලෙස ඉල්ලා ජෙනරාල් සරත් ෆොන්සේකා මහතා මීට පෙර අභියාචනාධිකරණයට රිට් පෙත්සමක් ඉදිරිපත් කෙළේය.ම පෙත්සම සලකා බැලූ අභියාචනාධිකරණය එම යුද්ධාධිකරණයෙහි කටයුතු අත්හිටුවමින් ඉකුත් මැයි මස 03 වැනිදා අතුරු නියෝගයක් නිකුත් කෙළේය.එහෙත් මැයි මස 21 වැනිදා පෙත්සම කැඳවූ අවස්ථාවේදී එම අතුරු නියෝගය දීර්ඝ නොකිරීමට තීරණය කෙළේය.එම අභියාචනාධිකරණ තීන්දුව අභියෝගයට ලක් කරමින් ජෙනරාල් සරත් ෆොන්සේකා මහතා ශ්‍රේෂ්ඨාධිකරණයට පෙත්සම ඉදිරිපත් කෙළේය.අතුරු නියෝගය දීර්ඝ නොකිරීමේ අභියාචනාධිකරණ තීන්දුව බල රහිත කරන ලෙස හෙතෙම පෙත්සම මඟින් ශ්‍රේෂ්ඨාධිකරණයෙන් ඉල්ලා ඇත.එසේම මැයි මස 3 වැනි දින අභියාචනාධිකරණය නිකුත් කළ අතුරු නියෝගය එම රිට් පෙත්සම විභාග කර අවසන් වනතුරු බලපැවැත්විය යුතු බවට නියෝග කරන අතුරු තහනම් නියෝගයක් නිකුත් කරන ලෙසද ඔහු අධිකරණයෙන් ඉල්ලා සිටී.එසේම පළමු යුද්ධාධිකරණයෙහි විනිසුරුවරුන් එම තනතුර දැරීමට සුදුසු අය නොවන බවට ප්‍රකාශයක් කරන ලෙසද පෙත්සම්කරු අධිකරණයෙන් ඉල්ලා සිටියේය.ජනාධිපති නීතිඥ රොමේෂ්ද සිල්වා මහතා පෙත්සම්කරු වෙනුවෙන් පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=n1006188</link>
    <topic>අද රජයේ නිවාඩු දිනයක්</topic>
    <author/>
    <content>රණවිරු උපහාර උළෙල නිමිත්තෙන් අද දින (18) රජයේ නිවාඩු දිනයක් ලෙස රජය ප්‍රකාශයට පත් කැර තිබේ.රණවිරුවන්ට උපහාර දැක්වීමක් ලෙස මේ නිවාඩුව ප්‍රකාශයට පත් කළ බව කැබිනට් ප්‍රකාශක ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=n1006189</link>
    <topic>එල්.ටී.ටී.ඊ. ‘ඡායා රාජ්‍ය’ සැලැස්ම පරාජයකිරීමට ජගත් ප්‍රජාව පෙළ ගැසිය යුතුයි</topic>
    <author>සන්ධ්‍යා කරුණාරත්න</author>
    <content>ශ්‍රී ලංකාවට එරෙහිව විදේශයන්හි එල්. ටී. ටී. ඊ “ කල්පිත ඡායා “ රාජ්‍ය බිහිකිරීමේ සැලැස්ම පරාජය කිරීමට ජගත් ප්‍රජාව පෙළගැස්විය යුතු බව අග්‍රාමාත්‍ය දි. මු. ජයරත්න මහතා පැවසීය.යුද්ධය අවසන් වීමත් සමඟ රටේ සියලුම ජාතීන් අතර ඇති වී තිබෙන මිත්‍රත්වය තුළින් අරඹා ඇති වේගවත් සංවර්ධන ගමන පිළිබඳවද ජාත්‍යන්තරයේ අවධානය යොමු කළ යුතු බව ද අගමැතිවරයා කීවේය. අගමැති දි. මු. ජයරත්න මහතා ජපාන විශේෂ නියෝජිත යසුෂි අකාශි මහතා අග්‍රාමාත්‍ය කාර්යාලයේ දී පෙරේදා (16දා) හමු වූ අවස්ථාවේ මේ බව පැවසීය.ඇතැම් විදේශීය රාජ්‍යයන් තුළ එල්. ටී. ටී. ඊ ‘ කල්පිත ඡායා ‘ රාජ්‍ය බිහිකිරීම සඳහා සැලසුම් සකස් කර ඇති බවට වාර්තා ලැබී ඇති බවත්, කොටි හිතවාදී ‘ කල්පිත ඡායා’ රාජ්‍යයට එරෙහිව එම රජයන් විසින් දැඩි පිළිවෙතක් අනුගමනය කළ යුතු බවත්, අගමැතිවරයා මෙහිදී අවධාරණය කෙළේය.වෙනත් රාජ්‍යයකට එරෙහිව ශ්‍රී ලංකාව තුළ කිසිඳු කණ්ඩායමකට පෙළගැස්වීමකට ඉඩක් සලසා නොමැති බවද අගමැතිවරයා කීය. මේ අනුව ශ්‍රී ලංකාවට එරෙහිව කිසියම් රාජ්‍යයක් තුළ සංවිධානය වීමක් පවතින්නේ නම්, එය මැඩ පැවැත්වීම අදාළ රාජ්‍යයේ වගකීමක් වන බවද , අගමැතිවරයා මෙහිදී සිහිපත් කළේය.ජනාධිපති මහින්ද රාජපක්ෂ මහතාගේ මඟ පෙන්වීම යටතේ උතුරේ හා දකුණේ සංවර්ධන සඳහා කඩිනම් වැඩපිළිවෙළක් හඳුන්වාදී ඇති අතර, ඒ පිළිබඳව රටේ සියලු ජාතීන් අතර විශ්වාසයත්, ප්‍රසාදයත් ගොඩනැඟී ඇත්තේ යැයිද අගමැතිවරයා ප්‍රකාශ කළේය.මෙම වසර අවසාන වීමට පෙර මුදාගත් උතුරු නැගෙනහිර ප්‍රදේශවල ජනතාවට නිවාස සාදා දී පදිංචි කරවීමට අදාළ වැඩසටහන් දැනටමත් ශ්‍රී ලංකා රජය ක්‍රියාත්මක කර ඇති බවත් අගමැතිවරයා සඳහන් කළේය.ලබන මස 11, 12 දිනයන්හි වවුනියාව, කිළිනොච්චිය ප්‍රදේශවල සංචාරය කරමින් ඒ ප්‍රදේශවල සියලු ආගමික පූජකවරුන් හමු වී ප්‍රදේශයේ ජනතාව මුහුණදෙන ගැටලුවලට විසඳුම් ලබාදීමට පියවර ගන්නේ යැයි ද අගමැතිවරයා යසුෂි අකාශි මහතාට මෙහිදී දන්වා සිටියේය.එල්. ටී. ටී. ඊ. කල්පිත ඡායා රාජ්‍යයක් බිහිවීමට ජාත්‍යන්තර වශයෙන් කිසියම් රාජ්‍යයක පසුබිමක් සැකැසී ඇත්නම් ඊට ඉඩ නොදෙන්නේ යැයි ද, ඒ පිළිබඳව ජපානය විශේෂ අවධානයෙන් සිටින්නේ යැයිද, ජපාන විශේෂ නියෝජිත යසුෂි අකාශි මහතා අගමැතිවරයා හමුවේ ප්‍රකාශ කළේය.යුද්ධය නිමාවීමෙන් පසුව ශ්‍රී ලංකාව අලුත් සංවර්ධන මාවතකට පිවිස සිටීම පිළිබඳව ජපානය සතුටට පත්වන බවත්, ශ්‍රී ලංකාවේ සංවර්ධන කටයුතුවලට ජපාන සහාය නොමඳව ලබාදෙන බවත් අකාශි මහතා කීය.කිලිනොච්චිය ප්‍රදේශයේ සංචාරයක යෙදෙමින් ප්‍රදේශයේ ජනතාවට කෘෂි උපකරණ සහ බීජ ලබාදීම යසුෂි අකාශි මහතා විසින් (17දා) සිදු කරන ලදී. අගමැති ලේකම් එස්. අමරසේකර, ශ්‍රී ලංකා ජපාන තානාපති තැනියෝ තකාශි, ජපාන තානාපති පළමු ලේකම් ටකාශි ඔෂුකි, අගමැති සම්බන්ධීකරණ ලේකම්වරුන් වන කීර්ති ශ්‍රී වීරසිංහ , ධර්මරත්න හේරත් යන මහත්වරු ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=n10061810</link>
    <topic>රුහුණු සරසවියේ ගැටුමට මුල් වූසැකකාර සිසුන් දෙදෙනෙක් දැලේ</topic>
    <author>බන්දුල ගුණසේකර මාතර විශේෂ, මාතර දිසා විශේෂ, තිහගොඩ විශේෂ</author>
    <content>රුහුණු විශ්වවිද්‍යාලයේ සිසුන් දෙපිරිසක් අතර පෙරේදා (16) සවස ඇතිවූ ගැටුමට සම්බන්ධ බවට සැකකෙරෙන සිසුන් දෙදෙනකු මාතර මූලස්ථාන පොලීසිය මගින් අත්අඩංගුවට ගෙන ඇත.මේ සිසුන්ගෙන් පොලිසිය ප්‍රශ්න කරමින් පවතින අතර පරීක්ෂණවලින් පසු එම සිසුන් මාතර මහේස්ත්‍රාත් අධිකරණය හමුවට පැමිණවීමට කටයුතු යොදා ඇතැයි මාතර මූලස්ථාන පොලිසියේ වැඩබලන මූලස්ථාන පොලිස් පරීක්ෂක රථවාහන අංශයේ ස්ථානාධිපති ඒ. සමරසිංහ මහතා කීය.සිසුන් දෙපිරිස අතර ගැටුමෙන් තුවාල ලැබූ රුහුණු විශ්වවිද්‍යාල සිසුන් තිදෙනකු මාතර මහ රෝහලට ඇතුළත් කර ඇත. ශිෂ්‍ය සංගම් දෙකකට සම්බන්ධ මේ සිසුන් දෙපිරිස අතර කාලාන්තරයක් මුළුල්ලේ සිට මේ ගැටුම් ඇති වෙමින් පතිනන බව විශ්වවිද්‍යාල ආරංචි මාර්ග කියයි.රෝහල්ගතව ප්‍රතිකාර ලබන සිසුන්ගේ තත්ත්වය සතුටුදායක නොවන බවද රෝහල් ආරංචි මාර්ග සඳහන් කරයි.රුහුණු සරසවියට නවක සිසුන් බඳවා ගැනීමේදී දිගින් දිගටම සිදු කරගෙන එන මේ අරගලකාරී තත්ත්වය ඊයේ (17 දා) හටගත් ගැටුමටද මුල්වී ඇති බව සරසවි කාර්ය මණ්ඩලය පෙන්වා දෙයි. මාතර පොලිසිය මේ සිද්ධිය සම්බන්ධයෙන් වැඩිදුර පරීක්ෂණ කටයුතු පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=n10061811</link>
    <topic>යතුරු පැදි බද්ද 15%කින් පහළට:අධිභාරය අයකිරීමත් අත්හිටුවයි</topic>
    <author>මල්වාන සමූහ – මහානාම විතානගේ</author>
    <content>යතුරුපැදිවලට පනවා තිබූ බදු 15% කින් අඩු කිරීමට ද, අධි භාරය අය කිරීම අත්හිටුවීමට ද රජය තීරණය කැර තිබේ.මෙරටට යතුරු පැදි ආනයනය කිරීමේ දී මෙතෙක් අය කළ එක්සයිස් බද්ද 25% සිට 20% දක්වා අඩුකැර තිබේ.යතුරුපැදි ආනයනයේ දී 15% ක් වශයෙන් අය කළ රේගු බද්ද 5% දක්වා ද පහත දමා ඇත. ආනයන කරුවන්ගේ සංගමයේ සභාපති සිරි උඩවත්ත මහතා මේ තොරතුරු අනාවරණය කළේය. එම සංගමයේ ඉල්ලීම පරිදි රජය යතුරු පැදි වෙනුවෙන් පනවා තිබූ බදු අඩුකිරීම ගැන රජයට ස්තුති කරන බව ද මාධ්‍ය හමුවක දී ඒ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=n10061812</link>
    <topic>දහතුන් හැවිරිදි සිසුවකුටවිදුහල්පතිගෙන් අපයෝජනයක්</topic>
    <author>පුත්තලම සමූහ වාර්තාකරු ඩබ්ලිව්. සී. බී. ප්‍රනාන්දු</author>
    <content>දහතුන් (13) හැවිරිදි සිසුවෙකුට අපයෝජනයක් සිදුකර ඇතැයි සැකපිට එම දරුවා ඉගෙනුම ලබන විදුහලක විදුහල්පතිවරයෙක් මුන්දලම පොලිසිය අත්අඩංගුවට ගෙන ඇත.ඉකුත් 16 දා පොලිසිය මෙසේ අත්අංගුවට ගෙන ඇත්තේ මදුරන්කුලිය සෙම්බැට්ටෙ ප්‍රදේශයේ විදුහලක විදුහල්පතිවරයෙකු ය.එම විදුහලේ ඉගෙනුම ලබන, එම ප්‍රදේශයේම පදිංචි පවුලක දරුවකු වන මෙම ශිෂ්‍යයා, අපයෝජනයකට ලක්ව ඇති අතර, මේ බව මවුපියන්ට දැන්වීමෙන් පසු මුන්දලම පොලිසියට පැමිණිලි කර ඇත.වහා ක්‍රියාත්මක වූ පොලිසිය එම ශිෂ්‍යයා වෛද්‍ය පරීක්ෂණයක් සඳහා පුත්තලම රෝහලට ඇතුළත් කර, විදුහල්පතිවරයා පොලිස් අත්අඩංගුවට ගෙන ඇත.සැකකාර විදුහල්පතිවරයා අද පුත්තලම දිසා අධිකරණයට ඉදිරිපත් කිරීමට කටයුතු කර තිබූ අතර, මුන්දලම පොලිසිය වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=n10061813</link>
    <topic>තරුණයන් අටකගෙන් කතකට අතවරපහර කෑ සැමියාත් රෝහලේ</topic>
    <author>අනුරාධපුර මධ්‍යම විශේෂ ඒ. ජී. පෙරේරා</author>
    <content>පදවිය ප්‍රදේශයේදී බරපතළ ලිංගික අපයෝජනයකට ලක්වූ කාන්තාවක වැඩිපුර ප්‍රතිකාර සඳහා අනුරාධපුර රෝහලට ඇතුළත් කර ඇති බව රෝහල් ප්‍රකාශකයෙක් කියයි.ඉකුත් (15) වැනිදා රාත්‍රියේ තරුණයන් අටදෙනෙකු අතින් අතවරයට පත් කාන්තාවගේ සැමියාටද බරපතළ ලෙස පහර දී ඇයව වනගත ස්ථානයකට ගෙන ගොස් අවස්ථා පහකදී අපයෝජනයට ලක්කර ඇති බවට වාර්තා වේ.මේ විවාහක කාන්තාවත් ඇගේ සැමියාත් පදවිය ප්‍රදේශයට ඉකුත්දා පැමිණ ඇත. මෙම යුවළ කොළඹ ප්‍රදේශයේ පදිංචිකරුවන් බවට පොලිසිය අනාවරණය කර ගෙන ඇත. මෙසේ අතවරයට පත් කාන්තාව මේ වන විට අනුරාධපුර ශික්ෂණ රෝහලේ ප්‍රතිකාර ලබන අතර ඇගේ සැමියා පදවිය රෝහලේ ප්‍රතිකාර ලබයි. මේ සිද්ධිය සම්බන්ධයෙන් පදවිය පොලිසියෙන් කළ විමසීමකදී කියා සිටියේ එවැනි සිද්ධියක් වාර්තා වී ඇතත් වැඩිදුරටත් සිද්ධිය පිළිබඳ ප්‍රකාශයක් ලබාදීමට නොහැකි බවයි.සිද්ධියට සම්බන්ධ සැකකරුවන් මෙතෙක් අත්අඩංගුවට ගෙන නොමැති අතර සැකකරුවන් අත්අඩංගුවට ගැනීමට පරීක්ෂණ සිදුකරන බව පොලිසිය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=n10061814</link>
    <topic>මිනිස් ශුක්‍රාණුවල චලන වේගය වැඩි කරනරසායන සංයෝගයක් බේරුවල කොරල්පර අසල</topic>
    <author/>
    <content>මිනිස් ශුක්‍රාණුවල චලන වේගය වැඩි කළ හැකි ස්වභාවික රසායනික සංයෝගයක් බේරුවල “බාබරින් රිෂ්” නම් කොරල්පරයක් ආශි‍්‍රතව වැඩෙන රතු ඇල්ගාවලින් කළ පරීක්‍ෂණයකින් ශශ්‍රී ලාංකික විද්‍යාඥයන් පිරිසක් විසින් සොයාගෙන ඇත. එම සංයෝගය ලෝකයේ මෙතෙක් වාර්තා වූ ශුක්‍රාණුවල චලන හැකියාව වර්ධනය කළ හැකි අටවන සංයෝගය බව තාක්ෂණ හා පර්යේෂණ අමාත්‍යාංශය පවසයි.ශශ්‍රී ලංකාවේ විද්‍යාඥයකු වන ආචාර්ය ජී. ඒ. එස්. ප්‍රේමකුමාර මහතා විසින් සොයාගෙන තිබෙන මෙම S – Act – 1  රසායනික සංයෝගය දැනට සායනිකව භාවිතා වන පෙන්ටොක්සිෆයිලින් (Pentoxuyphyllin) නැමති ඖෂධයට වඩා 28 ගුණයකින් වැඩි බව අවධාරණය කරන ජාතික පර්යේෂණ කොමිසම චලනය වීමේ හැකියාවක් නොමැති ස්ථිතික ශුක්‍රාණුවල පවා චලනය වීමේ හැකියාව ඇතිකිරීමේ ගුණයක් මෙම නව S – Act – 1 සංයෝගයට හැකි බැවින් දැනට භාවිතා වන පෙන්ටොක්සිෆයිලින් ඖෂධයේ නැති ගුණයක් මෙම නව රසායනික සංයෝගය සතු වන බව තාක්ෂණ හා පර්යේෂණ අමාත්‍යාංශය අවධාරණය කරයි.මෙම සුවිශේෂ සංයෝගය වෛද්‍ය විද්‍යාත්මක ප්‍රජනන සායනයන්හි දරු උපත් වැඩි කිරීමට සායනික මට්ටමින් භාවිතා කිරීම සඳහා යොදා ගත හැකි අතර, මිනිස් ශුක්‍රාණු දියර නයිට්‍රජන් උපයෝගී කර ගනිමින් ඍණ ශීතලයට පත් කර ගබඩා කිරීමේ දී, මිනිස් ශුක්‍රාණුවලින් සැලකිය යුතු කොටසක් හානියට පත්වන නමුත්, ශ්‍රී ලංකාවේ සොයා ගන්නා ලදS – Act – 1 ශුක්‍රාණු සංයෝගය ශුක්‍රාණු ගබඩා කිරීමේ දී ආරක්‍ෂා කර ගැනීමේ හැකියාව ද ඉතා ඉහළ මට්ටමක පවතින බව ජාතික පර්යේෂණ සභාව අවධාරණය කරයි. ඉදිරියේ දී ශුක්‍රාණු බැංකුගත කිරීමේ ක්‍රියාවලිය සඳහා උපයෝගී කර ගත හැකි මෙම අගනා සංයෝගය ලෝක ප්‍රජනන සායනයන්හිදී යොදා ගැනීමට හැකි වීමෙන් ශශ්‍රී ලංකාවට විදේශ විනිමය ද ලබාගැනීමට හැකිවන අතරම, අඩු ෂයදම් උපත් වැඩි කිරීමේ ප්‍රතිකාරක නිෂ්පාදන මට්ටම ද වර්ධනය වනු ඇතැයි තාක්ෂණ හා පර්යේෂණ අමාත්‍යාංශය විශ්වාසය පළකරයි.විද්‍යාත්මක පර්යේෂණවලින් ආසියාවේ ඉදිරියෙන් සිටින රටක් බවට ශ්‍රී ලංකාව පරිවර්තනය වෙමින් ලෝකයේ ඉහළ තාක්ෂණ හා විද්‍යාත්මක දියුණුවක් ලබාගැනීම සඳහා තාක්ෂණ හා පර්යේෂණ අමාත්‍යාංශය විසින් දියත් කරනු ලබන සැලසුම්ගත වැඩසටහන් යටතේ අනාගත සංවර්ධනය වෙනුවෙන් මෙම විද්‍යාත්මක සොයා ගැනීම් ඉතා වැදගත් වන අතර, මෙම විද්‍යාත්මක සොයා ගැනීම් ජනතාවගේ ආර්ථික හා සමාජ සංවර්ධනය යෙදවීමට තාක්ෂණ හා පර්යේෂණ අමාත්‍යාංශය කටයුතු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=n10061815</link>
    <topic>අම්පාරේ බැංකු ශාඛාවකින් රැකියා දෙනවා කියා මුදල් ගරන කල්ලියක්</topic>
    <author/>
    <content>ලංකා බැංකුවට අනුබද්ධ දිවයින පුරා ශාඛා රැසකින් යුත් “ශ්‍රී ලංකා මර්චන්ට් බැංකුව‘ නුදුරේදී අම්පාර නගරයේ නව ශාඛා කාර්යාලයක් විවෘත කරන බව අඟවමින් එහි රැකියා අවස්ථා උදාකැර දීමට යැයි පවසා රැකියා අපේක්ෂිත පුද්ගලයන්ගෙන් මුදල් ලබා ගන්නා වංචනික කණ්ඩායමක් ගැන වාර්තා වී ඇතැයි පවසන එම බැංකුව අම්පාර කලාපයේ එවන් ශාඛාවක් විවෘත කිරීමේ අපේක්ෂාවක් නැති බැවින් එවන් වංචනික පුද්ගලයන්ට නොරැවටෙන ලෙසත් ඔවුනට ගෙවීම් සිදුකිරීමෙන් වලකින ලෙසත් මහජනතාවට දැනුම් දෙයි.කොළඹ 3 ශාන්ත මයිකල් පාරේ අංක 28 දරන තැන බී.ඕ.සී.මර්චන්ට් ටවර් ගොඩනැගිල්ලේ මූලස්ථානය පිහිටි ශ්‍රී ලංකා මර්චන්ට් බැංකුවේ ශාඛා ඇත්තේ මහනුවර, කුරුණෑගල , ගාල්ල , මහරගම, මීගමුව , අනුරාධපුර, ත්‍රිකුණාමලය , අම්බලන්තොට යන නගරවල පමණි.නුදුරේදී අම්පාර නගරයේ එහි ශාඛාවක් පිහිටුවීමට බැංකුවේ අපේක්ෂාවක් නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=r1006188</link>
    <topic>ඩෙංගු වැළඳී ඉමදූවේ දරුවෙක් මිය යයි</topic>
    <author>දකුණු පළාත් සංචාරක</author>
    <content>ඩෙංගු රෝගය වැළඳී වයස අවුරුදු දෙකක දරුවකු ගාල්ල කරාපිටිය මහ රෝහලේදී මිය ගියේය.මෙසේ මිය ගොස් ඇත්තේ ඉමදූව මයාකඩුව වේල්ලකඩේ ලක්ෂාන් තාරක නානායක්කාර නැමැති දරුවාය.මේ පිළිබඳ මරණ පරීක්ෂණය ගාල්ල කරාපිටිය මහ රෝහලේ හදිසි මරණ පරීක්ෂණ වෛද්‍ය නිමල් කරුණාතිලක මහතා විසින් පවත්වන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=r1006181</link>
    <topic>බෝධිසත්ව පියෙක් මරා දැමූඅජාසත්ත පුතෙක්</topic>
    <author>අමල් යශෝමන් ජයසිංහ</author>
    <content>ඔහු මියගියේය. කරදඬු උස් මහත් වූ දරුවන් පස් දෙනකුට පියකු වූ හෙතෙම තමන් නිරත වූ සාමාන්‍ය රැකියාවෙන් විශ්‍රාම ගෙන ඉන් ලද විශ්‍රාමික මුදලින් රුපියල් තිස්පන් දහස ගණනේ දරුවනට දුන්නේ “උඹලා ඔක්කෝටම සමසේ මේ සල්ලි මං බෙදා දෙන්නෙ - මීට වඩා මට උඹලා වෙනුවෙන් කළ හැකි තවත් දෙයක් නැහැ” යැයි කියමිනි.ඇතැම් දරුවෝ ඔය සොච්චම් මුදල් මට එපා යැයි කී අතර මටත් එපා කියා - ආපසු ඒ මුදල් යළි අත මිට මොලවා ගත් අයත් ඒ අතර වූහ. පියා හොඳ හිතින් දුන් දේ රැගෙන ‘ආඩපාලි’ කී දරුවෝ ද කළගුණ නොදත් දරුවෝද මේ පස් දෙනා අතර වූහ. මේ වියපත් පියාණන් විශ්‍රාම සුවයේය. එහෙත් දරුවන් අතරින් සමහර දරුවන් තම පියාගේ වෛරක්කාරයෝ මෙන් වූහ.එක් පුතකු පියාට එරෙහිව නැගී සිටි දිනක් එළැඹියේය. සවිබල නොවූ දිරාපත් සිරුරකට හිමිකම් කී පියා සමග උරණව ගිය පුතු පියාගේ එක් ඇසක් එළියට පනින්නට පහර දුන්නේය. හේ වහා රෝහලට ඇතුළත් කළ ද ඒ පිළිබඳව වෛද්‍යවරුන් විමසීමේදී හෙතෙම දුන් පිළිතුර මෙය විය.“මගේ ඇහේ කෝටුවක් ඇනුණා.”තවත් දිනක් එළැඹියේය. ඒ - මේ ඊයේ පෙරේදාය. පියා නුරුස්නා දරුවන් අතර සිටි පුත්‍රයා පියා හා උරණව ගියේය. මහලු වූද දුර්වල වූද පියාට තම දෑතේ සවිබල පෙන්වූයේය. පහර පිට පහර දුන්නේය. පුත්‍රයා විසින් තම පියාට එසේ පහර දීමෙන් අනතුරුව ඔහුගේ දෑත පසුපසට හරවා - අඹරවා කඩා බිඳ දා - තවත් පහර දුන්නේය. පියා රෝහලට ඇතුළත් කෙරිණි. ඔහු යළි දෙපයින් හෝ විවර වූ දෑසින් යුතුව නිවෙසට ආයේ නැත. පැමිණියේ මිනී පෙට්ටියක වැතිර ගත් අයුරිනි. සිත් - පිත් නැති දරුවන් ගෙන් ඒ වන විට ඔහු සදහටම නික්ම ගොස්ය.තවදුරටත් ඔහුට ජීවත් වන්නට ඉඩක් ලැබුණි නම් තමන්ගේ දෙ අත් පිටුපසට හරවා බින්දේ පහර පිට පහර දී ගත නිල් පැහැ ගැන්වූයේ තම පුතු නොවන බවට ඔහු විමසන කවරකුට හෝ ඔහු කියනු නො අනුමානය.කෑගල්ලට නුදුරු ගම් පියසක තෙත් ළය ඇත්තවුන් ගේ හද කකියවන මේ පුවත දිනමිණ ට අසන්නට ලැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=r1006182</link>
    <topic>නිට්ටඹුව පරණ බස් නැවතුමේබණ්ඩාරනායක පිළිරුව ගරා වැටිලා</topic>
    <author>අත්තනගල්ල විශේෂ ජයවීර සුගතපාල</author>
    <content>ගරාවැටීමට ආසන්න නිට්ටඹුව පැරැණි ලංගම බස්නැවතුම්පොළේ තිබෙන ලංගමයේ නිර්මාතෘ දිවංගත එස්. ඩබ්ලිව්. ආර්. ඩී බණ්ඩාරනායක අගමැතිවරයාගේ පිළිරුව එම බස්නැවතුම්පොළත් සමඟම ගරා වැටෙන්නට ඉඩ හැර තිබීම, එතුමාගේ නාමයට කරන අගෞරවයක් නොවේදැයි නිට්ටඹුව ලංගම ඩිපෝවේ සේවකයෝ අසති.එසේම දැනට ගරාවැටෙමින් තිබෙන නිට්ටඹුව පැරැණි බස් නැවතුම්පොළේ බණ්ඩාරනායක පිළිරුව එතැනින් ගලවා නිට්ටඹුව නව බස් නැවතුම්පළේ සවිකරන ලෙසද ඔවුහු ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=r1006183</link>
    <topic>කෙලින්කන්ද මතුගමමාර්ගයට දැවැන්තකළුගලක් කඩා වැටිලා</topic>
    <author>පාලින්ද නුවර විශේෂ – මාකෙලියේ සේන</author>
    <content>පාලින්ද නුවර කෙළින්කන්ද – මතුගම මාර්ගයේ පසුගිය වැසි සමයේදී දැවැන්ත කළු ගලක් සමඟ පස් කන්දක් කඩා වැටීමෙන් රථවාහන ධාවනයට මහත් අවහිරයක් ඇතිවී තිබේ.දැවැන්ත කොන්ක්‍රීට් බැම්මක් ඉදිකර මාර්ගය සකසා තිබෙන මේ ස්ථානයේ තාමත් ඉවත් නොකර පවතින මේ දැවැන්ත කළු ගල මාර්ගයට බලවත් අවදානමක් පවතින බව ප්‍රදේශවාසීහු පෙන්වා දෙති.මේ දැවැන්ත කළුගල කඩිනමින් ඉවත් නොකළොත් අධික වර්ෂාපතනයක් පැමිණි අවස්ථාවකදී මාර්ගය කඩා බිඳගෙන මේ විශාල කලුගල කුකුලේගඟට ඇඳී යෑමට ඉඩ තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=r1006184</link>
    <topic>මහනුවර නගරයේමීරාමක්කම පල්ලිය ඉදිරිපිටටගුවන් පාලමක් ඕනෑ</topic>
    <author>හාරිස්පත්තුව මධ්‍යම විශේෂ ගාමිණී බී. දිසානායක</author>
    <content>මහනුවර මීරාමක්කම් පල්ලිය ඉදිරිපිට මහනුවර – මාතලේ දුම්රිය මාර්ගය සම්බන්ධ වී ඇති සය මංසන්ධිය ඉතාමත් අනාරක්‍ෂිතය. මෙහි විශාල මගී පිරිසක් මෙන්ම සිසු සිසුවියෝ විශාල පිරිසක්ද දිනකට එහා මෙහා යති. එහෙත් මෙහි පදිකයන්ගේ ආරක්‍ෂාව සඳහා පදික වේදිකාවක් හෝ පදික මාරුවක් නොමැත. මේ නිසා මෙහි නිරන්තරයෙන් රිය අනතුරු සිදුවේ. එම නිසා මේ මං සන්ධියට ගුවන් පාලමක දැඩි අවශ්‍යතාවක් පවතී.මේ පිළිබඳ දේශපාලන අධිකාරිය සහ වගකිව යුතු රාජ්‍ය නිලධාරීන් දැනුවත් කර ඇතත් මෙතෙක් ගුවන් පාලමක් ඉදිකිරීමට කිසිදු පියවරක් ගෙන නැත. නගරයේ තනි පාසල් සඳහා ගුවන් පාලම් ගොඩනගනා මෙම අවදියේ පාසල් සිසුන් ඇතුළු පදිකයන් රැසකගේ ආරක්‍ෂාව තහවුරු කිරීම සඳහා අනාරක්‍ෂිත මේ සය මං සන්දියට ගුවන් පාලමක් ලබාදෙන ලෙස බලධාරීන්ගෙන් ජනතාව ඉල්ලා සිටිති. මේ පිළිබඳ අදහස් දැක්වූ ත්‍රිරෝද රථ රියැදුරකු වන නිලන්ත සමරසිංහ මහතා මෙසේ කීය.මම වසර ගණනාවක් මේ මංසන්ධිය අසල ත්‍රිරෝද රථ එළවනවා. මහනුවර නගරයේ තිබෙනා මංසන්ධිවලින් අනාරක්‍ෂිතම මංසන්ධිය මෙම ස්ථානය. පාසල් පටන් ගන්නා දිනවල විශාල තදබදයක් මෙම ස්ථානයේ පවතිනවා. වාහන ගමන් කෙරෙන අස්සේ ළමයින් මෙන්ම පදිකයන් ගමන් කරනවා. පදික වේදිකාවක් හෝ පදික මාරුවක් නොමැති වීමෙන් නිතර අනතුරු සිදුවෙනවා. දුම්රිය මාර්ගය වංගු සහිත බැවින් දුම්රිය ළඟට එනතෙක් පදිකයන් දන්නේ නෑ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=r1006185</link>
    <topic>කුරුඳුවත්ත පොලිසිය ගැනප්‍රදේශවාසීන් ප්‍රසාදයෙන්</topic>
    <author>ගඟඉහළකෝරලේ සමූහ - ජේ. ජනප්‍රිය</author>
    <content>සමාජයේ යහපත උදෙසා තම දහඩිය වැයකරන ආදර්ශමත් පොලිස් නිලධාරියකු ලෙස සමාජයට කරන සේවය අනිත් පොලිස් නිලධාරින්ට ආදර්ශයක්.මහජනතාව සමඟ මිත්‍රශීලි පොලිස් සේවයක් ඇති කිරීමට කුරුඳුවත්ත පොලිස් ස්ථානාධිපති සංජය මහතා ඇතුළු පොලිස් නිලධාරින් ගන්නා උත්සහය ගඟඉහළකෝරලේ ජනතාව ප්‍රශංසාව පළ කරති.වසර ගණනක් පොලිස් ස්ථාන දෙකකට නිම කරන්න බැරිව තිබූ නීතිවිරෝධී මත්ද්‍රව්‍ය වෙළෙඳාම 75% ක් නිමකරමින් ප්‍රදේශයේ තිබූ දුෂණ ක්‍රියා නැත්තටම නැති කරමින් මේ පොලිස් ස්ථානය ජනතාවට සමීප තැනක් බවට පත් කෙළේය.ඒ පිළිබඳව ජනාධිපති මහින්ද රාජපක්ෂ හිටපු විදුලිබල ඇමැති මහින්දානන්ද අලුත්ගමගේ හිටපු පොලිස්පති වික්ටර් පෙරේරා මහත්වරුන්ට ග්‍රාම නිලධාරි වසම් 20 ක ජනතාව ස්තුතිය පුද කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=r1006186</link>
    <topic>කතරගමඑකම පාරකට නම් දෙකයි:බැතිමත්හුඅසීරුවේ</topic>
    <author>ඡායාරූපය - ඇම්. නෙල්සන් පියරත්න කතරගම සමූහ</author>
    <content>නම් දෙකකින් හැඳින්වෙන එකම පාරක් කතරගම නගරයේදී දැකිය හැකිය. මේ මාර්ගයකතරගම නගරයේ සිට වැඩසිටිකන්දට දිවෙන මාර්ගයයි. එය පුස්සදේව මාවත සහ පොලොම්මාරුවේ රේවත නාහිමි මාවත යන නම් දෙකින්ම හඳුන්වයි. මේ අවුල කතරගම වන්දනාවේ එන බැතිමතුන් නගරයේ ම අතරමං කිරීමක් වන අතර මේ මාර්ගයට එක නමක් පමණක් ලබා දෙන ලෙස ප්‍රදේශවාසීහු ඉල්ලති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=r1006187</link>
    <topic>මාතරින් ඉඳුල් බත් කිලෝ 1200ක් දිනකට අපතේ</topic>
    <author>මාතර සමූහ ඩබ්ලිව්. පී. ධර්මසේන</author>
    <content>මාතර නගර සභා බලප්‍රදේශයේ දිනකට ඉඳුල් බත් කිලෝ 1200 ක් පමණ අපතේ දමන බව හෙළිවේ.මාතර නගරයේ කැළිකසළ ටොන් එකක ට්‍රැක්ටරයක ඉඳුල් බත් කිලෝ 30ක් පමණ තිබෙන බවත් මේ අනුව නගරයෙන් දිනකට ඉවත්වන කැළි කසළ ටොන් 40ක් කිලෝ 1200 ක ඉඳුල් බත් තිබෙන බවත් නගර සභාවේ කොම්පොස්ට් ව්‍යාපෘතියේ ස්ථානභාර නිලධාරි නන්ද කුමාර හෙට්ටි ආරච්චි මහතා පැවැසීය.බත් විසි කිරීම ලොකු අපරාධයක්. ඉතිරිවෙන බත් වේලා සීනි දමා ගුලිකර ආහාරයට ගන්නේ නම් මේ අපතේ් යෑම වළක්වා ගත හැකි බව හෙතෙම පැවැසීය.වසරකට අපතේ දමන බත් ප්‍රමාණය කිලෝ හාරලක්ෂ තිස් දෙදහසක් පමණ බවත්, මාතර නගරයේ ජනතාව බත් කෑමට වඩා විසි කිරීමෙන් වාර්තාවක් තබා ඇති බව ඔහු වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=r1006189</link>
    <topic>හලාවත අතරමංවූ දරුවා පොලීසිය භාරයට</topic>
    <author>මුන්නේශ්වරම් සමූහ ඊ. සී. ප්‍රනාන්දු</author>
    <content>මවගේ හලාවත පදිංචි අක්කාගේ නිවසට බොරැල්ලේ සිට තනිවම පැමිණි හත්හැවිරිදි පිරිමි ළමයෙක් නිවස සොයා ගැනීමට නොහැකිව අතරමංව සිටියදී ප්‍රදේශවාසීන් සොයා ගෙන පෙරේදා (16) රාත්‍රී හලාවත පොලිසියට බාර දී ඇත.නිවසේ වැඩිහිටියන්ට නොදන්වා බස් රථයකින් හලාවත නගරයට පැමිණි එම දරුවා හලාවත දී තම ලොකු අම්මාගේ නිවස සොයා ගැනීමට නොහැකිව අතරමං වී ඇත. පසුව අසල්වාසීන් දරුවා දැක විස්තර විමසා ඔහුව හලාවත පොලිසියට බාර දී ඇත.මේ දරුවා බොරැල්ල ගෝතමී පාරේ පදිංචිකරුවකු වන අතර පෙරේදා (16) සවස සිට අතුරුදන්ව ඇත.ඒ පිළිබඳව බොරැල්ල පොලිසියට නිත්‍යානුකූ®ලව පැමිණිල්ලක් ඊයේ (17) වනතුරු දන්වා නැති බව බොරැල්ල පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=r10061810</link>
    <topic>නුවරඑළියේ මීදුමෙන්වාහන ධාවනයට බාධා</topic>
    <author>නුවරඑළිය දිසා සමූහ</author>
    <content>නුවරඑළිය දිසාව පුරා පවතින දැඩි මීදුම, වාහන ධාවනයට අනතුරු දායක තත්ත්වයක් උදාකර ඇතැයි පොලිසිය පවසයි.නුවරඑළිය - රම්බොඩ හරහා මහනුවර, නුවරඑළිය - වන්සීසන් හරහා පුණ්ඩළුඔය, නුවරඑළිය - තලවකැළේ හා නුවරඑළිය - රාගල - හරහා වලපනේ මෙන්ම උඩපුස්සැල්ලෑව දක්වා මාර්ග රාත්‍රියට මීදුමින් වැසි පවතී. මාර්ග ලිස්සන ගතියෙන්ද යුක්තය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=s1006181</link>
    <topic>ශ්‍රී ලංකා බංග්ලාදේශ තරගය අද</topic>
    <author/>
    <content>ආසියානු කුසලාන තරගමාලාවේ ශ්‍රී ලංකාව සහ බංග්ලාදේශය අතර තරගය අද (18) දඹුල්ලේදී පැවැත්වේ.ආරම්භක තරගයේදී ශ්‍රී ලංකාව ලකුණු 16 කින් පකිස්තානය පරාජය කළ අතර බංග්ලාදේශය කඩුලු 6 කින් ඉන්දියාවට පරාජය විය.මේ දක්වා ශ්‍රී ලංකාව සහ බංග්ලාදේශය අතර ජාත්‍යන්තර එක්දින තරග 28 ක් පවත්වා ඇති අතර ඉන් තරග 26 ක් ජය ගැනීමට ශ්‍රී ලංකාව සමත් විය. තරග 2 ක ජය බංග්ලාදේශයට හිමිවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=s1006182</link>
    <topic>සාමයට නව අරුතක් එක්කරමින්ජගත් ඔලිම්පික් සැමරුම 23දා යාපනයේ දී</topic>
    <author>පි‍්‍රන්ස් ගුණසේකර</author>
    <content>වසර 30 ක කුරිරු ත්‍රස්තවාදී යුද්ධය නිමාවීමෙන් පසුව උදාවූ සාමයට නව අරුතක් එක්කරමින් ජාත්‍යන්තර ඔලිම්පික් දින සැමරුම් උළෙල මේ 23 දා යාපනයේ දී උත්සවශශ්‍රීයෙන් පැවැත්වීමට කටයුතු යොදා ඇත.”සහභාගිත්වය හා සහෝදරත්වය තේමා කර ගනිමින් පවත්වන ඔලිම්පික් දින සැමරුම් උළෙලට යාපනය ප්‍රදේශයෙන් බිහිවූ දක්‍ෂතම ක්‍රීඩක ක්‍රීඩිකාවන්, ක්‍රීඩා පරිපාලකයන් මෙන්ම පාසල් සිසු සිසුවියෝ දහස් ගණනින් සහභාගි වෙති.සෑම වසරකම ජූනි මස 23 දා ජාත්‍යන්තර ඔලිම්පික් දිනය යෙදී තිබෙන බැවින් සාමාජික රටවල් 202 ක් ලබන සතියේදී ඔලිම්පික් සැමරුම් ක්‍රියාකාරකම්වල නිරත වෙති.යාපනය දොරේ අප්පා ක්‍රීඩාංගණයෙන් ආරම්භ වී කිලෝමීටර් 4 ක් දුරැති ඔලිම්පික් සැමරුම් ධාවනයට යාපනය දිස්ත්‍රික්කයේ පාසල් සිසුන් 1000 ක් සහභාගි වෙති. ධාවන තරගයට කලින් යාපනයේ පාසල් ක්‍රීඩිකාවන් 200 ක් පාපැදියෙන් ගමන් ගැනීමට සූදානමින් සිටිති.ඔලිම්පික් දින සැමරුම් උළෙලට සමගාමීව යාපනය දිස්ත්‍රික්කය පුරා මේ 19 දා සිට වැඩසටහන් රාශියක් පෙළගස්වා ඇතැයි ශශ්‍රී ලංකා ඔලිම්පික් කමිටු සභාපති හේමසිරි ප්‍රනාන්දු මහතා පැවැසීය.ඔලිම්පික් ව්‍යාපාරයේ වටිනාකම පිළිබඳව පාසල් සිසුන් අතර චිත්‍ර තරග, ප්‍රශ්න විචාරාත්මක තරග, පෝස්ටර්, බැනර් තරග, ක්‍රීඩා පරිපාලනය පිළිබඳ පුහුණු වැඩසටහන් හා හෑන්ඩ් බෝල් ක්‍රීඩාව ව්‍යාප්ත කිරීමේ පුහුණු කඳවුරු දින කිහිපයකදීම පැවැත්වේ.ජාත්‍යන්තර ඔලිම්පික් දින සැමරුම සිහිවීම පිණිස යාපනය පුස්තකාලයේ පැළ සිටුවීමක් ද සිදුකෙරෙන අතර 23 දා පස්වරු 2.00 ට දොරේ අප්පා ක්‍රීඩාංගණයේදී විශේෂ උත්සවයක් පැවැත්වේ. ඔලිම්පික් දින සැමරුම් උළෙලට යාපනය දිස්ත්‍රික්කයේ පාසල් 96 ක සිසු සිසුවියෝ සහභාගි වන බව උතුරු පළාත් ක්‍රීඩා අධ්‍යක්‍ෂ අන්නදොරේ මහතා පැවැසීය.වසර 1894 ජූනි මස 23 දා ආරම්භ වූ ජාත්‍යන්තර ඔලිම්පික් කමිටුව 1987 සිට ඔලිම්පික් සැමරුම් දිනයක් ප්‍රකාශයට පත් කළේය. යාපනයේ පැවැත්වෙන ඔලිම්පික් සැමරුම් උළෙලට ශශ්‍රී ලංකා ටෙලිකොම් හා මහජන බැංකුව අනුග්‍රහය සපයති.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=s1006183</link>
    <topic>රොනල්ඩෝගෙන්පැමිණිල්ලක්</topic>
    <author>ජොහැනස්බර්ග් (ඒ. එෆ්. පී.)</author>
    <content>පාපන්දු ලෝක කුසලාන තරගමාලාවේදී සුපිරි ක්‍රීඩකයින්ට ලැබෙන ආරක්‍ෂාවට වැඩි ආරක්‍ෂාවක් තරග විනිසුරුවන්ගෙන් ද එම ක්‍රීඩකයින්ට ලැබිය යුතු බව සුපිරි ක්‍රීඩක ක්‍රිස්ටියානෝ රොනල්ඩෝ ප්‍රකාශ කළේය.’ඒ’ කොටස යටතේ අයිවරි කෝස්ට් පිල සමඟ පැවැති තරගය ජය පරාජයෙන් තොරව නිමාවට පත්වීමෙන් පසුව පෘතුගාල නායකයා මේ බැව් පැවසුවේය.”සමහර වෙලාවන්හිදී විනිසුරුවන් ලබා දෙන තීරණ මට තේරුම් ගත නොහැකියි. ඔවුන් විශිෂ්ට ක්‍රීඩකයින්ට රැකවරණය ලබාදිය යුතුයි” රොනල්ඩෝ ප්‍රකාශ කළේය.අයිවරි කෝස්ට් පිල සමඟ පැවැති තරගයේදී ප්‍රතිවාදී ක්‍රීඩකයින් කීප දෙනෙකු නිරතුරුවම රොනල්ඩෝ වටකර ගනිමින් ඔහු තල්ලු කිරීමට සහ අපහාස කිරීමට ලක්කොට ඇතැයි පෘතුගාල පාපන්දු සම්මේලනය ප්‍රකාශ කර තිබේ. එවැනි එක් අවස්ථාවකදී අයිවරි කෝස්ට් පිලේ ගයි ඩිමෙල්ට මෙන් ම රොනල්ඩෝට ද කහ කාඩ්පත ලබා දීමට තරග විනිසුරු උරුගුවේ ජෝර්ජ් ලැරිඔන්ඩා කටයුතු කළේය.පාපන්දු වෙබ් අඩවියෙන් වාර්තාවක්පාපන්දු ලෝක කුසලානයේ නිල වෙබ් අඩවිය පසුගිය අඟහරුවාදා (15) වාර්තාවක් තැබීමට සමත් විය. ඒ මිලියන 265 ක ප්‍රේක්‍ෂක සංඛ්‍යාවක් එදින එම වෙබ් අඩවියට පිවිසීම හේතුවෙනි. www.fifa.com නමැති මේ වෙබ් අඩවිය පසුගිය අඟහරුවාදා සම්පූර්ණයෙන්ම කාර්ය බහුල තත්ත්වයට පත්වූයේ බ්‍රසීලය සහ උතුරු කොරියාව අතර තරගය පැවැති අවස්ථාවේදීය.මීට පෙර මේ වෙබ් අඩවිය දිනකට නැරඹූ වැඩිම ප්‍රේක්‍ෂක පිරිස වශයෙන් වාර්තා වී තිබුණේ 2006 වසරේ ජූනි 22 වැනිදාය. එදින පැවැති පාපන්දු තරගය වූයේ ඉතාලිය සහ චෙකෝස්ලෝවේකියාව අතර තරගයයි. එදින ප්‍රේක්‍ෂකයන් මිලියන 250 ක් පාපන්දු වෙබ් අඩවියේ සැරිසරා තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=s1006184</link>
    <topic>ජෝන් ටාබට් මලල ක්‍රීඩා අද සිට</topic>
    <author/>
    <content>ශ්‍රී ලංකා පාසල් මලල ක්‍රීඩා සංගමය මෙහෙයවනු ලබන 80 වැනි ජෝන් ටාබට් පාසල් මලල ක්‍රීඩා උළෙල අද (18) අධ්‍යාපන නියෝජ්‍ය අමාත්‍ය ටී. බී. ඒකනායක මහතාගේ් ප්‍රධානත්වයෙන් සුගතදාස ක්‍රීඩාංගණයේදී ඇරැඹේ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=s1006185</link>
    <topic>සත්කාරක ද.අපි‍්‍රකාව පරදී</topic>
    <author>ප්‍රෙටෝරියා(ඒ.එෆ්.පී.)</author>
    <content>උරුගුවේ ඩියාගෝ ෆෝර්ලෑන් තරගයේ 24 වැනි මිනිත්තුවේ දී මීටර් 25ක දුරින් සිට එල්ල කළ විශිෂ්ට පහරකින් ලැබූ ගෝලයක් ඔහු විසින්ම දඬුවම් පහරකින් ලැබූ ගෝලයක් හේතුවෙන් සත්කාරක දකුණු අපි‍්‍රකාව පරදවා ගෝල් 3 - 0 ක ජයක් අත්පත් කර ගැනීමට උරුගුවේ පිල සමත් විය. දෙවරක්ම ලෝක පාපන්දු කිරුළ දිනූ දකුණු අමෙරිකානු රටක් වන උරුගුවේ එම ජයග්‍රහණයත් සමඟ ‘ඒ’ කාණ්ඩයේ පෙරමුණ ගත්තේ ය.තරගයේ 76 වැනි මිනිත්තුවේදී දකුණු අපි‍්‍රකාවේ කෑනේට තරග විනිසුරු රතු කාඩ් පත ලබාදීම නිසා තරගයෙන් ඉවත්වීමට සිදුවූ අතර එම සිදුවීම ද දකුණු අපි‍්‍රකානුවන්ට මානසික ලෙස බලපෑවේ ය.1994 වසරේ දී බ්‍රසීලයට පාපන්දු ලෝක කිරුළ හිමිකර දීමට පුරෝගාමියා වූ පුහුණුකරු කාලෝස් ඇල්බටෝ පෙරෙයිරා දකුණු අපි‍්‍රකාණු පිලේ පුහුණුකරු ලෙස වැඩ බාරගත් පසුව පරාජයට පත් වූ ප්‍රධානතම තරගය මෙය වේ. ඔහුගේ පුහුණුකාරත්වයෙන් දකුණු අපි‍්‍රකානු පිල මීට පෙර ක්‍රීඩා කළ තරග 13 කදීම ජය හිමිකර ගත්හ.ස්විස්ටර්ලන්තයට 1 - 0 ක ජක්මෙවර පාපන්දු ලෝක කුසලානයේ සෙසු රටවල් විශ්මයට පත් කරමින් ස්පාඤ්ඤය ගෝල් 1 –0 ක ලෙස පරාජයට පත්කිරීමට ස්විට්ස්ර්ලන්තයට සමත් විය. “ශතවර්ෂයේ පාපන්දු පිල” ලෙස විරුදාවලිය ලැබූ ස්පාඤ්ඤය පරාජය කිරීමට ස්විට්ස්ර්ලන්තයට හැකිවීම එරට පුහුණුකරු ඔටාමර් හිට්ස්ෆෙල්ඩ් හැඳින්වූයේ ඓතිහාසික ජයග්‍රහණයක් ලෙසටය.චිලී පිලට ගෝල් 1 -0 ක ජයක්වසර 48කට පසුව පාපන්දු ලෝක කුසලාන තරගයක ජය හිමිකර ගනිමින් ඉතිහාස ගතවීමට චීලී පිල සමත්විය. ඒ හොන්ඩරස් පිලට එරෙහිව ගෝල් 1 - 0 ක ජයක් වාර්තා කිරීම හේතුවෙනි.1962 වසරේදී බ්‍රසීලයට පාපන්දු කිරුළ හිමිවූ තරගමාලාවේ තුන්වැනි ස්ථානය ලබා ගනිමින් යුගෝස්ලෝවියාව පැරද වූ චිලී පිල ඉන් අනතුරුව තරගාවලි 4 කදී සහභාගි වූ තරග 13 ම පරාජයට පත්වී තිබිණි.අද පැවැත්වෙන තරගප.ව.5.00 ට - ජර්මනිය - සර්බියාව ප.ව.7.30 ට -ස්ලෝවේනියාව -අමෙරිකාවම ධ්‍යම රාත්‍රි 12.00 ට -එංගලන්තය - ඇල්ජීරියාව</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=s1006186</link>
    <topic>එකම පුහුණුකරුවකුගෙන් ගුරුහරුකම් ලැබූ නාවික - සිවිල් ආරක්ෂක අවසන් ගැටුම හෙට</topic>
    <author>ප්‍රින්ස් ගුණසේකර</author>
    <content>හොල්සිම් එෆ්. ඒ. කුසලාන පාපන්දු අවසන් මහා තරගයේදී නාවික හමුදා පිලට ප්‍රබල තර්ජනයක් එල්ල කරමින් සූරතාව දිනා ගැනීම එකම අරමුණ බව සිවිල් ආරක්ෂක බළකා පිල පවසයි.වසර 2008 දී එෆ්. ඒ. කුසලාන පාපන්දු තරගාවලියේ අනුසූරතාව දිනාගත් සිවිල් ආරක්ෂක බළකා පිල හා වසර 3 කට පසුව පාපන්දු පිටියට අවතීර්ණ වූ නාවික හමුදාව අතර අවසන් ගැටුම හෙට (19 දා) බම්බලපිටිය පොලිස් ක්‍රීඩාංගණයේ දී පැවැත්වේ.අවසන් මහා තරගයට සුදුසුකම් ලැබූ කණ්ඩායම් දෙකම හිටපු ජාතික පාපන්දු නායක මහින්ද පාලිත මහතා යටතේ පුහුණුව ලබයි. එකම පුහුණුකරුවකු යටතේ සිටින කණ්ඩායම් 2 ක් ප්‍රධානතම පාපන්දු තරගයක අවසන් මහා තරගයට පැමිණි මුල්ම අවස්ථාවද මෙය වේ. පුහුණුකරු මහින්ද පාලිත මහතාගෙන් අප කළ විමසීමකදී පැවැසුවේ “දවසේ දක්ෂයෝ” එෆ්. ඒ. සූරතාව දිනාගනු ඇති බවයි.“මගේ පාපන්දු ජීවිතයේ සතුටුම දවස හෙටයි. අද සිවිල් ආරක්ෂක පිලට අවසන් පුහුණු සැසිය පවත්වනවා. හෙට උදේ නාවික හමුදා පිලට අවසන් පුහුණු උපදෙස් දෙනවා. අවසන් මහා තරගය වෙලාවේ කණ්ඩායම් දෙකටම උපදෙස් දෙන්නේ නෑ. දිනන්නේ කව්ද කියා පැත්තකට වෙලා බලාගෙන ඉන්නවා” යැයි මහින්ද පාලිත පැවැසීය. මහින්ද පාලිත මහතා වසර 11 ක් ශ්‍රී ලංකා පාපන්දු පිල නියෝජනය කළේය.මෙවර එෆ්. ඒ. කුසලාන තරගාවලියට කණ්ඩායම් 106 ක් සහභාගි වූ අතර තරග 105 ක් පැවැත්වුණි. සියලුම තරග පිළිමළුන් පිටුදැකීමේ ක්‍රමයට පැවැති අතර ගෝල් 440 ක් වාර්තා විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=s1006187</link>
    <topic>වසරේ ක්‍රීඩකයා ෂෙහාන් ක්‍රීඩිකාව මිනිරුවණී</topic>
    <author>ප්‍රින්ස් ගුණසේකර</author>
    <content>කෙටිදුර ධාවන සූර ගේට්වේ ජාත්‍යන්තර පාසලේ ෂෙහාන් අඹේපිටිය හා පිහිනුම් සූරී මහනුවර උසස් බාලිකාවේ මිනිරුවණී සමරකෝන් වසරේ දක්ෂතම පාසල් ක්‍රීඩකයා හා ක්‍රීඩිකාව ලෙස අභිෂේක ලැබූහ.ශ්‍රී ලංකා පාසල් ක්‍රීඩා ක්‍ෂේත්‍රයේ අසිරිමත් මෞලි මංගල්‍යය සේ සැලකෙන පාසල් ක්‍රීඩා වර්ණ ප්‍රදානෝත්සවය බණ්ඩාරනායක අනුස්මරණ සම්මන්ත්‍රණ ශාලාවේ දී පෙරේදා රාත්‍රියේ දී පැවැත්වුණි.නෙස්ලේ ලංකා සමාගමේ අනුග්‍රහයෙන් පැවැති මේ වර්ණ ප්‍රදානෝත්සවය ශ්‍රීී ලංකා පාසල් ක්‍රීඩා සභාව සංවිධානය කළේය. වසරේ නැගී එන ක්‍රීඩකයාට හිමි සම්මානය රාජකීය විදුහලේ චරිත් කපුකොටුවද හා නැගී එන ක්‍රීඩිකාවට හිමි සම්මානය කුරුණෑගල මලියදේව බාලිකාවේ තරින්ද්‍ර දර්ශනී වීරකෝන් දිනා ගත්හ.චරිත් කපුකොටුව කවපෙත්ත හා යගුලිය විසිකිරීමේ සූරයෙකු වන අතර තරින්ද්‍ර දර්ශනී ටේබල් ටෙනිස් සූරියෙකි. රටපුරා පාසල් 72ක ක්‍රීඩක ක්‍රීඩිකාවන් 540 ක් පමණ පාසල් ක්‍රීඩා වර්ණ දිනාගත් අතර ඒ සඳහා ක්‍රීඩා 26කදී දක්වන ලද දක්ෂතා සැලකිල්ලට ගෙන තිබුණි.වැඩිම ක්‍රීඩා වර්ණ සංඛ්‍යාවක් දිනාගනිමින් කොළඹ රාජකීය විදුහල ඉදිරියෙන් ම සිටියේ ය. රාජකීය විදුහලේ ක්‍රීඩකයන් 36කට වර්ණ හිමිවිය. වර්ණ 25ක් දිනාගත් කොළඹ ආනන්ද විදුහල දෙවැනි තැන ද වර්ණ 23 ක් දිනාගත් කොළඹ විශාඛා විදුහල තෙවැනි තැනට ද පත්විය. විශාඛා ක්‍රීඩිකාවෝ කාන්තා අංශයෙන් පළමු ස්ථානය දිනාගැනීමට සමත්වූහ.මහනුවර ධර්මරාජ විදුහල වර්ණ 14ක්, මහනුවර මහාමායා විදුහල වර්ණ 13ක්, මාදම්පේ සේනානායක විදුහල වර්ණ 13ක්, ගල්කිස්ස සාන්ත තෝමස් විදුහල වර්ණ 12ක්, වලල රත්නායක විදුහල වර්ණ 11ක්, සාන්ත පීතර් විදුහල වර්ණ 10ක්, ත්‍රිත්ව විදුහල වර්ණ 10ක් හා අම්බලන්ගොඩ ධර්මාශෝක විදුහල වර්ණ 10ක් දිනාගත්හ.වැඩිම වර්ණ ප්‍රමාණයක් බස්නාහිර පළාතට (234ක්) හිමි වූ අතර මධ්‍යම පළාත වර්ණ 127ක් හා දකුණු පළාත වර්ණ 50ක් දිනාගැනීමට සමත්විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=f1006181</link>
    <topic>රණවිරු නාමයසදානුස්මරණීය කිරීමට කැප වෙනවා</topic>
    <author>සාකච්ඡා සටහන විජයානි එදිරිසිංහ</author>
    <content>රට වෙනුවෙන් දිවි හිමියෙන් කැපවී කටයුතු කරන රණවිරුවන් වෙනුවෙන්, රණවිරු සේවා අධිකාරිය සලසන මෙහෙවර කුමනාකාරද? ආබාධිත රණවිරුවන් වෙනුවෙන් සිදුකෙරෙන සේවය කෙබඳුද? මියගිය රණවිරු පවුල් වෙනුවෙන් සහන සලසන්නේ කුමන ආකාරයටද? යන කරුණු පිළිබඳ රණවිරු සේවා අධිකාරියේ සභාපතිනී පත්මා වෑත්තෑව මහත්මිය සමඟ කළ කතාබහකි මේ.* රණවිරු සේවා අධිකාරියේ ප්‍රධාන මෙහෙවර කුමක්ද ?ශ්‍රී ලංකාවේ ඒකීය භාවය සුරක්ෂිත කරනු වස් ජීවිත පූජා කළ අතුරුදන් හා ආබාධිත රණවිරුවන්ගේ පවුල්වල මානසික හා සමාජයීය ස්ථාවරත්වය ඇති කිරීම හා සේවයේ නියුතු රණවිරුවන් හා එම පවුල් වල මානසික ප්‍රබෝධයක් ඇතිවන අයුරින් ක්‍රියා කිරීම රණවිරු සේවා අධිකාරියේ මෙහෙවරයි.සේනාධිනායක ජනපති මහින්ද රාජපක්ෂ මැතිතුමාගේ උපදෙස් මත ආරක්ෂක ලේකම් ගෝඨාභය රාජපක්ෂ මහතාගේ අධීක්ෂණය යටතේ රණවිරු සේවා අධිකාරිය පිහිටුවා තිබෙන්නේ ඉහත කී සේවය රණවිරුවන් වෙනුවෙන් දැරීමටයි.රණවිරු සේවා අධිකාරිය ඒ උතුම් සේවාව ඉටුකරන්නේ දැඩි කැපවීමකින් යුක්තවයි. යුද්ධයේදී මේ රටේ ජනතාව රණවිරුවන් වෙනුවෙන් ඔවුන්ගේ චිත්ත ශක්තිය නඟා සිටුවීමට සුවිශේෂී සේවාවක් ඉටු කළා.යුද්ධයේදී ආබාධිත අතුරුදන් සහ මියගිය රණවිරු පවුල් වෙනුවෙන් ඔවුන්ට තනි වෙන්නට අසරණ වෙන්නට ඉඩ නොදී ඔවුන්ගේ ආත්ම ශක්තිය චිත්ත ධෛර්යය රැක ගැනීමට රණවිරු සේවාව අතිවිශාල කැපවීමක් කරනවා.* ජනාධිපති මහින්ද රාජපක්ෂ මැතිතුමා 2005 ජනාධිපති සහ ආරක්ෂක අමාත්‍ය ධූරයට පත්වී රණවිරුවන් වෙනුවෙන් සුබසාධක කටයුතු රැසක් ඉටු කිරීමට පොරොන්දු වුණා.?එතුමා වචනයේ පරිසමාප්ත අර්ථයෙන්ම ඒ පොරොන්දුව ඉටු කළා. ප්‍රථමයෙන් ත්‍රස්තවාදය නිමා කළා. යුද්ධයේදී ආබාධිත වූ රණවිරුවන් වෙනුවෙන් ඉටු කර ඇති සුභසාධක කටයුතු ප්‍රමාණය මෙතෙක් මේ රටේ නායකත්වයට පත්වූ කිසිම ජනාධිපතිවරයකු නොකළ අති විශාල මෙහෙවරක්.ජීවිත පරිත්‍යාගයෙන් ජාතිය වෙනුවෙන් තම තරුණ ජීවිතය කැපකළ ඒ රණවිරුවන්ගේ සේවය තේරුම්ගත් එකම ජනාධිපතිවරයා ජනාධිපති මහින්ද රාජපක්ෂ මහතායි.එතුමා කළ ඒ කැපවීම අවංකයි. සෘජුයි. කිසිදු බලවේග හමුවේ තම තීරණය වෙනස් නොකළ එකම නායකයා. එතුමා රණවිරුවන්ට හදවතින්ම ආදරය කරන සංවේදී නායකයෙක්. ඒ රණවිරුවන් පමණක් නොවේ , ඔවුන්ගේ පවුල්වල සාමාජිකයන් හැත්තෑදහසට වැඩි ප්‍රමාණයක් වෙනුවෙන් අති විශාල සේවාවක් ආරම්භ කර තිබෙනවා. එම පවුල්වල සාමාජිකයන් සෑම කෙනෙකුගේම ගැටලුවලට විසැඳුම් ලබාදී, ඔවුන්ට යහපත් අනාගතයක් උදාකරදීමට දැවැන්ත වැඩපිළිවෙළක් ක්‍රියාත්මක කර තිබෙනවා.* එම සුබසාධන වැඩපිළිවෙළ යටතේ එන කරුණු කීපයක් ඉදිරිපත් කළහොත්. ?නිවාස ප්‍රශ්නය විශේෂයෙන් රණවිරු පවුල්වලට තිබූ ගැටලුවක්. සෑම රණවිරුවකුටම නිවසක් ලැබෙන පරිදි ඉඩම් කෑල්ලක් ලබාදීමට පියවර ගෙන තිබෙනවා. ඉපලෝගම රණවිරු ගම්මානය දශක තුනක යුද්ධය පැවැති කාලයේවත් ඉදි නොවූ දැවැන්ත නිවාස යෝජනා ක්‍රමයක්. එම නිවාස වැඩපිළිවෙළ මේ වන විට දීපව්‍යාප්තව සිදුවෙමින් පවතිනවා.ආරක්ෂක ලේකම් ගෝඨාභය රාජපක්ෂ මහතාගේ ‘අපි වෙනුවෙන් අපි’ වැඩපිළිවෙළ යටතේ රණවිරු පවුල් වෙනුවෙන් කාරණා 64කින් සමන්විත දැවැන්ත සුබ සාධන වැඩපිළිවෙළක් ක්‍රියාත්මක වීම ඉතාම වැදගත්.ආරක්ෂක අමාත්‍යංශයේ සේවා වනිතා ඒකකයේ සභාපතිනි අයෝමා රාජපක්ෂ මැතිනියගේ සේවා වනිතා ඒකකය මගින් රණවිරුවන් වෙනුවෙන් විශාල මෙහෙයක් සිදුවෙමින් පවතිනවා. විශේෂයෙන් නිවාස ව්‍යාපෘතිය ප්‍රධාන තැනක් ගත් වැඩපිළිවෙළක් බව කිවයුතුයි. එපමණක් නොවේ, රණවිරුවන්ගේ විශ්‍රාම වැටුප් ප්‍රශ්න, වෛද්‍ය පහසුකම්, නිවාස ණය, දරුවන් වෙනුවෙන් වූ අධ්‍යාපනික ශිෂ්‍යත්ව මේ සෑම දෙයක්ම රණවිරු සුබසාධන වැඩසටහන් බව කිව හැකියි.* ආබාධිත රණවිරු සුබ සාධන ව්‍යාපෘතිය යටතේ ආබාධිත රණවිරුවන් සඳහා රණවිරු සේවා අධිකාරිය සිදු කරන සේවය....?ප්‍රධාන සේවා 4ක් ක්‍රියාත්මක වෙනවා. ඒ අතර සහන ණය පදනම මත ත්‍රිරෝද රථ ලබාදීම, සෞඛ්‍ය පහසුකම් සහිත නාන කාමර ඉදිකර ගැනීම සඳහා ආධාර ලබාදීම, ආබාධිත උපකරණ ලබාදීම, ආබාධිත පුහුණු වැඩමුළු සහ රණවිරු සේවා අධිකාරියට ලැබෙන රණවිරු ගැටලුවලට ගත යුතු ක්‍රියාමාර්ග ගැනීම.සිදු කෙරෙනවා.* මෑතදී රණවිරු දූ දරුවන් වෙනුවෙන් ආරම්භ කළ වැදගත්ම පියවරක් වූයේ රණවිරු පාසල් ව්‍යාපෘතිය ?ආරක්ෂක අමාත්‍යංශය මගින් එම වැඩපිළිවෙළ ආරම්භ කළා. මුල් ම පාසල කොම්පඤ්ඤවීදියේ පිහිටුවා තිබෙනවා. ඊට අමතරව දීපව්‍යාප්තව එය ක්‍රියාත්මක කිරීමට පියවර ගෙන තිබෙනවා. මෙහිදී විශේෂයෙන් කිවයුතු දෙයක් වන්නේ එම පාසල් පිහිටුවා තිබෙන්නේ දරුවකුට අවශ්‍ය සියලුම පහසුකම් ඇතිවයි. රටේ ඉහළම පහසුකම් ඇති පාසලටත් වඩා පහසුකම් රණවිරු දරු පාසල් පද්ධතිය වෙනුවෙන් ලබා දී තිබෙනවා.* රණවිරු පවුල්වල සාමාජිකයන්ගේ සහ ආබාධිත රණවිරුවන්ගේ මානසික ප්‍රබෝධයක් ඇතිවන අයුරින් රණවිරු සේවා අධිකාරිය ක්‍රියා කරන්නේ කෙසේ ද?ජීවිත පූජා කළ අතුරුදන් හා ආබාධිතව විශ්‍රාම ගත් රණවිරුවන් හා එම පවුල් ප්‍රාදේශීය ලේකම් කොට්ඨාස මට්ටමින් මාසිකව එක් රැස් කොට, ඔවුනොවුන් ගේ අන්‍යෝන්‍ය සහයෝගයෙන් හා අවබෝධයෙන් රණවිරු සේවා අධිකාරියේ ව්‍යාපෘති සමඟ සෘජු සම්බන්ධීකරණයක් කිරීම , තවද සංසද සාමාජිකත්වයේ ජීවන තත්ත්වය සමීක්ෂණය සිදුකිරීමද මෙහිදී සිදුකෙරෙනවා.* රණවිරු ගම්මාන ඇතිකිරීම මේ රජය යටතේ වූ සුවිශේෂී වැඩපිළිවෙළක්, ඒ සඳහා ආරක්ෂක අමාත්‍යාංශය සේවා වනිතා ඒකක රණවිරු සේවා අධිකාරිය ඇතුළු අංශ කීපයක් සම්බන්ධ වී සිටිනවා. එහි අරමුණ කුමක් ද?රණවිරු ගම්මානය තුළ රණවිරුවාගේ අභිමානය සහ උත්තරීතරත්වය සුරකින පරිසරයක් ගොඩනැගීම,විවිධ ප්‍රදේශවල සිට පැමිණ, එක ම ගම්මානයක පදිංචිව සිටින පිරිස අතර අන්‍යෝන්‍ය සබඳතාව ගොඩනැගී, කායික හා මානසික වශයෙන් පිරිපුන් රණවිරු දරු පරපුරක් බිහි කිරීම, විවිධ දක්ෂතා ඇති දරුවන් සඳහා වැඩසටහන් හඳුන්වා දීම සහ උදවු කිරීම, රණවිරු කාන්තාවන්ගේ හැකියා ඔප මට්ටම් කර ගැනීමට අවස්ථාව සැළසීම, ගෙවතු වගා කිරීම ආදියට තැන දීම එහි අරමුණයි.* රණවිරු නාමය සදා අනුස්මරණය කිරීම සඳහා රණවිරු සේවා අධිකාරියේ මෙහෙය කුමක් ද?අප මාතෘ භූමියේත් ජනතාවගේත්, ආරක්ෂාව හා සුබ සිද්ධිය සඳහා කැපවූ යුද නාවික, ගුවන් හා පොලිස් සේවාවේ යෙදී සිටියදී තම ජීවිත පූජා කළ, එසේ ම ක්‍රියාන්විතයේදී අතුරුදන් වූ ආබාධිත, සේවයේ නියුතු අපගේ යුගයේ රණවිරුවන්ගේ වීරත්වය හා අභිමානය ජනතාවගේ සිත් සතන් තුළ සටහන් කර අනාගත පරපුරට එම මහඟු කැපවීම, සම්බන්ධව අවබෝධයෙන් හා හැඟීමක් ඇති වන ලෙස ජනතාව දැනුවත් කරමින් විවිධ වැඩ සටහන් ක්‍රියාත්මක කිරීම මගින් රණවිරු නාමය සදා අනුස්මරණය කිරීම සිදු කරනවා.* රණවිරුවන්ට ඉඩම් ලබාදීම යටතේ සිදුවෙන්නේ කුමන ක්‍රියාවලියක්ද ?රණවිරුවන් සහ එම පවුල් සඳහා වාසයට සුදුසු පහසුකම් සහිත රජය සතු හෝ පුද්ගලික ඉඩමක් ලබා දෙනවා. එපමණක් නොවේ, එම ඉඩම් සංවර්ධනය කර දීමත් සිදු කෙරෙනවා.* මාපිය කැපකරු ශිෂ්‍යත්ව ක්‍රමය ක්‍රියාත්මක වෙන්නේ කෙසේද?අඩු ආදායම්ලාභී රණවිරු පවුල්වල දූ දරුවන්ටත් පූර්ණ ආබාධිත රණවිරුවන්ගේ දූ දරුවන්ටත් රණවිරුවන්ගේ ආබාධිත දූ දරුවන්ටත්, ශිෂ්‍යාධාර ලබාදීමත්, රණවිරු දරුවන්ගේ හදිසි සැත්කම් සඳහා ආධාර ලබා දීමත් සිදුකෙරෙනවා.* රණවිරු මාපිය සුරැකුම් ගැන යමක් කියනවානම් ?අසරණ භාවයට පත් රණවිරු දෙමාපියන්ට රුකුලක් වන කැපකරු මාපිය වැඩ සටහන මගින් රණවිරු මාපියන් රැකබලා ගැනීමේ විශේෂ වැඩසටහනක් ක්‍රියාත්මක වෙනවා.* මියගිය රණවිරුවන්ගේ බිරින්දෑවරුන්ට නැවත විවාහ වීමේ අවස්ථාවක් ලබාදී තිබෙනවා. ඒ පිළිබඳ ඔබේ අදහස ?මිය ගිය රණවිරුවන්ගේ බිරියන් දෙස බලන විට ඔවුන් වැඩි දෙනෙක් තරුණ වයසේ අයයි. ඔවුන් දෙස මානුෂිකව බලා රණවිරුවාගේ වැටුපෙන් වසර දහයක වැටුප් එකවර ලබාගෙන නැවත විවාහවීමේ අවස්ථාව ලබා දී තිබෙනවා.* මියගිය රණවිරුවාගේ බිරිඳ බොහෝවිට අන්‍යයන්ගේ විවේචනයට ලක් වෙනවා. ඇයගේ ආත්ම ගෞරවය මියගිය රණවිරුවාගේ ආත්ම ගෞරවය විනාශ කෙරෙන අවස්ථා තිබෙනවාද?එය සමාජයේ වරදක්. ඇතැම් පිරිස් ඔවුන් විවේචනය කරනවා. පවුලක බර කරටගත් රණවිරුවා මිය ගිය පසු ඒ බර උසුලන්නේ බිරිඳයි. ඇය ජීවිත ගමනේ යම් ගැටලුවලට මුහුණ දෙන අවස්ථා අප්‍රමාණයි. අප ජනතාව සිතට ගත යුතු කරුණක් විය යුත්තේ රට රැකදෙන රණවිරුවා කෙරෙහි යම් ගෞරවයක් තිබේද, එවැනිම ගෞරවයකින් ඔහු මිය ගිය පසුද දරුවන් සහ බිරිඳ දක්වා ආරක්ෂා කළ යුතු යි.* මේ රජයෙන් එම පවුල්වල අයට විශේෂ ගෞරව සම්මාන ලබා දුන්නාද ?ඔව් ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත මියගිය රණවිරු පවුල්වලට විශේෂ ගෞරව පදක්කමක් පිරිනැමීම ආරම්භ කළා. එම පවුල්වල සාමාජිකයන් සමාජයේ විවිධ වූ කර්තව්‍යයන්ට සම්බන්ධ වූ අවස්ථා වලදී රණවිරු පවුලක සාමාජිකයෙක් බවට හඳුනාගෙන විශේෂත්වයක් කිරීම එම සම්මාන පදක්කම පිරිනැමීමේ අරමුණයි.රණවිරුවා යන නාමයට සුවිශේෂී වූ අර්ථකථනයක් ලැබුණේ වර්තමාන රජයෙන් ?දශක තුනක කාලයක් මේ රටේ පැවැති ත්‍රස්තවාදී යුද්ධය වසර 3ක් වැනි කෙටි කාලයකින් අවසන් කිරීමට ජනාධිපති මහින්ද රාජපක්ෂ මහතාගේ නිර්භීත තීරණයට හැකිවුණා. එම ජයග්‍රහණයත් සමඟ රණවිරුවා මේ රට තුළ පමණක් නොවේ. ජාත්‍යන්තරය තුළද විශේෂ පුද්ගලයකු බවට පත්වුණා.* රණවිරු සේවා අධිකාරිය රණවිරුවන් වෙනුවෙන් ඉදිරියේදී සිදු කරන විශේෂ සද්කාර්යයන් මොනවාද ?රණවිරු පවුල් ආරක්ෂා කරමින් , ඔවුන් ගේ නාමය රැක ගනිමින් කළ හැකි සෑම දෙයක්ම කිරීමට විදේශ රටවල සිටින ශ්‍රී ලාංකිකයන් පවා ඉදිරිපත් වී සිටිනවා. එය අපට විශාල ධෛර්යයක්.ආරක්ෂක ලේකම්තුමා නිරතුරුවම ඒ සඳහා සහයෝගය ලබා දෙමින් සිටිනවා. එතුමාගේ ඒ ශක්තිය යෝධ ශක්තියක් කරගෙන අප ඉදිරියේ දී තවත් බොහෝ දේ රණවිරුවන් වෙනුවෙන් සිදුකරනවා. රණවිරු නාමය තවත් වසර සියයකටවත් මෙරට ජනතාවට අමතක නොවන තැනට කටයුතු කිරීම රණවිරු සේවා අධිකාරියේ ඉලක්කයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=f1006182</link>
    <topic/>
    <author>සංවාදය චන්දන ජයවීර</author>
    <content>විශිෂ්ට නළුවකු පමණක් නොව දුලබ ගණයේ හැකියාවන් ගණනාවක් විදාරණය කළ ජැක්සන් ඇන්තනි මෙරට රූපවාහිනී සංචාරක වැඩසටහන් නිර්මාණ කලාවේ පුරෝගාමියාය. ගඟ දිගේ, රෝම පුරාණය, අවාරේ සිරිපා ඔහුගේ එම සංචාරක එඩේර දිවියේ නවාතැන් වේ.මේ ඉතිහාස සංචාරකයා කදිර මලෙයිතුඩුවේ සිට මහනුවර මඟුල් මඩුව දක්වා ශත වර්ෂ ගණනාවක වංශ කථා පියමං ඔස්සේ ‘මහා සංචාරයකට’ මුල පුරා ඇත. ඔහු විසින් නිෂ්පාදනය කරන ලද ‘මහා සංචාරය’ වැඩසටහන සුප්‍රසිද්ධ LMRB  වර්ගීකරණයට අනුව මෙරට ජනප්‍රිය වැඩසටහන් දහය අතරට එක්වී ඇත. මේ සංවාදය එම මහා සංචාරය පිළිබඳවයි.* ටෙලි නාට්‍ය හා රියැලිටි ටීවී නැරැඹුම් මැදිරියක් බවට පත්ව ඇති රූපවාහිනියට ඔබ ‘මහා සංචාරය’ ගෙන එන්නේ කුමන අරමුණින්ද ?අවාසනාවකට අපේ රටේ රූපවාහිනිය ටෙලි නාට්‍යය පෙන්වන තැනක් බවට පත්ව තිබෙනවා. ලෝකයේ වෙන කිසිම රටක රූපවාහිනියකට ඒ කල ලබලා නැහැ. ශ්‍රී ලංකාවේ එවැනි තත්ත්වයක් ඇති වෙන්න වේදිකා හා චිත්‍රපට කර්මාන්තයේ හා සාහිත්‍යයේ පිරිහීම බලපාලා තිබෙනවා. එකම ප්‍රසාංගික රසාලිප්ත බලාපොරොත්තුව රූපවාහිනිය බවට පත් වෙන්න ඒක ප්‍රධාන හේතුවක්.ලෝකයේ වෙනත් රටවල් රූපවාහිනිය විචිත්‍ර අධ්‍යාපනික මාධ්‍යයක් හැටියට භාවිතා කරනවා. එහිදී සංචාරක වැඩසටහන් ලෝකයේ රූපවාහිනී ආයතන අතර ඉහළ ප්‍රමුඛත්වයකින් භාවිතයට ගැනෙනවා.* ඉතිහාසය මුල් කොට ගෙන ඔබ ඉදිරිපත් කළ වැඩසටහන් දෙකකටම ‘මහා’ යන අන්වර්ත නාමය යොදා ගෙන තිබෙනවා. ඔබ ඇයි මේ වචනයට මේ තරම් ආශක්ත ?අතීතයේ අපේ රට මහා විශ්මයක්. ඇරිස්ටෝටල්ගෙන් පටන් ගෙන ඔනතිතිකස්, මෙගස්තීනියස්, ක්ලෝඩියස්, ටොලමි මේ හැමෝම ක්‍රි. පූ. 5 සිට ක්‍රි. ව. 2 සියවස දක්වා ලංකාව ගැන ලියුවේ මහා විශ්මයක් කියන අදහසින්. නමුත් වර්තමානය දක්වා ගමන් කරන විට පසුකාලීනව අපි යටත් විජිතයක් බවට පත්ව මන්දෝත්සාහිව අපි අපිවම හීන්දෑරි කර ගත්තා. පහුගිය කාලයේ අපිම විදේශිකයන්ට අපේ රට ‘Small Miracle’ ලෙස හැඳින්වූවා.එම වරද්දා ගැනීම සිදු වූයේ ප්‍රතිකාල ආක්‍රමණ හරහා අපිට ආපු හීනමානය නිසයි.අපේ රටේ ඉතිහාසය මහා ඉතිහාසයක්. ඒ නිසා තමයි මහානාම හාමුදුරුවෝ අපේ වංශ කථාව ‘මහා වංශය’ කියලා නම් කළේ. ඒ නිසා ඉතිහාසය හා සම්බන්ධ කාරණාවලට අත ගහන කොට ඒ ‘මහා’ කියන වචනයත් සම්බන්ධ විය යුතු කියා මා හිතනවා. අපිට මහා බ්‍රිතාන්‍යය කියන්න පුළුවන් නම් මහා භාරතය කියන්න පුළුවන් නම් ඇයි මහා සිංහලය කියන්න බැරි.* මෙම ඉතිහාස සංචාරයට ‘මහා සංචාරය’ යනුවෙන් නම් කළෙත් එම අදහසින්ද ?මගේ මේ සංචාරය හුදු සංචාරයක් නෙමෙයි. මෙහිදී මම ඉතිහාසය හරහා ඇවිද යනවා. ඒ නිසා වංශ කථා, මහා වංශ කථා නම් ඉතිහාසය මහා ඉතිහාසයක් නම්, ඉතිහාසය හරහා ඇවිද යාමේ සංචාරය වනාහි මහා සංචාරයක්.* මෙම වැඩසටහනින් සාකච්ඡා කෙරෙන්නෙත් මෙයට පෙර ඔබ ‘මහා සිංහලයේ වංශ කථාව‘ හරහා සාකච්ඡාවට ගත් විෂය කරුණුමද ?මහා සිංහලයේ වංශ කථාව ශාස්ත්‍රීය සාකච්ඡාවක්. එය මේ රටේ ඉතිහාස විද්‍යාර්තීන් 18 දෙනෙක් සම්බන්ධ වූ පැය 240 ක දීර්ඝ ඉතිහාස සාකච්ඡාවක්. මා දැන් මහා සංචාරය තුළින් උත්සාහ කරන්නේ එම දැනුම එයට වඩා ප්‍රසාංගික ආකාරයට උත්කර්ෂණීය විදියට ඉදිරිපත් කරන්නයි.බොහෝ විට ‘මහා සිංහලයේ වංශ කථාවට’ සම්බන්ධ වුණේ විෂයානුබද්ධ එහෙම නැත්නම් වැඩිහිටි ප්‍රේක්‍ෂකාගාරයක්. නමුත් මට උවමනා කරනවා ඊළඟ පරම්පරාවට මෙම දැනුම ගෙනියන්න. අලුත් පිරිසකට ඉතිහාසයේ ගමන් කරන්න යෝජනා කරන එක පාරක් තමයි මහා සංචාරය කියන්නේ. මේ වැඩසටහන ඉතිහාසය ඉගෙන ගැනීමට අත්වැලක්.* ඇයි ඔබේ සංචාරය විජයාවතරණය සිදු වූ ස්ථානයෙන් ආරම්භ නොකොට ශ්‍රී මහා බෝධිය අසලින් ආරම්භ කළේක්‍රි. පූ. 3 සියවසේ සිට තවමත් දළුලන, ඵල දරන, හුස්ම ගන්න ඉතිහාසයේ ජීවමාන සාක්ෂිකරුවා ශ්‍රී මහා බෝධියයි. ශ්‍රී මහා බෝධිය පිහිටවූ රට නිසයි රජරටට පිහිටිරට කියන නම ලැබුණේ.ඉතිහාස වංශ කථා ගවේෂණය කරන විට ලෝකයේ කිසිම රටක අතීතය පිරික්සීමේදී අපිට ජීවමාන ඉතිහාසයක් හමුවන්නේ නැහැ. දේශයක ඉතිහාසය ගවේෂණය කරන්නේ පුරාවිද්‍යාත්මක සාහිත්‍යයික හා ජනශ්‍රැතික ඉතිහාසය හරහායි. නමුත් ලංකාවේදී එයට අතිරේකව ජීවමාන සාක්ෂිකරුවෙක්ද අපට හමු වෙනවා. ඒ නිසයි මම එතැනින් මගේ මහා සංචාරය ආරම්භ කළේ.ඒ වගේම දිග ගමනක් යන්නට පෙර ශ්‍රී මහා බෝධිය වැඳ නමස්කාර කොට පිටත්ව යාම අපේ සංස්කෘතියේ ලක්ෂණයක්. ඒ අනුවත් ශ්‍රී මහා බෝධිය සමීපයෙන් මේ ගමන ආරම්භ කිරීම උචිතයි කියා මා විශ්වාස කරනවා.* සංචාරයේ ආරම්භක ස්ථානය දැනටමත් අප දන්නවා. ඔබ මෙම සංචාරය අවසන් කිරීමට අදහස් කරන්නේ කොතැනින්ද ? ඒ තෝරා ගැනීමට හේතුව කුමක්ද ?වංශ කතා ඉතිහාසයේ මර්මස්තානය ලෙස මම සලකන්නේ කුදිරමලෙයි තුඩුව. විජය රජු ලංකාවට ගොඩ බැස්සේ එතැනින්. එතැන් සිට මේ රට සුදු අධිරාජ්‍යවාදීන්ට පවරා දුන් මහනුවර මඟුල් මඩුව දක්වා මේ ගමන යනවා. ඒ නිසා මම මෙම පළමු මර්මස්ථානයේ සිට අවසාන මර්මස්ථානය දක්වා ගමන් කරනවා. ඒක අවුරුදු හතරක් පමණ ගත වේවි. ඒ තරම් අපේ ඉතිහාසය දිගයි. රජවරු 182 ගිය මග ඔස්සේ මහා සංචාරය ඇවිද යනවා.* මේ ගමනේ අනෙකුත් නවාතැන් පොළවල් මොනවාද ?තවම මම රැඳී සිටින්නේ අරිප්පුවේ මල්වතු ඔය නිම්නයේ. මෙම නිම්නය දිගේ තමයි විජය රජු සමග ආර්ය ජනාවාස රට තුළට සංක්‍රමණය වුණේ. මේ ගමනේදී මම අතුරු කථාවන්ටද යොමු වෙනවා.ඒ අනුව ඉදිරියේදී මම රාවණ ප්‍රවෘත්තියේ අක්මුල් සොයා ගෙන හනුමන්තා නිර්මාණය කළා යැයි සඳහන් වන පාලම පිළිබඳ සොයා බලන්නට අදහස් කරනවා.මෙම පාලම නිර්මාණය වී තිබෙන්නේ ඓතිහාසික වැලි වැටියකින්.ඊට දූපත් 18 ක් තිබෙනවා. එම වැලි කඳු 18 තරණය කළ විට ඉන්දියාවට පයින් යන්න පුළුවන්. මම මේ ගමනේදී එම වැලිකඳු 18 න් අපේ රටට අයත් අවසාන 8 වෙනි වැලිකන්ද දක්වා ගමන් කළා.ඊට අමතරව ඉදිරියේදී බුදුන් වහන්සේ ලංකාවට පැමිණි බුද්ධ භූමි සොයාගෙන ගමන් කිරීමට අදහස් කරනවා. ඉන් පසු නැවත මල්වතු ඔය නිම්නය ඔස්සේ උපතිස්ස ග්‍රාමයටත් එතැනින් පණ්ඩුකාභය ප්‍රවෘත්තිය සොයා ගෙන දොරමඩලාවට රිටිගලට දිඹුලාගලටත් ගමන් කරනවා.මුටසිව රජු අනුරාධපුර නගරය බිහි කළ ආකාරය ගවේෂණය කිරීමටත් මිහිඳු හිමියන් ලංකාවට වැඩි කතා ප්‍රවෘත්තිය සොයාගෙන මිහින්තලයටත් ඉන් පසු ගමන් කිරීමට අදහස් කරනවා.අනතුරුව මගේ ඉලක්කය සංඝමිත්තා මෙහෙණිය ලක්දිවට ශ්‍රී මහා බෝධිය ගෙන ආ දඹකොළ පටුන පිහිටි කන්කසන්තුරේ වෙත ගමන් කිරීමයි.එහිදී මුළු යාපනයේම ඓතිහාසික ස්ථාන හරහා සංචාරය කරන්නට මා අදහස් කරනවා. එතැනදී මට මහා පෙරහරක් මුණ ගැසීමට නියමිතයි. එය මහා බෝධිය වඩම්මවාගෙන සංඝමිත්තා තෙරණිය දේවානම්පියතිස්ස රජු සමඟ අනුරාධපුරයට පැමිණි ගමන සිහිගන්වනවා. මම එම පෙරහරට එක්ව ඔවුන් සමග නැවතත් අනුරාධපුරයට පැමිණෙනවා. ඒ මග වැටී ඇත්තේ ඒ 9 පාර හරහා. එහිදී මට ඈත ඉතිහාසයේ හා මෑත ඉතිහාසයේ සාක්ෂිකරුවන් මුණ ගැසෙනු ඇතැයි බලාපොරොත්තු වෙනවා.* ‘මහා සංචාරය’ වැඩසටහන විකාශය වීමට පෙර සිටම එයට එරෙහිව මත පළවන්නට පටන් ගත්තා. එම මතවාද වැඩසටහනේ ඉදිරි ගමන සඳහා දායක කර ගන්නේ කෙලෙසද ?ඉතිහාසය කියන්නේ සමාජීය අයිතිවාසිකමක් තිබෙන විෂයක්. මම ඉදිරිපත් කරන්නේ සමාජීය ප්‍රකාශනයක්. එලෙස සමාජීය අයිතිවාසිකමක් තිබෙන විෂයක් පිළිබඳ සාකච්ඡා කෙරෙන ඕනෑම කෙනෙකුට විවාදාත්මක කාරණා වලට මුහුණ දීමට සිදු වෙනවා. ඒ නිසා මම විවාදාත්මක කාරණා වලට මුහුණ දීමට සූදානම්.බහු විධ මතවාදි කාලාපයකට තමයි ඉතිහාසය කියන්නේ. එහි සැරිසරන විට නොඑකඟතාවයන්ට මුහුණදීමට සිදු වෙනවා. මේ සංචාරයේදී මතුවන කාරණා පිළිබඳ මතුවෙන මතවාදයන්ට මුහුණදීමට සර්වප්‍රකාරයෙන් සූදානම් ව තමයි මා මේ සංචාරයට එළැඹුණේ.මේ සංචාරයේ මම යෙදෙන්නේ හිස් අතින්. මා ගෙන යන්නේ අවු. 20 ක් මුළුල්ලේ මා කරනු ලැබූ හැදෑරීම්වල ගමන් මග පමණයි. හැබැයි මම පොදි බැද ගත් කරුණු කාරණා අධ්‍යයන මඟ රාශියක් මා ළඟ තිබෙනවා. ඒ නිසා මම ඉතාමත්ම සන්තෝ්ෂ වනවා එහෙම විවාදාත්මකව මේ සාකච්ඡාව ඉදිරියට ගෙන යන්න පුළුවන් නම්.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=f1006183</link>
    <topic>දෙවැනි නිදහස් සටනේ පෙර ගමන් කරුවෝ</topic>
    <author>මාධ්‍ය අංශය රණවිරු සේවා අධිකාරිය</author>
    <content>ජාතික රණවිරු සැමරුම අදට යෙදී ඇත. දශක තුනකට පසු මාතෘභූමිය මත නිදහසේ කාහල නාදය දසතින්ම නැඟෙන මොහොතක අප මෙවර ජාතික රණවිරු දිනය සමරන්නෙමු. එනයින්ම අපේ නිදහස සැබෑ ලෙස උරුමකර දුන්නවුන් පිළිබඳ ඉතිහාසය හා එක්විය යුතු වන්නෙමු. ලංකීකයන් වූ අප නිදහස භුක්තිවිඳිය හැකි වාසනාවන්තයින් වන මේ මොහොතේ ලාංකීය ඉතිහාසය අනාගත ලොවට පාර කියනු ඇත.රටත්, ජාතියත් රැකීමේ කාර්යභාරයේදී සමස්ත ජනතාවගේම වගකීම ක්‍රියාත්මක කිරීමට සිදුවන්නේ එරට රණවිරුවාටය. උවදුරට ආසන්නවම සිටින්නේ ද ඔහු ය. ඔහු ප්‍රබල වන විට සෙස්සන්ද ප්‍රබල වන අතර ඔහු දුබල වන විට සෙස්සෝ දුබලව ඇද වැටෙති. එනිසාම වීරෝදාර රණවිරුවන් යම් රටක් සතුව පවතී ද එකී රටවැසියන් ඉමහත් භාග්‍යවන්තයෝ වන්නාහුය. ලාංකීය දේශප්‍රේමී සටන් ඉතිහාසයේ එවැනි රණවිරුවෝ බොහෝ ය. එබැවින් ලාංකීය ජාතිය භාග්‍ය සම්පන්නය.ලංකාවේ ඉතිහාසය යනු මාතෘභූමියේ ස්වෛරීභාවය රැකීමට උරදී ජීවිතය පරිත්‍යාගයෙන් ක්‍රියාකරන ලද ඒ දේශප්‍රේමී සටන්වල ඉතිහාසයයි. ජාතිකත්වය ගොඩනැගීමෙහිලා ප්‍රාග් බෞද්ධ යුගයේ ලංකාවේ පාලකයෙකු වූ පණ්ඩුකාභය රජු මහත් මෙහෙයක් ඉටුකරන ලද්දේය. ඔහුගේ සටන් පෙරමුණේ ඉදිරියෙන් සිටි වීරවරයන්ගේ නාමයන් අද අපට අසන්නට නැතත් ඔවුන්ගේ ජීව රුධිරයෙන් පෝෂණය වූ මෙබිමෙන් උපන් වීර රණවිරුවන් රැසකගේ හිමිකාරිත්වය අප සතුව පවතී.ලාංකීය දේශප්‍රේමී සටන් ඉතිහාසයේ සිංහල රජවරුන් සහ රණවිරුවන් පිළිබඳව සටහන් පිරි පවතින නමුත් සිංහලයන් කිසි විටක ජාතිවාදින් ගමන් ගත් මඟක ගොස් නැත. ලංකාවේ අනන්‍යතාවය රැක ගත යුතු අවස්ථාවක කිසිවිටක ඔවුන් ජාතියක් වශයෙන් පසුබට වීද නැත. මෙබඳු කදිම අවස්ථාවක් දුටුගැමුණු රජුගේ යුගයේදී අපට පෙන්වා දෙයි.එළාර නම් ආක්‍රමණිකයා මෙරට ආක්‍රමණය කළේ ජාතික ආගමික ප්‍රබෝධයෙන් ඇළලී සිටි අවධියකය. ද්‍රවිඩ ජාතිය නියෝජනය කරන්නෙකුවත් නොවීය. හුදු මංකොල්ලකරුවෙක් විය. යුද ශක්තියක් ප්‍රබලව නොතිබූ අසේල රජුගේ පාලනය යටතේ පැවති එම කාලය මහින්දාගමනයෙන් ලත් ආගමික ප්‍රබෝධයේ සිසිල පිට පැවතිණ. එළාර එක්සිය විසිවසක් වූ මහලු අසේල රජු මරා මේ රටේ රාජ්‍ය බලහත්කාරකමින් පැහැර ගත්තේය. රටත්, ජාතියත්, ආගමත් බලවත් ආපදාවකට මුහුණ දුන්නේය.දුටුගැමුණු මහ රජු මාගමින් පැන නැගී සේනාව ගෙන රජ රට කරා පැමිණියේ ජාතික මෙහෙවරක් ඉටු කිරීමට මිස ද්‍රවිඩ විරෝධියෙක් ලෙස නොවේ. ඔහුගේ සේනාංක දහයේ එකම රණවිරුවෙකු හෝ පටු ජාතිවාදියෙකු ලෙස සඳහන් වී නොමැත. රට ආක්‍රමණිකයෙකු අත පැවතීම බුදු දහමේ කේන්ද්‍රස්ථානය වූ අනුරාධපුරය ඔවුන් අත පැවතීම වැනි ජාතික වීරවරයන් රටත්, ජාතියත් ආගමත් ගලවා ගැනීම ඔහුගේ අරමුණ විය. රටේ භෞමික අඛණ්ඩතාවය රැක ගැනීම අරමුණ විය. එය රට වැසියෙකු වශයෙන් ඔහුගේ වගකීම හා යුතුකම විය. මේ උදාර අරමුණින් එදා අපේ රණවිරුවෝ ක්‍රියා කළහ.ධාතුසේන රජු පළමුවෙනි විජයබාහු රජු වැනි රණවිරුවන් සමග එක්ව සිටි බලමුළුවල අරමුණ ද මෙයම විය. රට පැහැරගෙන ජාතිය පෙළා ආගම අඩපණ කළ සතුරන් ඉදිරියේ අභීතව සටන් කළාහු මේ වීර රණවිරුවෝ ජයග්‍රහණය ළඟා කර ගත්හ. 1017 දී මේ රටට කඩා වැදුණු සොළී සේනාව රජ රට අල්ලාගෙන අනූපන්දහසක සේනාවක් රෝහණය කැළඹීමට යැවූහ. සමසක් මුළුල්ලේ කීර්ති හා බුද්ධ යන සෙන්පතියන් දෙදෙනා අභීතව සටන් කොට ඔවුන් පලවා හැරියේය.මේ රටට කාලිංග මාඝ ආයේ 1225 දී කේරළ සේනාවක් ද සමගය. අපි කේරළ යෝධයම්මයි ඔහුගේ භටයෝ මුර දුන්හ. වෙහෙර විහාර, දාගැබ් පෙති පිළිම බිඳ මහබෝ සිඳ රට යකුන් නැටූ කෙළි පිටියක් සේ කළහ. රට, ජාතිය, ආගම වැනසිණි. දහම් පොත්පත් වීථිමග ඇඳගෙන ගියහ. වෙහෙර විහාර කේරළ භටයින්ගේ නිවස්න විය. මහා සංඝයා වහන්සේ, කුලවත්තු රජරට රෝහණයේ පිහිට සෙවූහ. ජාතියට වූයේ බලවත් විපතකි.තෙවන විජයබාහු රජු මායා රටින් සේනාව ගෙන කේරළයන්ගෙන් අතුරු සිදුරු නැතිව පිරී තිබුණු පොළොන්නරුව සිය පුත් පැරකුම්බා මඟින් පලවා හැරියේය. රට මුළුල්ලේ සිටි කාලිංග මාඝ හා ජයබාහුගේ සේනාවන් පලවා හැරියේ අපේයාමි ලංකාමි (නොදෙනිය හැකි ලංකාව) යනුවෙන් වොඩංග දේවයන් ශිලා ලේඛනගත කළ කීර්ති නාමය අන්වර්ථ කරමිනි. කාලිංග මාඝගෙන් ශේෂව ගිය පිරිසද කෝට්ටේ හය වන පැරකුම්බා රජුගේ කාලයේ සපුමල් කුමරු විසින් පලවා හරින ලද්දේය.කෝට්ටේ රාජධානි යුගයේ මෙරටට පැමිණි පෘතුගීසි ආක්‍රමණය අප මාතෲ භූ®මියේ මුහුණ දුන් තවත් අධිරාජ්‍යවාදී ආක්‍රමණ දාමයක ආරම්භ සනිටුහන් කරයි. පෘතුගී‍්‍රසීහු කෝට්ටේ රාජධානියේ පහළ වූ ධර්මපාල නම් දුර්වල නායකයා බිය ගන්වා කතෝලික සමය කුලවද්දා දොන් ජුවන් ප්‍රොපෙන්දර යන නම් කරවා මෙරට කිරුළ ගෙන රට ජාතිය ආගම වැනසූහ. ජාතියේ මුදුන්මල්කඩ වූ දළදා වහන්සේ සබරගමුවට වැඩම කළහ. පළමු වන රාජසිංහ රජු පහළ වූයේ මෙවන් ජාතික උවදුරකට රට මුහුණ පෑ අවධියකය.රට ජාතිය නිදහස් කර ගැනීමට පෙරමුණට ආ හෙළ රණවිරුවෝ මුල්ලේරියා වෙල කලත්තෑවක් පත් කළෝ තම යුතුකම ජාතිය වෙනුවෙන් ඉටු කළහ. පෘතුග්‍රීසින්ද රන්දෙණිවලදී අපේ රණවිරුවන්ට මුහුණ දිය ගත නොහැකි විය. කරුන්කා ගෙඩියක් අවුලවා ඊතලයේ සවිකර වෙඩිබෙහෙත් වේලන පෘතුග්‍රීසීන්ද විද්ද අපේ දුනු විරුවෝ පර සතුරන් පිටු දැක්කාහ. විමලධර්මසූරිය, දෙවන රාජසිංහ රජ්ජුරුවන් කරන ලද්දේද මේ රට ගළවා ගැනීමේ උදාර කාර්යයයි. 1815 දී මේ රට ඉංග්‍රීසීන්ට ලියා ලද්දේ විය.ලෝකයේ කිසිදු රටකදී පරාජයකට නොපත්වී යැයිද හිරු නොබසින අධිරාජ්‍යයක හිමිකරුවනැයි ද කී ඉංග්‍රීසීහු පරාජයේ පාඩම් උගත්තේ අපේ රණවිරුවන් අතිනි. 1818 මේ රට වාසීන් ඇති කළ විමුක්ති අරගලයේදී වීරකැප්පෙටිපොළ වැනි උදාර වීරයන් මේ රටේ ජීවත් වන්නන්ගේ වීරෝදාර අරමුණු ඉංග්‍රීසීන්ට හෙළි කර දෙන ලදී.මෙරට රණවිරුවන් පිළිබඳ ඉතිහාසයේ රන් අකුරින් ලියැවෙයි. ඒ අන් ජාතීන් සතු දේශයන් කොල්ලකෑමට නොයාමය. ජාතිවාදීන් නොවීමය. ඕනෑම ජන වර්ගයක් සමඟ මිත්‍ර වී සහයෝගයෙන් විසීමය. පළමුව කිසිවෙකුට පහර නොදීමය. අපේ මුළු ඉතිහාස ගමන තුළම ඇත්තේ අපේ මේ පිළිවෙළය.අපගේ පුණ්‍යවන්ත මාතෘභූමියේ නිදහස ස්ථාපිත කිරීමට අද අපගේ යුද, නාවික, ගුවන් හා පොලිස් රණවිරුවෝ සමත් වුවහුය. මෙරට ජනජීවිතයේ බියෙන් සැකයෙන් අවිනිශ්චිතභාවයෙන් ගෙවමින් ත්‍රස්තවාදය ගෙයි එළිපත්තටම පැමිණෙමින් තිබූ මොහොතක එදා 2006 වසරේ ජූලි 26 දා උතුරේ මානුෂීය මෙහෙයුම් අරඹමින් මාවිල්ආරුහි ජනතාවගේ ජල බිඳුවද තම කුරිරු ග්‍රහණයට ගෙන තිබූ LTTE ත්‍රස්තවාදයේ රුදුරු රකුසා පරදවමින් ජල සොරොව්ව ආරක්ෂා කර අසරණ ගැමි ජනතාවට නැවත ලබා දෙමින් අපේ රණවිරුවෝ තම ප්‍රථම ජයග්‍රාහී පියවර තැබූහ.එතැන් පටන් මුතූර් නගරයේ, කට්ටපරිච්චාන් නගරයේ බලය තහවුරු කර ගත් ආරක්ෂක හමුදාවෝ සාම්පූර්, වාකරේ, කදිරවේලි, කොමතලාමඩු, ප්‍රදේශ මුදාගන්නේ අති විශාල සිවිල් වැසියන් සංඛ්‍යාවක් ද ත්‍රස්තග්‍රහණයෙන් මුදා ගනිමිනි. අම්පාර කංජිකුඩිච්චිආරු මුදා ගනිමින් පේරාරු සහ කුඩිරුප්පිඩි කොටි කඳවුර වැනසූ රණවිරුවෝ නැගෙනහිර අවසන් ඉලක්කය වූ තොප්පිගල ත්‍රස්ත බලය බිඳහෙලූහ.එතැනින් වන්නි මෙහෙයුමට ප්‍රවිශ්ට වූ අපේ රණවිරුවෝ 2007 සැප්තැම්බර් 01 දා සිලාවතුර මෙහෙයුම අරඹමින් අරිප්පු හා සිලාවතුර ජයගනු ලැබූහ. වවුනියාව කන්දපෙරුම්කුලම් ප්‍රදේශය මුදාගනිමින් කොටි වියට්නාම් බේස් කඳවුර අත්පත් කරගනී. එතැන් සිට උයිලන්කුලම, ආරක්ෂක හමුදාවන් විසින් කිතුනු බැතිමතුන්ගේ වන්දනීය ස්ථානයක් වූ මඩු දේවස්ථානය මුදා ගන්නා ලදී. මන්නාරම අඩම්පන්, පාලමොඩෙයි, මුන්දිමුරිප්පු, පෙරියමඩු හමුදා යටතට ගනිමින් මන්නාරම සහල් නැලිය ත්‍රස්ත ග්‍රහනයෙන් මුදාගත්හ.නච්චි සිට මුලංකාවිල්, උයියන්කුළම්, හරහා LTTE දෙවනි අගනගරය වූ මල්ලාවිය ත්‍රස්ත ග්‍රහණයෙන් මුදා ගන්නා අතරම තවත් පසෙකින් නච්චිකුඩාත්, වවුනියාව, පාලමොඩෙයිත් අත්පත්කර ගනිමින් අපේ රණවිරුවන් නව ජීවයකින් මානුෂීය මෙහෙයුමේ ක්‍රියාකාරී වූහ.. 2008 ඔක්තෝම්බර් මාසයේ කිළිනොච්චි දිස්ත්‍රික්කයට ඇතුළු වූ රණවිරුවෝ ඒ - 9 මාර්ගය හා ඒ - 32 මාර්ගයන්හි ඉදිරියට යමින් 2008 නොවැම්බර් 15 දා පුණරින් ජය තහවුරු කළේය.එතැන් සිට සතර දිශාවෙන්ම බල මුළු ගැන්වෙමින් අපගේ රණවිරුවෝ මුලතිවු හා කිළිනොච්චි අත්පත් කර ගැනීම දක්වාත් එතැන්සිට පුදිකුඩුඉරිප්පු ඔස්සේ වෙල්ලමුල්ලි වයික්කාල් අවසන් ත්‍රස්ත බිම් අඟලද මාතෘ භූමිය වෙත විජයග්‍රාහීව උදාකර දීමට සමත් වූහ. අද අප ජයග්‍රාහීව, සාඩම්බරයෙන්, සාමකාමීව භුක්තිවිඳින්නේ තම ජීවිත පරිත්‍යාගයෙන් රණවිරුවන් විසින් උරුමකර දුන් එකී නිදහසයි.එකී ජයග්‍රහණයයි. එනයින්ම අද දවසේ මාතෘභූ®මියේ නිදහස වෙනුවෙන් ස්වකීය ජීවිත පුද හළ වීරෝදාර රණවිරුවන්, වීරවරියන් වෙනුවෙන් මැයි 20දා රාතී‍්‍ර 07 ට පහනක් දල්වා උපහාර පුදමු. ලංකාවාසී සැවොම එක්ව විනාඩි දෙකක නිහැඬියාවක් පවත්වා ඔවුන්ගේ අමරණීය වූ පරිත්‍යාගයන් සිහිකරමු ! ඔවුන් වෙනුවෙන් එම රණවිරු පවුල් සාමාජිකයන් හා එක්ව කටයුතු කරමු. ශ්‍රී ලංකාවාසී අප කළගුණ දත්, යුතුකම් දත් ශිෂ්ට සම්පන්න ජාතියක් බව ලොවට පහදමු !</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>18</day>
    </date>
    <link>http://www.dinamina.lk/2010/06/18/_art.asp?fn=f1006184</link>
    <topic>සයනයිඩ්බැඳි ගෙළටරන් තාලි පැළඳි දා...</topic>
    <author>වව්නියාව සංචාරයෙන් පසු සටහන නුවන් කොඩිකාර ඡායාරූප දුෂ්මන්ත මායාදුන්න</author>
    <content>ඔවුන් නිදහස්ය. නිදහසේ සුසුම් තුළ ආදරය, සෙනෙහස, කරුණාව උතුරා යන්නේය. වව්නියාව පොම්පමඩු ප්‍රදේශයද ඒ සතුටින් ඉපිළී ගොස් තිබුණේය. වරින් වර හමා යන සීතල සුළඟ රැස්ව සිටි පිරිසගේ චමත්කාර ජනක සිතුවිලි ඇති කරන්නට සමත් වීම අරුමය නොවීය. සයනයිඩ් කරල වෙනුවට තැල්ලක්, තුවක්කුව වෙනුවට මුද්දක් අතලා ගත් තරුණ ජෝඩු 53ක් එකට හිඳගෙන උන්හ.මීට වසරකට පෙර මොවුන් පෙළගැසුණේ යුද්ධ කිරීමටය.සිහින රාජ්‍යයක් වෙනුවෙන් මරා ගැනීමට ය. අද ඔවුන් හැඩ ගැන්ව සිටියේ සිය ජීවිතය නැමැති ලෝකය ජය ගැනීමට ය.මා මේ ලියන්නට උත්සාහ ගන්නේ යුද්ධය ගැනවත් යුද්ධයෙන් පසු විපරමක් ගැනවත් නොවේ. යුද්ධයෙන් ලැබූ ජයග්‍රහණය හා ප්‍රේමණීය සටහන් ගැනය. එකවර විවාහ දිවියට පා නඟන තරුණ ජෝඩු 53කගේ කතාවයි.මානුෂීය මෙහෙයුම් අවසාන අදියරට පැමිණෙද්දී එල්.ටී.ටී.ඊ. සාමාජික සාමාජිකාවෝ 12000ක් පමණ හමුදාවට බාර වූහ. එම පිරිස අතර විවිධ වයස් ප්‍රමාණයේ අයවූහ.හමුදාවෝ මොවුන් පුනරුත්ථාපන මධ්‍යස්ථාන වෙත යොමු කළහ. කිසිදු සම්බන්ධයක් නැති, යම් යම් සම්බන්ධතා ඇති දරුණු ඝනයේ අපරාධ කළ පිරිස් ලෙස හඳුනාගෙන පුනරුත්ථාපනය පටන් ගත්තේය. මොවුන්ට විවිධ පාඨමාලා, භාෂා දැනුම ඉගැන්වීම මධ්‍යස්ථාන තුළ සිදුවිය.බොහෝ පිරිස් තුළ එල්.ටී.ටී.ඊ, සංවිධානය තුළ සිටියදී ප්‍රේම සම්බන්ධතා ගොඩ නැගී තිබුණද සංවිධානය විසින් ඒ සියල්ල තහනම් කර තිබූ හෙයින් සිතට පමණක් සියල්ල සීමා විය. මේ අතර නීත්‍යානුකූ®ලව විවාහ නොවූ පිරිස් ද සිටියහ.නිදහසේ කාලය ගත කරන්නට ලැබෙද්දී යළිත් කිසිදා හමුනොවේ යැයි සිතූ පෙම්වතා, පෙම්වතිය එකිනෙකාට මුණ ගැසෙන්නට වූහ.“අපි අතර ප්‍රේම සම්බන්ධයක් තියෙනවා. කියලා සංවිධානය දැන ගත්තු දවසේ පුදුම වද වේදනාවකට ලක්වෙන්න සිදු වුණේ. අපි දෙන්නා වෙන්කළේ කුරිරු විදියට. තවදුරටත් සම්බන්ධය තිබුණොත් මරණවා කියලා තර්ජනය කළා. මාව හිර කරලා තිබ්බා. අනන්තවත් ජීවිතේ නැති කර ගන්න හිතුණා. ඒත් ශාන්තිනී මතක් වුණාම ඒ වේදනාව සැනසීමක් වුණා.”බාලචන්ද්‍රන් ජයකාන්තන් කියන්නේ තාමත් තරුණයෙක්. ඔහු එල්.ටී.ටී.ඊ, සංවිධානයට බැඳීලා නැහැ. එල්.ටී.ටී.ඊ. ය විසින් ඔහු බලෙන් රැගෙනවිත් තියෙන්නේ ඔහුගේ අධ්‍යාපනයත් කඩා බිඳ දමමින්.“මම සංවිධානයට ඇවිත් ටික කාලයකදී ශාන්තිනී හමුවුණා. ටික දවසක් යද්දි අපි අතර බැඳීමක් ඇති වුණා. එකිනෙකා නොදැක ඉන්න බැරි තරමටම ළං වුණා.”ඇය නමින් ජෙකාන්තන් ශාන්තිනී. ඇය සුන්දර යුවතියක්. බැලූ අයකුට කිහිප විටක් බලන්න හිතෙන සුද්දරත්වයක් ඇය සතුව තිබුණි.“මම අධ්‍යාපනය හදාරන අතරතුර ගෙදරට එල්.ටී.ටී.ඊ. සංවිධානයෙන් ඇවිත් කිව්වා සංවිධානයට බැඳෙන්න කියලා. ඒත් අධ්‍යාපනය නතර කරලා දෙමාපියෝ සහෝදරියෝ දාල යන්න බැහැ කියලා කිව්වම ඇදගෙන ගියා.”දමිළ ජනතාවට ආවේනික වූ සුන්දර නාද රටාවන් ආරම්භ විය. පූජකවරුන් සිය චාරිත්‍ර වාරිත්‍ර ආරම්භ කළහ. චන්ද්‍රකාන්තන් ශාන්තිනී ඇතුළු විවාහ දිවියට එළඹීමේ උත්සවයට සූදානමින් සිටි සියල්ලෝ එකවර නැගිට ගත්හ. අපි මඳක් ඈත්ව සිදුවන්නේ කුමක්දැයි බලා සිටියෙමු.පූජකවරුන් මනාල මනාලියන්ට තිලක තැබීමට අවස්ථාව ලබා දුන්හ. එකිනෙකා හොරැහින් නමුත් ආදරණීය බැල්මෙන් සිය මනාලියව තිලකයෙන් හැඩ ගන්වනු දක්නට ලැබිණි. තරුණයා හැඳ සිටි වේට්ටියත් තරුණිය ඇඳසිටි සාරියත් ඉන්දියාවෙන් ගෙන්වා තිබිණි. සියල්ලෝම එකවගේ හෙයින් සමනල්ලු රෑනක්දෝයි කියා ඈත සිට බලන්නෙකුට සිතෙනු නියතය.මොවුන් හැඳ සිටි සාරි හා හැඩගැන්වීම් සියල්ල සිදුකර තිබුණේ අපේ ප්‍රවීන සිනමා නිළි අනෝජා වීරසිංහ මහත්මිය ඇතුළු කණ්ඩායම විසිනි.මනාලයාගෙත්, මනාලියගේත් පාර්ශ්වයන්ගෙන් විවාහය නිත්‍යානුකූ®ල කර සාක්ෂියට අස්සන් කිරීමට දකුණේ සිට රාජතාන්ත්‍රික පිරිස් මෙන්ම ඉන්දියානු සුපිරි නළුවෙක්ද පැමිණ සිටියේය.මැති ඇමැතිවරුන් වන ඩිව් ගුණසේකර, ඩග්ලස් දේවානන්ද, රිෂාඩ් බදියුදීන්, ඩිලාන් පෙරේරා, විජිත් විජිතමුණි සොයිසා, නාමල් රාජපක්ෂ, රෝෂාන් රණසිංහ, ඉන්දීය සිනමා නළු විවේක් ඔබ්රොයි මහත්වරුන් මෙන්ම අපේ හමුදා නිළධාරීන් වන මේජර් ජනරාල් දයාරත්නායක, මේජර් ජනරාල් කමල් ගුණරත්න, බ්‍රිගේඩියර් සුදන්ත රණසිංහ මෙන්ම ත්‍රිවිධ හමුදා නිළධාරීන් රැසක් විවාහයන්ට අස්සන් තැබූහ.“මේ පිරිස විවාහවෙලා සතුටින් ඉන්නව දැක්කම මේ අයගේ දෙමාපියන්ටත් වඩා සතුටු වෙන්නේ අපියි. අපේ දරුවෝ විවාහ වුණා වගේ සතුටක් සිතට දැනෙනවා.යුදහමුදා මාණ්ඩලික ප්‍රධානී, මේජර් ජනරාල් දයාරත්නායක මහතා පැවසුවේ සියල්ලන්ටම සිතන්නට යමක් ඉතිරි කරමිනි.චන්ද්‍රකාන්තන් ශාන්තිනී වගේම අනෙක් අයත් ප්‍රේමය දිනා ගන්න වින්ද දුක ලියන්න පත්තරයත් ඉඩ මදි වෙතැයි මට සිතිනි.මේ අය අතුරින් වරින් වර ඇසුණු කතාවලින් පුංචි හෝ කොටසක් ලියන්නට සිතුණි.මට කන්න ඕනේ නෑ මට බාලචන්ද්‍රන් හමුවෙනකම් කන්නේ නෑ.”මම ඔයාවදාලා යන්නේ නෑ.මම මැරෙන්නෙත් ඔයා ළඟ. ඔයා යන්න මුන්ගෙන් බේරිලා යන්න. කවදා හරි අපි හමු වේවි.ගිණි අවියට, මරාගෙන මැරෙන ඇඳුමට, බෝම්බයට, සයිනයිඩ් කරලට ආදරය විනාශ කරන්නට බැරිය. එය පසක් වූයේ මොවුන් ගේ වදන් වලින්ම ය.සියල්ලන්ගේම කල්පනා ලෝකය බිඳීමින් සිනමා නළු විවේක් ඔබ්රෝයි සමත්විය. ඔහු අපේ දමිළ තරුණ තරුණියෝ එක්ක නර්තනයට එක් විය. ඉන්දියානු සිනමාව මොහොතකට වව්නියාව පොම්පමඩුවලට ගෙන එන්නට විවේක්ට හැකි වූයේය.දරුවන් කොතරම් උරණ වුණත් උඩුගම්බලා පීනන්නට උත්සාහ කළත් අම්මා, තාත්තා එයින් දරුවන් ගලවා ගන්න උත්සහ ගනී. මෙහිලා ඒ ගෞරවය හිමිවන්නේ ජනාධිපතිතුමා ඇතුළු පවතින රජයට ය.ඒ නොමඟගිය දරුවන් යහමඟට ගන්න සැබෑ ලෝකය කියා දුන්න නිසාය. විවාහකර දුන් නිසාය. පදිංචියට ගෙයක් රුපියල් 10000ක තැන්පතු මුදලින් ජීවිතයට නැගී සිටින්නට කියාදුන් නිසාය.මනාල යුවළට පිටත්ව යන්න වේලාව පැමිණ ඇත. ඔවුන් කඳුළු සඟවාගෙන ප්‍රීතිමත් මුහුණින් පිටව ගියහ. ඔවුන්ට සුබ අනාගතයකට ආසිරි පතන්නට අපිත් එක්වූයෙමු.  </content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=n1006191</link>
    <topic>ලේ කඳුළු හැලීම වළක්වාබිඳී ගිය හදවත් එකතු කරමු</topic>
    <author/>
    <content>ගාලු මුවදොර පිටියේ ඊයේ පැවැති ජාතික විජයග්‍රහණය සැමරීමේ හමුදා පෙළපාළිය නරඹන්නට පෙර ජාතිය ඇමැතූ ජනාධිපති මහින්ද රාජපක්ෂ මහතා දැක්වූ අදහස් කීපයක් ඉහත සඳහන් වෙයි.මාතෘ භූමිය නිදහස් කර ගැනීමේ මහා මෙහෙයුමේ දී රණවිරුවන්ට එල්ල වන චෝදනාවලට පිළිතුරු දුන් ජනාධිපතිතුමා එක් අතක තුවක්කුවත්, අනෙක් අතේ මානව හිමිකම් ප්‍රඥප්තියත්, මුදාගත් ජනතාවට දෙන කෑම පාර්සලයත්, හදවතේ මානව දයාවත් රඳවාගෙන සටනට ගිය වීරයන් අපේ ත්‍රිවිධ හමුදාවේ සිටින බව සිහිපත් කෙළේය.රට ගොඩ නගන්නට මේ රටේ ජනතාවට ශක්තිය ධෛර්යය තිබෙනවා. උවමනා කරන්නේ ඕනෑකම පමණයි. රට වෙනුවෙන් ලේත්, කඳුළුත් හෙළීම වළක්වන්නට කළයුතු එකම දෙය කැඩී බිඳී ගිය හදවත් එකතු කිරීම බවද මහින්ද රාජපක්ෂ මහතා ජාතිය අමතමින් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=n1006192</link>
    <topic>විස්මිත විජයග්‍රහණයේවර්ෂ පූර්ණ සැමරුම අභිමානවත්</topic>
    <author>ධනුෂ්ක ගොඩකුඹුර</author>
    <content>තිස් වසරකට අධික කාලයක් තිස්සේ ශ්‍රී ලාංකේය ජනතාව පීඩාවට පත් කළ ත්‍රස්තවාදී ශාපයෙන් රට මුදාගැනීමේ විස්මිත විජයග්‍රහණයේ ප්‍රථම වර්ෂ පූර්ණ සැමරුම් උළෙල ජනාධිපති මහින්ද රාජපක්‍ෂ මහතාගේ ප්‍රධානත්වයෙන් කොළඹ ගාලු මුවදොර පිටියේදී ඊයේ (18) උදෑසන අභිමානවත් අන්දමින් පැවැත්විණි.ත්‍රස්තවාදය පරාජය කළ යුතු අන්දම පිළිබඳ අගනා පාඩමක් ලොවටම කියා දෙන්නට සමත් වූ සේනාධිනායක, ජනාධිපති මහින්ද රාජපක්‍ෂ මහතාගේ නායකත්වය යටතේ දිවි නොතකා සටන් වැදුණු රණවිරුවෝ සිය විජයග්‍රහණයේ මතක සටහන් ජනතාවට කියා දුන්හ.උතුම් මවුබිමේ ස්වාධීනත්වය හා ගෞරවය උදෙසා සිය දිවි පරදුවට තැබූ මේ වීරෝදාර රණවිරුවන්ගේ උත්තමාචාර උළෙල, ලෝකයේ දරුණුතම ත්‍රස්තවාදී සංවිධානයක් පරාජය කළ හමුදා විරුවන් පිරිසක් සිය විජයග්‍රහණය සැමරූ ප්‍රථම අවස්ථාව ලෙස ලෝක ඉතිහාසයට එක් කෙරිණි.බියෙන් සැකෙන් තොර ඒකීය ශශ්‍රී ලංකාවක් ජාතියට උරුම කර දුන් රණවිරුවන් පිරිස සිය සේනාධිනායකයා මෙන් ම ලොවක් මවිත කළ අභීත ජනාධිපතිවරයා සමඟ එක්ව සියලු ශ්‍රී ලාංකේය පුරවැසියන්ගේ අභිමානය ලොවට හඬ ගා කී මේ මොහොත මෙරට ඉතිහාසයේ සනිටුහන් වූ අති දුර්ලභ අවස්ථාවක් විය.විජයග්‍රහණයේ ප්‍රථම වර්ෂ සැමරුම් උළෙල සමාරම්භ කරමින් උදෑසන අටට ජාතික ගීය වැයුණු අතර ප්‍රධාන ආරාධිතයන්ගේ සම්ප්‍රාප්තිය අනතුරුව සිදුකෙරිණි. ප්‍රථමයෙන් පොලිස්පති මහින්ද බාලසූරිය මහතා උත්සව භූමියට සපැමිණි අතර අනතුරුව නාවික හමුදාපති වයිස් අද්මිරාල් තිසර සමරසිංහ, යුද හමුදාපති ලුතිනන් ජෙනරාල් ජගත් ජයසූරිය මහත්වරු සපැමිණියහ.ගුවන් හමුදාපතිවරයා මෙන් ම ආරක්‍ෂක මාණ්ඩලික ප්‍රධානියා ද වන එයාර් චීෆ් මාෂල් රොෂාන් ගුණතිලක මහතා මීළඟට උත්සව භූමිය වෙත පැමිණියේය. නිවැරදි නායකත්වයත්, ශක්තිය හා ධෛර්යත් දෙමින් රණවිරුවන් ජයග්‍රහණය වෙත මෙහෙයවූ ආරක්‍ෂක ලේකම් ගෝඨාභය රාජපක්‍ෂ මහතාගේ සම්ප්‍රාප්තිය අනතුරුව සිදු විය.ජනාධිපති ලේකම් ලලිත් වීරතුංග මහතාගේ සම්ප්‍රාප්තියෙන් අනතුරුව රටේ තෙවැනි හා දෙවැනි පුරවැසියන් වන කථානායක චමල් රාජපක්‍ෂ, අග්‍රාමාත්‍ය දි. මු. ජයරත්න මහත්වරු උත්සව බිමට පිළිවෙළින් සපැමිණියහ.දශක තුනක් තිස්සේ ත්‍රස්තවාදයට බියෙන් මුළුගැන්වුණ ජනතාවක් අවදි කරවා ත්‍රස්තවාදයට හිතැති දෙස් විදෙස් බලපෑම්වලට නොබියව මුහුණ දෙමින් විස්මිත විජයග්‍රහණයේ පෙරගමන්කරු වන ජනාධිපති මහින්ද රාජපක්‍ෂ මහතා උදෑසන 8.30 ට මේ අභිමානවත් උළෙල වර්ණවත් කරන්නට එක් විය.සියලු ශ්‍රී ලාංකිකයන්ට නිදහස් නිවහල් දේශයක් තනා දුන් මේ උදාර නායකයා රථ පෙරහැරෙන් උත්සව භූමියට සැපත් වත්ම සියලු දෙනාම නැඟී සිට ආචාරය පුද කළහ. උත්සව භූ®මියට සපැමිණි ජනාධිපතිවරයා සහ ජනාධිපති ආර්යා ශිරන්ති රාජපක්‍ෂ මහත්මිය පිළිගැනුණේ අගමැති දි. මු. ජයරත්න මහතා විසිනි.ශශ්‍රී ලාංකේය අභිමානයත්, වීරත්වයත් ලොවට හඬගා කියන ජාතික ධජය ජනාධිපතිවරයාගේ අතින් ඉහළට එසවුණු අතර අභීත මුතුන්මිත්තන්ගේ සිට කොටි ත්‍රස්තවාදය පරාජය කිරීම තෙක් මවුබිම වෙනුවෙන් දිවි කැප කළ උදාර රණවිරුවන්ගේ සුසුමින් පණ පෙවුණු නිල් අඹරේ ජාතික ධජය ලෙළ දුන්නේය.ආරක්‍ෂක මාණ්ඩලික ප්‍රධානී සහ ගුවන් හමුදාපති එයාර් චීෆ් මාෂල් රොෂාන් ගුණතිලක, යුද හමුදාපති ලුතිනන් ජෙනරාල් ජගත් ජයසූරිය, නාවික හමුදාපති වයිස් අද්මිරාල් තිසර සමරසිංහ, පොලිස්පති මහින්ද බාලසූරිය මහත්වරු අනතුරුව ජනාධිපතිවරයා විශේෂ පීඨිකාව වෙත කැඳවාගෙන ගියහ.දේශය වෙනුවෙන් දිවි දුන් රණවිරුවන් සමරනු වස් මිනිත්තුවක නිහැඬියාවක් සුරැකීමෙන් අනතුරුව ඔවුන් වෙනුවෙන් ආචාර වෙඩි මුර 21 ක් ගාලු මුවදොර පිටිය ගිඟුම් දෙවමින් නිකුත් කෙරිණ.එවකට වන්නි මානුෂීය මෙහෙයුම් සමයේ 55 වැනි සේනාංකාධිපතිවරයාව සිටි මේජර් ජෙනරාල් කමල් ගුණරත්න මහතා සිය අණදීම යටතේ වන ආචාර පෙළපාලිය පිළිබඳ දැනුම් දීමෙන් අනතුරුව විවෘත රථයක නැගුණ ජනාධිපතිවරයා පෙළපාලිය පරීක්‍ෂා කිරීමට පිටත්ව ගියේය.ජනාධිපතිවරයා නැවත විශේෂ පීඨිකාවට සපැමිණීමෙන් අනතුරුව ජාතිය ඇමතූ අතර විස්මිත විජයග්‍රහණ සැමරුම් උළෙල විචිත්‍රවත් කළ ආචාර පෙළපාලිය ඉන් අනතුරුව ඇරඹිණ. ප්‍රථමයෙන් මේජර් ජෙනරාල් කමල් ගුණරත්න මහතා ගමන් කළ විවෘත රථය පැමිණි අතර ත්‍රිවිධ හමුදාවන්ට අයත් ජනාධිපති වර්ණ ඇතුළු වර්ණ ධජ පසුපසින් ගමන් කෙළේය.ශ්‍රී ලංකා යුද හමුදාවේ සන්නාහ සන්නද්ධ බළකාය, කාලතුවක්කු බළකාය, ඉංජිනේරු බළකාය, සංඥා බළකායට අයත් සෙබළු මීළඟට පැමිණියහ. ඒ පසුපසින් ගමන් කෙළේ සිංහ, ගැමුණු, ගජබා හා විජයබා රෙජිමේන්තු සෙබළුන් ය. අනතුරුව කොමාන්ඩෝ රෙජිමේන්තුව විශේෂ බළකාය සහ ජනාධිපති ආරක්‍ෂක සේනාවට අයත් සෙබළු පැමිණියහ.නාවික හමුදා සෙබළුන්ගේ පෙළපාලියට අනතුරුව ගුවන් හමුදා සෙබළු ගමන් කළ අතර ඊට සමගාමීව නිල් අහසේ බෙල් 412, 212, ර්ධ් 14 යන හෙලිකොප්ටර් යානා සිංහ ධජයත්, ගුවන් හමුදා ධජයත් රැගෙන ගුවනේ ගමන් කෙළේය.නැඟෙනහිර පළාත මුදාගැනීමට දායක වූ වීරෝදාර සෙබළු එවකට නැඟෙනහිර ආඥාපතිවරයාව සිටි වත්මන් යුද හමුදා කොමාන්ඩෝ රෙජිමේන්තුවේ ප්‍රධානී මේජර් ජෙනරාල් චාගී ගාල්ලගේ මහතාගේ ප්‍රධානත්වයෙන් පැමිණියහ.නැඟෙනහිර ජය ගන්නට දායක වූ වීරෝදාර නාවික බලඇණිවල පෙළපාලියට සමගාමීව ගාලු මුවදොර මුහුදේ සුරනිමල, අභීත, නන්දිමිත්‍ර නෞකා ගමන් කෙළේය. නැඟෙනහිර මුදාගන්නට සටන් වැදුණු ගුවන් හමුදා සෙබළු සිය සේනාධිනායකයාට උත්තමාචාර දක්වද්දී වයි – 12, ඇන්ටනොව් 32 සහ 102 ගුවන් යානා නිලඹර වර්ණවත් කළහ.නැඟෙනහිරදී සටන් වැදුණු පොලිස් හා සිවිල් ආරක්‍ෂක බළකා සෙබළු අනතුරුව ගමන් ගත්හ. උතුරේ සටන් වැදුණු යුද, ගුවන්, නාවික, පොලිස් හා සිවිල් ආරක්‍ෂක බළකා සෙබළු අනතුරුව පෙළපාලියට එක්වූහ. නාවික හමුදාවේ වේග ප්‍රහාරක යාත්‍රා සයුරේ සරඹ දක්වද්දී ගුවන් හමුදා යානා අහසේ සැරිසැරුවේය. වන්නි ආරක්‍ෂක සේනාවට, වන්නි බටහිර පෙරමුණට, වන්නි නැඟෙනහිර පෙරමුණට අයත්ව මවුබිම වෙනුවෙන් සටන් වැදුණු ත්‍රිවිධ හමුදා, පොලිස් හා සිවිල් ආරක්‍ෂක බළකා සෙබළු අනතුරුව පැමිණියහ.නාවික හමුදාවේ ජෙට්ලයිනර් නෞකාව අධිවේගී යාත්‍රා පිරිවරා ගමනේ යෙදෙද්දී කේ – 8, එෆ් – 7, කෆීර් හා මිග් 27 අධිවේගී ප්‍රහාරක යානා ගුවනේ සැරිසැරුවේය. අනතුරුව යුද හමුදාවේ යුනිකෝන් රථ, යුද ටැංකි, ආපදා රථ, බිම්බෝම්බ ඉවත් කිරීමේ රථ, බෝම්බ නිෂ්ක්‍රීය රථ, රේඩාර් සංඥා රථ, කාලතුවක්කු රථ, මල්ටි බැරල් රථ ගමන් කෙළේය.නාවික හමුදාවේ උපාංග රැගත් රථවලට පසුපසින් ගුවන් හමුදාවේ නියමුවන් රහිත ගුවන් යානා, මිසයිල රැගත් රථ ගමන් කෙළේය. මවුබිම වෙනුවෙන් අභීතව සටන් වැදී සිය ශරීරාංග පූජා කළ වීරෝදාර ආබාධිත රණවිරුවන් අනතුරුව සපැමිණි අතර රැස්ව සිටි ජනකායේ උත්තමාචාරය ඔවුන්ට පිරිනැමිණ.අනතුරුව පැරෂුට් භටයෝ 28 දෙනෙක් සිය සරඹ විදහා පෑමෙන් අනතුරුව උළෙල නිම විය. ඇමැතිවරු, පළාත් ආණ්ඩුකාරවරු, මහ ඇමැතිවරු, පාර්ලිමේන්තු මන්ත්‍රීවරු, විදෙස් තානාපතිවරු ඇතුළු විශාල පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=n1006193</link>
    <topic>එජාපයේ ප්‍රබලයෝරණවිරු සැමරුමට එති</topic>
    <author>ධනුෂ්ක ගොඩකුඹුර</author>
    <content>මවුබිම ත්‍රස්තවාදයෙන් මුදාගැනීමේ විස්මිත විජයග්‍රහණය සැමරීමට කොළඹ, ගාලු මුවදොර ක්‍රීඩාංගණයේදී ඊයේ (18) පැවැත්වුණු උළෙල වර්ජනය කිරීමට එක්සත් ජාතික පක්ෂ නායකයන් තීරණය කළත් එම පක්ෂයේ ප්‍රබලයෝ කිහිප දෙනෙක් එහි පැමිණ සිටියහ.විපක්ෂයේ ප්‍රධාන සංවිධායක, පාර්ලිමේන්තු මන්ත්‍රී ජෝන් අමරතුංග, සජිත් පේ‍්‍රමදාස, මහත්වරු මෙන්ම එජාප මාධ්‍ය ප්‍රකාශක ගයන්ත කරුණාතිලක මහතාද මේ අවස්ථාවට එක්ව සිටියහ.මීට අමතරව එජාපයෙන් තරග කර පාර්ලිමේන්තු වරම් ලැබූ ශ්‍රී ලංකා මුස්ලිම් කොංග්‍රස් නායක රවුෆ් හකීම් මහතා ද මේ අවස්ථාවට එක් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>06</month>
      <day>19</day>
    </date>
    <link>http://www.dinamina.lk/2010/06/19/_art.asp?fn=n10061916</link>
    <topic>රණවිරුවන් සේ රජයේ සේවකයනුත් කැපවුණොත්ශ්‍රී ලංකාව ආසියාවේ ආශ්චර්යය කිරීම අපහසු නෑ</topic>
    <author>ධනුෂ්ක ගොඩකුඹුර</author>
    <content>වීරෝදාර රණවිරුවන් අපේ මවුබිම ත්‍රස්ත ග්‍රහණයෙන් මුදා ගන්නට සිවු වසරක් තුළ කළ කැපකිරීම රාජ්‍ය සේවකයන් අතිනුත් ඉටු වුණොත් මේ රට ආසියාවේ ආශ්චර්යය බවට පත් කිරීම අපහසු කරුණක් නොවේ යැයි ජනාධිපති මහින්ද රාජපක්ෂ මහතා ප්‍රකාශ කෙළේය.“අපි වෙනුවෙන් අපි” ආදර්ශ පාඨය ඔස්සේ මානුෂීය මෙහෙයුමේ නියැළුණු අපි “රට වෙනුවෙන් අපි” කියා රට ගොඩ නැඟීමේ කාර්යය වෙනුවෙන් පෙළ ගැසිය යුතු කාලය එළැඹ ඇතැයි ද ජනාධිපතිවරයා කීවේය.මානුෂීය මෙහෙයුමේදී ලෝකය මවිත කළ අයුරින් සංවර්ධනයේදීත් ලොව විශ්මයට පත්කළ යුතු බව කී ජනාධිපතිවරයා මේ රට ගොඩනැඟීමේ වුවමනාව ඇත්තේ මේ රටේ ඉපදුණු අපට පමණක් බවත් අපේ ජනතාවට ඊට ධෛර්ය ඇති අතර අවශ්‍ය වන්නේ ඕනෑකම පමණක් බවත් කීය.ජනාධිපතිවරයා මේ අදහස් පළ කෙළේ මවුබිම ත්‍රස්තවාදයෙන් මුදා ගැනීමේ විජයග්‍රහණයේ ප්‍රථම සැමරුම් උළෙල අමතමිණි.මේ උළෙල ජනාධිපතිවරයාගේ ප්‍රධානත්වයෙන් කොළඹ, ගාලුමුවදොර පිටියේ දී අති උත්කර්ෂවත් අයුරින් ඊයේ (18) පැවැත්විණි.ජනාධිපතිවරයා එහිදී වැඩිදුරටත් මෙසේ ද ප්‍රකාශ කෙළේය.අද මම ජාතික ධජය ඔසවන කොට, මීට වසරකට කලින් මුළු රටේම ජාතික ධජය ඔසවා ගෙන, අපේ ජාතිය නඟපු අභීත හඬ මට සිහිපත් වුණා. එදා රට එක්සේසත් වූ බව ලංකා ඉතිහාසයේ පළමුවැනි වතාවට ජාතික ධජය පෙරටු කර ගෙන අපේ ජනතාව ලෝකයටම ප්‍රකාශ කළා. එදා ඒ ජාතික ධජය ලෙල දුන්නේ සටන් බිමේදී නිදහස සඳහා දිවි දුන්න රණවිරුවන්ගේ අවසන් සුසුම් වැදිලා. රට වෙනුවෙන් දිවි දුන් ඒ සියලු රණවිරුවන් මේ නිදහස් රටට හිරු නැඟෙන සෑම දිනයකම මා ඉතා ගෞරවයෙන් සිහිපත් කරනවා. ඔබත් සිහිපත් කළ යුතුයි.අපේ මුතුන්මිත්තන්එපමණක් නොවෙයි ජනාධිපතිවරු, ජනාධිපති අපේක්‍ෂකයෝ. මැති ඇමැතිවරු, දොරේඅප්පා, අමිර්තලිංගම්, ලක්‍ෂ්මන් කදිරගාමර්, නීලන් තිරුචෙල්වම් වැනි දේශපාලනඥයෝ ත්‍රස්තවාදීන් අතින් මරණයට පත් වෙලා මේ බිමේ සැතපෙනවා. ගම්බිම්වල, මංමාවත්වල ත්‍රස්තවාදීන්ගේ ප්‍රහාරවලට ලක්වෙලා මේ රටේ පුරවැසියන් විශාල පිරිසක් සමග අපේ දරු පැටවුන් ද දහස් ගණනක් සැතපෙන බවත්, අපි සිහිපත් කරන්න ඕනෑ. අද මේ මහ පොළොවේ තිබෙන්නේ ගල්, වැලි, බොරළු නොවෙයි, අපේ මුතුන් මිත්තන්ගේ සම්, මස්, ලේ. එසේ දිවි දුන් අය මේ බිමේ සැතපෙන බව, අප මතකයේ තිබෙනතුරු අප රටේ ජනතාව මේ මාතෘ භූමිය බෙදන්නට කිසිවකුට ඉඩක් නොතබන බව මම මහත් අභිමානයෙන් ප්‍රකාශ කරනවා.මාතෘ භූමිය බෙදීමේ වැඩපිළිවෙළ ක්‍රියාත්මක වුණේ යුද පිටියේ විතරක් නොවෙයි, ඒක අපේ පාර්ලිමේන්තුවට පමණක් නොවෙයි කම්හලට, පාසලට, ගෙය ඇතුළටත් ඇවිත් තිබුණා. ඒ වැඩපිළිවෙළට වසර තිහක් තිස්සේ අපේ ජනතාවට මුහුණ දෙන්න සිදු වුණා. සමහර අවස්ථාවලදී ජාත්‍යන්තර සම්බාධක පවා අපේ ජනතාවට පැටවුණා.ලෝක ඉතිහාසයේ ජාතියකට විඳින්නට සිදු වූ දරුණුම ඛේදවාචකවලට අපේ ජනතාව මුහුණ දුන්නා. ශශ්‍රී මහා බෝධියට, දළදා හාමුදුරුවන්ට ගහද්දීත්, භික්ෂූන් වහන්සේ ඝාතනය කරද්දීත්, ඈත ගම්වල වාසය කළ මහා සඟ පරපුර ඇතුළු අපේ භික්ෂූන් වහන්සේ ජාතියේ මුර දේවතාවුන්ගේ වගකීම පැහැර හැරියේ නෑ. ජනතාව තම දරු පැටව් අරගෙන රෑට වන ගතවෙලා, දවාලට ඇවිත්.ගොවිතැන් බත් කරගෙන, ලංකාවේ මායිම් වෙන්න තිබුණ ගම්මාන රැකගත්තා. උතුරේත්, නැඟෙනහිරත් ජනතාවගේ දරුවෝ පාසල් ගිහින් එනකොට ත්‍රස්තවාදීන් ඒ දරුවන්ව යුද්දෙට ඇදගෙන ගියා. උතුරේත් නැෙඟනහිරත් මවුවරු ඒ දරු දුක ඉහිලුවා.රණවිරුවන්කෝච්චිවල, බස්වල බොම්බ පිපුරුවත්, ගුවන් ප්‍රහාර එල්ල කළත් අපේ ජනතාවගෙන් එක් අයෙක්වත්, එක සේවා ස්ථානයක්වත් අතහැරලා ගියේ නෑ. ත්‍රස්තවාදීන් අපේ ජීවිත, දේපළ උදුරා ගත්තා. නමුත් අපේ ජනතාවගේ අධිෂ්ඨානය උදුරා ගන්න ඔවුන්ට බැරි වුණා.ඝාතනයෙන් නතර නොවී අපේ හදවත වෙනස් කරන්න වසර තිහක් තිස්සේ උත්සාහ කළා. අපේ දරුවන්ට අපේ ජාතික ඉතිහාසය ඉගෙන ගන්න, තියෙන අයිතිය උදුරා ගත්තා. එළාර යුගයටත් වඩා දරුණු විදිහට පසුගිය යුගයේ දී දුටුගැමුණු මහ රජතුමාගේ නාමයට පරිභව කළා. අතීතයේ ලෝකයේ දරුණුම ආක්‍රමණිකයන්ටත් එරෙහිව සටන් කර ජය ගත්ත ජනතාවක් බව අපිට අමතක කරවන්න ලොකු උත්සාහයක් දැරුවා.ත්‍රස්තවාදීන් උතුරේත්, නැඟෙනහිරත් ගම්වල ජනතාවගේ හිස කඳෙන් වෙන් කළා. බෙදුම්වාදීන්ගෙන් ප්‍රතිලාභ ලබපු උදවිය රටේ අනෙක් පළාත්වල ජනතාවගේ හිසෙන් මනස වෙන් කළා. ත්‍රස්තවාදීන්ට එරෙහිව යන එක භයානක අනුවණකමක් කියන මතය මේ රටේ තහවුරු කර ශශ්‍රී ලාංකික වීර තරුණ පරපුරේ කොඳුඇට බිඳ දාලා තිබුණා.ආබාධිත රණවිරුවන් සමච්චලයට ලක්කරන චිත්‍රපටි හදලා ලෝකය පුරා ප්‍රදර්ශනය කළා. අපේ භාෂාවන්ගෙන් වගේම බුද්ධිමතුන්ගෙන් වැඩ ගත්තේ නෑ. ලංකා පුතුන්. උපන් බිමේ බෝඩිංකාරයන් බවට පත් කර ගනිමින් තිබුණා.මේ වගේ මහා බලපෑමකට අපේ ජනතාව වසර 30 ක් තිස්සේ ඔරොත්තු දීලා, රට නොබෙදී තිබුණ එක ගැන අපි ආඩම්බර වෙන්න ඕනෑ. තරුණයන්ගෙන් හමුදාව පුරවලා මදී. අවි ආයුධවලින් ඔවුන් සන්නද්ධ කරලා විතරක් මදී. මේ රට අපේ ආත්මයේ කොටසක් බවට පත් කළ යුතු වුණා. මේ රට, මේ රටේ මිනිසුන්ටම ලබා දෙනවාය කියන විශ්වාසය ඇතිකරන්න සිද්ධ වුණා.අපි අපෙන් උදුරා ගත්ත ජාතියෙන් උදුරා ගත්ත සියල්ල යළි ලබාගන්න මාර්ගය මහින්ද චින්තනයේ ලේඛන ගතකළා.ඉතිහාසයමේ රටේ ජාතික සම්පත් විදේශීය ජාවාරම්කාරයන්ට විකුණන, අපේ ඉතිහාසයට පරිභව කරන, අපේ භාෂාවන්ට ජාතියේ ගුණධර්ම සම්ප්‍රදායන් නොසලකා හරින ආණ්ඩුවකට මේ වාගේ යුද්ධයක් දිනන්න බෑ. වීරත්වය පිටරටින් ආනයනය කරන්න බෑ. වීරත්වය තියෙන්නේ අපේ සම්ප්‍රදායේ. අපේ ඉතිහාසයේ.රට නිදහස් කර ගැනීමේ සටනකදී වැදගත් වෙන්නේ සතුරාගේ භූමිය ගැන දැනීම පමණක් නොවෙයි. රටේ සම්ප්‍රදාය, ජනතාවගේ සිතුම්, පැතුම්, ආකල්ප ගැන දැනගෙන ඒවාට ගෞරව කරන්න ඕනෑ.ජීවිත පරිත්‍යාග කරලා රට නිදහස් කර ගත්තාට පස්සේ ඒ රට තවදුරටත් බෙදුම්වාදීන්ට උදුරා ගන්න ඉඩ දෙන්නේ නෑ කියන විශ්වාසය ජනතාව තුළ තහවුරු කරන්න ඕනෑ.තමන්ගේ දරුවාව ගෙදර තියාගෙන අනුන්ගේ දරුවන්ව සටනට යවලා මේ රට නිදහස් කර ගන්න බෑ. නායකයයි, ජනතාවයි, රටයි කියන්නේ තුනක් නොවේ, එකක් බවට පත් කර ගෙනයි, අපි මවුබිම ගලවා ගන්න ඉදිරිපත් වුණේ.දැන් ඒ අනභිභවනීය විජයග්‍රහණය ලබා ගෙන වසරක් ගෙවී තිබෙනවා. නමුත් ඒ විජයග්‍රහණය කිලිටි කරන්න පසුගිය යුගයේ නොයෙක් දෙනා උත්සාහ ගත්තා. තමුන්නාන්සේලා දන්නවා ත්‍රිවිධ හමුදාවම අවමානයට ලක් කරන මහා පාවාදීම පසුගිය වකවානුවේ සිද්ධ වුණ බව. මේ මහා මානුෂික මෙහෙයුම කළ රණවිරුවන් සුදු කොඩි රැගෙන ආවාය කියන ත්‍රස්තවාදී නායකයන්ට වෙඩි තබපු බව කිව්වහම, ඒක රට වෙනුවෙන් ජීවිතය දීපු, ලේ හලපු වීරයන්ට කළ අවමානයක්. එක අතක තුවක්කුවත්. අනෙක් අතේ මානව හිමිකම් ප්‍රඥප්තිත්, උතුරේ මුදා ගත් ජනතාවට දෙන කෑම පාර්සලයත්, හදවතේ මානව දයාවත් රඳවාගෙන, සටනට ගිය වීරයෝයි, අපේ ත්‍රිවිධ හමුදාවේ ඉන්නේ.ඒ වාගේ විරුවන් පාවා දීමෙන් සතුටු වෙන්න පුළුවන් රටට වෛර කරන උදවියට පමණයි. මේ මහා පාවාදීමෙන් යම් වාසියක් ලබනවා නම් ඒ වාසිය ලබන්නේ බෙදුම්වාදීන් විතරයි.මේ අනභිභවනීය විජයග්‍රහණය රැකගැනීමේ මහා අභියෝගය මේ රටේ ජනතාව බාර ගෙන තිබෙන බව කියන්නේ මානුෂික මෙහෙයුම දිනුව තරම්ම සතුටකින්. මේ රටේ ජනතාව රට බේරා දුන් රජයත්, ත්‍රිවිධ හමුදාවත් ආරක්‍ෂා කර ගන්න මහා පවුරක් වාගේ නැඟී සිටින බව මට විශ්වාසයි.ත්‍රස්තවාදයෙන් බැට කන ලෝකයේ සමහර රටවල් ලංකාව ලබපු මේ විජයග්‍රහණයෙන් ශක්තිය ධෛර්යය ලබා ගත්ත බව අපි දන්නවා. ත්‍රස්තවාදයෙන් බැට කන රටවල් තමන්ට වැරදුණේ කොතැනදැයි, සිතා බැලිය යුතු කාලය එළැඹ තිබෙනවා. තමන්ට තර්ජනයක් වූ ත්‍රස්තවාදයට එරෙහි වෙන අතරේම, තමන්ට තර්ජනයක් නැති ත්‍රස්තවාදය හොඳයි කියා හිතන එක ලොකු වැරදීමක්.විජයග්‍රහණයලෝකය මෙතෙක් මේ වැරදි මාවතේ ගමන් ගත්තා. ත්‍රස්තවාදය විනාශ නොවී පවතින්නේත් මේ වැරදි ස්ථාවරය නිසයි. ත්‍රස්තවාදයට, බෙදුම්වාදයට අනුකම්පා කරන රටවල් ත්‍රස්තවාදය විසින්ම බිලි ගනී කියලා මම කියනවා. ඒක තමයි ඉතිහාසය පෙන්වා දෙන පාඩම. බෙදුම්වාදය නඟාසිටවන්න විදේශවල ඉඳන් ආධාර කරන උදවිය කරන්නේ උතුරේ ජනතාව යළි කඳවුරුවලට ගාල් කිරීමට ආධාර කරන එකයි. උතුරේ දෙමළ ජනතාවගේ යහපතට යැයි කියා ත්‍රස්තවාදීන්ට දුන්න ආධාර පරිත්‍යාගවලට සිදුවුණේ මොනවාදැයි ලෝකයා සොයා බැලිය යුතුයි. වසර තිහක් තිස්සේ මංමාවත්, විදුලිය, පාසල් කිසිවක් ඒ ප්‍රදේශවල ඉදිකෙරුණේ නෑ.ඒ සියලු මුදල් බෙදුම්වාදීන්ගේ සුඛ විහරණයටත්, උතුරේ ජනතාවගේ නිදහස අහිමි කිරීමටත් යොදා ගෙන ඇති ආකාරය ඔබට දැක බලා ගැනීමට පුළුවන්.දෙමළ ජනතාවගේ වේවා, මුස්ලිම් ජනතාවගේ වේවා, මේ රටේ ඉපදුන ජීවත්වන කිසිවෙකුගේ ප්‍රශ්නයක් පිට අයෙකුට බරක් වෙන්න බෑ. අපේ රටේ ජනතාවගේ ප්‍රශ්න විසඳීමේ වගකීම තිබෙන්නේ අපිටයි.ත්‍රස්තවාදය නිසා හානියට පත් වුණ නැඟෙනහිර වැඩිකල් නොගොස්ම යථා තත්ත්වයට පත්කරලා, ඊළඟට ත්‍රස්තවාදය නිසා හානියට පත්වුණ නැඟෙනහිර අපි යථා තත්ත්වයට පත් කළා. ඊළඟට ත්‍රස්තවාදය නිසා හානියට පත් වුණ උතුරේ ජනතාවගේ ප්‍රශ්න විසඳන්න මේ වසර අවසාන වීමට කලින් යථා තත්ත්වයට පත් කළ යුතුයි. උතුරට ගිය බොහෝ දෙනෙක් රජය අවතැන් වූ ජනතාවගේ යහපතට ඉටු කරලා තියෙන මහා සේවය ගැන සතුටු වෙනවා.ත්‍රස්තවාදය මේ රටේ ඇතිවීමට හේතු වූ කාරණා පිළිබඳව විමසා බලා එයින් ලැබූ අත්දැකීම්වලින් පාඩම් ඉගෙන ගන්න අපි ස්වාධීන ජනාධිපති කොමිෂමක් පත් කර තිබෙනවා.මේ විජයග්‍රහණයෙන් වැඩිපුරම සතුටු වෙන ජනකොටස උතුරේ ජනතාව බවට පත් කරන්නයි අපිට උවමනාව. අපි මේ මහා මානුෂික මෙහෙයුම කළේ ත්‍රස්තවාදය තුරන් කිරීමට පමණක් බව සියලු දෙනා දන්නවා. සාමාන්‍ය පුරවැසියන්ට එරෙහිව එක වෙඩිල්ලක්වත් පත්තු වෙන්න අපි ඉඩ තිබ්බේ නෑ. ඒ නිසා මේ දිනය අද අපි ජාතික දිනයක් ලෙස, සියලු ජාතීන් සමඟි කරන දිනයක් ලෙස සලකනවා.ත්‍රස්තවාදය ඇපයට තබා ගෙන මේ රටට දැමූ කොන්දේසි දැන් වලංගු නෑ. රටේ ස්වාධීනත්වය වෙනුවෙන් ඕනෑම කැප කිරීමක් කිරීමට සමත් රජයක් දැන් බිහිව තිබෙනවා. කොන්දේසිවලට යට වෙලා ස්වාධීනත්වය පාවා දීලා ආධාර ලබාගන්න තත්ත්වයට පත් වෙන්න අපි සූදානම් නෑ. “ආධාරවලින්, සහනාධාරවලින් යැපුන යුගයට තිත තියන්න අපි සූදානම් වෙන්න ඕනෑ.අපේ උරුමයමේ රට නිදහස් කර ගත්තේ නිකරුණේ කාලය නාස්ති කරන්න නොවෙයි. හොරුන්ට, තක්කඩින්ට, පාතාල කෙරුමන්ට, දූෂිතයන්ට බාර දෙන්න නොවෙයි. කම්මැලිකමෙන්, අලසකමෙන් කාලය ගෙවා දමන්න නොවෙයි.අපේ ත්‍රිවිධ හමුදාවේ ලක්‍ෂ දෙකකට වැඩි රණවිරුවන් දිවා රෑ නොබලා අව් වැසි නොබලා වසර හතරක් කැපවෙලා විජයග්‍රහණයක් ලංකාවට ලබා දී තිබෙනවා. මේ වීරයෝ අපේම ගම්බිම්වල උපන් අපේම දූ දරුවෝ.අපේ රාජ්‍ය සේවයේ ත්‍රිවිධ හමුදාව මෙන් සය ගුණයක පිරිසක් සේවය කරනවා. ඒ අයත් ගම්වලින් ආව අපේම දූ දරුවෝ. මේ වීරෝදාර රණවිරුවන් සිවු වසරක් පුරා කළ කැප කිරීම, අපේ රාජ්‍ය සේවය කළොත් මේ රට ආසියාවේ ආශ්චර්ය බවට පත්කිරීමට අපට අමාරු වෙන්නේ නෑ.ඔබ අනාගත අභියෝග ගැන හොඳින් අවබෝධ කරගන්න ඕනෑ. අපි ඒ මානුෂික මෙහෙයුම කළේ “අපි වෙනුවෙන් අපි” කියන ආදර්ශ පාඨය යටතේ. ඒ වගේම, රට ගොඩනඟන කොට “රට වෙනුවෙන් අපි” කියලා පෙළගැහෙන්න ඕනෑ.ලොව රටවල් දියුණු වුණේ කිසිවෙක් බලාපොරොත්තු නොවූ විශ්මිත දේ කරලා. මානුෂික මෙහෙයුමේදී ලොව විශ්මයට පත් කළ අපි සංවර්ධනයේදීත් ලෝකය විශ්මයට පත් කරන්න ඕනෑ. කිසිවෙක් නොසිතූ දේවල් කරලා ලෝකය පුදුමයට පත්කරන්න ඕනෑ.මේ රට ගොඩනඟන්න ඉන්නේ, උවමනාව තියෙන්නේ මේ රටේ උපන් අපිට විතරයි. මේ රට ගොඩනඟන්න මේ රටේ ජනතාවට ශක්තිය, ධෛර්යය තිබෙනවා. උවමනා කරන්නේ ඕනෑකම පමණයි. ඔව්! රට වෙනුවෙන් අපි ලේත්, කඳුලුත් ගැලීම වළක්වන්නට කළ යුතු එකම දෙය කැඩී බිඳී ගිය හදවත් එක්කිරීමයි. ඒ සඳහා ශශ්‍රී ලාංකික ජාතියට උවමනාව තිබෙන බව මා දන්නවා.රණවිරුවනි, අපිට තිබුණේ ශූ®ර, වීර, ධීර අතීතයක් පමණයි. නමුත් දැන් අපි එබඳු ශූර, වීර, අදීන වර්තමානයක් ගොඩනඟා ගෙන තිබෙනවා.අනාගතයේ මගේ රට රැකගන්නට, ශශ්‍රී ලංකා ජාතියට අසමසම සටනක් කරන්නට උවමනා වූ දාට, වර්තමාන යුගයේ ඔබගේ වීරත්වය ගැන කතා කරාවි.ඔබ මිය ගියත් ඔබ සැතපෙන්නේ සොහොනේ බිම්වල නොවෙයි. ඔබ සැතපෙන්නේ රටට ආදරය කරන අපගේ හදවත්වල.ඔබ මේ රටට නිදහස උදාකරන්නට හෙළූ සෑම ලේ බිඳුවක්, දහඩිය බිඳුවක් වෙනුවෙන් ම මේ රට ගොඩනඟා, අපි ඔබට ජාතියේ ගෞරවය පුද කරනවා.ඔබ සැමට සුබ අනාගතයක් !</content>
  </post></root>