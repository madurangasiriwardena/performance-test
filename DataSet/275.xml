<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=ab1307145</link>
    <topic>2014 දැයට කිරුළට සමගාමීව ජංගම සේවා 2731 ක්</topic>
    <author/>
    <content>මෙවර දැයට කිරුළ වැඩසටහන පුත්තලම, කුරුණෑගල, කෑගල්ල, දිස්ත්‍රික්ක ඇතුළුව පැවැත්වේ.2014 දැයට කිරුළ ජාතික සංවර්ධන වැඩසටහනට සමගාමීව කුරුණෑගල, පුත්තලම සහ කෑගල්ල දිස්ත්‍රික්කයන්හි ග්‍රාම සේවා වසම් මට්ටමින් පැවැත්වෙන ජංගම සේවා 2731 ඉකුත් ජූලි 01 වැනිදා ආරම්භ වූ අතර එය දෙසැම්බර් මස 31 වැනිදා නිමාවට පත්වේ.ආර්ථික සංවර්ධන අමාත්‍ය බැසිල් රාජපක්ෂ මහතාගේ මඟපෙන්වීම යටතේ ලබන වසරේ පෙබරවාරි මස පැවැත්වෙන 8 වැනි දැයට කිරුළ ජාතික වැඩසටහනට සමගාමීව කෑගල්ල, කුරුණෑගල සහ පුත්තලම යන දිස්ත්‍රික්කයන්ට ප්‍රාදේශීය ලේකම් කොට්ඨාස 57 කට අයත් ග්‍රාම සේවා වසම් 2731 ක ක්‍රියාත්මක වන මෙම ජංගම සේවා මඟින් ජනතා ගැටලු හඳුනාගනිමින් ඒවාට කඩිනම් විසඳුම් ලබාදීම දැන් ඉතා සාර්ථකව සිදුවෙමින් පවතින බව කෑගල්ල දිස්ත්‍රික් ලේකම් තුසිත වනිගසිංහ මහතා ඊයේ පැවසීය.ප්‍රජා අවශ්‍යතා විසඳමින් සහභාගිත්ව සංවර්ධනය යටතේ බලගන්වන 2014 දැයට කිරුළ ජාතික සංවර්ධන වැඩසටහන මඟින් මෙහෙයවන මෙම ජංගම සේවා 2731 මගින් ප්‍රතිලාභ හිමිවන දිස්ත්‍රික්ක 03 ක ජනගහනය ලක්ෂ 32 කි. ජංගම සේවා කුරුණෑගල දිස්ත්‍රික්කයේ 1610 ක්ද කෑගල්ල 573 ක්ද පුත්තලම 578 ක්ද ග්‍රාම සේවා වසම් මට්ටමෙන් පැවැත්වේ.ජනතාවගේ අවශ්‍යතාවලට ප්‍රමුඛත්වය දෙමින් පුද්ගලයා පවුල සහ ගම පදනම් කරගනිමින් පැවැත්වෙන මෙම ජංගම සේවා මගින් පුද්ගලයින් ලියාපදිංචි කිරීම, උප්පැන්න, මරණ, විවාහ, වැඩිහිටි හැඳුනුම්පත් සඳහා ඉල්ලුම්පත් නිකුත් කිරීම, ගමේ පොදු පහසුකම් පිළිබඳව ක්ෂේත්‍ර පරීක්ෂණ, වෛද්‍ය සායන, ඉඩම් සහ අනෙකුත් බලපත්‍ර පිළිබඳ, කෘෂිකාර්මික, යටිතල පහසුකම් සංවර්ධනය ඇතුළු ගැටලු හඳුනාගෙන ඒවාට විසඳුම් ලබාදීම සිදුකෙරේ. ආදී සියළුම සේවාවන් සපයා තිබේ. සෑම ගමක්ම ඉලක්ක කර ගනිමින් පොදු සමාජීය සේවාවන් සහ ව්‍යාපෘතීන් ද සහ රාජ්‍ය අංශයේ සමාජ වගකීම් ව්‍යාපෘතින් යටතේ ඉටුකිරීමට ද දැනටමත් කටයුතු ආරම්භකර තිබේ.ග්‍රාම සේවා වසම් මට්ටමින්ම තම අවශ්‍යතා හඳුනාගෙන ඒවාට පිළියම් යෙදීම වෙනුවෙන් රජය විසින් සිදුකරන මෙම ජංගම සේවා ඉතාමත් වැදගත් කාර්යයක් බවත්, වසර ගණනාවක් විසඳා ගැනීමට නොහැකි ගැටලු ගණනාවකට ජංගම සේවා මඟින් විසඳුම් ලැබුන බවත්, ඉකුත් ජූලි 01 දා සිට මේ දක්වා එයට සහභාගි වූ ජනතාව ප්‍රකාශ කරන බව කුරුණෑගල දිස්ත්‍රික් ලේකම් එච්.එම්.පී හිටිසේකර මහතා ඊයේ ප්‍රකාශ කළේය. ආබාධිතවූවන් සඳහා රෝදපුටු, අත්වාරු, කිහිලිකරු ලබාදීම් ද සිදුකරන බැවින් අවශ්‍යතා ඇති අය වෙතොත් එම ජංගම සේවාවල සහභාගිවී එම පහසුකම් සපුරාගන්නා ලෙසද දිසා ලේකම්වරයා මෙහිදී ඉල්ලා සිටියේය.පසුගිය වසර තුන තුළ පුත්තලම දිස්ත්‍රික්කයේ සංවර්ධනය සඳහා රුපියල් කෝටි 14,000 ක් වැයකර ඇති බවද ජංගම සේවා මඟින් පුත්තලම දිස්ත්‍රික්කයේ සංවර්ධන කටයුතු වඩාත් වේගවත් කරමින් ජනතාව බලගැන්වීම ඉතා ඉහළින් දැන් සිදුවන බවද පුත්තලම දිස්ත්‍රික් ලේකම් කිංස්ලි ප්‍රනාන්දු මහතා අවධාරණය කළේය.මෙම ජංගම සේවාවන්හි පැවැත්වෙන ජංගම වෛද්‍ය සායන සඳහා දුර බැහැර රෝහල්වලට යාමට වත්කම් නොමැති කායික ශක්තිය අඩු වැඩිහිටියන් විශාල පිරිසක් පැමිණෙන බව කෑගල්ල ප්‍රාදේශීය සෞඛ්‍ය සේවා අධ්‍යක්ෂ වෛද්‍ය ඉන්දික ජාගොඩ කීවේය. දියවැඩියාව, රුධිර පීඩනය, මුඛ පිලිකා, රුධිරයේ කොලෙස්ටරෝල් සහ දන්ත රෝග යන බෝ නොවන රෝග පහක් හඳුනාගනිමින් ඒවාට ප්‍රතිකාර සැලසීම සහ වැඩිදුර ප්‍රතිකාර සඳහා අදාළ රෝහල් වෙත යොමු කිරීම ජංගම වෛද්‍ය සායනවල මූලික පරමාර්ථය බවද හෙතෙම පෙන්වා දුන්නේය.දැනට පැවැත්වෙන ජංගම සේවාවන් විහාරස්ථාන, පාසල්, ආගමික ස්ථාන, ප්‍රජාශාලා අනුබද්ධව තිබෙන අතර දේශපාලන අධිකාරිය, ප්‍රාදේශීය ලේකම්වරුන් ප්‍රමුඛ රජයේ සේවකයින්ගේ පූර්ණ දායකත්වය එයට ලැබී ඇති අතර පළාත් පාලන ආයතන නියෝජිතයෝ සහ රාජ්‍ය නිලධාරිහු ඇතුළු ප්‍රදේශවාසීහු විශාල පිරිසක් එක්වී සිටියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=af1307141</link>
    <topic>ඇහැලේපොළ වලව්ව හිරෙන් නිදහස් වෙයි</topic>
    <author>ඉසවි ඡායාරූප - විමල් කරුණාතිලක</author>
    <content>ඉංගිරිසින්ට එරෙහිව සටන් වැදුණු කැප්පෙටිපොළ වීරයා ඇතුළු පනස් තුන් දෙනෙකු 1818 දී අත්අඩංගුවට ගෙන රඳවා තැබුණේ ඇහැලේ පොළ වලව්වේ ය. ඇහැලේපොළ වලව්ව පසුකලෙක සිර ගෙයක් බවට පත්විය. එය මෑතක් වනතුරුම බෝගම්බර රිමාන්ඩ් බන්ධනාගාරය ලෙස භාවිතයට ගැනිණි.වසර 195 කට පසු නිදහස ලැබූ ඇහැලේපොළ වලව්වපිළිමතලාවේ මහාදිකාරම් තුමාගේ බෑණා වූ ඇහැලේපොළ රාජාධිරාජසිංහ රජුගේ රාජ සභාවේ පණිවුඩකාර නිලය දැරුවේය. ඉන් පසුව ගබඩා නිලය, පල්ලේවාහල ගබඩා නිලය මෙන්ම මඩුවේ ලේකම් පදවිය ද දැරුවේය.පසු කාලීනව ?ශ්‍රී වික්‍රම රාජසිංහ යුගයේදී සත්කෝරළයේ දිසාපති තනතුර ද දැරුවේය. 1803 දී මීගස්තැන්නේ අධිකාරම්ගේ මරණයෙන් පසුව උඩුගම්පහේ අධිකාරම් තනතුර ද 1812 දී පිළිමතලාවේ මහදිකාරම්ගේ මරණයෙන් පසුව එම තනතුර ද දැරුවේය.මෙසේ තනතුරු හෙබවුවද ඇහැලේපොළ මහාධිකාරම් රජුට එරෙහිව ගිය අයකු වූයෙන් ඔහු රජතුමාට මොල්ලිගොඩ ගතු කීවේය. අවසානයේ සිදුවූයේ ඇහැලේපොළ මහ අධිකාරම් තනතුරෙන් පලවා හැර එම තනතුරට මොල්ලිගොඩ පත්කිරීමය. රජු ඇහැලේපොළ නිලමේතුමාට රජවාසලේ පෙනි සිටීමට අණ කළේය. එහෙත් ඇහැලේපොළ ඉංග්‍රිසින් සමඟ සමීප සබඳතා පැවැත්වූවා මිස රජු හමුවේ පෙනී සිටියේ නැත.ඉංග්‍රිසින්ට ඕනෑ වූයේ ඇහැලේපොළ මහ දිසාවේ ලවා රජු අල්වාගෙන මුළු රටම ඉංග්‍රිසින් යටතට ගැනීමය. එහෙත් එය එසේ සිදු නොවීය. ඇහැලේපොළ ගැන කෝප වූ රජු ඔහුගේ බිරිඳ හා දරුවන් තිදෙනාත් අල්ලා මරා දැමීමට නියෝග කෙරිණි. එය ඒ අයුරින්ම සිදුවුණි. ඉංග්‍රිසින්ට ඔහුගේ උදව් ලැබිණි. ඉංග්‍රිසි රජයක් ද පිහිටුවනු ලැබිණි. සිංහල රාජවංශයක් ආරම්භ කිරීමට නොහැකි බව වටහා ගත් ඇහැලේපොළ ඉංග්‍රිසින්ගෙන් ද ඈත්ව නැවත විවාහයක් සිදුකරගෙන මහනුවර පදිංචිව සිටියේය. පසු කලෙක ඔහු ඉංග්‍රිසින් විසින් සිරබාරයට ගෙන මුරුසි දිවයිනට පිටත්කර යැවීය. ඒ එක් කතාවකි.කැප්පෙටිපොළ නාට්‍යයඉංග්‍රිසීන්ට විරුද්ධව පෙළගැසුණු හෙළ විරුවන් අතර පෙරමුණේ තැබිය හැකි කෙනෙකි කැප්පෙටිපොළ වීරයා. ඔහු සුද්දන්ට එරෙහිව රට වෙනුවෙන්, සිංහල ජාතික බෞධ ආගම වෙනුවෙන් ඉදිරියට ගිය අයෙකි. එහෙත් ඉංග්‍රිසීන් විසින් 1818 ඔක්තෝබර් මාසයේ දිනෙක කැප්පෙටිපොළ මහ අදිකාරම් ඇතුළු පනස් තුන්දෙනකු අත්අඩංගුවට ගෙන මහනුවර ඇහැලේපොළ වලව්වේ රඳවා තැබුවේය. ඒ තවත් කතාවකි.කලක් ඇහැලේපොළ මහ දිසාවේ තම බිරිඳ හා දරුවන් සමඟ ජීවත් වූ ඇහැලේපොළ වලව්ව ද, කැප්පෙට්ටිපොළ අදිකාරම් තුමා ඇතුළු තවත් පනස්දෙනකු රඳවා තැබූ ඇහැලේපොළ වලව්ව පසු කලෙක සිරගෙයක් බවට පත්විය. එය මෑතක් වනතුරුම බෝගම්බර රිමාන්ඩ් බන්ධනාගාරය ලෙසින් භාවිතයට ගැනිණි. මෙහි සිරකරුවන් හාරසීයක් පමණ රඳවා තැබිණි. බෝගම්බර බන්ධනාගාරයේ කාන්තා අංශය තිබුණේ ද මෙහිය.සඳළුතල මැද මිදුලක් හා අංග සම්පූර්ණ වලව්වකට අයත් අංගෝපාංගවලින් සමන්විත මහනුවර සම්ප්‍රදායේ ගෘහ නිර්මාණ ශිල්පයට නෑකම් කියන ඇහැලේපොළ වසර එකසිය අනූපහක්ම හිරගෙයක් ලෙස භාවිත කෙරිණි. වලව්ව රජයට භාරදීමට කටයුතු කිරීමත් සමඟ එහි සිටි රැඳවියන් පල්ලේකැලේ දුම්බර බන්ධනාගාරයට මාරුකර යවන ලදී.මැද මිදුල සහිත වලව්වේ එක් පසක්...නමුත් බන්ධනාගාර ප්‍රතිසංස්කරණ හා පුනරුත්ථාපන අමාත්‍ය චන්ද්‍රසිරි ගජධීර මහතාගේ අදහසකට අනුව වසර දෙසීය පනහක පමණ අතීතයක් ඇති පෞරාණික වටිනාකමක් ඇති ඇහැලේපොළ වලව්ව රජයට භාරදීම ඊයේ සිදු කැරිණි. රජයට මෙය භාරදීම සිදු කෙරුණේ පුංචි උත්සවයකිනි.කවදත් කලා කටයුතුවලදී මුල්තැන ගන්න වැලිකඩ බන්ධනාගාරයේ සංස්කෘතික අංශය විසින් කැප්පෙටිපොළ චරිතය කෙටි නාට්‍යයක් ලෙසින් එහිදී රඟ දැක්විණ. මෙහි පිටපත ලියා තිබුණේ ද රැඳවියකු වූ රුවන් බණ්ඩාර විසිනි. හේවිසි, හොරණෑ, බටනලා තාල ද වැයුණේ රැඳවියන් අතිනි. නාට්‍ය පුහුණු කළේ ද ඔවුන්මය. එහි සටන් අධ්‍යක්ෂණය කර තිබුණේ අංගම්පොර සටන් කලාව ප්‍රගුණ කළ වාගිෂ බණ්ඩාරය. සිපිරිගෙදර නාට්‍ය කණ්ඩායමට අතදෙන නිශ්මං විසින් මෙහි පුහුණු කිරීම් කරන ලදී. බන්ධනාගාර කොමසාරිස් ජෙනරාල් චන්ද්‍රරත්න පල්ලේගම මහතාගේ අදහසකට අනුව බන්ධනාගාර අධිකාරී ගාමිණි ජයසිංහ මහතාගේ මෙහෙයවීමෙන් කැප්පෙටිපොළ නාට්‍ය වේදිකාගත විණි.බැලූ බැල්මට එහි රඟපෑවේ නුපුරුදු නළුවන් යැයි කිසිසේත් කිව නොහැක. කාලයක් සිරගතව සිටීමත්, ඔවුන් තුළ ඇති හික්මීමත් සැඟව ඇති දස්කම් මතුකර පෙන්වීමත් නිසා නාට්‍ය කාගේත් අවධානයට ලක්විණි.මේ සියලු කතා අතර මෙහි ප්‍රධාන මාතෘකාව ඇහැලේපොළ වලව්වයි. මහනුවර රජ වීදියේ පිහිටි ඇහැලේපොළ වලව්ව පිළිබඳව අප්‍රකට ජනකතා ද ඇත. ඒ අතර එක් කතාවක් ඇත්තේ ඇතැම් රාත්‍රියන්හි මනා රූසපුවෙන් යුතු සුදු ඇඳුමෙන් සැරසුණු කාන්තා රුවක් වලව්වේ සිට දළදා මාලිගය දෙසට පියමනින බවය. මෙම කතාව ජනතාව අතර තිබුණ ද එය සාක්ෂි ඇතිව දුටු කෙනෙකු නම් නැත. රජ මාලිගයේ සිට බැලු විට එහි බටහිර දෙසට ඇති කවුළුවෙන් ඇහැලේපොළ මාලිගය මැනවින් පෙනෙනු ඇත. අතීත උරුමයන්ට හිමිකම් කියන ඇහැලේපොළ වලව්ව පෞරාණික වස්තුවක් ලෙසින් රැක ගැනීමටත් එහි කෞතුකාගාරයක් පවත්වාගෙන යාමටත් කටයුතු සූදානම් වෙමින් තිබේ.ඉසවි ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=af1307142</link>
    <topic>ඔය කියන තරම් ඇඳන් කඩ නැහැ</topic>
    <author>ඡායාරූප – දුෂ්මන්ත මායාදුන්න</author>
    <content>ගම්පහ ඇඳන් කඩ කතාවවිජිත ඩී. කොමසාරුගම්පහ ජ්‍යෙෂ්ඨ පොලිස් අධිකාරිසුන්දර ගම්පහ නගරයෙන් ඇසුණු අසුන්දර කතාවක් මගේ සිත යළි යළිත් විපිලිසර කරයි. ඒ අසුන්දර ඡායාවන්ට අනුව ගම්පහ “ඇඳන් කඩ” බොහොමයක් පිරී නගරයෙකි. උපකාර පන්තිවලට වෙනත් ප්‍රදේශයන් වලින් පනස් දහක් පමණ යෞවන යෞවනියන් පැමිණෙන නගරයකි. ලැඟුම් හල් බොහොමයක් මේ යෞවන යෞවනියන්ට කාමර වෙන්කර දී ඇත. නගරයේ ෆාමසිවල ලිංගික උත්තේජක ඖෂධ හා උපත් පාලන පෙති බොහෝ සේ විකිණේ. ත්‍රිවිල් රථ රියදුරෝ මේ තරුණ තරුණියන් ලැගුම් හල්වලට ගෙන යන ප්‍රධාන දූතයෝ වෙති.මේ කතාවේ සැබෑව සොයා මම එම නගරය පීරුවෙමි. එහිදී සැබෑ ලෙසම හඳුනාගත් ඇත්ත ඔබට ලිවීමට මට යුතුකමක් ඇත.ගම්පහ පෙදෙස එදා වල්ලකභානු යුව රජතුමාගේ රාජධානියයි. එය සැදුම් ගත්තේ ගම්-පහක් එක් වීමෙනි. එම ගම් නම් ඉහළගම, පහළගම, අලුත්ගම, පට්ටිය ගම හා මැදගමයි. මේ කතාව කියා ඇත්තේ ප්‍රවීණ නාට්‍යකරු දයානන්ද ගුණවර්ධනයි. රජතුමාගේ මාළිගයට කිරි ආදිය දුන්නේ පට්ටියගම වැසියන්ය. ඉහළගම ගංඟා පිරී ඉතිර ගියත් යට නොවන භූමි කොටසට අයත් වෙයි. පහළගම ගං වතුරට යටවන භූමියයි. මැදගම මේ දෙක අතර පිහිටි ගමයි... අද ටවුමයි. අලුත්ගම රජුගේ ප්‍රධාන සෙනෙවියන් සිටි ගමකි.රාජාවලියට පසුව ගම්පහ ප්‍රසිද්ධ වන්නේ ශ්‍රී ලංකාවේ ජාතික ක්‍රීඩාව වොලිබෝල් හරහාය. මෙහි සිටි වොලිබෝල් ක්‍රීඩකයෝ රට පුරා මතු නොව දේශ දේශාන්තරයෙහි ද විස්කම් දැක්වූහ. ගම්පහ දුම්රියපළ ඉදිරිපිට වොලිබෝල් ක්‍රීඩකයන් ගේ තරග ඉරියව්වක් අඹා ඇත්තේ ඒ නිසාමය. ගම්පහ වොලිබෝල් කණ්ඩායමේ පළමුවෙනි “කැප්ටන්” ජී.ඩී.එල්. චාල්ස්ය. ඔහු ඉංගි‍්‍රසි ආණ්ඩුකාර සොල්බරිසාමි ඉදිරියේ ද බොහෝ විස්කම් පෑයේය. ඊට උපහාර ලෙස ආණ්ඩුකාරවරයාගෙන් රන් පදක්කමක් ද දිනුවේය.ඊළඟට අමතක කළ නොහැකි අන්තර් ජාතික මට්ටමේ ගම්පහ වොලිබෝල් ක්‍රීඩකයා ඩබ්ලිව්. සිරිවර්ධන හෙවත් වොලිබෝල් සිරාය. ඉන්දියාවේ මහරාජා කෙනෙකු ඔහුගේ වොලිබෝල් ප්‍රහාරය බලා මහත්සේ සතුටුවැ තරගාවසානයේ සිරාගේ ඩෑෂ් පහර බලන්නට වෙනම තරගයක් පැවැත්වීය. එසේ ම ඉන්දියාවේ පැවැති තරගයකදී කීර්තිමත් පන්දු ඔසවන්නකු වූ ‘බාවා’ සිරා විසින් වොලිබෝල් පිටියේදී බිමට බාවනු ලැබුවේය.ඒ දවස්වල පුවත්පත් එම සිද්ධිය වාර්තා කළේ ‘සිරා බාවා බිමට බාවයි’ යනුවෙනි. ගම්පහ පුවත් මෙතරම් සුන්දරය. එහෙත් පසුගිය දා කියවන්නට ලැබුණු ඇඳන්කඩ හා ඒ සම්බන්ධ අසුන්දර ප්‍රවෘත්ති මගේ සිත සසල කරයි. නමුත් ඇත්ත එයම නොවේ. එහි යම්බඳු පසුබිමක් නැතැයි කිව නොහැකිය. මේ පිළිබඳ වඩාත්ම දැනුම්වත් තැනැත්තා ගම්පහ ජ්‍යෙෂ්ඨ පොලිස් අධිකාරි විජිත ඩී. කොමසාරු මහතාය. අපි හෙතෙම විමසමින් යටි පෙළ සොයාගත් කරුණු ද ඔහුට එල්ල කරමු.ගම්පහ නගරය සම්බන්ධයෙන් නැගුණ මේ චෝදනාවන් එක්වරම බැහැර කළ නොහැකියි. මේකෙ ඇත්ත තත්ත්වය ඔබ පරීක්ෂා කළා. කීමට ඇත්තේ කුමක් ද? මම ඇසුවෙමි.කියන තරම් එහෙම අපචාර ගම්පහ නැහැ. මේ පොලිස් කොට්ඨාසය ග්‍රාමසේවා වසම් 710 කින් සමන්විතයි. ජනතාව නව ලක්ෂයකට වැඩියි. එක් පසෙකින් මීගමුවටත් තවත් පසෙකින් පෑලියගොඩටත් මායිම් වන මේ කොට්ඨාසය නුවර පාරටත් සම්බන්ධ වෙනව. මත්කුඩු, මත්ද්‍රව්‍ය, අපචාර ක්‍රියා සියල්ලම සිද්ධ වෙන ‘බෝඩර්’ එකෙන් එහා බලපෑම මෙහෙටත් කාන්දු නොවෙනවාම නොවෙයි. මං ඔය හැම ලැඟුම් හලක්ම පරීක්ෂා කළා. බලපත්‍ර නිසියාකාරව ගත් ලැගුම්හල් තිස්පහක් පමණයි මෙහි තියෙන්නෙ. ඔය කියන ජාතියෙ “ඇඳන් කඩ” මෙහි නැහැ. තියෙනව නම් කියන්න අපි හෙට වුණත් වටලනවා.ගම්පහ සංචාරක පාරාදීසයක් නොවේ. ලැගුම්හල් මෙච්චර අවශ්‍ය දැයි අපටත් සැකයක් තියෙනව.යෞවනයට මෙසේ සාධාරණයක් ඉටුකළ යුතුයිසාමාන්‍යයෙන් වයස සම්පූර්ණ කළාට පස්සෙ වැඩිහිටි ගැහැනු පිරිමි ඒ ඒ අයගෙ කැමැත්ත අනුව එහෙම බලපත්‍ර ලාභි තැනකට එන එක සාමාන්‍ය දෙයක්. ඒ මුවාවෙන් ගණිකා ව්‍යාපාර පවත්වනව නම් විතරයි අපට වටලන්න පුළුවන්. පාසල් “යුනිෆෝම්” පිටින් හෝ අඩුවයස්වල තරුණ තරුණියන් මේවාට එනවා නම් ඒවා අපට වටලන්න පුළුවන්. එහෙත් මේ ලැගුම්හල් හිමියන් ගෙන්වා වෙනම සම්මන්ත්‍රණ පවත්වා අපි ඔවුන් දැනුම්වත් කළා එවැනි පිරිස් මෙහි කැඳවීම දරුවන් ඇති පුරවැසියන් හැටියට බරපතළ වරදක් බව. එසේම එවැනි අපචාර සිදුවුණොත් බලපත්‍ර තහනම් කරන බවත් දැන්වුවා. ඔවුන් මට ප්‍රතිඥා දුන්නා එවැනි දේ නොකරන බව. ඒ නිසා මේ කතාවේ ඇත්තට වඩා තියෙන්නෙ නැත්තක්.අපේ සොයාබැලීම්වලට අනුව ගම්පහ නගරයට සති අන්තයේ පනස් දහසක් පමණ දරුවන් උපකාර පන්ති එනවා. තරුණ වයසෙ යෞවන හැඟීම් බෙදා හදා ගන්නට මෙහි තැනක් නැහැ. තිබෙන්නේ අස්ගිරියේ මල්වත්ත විතරයි.එක් පන්තියක් අහවර වුණාම ඊළඟ උපකාරක පන්තිය පවත්වන්නෙ හවස් කාලයේ නම් නැතිනම් පැය දෙක තුනකට පසුව නම් මේ වගේ තැන්වලට ඔවුන් ඇදෙන්නත් පුළුවන් නේද?ඇත්තටම මේ දරුවොත් අපි වගේම මනුෂ්‍යයෝ. ආදරය කිරීම වරදක් නෙමේ. ඒ වගේ සමනල යොවුන් සිතුවිලි ඒ කාලෙට පහළ වෙන එක ජීව විද්‍යාත්මක කාරණයක්. ඔබ කී සියල්ල ඇත්ත. ගම්පහට එහෙම තැනක් නැහැ. හැමෝටම මල්වත්තට යන්නත් බැහැ. ඒකත් තියෙන්නෙ නගරෙට දුරින්. ඒ අයට කතාබස් කරන්න අදහස් බෙදා හදා ගන්න තැනක් උද්‍යානයක් නගරයේ තියෙන්නට ඕන. එහෙම තියෙනව නම් අපට විධිමත් ආරක්ෂක වැඩ පිළිවෙළක් හදන්න පුළුවන්.’ෆාමසි’ වැටලීම් කළා කියලත් ආරංචියි.එහෙම වැටලුවට අපි බෙහෙත් ගැන දන්නවද? ලිංගික උත්තේජක ඖෂධ ගැන අප දන්නව ද? සැකයක් හිතුණ බෙහෙතක් ගැන ඔවුන්ගෙන් ප්‍රශ්න කළහම ඔවුන් කියන්නෙ “සර්” මේ වේදනා නාශකයක් වෙන මුකුත් නෙමේ කියල. අපි ලිංගික උත්තේජක ද්‍රව්‍ය මෙහි වැඩියෙන් විකිණෙනවද කියල ඇහුවම එහෙම එකක් නැහැ සර් රජය අනුමත බෙහෙතක් වුණත් අපි දෙන්නෙ වැඩිහිටියෙකුට විතරයි කියනවා. ඇයි? පොලිසියටම මේ වගකීම පවරන්නෙ. සෞඛ්‍ය අංශ බලධාරින් ඖෂධ ගැන දන්න අය මේ වැටලීම් සඳහා යොදා ගන්න රජයට බැරි ඇයි. ඊයෙ පෙරේද බම්බු ගේට්ටු කරුවන්ගේ ප්‍රශ්නයත් දැන් පොලිසියට පවරලා. මොනතරම් වගකීම් ආවත් අපි ඒවා ඉටුකරන්න බැඳී සිටිනවා. ඒත් විෂය පිළිබඳ දන්නා අයත් හොඳ සේවයක් කරන්න අවශ්‍යයයි.ත්‍රිවිල් රථ රියදුරන් ද මුලින් කී අපචාර ක්‍රියා දාමයේ කොටසක් කියල කියවුණා නේද?සියලුම ත්‍රිවිල් රථ රියදුරන් රැස් කරලා දවස් වෙන්කරලා අපි දේශන තිබ්බා. එවැනි ලැගුම්හල් තිබේ නම් දැනුම් දුන්නම තෑගි දෙන වැඩ පිළිවෙළක් සකස් කළා. ලැගුම්හල් වලින් ජෝඩු ගෙනගොස් දමා ගාණ කපන රියදුරන් අල්ලා දෙන ලෙසත් අපි ප්‍රජාවට දැනුම් දීලා තියෙනවා.ඔබ කියන්නෙ කිසිම අපචාර ක්‍රියාවක් ලැගුම්හල් ආශ්‍රිතව සිදුවී නැතැයි කියා ද?එහෙම ශුද්ධ වන්තයින් ගේ නගර නැහැ. හැම නගරෙකම අතරින් පතර ඕව සිද්ධ වෙනවා. ඔබ ඔච්චර අහන නිසා එකක් කියන්නම්. ගම්පහ ජනප්‍රිය බාලිකා විදුහලක ගුරුවරියක් ඒ විදුහලේ ම බාලිකාවක් සමඟ පැවැත්වූ අපචාර ක්‍රියාවක් සම්බන්ධයෙන් පැමිණිල්ලක් විභාග කළා. එම ක්‍රියාව සිදුවෙද්දි එය රූපගත කරලා මේ ගුරුවරිය. ඒ ප්‍රශ්නය විසඳුවාම ඒ බාලිකාව දැන් ගමෙනුත් පිටවෙලා.මත්කුඩු ව්‍යාපාරයත් උඩු දුවලා ගම්පහ. ඒකත් අපට නැහැයි කියන්න බැහැ නේද?ලස්සන කතාවක් හිතට ආවා. එක්තරා අම්මා කෙනෙක් දවසක් මගෙ කාර්යාලයට ඇවිත් වැලහින්නක වගේ හැඬුව. අනේ සර් මගේ පුතා බේරල ‍ෙදන්න. මේ කුඩු වසංගතෙන් කියලා. මං කිව්ව අම්මෙ අහවල් දවසෙ මං ඔය ගෙදරට පිරිසක් එවනවා. දරුවා ගෙදරම තියා ගන්න කියල. කියපු පිළිවෙළට අපේ නිලධාරින් වෙලාවට ඒ ගෙදරට ගියා. පොලිස් ඇඳුම් නැතිව සිවිල් ගියත් ඒ අම්මා ඉදිරියට දුවගෙන ආවා. අනේ සර් මං උත්සහ ගත්තා එයාව ගෙදර තියාගන්න බැරිවුණා. ඒ අම්මා කඳුළු වගුරවමින් කියන කොට අපේ නිලධාරින් හැරිලා ආවා. ඒත් මට සිද්ධිය ගැන සැකයි. ඒ අම්මා එදා මගේ කාමරේදී අඬපු ඇඬිල්ල හා ඉල්ලීම මට නැවත ඇහුණා.මං පොලිස් නිලධාරින් දෙන්නෙක් අර කොලුවගෙ වත්තෙ ‘ඇම්බුස්’ කරල කොලුව අත්අඩංගුවට ගත්තා. කොල්ලගෙන් අහන කොට ඒ දරුවා කියනවා සර් එදා මං හිටියා. පොලිසිය දැක්ක ගමන් අම්මා මාව නිදන කාමරයට දාලා සද්ද නොකර හිටහන් කියලා පොලිසියට බොරු කිව්වා. එදා ඒ ගෙදර තත්ත්වය අපේ නිලධාරින් දුටුවා. ගෙදර බඩු මුට්ටු ඔක්කොම මේ කොල්ලා විකුණල කුඩු බීලා. අන්තිමේ දොර උළුවහු පවා ගලවල විකුණලා. මං ඒ දරුවව ඌරාපොළ මත්ද්‍රව්‍ය නිවාරණ මධ්‍යස්ථානයක රැඳෙව්වා. අපේ අම්මලගෙ මෙවන් දරු සෙනෙහස නිසා කුඩුවලට ඇබ්බැහි වූ දරුවෝ අල්ලා ගන්න එකත් අපට ප්‍රශ්නයක්. ඒ එදා අල්ලගත්ත ළමයා ගම්පහ ජනප්‍රියම විදුහලක අධ්‍යාපනය ලද සාමාන්‍ය පෙළට ඒ අටක් ගත් ළමයෙක්.ඔබේ නගරයේ සිනමාහල්වල ‘බැල්කනි’ වලත් අමුතු සිදුවීම් තියෙනවා කියලා ආරංචියි. බැල්කනියෙ වැදගත් මහත්මයෙකුට චිත්‍රපටයක් බලන්න අමාරුයි. විටින් විට ඔවුන් මහත්මයට ඉදිරියට යන්න කියල කන්නලව් කරනවලු.මං ඒ වගේ සිනමා ශාලා පරික්ෂා කරන්නත් දැන් පිරිසක් දාලා තියෙන්නෙ. ඔය කියන තරම් දේවල් ඕවයෙ සිද්ධ වෙන්නෙ නැහැ. හැබැයි එක තැනක අයියට අවුරුදු විසි එකයි. මල්ලිට අවුරුදු දහනවයයි. තාත්තා කරන්නෙ කුලී වැඩ. මේ අය කොහෙන් හරි සල්ලි හොයාගෙන දවස පුරා ගංජා බොනවා. රෑ වෙන කොට දෙන්නගේ ඇඟේ රෙදිත් නැහැ. අම්මා තමයි ඇවිත් මේ දරුවන් සීතලට පොරවන්නෙ. මෙහෙම කුඩු ගේන රජවරු කුඩු විකුණන මුදලාලිලා තෝරල ගංජා විකුණන ව්‍යාපාරිකයෝ තරා තිරමක් නැතිව අත්අඩංගුවට ගන්න මං ලෑස්තියි.බීල වාහන පදවන රියදුරන් වැඩිම ගණනක් අල්ලන්නෙ මේ ඒරියා එකේ. දවසක් මගෙ යාළුවෙක් බීලා රිය පදවලා අහුවෙලා මට කතා කළා. මගෙන් සමාවක් නැහැ. උසාවි ගිහින් දඩය ගෙවන්න කිව්වා. සල්ලි නැත්නම් මං දෙන්නම් කිව්වා. කොච්චර හොඳ කළත් පොලිසිය දිහා වපර ඇහින් බලන බව මං දන්නවා. ඒත් අවුරුදු 31 ක පොලිස් සේවය ගැන මං තෘප්තිමත්. මං කොළඹ. මගේ බිරිඳ දකුණේ. පුතා කොළඹ තදාසන්නයේ. කොහොම වෙතත් ගම්පහ සුන්දර නගරයක් කරන්න මං හැමවිටම කැපවෙන බව කියන්න ඕන.මාධ්‍ය ඇලජික් සමහර පොලිස් නිලධාරින්ට වඩා මේ පොලිස් නිලධාරියා ගරු නම්බු දී ගරු නම්බු ලැබීමට දන්නෙකි.ඡායාරූප – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=af1307143</link>
    <topic>නරක වැඩ කරන්ඩ මගෙන් පර්මිට් නෑ</topic>
    <author>උපාලි සමරසිංහ</author>
    <content>එරංග සේනානායක ගම්පහ නගරාධිපතිගම්පහ නගරයේ උපකාරක පංති හා සම්බන්ධ අසුන්දර කතාව සම්බන්ධයෙන් එහි ප්‍රධාන පුරුවැසියා වන නගරාධිපති එරංග සේනානායක මහතා අප සමඟ සම්මුඛ විය. මේ පළවන්නේ එම කතිකාවයි.ඔබතුමා ගම්පහ නගරයේ ප්‍රධාන පුරවැසියා බව පිළිගන්නවද?ඔව් පිළිගන්න වෙනවා.‘ඇඳන්කඩ’ කතාවක් කීමෙන් ඔබ ආන්දෝලනාත්මක අදහසක් පළ කළා මතකයි.‘ඇඳන්කඩ’ කින එක මාධ්‍ය මගින් ගෙන ආපු වචනයක්. මං කීවෙ බලපත්‍ර නැති ගෙස්ට් හවුස් සම්බන්ධයෙන්. අපට නීතිය ක්‍රියාත්මක කරන්න බෑ. ඒක කරන්න ඕනෑ පොලිසිය. මා පෙන්වා දුන්නේ තරුණ පරම්පරාව ගැන කැක්කුමකින්. සමහරු කියනවා මේ නිසා මට තරුණ පරම්පරාවේ ඡන්ද නැතිවේවි කියලා. මා හිතන්නෙ ඔවුන් මා කී දේ ගැන හරිහැටි වටහා ගනීවි. මාපියන් දූ දරුවන් ගැන ‍ෙබාහෝ සොයා බැලිය යුතුයි.ගම්පහ නගරයේ බලපත්‍ර ලාභී ‘ගෙස්ට් හවුස්’ 35 ක් තිබෙන බව පොලිසිය කියනවා.තිස්පහක් නෑ. තිස් දෙකයි තියෙන්නෙ.මේ ‍'ගෙස්ට් හවුස්’ හදන්න නගර සභාව නේද බලපත්‍ර දෙන්නෙ?මගේ කාලයේ එහෙම බලපත්‍ර දීලා තියෙන්නෙ 4 ක් විතරයි. අනෙක් ඒවා අජිත් මාන්නප්පෙරුම මහත්මයා ඉන්න කාලෙ ඉඳන් නීත්‍යානුකූලව අනුමත ඒවා. කළගෙඩිහේන දිමුතු මාවතේ මෙහෙම ‘ගෙස්ට් හවුස්’ එකක් දාන්ඩ අවසර ගන්ඩ ඇවිත් අපි ඒක නැවැත්තුවා. මහජන වි‍රෝධය හේතු කරගෙනයි ඒක කළේ. බොහෝ මාපියන් මා හමු වී කීවා අපේ ගැහැණු ළමයින් හදාගන්ඩ බෑ මේවා නිසා. මේ බලපත්‍ර දෙන්ඩ එපා කියලා. එතැනම තියෙන තවත් තැනක නරක විදියට කටයුතු සිදුවෙනවා කියලා ඔවුන් කියනවා. මේවා වටලන්න ඕනෑ පොලිසිය.ගම්පහ ඓතිහාසික වැදගත් නගරයක්. මේ ප්‍රකාශවලින් ඒ නගරය ගැන වැරැදි චිත්‍රයක් මැවේවිද?සියයට සියයක් දරුවන් වැරැදි නෑ. ඒ අතර යම් ප්‍රතිශතයක් විතරයි මෙහෙම වෙන්නෙ. ගම්පහ කියන්නෙ ප්‍රධාන අධ්‍යාපනික නගරයක්. ශ්‍රී ලංකාවේ අධ්‍යාපන කේන්ද්‍රස්ථානයක්. සුන්දර වගේම ඓතිහාසික නගරයක්. ඒක කුරුණෑගල, නුවර, නුගේගොඩ වගේ ම අධ්‍යාපනික නගරයක්. දරුවන් 35,000 ක් විතර මේ නගරයට අධ්‍යාපනය හා උපකාර පංති සඳහා එනවා.ඉතින්! ඒ අයට තමන්ගෙ අහිංසක පැතුම් බෙදාහදාගන්ඩ තැනක් හදන එක නේද? කළ යුත‍්තේ. උදේ ඉඳන් පංති නැති වෙලාවට ළමයින්ට නගරයේ රස්තියාදු වෙන්ඩ වෙලා තියෙනවා.අස්ගිරියෙ මල්වත්ත තියෙනවා. නගරයෙ ඉඳන් මීටර් 500 යි. ඒත් හැමෝටම එහෙම යන්ඩ බෑ. චිත්‍රපටි ශාලාවලටත් කට්ටියක් යනවා. මේක ගැන විශේෂ අවධානය යොමු කරලා අපි තරුණ තරුණියන්ට උද්‍යානයක් හදන්න කල්පනා කරනවා.චිත්‍රපටි ශාලාවලත් අකටයුතු සිද්ධ වෙනවා කියලා ආරංචියි. එහෙ බැල්කනියෙ ආසන වල බොහෝවිට වැදගත් දේ නොවේ කෙරෙන්නේ.මොනව හරි නොගැළපෙන දේවල් වෙනවා නම් නැතිවෙන්නේ අපේ අනාගත තරුණ පරම්පරාව. ඒ සඳහා ගත හැකි උපරිම පියවර ගන්නවා.මොනවද? දැනට ගෙන ඇති පියවරජනාධිපතිතුමාගේ අධීක්ෂණය හා මඟ පෙන්වීම යටතේ මේ නගරය සංවර්ධනය කරන්න බොහෝ පියවර ගෙන තිබෙනවා. මේ උපකාරක පංති හරහා සිදුවන සමහර සමාජ ප්‍රශ්න නිසා මා සියලුම උපකාර පංති ගුරුවරුන්, සෞඛ්‍ය සේවා අධ්‍යක්ෂ ලින්ටන් පද්මසිරි, දොස්තර මොනිකා ඇතුළු පරිපාලන නිලධාරින් හා තවත් පළාතේ ප්‍රභූවරුන් පහුගිය 2 වැනිදා රැස් කරලා බොහෝ සාකච්ඡා කළා. ඒ වගේම ඔවුන් දැනුම්වත් කළා. මේ අධ්‍යාපන නගරයේ උපකාරක පංතිවල දරුවන්ට ඇති නැති පහසුකම් ගැනත් කතා කළා. ජනතාවගේ සුබ සිද්ධිය තකා ඕනෑම කාර්යයක් නොපසුබටව ඉටුකරන්න මං ලෑස්තියි. මේ විනාශ වෙන්නේ අපේ තරුණ පරපුර. ඒක නිසයි මං කෑගැහුවේ.ඒ අය (උපකාරක පංති පාලකයන්) ඔබ කියන දේ අහනවද?ඔව්. පෝය දවසට ඒ පංති පවත්වන්නේ නෑ. පෝස්ටර් හැමතැනම ගහන්නෙත් නෑ. ඉරිදා දහම් පාසල් යන්ඩ අවශ්‍ය නිසා O/L මට්ටමින් පල්ලෙහා කිසිම පංතියක් ඒ අය ඉරිදාට පවත්වන්නේ නෑ.ඔබ හරක් මස්කඩවලටත් විරෝධයක් දක්වනවා.ඔව්. යක්කල ගම්පහ හරක් මස්කඩ වහලා අපි ආදර්ශයක් දුන්නා රටට. මැදගම විහාරයේ විහාරාධිපති සමිතසෝම හාමුදුරුවො මේ සඳහා අප මෙහෙයවූවා. නරක වැඩ කරන්ඩ මගෙන් පර්මිට් නෑඋපාලි සමරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=af1307144</link>
    <topic>සැමී ඔයා එන්නෙම නැද්ද</topic>
    <author>නුවන් නයනජිත් කුමාර</author>
    <content>මේ වූ කලී සිනමා කලාව, කර්මාන්තය අරභයා විවිධ ගැටලු, මතවාද, විවාද පැන නැඟුණු සමයකි. චිත්‍රපටයක බෙදා හැරිය යුතු පිටපත් ගණන පිළිබඳ විවාදය එකකි. සිනමා කර්මාන්තය භාර චිත්‍රපට සංස්ථාවේ ක්‍රියා කලාපය පිළිබඳ විවේචන එක් පැත්තකින් හඳුනාගත හැකිය. ඩිජිටල් තාක්ෂණය වෙත ලෝකය විවෘත වීම හමුවේ චිත්‍රපට සංස්ථා පණත වහාම සංශෝධනය විය යුතු බව සිනමා ප්‍රාඥයෝ පවසති.නව පරපුරේ ප්‍රතිභාපූර්ණ නළුවකු වූ ජගත් චමිල “සැමීගේ කතාව“ චිත්‍රපටය උදෙසා නිව්යෝර්ක් සිටි සිනමා උලෙළේ හොඳම නළුවා ලෙස අන්තර්ජාතික සම්මානයට පාත්‍ර වීමෙන් අදාළ චිත්‍රපටය පිළිබඳ මෙරට සිනමා ක්ෂේත්‍රයේ අවධානය යොමු විය. අන්තර්ජාතික සම්මානය ලැබුණු පසුවත් මේ චිත්‍රපටය තිරගත කිරීමට නිශ්චිත වැඩපිළිවෙළක් නොමැති වීම මේ අර්බුදයෙහිම එක් කොටසකි.”සැමීගේ කතාව“ අධ්‍යක්ෂණය කළ ප්‍රියංකර විතානාච්චි ඇමෙරිකාවේ කැලිෆෝනියාවේ ලොස් ඇන්ජලීස් විශ්වවිද්‍යාලයෙන් සිනමාකරණය හැදෑරූ ප්‍රතිභාපූර්ණ නිර්මාණකරුවෙකි. එරට සිනමාකරණය හදාරද්දී මාර්ටින් ස්කෝර්සීස්, ඩඩ්ලි මුවර් වැනි සුප්‍රකට හොලිවුඩ් සිනමාකරුවෝ ඔහුගේ ගුරුවරු බවට පත්වූහ. ප්‍රියංකර “සැමීගේ කතාව“ නිර්මාණය කළේ ආර්ථික අපහසුතා මධ්‍යයෙහිය. 2006 වසරේ මෙහි පූර්ව නිෂ්පාදන කටයුතු නිමකොට ඔහු මා සොයා ආවේය.මෙහි පසු නිෂ්පාදන කටයුතු සම්පූර්ණ කිරීමට සම නිෂ්පාදකවරයකු සොයා ගැනීමට සහාය වන්නැයි මගෙන් ඉල්ලා සිටියේය. ඒ අවස්ථාවේ මේ චිත්‍රපටයේ ඩීවීඩී පිටපතක් මුලින්ම නැරඹීමේ අවස්ථාව මට ලැබිණ. එවකට මා සේවය කළ සරසවිය පුවත්පත හරහා මේ චිත්‍රපටය පිළිබඳ පූර්ව ප්‍රචාරය ලබාදෙමින් නිෂ්පාදකවරයකු මේ සඳහා සොයා ගැනීමට අප දෙදෙනා නොගත් ප්‍රයත්නයක් නැත. ඒ අතර පි‍්‍රයංකර ජාතික චිත්‍රපට සංස්ථාවේ මුල්‍ය ආධාර පැතුවේය.චිත්‍රපට සංස්ථාව මුල්‍ය ආධාර ලබා දුන් චිත්‍රපට අතර එදා අවර ගණයේ චිත්‍රපට ද තිබුණි. එහෙත් “සැමීගේ් කතාව“ නමැති ප්‍රශස්ත චිත්‍රපටයට මුල්‍ය ආධාරයක් ලබා දීමට එදා (2006) චිත්‍රපට සංස්ථාව උත්සුක වූයේ නැත. ප්‍රියංකර කැනඩාවේ ස්ථිර පදිංචියට ගියේ කලකිරුණු මනසකිනි. කෙසේ හෝ චිත්‍රපටයේ පසු නිෂ්පාදන කටයුතු මහත් ආර්ථික දුෂ්කරතා මධ්‍යයේ වසර පහකින් සම්පූර්ණ කිරීමට ප්‍රියංකර සමත් වූයේය. අන්තර්ජාතික සම්මානයක් ලබා ගැනීම දක්වා දුර ගමනක් ඔහු ගියේ ස්ව උත්සාහයෙනි.ජගත් චමිල අන්තර්ජාතික සම්මානය ලැබීමෙන් පසුව පළමුව කෘතඥතාව පළ කළේ ප්‍රවීණ රූපණවේදී රවීන්ද්‍ර රන්දෙණිය මහතාටය. ඒ මෙලෙසිනි.”නිව්යෝර්ක් සිටි සම්මාන උලෙළේ හොඳම නළුවන් අතරට මා නිර්දේශ වුණත් මට ඒ උලෙළ සඳහා සහභාගි වීමට ක්‍රමයක් තිබුණේ නැහැ. රවීන්ද්‍ර රන්දෙණිය මහතා මෙය දැනගත් මොහොතේ පටන් උනන්දු වෙලා මේ උලෙළට මාව සහභාගි කරවීමට එතුමාට කළ හැකි සෑම උපකාරයක් ම කළා. නිව්යෝර්ක් නුවර යෑමට අවශ්‍ය කරුණු සියල්ල සංවිධානය කළේ ඔහුයි. ඔහු නොවන්නට ඒ ගමන මට යන්න ලැබෙන්නේ නැහැ.”ජගත්ගේ කෘතවේදී ප්‍රකාශනය අරභයා ප්‍රවීණ රූපණවේදී රවීන්ද්‍ර රන්දෙණිය අප සමඟ මෙසේ පැවසීය.”මං ජගත්ට උදව් කළේ රහසිගතව. ඒත් ඔහු ඒ ගැන මට කෘතවේදී වුණාම ඒ උපකාර ප්‍රසිද්ධියට පත් වුණා. ජගත් පිළිබඳව චිත්‍රපට සංස්ථාව අවධානය යොමු කළේ මගේ මැදිහත්වීමෙන්. ජගත් චමිල විජය ධර්ම ශ්‍රීගේ “ගුරුගෙදර” චිත්‍රපටයේ මුල්වරට රඟපෑවේ මගේ පුතා හැටියටයි. ඉන්පසුව අපි වැඩ කළේ නැති වුණත් ඔහු මා සමීපව ඇසුරු කළා. ඔහු මේ සම්මානයට නිර්දේශ වූ ගමන්ම මා සොයාගෙනයි ආවේ. මේ උලෙළට යන්නද එපාද කියලා ජගත් මගෙන් විමසුවා. සම්මානය ලැබුණත් නැතත් ඔහු මේ සඳහා නිර්දේශ වීම වටිනා බව පවසා උලෙළට සහභාගි වීමට මා සෑම දිරිගැන්වීමක්ම ලබා දුන්නා. මෙය වටිනා සම්මානයක්. ලෝකයේ බලවත් රටවල් ගණනාවක් සමඟ තරඟ කරලයි ජයගත යුත්තේ.“ඔබ සහභාගි නොවී මෙහිදී සම්මානය ඔබට ලැබුණොත් මුළු ජීවිතය පුරාම පසුතැවිලි වෙන්න වේවි” යැයි ජගත්ට මා පැවසුවා. අදාළ ලියකියවිලි වහාම ලෑස්ති කරන්න මා උත්සුක වුණා. ජාතික චිත්‍රපට සංස්ථාවේ සභාපති අශෝක සේරසිංහ මහතාට මා මේ ගැන පැවසුවාම ඔහු ධනාත්මකවමීට ප්‍රතිචාර දැක්වුවා. විශේෂයෙන් මෙහිදී කෘතඥ පූර්වකව සිහිපත් කළ යුතුයි ශ්‍රී ලංකන් ගුවන් සමාගමේ ප්‍රධාන විධායක නිලධාරී කපිල චන්ද්‍රසේන මහතාව. ඔහු ජගත්ට මේ ගමන යෑමට විශාල සහයෝගයක් ලබා දුන්නා.”ලාංකේය සිනමාවේ නිළි රැජන විරුදාවලිය ලත් පාර්ලිමේන්තු මන්ත්‍රිනි මාලිනි ෆොන්සේකා මහත්මිය ජගත්ගේ ජයග්‍රහණයත් පොදුවේ සිනමා කර්මාන්තය වත්මනෙහි මුහුණ පා සිටින අර්බුදකාරී තත්ත්වය පිළිබඳවත් සිළුමිණට මෙසේ පැවසුවාය. අන්තර්ජාතික සම්මානයකට පාත්‍ර වූ ප්‍රථම ලාංකේය සිනමා නිළිය ඇය වේ.”ජගත්ට මේ සම්මානය ලැබුණාම මට ලොකු සතුටක් දැනුණා. කාට ලැබුණත් මුලින්ම අපි පෞද්ගලිකත්වය අමතක කරල බැලුවොත් මෙය අපේ පුංචි ශ්‍රී ලංකාවට ලැබුණු සම්මානයක්. මුලින්ම අන්තර්ජාතික සම්මාන ලැබුණේ මා ඇතුළුව දිගින් දිගටම නිළියන්ටයි. නළුවන්ගෙන් මුලින්ම ලැබුණේ ජෝ අයියාට (ජෝ අබේවික්‍රම). ඔහුට පූර්ණ සුදුසුකම් තිබුණත් සම්මානය ලැබුණේ සෑහෙන කලක් ගත වෙලයි. ජගත්ට ලැබීමෙන් පසුව නව පරපුරේ නළුවන්ටත් මෙය විවෘත වුණා. මට සම්මානය ලැබුණු වෙලාවේ මං හිතුවේ “මෙය නොවෙයි මගේ හොඳම රඟපෑම. හොඳම රැඟුම් තියෙන්නේ තව ඉදිරියට” කියලයි. ජගත් චමිලත් එහෙම හිතන්න ඕනෑ. “සැමීගේ කතාව“ තමන්ගේ හොඳම රඟපෑම කියා නොසිතා තවත්ඉදිරියට ඔහු රංගන ශිල්පය ප්‍රගුණ කළ යුතුයි. “සැමීගේ් කතාව“ සම්මානනීය වීමෙන් පසුවත් එය තිරගත වීම පමා වීම කනගාටුවට කරුණක්. සිනමාව මේ අර්බුදයෙන් ගොඩගන්න ගිහින් දැන් මටත් කෙළවරක් නැතිව බැණුම් අහන්න සිදුවෙලා. මට වඩා සිනමාව ගැන දැනුම්වත් අයගෙන් මට උපදෙස් ගන්න කියලත් සමහරු චෝදනා කරනවා. චිත්‍රපට බෙදාහැරීම පිළිබඳ නිශ්චිත වැඩපිළිවෙළක් චිත්‍රපට සංස්ථාවේ අද නැහැ. චිත්‍රපට බෙදා හැරීම විධිමත් කිරීමටත් චිත්‍රපට සංස්ථා පණත සංශෝධනය කිරීමටත් ඩිජිටල් තාක්ෂණයේ අභියෝගයන්ට මුහුණ දීමටත් නිශ්චිත වැඩපිළිවෙළක් ක්‍රියාත්මක කිරීමේ සටනේ මා ඉදිරියෙන් ම සිටිනවා. අනෙක චිත්‍රපට නිෂ්පාදකවරුන්ට ලැබෙන ප්‍රතිශතයත් වර්ධනය විය යුතුයි.””සැමීගේ කතාව“ චිත්‍රපටය උදෙසාත් එහි අන්තර්ජාතික ජයග්‍රහණය පිළිබඳවත් නිසි අවධානය යොමු නොකළ බවට චෝදනා පසුගිය සමයේ ජාතික චිත්‍රපට සංස්ථාව වෙත එල්ල වී තිබුණි. එහිදී මේ සියලු චෝදනාවන්ටචිත්‍රපට සංස්ථාවෙන් ලැබුණු පිළිතුර මෙසේ විය.”ජගත් චමිල ඇමෙරිකාව බලා පිටත්ව යෑමට පෙර චිත්‍රපට සංස්ථාවේ සභා පති අශෝක සේරසිංහ මහතා සතු බලතල අනුව විශේෂ අධ්‍යක්ෂ මණ්ඩල පත්‍රිකාවක් මඟින් අදාළ ගුවන් ගමන සඳහා ජගත්ටවැය වන සම්පූර්ණ මුදල උදෙසා අනුග්‍රහය දැක්වීමට සංස්ථාව ක්‍රියා කළා. ජගත් සමඟ ගිය සහාය අධ්‍යක්ෂ විමල් දේශප්‍රිය, ඇඳුම් නිර්මාණ ශිල්පී අතුල සුල්තානාගොඩ මහත්වරුන්ට අවැසි වීසා බලපත්‍ර ලබා ගැනීමට මෙරට පිහිටි ඇමෙරිකානු තානාපති කාර්යාලය වෙත සංස්ථා සභාපතිවරයාගේ අත්සනෙන් වෙන වෙනම රෙකමදාරු ලිපි නිකුත් කෙරුණා. අන්තර්ජාතික ජයග්‍රහණයෙන් පසුව ජගත්ට කටුනායක ගුවන් තොටුපළේ ප්‍රභූ පර්යන්තය වෙන් කරවා දීමට සංස්ථාව ක්‍රියා කළා.දේශීය චිත්‍ර‍්‍රපට ලියාපදිංචි කිරීමේ ක්‍රමය අනුව 2006 මාර්තු 20 වැනිදා පටන් “සැමීගේ කතාව“ චිත්‍රපටය ලියාපදිංචි වී තිබුණා. 2006 ජුනි 20 වැනිදා සංස්ථා සභාපතිවරයාට අධ්‍යක්ෂ ප්‍රියංකර විතානච්චි එවූ ලිපියකින් “සැමීගේ කතාව“ චිත්‍රපටයට නිෂ්පාදන සහාය සහ පිටපත් මුද්‍රණය සඳහා ණය පහසුකම් ඉල්ලා සිටියා. ඒ සඳහා ඔහු සංස්ථාවට ඉදිරිපත් කළේ පිටපතක්. මේ නිසා ප්‍රමිතිගත පිටපතක් ඉදිරිපත් කරන ලෙසත් ඉන්පසුව අදාළ ණය මුදල කමිටුවෙන් ඉල්ලන ලෙසත් පි‍්‍රයංකර විතානාච්චිට සංස්ථා සභාපතිවරයා දැනුම් දුන්නා.සංස්ථාවේ ලියාපදිංචි චිත්‍රපට එහි පළමු පිටපත ප්‍රසිද්ධ රැඟුම් පාලක මණ්ඩලයට පෙන්වා පසුව ලබා ගන්නා සහතිකයේ පිටපතක් සංස්ථාවේ අදාළ චිත්‍රපටය උදෙසා තිබෙන ලිපි ගොණුවට එකතු විය යුතුයි. “සැමීගේ කතාව“ චිත්‍රපටයේ සහාය අධ්‍යක්ෂ විමල් දේශප්‍රිය 2011 නොවැම්බර් 4 වැනිදා ලබා ගත් එකී සහතිකයේ පිටපත සංස්ථාවට ඉදිරිපත් කිරීමට පමා වුණා. ඒනිසා ප්‍රසිද්ධ රැඟුම් පාලක මණ්ඩලය “සැමීගේ කතාව“ චිත්‍ර‍්‍රපටය අනුමත කළත් චිත්‍රපට සංස්ථාව මේ ගැන අවධානය යොමු කළේ නැත යන වැරැදි මතය පැතිරුණා. අනෙක ප්‍රසිද්ධ රැඟුම් පාලක මණ්ඩලයේ සහතිකය ලැබුණු පසුව මේ චිත්‍රපටය කිසිදු අවස්ථාවක සංස්ථාවට අයත් රිද්මා මණ්ඩලයේ තිරගත කරන ලෙස ඉල්ලමින් අනුපෙළ ගැන්වීමට කිසිදු ඉල්ලීමක් ඔවුන් සිදු කළේ නැහැ.පසුගිය සමය වන තුරු ඔවුන් මෙරට ප්‍රකට පෞද්ගලික ප්‍රදර්ශන මණ්ඩලයක් ඉලක්ක කර ගනිමින් කළ විමසීමේදී එම මණ්ඩලය නිෂ්පාදකවරයාට දන්වා ඇත්තේ 2015 වසරේ දී පමණ මෙය තිරගත කිරීමට අවස්ථාවක් ලබා දීමට උත්සාහ කරන බවයි. පි‍්‍රයංකර විතානච්චි ඉන්පසුව විදෙස් ගත වුණා. මේ නිසා 2006 ජූලි 14 වැනිදා සිට 2011 පෙබරවාරි 26 වැනිදා දක්වා කිසිදු ලිපි හුවමාරුවක් ප්‍රියංකරත් චිත්‍රපට සංස්ථාවත් අතර සිදු වුණේ නැහැ. පසුව ප්‍රියංකර විතානච්චිගේ ලිඛිත අවසරය ඇතිව සහය අධ්‍යක්ෂ විමල් දේශපි‍්‍රය එහි පළමු මි.මී. 35 පිටපත මුද්‍රණය කොට ගෙන ඒම සඳහා 2011 මාර්තු 3 වැනිදාත් ඉංගී‍්‍රසි උපසිරැසි ගැන්වූ පිටපත රැගෙන ඒම සඳහා 2011 අගෝස්තු 15 වැනිදාත් ඉන්දියාවට යෑම සඳහා වීසා සහ රේගු අවසර ලබා ගැනීමට අදාළ ලිපි සංස්ථා සභාපතිගේ අස්සනෙන් ලබා ගත්තා.එසේ මෙරටට ගෙනා පිටපත ප්‍රසිද්ධ රැඟුම් පාලක මණ්ඩලය වෙත ප්‍රදර්ශනය කිරීමෙන් ලබා ගන්නා සහතිකයේ පිටපතක් මෙකී ලිපි ගොනුවට ඇතුළත් වී නැහැ. ඉන්පසු ලිපි ගොනුවේ ඇත්තේ නිව්යෝක් උලෙළ සඳහා ජගත් චමිල නිර්දේශ ලැබූ පුවත පිළිබඳ විද්‍යුත් පණිවුඩයකින් ප්‍රියංකර විතානච්චි කළ දැනුම් දීමයි. ප්‍රසිද්ධ රැඟුම් පාලක මණ්ඩලයේ අනුමැතිය ලැබූ දිනය පාදක කොට තිරගත කිරීමට නියමිත චිත්‍රපට නාම ලේඛනයක් සංස්ථාව ප්‍රසිද්ධ කොට නැහැ.වැඩ නිමවූ එහෙත් තවමත් තිරගත කළ නොහැකි වූ චිත්‍රපටවල අධ්‍යක්ෂවරු, නිෂ්පාදකවරු ඊට මැදිහත් වෙන ලෙස සංස්ථා සභාපතිවරයා ඉල්ලීමක් කළා. ඔවුන්ගෙන් තේරුණු නියෝජිතයන්ගෙන් හා ප්‍රදර්ශන මණ්ඩල පහේ නියෝජිතයන්ගෙන් සැදුණු කමිටුවක් මඟින් මේ ගැන සාකච්ඡා කොට සැමට එකඟවිය හැකි විසඳුම් ගේන්න යැයි සංස්ථා සභාපතිවරයා පැවසුවා. අනුමත එහෙත් තිරගත නොවූ චිත්‍රපට නාම ලේඛනයක් ඔවුන් සකස් කළා. ඊට සංස්ථාව මැදිහත් වූයේ නැහැ.අනෙක ප්‍රසිද්ධ රැඟුම් පාලක මණ්ඩලය වෙනම ස්වාධීන ආයතනයක් විනා චිත්‍රපට සංස්ථාවට අයත් වූ ආයතනයක් නොවේ.” කියන්නන් කෙසේ කීවත් අන්තර්ජාතික සම්මානයට පාත්‍ර වූ “සැමීගේ කතාව“ නමැති ප්‍රශස්ත චිත්‍රපටය ඉතා ඉක්මනින් ලාංකේය ප්‍රේක්ෂකයාට නැරඹීමට ඉඩ ලබා දීම සිනමා කර්මාන්තයේ පරිපාලනය භාර කාගේත් යුතුකමක් බැව් අපි අවධාරණය කළ යුතු වෙමු. ප්‍රියංකර විතානාච්චි වැනි ප්‍රතිභාපූර්ණ නවක අධ්‍යක්ෂවරුන් කලකිරී රට හැර යෑම අපරාධයකි. බුද්ධි ගලනයකි.නුවන් නයනජිත් කුමාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=af1307145</link>
    <topic>මම ඒ අසිරිමත් දර්ශනය දුටුවෙමි</topic>
    <author>පරිවර්තනය ටිරෝනි වෑවලගේ</author>
    <content>සැමී ගේ කතාව සිනමා පටය ප්‍රියංකර විතානාච්චි ගේ අධ්‍යක්ෂණයකි. මේ සිනමා පටයට පාදක වූයේ සැමී ගේ කතාව නම් වන ‍ෙග්‍ර්ෂන් සම්මානයෙන් පුද ලද නවකතාවයි. ‍සැබෑ ජීවිතයේ දක්නට ලැබුණු චරිත පාදක කර ගතිමින් මේ නවකතාව ලියන ලද්දේ කපිතාන් එල්මෝ ජයවර්ධන විසිනි. සම්මාන උළෙලට සහභාගීවූ ඔහු තම අත්දැකීම් පාදක කර ගනිමින් Daily news පුවත් පතට සම්පාදනය කරන ලද ලිපියකින් උපුටා ගැනීමකි මේ.සිනමා පටයේ එන සැමීගේ චරිතය ගැන යම් කිසිවකු දන්නේ නම් මම සිතන්නේ ඒ මා බවයි, සරලව ඒ මා සැමී නිර්මාණය කරමින් පොත ලියූ බැවිනි. සිනමා පටය දකින සෑම මොහොතකම මම තිර දර්ශනයේ විවිධ අංශයන් සම්බන්ධව මම පුදුමයට පත් වෙමි. සමහර දර්ශන වඩා හොඳින් කළ හැකිව තිබුණේ යැයි සිතුණ ද සමස්තය අප්‍රමාණිකව මා ප්‍රමෝදයට පත් කළේ ය. කිසිඳු දෙගිඩියාවකින් තොරව අධ්‍යක්ෂ ප්‍රියංකර සියලුම ප්‍රශංසා ලබා ගන්නේ යැයි මා පවසන අතර ජගත් සැමී ලෙස සිනමා පටය ඉදිියට රැගෙන යන්නේය.ඔහු සරලව අති විශිෂ්ටයෙකි. ඔහු සැමී ලෙස රඟමින් මා සැමී මතට දමන ලද සියල්ල කැටි‍කොට මගේ නිර්මාණයේ නියම අකෘතියක් බිහි කරන්නේ ය. ඔහු අධිරංගනයක් ඉදිරිපත් නොකරන අතර ප්‍රමිතිය ද ඉක්මවා නොයන්නේ ය. ඔහු නියම සැමී ය. ඔව්, ඩස්ටින් හොෆ්මාන් රේන් මෑන් ලෙස රඟන අතර ටොම් හෑන්ක්ස් ෆොරස්ට් ගම්ප් වූයේය. හෑන්ක්ස් සහ හොෆ්මාන් දෙදෙනාම හොලිවුඩ්වල ඉහළම තලයේ උසස් කීර්තියකින් යුතු රංගනයෙන් විශාල ඇගයිමට ලක් වූ දෙදෙනෙකි.මොරටුමුල්ලේ ජනසිරිමාවතේ ජගත් කැලිෆෝර්නියාවට බොහෝ දුරකින් සිටියද නිව්යෝර්ක්වලට නම් ප්‍රමාණවත් වන්නේ ය. විනිසුරුවන්ට ජගත් සම්පූර්ණ ආගන්තුකයෙකි. ඔවුන් මොරටුවේ රංගන ශිල්පියකු සමග ඉටිපන්දම් එළියෙන් පැවැත්වෙන රාත්‍රී භෝජන සංග්‍රහයන්ට සහභාගී වී නොමැත්තේ ය. ජගත් විම්බල්ඩන් ටෙනිස් තරඟාවලියට සහභාගී වූ පිං පොං ක්‍රීඩකයකු මෙනි. ෂැම්පේන් සංවිධායකයන් අප වැනි පුංචි මිනිසුන්ට එරෙහිව පෙළ ගැසී සිටි එය රංගන භූමිය වූයේය.නිව් යෝර්ක් හි සිටියේ ඉතා කුඩා සහායකයින් පිරිසකි. ජගත්, සිනමා පටයේ නිර්මාපකයා ප්‍රියංකර, සහාය නිෂ්පාදක විමල් දේශප්‍රිය, උළෙලට සහභාගී වීම පිණිසම අත්ලාන්තික් සාගරය හරහා පැමිණි ඇඳුම් නිර්මාණශිල්පී අතුල සුල්තානාගොඩ. දිදුලන වේදිකාව මත ඔවුන් සියල්ලෝම නොවැදගත් වන්දනාකරුවෝ වූයේ, අන්තර්ජාතික සෙලියුලොයිඩ් ලෝකයේ සිටුවරුන් අතර මැද කකුළු ගමනින් යන්නෝ වූහ. 'බොස්ටන් නිවුස් ' හි චිත්‍රාල් වියෝමි යුවළ සහ තවත් මම නොදන්නා කිහිපදෙනෙක් සමග සහායට නිව් යෝර්ක් හි ශ්‍රී ලාංකිකයයෝ කිහිපදෙනෙක් ද වූහ."හොඳම නළුවා සම්මානය හිමිවන්නේ ජගත් චමිලට" මිනිසෙක් මයික්‍රෆෝනයකින් පැවසුවේ මොරටුමුල්ලට සම්මානනීය සිනමා තරුවක් වසන ප්‍රදේශයක් කරමින් මුළු රටටම සැමරීමට නියම හේතුවක් ද සකසා දෙමිනි. ජගත් නැගී සිටිමින් ප්‍රසිද්ධිය කරා පා නැඟීමට පෙර ප්‍රියංකර වැළඳගත් ඒ මොහොතේ හැඟුණු දේ විස්තර කිරීමට මට වචන නැත. එය මට ජීවිතයටම එක වරක් පමණක් දක්නට ලැබෙන දර්ශනයකි.සැබවින්ම ජගත් දක්ෂයෙක් ද? ඔව් ඔහු දක්ෂයෙකි. සිනමා පටයේ ඇතැම් දර්ශන මා සම්පූර්ණයෙන්ම ග්‍රහණයට ගත්තේ ය. කෘතියේ දී මා දුටු සැමී සහ ජගත් සිනමාපටයේ නිරූපනය කරන සැමී වචනයෙන් විස්තර කරන දුෂ්කර චරිතයක් පුදුම සහගත ‍තරමේ දක්ෂකමකින් නිරූපනය කිරීමකි. තැපැල්කරු පැමිණෙන තුරු බලා සිටීම, සොහොයුරු ජයා වළ දැමූ පසු මව කදුළු සලන දෙස බලා සිටීම රෝහලේ දර්ශන මෙන්ම දුරකථන ඇමතුමේ දර්ශන ද ඉතාම උසස් ය.පරිවර්තනය ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=af1307146</link>
    <topic>“සැමී ...</topic>
    <author>කසුරි</author>
    <content>සති දෙකක්ම ආහ්ලාදජනක අත්දැකීම්වලින් මසිත වර්ණවත් වුණත් මේ සතියේ නම් දුර්වර්ණ වූ අත්දැකීමක සටහනක් තමයි ලියන්නට වෙලා තියෙන්නෙ. වර්ණවත් සිතිවිලි දුර්වර්ණ වෙලා යන්ඩ මහා ලොකු සිද්ධි ඕනැත් නෑ. මහ වෙලාවක් යන්නෙත් නෑ.. එක මොහොතක් ඇති.. එහෙමත් නැත්නම් එක සිද්ධියක් නෙමෙයි එක වචනයක් ඇති.ජගත් චමිල ගැන දැන් නොදන්න කෙනෙක් නෑ.. ඒ නිව්යෝර්ක් සිනමා උලෙළේ දී ලොව දක්ෂතම රංගන ශිල්පියා වශයෙන් ඔහු සම්මානයට පාත්‍රවීම නිසා... බලාගෙන ගියාම ඒක හින්දමත් නෙමෙයි. සැමී තවමත් අපට දැකගන්ඩ නොහැකි වෙච්චි නිසා. ඒකටත් වඩා ඒ ගැන කෙරෙන කතාබහ... ඇඟිලි දිගුකර ගැනීම් නිසා. කොහොම කොහොම හරි අපේ රටට වටිනාකම කියන්ඩ බැරි අන්තර්ජාතික සම්මානයක් හිමිකර දුන් ජගත් හෙවත් සැමී තවමත් දැකගන්නට නොලැබීම නිසා...දැන් කවුරුත් කතාකරනවා සැමී ගැනයි, ජගත් ගැනයි. ජගත් නම් ඉඳහිට ටී.වී. එකෙන් දකිනවා. ඒත් සැමී තවමත් නැහැ. එන දවසක් ගැන හෝඩුවාවක්වත් නෑ. කියන්ඩ පුළුවන් කෙනෙකුත් නෑ.. ඇඟිලි දික්කරගන්ඩ නම් ඕනැ තරම් ඉන්නවා.ඒ ගැන හිතෙනකොට පුදුම කලකිරීමක් ඇතිවෙනවා. සැමී තවමත් නොපැමිණීම නිසා අසාධාරණයක් සිදුවෙන ප්‍රධාන දෙන්නෙක් ඉන්නවා. එක්කෙනෙක් ජගත් චමිල. ලෝක සම්මානයට පාත්‍රවෙලා ලෝකයේ මහා දැවැන්ත නළුවන් පැත්තකට තල්ලුකර දාලා තමන් කරපු ප්‍රාතිහාර්යයක් බඳු ඒ සැමීගේ භූ®මිකාව තමන්ගෙම රටේ මිනිස්සුන්ට, යාළු මිත්‍රයින්ට පෙන්වාගන්ඩ බැරුව ජගත් චමිල මානසික වශයෙන් මොනතරම් පීඩා විඳිනව ඇද්ද කියලා හිතාගන්ඩ පුළුවන්. අනෙක් එක්කෙනා “ප්‍රේක්ෂකයා”. ඒක වචනයෙන් හැඳින්වූවාට “ප්‍රේක්ෂකයා” කියන වචනය තුළ ලක්ෂ ගණනක් රසිකයො ඉන්නවා.ඒ ලක්ෂ ගණනටම සිදුවන්නේ අසාධාරණයක්. ලෝකයක් වටිනා සැමීව ශ්‍රී ලංකාවේ ප්‍රේක්ෂකයන්ගෙන් මෙසේ ඈත් කර තැබීම කෙතරම් අසාධාරණයක් ද? සමහරුන් මෙය යුක්ති සහගත කරන්ඩ උත්සාහ කරාවි. “එහෙම තමයි වෙන්නේ.. කරන්ඩ දෙයක් නෑ.. නීතිය .. සම්ප්‍රදාය එහෙම තමයි” කියල කියාවි. ඒකට අපට කියන්ඩ තියෙන්නෙ මෙච්චරයි. “බම්බුව තමයි”මේක කාගෙ වැරැද්දක් ද? කවුද වගකියන්ඩ ඕනෑ? කියල හොයන්ඩ මසිතට නම් කිසිම වුවමනාවක් නෑ .. ඒත් මසිත මට කියන එකම දේ සැමී තාම නෑ කියන එක විතරයි.ප්‍රබන්ධකරණයේ යෙදෙන කෙනෙක් හැටියට මම හොඳින්ම දන්නවා ඒ නිර්මාණශිල්පීන්ට මොනතරම් වේදනාවක් පීඩනයක් තියෙනවද කියලා. ඉස්සර නම් හොඳ චිත්‍රපටයක් පෙන්නන්ඩ පස්වෙනි මණ්ඩලයක් කියල එකක් තිබුණා. ඒකෙ තමයි ඒ කාලෙ හොඳ චිත්‍රපට පෙන්නුවේ. ඒක හින්ද හොඳ චිත්‍රපටයක් කසිකබල් චිත්‍රපටිත් එක්ක පෝලිම්වල මස්තබාල්දු වුණේ නෑ.. දැන් ඒ මොන මඟුලක්වත් නෑ...සැමී ළඟකදි එන පාටක් නෑ.. ඇල්මැරිලා .. මකුළු දැල් බැඳිලා .. පුස් හැදුණාම පෙන්නයි.මේකට වගකියන්ඩ ඕනෑ කවුද කියලා මං දන්නෙ නෑ.. මේකට වගකියන්ඩ ඕනෑ ජගත් චමිල ද? ප්‍රශ්නෙ මතුවුණේ ඔහු මේ ලෝක පූජිත සම්මානය ලබාගත්තු හින්දද?”ජගත් උඹ ඇමෙරිකාවෙ හරි ඉන්දියාවෙ හරි වෙන ඕනෑම රටක ඉපදුණා නම් මේ වගේ හිත් රිදීම් ඇතිවෙන්නෙ නෑ.. පූජනීයත්වයට පත්වෙනවා”මොනව වුණත් එක් සිද්ධියක් නිසා මසිත පිරුණු මස්තබාල්දු සිතිවිලි ඔක්කොම හේදිලා ගියා.ඒ ජගත් චමිල නම් වූ මේ තරුණ විශිෂ්ට රංගන ශිල්පියාට සුවපහසු ගෙයක් ලැබීම.ජනාධිපතිතුමාගේ උපදෙස් පරිදි නිවාස ඇමැති විමල් වීරවංශ මහතා විසින් ඒ නිවාසය පරිත්‍යාග කළා.”නියමයි ! නියමයි !කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=af1307147</link>
    <topic>අනෙක් රටවල් ආර්ථික වශයෙන් ආපස්සට යද්දී අපි ඉදිරියට ගියෙමු</topic>
    <author>දයා ඩී. ෆොන්සේකා</author>
    <content>පී. බී. ජයසුන්දර මුදල් අමාත්‍යාංශයේ ලේකම් ආචාර්යලංකා වාණිජ මණ්ඩලයේ 14 වැනි ශ්‍රී ලංකා ආර්ථික සමුළුට සහභාගිවන්නට ලැබීම මට සතුටකි. වාණිජ මණ්ඩලය විසින් සමුළුවේ තේමාව වශයෙන් “ආර්ථිකය ප්‍රතිසමබර කිරීම තෝරා ගැනීම ගැන මම හොඳීන් නිරීක්ෂණය කළෙමි. අපේ ආර්ථිකය මූල්‍ය හිඟය පියවීම සඳහා ප්‍රතිසමබර කිරීම අදට උචිත මාතෘකාවක් ලෙස තෝරා ගැනීම පිළිබඳව මට පැහැදිලි නැත.පසුගිය වසර කීපය දෙස බලන විට 2012 දී අප දේශීය දළ නිෂ්පාදනය 6.4% විය. එය ලෝකයේ අනිකුත් රටවල් ආපස්සට යද්දී අප ඉදිරියට යාමකි. එමෙන්ම අප බොහෝ අභියෝගවලට මුහුණ දී ඒවා පාලනය කළෙමු. එම නිසා යළිත් ප්‍රතිසමබර තාවයන් ක්‍රියාවලියත් සලකා බැලිමත් අවශ්‍ය නැහැ.1977 න් පසුව ශ්‍රී ලංකා වෙළෙඳපළ ආර්ථිකයේ විශාල වෙනසක් ඇතිවූ බව අපි කවුරුත් දනිමු. ආරම්භයේ සිටම එහි පරතරයක් ඇතිවිය. 1980 දශකයේ මුල් අවධියේ 19% හා 16% ක්වූ ගෘහස්ථ දළ ආදායම අසූව දශකය අවසානයේ දී 12% හා 7% දක්වා පසුබැස්සේය.වෙළෙඳායතන1980 අවසානයේ හා 1990 දශකය පුරාමත් මේ ආර්ථිකය වෙළෙඳ ආර්ථිකයේ ආරම්භයේ සිටම විවිධ මාන ආවරණය කරමින් පැතිර ගියේය. 1983 වන විට රුපියලේ අගය අඩුවී ආර්ථිකය 2000 වන විට නිදහසේ පාවෙන ආර්ථික රටාවක් දෙසට ඇදී ගියේ රාජ්‍ය සතුව පැවැති විවිධ වෙළෙඳ ආයතන හෝටල් වැවිලි කර්මාන්ත හා කෘෂි ආයතන සන්නිවේදන ආයතන, ගුවන් සේවා, මිනිරන් කර්මාන්තය, සීනි නිෂ්පාදනය, බැංකු හා මූල්‍ය ආයතන වෙළෙඳ හා ගමනාගමන සේවා පෞද්ගලීකරණය කිරීමෙන් පසුවය.රාජ්‍ය අංශය නැවත පිහිටුවීම හා කම්කරු අයිතීන් රැකගැනීම මේ අවස්ථාවේදී අසාර්ථක විය. ඒ, ඒ වන විට මේවා පාලනය කළේ රජය විසින් නොව පෞද්ගලික අංශය මඟින් වීම නිසාය.ඔබ සියලු දෙනාම දන්නා පරිදි රටේ මේ මූලික ප්‍රතිසංස්කරණ වැඩ සටහන් නඟා සිටුවීමට අන්තර්ජාතික මූල්‍ය අරමුදලේ හා ලෝක බැංකුවේ පිහිට පැතීමට අපේ රටට සිදුවිය.2000 දශකයේ මුල් භාගයේ දී මේ නව ප්‍රතිසංස්කරණ ඉදිරියට ගෙන යාම සඳහා රක්ෂණ සමාගම් පෞද්ගලීකරණය කිරීම, ඉන්ධන ආනයනය, රාජ්‍ය අංශය නැවත පිහිටුවීම ආදිය සඳහා මූල්‍ය අරමුදලේ හා ලෝක බැංකුවේ සහාය ගන්නට අපනයනය හා දේශීය දළ නිෂ්පාදන අතර පරතරයන් බදු අය කිරීම සිට දේශීය දළ නිෂ්පාදන අතර පරතරයක් 1980 දී 29% හා 20% වූ අතර එය 2005 වන විට පිළිවෙළින් 17%, 14% විය.ආදායම බෙදී යාමරැකියා හිඟය, උද්ධමනය හා දුප්පත්කම් වැඩිවීම ක්‍රමයෙන් දෙගුණ විය. කලාපීය හා ආදායම බෙදීයාම ඉතා වැඩි විය.පසුගිය සත් අවුරුදු කාලය තුළ මේ සියල්ල වෙනස් වීය. 2009 - 2001 දක්වා සියලුම වැඩසටහන් ඉලක්ක ගත ලෙස සම්පූර්ණ කරගත හැකි විය.එම නිසා දැන් මූල්‍ය හිඟයන් පාලනය කොට යළි සමබර කිරීමත් අවශ්‍ය වේද?මේ තේමාව තෝරා ගැනීම පිළිබඳව මම පුදුම වෙමි. වර්තමාන ගෝලීය ආර්ථිකය දෙස බලන විට බොහෝ රටවල් සිය නිවාස ප්‍රශ්න සඳහා මෙන්ම ඔවුන්ගේ ආර්ථික අසමබරතාවය තුලනය කරගැනීමට දැඩි පරිශ්‍රමයක යෙදී සිටින්නේ තමන්ගේ බැංකු හා මූල්‍ය ආයතන ක්‍රමය සමබර කරගත නොහැකිවයි.බොහෝ රටවල කෘෂිකර්මය හා ව්‍යාපාර ඉපැදවීම ද අභියෝගයක් වී තිබේ. කෙසේ වෙතත් ශ්‍රී ලංකාව එවැනි අභියෝග ජයගෙන ඇත.අභියෝගමේ අනුව අපි ලෝකයේ අනෙත් රටවල තත්ත්වය සලකා බලමු. අන්තර්ජාතික මූල්‍ය අරමුදලේ විග්‍රහයන් අනුව යුරෝපා සංගමයේ ඇතැම් රටවල් බොහෝ අභියෝගවලට මුහුණ දී සිටී.ඔවුහු මූල්‍ය හිඟය පියවා ගැනීම සඳහා සිය රන් සංචිත මත යැපෙමින් සිටිති. මේ බොහෝ රටවල සංවර්ධනයේ පසුබෑම මේ තත්ත්වයන්ට හේතු වී ඇත.ශ්‍රී ලංකා මහ බැංකුව මේ වන විට ‘සංවර්ධනය හා ස්ථාවරත්වය’ තේමාව යටතේ කටයුතු කිරීමට පටන් ගෙන ඇත.ස්ථාවරත්වයඊට හේතුව වන්නේ සංවර්ධනය පමණක් රටක ආර්ථිකය රඳා පැවැත්වීමට බලපාන බව ජනාධිපතිතුමා විශ්වාස නොකරන බැවිනි. රටක සංවර්ධනය සඳහා එහි ස්ථාවරත්වය ද බලපානු ඇත.ඔබ දන්නා පරිදි ‘මහින්ද චින්තන’ වැඩසටහන යටතේ අප මේ වන විට දස අවුරුදු සංවර්ධන වැඩසටහනකට යොමු වී ඇත.2011 සිට 2015 දක්වා එම සැලැස්මේ දෙවැනි අදියර එනම් පස් අවුරුදු සැලැස්ම ක්‍රියාත්මක වේ. 2006 සිට 2010 දක්වා එහි පළමුවන පස් අවුරුද්ද අවසන් වී ඇත. එහිදී මානුෂීය සම්පත් සංවර්ධනය රාජ්‍ය ආයෝජන හා යටිතල පහසුකම් සංවර්ධනය මෙන්ම වෙළෙඳපළ ශක්තිමත් කිරීම රජයේ ප්‍රතිපත්තිය වී ඇත.කලාපීය සම්පත් මෙන්ම ග්‍රාමීය සංවර්ධනය මුල්කොටගත් ආර්ථිකය භාරය රජය විශ්වාසය තබා ඇත.ආයෝජනකුඩා ආර්ථික ව්‍යාපාරවල සිට මහා පරිමාණ ආර්ථිකයක් ස්ථාවර කිරීම කෙරෙහි රජය විශ්වාසය තබා ඇත්තේ ඒ ඔස්සේ සාමය හා ආරක්ෂාව ස්ථාවර වන බැවිනි. එමෙන්ම පෞද්ගලික අංශයේ ආයෝජන හා නිෂ්පාදන කෙරෙහි ද රජය විශ්වාසය තබා ඇත.ගෘහාශ්‍රිත සත්ත්ව පාලනය සංවර්ධනය කිරීම ආහාර නිෂ්පාදනය සඳහා වන කෘෂිකාර්මික සංවර්ධනය ද රටේ ආර්ථික සංවර්ධනයට වඩාත් අවශ්‍ය වන බව මෙන්ම ඒ සඳහා වන පෞද්ගලික අංශයේ ක්‍රියාකාරකම් ද රටේ සංවර්ධනයට රුකුලක් වෙයි.ගෝලීය ආර්ථිකයට තරගකාරී වන්නට නම් නාවික හා ගුවන් සේවා අංශයක් මෙන්ම පුහුණු ශ්‍රම බළකායක් ද අවශ්‍ය වෙයි. එය දිගුකාලීන ආයෝජන සඳහා අවස්ථාවන් වැඩිවීමට ආරක්ෂිත පරිසරයක් ද අවශ්‍ය වෙයි.ජාතික ඉලක්කයඉදිරිපත් කළ සංවර්ධන ක්‍රමෝපායයන් පැහැදිලිය. ආර්ථිකය තහවුරු කිරීම සඳහා මධ්‍යම පාන්තිකයන්ගේ ආදායම වන වසරකට ඇ. ඩො. 4000 ක් වූ ආදායම ද දුප්පත්කමින් තොරවීම ද ජාතික ඉලක්කය වන්නේය.උද්ධමනය අඩු කිරීමත් විරැකියාව හා දුප්පත්කම අඩු කිරීමත් 2015 වන විට රජයේ ඉලක්කයයි.අයවැය හිඟය 5% දක්වා අඩු කිරීමත්, ණය අනුපාතය 2018 වන විට 70% දක්වා අඩු කිරීමත් එය 2020 දී 60% කරගැනීමත් රජයේ බලාපොරොත්තුවය. මේ සියල්ල බලන කල අපේ රට ආරක්ෂාව සාමය හා ස්ථාවරත්වය සඳහා අවශ්‍ය අවස්ථාවන් ගෙන් සන්නද්ධ වී සිටී.විවෘත ආර්ථිකයඑහෙත් 1977 ඇරඹු විවෘත ආර්ථිකයත් සමඟම ඇරඹුණු 30 අවුරුදු ත්‍රස්තවාදී යුද්ධය නිසා අපට බොහෝ දේ නැති විය.අපට පසුගිය වසර හත පුරා ප්‍රතිපත්තිමය රාමුවක් යටතේ රාජ්‍ය හා පෞද්ගලික අංශයේ සහභාගිත්වය යටතේ ගොඩනඟාගත් සංවර්ධනය වැඩිදියුණු කරගැනීම අපට අවශ්‍යය. ඒ නිසා අප ඉදිරියට යා යුතුය.එම නිසා නව ප්‍රතිසංස්කරණ රැගත් නව පරපුරේ කොටස් සමඟ අපි වසර ගණනක් ඉදිරියට ආවෙමු.පශ්චාත් යුද සමයේ ශ්‍රී ලංකාව මධ්‍ය ආදායම් රටක් වශයෙන් ගමනක් යාමට දැනටමත් මඟට බැස තිබේ. අප ඉදිරියේ ඇති එක් ප්‍රධාන අභියෝගයක් වන්නේ ත්‍රස්තවාදයෙන් බැටකෑ ආර්ථිකය සංවර්ධනයේ මාවතට ගෙනඒමයි.වසර තුනකදී අපි බිම්බෝම්බවලින් 95% ක්ම ඉවත් කරගත්තෙමු. 2006 දී අවතැන් පුද්ගලයන් නැවත පදිංචිකොට ඔවුන්ට සත්ත්ව පාලනය දියුණු කරගැනීම සඳහා අවස්ථා සලසා දුනිමු. ඔවුන්ට නිවාස තනා දුන්නෙමු. ඔවුන්ගේ අධ්‍යාපනය හා සෞඛ්‍ය සේවා සංවර්ධනය කළෙමු. ඔවුන්ගේ මූලික ප්‍රධාන යටිතල පහසුකම් හා විදුලිය, ජලය වාරිමාර්ග හා මහාමාර්ග මෙන්ම දුම්රිය මාර්ග ද සංවර්ධනය කොට වෙළෙඳපොළ හා ගමනාගමන පහසුකම් ලබා දුනිමු.සිවිල් පරිපාලනය ස්ථාපිත කරමින් අවතැන්වූ ජනතාවට පොලිස් ස්ථාන උසාවි යළිත් ලබා දුන්නෙමු.ප්‍රතිසංධාන කොමිසමනොමඟ ගිය තරුණ පරපුර හා හිටපු කොටි සාමාජිකයන් පුනරුත්ථාපනය කොට නැවත සමාජගත කළෙමු. අනුමත ප්‍රතිසංධාන කොමිසම මඟින් කළ යෝජනා ක්‍රියාවට නංවමින් ඔවුන්ට මැතිවරණ ලබාදීමට ක්‍රියා කරමින් සිටිමු. මේ වන විට පළාත් පාලන මැතිවරණය ප්‍රකාශයට පත්කොට ඇත. මේ සියල්ලම සඳහා රජයට විශාල මුදලක් වැය විය. මේවා නොමිලේ ලද ඒවා නොවේ.මේ සියලු දේ සඳහා කරන ලද වියදම් දේශීය හා විදේශීය ආදායම් හා බදු මුදල් මෙන් ම ණය මගින් පියවා ගන්නට සිදුවිය.තුන් අවුරුද්දක් තරම් වූ මේ සුළු කාලය ඇතුළත අප ලත් දියුණුවෙන් විද්‍යමාන වන්නේ ඉතා හොඳීන් අභියෝගවලට මුහුණ දුන් රටක විලාසය යි. අපේ මූල්‍ය පාලනයේ ඇති සඵල බවයි. මෙය වසරින් වසර අයවැය හිඟය අඩු කරමින් ඉදිරියට යාමකි.2005 වනවිට ?ශ්‍රී ලංකා?වේ විශාල යටිතල පහසුකම් හිඟයක් තිබිණ. විදුලිබල සැපයුම වරාය හා ගුවන් තොටුපොළ පහසුකම් මෙන් ම මාර්ග පද්ධතිය ද අබලන්ව තිබිණ. අපට එය එසේ වූයේ සම්පත් හිඟය නිසා ය.ඊටත් වඩා ඒ වනවිට අපට දිගුකාලීන දැක්මක් හෝ අධිෂ්ඨානයක් නොවී ය.? තීරණ ගැනීමේදී අඩු පාඩු තිබිණ. රජයේ ආයෝජන අඩු වී තිබිණි.රජය මේ අවස්ථාවේදී රජයේ ආයෝජන මෙන් ම පෞද්ගලික අංශයේ ආයෝජන කෙරෙහිද එකසේ විශ්වාසය තබා තිබේ. ඒ සඳහා අවස්ථාවන් ද රජය ලබාදුනි. මේ නිසා රජයට යටිතල පහසුකම් සඳහා වැඩසටහන් අරඹන්නට සිදුවිය. බලශක්ති නිෂ්පාදනය දියුණු කිරීම හා බෙදා හැරීම, වරාය, ගුවන් තොටුපළ, ජලප්‍රවාහන ව්‍යාපෘති, ජල සම්පාදන හා අපද්‍රව්‍ය පාලනය, නාගරික සංවර්ධනය, මහා මාර්ග පද්ධති, අධ්‍යාපනික හා සෞඛ්‍ය පහසුකම් සඳහා ජාතික අයවැයක් අවශ්‍ය විය.සංවර්ධනය2006 සිට ඇරඹුණ මේ සියලු සංවර්ධනයන් දෙස බලන විට ?ශ්‍රී ලංකාවේ බලශක්ති නිෂ්පාදනය සිදුවූයේ වාණිජ හා කර්මාන්ත සඳහා පමණක් නොව එයින් 95% ක් ම නිවාස සඳහා විය.වරාය හා ගුවන් තොටුපළ සංවර්ධනය ඉතා අවශ්‍ය වූයේ වෙළෙඳ හා ගමනා ගමන පහසුකම් වැඩිදියුණු කිරීමට ය. මේ අංශ දැන් අලුත් මාන කරා ගොස් තිබේ. හම්බන්තොට වරාය හා දෙවැනි අන්තර්ජාතික ගුවන් තොටුපළ පිහිටුවීම රජයේ ජයග්‍රාහී ඉලක්කයන් ය.කොළඹ දකුණ වරාය ද රජයේ විශාල ආයෝජනයකි. කටුනායක ගුවන් තොටුපළ ද විදේශීය වෙළෙඳාම හා ගමනාගමනය සඳහා නව අවශ්‍යතා සපුරයි.විදේශීය හා දේශීය ආයෝජකයන් සඳහා අවස්ථා ලබාදීමට නිදහස් වරාය පහසුකම් ලබාදීමට ද නව නීති සම්පාදනය කරමින් සිටී.අධිවේගී මාර්ගදකුණු අධිවේගී මාර්ගය හා දකුණු ගුවන් තොටුපළ මාර්ගය ලබන මස සම්පූර්ණ වීමෙන් පසුව උතුරු අධිවේගී මාර්ගය තැනීම ඇරඹෙනු ඇත.ඒ සඳහා විදේශීය ආයෝජනය ඇ.ඩො. 1500 ඉක්මවයි. රජය ඒ මාර්ගය මහනුවර කුරුණෑගල හා දඹුල්ලට සම්බන්ධ කිරීමට බලාපොරොත්තු වෙයි. එය උතුරට හා නැ?ඟෙනහිරට එක්වෙයි. ඒ 2016 දී ය.මේ අධිවේගී මාර්ග ජාලය සියලුම වරාය හා ගුවන් තොටුපළ දෙක එකට සම්බන්ධ කිරීම ඉලක්කගතව සිදුවෙයි.මේ මාර්ග ජාලය නිසා රටේ කෘෂි කර්මාන්ත නිෂ්පාදන වෙනත් නිෂ්පාදන හා සංචාරක සම්පත් මෙන් ම මූල්‍ය මාර්ග ද එක්තැන් වෙයි. මෙය නවීන ආර්ථිකය හා අපනයන ආර්ථිකය එකට එක්වීමකි.මහවැලි සංවර්ධන ව්‍යාපාරයෙන් පසු වාරිමාර්ග, ජල කළමනාකරණය හා පානීය ජලය සැපයීම හා අපද්‍රව්‍ය කළමනාකරණය සඳහා දිගුකාලීන සංවර්ධන ක්‍රමෝපායයන් අවශ්‍ය නැත.ජල සම්පාදනය2006 සිට ජල සම්පාදනය නවීකරණය කිරීමේ අවශ්‍යතාවය මතු වී ආවේ ය. ඒ අනුව අත්හැර දැමූ මොරගහකන්ද කළුගඟ වාරිමාර්ග පද්ධතියේ ජලය නැ?ඟෙනහිරට උතුරු මැදට ඊසාන දිග හා වයඹ දිගටත් ගෙන යාමට අරමුණ වී ඇත.එමෙන් ම යාපනය, කිළිනොච්චිය හා සමහර දකුණේ වියළි ප්‍රදේශවලට ද උමා ඔය හරහා ජලය සැපයීමටත් කටයුතු යොදා ඇත. ප්‍රධාන වැව් 30 ක වේලි සකස් කොට බැදීමටත් ගංගා හරහා නව වාරිමාර්ග පද්ධති සකස් කිරීමට පානීය ජල යෝජනා ක්‍රම ඇති කිරීමටත් ඒ වගේ ම ප්‍රධාන නගරවල නාගරික පානීය ජල යෝජනා කිරීමටත් රජයේ මූලිකත්වය දී ඇත.මේ කටයුතු සඳහා වාර්ෂික ආයෝජනය ඇ.ඩො. මිලියන 400 කි.නගර අලංකරණයකොළඹ නගරයේ මෙන් ම තවත් ප්‍රධාන නගර ලස්සන කිරීමටත් මේ ආයෝජනයන් අවශ්‍ය ය.එහිදී පුරාවිද්‍යාත්මක වටිනාකමක් ඇති ප්‍රදේශ හා ගොඩනැඟිලි ආරක්ෂා කිරීම මෙන් ම පෞද්ගලික ආයෝජකයන් සඳහා නව ආයෝජන අවස්ථා ලබාදීම ද සිදුවෙයි.එමෙන්ම ‘සුපිරිසිදු’ නගරයක් සඳහා නගර ගංවතුරින් ආරක්ෂා කිරීම සඳහා ද රජයට මුදල් ආයෝජන කිරීමට සිදුවී ඇත.සාම්ප්‍රදායික දුප්පත්කම අඩු කිරීමේ ක්‍රමෝපායන් සෙවීම රජයට විශාල වශයෙන් බලපාන ප්‍රශ්නයකි. කෙසේ වෙතත් මේ රජය ඒ සඳහා ග්‍රාමීය යටිතල පහසුකම් දියුණු කිරීමෙන් ද රජයේ සේවා යළි පිහිටුවීමෙන් ද, සත්ව සම්පත වැඩි දියුණු කිරීමෙන් ස්වයංරැකියා ලබාදීමෙන් ද ජනතාවට ආදායම් මාර්ග වැඩි දියුණු කර ගැනීමට අවස්ථා සලසා දී ඇත.ග්‍රාමීය සංවර්ධනයමේ සඳහා වාර්ෂික අයවැයෙන් වියදම් කපා හැර ඇත්තේ සමූහ වශයෙන් ඔවුන් අතර ඒ සඳහා මුදල් හුවමාරු වන අයුරිනි. ඒ සමුපකාර ක්‍රමය වැඩි දියුණු කිරීමත් ඔවුන් ගේ ආදායම් තැන්පත් කිරීමෙන් අඩු ආදායම් ලාභී පවුල්වලට ආයෝජන මාර්ග සකස් කර දීමත් මඟිනි.රජය මගින් හා ග්‍රාමීය සංවර්ධනය හා එක්වුණු පෞද්ගලික අංශය මගින් අරඹන ලද ව්‍යාපාරවලට සම්බන්ධවීමෙන් ද ග්‍රාමීය ජනයාට සිය දුප්පත්කම අවම කරගැනීමට හැකි විය.ඉතිරි කොටස ලබන සතියේ.පසුගිය 10 වෙනිදා මුදල් අමාත්‍යාංශය ලේකම් පී.බී. ජයසුන්දර මහතා විසින් කොළඹ ලංකා වාණිජ මණ්ඩලය විසින් සංවිධානය කළ 2013 ආර්ථික සමුළුවේදී ‘අයවැය හිඟය පාලනය කරගැනීම’ මැයෙන් කළ ප්‍රධාන දේශනය ඇසුරින් සකස් කළේදයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=af1307148</link>
    <topic>දරුවා පාසලට ගියේ කීයටද පාසලෙන් පිටවුණේ කීයටද ඔබ හරියටම දන්නවාද?</topic>
    <author>රූපාන්ති බුලත්සිංහල</author>
    <content>දරුවා ගෙදර එනකම් මම හිටියේ හිතේ ගින්දරෙන්. ඇත්තටම අද කාලේ සිද්ධ වෙන දේවල්වල හැටියට දරුවෙක් පාසල් ගිහිල්ලා ගෙදර එනකම් විශ්වාස නැහැ." පුංචි පුතෙක් ඉන්න අම්මා කෙනෙක් එහෙම හිතන එක ඇත්තටම සාධාරණයි. ඇත්තටම මේ වගේ ප්‍රශ්න හැමෝටම තියෙනවා.ඒකට එක එක විසඳුම් ‍කොහෙන් හරි හොයාගත්තත් ඒ හැම එකක්ම සාර්ථක නැහැ. ඔන්න ඉතින් මේකට මොබිටෙල් ආයතනය හොඳ උත්තරයක් හොයාගෙන තියෙනවා.මේ කතාව අපිට කිව්වේ මොබිටෙල් ආයතනයේ ජ්‍යෙෂ්ඨ කළමනාකාර ( අලෙවි) නලින් පෙරේරා මහතා.කාටත් ප්‍රයෝජනවෙන ඒ කතාබහ අම්මේ තාත්තේ ඔබටත් වටිනවා. අපි කියන මේ කතාව අහලා පුංචි දුවගේ පුතාගේ ආරක්ෂාවට මේ වගේ ඉලෙක්ට්‍රොනික් කාඩ් පතක් ඔබේ දුවටත් පුතාටත් අරන් දුන්නොත් බියෙන් සැකෙන් තොරව ඔබට දවස ගෙවන්න පුළුවනි." මේකට කියන්නේ student i card එක කියලා. අපි මේ කාඩ්පත හඳුන්වා දුන්නේ පසුගිය සතියේ. මෙය මේ පුංචි ඉලෙක්ට්‍රොනික් කාඩ්පතක්. අපි දැනට මේ කාඩ්පත හඳුන්වා දී තියෙන්නේ එක වසරේ සිට පහ වසර දක්වා දරුවන්ට. ඇත්තටම කුඩා දරුවන්ගේ ආරක්ෂාව පිළිබඳව මේ වෙනකොට හුඟක් ප්‍රශ්න තියෙනවා.මේ නිසා තමයි මේ දරුවන්ට මූලිකව මෙය හඳුන්වා දෙන්න තීරණය කළේ. මුලින්ම කොළඹ අවට පාසල්වලට හඳුන්වා දෙන්න අපි අදහස් කළා. මේ කාඩ්පත සඳහා දරුවාගෙන් කිසිදු මුදලක් අය කරන්නේ නැහැ.මේ සඳහා දායකත්වය දරන්නේ පාසලේ ආදි ශිෂ්‍ය සංගමය හෝ වෙනත් ආයතනයක්. මේ කාඩ්පතට සම්බන්ධ මැෂින් එක ඉස්කෝලේ ගේට්ටුව ළඟ සවිකරනවා. පුංචි ළමයින්ට සමහරවිට අමතක වෙන්න පුළුවන්. මේ නිසා මේක මතක් කරන්න ශිෂ්‍ය නායකයෙන් පාසල් ගේට්ටුව ළඟ ඉන්නවා.කාලයත් සමඟ මේක දරුවන්ට හුරුවෙන්න පුළුවන්. මේ කාඩ්පතට අවශ්‍ය දත්ත ඉලෙක්ට්‍රොනිකව කවලා තියෙන්නේ දැනට නම වගේම පාසලත් සටහන් වෙනවා. සමහරක් පිටතට පේන්න අවශ්‍ය නැති රහසිගත දත්ත සඟවලා ති‍යන්නත් පුළුවන්. අනාගතයේදි බොහෝ ප්‍රයෝජන ගන්න පුළුවන් ආකාරයට තමයි අපි මේ ඉලෙක්ට්‍රොනික් දත්ත කාඩ්පත සාදලා තියෙන්නේ. උදාහරණයක් ලෙස කියවා නම් දරුවා ගේ ලේ වර්ගය පවා මෙහි සටහන් කරන්න පුළුවන් වෙනවා.මුලින්ම අපි මෙය පාසලට පාවිච්චි කරන්නේ දරුවා පාසලට පැමිණි වේලාව ඒ වගේම පාසලෙන් පිටත් වෙන වේලාවත් දැනගන්නයි. දරුවා පාසලට පැමිණෙන විට පාසල් ගේට්ටුව ඉදිරිපිට තියෙන යන්ත්‍රයේ නියමිත ස්ථානයකට මේ කාඩ්පතින් තට්ටුවක් දැමිය යුතුයි. එවිට දරුවා පාසලට ආ වේලාව එහි සනිටුහන් වෙනවා.එක එක පාසල වෙනුවෙන් පණිවිඩය ලබා දීමට අපට ලබාදී ඇති කාල වේලාව අනුව අදාළ පාසලේ දරුවන්ගේ මවුපියන් ගේ ජංගම දුරකථනයට කෙටිපණිවිඩයක් යවනවා. කෙටි පණිවිඩය ජංගම දුරකථනයට නොලැබුණොත් තේරුම් ගත යුත්තේ දරුවා කාඩ්පත ටැග්කර නොමැති බවයි. හැබැයි දරුවා පාසලට ආවේ නැහැ කියලා කිසිවිටක් සටහන් කරන්නේ නැහැ. සමහරවිට දරුවාට අමතක වෙන්න පුළුවන්, කාඩ්පත ටැග් කරන්න. හැබැයි අපි යවන කෙටිපණිවිඩය නිසා දරුවා පාසල් ආවාද කියලා සොයා බලන්න අම්මාට හරි තාත්තාට හරි පුළුවන්.දැනටයොදා ගන්නේ දරුවා පාසලට ආ වේලාව සහ ගිය වේලාව දැනගන්න විතරයි. ඉදිරියේ දි අපි මේ කාඩ්පතම යොදා ගන්නවා පුස්තකාලයටඇතුළුවෙන්න. ඒවගේ දරුවන්ට තමන්ට අවශ්‍ය කෑම ආදිය ලබාගන්න ආපන ශාලාවේදීත් මේ කාඩ්පත යොදාගන්න පුළුවන්. දරුවා කොපමණ මුදලක් වියදම් කරලා තියෙනවා ද?යන්න මවුපියන් කෙටි පණිවිඩයකින් ඉල්ලීමක් කර ලබාගන්නත් පුළුවන්. මේ නිසා මං හිතන්නේ දරුවා අනවශ්‍ය වියදම් කරන එකත් වළකිනවා. තමන්ට අවශ්‍යවිදිහට වියදම් කරන්න දරුවාට බැහැ. මං හිතන්නේ දරුවා අරපිරිමැස්මට හැඩගැහෙනවා කියලා. කාඩ් එක සඳහා මොබිටෙල් ආයතනයෙන් රුපියල් 125ක පිරිවැයක් දරණවා.ඒත් අපි මෙයින් කිසිදු ලාභයක් උපයන්න බලාපොරොත්තුවෙන්නේ නැහැ. අපේම දැයේ දූ දරුවන් ගේ රැකවරණය උදෙසා තමයි අපි මේ කාර්යය කරන්නේ. ඉක්මනට මහනුවරටත් මේ පහසුකම හඳුන්වා දෙන්න කියා තාත්තා කෙනකු කතා කර කීවා. අප ඉදිරියේදී මේ රටේ හැම ප්‍රදේශයකටම මේ පහසුකම ව්‍යාප්ත කරන්න බලාපොරොත්තු වෙනවා.රාජකීය, ආනන්ද, තර්ස්ටන්, ඉසිපතන, සිරි‍මාවෝ වගේ පාසල්වල මේවනවිට මේ සඳහා අවශ්‍ය පහසුකම් සකස් කැරෙමින් පවතිනවා. ඇත්තටම විදුහල්පතිවරුන්ටත් මේයින් පහසුවක් සැලැසෙනවා. විදුහලට එක් දිනකදී කොපමණ ළමයින් සංඛ්‍යාවක් පැමිණියේ ද යන්නත් දැනගන්න පුළුවන්. ඒවගේම ඒ ඒ පන්තියේ කොපමණ ළමයින් සංඛ්‍යාවක් ඉන්නවා දැයි විදුහල්පතිවරයාට දැන ගන්න පුළුවන්.මේ තත්ත්වය ලොකු පහසුවක්. එක කාර්යක්ම නෙවෙයි මේ කාඩ්පතින් කාර්යයන් කීපයක් කරන්න පුළුවන්. ඉදිරියේදී පාසල් බස් රථ සඳහා ද මේ පහසුකම් යොදා ගන්න හැකියාව තියෙනවා. ටිකට් කඩන මැෂින් එකම මේ සඳහා යොදා ගන්න පුළුවන්. ඉදිරියේ දී පාසලේ වගේම පාසල් බස්රථයෙත් මේ කාඩ්පතට මුදල් ලෝඩ් කරගන්න හැකිවෙනවා. හරියටම නියම මුදලට ගනුදෙනු කරන්න මේ කාඩ්පතෙන් හැකියාව ලැබෙනවා.මේ කාඩ්පතින් ලැබෙන මුදලින් කොටසක් පාසලේ සංවර්ධනයට යොදාගන්න සලස්වනවා. ඒ වගේම තවත් කොටසක් මහින්දෝදය විද්‍යාල සඳහා වන අරමුදලට බැර කරනවා. අපි තවත් අගය කරන දෙයක් තියෙනවා. ඒ තමයි දේශපාලනඥයන් මේ තාක්ෂණය ගැන අවබෝධ කරගෙන ඒ සඳහා සහයෝගය දීම. මේ කාර්යයවෙනුවෙන් අධ්‍යාපන ඇමැති බන්දුල ගුණවර්ධන මහතා මෙන්ම විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතාත් ඔවුන්ගේ කාර්ය මණ්ඩලත් සහය ලබා දුන්නා.මේ ‍වැඩපිළිවෙළට සම්බන්ධ වන ලෙස සියලුම පාසල්වලින් අප ඉල්ලා සිටිනවා."මේ හැම දෙයක්ම ඔබට වැදගත් වෙතියි හිතනවා. ඒ වැදගත් දේ හරි විදිහට යොදාගන්න ඔබත් උත්සාහ කරන්න. මොබිටෙල් ස්ටූඩන්ට් අයි කාඩ් පාසල් යන එන ඔබේ දරුවාගේ තොරතුරු කියන හොද සහායකයකු වේවි.මේ පිළිබඳව පාසල් ප්‍රධානීන් කිහිප දෙනකු දක්වන අදහස් මෙසේය.කොළඹ රාජකීය විද්‍යාලයේ විදුහල්පතිඋපාලි ගුණසේකර මහතා'' අපේ පාසලේසිසුන් විශාල ප්‍රමාණයක් දැනටමත් මේ කාර්යයට දායක වෙලා තියෙනවා. දරුවන්ගේ අම්මලා තාත්තලාට මෙය විශාල පහසුවක්. දැනට දරුවන්ගේ පැමිණීම පිටවීම දැන ගන්න පුළුවන්. ඉදිරියේදි දරුවන් ආපනශාලාවෙන් ගන්නා ආහාරවලට යන වියදම පවා දැනගන්න හැකිවෙනවා. මේ සඳහා දරුවන්ගෙන් කිසිදු මුදලක් අය කරන්නේ නැහැ. දානපතියන්ගේ මුදල් පරිත්‍යාගයෙන් තමයි මේ හැම දෙයක්ම අපේ පාසලේ සිද්ධ වෙන්නේ. ගෙදර ඉඳලා දරුවන් ගැන හොයලා බලන්න මවුපියන්ට හැකිවෙනවා. ඒවගේ මං හිතන්නේ දරුවන් වුණත් වගකීමෙන් කටයුතු කරන්න පෙළඹෙනවා. මෙය ඉතාමත් යහපත් දෙයක්. "කොළඹ ආනන්ද විද්‍යාලයේ විදුහල්පතිකිත්සිරි ලියනගම මහතා," පාසල්වලට දුරකථන රැගෙන ඒම තහනම් නිසා ගෙදරින් පාසල් කරා පැමිණෙන දරුවන් ගැන ඔවුන් ගෙන් තොරතුරු විමසීමට මවුපියන්ට අවකාශයක් ලැබෙන්නේ නැහැ. නමුත් මොබිටෙල් හඳුන්වා දෙන අයි කාඩ්පත මඟින් තම දරුවන් පාසලට පැමිණි වෙලාව මෙන්ම පාසලෙන් නික්ම යන වෙලාව දැන ගන්න පුළුවන්.මං විශ්වාස කරනවා සියයට හැත්තෑවක් පමණ මෙයින් සාර්ථක ප්‍රතිඵල ලබාගන්න පුළුවන් වේවි කියලා. තම දරුවා පාසල කරා පිටත් වුණ පසු මවුපියන් දරුවා‍ කරදරයක් නැතුව පාසලට ළඟා වුණාදැයි දැනගන්න කැමැතියි.මේ ක්‍රමය භාවිත කර ඒ බව දැන ගන්න පුළුවන්. මේ මඟින් තවත් යහපත් ප්‍රතිඵලයක් ලබාගන්න පුළුවන්. ශිෂ්‍යයන් දන්නවා ඒ අය පාසලට ආ වෙලාව නික්ම ගිය වේලාව තමන්ගේ මවුපියන්ට දැන ගන්නට හැකි බව. ඒ නිසා වෙනදාට වඩා දරුවන් හා මවුපියන් අතර සබඳතාවක් ගොඩනැඟෙනවා.අනෙක් කාරණය මේ තොරතුරු දැන ගන්න පුළුවන් වෙන්නේ රහස් අංකයක් ඔස්සේ පමණයි. ඒ මඟින් මේ ක්‍රමයේ විශ්වාසය තවත් තහවුරු වෙනවා කියා කියන්න පුළුවන්. වර්තමානයේ දියුණු තත්ත්වයක පවතින නවීන තාක්ෂණය ශිෂ්‍ය ප්‍රජාවගේ යහපත සඳහා යොදාගන්නා අවස්ථාවක් ලෙස මෙය හඳුන්වන්න පුළුවන්. ඉදිරි කාලයේදී මේ මඟින් ශිෂ්‍යයන්ගේ අධ්‍යාපන ප්‍රගතිය, ඔවුන් ලබන ජයග්‍රහණ ආදියත් මවුපියන්ට දැන ගන්නට හැකිවේවි."සිරිමාවෝ බණ්ඩාරනායකවිදුහලේ විදුහල්පතිනියධම්මිකා .සී. ජයනෙත්ති මහත්මිය''ඇත්තෙන්ම මෙයහරිම වැදගත් සංකල්පයක් බව පැහැදිලියි . මේ මඟින් දරුවන්ට ආරක්ෂාවක් සැලසේ යැයි හිතනවා. මේ වැඩ පිළිවෙළ අපේ පාසලේ ක්‍රියාත්මක කිරීමට අවශ්‍ය කටයුතු සූදානම් වෙමින් පවතිනවා. දරුවන්ගේ තොරතුරු මවුපියන්ටත් ගුරුවරුන්ටත් සොයා බලන්න මේ නිසා හැකිවෙනවා. අලුත් යමක් නවීන තාක්ෂණය යොදාගෙන දරුවන් වෙනුවෙන් ක්‍රියාත්මක කිරීමට ගන්නා මේ උත්සාහය ගැන ගුරුවරු වශයෙන් අප සතුටු වෙනවා."එම පාසලේ නියෝජ්‍ය විදුහල්පතිනිය බී.ජී.අයි. කළණි හේමාලි මහත්මිය ද මේ අදහස සනාථ කළා.මේ හැමදෙනාගේම අරමුණ මේ කාර්යය දරුවන්ගේ යහපත වෙනුවෙන් නිසි පරිදි ක්‍රියාත්මක කිරීමයි. . දැයේ ජීවනාලිය වන් දරු පරපුර ආරක්ෂා කැර ගැනීම මුළුමහත් ජාතියේම වගකීමකි. ඒ වගකීම නිසි ලෙස ඉටුවේවා! යන්න අපේ පැතුමයි.රූපාන්ති බුලත්සිංහලඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=af1307149</link>
    <topic>44 වතාවක් ලේ දන් දී වකුගඩුවකුත් දන්දුන් විජේතුංග</topic>
    <author>ඉනෝකා සමරවික්‍රම ඡායාරූප සුදම් ගණසිංහ</author>
    <content>එදා මෙන් නොව අද සමාජය විවිධාකාරය.එදවස පිනට දහමට ලැදිව කටයුතු කළ මිනිසුන් මෙදා සමාජයේදී අපට නිතර දෙවේලේ හමු නොවේ.එහෙත් ඉදහිට දවසක මිනිසත්කම ඉහවහ ගිය මිනිසුන්ද හමුවේ .ඇතැමුන් ජීවත් වන්නේ තමන් වෙනුවෙන් නොව අනුන් වෙනුවෙනි. අන් ජීවිත බේරා ගැනීමට තම ජීවිතය වුව පුදදීමට සුදානම් මිනිසෙකු පිළිබඳව තැබෙන සටහනකි මේ.ඔහු. යු. ආර් කුමාර නිමල් වි‍ජේතුංග. ඔහු පනස් හය හැවිරිදිය. මහවැලි අධිකාරියේ සේවය කරන නිමල් සොයා පසුගිය දිනෙක අපි ඔහුගේ නිවෙසට ගියෙමු.පෙනුමින් බොහෝ අහිංසක ඔහුගේ සිතුම් පැතුම්ද එලෙසම අහිංසක යැයි ඔහු සමඟ කතාබහ කිරිමේ දී වැටහිණි."මට මගේ ජීවිතේ ගැන මහා ලොකු බලාපොරොත්තු නම් නැහැ. මට ඕන මේ ජීවත් වෙලා ඉන්න ටික කාලෙදී නිකම්ම ඉඳලා මැරිලා යනවට වඩා ප්‍රයෝජනවත් යමක් කරලා මැරිලා යන්නයි.ඒ මම පුංචි කාලෙ ඉදලම හිතූ පැතූ විදිහ.මට ඉන්නේ එක දුවයි. ඇය මෙවර විද්‍යා අංශයෙන් උසස් පෙළ විභාගට ලියනවා.ඇය තමයි අපට තිබෙන එකම සම්පත. මම මගේ මුළු සිරුරම දන්දුන්නේ මීට කාලෙකට කලින්.ඒ අතර මම ලේ දන් දුන්නා.ලේ දන්දෙන්න පටන් ගත්තේ එක් දහස් නවසිය හැත්තැ අට කාලයේ.ඒ කාලයේ මම කාර්මික විද්‍යාලයේ ඉගෙන ගන්නවා.අපේ ගම කොටදෙනියාව.මගේ මව හෙදියක් ඇය රෝහල් කිහිපයකම සේවය කළා. තාත්තාත් ‍රජයේ රෝහලක ඕවසියර් කෙනෙක් .ඔවුන් දෙදෙනාම මිනිසුන් වෙනුවෙන් උදව් උපකාර කිරීමට කැපව සිටි අය. මම හිතනවා අපත් මිනිසුන්ට උදව් කිරීමට ඉගෙන ගත්තේ ඔවුන්ගෙන් කියා."විජේතුංගට බොහෝ දේ කීමට ඇති සේය . තම ජීවිතය ගැන වුව නොතකා ඔහු කළ උතුම් පරිත්‍යාගය වෙසෙසින්ම පැසසිය යුතුය. මිල මුදල් ගෞරව සම්මාන කිසිවකට ආසාවක් නැති මේ මිනිසා ඔහු පිළිබඳ අතීත තොරතුරු කීවද ආසන්නයේ දීම කළ මහඟු පිංකම පිළිබඳව කීමට වුවද අදිමදි කළේය.ඒ එම සද් ක්‍රීයාවෙන් ඔහු කිසිවක්ම බලාපොරොත්තු නොවන නිසාය.හතළිස් හතර වතාවක් ලේ දන්දුන් විජේතුංග අවසානයේ වකුගඩුවක් දන් දීමට ද හිත හදා ගත්තේය.මේ එම කතාවස්තුවයි."අපේ කාර්යාලයේ ජයසුමන දවසක් ටිකට් පොතක් විකුණන්න අරගෙන ආවා.ඒ වකුගඩු රෝගියෙකුට ආධාර පිණිස.ටිකට් එකක් රුපියල් පනහයි . මම ඔහුට කිව්වා ටිකට් ගන්න නම් බැහැ ඕනනම් වකුගඩුවක් දෙන්නම් කියා.ජයසුමන ඒ පණිවුඩය ඔවුන්ට කියා තිබුණා.මාස හතරක් පමණ මේ සම්බන්ධව පරික්ෂණ කෙරුණා. නමුත් සාර්ථක ‍වේවිද කියලා කියන්න බැරි නිසා මම වකුගඩුවක් දන්දෙන්න යන බව ගෙදර අයට කිව්වේ නැහැ.ඒත් එන්ජියෝග්‍රැම් පරික්ෂණය සාර්ථක වීමෙන් පසුව ගෙදර අයට දැන් වුවා.නමුත් ගෙදර අය ඊට කැමැත්ත දුන්නේ නැහැ. ඒ වෙනකොට රෝගී දරුවා වගේම ඔවුන්ගේ පවුලේ අයත් බලාපොරොත්තු තබාගෙන හිටියේ.මේ නිසා මම තිරණය කළා ගෙදරට නොදන්වා වකුගඩුව පරිත්‍යාග කිරීමට.ඒ වෙනකොට රෝගී දරුවා හා ඔහුගේ පියා ඉතාම අසීරු තත්වයකට පත්වෙලා හිටියේ.ඔවුන් ප්‍රතිකාර ලබාගැනීම සදහා ගේ දොර ඉඩ කඩම් පවා විකුණා තිබුණේ.මුලින්ම ශල්‍ය කර්මය සඳහා දින යොදාගෙන තිබුණත් දෙවරම එය කල් ගියා. පසු ගිය සඳුදා තමයි මේ ශල්‍ය කර්මය සිදු කෙරුණේ."විජේතුංග ශල්‍යකර්මයට පෙර දින නිවෙසින් පිටව ගියේ මිත්‍රයෙකුගේ නිවෙසේ පැවැත්වෙන දානමය පිංකමකට සහභාගිවන බව දන්වාය.කොළඹ ජාතික රෝහලේදී සැත්කම සාර්ථකව නිම කෙරිණි. ඊට දින කිහිපයකට පසුව විජේතුංග රෝහලින් පිටව නිවෙසට පැමිණියේය.මේ කාලය අතුරතුරදී විජේතුංගේ දියණිය හා බිරිය ඔහු ගැන ආරංචියක් නොලැබ කලබල නොවුනාම නොවේ.කෙසේ වෙතත් විජේතුංග නිරුපද්‍රිතව නිවෙසට පැමිණිම ඔවුන්ගේ සතුටට හේතු විය."මම දන්නවාමම නීරෝගියි කියලා .වෙද්‍යවරු පරික්ෂණය කරලා කරලා තමයි මේ දේ කළේ.මගෙ කය වගේම මගෙ මනසත් නීරෝගියි.ඒ නිසයි මම රෝහලින් පිටවෙච්ච දවසේ කෝච්චියේ නැගලා ගමට ආවේ.මම මේ පරිත්‍යාගය කළේ සතපහකවත් ලාබ ප්‍රයෝජනයක් ඇතිව කනාවෙයි.අද මම පුදුම තරමේ සතුටක් විදිනවා .මම නිසා තවත් කෙනෙක් ජීවත් වෙනවා දැකලා.මට පුතෙක් නැහැ.(විජේතුංග මොහොතක් නිහඩව සිටියේය.ඒ නිහඩබව අපට දරා සිටින්නට බැරි තරම්ය.)ඒ පුතාගේ අම්මත් නැහැ. දරුවගේ තාත්තා තමයි හැම දේම දුවලා පැනලා කරන්නේ.මං මේ ජීවිතේ කිසිම දෙයක් බලාපොරොත්තු වෙන්නේ නැහැ.කවද හරි මේ සිරුර පොළවට පස් වෙනවා.මේ තරුණකම නීරෝගිකම හැමදාම තියෙන්නේ නැහැ.දවසක අපේ අතපය වාරු නැතිව යනවා .එහෙම දවසට ජීවිතේ දිහා ආපහු හැරී බලද්දි අපි මොනවද කරලා තියෙන්නේ කියලා හිතලා බලන්න දෙයක් මම කරලා තියෙනවානම් මට ඒ හොඳටම ඇති.අපි උපදින්නේ සතපහක්වත් නැතිව.කෝටි ගණනක් තිබුණත් අපි මිය යන්නේ හිස් අතින්.එහෙම එකේ අපි මොකටද පොදි බඳින්නේ.ඒ විජේතුංගගේ අදහසය. විජේතුංග වසරකට දෙතුන් වරක් වත් ලේ පරිත්‍යාග කරයි.ඇතැම් විට ගමේ තිබෙන ලේ දන්දීමේ පිංකමදාට ඔහුගේ බිරිය ගෙදර වැස්සිගේ කිරිටික හෝ ඇය විසින් සාදන ලද කොළකැඳ ගෙන ගොස් ලේ පරිත්‍යාගශීලින්ට පිරිනමන්නිය.අනුන් වෙනුවෙන් තමන් ගේ සිරුරේ කොටසක් දන්දුන් ඔහු නිරාමිස සතුටක් විදින්නේය.විජේතුංගගේ පරිත්‍යාගයෙන් හා වෛද්‍යවරුන්ගේ පිහිටෙන් තම පුතු සුව වනු බලා කුලරත්න ද සැනසුම් සුසුමක් හෙළන්නේය."මගෙ පුතාට අවුරුදු විසි අටයි .ඔහු රැකියාව කරමින් ඉන්න අතර තමයි රෝගී වුණේ.මුලින්ම පානදුර රෝහලේ ප්‍රතිකාර ගත්තේ .ඊට පසුව ජාතික රෝහලට මාරු කළා.එහිදී පුතා පරික්ෂා කළ වෛද්‍ය නසාර් මහතා තමයි පුතාට වකුගඩුවක් ඉක්මනින් බද්ධ කළ යුතු බව කිව්වේ.පුතාට ගැලපෙන වකුගඩුවක් සෙවිමට අපි බොහෝ උත්සාහ දැරුවා.පුතාට ප්‍රතිකාර කිරීමට බොහෝ වියදම් දරන්න සිදුවුණා ‍.අවසානයේ ‍‍ගෙවල් දොරවලුත් විකුණන්න සිදුවුණා.විවිධ පරික්ෂණ වලට මුදල් වැය වුණා. අවසානයේ ප්‍රතිකාර සඳහා මුදල් සොයන්න තමයි ටිකට් පොත් ගැහුවේ.මම මගේ මිත්‍රයන්ට මේ ටිකට් ‍ පොත් ලබා දුන්නා .මහවැලි අධිකාරියේ සේවය කරන ජයසුමන මිත්‍රයා නිසයි මට විජේතුංග මහතා ගැන දැනගන්න ලැබුණේ. ඔහු නිසා මට මගේ පුතා ජීවත් වෙනවා බලන්න වාසනාව ලැබුණා.ඔහු කළේ කිසිම දවසක මිලකරන්න බැරි උදව්වක්. මමත් මගෙ පුතාත් උදේ හවස ඔහුට පින්දෙනවා,නීරෝගීසුව ප්‍රාර්ථනය කරනවා මේ කළ පිංකමට."විජේතුංග කුලරත්නගේ ළඟින් හෝ දුරින් ඥාතියකු නොවේ. විජේතුංග කුලරත්නගේ මිත්‍රයකුද නොවේ.එහෙත් ඔහු කිසිදා නොහදුනන කුලරත්නගේ පුතු වෙනුවෙන් තම ශරිර සෞඛ්‍ය ගැන නොතකා පරිත්‍යාගයක් කළේය.සල්ලිය භාගය නොතිබුණද උතුම් මිනිසත් ගුණයෙන් හෙබි මිනිසුන් මෙවන් යුගයක රටට වාසනාවකි."මම බෝධිසත්වයෙක් නෙමෙයි.මම බුදු වෙන්න පෙරුම් පුරන්නෙත් නෑ.ඒත් මේ ජීවත්ව ඉන්න කාලෙදි පලක් ඇති යමක් කරන්නයි මට ඕන."ඒ විජේතුංගගේ දැක්මයි.ඉනෝකා සමරවික්‍රම ඡායාරූප සුදම් ගණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=af13071410</link>
    <topic>බ්‍රිතාන්‍යයේ ටෙනිස්  ජාතිකත්වය</topic>
    <author>නීතිඥ අනුර හෑගොඩ</author>
    <content>එක් පුද්ගලයෙකු වටා මුළු මහත් ජාතියක් එක් රොක්වී සිටියහ. ඔවුනගේ එකම අභිප්‍රාය වූයේ ඔහුගේ ජයග්‍රහණයයි. ලෝක ටෙනිස් ක්‍රීඩාවේ ලෝක කුසලානය ලෙස සැලකෙන විම්බල්ඩන් ශූරතාවය බ්‍රිතාන්‍ය අංක එකේ ක්‍රීඩක ඇන්ඩි මරේ විසින් දිනාගත්තේ අවුරුදු හැත්තෑහතක ජයග්‍රහණ දුර්භික්ෂය දුරලමිනි. විම්බල්ඩන් යනු දකුණු බටහිර ලන්ඩනයේ සුන්දර ගම්මානයකි. එය බ්‍රිතාන්‍යයේ ටෙනිස් ක්‍රීඩා සමාජයේ මූලස්ථානයයි. ජයග්‍රාහක ඇන්ඩි ගෙදර ගියේ ශ්‍රී ලංකා රුපියල් මිලියන 320කට සමාන මුදලක් සාක්කුවේ දාගෙන ය.ඇන්ඩි හෙවත් ඇන්ඩ්‍රෘ බැරන් මරේ උපත ලැබුවේ 1987 දී ස්කොට්ලන්තයේ ග්ලාස්ගෝ නුවරදී ය. කුඩා කල හැදුණේ ඩන්බ්ලේන් නැමැති ගම්මානයේ ය. 1996 දිනක රයිෆල් හතරක් සමඟ ඩන්බ්ලේන් ප්‍රාථමික පාසලට කඩා වැදුණු පුද්ගලයෙක් තමාට වූ මදිකමකට පළිගැනීමක් වශයෙන් තැන නොතැන නොබලා දිගට හරහට වෙඩි තබා ළමයින් දහසය දෙනෙක් ද ගුරුවරයෙක් ද මරා දමන ලදී. එවේලෙහි පාසලේ සිටි ඇන්ඩි බේරුණේ පන්ති කාමරයක සැඟවෙමිනි. මිනීමරුවා ඔවුන් හොඳීන් දන්නා අයකු විය. එය අදටත් බ්‍රිතාන්‍යයේ අපරාධ ඉතිහාසයේ ඉහළින් සඳහන් වන සිද්ධියක් වන්නේ ය.කලාතුරකින් ඇතිවන ආකාරයේ දණහිස් ආබාධයක් සහිතව උපත ලද ඇන්ඩි වයස දහහත වන විට ඇමෙරිකාවේ විවෘත ටෙනිස් තරගයේ ජයග්‍රාහකයා විය. එතැන් පටන් නොයෙක් රටවල ශූරතා දිනාගත් ඔහු 2011 දී ජපානයේ ද 2012 දී ඇමෙරිකාවේ ද ශූරයා වූ අතර ඒ සියල්ලටම වඩා ඉහළ ජයග්‍රහණය වූ විම්බල්ඩන් තරගයෙන් ජයගත්තේ 1936 දී ෆෙ‍්‍රඩ් පෙරී නම් වූ බ්‍රිතාන්‍ය ක්‍රීඩකයාට පසු එය දිනූ එකම බ්‍රිතාන්‍යයා වශයෙනි.එම තරගය නැරඹීමට බ්‍රිතාන්‍යයේ සියලු දෙනා රූපවාහිනී යන්ත්‍රයනට ඇලී සිටි බව කිවහොත් අතිශයෝක්තියක් නොවේ. අග්‍රාමාත්‍ය ඩේවිඩ් කැමරන් විපක්ෂ නායක මිලිබෑන්ඩ් සහ ස්කොට්ලන්ත පාර්ලිමේන්තුවේ මහ ඇමැති ඇලෙක්ස් සැමන් ද විශේෂ පැවිලියනයේ සිට නොඉවසිල්ලෙන් තරගය නරඹනු දක්නට ලැබිණ. ඇන්ඩිගේ ජයග්‍රහණයම මිස බ්‍රිතාන්‍යයට වෙන කිසිවක් අවශ්‍යව නොතිබිණ.කෙසේ වෙතත් මෙහි තවත් පැත්තක් තිබේ. ඇන්ඩි මරේ ඉපදුණේ ස්කොට්ලන්තයේ ය.ස්කොට්ලන්ත ජාතිකයනට ඔහු ස්කොට්ලන්ත ජාතිකයෙකි. අනෙක් අයට ඔහු බ්‍රිතාන්‍යයෙකි. මහා බ්‍රිතාන්‍යය එක්සත් රාජධානිය වන්නේ් එංගලන්තය, වේල්සය, ස්කොට්ලන්තය සහ උතුරු අයර්ලන්තය එක්වීමෙන්. ක්‍රිකට් කණ්ඩායමක් ඇත්තේ එංගලන්තයට පමණක් වුවද රගර්, පාපන්දු සහ අනෙකුත් ක්‍රීඩා සඳහා වෙනම කණ්ඩායම් ඒ එක් එක් රටවලට තිබේ. ඒවා පිළිබඳව විහිළු තහළු ජාතීන් අතර හුවමාරු නොවන්නේ ද නොවේ. 2006 ලෝක පාපන්දු ශූරතාව සඳහා තරග කිරීමට ස්කොට්ලන්ත කණ්ඩායම තේරීපත් නොවුණු විට විහිළුවට මෙන් ඇන්ඩි මරේ කීවේ “එංගලන්තය හැරුණු කොට වෙන ඕනෑම රටක් ලෝක කුසලතාව දිනාගත්තාට කමක් නැත” යනුවෙනි. සමහරුන් එය විහිළුවක් ලෙස භාර නොගත් අතර කාලයක් යනතුරු එය ඇන්ඩි කරා පැමිණෙන පාරාවළල්ලක් වී තිබිණ. කෙසේ වෙතත් මේ ජාතීන් හතර අතර සීතල ක්‍රීඩා යුද්ධයක් ඇතැයි යන්න අසත්‍යයක් නොවේ.ඇන්ඩි මෙන්ම බ්‍රිතාන්‍යයේ අංක එකේ ක්‍රීඩකයෙක් උතුරු අයර්ලන්තයේ සිටී. ඔහු 2011 වසරේ ඇමෙරිකානු විවෘත ගොල්ෆ් තරගයෙන් ජයගත් රෝරි මැක්ලරෝයි ය. ඔවුන් දෙදෙනාටම මහ රැජන විසින් සම්මානයන්ගෙන් පුදන ලද අතර ඇන්ඩි මරේ හට නයිට් නාමයක් ප්‍රදානය කළොත් හොඳ යැයි අගමැතිවරයා පවසා තිබේ. එසේ වුවහොත් ඔහු ශ්‍රීමත් ඇන්ඩි මරේ වනු ඇත.1999 සිට බ්‍රිතාන්‍යයේ බලය විමධ්‍යගත කරන ලදුව ස්කොට්ලන්තයට පාර්ලිමේන්තුවකුත් උතුරු අයර්ලන්තයට සහ වේල්සයට ඇසැම්බ්ලි ක්‍රමයනුත් හඳුන්වා දී තිබේ. ඒවා පිළිවෙළින් එඩින්බරෝ, බෙල්ෆාස්ට් සහ කාඩිෆ් නගරයන්හි ක්‍රියාත්මක වන අතර පොලිස් නිවාස සහ අධිකරණ බලතල පවා ඒ ප්‍රදේශයනට පවරා තිබේ. කෙසේ වෙතත් ස්කොට්ලන්තයේ නීති ක්‍රමය එකොළොස්වන ශත වර්ෂයේ සිට පැවත එන්නේය.එහෙත් එංගලන්ත රජය වැදගත් බලතල කීපයක් අතේ රඳවාගෙන ඇත. රාජ්‍ය ආරක්ෂාව, ආගමන විගමන ප්‍රතිපත්තිය සහ බලශක්ති ඒ අතරින් ප්‍රධාන වේ. මෙහි විමධ්‍යගත ක්‍රමය දීර්ඝ වශයෙන් සාකච්ඡා කළ යුත්තකි.ඇන්ඩි මරේ ජයග්‍රහණය කළ විගසම, අගමැති කැමරන් පිටුපස හිඳ සිටි ස්කොට්ලන්තයේ මහ ඇමැති සැමන් ස්කොට්ලන්ත කොඩිය ඉහළින් ලෙළවීය. ඊට කවුරුත් තරහා වන්නේ් නැත. තම ජාතික කොඩිය ලෙළවීමේ නිදහස බලය විමධ්‍යගත කිරීමේ ක්‍රියාදාමයේ කොටසක් බව කාටත් අවබෝධ විය යුතුය.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=af13071411</link>
    <topic>සමනළ පැටවුන් රැකගමු මෙලෙසින්</topic>
    <author>සුභද්‍රා දේශප්‍රිය</author>
    <content>දරුවන්ගේ ජීවිතය ඉල්ලා ඉකිබිඳින විලාප නගන අප්‍රමාණ දුක් උහුලන අම්මාවරුන් පසුගිය සතිය පුරා අපට දකින්නට ලැබිණි. මීට පැය කිහිපයකට පෙර ගේ පුරා දුවපැන සෙල්ලම් කරමින් කිරි සිනහා සලමින් සිටි දරු පැටව්, මවගේ ළයට තුරුළු වී ඊයේ රැය පුරා නිදා සිටි දරු පැටව්, ඇකයේ රුවාගෙන අතැඟිල්ලේ එල්ලීගෙන සුරතල් බස් තෙපළූ පොඩි පැටව් නිමේෂයකින් මව් ඇකයෙන් ගිලිහී ගියහොත්, ඒ මල් කැකුළු සදහටම මිලාන වී ගියහොත් ඒ දුක දරාගත හැකි මවුපියන් මේ මිහිපිට නොමැති තරම්ය.පසුගිය සතියේ මෙවැනි මල් කැකුළු බොහොමයක් අකාලයේ පරවි ගියේ කාගේත් කඳුළු සුසුම් මැදිනි. එහෙයින්ම මේ කතාවන් අතිශයින්ම සංවේදී වන්නේය. දරුවන් හදන්නට වදන්නට අප්‍රමාණ දුක් උහුලන අම්මාවරුන් මීට වඩා ටිකක් සැලකිලිමත් වුණානම් මෙවැනි අනතුරු වළක්වා ගැනීමට, යම් පමණක් හෝ මඟහරවා ගැනීමට හැකි වෙනු ඇතැයි විටෙක අපට සිතෙන්නට පුළුවන.අහස උසට බලාපොරොත්තු ඇතිව අනාගත සුබ සිහින දකිමින් දරුවන් හැදු වැඩු මාපියන්ගේ බලාපොරොත්තු සුන්නත්දූලි වීමට ගත වන්නේ නිමේෂයකි. වදනින් පැවැසිය නොහැකි තරම් වේදනාවක් උහුලන මාපියන් සහ වැඩිහිටියන් මීට වඩා මොහොතක් සැලකිලිමත් වුණේ නම් දරුවන්ගේ ජීවිතය තීන්දු කළ ඒ සුළු නිමේෂය, තීරණාත්මක මොහොත, මඟහරවා ගන්නට තිබුණේ යැයි යළිත් ඔබට සිතෙනු ඇත.රුපියල් සතවලට මිනිස් ජීවිත පවා නොතකන ඇතැම් මනසින් උසස් යැයි කියා ගන්නා මිනිස්සු අප අතර සිටිති.මේ එවැනි මිනිසුන්ගේ පාපතර ක්‍රියාවකි.දළුග්ගලේ විහාර ඝණ්ඨා හඩ සමඟ මුසුව මහා විශාල ශබ්දයක් නඟමින් විහාරය පෙනෙන නොපෙනෙන මානයේ දුරක රිය අනතුරක් සිදුවිය. පෞද්ගලික බස් රථයක් කෑගල්ලේ සිට පැමිණ පාරේ ගමන් කරමින් සිටි දරු පැටව් දෙදෙනෙක් යට කරමින් ඉදිරියට ඇදුණේය. අහස උසට බලාපොරොත්තු ඇතිව අනේක දුක්ඛ දෝමනස්සයන් ඉහිලූ අම්මාගේ බලාපොරොත්තු ලේ විලක් මැද නතර විය. ඒ අම්මා ඉදිරියේ අහිංසක සමනල් පැටවු අවසන් ගමන් ගියහ.දස මස කුස දරා කුළුදුළේ උපන් දියණියක නිවසට ගමන් ඇරැඹීමටත් පෙර නතර කර තිබු ඔවුන් ගමන් ගත් ත්‍රිරෝද රථයේ ප්‍රතිවිරුද්ධ දිසාවෙන් විදුලි වේගයෙන් පැමිණි වෑන් රථයක් මාර්ග නීති උල්ලංඝනය කරමින් පාරේ අනෙත් පැත්තට ඇදී ගොස් මෙලොව එළිය දුටු ඒ බිළිඳියට නිවසට යෑමටවත් ඉඩ නොතබා අකල් මරණයකට ගොදුරු වන්නට විය. මහ පොළව නුහුලන මෙවැනි සිදුවීම් පසුගිය සතිය පුරා අපට අසන්නට ලැබිණි.මව රෙදි සේදීමට ගිය අතරතුර මීයන් මැරීම සඳහා පෙරදින රාත්‍රියේ නිවසේ තැනින් තැන තබන ලද බිස්කට් ආකාරයට සකස් කරන ලද වස මිශ්‍ර බිස්කට් ආහාරයට ගැනීමෙන් සය හැවිරිදි ඔසඳ තිවංකර (06) හා අකිල අනුහස් (03) කුඩා දරුවන් දෙදෙනා සිහිසුන්ව වැටි සිටියදී මව රෙදි සේදීම නිමා කොට පැමිණ තිබේ. ඉන් අනතුරුව ආඳාපාන රජයේ රෝහලට ඇතුළත් කිරීමෙන් අනතුරුව කුඩා දරුවන් දෙදෙනා මෙලොව හැර ගියහ. පෙරදින තබන ලද විස සහිත ද්‍රව්‍ය දරුවන්ගෙන් ඈත්ව තැබීමට මවුපියන්ට හැකිවුණි නම් මේ වචනයෙන් පැවැසිය නොහැකි තරමේ අවාසනාවන්ත සිදුවීම නොවන්නට ඉඩ තිබිණි.කුඩා දරු පැටව් මාපියන්ගේ ඇස් මානයේ සිටිය යුතුය. සියල්ලටම වඩා වැදගත් වන්නේ දරුවන්ගේ ආරක්ෂාව, රැකවරණයයි. දරුවන් නිවස තුළත් ගෙමිදුලේ සෙල්ලම් කරමින් සිටියදී වුවද සිදුවිය හැකි අනතුරු මාපියන්ගේ අධීක්ෂණයෙන් මඟ හරවා ගැනීමට හැකිය. දරුවන් ළමා ලෝකයේ සැරි සැරිය යුතුය. එහෙත් ඔවුන්ගේ ආරක්ෂාවට හානියක් සිදු නොවන්නට වැඩිහිටියන් වග බලාගත යුතු ය. එසේ කරන්නේ නම් මහා පොළව නුහුලන තරම් මෙවැනි අවාසනාවන්ත සිදුවීම් සිදු නොවනු ඇත.පසුගිය දිනක මීගමුව බෝලවලාන පාරේ පදිංචිව සිටි හිරුණි දේවින්දි නමැති දියණිය වන්දනා ගමනක් පැමිණ සිටි අතර අනුරාධපුර ප්‍රදේශයේ දී බස් රථයේ කාර්මික දෝෂයක් හටගෙන තිබු අතර බස් රථයේ රියැදුරු වන දියණියගේ පියා විසින් බස් රථය කාර්මික දෝෂය පරීක්ෂා කරමින් සිටි අතර හදිසියේ පණ ගැන්වුණු බස්රථය දියණිය යට කරමින් ඉදිරියට ඇදුණේය.පැතුම් දහසක් හදවතේ රඳවාගෙන දරුවන් හදන වඩන අම්මාවරුන්ට කිසිඳු වරදක් නොකළ තම අහිංසක දරුවන් මෙලෙස මරු තුරුළට ගෙන ගියහොත් කෙසේ නම් ඉවසා දරා සිටින්නේ ද?එලෙස දෙමාපියන්ගේ නොසැලකිල්ල නිසා අකාලයේ මියයන දරුවන් සේම වැඩිහිටියන්ගේ නොයෙක් අතවර සහ කෙණෙහිලිකම්වලට මුහුණ දෙන දරුවන් පිළිබඳව මෑත කාලයේ බොහෝ සෙයින් දක්නට ලැබෙයි. හෙට දවසට පිපෙන්නට සිටින මල් කැකුළු මෙලෙස මිලාන කරන්නටත් තලා පෙළා පොඩි පට්ටම් කර විනාශ කර දමන්නට තරම් මේ සමාජය අකාරුණික වී ඇත.වයස අවුරුදු තුනහමාරක කුඩා දරුවකු අමානුෂික ලෙස කෘර වධහිංසාවට ලක්වෙමින් සිටින බවට ලැබුණු තොරතුරක් මත ඇල්පිටිය පොලීසිය එම දරුවා බේරා ගත් බව සඳහන් වේ. මවගේ අනියම් සැමියා මේ සම්බන්ධයෙන් පොලිස් අත්අඩංගුවට ගත් බව පොලීසිය පවසයි. මේ වයස තුනහමාරක දරුවාගේ හිසට හා පපුවට බරපතළ තුවාල සිදු කර ඇති බවත් සඳහන් වේ.බණ්ඩාරගම ප්‍රදේශයේ දහහතර හැවිරිදි දැරියක් ලිංගික අතවරයට ලක්කළ බව කියන 31 හැවිරිදි පුද්ගලයකු අත්අඩංගුවට ගත් බවත් දෙමාපියන් නිවසේ නොමැති අවස්ථාවලදී මේ දැරිය කිහිප විටක් ලිංගික අතවරයට ලක්වී ඇති බවත් බණ්ඩාරගම පොලීසියේ ස්ථානාධිපති ප්‍ර. පො. ප. සරත් ආනන්ද මහතා පවසන අතර මෙවැනි දරුවන්ට මාපියන්ගේ නිසි රැකවරණය සහ ආරක්ෂාව නොලැබීම හේතුවෙන් මෙවැනි අතවරවලට ලක්විය හැකි බව ස්ථානාධිපතිවරයා පවසයි. මේ පිළිබඳව ස්ථානාධිපති පො. ප. ඩබ්ලිව්. ඒ. ඩී. කරුණාරත්න ළමා හා කාන්තා කාර්යාංශයේ ස්ථානාධිපතිනි හා කා. පො. සැරයන් (521) ඇතුළු පිරිසක් විසින් වැඩිදුර පරීක්ෂණ මෙහෙයවනු ලබයි. පාසල් යන වයසේ මෙවැනි දරුවන් ලිංගික අතවරයන්වලට ලක්වීමෙන් ඔවුන්ගේ ඉදිරි අනාගතයම අඳුර කරා ගමන් කරනු නොඅනුමානය.විශේෂයෙන් මේ වන විට දරුවන්ට වන හදිසි අනතුරුවල වැඩිවීමක් දක්නට තිබෙනවා. මාපියන් කොතරම් කාර්යබහුල වුවත් දරුවන් පිළිබඳ නිසි අවධානයෙන් කටයුතු කළ යුතුයි. දරුවන්ගේ අතට හසුවන මානයේ වැඩිහිටියන් විසින් කිසිදු විස ද්‍රව්‍යයක් නොතැබිය යුතුයි.පැරසිටමෝල් ශරීරගත වීමෙන් අනතුරුවලට ලක්වූ දරුවන් රෝහල් කරා බොහෝ විට පැමිණෙනවා. දරුවන්ට බෙහෙත් ලබාදීමේ දී නියමිත මාත්‍රාවට අනුව බෙහෙත් ලබාදිය යුතුයි. ගම්බද ප්‍රදේශවල දරුවන් භූමිතෙල් වැනි විස ද්‍රව්‍ය සහ මදුරු කොයිල් ආහාරයට ගැනීමෙන් රෝහල්ගත වී මියගිය අවස්ථා දක්නට ලැබෙනවා. එමෙන්ම බැටරි, කපුරු බෝල, ටොෆි, රඹුටන් ඇට වැනි ද්‍රව්‍ය උගුරේ සිරවීමෙන් සමහර දරුවන් මියගොස් තිබෙනවා. වාහනය හසුරවන විට නිවසේ දරුවන් පිළිබඳ වඩා සැලකිලිමත් විය යුතුයි. තමන්ගේම වාහනයට යට වී මියගිය දරුවන් පිළිබඳව පසුගිය සතියේ පවා අපට ආරංචි ලැබුණා.විශේෂයෙන් ලිංගික සහ නොයෙකුත් වධ හිංසාවලට ලක්වන දරුවන් පිළිබඳව අපට පසුගිය සතියේ අසන්නට ලැබුණි. මාපියන් රාජකාරි සඳහා පිටත්වන සහ විදේශගතවී සිටින මාපියන්ගේ දරුවන්ට මෙවැනි අතවර සිදුවන බව අපට දක්නට ලැබෙනවායැයි ළමා රෝග විශේෂඥ දීපාල් පෙරේරා පවසයි දරුවන් සිදුවන හදිසි අනතුරු වැඩිවීමේ ප්‍රවණතාවයක් පවතින බව රිජ්වේ ආර්යා ළමා රෝහලේ අධ්‍යක්ෂ විශේෂඥ වෛද්‍ය රත්නසිරි හේවගේ මහතා පවසයි. පසුගිය දිනයන්හි ඇතිවූ සුවිශේෂ කාරණාවක් ලෙස එතුමා සඳහන් කරන්නේ මාස පහක කුඩා දැරියක් ලිංගික අතවරයට ලක්කර පාරේ දමා ගොස් තිබෙනවා.ඒ වගේම මාපියන්ගේ අඬදබර නිසා කුඩා දියණියන් ජනේලයෙන් එළියට වීසි කර ඇති අතර එවැනි අවාසනාවන්ත තත්ත්වයන්ට ගොදුරු බවට යොදාගන්නේ දරුවන් බවත් මවක පමණක් නොව රෝහල් සඳහා බිල්පත් ගෙවීමටවත් පවුලේ නඩත්තුවට යම් මුදලක් දීමවත් නොවෙයි පියෙකුගේ වගකීම‍‍. පියවරුන්ගේ ආරක්ෂාව රැකවරණය නිරන්තරයෙන් දරුවන් කෙරෙහි යොමු කළ යුතුය. එතුළින් දරුවාගේ පෞරුෂත්ව වර්ධනය සහ නිසි ආරක්ෂාව රැකවරණය යටතේ දරුවා හැදි වැඩීම සිදු වෙනවා. යම් යම් මානසික පීඩා ගැටලු තිබුණ ද ඒ සඳහා දරුවන් ගොදුරු කර ගැනීමට මාපියන් පෙලඹෙනවා.ඒ තත්ත්වය යටතේ සිදුවන්නේ දරුවන් නොසිතන හදිසි අනතුරු සඳහා ගොදුරු වීමයි. නොසිතන වෙලාවක නිවසේදී සිදුවිය හැකි සියලුම අනතුරු වළක්වා ගැනීමට මාපියන්ට හැකියාව තිබෙනවා දරුවා කෙරෙහි නිසි අවධානයෙන් සිටියහොත් එවැනි වැරැදි මඟහරවා ගැනීම හැකියාව තිබෙනවා. දරුවාගේ ආරක්ෂාව සම්බන්ධයෙන් නිරන්තරව මාපියන් විසින් දරුවන්ට අනතුරු ඇඟවිය යුතු අතර තේරුම් ගත හැකි වයසේ දරුවන්ට වටහා දීම මඟින් හදිසි අනතුරු සහ අපචාර බොහෝ දුරට වළක්වාගත හැකි බව විශේෂඥ වෛද්‍ය හේවගේ මහතා පැවැසීය.ඇකයේ හුවාගෙන සිටි දරු පැටියාත් අතැඟිල්ලේ එල්ලීගෙන සිටි දරුවාත් විපතට ලක්වන හැටි අම්මාවරුන්ට ඉහිළිය නොහැකි වේදනාවකි. අහිංසක අසරණ පැටව් මෙලොවින් සමුගන්නේ වැඩිහිටි අපට පාඩමක් කියා දෙමිනි. මෙවැනි මාර්ග අනතුරුවලට දරුවන් බිලිගන්නා මඟමරුවන්ට අපි සාප කරමු. එවැනි බිලි පූජාවන් යළිත් සිදු නොකරන්නට වගකිවයුත්තන් විසින් ද පියවර ගත යුතුය. එමෙන්ම නිවසේදී සිදුවන හදිසි අනතුරු වළක්වා ගැනීමට වැඩිහිටියන් වන අප වගබලා ගත යුතුය. දරුවන් පිළිබඳව මීට වඩා සැලකිලිමත් වූයේ නම් හෙට දිනයේ ලෝකය දකින්නට සැරසෙන දරු පැටවුන්ගේ ජීවිතය රැකගැනීමට හැකි වනු ඇත. මහ පොළව නුහුලන තරම් මෙවැනි අවාසනාවන්ත සිදුවීම් යළි යළිත් අසන්නට නොලැබේවායි අපි පතමු.සුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=af13071412</link>
    <topic>සෙනසුරු දුන්නත් නොගන්නා අවාසනාවන්තයෝ</topic>
    <author>ආචාර්ය පියසේන රතුවිතාන</author>
    <content>පොළොව මත දෙපා තබාගෙන ජීවත්වන අප හැම දෙනාටම අහස අපේ සිරසය. එහෙයින් අහසේ සැරිසරණ හැම ග්‍රහයෙක් ම ‍අපේ ජීවිතය හා බැඳී පවතී.තාරකා විද්‍යාවේ දී ග්‍රහයන්ට අ‍පේ ජීවිතය හා බැඳුණු කාරක අයිතියක් නැත. ජ්‍යොතිෂයත් තාරකා විද්‍යාවත් එකනෙකට වෙනස් වන්නේ මේ කාරක අයිතිය නිසා ය. එසේ ම තාරකා විද්‍යාවට අයත් නොවන තවත් ග්‍රහයන් දෙදෙනෙක් ජ්‍යොතිෂයට වෙති. ඒ රාහු සහ කේතු ය. ඇසට නොපෙනෙන බල‍ෙව්ග දෙකක් වූ මේ රාහු කේතු ද මිනිස් ජීවිතයට පමණක් නොව සකල විශ්වයට ම බලපෑම් කරන ඡායා ග්‍රහයන් දෙදෙනෙකි. ජ්‍යොතිෂයේ දී මේ රවි, චන්ද්‍ර ප්‍රමුඛ ග්‍රහයන්ට මිනිස් ස්වභාවයක් අයිතිය. මේ මිනිස් ස්වභාවයට දී ඇති නව කාරකත්වය වේ.ග්‍රහයන්ට මිනිස් ස්වභාවයක් ඇති බව ‍ජ්‍යොතිෂය අනුව පැවැසෙන බව කී කථාව සනාථ කිරීම සඳහා ඒ මිනිස් ස්වභාවය කුමක්දැයි හඳුන්වා දිය යුතුය.සෙනසුරු තුලාවේ රජ ගෙදරටරවි, අපට පියා ය. නැත්නම් රටේ රජු ය. සඳු අපේ මව ය. නැත්නම් මිනිසකුගේ සිත හා සම්බන්ධ ග්‍රහයා ය. කුජ මිනිස් ස්වභාවය අනුව මැරවරයෙකි. සටන්කාමියෙකි. අපේ ලේ ධාතුවට නෑකම් කියන ග්‍රහයා ය. බුද මිනිසකුගේ උගත්කම නියෝජනය කරන ග්‍රහයා ය. රටේ හෝ මිනිසකුගේ හෝ අධ්‍යාපනය බුදට භාරය. ගුරු දරුවන් ගැන, උගත්කම ගැන, ධනය ගැන අයිතිය පවරා ගෙන ඇති ග්‍රහයා ය. සිකුරු සුන්දරත්වයට, ස්ත්‍රිත්වයට ශෘංගාරයට හා කලාවට නෑකම් ඇත්තෙකි. සෙනසුරු දුකට, පීඩාවට, හිරිහැරයට හා අපේ අත් පා පාලනය කරන ග්‍රහයෙකි. මිනිස් ස්වභාවය අනුව එක් අවස්ථාවක දී කරදර කාරයෙකි. තවත් අවස්ථාවකදී හොඳ වැඩකාරයෙකි.ඒ ග්‍රහ මඬුල්ල හැරුණු විට තවත් විශ්වයක් අපත් අතර බැඳීමක් පවත්නා ග්‍රහයන් කීපදෙනෙක් ද වෙති. ඒ, ධූම පරිවේශ, ඉන්ද්‍රචාප ආදී වශයෙනි.අප අද කථා කරන්නේ සෙනසුරු ගැන ය. මේ අවදිය සෙනසුරු ග්‍රහයා ගැන වැඩියෙන් ම කතා කරන හෙයින් සෙනසුරුට වැඩි ‍දෙනෙක් බිය පුරස්සර වෙති. එයට හේතුව සෙනසුරු හා නොබැඳුණු ජීවිතයක් නැති බැවිනි. සෙනසුරු ගැන බිය පෙරදැරි ව කථා කරන විට ‘සෙනසුරු දෙයියෝ'යි ආමන්ත්‍රණය කරති. බැණ වදින විට ‘හෙනහුරා'යි හඳුන්වති.බොහෝ ලෝක විපර්යාසයන් ඇති කළේ සෙනසුරු ග්‍රහයා විසිනි. ඉතා හෙමින් ගමන් කරන මේ සෙනසුරුට අපේ ජීවිත කාලයෙන් අවුරුදු 19ක් ම පවරා දී ඇත. එහෙයින් ළමා වියේදී හෝ තරුණ වියේ දී සෙනසුරුගේ ග්‍රහණයට අසුවුණොත් ඒ ජීවිතය මුළුමනින් ම පීඩාවකට පත් කරන ස්වභාවයක් සෙනසුරුට වෙයි.ජ්‍යොතිෂයේ දී ‍මහල්ලකු, නොන්ඩි ගසන්නකු, පවිත්‍රත්වයෙන් තොර ග්‍රහයකු සේ හඳුන්වා දී ඇත. මේ සෙනසුරුට විශ්වය වටා වරක් ගමන් කිරීමට අවුරුදු 29 මාස 05 දින 3ක් ගතවේ. පොදුවේ වර්ෂ 30ක් සේ සැලැකේ. එම සෙනසුරුට තමා වටා වරක් භ්‍රමණය වීමට පැය 10 විනාඩි 14 තත්පර 24ක් ගතවන බව ගණන් බලා තිබේ. තමා වටා දවසකට දෙවරක් කැරකෙන මේ සෙනසුරු සමාජයේ කම්කරු පක්ෂය නියෝජනය කරන ග්‍රහයා ය. රජයක් පෙරළන්නේත්, ලොකු මිනිසුන් වාඩි වී සිටින‍ ලොකු පුටුවලින් ඔවුන් ‍පෙරළන්නේත්, පොඩි මිනිසුන් ඔසොවා තබන්නේ මේ සෙනසුරු ය.සෙනසුරුට අයත් දශාවක් මිනිසකුට ලැබුව ‍විට ඔහුගේ මුළු ක්‍රියා කලාපය ම සෙනසුරු ගේ පැවැත්ම හා සමාන ය. එක ම සරම දුගඳ වහනය කරමින් සති ගණනක් පාවිච්චි කරයි. සතියකට දවසක් වත් ස්නානය කරන්නේ නැත. දත් මැදීමට හෝ හෝ රුවුල බෑමට උනන්දුවක් නැත. මේ නිසා ඇතැම් කෙනකු‍ගේ යුග ජීවිතය බිඳ වැටේ. සිකුරු දශාවක් ගෙවමින් සිටින බිරියක්, සෙනසුරු දශාවක් ගෙවමින් සිටින සැමියකු ප්‍රතික්ෂේප කර ඉවත බලා ගන්නේ ඒ නිසා ය. විවාහ වන විටම ඒ දශා ගනුදෙනුව ගැන ද ජ්‍යොතිෂවේදියා විපරම් කර බැලිය යුතු ය.සෙනසුරුට විශ්වය හරහා රාශි මාරු කරමින් එක් වරක් ගමන් කිරීමට අවුරුදු 30ක් පමණ ගතවේ. මුළු ජීවිත කාලයට ම තුන්වරකට වඩා කෙනෙකුට සෙනසුරු දශාවක් ලබන්නේ නැත. රටටත් එසේ ය. මේ ව්‍යවහාර වර්ෂ 2013 ය. මේ වන විට සෙනසුරු ග්‍රහයා ඔහුගේ රජ ගෙදර වූ හෙවත් උච්ච රාශිය වූ තුලාවට පැමිණ ඇත. ශ්‍රී ලංකා කේන්ද්‍රයේත් තුලා රාශිය වූ 9 වැන්නට සෙනසුරු පැමිණ ඇත. මෙයට පෙර 1983 - 84 වර්ෂවලදීත් එයටත් පෙර 1953 - 54 වර්ෂවලදීත් එයටත් පෙර 1923 - 24 වර්ෂවලදීත් එයටත් පෙර බොහෝ ඈත අතීතයට ගියොත් 1818 දීත් 1848 දීත් යළි 1938 දීත් ඊටත් ඈත යුගයේ දී 1789 වැනි වර්ෂවලදීත් සෙනසුරු බලවත්ව උච්ච රාශිය වූ තුලාව හරහා ගමන් කළේ ය.ඔළුවක් නැති රාහුනොන්ඩි ගහන සෙනසුරුඑහෙයින් මේ සෙනසුරු තුන්වන ලෝක මහා සංග්‍රාමයකට අත වනමින් සිටින කාලයයි. ඇමෙරිකාවේ ඔබාමා සෙනසුරුට උපමා කළ හැකි නම් පුංචි රටවලට අනතුරු දායකය. වනස්පති වෘක්ෂය සැඩ සුළඟින් සිය අතපය සොළවන විට ඒ ගස යට අති පුංචි තෝර පඳුරුවලට අනතුරුදායක බව අමුතුවෙන් මතක් කළ යුතු නැත.තුලා රාශිය තුළ වර්ෂ 2 1/2ක් පමණ ගත කරන සෙනසුරු තවම ගමන් කරන්නේ අංශක 10ක් තුළ ය. සෙනසුරුගේ පරම උච්ච අංශකය 20 ය.මේ දිනවල සෙනසුරු තුලා රාශිය හරහා ගමන් කරන්නේ තනිවම නොවේ. සිය අවිචාරවත් මිත්‍රයා වන රාහු සමඟ ය. රාහුට ඔළුවක් නැත. ඒ වෙනුවට ඇත්තේ නාග පෙනයකි. සෙනසුරුට පාද ආබාධයක් ඇත. ඒ නිසා නොන්ඩියෙකි. මේ අබ්බගාත සෙනසුරුත් ඔළුවක් නැති රාහුත් අත්වැල් බැඳගෙන ගමන් කරන විට රාහුගේ මෝඩ අවිචාර කල්පනාවලට ආබාධිත සෙනසුරු ග්‍රහණය වෙයි. මිනිසුන්ට අපල කිරීමට, ගැටුම් ඇති කිරීමට, සමූහයක් ජීවත්වන, විශ්වවිද්‍යාල, සිර මැදිරි, පුනරුත්ථාපන කඳවුරු වැනි තැන්වලට වැඩියෙන් බැල්ම හෙලන මේ ශනි - රාහු දෙදෙනා තවත් කාලයක් අහිතකර ගමනක යෙදේ. සෙනසුරු මෙසේ උච්ච බල සහිතව ගමන් කරන කාලය තුළ දී පිළිසිඳගනු ලබන දරුවෝත්, උපත ලබන දරුවෝත් ප්‍රධානත්වයක් හෙවත් නායකත්වයක් ඇති විප්ලවවාදී අදහසින් යුතු අය වෙති.සෙනසුරුට පංච මහා යෝගයට අයත් ශශ යෝගයක් ඇත. සෙනසුරු විෂ්ණු ස්ථානයක හෝ ලක්ෂ්මී ස්ථානයක සිටිය දී උපදින්නෝ හෙවත් ජන්ම කේන්ද්‍රයේ 1, 4, 7, 10 හෝ 5, 9 යන රාශියක සිටිය දී උපදින්නෝ රාජ්‍ය නායකයකු හෝ ඒ හා සමාන බලවත් අය වෙති. චීන ජනනායක මා ඕ සේතුං, ජනාධිපති ආර්.ප්‍රේමදාස, මාග්‍රට් තැචර්, ජේ.ආර්.ජයවර්ධන, දෙවන එළිසබෙත් රැජන, රවින්ද්‍රනාත් තාගෝර්, ලලිත් ඇතුලත්මුදලි, කාල්මාක්ස්, මොරාජි දේශායි, සෝවියට් ජනනායක කෘශේව්, අර්ජුන රණතුංග, රන්ජන් විජේරත්න...මේ හැම කෙනෙකු‍ට ම සෙනසුරුට අයත් සස යෝගය විය. සෙනසුරුට ඇතැම් විට චරිත දෙක තුනක් වේ. කෙනෙකුට සෙනසුරුගේ බලවත් සබඳතාවක් නැතිව වෛද්‍යවරයකු විය නොහැකි ය. බුද - ගුරු ආදී ශුභ ග්‍රහයන් ජන්ම කේන්ද්‍රයේ බලවත් ව සිටියත් ‍ සෙනසුරුගේ ද බලවත් සබඳකමක් නොවේ නම් ඔහුට ඉංජිනේරු තත්ත්වයක් නොලැබ යයි. බුද - ගුරු ඉගෙනීමේ හා දැනුමේ ශක්තිය ලබා දෙතත් ක්‍රියාකාරිත්වය හෙවත් දෑතේ පුරුද්ද (පුළුවන්කම) ලබා දෙන්නේ සෙනසුරු ය. එ‍ෙස් ම රවි පියකාරක ග්‍රහයා බවට සම්මත පිළිගැනීමක් වෙතත් රාත්‍රි කාලයේ උපන් අයට පීතෘ කාරකයා සෙනසුරු ය. දවල් උපන් අයට රවි පීතෘ කාරකයා ය.මැණික් ගලේ පය හැපුනත්අහුලා ගන්නේ නෑ(එසේ ම රාත්‍රි උපන් අයට සඳු මවු කාරකයා ය. දවල් උපන් අයට සිකුරු මවු කාරකයා ය.) එහෙයින් රාත්‍රි කාලය තුළ උපන් අයට ‍ සෙනසුරු ඉටු දෙවියෙකි.සෙනසුරු පීඩිත දිළින්දන්ට වඩාත් අරියාදු රන බවට පිළිගැනීමක් මිනිසුන් අතර වේ. මෙය සනාථ කළ හැකි උපමා කථාවක් ද වෙයි. ඒ මෙසේ ය. අවුරුදු තිහකට පසුව සෙනසුරු තමාගේ රජ ගෙදර වැනි උච්ච රාශිය වූ තුලාවට පැමිණියේ ය. බොහෝ කාලයකට පසු පුතා ගෙදර පැමිණි හෙයින් ඔහු කැමැති අයුරින් ආහාර වේලක් සකස් කර දීමට සිතූ සෙනසුරුගේ මව, පුතේ මම උඹට උඹ කැමැති අලු කෙහෙල් වෑංජනයක් සහිතව බතක් පිළියෙල කරන්නම්. එතෙක් උඹ ගිහින් ස්නානය කර වරෙන්'යි කී මව වත්ත පහළ වූ කෙසෙල් පඳුරකින් ඇවරියක් කපාගැනීමට වත්ත පහළට ගියා ය. සෙනසුරු ස්නානය පිණිස යමින් සිටිය දී සිය මව අලු කෙ‍ෙහල් පඳුරක සුදුසු කෙසෙල් ඇවරියක් තෝරන හැටි ද දුටුවේ ය.සෙනසුරු ස්නානය කර පැමිණ කෑමට සුදානම් විය. කලෙකට පසු පැමිණි පුතා සමඟ යමක් කතා කළ යුතු යැයි සිතූ මව, සෙනසුරු අමතා, පුතේ උඹ වඩාත් අරියාදු කරන්නේ නැති බැරි පුංචි මිනිසුන්ට පමණක් බවට මට වැඩි දෙනෙක් පැමිණිලි කරනවා'යි චෝදනා කළා ය.සෙනසුරු මවට පිළිතුරු දෙමින්, අම්මා කෑමට අලු කෙහෙල් කපද්දි අර හොඳට වැඩුණු සාරවත් කෙසෙල් ඇවරි තිබියදීත් ඒ දෙස නොබලා කෙසෙල් කැනේ තිබුණු පුංචිම කේඩෑරි ඇවරියක් ම තෝරා කපන බව මා දුටුවා. ඒ ඇයිදැයි ඇසීය.ඇයි පුතේ හිතක් පපුවක් ඇතිව අර අපූරුවට තිබුණු කෙහෙල් ඇවරියක් කපන්නේ කොහොමද? ඒ නිසා මා එසේ කළ බව මව පැවසුවා ය. මමත් එහෙමයි අම්මේ. හිතක් පපුවක් ඇතිව අර වැදගත් ලොකු මහත්වරුන්ට පීඩාවක් කරන්නේ කොහොමදැයි පිළිතුරු දුන්නේ ය.ඒ වුණත් උඹ උදව් කරන්නේත් ලොකු මිනිසුන්ට පමණයිලු! පුංචි එවුන්ට කිසිම උදව්වක් කරන්නේ නැතිලු! ඒ ගැන උඹ කියන්නේ ‍ෙමාකක්දැයි මව ඇසුවා ය.මොනවා කරන්නද අම්මේ. ඔය බළි කවි කියන කාලකණ්ණින්ට දුන්නත් උන් ගන්නේ නැත්නම් මා මොනවා කරන්නදැයි සෙනසුරු පිළිතුරු දුන්නේ ය.‘ගන්නෙ නැද්ද බලන්න දීල බලපන්කො’ අම්මා එසේ කී විට ‘හොඳයි අම්මා බලා ගන්නකො'යි කියමින් මිදුලට අද්දර වූ මාවතට බැස,අම්මේ ඔන්න මම මේ මැණික් ගල පාරට දානවා! අර දුර සිට එන මගියා ඒක අහුලා ගනීදැයි බලමු!යි කියා මැණික පාර මැද තැබුවේ ය. සිදුවන හරිය දැක බලා ගැනීමට මව ද නො ඉවසිලිමත්ව සිටියා ය.මැණික ඇති තැනට ළංවන මොහොතේදී මගියාට අපූරු සිතුවිල්ලක් පහල විය. එනම් අනේ කවදා හෝ මාත් මහලු වෙනවා. ඇස් නොපෙනී යනවා. එහෙම වුණොත් මා කොහොමද පාරට බැහැලා යන්නෙ? පුරුදු වන්නත් එක්ක ටික දුරක් ඇස් පියාගෙන යන්න ඕනැයි සිතා හෙතෙම දෑස පියාගෙන අන්ධයකු‍ සේ ගමන් කළේ ය. මැණික් ගල ඔහුගේ පයේ හැපුණේ ය. ඒත් මගියා දෑස පියාගෙන ටික දුරක් ගියේ ය.දැක්ක නේද අම්මෙ? මං දුන්නත් මේ අවාසනාවන්තයෝ ගන්නෙ නැහැ. වටිනා මැණික් මං පොළොව යට සඟවලා තැබුවත් අර ලොකු එවුන් සේ නම් කළ අය පොළොව හාරා හෝ ඒවා ලබාගන්නා බව සෙනසුරු සිය මවට මතක් කළා ය.සෙනසුරු ගැන ඒ ජනවහරේ එන පුවතක් සඳහන් කළේ සෙනසුරුට විවිධ වූ චරිත ඇති බවත් පසක් කිරීමට ය. සෙනසුරු අපලයෙන් ගැලවෙන පිණිස අලියකුගේ වෙස් ගෙන සැඟවුණු බලවත් දෙවියකුට වරක් සෙනසුරු විසින් බටකොළ කැවූ පුවතක් ද ජනවහරේ එයි. එයින් අදහස් කළේ සෙනසුරුගේ අපලයෙන්කිසිවකු‍ට ගැලවිය නොහැකි බවකි.සෙනසුරු විසින් පුද්ගලයින්ට අත් කරනු ලබන අපලය ඒරාෂ්ටක යනුවෙන් හඳුන්වනු ලැබේ. එහි අරුත සඳු සමඟ 8 වැන්න සම්බන්ධ වීමය. අපේ රටේ වැඩි දෙනෙක් ජ්‍යොතිෂය නොදනිතත් ඒරාෂ්ටක අපලය හඳුනන්නේ ය. එයට බියෙන්, සෙනසුරු අපලය ලබන්නට පෙර දැවැන්ත ශාන්තිකර්මවල යෙදීම මිනිසුන්ගේ ස්වභාවයයි. ඒරාෂ්ටකය යන වචනය සඳහන් වූ නිසා එය යෙදෙන අවස්ථා ගැනත් මතක් කිරීමේ යුතුකමක් වේ. ප්‍රධාන වශයෙන් ඒරාෂ්ටක තුනෙකි. ඒ ජන්ම ඒරාෂ්ටකය, අෂ්ටම ඒරාෂ්ටකය හා චන්ද්‍රාෂ්ටම ඒරාෂ්ටකය යන තුනයි. (රවි ඒරාෂ්ටකය ආදී වශයෙන් තවත් ඒරාෂ්ටක අවස්ථා වේ) ජන්ම කේන්ද්‍රයේ සඳු සිටි රාශිය මත්තෙන් සෙනසුරු ගමන් කිරීම ජන්ම ඒරාෂ්ටකයයි.ලග්න රාශිය හරහා සෙනසුරු ගමන් කිරීම ලග්න ඒරාෂ්ටකය යි. ජන්ම කේන්ද්‍රයේ අටවැනි රාශිය හරහා සෙනසුරු ගමන් කිරීම අෂ්ටම ඒරාෂ්ටකයයි. ජන්ම ඒරාෂ්ටක කාලය අවු. 7 1/2කි. ලග්න ඒරාෂ්ටක කාලයත් එසේ ය. අෂ්ටම ඒරාෂ්ටක කාලය අවු. 2 1/2කි. ජීවිතයෙන් වැඩි කාලයක් ම ඒරාෂ්ටක අපල කාලයට යටත් ය. පුවත්පත් වාර්තාවලින් හෙළිදරව් කෙරෙන බොහෝ අපරාධ මේ ඒරාෂ්ටක අපලය සඳහා සම්බන්ධ ය. අපල කාලය යනු සසර ගමනේ දී කරන ලද පව් පළදෙන කාලයයි. පාප ග්‍රහයකු ගේ දශා ලබන විටත් ඒරාෂ්ටක කාලය තුළත් ඒ පව් පළ දෙන කාලය උදාවේ. පුවත්පතකට ලියන ලිපියක් කියවන සාමාන්‍ය පාඨකයාට තේරුම් ගැනීම අපහසු වුවත් හැකිනම් මතක තබාගැනීම සඳහා ඒ අපල අවස්ථා සෘෂි භාෂිතයෙන් සඳහන් කළ හැකිය.අෂ්ට මන්දේ - දශා චන්ද්‍රෝ දශ මන්දේ දිවාකරෝ සප්ත මන්දේ මහී පුත්‍රෝ ඒවං ප්‍රාණ විනාශනම්!සඳුගේ දශාවක් තිබිය දී සෙනසුරු අටවැන්නේ ගමන් කිරීමත්, රවි දශාවක් ‍ෙගවමින් සිටිය දී සෙනසුරු දහවැන්නේ ගමන් කිරීමත්, එසේ ම සෙනසුරු 7 වැන්නේ ගමන් කරන විට කුජ ගේ දශාවක් වීමත් මරණය අත් කරන තරමට අපල බවකි.දෙව්ලොවට සහ අපායට ගෙනයන සෙනසුරුඒත් ගර්ග නමැති ඉසිවරයා මේ ඒරාෂ්ටක අපලය ගැන වඩාත් පැහැදිලි විස්තරයක් ඉදිරිපත් කරමින්, ඒරාෂ්ටක අපල කාලය අවස්ථා හතකට බෙදා දක්වයි. ඒ මෙසේ ය.1. අජ වාහන ඒරාෂ්ටකය 2. කාක වාහන ඒරාෂ්ටකය 3. තුරඟ වාහන ඒරාෂ්ටකය 4. හස්ති වාහන ඒරාෂ්ටකය 5. හංස වාහන ඒරාෂ්ටකය 6. මහීෂ වාහන ඒරාෂ්ටකය 7. වෘෂභ වාහන ඒරාෂ්ටකයමේ ඒරාෂ්ටක අවස්ථා හත විස්තර කරන්නට වෙහෙසතොත් මේ ලිපියේ කෙළවරක් ගැන සිතීම අපහසු ය. යළි මේ ඒරාෂ්ටක හත විජය ශ්‍රී, ධන ශ්‍රී, රාජ ශ්‍රී, සැප ශ්‍රී වශයෙන් ශුභ අවස්ථා ද වෙතැයි ගර්ග ඉසිවරයා කියයි.කෙනෙකු දෙව් ලොවට ගෙන යන්නේත් අපායට තල්ලු කරන්නේත් සෙනසුරු යැ යි පිළිගත් මතයක් වේ. ඉහත සඳහන් අයුරින් සෙනසුරු විජය ශ්‍රී, ධන ශ්‍රී වැනි අවස්ථාවක වූ විට පුද්ගලයා වාසනාවේ උසස් තලයක රඳවා තබයි. අනෙක් අවස්ථාවක දී අපායට තල්ලු කරයි. මෙහි අපාය යන්නෙන් නිර්වචනය කළේ සිරගෙය, උසාවිය, පොලීසිය හෝ රෝහල විය හැකි ය. ඒ නිසා ඒරාෂ්ටක අපලයක් යෙදුණු පමණින් කලබල විය යුතු නැත. ජ්‍යොතිෂයෙන් තෙම්පරාදු වූ ජ්‍යොතිෂ කරුවෙක් එවන් අවස්ථාවක මරබියක් ඇතිකොට මුදල් ගරා ගැනීමකට ද පෙලඹේ.සෙනසුරු අපලයට නිර්දේශිත ශනි මුර්තුංජය යන්ත්‍රය බඳින්නේ නම් එය 19 දාහක් ජීවම් කළ යුතු වේ. සතියකින් දෙකකින් එය කළ නොහැකි ය. වඩාත් හොඳ ම දෙය බලවත් සෙත් කවියක් නැකතට, නමට, දශාවට සීහුම් කර කියැවීම ය. හැම දෙනාට ම සෙත්කවි නිර්මාණය කළ නොහැකි ය. ඒ සඳහා පළමු කොට ජ්‍යොතිෂ දැනුම හා කවිත්වය, ශාබ්දිකත්වය යන තුන් ශක්තියම විය යුතු ය. එසේ නිර්මාණය නොවන කවියක්, වස් කවියක් වීමට ඉඩ තිබේ.සෙනසුරු අපලය අතිධාවන වේගයෙන් අවිචාරවත් ව ඉදිරියට එන රථයක් මෙනි. ඒ රියේ ධාවන වේගය අඩු කිරීමට අප අත තිරිංග නැත. අප කළ යුත්තේ කානුවට බැස හෝ රථය මඟ හැරීම ය. එවිට රථය අප පසුකර අපට පීඩා නොකර යන්නාක් මෙන් සෙනසුරු අපලය ද ඉවත් ව යයි. අපට අපලය නවත්වන්නට බැරි ය. මඟහරවන්නට හැකි ය.ආචාර්ය පියසේන රතුවිතානකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=af13071413</link>
    <topic>වන සිවුපාවුන් වැනි මිනිසුන් මැද දෙවි දේවතාවුන් වැනි මිනිසුන් ඇත</topic>
    <author/>
    <content>පොලීසිය වනාහි මහජනතාව වෙනුවෙන් පිහිටුවා ඇති අපක්ෂපාත විය යුතු ආයතනයක් බව අමුතුවෙන් කිවයුතු නොවේ. එවන් වූ ආයතනයක සමහර නිලධාරින් කිසියම් අගතියකට පත් අයකු හට පිහිටට නොසිටී නම් එය සුළුවෙන් තැකිය යුතු ද නොහේ. එවිට දී අගතියට පත් අත්වන පීඩනය හා මදිපුංචිකම කීමට අටුවා ටීකාද ඇවැසි නොවේ.පොල්වත්තේ ශි‍්‍ර සම්බුද්ධාරාම විහාරස්ථානයේ විහාරාධිපති දෙනිපිටියේ සුධම්ම හිමියන් කඩිමුඩියේ මහ රාත්‍රියේ මිනුවන්ගොඩ පොලිසියට වැඩම කළේ තම පන්සලේ තිබූ රු. ලක්ෂ 3 ක මුදලක් හා භාණ්ඩ රැසක් සොරාගෙන ගොස් ඇති බව පැමිණිලි කිරීමටය.තමන් වහන්සේ අවමඟුලකට වැඩම කොට තිබියදී ජනේලයකින් රිංගූ සොරුන් ඒවා සොරාගෙන ගොස් තිබුණේ ඉකුත් 7 දා රාත්‍රියේදීය. එම ලක්ෂ තුනක මුදල ප්‍රදේශයේ දායක පිරිස එක්ව සම්මාදම් මගින් පන්සලේ ආවාස ගෙය තැනීමට එකතු කොට දී තිබූ මුදලකි. එහෙත් එහි රාත්‍රී රාජකාරියේ නියුතු නිලධාරිහු එම පැමිණිල්ලට සවන් නොදී සිටියදී හිමි ආපසු පන්සලට වැඩම කළහ. පොලිසියේ ජංගම රිය පන්සල අවට කැරකී ආපසු ගියේ ය.ප්‍රදේශයේ සිදු කැරෙන සොරකම් සිදුකරන්නේ මත්ද්‍රව්‍යයනට ඇබ්බැහි වූවන්ගෙන් බව සැක හැර දන්නා එහි ප්‍රදේශවාසීහු මෙම සිද්ධියත් සමඟ ම පොලිසියේ ක්‍රියා කලාපයට එරෙහිව දොස් නැගූහ. කුපිත වූ හ. එතෙකින් නොනැවතී හිමිවරුන් පෙරටු කරගත් උද්ඝෝෂණයක යෙදී කෑ ගසමින්, සිය අප්‍රසාදය පළ කරමින්, කුපිතව මෙන් ප්‍රධාන පාරට ද පැමිණ පොල්වත්ත මංසන්ධියට පැමිණ හඬ තැළූහ. දෙදහසකට වැඩි පිරිසක් එක් වූ මේ උද්ඝෝෂණයේ දී ඇතැමුන් ටයර් පිළිස්සූහ. යුක්තිය ඉල්ලා කෑ ගැසූහ. ‘පොල් මුදලාලිලාගෙ පොල් ලෙලි ගහන්නෙත් කුඩ්ඩෝ’ යැයි ද කියනු ඇසිණි.උද්ඝෝෂණය හේතුවෙන් ප්‍රධාන මාර්ගය ද අවහිර වී වාහන ගමනාගමනය ද වැළකී එක් ගිලන් රියකට යාමට දීමට පමණක් උද්ඝෝෂකයෝ කාරුණික වූහ. එහි පැමිණියේ මිනුවන්ගොඩ පොලිසියේ ස්ථානාධිපතිවරයාය. හිමියන් ගේ පැමිණිල්ල ද බාර නොගත් පොලිසියට දොස් නැඟූ පිරිස කියා සිටියේ ‘අපේ හාමුදුරුවන්ට දොසක් කියන්න එපා. මේ අපේ පන්සලේ සිද්ධ වූ සොරකමක්.’ තවත් කලබල කරන්නට වූ උද්ඝෝෂකයන් අතරට ඒ මොහොතේ දී පැමිණියේ ගම්පහ පොලිස් අධිකාරි (1) රංජිත් මාසිංහ මහතා ය.කුපිතව සිටි මහපිරිස සමඟ කෙටි සාකච්ඡාවක නිරත වූ පොලිස් අධිකාරිවරයා සුහද ව උද්ඝෝෂකයන් සමඟම ආපසු පන්සලට එන්නට වූයේ මෙහි පවතින සැබෑ තත්ත්වය මැනවින් අවබෝධ වූ නිසාම විය යුතුය. එහිදී සියලු පිරිස් එක්වූ රැස්වීමක් ද පැවැත්විණි.රැස්වීමේදී පොලිසිය අදාළ පැමිණිල්ල පවා ලබා නොගැනීම බලවත් අකටයුත්තක්සේ දුටු පොලිස් අධිකාරිවරයා එහි සිට ම තම ජ්‍යෙෂ්ඨ පොලිස් නිලධාරින් තිදෙනකුට ජංගම දුරකථනයෙන් අමතමින් උපදෙස් ලබාගත්තේය.මේ සිද්ධියේ දී අපේ නිලධාරින් රාජකාරිය ඉටුකොට නැතිනම් ඔවුන්ගේ වැඩ තහනමට ලක් කරනවා. පොලිස් අධිකාරිවරයාගේ ප්‍රකාශයෙන් එතුවක් යුක්තිය ඉල්ලා හඬ නැඟූ සියල්ලන්ගේ කෘතඥතාව පොලිස් අධිකාරිවරයාට හිමිකැරිණි. පොලිසිය ක්‍රියාකළ ආකාරය මැනවින් අසා දැනගත් පොලිස් අධිකාරිවරයා ම එහිදී පැමිණිල්ල බාරගත්තේ ය.ප්‍රදේශයේ සොරකම් මෙන් ම මත්ද්‍රව්‍ය ජාවාරම් කසිප්පු ජාවාරම් සිදුකැරෙන බව ද ඒවා මැඩලීමට පියවර ගන්නා ලෙසට ද පිරිස එහිදී ඉල්ලා සිටියහ. අනතුරුව මහ පිරිස සන්සුන් වී විසිර ගියහ.මිනුවන්ගොඩ පොලිසියෙන් ඉටුවිය යුතු මෙහෙවරට පොලිස් අධිකාරි රංජිත් මාසිංහ මහතා මුල් වූයේය.ගතවූයේ එක් දිනයකි. පන්සලේ ජනේලයකින් රිංගා සොරා ගත් රු. ලක්ෂ තුන මෙතෙක් හමුවී නැතත් සොරාගත් භාණ්ඩවලින් කිහිපයක් සමඟ ඊට සම්බන්ධ පුද්ගලයන් වූ අයිය මලෝ හා තවත් අයකු අත්අඩංගුවට ගෙන අධිකරණය මඟින් රක්ෂිත බාරයට පත් කැරිණි.තවත් පියවරක් ඉදිරියට යමින් ප්‍රදේශයේ මත්කුඩු හා කසිප්පුවලට සම්බන්ධ පුද්ගලයන් සිව්දෙනකු ද අත්අඩංගුවට ගෙන රක්ෂිත බාරයට පත් කැරිණි.කිවයුත්තක් තිබේ. යුක්තිය, සාධාරණය ඉටුකොට දීමට මැළි නොවනා නිලධාරි මහත්වරු ද පොලිස් දෙපාර්තමේන්තුවේ සිටිති. එය මහත් ආදර්ශයකි.මිනුවන්ගොඩ පොලිසියේ ස්ථානාධිපතිවරයා වෙනත් ප්‍රදේශයකට මාරු කැරිණි. අගතියට පත් හිමිගේ පැමිණිල්ල ලියා නොගත් සැරයන්වරුන් දෙදෙනකුගේ ද පොලිස් ජංගම රියේ උපපොලිස් පරීක්ෂකවරයකුගේ ද වැඩ තහනමකට ලක් කැරිණි.පොලිසියේ යුනිෆෝම් එක ඇඳගෙන තමන් බැබළෙන්නට යන අය මෙන් නොව තම නිල ඇඳුමින් තම පොලිස් දෙපාර්තමේන්තුවම බබළවන මෙවැනි නිලධාරින් වාසනාවන් යැයි ප්‍රදේශයේ කිහිපදෙනකු එක්ව කළ කතාබහකදී අපට ඇසිණි.අමල් යශෝමන් ජයසිංහඑම්. පී. කුමාරකොටදෙණියාව සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=af13071414</link>
    <topic>රේඛා</topic>
    <author>රූපාන්ති බුලත්සිංහල</author>
    <content>බමන මතයබීමෙන් හොඳ බීම තේරුම් ගැනීමට තාමත් සමහර පිරිමින් බැරිවීම කනගාටුවක්. කොයි එකටත් ‍මත්වතුර නැතිව බැහැ කියලා තමයි සමහරුන්ගේ ආකල්පය මේ ආකල්පය වෙනස් කරන්න නම් ටිකක් අමාරුයි. ඇයි ඉතින් ආයිබෝවන්ඩ සමහරු හිතාගෙන ඉන්නේ මේවා මේ පිරිමින්ගේ පෞරුෂත්වය වර්ධනය කරනවා කියලා. මේ රැවටීම ගැන මේ ඇත්තන්ට කියලා වැඩක් නැහැ. කතාවක් තියෙනවා‍නේ බීරි අලින්ට වීණා වයලා වැඩක් නැහැ කියලා මේකත් මේ ඒ වගේ වැඩක්.බීමට ඇබ්බැහි වුණ කෙනෙක් ඒකෙන් ගලවා ගන්න නම් ඉතින් ටිකක් නොවෙයි හුඟක් අමාරුයි. කොහොම වුණත් මේ බීමත්කම නම් ඒ හැටි හොඳ දෙයක් නෙවෙයි. මේ සිදුවීම සිද්ධ වුණේ නොචිචියාගම ප්‍රදේශයේ. බීමත් ටිපර් රියදුරෙකුගේ ටිපර් රියට හමුදා සෙබළුන් දෙදෙනෙක්ම යට වී මිය ගියා. බීමත්කම ජීවිත බිලිගැනීමට හේතු වෙන බව තවමත් මිනිසුන්ට තේරුම් ගිහිල්ලා නැහැ. ඒක ඒ තරම්ම මිනිස් ජීවිතවලට අහිතකරයි.හොඳ ප්‍රවාහනයක්අහිසංක සතෙකුටවත් ඉන්න ලැබෙන්නේ නැහැ. සමහර මිනිසුන් දඩ මස්වලට කෑදරයි. මේ කෑදරකම කොහෙන් කෙළවර වෙයිද කියලා දන්නේ නැහැ. මේකත් මේ දඩ මස් වලට කෑදරකම නිසා වෙච්ච දෙයක්. හැබැයි ඉතින් මේක බැලූ බැල්මටම වටහා ගන්න බැරි දෙයක්.කවුද හිතන්නේ සුඛෝපභෝගි රථයකින් දඩ මස් ප්‍රවාහනය කරයි කියලා. කවුඩුල්ල ජාතික වනෝද්‍යානයෙන් හොර රහසේ මරා ගත් මුවන් ප්‍රවාහනය කරමින් තිබියදී තමයි මේ රථය අත් අඩංගුවට අරගෙන තියෙන්නේ. කාටවත් හිතා ගන්න බැහැ මෙහෙම දේවල් සුඛෝපභෝගි රථ ඇතුළේ සිදුවෙනවා කියලා.ඒත් ඉතින් නොසිතෙන දේවල් කොච්චරවත් සිද්ධ වෙනවා අයිබෝවන්ඩ. ඒක නිසාම තමයි අපි කල්පනාවෙන් ඉන්න ඕනේ.හැබැයි ඉතින් කවුරු මොනවා කිවුවත් එළිවෙන ජාමෙට තමයි හොඳ හොඳ සෙල්ලම් ඇති වෙන්නේ මේකත් මේ එහෙම කතාවක්.දෛවයේ සරදමඇය ඔහුගෙන් බත්පත ලැබෙන තෙක් බලාගෙන හිටියේ නොඉවිසිල්ලෙනි. හැමදාමත් ඔහු රැගෙන එන බත්පත භුක්ති විඳ ඔහුට පින් දුන්නා. එදත් වෙනදා වගේම ඇයදෝතින්ම බත්පත් රැගෙන සුපුරුදු ලෙස ඔහුට පින් දී නැවතත් යන්නට හැරුනේ සෙනෙහසින් ඔහු දෙස බලමින්ය. එහෙත් ඇය‍ට යාම‍ට නොහැකි විය.‍ බත්පත දුන් වෛද්‍යවරයාගේ රියටම යට වී ඇය මිය ගියේ මහත් අවාසනාවන්ත ලෙසය. මෙතෙක් කලක් ඇයට බත්පත සරි කළ ඔහුගේම රියට යට වී ඇය මිය ගිය බව කෙලෙස නම් කියන්නද?රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=af13071415</link>
    <topic>පොදු රාජ්‍ය මණ්ඩලයීය රාජ්‍ය නායක සමුළුව</topic>
    <author>රංජිත් සියඹලාපිටිය</author>
    <content>පොදු රාජ්‍ය මණ්ඩලීය රාජ්‍ය නායක සමුළුව ගැන අපට අසන්න දකින්න ලැබෙන්නේ ඒ සඳහා වාහන ගෙන්වනවා යැයි අපේ සමහරුන් කියන කරන කතා සඳහා පමණි. ඒ සඳහා එවැනි වාහන ගෙන්වීමක් සිදුවන්නේ නැතැයි ඉතා පැහැදිලිව විදේශ අමාත්‍යතුමා ප්‍රකාශ කළත් ඒ ගැන එතරම් ප්‍රචාරයක් ලැබී නොතිබුණේ එය රසවත් නැති නිසා විය යුතුය. එය අපේ අවාසනාවය.ඒ කරුණ විතරක්ම නොවේ පොදුරාජ්‍ය මණ්ඩලයේ රාජ්‍ය නායක සමුළුව මේ වසරේ නොවැම්බරයේ දී අපේ රටේ පැවැත්වීමේ වැදගත්කම ගැන මාධ්‍ය ආයතන 650ක් පමණ තියෙන රටක කතා බහ වනු තවමත් දක්නට ලැබන්නේ ඉතාම අල්පවය. ඇත්ත වශයෙන්ම මේ වේලාවේදී අන්තර්ජාතික වශයෙන් විවිධ අභියෝග පවතින අවස්ථාවක මෙවැනි සමුළුවක් සඳහා රටවල් 53ක් නියෝජනය කරමින් එම රටවල නායකයින් හෝ ඔවුන්ගේ සුවිශේෂ නියෝජිතයින්ගේ පැමිණීම කියා නිම කළ නොහැකි තරම් වැදගත්ය. එක් අතකින් ඔවුන්ගේ හොඳහිත සෘජුව පෙන්වීමකි. එක් අතකින් දෙමළ ඩයස්පෝරාව සහ අපේ විරුද්ධවාදීන් යුද්ධයෙන් පසු තත්ත්වය පිළිබඳ ලොවේ හෙළිකරනු ලබන දැවැන්ත අසත්‍ය ප්‍රචාර පිළිබඳව වගකිවයුතු ලෝක නායකයන්ට සත්‍ය පෙන්වා දීමට හොඳම අවස්ථාවක් ද වේ.ඒ වාගේම මේ සමුළුවට සමගාමීව සිදුකරනු ලබන ව්‍යාපාරික සැසිය අප රටට ඒ රටවල සිටින දැවැන්ත ව්‍යාපාරිකයන්ගේ ආයෝජන ලබා ගැනීමට ලැබෙන ඉඩකඩ ද ඉතා වැදගත්ය. ඒ සඳහා ව්‍යාපාරික සමුළුවට අමතරව අපේ වාණිජ මණ්ඩල, දක්ෂ ව්‍යාපාරිකයින්, විදේශ ව්‍යාපාරිකයින් සමඟ එකිනෙකා අතර හෝ කණ්ඩායම් අතර සාකච්ඡා ඇතිකිරීම තුළින් සුවිශේෂ ප්‍රයෝජන ලබා ගත හැක.සංචාරක කර්මාන්තයට මේ තුළින් ලබා ගත හැකි ප්‍රයෝජන පිළිබඳ විද්වතකු ප්‍රකාශ කළේ යුද්ධයෙන් පසු එළඹෙන පොදු රාජ්‍ය මණ්ඩලයීය රාජ්‍ය නායක සමුළුව තරම් සුවිශේෂ සංචාරක ප්‍රවර්ධන අවස්ථාවක් මෙතෙක් අප රටට ලැබී නොමැති බවයි.එමෙන්ම මීට සමගාමීව සිදුවන යෞවන සම්මේලනය සහ මහජන සම්මේලනය තුළදී අන්තර්ජාතිකව අපේ තරුණ ප්‍රජාවට ලැබෙන සුවිශේෂී අවස්ථාවන් සහ දේශපාලන වශයෙන් විශේෂත්වය ඉතා වැදගත්ය.කාගෙත් වගකීම වන්නේ කලකින් ලැබෙන මේ සුවිශේෂී අවස්ථාවෙන් තම තමන්ගේ දේශපාලන අදහස් සහ යටි අරමුණු පසෙකින් තබා ජාතියට ආදරය කරන්නන් සේ ඉහළම ප්‍රයෝජනය රටට ලබාදීම සඳහා කැපවීමයි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=as1307141</link>
    <topic>කදු මුදුනක තනිවු වූ පුංචි වැලිමඩ ගොවියෝ</topic>
    <author>විශේෂ ස්තුතිය බිබිල හෑපොළඒ.ඇම්. ගුණපාල මහතාට</author>
    <content>කදු මුදුනක තනිවු වූ පුංචි වැලිමඩ ගොවියෝවේලාව පෙරවරු එකොළහට පමණ ඇත. අපි බිබිලෙන් බදුලු පාරට පිටත් වනවිට ගිනිගහන රස්?නයෙන් බොහෝ පීඩාවට පත්ව සිටියෙමු. බදුලු පාරේ මද දුරක් විත් තිස් දෙකේ කණුව ළඟින් හැරී අලවත්තාගොඩ පාර දිගේ කෙටිදුරක් පැමිණියෙමු. දැන් පෙර මෙන් නොව පරිසරයේ ඇත්තේ මද සිසිල් බවකි.“හපුගහපතනට කොහෙන්ද යන්නේ” මග අයිනේ වූ කඩයකින් විමසුවෙමු.“ඕන් ඔය පාරේ උඩහට යන්න.”පාර කොන්ක්‍රිට් කර ඇත. වාහනයකට ද ගමන් කිරීමට පුළුවන. සිතට පිවිසියේ සතුටකි. මඳ බෑවුමේ වාහනය ඉදිරියට ඇදෙයි. දෙපස ගහකොළවලින් පිරුණු මඟ දැන් පෙරටත් වඩා සිසිල් ය.“ඔතනින් එහාට නම් යන්න බැහැ. මේ කොහෙන් හරි වාහනය දාලා යමු.”මඟ පෙන්වන්නට පැමිණි රුවන් අණදෙයි.අපි ඔහුගේ අණට කීකරු වීමු. අතරමඟ නිවෙසක මිදුලේ වාහනය නතරකොට ගමන පිටත් වීමු.බිබිලත් හපුගහපතන ගමත් අතර කොතරම් නම් වෙනසක් ඇත්දැයි සිතෙන්නේ එහි ගිය අයෙකුට පමණි. හපුගහ පතනට සහ මඟ දැන් බෙහෙවින් තෙත බරිතය ඉර මුදුන් වී තිබුණ ද මඟට හිරු එළිය වැටෙන්නේ ගස් අතරින් පතර පෙරී ඒමෙනි.ඒ නිසා ම පරිසරය බෙහෙවින් සිසිලස ය. නුවරඑළිය ප්‍රදේශයට ආවේණික දේශගුණික ලක්ෂණවලින් හෙබි හපුගහපතන ගම්මානය මිනිසුන් හඳුන්වන්නේ පුංචි වැලිමඩ යනුවෙනි. තවෙකෙක් සපුගහපතනද කියති. ආරම්භයේදී මෙන් නොව ගම තුළට යන්නට යන්නට මාර්ගය දුෂ්කර ය.“මේ ගමේ හැමෝම ජීවත් වෙන්නේ ගොවිතැන් කරලා. මේ පාර නම් හැමෝම වගේ වගා කෙරුවේ බෝංචි. උඩරට වැවෙන හැම එළවළු වර්ගයක්ම වවනවා. අපිට තියෙන ලොකුම ප්‍රශ්නය තමයි මේ එළවළු නගරයට ගෙන යෑම. වාහනයක් යන්න බැහැ. පාර දුෂ්කරයි. කරේ තියාගෙන තමයි ගේන්නේ. එළවළු විතරක් නම් කමක් නැහැ. ගමේ කවුරු හරි ගෙයක් හැදුවොත් ඒකට අවශ්‍ය අමුද්‍රව්‍ය ගම මුදුනට ගේන්නේ කරෙන්. එක්කෙනෙක් ගෙයක් හදන්න පටන් ගත්තම ගමේ හැමෝම වගේ ඒකට උදව් කරනවා. දරුවෝ පාසල් යන්නේ එක්කෝ බදුල්ලට එහෙම නැත්නම් ඊට මෙහා තියෙන පාසලට.”ගමන යන අතරමගදී මඟපෙන්වීමට පැමිණි රුවන් ගමෙහි දුෂ්කර බව පැවැසුවේ එසේ ය. රුවන් සිවිල් ආරක්ෂක බළකායේ සේවය කරන්නේ ය. ඔහු ලබන වැටුපින් ගමේ ඇතැමෙකුට ගොවිතැන් කිරීම සඳහා මුදලින් ආධාර කරනු ලබයි.“මං ටවුමේ ඉඳලා ඇට වර්ග පොහොර ආදිය ගෙනැත් දෙනවා. ඒ වගේ ම ගොවිතැන නඩත්තු කරන්න වියදම් ලබාදෙනවා. අවසානයේදී වියදම් කපා නොහැර ආදායමෙන් කොටසක් ගන්නවා. එහෙම කළා කියලා කාගෙවත් හිත් රිදෙන්නේ නැහැ. පැය දෙක තුනක දුෂ්කර ගමනින් පසුව අප ගම පෙනෙන තෙක් මානයට ආවෙමු. හපුගහ පතනට යන ගමන බෙහෙවින් දුෂ්කර ය. ඒ මඟ මතුව ඇති උස් ගල් නිසා කඳුකර මගෙහි ගමන් ගැනීමට අපහසු ය. නගරයේ සිට ගමට පළමු වර යන අපට එම ගමන බොහෝ දුෂ්කරකාරි බවක් හැඟුණ ද සපුගහ පතන ගැමියෝ දිනපතාම හෝ දින දෙක තුනකට දවසක් හෝ එහෙමත් නැත්නම් සතියකට වතාවක් හෝ නගරයට පැමිණෙති. ඔවුහු මැසිවිලි නොනගන්නාහ. ගමන දුෂ්කර වුවද තම දෛනික වැඩ කටයුතු කෙසේ හෝ සිදුකර ගන්නාහ.බිබිලේ දී දැනුන දැඩි හිරු රස්නය කඳුමුදුනේ ගම්මානයේදී අපට නොදැනිනි. හමන සුළඟ දැඩි සීතලය. ඒත් ඇතැම් ගැමියෝ හේනට ගොස් සිටිති. තවකෙක් ටවුමට ගොස් ඇත. කොතරම් දුෂ්කර වුවද ඔවුහු සතුටින් ජීවිතගෙන යති. සෑම ගෙවත්තකට නිවසේ පරිභෝජනයට අවශ්‍ය එළවළු කිහිපයක් හෝ වවා ඇත. ගම්මිරිස් ඔවුන්ගේ තවත් ආර්ථික බෝගයකි.අපි මෙදා පාර වගා කෙරුවේ බෝංචි. බෝංචි අස්වැන්න නම් හොඳයි. ගමන දුෂ්කර නිසා අස්වැන්න ගෙනියන්න ගමට වෙළෙන්දෝ එනවා අඩුයි. එක්කෝ අපි අලවත්තාගොඩට අරගෙන යනවා. එහෙම නැත්නම් බිබිලට අරගෙන යනවා.අප්පුහාමි හැට එක් හැවිරිදි ය. ඔහු තම දරුවන් රකින්නේ ගොවිතැන් කටයුතු කිරීමෙනි.ගමට ජල පහසුකම් නැත. ඇත්තේ ඔයෙන් ලබාගන්නා වතුර ය. ඇතැම් තැනෙක කිතුල් කදක්, පුවක් කදන් මැදින් ඔවුහු වතුර පීලි සාදාගෙන ඇත. ගමට විදුලිය තිබුණ ද විදුලිය ගැනීමට තරම් ඇතැමෙකුට වත්කමක් නැත.සුදුමැණිකා හේනට ඇවිත් ඇත්තේ තම මුනුපුරා සමඟ ය. “අපි ලෙඩක් දුකක් හැදුණොත් එක්කෝ ලුනුගලට යන්න ඕන. එහෙම නැත්නම් බිබිලට යන්න ඕන. මේ කොහොම ගියත් යන ගමන නම් දුෂ්කරයි. ගමට එන්න පාර හදලා දෙන්න කියලා හැමෝටම කියනවා. ඒත් මේ වනතුරු නම් වැඩක් වුණේ නැහැ. ගමට එන්න තියෙන ළඟම පාර තමයි අලවත්තාගොඩ පාර.සුදු මැණිකේ පවසන්නේ කනස්සල්ලෙනි.ඔවුන් කඳුමුදුනේ තනිවූ හැඩ ය. තැපැල්කරු හෝ ග්‍රාම නිලධාරීන් ගමට එන්නේ නැත. ඒ මාර්ගයේ ඇති දුෂ්කර බව නිසා ය. තැපැල්කරු අලවත්තාගොඩ හන්දියේ කඩයෙන් ගමට ඇති ලිපි තබා යයි. ඔවුහු එහි ගොස් සතියකට හෝ දින දෙකතුනකට වරක් ලිපි රැගෙන එති. ඔවුන් අයත් වන්නේ මුදියල වසමට ය. අවශ්‍ය විටෙක ගැමියෝ දුෂ්කර මඟ ගෙවා ග්‍රාම නිලධාරි මහතා සොයාගෙන යති.සාමාන්‍යයෙන් ගමකට පන්සලක් තිබිය යුතු ය. ඒ අප දන්නා පරිදි ය. එහෙත් හපුගහපතන ගමට පන්සලක් නැත. ගමේ මරණයක් වූ විට පාංශු කූලය දීම සඳහා බොහෝ දුර සිට හාමුදුරුවෝ වඩිති. (ඒ ටැªංගොඩ රජමහා විහාරයේ සිට ය.)“ගම දුෂ්කරයි තමයි. ඒත් මේ ගම අපේ අම්මලා තාත්තලා ජීවත් වෙච්ච ගම. අපි මේවා දාලා කොහේ කියලා යන්නද? ගමේ පවුල් විස්සක් විතර ජීවත් වෙනවා. අපිට කිසිම බාහිර කරදරයක් නැහැ. හේන් වැඩකරන අතරතුර අපත් සමඟ පිළිසඳරේ යෙදුණු ගුණපාල පැවැසීය.කොතරම් දුෂ්කරතා තිබුණ ද ඔවුන් තමා උපන් ගමට ආදරේ ය. හැන්දෑ කළුවර අවටින් ඒමත් සමඟ අපි ගමෙන් එන්නට පිටත් වීමු.ඈතින් ඇසෙන්නේ මාතරම්මුල්ල ඔය ගලන හඬයි. එහෙත් ඔය පැහැදිලිව දැක ගැනීමට නොහැක්කේ රූස්ස ගස් ගන තුරු වදුලු වලින් වැසී ඇති බැවිනි.අපි යළිත් නගරයට එන්නට පිටත්වීමු. කන්ද නැග්ගට වඩා එය බැසීමට අසීරු ය. දෙපස ගස් මුල්, අල්ලා ගනිමින් හති අරිමින් අපි බොහෝ දුරක් ආවෙමු?. වංගු වෙන් වංගුව හැරුණ ද පාර නොපෙනෙයි. එහෙත් කුඩා දරු දැරියන්ගේ සිනා හඬ ඈතින් ඇසෙයි. ඒ හඬට කන්දී අපි අතර මඟ නතර වීමු. වේලාව සවස හතරහමාරත් පසු වී ඇත. දරුවෝ අමාරුවෙන් කන්ද නගිති.“හැමදාම අපි ගෙදර එනකොට මේ වේලාව තමයි. උදේට අපි පහ මාරට විතර ගෙදරින් පිටත් වෙනවා. ඉස්කෝලෙට යනකොට වෙලාව අටට කිට්ටුයි. කොහොමත් අපේ ඉස්කෝලේ පටන් ගන්නේ උදේ අටට. අපි ඉගෙන ගන්නේ මුදියල ආදර්ශ පාසලේ. උදේට කොටගම හන්දියට පයින් ඇවිත් ඉතිරි ටික බස් එකේ යනවා. කිලෝ මීටර් තුනක් හතරක් පයින් එනවා.”දරු දැරියෝ හති අරින ගමන් පවසති. මග දෙපස ඉලිප්පි ඇති ගල් උඩ වාඩි වී ඔවුහු ගිමන් හරිති.“වැස්ස දවස්වලට අපිට ඉස්කෝලේ යන්න විදිහක් නැහැ. ඒ වගේ ම තමයි ඇඳුම් වේලගන්නත් බැහැ. අපිට මහා ගොඩක් සුදු ඇඳුම් නැහැ. අම්මලට තාත්තලට ඒවා අරන් දෙන්න වත්කමකුත් නැහැ. දරුවන් කියන්නේ කනගාටුවෙනි. ඇතැමෙකුගේ සපත්තුවල ඉදිරිපස කොටස කැඩී බිඳී ගොස් ය. මේ පාරේ යනකොට සපත්තු දාන්න බැහැ. පාරේ ගල් මුල් වැඩි නිසා ඉක්මනටම සපත්තු කැඩෙනවා. අපේ ගමට යන්න පහුගිය කාලේ අලුතෙන් පාරක් කැපුවා. ඒත් ඒ පාරේ කවුරුවත් යන්නේ නැහැ. ඒ පාර හරි දුරයි. මේක තමයි අපේ ගමට තියෙන ළඟම පාර. අම්මා කියලා තියෙන්නේ ඒ පාරේ එන්න එපා කියලා. කැලෑව වැඩියි. දැරියක හුරතල් හඬින් පවසන්නීය. ගමන දුෂ්කර වුව ද මේ පුංචි ඔවුන්ගේ ලෝකය සුන්දර ය. ඔවුන්ට ඉටුකර ගැනීමට ප්‍රාර්ථනා මෙන් ම බලාපොරොත්තු ද ඇත.“මං කවදා හරි ගුරුවරියක් වෙනවා.”“මං දොස්තර කෙනෙක් වෙනවා.”“මං විද්‍යාඥයෙක් වෙනවා.”“මමත් ගුරුවරියක් වෙනවා.”ඈත දුෂ්කර ගමක වෙසෙන මේ දරු දැරියෝ අනාගතය ගැන අපමණ සිනහ දකිති. ඒ සිහින සැබෑකර ගන්නට ඔවුහු දිනපතා දුෂ්කර ගමනක යෙදෙති.බිබිලේ සිට කිලෝමීටර් දහයක් පමණ ඈතින් පිහිටි හපුගහපතන ගම්මානය සුන්දරය. ඒ සුන්දර බව වඩාත් ස්මතු වන්නේ එහි වෙසෙන ගැමියන් නිසා ය. අතිශය දුෂ්කර වුව ද කිසිවෙක් ගම හැරදා යන්නට සූදානම් නැත. ඔවුන්ට අවශ්‍ය එම ගමේ ම ජීවත් වෙමින් තම දරුවන්ගේ ජීවිත සොඳුරු කිරීමට ය?.දරුවෝ රිසිසේ ගමින් ඈත කඳු මුදුනට දිවයති. ගස් කොළන් අතර වැදෙමින් ඔවුන්ගේ සිනා හඬ ඇසෙනවා මිස දැන් ඔවුහු රුව නොපෙනේ.විශේෂ ස්තුතිය බිබිල හෑපොළඒ.ඇම්. ගුණපාල මහතාටඉනෝකා සමරවික්‍රමඡායාරූප -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=as1307142</link>
    <topic>මෙන්න President</topic>
    <author/>
    <content>මෙන්න Presidentප්‍රෙසිඩන්ට් යන වදනේ නියම අරුත කුමක් වුවත් එය මුළු රටටම ලොක්කා හැඳින්වීම සඳහා යොදා ගන්නා වදනක් ලෙස කාහට වුව තේරුම් යන්නකි. ද ප්‍රෙසිඩන්ට් නමින් මෙලෙස හඳුන්වන්නේ දැවැන්ත ශාකයකි. ලොව විශාලත්වයෙන් දෙවැනි වූ කේතුධර වර්ගයට අයත් මේ ශාකය සික්වෝයා වර්ගයේ ශාකයකි. ප්‍රෙසිඩන්ට් ලෙසින් ඊට නම යෙදී ඇත්තේ එහි ඇති විශාලත්වය නිසාය. ඇමෙරිකාවේ කැලිෆෝර්නියාවේ සිට නෙවාඩා ජනපද දක්වා විහිදෙන උතුරේ සිට දකුණට දළ වශයෙන් සැතපුම් 400ක්ද නැගෙනහිර සිය බටහිර දෙසට සැතපුම් 70ක් ද පමණ වූ සියරා නෙවාඩා කඳු පන්තිය මේ දැවැන්ත වෘක්ෂයන්හි නිජබිම වේ. ප්‍රෙසිඩන්ට් ඇතුළු ලෝකයේ විශාලත්වයෙන් පළමු හා තෙවැනි තැන් ගන්නා ශාකද පිහිටා ඇත්තේ කැලිෆෝර්නියාවේය‍.කැලිෆෝර්නියාවේ සික්වෝයා ජාතික උද්‍යානයේ ඇති මේ දැවැන්ත ප්‍රෙසිඩන්ට් නම්වූ ශාකයේ උස තට්ටු 20ක බිල්ඩිමකට සමාන යැයි පැවසේ. කොළ බිලියන දෙකක් පමණ වන එහි උස අඩි 247කට වැඩිය.කැලිෆෝර්නියාවේ හම්බෝල්ඩ් රාජ්‍ය විශ්ව විද්‍යාලයේ විද්‍යාඥයකු වන ස්ටීව් සිලෙට් පසුගිය වසරේදී මේ ශාකය පිළිබඳව කළ පර්යේෂණයකින් පසු මේ ගස ලොව දෙවැනි විශාලතම ශාකය ලෙස හඳුනාගෙන තිබේ.මේ ප්‍රසිඩන්ට්ගේ උස කෙතෙක්ද යත් එය බිම සිට බැලිය නොහැකිය. මුල් අතර ඉඩ දැවැන්ත කාමරයක ඉඩට සමානය. මේ ගස්වල විශාලත්වය නිසා සුළි කුණාටු ලැව් ගිනි සහ අකුණු වැනි ස්වභාවික ආපදාවලින් බේරීමේ හැකියාව ද මේ ශාක සතුවේ.විද්‍යාඥ ස්ටීව් සිය උදව්කරුවන් ලවා මේ දැවැන්ත ගස මැනීමේ කාර්යය සිදුකළ අතර එය මෙතෙක් කිසි කෙනෙක් නො‍කළ කාර්යයකි. ඒ ගස් අඩි සිය ගණනක් උසට වැඩුණු පසුත් වෙනත් කිසිම පැළෑටියක් වැවෙනවාටත් වඩා උසට වැඩෙන අතර කඳද නිරන්තරයෙන් මහත් වෙමින් වැඩේ. ගසේ උඩ අතු ගසේ වයසටත් වඩා වැ‍ඩියෙන් ශක්තිමත්ව වැඩෙන බවත් ශත වර්ෂ ගණනාවක් ජීවත්වන බවත් එම විද්‍යාඥයා පවසයි.මේ ගස් උතුරු ඇමෙරිකාවේ මෙන්ම වෙනත් රටවලද වැවුණද මෙතරම් දැවැන්තව වැඩෙන්නේ සියරා නෙවාඩා කඳු පන්තියේ පමණක් බවද පැවසේ.වසර 3500ක් පමණ වයසැති මේ ශාක අතරින් ලොව උසම ශාකය අඩි 275ක් වන ජෙනරල් ෂර්මන් ලෙසින්ද තෙවැනි විශාලතම ශාකය ජෙනරල් ග්‍රාන්ට් ලෙසද හැඳින්වේ. ඉතිහාසයේ උසම ශාක ලෙසින් වාර්තාවූ සෑම ශාකයකටම වඩා මේ ශාක උසින් වැඩිය. මෙතෙක් ලොව විශාලතම ශාකය ලෙසින් තිබූ ඔස්ට්‍රේලියාවේ රෙඩ්වුඩ් ශාකය උසින් අඩි 247ක් වූ අතර එය අකුණු සර වැදීම නිසා විනාශ වූ බවද වාර්තා වේ.දහ නව වැනි ශත වර්ෂයේදී ඇමෙරිකවේ මුල් පදිංචිකරුවෝ මේ දැවැන්ත ශාක කපා බිම පෙරළා ප්‍රදර්ශනය කළහ ඉන් වඩාත්ම ප්‍රසිද්ධ වන්නේ ක්‍රිස්තු පූර්ව 668 පැවැති ශාකයකි. කැලෑවේ මවු ලෙසින් හැඳින්වූ මේ ශාකය 1852 දී සොයා ගනු ලැබූ අතර කඳ රැහීම නිසා 1908 දී විනාශ වී ඇත්තේය.“මා විවාහ වීමට කැමැත්තෙන් සිටියේ නොසෙල්වෙන අදහස් ඇති, ශක්තිමත් ඒ වගේ ම විශ්වාසවන්ත කෙ‍නකු සමඟය. ‍ෙරා්ස්ට අන්තිමේ නොසෙල්වෙන ශක්තිමත් කෙනා ‍හමුවුණා. ඒත් ඒ පණැති අයෙක් නෙමෙයි.ඕස්ට්‍රේලියානු ජාතික තරුණ චිත්‍ර ශිල්පිනියක වූ ජෝඩි රෝස් අවසානයේදී තම සැමියා ලෙස තෝරාගත්තේ ප්‍රංසයේ පිහිටි ‘පොන්ට් ඩු ඩියැබ්ලෝ’ නම් වූ වසර 600 ක් පමණ පැරැණි පාලමයි.ඇතැමෙකුට මෙය විකාරයක් හෝ පිස්සුවක් ලෙස පෙනුණ ද රෝස් එම තීරණය ගැනීමට හේතුව වූයේ සමහර විට පිරිමින්ට නොමැති ස්ථිර භාවයත් ශක්තියත් විශ්වාසයත් මෙම පාලමට ඇති නිසා විය හැකියි.‘පොන්ඩු ඩියැබ්ලේ” හෙවත් “යකාගේ පාලම” සමඟ පසුගිය ජූනි 17 වැනිදා පැවැත්වූ විවාහ උත්සවයට රෝස් ගේ හිතවතුන් 14 දෙනෙකු සහභාගි වූ අතර “දුටු දා සිට එයාට ආදරේ හිතුණා” යැයි විවාහ උත්සවයේදී තම මිතුරන් අමතා රෝස් ප්‍රකාශ කළේ ‍ඉමහත් සොම්නසිනි.දැන් ඇගේ නම ලෙ පොන්ට් ඩු ඩියැබලේ යි. ඩියැබ්ලේ මහත්මිය ගේ සංගීත නිර්මාණයට මේ පාලමේ සිදුවන දෙදරීම ද ඇතුළත් කොට ඇත.විවාහ උත්සවය පවත්වන අවස්ථාවේ නිශ්ශබ්දව සිටි ඩියැබ්ලේ මහතා ඔහුගේ විවාහක බිරියගේ සංගීත නිර්මාණය පිළිබඳ ඇති කැමැත්ත නිසා නිශ්ශබ්දව ම සිටි බව රෝස්ගේ මිතුරෝ පැවසූහ.සැමියෙකුගෙන් මා බලාපොරොත්තු වන ශක්තිය, විශ්වාසය, ප්‍රියජනක භාවය, අනුකම්පාව හා රූපශ්‍රීය ‘යකාගේ පාලම’ ළඟ තිබෙනවා යැයි ඇය ප්‍රකාශ කළා ය.ප්‍රංසය මේ විවාහය නීත්‍යානුකූල විවාහයක් ලෙස පිළි නොගැනුණ ද “අපගේ විවාහය ඉතාම ශක්තිමත්, කලක් පවතින සම්බන්ධයක් වන්නේ” යැයි ඇය තරයේ කියා සිටියි. “ඔහු ගල්වලින් සුසැදුණේ මුත් ඔහු ජීවත්වන බව මට හැඟෙනවා. එයා ගේ ශක්තිමත් වැලඳ ගැනීම් නිසා මා තුළ සාමාකාමී බවක් ඇති වෙනවා. මාව මහ පොළව හා සම්බන්ධ කිරීමට එයා සමත් වෙනවා” යි ඇය තවදුරටත් කියා සිටියා ය.දුප්පත්කම අප රටේ පමණක් නොව මුළුමහත් ලෝකයාටම බලපාන කරුමයකි. එයින් ගැලවීමට නොයෙකුත් දෙනා නොයෙකුත් ක්‍රම සහ විධි ක්‍රියාත්මක කරති. චීනයේ ‍චෙන්ඩු ප්‍රදේශයේ ජීවත්වන කාන්තාවකට මුහුණපෑමට සිදුවූයේ ද එවැනි අත්දැකීමටය.ඇයට නිවුන් දරුවන් ලැබිණ. එහෙත් ඇයට ඔවුන් රක්ෂා කර ගත නොහැකි නිසා හදා වඩා ගැනීම සඳහා 1972 දී පවුල් දෙකකට බාර දුන්නේ මහත් බලාපොරොත්තුවකිනි.මෙම තොරතුරට සම්බන්ධ වන තවත් විස්තරයක් මෙහි සඳහන් කළ යුතුය. පසුගිය ජුනි මාසයේ 41 හැවිරිදි සෙංයොංට හමුවූ ඔහුගේ මිතුරෙකු කියා සිටියේ කිලෝමීටර් 200 ක් පමණ ඈතින් පිහිටි නෙයිජියැං නගරයේදී සෙංයොංගේ මුහුණුවරම පවතින කෙනෙකු හමුවූ බවයි.හෝටල් අයිතිකරුවකු වූ සෙං වහාම නෙයිජියැං නගරයට ගියේ එම තැනැත්තා හමුවීමටය. එම නගරයේ බස් සමාගමේ කනිෂ්ඨ කළමනාකරුවෙකු ලෙස කටයුතු කරන ලියු යොංගැං බොහෝ කලකට පෙර අතුරුදන් වූ තම නිවුන් සොහොයුරා බව සෙං තීරණය කළේය.‍නිවුන් සොහොයුරන්ගේ එක්වීමත් සමඟම ඔවුන්ගේ ඊළඟ අරමුණ වූයේ තම මව සොයා ගැනීමයි.ඒ වන විට 74 වැනි වියේ පසුවූ ඔවුන්ගේ මව ඔවුන්ගේ පියාගේ මරණින් පසු තවත් අයෙකු සමඟ විවාහ වී තවත් පවුලකට සම්බන්ධ වී සිටින අයුරු නිවුන් සොහොයුරන්ට දැකගත හැකි විය. කෙසේ වෙතත් 41 වසරකට පසුව මෙම නිවුන් සොහොයුරන්ගේ එක්වීම සතුට දනවන කරුණක් විය. ඒ වෙනුවෙන් ලියුගේ බස් සමාගමේ සියලුම දෙනා එක්වී අතිවිශාල සාදයක් පැවැත්වීමට තීරණය කළේ එම පවුලේ සෙසු සාමාජිකයින් ලෙස තමන් ද සිටින බැවිනි යැයි ප්‍රකාශ කරමිනි.”ඔබට සිගරට් පානය අත්හැරිමට අවශ්‍ය නම් මෙම දුරකතන නොම්මරයට කථා කොට තොරතුරු ලබාගන්න”සිගරට් පානයෙන් ඔබගේ සිරුරේ සරු බව හා ශක්තිය හීන වේවි”සිගරට්ටුවක් පානය කිරීම සඳහා පැකට්ටුව විවෘත කළ විට ඉහත කී ප්‍රකාශයන් එම පැකට්ටුවෙන් නිකුත් වේ නම් ඔබට තවත් දුම් පානය කිරීමට සිතේද?මෙසේ පවසන්නේ කථාකරන සිගරට් පැකට්ටුවකි.සමහර විට කථා කරන උපන්දින කාඩ්පත් ඔබට හමුවී ඇති. කාඩ් පත දිග හැරී විට “සුභ උපන් දිනයක් වේවා” යැයි සංගීත ස්වරයෙන් එම කාඩ්පත ඔබට සුබ පතයි. ස්කොට්ලන්තයේ ස්ටර්ලිං විශ්වවිද්‍යාලයේ විද්‍යාඥයින් පිරිසක් පසුගියදා කථා කරන සිගරට් පැකට්ටුව අත්හදාබැලීය. මේ සිගරට් පැකට්ටුව විවෘත කළ විගස එයින් අවවාද හා අනුශාසනා නිකුත්වීම ඔවුහු සාර්ථකව අත්හදා බැලූහ.මෙලෙස තැනූ සිගරට් පැකට්ටු වර්ග දෙකකින් එකක් වයස අවුරුදු 16ත් 17ත් අතර සිටින තරුණ ගැහැනු ළමයින් වෙනුවෙනි. ස්කොට්ලන්තයේ මෙම වයස් සීමාවේ සිටින ගැහැනු ළමයින් දුම්බීමට මහත් සේ ඇබ්බැහි වී සිටීම ඊට හේතුව වේ.මේ අත්හදාබැලීමට ලක්වූ තරුණ කාන්තාවන් ගෙන් බොහෝ දෙනකුගේ සිතට කාවැදුණු තොරතුර වන්නේ “සිගරට් පානයෙන් සරු බව හා ශක්තිය නැතිවී යනවා” යන අදහසයි.සිගරට් පානය ජනප්‍රිය කිරීම සඳහා බොහෝ සිගරට් සමාගම් නොයෙක් නොයෙක් අත්හදා බැලීම් කරනු ලබයි. ඒ නිසාම සිගරට් නිසා සිදුවන සෞඛ්‍යයට වන හානිය පෙන්වා දෙන මේ අන්දමේ අත්හදා බැලීම් අතිශයින් කාලීන යැයි ස්කොට්ලන්තයේ දුම්බීමට එරෙහි සංගමයක ප්‍රධාන විධායක නිලධාරිනී ශීලා ඩෆී ප්‍රකාශ කරන්නීය.මෙබඳු නිර්මාණයක් මත්වතුර බෝතලයටත් සම්බන්ධ කළ හැකි නම් කෙතරම් අගේද?විශාල හිසක් සහිත, තාරාවෙකු මෙන් පාද සහිත බීගල් හා බොක්සර් සුනඛ වර්ගවල මිශ්‍රණයක් වූ සුනඛයා 25 වැනි වරටත් උතුරු කැලිෆෝර්නියාවේ වාර්ෂිකව පවත්වනු ලබන ලෝකයේ විරූපීතම සුනඛයා තේරීමේ තරගයේ ප්‍රථම ස්ථානය දිනාගැනීමට සමත් විය.වාලී නමින් හඳුන්වනු ලබන මේ හතර හැවිරිදි සුනඛයා හරියටම සුනඛ වර්ග කිහිපයක් එකතු කොට තැනූ සතෙකුට සමාන යැයි එම තරගයේ ප්‍රධාන විනිසකරු හැටියට කි‍්‍රයා කළ බ්‍රයන් සොබෙල් ප්‍රකාශ කළේය.”මට මේ සතා හමුවන විට ඌට අවුරුදු 3ක් විතර ඇති. බොහෝ අය මේ බල්ලට හරි හැටි ගැළපෙන අංගෝපාංග නැති බව නිතර කියනවා. ඒත් මම ඌට හරි ආදරේ”යි වාලිගේ අයිතිකරු ටැම් බාබි පවසයි.”වාලි ඇවිදින කොට හරියටම තාරාවෙක් ඇවිදිනවා වගෙයි. ඒ ලක්ෂණය එයාගේ වාසියට හිටියා” යැයි විනිසකාරවරු විසින් සඳහන් කර තිබිණ.වාලිට “ලෝකයේ විරූපීතම බල්ලා” හැටියට ඩොලර් 1500ක් හා රූපවාහිනී සමාගම් කිහිපයකින්ම ඔහු පෙන්වා ලීමට නියමිතව ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=as1307143</link>
    <topic>කාටූන් පුංචි අය මෙච්චරම නරක් කරනවාද?</topic>
    <author>අද කතා බහ කොළඹ විශ්ව විද්‍යාලයේ සමාජ විද්‍යාව පිළිබඳමහාචාර්ය එස්. ටී.හෙට්ටිගේ</author>
    <content>කාටූන් පුංචි අය මෙච්චරම නරක් කරනවාද?දියුණු රටවල නම් දරුවන් උදෙසා වෙනම ළමා නාළිකා තියෙනවා. ඒවගේම ඒ සඳහා වෙන් වෙන්ව වැඩසටහන් සකස් කරන සුවිශේෂී කණ්ඩායම් ඉන්නවා. ඒ අය එක පාරටම දරුවන්ට වැඩසටහනක් හඳුන්වලා දෙන්නේ නෑ. මේ නිසා අම්මලා තාත්තලාට දරුවන්ට එකපාර ළමා වැඩ සටහනකට යොමු කරන්න බය වෙන්න දෙයක් නෑ.මොකද මේ රටවල ළමා වැඩසටහන් වගේම කාටූන් වැඩසටහනුත් ළමයින්ට ඉදිරිපත් කරන්න ඉස්සෙල්ලා විශේෂඥයන්ට පෙන්වනවා. ඒ අය ඒවා බලාගුණ දොස් කියනවා. ඒ නිසා ළමයා නොමඟ යන කිසිම දෙයක් ළමයා වෙතට යන්නේ නෑ."අනේ අම්මේ මට තුවක්කුවක් ඕනේ"" පොඩි ළමයින්ට තුවක්කු හොඳ නෑ පුතා"" අනේ අම්මේ මට තුවක්කුවක් ඕනේ, මොකද්ද අම්මේ, අපේ පන්තියේ ළමයෙක් ළඟත් තියෙනවා."" පුතා මම එකසැරයක් කිවුවා නේද තුවක්කු පොඩි ළමයින්ට හොඳ නෑ කියලා."පුතා ගේ ඇවිටිල්ල ඉවරයක් නෑ. සුමනා කියන දෙයක් පිළිගන්න පුතා ලෑස්තිත් නෑ. එත් පුතාට තුවක්කුවක් ගෙනත් දීලත් බෑ.මේ ළමයාට මොකද මේ වෙලා තියෙන්නේ? ළඟදි ඉඳලා පුතා මේතරම් තුවක්කුවලට මොකද ආස කියන එක සුමනාට හිතාගන්නවත් බැරි වුණා. ඒත් මේ ගැන සොයලා බලන කොට තමයි දැනගත්තේ පුතා ඉස්කෝලේ ඇරිලා ආව වෙලාවේ ඉඳලා කාටුන් බලනවා කියලා. කාටුන් පුංචි අය මෙච්චරටම නරක් කරනවාද ? අවශ්‍යතා මෙච්චරම වෙනස් කරනවා ද? ලේසියට පහසුවට දරුවන් යොමු කරන වැඩසටහන් මේ තරම් ම දරුවන් ගේ ජීවිතවලට බලපෑම් කරනවා කියන එක සිතට එන විට සුමනාට දෙලොව රත්වුණා. මේ ගැන පසුගිය දා අසා තිබුණු දේශනයක් කෙතරම් අර්ථවත්ද කියන එක සුමනාට නිතර නිතර මතක් වුණා. අම්මා කෙනෙකු විදිහට කරන්න යුතුකම් තවත් කොච්චර තියෙනවා ද? කොහොම වුණත් මේක හැම අම්මා කෙනෙකුටම දරුවන් ගැනහොඳ අවධානයෙන් සිටියයුතු බව එදා දේශනයේදී මහාචාර්ය තුමා කිවුවා. මේ වගේ දරුවන්ගේ හැසිරීම පිළබඳ නොයෙක් දේශන නොයෙක් වර සුමනාගේ කාර්යාලයේ පැවැත් වුණේ සුබසාධක සංගමයේ අනුග්‍රහය ඇතුව.පුංචි දරුවන්ට තියෙන හැම වැඩසටහනක්ම අද කාලේ ඔවුන්ට සුදුසු නෑ. මේ වැඩසටහන් හදන උදවිය බලන්නේ ඔවුන් ගේ ලාභය පිළිබඳ විතරයි. ඒ ඇරුණහම දරුවාට මේ වැඩසටහන මොන විදිහට බලපාන්නේ ද කියන එක පිළිබඳ දෙවරක් හිතන්න යොමුවෙන්නේ නෑ. දියුණු රටවල නම් දරුවන් උදෙසා වෙනම ළමා නාලිකා තියෙනවා. ඒවගේම ඒ සඳහා වෙන් වෙන්ව වැඩසටහන් සකස් කරන සුවිශේෂී කණ්ඩායම් ඉන්නවා. ඒ අය එක පාරටම දරුවන්ට වැඩසටහනක් හඳුන්වලා දෙන්නේ නෑ. මේ නිසා අම්මලා තාත්තලාට දරුවන්ට එකපාර ළමා වැඩ සටහනකට යොමු කරන්න බය වෙන්න දෙයක් නෑ. මොකද මේ රටවල ළමා වැඩසටහන් වගේම කාටූන් වැඩසටහනුත් ළමයින්ට ඉදිරිපත් කරන්න ඉස්සෙල්ලා විශේෂඥයන්ට පෙන්වනවා. ඒ අය ඒවා බලලාගුණ දොස් කියනවා.ඒ නිසා ළමයා නොමඟ යන කිසිම දෙයක් ළමයා වෙතට යන්නේ නෑ. අපේ රටේ තවම ඒ වගේ දරුවන් උදෙසා සේවයක් වෙනවා ද කියන එක ප්‍රශ්නයක්. අද වෙන කොට තියෙන කාර්ය බහුලතාවය නිසා අම්මලාට තාත්තලාට ඕනේ දරුවා කුමන හෝ දෙයකට යොමු කරලා හෝ තමන් ගේ වැඩ කර ගන්න . ළමයින් බැලිය යුතු නොබැලිය යුතු දේ මොනවාදකියලා අම්මලාවත් තීරණය කරන්න දන්නේ නෑ. ඉතින් කොහොමද දරුවන් හරි වැරැද්ද තෝරා බේරා ගන්නේ.මම හිතන්නේ ඉස්සෙල්ලා අම්මලා තාත්තලා දැනුම්වත් වියයුතුය. නැත්නම් නම් දරුවා හදාගන්න අමාරුයි. පුංචි කාලේ දරුවෙක් ගේ හිතට වැටෙන ඕනෑම දෙයක් ඔවුන් අනුකරණය කරනවා. ඒක මහා භයානක දෙයක්. කාටූන්වල තියෙන සමහරක් දේවල් පුංචි සිතින්කොහෙද තියෙන්නේ කියලා හොයනවා. එහෙම නැත්නම් යාළුවන්ගෙන් හරි අහලා හොයලා බලනවා. මේ නිසා සමහර කාටූන්වල තියෙන චරිත ළමා මනසේ වීරයන් ලෙස සටහන් වෙනවා. ළමා මනසේ රැඳෙන සමහර දේවල් ළමයාගේ පෞරුෂත්වය හීන කරනවා. නැතිනම් බුද්ධි වර්ධනයට හානි කරනවා. මේක වටහාගන්න එකපාරටම බෑ. මේ හැම දෙයක්ම දරුවාගේ මනසේ සෙමෙන්සෙමෙන් වර්ධනය වෙනවා.කුඩා දරුවෙක්ගේ මානසික වර්ධනයට සෙල්ලම් කිරීම පොත්පත් කියවීම අවශ්‍යයි. අද කාලේ ළමයින්ට සෙල්ලම් බඩු තෝරලා දෙනකොටත් අම්මලා තාත්තලා පරිස්සම් වෙන්න ඕනේ. නැත්නම් පස්සේ පසුතැවිලි වෙන්න සිදුවෙනවා. කුඩා කාලයේදි දරුවන් අනුකරණවලට අසුවෙනවා වැඩියි. මේවායින් දරුවා රැකගන්න පුළුවන්වෙන්නෙත් දෙමවුපියන්ට විතරයි. මේනිසා ඉල්ලන හැම දේම අරන් දෙන්න පුරුදුවෙන්න එපා. බොහෝ දරුවන් අද කාටුන්වල තියෙන සෙල්ලම් බඩු අරගන්න පෙළඹෙනවා. මේක එච්චර හොඳ දෙයක් නොවෙයි. දරුවාට කරුණකාරණා තේරුම් කරලා දෙන්න දෙමව්පියන්ට පුළුවන් වෙන්න ඕනේ.කාටුන් එකක් බලනවාට වඩා අම්මා තාත්තා එක්ක ගත කරන කාලය වැඩි කරගන්න දරුවා යොමු කරගන්න උත්සාහ කරන්න අවශ්‍යයි. නැත්නම් දරුවා හු‍‍දෙකලාවෙනවා. මේ හුදෙකලාවීම නිසා දරුවා නපුරු වෙන්න බලපානවා. එකට එක්ව කාලය ගත කරන්න දරුවා පුරුදුවෙනවා නම් හොඳයි. මේ හැම දෙයකින්ම දරුවා සමාජ ආශ්‍රයට පෙළඹෙනවා. අද දරුවන්ට මේ වගේ දේවල් කරන්න වෙලාවක් නෑ. වැඩිහිටියන්ට තියෙන වැඩ නිසා ඔවුන් සමඟ සම්බන්ධකම් පවත්වන්න වෙලාවක් නැහැ. කුඩා දරුවන් තමන් නරඹන කාටූන්වලට සීමා වෙලා ඔවුන්ගේ ලෝකය හදාගන්න උත්සහ කරනවා. ඒ අතින් දරුවන් අසරණවෙලා.තරඟකාරීත්වයේ වේගවත්බව නිසා අම්මලාට දරුවන් ගැන හොයන්න වෙලාවක් නැහැ. මොනවා හරි කාලය ගෙවා දමන දෙයකට දරුවා යොමු කරනවා. මෙහි අහිතකර බලපෑම වෙන්නේ අනාගතයටයි. දෙමවුපියන් මදකට හෝ සංකීර්ණ සමාජයෙන් වෙන්වී දරුවා වෙතට සංවේදී වෙන්න ඕනේ. නැත්නම් නම් සිදුවෙන්නේ මහා ඛේදවාචකයක්. කාටූන් හොඳ නරක යැයි තෝරා බේරාගැනීමකින් තොරව හැමදෙයක්ම අපේ දරුවෝ බලනවා. සමහර පාසල් නිවාඩු කාලවලට කාටූන් පෙරහර වගේ තියෙනවා.මේ හැම දෙයක්ම ළමයා බලනවා. සමහර කාටූන් ඉදිරිපත් කරන්නේ ප්‍රමිතියකින් තොරව. පිටරටින් ගෙන්වන ඕනෑම දෙයක් ළමයින්ට ඉදිරිපත් කිරීම සුදුසු නැහැ. මේ සඳහා වගකිවයුතු පිරිසකගේ අධීක්ෂණය ලැබිය යුතුය. විශේෂයෙන් ඉලෙක්ට්‍රොනික් මාධ්‍යයේ ළමා වැඩසටහන් සඳහා බලධාරියෙක් සිටියයුතුය. නැත්නම් නම් මේ හානිය වළක්වන්න වෙන්නේ නෑ. ඒ වගේම රජයත් මේ සඳහා ක්‍රමවත් වැඩ පිළවෙළක් ඉදිරිපත් කළ යුතුයි. මෙහෙම ‍කළොත් විතරයි අපේ ළමා පරපුර බේරගන්න වෙන්නේ. ළමා පරපුර කියන්නේ රටේ ජීවනාලියයි. මුලින්ම අපි ළමයින් ආරක්ෂා කරගන්න පුරුදු වෙන්න ඕනේ. මේ කීපදෙනෙකුට කරන්න බැහැ. හැමෝගේම දායකත්වය මේ සඳහා අවශ්‍ය වෙනවා. ඉලෙක්ට්‍රොනික් මාධ්‍යවල බලධාරීන් පවා මේ සඳහා උනන්දු වෙන්න ඕනේ. අපි දරුවා අනුකරණය කරන්නෙකු නොව අනුගමනය කරන්නකු බවට පත් කරගන්න ඕනේ කාටුන් බැලීමෙන් නොවෙයිදරුවා හා දෙමවුපියන් අතර සබඳතාව වැඩිකර ගැනීමෙන්." මේ හැම දෙයක්ම වෙනුවෙන්ම දෙමවුපියන් මැදිහත් වෙන්න අවශ්‍ය බව සුමනාට තේරුණා. පුතා මේ වගේ සෙල්ලම් බඩු ඉල්ලන්නේ ඇයි කියන ගැටලුව විසඳගන්න සුමනාට හැකි වුණේ එවිටයි.අද කතා බහ කොළඹ විශ්ව විද්‍යාලයේ සමාජ විද්‍යාව පිළිබඳමහාචාර්ය එස්. ටී.හෙට්ටිගේලිව්වේ -රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=as1307144</link>
    <topic>පුහු කාටූන් චරිත ළමා මනසට හානිකරයි</topic>
    <author>රමණී සුබසිංහ</author>
    <content>පුහු කාටූන් චරිත ළමා මනසට හානිකරයිතදින් පියවුණු මුත්ත ගේ ඇස් ඇරෙන්නත් කලින් පුංචි දැරියෝ හැංගිලා ඉවරයි. හැමදාම සෙල්ලම් කළත් එපා නොවෙන තරමට එදා ගමේ දරුවො හැංගිමුත්තං සෙල්ලමට ප්‍රිය වුණා. පුංචි නංගිලා සැඟවෙන අතරේ ඊට වඩා වයසින් වැඩි අක්කලා අඹ කොට්ටං පැන්නා. කැබිලිත්තො සෙල්ලම් කළා. වෙල් ඉපනැල්ලේ දුව පනිමින් සරුංගල් යවන කොළු කුරුට්ටො ගෙදරට ගොඩවුණේ බිම් කරුවලත් එක්ක. මේ කෙළි සෙල්ලම්වලට වැඩිහිටියන් ගෙන් තහංචි නොවැටුණත් දරුවො කරන කියන දේ ගැන විමසිලිමත් වුණා. එදා ගමට ආගන්තුක නොවුණ මේ නිදහස් ළමා ලෝකය අද අතීත කතාවකට පමණක් සීමා වෙලා. ඒ අතීතයට වඩා වර්තමානය හුඟක් වෙනස් වෙලා. පාසලින් ගෙදරටත්, එතැනින් බාහිර පන්තියටත් යනවා නොව ඇදගෙන යන අද අපේ පුංචි දරුවන්ට පුංචි විරාමයක් ලැබෙන්නේ බොහෝ විට රූපවාහිනියේ කාටුන් වැඩසටහනක් නරඹන්නට පමණයි.දවස පුරාම අකුරු ඉලක්කම් මැද හරඹ කරන ඔවුන් රූප පෙට්ටියේ හරඹ කරන කාඩ්බෝඩ් වීරයන් ගේ, ඉන්ද්‍රජාලිකයින් ගේ කතා අතර මංමුලා වෙලා. කාටුන් බලන්න දරුවො කැමැතියි. අධ්‍යාපන විද්‍යාවේ පර්යේෂණවලින් හෙළි වී තිබෙන්නේ කාටුන් දරුවන්ගේ පැත්තෙන් ප්‍රබල ඉගෙනුම් මාධ්‍යයක් වන බවයි. ආශාවෙන් ඉගෙන ගත හැකි, ඉක්මනින් ධාරණය කර ගත හැකි සුවිශේෂී අධ්‍යාපන මාධ්‍යයක් වන බවයි. ඒත් අපේ රටේ දරුවන් වෙනුවෙන් විකාශනය වන බොහෝ කාටුන් මේ අධ්‍යාපන අරමුණු සාක්ෂාත් කර ගන්නට බලපාන අයුරු විශාල ගැටලුවක්. දරුවා ගේ නිර්මාණ ශක්තිය, මානසික හැකියාවන්, සදාචාර වර්ධනය කරනවා වෙනුවට ඒ සියල්ල පරිහානිය කරා ගෙනයන බොහෝ කාටුන් වැඩසටහන් විදේශවලින් අඩු මුදලට ආනයනය කළ ළමා මනසට උචිත නොවන නිර්මාණයන්.අපේ දරුවන්ට ගැළපෙන, ජිවිතය පිළිබඳව අවබෝධයක් ලබාදෙන නිර්මාණශීලීන් නිර්මාණය කළ හැකි, සාර ධර්ම තිළිණ කළ හැකි හොඳ මූලාශ්‍ර අප සතුයි. ඒ මූලාශ්‍ර ඇසුරින් අපුරු කාටුන් වැඩ සටහන් කරන්නට පුළුවන්. එහෙත් එවැනි උත්සාහයක් දරන දේශීය නිර්මාණ ශිල්පීන්ට මාධ්‍ය ආයතනවල දී පවා සිදුවන්නේ කෙණෙහිලිකම්. ඔවුන් ඒ කාර්යයේ අධෛර්යවත් වන්නේ ඒ නිසයි. දරුවන් ගේ හෙට දවස ගැන හිතන වැඩිහිටියන් විශේෂයෙන් සමාජය මෙහෙයවන මාධ්‍යකරුවන් මේ පිළිබඳව අවධානය යොමු කළ යුතුයි.අද කාටුන් කලාව වගේ ම එදා අපේ ළමා කල, චිත්‍ර කලාව දරුවන් අතර ඉතාම ජනප්‍රියයි. පන්සල්වල විහාර ගෙය අලංකාර කළ මේ සිතුවම්වලට පාදක වුණේ ජාතක කතා පොත් වහන්සේ. අවුරුදු සිය ගණනක් ජීවත්වීමෙන් වුවද නොලැබිය හැකි අත්දැකීම් මේ සිතුවම්වලින් නිරූපණය වුණා. වැරදි කරන අයට ලැබෙන දඬුවම්, හොඳ නරක තෝරා බේරා ගන්නා හැටි, යහපතෙන් ම ජීවිතය දිනන හැටි මේ සිතුවම්වලින් අපූරුවට කියා දුන්න. දරුවන් ගේ අතින් අල්ලා ගෙන වෙහෙර බිමට එන මවුපියෝ මේ සිතුවම්වලින් පිළිබිඹු වන කතන්දරය දරුවන්ට කියා දුන්නා.ඒ කතා දරුවන් ගේ මනස වගේ ම හැදියාව පෝෂණය කළා. මේ කතාවන්හි අනුන් විපතේ හෙළන්නන් කිසිම දිනෙක වීරයින් වුණේ නෑ. සත්පුරුෂයා ම වීරයා වුණා. ඔහු හැම මොහොතකම කළේ යහපතක්. අනුන්ට උදවු කිරීම, සාමූහිකව කටයුතු කිරිම ඈ ආදී මානුෂීය ගුණාංගවලින් ඒ චරිතය පෝෂණය වුණා. අපේ දරුවෝ ජීවිතයට ආදර්ශ කොට ගත්තේ එවැනි චරිත. පුහු වීරයන් ඔවුන් කෙරෙන් ප්‍රතික්ෂේප වුණා. මේ සිතුවම්වලට වගේ ම එදා ජනකතාවලට ද ජාතක කතා පොතේ ඇසුර ලැබුණා. බොහෝ ජනකතා නිර්මාණය වුණේ ඒ ආභාසයෙන්. කිරි අම්මලා කිරි අත්තලා මුනුපුරු මිනිබිරියන් වටකර ගෙන කී මේ කතන්දර පුංචි මනසේ අපූරු සිතුවම් ඇන්දා. ජීවිතය ගැන, ජීවිතය හැසිරවිය යුතු සැටි ගැන අවබෝධයක් ලබා දුන්නා.එදා, කිරි අම්මා, කිරි අත්තා, පුංචි අම්මා, ලොකු අම්මා, බාප්පා ආදින් ගෙන් සැදුම්ලත් විස්තෘත පවුල අද විසිරිලා. ජීවිත සටන ජයගන්නට, මවුපියන් මහා අරගලයක. දරුවෝ පොත්පත් සමඟ අරගලයක. ආච්චි අම්මලා සීයලා තනිවෙලා. ඔවුන්ට විවේකය තිබුණත් දරුවන්ට විවේකය අහිමි වෙලා. ලැබෙන සුළු ඉඩ හසරත් රූපවාහිනියට සීමාවෙලා. ඊට ඇබ්බැහි වූ පමණින් දරුවන් වරදකරුවන් කළ නොහැකියි. සුදුසු දේ පමණක් තෝරා බේරා දී දරුවන් ඊට අනුගත කිරීම මවුපියන් ගේ වගකීමක්.කාලය නිසි ලෙස කළමනාකරණය කරන අතරම දුවන්නට, පනින්නට, කෙළි සෙල්ලම් කරන්නට, යහළු මිත්‍රයන් හා ගැටෙන්නට දරුවන්ට ඉඩ දීම මවුපියන්ගේ යුතුකමක්. කායික වශයෙන්ම මානසිකව ද නිරෝගී දරුවන් පිරිසක් බිහිවන්නේත් දරුවන්ගේ ලෝකය ලස්සන වන්නේත් ඒ වගකීම් හා යුතුකම් නිවැරැදිව ඉටු වුණේ නම් පමණයි.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=as1307145</link>
    <topic>නෙළුම් විල</topic>
    <author>සිළුමිණ පාඨක විශ්‍රාමලත් ගුරු මහත්මියක විසින් යොමු කරන ලද ලිපියක් ඇසුරිනි.</author>
    <content>නෙළුම් විලසරසවි සිහිනය සැබෑ නොවූ දස දහසක් දෙනාට බාහිර උපාධිය ලබා ගැනීම පිළිබඳ අලුත් සිහිනයක් තිබේ.මම ද ඊට ලියාපදිංචි වීමි.ඊළඟ ගැටලුව වූයේ හොඳ පෞද්ගලික පන්තියක් සොයා ගැනීම ය. මගේ මිතුරියක් හොඳ දැනමුතුකමක් දුන්නා ය. ඒ අනුව මම විද්‍යාලංකාර පිරිවෙනට සම්බන්ධ වීමි.විදුලකර යනු ටියුෂන් සම්ප්‍රදාය පරයා නැඟී සිටින අධ්‍යාපන පුණ්‍ය භූමියක් බව මම පසක් කර ගතිමි.ටියුෂන් පන්තියක් යන විෂය මූලික කරුණුවලට පමණක් තැන දෙන නිබන්ධන බෙදන තැනකි. එහෙත් මෙය බුද්ධියට මෙන්ම හදවතට ද තැන දෙන කුසලතා ඔප් නංවන තෝතැන්නකි.වසර පහක් මේ පින්බිමෙහි පහස ලැබ ඉන් සමුගෙන යන මොහොත උදා විය. 2009 - 2011 කණ්ඩායමේ ඒ විසිර යෑමේ උලෙළ ඉතා චාමෙට ඉතා හැඩට පැවැත්විණ. එහි ආරම්භයේ සිටම අවසානය දක්වා ගුරු දෙවිවරු සතුටු සිතින් ඊට සහභාගි වී සිටියහ.අප පහන් සිළු බඳු ය. ඒ පහන් සිළුවලින් තව තවත් පහන් සිළු දැල්වීම අපේක්ෂිත ය‍. ඒ අපේ ගුරුවරුන්ගේ සතුට ය. අපි එය ඉටු කරමු.විදුලකර පින්බිමේ නැණ පහන් දල්වන වැලමිටියාවේ කුසලධම්ම හිමියන් ඇතුළු මහා සංඝරත්නයත් නැණස පාදන ගුරු මඬුල්ලත් නෙළුම් මල් බඳු ය.අපට ජීවිතය ගැන ගැඹුරු පාඩම කියා දුන් උතුමනි, මේ තුති පිදුම ඔබ වෙනුවෙනි.නෙතු පියන් බරවෙලාකඳුළු මල් ඉති නැමීසමුගන්න බැරි හැඩයිඒත් යා යුතු ම වෙයිඅඳුර දුර ලා එළියවිහිදන්න ඔබ නමින්පා වඳිමි අත් මුදුන්දී ඔබට සෙනෙහසින්...ගම්පහ නැඳුන්ගමුවේ, ගල්ලොලුවේ, ඩබ්.ඒ. සුමේධා මනෝරි මෙනෙවිය විසින් යොමු කරන ලද ලිපියක් ඇසුරිනි.සෙනසුරාදා සැදෑවකි.මිනිබිරිය ටියුෂන් පන්තියෙන් කැඳවාගෙන එනු පිණිස මම එහි ගොස් සිටියෙමි.ටියුෂන් පන්තියේ දොරකඩ අමුත්තන්ගේ බංකු දෙකම පිරී තිබිණි. වාහන නිසා මිදුලේ ද රැඳී සිටීමට තරම් ඉඩක් නොවීය. මා කළේ ගේට්ටුවෙන් පිටතට විත් මාවත අයිනේ තුරු හෙවණක් යට රැඳී සිටීම ය.‍එය අතුරු මාවතක් බැවින් යාන වාහන ද අඩු විය.ගුරුවරයකු ගේ උස් කට හඬක් ඉහළ මහලකින් නැ‍ඟෙයි. ඔහු පාඩම කියා දෙන ආකාරය රසවත් ය‍. මම ඊට කන්දීගෙන සිටියෙමි.ටිකකින් සිය ජංගම දුරකථනයට පිළිතුරු දෙමින් මා සිටි තැනට ආවේ වියපත් පිරිමියෙකි. මා එන විට ඔහු සිටියේ බංකුවක වාඩි ගෙන ය. ඇතැම් විට ඔහු කාන්තාවන් අතර හිඳ කතා බහ කරනු මා දැක ඇත. ඔහු කාන්තා ඇසුර ප්‍රිය කරන චරිතයක් විය යුතුය යන හැඟීම ඒ නිසා ම මා තුළ ඇති වී තිබිණි.ඔහු දුරකථනයෙන් කතා කරන දේ මට හොඳින් ඇසෙයි. අනුන්ගේ කතාවලට සවන් දීම නොකළ යුත්තක් වුවද මග හැර යෑමට මට තැනක් නැත‍. මාවතේ එහාට ගොස් අනුන්ගේ ගෙවල් දොරකඩ සිට ගැනීම ඊටත් වඩා නුසුදුසු ය.ඔහු ද මා ගැන වගේ වගක් නැතිව දුර ඇමතුමට පිළිතුරු දුන්නේ ය.“හරි... හරි... මට දැන් කියන්ඩකො ඔයාට මොකක්ද කෙරෙන්ඩ ඕනෑ කියල” ඔහු එසේ අවධාරණය කළේ කතා කළ අය කෙළින් උත්තරයක් නොදෙන නිසා විය යුතු ය. “කිසිම ප්‍රශ්නයක් නෑ කියන්ඩ, ඔයාට මොනවද ඕනෑ කියල.”“..........”“හරි, ඒකට කොච්චර විතර රෙදි යයිද?”“.........”“දෙක හමාරක් විතර? දැන් පළල රෙදි තියනවනෙ, ඒවයින් මීටර් දෙකක් ඔය වැඩේට හොඳටම ඇතිනෙ‍.”“.........”“හරි... මං පැන්ෂන් එක ගත්තු හැටියෙ ඔය රෙදි මීටර් දෙක අරං දෙන්නං.”“........”“නෑ..... නෑ.... කිසි දෙයක් හිතන්ඩ එපා! මං ඒක ඔයාට අරගෙන දෙනව.‍ ඒ හින්ද ‍‍‍ඔයා ඒ බර හිතෙන් අයින් කරගන්ඩකො. ඒ ඇර, තව මොනවද ඔයාට කෙරෙන්ඩ ඕනෑ?”“..........”“ඉන්‍ටවීව් එකට යන්ඩ අලුත් සපත්තු දෙකක් තිබුණොත් හොඳයි තමයි.”“ඒක තියෙන්නෙ කවදාද?”“........”“ආ! තව කල් තියනවනෙ. ඒකත් මම අරන් දෙන්නංකො. ඒ ඇරෙන්ඩ වෙන මොනවද අඩුපාඩු?”“..........”“ඒක එච්චරම හදිස්සි නෑ නේද? ඒක ලබන මාසෙ පඩියෙන් ගත්තම ඇතිනෙ. නේද?”“.........”“නෑ.... නෑ.... ඒකෙ කිසි ගැටලුවක් නෑ. මේ මාසෙ පඩියෙන් රෙදියි සපත්තු දෙකයි අර ගන්නව. ඊළඟ පඩියෙන් අනික් එක ගන්නව. දැන් ඔයාගෙ හිත සැහැල්ලු කර ගන්ඩකො.”“........”“හොඳයි, එහෙනං මං නවතිනව. ඔයා හිතට ධෛර්යය ගන්ඩ. ඔයාට වරදින්නෙ නෑ.‍ ඕනෑම දෙයක් මට කියන්ඩ. මං ඉන්නවනෙ ඔයාට.”ඔහු දුරකථනය විසන්ධි කර මදෙස බැලුවේ සැහැල්ලුවෙනි.මේ වනවිට ඔහු කෙරෙහි මා තුළ පැවති ආකල්පය වෙනස් වී කිසියම් පැහැදීමක් ඇති වෙමින් තිබිණ.“ඒ මගෙ ලොකු මිනිබිරී. එයාට පොඩි ප්‍රශ්නයක්. මං ඒක පුළුවන් විදිහට විසඳුව.”“මං අහගෙන”“ඒ මගෙ ලොකු දූගෙ දූ. එයාගෙ තාත්තා මාත් එක්ක හොඳ නෑ. ඒ හින්ද මං එහෙ යන්නෙ නෑ. ඉතිං මිනිබිරී එයාගෙ ප්‍රශ්න මට කියනව.”“ඇයි අම්ම?”“අම්මයි, තාත්තයි යුද්ධ කර ගන්නව. සාම සාකච්ඡා කරන්න ගිහිං මාව ප්‍රතික්ෂේප වුණා. මේ ගොල්ලන්ට යුද්ධමනෙ ඕනෑ. මදැයි කරගත්තු දේ. පණ වගේ ආදරෙයි කියල බඳින්නට ඕනෑ කිව්ව. ඉතින් ඉඩ දුන්න. අන්තිමේ දරුවො දුකේ.”මට වචන නැති විය.‍“මිනිබිරී දුක කියන්නෙ මට, ඒ වෙලාවට මොන වැඩ තිබුණත් මං ඒව නවත්තල එයාට කන්දෙනව. ඒකම එයාට සැනසීමක්නෙ.”“අනිත් දරුවො?”“පොඩි දූ ඈත ඉන්නෙ. ඒගොල්ලො සතුටින් සාමදානෙන් බොහොම සාර්ථක ජීවිතයක් ගත කරනව. එයාලටත් දුවක් ඉන්නව. එයාගෙ ජීවිතේ ආදරෙන් පිරිල. ඒ හින්ද සීයගෙ ආදරේ එච්චරම ඕනෑ නෑ. මං මාසෙකට සැරයක් පඩි ගත්තම එයාව බලල එන්ඩ යනව.”“ඉන්නෙ දූල දෙන්න විතරද?”“ඇයි චූටි පුතා? එයා ඉන්නෙ රට! හොඳ රස්සාවක් කරනව. එයාටත් පුතෙක් ඉන්නව. හරි දඟය. ඉන්නෙ මගෙ කරේ. එයාවත් පන්ති ගෙනියන්නෙ මම.”මම සිනාසුණෙමි‍.“දැන් මගෙ ලෝකෙ හැදිල තියෙන්නෙ මේ මුනුපුරු මිනිබිරියන්ගෙන්. අපි දරුවො හදල ඉවරයිනෙ. දැං හදන්න ඉන්නෙ අනාගත පරපුර.”මෙවිට ම ඔහුගේ ජංගම දුරකථනය නාද විය.“මේ බලන්ඩ ආයෙත් ලොකු මිනිබිරී! ඔහු සංවාදය මට ද ඇසෙන්නට සැලැස්සුවේ ය.“සීයෙ, අනේ සීයෙ‍.”“ඔව්, දුවේ ඉතිං කියන්‍ඩකො.”“සීයෙ ඔයා හැම මාසෙම පැන්ෂන් පඩියෙන් මට වියදම් කරනව. මට ඒ ගැන දුකයි සීයෙ.”“මුළු පැන්ෂන් පඩියම ඔයා වෙනුවෙන් වියදම් කෙරුවත් මට දුකක් නෑ දරුවො. මගෙ දැන් එකම බලාපොරොත්තුව ඔයා. ඔයාගෙ දියුණුව. ඔයාගෙ යහපත. ඔයා හොඳ රස්සාවකට ගිහිං ජීවිතේ සාර්ථක කර ගන්නකං මං පස්ස බලන්නෙ නෑ දරුවො.”“මාව වධයක් වෙන්නෙ නැද්ද සීයෙ?”“නෑ දුවේ නෑ. කවදාවත් ම නෑ. ඔයා අනවශ්‍ය දේවල් හිතන්ඩ එපා! ඔයාට හරි යනව. මට ඒක පේනව.”“සීය මාව සනසන්ඩ හදනව.Ó‍“ඔයාව සනසන්නෙ නැතිව මං කාවද සනසන්නෙ දරුවො? මගෙ ජීවිතේ හාපුරා කියල මේ දෑතින් වඩා ගත්තු මිනිබිරී ඔයානෙ. ඒ සැනසුම ඔයානෙ මට ගෙනත් දුන්නෙ.”“මට කඳුළුත් එනව සීයෙ.”“ඇහේ කඳුළු පේනව. හිතේ කඳුළු පේන්නෑනෙ දරුවො”“මට තේරෙනව සීය හිතෙන් අඬනව කියල.”පන්ති ඇර‍ී ළමයි පාරට එන්නට වූහ.“දරුවො පන්තිය ඇරුණ. ළමයි ගොඩේ දැං මං නංගිව හොයා ගන්ඩ ඕනෑ.”“හොඳයි සීයෙ බුදු සරණයි”“බුදු සරණයි”ඔහු සිය මිනිබිරිය සොයා ගියේ ය. මගේ මිනිබිරිය මා සොයා ආවා ය.“ආච්චි අම්මෙ, ඔයා ගොඩක් වෙලා එළියෙ හිටගෙන හිටියද? ඔයා‍ෙග කකුලුත් රිදෙනව ඇති නේද?” මිනිබිරිය මගේ අතේ එල්ලුණා ය.“නෑ මගෙ පැටියො” මම ඇය තුරුලු කර ගතිමි.ආපසු යන අතර මට අර සීයා සහ මිනිබිරිය යළි යළිත් සිහිපත් විය. ඔහු මේ ලෝකේ සිටින හොඳම සීයා විය යුතු යැයි මට සිතිණ. සීයා සහ ආච්චි යන වචන හුදු සාම්ප්‍රදායික වචන ම නොව පරපුරක අනාගතය ගොඩනැංවීමට නිහඬව උරදෙන මහා ශක්ති කදම්භයක් නොවන්නේ දැයි මම මගෙන් ම ඇසුවෙමි.සිළුමිණ පාඨක විශ්‍රාමලත් ගුරු මහත්මියක විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av1307142</link>
    <topic>සෙනෙහස වෙනුවෙන් පිදෙන ගී මල් පොකුර</topic>
    <author>ජෝජ් රොබ්සන් ද සිල්වා</author>
    <content>සෙනෙහස වෙනුවෙන් පිදෙන ගී මල් පොකුර" සිරි පැරකුම් "චිත්‍රපටයේ ගීත එකතුවසොබා දහමේ අසිරිය සමඟ ළමා වියේ චමත්කාරය, දරුවන් තිදෙනා කුඩා ළමාවියේ සිට මැද ළමාවියට මාරු වීම මෙම ගීතය තුළ සිදුවේ.ඈත මෑත සුවඳ දීඈත මෑත සුවඳ දී සැලී නේක නේක හැඩ රුවින් මැවී පාට පාට මල් වගේ පිපී යාළු යාළු පොඩි ළමයි අපී උදෑසනක උදාගිරක අරුණ කිරණ අපී කඩා හැලෙන දිය දහරක පිපෙන බුබුළ අපී සදා හරිත තුරු ගොමුවක සලිත ළපලු අපී යාළු යාළු පොඩි ළමයි අපී සඳ නැති රැය තිමිර බඳින තරු පිරිවර අපී දේදුන්නට පාට හදන සමනල තටු අපී ඇළට දොළට දිය පුරවන පිනි හිරිකඩ අපී පාට පාට මල් වගේ පිපී යාළු යාළු පොඩි ළමයි අපී  සමූහ ගායනයකි.*******************************************************************මැද ළමා වියේ දරුවන් තිදෙනා යොවුන් වියට පත් වීම. ගැහැනු ළමයි දෙදෙනාගේ මල්වර මංගල්‍යය ඇතුළත් ය.වසන්ත ගීතයවසන්තයේ වසන්තයේ සුගන්ධ මධු වසන්තේ කුසුම් පිපෙන වසන්තේ බිඟුන් බමන වසන්තේ හැඟුම් මවන රැඟුම් රඟන සුගන්ධ මධු වසන්තේ උදා ගිරේ ප්‍රභා කැළුම් නැඟි ගලා හැලේ තුෂාරයෙන් පෙරී කැලෑ මලක් සුගන්ධ දී සැලී සිනා හලයි ප්‍රබෝධයෙන් පිපී සරා සඳක් සොළොස් කලා පිරී වලා කුළෙන් අහස් ග‍ඟෙන් එබී විදා නැවුම් යොවුන් ලවන් පෙතී සිනා හලයි ප්‍රබෝධයෙන් පිපී  ගායනය - විශාරද හර්ෂණ දිසානායක*******************************************************************වනාන්තරයේ මීහරක් දක්කාගෙන එන කුමාරයා 18 බානක් බැඳ කුඹුර හායි.වප් මඟුල් ගීතයකැලේ හැදෙන කැලේ හැදෙන කිරි මදුවැල් කාපල්ලා දොළේ ගලන සීතල දිය බීපල්ලා වෙලේ හීය අහවර කර කාපල්ලා යලේ කන්න ගොඩ දමලා දීපල්ලා නැම්බඹරේ මහ කුඹුරේ දිය බැන්දා බින් හීයට දහඅට බානක් බැන්දා රන් පොළොවේ ලී නඟුලෙන් ඉරි ඇන්දා අම්බරුවනේ රට රැකුණේ තොපි හින්දා  ගායනය - සමන් ලෙනින්*******************************************************************මාලිගාවේ සිට ගමට යන කුමාරයා ස්වභාව සෞන්දර්යයෙන් කුල්මත් වීම නිසා ඇතිවන මනෝ භාව සංකේතවත් කරයි.පිපි කුසුම වඳුලු සිඹිමින්පිපි කුසුම වඳුලු සිඹිමින් තුරු සිරස ළපලු අතරින් එන ළහිරු කිරණ මෙතරම් සොඳුරු නැත රජ මැදුරු වල නම් නද සමඟ අනෙක සියොතුන් දිය පහස සිසිල විඳිමින් මද පවන හමන දසතින් සොඳුරු නැත රජ මැදුරු වල නම් රජ මැදුර සිපිරි ගෙයකි ගම සොඳුරු තිදස පුරකි මෙම සුවය නොවිඳි පෙරදී ලැබුම මගෙ සසර පෙර පිනකිගායනය - සුවි මාලියද්ද*******************************************************************3 වැනි විජයබාහු රජතුමා සොළී හමුදාවට එරෙහිව කෙරෙන සංග්‍රාමය සංකේතවත් කිරීමකි.යුද ගීතයයමව් පෙරටම යමව් පෙරටම - ගනිව් කඩු දුනු නසව් පර සතුරන් අසව් රණ ගොස - නගව් ජය ධජ තබව් සිව්රඟ සෙන් නොයව් පසුබැස - රකිව් දෙස බස අපෙයි හෙළයම තුන් හඹව් සිව්රඟ සෙන් - නසව් පරසතුරන් අපෙයි හෙළයම තුන් සිරි දළදා සමිඳු අපේ සිරිමා බෝ සෙවණ අපේ සිරි සමනොළ සිරිස අපේ සිරිලක සිව් කොනම අපේ ඇළ දොළ වැව් පොකුණු අපේ ගොඩ මඩ තුරු වදුලු අපේ වට සැදි මුතු සයුර අපේ සිරිලක සිව් කොනම අපේ  ගායනය - රුවනාර දිසානායක ඇතුළු පිරිසසියලුම ගී පද රචනා -ආචාර්ය සෝමරත්න දිසානායකසංගීතය -ආචාර්ය රෝහණ වීරසිංහපසුගිය සතියේ මේ අයත් ගී ඉල්ලා එස්. එම්. එස්. එව්වා.කිරින්දේ - ජයනි, පිළියන්දල චාමර, දෙහිඅත්තකණ්ඩියේ ඒකනායක, අම්බලන්ගොඩ චමීර, පිළිමතලාවේ පබසරා, කන්දේගෙදර සුනිල්, රක්වානේ අමිලා, අඹේවෙල පී. කලිරාස, කළුතර ශ්‍යාමලී, අග්බෝපුර ප්‍රියංකර, කිරිල්ලවල පියුමි, කිරිඳිවෙල කල්පනී, වත්තල ෂෙහානි සහ සචිනි, ගම්පොළ සහන්. බිංගිරියේ ලාල්, හපුතලේ දීපානි, නිට්ටඹුවේ ඉසුරි, මහනුවර ජනිත්, අවිස්සාවේල්ලේ චමරී, රිදීගම පියුමි, අගලවත්තේ සුසිලා ගුණසේකර, උස්සාපිටියේ සුනිල් ජයරත්න, යටිමඳුරේ චන්ද්‍රරත්න, මක්කානිගොඩ නිපුන්, උණවටුනේ අනූ, වහරක ප්‍රියන්ත රණවීර.ඔබ කැමැති ගීතය පළ කර ගන්න ඔබේ නම, ගම සමඟ කැමැති ගීතය සඳහන් කර 0776974226 දුරකථනයට එස්. එම්. එස්. කරන්න.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av1307143</link>
    <topic>මට හොඳම විවේචන ලැබෙන්නේ මාලනී නැන්දාගෙන්</topic>
    <author>ගාමිණී සුසන්ත</author>
    <content>මට හොඳම විවේචන ලැබෙන්නේ මාලනී නැන්දාගෙන්සමනලීඇය සමනලී ෆොන්සේකා. සමනලී දැවැන්ත කලා පවුලක එක් පුරුකකි. මේ දිනවල ජාතික රූපවාහිනියෙන් විකාශය වන A/Level ඉවරයි” ටෙලිනාට්‍යයේ උදාරිගේ චරිතය නිරූපණය කරන්නේ සමනලීය. ඒ හේතුවෙන් ඇය මේ දිනවල කාගේත් අවධානය දිනා සිටී. අද “තරුවක් සමඟ වරුවක්” විශේෂාංගයට අපි සමනලීව එක්කර ගතිමු.සමනලී ඔබ මේ දවස්වල මොන වගේ වැඩත් එක්කද ඉන්නේ?මේ දවස්වල A/Level ඉවරයි” ටෙලිනාට්‍යයේ රූපගතකිරීම් වලට සහභාගි වෙනවා. ඒ වගේ ම ශමීර නාඔටුන්නගේ “මෝටර් බයිසිකල්” චිත්‍රපටයේ වැඩවලටත් දායක වෙනවා. ළඟදීම ආරම්භ වන චිත්‍රපටයකත් ටෙලිනාට්‍යයකත් රංගනයට ආරාධනා ලැබිල තියෙනවා.මේ දිනවල විකාශය වන A/Level ඉවරයි ටෙලිනාට්‍යයේ ඔබේ රංගනය ගැන ප්‍රේක්ෂකයින් මොනවද කියන්නේ?සමස්තයක් විදියට ගත්තම මේ ටෙලිනාට්‍යයට ඉතාම හොඳ ප්‍රතිචාර ලැබෙනවා. මෙහි මම නිරූපණය කරන්නේ උදාරි කියන යෞවනියගේ චරිතය. උදාරි තමන්ගේ අරමුණට යන්න උත්සාහ කරන කෙනෙක්. මේ රංගනයට ප්‍රේක්ෂකයින්ගෙන් වගේම ක්ෂේත්‍රයේ ඉන්න අයගෙනුත් ඉහළ ප්‍රතිචාර ලැබෙනවා.මේ ටෙලිනාට්‍ය වෙනත් ටෙලිනාට්‍යවලට වඩා වෙනස් ආකාරයක් ගත් එකක් නේද?ඇත්තෙන්ම ඔව්. ලක්මිණි අමරදේව කියන නිර්මාණකරුවා අතින් බිහිවුණු ඉතා හොඳ ටෙලි නිර්මාණයක් තමයි A/Level  ඉවරයි. මෙය යෞවනයේ ස්වභාවය හොඳින් පෙන්නුම් කරන ටෙලිනාට්‍යයක්. පිටපත, කැමරාකරණය, වචන හැසිරවීම ආදී සෑම දෙයක් ම වෙනස්; නැවුම්. මේක රැල්ලට හැදුණු ටෙලිනාට්‍යයක් නෙමෙයි.ඔබ මීට කලකට පෙර විදෙස්ගතව නේද හිටියේ?ඔව්. විවාහ වෙලා අවුරුදු 3 ක් විතර හිටියේ ඕස්ට්‍රේලියාවේ. එහෙදිත් කලා කටයුතුවලට මම සම්බන්ධ වුණා. අවුරුදු 3 කට පසුව ලංකාවට ආ විට මට දකින්න ලැබුණේ වෙනස් ම කලා ක්ෂේත්‍රයක්. ඒ කෙටි කාලය තුළ ගොඩක් දෙවල් වෙනස් වෙලා තිබුණා. ටෙලි නාට්‍ය ක්ෂේත්‍රය‍ ෙවනස් වෙලා තිබුණේ නරක පැත්තට. නමුත් සිනමාව පැත්තෙන් දියුණුවක් දකින්න ලැබුණා.විදෙස්ගත වෙලා සිටි කාලයේ රංගනය ගැන හැදෑරීමක් කරන්න ඔබට හැකි වුණා ද?ඇත්තටම මට ඒ අවස්ථාව ලැබුණේ නෑ. එහෙම ශාස්ත්‍රීය හැදෑරීමක් කරන්න තිබුණා නම් ඉතාම හොඳයි. ඒ මොකද ලංකාව තුළ එවැනි අවස්ථාවක් දැනට නොමැති නිසා. මීට අවුරුදු කීපයකට පෙර සෞම්‍ය ලියනගේ, තරුපති මුණසිංහ වැනි කීපදෙනෙක් ට ශිෂ්‍යත්වයක් ලැබුණා කලාව ගැන හදාරන්න. ඒ ශිෂ්‍යත්ව වැඩසටහන එහෙමම නැවතුණා. එවැනි අවස්ථාවක් තියෙනවා නම් ඉතාම හොඳයි.ඔබේ පවුලට සම්බන්ධ ගොඩක් දෙනෙක් දැන් කලාවට සම්බන්ධ වෙලා ඉන්නවා නේද?ඔව් අපේ ෆොන්සේකා පවුලේ මගේ පරම්පරාවේ ගොඩක් දෙනෙක් දැන් කලාවට විශේෂයෙන්ම රංගනයට සම්බන්ධ වෙලා ඉන්නවා. මේ කලා පවුලේ මහා වෘක්ෂය තමයි මාලිනී ෆොන්සේකා නැන්දා. ඇයගෙන් බිහිවුණු අංකුර තමයි අපි. සෙනාලි, සඳුනි, අශාන් වගේ මගේ පරම්පරාවේ කට්ටියත් ඊළඟ පරම්පරාවේ අයත් දැන් කලාවට ඇවිත් තියෙනවා. මම දන්නවා ඒ ගැන වඩාත්ම සතුටු වෙන්නේ මාලිනී නැන්දා.ඔබේ නැන්දා (මාලිනී ෆොන්සේකා මහත්මිය) ගෙන් ඔබේ නිර්මාණ කටයුතු වලට මොනවගේ උදව්වක් ද ලැබෙන්නේ?නැන්දා තමයි පුංචි කාලෙ මාව කලාවට යොමු කළේ. පසු කාලෙක මම වෘත්තීය මට්ටමේ කලා ශිල්පිනියක් විදියට වැඩ කරන විට නැන්දාගෙන් ලැබුණු සහයෝගය කියල නිම කරන්න බැහැ.රංගන කටයුතු ගැන වගේ ම වෘත්තීය නිළියක් විදියට අපේ ගෙවීම් ආදිය ගැනත් නැන්දගෙන් මම උපදෙස් ලබා ගන්නවා. මගේ රංගනය ගැන හොඳම විවේචනය ලැබෙන්නේ නැන්දාගෙන්.සිනමාව තුළ තවමත් ඔබට දැනෙන යමක් කරන්න අවස්ථාව ලැබුණේ නැහැ නේද?පුංචි කාලෙන් පසුව තරුණ රංගන ශිල්පිනියක් විදියට සිනමාව තුළ විශාල නිර්මාණ සංඛ්‍යාවකට දායක වෙන්න තවම අවස්ථාව ලැබිල නැහැ. නමුත් “හාට්FM “ආකාශ කුසුම්” වැනි චිත්‍රපටවල මම කළ රංගනය ගැන මම හරිම තෘප්තිමත්. මම ඒ කළ චරිත ප්‍රේක්ෂකයින්ට හොඳින් දැනෙන්න ඇති කියල මම හිතනවා. හැබැයි රඟපෑමේදී චරිතවල විවිධත්වය ගැන මම ඒ තරම් හිතන්නේ නෑ. මම රඟපාන චරිතය ගැමි චරිතයක් ද, නාගරික චරිතයක් ද කියන එක ගැන මට විශේෂත්වයක් නෑ. මම සැමවිටම උත්සාහ කරන්නේ මට නිරූපණය කරන්න ලැබෙන චරිතය හොඳින් තේරුම් අරගෙන එය හොඳින් නිරූපණය කරන්න උත්සාහ කිරීමයි.ඔබේ සැමියත් රංගන ශිල්පියෙක් නේද?ඔව්, මගේ සැමියා ගයාන් ලක්රුවන්, එයත් රංගන ශිල්පියෙක්. නමුත් මේ දවස්වල එයා රංගන කටයුතුවල යෙදෙන්නේ නෑ. අපි අලුතෙන් ව්‍යාපාරයක් පටන් ගන්නවා නුගේගොඩ. ඒක අාහාර පාන අලෙවි කිරීමේ ව්‍යාපාරයක්. ගයාන් මේ දවස්වල වැඩියෙන් යෙදෙන්නේ ඒ වැඩවල.මවක් වෙන්න දැන්ම ඔබට අදහසක් නැතිද?නෑ තවම නෑ.ගාමිණී සුසන්තඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av1307144</link>
    <topic>මං කියපු සින්දු ගණනින් ටිකයි ඒත් ඒවා මතක හිටින නිර්මාණ</topic>
    <author>ඉනෝකා පෙරේරා</author>
    <content>මං කියපු සින්දු ගණනින් ටිකයි ඒත් ඒවා මතක හිටින නිර්මාණබණ්ඩාර අතාවුද‘රුවන් තාරකා’මියැසි සැදෑව20 වැනිදා මියුසියස් විදුහලේ දීප්‍රවීණ ගායක විශාරද බණ්ඩාර අතාවුදගේ ‘සිව් දශකයක ස්වර්ණ ගායනා - රුවන් තාරකා...’ ප්‍රසංගය ලබන 20 වැනිදා රාත්‍රී 7.00 ට කොළඹ මියුසියස් විදුහල් ශ්‍රවණාගාරයේ දී පැවැත්වේ.ඔහුගේ නවතම සීඩී තැටිය ද එහිදී එළිදක්වන අතර, ‘රුවන් තාරකා මියැසි සැඳෑව...’ සහ 40 වසරක සංගීත ජීවිතය පිළිබඳ කළ කතාබහකි මේ.සෑහෙන කලකට පසු ඔබේ නම ප්‍රසංගයක් සමඟ ඇහෙන්න අරන්...ඇත්තටම ඒකට පොඩි නිධාන කතාවක් තියෙනවා. පහුගිය අවුරුද්දෙ මා ඉගෙන ගත් පාසල, නුගවෙල මධ්‍ය මහා විදුහල මට උපහාර දැක්වීම පිණිස මහනුවර ධර්මරාජයේදී ප්‍රසංගයක් පැවැත්වූවා.ඒ ප්‍රසංගයම තමයි වෙනස් ආරකින් මෙවර පවත්වන්නේ.විශේෂම දේ මේ ප්‍රසංගය පවත්වන්න පූර්ණ අනුග්‍රහය දක්වන්නේ ශ්‍රියා සුමනසේකර ප්‍රනාන්දු කියන ඕමානයේ වෙසෙන මගේ රසිකාවියක්. ම‍ෙග් ලිපියක් පත්තරේ දැකලා ඇය තමයි ප්‍රසංගයක් පවත්වන්න කියා මා උනන්දු කළේ. මූල්‍යමය ශක්තිය දුන්නේ. මේ උත්සවයේදීම අලුත් සීඩී තැටියත් එළිදක්වමුයි යෝජනා කළේ මගේ මල්ලී ජයන්ත ආනන්ද. ඔහු තමයි මේ සියලු කටයුතුවල සංවිධායක ලෙස වගකීම දරන්නේ.මේ ඔබේ දෙවැනි සීඩී තැටිය...ඔව්. මීට කලින් මං කරලා තිබුණේ එකම එක සීඩී තැටියයි. ඒ ‘රුවන් තාරකා’ සීඩී තැටිය. නිකුත් කළේ 1989 අවුරුද්දෙ. ඊට පස්සෙ මේ තමයි, සීඩී තැටියක් එළිදක්වන අවස්ථාව.1970 අග සහ 80 දශකයේ ගුවන් විදුලියේ ජනප්‍රිය වූ ගීත අතුරින් තෝරා ගත් ගීත කීපයක් සහ මෑතදී ගායනා කළ ගීත කීපයක් මේ අලුත් සීඩී තැටියෙන් අහන්න පුළුවන්.කතා නොකර අඳුරේ යන සැඟවී..., දහසක් පිපි මල්..., මුතු පින්නේ ඉර ඇවිදින - උදය වරුව තිස්සේ..., වැනි ජනප්‍රිය ගී ඊට ඇතුළත්. මෙම සීඩී පටය නම්කොට තිබෙන්නේ, ‘දහසක් පිපි මල්’ නමින්.‘රුවන් තාරකා’ පළමු සීඩී තැටියත් ඔබේ රසිකයන්ට තවම අමතක නැහැ...ඇත්ත. සිහිනයකි ඔබ මට - නිදන මැදියම් රෑ..., සිතුවිලි සිරවී - හදවත පතුලේ ඉකිබිඳ වැලපෙනවා..., රුවන් තාරකා..., උදාවෙන්න මේ රාත්‍රියේ..., ආශාවේ මල් වැටෙන් එහා - නයන කළු ඔබ මගේ කළු..., කොහේ යන්නෙද කොහේ ඉන්නෙද..., රන් සුරන් බැතියෙන් පිදූ සරු - පින් බිමක් විය මිහිතලේ..., වැනි එදා රසිකයන් ආදරෙන් වැලඳගත් ගීත සමුච්චයකුයි ඊට ඇතුළත් වුණේ.ඔබේ සංගීත ජීවිතයට දැන් හතළිස් වසරක් සම්පූර්ණ වෙලා...ඒක බොහොම පරිස්සමට හෙමින් ආ ගමනක්. අවුරුදු 10 දී නුවර අංකුඹුර මහා විද්‍යාලයේ කේ. සී. ගුරුතුමාගෙන් සංගීතයට අත්පොත් තබා ඇරැඹු ගමනේ ඊළඟ නවාතැන වුණේ නුගවෙල මහා විද්‍යාලය. එම්. ඒ. ගණකාධාර ගුරුතුමායි, එහිදී මගේ සංගීත ඇදුරුතුමා වුණේ.1967 මං රජයේ සංගීත විද්‍යාලය හෙවත් හේවුඩ් එකට එනවා. ගායනය සහ වයලීන් වාදනය පිළිබඳ පස් අවුරුදු ඩිප්ලෝමා උපාධිධාරී පාඨමාලාව හදාරනවා. ඒ ඉන්නා ගමන්මයි මං ඉන්දියාවට ගිහින් විශාරද විභාගය සමත්වෙලා ආවේ. 1969 දී මං ගුවන්විදුලියේ ඒ ශ්‍රේණියේ සරල ගී ගායකයෙක් ලෙස සමත් වෙනවා. මහාචාර්ය දේවධර් ලංකාවට පැමිණ ගුවන් විදුලි ශිල්පීන් ශ්‍රේණිගත කළ අවස්ථාවේත් ඒ ශ්‍රේණියේ ගායකයකු ලෙස සමත් වෙනවා. එතෙක් ශාස්ත්‍රීය ගායනයේ සහ වාදනයේ යෙදී සිටි මං, 1975 න් පස්සෙ තමයි ගුවන් විදුලියෙන් සරල ගී, ප්‍රේම ගී ගායනයට යොමු වෙන්නේ.එදා පටන්, මේ දක්වා ආ හතළිස් වසරකට වැඩි සංගීත ජීවිතය තුළ මං ගීත හැට හැත්තෑවකට වඩා ගායනා කර නැහැ.නමුත් ඒ ගීත අතළොස්ස වුණත් මතක හිටින නිර්මාණ වීම ගැන සතුටුයි. අදටත් මං වටා ඉන්නෙ ඒ නිර්මාණ රසවිඳිනා පිරිස.ඒ ඔබගේ සංගීත ජීවිතය, ඒත් ඔබ වෘත්තීය ජීවිතය අරඹන්නේ ගුරුවරයෙක් විදියට...ඔව්. ඒ 1972 වසරේ මාතලේ විජයපාල මහා විද්‍යාලයේ සංගීත ගුරුවරයා විදියට. කයිකාවල මධ්‍ය මහා විදුහල, අම්පාර මල්වත්ත විජය විදුහල, තිස්සපුර මහා විද්‍යාලය ඇතුළු පාසල් ගණනාවකින් පස්සෙ 1985 වසරේදී පොල්ගොල්ල මහවැලි ජාතික අධ්‍යාපන විද්‍යා පීඨයේ සංගීතය පිළිබඳ ජ්‍යෙෂ්ඨ කථිකාචාර්ය වරයා ලෙස පත්වීම් ලබනවා. 2008 වසර දක්වා මං ඒ සේවයේ.දැන් ඔබ මොකද කරන්නේ....පේරාදෙණිය විශ්ව විද්‍යාලයේ ලලිතකලා අංශයේ බාහිර කථිකාචාර්යවරයෙක් විදියට සංගීතය උගන්වනවා.ඒ කියන්නෙ තවමත් ඔබ ගෝල බාලයෝ බිහි කරනවා...මගෙන් ඉගෙන ගත් දරුවො විශාල පිරිසක් අද මේ රටේ සංගීත ගුරුවරු ලෙස සේවය කරනවා. ගායනාවේ යෙදෙනවා. ඇදුරු තුමෙක් විදියට විශාල ආත්මීය සතුටක් ඒ තුළ මට තිබෙනවා.ඇයි ඔබ නුවරටම වෙලා ඉන්නේ...ඒ මගේ ගම. ගේ දොර, දරු පවුල එක්ක නුවරටම වෙලා ඉන්න එක කලාකරුවකුට අවාසියක් තමයි. වැඩිපුර නිර්මාණ බිහි නොවෙන්නත් එක හේතුවක් එය. ඒ අඩුව පිරිමහන්නත් එක්ක තමයි ඒ කාලෙ ගුවන් විදුලියේ ඇහුණු, අද වැඩිය නෑසෙන මේ ගීත සිඩී පටයක් ලෙස එළිදක්වන්න හිතුවේ.මේ ප්‍රසංගයේ දී ඔබේ දරු දෙදෙනාත් ගායනාවෙන් එක්වන බව කීවා...ඔව්. නුවන්සලා මගේ ලොකු දූ. ‍බැංකු නිලධාරිනියක්. පුතා බුද්ධික මානව සම්පත් කළමනාකරණ අංශයට සම්බන්ධයි. මේ දෙන්නා ගායනාවෙන් ඉදිරියට නොආවාට හොඳ සංගීත ‍රසඥතාවක් දෙන්නටම තිබෙනවා.මේ ප්‍රසංගයේ දී ඒ දෙන්නම ගායනාවෙන් සම්බන්ධ වීම මට ලොකු සතුටක්. මගේ බිරිය ගුරුවරියක්. ඇයත් මේ සඳහා උපරීම සහාය ලබා දෙනවා. ඉතින් මගේ රසිකයන්ටත් මං ආරාධනා කරනවා මියුසියස් විදුහල් ශ්‍රවණාගාරයට පැමිණ මේ ගී සැඳෑව රස විඳින්නට.ඉනෝකා පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av1307144-1</link>
    <topic>උඹ ආවේ දොරෙන් යැ, ජනේලයෙන් නෙ.</topic>
    <author>එඩ්වඩ් චන්ද්‍රසිරි</author>
    <content>උඹ ආවේ දොරෙන් යැ, ජනේලයෙන් නෙ.වික්‍රම බෝගොඩ සුවිශේෂී කලාකරුවෙක්. 60 දශකයේදි නාට්‍යලෝකයට ‘අපේ කට්ටිය’ බිහි කරන්නට පුරෝගාමී වූ කීප දෙනා අතර ඔහු හිටියා. මාර්ටින් වික්‍රමසිංහයන්ගේ තුන් ඈදුතු නවකතා ලෙස්ටර් ජේම්ස් පීරිස් අතින් සිනමාවට නැගෙද්දී ‘ගම්පෙරළිය - යුගාන්තය සහ කලියුගය’ චිත්‍රපට තුනේම ‘තිස්ස’ වුණේ බෝගොඩ. ඒ වගේම කරුණාසේන ජයලත්ගේ අතිශය ජනප්‍රිය නවකතාව ඇසුරින් ලෙස්ටර් නිර්මාණය කළ ගොළු ‘හදවතේ’ සුගත් වුණෙත් බෝ‍ෙගාඩ. මේ බෝගොඩ පසුගියදා අප අතරින් සදහටම වෙන්වුණා.ආර්.ආර්. සමරකෝන්ගෙ ‘කැලණි පාලම’ නාට්‍යයේ කළුමල්ලි ලෙස රඟපෑවේ බෝගොඩ. එහි එක් ජවනිකාවක ගංවතුරෙන් අනාථ වූ කීරකොටු වාසීන් පාලම උඩ අටවාගත් තාවකාලික පැල්පත් කඩා දමන්නට ආණ්ඩුව තීරණය කළ බව අසා ඔවුන් කුපිත වෙනවා. මේ එම ජවනිකාවයි.කළු මල්ලි - චුට්ටේ අයියා, මේන් තොන්ඩුව ගස්සලා කාටද?මාටින් - කාටද?කළුමල්ලි - මේං පත්තරේ දාලා තියෙනව කතන්දරේ. අපි සේරම ශුද්ධයි. නියමසුද්ධෝදන කෙනෙක් තමයි මේ පාර වැඩේ දීලා තියෙන්නෙ.ලැයිසා - කොහොමද බොලව්, දරු මල්ලොත් එක්ක ගොහිං ඔය මඩ ජොහොරෙ ලගින්නෙ. ඉහළ වහලයක්වත් පය ගහන්ට පොළොවක් වත් නැතුව. ඊට වඩා හොඳයි දරු පැටව් ටිකත් බදාගෙන ග‍ඟේ පනිනව.රූපවතී - අපි දැන් මොනවද කරන්නෙ චුට්ටෙ අයියා.’ගබ්රියෙල් - මොනවා කරන්ඩද? ලට්ට ලොට්ට පොදි ගහගෙන යනවා මිසක්.මාටින් - පැය කීයක් කල් දීලා තියෙනවද කළු මල්ලි?කළුමල්ලි - පැය හයයි. දවල් එක වෙනකොට මෙතනිං යන්ඩ ඕන.ලැයිසා - වෑර්ලස් එකේ මොනවා කිව්වද දන්නෙ නෑ නේද?කළුමල්ලි - මං උදේ අහගෙන හිටියා. ඒ බඩකඩුත්තුවේ කිව්වෙත් ඔය පත්තරේ තියෙන කතන්දරේ තමයි. අන්තිමට කිව්වා ‘රාජා භවතු ධම්මිකෝ!’ කියල.එකී උද්වේගකර අවස්ථාව හා බැඳී කම්පාවෙමින් සිටින ප්‍රේක්ෂකයෝ කළුමල්ලීගේ අවසන් වැකිය සවන් වැකෙත් ම පුපුරා යන සිනාවක් නගනවා. බෝගොඩ එය කියන්නේ ගාථා පාඨයක් ලෙස උළුප්පා දක්වමින්.පන්නිපිටියේ මුල් පදිංචිකරුවකු වූ බෝගොඩ කටුබැද්දේ මංසන්ධිය කිට්ටුව ඇතුළු පාරෙක අලුතෙන් නිවෙසක් තනා පදිංචි වුණා. සමරකෝන් දවසක්දා හවසක බෝගොඩ හමුවන්නට ඔහුගේ නව නිවෙසට ආවා. නිවෙසට ඇතුළු වූ සමරකෝන් මේ අලුත් නිවෙසේ හාත්පස දෙස නෙත් විදහා බැලුවේ විමතියකින් වගෙ. අනතුරුව ඔහු බෝගොඩ දිහා බලලා මෙහෙ ඇහැව්වා.‘මොකද බං මේ? මේ ගෙදර හැම තැනම දොරවල්නෙ. මොන දොරෙන්ද ගෙට ඇතුල් වෙන්නේ කියල හිතා ගන්ඩ මට බැරි වුණා. කොහෙද මේ ගෙදර ප්‍රධාන දොරටුව?’‘ඇයි, මේ තියෙන්නේ ප්‍රධාන දොර. උඹ ඔය ඇතුල් වෙලා තියෙන්නෙ ජනේලෙකින්නෙ.’ බෝගොඩ පැහැදිලි කළාම සමරකෝන්ට සිනාව නවතා ගන්නට බැරිවුණා.සමරකෝන් ගේ ‘ජේලර් උන්නැහේ’ නාට්‍යයේ ප්‍රධාන භූමිකාවක් බෝගොඩ රඟපෑවා. එහි මුල් දර්ශනයෙන් මාස පහක් ඇතුළත 100 වැනි දර්ශනය යෙදුණා. ඊ‍ට පෙර, ඒ ආසන්නයේ යෙදුණු තිස්සමහාරාම දර්ශනයකදී ම කතරගම සංචාරයකුත් කණ්ඩායම සංවිධානය කළා. ඒ සංචාරයට නාට්‍යයේ ශිල්පීන්ගෙ පවුල්වල අයත් සහභාගී වුණා.තිස්සමහාරාමයේ දර්ශන අවසන් කරලා කතරගම ගිය පිරිස කිරි වෙහෙර වැඳලා, කතරගම දේවාලෙ හවස පූජාවටත් සහභාගී වෙලා ආපහු කොළඹ එද්දී රෑ කෑම තංගල්ලේ මුහුදු වෙරළේ හෝටලයකින් ලබා ගන්නට කටයුතු යොදලයි තිබුණේ බස් රථය තංගල්ලට කලින් ම සේන්දු වුණු නිසා කණ්ඩායම රාත්‍රී ආහාරය සූදානම් වෙන තුරු සින්දු කිව්වා, නැටුවා, සිනා කතා කිව්වා. අප ගෙන් කියැවුණු එවන් කතාවක් අවසානයේ සැවොම උස් හඬින් සිනාසෙද්දී බෝගොඩ ගේ බිරිය ස්වර්ණා, බලවත් උනන්දුවකින් මගෙන් මෙහෙම ඇහැව්වා ‍‘ඉතින් අනේ ඒක එහෙම වෙන්ඩ පුළුවන් ද?මම කට අරින්නට පළමුව බෝගොඩ පැන්නා.‘හලෝ මේ... ඒ කිව්වෙ යාන් එකක්, හිනා කතාවක්, යාංඑඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av1307145</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රාඑඩ්නා සුගතපාල සිංහල සිනමාවේ ජ්‍යෙෂ්ඨතම රංගන ශිල්පිනියක්. එඩ්නා නම ඇසූ සැණින් අපේ මතකයට නැ‍ඟෙන්නේ ජ්‍යොතිෂය පිළිබඳව හසළ දැනුමක් ඇති එකම සිනමා නිළිය ලෙසයි. නමුත් ඊටත් එහා ගිය දක්ෂතා රැසක් ඇති එකම සිංහල සිනමා නිළිය ලෙස ඇය අපිට හඳුන්වන්න පුළුවන්.ගත් කතුවරියක ලෙසත්, සංගීත භාණ්ඩ හතරක් වාදනය කිරීමට හැකි එකම සිංහල සිනමා නිළිය ලෙසත් ඇය කිරුළු පලදිනවා. මේ ගැන කලකට පසුව එඩ්නා සුගතපාල අපි සමඟ කතා බහ කළා.“මේ දවස්වල මගේ කාලය වැඩි වශයෙන් ම ගත වෙන්නේ ජ්‍යොතිෂය කටයුතු වෙනුවෙනුයි. කලා කටයුතු වෙනුවෙන් දායක වෙන්නට ලැබෙන කාල සීමාව අ‍ඩු වුණත් සුපුරුදු පරිදි මම සංගීත පන්ති පවත්වනවා. විශේෂයෙන් ම මට පියානෝව, ගිටාරය, පියානෝ එකෝඩියන්ස්, විදුලි ඕගනය කියන සංගීත වාදන භාණ්ඩ ඉතාම හොඳින් හසුරුවන්න පුළුවන්. මම ට්‍රින්ටි කොලෙජ් ඔෆ් ලන්ඩන් පරීක්ෂණයෙන් හොඳින් සමත්වෙලා එහි ඩිප්ලෝමාධාරිනියක් වූවා.මේ නිසා මගෙන් සංගීතය හදාරන්නට බොහෝ දෙනෙක් විමසා සිටිනවා. එනිසා සංගීත පන්ති පවත්වනවා. ඒ වගේ ම ජ්‍යොතිෂය පිළිබඳවත් උනන්දු වන අය එමටයි. ඔවුන් ගෙනුත් පන්ති පවත්වන්න කියා ඉල්ලීම් ලැබෙනවා. ඒ නිසා ඒ ගැන නුදුරු අනාගතයේදී හිතා බලනවා.”මංගල මඬුගල්ල කියන්නේ කලකට ඉහත තිරගත වූ ‘ස්තුතියි නැවත එන්න’ චිත්‍රපටයේ නිෂ්පාදකවරයා යි. ඔහු මේ දිනවල තිස්ස ඩයස් අධ්‍යක්ෂණය කරන ‘බබා සහ කොබා’ චිත්‍රපටයේ නිෂ්පාදන කටයුතුවල නියුතු වෙලා. සිය කුලුඳුල් චිත්‍රපට නිෂ්පාදනයෙන් පාඩු ලබා සිටියත් මංගල ගේ චිත්‍රපට පිස්සුව නම් අඩු වී නැති බවයි පෙනෙන්නේ.“මගේ පළමු චිත්‍රපටයෙන් මට පාඩු වුණා විතරක් නෙමෙයි මං ණයකාරයකුත් වුණා. තවමත් එහි ණය මං ගෙවනවා. ඒ වුණත් පුංචි කාලේ ඉඳලම මට හැදිලා තිබුණු චිත්‍රපට පිස්සුව නම් මොනවා වුණත් අඩු වෙන්නේ නැහැ. නැත්නම් කවුද මේ විදිහට අමාරුවෙ වැටිලා ඉඳගෙන තවත් චිත්‍රපටයක් කරන්නේ. ‘බබා සහ කොබා’ මේ අවුරුද්ද අවසානයේදී හෝ ලබන වසර මුලදී ප්‍රදර්ශනය කිරීමට බලාපොරොත්තු වෙනවා. මම මේ චිත්‍රපටයේ රහස් පරීක්ෂකවරයකු ලෙස ප්‍රධාන චරිතය රඟපානවා. නිෂ්පාදකවරයෙක් වගේ ම රංගන ශිල්පියෙක් ලෙසත් කලා‍ ලොවේ දිගු ගමනක් යාමට මම සූදානමින් ඉන්නවා.තරුෂි පෙරේරා කියන්නේ නව පරපුරේ ජනප්‍රියතම රංගන ශිල්පිනියක්. තරුෂි මේ දිනවල විකාශය වෙන ‘මුතුපලස’ ටෙලිනාට්‍යයේ අමුතුම ආකාරයේ චරිත නිරූපණයක නියැළෙනවා. ඒ වගේ ම තරුෂිගේ ජීවිතයේ වෙනසක් වෙන්නට යන බවත් අපිට දැනගන්නට ලැබුණා. මේ අපි ඒ ගැන සොයා බැලූ අවස්ථාවේ තරුෂි පැවසූ දේයි.“මේ දවස්වල නැවතත් ‍මම මගේ කාර්ය බහුල ජීවිතයට අවතීර්ණ වුණා. ටෙලිනාට්‍ය කීපයකටම රංගනයෙන් දායක වෙනවා. ඒ වගේ ම මගේම රූපලාවණ්‍යාගාරයක් ළඟදීම ආර්පිකෝ ආයතනයේදී ඇරඹෙනවා‍. ඒ වෙනුවෙනුත් වෙහෙසෙනවා. ඒ වගේ ම පත්තරේටත් මගේ දෙමවුපියන්ටත් තිබුණු ලොකු ගැටලුවක් තමයි මගේ විවාහය. දැන් ඒ ප්‍රශ්නෙත් ඉවරයි. ළඟදීම දවසක මගේ විවාහයත් සිදුවේවි.“ඔහු ගැන තොරතුරු ටිකක් කියමු ද තරුෂි”“ඒ ගැන ඉදිරියේදී කියන්නම්. ඔහු පෞද්ගලික බැංකුවක ජ්‍යෙෂ්ඨ මෙහෙයුම් නිලධාරියෙක්. නම සුමේධ. දැනට ඒ ඇති.”පූජා උමාශංකර් මෙරට ප්‍රේක්ෂක ජනතාව අතර ජනප්‍රියතම රංගන ශිල්පිනියක්. පූජා ගේ සුන්දරත්වයටප්‍රේක්ෂක ප්‍රේක්ෂිකාවන් බෙහෙවින් ඇලුම් කරනවා. පූජා මෑතකදී රඟ පෑ චිත්‍රපට කීපයක් ම සාර්ථකව තිරගත වුණා. ප‍ූජාගේ නවතම තොරතුරු සොයා බලන්නට අපි පූජාට කතා කළා.“මම දැන් ඉන්නේ ලංකාවේ. මේ දවස් ටික ලංකාවේ ගත කරනවා. ළඟදීම නැවතත් ඉන්දියාවට යන්නට බලාපොරොත්තු වෙනවා. ඉන්දියාවෙත් ලංකාවෙත් මාරුවෙන් මාරුවට මම යනවා. එනවා. මේ දවස්වල කලා කටයුතුවලට දායක වෙන්නට අවස්ථාව ලැබුණේ නැහැ‍. මොකද මේ දවස්වල මගේ පවුලේ අයත් ‍සමඟ ගත කරන කාර්ය බහුල ජීවිතය නිසා.පසුගිය දවස්වල ජනප්‍රිය රංගන ශිල්පිනියක වන උමයංගනා වික්‍රමසිංහට ඉතාම කනගාටුදායක සිදුවීමකට මුහුණපාන්නට සිදුවූ බව අප හැමදෙනාම දන්නවා. ඒ ඇගේ ආදරණීය මෑණියන්ගේ වියෝවීමයි.මේ දුක හිතේ දරාගෙන උමයංගනා මේ දවස්වල කාලය ගත කළත් ඇගේ නවතම තොරතුරු දැන ගන්නටත් ඒ දුක ඇය හා බෙදා හදා ගන්නටත් අපි උමයංගනාට කතා කළා.“දුක වේදනාව කියන දේ මට හුරු පුරුදුයි. ඒත් මට දරාගන්න බැරි සෙවණැල්ලක් වගේ හිටපු ‍මගේ ආදරණීය මෑණියන් මගෙන් වෙන්වීමයි. මව වෙනුවෙන් කරන්නට පුළුවන් පින් දහම් මට හැකි අයුරින් මම කරනවා. අමිමා මා ළඟ නැති බව සැබැයි. ඒත් මාව කවුරු අතහැර ගියත් ඒ සියල්ල විඳ දරාගන්න අම්මා මට උගන්වලා තිබෙනවා.අම්මාගේ ආදරය රැකවරණය මාවත් මගේ හිතත් නිරතුරුව ශක්තිමත් කරනවා. ඒ නිසා මම කිසිම විටක තනිවෙලා නැහැ. මම මගේ සුපුරුදු ‍කලා කටයුතු නැවත ශක්තිමත්ව අරඹනවා. මම හැමදාමත් හිතන දෙයක් තමයි මගේ අම්මා මගේ ළඟ ඉදිමින් නිරන්තරයෙන් මට ආශිර්වාද කරනවා කියන දෙය.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av1307147</link>
    <topic>මුහුණේ සම හඳුනාගන්නේ කොහොමද?</topic>
    <author>හේමාලි</author>
    <content>මුහුණේ සම හඳුනාගන්නේ කොහොමද?අපි කවුරුත් කැමැතියි ලස්සනට ඉන්න. බොහෝ දෙනෙක් තමන්ගේ ලස්සන වෙනුවෙන් නොයෙකුත් කැප කිරීම් කරනවා. සමහර වෙලාවට ඒ වෙනුවෙන් අධික මිල මුදල් පවා වැය කරනවා. මේ සියලු දෙයින් බලාපොරොත්තු වෙන්නේ තම රූප ස්වභාවය ආරක්ෂා කරගැනීම සහ එය දීර්ඝව පවත්වා ගැනීමයි. මේ වෙනුවෙන් අද අපේ රටේ ඕනෑ තරම් රූපලාවණ්‍යාගාර, රූපලාවණ්‍යය ශිල්පීන් මෙන් ම ඒ වෙනුවෙන් සැකසුණු විවිධාකාරයේ ආලේපන වර්ගත් විවිධ ක්‍රමෝපායනුත් තිබෙනවා.අද විද්‍යුත් මාධ්‍යයක් හෝ මුද්‍රිත ‍මාධ්‍යයක් දෙස අපේ අවධානය යොමු වුවහොත් රූපලාවණ්‍යය වෙනුවෙන් වෙන් කළ පාඩම් මාලා හෝ උපදෙස් මාලා කොයිතරම් දැයි ඔබට පැහැදිලි වෙනවා ඇති. බොහෝ වෙලාවට මාධ්‍ය ඔස්සේ සිදුවන මේ අධික ප්‍රචාරණය හේතුවෙන් අපේ රටේ බොහෝ දෙනා තමන්ගේ රූපලාවණ්‍යය වෙනුවෙන් හරි මඟ තෝරා ගැනීමට නොහැකිව ලතවෙන අවස්ථා බොහෝ ය‍. ඒ විතරක් නොවේ නොයෙක් අවස්ථාවල වැරදි මාර්ගයේ ගොස් තම රූප ස්වභාවයට හානි සිදුකර ගන්නා අවස්ථා ද ඇත.ඒ බැවින් තම රූප ස්වභාවය නිවැරදිව ආරක්ෂා කරගන්නේ කෙසේද? ඒ සඳහා අනුගමනය කළ යුතු ක්‍රියා මාර්ග කවරේද? යන්න පිළිබඳ ‘රසඳුන’ පාඨක ඔබ සැමත් දැනුම්වත් කිරීමේ වැඩපිළිවෙළක් දියත් කරන්නට අප සිතුවා. ඒ සඳහා අප තෝරාගත්තේ දිවයිනේ ප්‍රවීණතම රූපලාවණ්‍යය ශිල්පිනියක්. ඇය මෙම විෂය ක්ෂේත්‍රය පිළිබඳ දෙස් විදෙස් හැදෑරීමකින් පසුව හා පුරා වසර ගණනාවක් මේ ක්ෂේත්‍රයේ කටයුතු කිරීමෙන් ලද අත්දැකීම් මත ප්‍රවීණත්වය ලැබූ තැනැත්තියක්.අදටත් ඇය සිය අධ්‍යයන ක්ෂේත්‍රයේ නව සොයාගැනීම් වෙනුවෙන් වෙහෙස වෙමින් අලුතින් එකතු කර ගත යුතු දේ වෙනුවෙන් පුහුණුව හා අධ්‍යයනයේ නිරත වෙමින් මෙම ක්ෂේත්‍රයේ නිරත වෙනවා. ඇය රූපලාවණ්‍යය ශිල්පිනී දමයන්ති විමලවීරයි. ඇගේ ශිල්පියේ සුවිශේෂත්වය පිළිබඳ සඳහනක් මේ මොහොතේ කළ යුතුමය. මේ රූපලාවණ්‍යය විධි ක්‍රමයේ සුවිශේෂීත්වය වන්නේ ස්වභාවික ශාක සාර, ගස්වල කොළ, පොතු සහ මැටි ආදිය ඇසුරු කර ගනිමින් කරන රූපලාවණ්‍යය ක්‍රමවේදයක් වීමයි. ඇගේ උපදෙස් මත ඔබටත් ඔබේ රූපය වඩවා ගැනීමේ හැකියාව ඇති කරලීම මෙම ලිපි පෙළ අරමුණයි. ඈ ප්‍රථමයෙන් ම ඔබට පහදා දෙන්නේ ඔබේ මුහුණේ සම හඳුනා ගන්නේ කෙසේද? යන්න පිළිබඳයි.“අපි හැමදෙනාටම උත්පත්තියෙන් හිමිවන සමක් තිබෙනවා. මේ සම ආරක්ෂාකර ගැනීම තමයි මෙතනදී වඩාත් වැදගත් වෙන්නේ. ප්‍රධාන වශයෙන් අපට සමේ ප්‍රභේද තුනක් හමුවෙනවා.1. සාමාන්‍ය සම (Normal Skin)2. වියළි සම (Dry skin)3. තෙල් (Oil skin)මීට අමතරව වියළි සහ තෙල් මිශ්‍රව ඇති සමක් අපි හඳුන්වන්නේ Combination skin එකක් විදියටයි.‍ රූපලාවණ්‍යය පිළිබඳ සිතන ඕනෑම කෙනෙක් මූලික වශයෙන් තමන්ට හිමිව තිබෙන්නේ මා ඉහතින් කියූ සමේ ප්‍රභේද අතරින් කෙබඳු සමක් ද යන්න පිළිබඳ හොඳින් තේරුම් බේරුම් කරගත යුතුය. ඒ මන්ද තමන් රූපලාවණ්‍යය සත්කාර සිදුකළ යුත්තේ තමන්ට හිමිව ඇති සමට ගැළපෙන ආකාරයකින් නිසා ය.බොහෝ අවස්ථාවලදී තමන්ට හිමිව පවතින සමේ ස්වභාවය පිළිබඳ අඩු දැනුමකින් යුතුව රූපලාවණ්‍යය සත්කාර සිදුකිරීමට ගොස් අකරතැබ්බයන්ට මුහුණ දෙන පිරිස් අපි අතර බොහෝ ය. රූපලාවණ්‍යය සත්තාරවලදී විශේෂයෙන් රූපලාවණ්‍යය ශිල්පිනිය තමන් හමුවට පැමිණෙන පාරිභෝගිකයාගේ සමේ ස්වභාවය පිළිබඳ ගැඹුරු අධ්‍යයනයක නිරත වෙනවා. ඒ අනුව ඔහු හෝ ඇය තීරණය කරනවා මේ සමේ ස්වභාවය කෙබඳු ද යන්න ගැන. මෙතනදී ඉතා වගකීමෙන් කිව යුතුයි සාමාන්‍ය සමක් හිමි කෙනෙකුට කරන රූපලාවණ්‍යය සත්කාරයන්ට වඩා වෙනස් බව. අනිත් පැත්තෙන් තෙල් සහිත සමක් හිමි කෙනකුට කරන්නේ අනෙක් දෙපාර්ශ්වයටම වඩා වෙනස් සත්කාරයක්. මේවා එකිනෙකට වෙනස් කියන එක මෙහිදී පැහැදිලිව අවබෝධ කරගත යුතුයි. සමේ විවිධ ප්‍රභේද වෙනුවෙන් අපි භාවිත කරන ආලේප වර්ගත් විවිධාකාරයි. ඒ නිසා රූපලාවණ්‍යය සත්කාර පිණිස පැමිණෙන සියලුම දෙනා මේ ගැන අවබෝධයකින් සිටිය යුතුයි. අනිත් පැත්තට තමන්ට පාවිච්චි කරන්නේ කුමන වර්ගයේ ආලේපන ද? යන්න ගැන රූපලාවණ්‍යය ශිල්පිනියගෙන් දැන ගැනීමේ අයිතියකුත් ඔබට තිබෙනවා. රූපලාවණ්‍යය ශිල්පිනියන් සියලු දේ පිළිබඳ තම පාරිභෝගිකයාට විස්තර කිරීමට වගකීමක් පවතිනවා. මෙවැනි සුහද එකමුතුවකින් යුතුව තමයි මුලින් ම මේ කර්තව්‍යය සඳහා අපි අත ගැසිය යුත්තේ.අද අපි අපේ සමේ ප්‍රභේද පිළිබඳ සාකච්ඡා කළා‍. ඉදිරියේදී මෙම ප්‍රභේද පිළිබඳ වැඩිදුර තොරතුරුත් ඒ ඒ ප්‍රභේදයන්ගෙන් යුත් සම ආරක්ෂාකර ගැනීම සඳහා කළ යුතු ක්‍රමවේද පිළිබඳවත් දිගින් දිගටම ඔබට කරුණු පැහැදිලි කරන්නම්. උපදෙස් - ‘දමයන්ති සැලෝන්’ හිප්‍රවීණ රූපලාවණ්‍ය ශිල්පිනිදමයන්ති විමලවීර ගෙන්හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av1307148</link>
    <topic>Holly Wood News</topic>
    <author>සුජීව තේවහෙට්ටිගේ</author>
    <content>Holly Wood Newsසිනමා රසිකයන් අවධානය තවමත් දිනාගෙන සිටින බෲස්ලී මියගොස් 2013 ට අවුරුදු 40 ක් ගතවෙලා. මේ වෙනුවෙන් විශේෂ ප්‍රදර්ශනයක් ජූලි 20 දා සිට හොංකොං හිදී පැවැත්වෙනවා.මේ ප්‍රදර්ශනයේ දී බෲස්ලී රඟපෑ චිත්‍රපට, ඔහුගේ ඡායාරූප ඇතුළු විශේෂාංග 600 ක් පමණ ප්‍රදර්ශනය කෙරෙනවා. මේ අතරට ඔහුගේ කාව්‍ය නිර්මාණ කිහිපයක් ද ඇතුළත්ව තිබෙනවා.බෲස්ලී රඟපෑ ‘ද බිග් බොස්’, ‘ෆිස්ට්ස් ඔෆ් ෆියුරි’, ‘ද වේ ඔෆ් ඩ්‍රැගන්’, ‘එන්ටර් ද ඩ්‍රැගන්’ සහ ‘ගේම් ඔ‍ෆ් ඩෙත්’ වැනි ජනප්‍රිය චිත්‍රපට මේ ප්‍රදර්ශනයේ දී තිරගත කෙරෙනවා. ඒ අතරම ඔහු රඟපෑ ‘ග්‍රීන් හොනර්ට්’ නම් වූ ටෙලි වෘත්තාන්ත මාලාව ද තිරගත කරන බවයි වාර්තා වෙන්නේ. බෲස්ලීගේ ජීවන චරිතය ඇතුළත් ‘ද බ්‍රිලියන්ට් ලයිෆ් ඔෆ් බෲස්ලී’ යනුවෙන් නිර්මාණය වූ වාර්තාමය චිත්‍රපටයක් ද තිරගත කිරීමට කටයුතු යොදා තිබෙනවා. මේ ප්‍රදර්ශනය වසර 5 ක් පුරා පැවැත්වෙන බවයි පැවසෙන්නේ.ජෝඩාන් ඩන් නිරූපණ ලොවට අලුතෙන් එක්වූ ශිල්පිණියක්. මෑතකදී ඇය ප්‍රංශයේ පැරිස් නුවර දී මෝස්තර නිරූපණයකට එක්වුණා. වේදිකාව මත තම ඇඳුම් මෝස්තර නිරූපණය කළ ඇය, ඊළඟ අංගය සඳහා ඇඳුම් මාරු කරගන්නට වේදිකාවේ පසුපස කාමරයකට ගියා. ඇය ඇඳුම් මාරු කරමින් සිටිද්දී හදිසියේම එතැනට පැමිණියේ හොලිවුඩ් පුරයේ ජනප්‍රිය නිරූපිකාවක වන නයෝමි කැම්ප්බෙල්. ඇය එක්වරම ජෝඩාන්ව වැලඳගෙන ඇයට සුබ පැතුවා.“මට හරිම පුදුමයි. නයෝමි වගේ කෙනෙක් ඇවිත් මට සුබ පැතීම ගැන. එයා මට ලන්ච් එකකටත් ආරාධනා කළා. එයා මට විශේෂ කාරණයක් කිව්වා. ‘තමන් ගැන වෙන කවුරුන්වත් බලන්නෙ නැහැ. තමන්ම තමන්ව බලාගන්න’ ඒ කාරණය තමයි එයා කිව්වේ. නිරූපණයේදී ඇඳුම් මාරු කරමින් දිගටම රැඳී ඉන්න එපා ය කියලත් කිව්වා. අතරතුරේදී විවේකයක් ගන්නත් කිව්වා. ඒවා තමන්ම කියලා කරගත්තෙ නැත්නම් වෙලාවක් නැතුව දිගටම නිරූපණය කර කර ඉන්න වේවි කියලත් නයෝමි මට කිව්වා.”ජෝඩාන්, නයෝමිට ප්‍රශංසා කරමින් කියා සිටියා.අැමැන්ඩා සේෆ්‍රයිඩ් සුරූපී හොලිවුඩ් නිළියක්. ඇය වඩාත්ම ප්‍රසිද්ධියට පත්වී ඇත්තේ ලිංගිකත්වයට බර වූ රැඟුම් රඟන නිළියක හැටියටයි.එවැනි චිත්‍රපටවල රඟපාන ඇයට පසුගියදා තවත් එවැනිම චිත්‍රපටයක ප්‍රධාන චරිතයක් ලැබුණා. ඒ චිත්‍රපටයේ නම, ‘ඩීප්ත්‍රෝට්'. මේ චිත්‍රපටය, පැරණි හොලිවුඩ් චිත්‍රපටයක් වූ ‘ලින්ඩා ලව් ලේස්’ හි කතාව අනුකරණය කරමින් නිර්මාණය වී තිබෙනවා. ‘ලින්ඩා ලව් ලේස්’ චිත්‍රපටය ද ලිංගිකත්වය සහ නිරුවත හුවා දක්වන චිත්‍රපටයක්. (සිනමා විචාරකයන් නම් මෙය හඳුන්වන්නේ කසිකබල් කාමුක චිත්‍රපටයක් හැටියටයි.)කොහොම වෙතත් 27 වැනි වියෙහි පසුවන අමන්දා ‘ලින්ඩා ලව් ලේස්’ චිත්‍රපටයේ නිළියකගේ ඇඳුම් විලාසිතාවක් ඒ අයුරින්ම නිර්මාණය කර හැඳගෙන ‘ඩීප් ත්‍රෝට්’ චිත්‍රපටයේ රඟපානවා. ‘ලින්ඩා ලව් ලේස්’ චිත්‍රපටය මුල්වරට තිරගත වුණේ 1972 දීයි. ඒ වුණත් එහි ඇතුළත් වූ ඇඳුම් මෝස්තර අදටත් ගැළපෙන බව තමයි අමන්දා ඔප්පු කර ඇත්තේ.ළඟදීම තවත් ‘හර්කියුලීස්’ චිත්‍රපටයක් රූගත කිරීමට නියමිතයි. මෙහි හර්කියුලීස්ගේ චරිතය රඟපාන්නේ ඩ්වේන් ජොන්සන්. ඔහු නළුවෙකු මෙන්ම රෙස්ලින් ක්‍රීඩකයෙකු හැටියට ද දස්කම් පෙන්වූ අයෙක්.මේ වන විට 41 වැනි වියෙහි පසුවන ඩ්වේන් දැන් උත්සාහ කරන්නේ තම සිරුර හර්කියුලීස්ට ගැළපෙන පරිදි හදාගන්නයි. ඒ වෙනුවෙන් ඔහු, වෛද්‍ය උපදෙස් මත දිනකට ආහාර වේල් 7 ක් අනුභව කරනවා. මේ ආහාර වේල් වලට බිත්තර, ඕට් ධාන්‍ය ඇතුළු ප්‍රෝටීන සහිත ආහාර ඇතුළත් වන බවයි මේ ‘අලුත්ම හර්කියුලීස්’ පවසන්නේ.මේ විශේෂ ආහාර වලින් බලාපොරොත්තු වන්නේ තම සිරුරට දිනකට කැලරි 5000 ක් පමණ ලබාගෙන සිරුර වර්ධනය කර ගැනීම යැයි ද ඩ්වේන් ප්‍රකාශ කළා.ටොම් කෲස් සහ කැටී හෝම්ස් මෑතකදී වෙන් වුණා. දෙදෙනාගේ විවාහ ජීවිතය නිමාවට පත්වූ පසුව ටොම් විවේකීව කාලය ගත කරමින් සිටිනවා. ඔහු දැන් බලාපොරොත්තු වන්නේ තම ජීවිතය කිසියම් වෙනසකට ලක්කරන්නලු. ඒ වෙනස කුමක්දැයි ඔහු තවමත් ප්‍රකාශ කරලා නැහැ.“ටොම් දැන් නිදහසේ ජීවත් වෙනවා. හරිම සැහැල්ලුවෙන් ගමන් බිමන් යනවා. හිතවත් අය ආශ්‍රය කරනවා. එයා දැන් එදාට වඩා කා එක්කත් බොහොම සුහදව කතාබහ කරනවා.” මෙහෙම කීවේ ටොම් ගේ සමීප මිතුරෙක්.ටොම් කෲස්, කැටී ව විවාහ කර ගන්න කලින් විවාහ දෙකකට වග කියා තිබුණා. ඔහු මුලින්ම විවාහ කර ගත්තෙ මිමි රොජර්ස්වයි. ඇයගෙන් වෙන්වූ පසුව ඔහුගේ දෙවැනි බිරිය වුණේ නිකොලි කිඩ්මාන්. ඉන් පසුවයි ඔහු කැටීව විවාහ කර ගත්තේ.පසුගිය ජූලි 3 දා ටොම් 51 වැනි වියට පා තැබුවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av1307149</link>
    <topic>'සුමිගෙන් අහන්න'</topic>
    <author/>
    <content>'සුමිගෙන් අහන්න'පෑලියගොඩ හිරාන් දල්පදාදුප්‍රශ්නය - කැලණිය පැත්තේ ප්‍රාදේශීය සභාවකින් සැමුවෙල් රොඩ්රිගෝ මාවතේ සැමුවෙල් රොඩ්රිගෝ යන නම ඉවත් කර ඇත්තේ ඇයි?පිළිතුර - ආරංචි විදියට ඔවුන් සැමුවෙල් රොඩ්රිගෝ යනු සුද්දෙක් කියලා හිතාගෙනයි ඒ නම ගලවලා තියෙන්නේ. කවුරු කළත් ඒක පහත් ක්‍රියාවක්.ගොඩකවෙල අජිත් සමරතුංගප්‍රශ්නය - චාලි චැප්ලින්ගේ සිරුර දෙවතාවක් භූමිදානය කළ බව මා අසා තිබෙනවා. එය ඇත්තක් ද?පිළිතුර - ඔව්. පළමු වතාවේ ඒ සිරුර එක්තරා පිරිසක් විසින් කප්පම් ගැනීම සඳහා ගොඩට ගනු ලැබුවා. පසුව දෙවැනි වතාවට එය කොන්ක්‍රීට් තට්ටුවක් යට බහා භූමිදානය කළා.ලුනාවේ බී. ආර්. ඩී. පීරිස්ප්‍රශ්නය - ‘වලාපටල’ යනු චිත්‍රපටයක් ද? ටෙලි නාට්‍යයක් ද?පිළිතුර - චිත්‍රපටයක්.කුලියපිටියේ ජයසේන අතපත්තුප්‍රශ්නය - ගාමිණි. මාලිනි, ජෝ, විජය වැනි නළු නිළියන් අපේ සිනමාවේ යළි බි‍හිවේ ද?පිළිතුර - හිතන්න අමාරුයි ජයසේන. ලෝකය පරිණාමය වුණාට ශ්‍රේෂ්ඨ පුද්ගලයෝ වුණත් නිතර බිහිවෙන්නේ නැහැ. සොක්‍රටීස්, ඇරිස්ටෝටල් ලා වගේ දාර්ශනිකයෝ ඊට පස්සේ බිහිවුණේ නැහැ නේද?මීගමුව මහහුණුපිටියේ යොහාන් කුමාර් ද සිල්වාප්‍රශ්නය - ‘සම්ප්‍රවේශනය’ කියන වචනයේ තේරුම මොකද්ද?පිළිතුර - ‘යහපත් ඉදිරිපත් කිරීම’ කියන එකයි. ‘සම්ප්‍රවේශක’ කියන්නේ හොඳින් ඉදිරිපත් කරන්නා යන්නයි. මේක මහාචාර්ය සමන්ත හේරත් හඳුන්වා දුන් වචනයක්. ඒ වචනය නිර්මාණය කළෙත් ඔහුමයි.කැටපල සමන් ගාල්ලගේප්‍රශ්නය - සිනමා ශාලාවක් කඩා දමා එතැන වෙනත් ව්‍යාපාරික ගොඩනැඟිල්ලක් ඉදිකළ හැකි ද?පිළිතුර - මා දන්න තරමින් බැහැ. එසේ ඉදිකළත් එතැන සිනමාහලක් අලුතින් ගොඩනඟන්න ඕනැ.ගෝනපල ලක්සිරි උදයන්තප්‍රශ්නය - සිනමාස් සමාගමට අයත්ව තිබු හැඳල චිත්‍රාගාරයේ නම විජය ද? විජයා ද?පිළිතුර - විජයා. (එය සිනමාස් අධිපති කේ. ගුණරත්නම්ගේ දියණියගේ නම.)අවිස්සාවේල්ලේ දර්ශනි ගුණරත්නප්‍රශ්නය - සිංහල සිනමාවේ දුෂ්ට නළුවකු වූ මර්වින් විජේතුංග ‘මනමෙ’ නාටකයේ වැදි රජු ලෙස රඟපෑවා ද?පිළිතුර - ඔව්.මෝදර එම්. ආර්. සී. ඩයස්ප්‍රශ්නය - ප්‍රසංග වේදිකාවේ තමා ගයන ගීතවල රචකයන්ගේ හා සංගීතඥයන්ගේ නම් සඳහන් කරන එකම ගායකයා රොඩ්නි වර්ණකුල නේද?පිළිතුර - ඔව්. නිහාල් නෙල්සන් ද එලෙස නම් සඳහන් කරනු මා අසා දැක තිබෙනවා.මාතලේ ධර්මා ඒකනායකප්‍රශ්නය - මහා නළු ගාමිණි ෆොන්සේකා ඔබේ වීරයකු බව ඔබ වරක් සඳහන් කර තිබුණා. ඒ ගැන ඔබ තවදුරටත් යමක් කියනව ද?පිළිතුර - ගාමිණි මගේ වීරයකු වුණේ මා කුඩා කාලයේ. ඒත් මා තරුණ වියේදී ඔහු වීරයකු කොට සැලකුවේ නැහැ. ඒ ඔහුගේ දක්ෂිණාංශික දේශපාලනය නිසා. පසුගිය කාලයේ ඔහු ගැන ‘රාවය’ පත්‍රයේ පළවූ ප්‍රවෘත්තිවලට (බැංකු ගනුදෙනු සම්බන්ධ) අනුව මට ඔහු එපා වුණා. ඒත් අදටත් ඔහු තමයි සිංහල සිනමාවේ විශිෂ්ටතම නළුවා.නුවරඑළියේ අනුරාධා ඒකනායකප්‍රශ්නය - විජය කුමාරතුංග ‘දොළොස් මහේ පහන’ චිත්‍රපටයට ගැයු ‘සරා ගුවන විදා නැ‍ඟෙන’ ගීතය ලීවේ කවුද?පිළිතුර - මහාචාර්ය චන්ද්‍රසිරි පල්ලියගුරු.ගොතටුවේ ආනන්ද කන්නන්ගරප්‍රශ්නය - වඩා දක්ෂ ඉන්ද්‍රානි පෙරේරා ද? ඩැල්රින් සුබී ද, ලාංකිකා පෙරේරා ද? මරියසෙල් ගුණතිලක ද?පිළිතුර - අංක එක ඉන්ද්‍රානි. අංක හතර මරියසෙල්. ඉන්ද්‍රානිත් එක්ක බලද්දි මරියසෙල් අහලකින්වත් තියන්න බැහැ.කෑගල්ලේ රණවීර ලියනගේප්‍රශ්නය - මිහිරි සිරිතිලක විකට ශිල්පියෙක් ද?පිළිතුර - විකට ශිල්පියෙක් විතරක් නෙමෙයි ඔහු දක්ෂ නළුවෙක්.කොටුගොඩ චිසානෑගම තිස්ස කුමාරප්‍රශ්නය - චිත්‍ර ශිල්පි වික්‍රම (පී. වික්‍රමනායක) නිසි ඇගැයීමකට ලක්වුණේ නැහැ නේද?පිළිතුර - ඔව්. බන්දුල හරිශ්චන්ද්‍ර ඔහුගේ හැකියාව ගැන මෑතදී අගය කිරීමක් කර තිබුණා. එපමණයි.මාවනැල්ලේ අජිත් ජයතිලකප්‍රශ්නය - ත්‍රිවිල් රියැදුරන් සරල ගී ශිල්පින් කරන එක ගැන ඔබේ අදහස් දක්වන්න?පිළිතුර - ත්‍රිවිල් රියැදුරන් විතරක් නෙමෙයි හෝටල්වල කොත්තු රොටි ගහන අයත් සරල ගී ශිල්පීන් කරනවා නම් හොඳයි.මේ සතියේ පහත නම් සඳහන් අයත් ප්‍රශ්න එවා තිබුණා. සියඹලාණ්ඩුවේ මනහර අලංකාරගේ, කැටපල සමන් ගාල්ලගේ, මාතර සහන් මාලක හේවා සහබන්දු, මීගමුවේ දමයන්ති සිල්වා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av13071410</link>
    <topic> ජීවිතයත් මරණයත් අතර වෙනසක් නැහැයි කියලා රඟපාද්දි මට හිතුණා</topic>
    <author> අරුණි මුතුමලී</author>
    <content> ජීවිතයත් මරණයත් අතර වෙනසක් නැහැයි කියලා රඟපාද්දි මට හිතුණා චාන්දනී සෙනෙවිරත්න “නිකිණි වැස්ස” චිත්‍රපටයේ සෝමලතා ලෙස රඟපාන්න ආරාධනා කළ විට ඔබට ඇති වුණේ මොන වගේ හැඟීමක් ද?පිටපත දකින්න කලින් ඒ ගැන ඇහුවාම හිතේ පොඩි අමුත්තක් ඇතිවෙනවා අපි කාටත්. මොකද අධ්‍යක්ෂවරයාගේ අරමුණ මොනවගේ ද කියා අප දන්නේ නැති නිසා. අරුණ ජයවර්ධන අප සමඟ යම් යම් වැඩ කටයුතුවලදී සම්බන්ධ වී තිබුණත් අධ්‍යක්ෂවරයකු ලෙස පැහැදිලි මතකයක් තිබුණේ නැහැ. පසුව චන්න දේශප්‍රිය හමුවූ වෙලාවක මේ ගැන විස්තර කතාවෙද්දී කීවා ‘හොඳ වැඩක්’ කියලා. පසුව අරුණගේ පිටපත කියෙව්වාමයි ගොඩක් ම ආසා හිතුණේ ඒ චරිතයට.. සෝමලතාලා අපේ සමාජයේ ඉතාම විරලයි. නැති තරම්. ඒ නිසා මේ චරිතය ගොඩ නැඟීමේදී එවැනි තැනැත්තියකගේ හැසිරීම් හා මනෝභාව පිළිබඳ ඔබ තීන්දු කළේ කෙසේද?අරුණගේ සිතේ මැවුණු සෝමලතා පිළිබඳ සාකච්ඡා කිරීමේදී ඇය ගැන තේරුම් ගැනීම ලොකු ගැටලුවක් වුණේ නැහැ. විශේෂයෙන් පිටපත කියවද්දී සෝමලතාගේ මානසිකත්වය ගැන මැවෙනවා. දැනෙනවා. ගැටලුවකට තිබුණේ මිනී ඇඳුම් ඇන්දීම වගේ දේවල් පිළිබඳ අපට නිසි අවබෝධයක් නොතිබීමයි.විශේෂයෙන් අරුණට අවශ්‍ය වුණේ භාවාතිෂය ආකාරයට රඟපාලා ප්‍රේක්ෂකයාව කම්පනයට පත් කරලා දුක විකුණලා සෝමලතා වෙනුවෙන් ප්‍රේක්ෂකයන් අඬවන්න. ඔහුගේ අරමුණ වුණේ සමාජයේ විරලව හෝ පවතින මෙවැනි චරිත පිළිබඳ පුළුල්ව, විචාරශීලීව බලන්න හිතෙන අයුරින් ඒ චරිතය ඉදිරිපත් කිරීමයි.. ‘නිකිණි’ වැස්සේ සෝමලතාගෙන්, සැබෑ සෝමලතා කෙනකුට කොයිතරම් සාධාරණයක් ඉෂ්ට කරන්නට හැකි වුණා යැයි ඔබ සිතනවාද?මට සැබෑ සෝමලතා කෙනකු මුණ ගැසී නැති නිසා මට හි‍තනවා එවැන්නියකගේ සැබෑ චරිතයත් පැවැත්මත් මේ වගේ ඇති කියලා. ඇයට මුහුණ දෙන්න වෙන ගැහැට දිහා බලද්දී ඇය සමාජයේ අනුකම්පාව පතාගෙන කටයුතු කරන්නියක් නොවන වග පැහැදිලියි. සමාජ‍ය සමඟ ගනුදෙනු කරද්දී මෙවැන්නියක පහළට දමනවා කියන එක සාමාන්‍යයි. නමුත් ජීවිතේ සමහර සිදුවීම් දරාගෙන නොපසුබට උත්සාහයෙන් ඇය මේ ලෝකෙට මුහුණ දෙනවා ඇති.මේ චිත්‍රපටය කළාට පසු මාධ්‍යවල සඳහන් වී තිබුණා මෙවැනි ජීවමාන චරිතයක් ගැන. එය අරුණට කෙසේ දැනගන්න ලැබුණ ද කියා නම් මා දන්නේ නැහැ. කෙසේ වුවත් එවැනි ජීවමාන චරිතයක් වුවත් සමාජයට මුහුණ දෙනවා ඇත්තේ මේ ආකාරයට තමයි කියායි මට නම් හිතෙන්නේ.සමාජයෙන් ප්‍රතික්ෂේපිත චරිතයක් නිරූපණය කිරීමේදී ඔබට, ඔබේ රංගන ජීවිතයට එය බලපාන්නේ කෙසේද?එවැනි චරිතයක් දෙස මනුෂ්‍යත්වයෙන් යුතුව බලන්න සමාජය පොලඹවන එක තමයි ශිල්පියාගේ වගකීම කියායි මා විශ්වාස කරන්නේ. එය අපේ කාර්ය භාරයේ කොටසක්. අනෙක එවැනි චරිත හරි සංකීර්ණයි. රංගන ශිල්පියකුව සංකීර්ණ චරිත නිරූපණයට අවස්ථාව ලැබෙන්නේත් ඒවා හරහායි.අනෙක, අඳුරු ලෙස ගැනෙන චරිත නිරූපණය කිරීම ශිල්පිනියක ලෙස මට ප්‍රශ්නයක් නොවේ කියලයි මම හිතන්නේ. මා චරිතාංග නිළියක ලෙස හඳුනා ගන්නා ප්‍රේක්ෂකයා මේ චරිතය නිසා මම කියන පුද්ගලයාව ප්‍රතික්ෂේප කරයි කියා මා සිතන්නේ නැහැ. මොකද ප්‍රේක්ෂකයන් තරු දිහා බලන ඇසින් නොවෙයි මා වැනි ශිල්පීන් දිහා බලන්නේ කියන එකයි මගේ විශ්වාසය. එය වෘත්තිමය වශයෙනුත් මා විශ්වාස කරන දෙයක්.. මේ චරිතය නිරූපණයට පෙර ඔබ අධ්‍යයනයක් කළා ද?ඔව්. අපි කොළඹදී මල් ශාලාවලට ගිහින් බැලුවා. මිනියකට අන්දන්නේ කොහොමද, මල් වඩම් සකසන විදිහ, එම්බාම් කාමරය ආදී සියල්ල අපි කලින් ගිහින් අධ්‍යයනය කළා.. රූප ගත කිරීම්වලදී යොදා ගත්තේ සැබෑ මිනී කාර් එකක්?ඇත්තෙන් ම ඔව්. (කොළඹ ප්‍රසිද්ධ මල් ශාලාවල නම් ඒවා තරමක් දුරට හෝ හොඳ මට්ටමින් ශුද්ධ පවිත්‍ර කරනවා ඇති කියලයි මම හිතන්නේ. ඒත්) මේ දුෂ්කර පළාතේදී ලැබුණු ඇත්ත ‘හර්ස්’ එකක් යම් ප්‍රමාණයකට ශුද්ධ පවිත්‍ර කළාට මිනී පෙට්ටිවලින් එන වාර්නිෂ් සුවඳ, පෙට්ටි පුරවන පිදුරු සුවඳ මිශ්‍රිත අමුතුම සුවඳක් ඒ වාහනයේ දිගටම තිබුණා.ඒ හර්ස් එකේ තමයි බිමල් ජයකොඩි සමඟ වැතිරී සිටින දර්ශනය කළේත් ඒකටම වෙලා ඉන්න කොට එක වෙලාවකට ජීවිතයත් මරණයත් අතර ලොකු වෙනසක් නෑ කියලත් හිතුණා‍. ඒත් කොස්ටියුම් එක දාගෙන රූගත කරද්දී ඒ සියල්ල අමතකයි. කොයි දේත් අවසානයේ පුරුද්ද තමයි.. මීට පෙරත් ඔබට එවැනි අත්දැකීමක් තිබෙනවද?ඔව්. ‘නන්නාදුන්නී’ ටෙලිනාට්‍යයේ දී කරාපිටිය රෝහලේ පෝස්ට්මෝටම් බෙඩ් එකේ මට ඉන්න වුණා. ඒත් මෝචරියේ ඉන්න තිබුණු අවස්ථාවේදී වෛද්‍යවරු මට උපදෙස් දුන්නා. විෂබීජ ඇති නිසා එපා කියලා. නැත්නම් ඒ අත්දැකීමත් ලබන්න තිබුණා.. ඔබ වේදිකාව, සිනමාව හා රූපවාහිනිය යන මාධ්‍යවල රංගනයේ යෙදීමේ වෙනසක් දකිනවාද?රඟපෑමේදී කොයි මාධ්‍යයට වුණත් කැපවීම තිබිය යුතුයි. නමුත් වේදිකාවේ එම නාට්‍යය දර්ශනය වන කාලය පුරා ම වගකීම දරන්න ඕන.සිනමාව බොහොම සියුම්. ඒ නිසා අපි පුළුල් තිරය ගැන වඩාත් සැලකිලිමත් වෙනවා. එයින් පුංචි තිරය අවතක්සේරු කරන්න බැහැ. මට වැඩියෙන් ම සංකීර්ණ චරිත ලැබුණේ ටෙලිනාට්‍යවල. ඒ නිසා ඒ සියල්ල මට එක හා සමානයි. කිසිවක වගකීම පැහැර හරින්න බෑ.. නළුවකු හෝ නිළියක සාර්ථක රංගන ශිල්පියකු වන්නේ කොහොමද? ඔබ ඔබේ රංගනය සාර්ථක කරගන්න යොදන ක්‍රමය කුමක්ද?රඟපාන අවස්ථාවේදී පමණක් රඟපානව නම් ජීවිතය සාර්ථක වෙයි කියලා මම විශ්වාස කරනවා. අපට රංගන පාසලක් නොතිබුණාට සෝමලතා සුබසිංහ ගුරුවරියගේ ගෝලයන් ලෙස පුහුණු වෙද්දී නිතරම අපට කීවේ රඟපාන්න එපා චරිතයේ හැසිරෙන්න කියලයි. සරල වචනවලින් කීවාට එය තමයි රංගනයේ ශිල්පීය උපක්‍රමවන්නේ. හැබැයි සැබෑ ජීවිතයේදීත් රඟපාන්න ගත්තොත් එය කරන්න බැරි වෙනවා.‍ රංගන ශිල්පියකු රංගනයේ දී වගේ ම සැබෑ ජීවිතයේදීත් සැහැල්ලු වෙන්න ඕනෙ.කොටින් ම මගේ කතාව කීවොත් මම සමාජය මා දෙස බලා ඉන්නවා නේද කියා හිතාගෙන විශේෂ වෙන්න යන්නේ නැහැ. ඇත්තෙන් ම මගේ ජීවිතය සමාජයේ විවිධ මතිමතාන්තර සමඟ ගළපා අඹන්න හෝ මගේ අතපය පවා අන් අයට විශේෂ වන පරිදි හසුරුවන්න යන්නේ නෑ. මම සැහැල්ලුවෙන් ඉන්නේ. අපට වඩා බොහෝ දක්ෂ ශිල්පීන් ගෙන් මම ලැබූ අත්දැකීමක් ඒක.. ‘නිකිණි වැස්ස’ වැනි චිත්‍රපටයක් ගැන ඔබේ අදහස?මේ සිනමාවට ආදරය කරන ප්‍රේක්ෂක පිරිසක් වෙන ම ඉන්නවා. මෙවැනි නිර්මාණ බිහි නොවූ කාලයේ ඔවුන් පිටරටින් හෝ මේ ආකාරයේ චිත්‍රපට ගෙන්වාගෙන රස වින්දා. ජනප්‍රිය රැල්ලේ සිනමාවත් කර්මාන්තයට අත්‍යවශ්‍යයි. නමුත් මේ දෙක අතර තුලනයක් තිබිය යුතුයි. සමහර නිෂ්පාදකවරුන් වගේ ම අධ්‍යක්ෂවරුන් පවා බයයි මෙවැනි නිර්මාණවලට අත ගසන්න, තමන්ගේ ව‍ෑයමට, නමට සාධාරණයක් ඉෂ්ට නොවේ කියන සැකයට‍. නමුත් මම විශ්වාස කරන්නේ නියම රසවින්දනය හඳුනන්නා විවිධ චිත්‍රපට බලන්න පුරුදු වෙනවා. එනිසා ඉඳහිට හෝ එවැනි නිර්මාණ එළි දැක්වීම ලොකු දෙයක්.. මේ චිත්‍රපටය විදේශ සම්මානවලට පාත්‍ර වුණා. ඔබටත් රංගනය වෙනුවෙන් සම්මාන ලැබුණා. සම්මාන ඔබ දකින්නේ කෙසේද?හොඳ රසවින්දනයක් සහිත ප්‍රේක්ෂක සම්මානය ලබා ගැනීමයි. නිර්මාණයකට වඩාත් වැදගත් වන්නේ.මට ඩුබායි අන්තර්ජාතික සිනමා ‍උලෙළේ ජූරියේ විශේෂ ඇගයීම් සම්මානයක් තමයි ලැබුණේ‍. එය ආසියානු අප්‍රිකානු අංශය නියෝජනය කළ සම්මානයක්‍.සිනමාවේ කලාත්මක රීතීන් එක්ක නිර්මාණයක් කළොත් ලෝකේ කොහේ හෝ සම්මාන උලෙළකට බය නැතිව ඉදිරිපත් වන්න පුළුවන්කමක් ලැබෙනවා. ඒ ඒ උලෙළවල දෘෂ්ටීන් වෙනස්. ඒ මොනවා වුණත් ප්‍රශංසා කළ යුතු මට්ටමක තිබෙන නිසයි. සම්මානයකට නිර්දේශ වන්නේ. ඒ වගේ ම විදේශ රටකදී වෙනස් ජාතීන්ගෙන්, සංස්කෘතීන්ගෙන් සැදුණු ජූරියක් සංවේදී කරවා අවධානයක් දිනාගත හැකි මට්ටමක තම නිර්මාණය ගෙන එනවා නම්, එය අගය වනවා නම් ඒ ගැන සැලකිය යුතු වනවා. ඒ නිසා අද වනතුරු පිටරටින් සම්මාන ලැබූ සියලු නිර්මාණ හා ශිල්පීන් අපට වටිනවා‍. ඔවුන් කැපූ පාර දිගේ තමයි නොයෙක් විෂයයන් ඔස්සේ අද නිර්මාණකරුවන්ට යන්න ගැම්මක් ලැබුණේ.. ඔබ අලුත් පරම්පරාවේ ජ්‍යෙෂ්ඨතම ‍නිළියක්. කනිෂ්ඨයන්ට කියන්න තියෙන්නේ මොනවාද?මේ අප ලැබුවේ උපරිමය නෙවෙයි. ඒ තරමටම රංගනය කියන විෂය විහිදී තිබෙනවා. එනිසා මං පෙත් වැඩි විෂයක් යම් ප්‍රමාණයකින් හෝ හැදෑරිය යුතුයි. ඒ වගේ ම මෙය නොයෙක් කාලවලදී විවිධ හැඩතල ගන්නවා. ඒවා අධ්‍යයනය කරන්න රසවිඳින්න පුරුදු වීමෙන් තමයි රංගනයත් අපත් පෝෂණය වන්නේ. අරුණි මුතුමලීඡායාරූප-ටෙනිසන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av13071411</link>
    <topic>ලෙස්ටර් ගැන වාර්තා චිත්‍රපටයක් හැදූ බික්රාම් සිං මියයයි</topic>
    <author/>
    <content>ලෙස්ටර් ගැන වාර්තා චිත්‍රපටයක් හැදූ බික්රාම් සිං මියයයිසුප්‍රකට ඉන්දියානු සිනමාකරුවකු, නිෂ්පාදකවරයකු හා සිනමා ලේඛකයකු වූ කේ.බික්රාම් සිං කාලයක් රෝගාතුරව සිට පසුගිය මැයි මස 12 වැනි දා නවදිල්ලියේ දී මිය ගියේය. ඔහු පිළිබඳ මෙම තීරුව ලියන්නට සිතුණේ කරුණු දෙක තුනක් නිසාය. ඔහු ආචාර්ය ලෙස්ටර් ජේම්ස් පීරිස් හා සුමිත්‍රා පීරිස් ගේ මිත්‍රයෙකි. 2001 වර්ෂයේ දී ඔහු ඉන්දියානු විදේශ කටයුතු අමාත්‍යාංශය සඳහා ආචාර්ය ලෙස්ටර් ජේම්ස් පීරිස් පිළිබඳ ‘ද වර්ල්ඩ් ඔෆ් පීරිස්’ යනුවෙන් මිනිත්තු 35ක වීඩියෝ වාර්තා චිත්‍රපටයක් අධ්‍යක්ෂණය කළේය.තවත් හේතුවක් වන්නේ ඔහු මෙම ලියුම්කරුගේ මිත්‍රයෙක් වීමය. මෙම ලියුම්කරු නවදිල්ලි ගිය හැම අවස්ථාවකම ඔහු හමුවූ අතර අප හමුවූ ස්ථානය වූයේ ඉන්දියා ඉන්ටර්නැෂනල් සෙන්ටර් හි අවහන්හලය.බික්රාම් සිං උපන්නේ 1938 දීය. නවදිල්ලි විශ්වවිද්‍යාලයෙන් 1958 දී දේශපාලන විද්‍යාව සඳහා ද, 1960 දී ඉතිහාසය සඳහා ද ශාස්ත්‍රපති උපාධිය ලද ඔහු එම විශ්වවිද්‍යාලයේ කථිකාචාර්යවරයෙක් ලෙස කෙටිකාලීන සේවයකින් පසු ඉන් ඉවත් වූ ඔහු පරිපාලන ක්ෂේත්‍රයට ඇතුළත්ව ජ්‍යෙෂ්ඨ සිවිල් නිලධාරියකු ලෙස අංශ රැසක සේවය කළේය.සිනමාව කෙරෙහි වූ ඉමහත් ළැදියාව නිසා 1983 දී පරිපාලන සේවයෙන් ඉවත්වූ ඔහු සිය ජීවිතය චිත්‍රපටකරණය සඳහා කැප කළේය. සිනමාව කෙරෙහි වූ ඔහු ගේ උනන්දු 1960 දිව යයි. ඔහු එවකට මුම්බායි හි ෆිල්ම් ෆෝරම් හි සාමාජිකයෙක් විය. 1984 දී ඔහු බුද්ධාදෙබ් දාස්ගුප්ත අධ්‍යක්ෂණය කළ ‘අන්දි ගාලි’ චිත්‍රපටය නිෂ්පාදනය කළේය. එමෙන් ම එහි සහාය අධ්‍යක්ෂවරයා ද විය. ඉන්පසු ඔහු 1986 දී රමෙෂ් ෂර්මා ගේ සුප්‍රකට චිත්‍රපටයක් වූ නිව්දිල්ලි ටයිම්ස් හි විධායක නිෂ්පාදකවරයා විය. ඉන්දියානු ජාතික චිත්‍රපට සංවර්ධන සංස්ථාව සඳහා ඔහුම කතාව ලියා, අධ්‍යක්ෂණය කොට නිෂ්පාදනය කළ ‘තර්පාන්’ හොඳම ප්‍රථම වෘත්තාන්ත චිත්‍රපටය සඳහා වන ජී.අරවින්දන් සම්මානය ලබාගත්තේය. එම චිත්‍රපටය මොස්කව්, මොන්ට්‍රියල්, චිකාගෝ හා කයිරෝ සිනමා උත්සවයන් හි තිරගත විය. 1997 දී ඔහු බාසු බටචාර්යාගේ ‘ආස්ථා’ චිත්‍රපටයේ සහාය අධ්‍යක්ෂවරයා විය.බික්රාම් සිං වාර්තා චිත්‍රපට 60 කටත් වඩා සංඛ්‍යාවක් නිෂ්පාදනය කොට අධ්‍යක්ෂණය කළේය. එම චිත්‍රපට රූපවාහිනී වාර්තා චිත්‍රපට අතර සමකාලීන ඉන්දියානු සිතුවම් පිළිබඳ රූපවාහිනී වාර්තා කෘති පෙළ ද ජිල් මිල් ස්ටෝරි නමින් ඉන්දියානු ග්‍රාමීය කාන්තාව පිළිබඳ චිත්‍රපට පෙළ ද, අ පේන්ටර්ස් පෝට්රේට් නමින් සුප්‍රකට ඉන්දියානු චිත්‍රශිල්පීන් පිළිබඳ කොටස් දහතුනකින් යුත් වාර්තා චිත්‍රපට ද වැදගත් තැනක් ගනී.1990 දී, ඔහු විසින් සත්‍යජිත් රායිට තම ප්‍රණාමය පුද කරනු පිණිස ‘සත්‍යජිත් රායි : ඉන්ට්‍රොස්පෙක්ෂන්’ නමින් වාර්තා චිත්‍රපටයක් නිර්මාණය කරන ලද අතර 1991 දී ඉන්දියානු ජාත්‍යන්තර සිනමා උලෙළේ ඉන්දියානු පැනොරාමාවේ තිරගත විය. එම චිත්‍රපටය නිව්යෝර්ක් නව කලා කෞතුකාගාරය මඟින් ඇමෙරිකා එක්සත් ජනපදයේ හා කැනඩාවේ තිරගත කිරීම සඳහා අයිතිය ලබා ගන්නා ලදී.බික්රාම් සිං පරිසරය සහ සංචාරක ක්ෂේත්‍ර පිළිබඳ දැඩි උනන්දුවකින් පසු වූවෙක් විය. ඔහු පරිසරය සහ සමාජීය තේමා ආශ්‍රිතව වාර්තා චිත්‍රපට 20ක් පමණ අධ්‍යක්ෂණය කර ඇත. ‘රීබර්ත්’ ‘අ ෆෙ‍්‍රන්ඩ්ලි ප්ලේස්’, ‘රූට්ස් ඔෆ් ඩේටා’ ඉන් වැදගත් වේ. 1988 – 89 කාලය තුළ ඔහු දූර්දර්ශන් රූපවාහිනී සේවය සඳහා සංචාරකයන්ගේ සිත් ගන්නා දුර්ලභ ස්ථානයක් වූ මුසාෆීර් නමින් කොටස් දහයකින් යුත් වාර්තා චිත්‍රපටයක් අධ්‍යක්ෂණය කළේය. ඉන්පසු රාජස්ථාන් ප්‍රාන්ත රජයේ සංචාරක අමාත්‍යාංශය සඳහා සංචාරක කටයුතු පිළිබඳ වාර්තා චිත්‍රපට දෙකක් නිර්මාණය කළේය. ඉන්දියානු චිත්‍ර ශිල්පය සහ වැදගත් ඉන්දියානු චිත්‍ර ශිල්පීන් කීප දෙනෙකු පිළිබඳව ඔහු නිර්මාණය කළ වාර්තා චිත්‍රපට විචාරකයන් විසින් සලකනු ලබන්නේ සමකාලීන ඉන්දියානු චිත්‍රශිල්පය පිළිබඳ මංසලකුණු වශයෙනි.වර්ෂ 2000 දී ඉන්දීය ජාත්‍යන්තර සිනමා උත්සවය මඟින් ආචාර්ය ලෙස්ටර් ජේම්ස් පීරිස්ට Lifetime Achievement Award පිරිනැමීමෙන් පසු බික්රාම් සිං ඔහු සමඟ පැයක පමණ දීර්ඝ සාකච්ඡාවක් පැවැත්වූ අතර එය දූරදර්ශන් ඔස්සේ විකාශය විය. ලෙස්ටර් පීරිස් පිළිබඳ චිත්‍රපටයක් තනන්නට ඔහු පොලඹවන ලද්දේ මෙම සාකච්ඡාවයි. 2001 දී ඔහු ඉන්දියානු විදේශ කටයුතු අමාත්‍යාංශය සඳහා වාර්තා චිත්‍රපටයක් නිර්මාණය කිරීමට ශ්‍රී ලංකාට පැමිණියේය. ‘ද වර්ල්ඩ් ඔෆ් පීරිස්’ නමින් වූ එම කෘතිය මඟින් ඔහු ලෙස්ටර් පීරිස් ගේ පෞද්ගලික ජීවිතය හා රායි හා ලෙස්ටර් අතර පැවැති මිත්‍රත්වය ද නිරූපණය කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av13071412</link>
    <topic>සුහදව හැසිරෙනවා නම් නව පරපුර අපිට ආදරෙයි</topic>
    <author>කුසුම් පෙරේරා</author>
    <content>සුහදව හැසිරෙනවා නම් නව පරපුර අපිට ආදරෙයිකුසුම් පෙරේරාමේ දිනවල විකාශය වන ටෙලිනාට්‍ය ගණනාවකින් ඇය අප ආලින්දයට ගොඩවන්නීය. කුසුම් පෙරේරා ලෙස රසිකයන්ගේ ඇගයුමට පාත්‍ර මේ රංගන ශිල්පිනිය වේදිකාව, පුංචි තිරය, රිදීතිරය එකසේ ජයගත්තියකි. කලකට පසුව මේ ඈ සමඟ යෙදෙන කතාබහකි.මේ දිනවල ඔබේ කලා කටයුතු මොනවගේද?මේ දිනවල ‘පිපෙන මල්’ ටෙලි නාට්‍යයේත් තවත් ටෙලි නාට්‍ය 6කත් වැඩකරන්න පටන්ගත්තා. ඒ වගේම ඉදිරියට ටෙලිනාට්‍ය ගණනක් විකාශය වෙන්නත් තිබෙනවා.කලා ජීවිතේ ගැන මොකද හිතෙන්නේ?හරිම සතුටක් දැනෙනවා. ලබනවා. ආගන්තුක තැනකට ගියත් අපිට ලැබෙන රසික ප්‍රතිචාර ඔවුන්ගේ ආදරය නොඅඩුවම ලැබෙනවා. ඕනම කෙනෙක් උදව් උපකාර කරනවා. ඔවුන් තුළ අපට ගෞරවයක් තිබෙනවා. ඉතින් ගෙවී යන මේ ජීවිතේ හරිම හොඳයි.ඔබ බොහෝවිට රංගනයේ යෙදෙන්නේ නව පරපුරේ නළු නිළියන් සමඟ ඔවුන් ගැන ඔබේ අදහස මොන වගේද?ඇත්තටම මම නව පරපුරට හරි ආදරෙයි. ඒගොල්ලන් එක්ක ඉන්න ඕන විධිය අපි දැනගන්න ඕන. නව පරපුර හරිම හොඳයි. මම හුඟාක් වෙලාවට දකින දෙයක් තමයි ඔවුන් එක්ක සුහදව හැසිරෙනවා නම් අපිටත් ඒ අය හුඟාක්ම ආදරෙයි. අදටත් මොනවා හරි උත්සවයක් තිබ්බොත් අපිත් එක්ක මේ නව පරපුරේ නළු නිළියන් අනිවාර්යයෙන්ම එකතු වෙලා වැඩකරනවා.ඔබ බොහෝ වෙලාවට අපේ නෙතු ගැටෙන්නේ ‘මව්’ චරිත හරහා. මේ ගැන මොකද හිතෙන්නේ?මම රඟපෑ ‘ජීවිතය ලස්සනයි’ ටෙලිනාට්‍යයෙන් පස්සේ හුඟාක්ම මට ලැබුණේ ‘මව්’ චරිත. මං ඇත්තටම හුඟාක් ආසාවෙන් තමයි ‘මවගේ’ චරිත රඟපාන්නේ. මුලදී නම් මවගේ චරිතය රඟපාන්න ටිකක් බයවුණා.ඔබ රඟපෑ චරිත අතුරින් ඔබ වඩාත් කැමැතිම චරිතය කුමක්ද?මම රඟපෑ ‘සුභා’ ටෙලි නාට්‍යයේ ‘සුභා’ තෙරණිය ගේ චරිතයට මම හුඟාක්ම කැමැතියි. ඒ වගේම මගේ රංගන ජීවිතය විවිධත්වයෙන් යුතු චරිත රඟදක්වන්නට අවස්ථාව ලැබී තිබෙනවා. ඒ හැම චරිතයකටම වාගේ මම ආසයි.ඔබ සිනමාවට දායක වුණේ නැද්ද?මම සිනමාවට පිවිසුණේ ‘සංගීතා’ චිත්‍රපටය හරහායි. මට එතකොට අවුරුදු 9ක් විතර ඇති. ඉන්පසු මම ‘සිකුරු දසාව‘ චිත්‍රපටයට දායක වුණා. පුංචි කාලේ ඉඳලම සිනමාවේ දැවැන්තයන් වන විජය කුමාරතුංග, මාලනී ෆොන්සේකා වගේ නළු නිළියන් සමඟ රඟපාන්න මට අවස්ථාව ලැබුණා. ඒ ගැන හරිම සතුටුයි.පසුගියදා කොළඹ බණ්ඩාරනායක අනුස්මරණ සම්මන්ත්‍රණ ශාලාවේ පැවති තොරතුරු තාක්ෂණවේදී බාහිර උපාධි ප්‍රදානෝත්සවයේදී පළමු පෙළ ඉහළ සාමාර්ථයක් ලබා ගැනීමට බුද්ධිකා අංජලී රත්නායක සමත් වූවාය.බුද්ධිකා ‘මූකලානේ හොල්මන්’ සහ ‘අමාලිගේ සිහිනය’ නමින් ළමා කෘති දෙකක් ද ප්‍රකාශනයෙන් එළි දක්වා ඇත. එයින් අමාලිගේ සිහිනය කෘතියට සම්මානයක් ලබා ගැනීමටද ඇය සමත් වූවාය. ‘හඳමාමා සිඟිති ළමා හමුවේදී ජනාධිපති ආර්යා ශිරන්ති රාජපක්ෂ මහත්මිය අතින් ඇය එම සම්මානය ලබා ගත් අයුරු.ඇය ප්‍රවීණ මාධ්‍යවේදී, ගුවන්විදුලි නිවේදක ධම්මික පී. රත්නායකගේ දියණියකි.දශක 04 කට ආසන්න කාලයක් ශ්‍රී ලාංකේය ගීත ක්ෂේත්‍රයට විශිෂ්ට ගී තනු රැසක් නිර්මාණය කිරීම මෙන්ම ආධුනිකයන් විශාල පිරිසකට සංගීත ක්ෂේත්‍රයට පිවිසීමට අවස්ථාව උදා කර දුන් සංගීතවේදී ටියුලින් ජයරත්නයන් ගේ සංගීත මෙහෙවර අගයනු වස් 200 කට ආසන්න ඔහුගේ ගී තනු නිර්මාණ අතරින් තෝරාගත් ජනප්‍රිය ගීත 15 ක් ඇතුළත් සජීවී ගී ප්‍රසංගයක් අගෝස්තු 09 වැනි දින සවස 6.30 ට කොළඹ ආනන්ද විද්‍යාලයීය කුලරත්න ශාලාවේදී නොමිලේ පැවැත්වෙයි.ඉන්දීය විදේශ කටයුතු අමාත්‍යාංශය පළකරන ‘ඉන්දියා දර්ශන’ සිංහල සඟරාවේ ජුනි මස කලාපය ‘ඉන්දීය සිනමාවේ සියවස’ ගැන වෙන්කර ඇත. ‘එක් සියවසක්, ‘සැතපුම් කණු මිලියනයක්’ යනුවෙන් මෙහි කවරයේ කතාව ලියැවී ඇත. ‘ඉන්දියා දර්ශන’ නොමිලේ බෙදා හැරෙන සඟරාවකි.ආරක්ෂක ලේකම් ගෝඨාභය රාජපක්ෂ මහතාගේ සංකල්පයක් මත බිහිවූ අත්තිඩියේ පිහිටා ඇති මානුෂික මෙහෙයුමේදී රක්ෂිතයට පත් සෙබළුන්ගේ ආරක්ෂිත නිවහන වූ ‘මිහිඳු සෙත් මැදුර’ හි දෙවැනි වර්ෂ පූර්ණය නිමිති කරගෙන පබැදු මිහිඳු සෙත් මැදුර තේමා ගීතය පසුගියදා ත්‍රිවිධ හමුදාපතිවරුන් ප්‍රමුඛ හමුදාවේ උසස් නිලධාරීන් හා සම්භාවනීය අමුත්තන් ඉදිරියේ දී ආරක්ෂක ලේකම් ගෝඨාභය රාජපක්ෂ මහතා වෙත බාර දෙන ලදී. මෙම තේමා ගීතයේ සම්බන්ධීකරණ කටයුතු ගයාල් බුද්ධිදාසගෙනි. මිහිඳු සෙත් මැදුරේ සේනා විධායක ලෙප්ටිනන් කර්නල් වජිර කාරියප්පෙරුම ගේ ආරාධනයෙන් මෙම තේමා ගීතය රචනා කරන ලද්දේ ප්‍රවීණ ගීත රචක උපාලි බණ්ඩා වීරසේකර විසිනි. සංගීතය ආචාර්ය රෝහණ වීරසිංහ ගෙනි.මෙම තේමා ගීතය රණවිරු රියල් ස්ටාර්ස් ලෙස තේරී පත්වූ ශ්‍රී ලංකා නාවික හමුදාවේ නායක වාදක ගයාන් අරුණප්‍රිය, ලාන්ස් කෝප්‍රල් අයෝමි පෙරේරා, ගුවන් හමුදා සැරයන් ඉමාලි පතිරණ, ලාන්ස් කෝප්‍රල් ඉන්දික අමරරත්න සහ නාවික කොමදෝරු ඩේමියන් ප්‍රනාන්දු සමඟ මිහිඳු සෙත් මැදුරේ රක්ෂිත සෙබළුන් කිහිප දෙනෙක් ද එක්ව ගායනා කරන ලදී. තේමා ගීතය රචනා කිරීම වෙනුවෙන් වූ තිළිණය ආරක්ෂක ලේකම් ගෝඨාභය රාජපක්ෂ මහතා අතින් රචක උපාලි බණ්ඩාර වීරසේකර ලබා ගන්නා අයුරු මෙහි දැක්වේ. පසෙක සේනා විධායක ලෙප්ටිනන් කර්නල් වජිර කාරියවසම් ද වේ.“අධ්‍යාපනය හරහා සමාජ ඒකාබද්ධතාව” තේමාව කර ගනිමින් ජාතික භාෂා හා සමාජ ඒකාබද්ධතා අමාත්‍යාංශය හෙට (15) සිට 21 දක්වා ප්‍රකාශයට පත් කර ඇති සමාජ ඒකාබද්ධතා සතියට සමගාමීව සමාජ ඒකාබද්ධතා සිනමා දැක්මක් ද හෙට (15) සිට 21 දක්වා ප. ව. 2.30 සිට බදුල්ල තැපැල් සංකීර්ණ ශ්‍රවණාගාරයේදී පැවැත්වේ. එහිදී ජනවාර්ගික සුහදත්වයත්, සමාජ ඒකාබද්ධතාවයත් පාදක කරගත් හා අන්තර්ජාතික සම්මාන දිනූ චිත්‍රපට 7 ක් මෙහිදී ප්‍රදර්ශනය කෙරේ.ඒ අනුව ‘මචං’, ‘ඉනිඅවන්’, ‘ඉන්වික්ටස්’, ‘සරුංගලය’, ‘පොන්මනී’, ‘බ්ලැක්’ යන චිත්‍රපට තිරගත කෙරේ.බ්ලේක් එඩ්වඩ් ගේ කතාවක් ඇසුරෙන් ‍රොබට් බ්ලොච් තිරනාටකය ලියූ ‘ද කෝච්’ චිත්‍රපටයේ තිර පිටපත ආශ්‍රිත නවකතාව ‘සයනාසන’ නමින් ප්‍රවීණ පරිවර්තක සේනාරත්න වීරසිංහ විසින් සිංහලට පරිවර්තනය කරනු ලැබ ඇත. 1962 දී ප්‍රදර්ශිත ‘ද කෝච්’ ඕවන් ක්‍රම්ප් ගේ අධ්‍යක්ෂණයකි. ඇල්ෆ්‍රඩ් භිච්කොක්ගේ ‘සයිකෝ’ චිත්‍රපටයේ කතාව ද රොබට් බ්ලොච් ගෙනි. එය ඔහුගේ නවකතාවකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av13071413</link>
    <topic>දේශීය රගර් තරග බිමේ ජවයෙන් පිරුණු දෙසතිය</topic>
    <author>ෆවුස් මොහොමඩ්</author>
    <content>දේශීය රගර් තරග බිමේ ජවයෙන් පිරුණු දෙසතියමෙරට රගර් ක්‍රීඩාලෝලීන්ට අලුත් අත්දැකීම් සමුදායක් ලබාදෙමින් පසුගිය සති අන්ත දෙකේ දී ජාතික මට්ටමේ වගේම පාසල් මට්ටමේත් කැපී පෙනෙන දස්කම් දැක්වූ ක්‍රීඩකයන් 150ක් එකම දිනයක එකම ක්‍රීඩාංගණයක එක පොදියට තරග වැදුණා.කාල්ටන් ක්‍රීඩා සමාජය හා ශ්‍රී ලංකා රගර් සංගමය හා එක්ව 'තාරුණ්‍යයට හෙටක්' සංවිධානය මෙහෙයවූ මේ තරගාවලිය කාල්ටන් සෙවන්ස් දේශීය රගර් තරගාවලිය කියලයි නම් කරලා තිබුණේ. කාල්ටන් සුපර් සෙවන්ස් අන්තර් ජාතික තරගාවලි කීපයක් මීට පෙර පවත්වා තිබුණත් දේශීය තරගාවලියක් පැවැත්වුණේ මුල් වරටයි.'තාරුණ්‍යයට හෙටක්' සංවිධානයේ සභාපති, පාර්ලිමේන්තු මන්ත්‍රී නාමල් රාජපක්ෂ මහතාගේ සංකල්පයක් අනුව පැවැති මේ තරගාවලියේ අරමුණ වුණේ කාල්ටන් සුපර් සෙවන්ස් අන්තර් ජාතික තරගාවලිය නියෝජනය කිරීමට දක්ෂ යොවුන් ක්‍රීඩකයන්ට දොරටු විවර කරදීමයි.කාලයක් කොළඹට පමණක් සීමාවී තිබුණු රගර් ක්‍රීඩාව කාල්ටන් සෙවන්ස් අන්තර් ජාතික තරගාවලිය හරහා ග්‍රාමීය මට්ටම දක්වා ජනප්‍රිය වීමෙන් පස්සේ සැලකිය යුතු ක්‍රීඩකයන් ප්‍රමාණයක් රගර් ක්‍රීඩාවට යොමුවී සිටිනවා.ඒ අය අතරින් තෝරගත්තු විශිෂ්ට යොවුන් ක්‍රීඩකයන් පිරිසක් මේ තරගාවලියට එක්වුණා. ඉදිරියේ දි කාල්ටන් සුපර් සෙවන්ස් අන්තර් ජාතික තරගාවලිය පමණක් නෙවේ අන්තර් ජාතික මට්ටමේ තවත් තරගාවලි ගණනාවකදීම ශ්‍රී ලංකාව ලබන ජයග්‍රහණවල කොටස්කරුවන් වෙන්න එයාලට අවස්ථාව උදාවේවි.කාල්ටන් සෙවන්ස් දේශීය රගර් තරගාවලිය පැවැත්වුණේ අදියර දෙකකින්. එහි පළමු අදියර පසුගිය ජූනි මාසයේ 29-30දෙදින නුවරඑළියේ තුරඟ තරග පිටියේ දිත්, දෙවැනි අදියර මේ මස 6-7දෙදින නාවලපිටිය ජයතිලක ක්‍රීඩාංගණයේ දිත් පැවැත්වුණා. එහි දී පළාත් 9 නියෝජනය කරමින් කණ්ඩායම් 10ක් තරග බිමට පිවිසියා.මේ කණ්ඩායම් දහය මෙහෙයවීමේ වගකීම් පැවැරී තිබුණේ ශ්‍රී ලංකා සත් සාමාජික රගර් තරගබිමේ ප්‍රබලතම ක්‍රීඩකයන් දස දෙනකුටයි. ඒ අනුව සෙන්ට්‍රල් කිංග්ස් කණ්ඩායමේ නායකත්වය යෝෂිත රාජපක්ෂටත්, සබරගමුව ස්ටැලියොන්ස් කණ්ඩායමේ නායකත්වය රෝහිත රාජපක්ෂටත්, නෝදර්න් ග්ලැඩියේටර්ස් කණ්ඩායමේ නායකත්වය ෆසීල් මරිජාටත් හිමිවුණා.ඒ හැරුණම ෂෙනාල් ඩයස් ඊස්ටර්න් ඊගල්ස් කණ්ඩායමේ නායකයා ලෙසත්, සජිත් සාරංග ජැෆ්නා චැලෙන්ජර්ස් පිලේ නායකයා ලෙසත්, නයිජල් රත්වත්තේ සෙන්ට්‍රල් කිංග්ස් කණ්ඩායමේ නායකයා ලෙසත් පත්වී සිටියා. සදර්න් ෂාක්ස් පිල මෙහෙයවූයේ ශ්‍රීනාත් සූරියබණ්ඩාරයි. නෝර්ත් සෙන්ට්‍රල් ටයිපූන්ස් කණ්ඩායම ප්‍රදීප් ලියනගේත්, නෝර්ත් වෙස්ටර්න් බ්ලැක්ස් කණ්ඩායම ගයාන් වීරරත්නත් මෙහෙයවූ අතර ඌව වයිපර්ස් කණ්ඩායමේ නායකයා ලෙස කටයුතු කළේ චාමර දාබරේ.සීතල නුවරඑළිය උණුසුම් කරමින් පැවැති පළමු අදියරේ තරගාවලියේ වැඩි ගෞරවය හිමිවුණේ සදර්න් ෂාක්ස් කණ්ඩායමටයි. ඔවුන් පළමු අදියරේ ශූරතාව දිනාගද්දී නෝර්ත් සෙන්ට්‍රල් ටයිපූන්ස් පිල අනුශූරයන් බවට පත්වුණා. නුවරඑළියේ දී යොවුන් ක්‍රීඩකයන් රාශියක්ම කැපී පෙනෙන දස්කම් දැක්වීමට සමත්වීම විශේෂත්වයක්. කාල්ටන් සෙවන්ස් තරගාවලිය මෙරට රගර් තරග බිමේ අනාගතයට ක්‍රීඩකයන් බිහිකරන තෝතැන්නක් බවට එය කදිම සාධකයක්. එහි අරමුණ වන්නේත් ශ්‍රී ලංකාවට ජාත්‍යන්තර කීර්තියක් අත්කර දීමට තරම් දස්කම්වලින් පරිපූර්ණ ක්‍රීඩකයන් රැසක් බිහිකිරීමයි.නුවරඑළියේ තරගාවලියේ පස්සේ නාවලපිටියේ පැවැති දෙවැනි අදියර ජයගත්තේ සෙන්ට්‍රල් කිංග්ස් කණ්ඩායමයි. එහි අනුශූරතාව හිමිවුණේ ඊස්ටර්න් ඊගල්ස් කණ්ඩායමටයි. කොහොමවුණත් සමස්ත තරගාවලියේ ලකුණු මට්ටම අනුවයි ශුරයන් තෝරගත්තේ. ඒ අනුව සදර්න් ෂාක්ස් කණ්ඩායම සමස්ත ශූරතාව අත්කර ගත්තා. සමස්ත අනුශූරයන් වුණේ ඊස්ටර්න් ඊගල්ස් කණ්ඩායමයි.ෆවුස් මොහොමඩ්(නුවරඑළිය හා නාවලපිටිය සංචාරයෙන් පසුව)ඡායාරූප - සුලෝචන ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av13071414</link>
    <topic>වේශ නිරූපණයේ දී අභියෝග භාර ගන්නා</topic>
    <author>අමල් යශෝමන් ජයසිංහ</author>
    <content>වේශ නිරූපණයේ දී අභියෝග භාර ගන්නාමනෝජ් ලක්සිරි’මගේ වෘත්තිය ජීවිතයේ දී මා ලද ඉහළම භාග්‍යය සිනමා සක්විති ගාමිණි ෆොන්සේකා මහත්මයාව ‘මේක් අප්’ කරන්නට ලැබුණු අවස්ථාවයි.වේදිකාවේ, රූපවාහිනියේ පමණක් නොව සිනමා නිර්මාණවලදී ද අංග රචනා ශිල්පියකු ලෙසින් නමක් දිනූ මනෝජ් ලක්සිරි එසේ කීවේ මහත් සතුටකිනි.ප්‍රවීණ වේශ නිරූපණ ශිල්පි නිමල් රාජපක්ෂ යටතේ 1988 දී “අඹ යහළුවෝ” හි සහාය වේශ නිරූපණ ශිල්පියකු ලෙසින් අතපොත් තැබූ ලක්සිරි මේ වනවිට ඒකාංගික ටෙලිනාට්‍ය, ප්‍රාසාංගික ටෙලිනාට්‍ය වේදිකා නාට්‍ය, වෙළඳ දැන්වීම් ගීත රූප රචනා නිර්මාණ රැසකට ද අංග රචනා ශිල්පියකු ලෙසින් දායක වී ඇත.2011 වසරේදී රාජ්‍ය ටෙලි සම්මාන උලෙළේදී ‘සක්විත්තෝ’ ටෙලිනාට්‍යයෙන් හොඳම අංග රචකයා ලෙසින් සම්මානයට පාත්‍ර වූ මනෝජ් 2012 දී ‘බිනරි’ ටෙලි නාට්‍යයට ද සම්මාන දිනාගත්තේය.අභියෝග බාර ගනිමින් නව අත්හදා බැලීම්වල නිරත වන්නට සූදානමින් පසුවන මනෝජ් තමන්ට මේ හැමදේම ලැබුණේ තම වැඩිමහල් සොහොයුරු ජාතික රූපවාහිනියේ වේශ නිරූපණ අංශ ප්‍රධානි රංජිත් තිලකසිරි සෙවණැල්ල සේ තමන් සමීපයේ පසුවන නිසා බව ද කීවේය.අමල් යශෝමන් ජයසිංහඅන්ජනා රාජපක්ෂ‘අක්ජනා රාජපක්ෂ කලායතනයේ’ නිර්මාතෘවරිය වන අන්ජනා රාජපක්ෂ, නර්තන කලාවටම උපන් හපන්කම් ඇති ශිල්පිනියකි. සිය කලායතනය හරහා මෙරට නර්තනයට ළැදි සිසු දරුවන් දහසකට අධික පිරිසකට ශිල්ප ලබා දුන් ඈ, සත් වසරක් පුරා එම මෙහෙවරෙහි නියැළී සිටියි. කලෙක ඈ බලංගොඩ හිල්බන් ජාත්‍යන්තර පාසලේ නර්තන ගුරුවරිය වූවා ය.එසේ ම සෑම දෙවසරකටම වරක් සිය කලායතනයේ සිසුන්ගේ දක්ෂතා එළිදැක්වීම සඳහා පවත්වන ‘අභිරංගනා’ ප්‍රසංගය රත්නපුර දිස්ත්‍රික්කයේ පැවැත්වෙන අතිශය ජනප්‍රිය සංස්කෘතික උලෙළක් බවට පත් කිරීමට ඈ සමත් වූවා ය.“ඇත්තටම එය අපේ කලායතනයේ මහා මංගල්‍යයයි. රත්නපුර දිස්ත්‍රික්කයේ දේශපාලකයින්, මව්පියන්, කලාකාමීන්, ව්‍යාපාරිකයින් සහ ප්‍රභූ®න් එක්වෙමින් ආයතනයෙන් පුහුණුව ලැබූ දරු දැරියන්ගේ කුසලතා අගයමින් ඔවුන්ගේ හැකියාව කරළියට ගෙන එන ජනප්‍රිය ප්‍රසංගයක් බවට දැන් මෙය පත්වෙලා. එය අප ආරම්භ කළේ 2006 වසරේ.පැය තුනක කාලයක් පුරා ශ්‍රී ලාංකේය සහ ඉන්දීය ගැමි නැටුම්, උඩරට, පහතරට, සබරගමු නව නිර්මාණ ආදී නර්තනාංග 22 කින් මෙම ප්‍රසංගය වර්ණවත් වෙනවා. වසරක් පාසා නොකඩවා මෙම ප්‍රසංගය පැවැත්වීමයි, සුවිශේෂ දේ. ඒ සඳහා අප කලායතනයේ දරුවන් පුරුදු පුහුණුවීම්වල යෙදෙන්නේ මහත් වු කැපවීමකින්...”ඇය පවසන්නේ අභිමානයෙන්. එසේ ම, ඉන්දියාවේ ‘කලා ක්ෂේත්‍රා’ පදනමෙන් භාරත නාට්‍යම් පුහුණු වූ පස් දෙනකුගෙන් සමන්විත ‘ඕම්කාරා නම් නර්තන කණ්ඩායම පිහිටුවා ගත් ඈ මහා ශිව රාත්‍රිය, නව රාත්‍රිය ඇතුළු ප්‍රධාන හින්දු උත්සව වර්ණවත් කරන නර්තන කණ්ඩායමක් ලෙස ද මේ වන විට ක්ෂේත්‍රයේ නමක් දිනාගෙන සිටින්නීය.“මේ සියල්ල සඳහා මං පෙත් විවර වූයේත් පදනම වැටුණේත් මා වැල්ලවත්තේ ශාන්ත ක්ලෙයාර් විදුහලේ සිසුවියකව සිටියදී. චන්ද්‍රලතා ප්‍රතාපසිංහ, මාලා විජේසිංහ සහ මහාචාර්ය මුදියන්සේ දිසානායක යන ගුරුවරු මගේ නර්තන ජීවිතය පොහොසත් කළ දැවැන්තයන්.මාලා විජේසිංහ ගුරුතුමිය යටතේ උඩරට නර්තන වෙස් මංගල්‍ය පවත්වා මා ‘ශීර්ෂ පලඳනා’ ලැබුවේ 2010 වසරේ.2003 වසරේ ඉන්දියාවේ විද්‍යාභවන් හිදියි, මගේ ‘භරත නාට්‍යම් අරංගේත්‍රම්’ උලෙළ පැවැත්වූයේ. එම වසරේ ම තිරුපති කෝවිලේ දී භාරත නාට්‍යම් ඉදිරිපත් කිරීම, 2004 වසරේ කලායතනය ආරම්භ කිරීම, 2011 වසරේ තෛ‍්‍රනිකායික මහා සංඝරත්නයෙන් විශ්ව කලා කීර්ති දේශාභිමානී නර්තන කලාශුරිනි ගෞරව නාමය ලැබීම් මගේ නර්තන ජීවිතයේ සුවිශේෂී කඩඉම්.එසේ ම 2009 වසරේ දෙරණ ලිටිල් ස්ටාර් ජනප්‍රිය තරුවට ගුරුවරිය වීම, 2011 වසරේ දෙරණ ලිටිල් ස්ටාර් 17 වැනියා බිහිකිරීම, 2011 සහ 2012 වසරවල රාජ්‍ය නර්තන උලෙළේ විශිෂ්ටතම නර්තන නිර්මාණ දෙකක් සඳහා දෙමළ මාධ්‍යයෙන් රාජ්‍ය සම්මාන ලබාගැනීම වැනි ජයග්‍රහණ රැසක් මගේ ගුරු භූ®මිකාවේ දී ලබාගන්නට මට හැකි වුණා. අදත් මා වැඩිපුර කැමැති ඉන්දියාවෙන් සහ බංගලිදේශයෙන් නර්තනය පිළිබඳ මා ලබාගත් දැනුම මේ රටේ දරු පරපුර වෙත ලබාදෙන්නයි.නිමල් හේවගේ90 දශකයේ මෙරට සිටි ජනප්‍රිය ගායකයෙක් වන නිමල් හේවගේ වසර ගණනාවක් නිහඬවම සිට එම නිහැඬියාව බිඳ දමමින් යළිත් වරක් බොදු බැති ගී එකතුවකින් රසිකයන් වෙත සමීප වීමට අදහස් කර සිටී.ඔබ බොදු ගී එකතුවක් කිරීමට අදහස් කළේ ඇයි?මම කාලයක් ඒ කියන්නේ වසර 15 ක් පමණ සංගීත කටයුතු පැත්තෙන් නිහඬවම සිටියා. සංදර්ශන වේදිකාවට ගියෙත් නැහැ. ගුවන් විදුලි සරල ගී වැඩසටහනකටවත් ගියේ නැහැ. ඒ නිහඬ කාලය මම ගත කළේ මගේ ආධ්‍යාත්මික පැත්ත දියුණු කරගන්න. මම බණ භාවනා කෙරෙහි නැඹුරුවෙලා ඒ වෙනුවෙන් කාලය ගත කළා. මේ අතරතුර මට ලොකු ආසාවක් ඇති වුණා බෞද්ධ ගීත ටිකක් ගායනා කරන්න. කෙනෙකුගේ හිතේ රාගය ඇවිස්සෙන්නේ නැති හොඳ හරවත් බෞද්ධ ගීත ටිකක් ගායනා කරන්න. ඒ නිසා මම ඒ වෙනුවෙන් සැලසුම් සකස් කළා.මේ වනවිට බෞද්ධ ගීත නිර්මාණය කිරීමේ මූලික වැඩකටයුතු මොන වගේ ද?දැනට මගේ සැලසුමක් තිබෙනවා හොඳ බෞද්ධ ගීත කිහිපයක් තෝරා ගැනීමේ. මේ අවශ්‍යතාව මූලිකවම මම ඉටු කරගත යුතුයි. මම මගේ රසික රසිකාවියන්ට ඇරියුම් කරනවා ඒ සඳහා මට බෞද්ධ ගීත රචනා ලියා එවන ලෙසට.ඔබ සංගීතය හැදෑරූ අයෙක්. ඒ ගැනත් කතා කරමු.මම සංගීතය ප්‍රගුණ කළේ නුගේගොඩ කලා භූමි ආයතනයෙන්. මගේ ගුරුවරු වුණේ මෙරට ප්‍රවීණ සංගීතවේදීන් වන රෝහණ වීරසිංහ, ලක්ෂ්මන් විජේසේකර, ආනන්ද වීරසිරි වගේ අය. 1992 වසරේ දී ගුවන් විදුලි සරල ගී පරීක්ෂණයෙන් සමත් වුණා. පසුව මගේ ගීත ඇතුළත් කැසට් පට කීපයක් එළිදැක්වූවා. ඉන් පළමු වැන්න තමයි ‘මධු කෝකිලාවී'. දෙවැන්න ‘තරු මල් යාය'. ඉන්පසුව දිගු කලක් නිහඬවම ගත කළා. නමුත් ඒ වකවානුවේත් මම මගේ ගීත එකතුවක් කළා. එය නම් කළේ ‘නිමල් හේවගේ නව රිද්ම ගී 16’ කියලා. නමුත් අදටත් ඒ ගී ඇතුළත් සීඩී පටය මම වෙළෙඳපළට නිකුත් කළේ නැහැ.ඇයි ඒ?ඒකට හේතු කීපයක් ම බලපෑවා. මේ කාල සීමාවේදී මම යොමු වුණේ මගේ ආධ්‍යාත්මික ජීවිතයේ දියුණුව උදෙසායි. මම බණ භාවනා කළා. ඉතින් මට හිතුණා මගේ ගීත එකතුව වෙළෙඳ පළට නිකුත් කිරීමෙන් මම කෙනෙකුගේ රාගික සිතුවිලි අවුස්සලා පාප කර්මයක් කර ගන්නවාද? කියන කාරණය. මේ නිසා ප්‍රේම ගීත, විරහ ගීත ගායනා කරන්න මට බයත් දැනෙනවා. ඒවායින් අකුසල් පිරෙනවා කියන හැඟීමක් මට දැනෙනවා.ඔබේ බෞද්ධ ගීත එකතුව මේ වසරේ එළිදක්වනවා ද?එහෙම බලාපොරොත්තුවත් හිතේ තිබෙනවා. මේ වෙනකොට රටේ බෞද්ධ ප්‍රබෝධයක් ඇති වී තිබෙනවා. බෞද්ධ ගුවන් විදුලි, රූපවාහිනී නාළිකා තිබෙනවා.තුෂාරිප්‍රචාරණ ක්ෂේත්‍රයේ වසර 18 ක් පුරා සිය නිර්මාණකරණයේ අලුත් ඉසව් සොයා ගිය යෞවනයකු විදිහටයි ලංකා චාමරව අපට මුණගැසෙන්නේ. ‘මාස්ටර් මයින්ඩ්ස්’ ආයතනයේ ප්‍රධාන මෙහෙයුම්කරු ලෙස කටයුතු කරන අතරේම ඔහු විවිධ කලා කටයුතුවල නියැළෙන්නත් කාලය හොයාගත්තා. එහි ප්‍රතිඵලය වුණේ ‘තාල් ඇකඩමිය’ නිර්මාණය වීමයි. තාල් ඇකඩමියට වසර දහයක් සපිරීමත් සමඟ එළැඹෙන 18 දින ලුම්බිණි රඟහලේ දී තාල් නිර්මාණ හා සම්මාන රාත්‍රියත් පවත්වන්නත් ඔහු මේ වන විට සූදානමින්.“ප්‍රචාරණ ක්ෂේත්‍රයේ නියැළිලා හිටිය මට කලාව තුළ යමක් කිරීමේ ලොකු කැමැත්තක් තිබුණා. ඒ නිසයි මම තාල් ඇකඩමිය පටන්ගත්තේ. ඒ හරහා විවිධ කලා නිර්මාණ සිදුකළා වගේම සමාජීය සත්කාර රැසක් කරන්න මට පුළුවන් වුණා. ‘වාරුව’ වැනි රණවිරු උපහාර වැඩසටහන් නිර්මාණය වුණේ එහි ප්‍රතිඵලයක් විදිහට. අපි තාල් ඇකඩමිය හරහා කළ මුල්ම නිර්මාණය වුණේ ‘ශ්‍රී ලංකන් කැරොකේ’ වේදිකා නාට්‍යය වේදිකාවට ගෙන ආ එක. අසන්ති නාලිකා වැනි ශිල්පිනියන් වේදිකාවට ආවේ මෙම වේදිකා නාට්‍යය හරහා. ඊට පසුව 2005 වසරේ ‘තාල භාවනා’ මුද්‍රා නාට්‍යය අපි නිර්මාණය කළා. 2008 ‘ඇඳිරිය’ වේදිකා නාට්‍යය, 2010 දී ගීත 134 ක් අඩංගු ‘දෑල’ ගීතාවලිය මම නිර්මාණය කළා.ඇත්තටම මේ කෙටි කාල සීමාව තුළ ‘තාල් ඇකඩමිය’ හරහා විශාල ශිල්පීන් පිරිසක් කලාවට දායාද කරන්න මට හැකියාව ලැබුණා. ඔවුන්ව දිරිගන්වන්න මේ අවුරුදු දහයේ සංවත්සරය ලොකු පිටුබලයක් කියලා මට හිතුණා. ඒ නිසයි තාල් නිර්මාණ හා සම්මාන රාත්‍රිය සංවිධානය කරන්න මම හිතුවේ.මෙවැනි ප්‍රසංගයක් මම කරන්නේ ප්‍රථම වතාවට. මෙතැනදී මම දැවැන්ත ප්‍රසංගයක් ගෙන එන්න බලාපොරොත්තු වෙනවා මේ සම්මාන ප්‍රදානයත් සමඟම. ඒ වගේම අද අපේ රටේ තරුණ තරුණියන්ට තමන්ගේ හැකියාවන් පෙන්නලා කිසියම් නිර්මාණයකට එක්වෙන්න ලැබෙන වාසනාව හරිම අඩුයි. ඒ නිසා මම හිතුවා ආධුනික වගේම අපේ රටේ ප්‍රවීණයින්ගේ ජීවදත්ත ඇතුළත් වෙබ් පිටුවක් නිර්මාණය කරන්න. මේ සම්මානනීය රාත්‍රියේම එම වෙබ් පිටුව ජනසතු කරන්නත් මම බලාපොරොත්තු වෙනවා. ඒ වගේම මා නිර්මාණය කළ ගීත අඩංගු සංගත තැටියක් එදින එළිදක්වන්නත් මම බලාපොරොත්තු වෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av13071415</link>
    <topic>අමරදේවයන්ගේ නාමයට අවමන් කරමින් ‘මා දැන් මහලු වියේ’ ගීතය විකෘති කරයි</topic>
    <author>- සමදරා කෝට්ටගේ</author>
    <content>අමරදේවයන්ගේ නාමයට අවමන් කරමින් ‘මා දැන් මහලු වියේ’ ගීතය විකෘති කරයිමහ වැස්සට පෙර අඳුර ගලනවා සිරි සිරි පොද වැහි බිඳු ද සැලෙනවා මේ සිසිලස මැද උණුසුම් වන්නට හිත සැකයක් ඇත හමු වේ දැයි ඔබබලාන උන්නා තාම ඇවිත් නැහැ කිසිම දෙයක් මට හිතා ගන්න බැහැ පාළුයි හිතට මගේ දෑසට දැක්කම සුබ දසුනක් වන් ආදර සොඳුර ඔබයිමගේ හඳ මඬලේ රඟන සුරංගන මියුරු වදන් මට මුමුන මුමුන ඔබ කියනා හඬ දෙසවන් නොගැටේ ඔබ නෑවිත් පාළුයි මට ළෙන්ගතු මුදු සුවඳ විඳින්නටඔබ හමු නොම වේදෝ එපා එපා මහ වැස්ස වහින්නට එපා එපා මහ වැස්ස වහින්නට හඳ බැඳි ළඳ එනතුරුම සොයා එනතුරු මාව සොයා බලාන උන්නා තාම ඇවිත් නැහැ කිසිම දෙයක් මට හිතා ගන්න බැහැ පාළුයි හිතට මගේ  පද රචනය - ෂේහාන් සංකල්පගායනය - ඩබ්ලිව්. ඩී. ආරියසිංහපණ්ඩිත් ඩබ්ලිව්. ඩි. අමරදේවයන්ගේ හඬින් ඔබ අසා හුරු පුරුදු “මා දැන් මහලු වියේ” ගීතය විකෘති කර ගායනා කෙරෙනු අසන්න ලැබුණෙන් ඒ පිළිබඳ අපි විමසිලිමත් වූවෙමු. අභාග්‍යක්මය, වසර කිහිපයකට පෙර එළිදැක් වූ ඩබ්ලිව්. ඩී. ආරියසිංහ ගී ගැයූ නීල් වර්ණකුලසූරිය ප්‍රමුඛ “සන්ෆ්ලවර්” සංගීත කණ්ඩායම සංගීතවත් කළ ගීත ඇල්බමයක ඇතුළත් වූ ගීතයකි ඒ ඇසෙන්නේ. පණ්ඩිත් අමරදේවයන් ගැයූ ශ්‍රාවක සිත් ගත් “මහලු වියේ” ගීතයේ පදමාලාව විකෘති කර පෙර තනුවටම සමාන හඬකින් ගායනා කිරීම අමරදේවයන්ගේ නාමයට මෙන්ම මේ ගීතයට ආදරය කරන ශ්‍රාවකයින්ට ද කරන ලද අවමානයක් නොවේ ද? බුද්ධිමය දේපළ පනතින් සූක්ෂ්ම ලෙස රිංගා යමින් කවරෙකු හෝ ගී පද රචක නැසී ගිය කේ. ඩී. කේ. ධර්මවර්ධනයන්ගේ පාර්ශ්වයෙන් හෝ මෙම ගීතයේ තනුව නිර්මාණය කළ මහාචාර්ය සංගීත් නිපුන් සනත් නන්දසිරි වෙතින් හෝ මෙලෙස විකෘති ගීතයක් බිහි කිරීමට අවසර ගත්තා ද නැත්නම් හිතුවක්කාර ලෙස ධර්මවර්ධනයන්ගේ බුද්ධිමය දේපළ විනාශ කිරීමක් මෙලෙස සිදු කළේ ද...?එම ප්‍රශ්නවලට පිළිතුරු සොයා මේ පිළිබඳ තවදුරටත් විමර්ශනය කිරීමේ දී දැනගන්නට ලැබුණේ මේ අයුරින් විකෘති කළ තවත් ගී ගණනාවක් ඇති බැව් ය. ශ්‍රාවක සිත් ගත් ජනප්‍රිය ගීත පදමාලා මෙලෙස විකෘති කර නැවත ගායනා කිරීම මොනතරම් දුරට සදාචාරාත්මකදැයි අපි නොදනිමු. එහෙයින් මෙම විකෘති ගීතය ඇතුළත් “සන්ෆ්ලවර් සමඟ ඩබ්ලිව්. ඩී. ආරියසිංහ - කොලොම් තොට” ගීත එකතුවට ගී පද රචනයෙන් දායක වී ඇති ප්‍රවීණ ගී පද රචකයින් වන ආචාර්ය අජන්තා රණසිංහ, ලූෂන් බුලත්සිංහල, බුද්ධදාස ගලප්පත්ති සහ දැනට ජීවතුන් අතර නොමැති ගී පද රචකයින් වන කරුණාරත්න අබේසේකර සහ කේ. ඩී. කේ. ධර්මවර්ධන වෙනුවෙන් ඔවුන්ගේ පවුල් වල සාමාජිකයින් සමඟ ද අප කළ කතාබහ ඔබේ දැන ගැනීම පිණිස මෙසේ අකුරු කරමු.- සමදරා කෝට්ටගේමහ වැස්සක පෙර නිමිති පෙනෙනවා කවුළුව අතරින් හිරිකඩ එනවා  (පද - කේ. ඩී. කේ. ධර්මවර්ධන)“මගේ සැමියා කේ. ඩී. කේ. වියෝ වී අවුරුද්දකට පමණ පසුව රොහාන් රූපසිංහ නමැති කෙනෙක් ඇවිත් මාව මුණගැහිලා ‘මහ වැස්සක’ ගීතය නැවත පටිගත කරන බව පවසා එම පද රචනය නැවත පටිගත කිරීමට අවසර ඉල්ලුවා. ඒ අවස්ථාවේ ඔහු මට කිව්වා තනුව නැවත පටිගත කරන්න අවසරය ලැබුණා කියලත්, ගීතය නැවත පටිගත කරන්නේ පණ්ඩිත් අමරදේවයන් නොවේ වෙනත් ගායකයෙකු විසින් කියලත්. එම නිසා මම එකඟ වුණේ නැහැ, මේ පද රචනය නැවත පටිගත කරන්න අවසර දීමට. ඔහු කිසියම් මුදලකුත් මේ ගී පද රචනය වෙනුවෙන් ගෙවීමට සූදානම් වුවත් මම එම මුදලුත් ප්‍රතික්ෂේප කළා.”“පසුව දිනක් මම ගුවන් විදුලියේ ආපන ශාලාවේ සිටිද්දී එහි කැසට් යන්ත්‍රයකින් මේ වචන වෙනස් කළ ගීතය එක්වර අහන්න ලැබුණාම මගේ හිතට පුදුමාකාර වේදනාවක් සහ කම්පනයක් ඇති වුණා. ජීවතුන් අතර කේ. ඩී. කේ. උන්නා නම් කොහොම විඳ දරා ගනියි ද කියා මට නම් හිතා ගන්නවත් තවමත් බැහැ. ඒ තරම්ම මේ ගීතයට ඔහු ආදරය කළා. මේ කර ඇත්තේ ප්‍රාණ ඝාතනයකටත් වඩා වැඩි පවක් කියලයි මම නම් කියන්නේ. මොකද මේ ගීතය විකෘති කරලා තියෙන්නේ හොඳට සැලසුම් කරලානේ.බොහෝ දෙනෙකු මීට විරුද්ධව බුද්ධිමය දේපළ පනතට අනුකූලව නඩු පවරන්න කිව්වත් මම උන්නේ කේ. ඩී. කේ. ගේ වියෝවෙන් වේදනාවට පත් වී හින්දා එවැන්නක් කරන්න තරම් ශක්තියක් මගේ හිතට ආවේ නැහැ. කෙසේ හෝ මේ ගීතය මෙලෙස වචන වෙනස් කර විකෘති කොට විනාශ කිරීම මා දකින්නේ අපරාධයක් ලෙසයි.”- ආචාර්ය අජන්තා රණසිංහවිකසිත පෙම් පොකුරු පියුම් ඔබේ පයට පොඩි වී ගියාදෙන් පති කුලයට අද මට පිටුපා යන මගේ සොඳුරු ළඳුනේ...!(පද - අජන්තා රණසිංහ)“මම කේමා (සංගීතඥ ප්‍රේමසිරි කේමදාස) එක්ක ඩබ්ලිව්. ඩී. ආරියසිංහට ‘ප්‍රේම සැඳෑවෝ’ ගීත එකතුවට ගයන්න දුන්නු ගීතම යොදා ‘සන්ෆ්ලවර්’ සමඟ ආරියසිංහගේ ගීත එකතුවක් කරන්න මං අවසර දුන්නේ නැහැ. ඒ සඳහා කිසිම සම්බන්ධයක් මගේ නැහැ. මගේ පද රචනා තමයි එහි වැඩිපුරම තියෙන්නේ. ඒක ඇත්තයි. ඒත් එහෙම ගීත එකතුවකට මම කිසිම සම්බන්ධයක් නොවූ බවට ඕනෑ තැනක අත්සන් කරලා සහතික වෙන්න මට පුළුවන්. මුල් නිර්මාණ කරුවන්ගේ අවසර නැතුව ජනප්‍රිය ගීතවල පද වෙනස් කර විකෘති කිරිම බරපතළ වරදක්.”“මම කුලරත්න ආරියවංශ ලියූ ‘සඳ හොරෙන්’ ගීතයේ තනුවට අලුත්ම ගී පදමාලාවක් ‘ප්‍රේම සැඳෑවෝ’ ගීත එකතුවට ‘කොඳ කුසුම්’ නමින් රචනා කළා. එයත් මේ ගී එකතුවේ ඇතුළත් වෙලා තිබෙනවා. ඒත් මම කුලේගේ අවසරය ඇතුව තමයි ‘කොඳ කුසුම්’ ගීතය රචනය කෙරුවේ. එම ගීතය මම අලුතින්ම පද රචනය කළ ගීතයක්. කේමාගේ තනුවට මං ලියූ අලුත්ම ගීතයක්. මගේ වත්, කේමාගේ වත් කිසිම සම්බන්ධයක් ඔය ගීත එකතුවට නැහැ. එහෙම සම්බන්ධයක් තිබෙනවා නම් එය ඔප්පු කරන්න කියා මං අභියෝග කරනවා.”- ඉරානි අබේසේකරඉපිද මැරේ යළි ඉපදේ නොතිර සසර සාගරේ අතරතුරේ නොමැරි මැරේ දස දහස් වරේ නිසල නැතේ සසල වෙතේ නොතිර සසර සාගරේ...!(පද - කරුණාරත්න අබේසේකර)“ජනප්‍රිය වූ ගීතයක පදමාලාව වෙනස් කිරීම කියන්නේ ඒ ගීතය විකෘත කිරීමක් තමයි. එහෙම කර තිබෙනවා නම් එය වරදක්. මට නම් මතක නැහැ ඔය කියන විදිහේ ‘සන්ෆ්ලවර්’ සමඟ ගීත එකතුවකට කරු ලියූ ‘ඉපිද මැරේ’ ගීතය යොදා ගන්න මා අවසර දුන්නා කියලා. මම ගීත සඳහා අවසර දෙනවා නම් ලියවිල්ලක් අත්සන් කර පිටපතක් ගන්නවාමයි. ඒත් ගෙදර අලුත්වැඩියා කරද්දී පොත්පත් එහෙ මෙහෙ වෙලා හින්දා දැන් හදිස්සියේම එහෙම ලියවිල්ලක් තිබුණත් සොයා ගන්න අමාරුයි. (කරුණාරත්න අබේසේකරයන්ගේ බිරිය ඉරානි සිය අදහස් එලෙස පවසද්දී කරුගේ පුත් දිලීපව ද අපි මේ කතාබහට එක්කර ගතිමු.)“ගී තැටි, පටි නිෂ්පාදකයින් තමයි ඇතැමුන් සමඟ එකතු වෙලා මෙවැනි වැරදි කරන්නේ. මේ වගේ තත්ත්වයන් හරිම කනගාටුදායකයි. හරිම කලකිරීමකින් ඉන්න වෙලා තියෙන්නේ මේවා හින්දා. අපේ කලාකරුවන් එකතු වෙලා මෙවැනි වැරදි කරන පුද්ගලයින්ට විරුද්ධව පියවර ගන්න ඕනේ. මේවා හෙළි කිරීම අත්‍යවශ්‍යයි. මෙලෙස හෙළිදරව් කිරීමෙන් වැරදිකාරයින් තරමක් දුරට හෝ මෙල්ල කරන්න පුළුවන් වෙයි. ඇත්තටම මේවා හෙළි කරන කෙනෙකුට අපි සම්පූර්ණ සහයෝගය දෙනවා. පැහැදිලිවම ‘සන්ෆ්ලවර්’ සමඟ ආරියසිංහගේ ගීත එකතුවට මගේ පියාගේ ‘ඉපිද මැරේ’ පද රචනය යොදා ගන්න අපි අවසර දුන්නු මතකයක් නම් අපිට නැහැ.”- ලූෂන් බුලත්සිංහලකොළොම් තොට නැත මහලු වී අවන්හල නැති පැරණි වී එදා හඳමයි අදත් යෞවනයේ එහෙත් අප දෙන්නා බලන් කැඩපත සොඳුරියේ...!(පද - ලූෂන් බුලත්සිංහල)“ජනප්‍රිය ගීතයක වචන වෙනස් කර විකෘති කිරීම සිවිල් නෙමේ ජාතික අපරාධ ගණයටයි වැටෙන්නේ. ඔවැනි හොර තක්කඩියන්ට අපරාධ ගැන කිසිම සැලකිල්ලක් නැහැ. එපමණක් ද, බුද්ධිමය දේපළ ආරක්ෂාවට වෙනම පොලීසියක් හැදුවා. දැන් ඒ පොලීසියත් නැහැනේ. බුද්ධිමය දේපළ අපරාධ උදෙසා හැම රටකම වෙනමම පොලීසියක් තිබෙනවා. භූතානයේ පවා එය ක්‍රියාත්මකයි. අපේ රටේ තමයි copy right නීතිය නැත්තේ. එහෙම තිබුණා නම් මෙවැනි අපරාධ සිදු වෙන්නේ නැහැ.”“ඔය කියන ගීත එකතුවට යොදන්න මම මගේ ‘කොළොම්තොට’ ගී පද රචනය උදෙසා අවසර දීලා නැහැ කාටවත්ම. ගුණදාස කපුගේ මේ ගීතයේ තනුව නිර්මාණය කළේ. ඒ නිසා කපුගේ පාර්ශ්වය වෙනුවෙන් ඔහුගේ බිරිය හෝ අවසර දිය යුතුයිනේ මේ ගීතය සඳහා. මං හොඳටම දන්නවා ඇයත් මේ ගීතය සඳහා ඔය කාටවත්ම අවසර දීලා නැති බව. කවුරු කොහොම කළත් ජනප්‍රිය නිර්මාණයක් විකෘති කිරීම ජාතික අපරාධයක් ලෙසයි මම දකින්නේ. මේවා වළක්වන්න නම් මේ රටේ copy right නීතිය හරියට ක්‍රියාත්මක කරන්න ඕනේ.”- බුද්ධදාස ගලප්පත්තිකඳුළු කතාවේ නිමක් දුටුව දා සිහින ලතාවේ මලක් පිපුණු දා සතුටු ගඟක් ගැලුවා හදට හදක් බැඳුණා...!  (පද - බුද්ධදාස ගලප්පත්ති)“මම පණ්ඩිත් අමරදේවයන්ට ලියපු එකම සින්දුව ඔය. මගේ විශේෂ ආදරයක් සහ බැඳීමක් තිබෙනවා මේ ගීතයට. මොකද අමරදේවයන් වගේ ශ්‍රේෂ්ඨ ගායකයෙකුට ගීතයක් ලියන්න ලැබීම නිසා. කෙසේ වුවත් මගේ පැහැදිලි මතකය ඔය ගීතය ‘සන්ෆ්ලවර්’ සමඟ කරන්න නම් මං කාටවත්ම අවසර දිලා නැහැ. කවුරුවත් මගෙන් ඉල්ලා ගත්තෙත් නැහැ. මං දුන්නෙත් නැහැ. කිසිම ගීත එකතුවකට ‘කඳුළු කතාවේ’ ගීතය කරන්න මං අවසර දීලා නැහැ. ඒ බව අනිවාර්යෙන්ම පවසනවා.”“ජනප්‍රිය ගීතයක වචන වෙනස් කරනවා කියන්නේ හරියට කවුරු හරි හදා වඩා ගත්ත දරුවෙකුව අංග විකල කරනවා වගේ වැඩක්. කිසිම නිර්මාණයක අගයක් නොදන්නා අයෙකු තමයි එවැනි පහත් ක්‍රියාවක් කරන්නේ. නිර්මාණයකට, නිර්මාණකරුවෙකුට කරන්න පුළුවන් ඔය තරම් අපරාධයක් නම් තවත් නැහැ කියා තමයි මම හිතන්නේ. ගීතයක නිර්මාණකරුවන් තුන්දෙනාටම (ගායකයා, පද රචකයා සහ සංගීතඥයාට) මේක අවමානයක්.”ජෝජ් රොබ්සන් ද සිල්වා කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av13071416</link>
    <topic>අයියෝ සුරංග මාව බේරාගන්න</topic>
    <author/>
    <content>අයියෝ සුරංග මාව බේරාගන්නධනුක වහා රිනේ බැස කුඩා දැරියක වඩා ගන්නා ආකාරයෙන් නිල්මිණි හරහට දෑතේ රුවා ගත්තේ ඉතා ප්‍රවේසමින්ය. අඩවන් වී තිබූ දෙනෙත් සිප ගැනීමට තරම් උද්වේගයක් ඔහු තුළ ඇතිවිය. ඇගේ සිරුරේ මුදු බවත් සැහැල්ලු‍වත් ඔහු තුළ තුනී අනුකම්පාවක් ඇති කළේය.චමිලාගේ බියපත් දෑස වජිරගේ සිත සසල කරන්නට සමත් වුවද, ධනුක ඔවුන් වෙනුවෙන් කරන ලද උදව් උපකාර ගැන සිතන විට මේ උපකාර අලගු තැබීමටවත් නොහැකි තරම්ය.උඩු මහ‍ෙල් පියගැට පෙළ නොනවත්වාම නැංගද ධනුකට කිසිදු වෙහෙසක් නොවීය. චමිලා සුවපහසු යහනාවක් සූදානම් කර තිබුණි. ඔහු ප්‍රවේසමින් නිල්මිණි එහි සැතපුවේය. ඇය කුඩා දැරියක සේ තවමත් අඩ සිහියෙන් පසුවන්නීය. ධනුක හිස ඔසවා සියල්ලන්ටම යන්නට සමුදුන්නේය. වජිර ධනුකගේ පිටට තට්ටු කළේ හැඟීම් බරවය.“හැමදේම ඉවසීමෙන්... තේරුණාද උඹට? කෙල්ලට සැර කරන්න එපා. කොහොම හරි ෂේප් කර ගන්න බලාපන්..”ධනුක දොර වසා දැම්මේ ඉතා සෙමින්ය. ඇයට මේ සා වදයක් දීමට සිදු නොවුණා නම් කෙතරම් යහපත්දැයි සිතුණේ වරක් දෙවරක් නෙ‍ාවේ. ඔහු උතුරා යන සෙනෙහසින් ඇගේ හිස පිරිමැද්දේය. තවමත් පාසල් නිල ඇඳුමින් පසුවන ඇගේ ළපටි බව ඔහුට කවදාවත් නොමැති තරමේ පීඩාවක් ගෙන දුණි.නිල්මිණිගේ දෙනෙත් පියවිලි සැලෙන විට ධනුක බියෙන් ඈ දෙස නෙත් යොමා ඊළඟ පියවරට සූදානම් වූයේය. ඈ යළි හඬ නඟා කෑ ගසන බව නම් ස්ථිරය. සිහින් කෙඳිරිලි නොනවත්වාම ඇගේ මුවින් පිටවීමද ධනුක තව තවත් නොසන්සුන් කළේය.ඇයගේ දෙනෙත් ඉතා සෙමින් විවර විය. පළමු තත්පරය ධනුකගේ හුස්ම පවා නවතී යැයි ඔහුට සිතුණි. නිල්මිණි එකවරම යහන මත වාඩිවී වට පිට බැලුවේ විසල් දෑසින් යුතුවය. ඈ ඔහු දුටුවේ ඊළඟ මොහොතේය. තමා ඉතා අනාරක්ෂිත ලෙස සිටින බව ඇය ක්ෂණයකින් වටහා ගත්තාය.“මම මේ කොහෙද ඉන්නේ?” ඈ හඬ නැගුවේ වැලපීමක් ලෙසින්ය.“මේ අහන්න... නිල්මි.. ඔයා ඉන්නේ මගෙ ගෙදර. බය වෙන්න දෙයක් නෑ.”“ඇයි මාව ගෙනාවේ? මේ මේ නාලිකාගේ ගෙදරද?... කෝ කෝ නාලිකා?”ධනුක ඇයට සමීප වූයේ බියපත් වූ නිල්මිණිට සියල්ල එකින් එක පැහැදිලි කර දීමටය.“නිල්මි”ඔහු ඇගේ සුරත අල්ලා ගත්තේ ඉතා ළෙන්ගතුවය. සර්පයකු ගෑවුණ ලෙස ඕ විගස ඒ අත ගසා දමා පසු පසට වූවාය. ක්‍රමයෙන් පියවි සිහිය ලබන නිල්මිණිට සිදුවූ දේ එකින් එක චිත්‍රයක් සේ මැවී පෙනෙන විට තමා කිසියම් සැලැස්මක් අනුව පැහැර ගත් බව අවබෝධ වූවාය. සුරංග අයියා? ඔවුන් ගිනි වැදී, තමා සොයනු ඇත. එසේත් නැති නම් තවමත් ඔවුන් මේ අපරාධය නොදන්නවා විය හැක.“අයියෝ.. සර් මාව හොස්ටල් එකට ඇරලන්න.. මගෙ අයියා බලාගෙන ඉන්නවා ඇති..”“නිල්මි.. පොඩ්ඩක් මං කියන දේ අහන්න...”“බෑ බෑ මට යන්න ඕනෑ.. මට යන්න ඕනෑ..”නිල්මිණි හඬා වැලපෙමින් පිස්සියක සේ කෑ ගසන්නට වූවාය.“යන්න දෙනවා.. හැබැයි මම කියන විදිහට ඉන්න ඕනෑ..”“මොනවා... තමුසෙ කින විදිහට මම ඉන්නෑ.. මට යන්ඩ අරිනවා..”“නිල්මි.. හොඳ ළමයා වගෙ මං කියන දේ අහල කෑ නොගහ ඉන්න..”“ඇයි මට මෙහෙම කරන්නේ? ඇයි මාව මෙහෙම ගෙනාවේ?”“මම ඔයාට ආදරෙයි නිල්මි.. මට ඔයා නැතුව ජීවත් වෙන්න බෑ..”“නෑ.. මං තමුසෙට කැමැති නෑ.. මට ගෙදර යන්න ඕනෑ.. අනේ මගෙ අයියා බලා ගෙන ඇති..”“මම ඔයාව ගෙදර එක්කගෙන යන්නම්. ඊට කලින් අහන්න මම කියන දේ..”“අයියෝ.. සුරංග මාව බේර ගන්න.. මට ගෙදර යන්න දෙන්න.. අනේ මං වඳින්නම්.. මගෙ අම්මා මං එනකන්..”දැරිය විසඥ වූවේ ධනුක බලාපොරොත්තු නොවූ ලෙසය. බිම ඇද වැටෙන්නට නොදී නිල්මිණිව වාරු කර යහනෙන් තබා ඔහු චමිලාට කතා කළේය. චමිලා පමණක් නොව වජිරත් ඉවෝනුත් කලබලයෙන් දිව ආවේ ධනුක කුමක් කරගෙනදැයි නොදැනය.“ධනුක.. මොකද වුණේ?”පළමුව කතා කළේ වජිරය. ඔහු යහනේ උඩබැලි අතට වැටී සිටිනා යුවතිය දෙස බැලුවේ බියපත්වය.“මොකද වුණේ?”ඔහු නැවත ධනුක දෙස බැලුවේ දැඩි ලෙසිනි. ඉවෝන් දිවගොස් නිල්මිණිගේ මුහුණ දෙපැත්තට තට්ටු කළාය.“සිහි නැති වුණාද?”“උඹ ඒ කෙල්ලට ගැහුවද ධනුක?”ඉවෝනුත්, වජිරත් එක වර ප්‍රශ්න කළෝය.“පිස්සුද බං... ගෙදර යන්න ඕනෑ කියල කෑ ගැහැව්වා.. ඊට පස්සේ සිහි නැතිවුණා.”“මේක මාර ප්‍රශ්නයක්නෙ ධනුක. උඹ කිව්ව විදිහට මම හිතුවේ මේ කෙල්ල ටිකක් හරි කැමැතියි කියල?”“කැමැත්ත තිබුණා වජිර.”“එහෙම නම් මේ මොකක්ද වෙන්නේ?”ධනුක හිස සොලවමින් ඒ මේ අත ඇවිද්දේ ගිනියම් වූ අයුරින්ය. චමිලා දිවගොස් දිය බඳුනක් රැගෙන විත් බිංදු කිහිපයක් නිල්මිණිගේ මුහුණට ඉස්සාය.“ධනුක... ඔයයි වජිරයි කාමරෙන් යන්න...”ඉ‍වෝන් අණ කළාය. කිසිවක් කීමට උත්සාහ දැරුවද ඇය පිටවී යන ලෙස අතින් සන් කළාය. වජිර ධනුකගෙ උරහිස මත සුරත දමාගෙන නිල්මිණි දෙස වරක් බලා පිටවූවේය.“ධනුක මේ මොනව කරන්න හදනවද මන්දා?”චමිලා ඉවෝන්ගේ මුහුණ බැලුවේ ප්‍රශ්නාර්ථයෙනි. ධනුක ගේත් ඉවෝන්ගේත් වසර ගණනක අතීත ප්‍රේම වෘත්තාන්තය චමිලා අග සිට මුලට යනතුරු දැන සිටියායා. ඉවෝන්ගේ මුහුණේ ද ඇඳී ඇත්තේ එවැනිම හැඟීමක් යැයි චමිලා සිතුවේ ඉවෝන් නිහඬව නිල්මිණි දෙස බලා සිටින අයුරිනි.නිල්මිණිගේ මුහුණ, කම්මුල් හොඳින් ජලයෙන් තෙමන විට ඈ මඳක් නෙත් හැරියාය.“සිහිය ආවා.. නංගි...?”ඉවෝන් චමිලා දෙස බැලුවේ බැගෑපත් ලෙසින්ය.“කොහොම හරි මේ ළමයව සතුටු කරව ගන්න වෙනවා. ඒක අපි දෙන්නට කරන්න පුළුවන්..”“අපි දෙන්නට?”චමිලා ප්‍රශ්න කළේ මහා බරක් හිස මත කඩා වැටුණු ලෙසය.“ඔව් චමිලා. වෙන කරන්න දෙයක් නෑ.. ගෑනු සිත් ඒ පැත්තට මේ පැත්තට හැරෙනවා..”“අ..ම්..මේ..”නිල්මිණි නැගිටීමට වෙර දැරුවාය. ඇගේ අවුල් වී ගිය හිසකෙස් විඩාබර දෙනෙත් චමිලා තුළ වේදනාවක් ඇති කළේ. බලෙන් ලබා ගැනීමට නොහැකි ආදරයක් වෙනුවෙන් ධනුක අසරණ දැරියගේ ජීවිතය හා සෙල්ලම් කරන්නේ, යැයි ඈ සිතුවාය.“අක්කෙ.. අනේ! අක්කේ..”දැරිය ඉකි ගසමින් හඬන්නේ සියොළඟ පුරා දිවෙන අසීමිත වේදනාවෙන්ය.“අඬන්න එපා නංගි.. ධනුක ඔයාට කිසිම කරදරයක් කරන්නේ නෑ.”ඉවෝන් නිල්මිණිගේ සිරස මත අත තබමින් පැවසුවාය.“මට යන්ඩ දෙන්න කියන්න. ම. මම හරි අහිංසක කෙල්ලෙක්. ම. මට කසාද බදින්ඩ ගමේ කෙනෙක්..”ඉකි බිදිමින් ඈ පවසන කරුණු දෙදෙනාම අසා සිටියද ඒ සියල්ලටම කළ හැකි දෙයක් නොමැති බව දෙදෙනම දැන සිටියහ. ධනුක නිල්මිණිට දැඩි ලෙස ආදරය කරන බව දන්නේ ඉවෝන් පමණි.“ඔයාට වරදක් වෙන්නෙ නැහැ නංගි. ධනුක ඔයාට පුදුම ආදරයක් තියෙන්නේ. ඔයා කැමැතිද ඒ වගෙ කෙනෙක් මැරෙනව දකින්න.. ඔ. ඔයා නිසා.”“මං හින්ද කවුරුවත් මැරෙන්නෙ මොනවටද? අනේ මගෙ දුප්පත් අම්මා..”නිල්මිණි නැවත වැලපෙන්නට පටන් ගත්තාය. චමිලා නැගිට ගොස් දොඩම් යුෂ වීදුරුවක් ගෙනාවාය. නිල්මිණි තම දෙතොලට ළං කළ දොඩම් වීදුරුව අතින් ගැස‍ුවේ ඇඳ පුරා ඉහිරී යන ලෙසය.“මෝඩ වෙන්න එපා ළමයො.. ධනුක ඔයාට හරි ආදරෙයි. ඔයාට කිසිම හිරිහැරයක් කරන්නේ නෑ තේරුණාද?”“මට ඒ මිනිහගෙ ආදරෙන් වැඩක් නෑ. මං දන්නවා. ඔයාලත් මේවාට උදව් කරන බව.. මං මැරෙනවා.. මට යන්න දීපල්ලා.. නැත්නම් මං මැරෙනවා..”චමිලා වහා නැගිට නිල්මණි වළක්වා ගත්තාය. ඉවෝන්ගේ දෙනෙතේ නැඟුණ සාධාරණ වුවද නිල්මිණිට විශාල අපරාධයක්, අසාධාරණයක් සිදුවෙන බව චමිලාට අවබෝධ වී තිබුණි.“ඉවෝන් අක්කේ, මම මේ නංගි එක්ක ටිකක් තනියම කතා කරන්නද?” ඈ ඇසුවේ ඒ හැඟීම් නිසාය. ඉවෝන් කිසිවක් නොකියා කාමරයෙන් පිටවූවාය. චමිලා හැඟීම් බරව මොහොතක් නිල්මිණි දෙස බලා සිටියාය.“මට ඔයාව තේරෙනවා නංගි..”ඈ ඉතා ශෝකී අයුරින් නිල්මිණිගේ සුරත වැළද ගත්තාය. නිල්මිණිට මඳ සහනයක් ලැබුණේ ඒ වචනවලින්ය.“මම වජිර එක්ක ආවෙත් මේ විදිහටමයි.”චමිලා හිස නූස්සාම තෙපළාය.“ඒත් මේ ගමනයි ඒ ගමනයි අතරෙ ලොකු වෙනසක් තිබුණා.. මොකක්ද දන්නවද?”ඇය නිල්මිණිගේ දෑස් දෙස එක එල්ලේ බලා මඳහසක් නඟා ගත්තේ අපහසුවෙනි.“මං ආවේ මගෙ තනි කැමැත්තෙන්. මගෙ අම්මා තාත්ත නංගි චූටි මල්ලි.. ඔක්කොම අත්හැරල මං වජිරත් එක්ක ආවා..”චමිලා නැවත නිල්මිණිගේ දෑතම ළෙන්ගතුව වැළඳ ගත්තාය.“ධනුක නරක මිනිහෙක් නෙවෙයි නංගි”..“මම ඒ මිනිහට ආදරේ කළේ නෑ මට ආදරේ කෙනෙක් මගෙ ගමේ ඉන්නවා.. අපි ඉක්මනට කසාද බඳිනවා..”“අඬන්න එපා නංගි.. දැන් මේ දොඩම් වීදුරුව බීලා ඉන්නකෝ..”චමිලා සහෝදරියක ලෙසින් ‍ෙළන්ගතු විය.“එපා.. මට මුකුත් එපා.. පින්සිද්ද වෙයි මාව මෙතනින් අරගෙන යන්න..”නිල්මිණි රූරා වැටෙන කඳුළු වැල් පිස දැම්මේ හූල්ලමින්ය.“නංගි.. මට ඔයාට යමක් කින්න තියෙනවා.” චමිලා නිල්මිණි දෙස එක එල්ලේ බලා සිටියාය.ලබන සතියට.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av13071417</link>
    <topic>ගායක පරපුර වෙනුවෙන් යමක් කරන බව ජෝති අයියගේ ඔළුවට අත තියලා පොරොන්දු වුණා</topic>
    <author>ජෝජ් රොබ්සන් ද සිල්වා</author>
    <content>ගායක පරපුර වෙනුවෙන් යමක් කරන බව ජෝති අයියගේ ඔළුවට අත තියලා පොරොන්දු වුණා- ශ්‍රී ලාංකේය ගායක ගායිකාසංගමයේ සභාපතිමධුමාධව අරවින්ද“මං මොන දේ කළත් කලා ක්ෂේත්‍රය තමයි මට හරියන හෙවණ. මට මගේ ය කියා දැනෙන හෙවණ තිබෙන ‘ගහ’ කලාව, එනම් ගායනය. ඉතින් ඒ නිසා ඊට සමීප කටයුතු මැරෙන තුරු අනිවාර්යයෙන්ම මම කරයි. මෙතැනදී මට හිතෙනවා - ශ්‍රී ලාංකේය ගායක ගායිකා සංගමයේ සභාපතිකම ලැබීමත් මගේ ඒ කටයුතු කරගෙන යාමට ලැබුණු ආශිර්වාදයක් කියලා. මොකද මට අවශ්‍යයි අපේ පෙර පරම්පරාවේ ලොකු අයියලා, අක්කලා පවසන මේ ක්ෂේත්‍රයේ ගමන් කරන්න තියෙන බාධක, අඩුපාඩු, පීඩා ටිකක් හරි ඉවත් කරලා දෙන්න. ඒ කටයුතු කරගෙන යන්න මේ සභාපතිකම ප්‍රයෝජනවත් වෙනවා.”එලෙස පවසමින් මෙවර “ස්වර වර්ණ” සිය සිතුවිලි වලින් වර්ණ ගන්වන්නට අප සමඟ එක්වූවේ ගායන ශිල්පි මධුමාධව අරවින්ද ය. මධුමාධව ශ්‍රී ලාංකේය ගායක ගායිකා සංගමයේ වර්තමාන සභාපතිවරයා ද වන අතර දේශපාලන ක්ෂේත්‍රයේ නාගරික මන්ත්‍රීවරයෙක් ද වේ. මධු සමඟ කළ මේ කතාබහ අපට වැදගත් වෙන්නේ ගායක ගායිකා සංගමයේ සභාපතිවරයා වශයෙන් ඔහු අනාවරණය කළ කරුණු කිහිපයක් නිසා ය. අපි මධුමාධවට සවන් දෙමු.“මම දේශපාලඥයෙක් බවට පත් වෙන කොටත් මුලින්ම එච්. ආර්. ජෝතිපාල මහත්මයාගේ පිළිරුවට මල් මාලයක් දැම්මා. එතුමාට තමයි එලෙස පළමුවැනි මල් මාලය දැම්මේ. මොකද මම ඒ (ගායක) පරපුරේ මිනිහෙක් හින්දා. එවලේ මං එයාගේ ඔළුවට අත තියලා පොරොන්දු වුණා. ‘මං අපේ ගායක පරපුර වෙනුවෙන් මොනවා හරි කරනවා ලොකු අයියේ. විශේෂයෙන් මේකේ ඉන්න නැති බැරි මිනිස්සු වෙනුවෙන්, අසරණ වෙලා ඉන්න අය වෙනුවෙන් ප්‍රයෝජනවත් දෙයක් කරනවා’ කියලා. ඒ වෙලාවේ මට ඉන්න බැරුව ගියා. මගේ ඇස්වලට කඳුළු ආවා. ඒ පොරොන්දුව මං හදවතින් වෙච්ච පොරොන්දුවක්. ඒ පොරොන්දුවත් එක්ක පටන් ගත්ත ගමන තමයි මං මේ යන්නේ.”“අවුරුදු 15 ක් කලා ක්ෂේත්‍රයේ නියැළුණු කලාකරුවෙකුගේ ප්‍රසංගයක් පවත්වන කොට එම ප්‍රසංගය බද්දෙන් නිදහස් කරමු යන යෝජනාව තමයි මගේ පුංචි දේශපාලන ගමනේදී අපේ පරපුර වෙනුවෙන් කළ පළමු යෝජනාව. අපේ වැඩිහිටි කලාකරුවන් කොපමණ දෙනෙකුට හයියක් වෙයි ද මේ ප්‍රසංග බදු නිදහස ලැබුණොත්. මං ඒ වෙනුවෙන් මහන්සි වෙනවා. අවුරුදු පහළොවක්ම කලාව වෙනුවෙන් කැපවුණු කලාකරුවෙකුගේ ප්‍රසංගයක් බද්දෙන් නිදහස් කර කොළඹ නගරයේ දී පවත්වන්න අරන් දීම මගේ පැත්තෙන් ලොකු ජයග්‍රහණයක්.සිංහල ගීත ක්ෂේත්‍රයේ පුරෝගාමීන් වන ඔවුන් ගෙවල් වලට වෙලා නිශ්ශබ්දව ඉන්නවාට වඩා එළියට ඇවිත් තනියෙන් හිටගන්නවා දකින්න මං ආසයි. ඔවුන්ගේ ගී නිර්මාණ ‘රහ’ බව මුළු රටම පිළිගන්නා මෙවන් යුගයක ගායක ගායිකා සංගමයේ සභාපතිවරයා හැටියට මං ප්‍රාර්ථනා කරනවා - ‘පෙර පරම්පරාවල ජ්‍යෙෂ්ඨ කලාකරුවන්ගේ ගීත ප්‍රසංග බද්දෙන් නිදහස් කර දීමට ඉක්මනින් හැකි වේවා’ කියලා.”“කලාව නිසා දේශපාලනයට පිවිසි බොහෝ දෙනෙකු කලාවට කළ සේවය කුමක් ද” යන ප්‍රශ්නය මෙහිදී අප ඔබට අදාළව විමසුවොත්...?“මට කියන්න තියෙන්නේ නාගරික මන්ත්‍රීවරයෙක් වශයෙන් මේ මගේ පළමුවැනි චූටි පියවර කියලයි. මම කියන්නේ මහා ලොකු ගමනක් තාම මං ඇවිල්ලා නැහැ. ගමන ඇරඹුවා පමණයි. මම විශ්වාස කරපු, මම කැමති තැන මම නොසැලී හිටගත්තා කියන සාක්ෂිය මට තියෙනවා. මං මෙතැන ඉඳන් තනියෙන් හෝ මට කරන්න පුළුවන් සේවය මං කලාව වෙනුවෙන් කරනවා.”ඔබ සභාපතීත්වය දරන “ශ්‍රී ලාංකේය ගායක ගායිකා සංගමය” පිහිටි ස්ථිර ස්ථානයක් තිබෙනවා ද?“දැනට නැහැ.”එසේනම් “රාගම” ලිපිනය ලෙස සඳහන් කෙරෙන්නේ කෙසේ ද...?“එයා තාවකාලික ලිපිනයක්. එය සංගමයේ ලේකම්වරයාගේ පෞද්ගලික ලිපිනයයි.”ඔබලාගේ සංගමය උදෙසා ගොඩනැඟිල්ලක් ඉඳි කිරීමට භූමියක් තිබෙනවා ද?“තාම නැහැ. හැබැයි අපි ටී. බී. ඒකනායක, විමල් වීරවංශ, කුමාර වෙල්ගම ඇමැති තුමන්ලාව හමුවෙලා භූමියක් ඉල්ලුවා. කොළඹ කේන්ද්‍ර කරගෙන හිස් ඉඩමක් අපේ සංගමයට ලබා දෙන්න වෙල්ගම ඇමැතිතුමා එකඟ වුණා. තැන තෝරා ගැනීමයි දැන් කළ යුතුව තියෙන්නේ. ඉඩමක් ලැබෙන එක සහ ඒ ඉඩමේ හදන ගොඩනැඟිල්ල මොකක්ද කියන එක මේ අවුරුද්ද ඇතුළත අනිවාර්යෙන්ම ඉටුවෙයි. ගොඩනැඟිල්ල නම් මේ අවුරුද්දේ හැදිලා ඉවර වෙන එකක් නැහැ.”“ශ්‍රී ලාංකේය ගායක ගායිකා සංගමය” ඉඳි කිරීමට අපේක්ෂිත ගොඩනැඟිල්ලේ පවත්වාගෙන යෑමට බලාපොරොත්තු වන සේවා මොනවා ද?“ප්‍රධාන වශයෙන්ම ගායක ගායිකා, ගී පද රචක, සංගීතඥ, වාදක, ශබ්ද පරිපාලක, රූප රචක වැනි ගීත නිර්මාණ කටයුත්තට දායක වන සැමට මුණගැසී සිය නිර්මාණ කටයුතු කරගෙන යාමට හැකියාව ලැබෙන පරිදි සියලුම අංග වලින් පරිපූර්ණ පුස්තකාලයක්, කෞතුකාගාරයක්, ශබ්දාගාරයක්, ගීත ප්‍රසංග ඉදිරිපත් කළ හැකි වේදිකාවකින් සමන්විත ශ්‍රවණාගාරයක්, ආපන ශාලාවක් සහ රාත්‍රීයකදී වුවද නවාතැන් ගැනීමට සුදුසු විවේකාගාරයක් ඇතුළු ගොඩනැඟිල්ලක් ඉඳි කරන්නයි අපි අපේක්ෂා කරන්නේ. එවැන්නකින් කළ හැකි සේවා මොනවා ද කියලා අමුතුවෙන් කියන්න ඕනැ නැහැනේ. ඒත් විශේෂයෙන් කියන්න කරුණු තුනක් නම් තියෙනවා.අපේ සංගමයේ ගොඩනැඟිල්ල ඉඳි කළාම දුර බැහැරින් කොළඹට එන අපේ ජ්‍යෙෂ්ඨයින්ට වගේම අලුත් කොල්ලන්ට කෙල්ලන්ට නවාතැන් ගන්න තැන් තැන්වල රස්තියාදු වෙන්න ගිහිල්ලා ඇතැම් විට තමන්ට තමන්වම නැති කරගන්න වෙන්නේ නැහැ. ඒ තමයි පළමු කාරණය. දෙවැනි කාරණය තමයි - අපේ කලාකරුවෙකුට හෝ කලාකාරිනියකට තමන්ගේ ගී තැටියක් හෝ පොතක් එළිදැක්වීමේදී විශාල මුදලක් වැය කර ලොකු හෝටල් වැනි ස්ථානවලට නොගිහින් නොමිලේම අපේ ගොඩනැඟිල්ලේ ඊට අදාළ ශාලාවේ දී එය කරගන්න පහසුකම ලබා ගැනීමට හැකිවීම. තුන්වැනි කාරණය වෙන්නේ අපේ අලුත් ළමයින්ට පෙර පරම්පරාවල ප්‍රවීණයින් හමු වී ඔවුන් සමඟ කතාබහ කර, ඔවුන්ගේ දෙසුම්වලට සවන් දී, ඔවුන්ගේ නිර්මාණ රසවිඳ දැනුවත් වීමේ අවස්ථා මෙහිදී සැලැසීම.”මෙම ව්‍යාපෘතියට විශාල මුදලක් වැය වෙයි නේද?“ඔව්. ඒත් එය අභියෝගයක් වෙන එකක් නැහැ අපිට. පක්ෂ විපක්ෂ කාගෙනුත් කලාකරුවන්ගේ සුබ සාධනය උදෙසා කරන මේ කටයුත්තේ ද ආධාර ලැබෙයි කියා මම විශ්වාස කරනවා. පළමුව අවශ්‍ය ඉඩමයි. දැනටමත් ගොඩනැඟිල්ල ඉඳි කර දීමට වගේම ශබ්දාගාරය වැනි අනිකුත් අංශ සඳහා අවශ්‍ය තාක්ෂණික උපකරණ, භාණ්ඩ ආදිය ලබා දීමට අපේ හිතවතුන් ඉදිරිපත් වෙමින් සිටිනවා. එමෙන්ම මේ රටේ ව්‍යාපාර ක්ෂේත්‍රවල අයත් අපිට මේ කටයුත්තේ දී ගොඩාක් ආධාර උපකාර කරයි කියලා අපි විශ්වාස කරනවා. ඒ ආධාර උපකාර මට පෞද්ගලිකව ලැබෙන දේවල් නොවේ. පොදුවේ මේ රටේ සියලු කලාකරුවන් වෙනුවෙනුයි ඒවා අපිට ලැබෙන්නේ.”සංගීත ක්ෂේත්‍රයේ වර්තමානයේ දී සිදුවන අනුන්ගේ ගීත ගායනා කිරීම, ව්‍යාජ ගී තැටි ජාවාරම සහ රිංගින් ටෝන් මාෆියාව වැනි අපරාධවලට එරෙහිව ඔබ සංගමය ක්‍රියා කරන්නේ කෙසේ ද?“අපේ සාමාජිකයෙකු හෝ සාමාජිකාවක අපිට ලිඛිතව එවැනි අපරාධයක් පිළිබඳ දැනුම් දීමක් කළහොත් අපි සදාචාරාත්මකවත්, ශ්‍රී ලංකාවේ නීතියටත් අනුව ගත හැකි සෑම ක්‍රියා මාර්ගයක්ම අපරාධකාර පාර්ශ්වයන්ට එරෙහිව ගන්නවා. මුල් නිර්මාණ ශිල්පියාගේ අවසරයකින් තොරව අදාළ ගීතය ගැයූ ගායකයාගේත්, ඔහුට ඒ සඳහා එම ගීතය විකුණු ගී පද රචක සහ සංගීතඥ පාර්ශ්වයන්ගේත් ගෙවල් ඉදිරිපිටට ගොස් අපි සාමකාමී උද්ඝෝෂණයක් කර සත්‍ය එළිදරව් කරනවා.(“හැබැයි ඒ ගෙවල් වලට ගල් ගහලා හිරිහැර පීඩා කිරීම් වගේ වැඩ නම් කරන්නේ නැහැ.”) ඒ වගේම ව්‍යාජ ගී තැටි ජාවාරමට සහ රිංගින් ටෝන්ස් මාෆියාවට සම්බන්ධ පාර්ශ්ව හඳුනා ගෙන අපි සමාජයට ඔවුන්ව එළිදරව් කරනවා. වෙන රටවල්වල නම් කොපි (ව්‍යාජ පිටපත්) ගී තැටි ළඟ තබා ගැනීම සමාජ මට්ටමෙන් පහත් ක්‍රියාවක්. ඔරිජිනල් ගී තැටි පාවිච්චි නොකර ඩුප්ලිකේට් පාවිච්චි කිරීම වරදක්. හොරට හරි කමක් නැහැ වැඩේ වෙනවා නම් ඩුප්ලිකේට් පාවිච්චි කරන්න අපේ අයට ලැජ්ජාවක් නැහැ. ඒක හදන්න ඕන.රිංගින් ටෝන්ස් මාෆියාවත් එහෙමයි. අනුන්ගේ දේපළ විකුණා ගෙන කන්න ලැජ්ජාවක් නැතිකම, මොනවා හරි, මොන විදිහකට හරි විකුණා ගෙන කන්නයි අද සංගීත ක්ෂේත්‍රයේ ඇතැමුන්ට ඕනෑ වී තියෙන්නේ. මේ මුළු නැවම ගිලෙනවා. එක, එකා පුළුවන්, පුළුවන් කෑල්ල ගලෝගෙන මේ ගිලෙන නැවේ බංකර් හදාගෙන කනවා තම තමන්ගේ කොටස කිය කියා. ඒත් මේ සමස්ත නැවම ගිලෙන එක වළක්වන්න අමාරුයි.”ඔබ මීට පෙර වතාවකදී “සිංහල ගීතයේ මේ ගෙවී යන්නේ අවසන් හෝරාවයි” පැවසුවා. දැන් පැවසුවා - “මේ මුළු නැවම ගිලෙනවා” කියා. ඔය විවිධ අයුරින් ඔබ පවසන්නේ කුමක් ද?“ගායක ගායිකා සංගමයේ සභාපති වුණත් ඇත්ත ඇති සැටියෙන් මම කියන්න ඕනේ. මේ ගෙවමින් ඉන්නේ සිංහල ගීතයේ අන්තිම හෝරාවමයි. දැන් සිංහල ගීතයේ වචන උච්චාරණය කරන්නේ සිංහල ටිකක් බැහැ වගේ, රැප් කරලා. ඉතින් කාට ද කියන්න පුළුවන් මේ ගෙවී යන්නේ අවසන් හෝරාව නෙමේ කියලා. සිංහල සිනමාව, සිංහල ජන කවිය කියා කියන තරම් හයියට අපි ‘සිංහල ගීතය’ කියලා කියන්නේ නැහැනේ. ඒ තමයි පළමුවැනි වැරැද්ද.අද ගීතයක් නිෂ්පාදනය කරන්න ප්‍රචාරය කරවා ශ්‍රාවකයින් අතරට ගෙන යන්න ලක්ෂ 10 ක්, 15 ක් වත් ඕනේ. එහෙම වියදම් කරලා හම්බ කරන්නේ කොහොම ද. ඉතින් විකුණන්නේ මොනවා ද. මේ හැමදේම අදාළ කරගත්තම පැහැදිලිවම පෙනෙනවා නේද මේ නැව ගිලෙන බව. මම කියන සත්‍යය එයයි. ගීත කරන්න සල්ලි නෑ. ඒ නිසා විකුණන්න ගීත නෑ. ඉතින් ගීත වලින් හම්බ කරන්න විදිහකුත් නෑ. ඉතින් පැවැත්මක් තියෙයි ද? ඉදිරියේ දී ඉංග්‍රිසීයෙන් හීන දකින, ඉංග්‍රීසියෙන් හිතන දරුවන් ලොකු මහත් වී ගුවන් විදුලි සහ රූපවාහිනී නාළිකාවල පාලන ක්ෂේත්‍රයට ඇවිල්ලා සිංහල ගීතය විනාශ කර දානවා. මොකද ඔවුන් දන්නා දේ ඔවුන් කරන්නේ.”ඔබ සංගමයේ සාමාජිකත්වය ලබා ගත හැකි අයුරු පවසනවා ද?“මෙහෙමයි. අපේ සාමාජිකත්වයට දොර විවෘත කරලා තියෙන්නේ මේ රටේ පිළිගත්තා තමන්ගේ එක සින්දුවක් හෝ තිබෙන ගායක ගායිකාවන්ටයි. අපේ කාරක සභාවේ 50% කගේ එකඟතාව ඇතුව තමයි සාමාජිකත්වය ලබා දෙන්නේ. හැබැයි සිංහල භාෂාව බැරි කට්ටියට නම් මම මේකේ ඉන්න තුරු මෙහි දොර අරින්නේ නැහැ. නැවතත් කියනවා - සිංහල බැරි විදිහට උච්චාරණය කරන කාටවත්ම පැහැදිලිවම අපේ සාමාජිකත්වය අපි ලබා දෙන්නේ නැහැ. ඒ නිසා එහෙම අය සාමාජිකත්වය ඉල්ලාගෙන එන්නත් එපා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=av13071418</link>
    <topic>හොලිවුඩ් පුරෙන්</topic>
    <author>සුජිව තේවහෙට්ටිගේ</author>
    <content>හොලිවුඩ් පුරෙන්සල්මන් ඛාන්ගේ ජීවිතයට සුපෙම් හැඟුම් නැවතත් ළං වෙලා. ඒ, ලූලියා වැන්ටර් නිසයි. ලූලියා කවුරුන් දැයි බොලිවුඩ් රසකතා කියවන ඔබට අමුතුවෙන් හඳුන්වා දිය යුතු නැහැ. රුමේනියානු ජාතික, රූපවාහිනී නිළියක වන මේ රූපවන්තිය සල්මන්ට මුලින්ම මුණ ගැසුණු අයුරු, ඉන් පසුව ඔවුන් කතාබහ කළ අයුරු මීට කලින් මේ පිටුවෙහි සටහන් වුණා. ඉන් පසුව මාස කිහිපයක් ගතවන තුරු ලූලියා ගැන වැඩි විස්තර දැනගන්නට ලැබුණේ නැහැ.පසුගිය සතියේ නැවතත් ඇය ගැන අලුත්ම ආරංචියක් ලැබුණා. එයින් කියවුණේ ලූලියා මේ වන විට ඉන්දියාවේ රැඳී සිටින නිසා ඇයට නවාතැන්ගෙන සිටින්නට සුදුසු නිවසක් සල්මන් විසින් සොයා දෙනු ලැබූ බවයි.මේ නිවස පිහිටා ඇත්තේ බන්ද්‍රා ප්‍රදේශයේ කාටර් මාවතේ. සල්මන් විශේෂයෙන්ම උත්සාහ ගත්තේ කාටර් මාවතෙන්ම තම පෙම්වතියට නවාතැන් ගන්න සුදුසු නිවසක් මිලදී ගන්නයි. එයට හේතුවක් තිබෙනවා. සල්මන්ගේ දෙමවුපියන් පදිංචිව සිටින්නේත් මේ කාටර් මාවතේම වීම ඒ විශේෂ හේතුවයි. මේ වන විට සල්මන් පදිංචිව සිටින්නේ ද දෙමව්පියන් සමඟයි. ඔහුගේම නිවසක් ගැලක්සි හයිට්ස් නම් වූ ප්‍රදේශයෙහි පිහිටා තිබෙනවා.ඒත් ඒ නිවස මාස කිහිපයක් තිස්සේ අලුත්වැඩියා කරමින් පවතින නිසයි, සල්මන් දෙමව්පියන් වෙසෙන නිවසෙහි රැඳී සිටින්නේ. සල්මන් තමන්ගේ නිවසෙහි සිදු කරන්නේ සුළු අලුත්වැඩියාවක් නොවෙයි. එය නවීකරණය කොට එයට අලුත් පෙනුමක් ලබාදීමටයි ඔහු විශාල මුදලක් මේ වන විට ඒ වෙනුවෙන් වැය කරන්නේ.දැන් ලූලියා ඉන්දියාවේම රැඳී සිටින නිසා සල්මන්ට ඇයව නිතරම මුණ ගැසෙන්නට හැකිවෙලා. පසුගිය සති දෙක තුන තුළ සල්මන්, ලූලියා සමඟ ඉන්දියාවේ බොහෝ තැන්වල සංචාරය කළා. කොහොම වෙතත්, තමන්ට නියමිතව තිබෙන චිත්‍රපට රූගත කිරිම් අතපසු නොකරන්න සල්මන් වග බලා ගත්තා. පසුගිය දිනවල මේ රූගත කිරීම් සිදුවුණේ හයිද්‍රාබාද් ප්‍රදේශයේ. සල්මන් එහි රූගත කිරීම්වල සිටිද්දී ලූලියා ද එතැනට පැමිණි බවයි ආරංචි.බොහෝ දෙනා සල්මන් දඩබ්බරයකු හැටියට හැඳින්වූවත් ඔහුගේ සිත ආදරය ඉදිරියේ මුදු මොලොක් වන බවයි බොලිවුඩ් පුරයේ සමහරු පවසන්නේ. ඔහු, තම හදවතට ළං වන යුවතියන්ගේ සුව පහසුව වෙනුවෙන් නිර්ලෝභීව කටයුතු කරන බවත්, ඔවුන් වෙනුවෙන් ඕනෑම පරිත්‍යාගයක් වුවද කිරීමට ඔහු පසුබට නොවන බවත් පැවසෙනවා. මීට කලින් ඔහුගේ පෙම්වතිය වී සිටි කට්රිනා කායිෆ්ට ද ලූලියාට මෙන් ගේදොර සොයා දෙන්නට ඔහු උනන්දු වූ බව රහසක් නොවේ යැයි ද සමහරු පවසනවා.මේ අතරේදී ලූලියා ගැන තවත් ආරංචියක් බොලිවුඩ් පුරය පුරා පැතිරී ගොස් තිබුණා. ඒ ආරංචියෙන් කියවුණේ ලූලියා විවාහ වී සිටි අයෙකු බවයි. ඇය සහ රුමේනියානු ගායකයෙකු වන මාරියස් මෝගා අතර පෙම් සබඳකමක් තිබූ බවත් පසු කාලයකදී දෙදෙනා විවාහ වී සිටි බවත් රුමේනියාවෙන් ලැබුණු ආරංචියක් සටහන් වී තිබුණා. ගායකයෙකු මෙන්ම සංගීත නිර්මාණ ශිල්පියෙකු ද වන මාරියස්ට ලූලියාව මුණ ගැසී ඇත්තේ ‘ඩාන්සින් විත් ද ස්ටාර්ස්’ නම් වූ රූපවාහිනී වැඩ සටහනේදීලු. එතැනින් ඇරඹුණු ඔවුන් දෙදෙනාගේ ප්‍රේමය මල් මාවත් ඔස්සේ සහ ගිරිදුර්ග මැද්දේ ඉදිරියට ඇදුණත් නොසිතූ මොහොතක දී දෙදෙනාට වෙන් වන්නට සිදුවෙලා.මීට අවුරුදු 9 කට කලින් අජේ දේව්ගන් චිත්‍රපටයක් අධ්‍යක්ෂණය කළා. චිත්‍රපටයේ නම, ‘බෙනාම්'. මේ චිත්‍රපටය ආරම්භයේ පටන්ම නොයෙකුත් බාධක වලට මුහුණ දුන්නා. එයින් එකක් තමයි, ප්‍රධාන නිළියගේ ප්‍රශ්නය. මුලින්ම මෙහි රඟපාන්න තෝරා ගෙන සිටියේ සුපිරි නිළි ප්‍රියංකා චොප්රා. ඇය කලින් එකඟ වී සිටියත් පසුව ඇය නිෂ්පාදකවරයාට දන්වා සිටියේ තමන් ‘බෙනාම්’ චිත්‍රපටයෙන් ඉවත් වන බවයි. ඉන් පසුව ඇය වෙනුවට සමීරා රෙඩ්ඩිව තෝරා ගන්නට අධ්‍යක්ෂ අජේ දේව්ගන්ට සිදුවුණා.ඉන් පසුව ද නොයෙකුත් හේතු නිසා ‘බෙනාම්’ චිත්‍රපටයේ රූගත කිරීම් දැඩි ලෙස ප්‍රමාද වුණා. මේ නිසා අජේ සහ චිත්‍රපටයේ නිෂ්පාදක දිනේස් පටේල්ට සිදුවුණේ විශාල පාඩුවක් විඳින්නයි. ඒ වුණත් අජේ සහ දිනේෂ් ගේ උත්සාහය නිසා ‘බෙනාම්’ චිත්‍රපටය ලබන අගෝස්තුවේ දී තිරගත කරන්නට බලාපොරොත්තුවෙන් සිටියා. මේ අතරේදී තවත් අ‍නපේක්ෂිත දෙයක් සිදුවුණා. මේ චිත්‍රපටයේ නිෂ්පාදන කටයුතුවලට ලබාගත් ණය මුදලක් නොපියවීමේ හේතුව උඩ දිනේෂ් ගේ බිරිය වන ස්නිග්ධා පොලීසිය අත්අඩංගුවට ගත්තා. දිනේෂ් සිටිද්දී බිරියව අත්අඩංගුවට ගත්තේ ඇයි? මේ ගැන කරුණු කීවේ චිත්‍රපටය ණයට දුන් වන්දනා ජේන් නමැත්තියයි.“'බෙනාම්’ චිත්‍රපටයේ වැඩවලින් 85% ක් ඉවර කර තිබෙන නිසා ඉතිරි ටික කරගන්න ණයක් දෙන්න කියල 2006 දී මාව මුණ ගැහුණු දිනේෂ් මගෙන් ඉල්ලීමක් කළා. එදා මම රුපියල් කෝටියකට කිට්ටු මුදලක් දුන්නා. ඒ මුදල දුන්නෙ එයාගෙ බිරිය ස්නිග්ධාගෙ නමට.මම හිතුවෙ දිනේෂ් ඒ මුදල ආපහු දේවි කියල. නමුත් අද වන තුරු දුන්නෙ නැහැ. රුපියල් ලක්ෂ 59 ක මුදලක් චෙක් එකකිනුයි, ඉතිරි මුදල නෝට්ටු වලිනුයි මම එදා දුන්නෙ. ණය දීලා අවුරුදු කීපයකට පස්සෙ මම සල්ලි ඉල්ලුවත් එයා ඒක ගණන් ගත්තෙ නැහැ. සල්ලි ගන්න කොට නම් කිව්වෙ මාස තුනෙන් ආපහු දෙන කතාවක්. දැන් අවුරුදු 7 කුත් ගතවෙලා. සල්ලි ලැබෙන පාටක් නැති නිසා මම පොලීසියට පැමිණිලි කළා. ණය මුදල ගත්තෙ ස්නිග්ධාගෙ නමට නිසා පොලීසිය එයාව අත්අඩංගුවට ගත්තා. දැන් ස්නිග්ධා ඉන්නෙ බෙන්ගලුරුවල රිමාන්ඩ් එකේ.”මේ පටලැවිලි අජේගේ සිනමා ජීවිතයටත්, පෞද්ගලික ජීවිතයටත් වධයක් වෙලා.සුජිව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=am1307141</link>
    <topic>සරම්ප රෝගයෙන් වැළකීමට හොඳම විදිය ප්‍රතිශක්තීකරණ එන්නත ලබාගැනීමයි</topic>
    <author>සාගරිකා දිසානායක ජයසිංහ</author>
    <content>සරම්ප රෝගයෙන් වැළකීමට හොඳම විදිය ප්‍රතිශක්තීකරණ එන්නත ලබාගැනීමයිශ්‍රී ජයවර්ධනපුර විශ්වවිද්‍යාලයේ ළමා රෝග පිළිබඳ ජ්‍යෙෂ්ඨ කතිකාචාරිනීදකුණු කොළඹ ශික්ෂණ රෝහලේ ළමා රෝග පිළිබඳවිශේෂඥ වෛද්‍ය රුවන්ති පෙරේරාමේ දිනවල කුඩා දරුවනට වැල‍ඳෙන රෝග අතරින් සරම්ප රෝගය පිළිබඳ වැඩි අවධානයක් යොමු වී තිබේ. ඊට හේතු වූයේ මේ වසරේ ජනවාරි මස සිට මැයි මාසය දක්වා ගතවූ මාස පහ තුළ මෙරට දරුවන් වැඩි වශයෙන් සරම්ප රෝගයට ගොදුරු වීමයි.හදිසියේ උද්ගත වූ සරම්ප රෝග තත්ත්වය හේතුවෙන් සරම්ප රෝගය හා ඒ වළක්වා ගැනීම පිළිබඳ තොරතුරු විමසීමට අපි ශ්‍රී ජයවර්ධනපුර වෛද්‍ය පීඨයේ ළමා රෝග පිළිබඳ ජ්‍යෙෂ්ඨ කථිකාචාරිනී දකුණු කොළඹ ශික්ෂණ රෝහලේ ළමා රෝග පිළිබඳ විශේෂඥ වෛද්‍ය රුවන්ති පෙරේරා මහත්මිය හමු වුණෙමු.සරම්ප රෝගය යනු කවර රෝග තත්ත්වයක් ද?සරම්ප යනු වෛරසයක් මඟින් ඇතිවන ආසාදනයක්. අප අවට පරිසරයේ ඇති ක්ෂුද්‍ර ජීවින් අතරින් ළමයින්ට වැඩි වශයෙන්ම ආසාදන ඇති කරවන වෛරසයක් වන්නේ සරම්ප වෛරසයයි.වැඩි වශයෙන් සරම්ප රෝගයට ගොදුරු වන්නේ කුමන වයස් කාණ්ඩයකට අයත් ළමයින් ද?වයස මාස 9 සිට මාස 12 ක් පමණ අතර දරුවන් පහසුවෙන් ගොදුරු වෙනවා.ඊට විශේෂ හේතුවක් තිබෙනවා ද?ඔව්. ඉපදී පළමු වසර තුළ දරුවාට මවගේ කුස තුළදී ලැබෙන ප්‍රතිශක්තියෙන් විවිධ ලෙඩ රෝගවලින් ආරක්ෂා වීමට අවශ්‍ය ප්‍රතිශක්තිය ලැබෙනවා. ඒ ස්වභාවික ප්‍රතිශක්තිය මාස 6 - 9 දක්වා කාලයෙන් පසු ක්‍රමයෙන් අඩු වීමට පටන් ගන්නවා. ප්‍රතිශක්තිය අඩු වීමෙන් ඇතැම් දරුවන් සරම්ප රෝගයට ගොදුරු වුණා.සරම්ප රෝගය ඇතිවන්නේ කෙසේ ද? එහි රෝග ලක්ෂණ මොනවා ද?සරම්ප වෛරසය ශරීරගත වීමෙන් දින 8 - 14 ඇතුළත රෝග ලක්ෂණ මතු වෙනවා. වෛරසය ශරීරගත වන්නේ ආසාදිත පුද්ගලයකුගේ ස්වසනය හරහා වාතයට එක්වන වෛරසය නැවත නිරෝගී පුද්ගලයකුගේ ස්වසන පද්ධතිය හරහා ශරීරගත වීමෙන්.සරම්ප රෝගයේ පළමු රෝග ලක්ෂණ සෙම්ප්‍රතිශ්‍යා රෝග ලක්ෂණවලට සමානයි. නාසයෙන් සොටු දියර ගැලීම, ඇස් රතු වීම, වියළි කැස්ස, තද උණ සහ දරුවන්ගේ හැසිරීමේ නොසන්සුන් බව.ඒ තත්ත්වය දින 3 - 5 දක්වා පවතිනවා. අනතුරුව මුල් දිනවල පැවැති තද උණ ක්‍රමයෙන් අඩුවී සමෙහි කුඩා බිබිලි මතුවෙන්න පටන් ගන්නවා. ඒ බිබිලි කුෂ්ටාකාරය. මෙම කුෂ්ට මතුවීමත් සමඟ නැවත පස්වැනි දිනයේ පමණ සිට තද උණ ඇති වෙනවා.මුලින් සෙම්ප්‍රතිශ්‍යා උණ තිබු දරුවන්ගේ උණ අඩු වී දින දෙකක් පමණ ලා උණ තිබී කුෂ්ටය ඇතිවීමත් සමඟම යළිත් තදින් උණ ගනී. මුලින්ම කුෂ්ටය ඇරැඹෙන්නේ කන පිටුපසිනි. කන පිටුපසින් ඇරැඹී බෙල්ල දක්වා ද අනතුරුව මුහුණට ද කඳ දක්වා ද පැතිරේ. ළඟින් ළඟින් පිහිටි සැරව රහිත මෙම කුඩා බිබිලි දින දෙකකට පමණ පසු එකට යාවී රතු පැහැති වී මුළු සිරුර පුරාම පැතිරී යයි.කුෂ්ටය මතුවී දින 3 - 5 ඇතුළත ක්‍රමයෙන් එය ඇතිවූ ආකාරයෙන්ම කන හා ගෙල පිටුපසින් ඇරැඹී සිරුරෙන් මැකී යයි. කුෂ්ටය මැකී යන්නේ අව පැහැති හෝ දුඹුරු පැහැ පැල්ලමක් ඉතිරි කරමිනි. ඇතැමුන් ගේ කුෂ්ටය පැවැති පෙදෙස සම යාමට ඉඩ තිබේ.මෙම ලක්ෂණවලට අමතර ලක්ෂණ තිබෙනවා ද?ඔව්. සරම්ප රෝගයත් සමඟම මුඛ කුහරය තුළ වෙනස්කම් ඇති වේ. මුඛ කුහරයේ කම්මුල් ඇතුළත පටලවල සුදු අළු පැහැති තිත් සහිත ස්වභාවයක් ඇති වේ. මෙම රෝග ලක්ෂණ දින දහයක් පමණ පවතී.සරම්ප හේතුවෙන් ඇතිවන වෙනත් සංකූලතා මොනවා ද?සරම්ප වෛරසය සිරුරේ බොහොමයක් පද්ධතිවල විවිධ සංකූලතා ඇති කරයි.සරම්ප වෛරසය මඟින් ස්වසන පද්ධතියේ ඇතුළත පටක විනාශ කිරීම නිසා නිව්මෝනියා තත්ත්වය ඇති කළ හැකියි. වෛරසය නිසා විනාශ වූ පටක මත වෙනත් බැක්ටීරියා වර්ධනය වීමෙන් නිව්මෝනියා තත්ත්වය උග්‍ර වේ.සරම්ප රෝගය නිසා ඇසේ ඉදිරිපස සිවිය විනාශ වීමට ඉඩ තිබේ. එමඟින් ඇස මතුපිට තුවාල සිදු වීම මෙන්ම අක්ෂි ස්නායුවේ ආසාදන ඇතිවිය හැකිය.සරම්ප රෝගය සමඟ මැදකනේ ආසාදන ද ඇතිවිය හැකිය. වෛරසය මඟින් හානි වූ මුඛ කුහරය මත විවිධ බැක්ටීරියා සහ පුස් වර්ග මඟින් ආසාදන ඇති වේ. මේ සමඟම පාචන තත්ත්ව, ඇපෙන්ඩිසයිටිස්, බඩවැලේ ඇතුළත ආසාදන හා උදර කුහරය තුළ ඇති කුද්දැටිවල ඉදිමීම ද ඇතිවිය හැකිය.මෙම වෛරසය මඟින් ස්නායු පද්ධතියට දැඩි ලෙස හානි සිදු කළ හැකිය. පළමුව සරම්ප වැලඳුණු පසුව ශරීරගතවන වෛරසය අවුරුදු 5 – 10 දක්වා මොළය තුළ අක්‍රියව තිබී යළිත් ක්‍රියාකාරී වී මොළයට දැඩි ලෙස හානි සිදු විය හැකිය.ඇතැම් විට වයස අවුරුදු 10 – 15ක් පමණ ගතවූ පසුව ද හිටිගමන් ක්‍රියාකාරී වී ළමයාට වලිප්පු තත්ත්වයක් ඇතිවීමට ඉඩ තිබේ. මෙය තරමක් දුලභ අවස්ථාවක් වුවද එය ඉතා භයානක තත්ත්වයකි.රෝගය හරියටම නිර්ණය කරගන්නේ කෙසේද?ඉහත සඳහන් කළ රෝග ලක්ෂණ පහළ වූ වහාම දරුවා පළපුරුදු වෛද්‍යවරයකු වෙත යොමු කළ පමණින්ම ඒ සඳහා විශේෂ පරීක්ෂණවලින් තොරවම වෛද්‍යවරු රෝගය හඳුනා ගනිති. එහෙත් කුෂ්ඨය මතුවී දින 3 – 30 දක්වා කාලය කුළ රෝගියා ගේ රුධිර පරීක්ෂාවක් කිරීමෙන් ද රෝගය නිශ්චිතව හඳුනාගත හැකි වේ.රෝග අවදානම වැඩියෙන් ඇත්තේ් කුඩා දරුවන්ට පමණද?වයස අවුරුදු පහට අඩු දරුවන්ට මෙන්ම ඇතැම් රෝග තත්ත්ව ඇති ළමයින් හා ප්‍රතිශක්තිය හීන වැඩිහිටියන්, මන්දපෝෂණයෙන් පෙළෙන විටමින් ඌණතා සහිත අය, ප්‍රතිශක්තිකරණ ඌණතා රෝග සහිත සහ විශාල පිරිසක් එකට වෙසෙන අය.එවැනි රෝග මොනවාද?පිළිකා රෝග, හන්දි ආශ්‍රිත රෝග, වකුගඩු ආශ්‍රිත රෝග සඳහා දිගුකාලීනව ස්ටීරොයිඩ වර්ගයේ ඖෂධ ලබා ගන්නා පුද්ගලයන්.රෝගය වළක්වා ගැනීම සඳහා ඇති හොඳම පිළියම කුමක්ද?අදාළ කාලයට නියමිත එන්නත් මාත්‍රාව ලබා දීම.අපේ රටේ සරම්ප සඳහා ප්‍රතිශක්තිකරණ වැඩසටහන ඇරැඹුවේ කවදාද?වර්ෂ 1978 දී. මෙය ශ්‍රී ලංකාවේ සෑම දරුවකුටම නොමිලේ ලබා දෙනු ලැබුවා. සරම්ප එන්නත තනි එන්නතක් ලෙස හෝ රුබෙල්ලා සමඟ (එම්.ආර්.එන්නත) ලෙසින් හෝ රුබෙල්ලා, සරම්ප සහ කම්මුල්ගාය එන්නත (එම්.එම්.ආර්.) එන්නත ලෙස ද ලබා දෙනු ලැබුවා.මෙරට ප්‍රතිශක්තිකරණ වැඩසටහන යටතේ මෙම එන්නත් ලබාදෙන්නේ කෙසේද?ඒ යටතේ සරම්ප එන්නත් මාත්‍රා දෙකක් ලබා දේ. මාස 12 දී එම් එම් ආර් එන්නතෙහි පළමු මාත්‍රා සහ අවුරුදු තුනේ දී එම් එම් ආර් එන්නතෙහි දෙවන මාත්‍රාවත් ලෙස ලබා දේ.පසුගියදා හඳුන්වා දුන් විශේෂ සරම්ප එන්නත කුමක්ද?එය ජාතික ප්‍රතිශක්තිකරණ වැඩසටහනට අමතරව හදිසියේ ළමයින් අතර සරම්ප රෝගයේ වර්ධනයක් පෙන්වීම නිසා හඳුන්වා දෙනු ලැබූ සරම්ප එන්නතක්. මෙය මාස 6 – 12 දක්වා වූ දරුවන්ට ලබා දිය යුතු එන්නතක්. ජූලි 5 වැනිදා රට පුරා පිහිටි රජයේ සෞඛ්‍ය වෛද්‍ය නිලධාරි කාර්යාලවල ප්‍රතිශක්තිකරණ සායනවලින් නොමිලේ ලබා දෙනු ලැබුවා.එදින මඟහැරුණු දරුවන්ට එන්නත ලබා ගන්නට අවස්ථාවක් තිබෙනවාද?ඔව්. මේ මාසයේ එළැඹෙන 13, 20, 24 යන සෙනසුරාදා දිනවල ඕනෑම රජයේ වෛද්‍ය නිලධාරි කාර්යාලයක ප්‍රතිශක්තිකරණ සායනයකින් එය නොමිලේ ලබා දිය හැකියි.මෙම එන්නතින් පසු ඇතිවිය හැකි විශේෂ අතුරුඵල තිබෙනවාද?ඇතැම් දරුවකුට තාවකාලිකව සුළු අතුරු ආබාධ ඇතිවිය හැකිය. එන්නත ලබාදීමෙන් පැය 24 තුළ එන්නත ලබා දුන් ස්ථානයේ සුළු වේදනාවක් ඇති විය හැකිය. ඇතැම් විට මඳ උණ සහ කුද්දැටි ඇති වීමට ඉඩ තිබේ.එන්නතින් දින 7 – 12 දක්වා කාලයකට පසු එන්නත් ලාභීන් ගෙන් 5%කට පමණ අඩුම වශයෙන් සෙන්ටිග්‍රේඩ් අංශක 39.4 පමණ උණ ඇතිවිය හැකිය. මෙය දින දෙකක් පමණ පවතී.කලාතුරකින් එවැනි දරුවකුට උණ වලිප්පුව ඇතිවීමට පුළුවන. 2%කට පමණ කුෂ්ඨයක් ඇති වීමට ද ඉඩ තිබේ. කෙසේ වුවත් නිරෝගී සෑම දරුවකුටම සරම්ප එන්නත ලබා දීම ඉතාමත්ම වැදගත් වේ.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=am1307142</link>
    <topic>“මංගල දවසට මුහුණ දෙන්න මට බයයි”</topic>
    <author/>
    <content>“මංගල දවසට මුහුණ දෙන්න මට බයයි”මනෝ විද්‍යා උපදේශකමේජර් සුසන්ත ද සිල්වා (විශ්‍රාමික)දිනක් අප වෙත පැමිණියේ තරුණ වියේ පසු වූ යුවළකි. “අපි දෙන්නා බොහෝම කාලයක ඉඳලා ඇසුරු කරලා අන්තිමේදී විවාහ වෙන්න තීරණය කළා.අපි දෙන්නාගෙම දෙමාපියන් මේ විවාහයට කැමැත්ත දීලයි තියෙන්නෙ. ලබන මාසෙට වෙඩින් එකට දින නියම කරගෙන නෑ හිතමිතුරන්ටත් දන්වලයි තියෙන්නෙ. මෙයාගෙ පැත්තෙ අයටත් එහෙමයි.නමුත් ගිය සතියෙ ඉඳලා මෙයා මාව මඟ හරිනවා. වෙඩින් එක කල් දාමු කියනවා. ඇහුවට ඒකට කිසිම හේතුවක් කියන්නෑ. මෙයාට කවුරු හරි කෙල්ලෙක් ඉන්නව ද කියලා මට සැකයි.දැන් මට සමාජයට මුහුණ දෙන්න බෑ. මේ කසාදෙ නොකෙරුණොත් මම ජීවිතය නැති කර ගන්නවා. තරුණිය කියන්නට තිබූ දේ එක දිගටම කියාගෙන ගියාය.බැලූ බැල්මට මේ දෙදෙනාම පෙනුමෙන් ද රැකියාවලින් ද ගැළපෙයි. තරුණියගේ කථාව සත්‍ය නම් ඇය සිටින්නේ මහත් පීඩනයක බව අපට වැටහෙයි. දෙදෙනා සමඟම කතාබහෙන් පසු තුෂාර නම් වූ තරුණයා සමඟ කතාබහට වැටුණෙමු.තුෂාර කුඩා කල සිටම ඉගෙනීමට දක්ෂ විනීත දරුවෙක් විය. ගැහැනු ළමයෙකු සමඟ කිසිඳු පටලැවිල්ලක් ඇති කර නොගත් ඔහු අධ්‍යාපනික කටයුතු හොඳින් උසස් ලෙස නිම කිරීමෙන් පසු පරිගණක ක්ෂේත්‍රයේ රැකියාවක නිරත විය.“තුෂාර මේ ඇත්ත ද ඔයා මංගල්‍ය කල් දාන්න ඕනෙ කියනව ද?” “ඔව් ඒක නම් ඇත්ත තමයි.” “ඉතින් ඇයි ඔයා එහෙම කරන්න හිතුවේ. ඔයාට වෙන සම්බන්ධයක් තියෙනව ද?” “එහෙම දෙයක් නෑ. මම කවදහරි බඳින්නෙ දුලාරිවම තමයි. නමුත් මට මේ වෙලාවේ හිතට ලොකු අපහසුතාවක් දැනෙනවා.” “ඔයා කවද හරි බඳින්නෙ දුලාරිවම නම් ඇයි සැලසුම් කරලා මංගල්‍ය කල් දාන්නෙ.” “මට ඇත්තටම ඒ දිනයට මුහුණ දෙන්න බයයි. එදාට දුලාරිගෙ පැත්තෙන් ලොකු පිරිසක් එනවා. ඉතින් මට ඒ අය ඉදිරියේ මුහුණ දෙන්න බෑ. බයක් දැනෙනවා. ඒකයි මම එහෙම කියන්නෙ.”ඔහුගේ එම ප්‍රකාශයත් සමඟ අපට අවශ්‍ය තැනට පැමිණියායැයි අපට සිතිණ. මෙම තරුණයා ඉතා කඩවසම්, දැනුමෙන් ධනයෙන් පොහොසත් වුවත්, රැකියාවක නිරත වී සිටියත් ඔහුගේ පෞරුෂත්වය දුර්වල බව අපට පෙනේ.එවැනි දුර්වල පෞරුෂත්වයක් හිමි අයට යම් යම් අවස්ථාවලට මුහුණ දීමට දැඩි අපහසුතා ඇති වේ. මිනිසුන් ගත් කල එක් අයෙකු ගෙන් තවත් අයෙකුට වෙනස්ය. නමුත් ඕනෑම අයෙකුට සමාජය තුළ සාර්ථකව ජීවත් වීමට අවශ්‍ය අනුගත වීම් හැකියාවන් තිබේ.පුද්ගලයා සමාජය සමඟ ගැටෙමින් එයට අනුගත වෙමින් මුහුණ දෙන ආකාරය ඔහුගේ පෞරුෂත්වය වේ. එය එකිනෙකාට වෙනස් වේ. මෙයට දැනුම, අත්දැකීම්, සමාජය පිළිබඳව ආකල්ප, සමාජ වටපිටාව බලපායි.යමෙකුට හොඳ සෞඛ්‍ය සම්පන්න සාර්ථක ජීවිතයක් ගත කිරීමට නම් හොඳ පෞරුෂත්වයක් තිබිය යුතු වේ. තමන් ඉටු කරනු ලබන රාජකාරි අනුව බොහෝ විට පෞරුෂය ඒ හා බැඳී පවතී. දේශපාලනඥයකුට, විනිසුරු වරයෙකුට, ක්‍රීඩකයෙකුට, නිලධාරියෙකුට පිරිස් පාලනය කළ හැකි පෞරුෂයක්, රංග ශිල්පියෙකුට තම ප්‍රේක්ෂකයන් ඇද බැඳ තබා ගැනීමේ පෞරුෂයක් තිබිය යුතු වේ.උපතින්ම බොහෝ අය තම පෞරුෂ ලක්ෂණ රැගෙන එයි. නමුත් පසුව පෞරුෂත්වය වර්ධනය කර ගත හැකි වේ. එහි ඇති දුර්වලතා හඳුනාගෙන වැඩි දියුණු කළ යුතු තැන් හඳුනා ගන්නේ නම් හොඳ පෞරුෂයකින් හෙබි කා අතරත් ජනප්‍රිය පුද්ගලයෙකු විය හැකිය.ඇත්ත වශයෙන්ම හොඳ සෞඛ්‍ය සම්පන්න පෞරුෂයක් ඇති අය ලෙස හඳුන්වනු ලබන්නේ සමාජ වෙනස්වීම්වලට සාර්ථකව හැඩ ගැසී මුහුණ දෙන සෞඛ්‍ය සම්පන්න ආකර්ෂණිය පුද්ගලයන්ටයි.එවැනි පෞරුෂයක් හෙබි අයෙකු සමඟ ඇසුරු කිරීමට ඕනෑම අයෙකුට හැකිය. එවැනි පෞරුෂයක් ගොඩ නඟා ගැනීමට යෑමේ දී දැන ගත යුතු අත්‍යවශ්‍ය කරුණු කිහිපයකි.සමාජයේ අන් අය දෙස සුබවාදී ආකාරයකට බැලීම. නිතර අනෙක් අයගේ අදහස්වලට සවන් දී ඒවාට ගරු කිරීම. සැර පරුෂ නොවී සාමකාමී පුද්ගලයෙකු වීම. සෑම අවස්ථාවකදීම මානසික සමබරතාව රැක ගැනීම. ඔබ මෙන්ම අන් අයගේ ඕනෑ එපාකම් පිළිබඳව සොයා බැලීම. අන් අයගේ විවේචන පිළි ගත යුතු වේ. ඒවා නිවැරදි නම් ඒවා හදාගෙන ඒ අනුව වෙනස් වීම. තමාගේ ගමන් මඟ නිවැරදිව නොපැකිළිව උත්සාහයෙන් ගමන් කරන්න. තම පෞරුෂයට ගැළපෙන රැකියාවක නියැළීම. හොඳ ශිෂ්ට සම්පන්න පුද්ගල සබඳතා ගොඩ නඟා ගැනීම. කිසි විටෙකත් පුහු මාන්නයෙන් හිස උදුමාගෙන අන් අය පහත් කොට නොසලකන්න. හැකි පමණින් අන් අයට උදව් කිරීම.ඉහත කරුණු ඔබේ පෞරුෂය වර්ධනය කර ගැනීමට ඉවහල් කර ගත යුතු අතර ඔබ මූලිකවම තේරුම් ගත යුත්තේ හොඳ පෞරුෂයක් ගොඩ නඟා ගැනීමට ඔබට ඇති අවශ්‍යතාවයයි. පුද්ගලයකුගේ පෞරුෂත්ව වර්ධනය සඳහා මනෝ විද්‍යාත්මක උපදේශන සහ මෝහන ප්‍රතිකාර ක්‍රම ද උපයෝගී කර ගත හැකිය.මෝහන ප්‍රතිකාර මඟින් යම් යම් දුර්වලතා මඟ හරවා ඔබගේ ජීවිතය හැඩ ගැස්විය හැකිය. අප මුලදී කතා කළ තුෂාරගේ තත්ත්වය පෞරුෂ දුර්වලතාව නිසා හට ගත් මානසික රෝගී තත්ත්වයකි. පිරිසක් ඉදිරියේ ආකර්ෂණය වීමට ඔහුට මහත් කරදරයක් වී තිබුණේ ඔහුගේ පෞරුෂ දුර්වලතාව නිසාය. ඔහුට උපදේශන ක්‍රම සහ මෝහන ප්‍රතිකාර ක්‍රම යන දෙකටම යොමු කරවන ලදී.ටික කාලයක් ගත වීමේදී ඔහුගේ එම දුර්වලතාව හඳුනාගෙන ඒවා මඟහරවා ගනිමින් හොඳ පෞරුෂත්වයකින් හෙබි පුද්ගලයෙක් විය. පසුව ඔවුන් දෙදෙනා යොදා ගත් පරිදි මේ මංගල්‍ය සිදු විය.ඔබ දන්නා අයෙකු මෙවැනි තත්ත්වයකට මුහුණ පා සිටී නම් සුදුසුකම් ලත් වෛද්‍යවරයකු වෙත හෝ සුදුසුකම් ලත් උපදේශකවරයකු වෙත ගොස් උපදෙස් ලබා ගැනීමෙන් මෙම තත්ත්වයෙන් අත්මිදිය හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=am1307143</link>
    <topic>අවුරුද්දකට අඩු දරුවන්ට අතිරේක සරම්ප එන්නත් මාත්‍රාවක්</topic>
    <author>සුනිල් දයා අල්විස්</author>
    <content>අවුරුද්දකට අඩු දරුවන්ට අතිරේක සරම්ප එන්නත් මාත්‍රාවක්සෞඛ්‍ය අමාත්‍යාංශය රටපුරා මාස 6 මාස 12ත් අතර කුඩා දරුවන්ට අතිරේක සරම්ප එන්නත් මාත්‍රාවක් ලබාදීමට ඉකුත් 5 වැනි දා පියවර ගත්තේය. පසුගිය මාස හය පුරා රටපුරා සරම්ප රෝගයට ගොදුරු වූ දරුවන් 620ක් වාර්තාවීම අතිරේක සරම්ප එන්නත් මාත්‍රාව ලබාදීමට හේතු විය.එයින් රෝගීන් 168ක්ම වාර්තා වී තිබුණේ කොළඹින් වන අතර ඉන්පසුව නුවර ප්‍රදේශයෙන් රෝගීන් 72ක් ද වාර්තා විය. මුලතිව් දිස්ත්‍රික්කය හැර දිවයිනේ සෙසු සෑම දිස්ත්‍රික්කයකම එක පළාතකින් හෝ මේ කාල සීමාව තුළදී රෝගීන් 10 – 15 හෝ දෙතුන්දෙනා බැගින් හෝ වාර්තා වී තිබිණි.පසුගිය මාස කිහිපය තුළ ශ්‍රී ලංකාවේ දරුවන්ට සරම්ප රෝගය වැලඳීමේ ප්‍රවණතාවක් දකින්නට ලැබුණා සේම ලෝකයේ තත්ත්වය ගෙන බැලූ විට බොහෝ රටවලට ද සරම්ප රෝගය පසුගිය කාල වකවානුවේ පැතිර ගොස් තිබෙන බව සෞඛ්‍ය අමාත්‍යාංශය පවසයි.මාස 6 – 12ත් අතර කුඩා දරුවන්ට අතිරේක සරම්ප රෝග එන්නත් මාත්‍රාවක් ලබාදීම මේ නිසා පසුගිය 5 වැනිදා ආරම්භ කෙළේ කුඩා දරුවන්ට මේ රෝගය වැලඳීමේ ඇති ඉඩ අවස්ථාව වළක්වා ගැනීමටය.ඒ අනුව 2012 ජූලි 05 වැනි දා සහ 2013 ජනවාරි 06 වැනිදා අතර ඉපදුණ දරුවන්ට සරම්ප අමතර එන්නත් මාත්‍රාව ලබාදීමට සෞඛ්‍ය අමාත්‍යාංශය ආරම්භ කළ වැඩසටහන පළමු දිනයේදීම බෙහෙවින් සාර්ථකව පත්වී තිබේ.ඉකුත් 5 වැනිදා අමතර සරම්ප එන්නත් මාත්‍රාව ලබාදීම ඉතාම සාර්ථක වී ඇති බවත් ලක්ෂ දෙකහමාරක් පමණ සංඛ්‍යාවෙන් සියයට 90ක්ම එකම දිනයේ මේ එන්නත් මාත්‍රාව ලබාගෙන තිබේ.සරම්ප රෝගය උග්‍ර අතට පත්වුවහොත් නියුමෝනියාව, අන්ධභාවය, බිහිරි භාවය, මොළයේ ස්නායුවලට හානිවීම ඇති විය හැකි බව ද වසංගත රෝග අංශය පෙන්වා දෙයි.පසුගිය 5 වැනිදා තම කුඩා දරුවන්ට අතිරේක සරම්ප එන්නත් මාත්‍රාව ලබාදීමට නොහැකි වූ දෙමවුපියන්ට ලබන 20-27 වැනිදාත් මේ එන්නත් මාත්‍රාව තම ප්‍රදේශයේ සෞඛ්‍ය වෛද්‍ය නිලධාරි කාර්යාලයට දරුවා රැගෙන ගොස් ලබාදිය හැකිය. 5 වැනිදාට අමතරව ඉකුත් 6 වැනිදා සහ 13 වැනිදාත් මේ අමතර එන්නත් මාත්‍රා ලබාදී ක්‍රියාත්මක කරන ලදී.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=am1307144</link>
    <topic>හිතන්න එපා දුක්වෙන්න එපා මහලු විය හරිම සුන්දරයි</topic>
    <author/>
    <content>හිතන්න එපා දුක්වෙන්න එපා මහලු විය හරිම සුන්දරයිහිත ශක්තිමත් ව තිබියදී ගත දුර්වල වීම මහලු බවට පත්වීමේ දී ඇතිවන ලොකුම වේදනාවයිඅවබෝධයෙන් ජීවිතයේ තෘප්තිමත් භාවය අත්විඳීමට හොඳම වයස මහලු වයසයි මහනුවර මහ රෝහලේහදිසි ප්‍රතිකාර එ්කකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චිජීවිතය යනු එක්තරා පරීක්ෂණයකි. ඒ පරීක්ෂණයේ ප්‍රතිඵල ලැබෙන්නේ මහලු වියේදීය. ඒ ප්‍රතිඵලය සතුටින් සහ මධ්‍යස්ථව දරාගැනීමට හැකිවිය යුතුය.ගැමි පෙදෙසක ජීවත්වූ තරුණයෙක් සිය පියාද කැටුව මා සොයා පැමිණියේය. තරුණයා පවසන පරිදි තම පියා මෑතක සිට තරමක් හිතුවක්කාර අදහස් ඇති, වහා කිපෙන සුලු පුද්ගලයෙකු බවට පත්වී ඇත. මීට අමතරව පියා මත්පැන් ද පානය කරන බව ද තරුණයා කීය. පියා මීට පෙර කිසිදු ශාරීරික හෝ මානසිත රෝගයකට එක දිගට ප්‍රතිකාර ගෙන තිබුණේ නැති බවද හෙළි විය.මම ඒ වයස්ගත පුද්ගලයා සමඟ කතාවට වැටුණෙමි. ඔහු විශ්‍රාමික විදුහල්පතිවරයෙකි. ඔහුට විශේෂ නිදන්ගත කායික හෝ මානසිත රෝගයක් තිබුණේ නැත. ඔහු අතීතයේදී කළ රැකියාව පිළිබඳව ඉතා තෘප්තිමත්ය.නමුත් ඔහු තම දරුවන් පිළිබඳව නම් තෘප්තිමත් නැති බවක් වැටහිණි. පවුලේ අනෙක් දුවල පුතාලා වෙන්වී ජීවත් වීම ඔහුට මානසික පීඩාවක් බව පත්වී තිබේ. ඔහු දැන් ජීවත් වන්නේ තම බාල පුත්‍රයාගේ් වැඩපළේය. ඔහුගේ මහලු බිරිය වැඩිමහල් පුතු සමඟ ජීවත් වෙයි.ඔහු තම යටගියාව පිළිබඳව බොහෝ දේ මා සමඟ කතා කළේය. තමා ඉතාමත් දුක් මහන්සියෙන් ඉගෙන ගෙන රැකියාව සොයාගත් ආකාරයත්, ඉන්පසු විවාහ වී තම පවුල ගොඩනඟාගැනීම සඳහා දරන ලද අපරිමිත වෙහෙසත් ඔහු කතාව පුරාම හොඳින් පැහැදිලි විය.දරුවන් තරුණ වියට පත් වූ පසු ඔවුන්ව විවාහ කර දී තමා සතු සියලු වත්කම් ඔවුන්ට පවරා දී ඇත. ඒ මේ සියලු වගකීම් ඉටු කළත් තවමත් ඔහුට නොවිසඳුණු ගැටලුවක් ඉතිරි වී ඇත. ඒ තමා බලාපොරොත්තු වූ ආකාරයට තම මහලු විය සතුටින් ගතකිරීමට නොහැකි වීමයි.වයසට යාම, අප සැම දෙනෙකුටම පොදු ධර්මතාවයකි. හැමෝ ම ඒ පිළිබඳව දැන සිටිය ද මහලු වියේදී ඇතිවන කායික මානසික ගැටලු පිළිබඳව කල්පනා කර ඒ සඳහා සූදානම් වන්නේ කීයෙන් කීදෙනා ද?සැබවින්ම ඔබ ඔබේ මහලු විය පිළිබඳව සිතා තිබේද? ඔබ මහලු වියට පත්වූ විට කිනම් පරිසරයක, කිනම් ආකාරයක පුද්ගලයන් සමඟ කුමක් කරන්නට වේදැයි සිතා තිබේද?එය ඉතා වැදගත් ප්‍රශ්නයකි. එසේම ඒ ප්‍රශ්නයට නිවැරදි පිළිතුරු සොයා ගැනීම ද අනිවාර්ය කටයුත්තකි. එබැවින් මහලු විය පිළිබඳව සාකච්ඡා කිරීම වැදගත් දෙයකි.වයස්ගත වීම අප කිසිවෙකුටත් වැළැක්විය නොහැකිය. ඒ නිසා අප සිදුකළ යුත්තේ ඒ සඳහා සූදානම් වීම පමණි. වාසනාවකට මෙන් වෛද්‍ය විද්‍යාවේ දියුණුව නිසා මිනිසුන් ජීවත්වන ආයු කාලය අද වැඩි වී තිබේ.එසේම නවීන ලෝකයේ දරුවන්ගේ උපත් අනුපාතය ක්‍රම ක්‍රමයෙන් පහළ බසින බව පෙනෙන්නට ඇත. පවුලක සිටින්නේ දරුවන් එක්කෙනෙක් දෙන්නෙක් පමණි. මේ හේතු නිසා ඉදිරි කාලයේදී ලෝකයේ වයස්ගත පුද්ගලයන්ගේ සංඛ්‍යාව ඉහළ යන බව අනාවරණය වී ඇත. ඒ නිසා ඔවුන් පිළිබඳව සාකච්ඡා කිරීම කාලෝචිතය.ලෝකයේ බොහෝ රටවල වයස්ගත හෝ ජ්‍යෙෂ්ඨ පුරවැසියන් ලෙස හඳුන්වන්නේ වයස 65 පමණ ගතවූ පුද්ගලයන්ටය. හැට පැන්න පුද්ගලයන් වයසින් හා දැනුමින් මුහුකුරා ගිය වැඩිහිටියන් ලෙස ගණන් ගැනේ. කෙසේ වෙතත් වයස යනු පුද්ගලයෙකුගේ ක්‍රියාකාරකම් පිළිබඳව අදහසක් ගත හැකි එක් මිම්මක් පමණි.ඇතැම් අය තම වයසට වඩා අඩුවෙන් හෝ වැඩියෙන් මුහුකුරා යති. එසේම ශාරීරික ශක්තියෙන් තම වයසට වඩා අඩු හෝ වැඩි වශයෙන් ක්‍රියාකාරකම් සිදුකරති. ඒ කෙසේ වුවත් ශරීරය මෙන් හිත (මනස) වයසට යන්නේ නැත. ඒ නිසා කොතරම් වයස්ගත වුවත් ඇතැම් අය තමන් තවමත් ජවසම්පන්න බව ප්‍රකාශ කරති.වයසට යන විට ගත දුර්වල වීම හිත දුර්වල වීමට වඩා ඉක්මනින් සිදුවෙයි. ශරීරය වියපත් වුවත් හිත තුළ හැඟීම් වියපත් වීමක් සිදු නොවෙයි. නමුත් වයසට යනවිට ශරීරයට දැනෙන දුර්වලතා, අපහසුතා මනසට ඍජුවම බලපායි. හිත ශක්තිමත්ව තිබියදී ගත දුර්වල වීම මහලු බවට පත්වීමේ ප්‍රබලතාව වේදනාවයි.අප රටේ සංචාරය කිරීමට පැමිණි වයස අසූ පහක පමණ යුරෝපීය සංචාරකයෙකු මට හමුවිය. ඔහු විවිධ රෝගාබාධ කීපයකට දීර්ඝකාලීනව ඖෂධ භාවිතා කරන අයෙකි. ඔහු දණහිසස් හංදි දෙකම ඉවත් කොට ඒ සඳහා කෘතිම උපාංග බද්ධ කර ඇත. ඔහුට හදවත් සැත්කමක් සහ වෙනත් ශල්‍යකර්ම කීපයක් ද සිදුකර ඇති බව ඔහු පැවසීය.නමුත් තවමත් ඔහු සැරයටියක් ආධාරයෙන් හොඳින් ඇවිදිමින් රට රටවල සංචාරය කරයි. නවීන තාක්ෂණයට හා වෛද්‍ය විද්‍යාවට පින් සිදු වන්නට ඔහු තවමත් සතුටින්, තමා ප්‍රිය කරන ආකාරයට ජීවත් වෙයි.මහලුවිය සැබවින්ම අභියෝගයක් වුවත්, එය ජයගැනීම සඳහා ද උපක්‍රම තිබේ. නමුත් පහළ ආර්ථික මට්ටමක් ඇති අයට නම් එය අභියෝගයක්. සෑම පුද්ගලයකුට ම වයස් ගත වන විට තමාට අවශ්‍ය තරම් ධනය, පිරිවර සහ සැප පහසුකම් ගොඩනඟා ගැනීමට අපහසුය. ඒ නිසා බොහෝ අය වයසට යන විට ‘නොහැකි’ පුද්ගලයන් ලෙසට ජීවිතය ගෙවා අවසන් කර දමන්නට සිතති.ඒ නිසා වයස්ගතවූ බොහෝ අය ජීවත් වන්නේ තෘප්තිමත්ව නොවන බව පෙනීයයි. බොහෝ අය වයස්ගත වන විට ආගමට දහමට නැඹුරු වෙති. තවත් අය තම දරු මුනුපුරන් සමඟ කාලය ගත කරති. තවත් අය හුදකලාව හෝ මහලු නිවාසවල කල් ගත කරති.පුද්ගලයෙකු වයස්ගත වනවිට ඔහුගේ ශරීරය ක්‍රමක්‍රමයෙන් දිරාපත් වීමට පටන්ගනී. එසේම වයස්ගත වනවිට ගෙවී යන ශරීර කොටස් වර්ධනය වීම අඩුවී යයි. ඒ නිසා ඔවුහු විවිධ වූ කායික ප්‍රබලතාවලට මෙන්ම නිදන්ගත රෝගවලට ද ගොදුරු වෙති.වයස්ගත වනවිට අපගේ මොළයේ සෛල ප්‍රමාණය සහ ක්‍රියාකාරීත්වය ක්‍රමයන් කුඩා වෙයි. ඒ නිසා මොළය මුල්කරගත් මානසික, කායික ක්‍රියාකාරම්වල දුර්වල බවක් ඇතිවෙයි. එසේම රුධිර පීඩනය හා හදවත් රෝග ආදිය වයසත් සමඟ ක්‍රමක්‍රමයෙන් වැඩිවෙයි. ඒ ආශ්‍රිත ආඝාතය, අංශ භාගය වැනි රෝග ද මේ කාලයේ බහුලය. සිරුරේ හංදි දිරාපත් වීමෙන් ආතරයිටිස් රෝගය ද හටගනී. දියවැඩියාව, ශ්වසන හා පිළිකා ද මහලු වයසේ බහුලව දක්නට ලැබෙයි. අස්ථි, මේදය හා මාංශපේශි දිරාපත් වීම නිසා ශරීරයේ ශක්තිය හීන වෙයි. ශරීරයේ බර ද බොහෝවිට අඩු වී යයි.සිරුර එසේ වියපත් වූවාට මනස (හිත) නම් එසේ වියපත් නොවන බව මීට පෙරද පැවසුවෙමි. දීර්ඝ කාලයක් විවිධ මානසික ගැටුම්වලට මුහුණ දීමෙන් පසු කෙනෙකු වියපත් වනවිට මනසට විවේකයක්, විරාමයක් අවශ්‍ය බව තදින් දැනෙන්නට පුළුවන.බොහෝ වෙහෙස මහන්සි වී වැඩ කරන ඇතැම් අය වයස්ගත වන විට මානසික ආතතියෙන් පෙළෙන බව පෙනෙන්නට තිබේ. එයට හේතුව ඔවුන්ට තමා දැරූ වෙහෙස මහන්සියේ තරමට හොඳ ප්‍රතිඵලයක් ලබාගැනීමට නොහැකි වීමය. එසේ නැතිනම් ඔවුන්ගේ බලාපොරොත්තු, සැලසුම් ආදිය නිසි ලෙස ක්‍රියාත්මක නොවීමය. ඒ නිසා ඇතැම් වයස්ගත පුද්ගලයෝ විශාදය වැනි මානසික රෝගවලට ගොදුරු වී සිටිති.අද ලෝකයේ මිනිසුන් අතර මානසික ආතතිය ශිඝ්‍රයෙන් වැඩිවන බව සොයාගෙන තිබේ. ඒ කරුණ මහලු වියට ද පොදු දෙයකි. වයස්ගත පුද්ගලයන්ගෙන් සැලකිය යුතු පිරිසක් තවමත් විවිධ රැකියා, ජීවනෝපායවල නිරත වෙමින් ජීවන සටනට උරදී සිටින බව පෙනෙයි. ඔවුන්ගේ දරු, මුනුපුරන් තවමත් ඔවුන්ගේ පිහිටෙන් ජීවත් වන අවස්ථා අප දැක තිබේ.විශ්‍රාම සුවයෙන් ගත කරන්නට අවශ්‍ය කාලයේ දී පවා එසේ නැතිව තම දරු මුනුපුරන් වෙනුවෙන් වෙහෙසෙන්නට වීම සැබැවින්ම කනගාටුවට කරුණකි. නමුත් අඟහිඟකම් ඇති වයස්ගත පුද්ගලයන් පිළිබඳව සත්‍යය එයයි.තමන්ට අවශ්‍ය තරමට මුදල් හදල් හා පහසුකම් තිබියදීත් මහලු වියේදී තවදුරටත් වෙහෙස මහන්සි වී වැඩ කරන අය ද සිටිති. එක් අතකට තම ජීවිත කාලයේ දී වැඩ කිරීමට හුරු වූ අයට වයසට යන විට අලසට, එක්තැනකට වී සිටින්නට අපහසුය. ඒ ඔවුන්ගේ පුරුද්දයි.එහෙත් තමාගේ හිතේ සවිය තිබුණ ද තමාගේ ශරීරය පෙර මෙන් සවිමත් නොවන බව ඔවුනට අමතක වී ඇති බව පෙනෙයි. ඒ නිසා පෙර පරිදි වැඩ කරන්නට ගොස් රෝගාබාධ, අනතුරුවලට මුහුණ දෙන අය ද සිටිති.කොයිතරම් මුදල් හදල්, පිරිවර, සැප සම්පත් තිබුණ ද සෑහීමකට පත් නොවන අය ද නැත්තේ නොවේ. ඔවුහු මියයන මොහොත දක්වාම, තව තවත්, ධනය, බලය, කීර්තිය වැනි දේ හඹා යමින් නොමැරෙන මිනිසුන් ලෙස ජීවත් වන්නට උත්සාහ කරති.මේ කථාවේ අනෙක් පැත්ත ද නිවැරදිය. වයස් ගතවීමත් සමඟම සරල සැහැල්ලු ජීවිත ගත කරන අය ද සිටිති. ආගමානුකූලව, සිත සැහැල්ලු කරගෙන ලද දෙයින් සතුටු වෙමින් තම දරු මුනුපුරන් සමඟ සතුටින් ජීවත්වන අය ද සිටිති.මහලු අය සහ මුනුපුරන් අතර එකිනෙකට සමාන බොහෝ ලක්ෂණ ඇත. තම දරුවන්ට වඩා දරුවන්ගේ දරුවන්ට ආදරය දක්වන මහලු අය සිටිති. එසේම තම දෙමවුපියන්ට වඩා තම ආච්චීට, සීයාට ආදරය කරන මුනුපුරෝ ද සිටිති. එබැවින් එම පරම්පරා දෙක අතර ඇත්තේ සමීප සබඳතාවකි. දරු මුනුපුරන් සමඟ සිටින විට තමන්ගේ සියලු දුක්, අපහසුතා අමතක වී යන බව ඔවුහු පවසති.වියපත් වීම කිසිදු ලෙසකින් වත් දුක්බර දෙයක් නොවිය යුතුය. එය මෙලොව උපන් හැම සත්ත්වයෙකුට මෙන්ම ගහකොළ ආදී සොබා දහමේ සෑම වස්තුවකටම පොදු වූ ධර්මතාවකි. ඇති වූ සෑම දෙයක්ම වෙනස් වෙයි. මහලු වීම යනු ඒ සොබා දහමේ ප්‍රතිඵලයකි.වියපත් වීම සතුටට කරුණක් මිස දුකට කරුණක් නොවිය යුතුයි. අවබෝධයෙන් ජීවිතයේ තෘප්තිමත් භාවය අත්විඳීමට හොඳම වයස මහලු වියයි. මහලු වියට එළඹෙන බොහෝ දෙනෙකුට තිබෙන ගැටලුවක් වන්නේ රෝග පීඩා නිසා එක්තැන් වී දුක් විඳීමට සිදුවේ ද යන්නයි.අපි ජීවිතයේ කොයිතරම් දුක් කම්කටොලුවලට මුහුණ දුන්න ද ජීවිතයේ අවසාන කාලයේදී හෝ සැනසුමෙන් සිටින්නට බලාපොරොත්තුව සිටින්නෙමු. ඒ නිසා මහලු විය තෘප්තිමත්ව ගත කරන්නේ කෙසේ ද යන ප්‍රශ්න නිරන්තරයෙන් මතුවෙයි.ජීවිතයේ සැඳෑ සමය සතුටින් හා තෘප්තිමත්ව ගත කිරීමට නම් හොඳ මානසික හා ශාරීරික සෞඛ්‍යයක් තිබිය යුතුය. එසේම තමාට හිතවත් පිරිසක් මෙන්ම පහසුකම් ආදිය සපුරාගෙන තිබිය යුතුය. නමුත් ඉහත සඳහන් කළ කාරණා මහලු වියට පත්වූ පසුව එක්වරම සපුරාගත හැකි දේවල් ද නොවේ. ඒ නිසා මහලු වීමට පත්වීමට ප්‍රථම තමාගේ ජීවිත කාලය තුළ ඒ සඳහා හොඳ සැලසුමකට අනුව කටයුතු කළ යුතුය.ලෙඩ වීම වයස්ගත අයට පොදු දෙයක් බව මුලින් පැවසුයෙමි. නමුත් තරුණ කාලයේ දී නිවැරදි ලෙස ජීවිතය ගත කිරීමෙන් බොහෝ ලෙඩ රෝග වළක්වා ගත හැකිය. නිවැරදි සෞඛ්‍ය පුරුදු, ව්‍යායාම, සමබර දින චර්යාව, හොඳ ආහාර ආදිය මෙහිදී වැදගත් වෙයි. ඇතැම් අය තමා ගැන සැලකිල්ලක් නැතිව පවුලේ අය වෙනුවෙන් නොකඩවා වෙහෙස වෙති. අවසානයේදී ඔවුහු ඉක්මනින් ලෙඩ වෙති.තරුණ කාලයේ දී සෑදෙන රෝගවලට නිසි ප්‍රතිකාර ගත යුතුය. වියපත් වීමත් සමඟම ශරීරයේ ඇතිවන විවිධ වේදනා අපහසුතා පිළිබඳව හොඳ අවධානයෙන් පසුවිය යුතුය. රෝගයක් වළක්වා ගැනීම මෙන්ම මුලින්ම රෝගය හඳුනා ගැනීම නිසා පිළියම් කිරීම පහසු වෙයි.තරුණ අවධියේදී මත්පැන්, මත්ද්‍රව්‍ය, දුම්පානයට ඇබ්බැහිකම් වූ අය අනිවාර්යයෙන්ම වයස්ගත වන විට කායික - මානසික රෝගීන් බවට පත්වෙති. දුම්පානය කරන අයගෙන් වැඩි පිරිසක් වයස්ගත වන විට හෘද රෝග, පිළිකා සහ විවිධ වූ ශ්වසන රෝගවලට ගොදුරු වීම අනිවාර්යය.එසේම ආහාරවල පාලනයක් නැති, තරබාරු පුද්ගලයන් වයස්ගත වන විට දියවැඩියාව, අධික රුධිර පීඩනය, හදවත් රෝග ආදියට පහසුවෙන් ගොදුරු වෙති.කය වෙහෙසා වැඩ කිරීම හොඳ දෙයක් වුවත් පමණට වඩා වෙහෙස වී වැඩ කිරීම නිසා ආතරයිටිස්, කොන්දේ ආබාධ, සුෂුම්නාවේ ආබාධ සුලභව ඇතිවෙයි.වයස්ගත පුද්ගලයාට ඉහත ශාරීරික දුබලතා ඇති වනවා මෙන්ම ඔවුහු මානසික වශයෙන් ද යම් යම් අබල දුබල බවට පත්වෙති. තමන්ට කැමති දේ කැමති පරිදි කරන්නට නොහැකි නිසා ඒ පිළිබඳව පසුතැවීමකින් ඔවුහු පසුවෙති.වයස්ගත වූ විට තමන් වැඩකට නැති අවලංගු කාසියක් යැයි සිතන අය ද සිටිති. මේ ආකාරයට හිතින් තැවෙමින් සිටින ඇතැම් අය විශාදය වැනි මානසික රෝගීන් බවට පත්වෙති.එසේම ඉටුකරගැනීමට බැරි වූ දහසක් බලාපොරොත්තු, වේදනා සහ තරහා හිතේ තබාගෙන සිටින අය උමතු තත්ත්වයට පත්විය හැකිය. ඇතැම් අය මරණාසන්න වන විට තමාට දැනෙන කායික, මානසික පීඩාව විඳ ගැනීමට අපොහොසත් වී සිහි විකල් වෙති. දැඩි ආශාවල්, බලාපොරොත්තු මෙන්ම අනවශ්‍ය බර හිතේ තබාගෙන සිටින අයට වන්නේ එයයි.ඒ ගැටලුවට විසඳුම් ද නැත්තේ නොවේ. තම ජීවිතය අවසානය තෙක් බොහෝ සතුටින්, සැනසීමෙන් ගත කරන අය ද කොතෙකුත් සිටිති. එයට හේතුව ඔවුන්ගේ මනා සැලසුම සහ අවබෝධයයි.තමාට සවි ශක්තිය ඇති කාලයේ දී සාධාරණ ලෙස, හැම කෙනකුම සමඟ හොඳින් ජීවත් වෙමින්, හොඳ සේවයක් ඉටුකොට, යහපත් දරු මුනුපුරන් සිටින අයට මහලු විය මහත් සතුටකි.තමන් තරුණ කාලයේ සිදුකළ හොඳ වැඩ ගැන සිතමින් ජීවත්වීම තරම් සතුටක් මහලු කාලයේ තවත් නැත. එබැවින් හොඳින් ජීවත් වීමටත් හොඳ මනසක් හදා ගැනීමටත් තරුණ අය උත්සාහ කළ යුතුය.තමන්ගේ සතුට අහිමි වීම පිළිබඳව අන් අයට දොස් පැවරීමෙන් පලක් නැත. ඒවා තමාගේම දුර්වලතා බව තේරුම් ගත යුතුය. වැරදි අවබෝධයෙන්, තරහින්, පීඩනයෙන් ජීවත්වන අය වයස්ගත වී මරණාසන්න වන විට සිහි විකල් වී රෝහල්වල සිටිනු අප ඕනෑතරම් දැක ඇත්තෙමු.වයස්ගත අය නූතන සංස්කෘතියට, නව පරම්පරාවට දොස් පවරති. වෙනස් වීමට ඔවුන් කැමති නැත. ඔවුහු ඒ ගැන දැඩි කලකිරීමෙන් පසුවෙති. නමුත් වෙනස් වීම් කිසිවෙකුටත් වෙනස් කළ නොහැකි ලෝක ස්වභාවයකි.අතීතයේ තිබු දේ අප අමතක නොකළ යුතු වුවත්, නූතන ලෝකය ද ඒ ආකාරයටම පැවතිය යුතු යැයි සිතීම අනුවණකමකි. ඒ අවබෝධය මහලු වියට අත්‍යවශ්‍ය දෙයකි.එබැවින් තමාට අලුතෙන් අසන්නට, දකින්නට ලැබෙන දේ ගැන සිත උපේක්ෂාවෙන් පවත්වා ගැනීම වැදගත් වෙයි. උපදෙස් දිය යුත්තේ උපදෙස් පිළිගන්නා අයට පමණි. එසේ නැතිනම් නිහඬව සිටීම සුදුසුය.වයස් ගත වීමත් සමඟම සරල, චාම් බව ඇති කර ගත යුතුය. විශේෂයෙන්ම මහලු කාලයේ ඇතිවන ශරීර දුර්වලතා, තමන්ගේ මනස ශක්තිමත්ව තබා ගැනීමට බාධාවක් නොවිය යුතුය. බොහෝ අය වයස්ගත වන විට ආගම දහම සඳහා නැඹුරු වෙති. එය ඉතා හොඳ දෙයකි. සිතත්, ගතත් සුවපත් කර ගැනීම සඳහා ආගම දහම තරම් හොඳ වෙනත් දෙයක් නැති තරම්ය.මහලු වියේදී සිත සන්සුන් කිරීමට විවිධ මනෝ චිකිත්සක ක්‍රම ද ඇත. ජීවිතය යනු එක්තරා පරීක්ෂණයකි. එම පරීක්ෂණයේ ප්‍රතිඵල ලැබෙන්නේ මහලු විය එළඹෙන විටය. ඒ නිසා එම ප්‍රතිඵලය සතුටින් මෙන්ම මධ්‍යස්ථව දරා ගැනීමට හැකි විය යුතුය.තමන්ට බැරි වූ දේ ගැන පසුතැවෙනවාට වඩා, තමන්ට කළ හැකි වූ දේ ගැන සතුටු වීමට කල්පනා කළ යුතුය. ඒ ආකාරයට දැනුමෙන් සහ අවබෝධයෙන් පොහොසත් විය යුතුය. පොහොසතා යනු බොහෝ දේ හිමි කෙනා යන අරුත නොවේ. පොහොසතා යනු අඩුවෙන්ම අවශ්‍යතා ඇති, කුඩාම දෙයින් සතුටු වන පුද්ගලයාය.ඇතැම් වැඩිහිටියන් සිතන ආකාරය, ඔවුන්ගේ දැඩි අදහස් හා විශ්වාසත් වෙනස් කිරිම කළ නොහැකිය. එහෙත් ඔවුහු මෙතෙක් කල් අන් අය වෙනුවෙන් වෙහෙස මහන්සි වී මහඟු සේවයක් ඉටුකළ අය වෙති.ඒ නිසා දැන් ඔවුන්ට කැමති පරිදි ජීවත් වීම සඳහා ඉඩ සලසා දිය යුතුය. කිසි විටකත් ඔවුන්ව හෙළා නොදැකිය යුතුය.මහලු වයසේ පසුවූ, මතකය දුර්වල පියෙක් විය. මතකය දුර්වල වූ නිසා පියා තම පුතාගෙන් යම් දෙයක් පිළිබඳව නැවත නැවත කීප වරක් විමසා සිටියේය. එකම දේට උත්තර දීම නිසා උරණ වූ පුතා එයාට දොස් නැගුවේය.මහලු පියා පුතාට මතක් කර දුන්නේ පුතාගේ කුඩා කාලය පිළිබඳවය. “පුතාට දැන් මතක නැති වුණත්, පුතා පුංචි කාලයේදී නින්ද යන තුරු මට එකම කතන්දරය සිය වරක් විතර කියා දෙන්න සිදුවුණා. ඒත් මම තරහා ගත්තේ නැහැ. මම දැන් දුර්වලයි. හරියට ඉස්සර පුතා පුංචි කාලේ වගේ. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=ay1307141</link>
    <topic>හිරිමල් හිරු</topic>
    <author/>
    <content>සංස්කාරක, සඳ දිය, සිළුමිණ, ලේක්හවුස්, කොළඹ 10. ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකථන අංකයක් ද ලියා එවන්න අමතක නොකරන්න.පුතා - වෙසක් එකට සිල් ගන්නම කිව්වා - ලොකු සර් නැත්නම් ගහනව කිවුවා අම්ම තාත්තට කියන්න කිවුවා - මට බැහැ අම්මේ රකින්න ඕවාඅම්ම - උදේ දවල් රස කෑමත් දෙනවලු - අතුරුපසට රස කැවිලිත් දෙනවලු දානෙ වැළඳුවම පිරිකර දෙනවලු - සිල්ගත්තට වෙන තෑගිත් දෙනවලු පුතා - ඊට වඩා දන්සල් බත මරුනේ - කොල්ලො එක්ක ඇවිදිනකොට ජොලිනේ සිල් ගත්තත් මම කරන්නෙ එකනේ - ගෙදරට තොරණක් හැදුවොත් මරුනේඅම්ම - පුදුමයි උඹගේ අදහස් ගැන මට - එහෙම දෙයක්වත් කරපං හරියට තාත්ත වාගෙයි උඹෙ වැඩ හරියට - තාත්ත උඹ වගෙ බොහොම වෙලාවට පුතා - සල්ලි ටිකක් ඕනෑ ඒකට මට - ‍ෙකාල්ලො එක්ක ඇවිදිනවා ගෙන් ගෙට ඇරයුම් කරනව දෙතුන් සීයකට - ලාබෙ බෙදාගෙන චයිනිස් කන්නටතාත්ත - හැන්දෑවට සිවුපාදෙන් ආවට - උඹටත් බැණගෙන අම්මට ගැහුවට මගේ සපෝට් එක කොල්ලගෙ පැත්තට - මුදල් අංසෙ වැඩ දීපං තාත්තට පුතා - කානිවල් එකක් දාමුකො මිදුලේ - ගෝනි එළුව පෙන්නමු ගේ ඇතුළේ ආදායම බෙදමුකො අපෙ පවුලේ - වෙසක් පොසොන් බිස්නස් එක මරුනේමාමඬල ගැමුණු වික්‍රමසූරිය  මල්වානේ දිනේෂි අරුණිකා පීරිස්  සුපිපෙන කුසුමක් තළා පෙළා රුදුරු යකෙකු මා බිලි ගත්තා සොඳුරු ලොවක් මට හිමිකර දෙන්නට අම්ම ගියා මා තනිකර දුරු රටකට සුරා සොඬකු විය පියතුම කරුමෙට පිය සෙනෙහස මට නැතිවිය සදහට මා තනිවී ඇත අසරණ වී ඇත කිසිවෙකු නැත මා ගලවා ගන්නට සොහොයුරියක් වී ඔබ දෙව් මැදුරට එන්නයි හිටියේ සමිඳුනි ගුණවත් මා දුටු සිහිනය හරි මිහිරියි සමාව දුන මැන සමිඳුනි මා හට සිහිනය මා දුටු යයි බොඳවී මා තනිවී ඇත අසරණ වී ඇත කිසිවකු නැත මා ගලවා ගන්නටවිනිසුරු පී.එච්.කේ.කුලතිලක   හායී... හායී.. ඔයාලා දැන් ඉන්නේ... මේ කවුද...? මේ කවුද? Sweeet... and Bright පිනයි පරකාසුයි එක්ක. ඉතින් කොහොමද පරකාස් දෙවැනි පැයටත් ආ‍ව නේද? Ya... Ya.... අපි ඉන්නෙ ‘චී’ Fm morning Fun එක්ක. අපි යමු පිනා song එකකට. අපේ Fb gang එක ඉන්නවා බලාගෙන.ok අපි අහමු ‍පනාමුරේ ඇත් රාජා song එක. ඔයාලා කැමතියි නේ? පිනා ඔයා මේ දවස්වල fun එකේ ඉන්නෙ නේ? Ya.... අපි එහෙමයි පරකාස්. ඒකනෙ ඔයාගෙ husband ගෙ statue එකක් හදනවලු නේ? අපේ ‍පනාමුරේ ඇත් රාජාගේ? නේ? ඇයි පරකාස් ඔයාට jealous ද? ආ? ok යමු song එකට. මෙයාට jelous. අනේ....”මොකක්ද ළමයි ඔය දාලා තියෙන්නෙ? මොනවද මේ විකාර? නෑ තාත්තෙ අලුත් සිංදු යනවා කියලා මේ නංගිනෙ දැම්මෙ. චූටි දුව මං කියලා තියෙනවා ඔය වගේ දේවල් අහන්න එපා කියලා... අනේ තාත්තෙ.... පුතාලා දන්නවද ඔය පරකාස් ද කවුදෝ අපහාස කළේ උතුම් ගති ගුණ තිබුණු සද්දන්ත කුලේ හස්ති රාජයෙකුට කියලා? අපි අහලා නම් තියෙනවා තාත්තෙ.අහලා තිබුණට මදි දරුවො ඒ අපේ උරුමය, ප්‍රෞඩත්වය, සංස්කෘතිය. අපි ඒවා අගය කරන්න ඕන. රැක ගන්න ඕන. රේඩියෝ එකේ මයික්‍රෆෝනයක් ඉස්සරහට යන්න ලැබුණු පළියට අර දැලි පිහිය අතට ගත්ත වඳුරා වගේ දඟලලා තමුන්ගෙ මූණට කපා ගන්න එක නෙවෙයි හරි.අපේම රටේ අපේකම පාවා දුන්නු, පිටරැටියන්ට වහල්කම් කරපු මිනිස්සු කියන උදවිය තමන්ගෙ සනුහරේ ඇත්ගාල් බැඳලා විනාශ කරද්දි වීරයෙක් වගේ වෙඩි පාර කාගෙන සටන් කරපු උතුම් වීරයෙක් තමා පනාමුරේ ඇතා.තනි දළයක් තිබුණු බොහොම තේජස් සද්දන්තයෙක් උපහාසයට ගන්න තරම් අපේ රටේ මාධ්‍ය පිරිහිලානෙ. දැන් ඔය පනාමුරේ කෞතුකාගාරයක් වුණත් හදන්නෙ ඒ සතාට ගරු කරලා. දුටුගැමුණු රජ්ජුරුවන්ගෙ කඩොල් ඇතා වගේ රණකාමියෙක්. ඒවා අපේ අලුත් පරම්පරාව දැනගන්න ඕන. ඒත් තාත්තෙ radio channel එකක් වුණාම Fun එකත් ඕනනෙ... Fun?fun එකට කියලා රටට, සංස්කෘතියට අපහාස කළාම හරිද?රටක මාධ්‍ය කියල කියන්නෙ සිව්වැනි බලය. ඉතින් එහෙව් එකේ මෙහෙම හැසිරෙන එක මාධ්‍ය සදාචාරයද? මේවායින් අපේ දරුවො නරක ආදර්ශ නේද ගන්නෙ? පනාමුරේ ඇතා කීවම ආඩම්බරයක්, අභිමානයක් දැනෙන්ට ඕන එකට උපාහසයක් දැනෙන එකද හරි දරුවො?අපේ මිනිස්සු රට, ජාතිය පාවා දීලා පිටරට ගතු කියන අද කාලෙ තිරිසන් වුණත් කළ දේ ගැන කතා කරන්න ඕන මෙහෙමද? ගුවන්විදුලි මාධ්‍යයට රටක් වෙනස් කරන්න පුළුවන්. ඒ නිසා ඒ හඬ හරියට පාවිච්චි කරන එක වගකීමක්. සන්නිවේදකයෙකුගෙ කාර්යභාරය හරියට හඳුනාගන්න ඕන. නැතිව ඕන එකයි එපා එකයි කියන එක නෙවෙයි හරි. ඒවා අහන අපිත් දෙපාරක් නෙවෙයි සිය පාරක් හිතල බලන්න ඕන. මේ ඒකට හොඳම කාලෙ දරුවනේ.තිලිණි අනුරුද්ධිකා සීතල සඳ කිරණ සිරුරම අවුලනවා ආදර උණුසුමක් නොවිඳා ගතවෙනවා ජීවන ඔරුව තනිවී සිත ළතවෙනවා ආදරයක් ඉල්ලා සිත හැඩවෙනවා කනට කොඳුරන රස බස් ඉතිරෙනවා නිල් නෙත් දුටු දෙනෙත් දුටුවම හිනැහෙනවා නර කෙස් එකින් එක දැන් දැන් මතුවෙනවා කාලය ගතවෙලා මැදිවිය එළඹෙනවා සුමිහිරි මිහිර දෙතොලග විඳලාම නැති ජීවත් වුණත් ජීවිතයෙන් පලක් නැති දු නු දිය බිඳි මල් සරා ද පලක් නැති ඔහුගේ වැරැද්දට කඳුළැලි පලක් නැතිතඹුත්තේගම නිලන්ත අනුහස්  ඉර හැරෙන්න ළඟයි අඳුර මෝහ කරයි නිවහන කළුවරයි අප මෙහි තනිවමයි දරු පැටවුන් දුරයි එහි යන්නට හිතෙයි දෙපයට සවි මදියි දිවිය මෙහෙ ම තමයි විසල් අහස ලොකුයි තරු කැට නිදි වරයි අද අපි තනිවමයි දරු පැටවුන් දුරයිඋඩුබද්දාවේමංගලිකා කරුණාරත්න  වෙල් යාය මැදින් වැටිලා තියෙන පුංචි ගුරුපාර දිගේ ගුරු ගෙදරට පියමනින පුංචි ළමයි පේළි හරිම ලස්සනයි. මම ඈත ඉඳන් ඒ දිහා බලං ඉන්න අතරේ එක තැනක මගෙ ඇස් නතර වුණා. පුංචි අයියයි නංගියි අත් අල්ලගෙන පාසල් යනවා.ඒ දෙන්නා වගේ ම මමයි මගේ අයියත් ඒ පාර දිගේ ගිය අන්තිම දවසේ ඒ මතකයේ මම තනිවුණා. ඒ වගේම මමත් අයියත් එක්ක අත් අල්ලගෙන ඒ ගුරුපාර දිගේ පාසල් ඇරිලා එදා ආවෙ හරිම විනෝදෙන්.මහා හයියෙන් හිනහවෙවී අපි ඒ ගුරුපාර දිගේ ආවෙ හරියට යාළුවො දෙන්නෙක් වගේ. ඒත් ඒ හිනාව කඳුළු ගඟක ආරම්භය කියලා මම දැනගෙන හිටියෙ නෑ. මට ඒ දේ තේරුණේ ඊට ටික වේලාවකට පස්සේ.කොහෙන්දෝ ආපු වාහනයක් එකට අල්ලගෙන ආපු අපි දෙන්නගෙ අත් දෙක කඩලා දාලා අයියව මගෙන් ගොඩාක් ඈතට අරගෙන ගියේ හිතක් පපුවක් නැති ගානටයි. මුළු ගෙදරම කඳුළු ගංගාවක් කරලා අයියා පස්යට හැංගෙනකොට මට දැනුණේ මගේ ජීවිතය කඩා වැටිලා වගේ.එදා ඉඳන් ගෙදර බිත්ති හතරට කොටුවෙලා ගෙවපු ජීවිතේ හැම තත්පරයක් ම කඳුළු පිරිලා තිබුණේ. සොහොයුරෙකුගෙ තනිකම, පාළුව මට එදාට වඩා අද දැනෙනවා. මම හිනාවෙනවා, විනෝද වෙනවා.ඒත් හිත යටින් මම ඒ මතකෙට බයේ අඬනවා. මම ඒ මතකෙට තවමත් ශාප කරනවා. සතුට හොයාගන්න කඳුළු එක්ක පොර අල්ලන මගෙ ජීවිතයට සතුට කවදා හමුවෙයි ද? පේන තෙක් මානයකවත් ඒ වචනෙ වත් නෑ.ඒත් මම එක දෙයක් දන්නවා. ඒ ඊයෙත්, අදත්, හෙටත් මගේ හදවතේ “අයියා” කියන හිස්තැන පුරවන්නට කිසිම කෙනෙකුට‍ බෑ කියන දේ විතරමයි.දොම්පේ හංසිකා සංදීපනී  ”කල්ප කොහෙද බලාගෙන ඉන්නෙ?” ”අර ඈත පේන කන්ද දිහා. ඔයාට පේනවද අතුපතර විහිදිලා තිබෙන මහා ගහක්. ටිකක් අඳුරු පාටට පේන්නෙ.” ”ඔයාට ඔච්චර දුරට පේනවද අතුපතර විහිදිලා කියලා” ”නෑ.. මම උපකල්පනය කළා.. මම තවත් දේවල් උපකල්පනය කළා..””ඒ මොනවද?” ”ඒ රූස්ස ගහ යට සිසිල් සෙවණක් ඇති කියලා.. ඒ ගහ යට සෙවණට වෙලා ගහටම පිටදීලා ඉඳගත්තහම පහළ පෙනෙන කඳු මිටියාවතේ සුන්දරත්වය හරි අපූරුව ට පේනවා ඇති කියලා” අපි කඳු මුදුන දිහා බලාගෙන හිටියා. කඳු මුදුන අපි දිහා බලාගෙන හිටියා. කඳු මුදුන අපෙන් ඇහුවේ නෑ ඇයි එන්නෙ නැතුව බලාගෙන ඉන්නෙ කියලා. ඒත් මං කල්පට කිව්වා කල්ප අපි යමුද කඳු මුදුනට කියලා. කිසි ප්‍රතිචාරයක් නැතුව ඔහේ බලාගෙන හිටියා මිසක අඩුගානෙ ‘හ්ම්’ කියලවත් කිව්වේ නෑ.. පුදුම පිස්සු පොරක් තමයි එක අතකට බලාපුවාම. එක දවසක් කල්පම ඕක මගෙන් ඇහුවා.”මං පිස්සු පොරක් නේද?” ”ඒකනෙ මං ආදරේ.. විශේෂත්වයක් නැති කොල්ලකුට කිසිම කෙල්ලක් ආදරේ නෑ.. ඉඳල හිටල පිස්සුවක් කරන්ඩත් ඕනෑ..” ”හැබැයි පිස්සු අතරෙ අතිශය සාම්ප්‍රදායික, ගතානුගතික හණමිටි දේකුත් කරන්ඩ ඕනෑ..””හ්ම්” මං ආයිමත් ඇහුවා අපි කඳු මුදුනට යමුද කියලා. ඒ පාර නම් ටිකක් සීරියස් විදියට මගෙ දිහා බලාගෙන හිටියා.”මට බයයි” ”කකුල් කෙඩෙත්තුව හැදෙයි කියලද?””අපෝ නෑ.. මං හොඳ ෆිට්” ”එහෙනම්?.. අපි යන්ඩ යන්ඩ කන්ද ඈතට යයි කියලද?” ”අන්න ඒක නම් හොඳ ප්‍රශ්නයක්..සාම්ප්‍රදායික නොවන...” ”නෑ මං ඇහුවේ ඇත්තටමයි. නැත්නම් මොකද කඳු මුදුනට යන්ඩ බය.” ”ඔයා මෙතන ඉඳලා බලන්ඩ ඒ කඳු මුදුන දිහා කොච්චර ලස්සන ද කියලා..” ”සුදු පිරුවට ඇඳලානෑ ඒ කන්දකි.. සුදු මීදුම වැටිලා කදිමයි සුදු මීදුම වැටිලා””මං අහලා තියෙනවා ඒ සින්දුව.. මට මතක හැටියට ඉන්ද්‍රාණි විජේබණ්ඩාරගෙ..” ”ඔයා වෙන සින්දු අහලා නැද්ද?” ”ඈත කඳුවැටි සේ නැමී ගිය නීල දිගු ඇසිපියෙන් සෝදන නීල උත්පල දිගටි දෑසයි.. නීල චංචල කිඳුරු දෑසයි” ”මං දන්නවා... ඒක කියන්නෙ අමරදේව“ ”ඔයත් දන්න දේවල්... මං හිතාගෙන හිටියෙ ඔයා මොකුත් නොදන්න පිස්සු බොළඳ කෙල්ලක් කියලා..””ඔන්න ඕක තමයි මහත්තයෝ කොල්ලන්ට වැරදෙන තැන... කෙල්ලො කියන්නෙ සව් කඩදාසි වෙසක් කූඩු කියලනෙ හිතාගෙන ඉන්නෙ..” ”නෑ.. මම නම් එහෙම හිතාගෙන නැහැ” ”හරි එහෙනම් කොහොමද ඔයාට මාව පේන්නෙ? ” ”කිලෝ පනහෙ පඩියක් වගේ” ”පිස්සු පොර”එහෙම කියල මං කල්පගෙ පිටට ගැහුවා.. අත මිට මොලවල.. නොරිදෙන්න. ඒත් දැනෙන්න.ඒ ප්‍රශ්නෙ ඒ විදියට ඉවරවුණා. ඒත් අර කඳු මුදුනට නොයන ප්‍රශ්නෙ තාමත් ඉතුරුවෙලා. ප්‍රශ්න පත්තරේටම උත්තර ලිව්වත් තව එක ප්‍රශ්නයක් හරි ඉතුරු වෙනවා. එක අතකට ප්‍රශ්නයක් නැත්නම් ජීවිතෙන් ඇති වැඩකුත් නෑ.. සුන්දර නෑ.. කාපට් පාරකට වඩා දිය පාරක් ලස්සන වෙන්නෙ ඒක හින්දනෙ...ඕවගේ දේවල් කල්පට ඇහෙන්ඩ කිව්වා නම් කියාවි “තමුසෙ නිකං පිස්සියක් නෙමෙයි පණ්ඩිත පිස්සියක්” කියලා.ඒත් මං ඒ ඔක්කොම කාගෙන අර ප්‍රශ්නය ආයිමත් ඇහුවා.”කඳු මුදුනට යන්ඩ ඔච්චර අකමැති ඇයි කියලා තාම කිව්වෙ නෑනෙ” ඒ පාර නම් කල්ප පොඩි හිනාවකුත් එක්ක මගෙ දිහා බැලුවා.”කන්ද මුදුනට ගියාම.. කන්ද මුදුන අපට පේන්නෙ නැතුව යනවා.. කඳු මුදුන පේන්නෙ නැත්නම් සුන්දරත්වය පේන්නෙත් නෑ.. කඳු මුදුනෙ ඉඳලා පහළ බලනකොට පහළ මිටියාවත හරි ලස්සනට පේනවා.. එතකොට අපට හිතෙනවා පල්ලම් බැහැලා මිටියාවත බලන්ඩ.. එතකොට වළ ගොඩැලි.. කටු පඳුරු.. ගල් බොරළු මිසක සුන්දරත්වයක් නෑ.. එතකොට කඳු මුදුන පේන්ඩ පටන්ගන්නවා.”ඈත කඳුවැටි සේ නැවී ගිය.. නීල දිගු ඇසි පියෙන් සෝදන”ඒ සුන්දරත්වය ආයිමත් මැවෙන්ඩ පටන්ගන්නවා. එතකොට හිතනවා කඳු මුදුනට යන්ඩ.. ඔහොම ගියාම මුළු ජීවිතේම කන්ද නගින්ඩයි කන්ද බහින්ඩයි සිද්ධ වෙනවා. සුන්දරත්වය හොයාගෙන ගියොත් සුන්දරත්වය කන්ද පහළට බහිනවා.. සුන්දරත්වය හොයාගෙන කන්ද පහළට බැස්සොත් සුන්දරත්වය කන්ද මුදුනට යනවා.”ඉතින් ඔයා ඔච්චර දේවල් කියන්නෙ මට මොකක් හරි ඔප්පු කරන්ඩද?””ඔව්.. සුන්දරත්වය තියෙන්නෙ අපේ ජීවිතවලට හුඟාක් ඈතින්. කවදාවත් සුන්දරත්වය හොයාගෙන යන්ඩ එපා.. සුන්දරත්වය පැනලා ගිහින් හැංගෙනවා.. ඈත ඉඳන් උපකල්පනය කරන එක තමයි හොඳම වැඩේ..””පිස්සු පොර” මං කල්පගෙ පිට මැද්දට අත මිට මොළවල තව පාරක් ගැහුවා. ඒ පාර නම් “ඌයි” කියලත් කිව්වා.කල්පනා  සියොතුන් නැළවෙන ජීවන තොටිල්ල ඔබය විශ්වයේ සොඳුරුතම දසුනගල්ගමුවේ කරුණාරත්න අත්තනායක  මොන තරම් සියුමැලිද සුකොමලද සුන්දර ද ආදරේ මොහොතකින් වෛරයට පෙරළී බුර බුරා ගිනි නැගෙන විට කොයිතරම් බියකරුද පුදුමයක්මැයි න‍ඟේපරගම්මන නන්ද  Onema deyakawatinakama danenne nikan labenawata wada mahansiyen laba gannakotai. Adareth ehemai. ආදරයේ පැහැය අසා බඹරෙකු මල වෙත ආවා වත කමලේ පහස පතා රොන් දීමට මල සිතුවා ... ආසාවෙන් රොන් උරද්දි ගරු බුහුමන් මල ලබද්දි අන් මලකට සිත බැඳුණා.. බඹරිඳු මල අතහැරියා .. විශ්වාසය කඩකෙරුණා ආදරයක් පළුදු වුණා ජීවය එහි නතර වුණා පෙති ගිලිහී මල වැටුණාතලාහේන අනුර පණ්ඩුකාභය බාලසූරියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=ay1307142</link>
    <topic>කාසියේ වාසිය උරගා බලන්න</topic>
    <author>අරුණි මුතුමලී</author>
    <content>මහ බැංකුවේව්‍යවහාර මුදල් දෙපාර්තමේන්තුවේ අධිකාරීජනක පී.ආර්. කරුණාරත්න“කාසියක් සාමාන්‍යයෙන් වසර 30ක් පමණ පවති නවා. නමුත් අපේ වැරදි භාවිතය නිසා නිරන්තර කාසි විනාශ වෙනවා. විශේෂයෙන් කැටවලට කාසි සමඟ නෝට්ටු දැමූ විට එහි රසායනික ප්‍රතික්‍රියා නිසා නෝට්ටු සම්පූර්ණයෙන්ම දිය වී යනවා. කාසිත් අඳුරු පැහැ වී නොවටිනා තත්ත්වයට පත් වනවා. පූජ්‍යස්ථාන ගෙන බැලුවොත් ප්‍රධාන විහාරස්ථාන ආදිය හැරුණුකොට ගම් නියම්ගම්වල පිං කැටවලට දමන කාසි එකතු කර බැංකුවලට දෙන ක්‍රමයක් නැහැ. ඒ නිසා ඒවා සංසරණයට එක්වන්නේ නැහැ.අවම බස් ගාස්තුව රුපියල් නවයයි කීවට බොහෝ වේලාවට අපට සිදු වෙන්නේ රුපියල් දහයක් දෙන්න. ඉතිරි රුපියල ගැන කතා කෙරුවත් හබයක් වන ගාණට මේ මාරු කාසි ප්‍රශ්නය උග්‍ර වෙලා. කොන්දොස්තරලා අතෙත් මාරු නෑ, මඟීන් ළඟත් මාරු කාසි නැහැ. මේ තත්ත්වය දේශපාලන වශයෙන් ප්‍රයෝජනයට ගන්න බලන සමහරුන් ප්‍රචාරය කරන්නේ රටේ කාසි හිඟයක් තියෙනවා කියලයි. ඒ අතර සමහර කාසි කුඩා වෙලා.ඒ ගැන ඇත්ත සොයන්න අප මහ බැංකුවේ ව්‍යවහාර මුදල් දෙපාර්තමේන්තුවට ගියා. එහි අධිකාරී ජනක පී.ආර්. කරුණාරත්න මහතා අපෙන් විමසුවේ වසරකට කාසි කෝටි දහයක් පමණ නිකුත් කරද්දී රටේ කාසි හිඟ වන්නේ කොහොම ද කියලයි. විස්මයට පත් අප ඒ ප්‍රශ්නයම පෙරළා ඔහුගෙන් විමසූ විට නිතිපතා අපට රුපියල දෙක වශයෙන් මසකට සැලකිය යුතු මුදලක් පාඩු වන ආකාරයත්, කාසි නිවැරැදිව භාවිත කළ යුතු ආකාරය ගැනත් ඔහු මෙසේ තේරුම් කළා.“ඉතිරි කරන පුරුද්ද බොහොම හොඳයි. ඒත් අප ඉතිරි කරන්නේ වැරැදි විදිහට. ගෙදර තියෙන කැටයට අවුරුදු ගාණක් තිස්සේ කාසි, නෝට්ටු එකතු කරලා අන්තිමට ඒ සම්පූර්ණ මුදල කැටයේ තියෙනවද කියා කල්පනාවෙන් බැලුවොත් මේ කියන දේ තේරුම් ගත හැකියි.”“කාසියක් සාමාන්‍යයෙන් වසර 30ක් පමණ පවතිනවා. නමුත් අපේ වැරදි භාවිතය නිසා නිරන්තර කාසි විනාශ වෙනවා. විශේෂයෙන් කැටවලට කාසි සමඟ නෝට්ටු දැමූ විට එහි රසායනික ප්‍රතික්‍රියා නිසා නෝට්ටු සම්පූර්ණයෙන්ම දිය වී යනවා. කාසිත් අඳුරු පැහැ වී නොවටිනා තත්ත්වයට පත් වනවා. පූජ්‍යස්ථාන ගෙන බැලුවොත් ප්‍රධාන විහාරස්ථාන ආදිය හැරුණුකොට ගම් නියම්ගම්වල පිං කැටවලට දමන කාසි එකතු කර බැංකුවලට දෙන ක්‍රමයක් නැහැ. ඒ නිසා ඒවා සංසරණයට එක්වන්නේ නැහැ. ඒ වගේම වැඩි භක්තියට පිං කැටේට නෝටටු දැමූ විට ඒවා ටික දිනකින් කාසිත් විනාශ කරගෙන දිය වී අතුරුදන් වනවා. ටින්වල දැමූ විට කාසි දිරන්නේ යකඩ ආලේපිත නිසයි.”ඔහු එසේ කියද්දී අපට සිහි වුණේ වරක් බැතිමතුන් ද රවටමින් නිකවැරටිය ප්‍රදේශයේ පවත්වාගෙන ගිය ඊනියා ආගමික ස්ථානයක මිදුලට බැතිමතුන් විසි කර පසට යටව තිබූ ලක්ෂ ගණනක කාසි සෝදා පිරිසුදු කළ ආකාරය දැක් වූ පුවතයි. එසේ රට පුරා කාසි තැන තැන ගොනුවන විට බිලියන 2.8 ක් වූ සංසරණයේ පවතින කාසිවලින් කොපමණ සැඟවෙනවා ඇත්ද?“ඇත්තටම මෙය විශාල ප්‍රශ්නයක්. මොකද මොන ක්‍රමය අනුගමනය කළත් ලෝක වෙළෙඳපොළේ තඹ, පිත්තල, ඇලුමිනියම් වැනි ලෝහවල මිල ගණන් වැඩිවන විට කාසියක් නිපදවීමේ පිරිවැය වැඩි වෙනවා. මුහුණත වටිනාකමට වඩා නිෂ්පාදන වියදම වැඩි වන විට ලෝහ ප්‍රමාණය අඩු කිරීමට කාසිය කුඩා කරනවා.හය වෙනස් කරනවා. 2005 වසරෙන් පසු රුපියලත් රුපියල් පහත් පිත්තල ආලේපිත කාසි ලෙස ආවේ පිරිසුදු පිත්තලවල මිල අධික වූ නිසයි. රුපියල් 2ට හා 10ට නිකල් ආලේපිත යකඩ යොදා ගන්නේ කලින් සැදූ ලෝහයට වැය වන මිල අධික නිසයි. කෙසේ වෙතත් කාසියේ මුහුණත වටිනාකම වැඩි වන විට ආරක්ෂිත ලකුණක් යෙදිය හැකි වටිනා ලෝහ යොදා ගැනීම ලෝකයේ ම බැංකුවල සිරිතක්.ස්ටර්ලින් පවුමකට හොඳ ලෝහ යොදා ගන්නේ එහි වටිනාකම වැඩි නිසයි. ඒ වගේම රුපියලේ කාසියක් සදහා රුපියල් තුනක් පමණ වැය වන විට එය පාඩුවක්. කාසි නිපදවන ක්‍රමය හඳුන්වන්නේ ‘ටංකනය’ (Mint) නමින්. මේ වනවිට මෙරට කාසි ටංකනය කරන්නේ ටෙන්ඩර් පටිපාටියට අනුව තෝරා ගන්නා පිටරට සමාගමකින්.”“එසේ නිපදවන කාසි අප හොඳින් සොයා බැලුවොත් අපේ නිවෙස්වල මේස ලාච්චු, කැබිනට්, කැට, කබි හෝල්, පරණ පසුම්බි වගේ දේවල ඕනෑ තරම් සැඟ වී තිබෙනවා. එක ගෙදරක කාසි සියයක් ඇතැයි සිතා ‍රටේම ඇත්තේ නිවෙස් දස ලක්ෂයක් යැයි උපකල්පනය කළොත් එතැනම කාසි දස ලක්ෂ සියයක් සොයා ගත හැකියි. නමුත් මේ කාසි සැඟ වී ඇති නිසා මහ බැංකුව යළි යළිත් කාසි නිකුත් කළ යුතුව තිබෙනවා.එනිසයි අප බැංකුවලට පවා කුඩා ඉතුරුම් කැට ලබා දෙන ලෙස උපදෙස් දෙන්නේ. අනෙක ලොකු කැටයක් පිරෙන තුරු මුදල් එකතැන තිබෙනවාට වඩා එකතු වන මුදල බැංකු පොතක දමා පොලියක් ලබා ගන්නට හෝ අවස්ථාවක් ලැබෙන්නේ කෙටි කලෙකින් කැට‍යේ මුදල් ගන්නා විටයි. කොහොම වුණත් කාසි තැන්තැන්වල දැමීම වැරැදි පුරුද්දක්.”“සමහරු හිතනවා ශතය, ශත දෙක, පහ, දහය, විසි පහ, පනහ වැඩක් නැහැ කියා. නමුත් ඒවා රුපියල, දෙක, පහ, දහය වගේම අපේ රටේ වලංගු මුදල්. ඕනෑම රටක අඩුම අගය ඇති නෝට්ටුව කලකදී කාසියක් බවට පත් වෙනවා. අපෙත් අලුත් නෝට්ටු කාණ්ඩයේ දහයේ කොළයක් නැති නිසා එය එන්නේ කාසියක් ලෙසයි. සමරු කාසි හා සංසරණය වන සමරු කාසි ලෙසත් වර්ග දෙකක් අපට දැක ගන්න පුළුවන්. සංසරණය වන සමරු කාසි මුහුණත වටිනා කමින් ම යුතු වුවත් සමරු කාසිවල වටිනාකම එදිනෙදා රන්, රිදී ආදියේ මිල අනුව වෙනස් වනවා.”කාසි පිළිබඳ ඔහු එසේ කියද්දී ලෝකය යළි අතීතයට දුවන්නේදැයි අපට සිතුණා. මුදලේ ඉතිහාසය ගැන දන්නා අය කියන පරිදි මානව ඉතිහාසයේ තමන් ට අවශ්‍ය දේ ලබා ගැනීමට ‘බාර්ට්’ හෙවත් භාණ්ඩ හුවමාරු ක්‍රමය යෙදාගත් මිනිසා එහි අසමතුලිත බව අවබෝධ වීමත් සමඟ සමස්ත සමාජයම පිළිගන්නා අගය ඇති ද්‍රව්‍ය වූ ගල්, සිප්පි කටු ආදිය මුදල් ලෙස භාවිත කළා. දකුණු ශාන්තිකර සාගරයේ ‘යැප්’ දිවයින් වැසියන් විසිවැනි සියවස තෙක් ම භාවිත කර ඇත්තේ අඩියේ සිට අඩි දොළසක් තරම් වන විෂ්කම්භවලින් යුත් සිදුරු සහිත ‘ෆෙයි’ නම් වූ ගල් රෝද විශේෂයක්. එවායේ බර නිසාම හුවමාරුව ඉතා දුෂ්කර වුණා.මධ්‍ය ධරණී ප්‍රදේශයේ විසූ ‘ෆිනිෂියානුවන්’ සහ ‘බැබිලෝනියානුවන්’ මුදල් ලෙස ලෝහ භාවිත කර ඇති අතර ක්‍රිස්තු පූර්ව 2500 දී පමණ මිසර ජාතිකයන් මුදල් ලෙස ලෝහ මුදු භාවිත කළ බවට සාක්ෂි ලැබි තිබෙනවා. ඒ යුගයේ ම බැබිලෝනියානුවන් අද කාලයේ මුදල් නෝට්ටුවල නෑකම් කියන අයුරින් මැටි පුවරුවල තැනූ බිල්පත් හා කුවිතාන්සි යොදා ගත් බවට ද තොරතුරු ලැබී තිබෙනවා. ඈත අතීතයේ අප රටේ මුදල් ලෙස භාවිත කළ රන් කැබලි කහවනු ලෙසයි හැදින්වුණේ.පසු කාලීනව රන් හෝ රිදී පොලු බර සහතික කරමින්, වෙළෙන්දන්ගේ මුද්‍රා තබමින් මුදල් වෙනුවට යොදා ගත් බව ක්‍රිස්තු පූර්ව ‍2000 පමණ යැයි සැලකෙන චීන කාසිවලින් තහවුරු වෙනවා.ලෝහ කාසි වෙනුවට සැබෑ කාසි මුලින් ම භාවිත කර ඇත්තේ තුර්කි ජාතිකයන්. ‍මුහුදු හරහා වෙළෙදාමේ යෙදුණු ග්‍රීකයන් මේවා රැගෙන විත් සියුම් කලාවක් ලෙස වර්ධනය කර, රජයේ මුද්‍රාව තබා ‘ස්ටේටර්ස්’ ලෙස නම් තබා බර සහතික කර, තම සියලු යටත් විජිතයන්හි භාවිතයට යවා ඇත්තේ ක්‍රිස්තු පූර්ව 500 පමණ වන විටයි.ඉන් වසර දෙසියයකට පමණ පසු රෝම ජාතිකයන් ‘ඩිනේරියස්’ ලෙස නම් කළ කාසිය නිපදවා තමන්ගේ සියලු යටත් විජිතවල පතුරුවා හැර තිබෙනවා. එවන් ඉතිහාසයකින් එන අද කාසි අපතේ නොයවන්නට මහ බැංකුව ව්‍යාපෘතියක් අරඹා තිබෙනවා.“ ඔව්. අපට වැය වන අමතර වියදම ගැන සලකා, මේ වසරේ සිට නිකරුණේ එකතුවන කාසි සංසරණයට යොදවන්න ක්‍රමයක් තැනුවා. ඒ අනුව රුපියල දෙක පහ දහය අගයන්ගෙන් යුත් සෑම කාසි 100ක් සඳහාම එහි වටිනාකමට අමතරව රුපියල් 20ක දිරි දීමනාවක් දීමට මහ බැංකුව කටයුතු යොදා තිබෙනවා.එසේ කාසි 1000 ගුණාකාරවලින් එකතු කර දෙන පාසල්වලට සෑම කාසි 100කටම රුපියල් 10කුත්, කාසි ගෙනෙ‍න සිසුවාට කාසි සියයේ වටිනාකමට අමතර රුපියල් 20කුත් වන ආකාරයෙන් දිරි දීමනා ලබා දෙනවා.මේ ව්‍යාපෘතිය අප අනුරාධපුර, පොලොන්නරුව, කුරුණෑගල, මාතර, ගම්පහ, කොළඹ සහ පුත්තලම වැනි දිස්ත්‍රික්කවල තෝරා ගත් පාසල් කීපයක ඉතා සාර්ථකව කළා. පූජනීය ස්ථානවලටද මේ දීමනාව අදාළයි.පෙරවරු 9.00 සිට පස්වරු 2.00 දක්වා ශ්‍රී ලංකා මහ බැංකුවේ මුදල් මාරු කිරීමේ කවුළුවට පැමිණ ඔබේ කාසිවලට වැඩි වටිනාකමක් ලබා ගත හැකියි. වැඩි කාසි සංඛ්‍යාවක් තිබෙනවා නම් 0112477130ට අමතා එය අපට ලබා දෙන ආකාරය කතා කර ගන්න පුළුවන්. රටේ සෑම බැංකුවකටමත් මේ ආකාරයට කාසි දෙන්න පුළුවන්. එවා නොගන්න බැංකු තිබෙනවා නම් ඒ ගැනත් අපට දන්වන්න.”ඔහු අවධාරණය කළේ තමන්ගේ නිවෙසේ මාරු කාසි සඳහා එක බඳුනක් තබා ගන්නා ලෙසයි. එදිනෙදා බස් වියදමට අදාළ කාසි ඒ බඳුනෙන් ගෙන යනවා නම් මසකට අවම වශයෙන් රුපියල් හැටක්වත් ඉතිරි කර ගන්න අපට පුළුවන්. අහක දමන, ගණන් නොගන්න කාසිවලින් හාල් කිලෝවක් ගන්න පුළුවන් කියලා හිතුණා නම් ගෙදර අහුමුළුවල කාසි තියාගෙන රුපියලකට කොන්දොස්තරලා එක්ක බහින් බස් වෙන එක නතර වෙනවට කීයක් ඔට්ටුද?(අතිරේක අධිකාරීවරියන් වන තමරා විජේසූරිය මහත්මියටත් ‍ෙෂලෝමි ගුණවර්ධන මෙනෙවියටත් ස්තුතියි)අරුණි මුතුමලීජායාරූප- දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=aj1307141</link>
    <topic>ටයර් අලෙවි නියෝජිත විශිෂ්ටයෝ ඇඟයෙති</topic>
    <author/>
    <content>ටයර් අලෙවි නියෝජිත විශිෂ්ටයෝ ඇඟයෙතිප්‍රදීප් සමරතුංග (සාමාන්‍යාධිකාරී – රිචඩ් පීරිස් ටයර් සමාගම), පී.ඒ. සුනිල් ප්‍රේමරත්න (කළමනාකාර අධ්‍යක්ෂ – ඔටෝ ටයර්වේස් - අනුරාධපුරය), එම්.එච්.ටී.ජේ. ශාන්තිරත්න (කළමනාකාර අධ්‍යක්ෂ - ශාන්ති ටයර් මාර්ට් දික්වැල්ල), එච්.එම්. වසන්ත කුමාර (ආසිරි ටයර් ට්‍රේඩර්ස් - මීගමුව), අයි.ඒ. කරුණාතිලක (හිරුණි ටයර් හවුස් - පන්නල), ටී. නන්ද කුමාර් (නන්දා ටයර් හවුස් - වව්නියාව), ඩබ්.ඒ.ඩබ්.එම්. සිසිර කුමාර (සිසිර ටයර් හවුස් - රඹුක්කන), මහාචාර්ය, ලක්ෂ්මන් ආර් වටවල (සමූහ අධ්‍යක්ෂ – රිචඩ් පීරිස් සමූහ ව්‍යාපාරය)රිචඩ් පීරිස් ටයර් සමාගමේ වාර්ෂික අලෙවි නියෝජිත සම්මාන ප්‍රදානෝත්සවය වන Top Dealer Awards 2012-2013 රිචඩ් පීරිස් සමූහ ව්‍යාපාරයේ සමූහ අධ්‍යක්ෂ මහාචාර්ය, ලක්ෂ්මන් ආර්. වටවල මහතාගේ ප්‍රධානත්වයෙන් පසුගියදා දඹුල්ලේ දී පැවැත්විණි.උතුරු - නැගෙනහිර ඇතුළුව ශ්‍රී ලංකාවේ සියලුම පළාත් හි අලෙවි නියෝජිතයන් 1300 කට අධික පිරිසක් අතුරෙන් තෝරාගත් විශිෂ්ට අලෙවි නියෝජිතයන් හා ඔවුන්ගේ පවුල්වල සාමාජිකයන් සමඟින් එක්රැස්වන මෙම රිචඩ් පීරිස් ටයර් සමාගමේ සුවිශේෂී අලෙවි නියෝජිත සම්මාන උලෙළ මෙරට ටයර් අලෙවිකරුවන් අතර “වාර්ෂික ටයර් අලෙවි නියෝජිත පවුල් අතර වාර්ෂික සුහද හමුවක්” ලෙසින් ප්‍රකට වූවකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=aj1307142</link>
    <topic>යාපනය දූපත් වැසියන්ට නොමිලේ අක්ෂි සායනයක්</topic>
    <author/>
    <content>යාපනය දූපත් වැසියන්ට නොමිලේ අක්ෂි සායනයක්සීමාසහිත රේණුකා හෝටල් හි සභාපති ආර්.බී. තම්බිඅය්යා විසින් අක්ෂි වැඩසටහනේ නිර්මාතෘ සහ සභාපති අශාන්ති මතායි වෙත සිය ආධාරය පරිත්‍යාග කරමින්. එම්.ඒ. ජයවර්ධන, පී.යූ. නානායක්කාර, සම කළමනාකාර අධ්‍යක්ෂ ඒ.එල්. තම්බිඅයියා, නියෝජ්‍ය අධ්‍යක්ෂ එන්.ඒ. තම්බිඅය්යා, සම කළමනාකාර අධ්‍යක්ෂ එස්.ආර්. තම්බිඅයියා, එස්. නාගේන්ද්‍ර, එස්.ආර්. ‍‍ෙඩාමිනික්, අක්ෂි වැඩසටහන් නිලධාරි වෛද්‍ය සයිසනාදනී පූගේන්ද්‍රන් සහකාර වැඩසටහන් නිලධාරී ශමින්ද්‍රිනී ආසිර්වාතම් මහත්ම මහත්මීහු ද මෙහි වෙති.අභාවප්‍රාප්ත ඇල්ෆඩ් ලියෝ තම්බිඅයියා මහතාගේ (1947 සිට 1956 දක්වා කයිට්ස් පාර්ලිමේන්තු මන්ත්‍රී) 110 වන ජන්ම දිනය සමරමින් රේණුකා හෝටලයේ සහ රේණුකා සිටි හෝටලයේ සභාපති රවී තම්බිඅයියා මහතා ප්‍රමුඛ අධ්‍යක්ෂ මණ්ඩලය ‘So Others May See’ යන නමින් අක්ෂි සුරැකුම් වැඩසටහනක් සංවිධානය කර ඇත. එය මේ මාසය පුරා කයිට්ස් සහ අසල්වැසි දිවයින් හි ජනතාව වෙනුවෙන් පැවැත්වේ.මෙම යෝජිත වැඩසටහන කයිට්ස් මූලික රෝහලෙන් පුරා දිනයක වැඩසටහනක් ලෙසින් ඇරඹීමට නියමිත අතර පසුව එය දින භාගයක වැඩසටහන ලෙසින් අන් දූපත් හි ප්‍රාදේශීය රෝහල් කරා ව්‍යාප්තවේ. වෛද්‍ය කේතීස්වරන් සහ ඔහුගේ සෞඛ්‍ය වෛද්‍ය නිලධාරීන් කණ්ඩායම මෙම සායන වලට සහභාගි වන අතර මොවුන් විසින් අක්ෂි දුර්වලතා ඇති පුද්ගලයින් හඳුනාගැන්මට කටයුතු කරනු ඇත.අක්ෂි දුර්වලතාවයන්ගෙන් යුත් නමුත් ඇස් කන්නාඩි යුගලක් සඳහා වියදම් දැරීමට නොහැකි රෝගීන් 500 - 600 ක් පමණ ප්‍රමාණයක් ඇති බවට බලාපොරොත්තු වේ. සුදුසුකම් ලත් දෘෂ්ටි විශේෂඥයින්ගේ පරීක්ෂාවට ලක් කර කන්නාඩි යුගලක් මොවුන් හට ප්‍රදානය කිරීමට නියමිත ය. එසේ ම සැත්කම් අවශ්‍ය අක්ෂි පටල රෝගීන් ද 250 ක් පමණ සිටිනු ඇතැයි බලාපො‍රොත්තු වන අතර‍ මෙම පටල සැත්කම් යාපනය ශික්ෂණ රෝහලේදී සිදු කිරීමට නියමිතය.රේණුකා හෝටලයේ සහ රේණුකා සිටි හෝටලයේ සභාපති රවී තම්බිඅය්යා මහතා පවසා සිටි අයුරින් මෙම වැඩසටහන සංවිධානය කර ඇත්තේ අභාවප්‍රාප්ත වූ සිය පියාණන් වන ඇල්ෆ්‍රඩ් ලියෝ තම්බිඅයියා මහතා සිහි කිරීම පිණිසය. ඇල්ෆ්‍රඩ් ලියෝ තම්බිඅයියා මහතා වසර දහයක් පුරාවට කරම්පන්, වේලනයි, පුන්කුඩතිව්, නාරන්තෙයි, සුරුවිල්, මන්ඩ‍තිව්, සරවනෙයි, නයිනතිව්, අනලතිව්, කරෙයිනගර් සහ ඩෙල්ෆ් ආදී ප්‍රදේශවලින් සමන්විත කයිට්ස් බල ප්‍රදේශයේ ජනතාවට සේවය කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=aj1307143</link>
    <topic>යාපනය දූපත් වැසියන්ට නොමිලේ අක්ෂි සායනයක්</topic>
    <author/>
    <content>යාපනය දූපත් වැසියන්ට නොමිලේ අක්ෂි සායනයක්YW International හි ව්‍යාපාර සංවර්ධන කළමනාකාර සුජීව උඩගෙදර, කළමනාකාර අධ්‍යක්ෂ මහේෂ් පෙරේරා, යශෝදා විමලධර්ම සහ Jeval Australia තාක්ෂණික උපදේශක සහ වර්ණ ගැන්වීම් අධ්‍යාපක ඇලිසන් විලියම්ස්YW International විසින් කේශාලංකරණ සහ වර්ණ ගැන්වීමේ නිෂ්පාදන එකතුවක් වන Jeval Australia හඳුන්වාදෙන ලදී.YW International යනු නව ප්‍රවණතා හඳුන්වාදෙන, ප්‍රවීණ රූපණවේදිනී යශෝධා විමලධර්මගේ නවතම ඇරැඹුමක් වන අතර මෙම සමාගම මූලිකවම පිහිටුවනු ලැබුවේ Jeval Australia යන නාමය හඳුන්වාදීමට වන අතර ඒවා සොබාදහමේ සාරය කැටිකර ගත්, කේශාලංකරණ සහ වර්ණ ගැන්වීම් සඳහා නියම සහ නිවැරදි ප්‍රතිඵල ලබා දෙන නිෂ්පාදනයක් වේ.”මට නිතරම අවශ්‍ය වුණා මගේ ගමන් මඟට වෙනසක් එක් කරන්න. ඒ වෙනස මගේ වෘත්තිය හා බැඳීම ද අත්‍යවශ්‍ය වුණා. මගේ වෘත්තියේ දී සුන්දරත්වයෙන් මතුවන ආත්ම විශ්වාසය ඉතාම වැදගත්. මා සෑම විටම අවධාරණය කරනා ආකාරයට යුවතියකගේ පූර්ණ, ස්වභාවික සුන්දරත්වය මතුකර දක්වන්නේ ඇගේ චාම් බව සහ සරල බවයි.” යශෝධා විමලධර්ම කියයි.මෙම නිෂ්පාදනයේ සන්නාම තානාපතිනිය ද වන යශෝධා විසින් වසර තුනක පමණ කාලයක සිට සිය සුන්දරත්වයට නව පෙනුමක් එක්කිරීමට සමත් වූ බව මෙම නිෂ්පාදනයන්හි ඇති ස්වාභාවික ගුණාත්මක බවෙහි වැදගත්කම පිළිබඳව පවසා සිටියාය.මෙම හඳුන්වාදීමට සමගාමීව Jeval Australia හි තාක්ෂණ උපදේශක සහ වර්ණ ගැන්වීම් අධ්‍යාපක ඇලිසන් විලියම්ස් විසින් Jeval එකතුව නිසියාකාරව භාවිත කිරීම පිළිබඳව පුහුණු කිරීමේ වැඩමුළු මාලාවක් ද පවත්වන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=aj1307144</link>
    <topic>බිග් හාර්ට් අඩු ආදායම් ලාභින්ගේ දරුවන්ගේ අධ්‍යාපනයට උර දෙයි</topic>
    <author/>
    <content>බිග් හාර්ට් අඩු ආදායම් ලාභින්ගේ දරුවන්ගේ අධ්‍යාපනයට උර දෙයිබේබි ෂෙරමි බිග් හාර්ට් ව්‍යාපෘතිය, මේ වනවිට දිවයින පුරා විවිධ ආර්ථික සාමාජීය දුෂ්කරතාවලින් පෙළෙන දරුවන්ගේ අධ්‍යාපන අවශ්‍යතා සඳහා රුකුලක් වනු පිණිස රුපියල් මිලියන 15.8 ක අරමුදල් රැස්කිරීමට සමත්වී තිබේ.මෙරට අධ්‍යාපනය නැංවීමේ අරමුණින් මෙම ව්‍යාපෘතිය ක්‍රියාවට නැංවුණේ් බේබි ෂෙරමි සන්නාමයේ 50 වන සංවත්සරය සැමරීම වෙනුවෙනි. මාස 6 ක කාලයක් තුළ විවිධ පාර්ශ්ව රැසක සහයෝගීත්වයෙන් අරමුදල් රැස්කිරීමට මෙම ව්‍යාපෘතිය සමත් විය.2012 සැප්තැම්බර් 4 වන දා බිග් හාර්ට් ව්‍යාපෘතිය ආරම්භ කෙරුණේ් ළමා සංවර්ධන හා කාන්තා කටයුතු අමාත්‍යංශයේ පරිවාස හා ළමා රක්ෂක සේවා දෙපාර්තමේන්තුවේ සහයෝගීත්වය ඇතිවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=aj1307145</link>
    <topic>UTEනව බැකෝ ලෝඩර් යන්ත්‍රය වෙළෙඳ පොළට</topic>
    <author/>
    <content>UTEනව බැකෝ ලෝඩර් යන්ත්‍රය වෙළෙඳ පොළටකැටපිලර් වෙළෙඳ නාමය සඳහා වසර 65ක කාලයක් ශ්‍රී ලංකාවේ නම රැන්දූ යුනයිටඩ් ට්‍රැක්ටර් ඇන්ඩ් ඉක්විප්මන්ට් පුද්ගලික සමාගම 428 එෆ් බැකෝ ලෝඩර් යන්ත්‍රය පසුගිය දා එළිදක්වන ලදී.මෙම අවස්ථාවට කැටපිලර් ඉන්දියා හී කලාපීය කළමනාකාර අමිත් බන්සාල් සහ කැට් බිල්ඩින් ඇන්ඩ් කන්ස්ට්‍රක්ෂන්ස් ප්‍රඩක්ට්ස් ඩිවිෂන් හී ආයතනික නියෝජිත විජේ රෙන්ගරාජු යන මහත්වරුන් ඇතුළුව උඊඡ් සමඟ කටයුතු කරන කොන්ත්‍රාත්කරුවන්, පාරිභෝගිකයින් ඇතුළු විශාල පිරිසක් සහභාගී වූහ.මෙම නව නිෂ්පාදනය පිළිබඳව අදහස් දක්වන යුනයිටඩ් ට්‍රැක්ටර් ඇන්ඩ් ඉක්විප්මන්ට් පුද්ගලික සමාගමේ ප්‍රධාන විධායක නිලධාරි රියාඩ් ඉස්මයිල් මහතා එම බැකෝලෝඩර් යන්ත්‍රය ඉදිකිරීම් ක්‍ෂේත්‍රයට නැතිවම බැරි අංගයක් එමෙන්ම ඕනෑම මූලික ඉදිකිරීමක දී හෝ යටිතල පහසුකම් අවශ්‍යතාවකදී භාවිතා කෙරෙන නිෂ්පාදනයක් යනුවෙන් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=aj1307146</link>
    <topic>NDB සේවාව යක්කලටත්</topic>
    <author/>
    <content>NDB සේවාව යක්කලටත්NDB ප්‍රධාන විධායක නිලධාරී රසල් දි මෙල් මහතා අතින් NDB යක්කල ශාඛාව උත්සවාකාරයෙන් විවෘත වෙමින්. NDB ප්‍රාදේශීය කළමනාකරු සුරේෂ් සරසිංහ, ගම්පහ පොලිස් මූලස්ථානයේ සහකාර පොලිස් අධිකාරී සඳසිරි බණ්ඩාර, ගම්පහ නගරාධිපති එරංග සේනානායක හා NDB යක්කල ශාඛාවේ කළමනාකරු සේනක පෙරේරා මහත්වරු ද මෙහි වෙති.NDB නවතම ශාඛාව යක්කලදී විවෘත විය. NDB ඉක්මන් ව්‍යාප්තියේ තවත් පියවරක් සනිටුහන් කළ යක්කල ශාඛාව විවෘත කිරීමත් සමඟ දිවයින පුරා විසිරුණු NDB ශාඛා සංඛ්‍යාව 73 ක් දක්වා ඉහළ යයි.NDB දිවි අරුණ’ ජීවිකා සංවර්ධන වැඩසටහන යක්කල ප්‍රදේශයට හඳුන්වාදීම මඟින් ප්‍රදේශයේ ක්ෂුද්‍ර ව්‍යවසායකයන් හා ගෘහස්ත කාර්මිකයින් නංවාලීමට ද NDB අපේක්ෂා කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=aj1307147</link>
    <topic>උසස් අධ්‍යාපනික හා වෘත්තීය වෙළෙඳ ප්‍රදර්ශනය සමඟ ජනශක්ති එක්වෙයි</topic>
    <author/>
    <content>උසස් අධ්‍යාපනික හා වෘත්තීය වෙළෙඳ ප්‍රදර්ශනය සමඟ ජනශක්ති එක්වෙයිජනශක්ති රක්ෂණ සමාගම, රටේ අනාගතයේ නියමුවන් දිරි ගැන්වීම සඳහා නිවැරදි අධ්‍යාපන හා වෘත්තීයමය මඟකට යොමු කරවීමේ අරමුණින් 8 වැනි වරටත් සංවිධානය කරන ලද Future Minds උසස් අධ්‍යාපනික හා වෘත්තීය වෙ‍ළඳ ප්‍රදර්ශනය සමඟ එක්විය.පාසල් අධ්‍යාපනය නිම වීමෙන් පසු මෙන් ම අධ්‍යාපනය හදාරනු ලබන කාලසීමාව තුළදීත් උසස් අධ්‍යාපනය හැදෑරීමට සුදුසු අවස්ථා තෝරා ගැනීම සඳහා මාර්ගය විවෘත කරදීම එම ප්‍රදර්ශනයේ අරමුණයි.ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතාගේ ප්‍රධානත්වයෙන් ප්‍රදර්ශනය විවෘත විය.මෙවර ප්‍රදර්ශනය කොළඹ, මහනුවර හා ගාල්ල යන දිස්ත්‍රික්කවලදී පැවැත්වීමට තීරණය කර තිබේ.ජනශක්ති රක්ෂණ සමාගමේ කළමනාකරණ අධ්‍යක්ෂ ප්‍රකාශ් ෂාෆ්ටර් මහතා සඳහන් කළේ මේ ප්‍රදර්ශනය උසස් අධ්‍යාපනික ආයතන සහ සිසුන් යන දෙපාර්ශවයම එකම වේදිකාවකට ‍රැගෙන ඒමට සමත් වුණා.දිනෙන් දින නවීකරණය වන තරගකාරී වෙළෙඳපොළට උචිත ලෙස සේවා සැපයීම සඳහා ඊට ගැළපෙන ශ්‍රම බළකායක් අවශ්‍ය බව අපගේ විශ්වාසයයි.ඒ සඳහා මුහුණ දිය හැකි අනාගත නායකයින් හා ශ්‍රම බළකායක් ගොඩ නැඟීම සඳහා අප සැමවිටම පුහුණු වැඩසටහන් ක්‍රියාත්මක කරනු ලබනවා” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=aj1307148</link>
    <topic>On Three 20 මහල් නිවාස සංකීර්ණය යුනියන් පෙදෙසේ</topic>
    <author/>
    <content>On Three 20 මහල් නිවාස සංකීර්ණය යුනියන් පෙදෙසේජෝන් කීල්ස් ලෑන්ඩ් විසින් ඉදිකිරීමට සැලසුම් කර තිබෙන මහල් නිවාස සංකීර්ණයේ ගොඩනැඟිලි ආකෘතියෙහි සියලු කටයුතු සැලසුම් කරන ලද කාලයට පෙර සම්පූර්ණ කරන්නට හැකිවී ඇති බව සමාගම කියයි.කුලුනු තුනකින් සමන්විත On Three 20 නිවාස සංකීර්ණය කොළඹ නගරයේ යුනියන් පෙදෙසට මුහුණලා ඉදිකෙරෙනු ලබන අතර කොළඹ නගරය තුළ පිහිටි හෝටල්, සුපිරි වෙළෙඳසල්, විශාල වෙළෙඳ සල්, පාසල්, ආරෝග්‍ය ශාලා ආදියට ඉතා සමීපයෙන් පිහිටා තිබේ.එක් එක් කුලුනු මහල් 37 බැගින් යුක්ත වන අතර එහිදී එළිදැකීමට නියමිත මුළු මහල් නිවාස ඒකක ගණන 475 කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=aj1307149</link>
    <topic>සුභාවිත ගීතයට අනුග්‍රහකත්වය HDFC බැංකුවෙන්</topic>
    <author/>
    <content>සුභාවිත ගීතයට අනුග්‍රහකත්වය HDFC බැංකුවෙන්ජාතික ගුවන් විදුලියේ “සුභාවිත ගීතය” වැඩසටහන ඉහළ රසඥතාවක් සඳහා ශ්‍රාවකයන් යොමු කිරීමත් සැඟවුණු ගායන කුසලතා ඇති ගායන ශිල්පීන් කලා ලොවට හඳුන්වා දීමත් අරමුණ ඇතිව ඉදිරිපත් කෙරෙන අතර ඒ සඳහා අනුග්‍රාහක දායකත්වය ලබා දෙන්නේ HDFC බැංකුවයි.සඳුදා සිට සිකුරාදා දක්වා සතියේ දින පහේම මධ්‍යහ්න 12 සිට 12.40 දක්වාත් එදිනම සවස 5 සිට 5.40 දක්වාත් ඉදිරිපත් කෙරෙන මෙම නවමු සංගීත වැඩසටහන සිංහල ස්වදේශීය සේවය, සිංහල වෙ‍ෙළඳ සේවය හා සිටි එෆ්. එම්. ඔස්සේ සමගාමී විකාශයක් ලෙස ඒකාබද්ධව ප්‍රචාරය කෙරේ.වර්තමානයේ සුලබව දක්නට ලැබෙන, අරුත්සුන් වින්දනයට රුකුල් නොදෙන කලාව වෙනුවට අරුත්බර උසස් රස වින්දනයකටත් මුල් තැන දෙන කලාව රැකගැනීම සඳහා දායක වීම, කාලෝචිත බැවින් මෙම වැඩසටහන හා එක්වූ බව HDFC බැංකුවේ ප්‍රධාන විධායක නිලධාරී නිමල් මාමඩුව මහතා ප්‍රකාශ කළේය.රණවිරු විජයග්‍රහණයේ 05 වන සැමරුම නිමිත්තෙන් රණවිරුවන් ඇගැයීම උදෙසා ඔවුන්ගේ ගායන කුසලතා ඉදිරිපත් කිරීමට පසුගියදා සුභාවිත ගීතය විශේෂ වැඩසටහනක් ජාතික ගුවන්විදුලියේ ආනන්ද සමරකෝන් මැදිරියේ දී පැවැති අවස්ථාවක්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>14</day>
    </date>
    <link>http://www.silumina.lk/2013/07/14/_art.asp?fn=aj13071410</link>
    <topic>ඇම්බා රිසර්ච් සමඟ පර්යේෂණ ගිවිසුමක</topic>
    <author>තාරක වික්‍රමසේකර</author>
    <content>ඇම්බා රිසර්ච් සමඟ පර්යේෂණ ගිවිසුමකසතිය ආරම්භයේ සිදුවූ විශේෂිතම කරුණ වනුයේ කොළඹ ව්‍යාපාර වස්තු හුවමාරුව ඇම්බා රිසර්ච් ආයතනය සමඟ පර්යේෂණ ගිවිසුමකට එළැඹීමයි. වෙළෙඳ පොළ වර්ධනය සඳහා අවශ්‍ය වන පසුබිම සැකසීමට මෙම ගිවිසුමද විශාල උපකාරයක් වනු ඇතැයි තැරැව්කාර සමාගම් පවසයි.එස් ඇන්ඩ් පී එස් එල් 20 දර්ශකයේ දැනට අන්තර්ගත සමාගම් හි දෘශ්‍යතාවය වර්ධනය කිරීමේ අටියෙන් කොළඹ ව්‍යාපාර වස්තු හුවමාරුව හා ඇම්බා රිසර්ච් ආයතනය මේ පර්යේෂණ ගිවිසුමකට එළැඹී ඇත. ආයෝජන බැංකු හා වත්කම් කළමණාකරණ සේවාදායකයින් වෙනුවෙන් නැඟී එන වෙළෙඳපොළ පිළිබඳ පර්යේෂණවල නියැළීමේ ඇම්බා රිසර්ච් සතු අත්දැකීම් සම්භාරය මෙම කාර්යයට මහත් රුකුලක් වනු ඇත‍.මෙම ගිවිසුමට අනුව, ඇම්බා රිසර්ච් ආයතනය විසින් එස් ඇන්ඩ් පී එස් එල් දර්ශකයේ අන්තර්ගත සමාගම් පිළිබඳ පර්යේෂණ වාර්තා සම්පාදනය කොට කොළඹ ව්‍යාපාර වස්තු හුවමාරුව වෙත එහි වෙබ් අඩවියේ පළ කිරීම සඳහා ඉදිරිපත් කෙරෙනු ඇත. මෙම පර්යේෂණ වාර්තා තුළ මූලිකාංග විශ්ලේෂණය , වර්ධනය පිළිබඳ පෙනුම , ප්‍රධාන අවදානම් , වියහැකි මිල පරාසයන් පිළිබඳව විස්තර අඩංගු වේ. කෙසේ නමුත් මෙම පර්යේෂණ වාර්තා තුළ අයෝජන නිර්දේශ අඩංගු නොවන අතර මෙම වාර්තා ආයෝජකයින්ගේ දැනුම හා දැනුම්වත්භාවය වර්ධනය කිරීම මූලික අරමුණු කර ගනී.මෙම ක්‍රියාදාමයේ මුල්ම පර්යේෂණ වාර්තා දෙක වන ජෝන් කීල්ස් හෝල්ඩින්ස් පී එල් සී සහ එයිට්කන් ස්පෙන්ස් පී එල් සී සමාගම් සදහා වන පර්යේෂණ වාර්තා නිකුත් කරනු ලැබූ අතර එම වාර්තා කොළඹ ව්‍යාපාර වස්තු හුවමාරුවේ වෙබ් අඩවියෙහි (www.cse.lk/research.do) ප්‍රසිද්ධ කොට ඇති අතර, පරිශීලනයට කැමැත්තක් දක්වන ඕනෑම පාර්ශ්වයකට නොමිලේ උපුටා ගත හැකිය.මෙම පිළිබඳව අදහස් දක්වන කොළඹ ව්‍යාපාර වස්තු හුවමාරුවේ ප්‍රධාන විධායක නිලධාරීනී සුරේඛා සෙල්ලහේවා මහත්මිය පවසන්නේ දේශිය ප්‍රාග්ධන වෙළෙඳපොළ වර්ධනය කිරීමේ වැඩ සටහනේ එක් පියවරක් ලෙස,කොළඹ ව්‍යාපාර වස්තු හුවමාරුවේ මූල්ය අනුග්‍රහය මත දේශීය විදේශීය ආයෝජකයින්ගේ ප්‍රයෝජනය සදහා මීට සම්බන්ධ වූ බවත් ලයිස්තුගත සමාගම් හා අයෝජකයින් අතර පවතින තොරතුරු අසමමිතිකභාවය අඩු කිරීමේලා මෙය උපකාරී වනු ඇති බවත් ය.ඇම්බා රිසර්ච් ආයතනයේ මෙරට ප්‍රධානී හා එහි අධ්‍යක්ෂක චානක්‍ දිසානායක මහතා පවසන්නේ අන්තර් ජාතික වෙළෙඳපොළට සේවා සැපයීමේ හා ව්‍යාපාර අංශයේ මනා පරිචයන් පිළිබදව අත්දැකීම් භාවිතා කරමින් දේශීය ප්‍රාග්ධන වෙළෙදපොළ වර්ධනය කිරීමේලා දායක විය හැකි මෙම කාර්යය පිළිබදව ඉතාමත් උද්යෝගීමත් වන බවත් මෙම පර්යේෂණ වාර්තා, ක්ෂේත්රංය පිළිබඳ හා අදාළ සමාගම පිළිබදව දැනීමක් ලබා දීම මූලික අරමුණු ලෙස තබා ගන්නා බවත්ය. මේ සම්බන්ධ සියලු විස්තර කොළඹ ව්‍යාපාර වස්තු හුවමාරුවේ කළමණාකාර - පර්යේෂණ නිශාන්ත හේවාවිතාන මහතාගෙන් ලබා ගත හැකිය.සතිය මැද වන විට කොටස් වෙළෙඳ පොළේ කිසිදු කැපී පෙනෙන ලක්ෂණයක් දක්නට නොවූ අතර මිලියනය ඉක්මවා කොටස් අලෙවි වූ සමාගම් ප්‍රමාණය පමණක් වෙනසක් නොමැතිව දක්නට ලැබුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=aa1307211</link>
    <topic>විරෝධතා කාලයක් නෑ... වැරදුණොත් වැරදුණාම තමයි</topic>
    <author>සුනිල් දයා අල්විස්</author>
    <content>නාමයෝජනා ප්‍රතික්ෂේප කරන්න මම කැමැති නෑ- ඡන්ද කොමසාරිස්සුනිල් දයා අල්විස්උතුර වයඹ සහ මධ්‍යම පළාත් සභා තුනේ ඡන්ද විමසීම සඳහා නාම යෝජනා භාරදීමේදී එම නාම යෝජනා අදාළ නිවැරැදි පුද්ගලයන් විසින් ම නිවැරැදිව සකස්කර තිබේ දැයි බලා භාරදීම සිදු කළ යුතු වන අතර එසේ නොවුවහොත් එවැනි නාම යෝජනා ප්‍රතික්ෂේප වීමට ඉඩ ඇතැයි මැතිවරණ කොමසාරිස් මහින්ද දේශප්‍රිය මහතා අවධාරණය කරයි.විරෝධතා දක්වන කාලයක් වෙන්කර නොමැති නිසා නාම යෝජනා පත්‍ර සියයට සියයක් නිවැරැදි දැයි පරීක්ෂා කර බලා බාරදිය යුතුවෙයි.උතුර වයඹ සහ මධ්‍යම පළාත් සභා මැතිවරණයේ නාම යෝජනා බාරගැනීම ලබන 25 වැනිදා සිට අගෝස්තු 1 වැනිදා දහවල් 12 දක්වා සිදු කිරීමට මැතිවරණ කොමසාරිස් දෙපාර්තමේන්තුව මේ වනවිට සියලු විධිවිධාන යොදා ඇත.නාමයෝජනා පත්‍රයක් ප්‍රතික්ෂේප විය හැකි අවස්ථා මෙසේ ය.1.නාමයෝජනා පත්‍රය නිවැරදි පුද්ගලයා විසින් භාර නොදීම පිළිගත් දේශපාලන පක්ෂයක ලේකම්, නාමයෝජනා පත්‍රයේ මුලින්ම නම සඳහන් අපේක්ෂක (බලයලත් නියෝජිත/ කණ්ඩායම් නායක) දෙවැනියට නම සඳහන් අපේක්ෂක)2. නාමයෝජනා පත්‍රය නියමිත කාල සීමාව තුළදී භාරදී නොමැතිවීම (2013.07.25 සිට 2013.08.01 දින මධ්‍යහ්න 12.00)3. නාමයෝජනා පත්‍රය පිටපතක් සමඟ භාර නොදීමනියමිත අපේක්ෂක සංඛ්‍යාව නොමැතිවීම ස්වාධීන කණ්ඩායම් සඳහා නියමිත ඇප මුදල තැන්පත් නොකිරීම (එක් අපේක්ෂකයකුට රු. 2000/= බැගින්) නියමිත කාල පරිච්ඡේදය තුළ ඇප මුදල තැන්පත් කර නොතිබීම (2013.07.31 දින මධ්‍යහ්න 12.00 දක්වා) ඇප මුදල කණ්ඩායම් නායක විසින් හෝ බලය පැවැරූ තැනැත්තකු විසින් තැන්පත් නොකිරීම එක් එක් අපේක්ෂකයා විසින් ලිඛිත කැමැත්ත දක්වා නොතිබීම සියලු ම අපේක්ෂකයන්ගේ දිවුරුම් ප්‍රකාශ, නාමයෝජනා පත්‍රයට අමුණා නොතිබීම පිළිගත් දේශපාලන පක්ෂයේ ලේකම්/ ස්වාධීන කණ්ඩායමක් නම් කණ්ඩායම් නායක නාමයෝජනා පත්‍රය අස්සන් නොකිරීම එම අස්සන් සාමදාන විනිශ්චයකරුවකු විසින් සහතිකකර නොතිබීම ආදිය වන බව මැතිවරණ කොමසාරිස්වරයා සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=aa1307212</link>
    <topic>මහින්දගෙන් ඉගෙන ගන්න ලක්තිලක, රනිල්ට කියයි</topic>
    <author/>
    <content>විවිධ මත දරන පුද්ගලයන් පක්ෂයක ඉන්න අවස්ථාවක පක්ෂ නායකයකු කටයුතු කළ යුතු ආකාරය පිළිබඳව එජාප නායක රනිල් වික්‍රමසිංහ මහතා මහින්ද රාජපක්ෂ ජනාධිපතිතුමා ආදර්ශයට ගත යුතුව ඇතැයි එජාප පළාත් සභා මන්ත්‍රී ශිරාල් ලක්තිලක මහතා පවසයි.ප්‍රජාතන්ත්‍රවාදී පක්ෂයක විසම්මුතියට තියන අයිතිය පක්ෂයක අභ්‍යන්තර ප්‍රජාතන්ත්‍රවාදය තුළ තිබිය යුතු යැයි ද පක්ෂයක එක මතයක් තිබිය යුතු යැයි කියන්නේ පැසිස්ට් වාදීන්ගේ ස්ටාලින්වාදීන් පමණක් බවත් එජාප නායක රනිලුත් දරන්නේ එවැනි මතයක් බවත් ලක්තිලක මහතා කීය.මේ අයට මහින්ද රාජපක්ෂ මහතාගෙන් හොඳ පාඩමක් ඉගෙන ගත හැකි යැයි කී ලක්තිලක මහතා 2005 දී ජනාධිපතිවරයාට උදව් නොකළ හා එජාපයේ සිට විරුද්ධ වූ කී දෙනෙක් අද කැබිනට් මණ්ඩලයේ සිටින්නේදැයි ප්‍රශ්න කළේය. ඇමරිකානු ජනාධිපති ඔබාමා තරගයට ඉදිරිපත් වූ අවස්ථාවේ ඔහු සමඟ තරගයට ඉදිරිපත් වූ හිලරි ක්ලින්ටන්ට ඔබාමා ජනාධිපති වී කපා නොදැමු බවත් ඔහු පසුව ඇයව ජනාධිපතිට පමණක් දෙවැනි රාජ්‍ය ලේකම් පදවියට පත්කළ බවත් ලක්තිලක මහතා කීය.ප්‍රජාතන්ත්‍රවාදයේ පියා වන වෝල්ටෙයාර් ද කීවේ මම ඔබේ මතයට විරුද්ධ වෙමි. නමුත් එසේ ඔබට විරුද්ධ මතයක් දැරීමට ඇති අයිතිය දිවිහිමියෙන් සුරකිමි කියා යැයි ද ලක්තිලක මහතා කීය. එජාප නායකයා පක්ෂය තුළ තමන්ට විරුද්ධ සියලු දෙනා කපා දමමින් සිටින බව ද ලක්තිලක මහතා පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=aa1307213</link>
    <topic>සම්මුඛ පරීක්ෂණ අවසන්</topic>
    <author/>
    <content>වයඹ හා මධ්‍යම පළාත් සභා සඳහා නාම යෝජනා ඉදිරිපත් කරන ලද ශ්‍රී ලංකා නිදහස් පක්ෂයේ නාම යෝජනා අපේක්ෂකයන් වෙනුවෙන් පක්ෂ මූලස්ථානයේදී පැවැති නාම යෝජනා සම්මුඛ පරීක්ෂණ පැවැත්වීම දැන් අවසන් කර තිබේ. මේ අපේක්ෂකයන්ගේ සුදුසුකම් පරීක්ෂා කොට අවසන් තේරීම් සිදු කිරීම ද ලබන සතියේ දී සිදු කිරීමට නියමිතය.දැනට මෙම පළාත් සභා දෙකට අයදුම් කරන ලද හිටපු මන්ත්‍රිවරු හා පළාත් පාලන ආයතනවල දැනට සිටින මන්ත්‍රීවරුන්ට එරෙහිව එල්ල වී ඇති විවිධ චෝදනා ගැන කරුණු සලකා බැලීම සිදු කර නාම යෝජනා බාරදීමේ අවසන් ලැයිස්තුව සකස් කෙරේ.අනතුරුව මෙය මහින්ද රාජපක්ෂ ජනාධිපතිතුමාගේ ප්‍රධානත්වයෙන් පක්ෂයේ මධ්‍යම කාරක සභාවට ඉදිරිපත් කර අනුමැතිය ලබා ගැනීමත් රජය සමඟ සම්බන්ධ සෙසු සහෝදර පක්ෂවලින් තෝරා ගන්නා අපේක්ෂකයන්ගෙන් සකස් කරන අවසන් ලැයිස්තුවට ලබා දෙන සංඛ්‍යාව ද සලකා බලා එක්සත් ජනතා නිදහස් සන්ධානයේ අවසන් ලැයිස්තු මෙම නාම යෝජනා සඳහා සකස් කරන බවද පක්ෂයේ ජ්‍යෙෂ්ඨ ප්‍රකාශකයෙක් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=aa1307214</link>
    <topic>දෙමළ ඩයස්පෝරාවට ගැතිකම් කරන මංගල වගේ අයත් ඉන්නවා</topic>
    <author/>
    <content>- ඇමැති කෙහෙළියත්‍රස්තවාදය මේ රටින් පරාජය කළාම ඔවුන්ගේ සටන ඒ ආකාරයෙන් ම අන්තර්ජාතික වශයෙන් පවත්වා ගෙන යන බවත් ඊට සහයෝගය දෙන ඩයස්පෝරාවට මෙරට දේශපාලන ක්ෂේත්‍රයේ සිටින මංගල සමරවීරලා වැනි අයත් එක් වී සිටින බවත් ඇමැති මණ්ඩල තීරණ දැනුම්දීමේ ප්‍රවෘත්ති සාකච්ඡාවේදී රජයේ මාධ්‍ය ප්‍රකාශක ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා සඳහන් කළේ ය.සිදුවිය යුත්තේ මේකද? අපි මොන තරම් ගහ බැණ ගත්තත්පොදු රාජ්‍ය මණ්ඩලය වැනි ජගත් මහ සමුළු වාරයක් ආසියාවේ ර?ටක් ලෙස අපේ රටට ලැබීම ගැන එකමුතුව කටයුතු කිරීම නේද සිදුවිය යුත්තේ ඇමැතිවරයා මෙහිදී ප්‍රශ්න ?කෙළේය.මින් ලැබෙන ප්‍රතිලාභය ගැන හුඟ දෙනෙකුගේ වැටහීමක් නැති අතර කොපමණ මුදලක් වැය වෙනවාද? යන්න පමණක් විමසන බව ඇමැතිවරයා කීය.රුපියල් බිලියන 1.95 පමණ මුදලක් මේ සමුළුවට වියදම් වශයෙන් දැනට ඇස්තමේන්තු කර තිබෙන අතර ‘මොරිස් මයිනර්’ වැනි දැන් භාවිතයෙන් අඩු රථ නැති නම් ‘ටොයටා කොරොල්ලා’ වැනි කුඩා රථයක් රාජ්‍ය නායකයන්ට ගමන් බිමන් සඳහා ලබාදිය නොහැකි නිසා ඔවුන් කැමැති සුඛෝපභෝගී රථ ඒ වෙනුවෙන් ලබාදීමට පියවර ගන්නා බව ද පැවැසීය.සමුළුව අවසන්වීමෙන් පසු මෙහි සම්පූර්ණ වියහියදම් පිළිබඳව වාර්තාවක් පාර්ලිමේන්තුවට ඉදිරිපත් කරන බව කී ඇමැතිවරයා මෙවැනි සමුළුවක් ශ්‍රී ලංකාවට සුවිශේෂී අවස්ථාවක් යයි ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=aa1307215</link>
    <topic>වහලා නම් යන්ඩ එපා</topic>
    <author>තාරක වික්‍රමසේකර</author>
    <content>තාරක වික්‍රමසේකරදුම්රිය ගේට්ටු වසා තිබියදී දුම්රිය මාර්ගය හරහා ගමන් ගන්නා අයට විරුද්ධව නීතිය තදින් ක්‍රියාත්මක කොට ඔවුනට නඩු පැවරීමට කටයුතු යොදා ඇතැයි පොලිස් මාධ්‍ය ප්‍රකාශක පොලිස් අධිකාරි බුද්ධික සිරිවර්ධන මහතා සිළුමිණට කීය.දුම්රිය රේල් ගේට්ටු වසා තිබියදී ඒ හරහා ගමන් කරන වාහන අනතුරට පත්වීමෙන් ජීවිත අහිමි වනවාක් මෙන් ම දුම්රිය ගේට්ටු වසා තිබියදී මාර්ගය හරහා ගමන් කිරීමට පදිකයන්ට ද අවසර නොමැති අතර ගේට්ටුව වසා තබනුයේ කිසිවකු ඒ හරහා නොයා යුතු බව දැන්වීමට බවත් ඒ මහතා කීය.මීට අමතරව දුම්රිය පනත යටතේ දුම්රිය මාර්ගයේ ගමන් කරනු ලබන (දුම්රිය සේවකයන් හැර) අයට ද නීති මඟින් කටයුතු කිරීම ද බලාත්මක කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=aa1307216</link>
    <topic>වීසා නැත්නම් රැකවරණ නෑ</topic>
    <author>අරුණි මුතුමලී</author>
    <content>අරුණි මුතුමලීවීසා රහිතව ඕස්ට්‍රේලියාවට සරණාගතයින් ලෙස බෝට්ටුවලින් පැමිණෙන කිසිවකුට මින් මතු රැකවරණය නොලැබෙන බව ඕස්ට්‍රේලියානු අගමැති කෙවින් රඩ් මහතා ප්‍රකාශ කරයි.ඕස්ට්‍රේලියානු අගමැතිවරයා තවදුරටත් පැවසුවේ ඉකුත් සිකුරාදා සිට ක්‍රියාත්මක වන පරිදි නැවත පදිංචි කිරීමේ නවනීති රීති පිළිබඳ එකඟතාවක් ඕස්ට්‍රේලියාව සහ පැපුවා නිව්ගිනියාව අතර ඇති කැරෙන බවත් එය ඉතා දැඩි තීරණයක් වනු ඇති බව තමන් දන්නා බවයි. මේ අනුව වීසා රහිතව බෝට්ටු මගින් එන කිසිවකුට ඕස්ට්‍රේලියාවේ ස්ථාවරයක් ගොඩ නඟා ගැනීමට අවස්ථාව නොලැබෙන බව ද නීත්‍යානුකූල නොවන අයුරින් පැමිණෙන්නන් පැපුවා නිව් ගිනියාවට පිටත් කරන අතර දැඩි පරීක්ෂණයකින් පසු සැබෑ සරණාගතයන් ලෙස එකවරම හඳුනා ගන්නන්ට පමණක් එරටෙහි නතර වීමට ඉඩ දෙන බව ද ඔහු පැවසුවේ ය.ඕස්ට්‍රේලියාව කරා බෝට්ටුවලින් පැමිණෙන අය මුහුදේ ගිලී යන ආකාරය ඕස්ට්‍රේලියානු ජාතිකයන් අපමණ දැක ඇති බව ද ඕස්ට්‍රේලියාවේ සිටින මිනිස් ජාවාරමට සම්බන්ධ වූවන් මිනිසුන් ගැඹුරු මුහුදේ ගිල්වා දමන අයුරුද ජනතාව දැක ඇති බව පැවසීය.මේ මොහොත වනවිට කාන්තාවන් හා ළමයින් අදාළ නීතිය යටතේ මානුස් දූපතට පිටත් නොකෙරුණ ද ඉදිරියේදී ඒ පිළිබඳ අවධානය යොමු කරන බව පැවසූ ඕස්ට්‍රේලියානු අගමැතිවරයා අවධාරණය කළේ ඕස්ට්‍රේලියාවට පැමිණෙන සියලු දෙනාටම මින් පසුව නව නීතිය ක්‍රියාත්මක කෙරෙන බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=aa1307217</link>
    <topic>ඇසළ සිසු පෙරහර හෙට</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහතෙවන වරටත් පවත්වන ලොව විශාලතම ඇසළ සිසු පෙරහර 22 පස්වරු 2 ට කොළඹ මහානාම විදුහල අසලින් ආරම්භ වෙයි.අධ්‍යාපන අමාත්‍යාංශය තෙවැනි වරටත් සංවිධානය කරන මෙම මහා පෙරහරට මහා සංඝරත්නය 500 නමක් බුද්ධ ප්‍රතිමා රැගෙන වැඩම කරති. දිවයින පුරා සියලු පාසල් නියෝජනය වන පරිදි සිසු සිසුවියෝ 15000 ක් පමණ දෙනා මෙයට ප්‍රධාන ලෙස සහභාගි වෙන බවත් අධ්‍යාපන ඇමැති බන්දුල ගුණවර්ධන මහතා ‘සිළුමිණ’ ට කීය.කොළඹ මහානාම විදුහල අසලින් ආරම්භ වන මෙම සිසු පෙරහර ඩුප්ලිකේෂන් පාර ඔස්සේ ලිබර්ටි වට රවුමට පැමිණේ. පසුව ගාලු පාරට පැමිණ විනිසුරු අක්බාර් මාවතට පැමිණේ. ඊට පසු සර් ජේම්ස් පීරිස් මාවත හා ජිනරතන මාවත ඔස්සේ හුණුපිටිය ගංගාරාම විහාරස්ථානයට පැමිණේ.නැටුම් කණ්ඩායම් 200 ක් පමණ මෙයට එක්වෙන බවත් මෙය අපේ සිසු පරපුර යහමගට යොමු කිරීමේ තවත් ආදර්ශවත් වැඩසටහනක් බවත් ඇමැති බන්දුල ගුණවර්ධන මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=aa1307218</link>
    <topic>බදු අඩු රට ශ්‍රී ලංකාවයි</topic>
    <author/>
    <content>- ඇමැති අමුණුගමලෝකයේ වෙනත් රටවල බදු අය කිරීමේ ක්‍රමවේදය ගැන විමර්ශනය කරන විට ශ්‍රී ලංකාවේ ක්‍රියාත්මක වන්නේ ඉතාම අඩු බදු ක්‍රමයක් බව අන්තර්ජාතික මූල්‍ය සහයෝගීතාව පිළිබඳ ජ්‍යෙෂ්ඨ අමාත්‍ය මුදල් හා ක්‍රම සම්පාදන නියෝජ්‍ය අමාත්‍ය ආචාර්ය සරත් අමුණුගම මහතා පවසයි.මේ නිසා අඩු බදු ප්‍රමාණයක් ගෙවන ව්‍යාපාරිකයන් එසේ ඉතිරි වන මුදල් රටේ සහ ආර්ථිකයේ සංවර්ධනයට මෙන්ම විවිධ ආයෝජන සඳහා යෙදිය යුතු බවත් රජය ඔවුන් වෙනුවෙන් අඩු බදු ක්‍රමයක් ක්‍රියාත්මක කරන්නේ ආයෝජන දිරි ගැන්වීමේ අරමුණින් බවත් පෙන්වා දෙයි.රජය ලබා දෙන පහසුකම් ප්‍රයෝජනයට ගෙන රටේ ආර්ථික දියුණුව උදෙසා විවිධ ව්‍යාපෘති වෙනුවෙන් නිවැරැදිව මුදල් යෙදවීම ව්‍යාපාරිකයන්ගේ යුතුකම බවත් අමුණුගම මහතා ?සඳහන් කරයි.ඉදිකිරීම්, සෞඛ්‍යය, විදුලි බලය ජනනය කිරීම වැනි විවිධ ක්ෂේත්‍රවල පෞද්ගලික අංශ වෙනුවෙන් පෞද්ගලික අංශයේ සාර්ථක දායකත්වයක් ඇතැයි සඳහන් කළ අමුණුගම මහතා මේ නිසා යටිතල පහසුකම් සංවර්ධනය, අධ්‍යාපනය, තොරතුරු තාක්ෂණය ආදි ක්ෂේත්‍රවල කරන ලද ආයෝජනවල සාර්ථක ප්‍රතිඵල ලැබෙමින් පවතින බව පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=aa1307219</link>
    <topic>ළමයින් හා කාන්තාවන් රකින නිලධාරීන්ට විදේශ ශිෂ්‍යත්ව</topic>
    <author>රමණී සුබසිංහ</author>
    <content>රමණී සුබසිංහමෙරට සිදුවන කාන්තා හා ළමා අපචාර වළක්වා ඔවුන්ගේ සුරක්ෂිත බව හා සුබසාධනය ඇති කිරීම අරමුණු කරගනිමින් කාන්තා හා ළමා සුබසාධනය පිළිබඳව සේවය කරන රාජ්‍ය නිලධාරීන් දිරිමත් කිරීමේ අරමුණින් ඔවුනට විදේශ ශිෂ්‍යත්ව ක්‍රමයක් ක්‍රියාත්මක කිරීමට කටයුතුයොදා ඇතැයි ළමා සංවර්ධන හා කාන්තා කටයුතු අමාත්‍යාංශය පවසයි.ඒ අනුව එම අමාත්‍යාංශයේ හා ඊට අයත් වෙනත් ආයතනවල සේවය කරන නිලධාරීන් අතරින් කාර්යක්ෂම සේවයක් සපයන අයට මෙම ශිෂ්‍යත්ව පිරිනැමේ. පළමු අදියර යටතේ නිලධාරීන් දහදෙනකු තෝරා ගැනෙන අතර දියුණු රටවල කාන්තා හා ළමා සුබසාධනය ක්‍රියාත්මක වන ආකාරය අධ්‍යයන කිරීම සඳහා එම ක්‍රමෝපායයන් මෙරට සාර්ථක ලෙස උපයෝගී කරගන්නා ආකාරය පිළිබඳව සැලසුම් ඉදිරිපත් කිරීම සඳහාත් මෙහිදී ඔවුනට විදේශ සංචාර සඳහා ශිෂ්‍යත්ව පිරිනැමෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=aa13072110</link>
    <topic>ජනපතිට ලක්දනට ආසිරි පතන “ප්‍රඥා ප්‍රදීප පූජා”සෝමවතිය පුදබිමේදි...</topic>
    <author/>
    <content>ජනාධිපතිතුමාට, රණවිරුවන්ට සහ ශ්‍රී ලංකාවාසී ජනතාවට සෙත්පතා ඇසළ පසළොස්වක 22 වැනිදා සෝමවතිය චෛත්‍ය රජාණන් අභියසදි දවස පුරා මහා පිංකම් මාලාවක් සංවිධානය කර ඇත. පහන් 25000 කින් සමන්විත අලෝක පූජාව, නෙළුම්මල් හා පිච්ච මල් 25000 ක් සහිත මල්පූජාවක් මෙහිදී සිදුකෙරේ.අටවිසි බුදුරජාණන් වහන්සේලා උදෙසා එදින කිරිපිඬු දානයද ව්‍යාංජන 32 ක් සහිත මහා මුලුතැන් සම්බුද්ධ පූජාවද මෙදින සිදුකෙරේ.ගරුතර මහා සංඝයා වහන්සේලා 100 ක් නමක් උදෙසා සහ සිල් මෑණිවරුන් උදෙසා දවල් දානය පිරිනැමීම සිදු කරනු ලබන අතර අටපිරිකර 1000 ක්, සිවුරු 500 ක්, සෙසු පිරිකරද පූජා කරන්නේ අසූමහා ශ්‍රාවකයින් ඇතුළුව රහතන් වහන්සේලා 500 නමක් සිහිපත් කරමිනි.ආරිය සිද්ධි සමාජ පදනම මේ කටයුතු සංවිධානය කරයි. ග්‍රාමීය කටයුතු පිළිබඳ ජ්‍යෙෂ්ඨ අමාත්‍ය අතාවුද සෙනෙවිරත්න මැතිතුමා හා ජීවන් කුමාරතුංග මහත්වරුන්ගේ මඟ පෙන්වීම සහ ප්‍රධානත්වයෙන් මෙම සියලු කටයුතු සිදුකෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=aa13072111</link>
    <topic>ආලෝකෝ උදපාදී පොසොන් කලාපය</topic>
    <author>ඡායාරූපය - සුලෝචන ගමගේ</author>
    <content>ආලෝකෝ උදපාදී පොසොන් කලාපය මහින්ද රාජපක්ෂ ජනාධිපතිතුමා වෙත එහි සංස්කාරිකා දිනමිණ විශේෂාංග කර්තෘ අයන්ති විතාන විසින් පිළිගැන්වූ අවස්ථාව.ඡායාරූපය - සුලෝචන ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=aa13072112</link>
    <topic>ජපන් ශ්‍රී ලංකා මිත්‍ර සංගමයෙන් යුද හමුදාවට ගිනි නිවන රථ</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාජපන් ශ්‍රී ලංකා මිත්‍රත්ව සංගමය විසින් එහි සභාපති ආචාර්ය ලාල් කුලරත්න මහතාගේ සම්බන්ධීකරණයෙන් ?ශ්‍රී ලංකා යුද හමුදාව වෙත ගිනි නිවන රථ දෙකක් පසුගිය සිකුරාදා ප්‍රදානය කරන ලදී.යුද හමුදා මූලස්ථානයේ පැවැති උත්සවයකදී යුද හමුදාපති ජනරාල් ජගත් ජයසූරිය වෙත මෙම ප්‍රදානය කරන ලද්දේ ජපානයේ මිසුහෝ නගරාධිපති හෝර් ටකමසා මහතා විසිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=ab1307211</link>
    <topic>මැක්රේලාට... නින්ද නොයන්නේ ඇයි!</topic>
    <author/>
    <content>මානුෂීය මෙහෙයුම කොටි ත්‍රස්තවාදය පරාජය කොට මවුබිමේ දෙවන නිදහස වඩා අර්ථවත් කළේ ය. ශ්‍රී ලංකාව නිදහස ලබා වසර 65 ක් ගෙවී ගියත් වසර 30 ක් ශාපලත් බෙදුම්වාදී කොටි ත්‍රස්තවාදයෙන් පීඩා වින්දේ ය.ශ්‍රී ලංකාවේ ප්‍රථම විධායක ජනාධිපති ‍ෙජ්.ආර්. ජයවර්ධන මහතාගේ සිට මහින්ද රාජපක්ෂ ජනාධිපතිතුමා දක්වා ජනාධිපතිවරු පස් දෙනෙක් ත්‍රස්තවාදය පරාජය කොට සාමකාමී ශ්‍රී ලංකාවක් සඳහා විවිධ අවස්ථාවන්හිදී විවිධ උපායමාර්ග අනුගමනය කළහ. නමුත් ත්‍රස්තවාදය සැමවිටම සිය කුරිරු බව, මිලේච්ඡත්වය ලොවට හඬගා කියමින් සමස්ත ශ්‍රී ලංකාවම ලේ විලක් කරන ත්‍රස්ත ක්‍රියාවන්ට තව තවත් පණ දුන්නේ ය.කොටියාටඉලක්කය වැරදුණු හැටි2005 නොවැම්බර් 17 වැනිදා මේ රටේ ජනතාව මහින්ද රාජපක්ෂ ජනාධිපතිතුමාට ඓතිහාසික ජනවරමක් ලබා දුන්නේ ය. ඒ නොබෙදුණු රටක් - බහුතර සම්මුතියක් සහ ගෞරවණීය සාමයක් (මහින්ද චින්තන - පිටු අංක 23) වෙනුවෙනි. පෙර ජනාධිපතිවරුන් පරිදිම මහින්ද රාජපක්ෂ ජනාධිපතිතුමා ද ත්‍රස්තවාදියාට සාමයේ හස්තය දිගු කළේ ය.වියරු ලෙස කොටි දත් නියවා කොටි ත්‍රස්තවාදියා මහින්ද රාජපක්ෂ ජනාධිපතිතුමා දෙසට කඩා පැන්නේ ය. නමුත් පෙර ජනාධිපතිවරු සිවු දෙනෙක් වෙත සුපුරුදු විලාශයෙන් කඩා පිනු ත්‍රස්තවාදියාට මෙවර ඉලක්කය වැරදුණි. රුහුණු රට ගිරුවාගම් පත්තුවේ මැදමූලන රාජපක්ෂ භාවිතය ත්‍රස්තවාදියාට පෙර පෑ වික්‍රමයන් සිතූ පරිදි විදහා දක්වන්නට අවස්ථාවක් උදා නොකළේ ය.එක්සත් ජනතා නිදහස් සන්ධාන රජය වරක් කොටි සංවිධානය සමඟ සහභාගි වූ ජිනීවා සාකච්ඡා වටයේදි ත්‍රස්තවාදය පිළිබඳව සහ ජාතික සමගිය සඳහා තමුන් සතු සැබෑ උව‍මනාවත් ඒ සඳහා තමාගේ ඇති සූදානමත් කොටි ත්‍රස්තවාදියාට පමණක් නොව නියමයෙන් හෝ අනියමෙන් කොටි ත්‍රස්තවාදියාට උඩගෙඩි දෙන ජාත්‍යන්තර ප්‍රජාවටත් පැහැදිලි කළේ ය. ත්‍රස්තවාදියා සාකච්ඡාවෙන්, සම්මන්ත්‍රණයෙන් පෙර රාජ්‍ය නායකයන් මෙන් ජනාධිපතිතුමා නොමඟ යැවීමට නොහැකි බව ඉවෙන් මෙන් දැන ගත්තේ ය.රාජපක්ෂ ජනාධිපතිතුමාට පාඩමක් ඉගැන්වීමට මාවිල්ආරු සොරොව්ව වසා දමා අරෝවකට ත්‍රස්තවාදියා මුල පිරීය. ත්‍රස්තවාදියාගේ අවාසනාවටත් රටේ පොදු මහජනතාවගේ වාසනාවටත් මාවිල්ආරු සටන නැ‍ඟෙනහිර මෙහෙයුමෙන් වඩාත් අර්ථවත් කළේ ය.‍මහින්ද රාජපක්ෂ යනු ලෙහෙසි පහසු පුතයෙකු නොවන බව කොටි ත්‍රස්තවාදියා මෙන් ම ඔහුට නියමයෙන් හෝ අනියමෙන් උඩගෙඩි දුන් ජාත්‍යන්තර තලයටත් අවබෝධවෙන්නට පටන් ගත්තේ නැ‍ෙඟනහිර මානුෂීය මෙහෙයුමේ විජයග්‍රහණය සටහන් කරමින් අහිංසක නිරායුධ සිවිල් ජනතාවට මාවිල්ආරු සොරොව්වේ ජල දහර ලැබීමට සැලැස්වීමත් සමඟිනි. මහින්ද රාජපක්ෂ යනු පෙර සිටි රාජ්‍ය නායකයින් මෙන් තමන්ගේ අණසකට ලෙහෙසියෙන් හෝ පහසුවෙන් නවාලිය හැකි පුද්ගලයෙකු නොවන බව ජාත්‍යන්තරය අවබෝධ කර ගත්තේ ය‍.‍නැ‍ෙඟනහිර මානුෂීය මෙහෙයුමෙන් නැ‍ඟෙනහිර පළාතට ලබා දුන් නිදහසේ සුවඳ ත්‍රස්තවාදයේ මුල් බිජුවට වපුරන ලද වන්නිකරයට ද ක්‍රමානුකූලව දැනෙන්නට සැලැස්වුණි. පෙර සිටි රාජ්‍ය නායකයින් ත්‍රස්තවාදයට එරෙහි විවිධ මෙහෙයුම් ක්‍රියාත්මක කළේ ය. ජේ.ආර්. ජයවර්ධන ජනාධිපතිතුමා ක්‍රියාත්මක කළ වඩමාරච්චි මෙහෙයුමේ සිට නන්විධ මෙහෙයුම් විවිධ නම් වලින් හැඳින්විණි. උදාහරණ ලෙස හෙණ පහර, අකුණු සැර, රිවිරැස ආදී නම් ඊට පෙන්වා ද‍ීමට පුළුවන.මහින්ද රාජපක්ෂ ජනාධිපතිතුමා ත්‍රස්තවාදයට එරෙහි මෙහෙයුම නම් කළේ මානුෂීය මෙහෙයුම යනුවෙනි. වෙනත් ලෙසකින් ප්‍රකාශ කළහොත් මානවවාදී පිළිවෙතක පිහිටා ත්‍රස්තවාදය පරාජය කිරීම ජනාධිපතිතුමාගේ අභිප්‍රාය විය.මානුෂීය මෙහෙයුමේ තවත් විශේෂත්වයක් වූයේ අහිංසක නිරායුධ සිවිල් ජනතාවට අවම හානියක් සිදුවීම හා එම ජනතාව ත්‍රස්තවාදී ග්‍රහණයෙන් මුදා ගැනීමයි.සේනාධිනායකත්වය හානිවැරදි මෙහෙයවීමමානුෂීය මෙහෙයුමේ සේනාංක වන්නිය දෙසට ගමන් කරද්දී කොටි හිතවාදී බලවේග. රා‍ජ්‍ය නොවන සංවිධාන පමණක් නොව ඇතැම් බටහිර තානාපති කාර්යාල පවා මහින්ද රාජපක්ෂ ජනාධිපතිතුමාට නියමයෙන් හා අනියමෙන් බලපෑම් කළේ මානුෂීය මෙහෙයුම අත්හැර දමන ලෙසයි. මහා බ්‍රිතාන්‍යය, ප්‍රංශය ආදී රටවල විදේශ අමාත්‍යවරුන් ලහි ලහියේ ශ්‍රී ලංකාවට පැමිණ මහින්ද රාජපක්ෂ ජනාධිපතිතුමා මුණ ගැසී සඳහන් කළේ ද මානුෂීය මෙහෙයුම අතරමඟ අත්හිටුවන ලෙසයි.කිසිදා පරාජය කළ නොහැකි සහ ලොව වෙසෙන භයානකම ත්‍රස්තවාදියා ලෙස ඔහුට හිතවත් කණ්ඩායම් විසින් ම අභිෂේක කරන ලද වේලුපිල්ලේ පිරිභාකරන්ගේ ත්‍රස්තවාදය 2009 ක් වූ මැයි මස 19 වැනිදා නන්දිකඩාල් කළපුවෙන් විජයග්‍රාහී ලෙස නිමා කිරීමට ශ්‍රී ලංකා හමුදාවන්ට හැකි විය. තිස් වසරක් මුළුල්ලේ සමස්ත ශ්‍රී ලංකාවට පමණක් නොව සකල ලෝකවාසීන්ටම ව්‍යසනයක් වූ කොටි ත්‍රස්තවාදය මුළුමනින් ම පරාජය කළේ ය.මහින්ද රාජපක්ෂ ජනාධිපතිතුමාගේ සේනාධිනායකත්වය ආරක්ෂක ලේකම් ගෝඨාභය රාජපක්ෂ මහතාගේ නිවැරදි මෙහෙයවීම, මානුෂීය හමුදාවන් මානුෂීය මෙහෙයුමේ ජයග්‍රහණයෙන් තහවුරු කළ මූලික සාධකයයි.සාකච්ඡාවෙන් සම්මන්ත්‍රණයෙන් කේවල් කිරීමෙන් සාමය දිනා ගන්නා ලෙසට ගැටුම් කළමනාකරණ න්‍යාය ජප කළ බටහිර බලවේග වලට ද මානුෂීය මෙහෙයුම නම් වූ අලුත් අත්හදා බැලීම ප්‍රබල අභියෝගයක් වී ඇත. ත්‍රස්තවාදී විපත් පවතින රටවලට ගැටුම් කළමනාකරණ තෙල බෙදූ බටහිර බලවේග මානුෂීය මෙහෙයුම නම් වූ අලුත් අත්දැකීමෙන් දැඩි අපහසුවකට පත්වී සිටිති.එහි නිර්මාතෘවර මහින්ද රාජපක්ෂ ජනාධිපතිතුමාගේ එම සංකල්පය යථාර්ථයක් කළ ගෝඨාභය රාජපක්ෂ ආරක්ෂක ලේකම්වරයාත් ගැටුම් කළමනාකරණ මතධාරී කොටි හිතවාදී බලවේග වල සතුරෙක් වී ඇත්තේ ය.බටහිර කොටි හිතවාදී මතයට එකඟ නොවී ත්‍රස්තවාදය පරාජය කළ මහින්ද රාජපක්ෂ ජනාධිපතිතුමා සහ ආරක්ෂක ලේකම් ගෝඨාභය රාජපක්ෂ මහතා කොටි හිතවාදීන්ගේ ද ඇතැම් බටහිර බලවේගවලට ද අංක එකේ සතුරෙක් වී ඇත්තේ ය. ඔවුන් ගේ එකම අරමුණ නම් මහින්ද රාජපක්ෂ ජනාධිපතිතුමා සහ ආරක්ෂක ලේකම්වරයා යුධ අධිකරණය හමුවට පැමිණවීමයි. ත්‍රස්තවාදය පරාජය කළ මොහොතේ සිට හිස එසවූ මතවාදී ත්‍රස්තවාදය ලොව පුරා ‍පතුරන එකම මතය නම් මානුෂීය මෙහෙයුම මුවාවෙන් ජනාධිපතිතුමා සහ ආරක්ෂක ලේකම්වරයා යුධ අපරාධ කළ බවයි.වසර 30 ක බිහිසුණු ත්‍රස්තවාදය නිමා කිරීම යුධ අපරාධයක් වන්නේ කෙසේ දැයි? සාමයේ ප්‍රීතිය භුක්ති විඳින සියලු ශ්‍රී ලාංකේය ජනතාව ජනාධිපතිතුමාට සහ ආරක්ෂක ලේකම්වරයාට යුද අපරාධ චෝදනා නැඟීමට වෙර දරන්නවුන්ගෙන් විමසා සිටිති.ශ්‍රී මහා බෝධීන් වහන්සේ අභියස පෙහෙවස් සමාදන්ව සිටි උවැසි උවැසියන් කපා කොටා මරා දැමීමට කටයුතු කළවුන් යුද අපරාධකරුවන් නොවන්නේ ද? ලංකාවාසී බෞද්ධයාගේ පමණක් නොව ලොව පුරා විසිරී සිටින බෞද්ධ ජනතාවගේ පූජනීය මුදුන් මල්කඩ වන ශ්‍රී දන්ත ධාතූන්වහන්සේ වැඩ සිටින දළදා මාළිගාවට බෝම්බ ප්‍රහාර එල්ල කළ වුන් යුද අපරාධකරුවන් නොවේද? අරන්තලාවේදී සාමණේර භික්ෂුන් වහන්සේලා මරා දැමූවන් පල්ලියගොඩැල්ල මුස්ලිම් දේවස්ථානයේදී යාඥා මෙහෙයේ සිටි ඉස්ලාමීය බැතිමතුන් කපා කොටා පෙති ගසා මරා දැමූවන් යුද අපරාධකරුවන් නොවන්නේ කෙසේද? මෙවැනි මහා මිනිස් සංහාරයක් කළ රටේ ජනතාව මරණ භයින් තැති ගැන්වූ මරණ වරෙන්තුව දෑත මත තබාගෙන ජීවත්වූ රටක ජනතාවක් මරණ භයින් මුදවා ඔවුනට නිදහස් නිවහල් ශ්‍රී ලංකාවක් උරුම කරදීම යුද අපරාධයකට හේතුවක් ද?ජනාධිපතිතුමාට සහ ආරක්ෂක ලේකම්වරයාට යුද අපරාධ චෝදනා නැඟීමට කැසකවන්නවුන් මේ මතු කළ ප්‍රශ්නවලට වහ වහා පිළිතුරු දිය යුතු ය.මානුෂීය මෙහෙයුම වචනාර්ථයෙන් ම නිරායුධ සිවිල් ජනතාවට පමණක් නොව අවි බිම හෙළා රජය වෙත භාරවූ හිටපු කොටි ත්‍රස්තවාදීන්ටත් ජීවත් වීමේ මානුෂීය අයිතිය තහවුරු කර ඇත්තේ ය. පසුගිය සිවු වසරක කාලය තුළ දොළොස් දහසකට ආසන්න හිටපු ත්‍රස්තවාදී කාඩර්වරුන් ප්‍රමාණයක් පුනරුත්ථාපනය වී සිවිල් සමාජයට මුදා හැර තිබේ.යුද්ධයෙන් විනාශ වූ උතුරු හා නැ‍ඟෙනහිර ප්‍රදේශ විධිමත් හා තිරසර ලෙස සංවර්ධනය කිරීමට විශේෂ සංවර්ධන වැඩපිළිවෙළ ක්‍රියාත්මක වී තිබේ.නැඟෙනහිර නවෝදය, ත්‍රස්තවාදයෙන් පීඩාවට පත් අම්පාර, මඩකළපුව හා ත්‍රිකුණාමලය දිස්ත්‍රික් වලින් සමන්විත නැ‍ඟෙනහිර පළාතේ සංවර්ධනයට ක්‍රියාත්මක වූ දැවැන්තම සංවර්ධන යෝජනා ක්‍රමයයි.වන්නි මානුෂීය මෙහෙයුමේ විජයග්‍රහණයත් සමඟ ත්‍රස්තවාදයෙන් අවතැන්වූවන් යළි පදිංචි කරවීමේ සිට බිම්බෝම්බ ඉවත් කිරීම ඇතුළු කටයුතු සිදු කෙරෙද්දී උතුරු පළාතේ සංවර්ධනය උදෙසා උතුරු වසන්තය වැඩසටහන ක්‍රියාත්මක විය.මේ යටතේ උතුරු පළාතේ සංවර්ධනය සඳහා පමණක් පසුගිය සිවු වසර තුළ රුපියල් බිලියන අසූවකට වැඩි මුදල් ප්‍රමාණයක් ආයෝජනය කර තිබේ.ත්‍රස්තවාදය පරාජය කොට දිනා ගත් මවුබිමේ නිදහස සුරක්ෂිත කිරීම උදෙසා මේසා විශාල මානව හා භෞතික වැඩිදියුණුවකට යුද්ධය පවතින අවස්ථාවේදී මෙන් ම පශ්චාත් යුද සමයේදී ද, කටයුතු කරන ජනාධිපතිතුමාට සහ ආරක්ෂක ලේකම්වරයාට යුද අපරාධ චෝදනා නැගිය හැකි ද?මේ වනාහී 2005 න් පසු ඇරඹි අලුත් ශ්‍රී ලංකාවේ ඉදිරි ගමන්මඟ ආපසු හැරවීමේ අතිදැවැන්ත කුමන්ත්‍රණයක භයානක ඉදිරි පියවරයන් ය. කොටි හිතවාදී දෙමළ ප්‍රජාවට මෙන් ම ඔවුන්ගෙන් යැපෙන ඇතැම් ජාත්‍යන්තර බලවේගවලට අද අවශ්‍යව ඇත්තේ මහින්ද රාජපක්ෂ ජනාධිපතිවරයා ප්‍රමුඛ ඔහුගේ ආණ්ඩුව බලයෙන් ඇද දමා තමන්ට හිතවත් රූකඩ පාලනයක් ශ්‍රී ලංකාවේ ඇති කරමින් යළිත් ශ්‍රී ලංකාව බටහිර පශ්චාත් යටත් විජිත කොළනියක් කිරීමයි.හිටපු හමුදාපති සරත් ෆොන්සේකා මහතාගේ සුදු කොඩි කථාවේ සිට එක්සත් ජාතීන්ගේ සංවිධානයේ ‍මහ ලේකම්වරයාගේ දරුෂ්මාන් වාර්තාව, මානව හිමිකම් චෝදනා, චැනල් ‍ෆෝ (ව්‍යාජ) චිත්‍රපට, ජිනීවා මානව හිමිකම් සමුළුව මේ ආදී සියල්ලම අහේතුකව හෝ අසංවිධානාත්මකව හෝ රට හමුවේ ගොඩ නැඟුණු අභියෝග නොවේ.දෙමළ සංගම් සංවත්සරයේකළ ප්‍රකාශඉතා ම සැලසුම්සහගතව සහ සූක්ෂ්මව මහින්ද රාජපක්ෂ ජනාධිපතිතුමා සහ ආරක්ෂක ලේකම් ගෝඨාභය රාජපක්ෂ මහතා යුධ අපරාධ චෝදනාවලට කොටුකර ගැනීමට අටවන ලද උගුල් ලෙස සඳහන් කළහොත් එහි ඇති වරදක් නැත.මිය ගිය කොටියාගේ මතවාදී මුහුණුවර නැවතත් හිස ඔසවා තිබේ. චැනල් ෆෝ නාළිකාවේ ප්‍රචාරය කළ යුද මුක්ත කලාපය නම් ව්‍යාජ චිත්‍රපටයේ අධ්‍යක්ෂවරයා වන කැලම් මැක්රේ නමැත්තා පසුගියදා කැනඩාවේ ටොරොන්ටෝහි පැවැති ඇමරිකානු දෙමළ සංගම් එකමුතුවේ 26 වන සංවත්සරයට සහභාගිවෙමින් ප්‍රකාශ කර ඇත්තේ ජනාධිපති මහින්ද රාජපක්ෂ හා ආරක්ෂක ලේකම් ගෝඨාභය රාජපක්ෂ යුද අධිකරණය හමුවට පමුණුවන තුරු තමන්ට නින්ද නොයන බවයි.මේ ප්‍රකාශයත් සමඟ තවත් බළලෙක් මල්ලෙන් එළියට පැන තිබෙන බව පෙනී යයි. නන්විධ අවස්ථාවන්හිදී චැනල් ෆෝ නාළිකාව ජාත්‍යන්තර මාධ්‍යය හා සමාජ මාධ්‍යය හරහා ව්‍යාජ චිත්‍රපට විසුරුවා හරිමින් මානුෂීය මෙහෙයුමේදී යුධ අපරාධ සිදුවූ බවට අභූත චෝදනා නැගීමට උත්සාහ කළේ ය. මේ අතර තවත් පසෙකින් සිට ජිනීවා මානව හිමිකම් මහ කොමසාරිස්වරිය උත්සාහ කරන්නේ ශ්‍රී ලංකාව මත යුද අපරාධ චෝදනා පැටවීමටයි. මෙම උත්සාහයන් වනාහි කැලම් මැක්රේ ගේ හෝ ජිනීවා මානව හිමිකම් කොමසාරිස් නවී පිල්ලේගේ හෝ හුදෙකලා වුවමනාවන් නොවන බව ද තරයේ සිහිපත් කර ගැනීම වැදගත් වේ.ඉතාමත් ම සංවිධානාත්මකව හා සැලසුම්සහගතව ශ්‍රී ලංකාවේ රාජ්‍ය නායකයා සහ ආරක්ෂක ලේකම්වරයා හේග් නුවර යුද අපරාධ පෝරකය මතට පමුණුවාලීම කොටි හිතවාදී දෙමළ ප්‍රජාවගේ සහ ඇතැම් බටහිර බලවේගයන්හි එකම අභිප්‍රාය වී තිබේ.කොටින්ගේ අතකොළුවක් වූදෙමළ සන්ධානයකැනඩාවේ පැවති උතුරු ඇමෙරිකානු දෙමළ සංගම් එකමුතුවේ රැස්වීම් වාරය ඇමතූ දෙමළ ජාතික සන්ධානයේ ශ්‍රී ධරන් මන්ත්‍රීවරයා ද කැලම් මැක්රේගේ ප්‍රකාශය අනුමත කළ බව විදෙස් ප්‍රවෘත්ති වාර්තා අනාවරණය කරයි. දෙමළ ජාතික සන්ධානයට මානුෂීය මෙහෙයුමෙන් ලද සැබෑ ජයග්‍රහණයෙන් ඵලක් නැත. කොටි ත්‍රස්තවාදයට යටපත්ව ඔවුන්ගේ අතකොළුවක් වූ දෙමළ ජාතික සන්ධානය තවදුරටත් කොටි මතවාදය නියෝජනය කරන බව මෙම සිද්ධියෙන් ‍මනාව පෙනී යයි. ඔවුන්ගේ එකම අභිලාෂය රාජපක්ෂවරුන්ගෙන් තොර ශ්‍රී ලංකාවකි.දෙමළ කොටි හිතවාදී බලවේග ඇතැම් බටහිර රාජ්‍යයන් මෙන් ම රාජ්‍ය නොවන සංවිධාන සෑම මොහොතකම අපේක්ෂා කරන්නේ ‍මහින්ද රාජපක්ෂ ජනාධිපතිතුමා බලයෙන් නෙරපා හරින ලද ශ්‍රී ලංකාවකි. ජනතා කැමැත්තෙන් ආණ්ඩුවක් යළි කිසිදා පිහිටු විය නොහැකි බවට ඉඳුරාම තේරුම් ගෙන ඇති විපක්ෂයේ බංකොළොත් දේශපාලනඥයන් පිරිසක් ද ජනාධිපතිතුමා සහ ආරක්ෂක ලේකම්වරයා යුද අධිකරණයේ විදුලි පුටුව හමුවට පමුණුවා හෝ රාජ්‍ය බලය උදුරා ගැනීමේ වියරු ආශාවක වෙළී සිටිති.ගමට - නගරයට - සංවර්ධන ප්‍රතිලාභතිස් වසරක් කොටි ත්‍රස්තවාදයෙන් බැට කෑ රටක ජනතාවගේ මෙම වියරු උත්සාහයන් සැබෑවක් කිරීමට කිසිදා ඉඩ නොදෙන බව නම් ඉර හඳ මෙන් විශ්වාසය ශ්‍රී ලංකාව ත්‍රස්තවාදය පරාජය කිරීමෙන් අනතුරුව නව සැලැසුම්සහගත වැඩපිළිවෙළක් මත සංවර්ධනයේ ගමන් මඟට මුල පුරා සිටී. සංවර්ධනයේ ප්‍රතිලාභ නගරයට පමණක් නොව නගරයෙන් පරිබාහිර පර්යන්ත ප්‍රදේශවලට ද ව‍්‍යාප්තව ඇත්තේ ය. විෂම වූ සංවර්ධනයේ ප්‍රතිලාභ අද තුලිත තත්ත්වයකට පැමිණ තිබේ.මරණ භය මිනිස් ජීවිත වෙතින් බොහෝ ඈතට ගෙන ගොස් ඇත. නිදහස් නිවහල් රටකට සහ ජනතාවකට රාජපක්ෂ පාලනයේ අට වසරක ගමන් මග යම් යම් අඩුපාඩු මාධ්‍යයේ ව‍ූවත් ජීවත් වීමේ නිදහස උරුම කර දී තිබේ.උදාකර ගත් සාමය කවර හෝ බලවේගයකට යළි ආපසු හැරවීමට ශ්‍රී ලාංකේය ජනතාව අවස්ථාවක් ලබාදෙනු ඇතැයි සිතිය නොහැක.මේ බව ඉතා හොඳින් දන්නා බටහිර බලවේගයන් කොටි හිතවාදී දෙමළ ප්‍රජාව ද උපයෝගී කර ගනිමින් ඇතැම් රාජ්‍ය නොවන සංවිධාන කිහිපයක් පෙරට දමා අවස්ථා කිහිපයකදී රට අරාජික කරන උත්සාහයන් කිහිපයකට මුල පිරීය.ඔවුන් එමගින් අපේක්ෂා කළේ අරාබිකරයේ ඇති වූ ඊනියා වසන්තයක් ශ්‍රී ලංකාවේ ද ඇති කිරීමටයි. නමුත් ජනතාව මේ සියල්ල ඉතා හොඳින් අවබෝධ කර ගෙන තිබේ. උදා වූ සාමය කවර වසන්තයකටත් වඩා මිල කළ නොහැකි අමිල සම්පතක් බව ජනතාව තේරුම් ගෙන ඇත්තේ ය.අරාබි වසන්තයේ සොඳුරු සිහිනය ද බොඳ වූ තැන කවර හෝ උපායමාර්ග අනුගමනය කරමින් මහින්ද රාජපක්ෂ ජනාධිපතිතුමා සහ ආරක්ෂක ලේකම් ගෝඨාභය රාජපක්ෂ මහතා යුද අධිකරණය හමුවට පමුණුවා ශ්‍රී ලංකාවේ රාජපක්ෂ යුගය අවසන් කිරීම මෙම අවස්ථාවාදීන්ගේ උවමනාවයි. එය සිහිනයකට පමණක් සීමා ‍ වන්නේ ය. ජනතාව කිසි දිනෙක ශ්‍රී ලංකාවේ රාජ්‍ය නායකයා හෝ ආරක්ෂක ලේකම්වරයා යුද අධිකරණයක් හමුවට පමුණුවාලීමට ඉඩ නොදෙනු ඇත.මහින්ද රාජපක්ෂ ජනාධිපතිතුමා හෝ ආරක්ෂක ලේකම් ගෝඨාභය රාජපක්ෂ මහතා හෝ යුද අධිකරණය හමුවට පැමිණවීම සිතන තරම් හෝ කියන තරම් පහසු ද ‍නැත. ජනාධිපතිතුමා සහ ආරක්ෂක ලේකම්වරයා යුද අධිකරණයක් හමුවට කැඳවිය හැකි ආකාර ද්‍රෝහී බලවේග නොදන්නවා යැයි සිතීමට ද නොහැක.එබැවින් හානා හීය පානා අඬහැරෙන් දැනේ කීවා සේ මේ උඩු බුරලීම නොව තේරුම් ගෙන ශ්‍රී ලංකාව ඉදිරියේ ඇති ජාතික සහ ජාත්‍යන්තර අභියෝග මනාව තේරුම් ගනිමින් අවබෝධයෙන් සහ වගකීමෙන් ක්‍රියා කිරීමට සකල ශ්‍රී ලංකාවාසීන්ටම යළිත් කාලය එළඹ තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=ab1307212</link>
    <topic>රජයේ අරමුණ දුප්පත්කමින් තොර සමාජයක් බිහි කිරීමයි</topic>
    <author>සකස් කළේ දයා ඩී. ෆොන්සේකා</author>
    <content>ආචාර්ය පී. බී. ජයසුන්දර මුදල් අමාත්‍යාංශ ලේකම්ආර්ථික ප්‍රතිසංස්කරණ හරහා ලබන රජයේ ආයෝජන පමණක් මූල්‍ය හිඟය පියවන්නට සමත් නොවේ. වර්තමාන වියදම් තත්ත්වය අඩු කිරීම සඳහා ක්‍රම ක්‍රමයෙන් ආරක්ෂක වියදම් අඩු කිරීම් ද කළ යුතුය. එහෙත් ඒ සඳහා දිගුකාලීන ක්‍රමික බදු ප්‍රතිසංස්කරණ ද අවශ්‍ය වෙයි. සමහර බදු සහන ලබාදීමෙන් අඩුවන ආදායම පියවා ගැනීමට ද ක්‍රමයක් අවශ්‍ය වෙයි.විදේශීය සංවර්ධන කොටස්කරුවන් සඳහා අඩු බදු සීමාවන් ගෙන එන අතර දේශීය සම්පත් වැඩි දියුණු කිරීමෙන් පෞද්ගලික අංශය හරහා ගන්නා ණය සීමාව වැඩි කිරීමට අවස්ථා ලැබී ඇත.ක්‍රමෝපායරජය විසින් ගෙනයන ආර්ථික ක්‍රමෝපායයන් නිසා දළ දේශීය නිෂ්පාදන සඳහා දෙනු ලබන ණය ප්‍රමාණය 2015 වන විට 70% දක්වා අඩු කිරීමටත් 2020 වන විට එය 60% කිරීමත් රජයේ ක්‍රමෝපාය වෙයි.රජයේ මූල්‍ය ක්‍රමෝපායයන් ගේ අරමුණ වන්නේ රජයට අයත් ව්‍යාපාරික සමාගම්වල පාඩුව අවම කරගැනීමයි. 2012 ප්‍රකාශයට පත් කළ මුදල් අමාත්‍යාංශයේ වාර්ෂික වාර්තාව පෙන්වා දෙන පරිදි රජයට අයත් ව්‍යාපාරික ආයතන 54 ක් ඇත.ලංකා ඛණිජ තෙල් සංස්ථාව, ලංකා විදුලිබල මණ්ඩලය, ශ්‍රී ලංකා වරාය අධිකාරිය, ගුවන් තොටුපළ අධිකාරිය, ජල සම්පාදන හා ජලාපවාහන මණ්ඩලය, ශ්‍රී ලංකා ගුවන් සේවය, රාජ්‍ය බැංකු තුනක් හා ශ්‍රී ලංකා ඉන්ෂුවරන්ස් ඒවා අතරින් ප්‍රධාන දහයකි.නිතර නිතර ලෝක වෙළෙඳපොළේ තෙල් මිල වැඩිවීම නිසා ලංකා ඛණිජ තෙල් සංස්ථාව හා විදුලිබල මණ්ඩලයට පාඩු සිදුවිය. රජය මේ අතර විශේෂයෙන්ම ඛණිජ තෙල් නිෂ්පාදන විදුලි බලය වියදම් වන ප්‍රමාණයත් අඩුවෙන් ලබාදීම කෙරෙහි සලකා බැලීය. තවමත් විදුලිබල මණ්ඩලය පෞද්ගලික කර්මාන්ත හා සේවා සඳහා සහන ලබා දෙයි.තෙල් අර්බුදයඑමෙන්ම ඩීසල් මිල තවමත් පවතින්නේ ගත් මිලටත් පහළ මට්ටමකය. මෑතකදී කරන ලද වෙනස්කම්වලින් බලාපොරොත්තු වූයේ පාඩුව අවම කර ගැනීමටය. ඉන්ධන පාදක කරගත් බලශක්තිය වර්ධනය කරගැනීම සඳහා පෞද්ගලික අංශය ද තමන්ගේම බලශක්ති උත්පාදන කෙරෙහි යොමු වී ඇත.ජල සම්පාදන මණ්ඩලය ද සිදු කරමින් යන ආයෝජන හරහා ශක්තිමත් වන අතර ආදායම් නොලබන 20% තවමත් පවතී.වරාය අධිකාරිය හා ගුවන් තොටුපළ අධිකාරියේ තත්ත්වය වර්ධනය වෙමින් පවතින අතර ශ්‍රී ලංකා ගුවන් සේවය ලාබ ලබන තත්ත්වයට ගෙන ඒමට එහි අධ්‍යක්ෂ මණ්ඩලය පියවර ගනිමින් සිටී.අභියෝගපටන් ගැන්මේ දී මේ ආදායම අඩුවීම වැනි තවත් අභියෝගවලට මුහුණ දෙන්නට සිදුවිය. මේ ආදායම් ලබා ගැනීමට නව ආදායම් බදු නීති හඳුන්වා දෙන්නට සිදුවූයෙන් ක්‍රමෝපායික ආනයන නීතිය මඟින් මහා පරිමාණ ආයෝජන පාලනය කරගත හැකි විය. බදු අභියාචන කොමිසම හා බදු අර්ථ නිරූපණ කොමිටිය මඟින් නව යෝජනා සකසනු ඇත. තොරතුරු තාක්ෂණය පදනම් කරගත් බදු පාලන ක්‍රමයක් ද 2014 වන විට හඳුන්වා දෙනු ඇත. එය දළ දේශීය නිෂ්පාදනය මත වැඩිවන බදු ක්‍රමයන් තුළින් අපේ රට සැලකිය යුතු වර්ධනයක් ලබනු ඇත.මේ ප්‍රතිසංස්කරණ පියවර අතර ආයෝජන මණ්ඩලය හරහා පෞද්ගලික අංශයේ නව වැට් බදු ක්‍රමයක් පිළිබඳ තවදුරටත් සලකා බලනු ඇත.වැට් බදුමෙසේ වැට් බදු හරහා ලබන සම්පත් දේශීය ආදායම මෙන්ම ආනයන හරහා ලබන අනියම් බදු ආදායම ද වැඩි කරනු ඇත. 2012 මුල් භාගයේ දී මෙයින් යහපත් ප්‍රතිඵල ලැබිණ. මෝටර් රථ ආනයනයේදී පනවන ලද වැඩි බදු නිසා හා ණය පහසුකම අඩු කිරීම නිසා ආනයනය අඩු කිරීමට හේතු විය.කෙසේ වෙතත් මුදල් අමාත්‍යාංශය මේ වසරේ දෙවැනි භාගය සඳහා වියදම් අඩු කිරීමට පියවර ගෙන ඇති අතර අයවැය හිඟය 5.8% දක්වා අඩුකර ගැනීමට ඉන් හැකි විය. වියදම් තවදුරටත් අඩුකර ගැනීමට පියවර ගන්නා රජය පශ්චාත් යුද සමයත් සමඟ දිගටම ගෙන යාමෙන් 2014 වන විට වියදම් හිඟය 5% දක්වා අඩුකර ගැනීමට හැකි වනු ඇත.මීළඟට අපි 2015 වන විට අයවැය හිඟය 4% දක්වා අඩු කිරීමට ගන්නා පියවර දෙස බලමු. එය 2013 වන විට අයවැය හිඟයේ ඉලක්කය 5.8 ක් රැඳී තිබේ. රජයේ ඊළඟ වසර දෙක ඇතුළත එය රුපියල් බිලියන 250 දක්වා හෝ සියයට දෙකක් දක්වා ආදායම වැඩි කිරීමට රජයට අවශ්‍ය වෙයි.ආදායම හා වර්තමාන වියදම් අතර විධිමත් පාලනයක් අවශ්‍ය වෙයි.අපනයන හා ආනයන වෙළෙඳාම සඳහා බටහිර වෙළෙඳපළ ඉතා උසස් තත්ත්වයක තිබුණත් ආසියානු රටවල් වන ඉන්දියාව චීනය හා ජපානය යන රටවල වෙළෙඳපළ සඳහා සකස්වීම වාසිදායකය. අපේ ප්‍රධාන අපනයන භාණ්ඩ වන වටිනා නිමි ඇඳුම්, තේ, රබර් නිෂ්පාදන ආදිය මේ රටවලට අපනයනය හා ඒ රටවල් සමඟ ඇති වෙළෙඳ ගිවිසුම් වාසිදායකය.වෙළෙඳ කලාපනුදුරු අනාගතයේ දී ශ්‍රී ලංකාව චීනය හා ජපානය සමඟ නිදහස් වෙළෙඳ කලාපයක් ඇතිකර ගැනීම ගැන මට සහතිකයි. විශාල ආර්ථික ශක්තියක් ඇති රටවල් වන ඉන්දියාව හා පාකිස්ථානයත් එයට එක්වනු ඇත. ආහාර, බලශක්ති නිෂ්පාදන ඖෂධ නිෂ්පාදන සැහැල්ලු ඉංජිනේරු නිෂ්පාදන ආදිය සඳහා ආයෝජන කලාප මේ යටතේ ඉදිකරනු ඇත.දැනටමත් ජපානයට සූර්ය ශක්ති පැනල අපනයනය කිරීම අරඹා ඇත. මේ අපනයන ආදායම රජයේ ආදායම ස්ථාවර තත්ත්වයක තබා ගැනීමට උපකාරී වනු ඇත.2013 අයවැය යෝජනාවලින් පෞද්ගලික අංශය, සමාජ වගකීම්, වියදම් සඳහා ද දිරිමත් කර ඇත.දුප්පත්කමින් තොර සමාජයක් සඳහා වන ගෝලීය ඉලක්කය සපුරාලීමට පෞද්ගලික අංශය දිරිමත් කිරීමෙන් 2015 වන විට ශ්‍රී ලංකාව පෞද්ගලික අංශය දිරිමත් කිරීමෙන් 2015 වන විට ශ්‍රී ලංකාව දුප්පත්කමින් තොර සමාජයක් සඳහා වන ගෝලීය ඉලක්කය සපුරාලීමට ශ්‍රී ලංකාවට හැකි වනු ඇත.කොටස් කරුවන්මේ අනුව රජයේ ආයතන, පිළිගත හැකි රාජ්‍ය නොවන ආයතන හා පෞද්ගලික ආයතනත් එකට එක්ව කටයුතු කිරීමෙන් අපට අනාගතයේ අන්තර්ජාතික සංවර්ධන මාර්ගයේ කොටස් කරුවන් වීමට හැකි වෙයි. දුප්පත්කම නැති කිරීම ක්‍රමවේදය අන්තර්ජාතික වශයෙන් ආදර්ශවත් එකක් වනු ඇත. මගේ ගණන් බැලීම අනුව මේ එක්ව කටයුතු කිරීමෙන් වාර්ෂිකව ඇමෙරිකන් ඩොලර් බිලියන 200 ක ඉලක්කයක ආදායමක් ලබා ගත හැකිය.රාජ්‍ය අංශයේ වැටුප් වියදම වශයෙන් බලන කල දැනට සිටින 700000 ක්වූ රාජ්‍ය සේවකයන් අතුරින් 400000 ක්ම අධ්‍යාපන හා සෞඛ්‍ය සේවයේ නියුතු අය වෙති. ලක්ෂ දෙකක් කෘෂිකාර්මික හා ග්‍රාමීය සේවා මධ්‍යස්ථානවල අය වෙති.මේ සේවක වැටුප් ගෙවීම මෙතෙක් වියදම් දරා ගත හැකි වන පරිදි සිදු කෙරිණ. මෙහිදී මේ වැටුප් හා දළ දේශීය ආදායම අතර 2006 වන විට තිබු පරතරය වන 2% 2012 වන විට 1% දක්වා අඩු කිරීමට හැකි වී තිබේ.2015 වන විට මේ මූලික වියදම ඉලක්කය වැඩි වන්නේ ණය ප්‍රමාණය අඩු කිරීමේ ක්‍රමවේදයක් ද සහිතවය. කම්කරු සබඳතා වර්ධනය වී ඇත්තේ ස්ථාවර වර්ධනයක් ද සමඟය. මේ මූල්‍ය ප්‍රතිපත්තිය ස්ථාවර තත්ත්වයට පත්කිරීමට හා පාලනය කිරීමට ජනාධිපතිතුමාම මැදිහත් විය.2013 අයවැය සඳහා රාජ්‍ය අංශයට නව වැටුප් ප්‍රතිසංස්කරණ සොයා බැලීමට නව වැටුප් කොමිසමක් පත්කර ඇත.මූල්‍යාධාරඅපේ සංවර්ධන උත්සාහය වැඩි දියුණු කිරීම සඳහා බාහිර මූල්‍ය ආධාර වෙත අවතීර්ණ වීම වැදගත් වෙයි.ඔබ හොඳින්ම දන්නා පරිදි ශ්‍රී ලංකාවේ සුවිශාල සංවර්ධනය උදෙසා මෙතෙක් 90% ක්ම ආධාර දුන්නේ ජපානය හා සාම්ප්‍රදායික මුදල් ණයට දෙන ආයතන දෙකයි.එහෙත් දැන් ඔවුන් ගෙන් ලබන ආධාර තුනෙන් එකක ප්‍රමාණයට අඩුවී ඇත්තේ ඒ සඳහා ඉන්දියාව, චීනය, දකුණු කොරියාව හා මැදපෙරදිග සංවර්ධන අරමුදල ඇමෙරිකාව ඇතුළු රටවල් ය. දැන් බොහෝ රටවලින් අරමුදල් ගලා එන්නේ චීන EX-IM බැංකුව හරහාය. අපනයන ණය ඒජන්සි මෙහිදී ශක්තිමත් කොටස්කරුවන් වී ඇත.මේ බහුපාක්ෂික ආයතන අපට දෙන ආධාර නිසා අපට මධ්‍ය ආදායම් රටක් ලෙස ජයග්‍රාහී මාවතකට පිවිසීමට හැකි වී ඇත.ණය ලැබීම්මේ බහුපාක්ෂික ණය දෙන ආයතන කෙළින්ම අයවැය සඳහා සහාය වෙයි. මේ අතරින් ප්‍රධාන ආයතනයක් වන ආසියානු සංවර්ධන බැංකුව අයවැය ලේඛනය සෑදීමේ දී සම්බන්ධ වෙයි. ඒ ඇමෙරිකානු ඩොලර් මිලියන 200 ක් අධ්‍යාපනය සඳහා ලබාදීමෙනි. ලෝක බැංකුව ද සෞඛ්‍ය සංවර්ධනය සඳහා ඇ. ඩො. මිලියන 200 ක් ලබා දුනී. එමෙන්ම කොළඹ දකුණ වරාය වැනි ආයෝජන සඳහා ද සාම්පූර් බලාගාරය, උතුරු අධිවේගී මාර්ගය වැනි ආයතන සඳහා ද මහා පරිමාණයේ ණය ලබා දුන්නේ මේ බහුපාක්ෂික ආයතනයයි.මේ සියලු මූල්‍ය කළමනාකරණ සිදු කෙරෙන්නේ රටේ ස්ථාවරත්වය හා සංවර්ධනය උදෙසාය.මේ මූල්‍ය කළමනාකරණය කිරීමේ ද අවදානම් හා අභියෝග නැත්තේ නොවේ.මෑතකදී කාලගුණ විපර්යාසයන් ඉහළ ගිය අන්දම අපි දැක ඇත්තෙමු. මෙහිදී ලෝක බැංකුව මෙවන් පීඩනයන් ගෙන් අප මුදවන්නට සමත් විය.සංවර්ධනයඅපි සිත සිතා සිටීමට වඩා වැඩ කිරීමට පෙළඹිය යුතුය. වැඩ කරන්නේ කෙසේ ද ඉතා හොඳින් වැඩ කරන්නේ කෙසේ ද යන්න පමණක් සිතිය යුතුය. අද මූල්‍ය හිඟය ඉතා අඩුය. සංවර්ධනය වැඩි කරගත යුතුය. විශ්වාස වන්ත හා ප්‍රායෝගික වෙනස්කම් මඟින් මූල්‍ය කළමනාකරණය සිදුකළ යුතුය.මූල්‍ය හිඟය පියවීම සඳහා මූල්‍ය කළමනාකරණය යථාර්ථයක් විය යුතුය. අප එය කළ යුත්තේ සංකීර්ණ ආර්ථික වාතාවරණයක් තුළිනි.අපේ රට යථාර්ථවත් ක්‍රමානුකූල ආර්ථික කළමනාකරණයකින් යුතුව ඉදිරියට යන රටක් විය යුතුය. ඒ සඳහා සුරක්ෂිත ස්ථාවරත්වයක් හා සංවර්ධනයක් ඇතිවිය යුතුය.සකස් කළේ දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=ab1307214</link>
    <topic>මහින්දවයි ගෝඨාභයවයි ලෝක දංගෙඩියට යවන්ඩ ඉඩදෙන්නේ නෑ</topic>
    <author>සාකච්ඡා කළේ සුභද්‍රා දේශප්‍රිය</author>
    <content>මහා සංඝරත්නය පවසතිසියම් නිකායේ මල්වතු පාර්ශ්වයේ අනුනායක නියන්ගොඩ විජිතසිරි නාහිමිමැක්රේගේ බලාපොරොත්තු සහ අරමුණු මොනවා දැයි අපට ඉතා පැහැදිලියි. ඒ අරමුණු පාදක කැරගනිමිනුයි ලෝකයට මෙවැනි අසත්‍ය ප්‍රකාශ නිකුත් කරන්නේ. මේ රටේ ත්‍රස්තවාදී ගැටුම් පැවැති, යුදමය වාතාවරණයක් පැවැති කාලයේ මේ කාර්යයේ මුල මැද අග අවස්ථා තුනම අධ්‍යයනය කළ යුතුයි.යම් කිසි සංසිද්ධියක් තේරුම් ගැනීමට නම් ආරම්භය, මධ්‍යය, අවසානය යන අවස්ථා තුනම අධ්‍යයනය කළ යුතු වුවත් එම අවස්ථා තුනම අධ්‍යයනය නොකර මෙහි අවසානය දෙස පමණක් බලා ද්වේශයෙන් යුතුව නිගමනයන්ට එළැඹී කටයුතු කිරීම වෛරී සහ ද්වේශ සහගත ක්‍රියාවක්. මේ ‍රටේ සියලු ජන කොටස් පීඩාවට පත් වුණ රට පුරා ව්‍යසනයක් ඇති කළේ ත්‍රස්තවාදීන් විසින්මයි.මේ ත්‍රස්තවාදී තර්ජන පැවැති ප්‍රදේශවල ජනතාවට සමාජ ආර්ථික දේශපාලනික ගැටලු තිබුණේ දැයි සොයා බැලිය යුතුයි. එවැනි ගැටලු පැවැතුණේ නම් පමණක් මෙවැනි චෝදනා එල්ල කළ යුතුයි. මෙය ද්වේශ සහගත සහ ජනතාව කුපිත කිරීමත් හැර මෙහි සත්‍යතාවක් නැහැ. මේ රටේ සාමය විනාශ කිරීම ඔවුන්ගේ අරමුණයි.දුර රටක ඉඳලා මෙවැනි ද්වේශ සහගත ප්‍රකාශ කරන අය ද්‍රෝහීන් ලෙස අපි සලකනවා. මෙවැනි ප්‍රකාශ අපි ඉතා පිළිකුලෙන් සහ වේදනාවෙන් යුතුව ප්‍රතික්ෂේප කරනවා. අපිට මෙවැනි නිදහසක් ලැබුණේ ජනාධිපතිතුමා, ආරක්ෂක ලේකම් තුමා ඇතුළු ත්‍රිවිධ හමුදාව නිසයි. ඔවුන් රැකගැනීමට අපි මහා සංඝරත්නය ලෙස දිවි හිමියෙන් කැපවී සිටිනවා.එවැනි යුද්ධාධිකරණයක් කරා එතුමන්ලා කැඳවීමක් සිදු වෙන්නේ නැහැ. එසේ කිරීමටත් නොහැකියි. නමුත් එවැනි ඕනෑම අවස්ථාවකදී එතුමන් සමඟ අපි දිවි හිමියෙන් ඉන්නවා. මෙබඳු ප්‍රකාශ කරන්නේ ආර්ථික දේශපාලනික වාසි ලබාගැනීමටයි මෙවැනි ප්‍රකාශ නිකුත් කළේ. ඒ ප්‍රකාශ අපි පිළිකුලෙන් ප්‍රතික්ෂේප කරනවා.කොළඹ හලාවත දෙදිසාවේප්‍රධාන සංඝනායකකැලණිය විශ්වවිද්‍යාලයේ කුලපති ආචාර්යවැලමිටියාවේ කුසලධම්ම නා හිමිමේ රටේ තිබූ එල්.ටී.ටී.ඊ. ත්‍රස්තවාදයෙන් රට මුදාගෙන ලෝකයටම ආදර්ශයක් සදමින් ත්‍රස්තවාදයෙන් මේ රට මුදාගත් ඒ අභීත නායකයාට ජාතියේ ප්‍රණාමය හිමි වෙනවා නොඅනුමානයි.වසර තිහක් පැවැති බිහිසුණු ත්‍රස්තවාදය මැ පවත්වමින් දස දහස් ගණනින් මිනිස් ජීවිත සහ කෝටි ගණන් දේපළ විනාශ කරමින් පැවැති ත්‍රස්තවාදය මේ රටින් සදහට ම තුරන් කළ ඒ අභීත නායකත්වයත් සමඟ මේ රටේ ජනතාව මෙන් ම මහා සංඝරත්නය අත්වැල් බැඳගෙන සිටිනවා. මේ රට දෙකඩ කරන්නට භේද බින්න කරන්නට උත්සාහගත් ඇත්තන්ට බලාපොරොත්තු කඩ වීමේ වෛරයයි මේ වචනවලින් අපට පැහැදිලි වන්නේ.මේ රටේ පරපුරට රටක් ලබාදී උතුරත් දකුණත් එක්සේසත් කළ රාජ්‍ය නායකයාට මේ රටේ ජනතාව ආශිර්වාද කරනවා. එදා අපට උතුරට නොවෙයි කොළඹටවත් යන්න හැකියාවක් තිබුණේ නැහැ. එවැනි අවස්ථාවක මේ ර‍ෙට් හමුදා බලය ශක්තිමත් කර ඒ හමුදා නිලධාරීන් මානසික ශක්තිය ලබාදී, මේ රට නැවත එක්සේසත් කිරීමට හමුදා නායකත්වය ලබා දුන්නා. ත්‍රිවිධ හමුදා නායකයින් සහ ත්‍රිවිධ හමුදාව ආරක්ෂා කිරීමට ආරක්ෂක ලේකම්වරයා කටයුතු කළා.එවැන්නන් අන්තර්ජාතික අධිකරණයට යවන තුරු නින්ද යන්නේ නැතැයි සැහැසි ප්‍රකාශ කිරීම මේ රටේ සියලු දෙනාම පිළිකුලෙන් හෙළා දකිනවා. ඒ වගේ ම වසර 30 ක් පැවැති යුද්ධය වසර දෙකකින් නිම කළ ඒ ශ්‍රේෂ්ඨ නායකත්වය මේ රටේ මහා සංඝරත්නයේ ආරක්ෂාව ලැබෙනවා.‍මේ රට එක්සේසත් කිරීමට ජනාධිපතිතුමා ආරක්ෂක ලේකම් ඇතුළු සියලුම දෙනාට ආශිර්වාද පූජා පවත්වමින් විවිධාකාර පුද පූජා පවත්වමින්, බෝධි පූජා පවත්වමින් ඔවුන්ට ආශිර්වාද කළා. ඒ ආශිර්වාදයේ ආනුභාවයෙන් මේ රටට සාමය උදා කරගැනීමට හැකියාව උදා වෙලා තියෙනවා. ඉදිරියේදීත් ඒ කටයුත්ත ඉටු කිරීමට මහා සංඝරත්නය නොපැකිලව කටයුතු කරනවා.මෙවැනි ද්වේශ සහගත ප්‍රකාශ අප පිළිකුළෙන් යුතුව හෙළා දකිනවා. එවැනි චෝදනා අපි ප්‍රතික්ෂේප කරනවා. ජනාධිපතිතුමාට හෝ ආරක්ෂක ලේකම්වරයාට මෙවැනි ප්‍රකාශ කරලා විපතක් කරන්නට ලැබෙන්නේ නැහැ.අපි එතුමන්ලාට නිති පතා ආශිර්වාද කරනවා. මේ ර‍ට ආරක්ෂා කරන්න වැඩිදියුණු කරන්න, රටේ සමාදානය රැකගන්න ඉදිරියටත් ශක්තිය ධෛර්යය ලැබෙන්න කියා අපි ආශිර්වාද කරනවා. වසර දෙකක් වැනි කෙටි කලකින් නිමා කළ රට දෙකඩ කරන්නට නොදී රැකගත් ජනාධිපතිතුමා ආරක්ෂක ලේකම් ඇතුළු පිරිස සමඟ මහ සංඝරත්නය ඇතුළු මේ රටේ ජනතාව ඉන්නවා.වෛරය, ක්‍රෝධය, වපුරන මිනිසුන්ට ආදර්ශයන් සපයමින් නිර්භීතව මේ රට එක් සේසත් කර ලබාදුන් සාමය රැකගන්න වගේම ජනාධිපතිතුමා රැකගන්නට මේ රටේ මහ සංඝරත්නයේ ආශිර්වාදය ජනාධිපතිතුමාට හා ආරක්ෂක ලේකම්තුමාට ලබාදෙන අතරම එතුමා සමඟ දිවි හිමියෙන් මහා සංඝරත්නය කැපවී සිටින බව ප්‍රකාශ කළ යුතුයි.සබරගමුව විශ්ව විද්‍යාලයේ කුලපති, මහාචාර්යකුඹුරුගමුවේ වජිර හිමිමේ රටේ ත්‍රෛනිකායික මහා සංඝරත්නය මේ රටේ මුළුමහත් ජනතාව ජනාධිපතිතුමා සහ ආරක්ෂක ලේකම් තුමා සමඟයි. යුදාධිකරණයට ගෙන යා හැකි වන්නේ වරදක් කළ යුද අපරාධ සිදු කළ අය විතරයි. මේ රට ත්‍රස්තවාදයෙන් මුදාගෙන මේ රටේ නිදහස වෙනුවෙන් ඇප කැපවෙලා කටයුතු කළ දහස් ගණන් ජීවිත බේරා ගත් යහපාලනයක් ගෙන යන රාජ්‍ය නායකයකු කොහොමද යුදාධිකරණයට ගෙන යන්නේ.චැනල් 4 කාරයාගේ කතාව කවදාවත් සැබෑ කරගත නොහැකි සිහිනයක් පමණයි. ශ්‍රීධරන් මන්ත්‍රීවරයාගේ කතාව ගැනත් කියන්න තියෙන්නේ එපමණයි. මෙවැනි බොරු කාරයන්ගේ කතාවලට ජනතාව රැවටෙන්නේ නැහැ.ජනතාව කුපිත කරලා මේ රටේ නැති අර්බුදයක් නිර්මාණය කිරීමට ඔවුන් දරන්නේ නිෂ්ඵල උත්සාහයක් එයට හේතුව මේ රටේ ජනතාව ජනාධිපතිතුමා ආරක්ෂක ලේකම්තුමා ඇතුළු ත්‍රිවිධ හමුදාව සමඟ අත්වැල් බැඳගෙන සිටින නිසයි.බස්නාහිර පළාත් ප්‍රධාන සංඝනායක ආචාර්ය අකුරැටියේ නන්ද නා හිමිමේ රටේ බිහිවූ අභීත නායකයෙක් ලෙස මහින්ද රාජපක්ෂ ජනාධිපතිතුමා මේ රට ත්‍රස්තවාදයෙන් ගලවා ගැනීමට විශාල මෙහෙවරක් සිදු කළා. අපේ ජනාධිපතිතුමා යුද අධිකරණයට රැගෙන යනතුරු විදේශිකයෙකුට නින්ද නොයන්න හේතුව කුමක්ද?එතුමා යුද අධිකරණයට ගෙන යා හැකි වන්නේ මේ රටේ මුළු මහත් ජනතාව සහ ත්‍රෛනිකායික භික්ෂුන් වහන්සේලා සමඟයි. මේ රටේ ස්වාධීනත්වය ස්වෛරීභාවය වෙනුවෙන් අභීතව ඉදිරිපත් වී සිය රටට නිදහස ලබාදීමට ඇප කැපවී කටයුතු කළ මේ රට එක්සේසත් කළ නායකයකුට එසේ කළ නොහැකියි‍.එවැනි අසත්‍ය ප්‍රකාශ කිරීම සම්බන්ධයෙන් මැක්රේ මුළු ජාතියේම සමාව ගතයුතුයි.සාකච්ඡා කළේ සුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=ab1307213</link>
    <topic>ජේ. ආර් මට කිව්වේ මේ ගිවිසුමට අස්සන් කළේ කැමැත්තෙන් නෙ‍මෙයි කියලා</topic>
    <author>චන්දන බණ්ඩාර</author>
    <content>ලොකුගේගිය සතියේදී ජනාධිපතිතුමා මහනුවර ප්‍රදේ‍ශයේ සංවර්ධන කටයුතු රැසක් ගැන හොයලා බැලුවා. මේ අතරතුර මහනුවර බෝගම්බර පිටියේ අලුතින්ම රාජ්‍ය සේවකයින් සඳහා ඉතා අලංකාර ලෙස ව්‍යායාම මධ්‍යස්ථානයක් ආරම්භ කරලා තිබුණා.මේ ව්‍යායාම මධ්‍යස්ථානය විවෘත කළේ ජනාධිපතිතුමා විසින්. මේ කාලයේ රාජ්‍ය සේවකයන්ට ලෙඩ ගොඩක් තියෙන නිසා ඒ අයට තමන්ගේ සෞඛ්‍ය තත්ත්වය හොඳ මට්ටමක තියා ගන්ඩ මේ ව්‍යායාම මධ්‍යස්ථානය ‍‍බොහොම වටින එකක් වෙනවා ඇති.ගිය සෙනසුරාදා උ‍දේන්ම මහනුවර ජනාධිපති මැදුරට මධ්‍යම පළාත් හිටපු මහ ඇමැති සරත් ඒකනායකත් ක්‍රිඩා ඇමැති මහින්දානන්ද අලුත්ගමගේත් ඇවිත් හිටියා. ඒ ජනාධිපතිතුමා එක්ක ගිහින් මේ ව්‍යායාම මධ්‍යස්ථානය විවෘත කරන්ඩ යන්ඩයි. ඒ වෙනකොට ජනාධිපතිතුමාත් ව්‍යායාම සිදු කරන ඇඳුමෙන් සැරසිලා හිටියේ." සරත් වහින්ඩ වගේයි. ඒ නිසා අපි පයින් යන්නේ නැතිව. කාරෙකින්ම යමු." ජනාධිපතිතුමා කිව්වේ මධ්‍යම පළාත් හිටපු මහ ඇමැති සරත් ඒකනායකට. ඒ අනුව ජනාධිපතිතුමාත්, සරත් ඒකනායකත් මහින්දානන්ද අලුත්ගමගේ යන ඇමැති දෙපලත් ජනාධිපතිතුමාගේ කාරයෙන්ම ගියේ බෝගම්බර පිටියටයි. බෝගම්බර පිටියේ ඉදිකරලා තිබුණ ව්‍යායාම මධ්‍යස්ථානය බොහොම අලංකාර විදියට සකසලා තිබුණේ.ව්‍යායාම මධ්‍යස්ථානය ආවරණය කරලා තිබුණේ විදුරු ආවරණවලින්. මේක දැකපු ජනාධිපතිතුමා කිව්වේ " මහින්දානන්ද මේ විදුරු ආවරණය මේ විදියටම තිබ්බොත් මිනිස්සු මෙතනට ලියුම් අරගෙන එයි රාජ්‍ය නිලධාරින්ගෙන් වැඩ කර ගන්ඩ" ජනාධිපතිතුමා කිව්වේ සිනා වෙමින්." නෑ සර් මේ විදුරු ආවරණ වටේට තවත් ආවරණයක් දානවා " ජනාධිපතිතුමාට ඇමැති මහින්දානන්දට කිව්වා.ව්‍යායාම මධ්‍යස්ථානය විවෘත කරාට පස්සේ ජනාධිපතිතුමා ඇතුළු පිරිස ආ‍වේ මහනුවර ජනාධිපති මැදුරට. ඊට පස්සේ උදේ ආහාරය අරගෙන ජනාධිපතිතුමා ආවේ මහනුවර නගරය මධ්‍ය‍යේ ඉදි කරලා තිබුණු ජෙනරාල් අනුරුද්ධ රත්වත්තේගේ පිළිරුව විවෘත කරන්ඩයි. එතැනට ‍පාර්ලිමේන්තු මන්ත්‍රී ලොහාන් රත්වත්තේ වගේම තවත් මහනුවර දිසාවේ මැති ඇමැතිවරු එක් වෙලා හිටියා.පිළිරුව විවෘත කරාට පස්සේ එතැන හිටපු දේශපාලඥයකු ජනාධිපතිතුමාගෙන් ඇහුවේ " සර් වයඹ මහ ඇමැතිකමට එස්. බී නාවින්න ඉල්ලනවාද කියාය. ජනාධිපතිතුමා ඒකට දුන්නේ බොහොම සරල උත්තරයක්. " නෑ මං නීතියක් දැම්මා එජනිසයේන් පාර්ලිමේන්තුවේ ඉන්න අයට පළාත් සභාවට ඉල්ලන්ඩ බැහැ කියලා. නැත්නම් මේක මහ අවුලක් වෙනවා. " ජනාධිපතිතුමා කිව්වා.ගිය සතියේදී එ.ජා.පයේ කෘත්‍යාධිකාරී මණ්ඩල රැස්වීම තිබ්බා. ‍මේ පාර එ.ජා.ප කෘත්‍යාධිකාරී මණ්ඩල රැස්වීම බොහොම ‍උණුසුම් උණා. ඒකට හේතු වුණේ මන්ත්‍රී සජිත් ප්‍රේමදාස විසින් කුරුණෑගල දිසා මන්ත්‍රී දයාසිරි ජයසේකර ගැන කරපු ප්‍රකාශයක්. මේ අතරතුර ඉදිරි පළාත් මැතිවරණ සඳහා එ.ජා.ප ආපේක්ෂකයන් තෝරා ගන්නා නාම‍යෝජනා කමිටුවවේ නාම ලේඛණය එ.ජා.ප මහ ලේකම් තිස්ස අත්තනායක කෘත්‍යාධිකාරී මණ්ඩලයට ඉදිරිපත් කරා.හැබැයි ඒ කමිටුවට එ.ජා.ප පාර්ලිමේන්තු ම්න්ත්‍රී සජිත් ප්‍රේමදාස මන්ත්‍රීවරයා පත් කරලා තිබුණේ නැහැ. නමුත් පාර්ලිමේන්තු මන්ත්‍රීවරුන්වන ජෝශප් මයිකල් , මංගල සමරවීර, ජෝන් අමරතුංග , ගයන්ත කරුණාතිලක, ගාමිණී ජයවික්‍රම , රවි කරුණානායක , ලක්ෂ්මන් කිරිඇල්ල සහ නැ‍ඟෙනහිර පළාත් විපක්ෂ නායක දයා ගමගේ නාමයෝජනා කමිටුවට ඇතුළත්.මෙවැනි වාතාවරණයක් තිබියදී සජිත් ප්‍රේමදාස මන්ත්‍රීවරයා මන්ත්‍රී දයාසිරි ගැන කෘතාධිකාරී මණ්ඩලයේදී කථා කළා. " දයාසිරි කියන්නේ පක්ෂයට සම්පතක්. ඔහු පක්ෂයෙන් යන බව කියනවා. මේක පක්ෂයට හොඳ නැහැ. මේවා නතර කරන්ඩ පියවර නොගත්තොත් තව තවත් අය පක්ෂයෙන් ඉවත් වේවි." සජිත් ප්‍රෙමදාස කිව්වා.ඊට පස්සේ නැඟී සිටියේ එ.ජා.ප නායක රනිල් වික්‍රමසිංහයි. " මං දයාසිරි හම්බ වුණොත් ඒක මාධ්‍ය සංදර්ශනයක් වේවි." රනිල් කිව්වා. ඊට පස්සේ නැ‍ගී සිටියේ රවි කරුණානායක මන්ත්‍රීවරයායි. " අපි පක්ෂයක් විදියට කවුරුවත් අයින් කරන්ඩ වැඩ කළේ නැහැ. ‍හැමෝම පක්ෂයේ රඳවා ගන්ඩ වැඩ කළා. එහෙම නැතිව විනයක් නැතිව පක්ෂයකට ගමනක් නැහැ" රවි කරුණානායක මන්ත්‍රීවරයා කිව්වා." කී පාරක් මේ අයව පක්ෂ‍යේ රදවා ගන්ඩ උත්සාහ කළාද? මේ වගේ දේවල්වලට කලබල වෙන්ඩ ඕනේ නැහැ. කෙටි මාර්ග නැහැ. " ඉන් අනතුරුව කෘත්‍යාධිකාරී මණ්ඩලයට අදහස් දක්වපු ගාමිණී ජයවික්‍රම‍ පෙරේරා මන්ත්‍රීවරයා කිව්වා. මේ අතරතුර සජිත් මන්ත්‍රීවරයා යළිත් නැගී සිටියා. " පක්ෂ මාරු කිරීම් ගැන මෙතන කථා කරලා වැඩක් නැහැ. එකට වැඩ කරපු අය රදවා ගන්ඩ දැන ගත යුතුයි. " මන්ත්‍රී සජිත් අවධාරණය කරා.මේ උණුසුම් කතා අත‍රේ එජාප මහ ලේකම් තිස්ස අත්තනායක ගෙනාවේ කෘත්‍යාධිකාරී මණ්ඩලය සිසිල් කරන පණිවිඩයක. ඒ තමයි මාතර දිසා මන්ත්‍රී බුද්ධික පතිරණ සහ කුරුණෑගල දිසා මන්ත්‍රී දයාසිරි ජයසේක‍රගේ විනය පරීක්ෂන අවසන් කියන යොජනාව. ‍‍ඒත් එක්කම දයාසිරිට අදාල විනය කටයුතු අවසන් කිරීමේ යෝජනාව ස්ථිර කළේ කුරුණෑගල දිසා මන්ත්‍රි අකිල විරාජ් කාරියවසම් මන්ත්‍රීවරයායි. දයාසිරිගේ ප්‍රතිමල්ලවයා ‍එලෙස යෝජනාව ස්ථිර කිරීම කාගේත් විමතියට හේතු වුණා. ඊළගට මාතර දිසා මන්ත්‍රී බුද්ධික පතිරණගේ විනය පරීක්ෂණය අවසන් කිරීමේ යෝජනාව ස්ථිර කළේත් බුද්ධිකගේ ප්‍රතිමල්ලවයා වන මන්ත්‍රී මංගල සමරවීරයි.ඉන් අනතුරුව කොළඹ නගරාධිපති මොහොමඩ් මුසාමිල් ඉල්ලා සිටියේ ජන අනුපාතය අනුව මුස්ලිම් අ‍පේක්ෂකයන්ටත් නාමයෝජනා ලබා දෙන ලෙසටය. ඒත් එක්කම නැඟී සිටියේ මහනුවර දිසා මන්ත්‍රී ‍‍මොහොමඩ් හලීම්ය. " මහනුවරට අපේක්ෂකයෝ හත් දෙනෙක් ඉන්න බව කියවෙනවා. එතකොට මුස්ලිම් අයට දිනන්ඩ අමාරුයි." මොහොමඩ් හලීම් මතු කළේ වැදගත් කරුණකි."ජාතීන් අතර ගැටලු ඇති නොවන විදියට කටයුතු කරලා තියෙනවා. ජන අනුපාතය අනුව අපේ ක්ෂකයන් තෝරා ගෙන තියෙන්නේ ඒ නිසායි." මහනුවර දිසා නායක මන්ත්‍රී ලක්ෂ්මන් කිරිඇල්ල කියා සිටියේය.මේ වෙනකොට පළාත් සභා මැතිවරණය සඳහා රටේ උණුසුමක් නිර්මාණය වෙමින් තියෙනවා. ඒ හිංදම එක් එක්‍ දේශපාලන පක්ෂ තමන්ගේ පක්ෂයෙන් ඉදිරිපත් කරන අ‍පේක්ෂකයන් තෝරා ගන්ඩ මේ වෙනකොට ලහි ලහියේ වැඩ කරනවා. ශ්‍රීලනි‍පයෙන් උතුරු පළාතට ඉදිරිපත් කරන අ‍පේක්ෂකයන් සඳහා සම්මුඛ පරීක්ෂණ තිබුණේ දැනට සතියෙකට කලින්. ඒත් වයඹ සහ මධ්‍යම පළාත් සඳහා ඉදිරිපත් කරන ශ්‍රිලනිප අපේක්ෂකයන් තෝරා ගන්ඩ කටයුතු සිදු වුණේ ගිය සතියේ. නාමයෝජනා කමිටුව රැස්වෙලා තිබුණේ කොළඹ ඩාර්ලි‍ පාරේ ශ්‍රිලනිප මුලාස්ථානයේදී.මේ නාමයෝජනා කමිටු අතරින් ගෙඩාක් අය‍ බලාගෙන හිටියේ වයඹ නාමයෝජනා කමිටුවේ කටයුතු ගැන කිව්වොත් හරි. ඒකට හේතුව වුණේ ගුරුවරියක් දණ ගැස්සුවා කියලා චෝදනාවකට ලක් වෙච්ච අවාසනාවන්ත විදියට පළාත් මන්ත්‍රී ධුරයෙන් ඉල්ලා අස්වෙන්ඩ වුණු ආනන්ද සරත් කුමාර හිටපු මන්ත්‍රීවරයාත් නාමයෝජනා කමිටුව හමුවට ඇවිත් හිටපු නිසායි.වයඹ නාම යෝජනා කමිටුවේ සභාපති වුණේ ශ්‍රි ලංකා නිදහස් පක්ෂයේ නියෝජ්‍ය මහ ලේකම් සබරගමු මහ ඇමති මහිපාල හේරත්. ඊට අමතරව ඒ කමිටුවේ අනෙත් සාමාජිකයන් වුණේ ඇමැතිවරුන් වන ඒ.එච්..එම්.ෆවුසි, පවිත්‍රා වන්නිආරච්චි, රංජිත් සියඹලාපිටිය, ඩිලාන් පෙරේරා වගේම බස්නාහිර පළාත් මහ ඇමති ප්‍රසන්න රණතුංග කියන ශ්‍රීලනිපයේ ජ්‍යෙෂ්ඨයෝ පිරිසයි.ගොඩක් වේලාවට දේශපාලන පක්ෂවල අපේක්ෂකයන් ඡන්දය තියෙන දවස්වලට ඡන්දදායකයන් පස්සේ යන්නේ වැඳගෙන. ඒ දවස්වලට ඒ අ‍පේක්ෂකයන්ගේ ජංගම දුරකථන රූ එළිවෙනකම් වුණත් වැඩ. . ඒත් බලන්ඩ එපායැ ඡන්දය ඉවරවෙලා එයාලා මැති ඇමැතිවරු වුණාම ජංගම දුරකථනය ගොඩක් වෙලාවට විසන්ධි කරලා ප්‍රතිචාරයක් නෑ කියලා තමයි කියන්නේ. හැබැයි ඉතින් ඡන්දයට දිනුවට පස්සේ තමන්ගේ ජංගම දුරකථන අංකය වෙනස් කරන්නේ නැති මැති ඇමැතිවරු ඉන්නේ අතේ ඇඟිලි ගාණට විතරයි කිව්වොත් වැරැද්දක් නැහැ.ඒ ව‍ගේ කෙනෙක් තමයි සබරගමු මහ ඇමැති මහීපාල හේරත්. මොන වැඩේ තිබ්බත් තමන්ට ලැබෙන දුරකථන ඇමතුමක් විසන්ධි නොකරන පුරුද්දක් තියෙන මහීපාල මහඇමැතිවරයා එදා නාම යෝජනා මණ්ඩලයේ වාඩි ගත්තේ තමන්ගේ ජංගම දුරකථනය පෞද්ගලික ලේකම්වරයා අතට දීලයි. නාම යෝජනා මණ්ඩලයේ කටයුතු අවසන් කරලා මහීපාල මහ ඇමැතිවරයා අයෙත් තමන්ගේ ජංගම දුරකථනය ගන්නකොට මැදියම් රැයත් උදා වෙලාඊට පස්සේ මහ ඇමැතිවරයාගේ පෞද්ගලික ලේකම් මහ ඇමැතිතුමාගෙන් අහුවේ මතභේදයට ලක්වෙච්ච මන්ත්‍රීවරයාට අයෙත් නාමයෝජනා දෙනවාද කියලායි. ඒත් මහ ඇමැතිවරයා ඒකට පිළිතුරක් දුන්නේ නැහැ. ඒත් එක්කම මහ ඇමැතිවරයා කිව්වේ ඔය ප්‍රශ්නයම මගෙන් මාධ්‍යවේදීනුත් ඇහුවා කියලායි. නාමයෝජනා ඉල්ලපු අයව සම්මුඛ පරීක්ෂණයට කැදවන එක සාමාන්‍ය සම්ප්‍රදායක්. මහීපාල මහ ඇමැතිවරයා එහෙම කිව්වා මිසක් නාමයෝජනා කමිටුවේ නිර්දේශය මොකක්ද කියලා ඔහු තමන්ගේ ලේකම්වරයාටවත් කිව්වේ නැහැ.වයඹ නාමයෝජනා කමිටුව අතරේ එහි සාමාජිකයෝ අතරේත් එක එක කතා සිදු වුණා. ඒ අතරින් අමැති ඩිලාන් පෙරේරා ඇමැතිනී පවිත්‍රා වන්නිආරච්චිට කිව්වේ ඇයගේ ස්වාමි පුරුෂයා වෙන සබරගමුව පළාත් සභාවේ වත්මන් සභාපති කාංචන ජයරත්න ගැනයි. එතැනදී ඇමැති ඩිලාන් ඇමැතිනී පවිත්‍රා‍ගේ ස්වාමිපුරුෂයා වෙන කංචන ජයරත්න පළාත් සභාපතිවරයා ගැන කරේ අපුරු වර්නණාවක්. ඔහු පළාත් සභාවේ සභාපතිවරයා වගේම ඩිලාන් පෙරේරා ඇමතිවරයා සභාපතිත්වය දරන ශ්‍රි ලංකා වොලිබෝල් සංගමයේ උප සභාපති වරයාත් වෙනවා."කංචන හොද කොල්ලා. හැමෝම එයාට ආදරෙයි. ලේසියෙන් පාර්ලිමේන්තුවට එන්ඩත් පුළුවන්. ඇමැති ඩිලාන් කිව්ව දෙයට පවිත්‍රා වන්නිආරච්චි ඇමැතිවරිය හිනා වුණා මිසක් මොනවත්ම කිව්වේ නැහැ. ඒත් ඒ කතාව මැද්දට පැන්නේ සබරගමු මහ ඇමති වරයායි. "නෑ නෑ කංචන මල්ලි පාර්ලිමේන්තුවට එවලා බෑ. එයා මට පළාත් සභාවේ තියාගන්ඩ ඕනේ" කියායි.බස්නාහිර පළාත් කෘෂිකර්ම අමාත්‍යාංශය එක්ක කරුණා සමාධි පදනම තුන්වෙනි පාරටත් සංවිධානය කරපු රණවිරු පුණ්‍යානුමෝදනා වැඩසටහන ගිය සඳුදා පැවැත්වුණේ පිළියන්දලදී. ‍මේ උත්සවයේ ප්‍රධාන ආරාධිතයා වුණේ ආරක්ෂක ලේකම් ගෝඨාභය රාජපක්ෂ මහත්තයායි.ආරක්ෂක ලේකම්වරයා එනතුරු එතැනට ඇවිත් හිටපු මැති ඇමැතිවරුන‍්ගේ කතාබහට ලක් වුණේ දහතුන්වෙනි ව්‍යවස්ථා සංශෝධනයේ සංශෝධනය කරීම ගැන රටේ තියෙන කතා බහ ගැනයි. ඒ උත්සවයට කම්කරු සබඳතා ඇමැති ගාමිණී ලොකු‍ගේ, තාක්ෂණ හා පර්යේෂණ ඇමැති චම්පික රණවක ,බස්නාහිර පළාත් ඇමැති උදය ගම්මන්පිල සමඟ බස්නාහිර පළාත් ඇමැති උපාලි කොඩිකාරත් ඇවිත් හිටියා. ගාමිණී ලොකු‍ගේ ඇමැතිවරයා ඒ කතා බහ අරගෙන ගියේ අතීතයටයි. ඒ කාලේ එජාපයේ දැඩි මත ධාරියෙක් වෙච්ච ලොකුගේ ඇමැතිවරයා කිව්වේ ඉන්දියාව එක්ක ලංකාව අස්සන් කරපු ඉන්දු-ලංකා ගිවිසුම අත්සන් තිබ්බ එක වෙලාවේ කාටත් වසං වෙලා තිබ්බ අපූරු රහසක් ගැනයි." ඒ ගිවිසුම අස්සන් කළාට පස්සේ දවසක් මට ජේ. ආර් ජනාධිපතිතුමා කිව්වා. වෝඩ් පෙදෙසේ නිවෙසට එන්ඩ කියලා. ඊට පස්සේ ‍ජේ. ආර් මට කිව්වා මං මේ ගිවිසුමට අස්සන් කළේ කැමැත්තකින් නෙවෙයි කියලා. එදා ඉන්දියාව ගුවනින් ආක්‍රමණය කරපු වෙලාවේ කිසිම රටක් ලංකාවේ සහයට අවේ නැති හිංදා ඉන්දු ලංකා ගිවිසුමට අස්සන් කරන්ඩ වුණා කියලා ජේ ආර් ජනාධිපතිතුමා කනගාටුවෙන් කිව්වා.ඉන්දියානු හමුදා පකිස්තානයට ගිහින් බංගලිදේශය හැදුවා වගේ ලංකාවට ඇවිත් දෙමළ ඊළම හදාවි කියන බයට ගිවිසුම අස්සන් කරා කියලා කිව්වා‍." ගාමිණී ලොකු‍ගේ ඇමැතිවරයා පළාත් ඇමැති ගම්මන්පිල ඇතුළු පිරිසට කිව්වා. ඒත් එක්කම ඇමැති චම්පික කිව්වේ ඉන්දියානු ආක්‍රමණයක් ගැන ජේ ආර් බය වුණා කියලා එයාගේ ජීවිත කතාවේත් ලියලා තියෙනවා කියලායි.ඒත් එක්කම පළාත් ඇමැති ගම්මන්පිලගේ මතකයට ආවේ ඉන්දු ලංකා ගිවිසුම අස්සන් කරපු දවසේ ජේ ආර් පැවත්වපු මාධ්‍ය සාකච්ඡාව ගැනයි. “එදා ජේ ආර් කිව්වා උතුරු සහ නැ‍ඟෙනහිර ඒකාබද්ධ කරනවට එතුමා විරුද්ධයි කියලා. ඒ ගැන ජනමත විචාරණයක් ති‍යනකොට එතුමාත් ඒකට විරුද්ධව වැඩ කරනවා කියලා. එතුමා අස්සන් කරපු ගිවිසුමේ කොටසකට තමන්ම විරුද්ධයි කීමෙන් පෙනෙන්නේ ඉන්දියාවේ බලහත්කාරකමේ තරම තමයි." ගම්මන්පිල පළාත් ඇමැතිවරයා කිව්වා."දැන් යුද්ධය ඉවරයි. ඒ නිසා ජේ ආර් අතින් වෙච්ච පරණ වැරැදි නිවැරදි කරන්න යූඑන්පීය පෙරමුණ ගන්ඩ ඕනේ කියන එකයි පරණ යූඑන්පී කාරයෙක් විදිහට මගේ මතය" ලොකුගේ ඇමැතිවරයා යු.ඇන්. පී එකේ හැමෝටම දුන්නේ අපුරු පණිවිඩයක්.ටොන් දෙකහමාරක මහා මඤ්ඤොක්කා දන්සලකින් , රෝද පුටු පරිත්‍යාගයකින් , සාංඝික දානමය පිංකමකින් සහ රණවිරු දරුවන්ට ශිෂ්‍යත්ව ප්‍රදානයකින් මේ උත්සවය නිමාවට පත් වුණා.එක්සත් ජාතින්ගේ සංවිධානයේ තරුණ කටයුතු පිළිබද විශේෂ නියෝජිතයෙකු ගිය සතියේදී අපේ රටට ආවා. ජෝර්දාන ජාතික අහමඩි අල්හෙන්දාවි මේ විදියට ‍අපේ රටට ආවේ 2014 වසරේ මැයි මාසයේදී පැවැත්වෙන ලෝක තරුණ සමුළුව සහ ‍මේ වසරේ නොවැම්බර් මාසයේදී පැවැත්වෙන පොදුරාජ්‍යමණ්ඩලයීය තරුණ සමුළුවට අපේ රටේ තියෙන සුදානම ගැන සොයා බලන්ඩ.ඊට පස්සේ ‍එක්සත් ජතී‍න්ගේ සංවිධානයේ තරුණ කටයුතු ලේකම්වරයා ඇමැති ඩලස් අලහප්පෙරුම සහ විදේශ ඇමැති ජී.එල් පීරිස් හමුවෙලා විශේෂ සාකච්ඡා කීපයක්ම පවත්වා තිබුණා. " යුද්ධයට පස්සේ ලංකාවේ විශාල දියුණුවක් වෙනවා. ඇත්තටම ලංකාව අන්තිම ලස්සන රටක්" මේ හමුවීම් වලදී එක්සත් ජාතීන්ගේ තරුණ කටයුතු ලේකම්වරයා කිව්වේ බොහොම සතුටින්.මේ තරුණ නියෝජිතයා ජාතික තරුණසේවා සභාවේ තරුණ පාර්ලිමේන්තුවේ සැසි වාරයට විශේෂ අමුත්තෙක් විදියටත් සහභාගී වුණා. ඒ ජාතික තරුණසේවා සභාවේ සභාපති නිතිඥ ලලිත් පියුම් පෙරේරාත් සමඟයි. ඉන් අනතුරුව මේ තරුණ නියෝජිතයා කෙළින්ම ගියේ පාර්ලිමේන්තු මන්ත්‍රී නාමල් රාජපක්ෂ හමුවීමට අරලියගහ මන්දිරයට. අරලියගහ මන්දිරයේදී පාර්ලි­්මේන්තු මන්ත්‍රී නාමල් රාජපක්ෂ සමග දීර්ග සාකච්ඡාවක් කරන්ඩ එක්සත්ජාතීන්ගේ තරුණ කටයුතු නි‍යෝජිතයාට පුළුවන් වුණා. එතැනදී නාමල් මන්ත්‍රීතුමා කිව්වේ කාල්ටන් තරඟාවලියක කටයුතු ගැන සොයා බලන්ඩ නුවරට යන්ඩ වෙලා තියෙනවා කියලායි. ඒත් එක්කම එක්සත් ජාතීන්ගේ සංවිධානයේ තරුණ කටයුතු නියෝජිතයා කිව්වේ මටත් මහනුවරට ගිහින් දළදා වහන්සේ වැඳ පුදා ගන්ඩ ඕනේ කියලායි.ඊට පස්සේ තරුණසේවා සභාවේ සභාපති නිතිඥ ලලිත් පියුම් පෙරේරා සහ නාමල් මන්ත්‍රීතුමා සහ එක්සත් ජාතීන්ගේ තරුණ කටයුතු නියෝජිතයා එකම වාහනයක නැඟී ගියේ මහනුවරටයි. ඊට පස්සේ මහනුවර ජනපති මැදුරට ගොස් සියලු දෙනාම දිවා ආහාරය ලබා ගෙන නාමල් මන්ත්‍රිතුමා නීතිඥ ලලිත් පියුම්ට එක්සත් ජාතින්ගේ තරුණ කටයුතු නියෝජිතයාට අවශ්‍ය පහසුකම් සපයන ලෙස දැනුම් දී නාමල් මන්ත්‍රීතුමා තමන්ගේ රාජකාරි කටයුතුවලට ගියා.ගිය සතියේදී තරුණ මන්ත්‍රීවරු පිරිසක් කොළඹ පාසල් කීපයක ක්‍රීඩා ප්‍රවර්ධන කටයුතුවලට එක්වුණා. මේ තරුණ මන්ත්‍රීවරු පිරිස ගිහින් තිබුණේ කොළඹ විශාකා , ශාන්ත පීතර සහ කොළඹ ආනන්ද යන විද්‍යාලවලටයි. එම විද්‍යාලවලට ගිහින් මේ මන්ත්‍රීවරු පිරිස ඒ ඒ පාසල්වල ගිහින් ක්‍රිඩා භාර ගුරුවරු සහ පාසල් ක්‍රිඩක ක්‍රිඩිකාවන් එක්ක ක්‍රිඩා කටයුතු ගැන සාකච්ඡා පැවැත්වලා තිබුණා. මේ වැඩසටහනට මන්ත්‍රීවරුන්වන නාමල් රාජපක්ෂ , ලොහාන් රත්වත්ත, උදිත ලොකු බණ්ඩාර ,එරික් වීරවර්ධන සහ තාරානාත් බස්නායක යන මන්ත්‍රීවරු එක් වෙලා හිටියා. එතැනදී මන්ත්‍රී නාමල් රාජපක්ෂ කිව්වේ ක්‍රිඩාවට යොමු වණාම විනය ඇතිවෙනවා වගේම සෞඛ්‍ය සම්පන්නව ඉන්ඩ පුළුවන් කියලායි.මේ අතරතුර ගිය සතියේදී පාර්ලිමේන්තු මන්ත්‍රී නාමල් රාජපක්ෂගේ නිතීඥ කාර්යාලයේදී තරුණ මන්ත්‍රීවරු විශේෂ සාකච්ඡාවක් පවත්වලා තිබුණා. මේ සාකච්ඡාවට මන්ත්‍රීවරුන් වෙන ලොහාන් , එරික් ., තාරානාත් සහ උදිත මන්ත්‍රීතුමා එක් වෙලා හිටියා. මේ අය‍ගේ සාකච්ඡාවේ අරමුණ වුණේ ඉදිරි පළාත් සභා මැතිවරණයේදි ශ්‍රි.ල.නි.ප තරුණ මන්ත්‍රීවරු විදියට කළ යුතු දේවල් ගැන සාකච්ඡා කරන්ඩයි. මේ සාකච්ඡාවට නාමල් මන්ත්‍රීතුමා ආවේ ටිකක් පරක්කු වෙලා ඒකට හේතුව වුණේ තමන්ගේ සේවා දායකයකු‍ගේ කටයුත්තකට උසාවියට යන්ඩ නාමල් මන්ත්‍රීතුමා සිදු වුණ එකයි.නාමල් මන්ත්‍රීතුමා තමන්ගේ නිතිඥ කාර්යාලයට එනකොට නාමල් මන්ත්‍රීතුමාගේ කුඩා කාලයේ පටන් දන්න හඳුනන ස්වාමින් වහන්සේ නමක් වැඩම කරලා සිටියා. මේ කාරණය දැන‍ගෙන හිටපු නාමල් මන්ත්‍රීතුමා තමන්ගේ හිතවත් තරුණ මන්ත්‍රීවරුන්ට කිව්වේ " මට විනාඩියක් දෙන්ඩ. මං දන්න කියන ස්වාමින්වහන්සේ නමක් වැඩම කරලා ඉන්නවා. මං උන්වහන්සේ මුණ ගැහිලා ඉක්මනට එන්නම් කියලයි. ‍ඒ වෙනකොට නාමල් මන්ත්‍රීතුමාගේ කාර්යාලයට වැඩම කරලා හිටියේ පුජ්‍ය හොරන්පල්ලේ දයානන්ද හිමියන්ය." එතැනදී ස්වාමීන් වහන්සේ කිව්වේ නාමල් මන්ත්‍රීතුමාට වැදගත් වෙන කරුණු කීපයකි. " අ‍පේ හාමුදුරුවනේ මට අපේ අම්මා තාත්තා ජීවත් වෙන හැටි සමාජය ගැන කියලා දීලා තියෙනවා. අපිට උගන්වලා තියෙන්නේ අටලෝ දහමට අනුව ජීවත් වෙන හැටි ගැනයි. දේශපාලනය කරනකොට ඉක්මන් වෙන්ඩ හොඳ නැහැ. ඉවසීම තියෙන්ඩ ඕනේ " නාමල් මන්ත්‍රී තුමා එහෙම කිව්වේ බොහොම සැහැල්ලුවෙන්.ගිය බදාදා හවස පැලවත්ත රණවිරු සෙවණේදී ජාතික සංවිධාන නායකයන් ගේ වි‍ෙශ්හෙමුවක් තිබුණා මේ සාකච්ඡාවට දේශපාලන නායකයන් තුන් දෙනක් සහභාගීවෙලා හිටියා. සාකච්ඡාව කැඳවා තිබුණේ දේශාභිමානී ජාතික ව්‍යාපාරයේ කැඳවුම්කරු වන ඇල්ලේ ගුණවංශ හාමුදුරුවෝයි. සාකච්ඡාවට මහජන එක්සත් පෙරමුණේ නායක, අමාත්‍ය දිනේෂ් ගුණවර්ධන, ජාතික හෙළ උරුමයේ මහ ලේකම් අමාත්‍ය පාඨලී චම්පික රණවක, ජාතික නිදහස් පෙරමුණේ නායක, අමාත්‍ය විමල් වීරවංශ, ජාතික සංවිධාන එකමුතුවේ කැඳවුම්කරු ආචාර්ය ගුණදාස අමරසේකර, මහාචාර්ය නලින්ද සිල්වා, මහාචාර්ය ඉන්ද්‍රරත්න ඇතුළු ජාතික සංවිධානයන්හි නායකයෝ රැස් වෙලා හිටියා.‘‘මේ හදිසි රැස්වීම කැඳවූයේ දහතුන්වැනි වැනි ආණ්ඩුක්‍රම ව්‍යවස්ථා සංශෝධනයේ බෙදුම්වාදී බලතල ඉවත් කිරීමමට ගෙන යන ජාතික වැඩපිළිවෙළට අත්වෙලා තියෙන ඉරණම ගැන කතාකර ගන්නයි. අපි මෙහිදී ජයග්‍රහණ වගේම යම්කිසි පරාජයකුත් ලබලා තියෙනවා. පළාත් සභා මැතිවරණ කැඳවා ඇති මේ මොහොතේ අපි මේ ගැන පුළුල්ව කතා කරන්ඩ ඕනේ. ’’ ඇල්ලේ ගුණවංශ හිමියෝ සාකච්ඡාව ආරම්භ කරන ගමන් කිව්වා.‘‘රජයක් විදියට දහතුන් වැනි ආණ්ඩුක්‍රම ව්‍යවස්ථා සංශෝධනයට ගැන අපි පියවර දෙකක් ගත්තා. දහතුනෙහි අඩංගු බෙදුම්වාදී ප්‍රතිපාදන කප්පාදු කිරීමට ජනාධිපතිතුමා විසින් කැබිනට් මණ්ඩලයට යෝජනා දෙකක් ගෙන ඒම එකක්. අනෙක තමයි මේකට අදාළව පාර්ලිමේන්තු විශේෂ කාරක සභාවක් පත් කරන එක ගැනයි. කැබිනට් මණ්ඩලයට ඉදිරිපත් කළ යෝජනා දෙකත් අදත් විශේෂ කාරක සභාවට දාලයි තියෙන්නේ. විශේෂ කාරක සභාවවේ පුළුල්ව මේ ගැන සාකච්ඡා කෙරෙන තත්ත්වයක් තියෙන්නේ. මේ අනුව පෙනී යන්නේ පළාත් සභා මැතිවරණයට කලින් දහතුනට අදාළව කිසිඳු සංශෝධනයක් සිදු වෙන එකක් නෑ කියලයි. ’’ චම්පික රණවක අමාත්‍යවරයා කිව්වා.‘‘දැන් තියෙන තත්ත්වය අනුව අපට හොඳටම පෙනෙනවා, දෙමළ ජාතිවාදී බෙදුම්වාදී ව්‍යාපාරය ක්‍රියත්මක වන්නේ කොහොමද කියලා. ඔවුන් දැන් ව්‍යවස්ථා අරගලයක් හරහා ඊළාම් රාජ්‍යයක් බිහිකර ගන්න ගමන ආරම්භ කරලා තියෙනවා. ඒක ‍දෙමළ සන්ධානයේ දෙස් - විදෙස් ක්‍රියාකාරකම් වලින් පෙනෙනවා. පහුගිය කාලේ අපි කරපු අනතුරු ඇඟවීම් සනාථ වෙමින් තියෙනවා.කොටි ආයුධ අතට අරගෙන ගමන් කරපු ඊළාම් ගමන් මාර්ගයේම තමයි, මේ ව්‍යවස්ථා අරගලය කරන පිරිසත් ගමන් කරන්නේ. දැන් බලන්න දෙමළ ජාතික සන්ධානය එයලාගේ මහ ඇමති අපේක්‍ෂකයා විදියට හිටපු ශ්‍රේෂ්ඨාධිකරණ විනිසුරු සී. වී. විග්නේෂ්වරන් නම් කරලා තියෙනවා. ඒ අයගේ අරගලයේ ස්වභාවය එයින්ම පෙනෙනවා. ව්‍යවස්ථා අරගලයක් කරලා ඊළම දිනා ගන්න මෙහෙයුමට මේ දුෂ්ට බලවේගය හිටපු විනිසුරුවරුන්, නීති විශාරදයන් හා විද්වතුන් හවුල් කර ගන්නවා. පිටතට පෙනෙන්නෙ වෙන දෙයක්. ඒත් මේ යන්නේ ඊළමට යන පාරේ. විශේෂ කාරක සභාවේ කඩිනමින් කරන්ඩ ඕනේ දේවල් ගැන අපි අවධානය යොමු කරන්ඩ ඕනේ. අපි පුළුල් විදියට ඒ ගැන කතා කරන්ඩ ඕනේ. ඒ ගැන කරුණු වෙනම සලකා බලන්ඩ ඕනේ. ’’ විමල් වීරවංශ ඇමැතිතුමා අවධාරණය කළේ බරපතළ කාරණයක්.‘‘ඒක ඇත්ත, හදිසි අත්‍යවශ්‍ය කරුණු ගැනයි, විශේෂ කාරක සභාව මුලින්ම අවධානය යොමු කරන්ඩ ඕනේ. අපි මේක විශේෂ කාරක සභාවට යෝජනාවක් විදියට ඉදිරිපත් කරන්ඩ ඕනේ. ’’ දිනේෂ් ගුණවර්ධන අමාත්‍යවරයා කිව්වා.‘‘කරන දෙයක් හරියට කෙළින් කරන්න. මේ විදියට අත ගගා, වන වනා, කරන කෙරිල්ලෙන් වෙන්නේ රටට අහිතකර තත්ත්වයක් නිර්මාණය වෙන එක විතරයි. ’’ ගුණදාස අමරසේකර අවධාරණය කළේ එහෙමයි.‘‘මේ දහතුන්වන සංශෝධනය කිරන වැඩේ කරන්ඩ පුළුවන් මේ ආණ්ඩුවට විතරයි . ඒ නිසා අපි මේ ආණ්ඩුවට අවශ්‍ය බලපෑම් කරන්ඩ ඕනේ." මහාචාර්ය නලින්ද සිල්වා පෙන්වලා දුන්නා.‘‘විශේෂ කාරක සභාවේ කටයුතු වෙන විදිය ගැන අපි අවධානයෙන් ඉන්ඩ වෙනවා. එකේ වෙන දුර්වලතා, ප්‍රමාදවීම් ඉක්මනටම බලධාරීන්ගේ අවධානයට යොමු කරන්ඩ වෙනවා. ආයෙත් ඉක්මනින්ම අපි එකතු වෙලා මේ ගැන සාකච්ඡා කරන්ඩ ඕනේ. ’’ ඇල්ලේ ගුණවංශ හිමියෝ කිව්වා. ජාතික නිදහස් පෙරමුණේ දේශපාලන මණ්ඩලය රැස්වුණේ ගිය සතියේදී. ඒ බත්තරමුල්ලේ ප්‍රධාන කාර්යාලයේදී. ඒ පක්‍ෂ නායක අමැති විමල් වීරවංශ සහ ප්‍රධාන ලේකම් ප්‍රියන්ජිත් විතාරණගේ ප්‍රධානත්වයෙන්. එතැනදී වැඩියෙන්ම අවධානය යොමු වුණේ වයඹ, මධ්‍යම සහ උතුරු මැද පළාත් සභා මැතිවරණයන්ට මුහුණ දෙන ආකාරය ගැනයි.‘‘උතුරු පළාත් සභා මැතිවරණයට අපේක්‍ෂයන් ඉදිරිපත් කරන්ඩ අපි බලාපොරොත්තු වන්නේ නැහැ. දහතුන්වෙනි ආණ්ඩුක්‍රම ව්‍යවස්ථා සංශෝධනයේ තියෙන බෙදුම්වාදී විෂ දළ ඉවත් කරන කටයුතු දැන් ආරම්භ වෙලා තියෙන්නේ. ප්‍රතිපත්තියක් විදියට එහෙම වෙන්ඩ ඕනේ කියලා රජය පිළි අරන් තියෙනවා. අවසාන ප්‍රතිඵලයක් දකින්න බැරි වෙලා තියෙන හිංදයි එහෙම කරන්නේ. ඒත් නාමයෝජනා දෙන අවස්ථාව ඒ වෙනකොට ප්‍රමාද වෙලා තියෙන හිංදා අපට ඉදිරිපත් වෙන්ඩ පුළුවන්කමක් නැහැ.’’ පක්‍ෂ නායක විමල් වීරවංශ අවධාරණයෙන් යුතුව කිව්වා.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=ab1307215</link>
    <topic>මහින්දවයි ගෝඨාභයවයි ලෝක දංගෙඩියට යවන්ඩ ඉඩදෙන්නේ නෑ</topic>
    <author>සංවාද සටහන සරත් පෙරේරා</author>
    <content>හරීන් ප්‍රනාන්දු එජාප පාර්ලිමේන්තු මන්ත්‍රීආණ්ඩුව ‍ මැති ඇමැතිවරුන්ගේ පුත්තු ඉදිරිපත්කර මේ ජන්දය පවුල් පාලනය ස්ථාපිත කරන ජන්දයක් කිරීමට උත්සාහ කරන නමුත් මේ මැතිවරණය ආණ්ඩුවට රතු එළියක් වන මැතිවරණයක් වීම වැළැක්විය නොහැකි වනු ඇතැයි බදුල්ල දිස්ත්‍රික් එජාප පාර්ලිමේන්තු මන්ත්‍රී හරීන් ප්‍රනාන්දු මහතා පවසයි.සිළුමිණ සමඟ සම්මුඛ සාකච්ජාවකට එක්වෙමින් මේ ප්‍රකාශය කළ මන්ත්‍රිවරයා උතුරෙන් ලබන පරාජය වසන් කිරීමේ උපක්‍රමයක් ලෙස රජය ඉතිරි පළාත් සභා දෙකේ ජන්දය වසරකින් ඉදිරියට ගත් නමුත් එම පළාත් සභා දෙකේ ප්‍රතිඵලයද රජයට පරාජය ම ගෙන එනු ඇතැයි කීය.එම සම්මුඛ සාකච්ජාවේදී ඇසූ ප්‍රශ්න කීපයක් හා ඒවාට මන්ත්‍රී වරයා දුන් පිළිතුරු මෙසේ ය.රටේ ප්‍රධාන විපක්ෂයේ මන්ත්‍රීවරයෙක් ලෙස ඔබ ඉදිරි පළාත් සභා තුනේ ජන්දයේ වැදගත්කම දකින්නේ කොහොමද.?උතුරු පළාත් සභාව වෙනම පළාත් සභාවක් ලෙස ජන්දයක් පවත්වන මුල්ම අවස්ථාව මේකයි.උතුරේ ප්‍රශ්නයට විසදුමක් ලෙස පළාත් සභා ක්‍රමය ඇති කළත් මෙතෙක් පළාත් සභාවක් පිහිටුවන්නට නොහැකිව තිබුණ පළාතත් ඒකයි.ඒ නිසා මේ ජන්දය ඉතාමත්ම වැදගත්. යුද්ධයෙන් අවුරුදු හතරකට පස්සේ දැන් ඒ පළාතේ ජනයාටත් තමන්ගේ ප්‍රාදේශීය නායකයන් පත්කර ගැනිමට අවස්ථාව ලැබී තිබෙනවා.මේ පළාත් සභාවේ ජයග්‍රහණය දෙමළ ජාතික සංවිධානය අත් කරගනු ඇතැයි කවුරුත් විශ්වාස කරනවා.අපිත් එක්සත් ජාතික පක්ෂය ලෙස උතුරු පළාත් සභාවට තරඟ කරනවා. අපෙත් යම් ජන්ද පදනමක් මේරටට නිදහස දිනාදුන් පක්ෂය ලෙස උතුරේ තිබෙනවා.නමුත් උතුරේ බහුතර බලය ටීඑන්ඒ එකටයි තියෙන්නේ.උතුරේ ජන්දයෙන් ලබන පරාජය වසා ගන්න රජය ලබන වසරේ මාර්තු මාසයේ පැවැත්විය යුතු ජන්ද දෙකක් ඉස්සරහට ගත්තා.මේ ජන්දයත් දිනන්නේ තමන් කියලයි ආණ්ඩුව පැත්තෙන් කියන්නේ. ?ඒ අභියෝගය ඉතා හොදින් බාර ගෙන අප මේ ජන්ද ජයග්‍රහණය කරන්න කටයුතු කරනවා.ආණ්ඩු ජනතාවගේ සැබෑ ප්‍රශ්න යටපත් කර නැති ප්‍රශ්න මතුකර පෙන්වමින් රජයට එරෙහිව එන මහජන මතය යටපත් කරන්නයි සැම විටම කටයුතු කරමින් සිටින්නේ.මෑතම අතීතය ගත්තොත් විදුලි බිල වාර්තා සහගත් ලෙස වැඩි කිරිම ගැන මහජන විරෝධය හැව පැත්තෙන්ම පළ වුණා. රජය මේ මතුවුණ විරෝධය මතු කළේ දහතුන සංශෝධනය ගැන මීට අවුරුදු විසි හයකට පෙර කරපු ව්‍යවස්ථා සංශෝධනයක් ගැන නොතිබුණ භීතියක් ‍රටේ මවා පාමින් මහජන අවධානය වෙන අතකට යොමු කිරීමට කටයුතු කිරීමයි. .මේ ජන්ද ප්‍රතිඵලය අනිවාර්යෙන්ම රජයට රතු එළියක් වේවි.ඔබ ඔහොම කිව්වත් රජය පැත්තෙන් කියන්නේ මේ ජන්ද‍යේදිත් ලොකු අලි මේ පාරත් පාර මාරු කරයි කියලයි.?මං දන්න විදියට මේව කට කතා. අපේ පාර්ලිමේන්තු මන්ත්‍රීවරු කිසි කෙනෙක් පක්ෂය මාරු කරන්නේ නැහැ.මේ කට කතා ජන්දය පටන් ගන්නකොටම ප්‍රචාරය කරන්නේ ආණ්ඩුවට තියන අවාසිදායක තත්වය මකා ගන්නයි. කාටත් ඉදිරියට බලාගන්න පුළුවන් ඒ ගොල්ලො කියන දේ වෙනවද නැද්ද කියලා.මේ ගිලෙන නැවට නගින්න මෝඩ වෙන අය අපේ පක්ෂයේ නැහැ.ආණ්ඩුව හැම පැත්තෙන්ම වරද්දගෙන ජනතාවටත් වරද්දල තියෙද්දි කවුද ඔය නැවට නගින්න යන්නේ.එජාපය 2014ජන්දයක් ඉල්ලමින් සිටින අතරතුරයි මේ පළාත් සභා ජන්දයට දින නියම කෙරුණේ.?ඔව්. ආණ්ඩුව අපිව අඩියක් පස්සට තියන්න බලාගෙනයි මේ කඩින් කඩ රටේ කෑල්ලක තියන මැතිවරණයක් ඉදිරිපත් කළේ.අපට ඕන කරල තිබුණේ ආණ්ඩුව අයින් කරන්න මහ මැතිවරණක්. අපි දැන් අපේ උපරිම උත්සාහය පක්ෂයක් ලෙස මේ ජන්දය දිනන්න යොදවනවා. රජයේ කටකතා ව්‍යාපාරය දියත්කරන්නේ අපේ පක්ෂය තුළ නැති බෙදීමක් ඇති කරල ඒ මාර්ගයෙන් ජන්ද පොළට එන ජන්ද දායකයා අධෛර්්‍යය කරවන්නයි.ඒ කිසිදෙයක් මෙදා හරියන්නේ නැහැ බුද්ධිමත් මහජනයා මෙදා පෝලිම් ගැහිලා ජන්ද මධ්‍යස්ථානවලට ඇවිල්ලා රජයට විරුද්ධව ජන්දය පාවිච්චි කරන එකට කිසිම සැකයක් නැහැ.රජයේ ප්‍රබලයෙක් කියල තිබුණේ ළගදිම ආණ්ඩුවේ මංත්‍රී සංඛ්‍යාව 185 දක්වා ඉහළ යනු ඇතිය කියලයි.?රජයක් හැම වෙලාවෙම උත්සාහ කරන්නේ පුළුවන් තරම් කල් බලය අල්ලගෙන ඉන්න කියන එක කවුරුත් දන්නවා. රජය සංවර්ධනය ගැන කතා කෙරුවත් රටේ ආර්ථිකයට වෙලා තියන වින්නැහිය පුංචි දරුවෙක් වුණත් දන්නවා.පාර්ලිමේන්තු තේරීම් කමිටුවට එජාපය නොයන්නේ ඇයි.?මේ සම්බන්ධව එජාප නායකත්වය ජනාධිපතිවරයාට යැවූ ලිපියට මේ වෙනකම් පිළිතුරක් නැහැ. දහත්වන සංශෝධනයෙන්මේ රටේ ඇති කළ මැතිවරණ කොමිසම ඇතුළු ස්වාධීන කොමිසන් සභා නැවත මේ රටේ ඇති කළයුතුයි.අද මේ රජය සියල්ල දේශපාලනීකරණය කරලා.නිකන් කතා සාප්පු වලින් කාටවත් වැඩක් නැහැ. මේ ප්‍රශ්නය ගැන මේ වෙනකොට ඇතිතරම් කතා කරල තියනවා.දෙමළ සංධානයවත් සහභාගි නොවන තේරීම් කාරක සභාවකින් විසදුමක් සොයන්නේ කොහොමද කියන එකයි අද අපට තියන ප්‍රශ්නය.මේ වෙනස්කම් නොකළොත් ඊලමක් බිහිවීම වළක්වන්න බැහැ කියලයි විවේචන කරන අය කියන්නේ.?වර්ධරාජා පෙරුමාල් එදා නීතියට පිටින් ගිහින් නීතිවිරෝධීව ඊළමක් ඔය කියන විදියට ප්‍රකාශයට පත්කළත් ප්‍රේමදාස ජනාධිපතිතුමා උතුරු නැගෙනහිර පළාත් සභාව විසුරුවා හැරලා ඒ උත්සහය ව්‍යවර්ථ කර දැමූ බව ඔය ඉන්න විවේචකයන් කියන්නේ නැහැ.දැනටත් විධායක ජනාධිපති ක්‍රමය තුළ තමන් පත්කරන පළාත් ආණ්ඩුකාරවරයා හා පොලිස්පතිවරයා මාර්ගයෙන් පළාත්සභා තුළ පරිපාලනය හා පොලිසිය මෙහෙයවීම කෙරෙනවා.නමුත් අද වෙනකම් පළාත් සභාවලට පොලිස් බලතල දීල නැහැ.උතුරේ පුශ්නයට විසදුමක්ලෙස පළාත් සභා හදුන්වා දුන්නත් අද වෙනකම් උතුරේ පළාත් සභාවක් නොතිබීමත් අනෙක්පළාත්වල පමණක් පළාත් සභා පිහිටුවීමත් විහිළු සහගත සිද්ධියක් ලෙසයි පෙනෙන්නේ.?උතුරේ පළාත් සභාවක් තිබුණ නම් ඒ ජනතාවගේ ප්‍රශ්න විසදන්න මේ ආයතනය යොදාගන්න තිබුණා.යුද්ධය ඉවර වුණ ගමන් ආණ්ඩුවලෝකයටම පොරොන්දුවෙලා තියනවා 13 සංශෝධනයට වැඩි බලතල බෙදීමක් ක්‍රියාත්මක කරන්න.අපි අසාධාරණ විය යුතු නැහැ අපි බුක්තිවිදින අයිතියෙන් කොටසක් රටේ සුළු ජාතිකයන්ටත් බලතල පවරා ඔවුන්ට ස්වයංඅයිතිය පිළිබද හැඟීමක් දෙන්න.දැන් පළමුවරට උතුරේ ජන්දයට දින නියම කිරීමට යනවා.?රජය මේ ජන්දය තබන බවට ජගත් ප්‍රජාවටත් ඉංදියාවටත් පොරොන්දු දීලනෙ තියෙන්නේ.ඒ අනුව උතුරේ ජන්දය නොපවත්වා බැරි තත්වයක් අද උදාවෙලා තියෙන්නේ. රජයත් කියන්නේඋතුරේ විශාල සංවර්ධනයක් තමන් කරල තියනවා කියලයි. පාරවල් හැදිලි ගොඩනැගිලි හැදීම වගේම එහි යටිතල පහසුකම් සංවර්ධනයත් උතුරේ කරල තියනවා වගේම දයා මාස්ටර් වගේ එල්ටිටීයේ හිටපු ප්‍රබලයොත් ආණ්ඩුව පැත්තෙන් මේ මැතිවරණයට තරග කරනවා කියලා ප්‍රචාරය කරලා තියනවා.ඉතින් මේ ආණ්ඩුවට මේ මැතිවරණයත් දිනා ගන්න පුළුවන්නේ.තත්වය එහෙම නම් උතුරේ බලය අන්තවාදීන් පිරිසක් අතට යිය නැතිනම් ඒ බලය එල්ටීටීඊ පිරිසකගේ අතට යයි කියල සැකකරන්න හේතුවක් නැහැ.පොලිස් ,ඉඩම් බලතල දිම ගැන ඔබ පෞද්ගලිකව හිතන්නේ කොහොමද.?මගේත් පෞද්ගලික පිළිගැනීම නම් මේ බලතල පළාත් සභාවලට දිය යුත්තේ යම් සීමාවක් යටතේ තමයි. ව්‍යවස්ථාවෙන්ම සුරක්ෂිතතාවක් තියනවා මේ බලතල පැවරීම ඒකීය ව්‍යවස්ථාවක් යටතේ බලතල පැවරිමක් ලෙස .පළාත භාර නියෝජ්‍යපොලිස්පතිවරයා ක්‍රියාත්මක විය යුත්තේ පොලිස්පතිවරයා යටතේයි. අනෙක් පැත්තෙන් යම් රජයේ ඉඩමක් යම් කෙනෙකුට පවරනවා නම් එසේ කළ හැක්කේද ජනාධිපතිවරයාට පමණයි.බලතල බෙදාහදා ගැනීම නූතන රාජ්‍යසංකල්පය යටතේත් පිළිගන්න දෙයක්.උතුරේ ප්‍රශ්නය තවත් දුරදිග නොයා එයට කල්පවත්නා විසදුමක් ලබාදීම රටේ පැවැත්මට බලපාන ප්‍රශ්නයක් බවට දැන් පරිවර්තනය වෙලා තිබෙනවා.ඒ නිසා දෙමළ ජනතාවගේත් භාෂාව ,සංස්කෘතිය, ඇදහිලි සම්බන්ධයෙනුත් ගරුත්වයක් ඇතිවන ආකාරයට මේ ප්‍රශ්නය විසදා ගත යුතුව තිබෙනවා.නිමල් සිරිපාල ද සිල්වා වාරිමාර්ග හා ජල සම්පත් කළමනාකරණ ඇමැතිපාර්ලිමේන්තු තේරීම් කාරක සභාව ඒක පාක්ෂිකව යන කමිටුවක් නොවන බවත් එහිදී වඩා පුළුල් සාකච්ඡාවක් ඇතිකර පාරදෘශ්‍ය භාවයකින් යුතුව පොදු එකඟත්වයකට ඒමට කටයුතු කරන බවත් එම පාර්ලිමේන්තු තේරීම් කාරක සභාවේ සභාපති, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පවසයි.සිළුමිණ සමඟ විශේෂ සම්මුඛ සාකච්ඡාවකට එක්වෙමින් ඇමැතිවරයා මේ ප්‍රකාශය කළේය. එහිදී ඇසූ ප්‍රශ්න කීපයක් හා ඒවාට ඇමැතිවරයා ලබාදුන් පිළිතුරු මෙසේ ය.පාර්ලිමේන්තු විශේෂ කමිටුවේ සභාපතිවරයා ලෙස එම කමිටුවේ කාර්යභාරය ඔබ දකින්නේ කොහොම ද?රජය මේ විශේෂ පාර්ලිමේන්තු තේරීම් කමිටුව ස්ථාපිත කළේ ජාතික ප්‍රශ්නය පිළිබඳ පුළුල් සංවාදයක් ශ්‍රී ලංකා පාර්ලිමේන්තුව නියෝජනය කරන පක්ෂ හා ඊට පරිබාහිරව සිටින මේ පිළිබඳව උනන්දුවක් දක්වන සියලු දෙනාමත් එකතු කර යම් ආකාරයක එකඟත්වයක් ඇතිකර ගැනීමේ අරමුණිනුයි.මුල් අවස්ථාවේදී විපක්ෂයත් මේ පාර්ලිමේන්තු කමිටුව පත් කිරීමේ යෝජනාවට කැමැත්ත පළ කළා. ඒ නිසා තමයි පාර්ලිමේන්තු කමිටුව පත් කිරීමේ යෝජනාව ඒකමතිකව පාර්ලිමේන්තුවට ගේන්න පුළුවන් වුණේ. නමුත් එක අවස්ථාවක ටී එන් ඒ එක පාර්ලිමේන්තු කමිටුවට අදාළ විෂය ක්ෂේත්‍රය පුළුල් නොවන බව කියල වඩාත් පළල් ලෙස එම යෝජනාව සකස් කරන ලෙස කරුණු ඉදිරිපත් කළා.මෙතෙක් විපක්ෂය තමන්ගේ නියෝජිතයන් මේ කමිටුවට පත්කරල නැහැ...?විපක්ෂය කල් මරමින් සිටින නිසා අපි කල්පනා කරා රජයේ නියෝජිතයන් හරි වාඩිවෙලා ජනතාවගේ අදහස් ඉදිරිපත් කිරීමටත් අවස්ථාවක් දීල. මේ පිළිබඳව සාකච්ඡාව අපි ආරම්භ කරන්න ඕන කියලා. අපි ඕනෑම අවස්ථාවකදී විපක්ෂයට මේ කාරක සභාවට එන්න ඉඩ තියලයි මේ පියවර ගත්තේ.විසඳන්න යන්නේ ජාතික ප්‍රශ්නයක් නිසා විපක්ෂයේ සහභාගිත්වය අතිශය වැදගත් වෙනවා...?ඔව්. ඒ අනුව පසුගිය සතියේ පැවැති පළමු රැස්වීමේදී ආරාධනයක් කළා විපක්ෂයට දැන්වත් ඇවිල්ලා මේ කාරක සභාව සඳහා එකතු වෙන්න කියලා. නමුත් ඒ සඳහා තවම විපක්ෂයෙන් ප්‍රතිචාරයක් නැහැ. කාරක සභාවේ සභාපති වශයෙන් මම තවමත් බලාපොරොත්තු වෙනවා විපක්ෂය මේ ප්‍රශ්නය ගැන දීර්ඝ කාලීන විසඳුමක් ඇතිකර ගැනීමට එයි කියලා. ප්‍රශ්නයේ බරපතළකම සලකා විද්වත් සාකච්ඡාවක් කරන්න එම කමිටුව තුළට ඔවුන්ගේ පැමිණීම වැදගත්.විපක්ෂය නාවත් අපට වෙන විකල්පයක් නැහැ. අපි මහජන අදහස් විමසා මාසයක කාලයක් දීල පුවත්පත්වල දැන්වීම් පළ කර තිබෙනවා. මේ පිළිබඳව උනන්දුවක් දක්වන ඕනෑම කෙනෙකුට කමිටුවට ලිඛිතව කරුණු ඉදිරිපත් කරන්න කියලා ඒ ප්‍රශ්නයට අදාළව කමිටුවේ සාකච්ඡාවට භාජනය කිරීම සඳහා. ඒ වගේම අපිට ඒත්තු ගියොත් ඒ අය ඉදිරිපත් කර ඇති අදහස් වැදගත් කියලා ඒ අයට කමිටුව ඉස්සරහට ඇවිත් වාචිකව කරුණු දක්වන්නත් ඉඩ ලබාදීමටවත් අපි සූදානමින් ඉන්නවා.මේකත් කල් මරන්න පත්කළ කමිටුවක් ලෙසයි ඇතැමුන් චෝදනා කරන්නේ...?නැහැ. විපක්ෂයයි කල් මරන්නේ.සාමාන්‍යයෙන් අපි බලාපොරොත්තු වෙන්නේ මාස හයක කාලයක් කියලා. නමුත් අපිට පාර්ලිමේන්තුවෙන් ඊට වඩා කාලයක් අවශ්‍ය නම් ලබාගන්න පුළුවන්. කමිටු සාමාජිකයන් හා කමිටුව ඉදිරියට එන ඒ අදහස් දක්වන පුද්ගලයන් දක්වන සහයෝගය අනුව මේ සාකච්ඡාව ඉක්මනින් අවසන් කරන්න පුළුවන් වෙයි කියලා විශ්වාස කරනවා.රැස්වීම් වාර කීයක් කැඳවනව ද?ඒක කරන්නේ අවශ්‍යතාව අනුව.විපක්ෂය නෑවිත්ම හිටියොත්...?අපේ විශ්වාසය විපක්ෂය ඒවි කියලයි. මේ පිළිබඳව සුබවාදීව හිතල අපි වැඩ කරගෙන යනවා.විපක්ෂ සහභාගිත්වය වැදගත් කියලයි ඔබතුමා කියන්නෙ?ඔව්. අනිවාර්යයෙන්ම.13 සංශෝධනයේ අහිතකර අංග ගැන ඔබේ මතය කුමක් ද?මගේ මතය නෙමේ වැදගත් අපේ සන්ධානයේ පක්ෂවලත් විවිධ මතවාද තියනවා. ශ්‍රීලනිපයේ මතවාදය වගේ ම ඒ ඒ පක්ෂවල මතවාද තමයි වැදගත්. ඒ සියලු මතවාද අරගෙන අපි බලනව යම් පොදු එකඟත්වයකට එන්න පුළුවන් ද කියලා. ඒක තමයි මේ පාර්ලිමේන්තු කාරක සභාවේ කාර්යභාරය. මේක ඒක පාක්ෂිකව යන කමිටුවක් නෙමේ. හුඟක් අය හිතනව වගේ පේනවා මේක ඒක පාක්ෂිකව යන කමිටුවක් කියලා. මේක එහෙම එකක් නොවේ. ඒ නිසා මේ ඉදිරිපත් වන අදහස් හොඳින් සාකච්ඡා කරල තමයි අපි අවසාන නිගමනයකට පැමිණෙන්නේ.මේක රජයේම මතය ඉස්සරහට ගෙනියන්න පත්කරපු කමිටුවක් නොවන බවයි ඔබ කියන්නෙ?නැහැ. රජයම ගත්තත් තවම එක මතයක් නැහැනේ. ඒකයි මම කිව්වේ රජයේ ඉන්නව පාර්ශ්ව කාරයෝ ගොඩක්. ඒ පාර්ශ්ව කාරයෝ ගත්තොත් විවිධ කාරණා පිළිබඳව විවිධ මත දරන අය ඉන්නේ. එක මතයක් තියන කණ්ඩායමක් නෙවෙයි ඉන්නේ. ඒ නිසා තමයි පාර්ලිමේන්තු කාරක සභාවක් පත් කරන්න ඕන කළේ.උතුරේ ඡන්දය ගැන කොහොම ද කල්පනා කරන්නේ...?උතුර, වයඹ හා මධ්‍යම ඇතුළු මුළු රටේම අපි දැවැන්ත සංවර්ධන ක්‍රියාවලියක් ක්‍රියාත්මක කරල තියෙනවා. ඒ නිසා මේ මැතිවරණයේ දී ඡන්දය ඉල්ලා ඡන්දදායකයා ළඟට යන්න කිසිදු බියක් චකිතයක් නැහැ. ඉස්සර දේශපාලකයෝ මහජනයා ඉස්සරහට ගියාම ගමේ පාර හදල දෙන්න, පාර කොන්ක්‍රීට් කරල දෙන්න. බොන්න වතුර ටික දෙන්න කියල මැසිවිලි නැගුවත් අද ඒ හුඟක් ජනතා ඉල්ලීම් ඉෂ්ට කරපු පක්ෂයක් රජයක් විදිහටයි අපි මේ ඡන්දයට යන්නේ.දැන් රැකියා නැති උපාධිධාරීන් නැහැ. උපාධිධාරීන්ට රැකියා ගන්න උපවාස කරන්න ඕන නැහැ. ඉස්සර ගමට ගියාම අම්මල - තාත්තලා අහන්නේ අපේ දරුවා උපාධිය පාස් කරල ඉන්නේ කවද්ද අපේ දරුවට රැකියාවක් ලබා දෙන්නේ කියලා. දැන් එවැනි ප්‍රශ්න නැහැ. පසුගිය කා‍ලය තුළ උපාධිධාරීන් හැට දහසකට වැඩි ප්‍රමාණයකට රජයේ රැකියා ලබාදීල තියනවා. ඒ වගේ ම පළමු වරට මේ රටේ සහල් අතිරික්තයක් ඇතිවෙලා තියනවා.තේ, රබර්, පොල්, කුරුඳු මේ සියලු නිෂ්පාදනවලට අද හොඳ මිලක් මහජනයා අතට ලැබෙනවා. එයින් පෙන්නුම් කරන්නේ ගොවිජනතාව ලබා තියන ආර්ථික ශක්තියේ ජයග්‍රහණයක්.විපක්ෂය මේ කතාව පිළිගන්නේ නැහැනේ?විපක්ෂය කියන දේ ජනතාව පිළිගන්නෙත් නැහැනේ. ඉස්සර හික්කඩුව, තංගල්ල, මීගමුව වගේ ප්‍රදේශවල හෝටල් වේ‍ෙළන තත්වයක් තිබුණේ. අද සංචාරකයන්ගේ පැමිණීම සීයට 47 කින් ඉහළ ගිහිල්ලා තියනවා. මේ ප්‍රතිලාභ ලොකු හෝටල් හිමියාට විතරක් නෙවෙයි පොඩි හෝටලයක් කරන පුද්ගලයා දක්වා ගලා යන තත්වයක් රජය ඇති කරලා තියනවා.උතුරේ ඡන්දයට විග්නේෂ්වරන් හිටපු ශ්‍රේෂ්ඨාධිකරණ විනිසුරුවරයාගේ පැමිණීම ඔබ දකින්නේ කොයි විදිහට ද?විග්නේෂ්වරන් මහතාගේ පැමිණීම මම නම් අගය කරනවා. එවැනි උගත් වෘත්තිකයෙක් උතුරේ දේශපාලනය කරන්න පැමිණීම දකුණේ අපිටත් ආදර්ශයක්. මොකද අද අපේ දේශපාලන ක්ෂේත්‍රය තුළ අපිව විවේචනය වන එක් අංශයක් තමයි අපට උගත් හා බුද්ධිමත් අපේක්ෂකයන් ආකර්ෂණය කරගන්න තියන අමාරුව. අද දකුණේ දේශපාලනයට වෘත්තිකයන් එන එක ඉතා අඩුයි. උගතුන් එන එක ඉතාම අඩුයි. ප්‍රාදේශීය සභා පළාත් සභා මේ වගේ ආයතනවල දී ඒ අඩු පාඩු අපට පේනවා.ඒ වගේ ම රජයට දැඩි අවශ්‍යතාවයක් තියනව උතුරේ පළාත් සභාව පිහිටුවන්න. මොකද රජය ජාතික හා අන්තර්ජාතික වශයෙන් ඔය සංවිධානවල විවේචනයට ලක්වෙලා තියෙන්නේ අපි මේ උතුරේ ජනතාවට දේශපාලන බලය උරගා බලන්න දෙන්නේ නැතුව ඔවුන් පාගාගෙන යටකරගෙන ඉන්නවය කියන මතයක් ඇති කරල තියනවා.දැන් අපි ජිනීවා ගියත් නිව්යෝර්ක් ගියත් අන්තර්ජාතික සමුළුවලට ගියත් ඒ හැම එකකදීම මේ මැසිවිල්ල නැගෙනවා. ඒ නිසා ඒකට දැන් හොඳ පිළිතුරක්. අපේ ජනාධිපතිතුමා දීල තියනවා. එලෙස උතුරේ ජනතාවට තමන්ගේ නියෝජිතයන් පත්කර ගැනීමේ අ වස්ථාව අපි කළිනුත් ලබාදුන්නා. පළාත් පාලන මැතිවරණවලදී මෙවර පළාත් සභා මැතිවරණවලදී නැ‍ඟෙනහිරට දුන්නා වගේ උතුරටත් ඔවුන්ගේ නියෝජිතයන් පත්කර ගැනීමේ අවස්ථාව ලබාදීල තියනවා.උතුරේ ඡන්දය කොයි වගේ එකක් වෙයිද?මේ මැතිවරණය ඉතාම ප්‍රජාතන්ත්‍රවාදී ලෙස පැවැත්වීමට රජය දැඩි ලෙස අධිෂ්ඨාන කරගෙන ඉන්නවා. මේ මැතිවරණය සාමකාමී ලෙස පැවැත්වීම රජයේ ජයග්‍රහණයක් මැතිවරණය පැවැත්වීමත් ද්‍රවිඩ සන්ධානයේ ජයග්‍රහණයක් නෙවෙයි රජයේ ජයග්‍රහණයක්.දූෂණ වංචා වැරදි වැඩවලට චෝදනා ලැබූ අයට මේ ඡන්දයේදී නාම යෝජනා ලැබෙයිද?ඒක තීරණය කරන්නේ ‍මම නෙමෙයි අපේ පක්ෂ මධ්‍යම කාරක සභාවෙන්‍. ඒ ගැන තීරණයක් ගනීවි.අලුතෙන් වැඩ නිමාවූ රඹකැන්ඔය ව්‍යාපාරය ගැනත් කතා කළොත්?අපේ රජය අම්පාර දිස්ත්‍රික්කයේ මහඔය පදියතලාව හා රිදීමාලියද්ද යන ප්‍රදේශවල ජනතාවගේ කාලාන්තරයක් තිස්සේ ඉල්ලීමක් වූ රඹකැන්ඔය ව්‍යාපෘතිය අවසන් කරල අක්කර අඩි 45500 ක ජලාශයක් ඉදිකරල එහි මංගල දියවර මුදා හැරීම මේ විසි වැනිදා ජනාධිපතිතුමා අතින් සිදු වෙනවා.මේ සඳහා රජය වියදම් කර ඇති මුදල රුපියල් කෝටි 397 ක්. ජනතාවට එක කන්නයක් වෙනුවට කන්න දෙක වගා කිරීමටත් ජනතාවගේ පානීය ජල අවශ්‍යතා සපුරාලීමටත් මේ මගින් හැකිවෙනවා. මේ මහා ව්‍යාපෘතියේ විශේෂත්වය වන්නේ කිසිදු විදේශ උපදේශකත්වයක් නැතිව දේශීය වාරි ඉංජිනේරුවන්ගේ උපදෙස් අනුව දේශීය අරමුදල්වලින්ම මේ ව්‍යාපෘතිය නිම කිරීමට හැකිවීමයි.විදේශ ආධාර නොලබා රටේම ශක්තියෙන් අපට මේ ව්‍යාපෘතිය නිම කිරීමට හැකිවීම මට හිතෙන්නේ අපේ රට ලබමින් තිබෙන ආර්ථික ශක්තිය හොඳින් පෙන්නුම් කරනවා වගේ ම මෙය අපේ රටට විශාල ආඩම්බරයක්. ත්‍රස්තවාදයෙන් බැට කන ජනතාවට මහඔය පොල්ලබැද්ද ජනතාවට අරන්තලාව, උණුවතුර බුබුළ, බැඳිරැක්ක ගම්මාන රැසක ජනතාවට මෙහි ප්‍රතිලාභ ලබාදීමට හැකිවීම සතුටට කරුණක්.මේ ව්‍යාපෘතිය නිසා මඩකළපුව දිස්ත්‍රික්කයේ ගංවතුර පාලනයට ද මේ ව්‍යාපෘතිය උදව් වෙනවා. මෙතෙක් රඹකැන්ඔයේ ජලය කිසිම බාධකයක් හෝ පාලනයක් නැතිව පිටාර ගලා යාම නිසා මඩකළපුව දිස්ත්‍රික්කයේ ගංවතුර ඇතිවුණත් මේ ව්‍යාපෘතිය නිසා එම ගංවතුර පාලනයටත් මේ වාරි ව්‍යාපෘතිය හේතු සාධක වෙනවා.සංවාද සටහන සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=ab1307216</link>
    <topic>එදා ඉන්දියාව කරපු දෙය ප්‍රායෝගික නැහැ</topic>
    <author>සංවාද සටහන චන්දන බණ්ඩාර</author>
    <content>කුඩා කර්මාන්ත නියෝජ්‍ය ඇමැති වීරකුමාර දිසානායක* ව්‍යවස්ථා සංශෝධනය සංශෝධනයට යන ගමනට ඉදිරියට මොනවා වේවිද?මේ සංශෝධනය ගැන අතිගරු ජනාධිපතිතුමා පවා කරුණු අවධාරණය කරලා තියෙනවා. ඒ වගේම තමයි රටේ අති බහුතරය පිළිගන්නා දෙයක් තමයි මේ සංශෝධනයේ තිබෙන කරුණු කීපයක් රටේ ජාතික සමඟියට බලපානවා කියන දේ. ඒ කරුණු කීපය ‍මේ රටේ ජාතික සමඟියට අනිවාර්යයෙන්ම බලපෑම් කරනවා.සමහරු හිතනවා ‍ඒ ඉවත්කළ යුතුයි කියන කරුණු තිබුණොත් තමයි ජාතික සමඟිය තහවුරු වෙන්නේ කියලා. නමුත් ඇත්ත කතාව ජාතික සමගිය තහවුරු කරන්ඩ නම් මේ කරුණු ඉවත් කළ යුතුයි. මේ සංශෝධන අපට බලෙන් පටවපු එකක් ‍. එකේ තියෙන්නේ අපිට ඕනේ දේවල් නෙමෙයි එයාලට ඕනේ දේවල්. ඒ නිසා අපිට මුළු බරම බිමින් තියන්ඩ බැරිනම් අපේ ඇ‍ඟේ ඇනෙන ඇණ ටික හරි නවා ගන්ඩ වෙනවා. ඕක තමයි ඇත්ත තත්ත්වය.* මේ වෙනකොට ජාතික නිදහස් පෙරමුණ ඇතුළු පක්ෂවල මතය පරාජය වෙලා කිව්වොත් හරිද?නැහැ. ජාතික නිදහස් පෙරමුණ ඇතුළු පක්ෂ දරන මතයේ වෙනස්කම් තියෙනවා. අපිත් කියනවා මේ සංශෝධනය සම්පුර්ණයෙන්ම ඉවත් කළ යුතුයි කියලා. නමුත් ඒක ප්‍රායෝගික නැහැ. ඒ නිසා අපේ රටට හානි කරම කියන වගන්ති ටික ඉවත් කළ යුතුයි. එහෙම නොවුණොත් පරදින්නේ ජාතික නිදහස් පෙරමුණ ඇතුළු පක්ෂ නෙමෙයි මුළු රටම පරදිනවා.මතයක් නෙමෙයි පරදින්නේ. ඉදිරිපත් කරන මත හරිම වෙන්ඩ හෝ වැරැදිම වෙන්නේ නෑ. නමුත් යථාර්ථය බැලුවොත් මේ වගන්තිවලින් රටට වෙන්ඩ පුළුවන් හානිය තක්සේරු කළ යුතුයි. මං නම් කැමැති නෑ රටේ හැම දේම මතවාදී හරඹ බවට පෙරළා ගන්නවාට. අපි හැමෝම මේවා තේරුම් ගෙන පරිස්සම් වෙනවානම් හොඳයි.සටනකට ගියාම හැමෝම තමන්ගේ මතය ජයග්‍රහණය කරවන්ඩ බලනවා. නමුත් මං කියන්නේ මේ ප්‍රශ්නය එහෙම සටනකට පෙරළා ගන්ඩ එපා කියලයි. එහෙම වුණොත් හරි භයනකයි. එහෙම නෙමෙයි දෙමළ , සිංහල සහ මුස්ලිම් ජනතාව සහ නායකයෝ මේක තේරුම් අරගෙන අපි හැමෝටම එකට ඉන්ඩ පුළුවන් , අනෙක අපට ජාතික කොඩියක් තියෙනවා. ජාතික අනන්‍යතාවක් තියෙනවා.ජාතික ගීයක් තියෙනවා. මේ රට සියලු ජාතීන්ට අයිතියි. ඒ නිසා මෙතැනදී ප්‍රාදේශීය ප්‍රාන්ත ක්‍රම අපට වැදගත් නෑ. අපි මේ දහතුනේ තියෙන ඇතැම් වගන්ති තියා ගත්තොත් අපි ජාතින් විදියට වෙන් වෙනවා. ඒක අපේ කිසිම ජාතිකයට හොඳ නෑ. ඒ නිසා ඒ අහිතකර වගන්ති කීපය ඉවත් කර ගන්ඩ වෙනවා.* දහතුන සංශෝධනයට පත් කරලා තියෙන ‍පාර්ලිමේන්තු තේරීම් කාරක සභාවේ විපක්ෂය නැහැ. ඒක සාධාරණද?තේරීම් කාරක සභාව පත් කළේ සියලුම අයට එන්ඩ. ඒ නිසා හැම පක්ෂයකටම වගකීමක් තියෙනවා ඒ තේරීම් කාරක සභාව නියෝජනය කරලා තමන්ගේ මතය කියන්ඩ. තෙරීම් කාරක සභාව කියන්නේ ආණ්ඩු පක්ෂයේ කණ්ඩායම් රැස්වීම නෙවෙයි. ඒක අපි වෙනම කරනවා. පාර්ලිමේන්තුව කියන්නේ ප්‍රජාතන්ත්‍රවා‍දයේ මුදුන්මල්කඩ. මේක තියෙන්නේ පාර්ලිමේන්තුවේ. ඒ නිසා කාගේවත් කීර්ති නාමයට හෝ තත්ත්වයට මේකට ආවා කියලා හානියක් වෙන්නේ නෑ. මේක තමයි දහතුන් වෙනි සංශෝධනය ගැන කතා කරන්ඩ තියෙන නිල සභාව. ඒත තමයි තමන්ගේ මතය කියන්ඩ තියෙන නිල ආයතනය.ඉන් පිට මාධ්‍යවල තමන්ගේ අදහස කීවට වැඩක් නෑ. ඒ නිසා මේ තේරීම් කාරක සභාවට ඇවිත් අකමැති නම් අකමැතියි කියන්ඩත් පුළුවන්. මේ සභාවේ විපක්ෂයේ පක්ෂ වාඩි ‍නොවීමෙන් වෙන සෙතක් නැහැ. ඒක තේරුමක් නැති වැඩක්. එහෙම එන්නේ නැතිව අදහස් කරන්නේ මොකක්ද කියලාවත් පැහැදිලි නෑ. මේ සභාව අදාළ නැහැ කියලා හිතනවා නම් ඒ විපක්ෂයේ අය පාර්ලිමේන්තුවට එන්ඩ ඕනෙත් නැහැ. පාර්ලිමේන්තු එනවා තේරීම් කාරක සභාවට එන්නේ නෑ. එහෙනම් ඡන්දේ ඉල්ලන්ඩත් එපා. මේ සභාවේ ගරිල්ලා සටනක් කරන්නේ නෑ. පාර්ලිමේන්තුවට ඇවිත් දිවුරුම් දෙන්නේ මේ පාර්ලිමේන්තු සම්ප්‍රදායන් ආරක්ෂා කරන්ඩ. ඒක තමයි ජනතාවට කරන සාධාරණය.* තේරීම් කාරක සභාවට නොයන පක්ෂවලට ජනතාව දිය යුතු දඩුවම මොකක්ද?දැන් බලන්ඩ මේ තේරීම් කාරක සභාවට දෙමළ සන්ධානය . ජනතා විමුක්ති පෙරමුණ සහ එක්සත් ජාතික පක්ෂය එන්නේ නෑ. මේ තමයි විපක්ෂය. ඉතින් මේ පක්ෂ ඡන්දය ඉල්ලනකොට කියන්ඩ ඕනේ අපි පාර්ලිමේන්තු යනවා මේ වගේ තේරීම් කාරක සභාවලට එන්නේ නෑ කියලා. අපි රැස්වීමකට ගියාම මුලාසනය ඉදිරියේ වාඩි වෙලා අපේ අදහස කියලා එන්ඩ ඕනේ. මේ සභාව හැදුවේ එක් එක් පාර්ශව මත ඉදිරිපත් කරපු නිසා ඒ මතවලට නිල භාවයක් දෙන්න. ඉතින් එතැනට එන්නේ නැතිව වත්ත වටේ දිව්වට වැඩක් නෑ.රූපවාහිනී , ගුවන්විදුලි සහ පුවත්පත් තර්ක විතර්ක වාද විවද වලට සුජාත භාවයක් දෙන්ඩ බැහැ. මේ තෙරීම් කාරක සභාවට ඇවිත් ඔය තර්ක විතර්ක ටික ඉදිරිපත් කරන්ඩකෝ. මේ තේරිම්කාරක සභාවේ ආණ්ඩුවේ මතය ක්‍රියාත්මක කෙරෙන්නේ නෑ. ඒ නිසා කවුරුහරි රැස්වීම් තියලා දහතුන්වැනි සංශෝධනය ගැන නිල මත ප්‍රකාශ කරන්ඩ බැහැ. මේ තේරීම් කාරක සභාවට ඇවිත් නිල මතය ඉදිරිපත් කරන්ඩ. ඒකයි නිත්‍යානුකූල මතය වෙන්නේ.* ආණ්ඩුවට ඉන්දියාවේ මතය නොසලකා හරින්ඩ බැහැ නේද?අපේ අසල්වැසි රාජ්‍යයක්. අ‍පේ රට හැමදාම ආසියාව එක්ක හොඳ බැඳීමක් තිබුණා. අපේ සහෝදරයා වැඩිමල් සහෝදරයා කීවොත් ඒත් කමක් නැහැ. අපි ඒ ගෞරවය දෙනවා. හැබැයි ඉන්දියාව කල්පනා කරන විදයේ වැරැදි කෝණයක් තියෙනවා කියලා හිතෙනවා. ඉන්දියාව මේ ප්‍රශ්නය කළමනාකරණය කරන්ඩ හඳන විදිය රාජ්‍ය ත්‍රාන්ත්‍රික නැහැ. මීට වඩා බුද්ධිමත්ව ඉන්දියාව ලංකාව දිහා බලන්ඩ ඕනේ කියන එකයි මගේ පෞද්ගලික මතය. යුද්ධය වෙලාවේ ඉන්දියාව අපට උදව් කළා. දහතුන ගැන අපිට වඩා ඉන්දියාව හොඳට දන්නවා. එදා උතුරු නැ‍ඟෙනහිර ප්‍රශ්නය විදියට අපි දැක්කේ දහතුන්වැනි සංශෝධනයක් නෙමෙයි යුද්ධයයි. දැන් යුද්ධ කරපු ප්‍රභාකරන් නෑ . දහතුන අස්සන් කරපු රජීව් ගාන්ධි සහ ජේ.ආර් ජයවර්ධන නැහැ.එදා ඉන්දියාව කිව්වා ඔයාලා මේක කරන්ඩ කියලා. ඒත් ලංකාවට අත් වුණ සෙතක් නැහැ.* හොඳයි මේ වෙලාවේ දහතුන ගැන ජනතා විමුක්ති පෙරමුණ නැත්නම් ඔබතුමාලාගේ දේශපාලන තිඹිරි ගෙය කොතැනද ඉන්නේ?ඉතාම කනගාටුදායක තැනක ඉන්නේ. ජ.වි‍.පෙ නායක රෝහණ විජේවීර සහෝදරයා මැරුණේ ඉන්දියානු ආක්‍රමණයට දැනගෙන කරපු සටනක් අතුළෙදීයි. යු.ඇන්.පී ය වි‍ජේවීර ස‍හෝදරයා මරා දැමේමේ ඒ නිසායි. අද ජ.වි.පෙ හෙමිහිට ෂේප් වෙලා කියනවා සම්පුර්ණයෙන් නැති වුණානම් තමයි හොඳ කියලා. අද ඉන්න ජ.වි.පෙ නායකයෝ බලාගෙන ඉන්නේ දහතුන කොහොමහරි දෙමළ සන්ධානයේ නායකයන්ගේ කරේ ගහලා දෙමළ ජාතිකයන්ගේ ස්වං පාලන අයිතිය කියන්ඩ. දහතුන ගැන එදා ජ.වි.පෙ දැකපු දෙය හරි. ඒත් අද ජ.වි.පෙ ඉන්න තැන වැරැදියි.ඇත්තටම එදා ඉන්දියාව කරපු දෙය ප්‍රායෝගික නැහැ කියලා ඉන්දියාව පිළි ගත යුතුයි. අතිගරු ජනාධිපතිතුමා නැත්නම් අදත් උතුරේ යුද්ධය තියෙනවා. එහෙනම් දහතුනේ කතන්දර නැහැ. ඉන්දියාවේ සහයෝගය නැතිව අපිට යන්ඩ බැහැ. අපි නැතුව ඉන්දියාවට ඉන්ඩත් බැහැ. මේ රට ඇමෙරිකන් කොලනියක් වුණොත් ඉන්දියාවට මොකද වෙන්නේ. ඒ ගැනත් ඉන්දියාව හිතන්ඩ ඕනේ.* මේ ආණ්ඩු දෙමළ ජනතාවට සලකන්නේ නැහැ කියන චෝදනාව නැ‍ඟෙනවා?අනුරාධපුර දිස්ත්‍රික්කයට එන්ඩකෝ අ‍පේ ගම්වල පාර , බෝක්කුව , පාසල සහ බෙහෙත් ශාලාව හැදිලා තියෙනවට වඩා උතුරු නැ‍ඟෙනහිරට ගිහින් බලන්ඩ‍කෝ මේ හැම පහසුකමක්ම අද තියෙනවා ඒ ජනතාවට. එතකොට කරුණා අම්මාන් මේ ආණ්ඩුවේ ‍නියෝජ්‍ය ඇමැති කෙනෙක්. එයා එල්.ටී.ටි. ඊයේ හිටපු දෙවැනියා. එතකොට පිල්ලෙයාන් එයා නැ‍ඟෙනහිර හිටපු නායකයා . එයා ආණ්ඩුවේ හිටපු මහ ඇමැති සහ අද ජනාධිපති උපදේශක. ඇයි ඩග්ලස් දේවානන්ද? එයා මේ ආණ්ඩුවේ ප්‍රබල කැබිනට් ඇමැති කෙනෙක්. ඒ අය දෙමළ නෙමෙයිද? ආර් සම්බන්ධන් විතරද දෙමළ.* චැනල් ෆෝ අධ්‍යක්ෂකවරයකු ලංකාවේ ජනාධිපතිතුමා සහ ආරක්ෂක ලේක්ම් තුමා යුධ අධිකරණයට ගෙන යන සැලැස්මක් ක්‍රියාත්මක කරනවා. ඒ ගැන ඔබ දකින්නේ කොහොමද?චැනල් ෆෝ නාළිකාවට ලංකාව ගැන න්‍යාය පත්‍රයක් තියෙනවා. ඒක රස්තියාදුකාර මාධ්‍ය ආයතනයක්. ඒක භයානක දෙයක්. හැබැයි ජනාධිපතිතුමාට සහ ආරක්ෂක ‍ලේකම්තුමාට මොන චෝදනා ගෙනාවත් මේ රටේ ජනතාවගේ ආදරයෙන් ඈත් කරන්ඩ බැහැ. අද ඉන්දියාවේ , පාකිස්ථානයේ බෝම්බ පිපිරෙනවා. හැබැයි ලංකාවේ බෝම්බ පිපිරෙන්නේ නැහැ. ඒක තමයි එක්සත් ජාතින්ගේ මානව හිමිකම් කොමිසමටත් තියෙන ප්‍රශ්නය. ‍‍ මොන ‍චෝදනා ගෙනාවත් මේ රටේ ජනතාව ජනාධිපතිතුමා සහ ආරක්ෂක ලේකම්තුමා රැක ගන්නවා. ඒ සටනේ අපිත් ඉන්නවා.සංවාද සටහන චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=af1307219</link>
    <topic>රත්වුණු බින්තැන්න රඹකැන් දියෙන් සිසිල් වෙයි</topic>
    <author>නිහාල් පී අබේසිංහ</author>
    <content>මහින්ද රාජපක්ෂ ජනාධිපතිතුමා අතින් “රඹකැන් ඔය” ජනතා අයිතියට පත්කිරීම වෙනුවෙනි.“අපි උපන් දා සිට මහඔය පොල්ලෙබැද්දෙ දුෂ්කරතා ගොඩක් මැද ජීවත් වෙන්නේ. අපිට අවුරුද්දේ මාස 8 - 9 ක් බොන්න පිරිසුදු ජලය නැහැ. මහ කන්නයේ විතරයි වගාවට ජලය තිබෙන්නේ. අපි කුඹුරු වැව්වට අස්වැන්න කොච්චර ලැබේවිද දන්නෑ. වැස්ස නැතිවුණොත් අපි අවුරුද්දම බඩගින්නේ. අපි මේ දුක විඳිමින් අවුරුදු 60 ක්ම වතුර ඉල්ලුවා. අපට මේ රජයෙන් ලැබුණු රඹකැන් ඔය ව්‍යාපෘතිය නිසා මේ ප්‍රශ්න සියල්ලට විසඳුම් ලැබෙනවා.”මේ අදහස අපට පැවසුවේ මහඔය පොල්ලෙබැද්දේ පදිංචි ඒ. එම්. කිත්සිරි අත්තනායකයි.කිත්සිරි අත්තනායක වැනි ගොවි පුතුන් 20000 ක් පමණ මහඔය ප්‍රාදේශීය ලේකම් බල ප්‍රදේශයේ ගොවිතැනින් ජීවත්වෙති. ඔවුන්ට මෙතෙක් ජලය ලැබුණේ වසරේ මාස 3 - 4 ක් පමණි. නමුත් දැන් රඹකැන් ඔය යෝජනා ක්‍රමය නිසා මහඔය ප්‍රදේශයේ ජනතාව වසරේ මාස 12 දීම වගා කිරීමට හා පානය කිරීමට නොඅඩුව ජලය ලැබේ. එය වියළුණු මහඔයට ලැබුණු සිසිල් දිය ගංගාවකි. එය සැබෑ ලෙසම දේශීය වාරි තාක්ෂණයේ ආශ්චර්යයි.රඹකැන් ඔය ව්‍යාපෘතියේ ආරම්භයත් වියළි මහඔය තරමට දුෂ්කරය.“අවුරුදු 60 - 70 ක් තිස්සේ මේ ජලාශය ඉදිකර දෙන ලෙස මහඔය ජනතාව ඉල්ලුවා. ඒත් පසුගිය ආණ්ඩු ඒ ගැන බැලුවේ නැහැ. පසුගිය කාලයේ වසර 30 ක් මේ පැත්තේ ජනතාව යුද්ධය නිසා නොමැරි මැරුණා. දැන් මේ මහඔය ජනතාවගේ ජීවිතේ හොඳම කාලය උදාවෙලා. ඒ මේ රඹකැන් ඔයේ ජලයෙන් පදිංචිකරුවන්ගේ කෙත් මෙන්ම ගත ද පෝෂණය වන නිසයි.” මහඔය ප්‍රාදේශීය ලේකම් මංගල වික්‍රමආරච්චි මහතා එලෙස පැවසුවේ අවුරුදු 9 - 10 ක අත්දැකීම් සමඟය.මහින්ද චින්තන වැඩසටහනට අනුව අතිගරු ජනාධිපතිතුමන්ගේ වැඩිමහල් සොයුරු චමල් රාජපක්ෂ මහතා එවකට වාරිමාර්ග අමාත්‍යවරයා ලෙස 2007 පෙබරවාරි 12 වැනි දින මෙම ජලාශයට මුල්ගල තබන්නේ පසෙකින් වෙඩිහඬ දෝංකාර දෙමින් තිබියදීය.පසුව, වාරිමාර්ග හා ජල සම්පත් කළමනාකරණ අමාත්‍ය ධූරයට පත්වූ නිමල් සිරිපාල ද සිල්වා මහතාගේ මාර්ගෝපදේශකත්වය යටතේ නිරන්තරයෙන් පසුවිපරම් කරමින් වාරි ඉංජිනේරුවන් දිරිගන්වමින් ජලාශය යථාර්ථයක් බවට පත් කිරීම සඳහා කරන ලද මෙහෙය විශේෂයෙන් සිහිපත් කළ යුතුව ඇත.ශ්‍රී ලංකාවේ ප්‍රධාන ගංගා 103 කි. මෙම ගංගා අතරින් වර්ග කිලෝ මීටර් දහසකට වඩා වැඩි ධාරා ප්‍රදේශයක් සහිත ප්‍රධාන ගංගා 17 කි. ඉන් එකක් වන මුංදෙණි ඔයෙහි අතු ගංගාවක් වන රඹකැන්ඔය හරහා මෙම ජලාශය ඉදිකර ඇත.සිවිල් ඉංජිනේරුමය සැලසුම් අනුව ජලාශය ඉදිකරන ස්ථානය පිඹුරුපත්වලින් සලකුණු කොට ස්ථාන පරීක්ෂාවට ගිය විට දක්නට ලැබුණේ පැරණි ජලාශයක නටබුන් එම ස්ථානයේ තිබෙන බවයි. පසුව පුරාවිද්‍යාත්මක නිර්දේශ අනුව අනාවරණය වූයේ සද්ධාතිස්ස රජතුමා විසින් ක්‍රි. ව. 400 දී පමණ ඉදිකරන ලද සැතපුමක් පමණ දිගැති වල්බිහි වූ වැව් බැම්මක් පවතින බවයි. අනාවරණය නොවන කිසියම් හේතුවක් මත වැව ඉදිකිරීම අතරමඟ නවතා ඇති බැව් පෙනේ. මෙම වැව් බැම්මට සැතපුම් භාගයක් පමණ පහළින් අඩි 250 ක් පමණ දිගැති ද්විත්ව මාර්ග සහිත කලින් නිම කරන ලද සොරොව්වක සියලුම උපාංග දක්නට ලැබේ. එම සොරොව්ව සහ පැරණි වැව් බැම්ම සංරක්ෂණය කිරීමට කටයුතු යොදා ඇත.2007 වසරේ ආරම්භ කරන ලද රඹකැන් ඔය ව්‍යාපෘතිය ඉහතින් විස්තර කරන ලද අති දුෂ්කර කාල පරිච්ඡේද පසුකොට අද දින යථාර්ථයක් බවට පත්ව ඇත. එමඟින් මහඔය ප්‍රදේශයේ දරිද්‍රතාවයෙන් පෙළෙන ජනයාගේ කුසගින්න, ලෙඩ දුක් සඳහා විසඳුම් ලැබෙනවා පමණක් නොව අධ්‍යාපනය සෞඛ්‍ය මංමාවත් කෘෂිකර්මය පානීය ජලය, පාංශු සම්පත් වැනි සියලුම අංශ ඇතුළත් බහුකාර්ය යෝජනා ක්‍රමයකි.රඹකැන් ඔය ව්‍යාපෘතියේ ප්‍රධාන නේවාසික ඉංජිනේරු ඒ. එල්. ජවුෆර් මහතා පවසන පරිදි මෙම ව්‍යාපෘතියේදී සිදු කරන්නේ නැගෙනහිර මඩකලපුවෙන් මුහුදට ගලා බසින මුන්දෙණි ඔයේ ප්‍රධාන අතු ගංගාවක් වන රඹකැන් ඔය හරහා කුරුඳුවින්නේ දී අඩි 3600 ක් දිග අඩි 81 ක් දිග වේල්ලක් ඉදිකර එමඟින් අක්කර අඩි 45500 ක් විශාල නව ජලාශයක් ඉදිකිරීමයි. එහි සියලු ඉදිකිරීම් දැන් අවසන්ය.ඒ වේල්ලෙන් සොරොව් දෙකකින් ජලය දෙනවා. එකකින් පානීය පිරිසුදු ජලය. ඒ මඟින් මහඔය ප්‍රදේශයේ 25000 කට පිපාසය නිවනවා. අනිකින් දෙන්නේ වාරිමාර්ග ජලය. ඒ ජලය කුඹුරුවලට, හේන්වලට යවනවා. නේවාසික ඉංජිනේරු එස්. එම්. එන්. යූ. බුද්ධික මහතා පවසයි.ජලාශය හා නිවුන් සොරොව්වවාරිමාර්ග හා ජල කළමනාකරණ අමාත්‍යාංශයේ ලේකම් ඉංජිනේරු අයිවන් ද සිල්වා මහතා පවසන පරිදි මේ ව්‍යාපෘතිය සඳහා මුළු වියදම රුපියල් කෝටි 450 කට ආසන්නය.අපි මේ ව්‍යාපෘතිය ඉදිකළේ තනිකරම අපේ දේශීය වාරි ඉංජිනේරුවරුන්, කාර්මික නිලධාරීන්, උපදේශකවරුන් හා සේවකයන් යොදාගෙන. ඒ විතරක් නෙමේ මේකට පිටරටවලින් සතයක්වත් ණයට ගත්තේ නැහැ. වියදම් කළේ අපේ සල්ලි, අපේ සම්පත්. මහඔය අවට ජනතාවට, ට්‍රක් රථ හිමියන්ට ආදායම් ලබාගන්න අවස්ථාව දුන්නා. අවට අය තමයි මේ ව්‍යාපෘතියේ වැඩිපුර සේවය කළේ. ඒ අනුව වියදම් වුණේ අවම මුදලක්. මේක විදේශීය සමාගමකට කොන්ත්‍රාත් දුන්නා නම් රුපියල් මිලියන 8000 ක් විතර වැයවෙන්න තිබුණා. වාරිමාර්ග අමාත්‍යාංශ ලේකම්වරයා කීය.මහඔය ප්‍රාදේශීය සභාවේ සභාපති කේ. ජී. හෙට්ටිආරච්චි මහතා පවසන පරිදි මහඔය අවට සංවර්ධනයට මේ රඹකැන් ඔය ව්‍යාපෘතියෙන් ලැබුණු මෙහෙය ඓතිහාසිකය. ඉන් ප්‍රධානම කටයුත්ත වගා කරන්න ජලය ලැබීමයි. මේ පිළිබඳව අදහස් දක්වන වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පවසන්නේ මේ රඹකැන් ඔය ව්‍යාපෘතිය මඟින් ඒ ප්‍රදේශයේ වාරි, කෘෂිකර්ම, අධ්‍යාපන, සෞඛ්‍ය ක්ෂේත්‍රවල යටිතල පහසුකම් රැසක් සංවර්ධනය කළ බවයි.මෙම ව්‍යාපෘතියෙන් මහඔය අවට සෞඛ්‍ය, අධ්‍යාපන, මහාමාර්ග පහසුකම් නැංවීමට රුපියල් දසලක්ෂ 300 ක් වැය කළා. ඒ සමඟම ආදිවාසීන් සිටින පොල්ලෙබැද්ද ප්‍රදේශයට විදුලිය, ජලය, මාර්ග පහසුකම් දුන්නා. ඒ අනුව මේ රඹකැන් ඔය වනාහි දේශීය වාරි කර්මාන්තයේ ආශ්චර්යයි.” නිමල් සිරිපාල ඇමැතිවරයා කීය.මේ අනුව රඹකැන් ඔය සංවර්ධන ඉඩම් ඇති ප්‍රදේශය මහවැලි ව්‍යාපෘතියේ 10 වැනි මහවැලි කලාපය ලෙස නම් කරනවා පමණක් නොවේ ඒ අයට අවශ්‍ය සියලුම යටිතල පහසුකම් ලබා දෙනවා. මේක දිගාමඩුල්ලට මහින්ද චින්තනය යටතේ ලැබුණු ලොකුම තෑග්ග. ඒ වගේම ගල්ඔය ව්‍යාපෘතියට පසු නැගෙනහිර පළාතේ ඉදිවූ ලොකුම වාරිමාර්ග බහුකාර්ය ව්‍යාපෘතිය ලෙස මෙය හඳුන්වන්න පුළුවන්. අම්පාර දිස්ත්‍රික් පාර්ලිමේන්තු මන්ත්‍රී ජ්‍යෙෂ්ඨ අමාත්‍ය පී. දයාරත්න මහතා පවසයි.මේ පිළිබඳව මහඔය ප්‍රදේශවාසීහු සියලු දෙනා රජයට සිය සතුට පළ කරති. මහඔය පදිංචි ඩබ්ලිව්. එම්. කරුණාපාල මහතා පවසන්නේ මෙය මහඔයට ලැබුණු ලොකුම ආශ්චර්යය බවයි. මේ පැත්තේ එක ගමටයි ඉස්සර ලයිට් තිබුණේ. දැන් ව්‍යාපෘතියෙන් ප්‍රාදේශීය ලේකම් බල ප්‍රදේශත් ගම් සියල්ලටම දැන් ලයිට් දාලා. මහඔය පල්ලේගම පාර කාපට් කරනවා. කොටි ගැහැව්ව කරමැටිය ගමට අලුත් පාලමක් ඉදිවෙනවා. ඒකේ 14 දෙනෙක් කොටි ප්‍රහාරයෙන් මියගියා.මහඔය රෝහලේ වැඩ ගොඩක් ව්‍යාපෘතියෙන් කළා. මේවා සේරම නිසා දැන් අපි ඉස්සර වඩා සතුටින් කල් ගෙවනවා. දැන් අපේ ළමයින්ට පැහැදිලි අනාගතයක් තිබෙනවා වතුර ටික ලැබිලා යලමහ අස්වැද්දුවාම අපේ ජීවිත තත්ත්වය උසස් වේවි. අපිටත් එතකොට අභිමානයක් ලැබෙනවා.මේ ගැන මේ වැඩේට උදව් කළ හැමටම පින්.” ව්‍යාපෘතියේ ජලයෙන් සරුසාර වන ගල්වලයාය නිල්ලඹ, ආරපොත, මහඔය, පොල්ලෙබැද්ද, පොරපොල, බැදිරැක්ක යන ගම්වල ජනතාව පවසති.නිහාල් පී අබේසිංහඡායාරූප- ලක්ෂාන් මධුරංග  හෙනන්නේගල සෙල්ලිපිය ලංකාවේ දක්නට ඇති පැරණි සෙල්ලිපිවලින් එකක් වශයෙන් හඳුනාගෙන ඇත. බ්‍රාහ්මී අක්ෂරයෙන් ලියැවුණ මෙම ලිපියෙහි ගම්මාන පහක් හා එක නගරයක් ගැනත් සඳහන් වීමෙන් එකල බින්තැන්න සංවර්ධනය වූ ජනාවාසවලින් යුක්ත ප්‍රදේශයක් බව සනාථ වෙයි. වර්තමාන මහඔය නගරයේ සිට වයඹ දෙසට දිවෙන අරලගංවිල මාර්ගයේ කි.මී. 9.5ක් දුරින් පිහිටි මේ ස්ථානය සීගිරිය මෙන් චිත්තාකර්ෂණීය බිතුසිතුවම් රැසකින් හා දර්ශනීය ස්තූපයක් (අඩක් නටබුන්ව ගිය) භාවනා කුටි, සඳකඩපහණ්, ශිලා ස්තම්භ ආදියෙන් යුතු පුරා විද්‍යා කෝෂ්ඨාගාරයක් බඳු මෙතෙක් පුරාවිද්‍යා ගවේෂණයකට බඳුන් නොවූ ස්ථානයකි.සිය රාජධානිය සශ්‍රීක කිරීම සඳහා කෘෂි කර්මාන්තය දියුණු කිරීමට කාවන්තිස්ස රජ ගත් උත්සාහය නිසා දිගාමඩුල්ල සිට බින්තැන්න ඌව වෙල්ලස්ස දක්වා කුඹුරු ලක්ෂයක වෙල් යායක් බිහිවිය. කාවන්තිස්ස රජුගේ දෙටුපුත් ගැමුණු කුමාරයා කුඩා අවදියේ සිට සුරුවිරුකම් පෑ එඩිතර ගතියෙන් යුක්ත වූවෙක් විය. ඔහුගේ සොයුරු සද්ධාතිස්ස කුමරු සාමකාමී ගතිපැවතුම්වලින් යුක්ත රට දැයට හිතැතියෙක් විය. තම පුතුන් දෙදෙනාට අනාගතයේ දී රට එක්සේසත් කිරීමේ ද කාර්යය පැවරෙන බව දැන සිටි කාවන්තිස්ස රජ වෙහෙර විහාර ඉදිකරමින් සංඝයාවහන්සේලාට දන් දෙමින් කටයුතු කළේය.කාවන්තිස්ස රජතෙමේ එකල කැලණියේ රජ කළ සිවවංශික රජ පෙළපත දිනාගැනීමේ අදහසින් තම සොයුරිය වූ සෝමාදේවි කැලණියේ රාජ්‍ය විචාල සිවරජුගේ බෑනා කෙනෙකු වූ අභය කුමරුට විවාහ කරදී කැලණියේ රජ පරපුර තම මිත්‍ර පාක්ෂිකයන් බවට පත් කරගත්තේය.ඉක්බිති අභය කුමරු දිගාමඩුලු පෙදෙසේ සංවර්ධනයටත් ආරක්ෂාව තහවුරු කිරීමටත් පත්කළ හෙයින් ඔහු සෝමාදේවිය සමඟ පැමිණ බින්තැන්නේ පිහිටි නුවරගල කඳුවැටිය මුදුනේ ආරක්ෂක නුවරක් ඉදිකරවමින් මාලිගයක් තනවා එහි විසුවේය. මෙතෙක් හඳුනාගෙන නොමැති ගිරිනුවර මෙම නුවරගල විය හැකි යැයි නිගමනය කළ හැකි සාධක ඇත. එය ගල්පඩිවලින් හා ගල්බැමිවලින් සකස් කර තිබූ බව දක්නට ඇත. අති දුෂ්කර ගමන් මාර්ගය පසුකර යද්දී කඳු මුදුනේ සිට පහතට ඇදහැළෙන දිය ඇල්ලක සිසිලස ද විඳගත හැකි අතර මාවතට මුහුණලා ගල් පවුර විද සකස් කරන ලද මුර කපොළු කිහිපයක් ගල් පර්වතය ඉහළ කොටසේ දී දැකගත හැකි වේ. මේ මුර කුටිවලට බැස ගැනීම සඳහා පුරාණයේ යදම් හෝ රැහැන් යොදා තිබෙන්නට ඇත.නුවරගල විසූ පළමු රාජ්‍ය පාලකයා වූ ගිරිඅභය මෙහි වෙසෙමින් ආරක්ෂක බළකොටුව ඉදිකිරීමෙන් පසු සමයේ නුවරගල කඳුවැටියට දිස්වන හීතවන්නිය ගොරිකාන කඳු පෙළ පාමුලින් ගලා බසින රඹකැන් ඔය වැව ඉදිකිරීමේ කටයුතු ද ආරම්භ කළ බව පැවසෙන ජනකතාවලින් රඹකැන්ඔය ජලාශයේ ඉතිහාසය ආරම්භය කියැවේ.සඳරුවන් ලොකුහේවාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=af1307218</link>
    <topic>කොළඹ කටුනායක විනාඩි විස්සේ ගමනට තව මාස දෙකයි</topic>
    <author>තාරක වික්‍රමසේකර ඡායාරූප විමල් කරුණාතිලක කුමාරසිරි ප්‍රසාද්</author>
    <content>ඉන්දියාවෙ ඉදල ලංකාවට එන්න ගියේ පැයයි. එයාර් පෝට් එකේ ඉදල කොළඹට එන්න පැය දෙකක් ගියා‘තාමත් පිටරට ඉදල එන අයගෙන් මේ වගේ කතා අහන්න ලැබෙනවා. කතාව ඇත්ත තමයි.ඉන්දියාවෙ ඉදල ප්ලේන් එකේ ඇවිත් කටුනායකින් බහින්න පැයයි. එළියට ඇවිත් කොළඹට එන්න යන වෙලාව ඉන්දියාවෙ ඉදල ආවටත් වඩා වැඩියි. මේ තත්ත්වය දවසින් දවස උග්‍රවෙන්නෙ පාර එන වාහන ගණන එන්න එන්නම වැඩි වෙන නිසා.කොළඹට එන්න සැලකිය යුතු වදයක් විදින එක කාටත් හිරිහැරයක්. ඒකට විසැඳුමක් විදිහට කටුනායක ඉදල ඉක්මනින් කොළඔට එන්න ක්‍රමයක් හොයන්න තීරණය වුණා.ඒ විදිහට තමයි කොළඹ කටුනායක අධිවේගී මාර්ගයක් හදන්න තීරණය වුණේ. ඒ වැඩේ පටන් ගන්න තීරණය කරලා සැලසුම් හදල දැන් අවුරුදු 40 ක් විතර ඇති කියලයි දැනගන්න තියෙන්නෙ. මේ පාර හදන්න පටන් ගත්ත දවසෙ ඉදලම ඒකට එක එක ජාතියෙ බාධා ආවා. ඒක හින්ද පාරෙ වැඩ හැමදාම අතරමඟ ඇණ හිටියා.අවුරුදු ගාණක් ඇණ හිටපු මේ පාරේ වැඩ මීට අවුරුදු 10 කට 15 කට විතර පටන් ගත්තත් ආයිත් අතර මඟ ඇණ හිටියා.අතරමඟ ඇණ හිටපු මේ පාර ගැන මහින්ද රාජපක්ෂ ජනාධිපතිතුමා විශේෂ අවධානයක් යොමු කළා. ඉක්මනට මේ පාර හදන්න පියවර ගන්න කියල මේ වැඩේට සම්බන්ධ හැමෝටම උපදෙස් දුන්නා.එහාට මෙහාට කඹ ඇද ඇද හිටපු උදවිය හැමෝම එකතු වෙලා වැඩේ පටන් ගත්තෙ ඒ විදිහටයි. චීන රජයේ ආධාර ඇතුව කොළඹ කටුනායක අධිවේගී මාර්ගයේ වැඩ පටන් ගත්තා. ඒ කලින් වැඩ අතහැරල තිබුණු තැන ඉඳල. සමහර තැන්වල පස් පුරවපුව හේදිලා ගිහින් තිබුණා. වැලි පුරවලු තැන්වල වැලි තොග පිටින් ලොරිවලින් අරගෙනත් ගිහින් තිබුණා.ඒ සේරම අස්සෙ වැඩ පටන් ගත්තෙ 2009 අවුරුද්දෙ අගෝස්තු මාසෙ 9 වැනිදා. එදා ඉඳල කඩිමුඩියේ මේ පාරේ වැඩ පටන් ගත්තා. ලේසි පහසු වැඩක් නෙමෙයි. මුතුරාජවෙල හරහා පාර හදන එක. වගුරු බිම් පුරවන එක සෙල්ලම් වැඩක් නෙමෙයි.අනිත් එක මේ පාර හදන්න වැඩිපුර පාවිච්චි කරේ මුහුදු වැලි. ඒ වැඩේ කරෙත් බොහොම පරිස්සමින්. කිලෝමීටර් දෙකක් විතර ඈත මුහුදින් තමයි මුහුදුවැලි පොම්ප කෙරේ.ඒකත් අපට අලුත් අත්දැකීමක්. මේ වැඩේ දැක බලා ගන්න අමාරු වුණත් මුහුදේ ඉදල වැලි පොම්ප කෙරේ පරිසරයට කිසිම හානියක් නොකර. ඒකට මධ්‍යම පරිසර අධිකාරියෙන් අවසර ලැබුණා.චීන රජයෙන් ඇමරිකන් ඩොලර් මිලියන 340 ක මුදලක් ඒකට ලැබුණා. ඒ චීන එක්සීම් බැංකුවෙන්. මේ වැඩේ කර ගෙන යන්නත් බාර වුණේ චීනයේම ‘චයිනා මෙටලොජිකල්‘ සමාගමට. මේ පාරේ වැඩේ හින්ද ඍජු රැකියා 1000 ක් විතර හිමිවුණා කියලයි කොළඹ කටුනායක අධිවේගී මාර්ගයේ ව්‍යාපෘති අධ්‍යක්ෂ පුෂ්ප ගුණරත්න මහත්මයා කියන්නෙ. ඒ වගේම 10000 කට අධික පිරිසකට විතර වක්‍ර රැකියාත් හිමිවුණා කියල ගුණරත්න මහත්මයා අපට කිව්වා.මුහුදු වැලි පුරවලා ලංකාවේ හදන එකම අධිවේගී මාර්ගය මේ පාර බවත් අපට කිව්වේ ගුණරත්න මහත්මයායි.මුහුදු වැලි ඝන මීටර් මිලියන 4.5ක් මේ වැඩේට වැය කරා කියලයි එයා කිව්වේ. සමහර වෙලාවට මුතුරාජවෙලට වැලි ලොරියක් ගිහින් වැලි ටික බිමට බානව විතරයි පේන්නෙ වැලි ටික කොහෙන් ගියාද නෑ. ඒතරම් වැලි කන්දක් මේ වැඩේට ඕන වුණා.මේ පාර හදල ඉවර වුණහම කොළඹ කටුනායක අතර විතරක් නෙමෙයි, කොළඹ ඉඳල කැලණි පාලම හරහා යන හුඟක් අයට ලෙහෙසි පහසු වන බවයි අපට පේන්නෙ. කැලණි පාලම, ඒ කියන්නෙ අලුත් පාලම අසලින් තමයි අධිවේගි මාර්ගය පටන් ගන්නෙ. ඒ වුණත් මේ අධිවේගී මාර්ගය පෑලියගොඩ මාර්ග තදබදයටත් විසැ‍ඳුමක් එක්කයි ඉදි වන්නේ. ඒ කියන්නේ ටික දුරක් යනකල් මුදල් නොගෙවා යන්න අවසර ලැබෙනවා. මාර්ගයේ දිගටම නොයන අයටත් මේ පාරේ යන්න පුළුවන්. තවත් විදිහකින් කියනවනම් නුවර පාරට වගේම මීගමු පාරට යන අයට මේ පාරෙන් ගිහින් තමන්ගේ ගමන් පහසුව සලසා ගන්න පුළුවන්.තොරණ හන්දියෙන් වගේම පෑලියගොඩ මාලු වෙළෙඳ පොළ අසලින් එළියට එන්න පුළුවන්. කිලෝමීටර් දෙකක් විතර වෙන ඒ දුර යන්න ගොඩක් වාහනවලට අවසර තියෙනවා. ඒත් යතුරු පැදි ඒ කියන්නේ මෝටර් සයිකල් වගේම ත්‍රීවීල් වලටනම් අවසර නැහැ. මඟීන් ගෙන යන සාමාන්‍ය බස්රථවලටත් යන්න පුවවන්. ගිහින් වනවාසල හරියේදී නුවර පාරට හරි එහෙම නැත්නම් පෑලියගොඩ හරහා මීගමුව පාරට හරි පිටටවලා යන්න පුළුවන්.ඒ විතරක් නෙමෙයි නුවර පාරෙන් එන වාහන මීගමු පාරෙන් එන වාහන වලටත් මේ අධිවේගී පිවිසුම් ම‍ඟෙන් කැලණි පාලම ළගට එන්න පුළුවන්. හැබැයි මේ හරියෙදි මොනම හේතුවකටත් වාහන නවත්වන්න බැහැ. හදිසි ආපදාවකදි නම් මොකක් හරි සහනයක් ලැබෙයි. ඒත් පොල් පටවගත්ත බස්වලටත් මේ ටික දුර හරි යන්න දීල තියෙන්නේ ඉක්මනට යන්න මිසක් මඟ නවත්තගෙන මඟීන් පටවගන්න නෙමෙයි. වැරැදිලාවත් නැවැත්තුවොත් උසාවි ගිහින් තමයි ගමන ඉවර වෙන්නේ.දැන් ඉදලම මේ ගැන අපේ රියැදුරු කොන්දොස්තර මහත්තුරු දැනගත්තොත් හොඳයි. එයාල විතරක් නෙමෙයි. ෆෝන් ක‍ෙන් ගහගෙන තමන්ගේ වාහනවල යන නෝනල මහත්තුරුත් ඒ ගැන දැන් ඉදලම හොඳට හිතන්න පුරුදු වෙන්න. මොකද මේ අධිවේගී මාර්ගයේ ආරම්භක සීමාවෙ ඉදලම වාහන කඩිමුඩියේ වේගයෙන් යන්නේ. ඇසිල්ලක් ඇති මහා විනාසයක් වෙන්න.එතැනින් පටන් අරගෙන ගිහින් කිලෝමීටර් දෙකකට පස්සෙ තමයි කටුනායකට යන නියම අධිවේගය පටන් ගන්නේ. එතැනින් නම් හැමෝටම ඕන ඕන විදිහට යන්න බැහැ. දක්ෂිණ අධිවේගී මාර්ගයේ වගේ සල්ලි දිල තමයි යන්න වෙන්නේ. මේ පාරෙත් පැයට කිලෝමීටර් 100 ක වේගයෙන් යන්න පුළුවන්. දක්ෂිණ අධිවේගී මාර්ගයට වඩා මේ පාර වෙනස් වෙන්නෙ පාර දිගටම ලයිට් දාල තියෙන නිසයි. බලන්න ලස්සනයි.කිලෝමිටර් 25.8 ක් වෙන පාර දිගටම මැදින් ලයිට් දාල තියෙන්නේ. ඒ විතරක් නෙමෙයි පාර මැද දකුණු අධිවේගයේ නම් ආරක්ෂිත වැටක් තියෙන්නෙ. ඒත් කොළඹ කටුනායක පාරෙ ඒ වැටත් එක්කම අලංකාර මල් වවපු තීරුවකින් තමයි පාර වෙන් කරල තියෙන්නේ. තණපිඩැලි අල්ලලා තියෙන මැද තීරුව පරිසරය රැකගන්නත් දායකත්වය සපයලා වගෙයි පේන්නෙ.බලනකොට ඒකත් හොඳ වැඩක්. මුතුරාජවෙල පරිසරය උඩින් කොන්ක්‍රීට් කරගෙන යනකොට යම් තරමකට හරි මේ විදිහට පරිසරය ආරක්ෂා කරන එක හොඳයි. පෑලියගොඩින් ආරම්භ වෙච්ච මේ අධිවේගය හුනුපිටිය ස්ටේෂන් එක හරියෙදි යන්නෙ උඩින්. ඒ කිලෝමීටර් භාගයක විතර දුරක්. ඊට පස්සේ මීගමුව පාරට යටින් යන්නෙ. ඒ මාබෝලත් මත්තුමගලත් අතරින්. එතැන ඉදල එක දිගටම විහිදිලා යන මේ පාර කෙරවලපිටියෙදි කොළඹ පිටත වටරවුම් මාර්ගයට සම්බන්ධ වෙනවා.තවමත් කොළඹ පිටත වටරවුම් මාර්ගයේ වැඩ කෙරීගෙන යන නිසා කෙරවලපිටියේ පිවිසුම් මාර්ගය හදන්න අවශ්‍ය පසුබිමත් සකස් කරල තමයි අධිවේගයේ වැඩ කරගෙන යන්නේ. ජාඇල නගරයට කිලෝමීටර් දෙකක් විතර දුරකින් පිවිසුම් මාර්ගයකින් පාරට සම්බන්ධ වෙනවා. ජා ඇල ඉඳල අධිවේගී මාර්ගයට එන්න කිලෝමීටර් දෙකක් දිග පිවිසුම් මාර්ගයක් තියෙනවා. මිනුවන්ගොඩ ගිරිඋල්ල වගේ පළාත්වල ඉඳල කොළඹ එන අයට ජා ඇළ ඉඳල පිවිසුම් මාර්ගයේ කිලෝමීටර් දෙකක් ඇවිත් අධිවේගයෙන් එන්න පුළුවන්.අධිවේගය සීදූව හරියෙදි කළපුව පහු කරගෙන යන දර්ශනය බලන්න ආසයි. ඒ වුණත් මේ පාරෙ යන ගමන් නම් ඕව කරන්න හිතන්නවත් එපා. ඒක හින්ද ඒ ලස්සන දර්ශන ගැන වැඩිය කතා නොකර ඉන්න එක හොඳයි. මතක තියා ගන්න වේගය පැයට කිලෝමීටර් 100 යි. තමන් විතරක් නෙමෙයි පිටි පස්සෙන් එන අයත් ඒ විදිහටයි එන්නෙ.කටුනායකදි ආයිත් මීගමුව පාරට සම්බන්ධ වෙන කොළඹ කටුනායක අධිවේගය එතැනදි මීගමුව පාරට උඩින් යනවා. පොඩි පහේ දුරක් නෙමෙයි. මීටර් 800ක් ඒ කියන්නේ කිලෝමීටරේට මීටර් 200යි අඩු. යෝධ කොන්ක්‍රීට් කණු උඩින් පාර යන්නේ අපේ රටේ සංවර්ධනයේ තරම පෙන්වමින්. මේ ලංකාවද කියලත් හිතෙනවා කටුනායකදි පාර දැක්කහම.අධිවේගී මර්ගයට තමන්ගේ ගම්බිම් දීපු අයට කෝටි 250ක් වන්දි ගෙව්ව කියලත් පුෂ්ප ගුණරත්න මහත්මයා අපට කිව්වා.ඒ වගේම තිබුණ කිසිම පාරක් වහන්නෙ නැතුව උඩින් හරි යටින් හරි ඒ අයගෙ ගමන් පහසුව සැලසුව කියලත් මේ අය කියනව.මේක තමයි කොළඹ කටුනායක අධිවේගයේ කතාව. ලබන සැප්තැම්බර් මාසයේ මේ පාර විවෘත කෙරෙනවා. එතකොට කටුනායක ඉඳල එන්න යන්නේ විනාඩි 20ක් වගේ පොඩි කාලයක්. ඉන්දියාවෙ ඉඳල ආවට වඩා වෙලාවක් කටුනායක ඉදල එන්න ගියා කියන කතාව කාටවත් කියන්න බැරි වෙයි.ඒ වගේම තමයි හොඳට මතක තියාගන්න. දක්ෂිණ අධිවේගී මාර්ගයට වඩා වාහන ගොඩක් මේ පාරෙන් යන්න එන්න පටන් ගන්නවා. ඒක නිසා අධිවේගී මාර්ගයේ කියල තියෙන උපදෙස් හොදින් පිළිපදින්න. නැත්තං අපට සතුටු වෙනවට වඩා දුක් වෙන්න වෙන බව මතක තියා ගන්න ඕන. විශේෂයෙන් ම සංචාරක ව්‍යාපාරයට මේ පාරත් එක්කම නව නැම්මක් ලැබෙයි කියල අපි හැමෝම බලාපොරොත්තුවෙන් ඉන්නේ. ඒකට මේ පාර අත් වැලක් වෙන්නෙ අපි හැමෝම පාරෙ යන විදිහට පාරෙ ගියොත් විතරයි. පාර තමන්ගෙ විතරක් නෙමෙයි කියල වගේම පාරෙ යන්නෙත් තමන් විතරක් නෙමෙයි කියල මතක තියා ගන්න කියල ආයිත් මතක් කරන්නෙ අපේ හුඟක් අයට ඒක අමතක වෙන නිසයි.(කොළඹ කටුනායක අධිවේගී මාර්ගයේ ව්‍යාපෘති අධ්‍යක්ෂ පුෂ්ප ගුණරත්න මහතාට ස්තුතිය)තාරක වික්‍රමසේකර ඡායාරූප විමල් කරුණාතිලක කුමාරසිරි ප්‍රසාද්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=af13072111</link>
    <topic>දැන් අවුරුදු 95 යි තවමත් කොත්තමල්ලි උගුරක් බීලා නෑ</topic>
    <author>ඉනෝකා පෙරේරා බණ්ඩාර</author>
    <content>දෙවැනි ලෝක යුද සමයේ සිට සේවය කරන වින්සන්ට් ඩෙප් පියතුමාගේ කතාවඅවුරුදු 95 පිරුණු පසුත් තමන්ගේ ජීවිතේ අනුන් වෙනුවෙන් වැය කරන්න හිතන මිනිස්සු මේ ලෝකෙ ඉන්න පුළුවන්ද?ඔබ විශ්වාස කරන්න.කතෝලික සභාවේ කොළඹ පදවියේ දැනට ඉන්න ජ්‍යෙෂ්ඨතම පියතුමාත් එහෙම කෙනෙක්.වින්සන්ට් ඩෙප් ගරු පියතුමාට අවුරුදු 95 සපිරුණේ පහුගිය මැයි 18 වැනිදා.උන්වහන්සේගේ දයාවේ සේවයට, මහලු ඇඟ පතේ හයිය පරදා නැඟී හිටින හිතේ හයිය තවමත් ආශිර්වාදයක්.හැම සඳුදාවකම පාන්දර, සඳලංකාවේ ඉරබඩගමින් මීගමුවටත්, මීගමුවෙන් කොළඹටත් කොළඹින් බොරැල්ල බිෂොප් හවුසියටත් පැමිණෙන පියතුමාගේ ගමන තවමත් බස් එකේ.වෙහෙස මහන්සිය හෝ ගමන් විඩාව පිළිබඳ මොහොතකුදු නොතකන උන්වහන්සේ, ඇති තැනින් ගෙන නැති තැනට දෙන්නේත් දුප්පතුන් වෙනුවෙන් මැදිහත්කරුවකු වන්නේත් දෙවරක් නොසිතාමයි.එහෙම බලද්දී ජීවිතේ කියන්නෙ මහ පුදුමාකාර දෙයක්.වස්තුව - දේපළ - තාන්න - මාන්න මොන දේ තිබුණත් හිත් නොපිරෙන මිනිස්සු හැටියට අපේ ජීවිතේ එකම හීන ගොඩක්. ඔය මොනවත්ම නැතිනම් අඩුම තරමෙ ආදරයවත් අපිට ඕනෙ. ඒත් සැප විඳින්න පුළුවන්කම තිබියදීත් දුප්පතුන් එක්කම හැපෙන එකයි, පියතුමාගේ සතුට.දෙවැනි මහා ලෝක යුද්දෙත් සියැසින් දුටු පියතුමා එදා පටන් හිතුවෙ එකම දෙයක්. එකම අධිෂ්ඨානයක්.“මගේ ජීවිතේ මින් ඉදිරියට හැමදාමත් වැය වෙන්නේ දුප්පතුන් වෙනුවෙන්මයි...”ඒ අධිෂ්ඨානයේ පිහිටා වැඩ කළ උන්වහන්සේ 95 වැනි වියේදීත් දයාවේ සේවය අත්නෑරියෙ ඒ නිසා.“කොළවල පොත්වල ලියැවුණාට මට හිතෙන්නෑ මට අවුරුදු 95 ක් කියලා. වැඩ කිරීම මගේ යුතුකම. දෙවියන් වහන්සේට මං ඒ පොරොන්දුව දීලා තියෙනවා. හෙමින් ගමන ඇරෙන්නට, කොත්තමල්ලි වීදුරුවක් බොන්න තරම්වත් මට ලෙඩක් දුකක් නැහැ.අනික අවුරුදු 25 කින්වත් මං අලුත් ලෝගුවක් මහලා නැහැ. ස්වර්ගස්ථ වුණු ස්වාමිලාගේ ලෝගු තමයි මං පාවිච්චි කරන්නෙ. ඒක මං බොහොම කැමැත්තෙන් මගේ උවමනාවට කරන දෙයක්. ලුනාවේ පල්ලිය බාරව වැඩ කළ කාලයේ බිස්කුන් වහන්සේ (බිෂොප් තුමා) මට වෑන් එකක් දෙන්න හැදුවා. ඒ පළාතේ දරුවො වෙනුවෙන් මහ හුඟක් වැඩ කළ කාලයක් ඒක. මං කිව්වා දුප්පතුන් එක්ක වැඩ කරන කොට මං විතරක් සැප විඳින එක යුතු නැහැ. මමත් බස් එකේ යන්නම් කියලා.පූජක දිවියේ පනස් වසර සපිරුණුදා සිය සොයුරු ලූෂන් ඩෙප් පියතුමා සමඟ දිව්‍ය පූජාව පවත්වමින්මට හැම වෙලාවෙම හිතන්නෙ දෙවියන් වහන්සේ මට දුප්පතුන්ව කරදරේ වැටිච්චි මිනිසුන්ව නිතර මුණගස්වන්නේ ඒ අයට මං පිහිට විය යුතු නිසා කියලයි.”වාසනාවක්...!දරු ගැබක් උස්සා ගත් අම්මෙක් දුටු ගමන් බස් එකේ කෝච්චියේ නිදා වැටෙන පිරිමි ඉන්න අපේ රටේ 95 වියැති පියතුමා අදත් අනුන් වෙනුවෙන් ම වැඩ කරනවා.හැතැප්ම ගණන්, ගම පුරා ගෙයක් ගාණේ ඇවිද ගොස් ලෙඩුන් බැහැ දකින්න..., ඔවුන් වෙනුවෙන් යාඥා කරන්න ඇප කැපවී සිටින පියතුමා, සඳලංකාවේ ඉරබඩගම ‘ඕධර’ඵ ඊධඹද’ හි අධ්‍යක්ෂ පියතුමාව සිටි සමයේ අසරණ බෞද්ධ පවුල්වල පිරිමි දරුවන් රැසකගේ නෙත් පාදා සමාජගත කළේ පියකු මෙන් ඔවුන්ට රැකවරණය දෙමින්.1918 මැයි 18 වැනිදා උපන් වින්සන්ට් ඔලිවර් ඩෙප් පියතුමාගේ අම්මා තාත්තා දෙන්නා, වැවගේ ලැම්බට් ඩෙප් සහ මුදලිගේ සෙලෙස්තිනා මාග්‍රට් පෙරේරා.1903 පටන් 1940 දක්වා මරදාන ශාන්ත ජෝශප් විදුහලේ ගුරුවරයකු වූ පියතුමාගේ තාත්තා, ගුරු වෘත්තියෙන් විශ්‍රාම ගියේ එම විදුහලේ ම ‘හෙඩ් මාස්ටර්’ තනතුරේදී.තෝමස්, ආතර්, වින්සන්ට්, මොව්රා, ලුසිලා, ජෝර්ජ්, ඊඩිත්, ලූෂන් සහ කැන්ඩිඩා මේ අම්මා තාත්තාගේ දරුවො නව දෙනා. ගෙදර තිබුණෙ ආගමික පරිසරයක්. විනායානුකූ®ල හැඩගැස්මක්.බක්කි කරත්තෙ නැඟිලා වත්තල ඉඳන් තාත්තා සහ අයියලා එක්ක ඉස්කෝලෙට යන පුංචි වින්සන්ට්,අයියලා වගේ ම ආසා කළේ ක්‍රීඩාවට.පහු කලෙක ක්‍රීඩාවෙන් කොයිතරම් දුර ගියා ද කිව්වොත්, ලංකා කැඩෙට් කණ්ඩායමේ සාජන් මේජර්වරයා වුණා විතරක් නෙවෙයි, 1942 වසරේ ජාතික මල්ලවපොර සූරයා වුණෙත් එතුමා. කරාටේ, එතුමා ප්‍රගුණ කළ අනෙක් ක්‍රීඩාව.දෙවන මහා ලෝක යුද සමයේ ජපන් ආක්‍රමණයෙන් පසු ශ්‍රී ලංකාව සන්සුන් කිරීම උදෙසා පත්කළ මහජන කොමසාරිස්වරයාගේ සහයකයා වූ පියතුමා එවැනි හපන්කමක් කරනවා තබා ජීවත්වෙන්නවත් වාසනාව තියේද කියලා අම්මගේ හිතේ ගින්දර ඇවිළුණේ වින්සන්ට් පුතු උපන් දවසේ.“කියන්න කනගාටුයි මේ ළමයා අවුරුද්දක් විතර ජීවත් වේවි...”අන්තිම දුර්වල අඩියෙන් හිටි දරුවා ගැන වෛද්‍යවරු එහෙම කියද්දී අම්මගේ දෑස්වලින් කඳුළු රූරා ගියා.“ජේසුනි! මගේ හැම ලේ බිඳුවක් ම කිරට හැරිලා මගේ දරුවට ශක්තියක් වෙන්න...” ඈ පැතුවා.උපතින් දුර්වල කිරි දරුවා, මවු කිරේ ශක්තියෙන් පණ ගහන විට අම්මා ඔහු බලාගත්තෙ මලක් වගේ පරිස්සමට.“මට අවුරුදු හතරක් ඇති. තවම මතකයි, අපේ ගෙදරට යාචකයො එනවා. අම්මා මට කෑම ටිකක් හරි සල්ලියක් හරි දීලා කියනවා, ‘පුතේ ඔය ජේසු එවලා තියෙන අපේ ම සහෝදරයෙක්. හිනාවෙලා සන්තෝසෙන් මේක එයාට දෙන්න...” කියලා.ඒ විතරක් නෙවෙයි, හැමදාම උයන්න කලින් ‘මිටි හාල්’ මුට්ටියට හාල් මිටවල් කිහිපයක් පුරවනවා.“මේක පුරවන්නෙ දුප්පත් අය වෙනුවෙන්. අපි ඒ අයගෙ දුක බෙදා ගන්න ඕනෙ. අපි වගේ ම එයාලත් බත් කන්න ඕනේ...” කියලා. මං හරි ආසාවෙන් ඒවා බලා හිටියා. අම්මගේ ඒ ගුණයට මං ආසා කළා. ඒ වෙලාවට මමත් හිතනවා. කවද හරි මාත් දුප්පත් අයට උදව් කරනවා කියලා. මට තාමත් තියෙන්නෙ ඒ ආසාව.අවුරුදු 75 දී පියතුමෙක් විශ්‍රාම යා යුතුයි. ඒත් මට එහෙම හිතෙන්නෑ. හැම සඳුදාම බිෂොප් හවුසියෙදි, මං පියතුමන්ලගෙ පාපෝච්චාරණය අහනවා. අඟහරුවාදාට කොච්චිකඩේ පල්ලියෙන් ඒ රාජකාරිය කරනවා.මගේ මල්ලි, ලූෂන් පියතුමාටත් දැන් අවුරුදු 83 ක්. උන්වහන්සේත් හැම අඟහරුවාදම කොච්චිකඩේ පල්ලියට එනවා සෙනඟගෙ පාපොච්චාරණය අහන්න.අපි දෙන්නා මුණ ගැහෙන්නෙත් ඒ අඟහරුවාදාවේදි.මට තවම මතකයි 1923 පටන් 1938 මරදාන ශාන්ත ජෝශප් විද්‍යාලයේ අධ්‍යාපනය හමාර කරලා, ලන්ඩන් මැට්‍රිකියුලේෂන් විභාගෙ සමත්වෙලා, දෙමටගොඩ ශාන්ත ජෝන් විදුහලේ ළමයින්ටයි කොළඹ අවට මුඩුක්කු පවුල්වල ළමයින්ටයි මං උගන්වපු හැටි. ඔය අතරෙයි 1942 ජපනා ලංකාවට බෝම්බ දැම්මෙ. එතකොට ඔලිවර් ගුණතිලක මහත්තයා මහජන ආරක්ෂාව පිළිබඳ කොමසාරිස්වරයා. එතුමා මේජර් එල්.වී. ගුණරත්නවයි මාවයි එතුමාගේ වැඩවලට උදව් කරගත්තා. මං වෙනදටත් වැඩිය ලොකු වැඩකොටසක් කළා. ඔලිවර් මහත්තයට ‘සර්’ නාමය හම්බවුණේ ඒ කාර්යය වඩා හොඳින් කළ නිසා. මමත් ඒ ඉතිහාසයේ කොටසක් වීම හරි අභිමානයක්. මතක් කරන්න පුළුවන් සතුටක්...”මොන දේ කළත් එතුමාගේ හිතේ වැඩ කළේ පූජකවරයකු වීමේ සිහිනය.“1942 මං බොරැල්ලෙ ශාන්ත බර්නාඩ්ස් දෙව්සත්සලට ඇතුළු වුණා. හය අවුරුද්දක ඉගෙනුම් කාලය පුරාම හැකි තරම් ළමයින්ට සහ දුප්පතුන්ට වැඩ කළා.1948 මාර්තු 19 වැනිදා මං පූජකවරය ලැබුවා. සාමාන්‍යයෙන් පූජකවරය ලද නවක පියතුමකුට සිදුවෙනවා අවුරුදු තුන හතරක් සහායක පියතුමෙක් විදියට වැඩ කරන්න.ඒත් අවුරුදු තුනක් යන්න ඉස්සර වෙලා මට සිදුවුණා දළුගම මීසම බාරගන්න. ඒ මීසම පල්ලි තුනක එකතුවක්. ඒ ජනතාව වෙනුවෙන් මං ඒ සේවය බාරගත්තෙ බොහොම කැමැත්තෙන්. සාමාන්‍යයෙන් දෙව් මැදුරුවල එකතුවන මුදල් වැය වෙන්නෙ, දෙව් මැදුරු නඩත්තුවට, සභාවේ සේවයට සහ පියතුමාගේ විය පැහැදම් වෙනුවෙන්. ඉරිදා දිව්‍ය පූජාවෙන් ලැබෙන සම්මාදම් සහ පූජා කාසි එකතු කරලා මං තවත් අලුත් වැඩක් පටන් ගත්තා. ඒ මුදල කොටස් තුනකට බෙදුවා.ඉහත කාරණා හැරුණු කොට, එක කොටසක් දුප්පතුන් වෙනුවෙන්. පිට රටවලදී මට ලැබුණු සියලුම මුදල් මං වැය කළේ අසරණ දරුවන් වෙනුවෙන්.මගේ දයාවේ සේවය කතෝලිකයන්ට පමණක් සීමා වුණේ නැහැ.දිළිඳු පවුල් සඳහා කණ්ඩායම් වශයෙන් නැඟී සිටිය හැකි ස්වයං රැකියා, ඉතුරු කිරීම් ක්‍රමවලට විශාල වශයෙන් මං පවුල් යොමු කළේ ‘සෙඩෙක්’ ආයතනයේ අධ්‍යක්ෂ ධූරයේ ඉන්න කාලේ. පසුකලෙක, ජනසවිය ලෙස රටේ ප්‍රචලිත වූයේ අප ආරම්භ කළ ඒ ‘සිඩෙප්’ ව්‍යාපෘතියයි...”ඇමෙරිකා එක්සත් ජනපදයේ ෆ්ලෝරිඩාහි මීසමේත්, ටෙක්සාස්හි නාවිකයන් බාර උපාධ්‍ය පියතුමකු ලෙස සේවය කළ කාලයේත් උන්වහන්සේ ලද අත්දැකීම් මිල මුදල් සියල්ල වැය කළේ එම සිඩෙප් ව්‍යාපෘතිය වෙනුවෙන්.නව නිපැයුම්කරණයේද ප්‍රමුඛයකු වන උන්වහන්සේ වරෙක හඳුන්වා දුන් කෘෂිකර්මාන්තයේ කාර්යයන් හයක් එකවර කළ හැකි උපකරණය, පොල් සංවර්ධන මණ්ඩලයට ඉදිරිපත් කළ පසු යළි නොලැබුණු අතර ඉන් වැඩක් ගන්නට කාටවත් නොහැකි වූ දුක තවමත් උන්වහන්සේගේ හිතේ දුකක් ඉතිරි කරලා.“මං හිටියෙ දුප්පත් ගම්වල. කුප්පි ලාම්පු අනතුරු හරියට. ලාම්පුව පෙරළෙන කොට ම නිවෙන ආවරණයක් මං හැදුවා. මේවා ඉතින් ඉදිරියට ගෙනියන්න සමහර ආයතනවල අත්වැල අවශ්‍යයයි. මගේ වයසට කරන්න පුළුවන් දේ උපරිමව කළත් සමහර තැන් තියෙනවා උදව් අවශ්‍ය. ළමා නිවාසෙ හිටි දරුවන්ට මං නිතර ඉගැන්නුවෙ කාටවත් අත නොපා තනිව ජීවිතේ නැඟී හිටින විදිය ගැන”.1948 පටන් බුරුල්ලපිටිය, දළුගම, කිරිමැටියාගාර, කඩවත, කොටුගොඩ, අම්පාර, ඉඟිනියාගල, නාගොඩ, පිටියන, මෝදර, කොටහේන... ඇතුළු තවත් මීසම් ගණනාවක උන්වහන්සේ කළ සේවය අතිමහත්.කතෝලික සභාවේ තනතුරු රැසක් හෙබවූ පියතුමා. ඒ සියල්ලට වඩා තුටු වුණේ දුප්පතුන් හා ගැවසීමෙන්. ඔවුන් නඟා සිටුවීමෙන්.“දෙවියන් වහන්සේ මනුෂ්‍යා මැව්වේ පොළොවේ මඩ පිඩකින්. ඒක නෙවෙයි වැදගත්ම දේ. උන්වහන්සේ ගේ ජීවන හුස්ම ඊට පිඹලා, අප මනුෂ්‍යයන් බවට පත් කිරීමයි. මං මේ ගන්නෙ ඒ දේව ජීවන හුස්ම. හුස්ම ගන්න වාරයක් පාසා මට මේ දේ මෙනෙහි වෙනවා.මගේ ජීවිතේ හුස්ම ටික තියෙන තුරු අසරණ දුප්පතුන් වෙනුවෙන් වැඩ කරන පොරොන්දුවයි, මාව ජීවත් කරවන්නේ.මේ මිනිස් සමාජයට සේවය කිරීමයි දේව සේවය. මේ මිහිපිට කළ යුතු සේවය වෙනුවෙන් දෙවියන් අපව කැඳවලා. මාත් මල්ලිත් වගේ ම අද කාලෙ තරුණ හදවත්වලටත් ඒ පණිවුඩය යනවා නම් සතුටුයි...”ඉදින්, ලෞකික දෙයෙහිම ඇලී ගැලී නොඉඳ මනුෂ්‍ය ගැලවීම උදෙසා යමක් කළ යුතුයි... කියන කාරණාවයි, වින්සන්ට් ඩෙප් ගරු පියතුමා අපි හැමෝටම දෙන පණිවුඩය.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=af1307217</link>
    <topic>ඇයි; අම්මෙ මට මෙහෙම ‍කළේ</topic>
    <author>රමණී සුබසිංහ</author>
    <content>විඩෙන් විඩේ වැටෙන වැහි පොදෙන් තෙත බරියම් වුණු මහ පොළොවේ සොහොන් කොතක් යට පුංචි සුරංගනාවියක් මිහිදන් වුණා. මීට සිවු දවසකට පෙර.එදා මළ හිරු බැහැගෙන යන හැන්දෑවේ පාළු කනත්ත පුරා දෝංකාර දුන්නු කිරි අම්මා ගේ විලාපය ඇසුණා නම්, ආදරෙන් අකුරු කියල දුන්න ගුරු මවුවරුන්ගේ ඇස්වලින් කඩා වැටුණු කඳුළු කැට දැක්කා නම් ඇය ආයෙත් ඔවුන් වෙත එනවා නොඅනුමානයි.ඒත්... හැමෝටම ආයුබෝවන් කියලා. තමන්ගේ පාඩුවේ කාටවත් අවලාද නොනඟා ඇය යන්නම ගිහින්. ඒත් ඇගේ ශෝකාලාපය යට ඇත්තේ අපේම නොසැලකිල්ල. අවුරුදු 12 ක් පුරා අම්ම ගේ කිරි සුවඳ ඉල්ලලා, තාත්ත ගේ රැකවරණය ඉල්ලලා අඬා වැටුණු පුංචි කෙල්ල පාළුවෙන් තනිකමෙන් ගෙවුණ ජීවිතේට විරාමයක් තියලා.අනියත ජීවිතේ මරණය නියත වුණත් මේ පුංචි දුවගේ මරණය ඇසූ දුටුවන් ගේ හදවත කම්පනයට පත් කළා. ටිකක් නෙමෙයි. කියන්න බැරි තරම් වේදනාවකින්.ඇය ගේ කතාව මේ විදිහට අකුරු කෙරෙන්නේ ඇය වගේ ම අසරණ වෙන, මේ ලෝකයේ ආදරේ ඉල්ලලා හඬා වැටෙන අනන්ත වූ දරු පැටවු වෙනුවෙන්. ඇත්තටම ඇගේ හිත පුරා කියාගන්ඩ බැරි තරම් බොහෝ සිතිවිලි තිබෙන්නට ඇති.“අම්මට මතක ද? මං පුංචි කාලෙ අම්මයි තාත්තයි මොන තරම් ආදරෙන් හිටිය ද? අම්ම ගේ ඇඟිල්ලක් අල්ලගෙන වැටි වැටී ඇවිදින මගේ පස්සෙන් තාත්තත් දුවගෙන ආවා. මට අනතුරක් වෙයි කියන බයට. ඇඟ ටිකක් රත් වුණත් අම්ම විතරක් නෙවෙයි තාත්තත් නිදිවරාගෙන මගේ ළඟින් හිටියා. ඒත් ඒ ලස්සන දවස් ටික බොහොම ඉක්මනට ගෙවිලා ගියා.අම්මයි තාත්තයි හැම තිස්සෙම රණ්ඩු වෙන්න පටන් ගත්තා. අම්මා තාත්තට බණිනවා. තාත්තා අම්මට බණිනවා. රණ්ඩු වෙන්න එපා අම්මේ කියලා වචන ගළපා ගන්න බැරි මම ඒ වචන ටික දහස් වාරයකටත් වැඩිය හිතෙන් කියෙව්වා. ඒත් අම්මවත් තාත්තවත් මගේ හිත කියෙව්වේ නෑ. ඔය දෙන්නට මාවත් එපා වුණා. තාත්තා ගෙදර නෑවිත් හිටියා.”‘මම විතරක් කොහොම ද මේ දරුව ගේ බර කරට ගන්නේ’ අම්මා හැම තිස්සෙම කියනවා මට ඇහුණා.මුලින් මුලින් දවසකට වරුවක් දෙකක් කිරි අම්මට බාර කෙරුණු මගෙ රැකවරණය හැමදාටම බාර කෙරුණා.මං මොන්ටිසෝරි ගියෙත් කිරි අම්මත් එක්ක.‘ඔයා ගෙ අම්මා අපේ ආච්චම්මා වගේ’ දවසක් මගේ හොඳම යාළුවා මට කිව්වා.ඒ මගේ අම්මා නෙමෙයි කියලා මම කිව්වේ නෑ. මම දන්නවනේ මගේ අම්මට ඒ තරම් වයස නෑ කියලා...’මම ඉන්නේ ආච්චි අම්ම ළඟ කියල මම කීවේ මගේ ඉස්කෝලේ ටීචර්ට විතරමයි. ටීචර් හැමදාම මගේ ඔළුව අතගාලා කිව්වේ පුතා හොඳට ඉගෙන ගන්නකෝ. අපි හැමෝම පුතාට ආදරෙයි කියලා.ටීචර් එහෙම කිව්වට මගේ අම්මයි තාත්තයි මගෙ ළඟ නෑ නේ.එක දවසක් තාත්ත මාව බලන්න ඉස්කෝලේ ගේට්ටුව ළඟට ආවෙ තනියම නෙවෙයි.තාත්තගේ කාරෙක ඇතුළෙ ඉඳන් ලස්සන ආන්ටි කෙනෙක් මට හිනාවෙලා අත වැනුවා. මම නම් අහක බලා ගත්තා. එයා මොකටද මගේ තාත්තගේ කාරෙකට වෙලා ඉන්නේ. තාත්තා මට තෑගි ගොඩක් ගෙනැත් තිබුණා. ඒත් මට ඕන තෑගි නෙමෙයි. මගේ අම්මයි තාත්තයි ළඟට වෙලා ඉන්න මං ආසයි කියලා එච්චර ලොකු මහත් වෙලත් තාත්තට තේරුණේ නෑනේ.ඉස්කෝලේ ඇරෙන වෙලාවට හුඟක් දවස්වලට අම්ම එනවා මාව එක්කරගෙන යන්න. මමත් දුවගෙන ගිහින් අම්ම ගේ අතේ එල්ලෙන්නේ මගේ යාළුවන්ට වගේ ම මටත් හොඳ අම්මා කෙනෙක් ඉන්න බව පේන්න. ඒත් අම්ම ගේ අතේ ඉන්න චූටි මල්ලිට නම් මම කවදාවත් ආදරේ වුණේ නෑ. ඉස්සර මගේ අම්මටයි තාත්තටයි හිටියේ මම විතරයිනේ. මාව ආච්චි අම්මගේ ගෙදරට ඇරලවලා අම්ම මල්ලිත් එක්ක වෙන ගෙදරකට යනවා. ඒ වෙලාවට චූටි මල්ලි අම්ම ගේ අතේ ඉඳන් මාත් එක්ක හිනාවෙනවා. එතකොට නම් මට අහක බලන්න හිතෙන්නේ නෑ. මල්ලි මොනවා කරන්න ද? මට ඕන දේ අම්මට නොතේරුණාට.කිරි අම්මට හුඟක් වයස වුණත් මාව ආදරෙන් බලා ගත්තා. ඒත් හැමදාම පාන්දර නැඟිටලා මට කෑම උයලා දෙන්න බැරි වයස වැඩි නිසා. එහෙම දවසට මට ලැබෙන්නේ සල්ලි. ඉස්කෝලේ කැන්ටිමෙන් මොනවා හරි ගන්න කියලා. දවසක් කිරි අම්මා දුන්නු සල්ලි නැතිවුණා. උදේ බඩගින්නේ හිටියත් දවල් වෙද්දි ඇඟටත් පණ නැති වුණා.පන්තියේ යාළුවෝ කෑම කන අතරේ මම එළියට ගියා. එක යාළුවෙකුට එයා ගේ අම්මා රස බත් එකක් උයලා දීලා. ඒ සුවඳ දැනුණු මටත් අම්ම ගේ අතින් උයපු බත් ටිකක් කන්න ආස හිතුණා. ඒ යාළුවා කෑම කාලා ඉතිරි ටික කුණු කූඩෙට දානවා මම දැක්කා. කාටවත් නොපෙනෙන්න මම ඒ කෑම එක හොයා ගත්තා. ඒත් කන්න ලැබුණේ නෑ. කවුරු හරි ඒ ගැන අපේ ටීචර්ට කියලා.‘ඇයි පුතේ සල්ලි ඉල්ලුවානම් මම දෙනවනේ’ ටීචර් එහෙම කිව්වෙ ඇස්වල කඳුළුත් පුරවගෙන. මේ කතාව අපේ අම්මටත් ආරංචි වුණා.ඒ වෙලාවෙ අම්මා මගේ කන මිරිකුවේ ‘කුණු බක්කිවල තියෙන කෑම අහුලගෙන කන්න උඹ හිඟන්නියක් ද?’ කියලා. ඒත් මම වැරැද්දක් ද කළේ? මට තේරෙන්නේ නෑ.ආච්චි අම්මයි මමයි නතර වෙලා හිටියේ කැලණිය පැත්තෙ කුලියට ගත්ත ගෙදරක. පුංචිම කාලෙ නම් ලස්සන ගමක ලස්සන ගෙදරක් තිබුණා. අම්මයි තාත්තයි ඈත් වුණාට පස්සේ මටත් ඒ ගෙදරින් එන්න වුණා.අපි දෙන්න හිටිය පුංචි කාමරේ ජනෙල් අරිනකොටම පේන්නේ වතුර පිරුණ කානුවක්. ආච්චි අම්මනම් පුළුවන් හැටියට වත්ත පිරිසුදු කරනවා. ඒත් ගෙදර අයිති ආන්ටිලාට නම් එහෙම පුරුද්දක් තිබුණේ නෑ. යෝගට් කෝප්ප, ටින් කෑලි වත්තේ අහුමුළුවල. සති දෙකකට විතර කලින් මගේ ඇඟපත රිදෙන්න පටන් ගත්තා. ගිනි කබල වගේ ඇඟත් රත්වුණා. ආච්චි අම්මා බෙහෙත් පෙත්තක් දුන්නා. උණ අඩු වෙන හැම දවසෙම මම ඉස්කෝලේ ගියා. යාළුවොත් එක්ක ඉන්න මම ගොඩක් කැමති නිසා. ඒත් දවස් හතරක් පහක් යනකොට මට හුඟක් අමාරු වුණා. නැඟිට ගන්න බැරි තරමට. තාත්තා ඇවිත් මාව ඉස්පිරිතාලෙට එක්ක ගියා.හීනෙන් වගේ මට මතක් වෙනවා. අම්මත් මාව බලන්න හැමදාම ආවා. චූටි මල්ලි නිසා ඉක්මනටම ආපහු ගියා. ඒත් මගේ අම්මයි තාත්තයි මගේ ළඟ ඉන්න බව මට හොඳටම දැනුණා. අම්ම පුංචි කාලෙ වගේ ළඟ ඉඳන් මගේ හිස අත ගානවා. තාත්ත හුඟාක් රිදෙන අත්දෙක අත ගානවා. ඇස් පියවුණු වෙලාවට එහෙම දැනුණත් ඇස් ඇරල බලද්දි ඒ දෙන්න වෙනුවට මගේ ළඟ හිටියේ මම අඳුරන්නේ නැති නැන්දා කෙනෙක්.මාව බලා ගත්ත නිසා එයාට මගේ තාත්තා සල්ලි දෙනවා කියලා කවුදෝ කියනවා මට යාන්තමට ඇහුණා. ඒත් මම ඉක්මනට ඇස් දෙක පියා ගත්ත. මට දැන් කිසිම දෙයක් ඇහෙන්නේ නෑ. පේන්නෙත් නෑ. ඒත් මගේ අම්මයි තාත්තයි මට ආදරෙන් මගේ ළඟ ඉන්නවා මට දැනෙනවා. මම තවත් තදින් ඇස් පියා ගත්තා. ආයෙනම් කවදාවත් අම්ම තාත්තා ළඟ නැති ලෝකෙක ඇස් දෙක අරින්නෙ නෑ...”වයසටත් වඩා දුක් කන්දරාවක් හිතේ හිර කරගෙන ඒ පුංචි දුව මේ ලෝකෙන් සමුගත්තා. ඇයට වැලඳී තිබුණේ ඩෙංගු රක්තපාතය.‘නිසි මවුපිය රැකවරණය තිබුණා නම් මේ දරුව ගේ ජීවිතේ බේර ගන්න තිබුණා. කායිකව විතරක් නෙවෙයි මානසිකවත් දරුවා වැටිලයි හිටියේ...’රෝහලේ වෛද්‍යවරු හැමෝම කම්පා වුණා.සත්‍ය කතාවක් ඇසුරිනි.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=af13072113</link>
    <topic>රටම හෙල්ලු “ඉගිලෙන මාළුවෝ”</topic>
    <author>උපාලි සමරසිංහ ඡායා - විමල් කරුණාතිලක</author>
    <content>මානුෂිය මෙහෙවර අහවර ය. යෝධ සංවර්ධනයක අරුණැල්ල උතුරේ වසන්තයක් වී යාල්පානම් පැමිණ තිබේ. කුඩුකේඩුකම්, කෙණෙහිලිකම් කළ ජාතිද්‍රෝහිහු යළිත් කරළියට එමින් නොයෙක් විස්සුක දස්සන පාති. උපන් රට දැය විකුණා තම මඩි ඩොලර් මිලියන ගණනින් තර කරගන්නා ‘කලාකාර’ කිරීටයට ඉහඳ තබනා කලා පාත්තරකාරයන්ගේ අලුත්ම වික්‍රමය ‘ෆලයින් ෆිෂ්’ ය.රට පුරා දේශප්‍රේමින්ගේ සිත් කම්පනය කරමින් “FLYING FISH” නම් විදේශීය වෙළෙඳපළ ඉලක්ක කැර ගත් මේ රටේ රාජ්‍ය ආරක්ෂක අංශ විවේචනය කළ චිත්‍රපටියක් පසුගියදා බී. එම්. අයි. සී. එච්. හිදී ප්‍රදර්ශනය කැර තිබේ. දෙබර වදයට පයින් ඇන්නාක් මෙන් මෙය අද ආන්දෝලනාත්මක මාතෘකාවකි. අදාළ අංශ කිහිපයක් හරහා මෙවර කතිකාවත හැඩවෙයි.“සුදු කළු හෝ අළු පාට” වූ “මේ මගේ සඳක් මෙන් නොව “සුළඟ එනු පිණිස” එය ගැන නිනව්වක් නැතිව සිටීම ජාතිද්‍රෝහිකමක් යැයි මම සිතමි.කොළඹ ධර්මායතානාධිපති ඇල්ලේ ගුණවංශ හිමිලාංකීය අනන්‍යතාවට එරෙහිව මඩ ගසන ඇතැම් ව්‍යාපාර සම්බන්ධයෙන් උන්වහන්සේ කවදත් අභීතව ඉන්ද්‍රඛීලයක් මෙන් නැඟී සිටියහ. 1977 දී ‘රිවිරැස’ පත්‍රයට ඒ හිමියන් විසින් ලියන ලද ඒ ලිපි සමුච්චය මට තවමත් මතකය.එමතු ද නොව ශ්‍රී ලාංකීය හමුදා සෙබළුන් වෙනුවෙන් තක්සලාවක් සකස් කළේ ද උන්වහන්සේමය. ඔවුන්ගේ දුක කඳුළ හා බැඳී ජාතික කාර්ය භාරයක යෙදෙන කොළඹ ධර්මායතානාධිපති ඇල්ලේ ගුණවංශ හිමියන් මේ සිදුවීම සම්බන්ධයෙන් මා සමඟ කතා කළේ කම්පාවකිනි.“FLYING FISH” චිත්‍රපටය සම්බන්ධයෙන් නැඟී ඇති ආන්දෝලනය ගැන ඔබවහන්සේගේ අදහස.සාමාන්‍යයෙන් අපේ රටේ කලා නිර්මාණවලින් මිනිස් හැඟීම් කුපිත කරවීම, කිසිවකුට හෝ කිසියම් කණ්ඩායමකට අපහාස කිරීම අතීතයේදී නම් සිදුවුණේ නෑ. ලෝකයේ විශිෂ්ටතම කලාවන් මෙහි තිබුණා. කැටයමක් ගත්තත් චිත්‍රයක් ගත්තත් ඒක ලෝකය ම විස්මයට පත්කරවන ආකාරයේ දෙයක් වුණා. අවුරුදු 2500 ක අනාදිමත් සංස්කෘතියක ඔප්පුවක් අපට තියෙනවා. අපේ මුතුන් මිත්තන් මේ විශිෂ්ට කලා නිර්මාණ හරහා ලෝකයට ගියේ ඩොලර් බලාගෙන නොවේ’ අපේ ජනකවියක වුණත් රාගය කුප්පන දේවල් නොවේ තිබුණේ. එයින් කියැවුණේ් සංසාරය පිළිබඳ හැඟීමක් විතරයි.මගේ ප්‍රශ්නයට කිසියම් පූර්විකාවක් ලැබුණය කියා හිතුණත් ඉලක්ක ගත මූලික ප්‍රශ්නයට පිළිතුර ලැබුණෙ නෑ.අවුරුදු 30 ගණනක ත්‍රස්තවාදයක් එක්ක යුද ජනග්‍රහණයට පෙර හා පසු රාජ්‍ය නොවන සංවිධාන හරහා ක්‍රියාකාරකම් ඇති ජාතිද්‍රෝහින් පිරිසක් එසේ ම කලාකාරයන් යැයි කියා ගන්නා පිරිසක් කරන එක්තරා ව්‍යාපාරයක් තමයි මෙහි තියෙන්නෙ. බටහිර රටවල අපේ රට අපකීර්තියට පත් කැර එහි කීර්තිනාමය නැති කැර දැමීමේ කුමන්ත්‍රණයක් කාලයක ඉඳන් ක්‍රියාත්මක වෙනවා. චැනල් 4 කියන්නෙත් ඒ වගේ ම දෙයක්.එදා ‘රිවිරැස’ පත්තරෙන් මීට කාලයකට පෙර මා මෙවැනි දේ ගැන කතා කළා. බුදු දහම ඉන් විහිදෙන මිනිස්කම වැනි දේ අපේ රටින් පිටරටට යැවීමයි එදා සිදුවුණේ. අපේ රටෙන් තෙල් හෝ ලෝකයේ හොඳම ගුවන් යානා හදන රට කියලා දෙයක් තිබුණෙ නැහැනේ. ස්වභාව ධර්මය හා කිට්ටු සබඳතාවක් දක්වන දේ, අහස සිඹින දාගබ්, සීගිරිය හා එහි චිත්‍ර වැනි ලොව මවිත කළ දේ තමයි අපේ මුතුන් මිත්තෝ ලෝකයට ගෙන ගියේ. නිවට විදියට ඩොලර් මලු හා සම්මාන බලාගෙන ඒ අය ඒ කාරිය කළේ නෑ.මේ චිත්‍රපටයේ අපේ හමුදා සෙබළුන් ඉතාම ම්ලේච්ඡ නින්දිත පිරිසක් බව හැඟවෙන දර්ශන තිබෙන බව කියනවා.මේ අය මේවා කරන්නේ ජාත්‍යන්තරයට උඩගෙඩි දෙන්න. සම්මාන බලාගෙන මේවා කරන්නේ. 26,000 ක් මේ ත්‍රස්තවාදය වෙනුවෙන් දිවි දුන් බව ඒ ද්‍රෝහීනට අමතකයි. බස් එකක නිදහසේ ගමනක් යන්නටත් එදා ඉඩක් නොලැබුණු බව මේ අයට මතක නෑ.රැඟුම් පාලක මණ්ඩලයේ සභාපතිතුමා කියන්නේ මෙය තමන් නැරඹූ චිත්‍රපටය ද කියා සැක සහිත බවයි?මීට කලිනුත් මේ වගේම ප්‍රශ්න දෙකක් ආවා. චිත්‍රපට උලෙළ සඳහා මේ චිත්‍රපටිය අනුමත කිරීම සිදුවුණා නම් එහිදී පෙන්වා ඇත්තේ එම චිත්‍රපටිය නොවේ නම් නීතිය ක්‍රියාත්මක කරන්ඩ බැරි ඇයි? එතුමා ඔය තනතුරට යන්ඩ ඉස්සෙල්ලා මුල්ම ආශිර්වාදය ලබන්න මගේ් පන්සලට ආවෙ. ඩොලර්වලින් මත්වෙලා එක්තරා පිරිස ක් මේක ‘මිනී මරන්නන්ගේ පාරාදීසය’ කියාගෙන ගියා. අද ඒ බව තහවුරු කරන්නට යම් යම් ව්‍යාපාර කරනවා. අපේ කලාව සම්භාව්‍ය රසයක් සඳහා හෝ මානසික විශ්‍රාමයක් සඳහා මිස රට අපකීර්තියට පත් කරන විදියට යොදා ගන්ඩ එපා. ඒක පාපයක්.ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ලමේ චිත්‍රපටිය ප්‍රදර්ශනය කිරීමත් සමඟම වඩාත් කලබලයට පත්වූයේ ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතාය. එහි ප්‍රතිපත්ති හා ආචාර ධර්මවලට “FLYING FISH” එරෙහි වන්නකි. එතුමා මේ පිළිබඳව මෙසේ කීවේය.ඔබ මේ චිත්‍රපටය දැක්කා ද?චිත්‍රපටිය නැරැඹුවේ නෑ. දැනුවත් වීම් හරහා තමයි කරුණු සොයා බැලුවේ. රාජ්‍ය අංශ ගැන වැරැදි චිත්‍රයක් මවන දේ මේ චිත්‍රපටයේ තිබුණු බව දන්නවා.ඔබගේ විරෝධය එල්ල වන්නේ මෙහි කුමන කරුණු මත ද?ප්‍රධාන වශයෙන්ම හමුදා ඇඳුම් පාවිච්චි කරන විට ලබා ගත යුතු අනුමැතිය මේ අය අරන් නෑ. අධ්‍යක්ෂවරයා හෝ නිෂ්පාදකවරයා ඒ ගැන අප දැනුම්වත් කැර නෑ. ඊට අමතරව අපේ හමුදා සෙබළුන් විසින් උතුරේ තරුණියන් දූෂ්‍ය කරන දර්ශන මෙහි ඇතුළත්. මෙවැනි සිද්ධි ජාත්‍යන්තරයට ඉදිරිපත් කිරීම සාහසිකයි. මේ කතා බොරු. ඔවුන් රටේ ජාතික ආරක්ෂාවට විරුද්ධව පෙළ ගැහෙන යම් බලවේගයක් ඇත්නම් ඊට අවස්ථාවක් ලබාදීමක් මෙහිදී කරන්නේ. රටට අහිතකර විනාශකාරී කිසිම දෙයක් කරන්නට අප ඉඩ දෙන්නේ නෑ.‘සුළඟ එනු පිණිස’ වැනි චිත්‍රපටවල හමුදා සෙබළුන් උතුරේ එවැනි ක්‍රියාවල යම්බඳු ආකාරයකට කැමැත්තෙන් යෙදෙන දර්ශන තිබුණා මතකයි. ගැබිණි මවුන් සමඟ නුසුදුසු පරිසරයන්හි එක්වෙන අවස්ථා තිබුණා. ඒ චිත්‍රපට අසීමිත මහජන ප්‍රදර්ශනය සඳහා ආවේ කොහොම ද?ඒ කාලයේ එහෙම දේ සිදු වී තිබෙනවා. ඒත් “සුළඟ එනු පිණිස” ප්‍රදර්ශනය වන්නේ ගෝඨාභය රාජපක්ෂ මහත්මයා ආරක්ෂක ලේකම් වන්නට පෙරයි. එතුමා පත්වුණාට පස්සෙ එහෙම දේවල් සිදුවෙන්නට ඉඩ දෙන්නේ නෑ.මේ සම්බන්ධව අවසන් ක්‍රියාමාර්ගය.ඒ ගැන හරියටම කියන්න බෑ. අවශ්‍ය පරීක්ෂණ කළ යුතු දේ බොහොමයක් කරන්නට බලාපොරොත්තු වෙනවා.රැඟුම් පාලක මණ්ඩල සභාපති ගාමිණි සුමනසේකරමේ “ඉගිලෙන මාළුවෝ” හෙවත් FLYING FISH චිත්‍රපට ප්‍රදර්ශනය ගැන තටු ගසන අලුත්ම කතාව එය ප්‍රදර්ශනය වූයේ කිසියම් අනුමැතියක් අනුව බවය. ඒ බව අසන්නට සුදුසුම තැනැත්තා අන් කවරකුවත් නොව රැඟුම් පාලක මණ්ඩල සභාපති ගාමිණි සුමනසේකර ගෙනි. මේ ඒ හඬයි.ජාත්‍යන්තරයේ ශ්‍රී ලංකාව හා එහි හමුදා අංශ ඉතාම නිර්දය ලෙස විවේචනය කරන චිත්‍රපට වෙළෙඳපළක් තිබෙනවා. මේවායේ ක්‍රියාත්මක වන්නේ බොහෝ විට ඒ ඒ රටවල සිතිවිලි තහවුරු කරන පෞද්ගලික න්‍යාය පත්‍ර අනුව සැකැසුණු දේ. ඒ නිසා ඒ චිත්‍රපට සම්මාන හා දහසින් බැඳි පියලි ලබනවා. මේවා මෙසේ වෙද්දී FLYING FISH වැනි චිත්‍රපටයක් ප්‍රදර්ශන අනුමැතිය ලැබුවේ කොහොම ද?ඒ ගැන හොඳින් වටහා ගන්න මේ චිත්‍රපට අනුමැතිය ලබාගන්නා ක්‍රමවේදය පැහැදිලි කැරගත යුතුයි. එකක් අසීමිත මහජන ප්‍රදර්ශනය සඳහා අනුමැතිය ලබාදීම. අනෙක විදේශීය හා දේශීය චිත්‍රපට උලෙළවල තානාපති අංශ නිලධාරීන් හා සුළු පිරිසක් ආරාධිතයන් සහභාගි වන ප්‍රදර්ශනයක් සඳහා අනුමැතිය. මේ චිත්‍රපටය ප්‍රදර්ශනය කැර ඇත්තේ දෙවැනිව මා කී එම ක්‍රමවේදය යටතේ.හොඳයි! ආරාධිතයන් හෝ තානාපති අංශ නිලධාරීන් වැනි පිරිස් මහජනතාව නොවේ ද?මා කියන්නේ අසීමිත මහජන ප්‍රදර්ශනය සඳහා අනුමත කැර නොමැති බවයි. මීට අමතරව වැඩිහිටියනට පමණයි. වැඩිහිටියනට වඩාත් සුදුසුයි. රසික සමාජ, රසික හවුල් ආදියේ පමණක් ප්‍රදර්ශනය වැනි වර්ගීකරණ තිබෙනවා.රසික සමාජ, රසික හවුල් මේවාට විදේශීය චිත්‍රපට උලෙළ පවත්වන්ඩ දීමෙන් ඔබ බලාපොරොත්තු වන්නේ.ලෝක සිනමාව හා දේශීය සිනමා නව ප්‍රවණතා හඳුනා ගැනීමෙන් අපේ රසිකයාගේ සිනමා පරිඥානය රස වින්දනය පුළුල් කිරීම එක් අරමුණක්. ඊටත් අමතරව ඒ හරහා උසස් සිනමාවක් ඇති කැර ගැනීම වගේ දේ.‘ FLYING FISH’ ප්‍රදර්ශන අනුමැතිය ලැබුවේ මේ පරිඥානය පුළුල් කිරීමට ද?අපට ලැබුණේ ඩී වී ඩී පටයක්. සාමාන්‍යයෙන් මෙතෙක් පැවැති සම්ප්‍රදාය රැඟුම් පාලක මණ්ඩල අනුමැතියට පස්සේ එය රැගෙන යන එකයි. මේ ඩී වී ඩී පටයත් ඒ විදියට රැගෙන ගියා. මීට කලින් තිබුණු සම්ප්‍රදාය ඒකයි. ඒ විදියේ හමුදා අංශ විවේචනය කරන දර්ශන ඒකෙ තිබුණේ නෑ. ප්‍රංශ, ජර්මන්, අමෙරිකන්, ඉරාන මේ විදියේ විදේශීය චිත්‍රපට උලෙළ කොතෙකුත් මේ රටේ තිබ්බත්, මෙවැනි ප්‍රශ්නයක් කවරදාවත් ඇතිවුණේ නෑ.ඔබ මෙය කිසියම් ආකාරයකට අනුමත කළේ නැද්ද?විදේශීය චිත්‍රපට උලෙළ පවත්වන්නට අවසර දෙන්නේ ජාතීන් අතර සුහදතාව, රට රටවල අතර පවත්නා සහයෝගීතාව ඇති කිරීමට රජයේ ඇති බලවත් උනන්දුව එක්කයි. සද්භාවයෙන් මේ චිත්‍රපටිය එක් දවසක ප්‍රදර්ශනය කරන බලපත්‍රයක් අප දුන්නේ. ඒක කොතැනක ප්‍රදර්ශනය කරනවා ද කියා අපට දන්වා නෑ. මේ සද්භාවයට පිළිතුර මෙවැනි දේ නම් ඉන් අයුතු ප්‍රයෝජන ගන්නවානම් මින් මතු ඒ සඳහා විශේෂ ක්‍රමවේදයක් අනුගමනය කරන්නට ආරක්ෂක උපදෙස් අනුව කටයුතු කරන්නට මා සූදානම්.එතකොට ඔබ කියන්නේ ඔබ එසේ අනුමත කළ ඩී වී ඩී පටය නොවේ මෙහෙ ප්‍රදර්ශනය කළේ.ඒක ගැන මට ලොකු සැකයක් තියෙනවා. අපට ලැබුණු ඩී වී ඩී පටයේ හමුදා අංශ උතුරේ තරුණියන් දූෂ්‍ය කළ දර්ශන තිබුණේ නෑ. ප්‍රදර්ශනය කළේ වෙනත් චිත්‍රපටියක් ද දන්නේ නෑ.හමුදා ඇඳුම් රංගනයක් සඳහා පාවිච්චි කරන විට විශේෂ අවසරයක් ලබා ගත යුතු බව සඳහන් වෙනවා. ඒ ඩී වී ඩී පටය නැරැඹීමේ දී ඔබ ඒ ගැනත් සැලකුවේ නැද්ද?සාමාන්‍යයෙන් හමුදා ඇඳුම් ලැබුණේ කොහෙන්ද කියලා නාමාවලියේ සඳහන් වෙන්න ඕනෑ. එහෙම සඳහනක් තිබුණාදැයි මට මතක නෑ. මේක අනුමත කළේ ඉකුත් පෙබරවාරියේ. ඉදිරියේ දී මේ හැම දේ ගැනම අප බලවත් අවධානයෙන් ඉන්නේ.දිගාමඩුලු පාර්ලිමේන්තු මන්ත්‍රී රියර් අද්මිරාල් සරත් වීරසේකරගාමණි’ චිත්‍රපටයෙන් සිරිලක පුරා නම රැන්දු ජාතික සිවිල් ආරක්ෂක බළකායේ හිටපු අධ්‍යක්ෂ ජනරාල් හා දිගාමඩුලු පාර්ලිමේන්තු මන්ත්‍රී රියර් අද්මිරාල් සරත් වීරසේකර මහතා ද අපේ කතිකාව හැඩ කරයි.“FLYING FISH” චිත්‍රපටය ගැන ආන්දෝලනයක් තිබෙනවා. චිත්‍රපටය නොබැලුවත් මෙවැනි සිදුවීම්වල අත්දැකුම් ඇති ඔබ මේ ගැන අදහස් දක්වන්නේ කෙසේ ද?මේ චිත්‍රපටියත් මානුෂීය මෙහෙයුම පැවැති කාලයේ ආපු සමහර චිත්‍රපට වගේම තවත් එකක් කියලා බැලු අය කීවා. මට චිත්‍රපටිය නරඹන්න ලැබුණේ නෑ. රටට අහිතකර රටේ ප්‍රතිරූපයට සමච්චල් කරන විදියේ මෙවැනි නිර්මාණ හෙළා දැකීම ජාතියක් වශයෙන් අප කළ යුත්තක්. තමන්ගේ රටට ජාතියට අවමන් කරන එක පහත් වැඩක්.කලාකරුවාගේ කාර්යභාරය ජාතික ප්‍රශ්නයක් අරබයා සකස් කැරගත යුත්තේ කෙසේ ද? රටට මිනිසුනට ආදරය කරන්නයි අප ඉගෙන ගන්න ඕනෑ. ජාතික ප්‍රශ්නයක් අරබයා කතා කරන කොට දේශප්‍රේමයෙන්, මිනිස්කමින් ජාතියට හිතකරව යමක් කළ යුතුයි. එහිදී විවිධ පාර්ශ්වයන් සෘජුව හා වක්‍රව සම්බන්ධ වෙනවා.අපි සොල්දාදුවෝ හැටියට සෘජුව මේ මානුෂිය ‍මෙහෙයුමට සම්බන්ධ වුණා. මේ රටේ දේශප්‍රේමි ව්‍යාපාරික ප්‍රජාව හා සාමාන්‍ය ජනතාව වක්‍ර විදියට ඒ ජාතික කාර්ය භාරය ඉෂ්ට සිද්ධ කරන්න උදව් කළා. කලාකරුවා කළ යුත්තේ දේශයට හිතකරව ප්‍රශ්නය දෙස බැලීම මිස පිටරැටියනට උඩගෙඩි දෙන නිර්මාණ කිරීම නොවේ.මේ අසත් ක්‍රියාකාරකම්වල යටිපෙළ අරුත් ඔබ හඳුනාගන්නේ කොහොම ද?රට ජාතිය පාවා දෙන නිර්මාණ හරහා ඇතැමුන් ඩොලර් මිලියන ගණනින් උපයනවා. මේ රටේ සිටින්නේ පාර්ශ්ව දෙකයි. එක්කෝ ත්‍රස්තවාදයට උදව් කරන අය. නැත්නම් ත්‍රස්තවාදයට උදව් නොකරන අය. ඒ අතරමැද මිනිහෙක් ඉන්න බෑ. මේ අතර ත්‍රස්තවාදයට උදව් නොකරන අය හැරුණු කොට ඊට උඩගෙඩි දෙන අය අනිවාර්යයෙන් ත්‍රස්තවාදීන්ම වෙනවා. ඒ වගේම දේශයට අහිතකර දේ ජාත්‍යන්තරයේ පතුරුවන්නට උත්සාහ කරන නිසා ඔවුන් දේශද්‍රෝහීන් ද වෙනවා.උපාලි සමරසිංහ ඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=af1307212</link>
    <topic>රට වෙනුවෙන් දිවි පිදූ මල්ලිගෙ පෙට්ටිය වහන්ඩ සිංහ කොඩිය දුන්නෙත් පන්සලේ හාමුදුරුවෝ</topic>
    <author>ටිරෝනි වෑවලගේ</author>
    <content>මේ ලියන මොහොත වන විටත් ඇසල සඳ ටිකෙත් ටික මෝරන්නේ ය. විසි දෙවැනි දා වන විට එය කළා සොලස සපුරා අහසේ විරාජමාන වනු ඇත. අදින් වසර තිහකට පෙර මෙවන් ම වූ ඇසල මසක කලා සොලස පිරුවේ ද මේ සඳමය. ඒ විසි තුන්වැනිදාවකය.එදා සිදු වූ ඒ අවාසනාවන්ත සිදුවීම් සියල්ල ඇසල සඳ තරම් හොඳට අන් කිසිවකු හෝ නොදකින්නට ඇත. එදා ඇසල සඳ යට සිදු වූ ඒ සිදුවීම එදා මෙදා තුර ගතවූ වසර තිහ පුරා කොතරම් නම් ජීවිත අහිමි කරන්නට ඇතිද?කොතරම් නම් අවාසනාවන්ත වූ සිදුවීම්වලට හේතු පාදක වන්නට ඇතිද? ඒ සියල්ල කියන්නට ඇසල සඳ තරම් තවත් සාක්ෂීකරුවකු වේද? එසේය. මේ ලියන මොහොත වන විටද ඇසල සඳ බි‍ඳෙන් බිඳ මෝරන්නේ ය. එහෙත් සියල්ල දරා ගනිමින් මුනිවත රකින්නේය.එදා ඇසල සඳ යට සිදුවූ ඒ සිදුවීම වසර තිහකින් රට ආපස්සට ගමන් කරවීය. ඒ ශාපයෙන් මිදෙන්නට මුළු මහත් රටටම දන්නට සිදුවූ වෑයම අති මහත්ය. පුද දෙන්නට සිදුවූ ජීවිත සංඛ්‍යාවද සුළුපටු නොවන්නේය. ඒ ශාපයෙන් මිදී සැනසිල්ල අත් විඳින මෙවන් මොහොතක සඳ සාක්කි නොකීවද එදා මතකය අවදි කරවන සිය, සොහොයුරා වෙනුවෙන් තවමත් කඳුළු සලන සොහොයුරෙක් මා හමුවේ සිටින්නේය." 1983 ජූලි විසි තුන්වැනිදා යාපනයේ තින්නවේලි හන්දියේ දී එල්ටීටීඊ ත්‍රස්තවාදීන් එල්ල කළ ප්‍රහාරයෙන් මගේ මල්ලිත් මිය ගියා. එදා යුද හමුදාවේ දහ තුන්දෙනෙක් මැරුණා. කොළඹ ජූලි කලබල ඇති වෙන්නත් මේ සිදුවීම් පාදක වුණා. 83 ජූලි මාසේ විසි හතර වැනිදා මගේ ජීවිතයේ කඩඉම් දවසක්"ඔහු කතාව අරඹන්නේය. හේම ශ්‍රී අමරසිංහ නම් වන ඔහු මෙන්ම එදා මිය ගිය ඔහුගේ සොයුරු යුද හමුදාවේ ලාන්ස් කෝප්‍රල් සාරාමිත් ශ්‍රී අමරසිංහද මේ කතාවේ ප්‍රධාන චරිත වන්නේය. 83 ජූලි විසිහතරවැනිදාව ඔහුට වෙන් කරමින් අදින් වසර තිහකට පෙර ඇසල සඳ පසළොස්වක පුරා තිබූ ඒ විසි තුන්වැනිදාවට ඔබ කැඳවා යාමට මට සිදු වන්නේය.හේම ශ්‍රී අමරසිංහයාපනය මාදගල් කඳවුරෙන් මාර්ග පරීක්ෂාව සඳහා නික්ම යන ට්‍රක් රථයක් සහ ජීප් රථයකි. නිලධාරීන් සහ සෙබලුන් පහළොස් දෙනෙක්ගෙන් සමන්විත වූ මේ පිරිසට පැවරී තිබුණේ ගුරුනගර්, යාපනය, නාග විහාරය, නල්ලූර්, කෝපායි, ඌරුම්පිරායි, කොණ්ඩාවිල්, පොතුවිල්, කලියන්කාඩු, මාදගල් යන මාර්ග පරීක්ෂා කිරීමය. අවි ගත් පිරිස් මෙම ප්‍රදේශයන්හි සැරි සරන බවට ඔත්තුවක් ද කලින් ලැබී තිබුණූ බැවින් මේ මාර්ග පරීක්ෂණය තරමක් සුවිශේෂී විය. මාර්ග පරීක්ෂණයෙන් පසු මධ්‍යම රාත්‍රියේදී ගුරුනගර් කඳවුරට වාර්තා කිරීමට ඔවුන්ට නියමිත විය.කඳවුරෙන් රාත්‍රී 9.45ට පිටත් වූ මේ රථ‍ දෙකෙහි උප ලුතිනන්නිශ්ශංක චන්ද්‍රසිරි ද වාස් ගුණවර්ධන සමග සැරයන් තිලකරත්න, එම්. සුමතිපාල, උපාලි පෙරේරා, ජී. ආර්. ප්‍රේරා, ජී. ඩී. පෙරේරා, එම්. බී. සුනිල්, ජෝෂප් රම්ජයිස් ප්‍රනාන්දු, තිලකරත්න විජේසිරි, ගාමිණී රාජතිලක, එස්. මනතුංග, කේ.ඩී. කරුණාරත්න, බ්‍රාහ්මණගේ රොබට්, ඩී.එම්.ඒ. ඩී. මනාපිටිය, සාරාමිත් ශ්‍රී අමරසිංහ යන සෙබලු ද වූහ.මේ පිරිස නොදැන සිටියද පහළොස්වක පෝය සටහන් කරමින් අහසේ පායා සිටි ඇසල සඳට පමණක් හෙළිදරව් වෙමින් මොවුන් පැමිණෙන මාර්ගයේ එක් ස්ථානයක මනුෂ්‍ය ඝාතක බෝම්බයක් ඇටවෙමින් තිබිණි. ඒ සමගම හතලිහකට ආසන්න සන්නද්ධ පිරිසක් සිටියේ කිසියම් ප්‍රහාරයකට සූදානම් වෙමිනි.ඒ තිරුනෙල්වේලි හෙවත් තින්නවේලි හන්දියයි. දේශයක් වසර තිහක ශාපයකට ලක් කළ සිදුවීමකට මුල පුරමින් තිබිණී. ඈතින් යුද හමුදා රථ දෙක පැමිණෙමින් තිබුණි. වේලාව සටහන් වූ යේ රාත්‍රී 11.30 යනුවෙනි.එක්වරම තින්නවේලි අවට ප්‍රදේශය දෙදරුම් කවමින් මහා පිපිරුමක් ඇසුණි. අවට වූ නිවැසියෝ තවතවත් නිවෙස්වලම ගුලි වූහ. ඇසල සඳ වළාකුලුවලින් මෑත් වී බැලුවේය. රථ දෙකෙන් ඉදිරියෙන් පැමිණී ජීප් රථය කැබලි වී සී සී කඩ විසිවී තිබිණී.කම්පනය පහ වී යත්ම ට්‍රක් රථයේ සිටි සෙබලු ඉවතට පැමිණෙන්නට වූයේ ජීප් රථයේ සිටි තම සගයන්ට වූයේ කුමක්දැයි විමසා බලමිනි. එහෙත් ඔවුන්ට වූයේ අනපේක්ෂිත ප්‍රහාරයකට මුහුණ දෙන්නටය. එල්ල වූ ප්‍රහාරය කොතරම් ප්‍රබල වුවද මේ වීරයෝ හැකිතාක් ප්‍රති ප්‍රහාර එල්ල කළහ.අවසන එකිනෙකා බැගින් අවසඟව මරු තුරුලට ගමන් කළහ. එහෙත් ඔවුන් අතර සිටි කෝප්‍රල් උපාලි සහ ලාන්ස් කෝප්‍රල් සුමතිපාල ජීවිත බේරා ගැනීමට සමත් වූහ.මේ වන විට ඇසල සඳට අහසෙන් බැස යාමට කාලය පැමිණ තිබිණි. හිරු උදාවත්ම මිහිකත වැළඳ මිය ගිය විරුවන්ගේ සිරුරු යුද හමුදා සාමාජිකයන් අතට පත් වී තිබිණී. මහා ව්‍යසනයක පෙර නිමිති පහළ විය. ජනතාව අතර කලබල ඇතිවීම වැළැක්විම අරමුණූ කර ගනිමින් හමුදා සෙබලුන්ගේ දේහයන් ඔවුන්ගේ ඥාතීන්ගේ සහභාගීත්වයෙන් පමණක් බොරැල්ල කනත්තේ දී පැය කිහිපයක් ඇතුලත වළ දැමීමට ඉහළම අණක් නිකුත් විය. සැබවින් ම ඒ අණ ‍ඓතිහාසික වැරැද්දක් සනිටුහන් කරණූ ඇති බව කිසිවකුත් දැන සිටියේ නැත. ජුලි විසි හතරවැනිදාව එළඹී තිබිණී." එදා උදේ මම තරුණ සේවා සභාවේ ප්‍රදර්ශනයකට තියන්න චිත්‍රයක් අඳිමින් හිටියේ. ඒ ඉරිදා දවසක්. මම ඒ වෙනකොට මල්ටි පැක්ස් ආයනයේ චිත්‍ර ශිල්පියා විදිහට රස්සාව කළා. මගේ තාත්තා මියගිහින්. අම්මා විදුහල්පතිනියක්. ඇයත් මගේ නැඟණියන් දෙදෙනාත් ගේ ඇතුළේ හිටියා. මල්ලී හමුදාවට ගිහින් අවුරුදු හතරක් ඒ වෙනකොට. ඒ අවුරුදු හතරම එයා සේවය කළේ යාපනයේ. "හේම ශ්‍රී කතාව අරඹන්නේය."අපේ ගෙදරට හමුදා වාහනයක් ආවා. මට මොකක්දෝ අසුබ පෙර නිමිත්තක් දැනුනා. ඒත් මම අම්මටවත් කතා කළේ නැහැ. වාහනෙන් බැහැලා ආපු ගණේමුල්ල කෑම්ප් එකේ කැප්ටන් විජේසිංහ මට කිව්වා මල්ලිට අනතුරක් වෙලා. කොළඹට ගේනවා. කියලා. අපට බොරැල්ලට එන්න කිව්වා. කොහොම ලෑස්ති වුණාද මන්දා අපි පවුලේ හැමෝමයි තවත් නැදෑයෝ, යාළුවෝ බොරැල්ලට ආවා."ඔවුන් පැමිණෙන්නේ බොරැල්ල රේමන්ඩ් මල් ශාලාවටය. ඒ වන විටත් එහි සූදා‍නමින් පවතින මිනී පෙට්ටි දහ තුනකි. ඒ අසල මිය ගිය වුන්ගේ නම් සඳහන් නාම පුවරු දහතුනකි. අමරසිංහ වියරුවෙන් මෙන් නාමපුවරු විමසන්නේ සැබවින්ම තම සහෝදරයාගේ නම එහි වේ ද යන්න තහවුරු කර ගැනීමටය." මල්ලිගේ නම තිබුණා. ඒ විතරක් නෙමෙයි. ලාන්ස් කෝප්‍රල් කියලා උසස් වීමකුත් තිබුණා. දැන් මට මගේ මල්ලි මිය ගිහින් කියලා කිසියම් දුරකට තහවුරු වුණා. මට ඕනෙ වුනේ මල්ලිගේ මිනිය ගෙදර ගෙනිහින් ගෞරව පූර්වක අවමංගල්‍යයක් කරන්න. ඒත් එක කරන්න ලැබෙන්නේ නැහැ කියලා තේරුණේ ටික වෙලාවටක පස්සේ. "ටිකෙන් ටික කාලය ගත වී ගියද අමරසිංහලාට සිරුරු නොලැබෙන්නේ ය. මේ වන විට බොරැල්ලට එක්ව සිටින්නේ මහ පිරිසකි. ඒ අතර සිටින මිය ගියවුන්ගේ ඥාතීන් ගේ එකම ඉල්ලීම ගෞරවනීය අවමංගල්‍යයක් වෙනුවෙන් සිරුරු ගෙදර ගෙන යාමට දෙන ලෙසයි." සිරුරු බොරැල්ල කනත්තේ වළ දාන්න කියලා ඉහළම අණක් ඇවිල්ලා කියලා අපි දැනගෙන හිටියේ නැහැ. අපි බලාගෙන හිටියේ සිරුරු එනකල්. ඒත් ‍ඒ වෙනකොට සිරුරු රත්මලානට ගේනවා කියලා ආරංචි වෙලා මහ පිරිසක් රත්මලාන ගුවන් තොටුපොළ අවට රැස් වෙලා හිටියා.ටි වෙලාවකින් රේමන්ඩ් එකට ආමි ට්‍රක් එකක් ආවා. අපි හිතුවේ සිරුරු ගේනවා කියලා. ඒත් ඔවුන් ඇවිත් ලෑස්ති කරලා තිබූ මිනී පෙට්ටි ටිකත් අරගෙන ගියා. අපි කලබල වුණා. ටික‍ වෙලාවකින් අපට කිව්වා සිරුරු බොරැල්ල කනත්තට ගේනවා, හවස හය වෙනකොට වළදානවා.ඒ නිසා කනත්තට යන්න කියලා. අපි හැමෝම කනත්තට ගියා. කනත්තේ එක දිගට වළවල් දහ තුනක් කපලා තිබුණා. පාංශකූලේ වෙලාවෙදි මිනී පෙට්ටි තියන්න රාමු හතරක් ගහලා හදලා තිබුණා. ජෙනරේටර් දෙකක් දාලා කනත්තට විදුලි ආලෝකය සපයලා තිබුණා.පැත්තක පොඩි මේසයක් තියලා ෆැන්ටා බෝතල් හතරක් තිබුණා. ඒක දැකලා මගේ ඉවසීම කෙළවර වුණා. දේශයට මේච්චර කැපවෙලා සේවය කරලා දිවි පූජා කරපු මගේ මල්ලි ඇතුළු විරුවන්ගේ පාංශකූලේට දෙන්නේ එච්චරයිද? කොහොම හරි මල්ලිගේ මිනිය ගෙදර ගෙනියනවා කියලා මම හිතා ගත්තා. "දැන් බොරැල්ල කනත්තේ රැස්ව සිටින්නේ මහ පිරිසකි. අද මෙන් එසැන පුවත් ගෙන එන ජනමාධ්‍ය කිසිවක් නොමැති වුවද කටින් කට පැතිරැණූ ආරංචි මත ‍බොහෝ දෙනා එහි රැස්ව සිටියහ. කාලය ගතවී සවස හයද උදා විය. එහෙත් තවමත් සිරුරු ගෙන එන පාටක් නැත. පිරිස සිටින්නේ ද කෙළවර වීමට නියමිත බවට ඉඟි ලැබෙන ඉවසීමද සමගිනි. හමුදාවද පොලීසියද කනත්ත රැකවල් කරමින් සිටිති." මේ වෙලාවේ එතනට ආපු ආණ්ඩුවේ ඇමැතිවරයෙක් අපට කිව්වා රෑ අටට සිරුරු ගේනවා කියලා. අපි අට වෙනකල් බැලුවා. තවත් ඉවසන්න බැහැ. අපි එකපාරට පැනලා හාරලා තිබ්බ වලවල් අපේ අත්වලින් පස් මිට මිට දාලා වැහුවා.අර හදලා තිබූ රාමු, ෆැන්ටා බෝතල් සේරම මේ වලවල්වලට දැම්මා. හිටපු පිරිස කොච්චරද කිව්වොත් විනාඩි දෙක තුනකින් මේ වලවල් ඔක්කොම වැහුණා. අපි කෑ ගැහුවා, ඇඬුවා. අපේ සහෝදරයන්ගේ සිරුරු ඉල්ලුවා.ඒත් ආණ්ඩුව මේ වෙනකොටත් තීරණය වෙනස් කරන්න කල්පනා කළේ නැහැ. මහ මෝඩ විදිහට තමන් ගත්තු තීරණයේම හිටියා. අපිත් අපේ තීරණයේම හිටියා. මහ පිරිසක් හිටපු නිසා උතුරා ගලන ආවේගය පාලනය කරන්න පොලීසියට හැකියාව ලැබුණේ නැහැ. කනත්තේ ගේට්ටු වහලා අපට කඳුළු ගෑස් ගැහුවා."මේ වන විට යළිත් ඇසල සඳ අහස අරා සිටින්නේයළිත් සියල්ලට සාක්ෂී කියමිනි. පාලකයන් වැඩිදුර නොසිතා ගන්නා අනම්‍ය තීරණ දේශයේ ගමන් මඟ වෙනස් කරන්නේය. කනත්ත ඇතුළත කොටුවන මිනිස්සු කඳුළු ගෑස් පහරින් වළකිණු වස් කනත්තේ වැට කඩා දමමින් ඉවතට පනින්නෝය. එතැන් සිට උතුරා ගලන්නේ නවතා ගත නොහැකි වූ ආවේග සමුදායකි." අපි ඒ කිසිම දේකට සම්බන්ධ වුණේ නැහැ. අපි අම්මලා නංගිලා වාහනවලට නැංගෙව්වා. ඒත් අපි ආපහු ගිහින් සිරුරු ඉල්ලුවා. එතනදී අපට කිව්වා හමුදා මූලස්ථානය යන්න කියලා. අපි එතනට ගියා. එතනදී මියගිය අයගේ ඥාතීන්ගේ රැස්වීමක් කැඳවලා කිව්වා පහුවදා උදේ හය වෙනකොට සිරුරු ගෙවල්වලට ගෙනත් දෙන්නම් කියලා. අන්තිමට අපි දිනුවා."මේ වන විට යළිත් ඇසල සඳට ඉඩ දෙමින් මධ්‍යම රාත්‍රිය උදා වන්නේය. අමරසිංහලා ඉක්මනින් ගෙවල් බලා යන්නේ සටන් කර දිනා ගත් සහොදරයාගේ සිරුරට ගෞරවනීය අවමංගල්‍යයක් සූදානම් කිරීමේ අරමුණෙනි. එහෙත් ඒ අතර තවත් පටු අරමුණු සහිත වූ පුද්ගලයෝ කොළඹ නගරය මළ ගෙයක් කරමින් සිටියහ. ඇසල සඳ ඒ සියල්ල ද බලා සිටියේය. ඇතැම් විට කඳුළු සැලුවා වන්නට ද පුළුවන. එක් වැරැදි තීරණයක් හේතුවෙන් ජීවිත සිය ගණනක් එක් රැයක් තුළ දැවී යන්නට විය." කිව්වා වගේම පහුවදා උදේ හය වෙනකොට අපට මල්ලිගේ මිනිය ලැබුණා. ඒත් කිසිම හමුදා ගෞරවයක් තිබුණේ නැහැ. අඩුම තරමින් මිනි පෙට්ටිය වහන්න සිංහ කොඩියක්වත් තිබුණේ නැහැ. සිංහ කොඩියක් ගෙනල්ලා දුන්නේ ගමේ පන්සලේ හාමුදුරුවෝ. දවල් දෙක වෙනකොට ඇඳිරි නීතිය දැම්මා.ඒත් මල්ලිගේ මරණෙට මහ සෙනඟක් ආවා. අපට අණක් ලැබුණා ප්‍රධාන පාරවල්වලින් මිනිය ගෙනියන්න එපා කියලා. අපි අතුරු මාර්ග දිගේ ගෙනිහින් හවස මල්ලි භූමදාන කළා. මම කියන්නේ එදාම අපට සිරුරු ලැබෙන්න සැලැස්සුවා නම් මේ කිසිම ‍විනාශයක් වෙන්නේ නැහැනේ. මේ තරම් විනාශයක් වෙන්නේ එදා රට පාලනය කරපු පාලකයන්ගේ වැරැදි තීරණ නිසයි."අමරසිංහලා ඇතුළු මිය ගිය විරුවන්ගේ ඥාතීහු තම සමීපතමයන්ගේ සිරුරුවලට ගෞරවනීය අවමංගල්‍යයක් ලබා දී සැනසෙන්නෝය. එහෙත් ජූලි මාසයම ඝණ කළු දුමාරයකින් වැසී යන්නේය. ජීවිත වැනසෙන්නේය. රට අගාධයට යන්නේය. අමරසිංහ මට පැහැදිලිවම පවසන්නේ තමන් සොහොයුරාගේ සිරුර දිනා ගත්තා විනා වෙන කිසිඳු අකටයුත්තකට සහභාගී නොවූ බවයි. එසේ නොවීමට තරම් ඔවුන් ඍජු ගුණයෙන් යුක්ත වුවද එදා කොළඹ දේශයේ බොහෝ දෙනා දුරදිග නොබලන්නේය. එයට එවකට පැවති දේශපාලන නායකත්වය ඍජුවම වගකිව යුතු බව ද සඳහන් කළ යුත්තේමය.ඇසල සඳ සාක්කි නොකියන්නේය. එහෙත් ඒ සිදුවීමෙන් පසු ගෙවුණු වසර තිහ තුළ දේශයක් ලෙස අප විඳි දුක් කන්දරාව කෙතරම් දැයි ඇසල සඳ නොඅනුමානව දැන සිටින්නේ ය. මේ ලියන මොහොත වන විටත් යළිත් වරක් ඇසල සඳ නැඟ එන්නේය. දැන් අපි කඳුළු පිස දා සිනාසෙන යුගයක ජීවත් වෙමු. එහෙත් අතීතය පාඩමක් ලෙස ගැනීමට තරම් බුද්ධිමත් බව ඇසල සඳට වුව පහදා දෙන්නෙමු.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=af1307213</link>
    <topic>කළු දුමාරයේ සැගවුණ කදුළ...</topic>
    <author>කසුරි</author>
    <content>මේ ජූලි මාසය. මින් බොහෝ කලකට පෙර නම් ජූලියත් එක්ක විවිධ විශේෂණ එකට බද්ධ වෙලා තිබුණා. ජූලි හතයි කියලත් කියමනක් තිබුණා. මළ ජූලියයි කියලත් කිව්වා. මේ හැම එකක් වාගේ අශුභවාදී කියමන්. ඊට පස්සෙ කාලෙකදී තවත් අශුභවාදී‍ යෙදුමක් අපේ වහරට ආවා. ඒ කළු ජූලිය‍.ඒත් ඒ ජූලිය ඇත්තටම කඳුළු ජූලියක් විදියටයි අපේ වහරට එක්වෙන්ඩ තිබුණෙ. ඒත් ඒ කඳුළු ජූලිය, කළු ජූලියක් කළේ කවුද? ඒකට වගකියන්ඩ ඕනෑ කවුද? ඒක අපි හිතාගෙන හිටියට වඩා පුළුල්ව සිතා බැලිය යුත්තක්.කඩ කඩන, ගිනි තියන, මංකොල්ල කන මේ සියලු ලකුණ කළු ජූලියෙන් විද්‍යමාන වුණා. අමානුෂික මිනිස් ඝාතන සිදුවුණා. ඒ කළු දුමාරයෙන් වැසී ගිය ජූලියේ කඳුළු කතාව කුමක්ද?කළු ජූලිය මතකයට එනවිටම මට සිහිපත් වෙන්නෙ හේම ශ්‍රී අමරසිංහ, ඔහු මගේ දිගුකාලීන එහෙත් ඉඳහිට හමුවෙන මිත්‍රයෙකි. මම ගලහිටියාව සෙන්ට්‍රල් එකේ ඉන්න කාලෙ ඔහු අපේ කුඩාම සහෝදරයෙක් වෙලා ඉන්ඩ ඇති. ඒත් මට කොලීජියේදී නම් මතකක් නැහැ. ඉඳහිට ආදි ශිෂ්‍ය සංගම් දිනවලට ගියාම නම් නොවැරදීම හමුවන මල්ලි කෙනෙක්. “කරු අයියා” කියල අත අල්ලගෙන ළෙන්ගතුව කතා කරන.මට මේ සතියෙත් හේම ශ්‍රී ව මතක් වුණා. ඒ කළු ජූලියත් එක්ක නෙමෙයි... කඳුළු ජූලියත් එක්ක. කළු දුමාරයෙන් වැසී ගිය ජූලියේ කඳුළු කතාව ඔහුට හොඳට මතකයි.එදා ජූලියේදී ඝාතනය වුණ සොල්දාදුවන් (එකල රණවිරුවන් කියාවත් කිව්වේ නැහැ) දහතුන් දෙනා අතර හේම ශ්‍රී ගේ බාල මල්ලිත් හිටියා. ඒ සිද්ධිය නිසාම නෙමෙයි කළු ජූලිය ඇති වුණේ. එකල සිටි දේශපාලකයන්ගේ ඔල මොට්ටල වැඩ නිසයි.තමන්ගේ බාල සොහොයුරාගේ වියෝවේ දුක වාවාගෙන හේම ශ්‍රී අදටත් ඒ කඳුළු ජූලිය සිහිකරනවා. ඔහු ඒ සිද්ධිය දරාගෙන සිටින ආකාරයටත් වඩා ඒ සිද්ධිය විග්‍රහ කරන ආකාරය හරිම වැදගත්.අද රණවිරුවන් යැයි කීවත් එදා තම සොහොයුරාගේ මිනී පෙට්ටිය උඩින් දමන්නට සිංහ කොඩියක්වත් නොලැබුණු ආකාරය නම් ඔහු සිහිපත් කරන්නේ දෑස් කඳුළු බිංදුවලින් තෙත් වෙද්දී.ඒ කතාව සිළුමිණේ සවිස්තරව පළ කරන්නේ රට වෙනුවෙන් ජීවිතය පූජා කොට එහෙත් කිසිදු ගරු සරුවක් නොලද ඒ රණවිරුවන් (දැන් අපි එසේ පවසමු) දහතුන් දෙනා වෙනුවෙන් මයි. හේම ශ්‍රී ගේ කතාව ඒ දහතුන් දෙනාගේ කතාවමයි.සිතන්න... එය කළු ජූලියක් ද? කඳුළු ජූලියක් දැයි කියා...ඉතිහාසයක් පුරාම මෙවන් කළු දුමාර විසින් මිනිසුන්ගේ කඳුළු බිංදු වසාගත් අයුරු සිහිපත් කරන්න.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=af1307214</link>
    <topic>අධිවේගී ධාවනයෙන් අපට අහිමිවන අලි</topic>
    <author>විස්තර හා ඡායාරූප ගාමිණී ඔබේසේකර, පොළොන්නරුව විශේෂ</author>
    <content>හබරණ අලි මරණය‘අයියෝ බස් එකක හැපිලා හබරණ අලියෙක් මැරිල.’ මේ පසුගියදා අසන්නට ලැබුණු කතාවකි.අපේ රටේ ජාතික වනෝද්‍යානවලට මායිම්ව ප්‍රධාන පාරවල් රැසක් හබරණ - මින්නේරිය පාර, කතරගම – බුත්තල රජ මාවත, පුත්තලම – අනුරාධපුර පාර, මහනුවර – මහියංගනය වික්ටෝරියා රන්ටැඹේ රන්දෙනිගල රජමාවත 18 වංගුව පාර ඒ ආදි මාර්ග අතර ප්‍රධාන තැනක් ගනී.මේ මාර්ගවල විවිධ ක්ෂිරපාහූ ද, උරගයෝ ද, පක්ෂීහු ද විවිධ වාහනවල හැපී ජීවිතක්ෂයට පත්වෙති. මේ පිළිබඳව සලකා බලා මේ ජාතික උද්‍යාන අසල මහාමාර්ගවල අලුත් වේග සීමා පැනවීමට නීති රීති දැමිය යුතු කාලය දැන් පැමිණ ඇත.මෙවැනි සිදුවීමක අලුත්ම ආරංචිය දැනගන්නට ලැබුණේ හබරණ ප්‍රදේශයෙනි.හබරණ - පොළොන්නරුව මහාමාර්ගයේ මින්නේරිය සිට හබරණ දක්වා ප්‍රදේශය මින්නේරිය ජාතික වනෝද්‍යානයට මායිම්ව පිහිටා ඇත. මෙම මාර්ගයේ ධාවනය කෙරෙන රථවාහනවලට වනෝද්‍යානයේ ජීවත්වන වන සත්තු කිහිපදෙනෙක්ම දිනපතාම යටවී මරුමුවට පත්වෙති.දවල් කාලයේ වනාන්තරයේ ජීවත් වන අලි ඇතුන් සවස් යාමයේ මින්නේරිය හා ගිරිතලේ ජලාශවලට පැමිණ දිය බී ඒ ආශි‍්‍රත ප්‍රදේශයේ රාත්‍රි කාලය ගත කරති.මෙම කාලය ඇතුළත අලි ඇතුන් මඟ දෙපස සිටින අයුරු එහි රථ වාහන වලින් ගමන්ගන්නා මගී ජනතාවට දැකගන්නට ලැබේ. මින්නේරිය දේවාලය අසල පොල් ගැසීම, රථවාහන රියැදුරන් පුරුදු වී සිටින අතර එම පොල්කෑමට වල් අලි ද පුරුදුව සිටිති.රාත්‍රි කාලයේ රථවාහන දැක පුරුදු අලි - ඇතුන් ඒවාට පහරදීමට හෝ මහා මාර්ගයේ මැදින් ගමන් කිරීම හෝ නොකරති.මේ වනවිට හබරණ - පොළොන්නරුව මහාමාර්ගය නවීකරණය කිරීමත් සමඟ රථවාහන රියැදුරා මෙම වනාන්තර ප්‍රදේශයේ අධික වේගයෙන් තම රථවාහන ධාවනය කරවති. මේ නිසාම ජාතික වනෝද්‍යානයේ ජීවත්වන වන සතුන් දිනපතාම වාහනවල හැපී මියයති.පසුගිය ජූලි 15 දින රාත්‍රි 8 ට පමණ මේ පොළොන්නරුව සිට කොළඹ බලා ධාවනය කරවමින් තිබූ පෞද්ගලික බස් රථය මින්නේරිය ජාතික වනෝද්‍යානය තුළ මහාමාර්ගයේදී වල් අලියකු හප්පාගෙන අසල වනාන්තරයට ගොස් නතර විය.පෙරකී පරිදී රාත්‍රි කාලයේ මෙම මහාමාර්ගයේ සැරිසරන අලි ඇතුන් පිළිබඳව රථවාහන පදවන රියැදුරන් බොහෝදෙනෙකු හඳුනති – ඔවුන්ගෙන් කිසි දවසක අනතුරක් නොමැති බව ද රියදුරෝ දනිති.මෙම බස් රථයේ රියදුරා අධික වේගයෙන් රථය වනාන්තර පෙදෙසේ ධාවනය කර ඇති බවත් මාර්ගයට පිටුපා සිටි මෙම හස්තියා දුටුවිට තිරිංග තදකළ නමුත් එය ක්‍රියාත්මක නොවී අනතුර සිදුවී තිබෙන බව පොලිස් පරීක්ෂණවලදී අනාවරණය විය.වයස 20 ක් පමණ වූ මෙම වල්අලියා බස් රථයේ හැපීමෙන් පිටුපස පාද දෙකම බිඳී ඇති අතර, ගිරිතලේ පශු වෛද්‍ය සෞඛ්‍ය මධ්‍යස්ථානයේ සිටි පශු වෛද්‍ය නිලධාරින් එම ස්ථානයට පැමිණ පැය දෙකක කාලයක් ප්‍රතිකාර ලබා දුන්නත් අලියාගේ ජීවිතය බේරා ගැනීමට නොහැකි විය. මේ සම්බන්ධයෙන් අදහස් දැක්වූ ප්‍රදේශය භාර පශු වෛද්‍ය නිලධාරි ප්‍රමුදිත දේවසුරේන්ද්‍ර මහතා, මින්නේරිය ජාතික වනෝද්‍යානයට මායිම්ව පිහිටි මෙම මාර්ගයේ ධාවනය කෙරෙන රථ වාහනවලට යටවීමෙන් අලි - ඇතුන් පමණක් නොව වල් ඌරන්, මී මින්නන්, හාවුන්, මුවන් වැනි සතුන් විශාල වශයෙන් මිය යනවා.මෙම ප්‍රදේශයේ ජීවත්වන වන සතුන් පිළිබඳව රියැදුරන් ගේ කිසිදු තැකීමක් නැහැ. මෙම වනාන්තර පෙදෙස හරහා ධාවනය කරන රථවාහනවලට වේග සීමාවක් නැහැ. අධික වේගයෙන් රථවාහන ධාවනය කිරීම නිසා මාර්ග අනතුරු මෙන් ම වන සතුන් ද විශාල වශයෙන් මිය යන බව දිනපතාම දැකගන්නට පුළුවන්. හබරණ නගරයේ සිට මින්නේරිය නගරය දක්වාවූ මෙම මහා මාර්ගය රථ වාහන ධාවනය කිරීමේ දී වේග සීමාවක් පැණවීමට කටයුතු නොකළහොත් වන සතුන් විශාල වශයෙන් මියයාම සිදුවේ.මෙම වල් අලියා මහාමාර්ගය අසල සිටින බව රියැදුරු දුටුවිට අඩුවේගයකින් පැමිණියේ නම් අලියාගේ ජීවිතය බේරා ගැනීමට හැකිවේ.එහෙත් තමන්ට පාලනය කරගත නොහැකි අධික වේගයෙන් බස් රථ ධාවනය කිරීමෙන්, මෙම ජාතික වනෝද්‍යානය පිහිටි ප්‍රදේශයේ වන සතුන්ට සිදුවන විනාශය පිළිබඳ රියැදුරන් අවධානයෙන් කටයුතු කළ යුතුය.විස්තර හා ඡායාරූප ගාමිණී ඔබේසේකර, පොළොන්නරුව විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=af1307215</link>
    <topic>රැකියා නැති අය සියයට හතරයි</topic>
    <author>රංජිත් සියඹලාපිටිය</author>
    <content>2013 අංක 03 දරන රාජ්‍ය මූල්‍ය කළමනාකරණ (වගකීම්) පනතේ 10 වැනි වගන්තිය යටතේ වසර මැද රාජ්‍ය මූල්‍ය තත්ත්වය පිළිබඳ වාර්තාව මුදල් අමාත්‍යවරයා ලෙස ජනාධිපතිතුමන් පසුගිය දා නිකුත් කරන ලදී.සෑම වර්ෂයකම ජූනි මාසය අවසාන දිනය වන විට රටේ ආර්ථික තත්ත්වය පිළිබඳ විස්තරාත්මක වාර්තාවක් ලෙස මහජනතාවගේ දැනගැනීම සඳහා එය නිකුත් කිරීමටත් ඉන්පසු එය පාර්ලිමේන්තුවට ඉදිරිපත් කිරීමටත් අදාළ පනතින් සෑම රජයක්ම බැඳී සිටී.ආර්ථිකය පිළිබඳ විවිධ වශයෙන් විවිධ තැන්වලින් ඇන ඇන ප්‍රශ්න කරන අයට සෑම අංශයක් කෙරෙහිම සත්‍ය තොරතුරු මෙයින් ලබාගත හැක.රටක ආර්ථිකයට බලපාන ප්‍රධාන සාධකයක් වූ විරැකියාව පිළිබඳ එම වාර්තාව ඇසුරින් මඳක් කථා කිරීම හොඳ යැයි සිතුනි. විරැකියාව යනු යම්කිසි නිෂ්පාදන කාර්යයක යෙදිය හැකි එහෙත් කිරීමට බලාපොරොත්තු වන අය අතුරින් කී දෙනකුට එවැනි අවස්ථාවක් ලබාගැනීමට ඉඩ නොලැබී ඇත් ද යන්නයි.1994 දී වසර 17ක් විරැකියාව අඩු කිරීමට එක් ප්‍රධාන අරමුණක් කොටගත් විවෘත ආර්ථිකය අවශ්‍ය තරමටත් වඩා විවෘතව ක්‍රියා කිරීමට ඉඩ දීමෙන් පසුවත් මේ රටේ රැකියා නැති මිනිසුන් ප්‍රමාණය 14%ක් විය. එය අද 4% කි. එනම් රැකියා සොයන අය අතරින් යම්කිසි ඵලදායී කාර්යයක යෙදවීමේ අවස්ථාව නොලැබී ඇත්තේ 4%කට පමණි.මෙය ලෝකයේ අනෙකුත් රටවල් සමඟ සංසන්දනය කිරීමෙන් අපට අප ගැන මතයක් නිර්මාණය කර ගැනීම පහසු වේ. පිළිවෙළින් විරැකියාවේ ප්‍රතිශතය දකුණු අප්‍රිකාව 25.2%, ස්පාඤ්ඤය 25%, ග්‍රීසිය 24.2%, ප්‍රංශය 10.2%, ඇමෙරිකාව 8.1% ක් ද, මහා බ්‍රිතාන්‍ය 8%ක් ද ඉතාලිය 10.6%ක් ද කැනඩාව 7.3%ක් ද ආර්ජන්ටිනාව 7.2% ක් ද බ්‍රසීලය 6.5 ක්, රුසියාව 5.2% ක් ද ආදී වශයෙන් වෙයි.මේ අපි කථා කළේ ලෝකයේ ඉතා ශක්තිමත්ම ආර්ථිකයන් පවතින බවට අප කථා කරන රටවල් කිහිපයක රැකියා පිළිබඳ තත්ත්වයයි.අලියාට තම තරම පිළිබඳව අවබෝධයක් නැතැයි කථාවක් ඇත. අපිට ද අපේ හොඳ දේ ගැන අවබෝධය අඩුය. හේතුව ඒවා අසන්නට දකින්නට ඇත්තේ ද අඩුවෙන් නිසාය.ඒවා ගැන නිවැරැදිව කථා කරන අය ද අඩු නිසාය. ඒවා එතරම් රසවත් නැති නිසාය. එසේ වුවත් නැගිටින ජාතියකට මෙවැනි දේ කොටුවකින්, කෑල්ලකින්, ඡේදයකින් නැතිනම් තීරුවකින් හෝ සන්නිවේදනය කළ යුතු යැයි මට සිතේ.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=af1307216</link>
    <topic>සුප් එකට වැටෙන අහිංසක කොක්කු</topic>
    <author>රූපාන්ති බුලත්සිංහල ඡායාරූප සුදම් ගූණසිංහ</author>
    <content>කුරුලු පැටීයා තටු දෙකක් ගහලා ඉස්සිලා බැලුවා. කෝ......අම්මා .....මුළු කූඩුවම පාළුයි. යන්තම් වැඩුණු පිහාටු වලින් තවම හරියට පියාඹන්නවත් බැහැ. එහාට මෙහාට පෙරළිලා බැලුවත් අම්මා පෙනෙන්න හිටියේ නෑ. වැස්සත් එක්ක එන සුළඟ උහුලාගන්න අමාරුයි.අප්පේ.... ඒ පාර නම් ටිකක් පෑව්වා. දික්ව වැඩුණු තණ කොළ පියලි අතරේ මොනවද වැටිලා තියෙන්නේ...... පැටියාට හරියටම හිතාගන්න බැරි වුණා. හරියට මගේ ඇඳුම වගේමයි. අනේ මගේ අම්මා.... කෑස්..... කෑස් ......ගහලා පැටියා විලාප දුන්නා.ඒත් ගහයට හිටිය අම්මා ඇහැක්වත් ඇරියේ නෑ. වෙනදා වගේ පියාඹාගෙන ඇවිල්ලා කෑම කටට දැම්මේ නෑ. මගේ පැටියාට සීතල ඇති නේද කියලා තුරුළු කරගත්තේ නෑ. මොකද පැටියෝ මං ඉන්නවා කියලා කෑස් කෑස් ගෑවේ නැහැ. අම්මා නිසලයි. වතුර පාරේ එයා පාවී පාවී යනවා. අනේ ඈතටම යනවා.මරා දමන ලද කුරුල්ලන්පැටියා ගහ උඩ බැලුවා. උඩ ගෙදර කොක් පැංචත් කෑගහනවා. එයා‍ කකුලක් එළියට දාලා පැටියා ළඟට එන්න හැදුවා. ඒත් බෑ. හැමෝම තවම පුංචියි. කෑ ගහලා මහන්සියි. එහා ගෙදර මෙහා ගෙදර හැම තැනම කොක් මරණ. කවුද හිතුවේ අපට මෙහෙම වෙයි කියලා.අපෙන් කාටවත් කරදරයක් නෑ. ඇයි අපිට මිනිස්සු කරදර කරන්නේ. අපේ මස් ටිකට මෙච්චර කෑදරද? හිතාගන්නවත් බෑ. බත් කන මිනිස්සු අතර මෙච්චර පවුකාරයෝ ඉන්නවා කියලා. රෑට රෑට අඹ ගහ දිහාවෙන් වැටෙන ටෝච් එළිය පැටියට යන්තමට මතක් වුණා. මගේ ඇස් දෙක ගිනිකනයා වැටුණා.හරි හරි.....හරියටම හරි අම්මා එදා තමයි සද්දෙටම කෑගැහුවේ. පැටියා නම් හොඳට උණුහුම් වෙලා නිදාගත්තා. ළඟ ළඟ එන ටෝච් එළි දෙක තුනක් පැටියාගේ කූඩුවට වදිනව ‍වගේ මතකෙට ආවේ හීනෙන් වගේ. ඒ පාර පැටියා ටිකක් ඔළුව ඉස්සුවා.ඒ කොලු පැටව් සුදු පාට තොප්පි දාලා හිටියේ. සමහරුන්ගේ අතේ ආයුධ...... පැටියාට මේ මුකුත් හිතාගන්න බැහැ.කොක් රැහේ ලොකු මාමා වැරද්දකදී ආණ්ඩු මට්ටු කරන්නේ ආයුධ වලින් නොවෙයි. ටිකක් ශබ්දෙට කෑගහලා. ඒ ඉතින් මිනිස් රැහේ එවුන්ට ආයුධ නැතුවම බෑ. එත් ඉතින් ඒ වෙන කොටත් අම්මා පැටියා ළඟ හින්දා පැටියාට ගානක් වුණේ නැහැ.අම්මා කියපු කැළේ කතාව ඇහුවම නම් ඒ අය ඉස්සර ඉඳලා තියෙන්නේ බෙල්ලන්තොට කැලේ ඊට පස්සේ මයිලංගනයට ඇවිල්ලා තියෙනවා. ඒත් ඉතින් මේ මිනිස් සතාගෙන් වහං වෙන්න වැඩේ හරි ගිහිල්ලා නෑ. ඒ පාර තමයි යකුන්දූවට ඇවිල්ලා තියෙන්නේ.එතනත් හොයාගෙන මිනිස්සු එක්කෙනා දෙන්නා ඇවිල්ලා තියෙනවා. පරම්පරා ගණනකටම මේ ‍ෙකාලුවන් කරදර කරලා තියෙනවා. බැරිම තැන හැංගෙන්න හිතාගෙන ගල්ඕවිට වෙල්යායට ආවා. වහං වෙන්න තියෙන පඳුරු ටික දැක්කම කොක් රැහේට සතුටු හිතුණා කියලා කිව්ෙවත් පැටියාගේ අම්මාමයි. මෙතෙන්ට ඇවිල්ලා දැන් අවුරුද්දක් වෙනවා. එකා දෙකා පරම්පරාවේ අය වැඩි වුණා. හොරේ අහුවෙන්න ඒහැටි කාලයක් ගතවුණේ නැහැ.කුරුලු බිත්තරසවස පහට විතර ඉගිළෙන කොට හරියට සුදුපාට රෙද්දක් සුළඟෙ යනවා වගේ කියලා කොක් පැංචාගේ මී අත්තා කෙනෙක් කියලා තිබුණා. හැබැයි ඉතින් කොක් රැහේ බේරගත්තෙත් හොඳ මිනිස්සු ටිකක් තමයි. මගේ මතකේ හැටියට සිවිල් ආරක්ෂක කමිටුව කියලා නමක් තමයි ඒ ගොල්ලන්ට තිබුණේ.ආයිත් කීපවාරක්ම ආව තොප්පි දාගන්න කොල්ලෝ . හරියටම පහුගිය දවස් දෙක තුනේම කිම්මන්තුඩාව රක්ෂිතය වටා කැරකුණා. කාටත් ඒකෙන් බේරෙන්න බැරි වුණා. අම්මාටත් වුණේ ඒ දෙයමයි. ඒ නපුරු ෙකාලුවන් අම්මව අරගෙන ගිහිල්ලා සුප් හදනවලු. ඒත් ඒ අපේ කඳුළු. ඒ විතරක් නෙවෙයි අපේ අහිංසක අම්මාගෙත් කඳුළු. දවල්ට කැටපොල්වලින් විඳිනවා. රෑට කුඩුවට පැනලා ටෝච් ගහලා අල්ලගන්නවා.පසුගිය 16 වෙනිදා අලුයම් වේලෙත් අඹ ගහ පැත්තේ එළි වගයක් කැරකුණා. ඒත් ඒකෙන් නම් කාටවත් හිරිහැරයක් ඇති වුණේ නැහැ. කැලේ හැංගිලා හිටිය තරුණ ෙකාලුවන් ටිකක් ඔවුන් අල්ලාගත්තේ පොලීසියත් එක්ක ඇවිල්ලා. ඒ එනකොටත් සිදුවෙන්න ඕනේ ගොඩක් දේවල් වෙලා තිබුණා. වෙවුල වෙවුල හිටිය පැටව් ගොඩක් වතුරේ ගහගෙන ගියා. සමහරු කෑ ගහලා ජීවිතය ඉල්ලනවා. අනේ තව ටිකක්වත් ජීවත්වෙන්න තියෙනවා නම්.පොලිස් පරීක්ෂක උදයසිරි කරුණාරත්නශක්තිමත් නැති අත්තටුවලට මහ ජල කඳ බදන්න පුළුන්කමක් නෑ. එකා දෙකා කොක් පැටව් වගේම දියකාවන් පැටවුනුත් වතුරේ පාවෙලා යනවා. අම්මලා ආ ගිය අතක් නෑ. කොහොම හරි අඹ ගහ ළඟදී වගකිවයුතු අය අත්අඩංගුවට ගත්තා. ඒ වගේම අපේම ඇත්තන්ගේ මළ කඳන් අහුවුණේ පෝර උරවල දාලා ගෙනියන්න හදනකොට මේ අතර දියකා පවුලේ 8 දෙනෙකුත් අපේ කොක් ඇත්තෝ 30‍ දෙනෙකුත් හිටියා.හදිස්සියකට නිවාඩුවකට වගේ අපිව බලලා යන්න එන සයිබීරියන් සංක්‍රමණ කොක් යාළුවත් මේ අතර හිටියා. අනේ දෙයියනේ මෙච්චර දුර ඉඳලා ඇවිල්ලා එයාට වෙච්ච දෙයක්. හිතාගන්න බැහැ. ජීවිතේ කොච්චර අස්ථිර දෙයක්ද කියලා හිතෙන කොට මේ ඔක්කොම ගැන කලකිරෙනවා. මගේ ඇඟේ පතේ පණ නැතිවෙලා යනවා. තව ටික දවසකින් මේ වතුරට වැටිලා මාත් මැරිලා යනවා. අලුත් බිත්තර පොකුර අම්මා එනකං බලාගෙන ඉන්නවා.ඇ‍තුළේ ඉන්න නංගිලා මල්ලා මේ ලෝකෙ දකින්න ආසයි. ඒත් නංගියේ මල්ලියේ මේ ලෝකේ මිනිස්සු එච්චර හොඳ නෑ. මට කියන්න තියෙන්නේ එච්චරමයි. පැටියා අල්ලාගෙන ඉන්න හුස්ම වා තලයට පිට කළා. පැටියා මැරිලා වැටුණා.වල් ආත්ත ගස් පන් පඳුරු වැළපුණා. ජල පාර හෝ හෝ ගලා ගලාගෙන ගියා. කුරුලු පැටව්න් ගේ මළ කඳන් ජලය අරගෙන ගියා. මුළු කැලෑවම වැළපුණා. ගස් වැල්වලට කරන්න දෙයක් නැහැ. ඒ අය අසරණයි. පුවක් පාලමෙන් ඉඳහිට දූපත බලන්න එන සිවිල් ආරක්ෂක සගයන් දිවි දෙවැනි කර දූපතට ආවේ කොයිවෙලාවේ හෝ කිඹුල් ප්‍රහාරයක් එල්ලවෙයි යන බිය පසෙක දමමින්. මේ අසරණ පැටව් බේරගන්න පුළුවන් මහත්වරුනි එකතුවෙන්න . මේ වගේ පැටව් වඳ වෙලා ගියොත් අපේ පරිසර සුන්දරත්වය නැතිවේවි. ගස් වැල් වැළපුණා.(මේ ශෝකාකූල පුවත වාර්තාකරණයට අත් වැල සැපයු, මෙහෙයුම ක්‍රියාත්මක කළ මිල්ලනිය පොලීසියේ පොලිස් ස්ථානාධිපති. පොලිස් පරීක්ෂක උදයසිරි කරුණාරත්න පොලිස් සැරයන් ජේ. එච්. එම්. තිලකරත්න-25219 ොලිස් සැරයන් ඩබ්ලිව්.එස් සිල්වා -48284 පොලිස් කොස්තාපල් එන්.ආර්. කුමාර-89481පොලිස් කොස්තාපල් ජේ.ඒ.එන් විජේසේකර-50841පොලිස් කොස්තාපල් වයි.කේ.සී.බී. රත්නායක-71092 මහත්වරුනට සහ සිවිල් ආරක්ෂක කමිටුවට අපේ ස්තූතිය)රූපාන්ති බුලත්සිංහල ඡායාරූප සුදම් ගූණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=af13072110</link>
    <topic>සඳ ගමන සිහිවීමට සදේ උද්‍යානයක්</topic>
    <author>සේමාලි කැල්ලපත</author>
    <content>සඳ ගමනට වසර 44 යිලෝක ඉතිහාසයේ අතිශය විස්මයජනක සිද්ධිය වශයෙන් සැලකිය හැකි මිනිසා සඳ මත පා තැබීම සිදුවී අදට (ජූලි 21 වැනිදාට) හතළිස් හතර වසරකි. 1965 වසරේ සිට සඳ අධ්‍යයනය කිරීමේ වැඩ සටහන් 65 ක් ක්‍රියාත්මක වුවද ඒ සියල්ලෙන්ම සාර්ථක වූ වැඩසටහන වූයේ ඇපලෝ 11 ලෙසින් නම් කරනු ලැබු මිනිසා සඳ මතට පා තැබු වැඩසටහනයි.1961 මැයි මස 25 වැනිදා එවකට ඇමෙරිකානු ජනාධිපතිවරයාව සිටි ජෝන් එෆ්. කෙනඩි කොංග්‍රස් මණ්ඩලයේ විශේෂ රැස්වීමකදී ප්‍රථමයෙන්ම මිනිසා සඳ මතට පා තැබීම ගැන යෝජනා කරද්දී ලෝකයේ රොකට් තාක්ෂණය බිහිව තිබුණ ද සඳට යෑමට හෝ එහි පා තැබීමට හෝ ආපසු පැමිණීමේ තාක්ෂණයක් මිනිසා විසින් මිහි මත නිපදවනු ලැබ නොතිබිණ.එහෙත් ජනාධිපති කෙනඩි ගේ යෝජනාවෙන් වසර කීපයක් ඇතුළත ඇමෙරිකානු අභ්‍යාවකාශ ආයතනය වන නාසා ආයතනය මඟින් වසර ගණනාවක් තිස්සේ කරන ලද පර්යේෂණ හා අත්හදා බැලීම්වල ප්‍රතිඵලයක් ලෙසින් අභ්‍යවකාශ යානයක් නිපදවනු ලැබිණි.ප්‍රධාන වශයෙන් කොටස් තුනකින් සමන්විත වූ මේ යානයේ ප්‍රධානතම කොටස කොලම්බියා යානයයි. පාලන මැදිරිය සහ ගගනගාමීන් තිදෙනාගේ මැදිරිය පිහිටියේ ද මේ කොලම්බියා යානයේ ය. සඳ ගමනින් පසු යළිත් මිහි මතට පැමිණි කොටස වූයේ ද මේ කොලම්බියා යානයයි.දෙවැනි කොටස සේවා මැදිරියයි. පාලන අණ දෙන මැදිරියට අවශ්‍ය යාන්ත්‍රික බලය, විදුලිය, ඔක්සිජන්, ජලය සහ පාලන මැදිරිය ගුවනට තල්ලු කිරීම ද සිදු වූයේ එම මැදිරියෙනි. තෙවැන්න චන්ද්‍රයා මතට ගොඩ බැස්ස වූ චන්ද්‍ර යානයයි. ඇමෙරිකාවේ ජාතික පක්ෂියා අනුව යමින් ඒ යානය ‘ඊගල්’ ලෙසින් නම් කෙරිණ.මිහි මත වාසීන්ට එතෙක් සුන්දර සිහිනයක් වූ චන්ද්‍රයා මතට ගොඩ බැසීමේ වීරෝදාර ක්‍රියාවට එක්වූ නීල් ආම්ස්ට්‍රෝං, එඩ්වින් ඕල්ඩ්‍රින් සහ මයිකල් කොලින්ස් නම් වූ ඇමෙරිකානු ගගනගාමීහු අද සදා සැමරෙන ලෝක විරුවන් අතරට එක්ව සිටිති.1969 ජූලි මස 20 වැනිදා ඇමෙරිකාවේ ෆ්ලොරිඩාවේ එවකට කෙනඩි තුඩුව ලෙසින් ද අද කැනවලේ තුඩුව ලෙසින් ද නම් කෙරුණු අභ්‍යවකාශ තොටුපොළින් ඔව්හු එදා අභ්‍යවකාශ ගත වූහ.එදා ඔවුන් අතරින් නීල් ආම්ස්ට්‍රෝං රැගෙන ගිය අඩුම කුඩුම සහිත බෑගයේ එවකට රයිට් සහෝදරයන් ප්‍රථමයෙන්ම නිපදවනු ලැබූ ගුවන් යානයේ දැව කොටසක් සහ රෙදි කොටසක් ද වූ බව සඳහන්ය.ඒ හැරුණු විට අසාර්ථක වූ ඇපලෝ 01 ගමනේ මියගිය ගගනගාමියකු සතු වූ දියමන්ති එබ්බ වූ ගගනගාමීන් පලඳින පදක්කමක් නීල් ආම්ස්ට්‍රෝං සිය බෑගයේ ගෙන ගොස් ඇත්තේය. එය ඔහුට ගමනට සිහිවටනයක් ලෙස දෙනු ලැබුවේ මියගිය ගගනගාමියාගේ වැන්දඹු බිරිය විසිනි.ජූලි 20 වැනිදා ඇමෙරිකාවේ මහාමාර්ග හා වෙරළ දිගට රැස් කකා ලක්ෂ ගණනාවක ජනකායක් මෙන්ම රූපවාහිනී තිර හරහා තවත් ලක්ෂ ගණනක ලෝක ජනතාවක් බලා සිටියදී ඇපලෝ 11 යානය ගුවන් ගත විය. එවකට ඇමෙරිකානු ජනාධිපතිවරයා වූ රිචඩ් නික්සන් ධවල මන්දිරයේ ඕවල් කාමරයට වී මේ සිද්ධිය රූපවාහිනී තිරය ඔස්සේ බලා සිටියේය.රැල්ෆ් මෝස් යනු ඇමෙරිකාවේ පළවන ‘ලයිෆ්’ සඟරාවේ ඡායාරූප ශිල්පියාය. නාසා ආයතනයේ සියලුම අභ්‍යවකාශ වැඩ සටහන් ඡායාරූප වාර්තාගත කළේ ඔහුය. එහෙත් ඇපලෝ 11 ගගනගාමීන්ගේ පොදු හා පෞද්ගලික ජීවිත තරම් ඔහු විසින් ඡායාරූප ගත කරනු ලැබු වෙනත් දෙයක් නැතැයි වාර්තා වේ. රැල්ෆ් මේ ගගනගාමීන් තිදෙනා පසුපස කොතෙක් සිටියා ද යත් එකල රැල්ෆ් හඳුන්වනු ලැබුවේ ‘අට වැනි සඳගාමියා’ ලෙසින් බව ද සඳහන්ය.“ඔවුන් තිදෙනාම ගුවන් නියමුවන්. එහෙත්, වඩාත් තීරණාත්මක වූත් වඩාත් ඉදිරියට ගියාත් වූ අරමුණක් ජයගත වූ නිසා ඔවුන් සඳ ගමනට එක්වූවා” යැයි රැල්‍ෆ් ඇපලෝ 11 ගගනගාමීන් ගැන සඳහන් කරමින් පැවැසීය.මිනිසා සඳ මත පා තැබීම යනු හුදෙක් අති දක්ෂ මිනිසුන් තිදෙනකු ගේ හෝ සුපිරි වූ කණ්ඩායමක හෝ ජයග්‍රහණයක ප්‍රතිඵලයක් නොව පුදුමාකාර වූ කැප කිරීමකින් කටයුතු කළ පරිකල්පිත ඥානයකින් හෙබියා වූ මිනිසුන් සමූහකගේ ව්‍යායාමයක ප්‍රතිඵලයක් ලෙස හැඳින්වේ.ඇපලෝ 11 සඳගාමීන් සඳ මත පා තැබු මොහොත මුළු මහත් ලෝක වාසී ජනතාවගේම හදවත්හි සදා නොමැකෙන සිහිවටන තැබුවා වූ දිනයක් වූවා නිසැකය. එහෙත්, එදා සැවොම දෑස් දල්වා උඩු ගුවන දෙස බලා සිටියදී කවුරුත් නොදුටු එහෙත් ඒ හා සමානව හද සසළ කළ දසුනක් වූයේ ගගනගාමීන් තිදෙනාගේ බිරියන් ගේ මුහුණුවලින් පළවූ භීතිය, මානසික වේදනාව, සහ සන්ත්‍රාසයයි.සඳගාමීන් තිදෙනාගේ බිරියන් අතරින් ආම්ස්ට්‍රෝං බිරිය වූ ජැනට් හෙවත් ජෑන් අනෙක් දෙදෙනා විසින් හඳුන්වනු ලැබුවේ ‘ද බොස්’ යන නමිනි. එඩ්වින් ඕල්ඩ්‍රින් බිරිය වූ ජෝන් ‘ජොලියස්ට්’ ලෙස ද මයිකල් කොලින්ස් බිරිය වන පැට් ‘ප්‍රිටියස්ට්’ ලෙස ද හඳුන්වනු ලැබූහ.මුලින්ම සඳ මත පා තැබු මිනිසා ලෙස නීල් ආම්ස්ට්‍රෝං ඉතිහාස ගතවෙද්දී බිරිය ජෑන් නොඉවසිල්ලෙන් යුතුව මහ පොළොව මතට වී තිරයෙන් ඒ දෙස බලා සිටියාය. 1966 දී ප්‍රථමයෙන්ම සිය සැමියා අභ්‍යවකාශ ගතවෙද්දී ඇය ඒ දෙස බලා සිටියේ නොසන්සුන් සිතිනි. එහෙත් මේ ගමනේ දී ඇය සිය සැමියා වෙත පූර්ණ විශ්වාසය තබා සිටියාය.“තමා කරන කාර්ය ගැන ඔහුට පුදුම කැපවීමක් තියෙනවා. ඒ කැපවීම තේරුම් ගෙන ඇති නිසා ඔහු කරන්නට යන මේ කාර්ය පිළිබඳ මගේ කිසිම සැකයක් නැතැÓයි එදා ඇය පැවසුවාය.සඳ මත පා තැබු දෙවැනි මිනිසා එඩ්වින් ඕල්ඩ්‍රින් හෙවත් ‘බස්’ ය. ඔහුගේ බිරිය ජෝන් එදා ගගනගාමීන් අභ්‍යවකාශ ගත වනු රූපවාහිනී තිරයෙන් බලා සිටියේ සිය හිස දෑත් මත රඳවාගෙනය. ඇය වටා ඒ මොහොතේ හිතවතුන් රැසක් සිටිය ද ඇය වෙතින් දිස්වූයේ හුදෙකලා බවකි. කම්පනය වූ ලෙසින් සිටි ඇය එක්වරම අවට සිටි අයගෙන් සිය කුඩා පුතු මයික් ගැන විමසුවාය. ඒ අවට සිටි අයෙක් වහා පුතු මයික් මව වෙත කැඳවුවද ඇගේ වතින් දිස්වූයේ හිස් බවකි.ඒ වෙද්දී ගගනගාමීන් සඳ මත පා තැබීමට තිබුණේ තවත් විනාඩි 60 කි. කාමරයේ කිසිවකු කතා නැත. ඕල්ඩ්‍රින් බිරිය ජෝන් ගේ දෑස කඳුළින් පිරී විශාල වී තිබිණ. සැමියා සඳ මත ආසන්න වෙද්දී ඇය සිටියේ ටිෂූ කැබැල්ලකින් නාසය පිස දමමිනි. ඕල්ඩ්‍රින් සඳ මතට පා තබද්දී අවට සිටි අය අත්පොළසන් දෙද්දී ජෝන් ළඟ සිටි කෙනෙකුගේ ඇකයට ඇද වැටුණාය. ඒ සමඟම නැගිට ගත් ඇය කා දෙසවත් නොබලා ඔවුන්ගේ නිදන කාමරයට පිය නැගුවාය.“මට එය විඳ දරා ගන්න බැරි වුණා. මට සියල්ල නොපෙනී ගියා. මං දැක්කේ බිම අතුරා තිබු කාපට් එක පමණයි” ඇය එදින රාත්‍රියේ පැවසුවාය. සැතපුම් 240,000 ක් දුර ගෙවා පැය 76 ක ගමනින් පසු නීල් ආම්ස්ට්‍රෝං සහ එඩ්වින් ඕල්ඩ්‍රින් සඳ මතට පා තැබු පසු මයිකල් කොලින්ස් ඔවුන්ගේ ආරක්ෂාව මුළුමනින්ම තම කරපිටට ගෙන මවු යානයට වී හුදෙකලාව සිටිමින් මුළු දවසක් පුරා සඳ වටා ගමන් කළේය.ස‍ඳේ අඳුරින් පිරි කොටස් වටා පවා කරක් ගසමින් තම සැමියා කාලය ගත කරද්දී පැට් බිරිය එදෙස බලා සිටියේ දෙතොල් සපා ගනිමිනි. එක තැන සිටිය නොහැකි වූ ඇය පසුව නැගිට ගෙවත්තේ ඇවිදීමට පටන් ගත්තාය.“සියලුම දේ චමත්කාරයි. නමුත් මට ඒ මොහොත විඳගන්න බැරිවුණා” යනුවෙන් ඇය එදා පැවසුවාය. එදා එලෙස පැවසු පැට් තවමත් මයිකල් කොලින්ස්ගේ සදාකාලික බිරියයි. එහෙත්, නීල් ආම්ස්ට්‍රෝං බිරිය ජෑන් වෙතින් කාටත් හොරා අප්‍රසිද්ධියේම දික්කසාද වූයේය. එඩ්වින් ඕල්ඩ්‍රින් හා බිරිය ජෝන් ගේ විවාහය ද පසුව දෙදරා ගියේය.මයිකල් කොලින්ස් සිය සගයන් දෙදෙනා ආපසු මහ පොළොවට යෑම සඳහා යානයට එනතුරු චන්ද්‍ර කක්ෂය වටා යානයෙන් ගමන් ගනිද්දී නීල් සහ එඩ්වින් දෙදෙනා ගොඩ බැස්සේ ස‍ඳේ තමන් බැසීමට නියමිත තැනට වඩා සැතපුම් ගණනක් බටහිරිනි. ඒ වෙද්දී ඔවුන්ගේ චන්ද්‍ර යානයේ ඉන්ධන ඉතිරිව තිබුණේ මිනිත්තු 25 ක ධාවන කාලයකට පමණි. සඳ මතට පා තැබු නීල් ආම්ස්ට්‍රෝං ඒ සමඟම ටෙක්සාස් හි හුස්ටන් අමතා “රාජාලියා ගොඩ බැස්සා - The Eagle has landed” යනුවෙන් පැවැසීය. ඉන්පසු ජනාධිපති නික්සන් සමඟ රේඩියෝ තරංග ඔස්සේ කතා කළේය.ජනාධිපති නික්සන් ඒ අවස්ථාව ගැන සඳහන් කළේ ධවල මන්දිරයේ සිට කළ වඩාත්ම ඓතිහාසික දුරකථන ඇමතුම ලෙසය.ඇමෙරිකානු ධජය සඳ මත සවිකර පැය දෙකහමාරක පමණ කාලයක් එහි ගත කරමින් ගගනගාමීහු දෙදෙනා ඒ මත වූ පාෂාණ ද්‍රව්‍ය පොළොවට ගෙන ඒම සඳහා එකතු කළහ. ඒවයේ බර කිලෝ ග්‍රෑම් 21.5 ක් පමණ විය. ඔවුන් එකතු කරගත් ද්‍රව්‍ය අතර අලුත් ලෝහ වර්ග තුනක් වූයේය.ඔවුන් සඳ මත ගත කළ මුළු කාලය පැය 21 කුත් මිනිත්තු 36 කි.සැමියන් එනතුරු බලාසිටින බිරියන්පොළොව මතට ආපසු එන ගමනේ දී පළමුව චන්ද්‍ර යානයට ගොඩ වූයේ එඩ්වින් ඕල්ඩ්‍රින්ය. නීල් ආම්ස්ට්‍රෝං ගොඩ වූයේ දෙවනුවය. මෙලෙස යානයට ගොඩ වූ පසු අත් වැරැදීමකින් එඩ්වින් ඕල්ඩ්‍රින්ගේ අතක් වැදී චන්ද්‍ර යානයේ එක්තරා යතුරක් බිඳ වැටිණි. යානය සඳ මතින් ඔසවන ප්‍රධාන යන්ත්‍රය ක්‍රියාත්මක කරන්නේ මේ යතුරෙනි. වාසනාවකට මෙන් ඔව්හු ෆෙල්ට් පෑනක උපකාරයෙන් මේ යතුර යළි සකසා ගත්හ. නොඑසේනම් මේ මහා ඓතිහාසික ගමන එහෙම පිටින්ම ඛේදවාචකයක් වී ඔවුන් දෙදෙනාට ස‍ඳේ තනි වීමට සිදුවනු ඇතැයි පැවැසිණ. ඉන්පසු පැය 7 ක් පමණ ඔවුන් සඳ යානයට වී විවේක ගනිද්දී හුස්ටන් පාලන මැදිරිය විසින් ඔවුන් අවදි කරවා ආපසු ගමනට සැරසෙන ලෙසට දැනුම් දෙනු ලැබීය.ආපසු ගමනට සැරසී ඊගල් යානය කොළම්බියා යානය සමඟ සම්බන්ධ වීමට සැරසෙද්දී යානයෙන් පිටවූ දුම් වැදී සඳ මත සිටවූ ඇමෙරිකානු ධජය වේගයෙන් සැලෙනු කොලම්බියා යානයේ සිටි මයිකල් කොලින්ස් දුටුවේය. සමහරු පවසන්නේ දුම් පහරේ වේගයට ධජය ගැලවී බිම වැටුණු බවයි.සඳ මතින් පිටව එද්දී මේ ගගනගාමීන් ඒ මත සදහටම තබා ආ ද්‍රව්‍ය කීපයක්ම වූයේය. ඔවුන් ස‍ඳේ පර්යේෂණ සඳහා ගෙනගිය උපකරණ, ඇමෙරිකානු ධජය සහ පොළොවේ සේයාරූ දෙකක් සවිකර ගගන ගාමීන් තිදෙනාගේ අත්සන් සහ ජනාධිපති නික්සන් ගේ අත්සන රැගත් පුවරුවක් ද ඔව්හු සඳ මත තබා ආහ. ඊට අමතරව සඳ ගමනේ අනුස්මරණ බෑගයක් ද එහි සදහටම තැන්පත් කෙරිණ. එහි වූයේ සාමයේ සංකේතයක් ලෙස සැලකෙන ඔලිව් අත්තක රන් ආකෘතියකි. ඒ සමඟම ඇමෙරිකානු ජනාධිපතින් හතර දෙනකුගේ හොඳ හිත පතුරුවන ප්‍රකාශ සහ ලොව තවත් රටවල් 72 ක නායකයන් භාෂා 72 කින් කළ පණිවුඩ රැගත් තැටියක් ද ඒ බෑගයේ වූයේය. ඒ තැටියේ පාලි භාෂාව ද වූ බව පැවැසේ. පළමුව අභ්‍යවකාශය තරණය කළ යූරිගගාරින් සහ තවත් රුසියානු අජටාකාශ ගාමියකු සිහිපත් කරමින් රුසියානු පදක්කම් දෙකක් ද ඒ බෑගයේ තැබිණ.මේ සියලු දේ සඳ මත සදා සිහිවටන ලෙස තැන්පත් කළ ගගනගාමීහු ජූලි මස 24 වැනිදා ආපසු මිහි මතට පැමිණියහ. ඔවුන් පැමිණි යානය උඩු යටිකුරු වී ඇද වැටුණේ පැසිපික් සාගරයටය. එතැනින් හෙලිකොප්ටරයක් මඟින් ගනු ලැබු ගගනගාමීහු දින 21 ක් රෝග වැළැක්වීම සඳහා හුදෙකලාව තබනු ලැබීමෙන් පසු සනාථ කෙරුණේ සඳ ගමනින් පසු ඔවුන් කිසිම අතුරු ආබාධ රෝගයක් නොමැතිව ඉතා හොඳ ශරීර සෞඛ්‍යයෙන් සිටි බවයි.සඳ ගමන නිමවී වසර ගණනකට පසු අනාවරණය වූ තවත් කරුණක් වූයේ සඳට ගිය මේ ගගනගාමීන් ගේ ආපසු ගමන ගැන ජනාධිපති නික්සන් පවා සැක සහිත වූ බවයි. ඒ නිසාම ඔහු යම්කිසි ලෙසකින් ගගනගාමීන් ස‍ඳේ දී මියගියේ නම් ශෝකය පළ කරමින් කතා කිරීමට කතාවක් ද සකස් කරනු ලැබ තිබූ බව හෙළි විය.ඒ ඓතිහාසික සඳ ගමන සිදුවී අදට වසර හතළිස් හතරකි. එය සමරමින් සඳ පිළිබඳ තවත් ඓතිහාසික තීන්දුවක් පසුගියදා ඇමෙරිකාව විසින් ගනු ලැබ තිබිණ. ඒ ස‍ඳේ පෘෂ්ඨයේ මිනිසා පා තැබු සෑම තැනක්ම ආවරණය වන පරිදි ස‍ඳේ ජාතික ඓතිහාසික උද්‍යානයක් ස්ථාපිත කිරීමයි. ඒ සඳහා වන විශේෂ පනත පසුගිය 08 වැනිදා ඇමෙරිකාවේ කොංග්‍රස් මණ්ඩලයට ඉදිරිපත් කරනු ලැබිණ.1969 සිට 1972 දක්වා ක්‍රියාත්මක වූ සියලුම ඇපලෝ වැඩ සටහන් යටතේ පර්යේෂණ උපකරණ හා ගගනගාමීන් ස‍ඳේ පෘෂ්ඨය ස්පර්ශ කළ සෑම ප්‍රදේශයක්ම මේ වැඩ සටහන යටතේ සංරක්ෂණය කෙරේ.ඇපලෝ 11 ගමනට එක්වූ ගගනගාමීන් අතරින් වඩාත්ම කතාබහට ලක්වූයේ නීල් ආම්ස්ට්‍රෝං ය. බොහෝ දෙනා ඔහු හැඳින්වූයේ අසීමිත දක්ෂතා සහ අතිශය අද්භූත නිහඬතාවකින් යුතු මිනිසා ලෙසිනි. සඳ ගමනින් පසු ගගනගාමී උපදේශකවරයකු ලෙස ද ටික කලක් කටයුතු කළ නීල් ආම්ස්ට්‍රෝං ප්‍රසිද්ධියට පත්වීමෙන් හා කලඑළියට පැමිණීමෙන් මුළුමනින්ම වැළකී හුදෙකලා වූයේය. පසුගිය වසරේ අගෝස්තු 25 වැනිදා ඔහු මියගියේය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=af13072112</link>
    <topic>මංජු හා ඩයිනොසර්</topic>
    <author>ලීලානන්ද වික්‍රමසිංහ</author>
    <content>මා එවේලේ සිටියේ කාමරයට වී කිසියම් ලිපියක් සංස්කරණය කරමිනි. එවිටමය මංජු මගේ කාමරයට කඩා වැදුණේ. මගේ මේසයට ළංවූ හෙතෙම මා කරනා දෙය දෙස මොහොතක් බලා සිටියේය.මංජු මගේ පුංචි මුනුපුරාය. දැන් ඔහු ඉතා අකමැත්තෙන් පාසල් යයි. ඉගෙන ගන්නේ දෙවැනි ශ්‍රේණියේය. චිත්‍ර කලාවට දක්ෂය. ඔහුගේ යාළුකම ඇත්තේ පොත්වලට වඩා ගස් වැල් සමඟය. වත්තේ ඇවිදින ගමන් දකින ගලක වැලක කෝටුවක ඔහු දකින්නේ අන්අය නොදකින දෙයකි. එක්කෝ සතෙකි. එහෙම නැත්නම් මිනිසෙකි. ඔහුගේ නිර්මාණ ඇස අප පුදුම කරවන තරම් දියුණුය.අද මේ ඇවිත් තියෙන්නේ එවැනි දෙයක් මට පෙන්වන්නට විය යුතුය.’ඒ පාර මොකක්ද?’’මේ බලන්නකෝ’ කියූ මංජු පුදුමාකාර මකුළුවෙකු වැනි දඬු කැබැල්ලක් මගේ මේසය මත තැබීය.’සීයට මේක මොකක් වගේද පේන්නේ?’ඔහු මගේ මේසය මත තබන ලද අරුම පුදුම ලී දණ්ඩ කුමක් වගේදැයි සිතන්නට මම උත්සාහ කළෙමි. මට එය පෙනෙන්නේ කිසි වැඩකට නැති ඉවත දැමිය යුතු කෝටු කැබැල්ලක් ලෙසටය. ඔහු මගේ මුහුණ දෙසම බලා සිටින බව මට හැඟී ගියෙන් මා කළේ නොදන්නා බවක් නොඅඟවා ප්‍රශ්නය ඔහුටම යොමු කිරීමය. නැත්නම් මට ගැලවිල්ලක් නැත.’හා පුතාම කියන්නකො බලන්න’ ඉක්මනින් ඔහු එලවා ගැනීමේ අදහසින් කීවෙමි.’අනේ සීයෙ ඔයාට ඒකවත් තේරුම් ගන්න බැරිද? මේ ඩයිනෝසර්ලා නේ’’මොකක්!’’ඩයිනෝසර්. මේ ඉස්සර කාලෙ මේ ලෝකෙ හිටිය සතෙක්. සීය ඒකවත් දන්නෙ නැහැනෙ.”ඔහු මේසය මත තබා ඇති ලී දණ්ඩ ඒ මේ අත හරවමින් මට එය පෙන්වයි.පුදුමයකි. මෙයට මිලියන 200 ක් තරම් ඈත යුගයක මේ පොළොව මත වාසය කළා යයි කියන ඒ දැවැන්ත සත්ත්වයා අකෘතික ස්වරූපයෙන් මගේ මේසය මත සිටී.මංජුගේ ප්‍රාණ සමාන මිත්‍රයා බවට මේ මිනීමරු සත්ත්වයා පත්ව ඇති බව මා දැන සිටි නමුත් ඉවත දමන ලද කෝටු කැබැල්ලක ඒ සතා සිටින බව ගැන තේරුමක් මට තිබුණේ නැත.’හැබෑව නේන්නම්. පුතා කොහොමද මේක හිතා ගත්තේ?’’එහෙම තමයි දැන් කාලෙ පුංචි ළමයි. සීයලයි කාලෙ වගේ නෙවි.”’ඒකත් එහෙමද?’’සීය දන්නවද මේ ජාතියෙ සත්තු වර්ග කීයක් ඉන්නවද කියල?’ මම නිහඬව සිටියෙමි.’සීයල දන්නෙ මොනවද ඉතින්. ඔන්න එහෙනම් අහගන්නකො.’ඩයිනෝසර්්, ඩයිනමයිට්සොරස්, සරටොප්සොරස්, බ්‍රොන්ටසෝරස්, මැටෙන්විසෝරස්, ඇලෝසෝරස් යනුවෙන් ඔහු ඩයිනෝසර්ලා ගේ වර්ග කියාගෙන ගියේ එක හුස්මටය. මම ලියවිල්ල පැත්තකට කර මංජුගේ මුව දෙස බලා සිටියෙමි.ඉන් නොනැවතී ඔහු උන් ඒ එකිනෙකාගේ ගතිගුණ ද විස්තර කළේ මා මවිතයට පත් කරවමිනි.මට හැඟී ගියේ දැනුම ලබා ගැනීමට අවශ්‍ය නම් ලොකුද පොඩි ද කියා වෙනසක් නැති බවය. මගේ සිහියට නැඟුණේ රූපවාහිනියේ පෙන්වූ, විශ්වවිද්‍යාලයට ගොස් ගණිතය උගන්වන හත් හැවිරිදි දරුවා ය.ඒ වගේම මේ කොල්ලා නම් ඔහුම කියන විදියට නවතින්නේ සත්ත්ව විද්‍යාඥයෙකු වෙලා නොවේ යයි කියන්න පුළුවන් වන්නේ කාටද?’ඉතින් ඔය සතුන් අද නැද්ද?’’පිස්සුද ඒ ගොල්ල ඔක්කොම මැරිල ගිය. සීයට මෙලෝ දෙයක් තේරෙන්නෙ නැහැනෙ.’’අපොයි දෙයියනේ. ඉතින් මොකක්ද උන්ට වුණේ?’’එකපාරටම අහසින් ඇස්ටරොයිඩයක් කඩා වැටුණ උන්ගෙ ඇඟ උඩට. සේරම මැරිල ගියා.’අපි දෙදෙනාම කතා බහෙන් තොරව උනුනුන්ගේ මුහුණ දෙස ටික වේලාවක් බලා සිටියෙමු. ඩයිනෝසර් භයානක උරග වර්ගයකි. උස තෙමහල් ගොඩනැගිල්ලක් තරම්ය. දිග මීටර 30 කි. බර ටොන් 30,000 කි. මියගොස් ඇත්තේ පැයට කි.මී. 241400 වේගයෙන් පොළොවට කඩා වැදුණු ග්‍රාහකයක් නිසාය.එසේ මියැදුණු මේ සත්ත්වයා යළි උපත ලැබුවේ ස්පිල් බර්ග්ගේ ජුරාසික් පාක්වලින් විය යුතුය. එසේ උපත ලැබුවා පමණක් නොව ඌ පොඩි උන්ගේ සිත් තුළට ද රිංගා ගත්තේය.’උන් හිටියා නම් කොච්චර ෂෝක් ද?’’ඔය. සීය කියන්නෙම මෝඩ කතාවක්නෙ. තේරෙන්නෙ නැද්ද උන් හිටියා නම් අපි ඔක්කොම කාලා දමාවි කියල. උන්ට පුළුවන් බස් එකක් උනත් ගිලල දාන්න.’’හැබෑට!’ඉන්පසු මංජු මගේ පොත් රාක්ක දෙස නෙත් හෙළා සිටියේය.’අද වුණත් පොළවට ඇස්ට්‍රෝඩයක් කඩා වැටෙන්න ඉඩ තියෙනවද සීයෙ?’’සමහර විට එහෙම වෙන්න ඉඩ තියෙනව.’’ඉතින් සීයෙ ඇස්ටෙ‍්‍රාඩරයක් වැටුණොතින් අපිත් මැරිල යාවිද?’’ඔව් ඉතින් අපටත් වෙන්නෙ මැරෙන්න තමයි.’’ඉතින් සීයෙ මැරෙනව නම් සීය මේ තරම් පොත් ගොඩක් තියාගෙන ඉන්නෙ මොන එහෙකටද?’මම අන්දමන්ද වීමි. මේ පොඩි කොල්ලා කියන්නේ ඇග හිරිවට්ටන කතාය.’සීයෙ අපේ ටීචරුත් මැරෙයිද?’’ඔව් ඉතින් එයා ඉතුරුවෙන එකක් නෑ’මංජු ටික වේලාවක් කල්පනාවෙන් සිට මෙසේ කීවේය. ’එහෙම නම් හොඳ වැඩේ’’ඒ මොන කතාවක්ද? එහෙම හිතන්නවත් හොඳ නෑ ගුරුවරුන්ට තේරුණාද’.’එයා දවසක් මට බැන්න නෙ ඒකයි එහෙම කිව්වෙ‘’නෑ නෑ එහෙම කතා කරන එක හොඳ නෑ ගුරුවරුන්ට’’එහෙනම් අර ටීචර් කෙනෙකු දණ ගස්සල තිබුනෙ කවුද මන්ත්‍රී කෙනෙක්.’’ඒ මහ කෙළෙහි ගුණ දන්නැති මෝඩ මිනිහෙක්. පුතා එහෙම වෙන්න ඕන නෑ පුතා ගුරුවරු දෙවිවරු වගේ අය. ඒ අයට වැඳුම් පිදුම් කරන්න ඕනෑ.’මඳ වෙලාවක් නිහඬව සිටි මංජු තම පාසල දෙසට හැරී වැන්දේය.’කාටද වැන්දෙ’’ටීචර්ට’මංජු තම ගුරුතුමිය හා අමනාප වී ඇත්තේ එක් හේතුවක් නිසාය.මංජුට චිත්‍රට ඇඳීමට තිබුණේ මනා හැකියාවකි. එහෙත් ඔහුගේ සෑම චිත්‍රයක නිසැකව සිටියේ ඔහුගේ පි‍්‍රයතම මිතුරු ඩයිනෝසර්ලා ය. එක එක විදියේ උන්ය. පිටේ කියත් තල ඇති උන්ය. කටේ උල් දත් ඇති උන්ය. විශාල වලිගයක් සහිත උන්ය. ඩයිනෝසර්ලා ගෙන් පිටත කිසිවක් මංජුට කියා ඇඳීම බොරුය.මේ වදය ඉවසන්නට බැරිම තැන ගුරුතුමිය පොඩි සැල් එකක් දැම්මාය. ඇගේ නොඉවසිල්ලට ලක් වී ඇත්තේ ඔහු අඳින මේ විකාර සත්ත්වයාය.මම කිව්ව නෙ පුතාට ඔය කාලකණ්නි සතා ඇඳිල්ල නවත්තන්න කියල කෝ ඇහැව්වය. ටීචර්ටත් කේන්ති නොගිහින් තියේවිය. මංජුගේ අම්මා වරෙක කෑගසනු මට ඇසී තිබිණ.මෙයින් පසු මංජු නිහඬව සිටියේය. කිසිවක් නොඇන්දේය. මෙසේ දවසක් දෙකක් සතියක් දෙකක් ගත විය. සියල්ලන් සිතුවේ මංජු තවත් නම් ඩයිනෝසර්ලා ගෙන් සහමුලින්ම සිතෙන් අකාමකා දමා ඇති බවය.දිනක් ඒ අතර ඔහු හදිසියේම මා සොයා ආවේය.’මේ බලන්නකො සීයෙ’ කියමන් ඔහු මා වෙත ගෙන ආ පොත දිග හැර පෑවේය.ඔහු පොත පුරාම එක එක තාලේ දත් විලිස්සාගෙන සිටියේ ඩයිනොසොරස්ලාය. මා සිනාව නවත්වා ගත්තේ අමාරුවෙනි. අපි එකිනෙකාගේ මුහුණු දෙස බලා සිටියෙමු. වළක්වා ගෙන සිටි සිනාව මගේ කටින් එළියට පැන්නේය. ඉන්පසු අපි දෙදෙනාම එක් වී සිනාසෙන්නට පටන් ගත්තෙමු.ලීලානන්ද වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=af13072115</link>
    <topic>රාහු කාලය අතහැර ශිෂ්‍යත්ව විභාගයට යන්න</topic>
    <author>ආචාර්ය පියසේන රතුවිතාන</author>
    <content>ශිෂ්‍යත්වයට යන්නහොඳම නැකත්විභාග සඳහා පිටත්වීමට මවුපියෝ සිය දරුවන්ට සුබ නැකැත් වේලාවක් හදා දීමට උනන්දු වෙති. එහෙයින් ඡ්‍යොතිෂය පැත්තෙන් ද යමක් සඳහන් කළ යුතුය.පස්වැනි පන්තියේ ළමයින් සඳහා පැවැත්වෙන ශිෂ්‍යත්ව විභාගය බොහෝ විට පැවැත්වෙන්නේ ඉරිදා දවසකය. හැම ඉරිදා දවසක ම හිරු උදාවට පළමු හෝරාව රාහු කාලයට අයත් වේ. එහෙයින් බොහෝ දෙනකුට පිටත්වන මොහොත රාහු කාලයට අයත් වේ.දරුවකුට විභාගයක් සඳහා පිටත්වන හෝරාව වත් සුබ අයුරින් යොදාගත හැකි දිනයක් යොදාගැනීම වගකිවයුත්තන්ගේ යුතුකමකි.මෙවර අගෝස්තු 25 වැනි ඉරිදා දින පක්ෂියා මයුරය. එදින උදේ 7.04 දක්වාම මයුර පක්ෂියා නිදි අවස්ථාවේය. ඒ උදේ 7.44 දක්වාම රේවති නැකත පවත්නා බැවිනි. එතැන සිට එළැඹෙන හෝරාව තුළ අස්විද නැකත උදාවී භේරුණ්ඩ පක්ෂියා රජ අවස්ථාවේ වේ. උදා හෝරාවේ තත්කාල කේන්ද්‍රයේ සඳු 8 වැන්නේය. උදා ලග්නය සිංහය වේ. එදින සුබ නැකතක් යොදා ගැනීමේ අසීරුතාවය නිසා යටත්පිරිසෙයින් උදේ 7.04 - 8.04 අතර කාලය තුළ විභාගය සඳහා පිටත්වීම වැදගත් වෙතැයි සිතමි. හැම කටයුත්තකදීම හැම නැකතකට ම වඩා ඒ සඳහා පිටත්වන නැකත වැදගත් බව ඡ්‍යොතිෂ නියමය වේ.දවස ඉරිදාවක් නිසා සුදු පැහැති ඇඳුමකින් සැරසීම මැනවි. 7.04 සිට උදා නැකත අස්විද බැවින් නැඟෙනහිර දිශාව බලා පිටත්වීම ද යහපත්ය. තම ගුරුවරයා ඒ මොහොතේදී සිසුනට ඉටු දෙවියන්ය. එහෙයින් ගුරුවරයා සිහිපත් කර පිටත් වීමෙන් බොහෝ බාධක ඉවත් වේ. ඒ සියල්ල මත වායු ගෝලයේ වූ විශ්ව ශක්තිය ඔබට ද ශක්තියක් වනු ඇත. උදේ 7.14 වඩාත් ශුභ අවස්ථාවයි.මිනිසකුගේ දැනුම මනින්නට නිවැරදි මිනුම් දණ්ඩක් නැත. හේතුව එක් එක් අයගේ දැනුම වෙනස්වන බැවිනි. එහෙම වන්නේ උගත් විෂයයන් අනුව දැනුම විවිධ වන බැවිනි.විශ්වය අඩි කෝදුවෙන් මනින්නට බැරිය. ඔරුවත් – හබලත් දෙකෙන් ගඟ තරණය කළ හැකි මුත් හබලකින් ගඟේ ගැඹුර මනින්නට බැරිය. දැනුමත් එසේය. එහෙයින් විභාගවලදී දැනුමේ ප්‍රමාණය මැන බැලීමට විභාග ක්‍රමය උපයෝගී කරගෙන ඇත. එහෙයින් අදාළ විෂය ක්‍ෂේත්‍රයේ සීමා මායිම් දක්වා, විෂය නිර්දේශයක් ඉදිරිපත් කර එම සීමාවේ දැනුම පරීක්ෂා කර බැලීමක් කෙරෙයි. ඒත් ඒ වූ කලී ඉතාම නිවැරැදි ක්‍රමය නොවේ.ඇතැම්විට මහාචාර්යවරයකුට පස්වැනි ළමයකුගේ විෂය දැනුම නැති අවස්ථා වේ. විභාග ක්‍රමය දැනුම පරීක්ෂා කර බැලිමේ නිවැරැදි ක්‍රමය නොවන බවත් සඳහන් කළේ එහෙයිනි.ලක්ෂ තුනක් පමණ පෙනී සිටි විභාගයකින් තුන්දාහක් පමණ සමත් වී අනෙක් දෙලක්ෂ හැත්තෑදාහම අසමත් වන අවස්ථා වේ. උත්තර පත්තරය නිරීක්ෂණය කරන්නාගේ ඉවසිලිමත් බව, දැනුම, පිරිසුදු සිහිය හා ආකල්ප අනුව ද කෙනෙකුගේ දක්ෂතාවය මතු නොවී අසමත් වන්නට ඉඩ තිබේ. උත්තර පත්තර නිරීක්ෂණය කරන්නන්ගේ මානසික ස්වභාවය සමහර විට අපේක්ෂකයාගේ අවාසියට හේතුවක් වන්නට බැරි කමක් නැත. තමාගේ දරුවකු විභාගයෙන් අසමත් වූ කෙනකු උත්තර පත්‍ර නිරීක්ෂකයකු වෙතොත් ඔහුගේ මානසිකත්වය ළමයාට අවාසියක් විය හැකිය.දක්ෂයෝ අසමත්අදක්ෂයෝ සමත් වෙන්ඩ පුළුවන්මේ ලියුම්කරු අවුරුදු ගණනාවක් උත්තර පත්‍ර නිරීක්ෂණය කරන පරීක්ෂකයකු වශයෙන් සේවය කළ කෙනෙකි. එක් අවස්ථාවක උද්ගත වූ අපූරු සිද්ධියක් මගේ මතකයට එයි.සිංහල භාෂා ප්‍රශ්න පත්‍රයට පිළිතුරු ලියා තුබූ හතර දෙනකුට මම විශිෂ්ට සාමාර්ථයට අදාළ ලකුණු දී තිබුණි. අපේ ප්‍රධාන පරීක්ෂකතුමාව සිටියේ එවකට කටුකුරුන්ද ගුරු අභ්‍යාස විද්‍යාලයේ විදුහල්පතිතුමාය. මා දුන් විශිෂ්ට සාමාර්ථය අවලංගු කර ඒ අයට සම්මාන සාමාර්ථය දක්වා ලකුණු අඩු කිරීමට මට එතුමාගෙන් උපදෙස් ලැබුණි.මම එතුමාගේ අදහසට එකඟ නොවීමි. එහෙයින් එය විභාග කොමසාරිස්තුමාට යොමු කිරීමට සිදුවිය. මගේ මතකයේ හැටියට එවකට විභාග කොමසාරිස්වරයා වූයේ ගුණපාල එදිරිසිංහ මහතාය. එතුමා නාලන්දා විද්‍යාලයේ විදුහල්පතිව සිටි සමයේ මා ඒ විදුහලේ ගුරුවරයෙක් වශයෙන් සේවය කළෙමි. එහෙයින් එතුමාට මගේ භාෂා - සාහිත්‍ය දැනුම පිළිබඳව මනා අවබෝධයක් විය. මා දුන් ලකුණු ප්‍රමාණය නිවැරැදි බව එතුමා නිර්දේශ කර තිබුණි.මා ඒ සිද්ධිය මෙතැනට ඉදිරිපත් කළේ උත්තර පත්‍ර නිරීක්ෂණය කරන අයගේ ආකල්ප, දැනුම, සාධාරණ විනිශ්චය වෙනස්වන බවත් ඒ නිසා ඇතැම් විට දක්ෂයා අදක්ෂ තත්ත්වයට පත්විය හැකි බවත් පෙන්වීමට ය.සමහර විට අති දක්ෂයෝ විභාගවලින් අසමත් වෙති. අදක්ෂයෝ සමත් වෙති. එහෙම වන්නේ කාලය බෙදා ගැනීමේ අසමත්කම නිසා ප්‍රශ්න දෙක තුනකට පිළිතුරු ලියන්නට කාලය මදි වන බැවිනි. එවිට ඒ ප්‍රශ්න දෙකේ ලකුණු ඔහුට නො ලැබී යයි. හැම ප්‍රශ්නයකට ම ටික ටික හෝ පිළිතුරු ලියූ කෙනකුට ටික ටික ලකුණු ලැබුණත් ඒ සියල්ල එකතු කරන විට දක්ෂයාට වඩා ලකුණු ප්‍රමාණයක් රැස්කර ගැනීමට හැකි වෙයි. ඇතැම් විට දක්ෂයන් විභාගවලින් අසමත් වන අවස්ථා ඇති බවක් මුලින් සඳහන් කළේ එහෙයිනි. එහෙයින් ප්‍රශ්නපත්‍රයේ සියලුම ප්‍රශ්නවලට පිළිතුරු ලිවීම සඳහා එක් ප්‍රශ්නයකට මිඩංගු කළ යුතු කාලය නිශ්චය කරගෙන සිටිය යුතුය. අසන ප්‍රශ්නයට පිළිතුරු නොදී වෙනත් යමක් ගැන ලියන්නට පෙලඹෙන අයත් බොහෝ විට විභාගයෙන් අසමත් වෙති. මෙතැනට උචිත අපූරු කතාවක් මට මතක් වේ.නම කී පමණින් උගත් ලෝකයම හඳුනන විශාරදයකුට උපාධි සහතිකය තිබුණේ නැත. එහෙත් ඇතැම් උපාධි ප්‍රශ්න පත්‍රයකට එතුමාගේ ලේඛන කොටස් උපුටා දක්වන අවස්ථා ද වේ. එතුමාට උපාධි ලෝගුව නොවීම ඇතැම් මහාචාර්යවරුන්ගේ සමච්චලයට හේතු විය. එහෙයින් එතුමාගේ අනුගාමිකයෝ එතුමාට උපාධියක් සඳහා පෙනී සිටීමට බල කළහ. එහෙයින් එතුමා එසේ කළේය. විභාගයට පිළිතුරු ලිවීමට කාලය වෙන් කර තිබුණේ පැය තුනකි. එතුමා මුළු පැය තුනම පළමුවන ප්‍රශ්නයට පිළිතුරු ලිවීම සඳහා යොදා ගත්තේය. එතරම් පළල් දැනුමක් එතුමාට විය. ඒත් ඒ එක ප්‍රශ්නයකට ලැබෙන ලකුණු ප්‍රමාණය පමණක් එතුමාට ලැබීම නිසා විභාගයෙන් අසමත් විය.විභාග ක්‍රමය දැනුම මැනීමේ නිවැරැදි ක්‍රමය නොවන බවක් මා මේ ලිපිය ආරම්භයේ දී සඳහන් කළේ එහෙයිනි. කාලය බෙදා ගැනීමට උනන්දු නොවී දන්නා සියලු දේ ලියා අසමත් විය. අඩු දැනුමෙන් වැඩි ප්‍රශ්න සංඛ්‍යාවකට පිළිතුරු ලියුවෝ සමත් වූහ. එහෙයින් විභාගයකට පිළිතුරු ලිවීම සඳහා කාලය බෙදා ගැනීම ප්‍රමුඛ කාර්යයකි.විභාගවලට පිළිතුරු ලිවීමේදී අනුගමනය කළ යුතු ක්‍රියාමාර්ග පිළිබඳ උපදෙස් ඇතැම්විට සිසුවාට ලැබෙනුයේ පාසලේදීය. එම උපදෙස් වරදවා තේරුම් ගැනීම නිසා මගේ ළමා වියේ දී මම මහත් දුෂ්කර අවස්ථාවකට මුහුණ දුන්නෙමි.ළමයිනේ ඔය උත්තර පත්තර බලන මහත්වරුන් වැඩි දෙනෙක් සිංහල භාෂාවට වඩා ඉංග්‍රිසි භාෂාව දන්නා අයයි. ඒ නිසා ඕනෑ නැති බර වචන ලියන්නේ් නැතුව කාටත් වැටහෙන සරල වචනවලින් උත්තර ලියාපල්ලා’යි අපට උපදෙස් දුන්නේය. මේ උපදේශය වරදවා තේරුම්ගත් මා අතින් මහත් වූ වරදක් සිදුවිය.ශරීරයේ අපවිත්‍රමය කොටස් පහවන ඉන්ද්‍රියයන් තුනක් සඳහන් කරන්නැ’යි එක් ප්‍රශ්නයක් විය.ඉටු දෙවියාටඅායාචනා කරන්නමම එයට පිළිතුරු වශයෙන් 1. අධෝමුඛය යන වචනය ලීවෙමි. ඒත් බරවචන නොලියා සරල වචනයෙන් පිළිතුරු ලියන්නැයි ගුරුතුමා කී නිසා එය සරල වචනයකිනුත් මුත්‍රා මාර්ගය යන්න තවත් සරල වචනයකිතුන් හැඳින්වූයෙමි.මා ලියූ පිළිතුරු ගැන විභාගයෙන් පසුව මගේ අනෙක් පන්ති සගයන්ට ද කීවෙමි. ඔවුහු මට සමච්චලයෙන් සිනාසුණහ. එපමණක් නොව ඒ බව ගුරුතුමාට ද දන්වා තිබුණි. මා උපහාසයට ලක් කළ ගුරුතුමා ඔබ සෞඛ්‍ය ප්‍රශ්න පත්‍රයෙන් අසමත් යැයි අනාවැකියක් ද කීවේ ය.ඒත් විභාග ප්‍රතිඵල නිකුත් වූ විට සෞඛ්‍ය ප්‍රශ්න පත්‍රයට සම්මානයක් ලබා සිටි එක ම ශිෂ්‍යයා මා පමණක් විය. මගේ උත්තර පත්‍රය බැලූ පරීක්ෂකයා මට අනුකම්පා කරන්නට ඇතැයි සිතමි.මා ඒ පුවත මෙතැනට ඉදිරිපත් කළේ විචාර බුද්ධියෙන් යුතුව පිළිතුරු ලිවිය යුතු බව මතක් කිරීමටය. ඉන්පසු පෙනී සිටි හැම විභාගයකින්ම මම පහසුවෙන් සමත් වූයෙමි.විභාගය ළං වන විට බොහෝ විභාග අපේක්ෂකයනට ‘විභාග උණක්’ වැලඳේ. සියල්ල අමතක වූ බවක් දැනේ. තමාට පිළිතුරු ලියන්නට බැරිවෙතැයි අස්ථාන බියක් ඇතිවේ. විභාගයට වාඩි වී ප්‍රශ්න පත්‍රය අතට ගත් සැනින් එය කියවා ගන්නට බැරි තරමට මානසික පසුබැස්මක් ඇතිවේ. එසේ විය යුතු නැත. සන්නද්ධ සෙබළකු සටනට පිවිසෙන්නාක් මෙන් විභාගයට ඉදිරිපත් විය යුතුය. මගේ දැනුම උත්තර පත්තරයට වමාරා උත්තර පත්‍ර බලන්නන් මවිත කරමි’යි යන උදාර සිතුවිල්ල ඇතිව විභාගයට වාඩි වී නිමේෂයක කාලයක් තම විෂය භාර ගුරුවරයා සිහිපත් කළ යුතුය. මව - පියා සිහිපත් කළ යුතුය. පෑන ක්‍රියාත්මක කළ යුත්තේ ඉන් පසුවයි. එවිට ඔබේ ඉටු දෙවියා ඔබ පසුපසින් සිට ඔබ උගත් දේ ඔබට යළි යළි මතක් කරයි. එවිට ඔබට දැඩි ආත්ම ධෛර්යයක් ලැබේ.මහා බල ලැබෙනබෝධි පූජාවයි, සෙත් කවියයිශාබ්දික විද්‍යාවේ ශක්තියත් ඔබට ලබාගත හැකිය. ඉටු දෙවියන් වුවද ඔබේ මනසට ධෛර්යය ලබා දෙන්නේ එය ඉල්ලා සිටියොත් පමණි. විභාගයට ඉදිරිපත් වීමට සතියකට දෙකකට පළමු බෝධි පූජාවක් තැබීමෙන්, සෙත් කවියක් කියවා ගැනීමෙන් ඔබට පුදුමාකාර චිත්ත ශක්තියක් ලබාගත හැකිය. වායුගෝලයේ හැම තැනෙකම ඔබට අත දෙන ඔබේ ඉටුදෙවියා වෙයි. ආයාචනා කළ විට පමණක් එය ලැබේ.බෝධි පූජාවක් පැවැත්වීම යනු තරමක දුෂ්කර පූජාවකි. පැන් කලයක් දෝතින් ගෙන බෝධිය පැදකුණු කර පැන් කලයේ වූ වතුර බෝධියට දැමීම බෝධි පූජාවක් නොවේ. එය ගසකට වතුර දැමීමක් පමණි. බෝධි පූජාවක් කිරීම සඳහා පළමුකොට පැන් කළය දෝතින් ගෙන තමා විසින් ජීවිතයේ දී ශේෂකර ගත් එක් ගුණධර්මයක් සිහිපත්කර විනාඩියක් පමණ සමාධිගත චිත්තයෙන් යුතුව අධිෂ්ඨාන පූර්වකව එය සත්‍යවාදී සැබෑවක් නම් මගේ ප්‍රාර්ථනය මුදුන් පැමිණේවා’යි සිතා බෝධිය නෑවීමය. නිදසුනක් දක්වතොත් මා දන්නා කාලයක සිට මාංශ භක්ෂණයෙන් තොරව සිටියෙමි. සොරකමක් වංචාවක් නොකෙළෙමි. සත්ව ඝාතනයක් නොකෙළෙමි ආදී වශයෙන් රැස්කර ගත් ගුණධර්මයක් බෝධි පූජාව කරන්නාට විය යුතුය. එසේ නොමැතිව කරන බෝධි පූජාව ප්‍රතිඵල රහිතය.සෙත් කවියක් කියැවීමත් විභාග අපේක්ෂකයාට යහපත් බවක් මේ ලිපියේ සඳහන් විය. ඒත් සියලු දෙනාටම සෙත් කවි ලියන්නට බැරිය. ඒ සඳහා දක්ෂතා කීපයක් සපුරා සිටිය යුතුය. සෙත් කවිය ලියන්නාට කවි තැනීම පිළිබඳ සුවිශේෂ දක්ෂකමක් විය යුතුය. ඡ්‍යොතිෂ දැනුමෙන් සපිරී සිටිය යුතුය. ශාබ්දිකත්ව ශක්තිය විය යුතුය. විනාඩි 12 කට අඩු කාලයක් තුළ කවිය ලියා නිම කළ යුතුය. කවිය ලියාගෙන යන අතරතුර කැපීම් කෙටීම් නොකළ යුතුය. නිහඬ බව රැකිය යුතුය. මේ සියලු දක්ෂතා ඇති කෙනකුට මිස සෙසු කෙනකුට එය කළ නොහැකිය. සෙත් කවි ලිවීමේ දී පිළිපැදිය යුතු පිළිවෙත් තවත් බොහෝය. කාව්‍යමය රීති උල්ලංඝනය නොවිය යුතුය. එක් එක් පුද්ගලයාගේ ජන්ම නැකත අනුව ගණ රටාව වෙනස් වේ. රිත්මය සුරැකිය යුතුය. නම දෙපස වේද නොවිය යුතුය.මේ සියලු දෙයින් තොරව සෙත් කවියක් නිර්මාණය කරන්නට බොහෝ පුළුවන් කම් විය යුතුය. නැතොත් එය වස් කවියක් වීමට හෝ බොල් කවියක් වීමට ඉඩ තිබේ. කවිය නිර්මාණය කිරීමේදී රකින ගණ රටාව ගායනයේ දී නොබිඳිය යුතුය. ඇතැම් දේව ගණයෙන් යුතු පදයක් ඇදී කියවතොත් එය වායු ගණයකට පරිවර්තනය වේ. එහෙයින් ගණ රටාව නොබිඳෙන අයුරින් එම සෙත් කවිය ගායනය කළ හැකි කෙනකුට පමණක් සෙත් කවියක් කිව හැකිය. බොහෝ අපූරුවට ලියූ සෙත් කවියක් කෙනෙක් ගායනයේ දී වරදවා උච්චාරණය කරති.සෙත් කවියක් කියැවීමෙන් දෙයාකාර ප්‍රතිඵලයක් ලැබේ. එකක් නම් ඉටු දෙවියන්ගේ ආශිර්වාදය ලැබීමයි. දෙවැන්න, විභාගයට ඉදිරිපත්වන්නා තුළ දැඩි ආත්ම ශක්තියක් ඇතිවීමයි. ඒ උනන්දු සහගත මානසික ශක්තිය නිරවුල් මනසකින් යුතුව විභාගයට පිළිතුරු ලිවීමට දායක වෙයි.ආචාර්ය පියසේන රතුවිතානකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=af13072114</link>
    <topic>දේශපාලන අනාවැකි කියූ හෙන්රි පීරිස්</topic>
    <author/>
    <content>දේශපාලනඥයන්ට ගැඹුරක් තිබිය යුතුය. අලුතින් දේශපාලනයට පිවිසෙන අයට අපි නවකයන් යයි කියමු. නවකයන් දේශපාලනයේදී ගැඹුරක් ඇතිකර ගත යුතුය. ඒ සඳහා අමුතුවෙන් පාඨමාලා - සම්මන්ත්‍රණ - දේශන ආදිය අවශ්‍ය නොවේ. අවශ්‍ය වන්නේ තැන්පත් බව සහ ඇසුර තුළින් ඉගෙනගැනීම පමණි.නවකයන්ට ඇසුරු කළ හැකි අංශ දෙකක් ඇත. එක් අංශයක් පොත්පත්ය. අනෙක ජ්‍යෙෂ්ඨ දැන උගත් පළපුරුදු දේශපාලනඥයන්ය. එදා ජ්‍යෙෂ්ඨයන් හැටියට ආදර්ශවත් දේශපාලන දිවියක් ගෙවූ අය අතර ඩඩ්ලි සේනානායක, එම්.ඩී.බණ්ඩා, එම්.ඩී.එච්.ජයවර්ධන, ඇස්.ඩබ්ලිව්.ආර්’ඩී.බණ්ඩාරනායක, ඇන්.ඇම්.පෙරේරා, ෆීලික්ස් ඩයස් බණ්ඩාරනායක, එස්.ඒ.වික්‍රමසිංහ, ලෙස්ලි ගුණවර්ධන, විවියන් ගුණවර්ධන සහ පිලිප් ගුණවර්ධන ද වෙති. මේ අය ආදර්ශයට ගෙන ඔවුන්ගේ අඩිපාරේ ගිය අයද දේශපාලනයේ බැබළුණහ.කනිෂ්ඨයන්ට ආදර්ශයට ගත හැකි ජ්‍යෙෂ්ඨයන් අද අඩුය. ඒ නිසා ජ්‍යෙෂ්ඨයෝ ද කනිෂ්ඨයෝ ද හරිහරියට යකා නටති. ගුරා හිටගෙන කරන වරද ගෝලයෝ දුවමින් සිදු කිරීම වරදක් නැතැයි කියති. දැන් ගෝලයෝ සහ ගුරාලා එක්ව හරි හරියට ඒ වරදම සිදු කරති.කෙසේ හෝ අතීතයේ ප්‍රකට දේශපාලනඥයන්ගේ තොරතුරු කතාකිරීම මොහොතකට නවතා වත්මන් පරපුර අසා නැති චරිතයක් ගැන කතා කරමු. වාමාංශික දේශපාලන ලේඛක ඉතිහාස පොතේ නම් දෙක තුනක් ඇත. එයින් වඩාත්ම සුවිශේෂී නම් දෙකකි. එක් අයකු නම් ‘ඇත්ත’ පත්‍රයේ බී.ඒ.සිරිවර්ධන නොහොත් සිරාය. සිරා බිහිවන්නට පෙර සිටියේ හෙන්රි පීරිස්ය.හෙන්රි පීරිස් වාමාංශික දේශපාලන ඉතිහාසයේ සටහන් වන්නේ දක්ෂ කථිකයකු දේශපාලන ලේඛකයකු වශයෙන් පමණක් නොව දුරදක්නා නුවණත් ඇති දේශපාලන අනාවැකි කියන්නකු ද වශයෙනි. මොහු සම්බන්ධ වී සිටියේ ලංකා සමසමාජ පක්ෂයටය. සමසමාජ පක්ෂයේ නිල පුවත්පත වන ‘සමසමාජ’ පුවත්පතේ කර්තෘ ද හෙන්රි පීරිස්ය.මොහු ගැන රසවත් තොරතුරු කීපයක් දැනගන්නට අද ඇති එකම මඟ ඔහු ළඟින්ම ඇසුරු කළ අය සම්බන්ධ කර ගැනීම පමණි. ඒ නිසා ඉදිරියේ දී සටහන් කරන රසවත් තොරතුරු කීපය ලබාගත්තේ ඔහු ඇසුරු කළ දෙතුන් දෙනකුගෙනි.1947 දී එස්.ඩබ්ලිව්.ආර්.ඩී.බණ්ඩාරනායක එක්සත් ජාතික පක්ෂයෙන් ද සභානායක තනතුරෙන් ද ඔහු දැරූ ඇමැති පදවියෙන් ද ඉවත් වී විපක්ෂයට එක්විය. එවකට විපක්ෂ නායකව සිටියේ ආචාර්ය ඇන්.ඇම්.පෙරේරාය. පාර්ලිමේන්තුවේ විපක්ෂ නායක වෙන්නට වැඩි ආසන ගණනක් හිමිව තිබුණේ ලංකා සමසමාජ පක්ෂයටයි. මේ තත්ත්වය යටතේ එස්.ඩබ්ලිව්.ආර්.ඩී. එජාපයෙන් ඉවත්වීම ලසසපයට සුවිශේෂී සිද්ධියක් විය. ලසසපයේ න්‍යායාචාර්ය ලෙස්ලි ගුණවර්ධනට ද බණ්ඩාරනායකගේ වෙනස්වීම සුවිශේෂ ප්‍රවණතාවක් විය. බණ්ඩාරනායක ඉවත්වීමත් සමඟ ජනතාව ඊළඟ විකල්පය ලෙස බලන්නේ ලසසපය දෙස බව ලෙස්ලිගේ පිළිගැනීම විය.ලෙස්ලි පක්ෂ කාර්යාලයට ගියේය.”බණ්ඩා ඇමැතිකමින් අස්වෙලා. එක්සත් ජාතික පක්ෂයේ පිපිරීමක්” ලෙස්ලි දවසේ ප්‍රධාන පුවත ලෙස දැන්වීය. ලෙස්ලි කියන විදිහට ඊළඟ විකල්පය ලසසපය.ඔහු පක්ෂ කාර්යාලයට දිව ගියේය. “බණ්ඩා එක්සත් ජාතික පක්ෂයෙන් අයින් වෙලා. පක්ෂයේ පිපිරීමක්. ලෙස්ලි පක්ෂයේ සහෝදරයන්ට අලුත්ම ආරංචිය දුන්නේය. පක්ෂයේ පත්‍රය වන ‘සමසමාජ’ කර්තෘ හෙන්රි පීරිස්ය. ඒ වේලාවේ හෙන්රි සිටියේ නැත. පත්‍රය භාරව සිටි බටුවන්දර ගුණවර්ධන එහි සිටියේය.”සහෝදරයා යූඇන්පියේ ලොකු පිපිරීමක්. බණ්ඩා අයින් වෙලා. මේ ගැන ඊළඟ සමසමාජ පත්‍රයේ කතුවැකියක් ලියන්න” ලෙස්ලි බටුට කීවේය. එසේ ප්‍රකාශ කළ ලෙස්ලි අලුත්ම දේශපාලන ප්‍රවණතාව පිළිබඳව ඉහළ පෙළේ සාකච්ඡාවකට අනෙක් පක්ෂ නායකයන් හමුවිය.හෙන්රි පීරිස් මේ වන විට පක්ෂ කාර්යාලයට ආවේය. බටු අලුත්ම ආරංචිය ඔහුට සැලකළේය.බණ්ඩා අස්වෙලාද? දැන් මොකද ලෙස්ලි කරන්න කිව්වේ” හෙන්රි ඇසීය.”ලෙස්ලි සහෝදරයා කිව්වා සමසමාජ පත්‍රයට ඒ ගැන කතුවැකිය ලියන්න කියලා” බටු හෙන්රිට කීවේය.”හරි හරි දැන් තමුසෙ ලියන්න පටන් ගන්නවා. බටු ලියන්නට පටන් ගත්තේය. ඉන් එහාට ලියන්නට බටුට හෙන්රිගේ උපදෙස් අවශ්‍යය.“දැන් කියවනවා ලියපු ටික” හෙන්රි බටුට අණ කළේය.”එස්.ඩබ්ලිව්.ආර්.ඩී.බණ්ඩාරනායක එක්සත් ජාතික පක්ෂයෙන් ද ඔහු දැරූ සියලු ඇමැති පදවිවලින් ද ඉල්ලා අස්විය. මේ නිසා එජාපය තුළ බරපතළ පිපිරීමක් ඇතිවිය. එය දේශපාලන වශයෙන් එජාපය තුළ මතුවූ විසඳා ගත නොහැකි අර්බුදයකි” ලියූ ටික බටු කියෙව්වේය.”එහෙනම් ඊළඟට මේ වාක්‍යයත් ලියා ගන්නවා” හෙන්රි බටුට අණ කළේය ඔහු ලියාගන්නට සූදානම් ි විය.”අමරණීය ලංකා සමසමාජ පක්ෂයට ද කෙළවුණේය” හෙන්රි පීරිස් සිනාසෙමින් නොව කේන්තියෙන් කීය.ඒ කෙළවිල්ල තවමත් එසේමය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=as1307211</link>
    <topic>අපේ හාමුදුරුවනේ ඔබ වහන්සේට බුදුබව අත්වෙනවා</topic>
    <author>විශේෂ ස්තුතිය - දිනේෂ් හේවාවිතාරණ මහතාට</author>
    <content>අපේ හාමුදුරුවනේ ඔබ වහන්සේට බුදුබව අත්වෙනවාමේ කියන්නට යන්නේ යුග ගණනක් ඈතට දිවෙන අතීත කතාවකි. කෝට්ටේ යුගයේ දී බස්නාහිර පළාතේ බොහෝ ගම් බිම් ජනාවාස වුණි. විශේෂයෙන් iv වැනි පරාක්‍රමබාහු රාජ්‍ය සමයේ දී සයවැනි පරාක්‍රමබාහු රජතුමා විසින් බැබිලි යන තැනැත්තාට ගම්වරයක් ප්‍රදානය කරන ලදී. එම ප්‍රදේශය එකල බැබිලියාන නමින් ද පසුව උච්චාරණයේ පහසුව තකා පැපිලියාන හැටියට ද වෙනස් වී ඇත. අද කොළඹ හොරණ මාර්ගයේ කොහුවල පසුකළ විටදී පැපිලියාන හමුවේ. එමෙන්ම ‘බැබිලිගෙන්’ පැවත එන්නෝ පැපිලියානගේ යන වාසගම භාවිතා කරන්නට වූහ. බැබිලිගෙන් පැවත ආ පරපුර පසුව තෙලවල, බොරුපන, මොරටුමුල්ල ආදී ප්‍රදේශවල පදිංචි වී ඇත. එකල මොරටුව, ලුනාව ප්‍රදේශයේ පොළක් ද තිබිණි. ඇළ මාර්ග හා මුහුදු මාර්ග ආදිය භාවිතයෙන් මේ ප්‍රසිද්ධ පොළට බොහෝ දෙනා ආව ගියහ. ගාල්ලෙන් ද ඉඳුරුවෙන් ද ලුනාව වෙළෙඳපොළට වෙළෙන්දෝ ආහ.මේ අතුරු කතා අතර ප්‍රමුඛ වන්නේ අප කියන්නට යන තෙලවල ග්‍රාමයයි. එය ක්‍රමයෙන් ජනාවාස වූ ගමකි. මුල් කාලයේ පවුල් හත අටක් ජීවත් වූහ. මේ ගමේ ප්‍රධානියා වුයේ ප්‍රෝලිස් කුලවර්ධන විදානරාලහාමිය. ඔහු රජයේ නියෝජිතයා ද විය. එමෙන්ම ඔහු යමක්කමක් තිබුණු අයකු වූ අතර ගමෙහි දියුණුව වෙනුවෙන් බොහෝ කැපවීමෙන් කටයුතු කළ තැනැත්තෙකි.තෙලවල ගම්මානය එකල වළං කර්මාන්තය සඳහා ද ප්‍රසිද්ධියට පත්ව තිබිණි. ගමට යහපත් දේ කළ ප්‍රෝලිස් කුලවර්ධන විදානරාලහාමි එකල තෙලවල ගම්වැසියන් වෙනුවෙන් තමන්ට අයත්ව තිබූ ඉඩමක් පරිත්‍යාග කර පාසලක් ආරම්භ ‍කළේය. ඒ එක්දහස් අටසිය අනූඅටේ දීය. කුඩාවට ආරම්භ කෙරුණු පාසලේ මුල්ම කළමනාකරු හැටියට කටයුතු කරන ලද්දේ ගමේ පන්සලේ නායක ස්වාමීන් වහන්සේය.වසර සියයකටත් වඩා පැරැණි තෙලවල රාහුල විද්‍යාලය මේ වන විට ප්‍රදේශයේ හොඳ නමක් දිනාගෙන ඇත්තේය. එහෙත් ඒ හොඳ නම ලැබීමට පෙර විද්‍යාල‍ය‍ බොහෝ අභාග්‍යසම්පන්න කාලයක් ගත‍කළේය. එය වසරක දෙකක නොව වසර ගණනක කඩාවැටීමකි.ප්‍රදේශයේ ජනතාව අතර අප්‍රසාදයට පත්වෙමින් තිබූ පාසලේ නාමය යළිත් ගොඩගත හැකි යැයි කිසිවකුත් නොසිතුවේය. ගමේ දරුවෝ ගමේ පාසල මඟහැර ගමෙන් එපිට පාසල් සොයා යන්නට වූහ. දරුවෝ හිතුණු හිතුණු වෙලාවට පාසල් ආහ. ගුරුවරු ද එසේමය. ඉගෙනීම කඩාකප්පල් විය. පාසල වැසීයන මට්ටමට ආවේය. වැසි කාලයට පාසල් වත්ත එකම මඩ ගොහොරුවකි. පාසල පත්වූ දුක්ඛිත තත්ත්වය පිළිබඳව බලන්නට එය ගොඩගන්නට කිසිවෙක් නොසිටි මොහොතක පාසලට අලුත් විදුහල්පතිවරයෙක් පත්ව ආවේය. කවුරුත් බලා සිටියේ කුමකින් කුමක් වේද කියාය. පත්ව ආ නව විදුහල්පතිවරයා භික්ෂූන් වහන්සේ නමකි.උන්වහන්සේ මුලින්ම පාසල ද එහි දරුවෝ පිළිබඳව මෙන්ම දෙමවුපියන් ගැන ද අධ්‍යයනය කළහ. පාසල් කාලය තුළ හන්දිවල අපිළිවෙළ පාසල් ඇඳුමින් ඇවිද ගිය වැටෙන් පැන පාර දිගේ ගොස් අවේලාවේ ගෙවල්වලට ගිය දරුවෝ මෙන්ම හිතූ හිතූ වේලාවට පාසලට පැමිණි දරුවන්ට ද වැට බැඳිණි.“පලපොත සුමනානන්ද හාමුදුරුවෝ අපේ පාසලේ විදුහල්පති තනතුරට ඇවිත් මේ වන විට මාස දහයක් විතර ඇති. අද වන විට පාසලේ පැහැදිලි වෙනසක් දකින්නට පුළුවන්කම තියෙනවා. හාමුදුරුවෝ එනවිට මේ පාසලේ දරුවෝ අවටට හිරිහැරයක් වෙලා හිටියේ. නමුත් අද වන විට ඒ තත්ත්වය හාත්පසින්ම වෙනස්. අපි තාමත් මේ පාසලේ කටයුතු පිළිබඳව සොයා බැලී‍ම් කරනවා.. දරුවෝ පිළිවෙළකට පාසල් එනවා. පාසල් ඇඳුම පිළිවෙළක් ඇතිව අඳිනවා. හාමුදුරුවන්ගේ උත්සාහය නිසයි දරුවන්ට පාසලට දාන්න සපත්තු ලැබුණෙත්.”අතීතයේ තෙලවල ගම්මානයේ විදානරාලහාමි වූ ප්‍රෝලිස් කුලවර්ධන මහතාගේ පරම්පරාවේ පස්වැනි පුරුකේ ඒ කියන්නේ කුලවර්ධන මහතාගේ මුනුපුරකු වන ජිනසේන කුලවර්ධන මහතා පවසයි.මඩවගුරක්ව තිබූ රාහුල විද්‍යාලය අද පිළිවෙළය. පිරිසුදුය. දරුවෝ තම පාසල ගැන අභිමානයෙන් කටයුතු කරති. ඔවුහු ඉගෙනීමට මුල්තැන දෙන අතරේම පාසලේ බාහිර කටයුතුවලට ද මුල්තැන දෙන්නෝය.“අපි කවදාවත් හිතුවේ නැහැ පාසල මේ තත්ත්වයට ඒවි කියලා නායක හාමුදුරුවෝ වැඩියට පස්සෙ අපේ පාසලේ ක්‍රීඩා උත්සවයක් පැවැත්වුවා. එදා උත්සවය සාර්ථකව තිබුණා. උත්සවය අවසානයේ හැමෝම යන්න ගියා. ඒත් නායක හාමුදුරුවෝ අපිව නතර කර ගත්තා. ගුරුවරුත් හිටියා. අපත් සමඟ උන්වහන්සෙත් බිම වාඩිවුණා. උත්සවයේ අඩුපාඩු මෙන්ම සාර්ථක අසාර්ථක බව, අපිට දැනෙන දේ, අපි හිතන දේ ගැන අපිත් එක්ක කතාකළා. උන්වන්සේගේ ඒ කතාබහ, අපි හැමෝ සමඟම සුහදව සාකච්ඡා කිරීම අපිට ලොකු හයියක් වුණා.” පාසලේ වැඩිහිටි දරුවෝ අතීතයේ දවසක් ගැන පවසන්නාහ.කවුද මේ පලපොත සුමනානන්ද හිමි? එක්දහස් නවසිය අසූහ‍ෙත්දි පැවිදි දිවියට ඇතුළත් වූ සුමනානන්ද හිමි‍යෝ කැලණිය විශ්වවිද්‍යාලයේ ඉගෙනුම ලැබූහ. දෙදහස්තුන වසරේදී ත්‍රිකුණාමලයේ මොල්ලිපොතාන සිංහල මහා විද්‍යාලයේ ඉගැන්වීම් කටයුතුවල නියැළී සිටියේය.“මම ඒ ගම්මානයේ අවුරුදු තුනක් හිටියා. මේ සිංහල පාසල තිබුණේ දෙමළ හා මුස්ලිම් ගම්මාන දෙකකට මැදිව. නමුත් නායක හාමුදුරුවො අසනිප වීමත් සමඟ මම 2005 දි කොළඹට ආවා. මම සොයිසා විද්‍යාලයේ ඉගැන්වීම් කටයුතුවල යෙදුණා. මම රාහුල විද්‍යාලයට ඇවිත් මාස කිහිපයයි. ඒත් එදා තත්ත්වයයි අද තත්ත්වයයි දිහා බැලුවම සෑහෙන වෙනසක් තියෙනවා. ගිය වසරේ සැප්තැම්බර් වන විට පාසලේ පළවෙනි ශ්‍රේණියට ඉල්ලුම් පත්‍ර ලැබී තිබුණේ දහයකටත් අඩු සංඛ්‍යාවක්. නමුත් 2013 ජනවාරියේ පාසල පටන් ගනිද්දි එය වෙනස් වුණා. මා එන විට පාසල් දරුවො අසූවටත් අඩු සංඛ්‍යාවක් සිටියේ. නමුත් අද ඒ තත්ත්වය වෙනස්.”වැ‍ෙසන්නට ගිය, වැසීමට ගිය පාසල ගොඩගත්තේ උන්වන්සේය. භික්ෂූන් වහන්සේ නමක කෙසේද පාසලක් ගොඩනඟන්නේ. පාසල නඟාසිටුවීමේ ක්‍රමවේදය උන්වහන්සේ ක්‍රියාත්මක කළේ තමන්ටම ආවේණික ලෙසය.“එදා ගුරුවරු එකොළහයි හිටියේ. අද ගුරුවරු දහඅටක් ඉන්නවා. දරුවෝ නොමඟ යන්නේ හරි මඟපෙන්වීමක් නැති නිසා. මම පාසලේ දරුවන්ට පමණක් නොවේ ඔවුන්ගේ දෙමවුපියන්‍ටත් කතාකළා. අතීතයේ හොඳ කීර්ති නාමයක් දිනාගෙන හිටිය පාසල යළිත් ඒ තත්ත්වයට ගෙන ඒමයි ම‍ෙග් අරමුණ. පාසලේ දරුවන් පළමු වසරේ සිට සාමාන්‍ය පෙළ දක්වා කණ්ඩායම් දහ අටකට බෙදුවා. මේ හැම කණ්ඩායමකටම ගුරුවරයෙක් ඉන්නවා. ශිෂ්‍ය නායකයෙක් ඉන්නවා. ඒ වාගේම අකුරු ලියන්න බැරි ඉගෙනීමේ දුර්වල ළමයි වගේම දක්ෂ දරුවෝ ඉන්නවා. කාගෙ හරි කණ්ඩායමක ඉගෙනීමේ අදක්ෂ දරුවෙක් ඉන්නවා නම් කණ්ඩායමේ අනෙක් දාහත්දෙනාගේම වගකීම තමයි අර දරුවා උනන්දු කරවීම. ඔහුට කියාදීම. මගේ ඒ පළමු කාර්යය සාර්ථක වුණා. මම දරුවන් දැනුවත් කර තිබෙන්නේ මේ හැම කණ්ඩායමකින්ම හොඳ කථිකයන් දක්ෂ දරුවන් අවශ්‍ය බව. එය අද වන විට සාර්ථකයි. ඒ ‍වගේම දුප්පත් නැති බැරි දරුවෙක් තම කණ්ඩායමේ ඉන්නවා නම් ඒ දරුවට උදව් කිරීම අනෙක් අයගේ වගකීම. මේ කණ්ඩායම් ක්‍රමය හරහා අපිට අද වන විට හොඳ කථිකයෝ චිත්‍ර අඳින්න පුළුවන් දරුවෝ, රචනා ලියන්න පුළුවන් දරුවෝ බිහිවෙලා තියෙනවා.”ඒ එක් කණ්ඩායම් ක්‍රමයකි. විදුහල්පති හිමියන්ගේ අනුදැනුම පරිදි තවත් කණ්ඩායම් ක්‍රමයක් ඇත්තේය. ඒ කණ්ඩායම් ක්‍රමයට අනුව දරුවා පාසලින් පිටවන කාලය වන විට ඔහු ගුණයහපත් මෙන්ම නායකත්වය දැරීමේ හැකියාව ඇත්තෙකු බවට පත්ව හමාරය. එමෙන්ම මිනිසුන්ට ආදරය කරුණාව පෑමට මෙන්ම මිනිසුන්ට උදව් කිරීමට ද, පරිසරය රැකගැනීමට, පරිසරයට ඇලුම් කිරීමට ද හුරුවූවෝය."පාසලේ අටේ පන්තියේ ළමයි “ළමා මිතුරෝ” කණ්ඩායමට අයත්. නවය පන්තියේ ළමයි “පරිසර මිතුරෝ” කණ්ඩායමට අයත්. මේ දරුවෝ පාසලෙන් පිටව යන විට ගතිගුණ මෙන්ම උගත්කමින් සම්පූර්ණ දරුවන් කොටසක්. අපේ පාසලේ සිංහල දරුවන් පමණක් නොවෙයි අන්‍යාගමික දරුවොත් ඉන්නවා. නමුත් මේ සියලුම දරුවන් එක පවුලක දරුවෝ වගේ ජීවත් වෙනවා, අද අපේ පාසලට පුස්තකාලයක්, පරිගණක අංශයක් මෙන්ම බොහෝ දේ ලැබී තිබෙනවා. අද පාසල වගේම පාසලේ දරුවොත් සුරක්ෂිතයි.”ශාස්ත්‍රපති පලපොත සුමනානන්ද හිමියෝ පවසති.හරිහමන් මඟ පෙන්වීමක් නැතිකමින් කොළඹ දිස්ත්‍රික්කයට අයත් වැසී යාමට ඉඩ තිබූ ‍ෙම් පාසල අද ක්‍රම‍ෙයන් ප්‍රදේශයේ හොඳ නමක් දිනමින් සිටින්නේය. එදා ළමයි අසූ ගණනක් සිටි පාසලේ අද ළමයි තුන්සිය ගණනකට වැඩියෙන් ඉගෙනුම ලබති. පාසලින් ඈත්ව ගොස් සිටි ගුරුදෙගුරුන්, පාසල් සංවර්ධන සමිතිය, ආදි ශිෂ්‍ය සංගමය, යළිත් පාසල වටා එක්වී සිටිති. අද තෙලවල ගම්මානයේ මවුපියවරු පිට පාසල් සොයා යන්නේ නැත. ආදි ශිෂ්‍ය‍යෝ නිතර පාසලට යති එති. එදා වැටෙන් පැන පාරවල් දිගේ ගිය දරුවෝ අද සන්සුන්ය. නොසරුප් බස් කතා කළ ඇතැමුන් අද තැන්පත්ය.“සුබ උදෑසනක්”“තෙරුවන් සරණයි”ඔවුහු අද ජාති ආගම් බේද ‍පසෙකලා එකිනෙකා අමතති.ඒ විදුහල්පති හාමුදුරුවන්ගේ හා ගුරුවරුන්ගේ උත්සාහයේ ප්‍රතිඵලයයි. ඒ තෙලවල රාහුල දරුවන්ගේ අභිමානයයි.විශේෂ ස්තුතිය - දිනේෂ් හේවාවිතාරණ මහතාටඉනෝකා සමරවික්‍රමඡායාරූප -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=as1307212</link>
    <topic>නිම්වළල්ල</topic>
    <author>දයා ඩී.</author>
    <content>නිම්වළල්ලවිශාල කළුගල් ඇවිදිනවා ඔබ අසා තිබේ ද? එය ඇත්තකි. සියවස් ගණනක් පුරා විද්‍යාඥයන්ට විසඳාගත නොහැකිව තිබූ අභිරහසකි.කැලිෆෝනියාවේ මරණයේ මිටියාවත "death valley" නම් වූ ජාතික උද්‍යානයේ ඈත කෙළවරක ඇති සිඳීගිය විලක් වන " Racetrack Playa" නම් ස්ථානයේ මඩ තට්ටු මත බරින් රාත්තල් 700, 800 තරම් බරැති විශාල ගල් තැනින් තැනට ඇදීගිය පාරවල් සලකුණු ඇති අතර ඒවා ඇදගෙන ගියේ හෝ තල්ලු කරගෙන ගියේ කවුදැයි අභිරහසකි. මෙය සියවස් ගණනාවක්ම පැවැති විද්‍යාඥයන් අන්ද මන්ද කළ සිද්ධියක් විය.සමහරු මෙය පිටසක්වල ජීවීන්ගේ කටයුත්තක් විය හැකි බවත්, රෑට රෑට ඔවුන් මේ ගල් එහාට මෙහාට අදින බවත් බොහෝ දෙනා විශ්වාස කළේමේ ගල් ද පිටසක්වල ඒවා ලෙස හැඟුණු බැවිනි. එහෙත් 2006 දීමේ පිළිබඳ ව අධ්‍යයනය කළ නාසා ආයතනයේ රැල්ෆ් ලොරෙන්සෝ පවසන්නේ මෙය කාල ගුණ විපර්යාසයක ප්‍රතිඵලයක් විය හැකි බවයි.ඉතා උණුසුම් මේ ප්‍රදේශය ශීත කාලයට දැඩි ශීතලක් ඇති බවත්එම ශීතලය නිසා මේ ගල් මත හිම මිදී ලිස්සා යා හැකි බවත්රැල්ෆ් අනුමාන කරයි.තවත් සමහරු අනුමාන කරන්නේ ඉතා තද සුළඟකින් මේ ගල් ඇදියා හැකි බවයි. එහෙත් එතෙක් මෙතෙක් මේ ගල් එහා මෙහා යනු කිසිවෙකු නොදැක තිබීම මෙය අභිරහසක්ව පැවතීමට හේතුවකි.දැන් දැන් මේ ඇවිදින ගල් නැරඹිමට සංචාරකයන් විශාල වශයෙන් පැමිණෙතත් ඔවුන්ටද මේ ගල් ඇවිදින අයුරු දැකගත නොහැකි වී ඇත.පර්ල් ඇස් බක් යනුවෙන් කී කල අපට මතක් වනුයේ නොබෙල් ත්‍යාගය දිනූ "ද ගුඩ් අර්ත්" නවකතාවයි. නවතකා 44ක්වෙනත් ග්‍රන්ථ 30ක් , කෙටිකතා 242 ක්. ළමා ග්‍රන්ථ 37 ක්. චිත්‍රපට හා රූපවාහිනී තිරකතා 18ක්. වෙනත් ලිපි 500ක් ලියූ ඇය සුවිශේෂී ලේඛිකාවක්. වයස 78ක් ජීවත් වූ ඇය මියගියේ පෙනහලු පිළිකාවකින්. ඇගේ අවසන් නවකතාව වන "ද එටර්නල් වොන්ඩර්" නවකතාව කුණුගොඩකට වීසිකො‍ට තිබී හමුවූයේ ඇය මිය ගොස් වසර 40 කට පසුවයි. ඇගේ අත් අකුරු හා එහි පර්ල් ඇස් බක් යනුවෙන් එහි ලියා තිබෙනු දුටු කාන්තාවක විසින් එය පර්ල් ඇස් බක් පදනමට යොමු කළා. එය ඉන් පසු නිව්යොර්ක් ටයිම්ස් පුවත්පතේ පළවුණා. වසර 40 ක් පුරා චීනයේ ජීවත්වූ ඇය චීන විප්ලවය සියැසින් දුටු එකම බටහිර කතුවරිය වෙයි. ඇගේ 'ගුඩ් අර්ත් ' නවකතාවෙන් හෙළිවන්නේ එකල චීනයේ තත්වයයි.ගුඩ් අර්ත් නවකතාව1932 දී පුලිස්ටර් සම්මානයද, 1938 දී සාහිත්‍යය පිළිබඳ නොබෙල් තෑග්ග ද හිමිකර ගත්තා. සිය නවකතාවලින් විශාල මුදලක් ඉපැයූ ඇය මියයන විට ධනවත්ම ලේඛිකාවක් වූවා ය."ආදරය සොයා යා නොහැක. ආදරය වංචාවෙන් හෝ සොරකමින් ගත නොහැක. එය හදවතින්ම ඇති විය යුතු ය. "මෙය ඇගේ ප්‍රසිද්ධ කියමනකි.දයා ඩී.සුනඛයන්ට ස්වභාවයෙන් ම ඉව ඇල්ලීමේ හැකියාවක් ඇත. ඔවුන් සොරුන්, අපරාධකාරයින් සොයා ගත් අවස්ථා පිළිබඳව නොයෙකුත් වාර්තා ලැබී ඇත. එසේම වෙනත් වර්ගවල සතුන්, ආක්‍රමණශීලි ගස්වැල් ආදිය ද ඉවකර සොයා ගනු ලැබු සුනඛයින් ගැන වාර්තා වී ඇත.එහෙත් පුරාවිද්‍යාත්මක කටයුතු සඳහා සුනඛයෙකු යොදා ගනු ලැබ අවස්ථාවක් මෙසේ වාර්තා වන්නේ ඕස්ට්‍රේලියාවෙනි. සුනඛයින් පුහුණු කිරීමේ විශේෂඥයකු වූ හැරි ජැක්සන් පුරා විද්‍යා කටයුතු සඳහා යොදා ගත හැකි සුනඛයෙකු පුහුණු කර ඇත.“මිගලෝ” නමැති මෙම සුනඛයාට වර්ෂ සිය ගණනක් පැරණි මිනිස් ඇට කැබලි සොයා ගැනීමට හැකි බව පවසන ජැක්සන් ලෝකයේ සිටින එකම පුරා විද්‍යාත්මක සුනඛයා මිගලෝ බව ද පවසයි.“මම බොහෝ දේවල් සොයාගන්න ඒ කියන්නේ ගෙම්බන්, කොආලා වලසුන් මෙන්ම ගස්වැල් සොයා ගැනීම සඳහා සුනඛයන් පුහුණු කර තිබෙනවා. මට හිතුණා මිනිස් ඇටකටු සොයා ගැනීමට හැකි සුනඛයකු පුහුණු කළහොත් අතීතයෙන් වැළලී ගියා. මිනිස් වර්ග පිළිබඳ හොඳ තොරතුරු සොයා ගත හැකි වේවි කියා. ඒ අදහසට මිගලෝ හොඳින්ම ගැළපුණා. එයාට ඒ පිළිබඳව දක්ෂතාවයක් ස්වභාවයෙන්ම තිබෙන බව මට වැටහුණා” යි ජැක්සන් පැවැසීය.ක්වීන්ස්ලන්තයේ සිටි මිගලෝ ජීවිත බේරා ගැනීම සඳහා යොදා ගනු ලැබු ලැබුඩෝ වර්ගයේ සුනඛයෙකු විය. ඔහුගේ ජීවිතයේ එකම දේ බෝලයක් පිටුපස දිවගොස් එය සමඟ සෙල්ලම් කිරීම විය. බෝලය සමඟ ක්‍රීඩා කළ හැකිනම් ආහාර පවා ඔහුට අමතක වන්නේය.“මිනිස් ඇටකටුවල පවතින සුවඳ ඔහුට විඳගන්නට ඉඩ හැරියා. මිනිස්කටු ඉන් පසුව වළලා දමා ඔහුට කිව්වා මේ බෝලය ලැබෙන්නේ අර මිනිස් කටු සොයා දුන්නොත් පමණයි කියල” යනුවෙන් පැවසු ජැක්සන් “ඔහු ඉන්පසුව කරන්නේ මිනිස් ඇටකටු ඉව කරගෙන ගොස් හරියට තැන සොයා ගත් පසු පිස්සුවෙන් මෙන් උඩ පනිමින් දඟලන්න පටන් ගන්නවා. තැන සොයා ගත් පසු මම ඔහුට බෝලය දෙනවා” යි ද කීය.දකුණු ඕස්ට්‍රේලියාවේ අවුරුදු 600 ක් පමණ පැරණි මිනී කනත්තක් ඔහුගේ පළමු පරීක්ෂණය හැටියට යොදාගනු ලැබිණ. මෙම පරීක්ෂණය බැලීම සඳහා පුරාවිද්‍යාත්මක නිලධාරීන් මෙන්ම ආදිවාසි ජනයා ද සහභාගි විය. එම ආදිවාසි නායකයින් මළවුන් වළ දැමු තැන් දැන සිටි අතර එම පරීක්ෂණයේදී මිගලෝ දක්ෂ ලෙස එම මිනිස් ඇටකටු පවතින තැන් සොයා ගැනීම ඔවුන් ද පුදුමයට පත්කරවන සුලු විය.“හරියට මිනී ඇටකටු පවතින තැනට ගිය මිගලෝ එතැන පහුරු ගෑමට පටන් ගත්තා. ඉන්පසු උඩ පනිමින් දැඟලීමට පටන්ගත්තා. අපි එතැන හාරා බැලුවා. හරියටම එය ආදිවාසීන්ගේ මිනී වළක් බව සොයා ගත්තා” යැයි ජැක්සන් ඉවහවා ගිය ප්‍රීතියෙන් කියා සිටියා.දැනට ජැක්සන් විසින් මිගලෝ පුහුණු කර ඇත්තේ මිනිස් ඇටකටු සොයා ගැනීමේ කාර්යය සඳහා පමණි. ඔහුගේ ඊළඟ අරමුණ වන්නේ ඈත අතීතයේ ජනතාව පාවිච්චි කළ වළං පිඟන් හා වෙනත් භාණ්ඩ මෙන්ම ඩයිනසොරයන් වැනි සතුන්ගේ කොටස් සොයා ගැනීම පුහුණු කිරීම බව ජැක්සන් පැවැසීය.එවිට මිගලෝ නියම වශයෙන් ම පුරාවිද්‍යාත්මක ගවේෂකයකු ගේ තත්ත්වයට පත්වනු ඇතැයි ජැක්සන් බලාපොරොත්තු වන්නේය.රෝහණ ආර්යරත්න  කිසිම මහන්සියක් නැතුව අම්මගේ පිට උඩ නැගල මෙසේ වැවේ රවුමක් යන මේ කුඩා හංස පැටවුන්ට කෙතරම් විනෝදයක් ඇත්ද? වතුරේ ගමනක් හින්දා අම්මාටත් එතරම් අමාරුවක් නැතුව ඇති.මේ අපූරු දර්ශනය තම කැමරා කාචයට හසුකර ගන්න වන සත්ව ඡායාරූපකරණයේ විශේෂඥයෙකු වූ පෝල් මිගෙල්ට සෑහෙන දුරක් වැව් තාවුල්ලේ දිවීමට සිදුවිය.”මම දැන් අවුරුදු 10 ක් තිස්සේ වන සතුන් ගේ් ඡායාරූප ගන්නවා. බොහෝවිට එක තැන බොහෝ වෙලා ඉන්න සිදුවෙනවා. එහෙත් මේ වගේ දර්ශනයක් මගේ ජීවිතේට දැක්ක එකම වතාව මෙයයි. හංස අම්මාට නොදැනෙන්න මට ද සෑහෙන දුරක් යාමට සිදුවුණා” යි මිගෙල් කීය.”පීනන්නේ නැතිව එක තැන ඉන්න විටත් හංස පැටව් අම්මාගේ පිට තදින් අල්ලාගෙන හිටියා.” යැයි ද හෙතෙම පැවසීය. නවසීලන්තයේ එක්තරා ළමා සුරැකුම් පාසලක ඉගෙනුම ලබන කුඩා දරුවන් විසින් තමන් ගේ දහවල් ආහාර අඩු වෙමින් යාම ගැන දෙමවුපියන්ට පැමිණිලි කරනු ලැබීය. මෙය සැම දිනම සිදුවන පැමිණිල්ලක් බැවින් ඒ පිළිබඳව දෙමවුපියෝ ගුරු සංගමයට පැමිණිලි කළහ.කෑම අඩුවීම සෙවීමට සංගමය කළේ රහස් කැමරාවක් සවි කිරීමයි. පසුව එහි පටිගතව තිබූ දේ දුටුවිට සැවොම පුදුමයට පත්වූහ. එහි වූයේ ගුරුවරියක් ළමයින්ගේ කෑම පෙට්ටි විවෘත කර කෑම ගිල දමන අන්දමයි. පසුව ඇය වරද පිළිගත්තාය.මිනිසුන්ට වගේ ම සුනඛයින්ටත් මානසික පීඩනය හා ආතතිය වගේ අසහනයන් ඇති විය හැකි බව වෛද්‍යවරුන් විසින් පෙන්වා දී ඇත. ඔබගේ සුරතල් බල්ලා කිසි හැල හොල්මනක් නැතිව ඔහේ බලාගත් අතේ බලාගෙන සිටී නම් ඌ මානසික ආතතියකින් පෙළෙනවා විය හැකිය.මේ රෝගය බොහෝවිට දැකිය හැක්කේ එළියට පහළියට යෑමට ඉඩ නොදී ගෙදර සාලයේ සෙටිය මත මුළු ජීවිත කාලය ගත කරන එසේ ම ගෙදර හැම දෙනා විසින් ම වඩාගෙන යනු ලබන බලු සුරතලුන් අතෙර්ය.නිවසට කොටුව සිටින සුරතල් බල්ලන් ගේ් මානසික ආතතිය තුරන් කිරීම සඳහා චන්ද්‍රිකා මඟින් රූපවාහිනි නාළිකා ගුවන්ගත කරනු ලබන ඩිරෙක්ට් ටීවී ;සමාගම මඟින් බල්ලන් ;වනුවෙන් නව නාළිකාවක් අගෝස්තු 1 වැනිදා ඇරැඹීමට නියමිතය.”ඩෝග් ටිව්” යනුවෙන් හඳුන්වනු ලබන ඇරැඹීමට නියමිත මෙම නාළිකාව ජනතාව වෙත අගෝස්තු 14 දින පිරිනමනු ලබන අතර මසකට ඩොලර් 4.99 ක් ඒ සඳහා ගෙවිය යුතු වේ’ මානසික ආතතියට පත්වී සිටින බලු සුරතලුන්ට මානසික සහනයක් ලබාදීම සඳහා අවශ්‍ය දර්ශන, සංගීත ඛණ්ඩ, කාටුන් ආදිය මේ නාළිකාව මඟින් ඉදිරිපත් කරනු ඇත.රෝහණ ආර්යරත්නඉන්දියාවේ උත්තර්ඛාන්ද් ප්‍රදේශයට පසුගියදා එළැඹි මහා ගංවතුර ව්‍යසනය නිසා 822 ක් හෝ ඊට වැඩි පිරිසකගේ් ජීවිත අහිමි වී දසදහසකගේ පමණ උන්හිටි තැන් නැති වූ බව වාර්තා විය.ගංවතුර වාර්තා කිරීම සඳහා ඉන්දියාවේ ප්‍රවෘත්ති සේවයක් වන නිවුස් එක්ස්ප්‍රස් ආයතනය මඟින් මෙබඳු කටයුතු සඳහා දක්ෂයෙකු වූ නාරායන් පාර්ගයියෙන් හා වීඩියෝ කැමරා ශිල්පියකු යවනු ලැබීය.ව්‍යසනයේ සැබෑ තතු වීඩියෝ ගත කරගෙන පැමිණි පාර්ගයියෙන්ට මුහුණ පෑමට සිදුවූයේ නොසිතූ ඉරණමකටය. ඒ ප්‍රවෘත්තිය වාර්තා කිරීමෙන් පසු ඔහුගේ රැකියාව අහිමි කරනු ලැබිණ.ගංවතුරට තම දෙපා තෙමා ගැනීමට අකැමැතිවූ ඔහු ගංවතුරෙන් මහත් සේ හානියට පත්ව සිටි අයෙකුගේ කර පිටින් ගොස් ගංවතුර ව්‍යසනය නිරීක්ෂණය කොට සටහන් ලබා ගැනීම එයට හේතුව විය. වාර්තාව වඩා හොඳින් ප්‍රේ්ක්ෂකයින්ට පෙන්වීම සඳහා වීඩියෝ ගත කිරීමේදී පර්ගියෙන් කෙනෙකුගේ් කරපිටින් යන අන්දම ද සටහන් වී තිබිණ.මේ වීඩියෝ පටය යූ ටියුබ් මඟින් ලෝ පුරා ප්‍රචාරයට පත් වීමත් සමඟම පර්ගයියෙන් ගේ අමානුෂික ක්‍රියා කලාපය හෙළා දකිමින් සෑම දෙසකින් ම විරෝධය පළ කෙරිණ.”වාර්තාවක් ලබා ගැනීම සඳහා කෙනෙකුගේ කරපිටින්යෑම මහා අමානුෂික ක්‍රියාවක්. ඒ නිසා ම ඔහු සේවයෙන් අස් කරනු ලැබුවා” යැයි එම ප්‍රවෘත්ති සේවයේ ප්‍රධාන නිලධාරි නිෂාන්ත් චතුර්වේදී පවසා සිටියේය.එහෙත් විසිවසරක පළපුරුද්දක් සහිත පුවත්පත් කලාවේදියෙකු වූ නාරායන් පර්ගයියෙන් පවසන්නේ ඒ මනුෂ්‍යයාගේ ගෙවල් දොරවල් සියල්ලම විනාශ වෙලා තිබුණා. මම එයාගේ නිවාස තිබූ තැනට ගිය විට එයා මං බොහොම ගෞරවයකින් කථා කළා. මුළු පළාතම ජලයෙන් යට වී තිබුණා. සිදුවී ඇති ව්‍යසනය හොඳින් බලා ගන්නත් ඕනේ. ඒත් යන්න විදියකුත් නැහැ. ඒ වෙලාවේ එයා කැමැත්තෙන් ඉදිරිපත් වෙලා මාව කරට අරගෙන ගියා. ඒ ගඟ තරණය කළා” ය යනුවෙනි.”මම පැහැදිලිව ම අපේ කැමරාකාරයාට කිව්වා මම ඉන්න තැන් වීඩියෝ ගත කරන්න එපා කියලත්. එයා පොරොන්දුත් වුණා ඒවා කපා දමන බවට. මේක මාව අස්කරන්න කරපු කුමන්ත්‍රණයක්. එයා එම රූප යූ ටියුබ් එකටත් යැවීම එම කුමන්ත්‍රණය තහවුරු කරනවා.” යි පර්ගයියෙන් තවදුරටත් පැවසීය.කෙසේ වෙතත් ජල ගැල්මෙන් ව්‍යසනයට පත්වී සිටින අයෙකුගේ කර පිටින් ගොස් වාර්තා කිරීම කෙසේවත් පිළිගත නොහැකි අමානුෂික කි‍්‍රයාවක් බව බොහෝ දෙනාගේ මතයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=as1307213</link>
    <topic>දරුවන්ට දෙන පොත්වල කිරි සුදු චරිතම තිබිය යුතු නැහැ</topic>
    <author>අද කතා බහපුංචි දරුවන්ගේ හද දිනූ ලේඛිකාජානකී සූරියආරච්චි</author>
    <content>දරුවන්ට දෙන පොත්වල කිරි සුදු චරිතම තිබිය යුතු නැහැබහ තෝරන වයසෙ ඉඳන්ම කුඩා දරුවන් වැඩිපුරම ඉල්ලන දේ තමයි සෙල්ලම් බඩු. පොඩි දරුවෙකුට සෙල්ලම් බඩුවක් අතට ලැබුණහම දැනෙන්නෙ රටක් රාජ්‍යයක් අත්පත් කරගත්තාක් වැනි සතුටක්. මේ නිසා නැතිබැරි මෙන්ම ඇති හැකි ‍සෑම මවුපියෙක්ම නිතරම උත්සාහ ගන්නේ තමන්ට හැකි පමණින් සෙල්ලම් බඩුවක් තම කුඩා දරුවාගේ අතට පත් කිරීමටයි. අද ඇතැම් දෙමවුපි‍යෝ සිය දරුවන්ට සෙල්ලම් බඩු අරන් දීමේදී ඒවා දරුවාට සුදුසුද නැද්ද කියා නොබලා දරුවා ඉල්ලන්නේ කුමක්ද එය රැගෙන දීමට පෙලඹී සිටිති. එහෙත් දරුවකු සෙල්ලම් බඩු ඉල්ලා අඬද්දී දරුවාට හොඳ නරක කියා දී සෙල්ලම් බඩුව වෙනුවට පොතක් පතක් මිලදී ගෙන දීමට උනන්දු වන්නේ දෙමවුපියන් අතරින් කීයෙන් කී දෙනෙක්ද? සෙල්ලම් බඩු අතට නොදී කුඩා කල සිටම දරුවා පොත් ගුල්ලන් කිරීමට කටයුතු කළ යුතුයැයි මෙහිදී වරදවා තේරුම් නොගත යුතුය. සෙල්ලමත් සමඟ කුඩා වියේ සිටම දරුවා පොතට යොමු කිරීමෙන් සෑම අතින්ම යහපත් ප්‍රථිඵල අත්කර ගත හැකි බව දෙමවුපියන් තේරුම් ගත යුතුය.අද කුඩා දරුවන් වෙනුවෙන් ග්‍රන්ථකරණයේ යෙදෙන බොහෝ දෙනෙක් වෙති. එහෙත් ඒ අතරින් දරුවන් අතරට සැබවින්ම ‍ගිය ලේඛක ලේඛිකාවෝ අල්පය. එසේ ගිය කීපදෙනා දරුවන් ගේ මතකයේ සදා ජීවත් වන අතර ඇතැම් ලේඛකයන් ගැන මතකය ඒ කෘතියට පමණක් සීමාවේ. කුඩා දරුවන් අතට පතපොත හුරුකරවීමට අද ඇතැම් දෙමවුපියෝ දැඩි වෙහෙසක් දරති‍‍. දරුවන් ගේ සිත් ඇද ගන්නා යැයි සිතන පතපොත අරන් දෙති.එහෙත් දෙමවුපියන්ගේ උත්සාහයට සරිලන තරමින් දරුවන් පතපොතට යොමුවේද යන්න සැකයකි. දරුවන්ගේ මතකයේ රැඳී සැමදා රැඳී තිබෙන්නේ කුමන ආකාරයේ පතපොතද, දරුවන් පොතපතට යොමු කරන්නේ කෙසේද එය ළමා මනසට බලපාන්නේ කෙසේද යන කරුණු ගැන අද අප කතාබහට යොමු වූයේ ළමා මතකයේ සදා රැඳී ඇති පොත් රැසක් ලියා පළ කළ ළමයින් වෙනුවෙන්ම ග්‍රන්ථකරණයේ යෙදෙන එමෙන්ම ළමයින් බොහෝ ආදරය කරන තරුණ ලේඛිකාවකි. ඇය ජානකී සූරියආරච්චිය. දරුවන් පතපොත ට යොමු කරන්නේ කෙසේද යන්න ගැන ඇය අප හා කතාබහ කළාය."ළමයි පොතක් අතට ගත්තම කියවන්නේ එක වරක් නොවෙයි. පොත ගෙවෙනකම්ම කියවනවා. කට පාඩම් වෙනකම්ම කියවනවා. කොළ කැඩෙනකම් කියවනවා. පුංචි කාලෙ කියවපු පොත් ලොකු වුණාම කටපාඩමින් කියනවා. දරුවෙක් කුඩා කාලයේ කියවපු පොතක් මුළු ජීවිත කාලයම යටි හිතේ සටහන් වෙනවා. පුංචි කාලෙ යටි හිතට ඇතුළුවන දේ ලොකු වෙද්දී සිතේ පැළපදියම් වෙලා ඉවරයි.පුංචි ළමයින්ගේ අතට යන පොත්වල අප ලියනදේ ඉතාම වැදගත්. මේ අන්තර්ගතය ගැන අප සිතිය යුතුමයි. 'හාවා ආවා පැනලා දිව්වා' පොත්වල මෙවැනි දේ තියෙනවා මේවාත් පොත් තමයි.එහෙත් ළමයින්ට ලියන පොත් ලොකු පරාසයකට වැටෙනවා. ළමා පොතක මූලිකම දේ විය යුත්තේ කතා රසයයි. මොන දේ තිබුණත් කතා රසය නැත්නම් ඒ පොතෙන් වැඩක් නැහැ. ඊළඟට ළමා පොතක තිබිය යුත්තේ ගුණයයි. රසයයි ගුණයයි ආවාම සෑහෙන්න හොඳ පොතක් වෙනවා. අප කෙතෙක් උත්සාහ කළත් පොත නීරස නම් දරුවා ඒ පොත ප්‍රතික්ෂේප කරනවා.පුංචි දරුවාට දෙන පොත රසවත් විය යුතුමයි. එවැනි පොත් ළමයා හිනා වෙවී බලනවා. ඉන් දරුවාට හොඳ මානසික පෝෂණයක් ලැබෙනවා. ඊළඟට අවශ්‍ය වන්නේ නැවුම්බවයි. කතාවේ නැවුම් බවත් ඉතා වැදගත්. කතාව හරවත් නම් රසවත් නම් යහපත් අරමුණු එහි ගැබ්වේනම් ඒ පොත් අනිවාර්යෙන්ම දරුවා අතරට යනවා. මේ අතරට කතාවට හානි නොවන ලෙස යම් යම් පුංචි දේ එකතු කළ හැකියි. එය රචකයාගේ දක්ෂකමයි.පුංචි දේශාභිමානී අදහස්, යහගුණ‍, අන් අය හා කටයුතු කළයුතු අන්දම, පරිසරයට ආදරය කිරීම සහ පවුලේ අය සමඟ සහයෝගයෙන් කටයුතු කරන ආකාරය, සානුකම්පිතභාවය වැනි ළමා හැදියාව දියුණු කිරීම වැනි කතාවට අවශ්‍ය විටමින් ප්‍රෝටීන් කතාවට එකතු කරන්න පුළුවන්. අද පුංචි ළමයි නිතරම කියන දේ තමයි ''මට'' කියන වචනය. ''මට බඩගිනියි'' ''මට ඕනෑ'' ''අම්මාගේ ඔඩොක්කුවෙ මමයි ඉඳ ගන්න ඕනෑ'' ආදී ලෙසින් කුඩා දරුවන් පවසනවා අපි ඕනෑ තරම් අසා තියෙනවා. ඒ වෙනුවට ''මං විතරක් නොවෙයි අක්කටත් ඉඩ දෙන්න ඕනෑ'' ''නංගිටත් ටොපියක් දෙන්න ඕනෑ'' ''අයියෙ ඔයත් එන්න'' යනාදී ලෙසින් අදහස් පොත් මගින් දරුවන්ගෙ හිතට ඇතුළු කළ හැකියි. එවැනි අදහස් දරුවන්ගේ හිතේ තැන්පත් වෙනවා. පසුකාලීනව වැඩිහිටි‍යකු වුණාමත් දරුවාගේ හිතේ ඒ ගුණ පැළපදියම් වෙනවා.මේවා සීයට සීයක් නොවුවත් ජානමය ලක්ෂණත් දරුවකු‍ගේ ගතිගුණ ඇතිවීමට බලපානවා. මෙවැනි අදහස් දියයුතු එක්තරා ක්‍රමයක් තියෙනවා .ඒ ආකාරයට දුන්නොත් දරුවා ඒවා කියවනවා. ඒ මිස ''එන්න වාඩි වෙන්න'' ''නැගිටින්න'' ''අත හෝදන්න'' ඒ විදිහට ලියනවාට දරුවන් කැමැති නැහැ. මොකද ඇත්තම නම් දරුවා අවවාද අහන්න කැමති නැහැ. දරුවන්ට කෙළින් කියා වටහා ගත නොහැකි ‍බොහෝ දේ ‍පතපොතින් පුංචි සිත්වල තැන්පත් කළ හැකියි. කතාවක චරිත ගොඩ නගද්දි දරුවා ඒ චරිතයට ආසා වුණාම ඒ චරිතය අනුකරණය කරනවා. ඒ අනුකරණය කරන චරිතය හොඳ චරිත විය යුතුයි. හැබැයි හොඳ කිරි සුදු චරිත නොවිය යුතුයි. දරුවා ළඟ දරුවකුගේ ලක්ෂණත් තිබිය යුතුයි. එක තැන ඉඳගෙන ඉන්න උකටලී චරිතයක් නොවී දඟකාර චරිත ලක්ෂණත් තිබිය යුතුයි. මේ සියලු දේ මේ චරිත අතරින් දෙන්න පුළුවන්. අප පොත පත මගින් තැනිය යුත්තේ ගොඩක් ආදරණීය දරුවෙක්. ඔහු දක්ෂම දරුවෙක් විය යුතු නැහැ. මොකද හැම දරුවෙක්ම දක්ෂ නැහැනේ. එහෙම අවශ්‍යත් නැහැ.පොත්පත් මගින් දරුවන්ට අපූරුවට එදිනෙදා ජීවිතයට මෙන්ම පාසලට අව්‍ශ්‍ය පාඩම් දැනුමත් දිය හැකියි. ‍උදාහරණයක් ලෙස මගේ 'වැහි ලිහිණි පැටියා ' පොතේ තනිකරම පවසන‍්නේ ජල චක්‍රය ගැනයි. හැබැයි එය කියවද්දී දරුවාට තමා කියවන්නේ ජල චක්‍රය කියා හිතෙන්නේ නැහැ. තුන්වැනි ශ්‍රේණියෙන් ඉහළ දරුවන්ට සුදුසු මේ පොත දරුවන් අතර බොහෝ ජනප්‍රියයි.ඕනෑම අමාරු දෙයක් සරල කර දිය හැකියි. එය ලේඛකයාගේ ප්‍රතිභාවයයි. ලෝක සාහිත්‍යයයේ එලෙස ප්‍රතිභාව පෑ ලේඛක ලේඛිකාවො ඕනෑ තරම් සිටියා. ඒ පොත් රැඳෙන්නේ ලේඛක ප්‍රතිභාව නිසායි. නිර්මාණය ගොඩ නැගෙන්නෙ ඒ මතයි. දරුවකුට පොතක් කියවන්න අතට දෙන්න වයසක් බලනොපාන බව මගේ අදහසයි. දරුවාට පොතක් අල්ලන්න පුළුවන් නම් මාස හයෙන් දහයෙන් වුවත් පොතක් අතට දිය හැකියි. වයස අවුරුද්ද නම් ‍එයත් පොතක් අතට දෙන්න හොඳ වයසක්. ළමා පොතකට හොඳ පරාසයක් තියෙනවා. දරුවාට ඉස්සෙල්ලාම පේන්නේ රෑප. එයාට මුලදී අකුරු බැහැ. මුල්ම අවස්ථාවේදී දරුවාට රෑප පෙන්වමින් කතාව කියා දිය හැකියි. දරුවා ඒ අවස්ථාවේදී රෑප රස විඳිමින් කතාව ඉගෙන ගන්නවා. ඊළඟට රෑපයට යටින් පුංචි වාක්‍යයක් දුන්නාම එයා කතාව රෑපයෙන් තේරුම් ගන්නා ගමන් වාක්‍යයත් ඉගෙන ගන්නවා. මීළඟට රෑපයයි කතාවයි සමබරව යද්දි එයා දෙකම රස විඳිනවා.ඊළඟ පියවරේදි රෑප ටිකයි.දරුවා කියවලා වචන මනසින් රෑපණය කරනවා. අන්තිමට අකුරු විතරයි. ඒ වෙද්දී දරුවා කතාව තනිකරම මනසින් රෑපණය කරනවා.දරුවා කියවීමට හුරුකරවීමට පොතක් අතට දෙද්දී භාෂා රටාව, වාක්‍ය රටාව සහ ප්‍රහසනය තිබිය යුතුමයි. නැත්නම් දරුවා උදාසීන වෙනවා. භාෂාව රසවත් නැත්නම් ඉනුත් ඵලක් නැහැ. බලන්න එකම කතා‍ව දෙන්නෙක් කියද්දී දෙවිදියක්.එක් කෙනෙක් කියන දේ අනෙක් කෙනා කියනවාට වඩා අහන් ඉන්න ආසයි. ඒත් දෙන්නාම කියන්නෙ එකම කතාව . ඒත් දෙවිදිහකට. එනිසා කතා‍ව දරුවාට ඉදිරිපත් කරන ආකාරයත් විශේෂයි. මේ ලෙසින් ගුණයෙන් පිරිපුන් පොත් දුන්නොත් දරුවාට පොත් කියවීමේ ආසාව ඇති වෙනවා පමණක් නොවෙයි දරුවකුගේ අතට පොතක් දීමෙන් අපේක්ෂා කරන දේත් ඉෂ්ට වේවි.අද පතපොත වෙනුවට දරුවන්ගේ අත හිත ගිහින් තියෙන්නෙ පරිගණක වැනි විද්යුත් උපකරණ වෙතටයි. ඒක ලෝක ස්වභාවය වුවත් අපට ඒ තාක්ෂණයත් සමඟ දරුවන්ට සාහිත්‍ය දැනුම ලබා දිය හැකියි. ඒ සඳහා වැඩිහිටියන්ගේ දැනුම්වත් වීම අවශ්‍යයයි.අද කතා බහපුංචි දරුවන්ගේ හද දිනූ ලේඛිකාජානකී සූරියආරච්චිලිව්වේ‍‍ - සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=as1307214</link>
    <topic>ලොකුම දායාදය පොතපතයි</topic>
    <author>රමණී සුබසිංහ</author>
    <content>ලොකුම දායාදය පොතපතයිකියවීමෙන් මිනිසකු සම්පූර්ණ වේ යනු පැරැණි කියමනකි. කියවීම නිසා අප කෙරෙහි පරිපූර්ණ දැනුමක් ඇතිවන බව එහි අදහසයි. ජීවිතයේ අනේකවිධ වූ ප්‍රශ්න හමුවේ නිරන්තරයෙන් පීඩාවට, වෙහෙසට පත්වන මනස සුවපත් වනු දැකීම, ජීවිතය සුවපත් වනු දැකීම මනුෂ්‍යයා ගේ ප්‍රාර්ථනාවය. ඒ සඳහා හොඳ පොතකින් ලැබෙන ආභාෂය අපමණ ය.පරපුරකින් පරපුරකට දැනුම හා සමාජ වටිනාකම් දායාද කෙරෙන්නේ පොතපතිනි. ඈත අතීතයේ අපේ මුතුන් මිත්තෝ ජීවත්වීම සඳහා ඔවුන් කරන ලද අරගලය, ජීවන අත්දැකීම්, ගල්කුලු මත, තල්පත් මත සටහන් කර තැබුවේ මතු පරපුරේ ප්‍රයෝජනය හා දැන ගැනීම පිණිස ය‍. ඒ ඇසුරින් ජීවිතය ගොඩනඟා ගනු පිණිස ය. එසේ දුෂ්කරව තැබූ සටහන් මුද්‍රිත මාධ්‍ය ද පරදවමින්, අන්තර්ජාලය දක්වා අද වැඩි දියුණු වී තිබේ. අවශ්‍ය දේ මෙන් ම අනවශ්‍ය දේ ද ඒ ඔස්සේ සමාජගත වේ. මේ නිසා හොඳ පොතපත ඇසුරු කරන්නට අප ගේ දරුවන්ට මඟ පෙන්වීම වැඩිහිටියන්ට පැවරෙන වගකීමක් වේ. ඒ සඳහා ආගමෙන්, ධර්මයෙන් ලද හැකි ආභාෂය ද බොහෝ ය. අප තථාගතයන් වහන්සේ ජීවමාන සමයෙහි කියවීම යනුවෙන් අදහස් කළේ බහුශ්‍රැත බවයි. නිරන්තරයෙන් දැනුමෙන්, ගුණයෙන් හා නුවණින් පිරිපුන් අයට ඇහුම්කන් දීම ඉන් අර්ථවත් වේ. එය අන් අය ගේ සිතිවිලි හා අදහස් කියවී‍මක් බඳු ය.බුදුරජාණන් වහන්සේ, ‘ධතා වචසා පරිච්තා මනසානු පෙක්ඛිතා දිට්ඨියා සුප්පඨි විද්ධා’ යනුවෙන් දේශනා කොට වදාළේ අසන ලද දේ සිතෙහි මනාකොට ධාරණය කර ගැනීමත්, වචනයෙන් නැවත නැවතත් පුරුදු කළ යුතු බවත් මනසින් මෙනෙහි කළ යුතු බවත් ය. අලුත් දැනුම හා අදහස් ඔස්සේ පාරි ශුද්ධ බවක් ඇති කරගත යුතු බව ද උන්වහන්සේ පෙන්වා දුන්හ. නවාංග ශාස්තෘ ශාසන කතාවේදී සුද්ධ ජ්‍යෙය ව්‍යොකරණ ආදී වශයෙන් පෙන්වා දී ඇත්තේ ද මේ කරුණම ය. එනම් මේ උතුම් බුදු සසුනෙහි ධර්මාවබෝධය පිණිස, ඒ උතුම් සූත්‍ර දේශනා මැනවින් ශ්‍රවණය කොට ඉගෙනගත යුතු බව ය. ඒවා ගාථා හා වචන වශයෙන්, වාක්‍ය වශයෙන් ද පුරුදු පුහුණු කළ යුතු ‍බව ය.ගිහි පැවිදි ශ්‍රාවක ශ්‍රාවිකාවන් විසින් ධර්මාවබෝධය සඳහා ඉදිරියට ගමන් කරන විට දී අවස්ථා තුනක් අනුදත යුතුවේ. එනම් සූතමය, චින්තාමය හා භාවනාමය වශයෙනි. ස‍ූතමය නම් මනාකොට ශ්‍රවණය කිරීමය. චින්තාමය නම් ඇසූ දේ නැවත නැවත පරීක්ෂාකාරීව සිතා බැලීම ය. ‘භාවනාමය’ නම් එසේ පුරුදු කරන ලද දේ තමා ගේ සිතෙහි වර්ධනය කරගැනීම ය.එනම් ඇසීමත්, කියවීමත්, සාකච්ඡා කිරීමත්, අවශ්‍ය දේ ධාරණය කරගෙන ජීවිතයට පුරුදු කිරීමත් අවශ්‍ය වන බව ය. බෞද්ධ භික්ෂුන් වහන්සේ නමක් බුදු සිරිත කියවන්නේ තම ශාස්තෘවරයා ගේ චරිතයෙන් තම ජීවිතය සකසා ගැනීම පිණිස ය. ධ‍ර්මය කියවන්නේ තම දහම් දැනුම දියුණු කර ගැනීමත්, ධර්මාවබෝධය පිණිසත් ය. අන්‍යයන්ට ඒ දහම් මඟ මනා කොට පෙන්වා දීමට ය. උන්වහන්සේ ගේ කියවීම අත්තහිත පරහිත පිණිස වන්නේ ය. එනම් තමන්ට හා අනුන්ට වැඩ පිණිස ය. ගෘහස්ත සමාජය ද තම ජීවිතයට අදාළ දේ කියවන්නට පුරුදු වී සිටිති. කලාවට ලැදි අය කලාව ද, විද්‍යාවට ලැදි අය විද්‍යාත්මක කරුණු සහිත පොතපත ද ආදී වශයෙනි.පොදුවේ මානසික රසාස්වාදය පිණිසත්, දැනුම ගවේෂණය පිණිසත් කියවීමට පුරුදු වී සිටිති. අධ්‍යාපනය ලබන දරුවන්ට ද තම විෂයයන්ට අදාළ දේ නැවත නැවත කියවීමෙන් ඒ පිළිබඳ දැනුම වඩාත් පුළුල් කරගත හැකිවනු ඇත. එහෙත් මෙහිදී විශේෂිත කරුණක් සඳහන් කළ යුතුව තිබේ. මනුෂ්‍යයන් ලෙස උපත ලද අප ‍මානසික සුවයම ප්‍රමුඛ කොට සලකන බව ය. මේ නිසා සිත සුවපත් වන පොත පතට අවධානය යොමු කිරීම අවශ්‍යය. ලොව කවර ජාතියකට අයත් වුව ද නවකතා, චරිත කතා, වීර කතා, අභිරහස් හා සංවේදී කතා කියවීම බොහෝ දෙනා ගේ විනෝදාංශයකි. ඒ අතර කවි හා ගීත ද අමතක කළ නොහැකි ය.බොදු මඟ යන ඔබට මේ සියල්ලටම වඩා අවධානය යොමු කළ යුතු අංශයක් තිබේ. එනම් බුදු සිරිත කියවීම ය. බුදු සිරිත කියවීමෙන් මනස නිරවුල් වන සැටි, සුවපත් වන සැටි, සන්සුන් වන සැටි ඔබට වඩාත් දැනෙන්නට පටන්ගනු ඇත. ඔබගේ හදවතට කතා කරන, ඔබට ඇහුම්කන් දෙන හොඳම කළ්‍යාණ මිතුරන් ලෙස හොඳ පොත් තෝරාගත හැකි ය. පෘථග්ජන ජීවිතයේදී අපමණ ලෙස රිදෙන සිත, කඳුළු වැගිරෙන දෙනෙත සුවපත් කිරීමට තරම් ශක්තිය ඔබ කැමැත්තෙන් කියවන, යහපත වූ පොතක් සතුවේ.ඔබට කිසි විටෙකත් එරෙහි නොවන, සමීපයේ රඳවා ගත හැකි කළ්‍යාණ මිතුරෙක් වේ නම් ඒ පොතක් ම ය. එමෙන් ම ඔබ යම් කෙනකුට කළ්‍යාණවන්ත නම්, හිතවන්ත නම් ඒ තැනැත්තාගේ ජීවිතයේ කවර හෝ සුවිශේෂී අවස්ථාවක හොඳ පොතක් පරිත්‍යාග කිරීමට ඔබට පුළුවන. දරුවකු ගේ උපන් දින සාදයකදී, ඔබගේ මවුපියන්ගේ උපන් දිනයකදී තිළිණ කළ හැකි වටිනාම ත්‍යාගය වන්නේ ද හොඳ පොතකි. යහපත් වූ අදහස් ඇති, ජීවිතයට යහපත් දෙයක් උකහා ගත හැකි පොත්පත් පරිත්‍යාග කළ හැකි නම් ඔබ උතුම්වූත්, වටිනාවූත් දායාදයක් ඔවුන්ට පරිත්‍යාග කළා වනු ඇත. එය සෙනෙහැති හදකට පිදිය හැකි උතුම් ත්‍යාගයක් වනු ඇත.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=as1307215</link>
    <topic>නෙළුම් විල</topic>
    <author/>
    <content>නෙළුම් විලසවස පන්තිය අවසන් විය.‘මනෝරි අපේ ඉස්කෝලෙ කෝන් ගහ ඔයාට මතක ද?’ සුදත් මට අතීතය සිහිපත් කර දුන්නේ ය.මගේ හිත පාසල් බිමේ සරන්නට වූයේ ය.‘අර අපි අවුරුදු උත්සව එහෙම තිබ්බෙ?’‘මතකයි අගේට මතකයි’ මම කීමි.සුදත්ගේ මුහුණ හෙමිහිට වෙනස් විය.‘ඇයි?’ඔයා දන්නව ද මනෝරි අලුත් බිල්ඩිම හදන්ඩ ඒ කෝන් ගහ කපන්ඩ යනව කියල? ඒක මහ අපරාධයක්! ඉස්කෝලෙ වත්තෙ තියන පරණම ගහ! මම ඒකට කවියක් ලිව්ව.’ඔහු පෑ කොළය වහා අතට ගත් මම ඒ කවිය කියවීමි.මට මහත් වේදනාවක් දැනිණ.‘අනේ සුදත්, ප්‍රින්සිපල්ට කියල කෝන් ගහ කපන එක කො‍හොමහරි නවත්තගන්න ඕනැ. පව්! අපි අලියට ඇහැ තියපු තැන!’ මට කෑගැසිණ.මොරටු මහ විදුහල වසර එකසිය ගණනක් පැරණි ය. එහි පරිසරය දර්ශනීය ය. ඈතින් දිස්වනුයේ බොල්ගොඩ ගඟ ය. හිමිදිරි උදයේ එහි ගිය විට සිරිපා කඳු පන්තිය දැක ගත හැකි ය. කෝන් ගස මේ බිමට එක් කරන්නේ චමත්කාරයකි.අලුත් ගොඩනැඟිල්ල මෙතැන හැදුවොත් මේ සියලු දසුන් මැකී යයි. එය වෙනත් තැනක හැදීමට ඉඩ ද තිබේ.පසු දා සුදත් මට දුර ඇමතුමක් දුන්නේ ය.‘පොසොන් පෝයට කලින් දවසෙ ඉස්කෝලෙ ගුරුවරුයි ළමයිනුයි සිල් සමාදන් වුණා. අර කවිය මම බෝමළුවේදි දෝතින්ම විදුහල්පතිනියට දුන්න. ඒක ෆොටෝ කොපි කරල ඉස්කෝලෙ දැන්වීම් පුවරුවල අලවන්න නියම වුණා.’මගේ සතුට නිම්හිම් නැති විය.පෝයට පසු දින පන්ති පැවැත්වෙමින් තිබිණි.විදුහල්පතිනියගෙන් සුදත්ට දුරකථන ඇමතුමක් ආයේය.‘සුදත්, ඔයාගෙ කවිය සාර්ථකයි! කෝන් ගහ කපන්නෙ නැහැ. ගොඩනැඟිල්ල වෙනම තැනක හදනව. ලේකම් තුමා දැන් ඉස්කෝලෙට ආව. මම ඔයාගෙ කවිය එයාට දුන්න. එතුමා එය කියවල කෝන් ගහ ළඟට ගියා.‘ඇත්ත නේන්නම්, මේ කෝන් ගහ කපන එක අපරාධයක්නෙ. අලුත් ගොඩනැඟිල්ල වෙනම තැනක හදමු.! එතුමා කීවා.විදුහල්පතිතුමිය සුදත්ට ආරංචිය දුන්නේ ඉතා සතුටිනි.අහා! කවියක් කළ මෙහෙයක්!හපන්කමක්!සුදත් නවීන්ද්‍ර ලියූ කවිය ඔබත් කියවන්න.ඒ මෙසේ ය.කෝන් ගසගරා යකුගේ ප්‍රේත බැල්මට දිරාගිය සිප් ගිමන්හල් ගෙය හිස මතට ඇද වැටෙන්නට පෙර ගලින් - ගල සමුගන්නවා අර බලව පුත නුඹෙ පිනට!ගං දෑල පෙනෙනවා නෙතු මායිම තණනිල්ල සුව සදයි එක යායට හිරු පිපෙන්නට පෙර බලන් හෙට අලුයම සුගත පා-කමල රැඳි කඳු යායම ළං වේවි නුඹෙ දෑසටසිප් සදන මේ නවාතැන නිවාගෙන නුබ ගැබට පැන වැසි සදන මේඝය මහ කෝන් ගස යළි ඉපදිලා ඇත නිල් අහස බදාගෙන පාළු මූසල ගති මකාගෙන පුතේ නුඹ නික්මෙනා කල අකුරු අහුලාගෙන දේවතාවුන් වඩිනවා ඔයකෝන් ගස වෙත තිත්ත කළුවර රැයේ මේ විමනට ඇස්වහ වදීවිද මේ වනස්පති වෙත දැනුණේම නැති ද ඔය පොඩි හිතට ඉරණම රැඳී ඇති දේවතාවුන් අත සිප්සල අහසට නැඟී නෙතු නිවන දසුන නොබිඳී රැකේවා මහ කෝන් ගස! සුදත් නවීන්ද්‍රමොරටුවේ ශර්මිලා මනෝරි හංවැල්ල මහත්මිය විසින් යොමු කරන ලද ලිපියක් ඇසුරිනි.පොසොන් පෝ දා ඒ සුපතළ විහාරස්ථානය සැදැහැවතුන්ගෙන් පිරී පැවතිණ.සුදින් බැබළෙන සැහැදැ ගණ දෙස නොබලා සිටිය නොහැකිය. තඹ වන් වැලි මළුව පසුබිම් කොට දිලෙන සැදැහැ සුද නෙත පිනයි.ජන ගඟ මැදින් හෙමිහිට ඇදී එමින් සිටි අමුතු රුවක් මගේ නෙතු ගැටුණේ මෙවිටය.ඒ වූ කලි අත්වාරුවක පිහිටෙන් එන තරුණයෙකි. ඔහු අත්වාරුවට බර දී දෙපා අද්දවන්නේ දෙකට නැමීගෙන ය.ඔහුට කොන්ද කෙළින් කරගත නොහැකි බව පෙනිණ. දෙකට නැමීගෙන කිහිලිකරු යුගළට බර දී ඔහු ඇද්දී ඇද්දී එන ආකාරය සිතක උපද්දන්නේ දුකකි.ඔහු දෙපසින් යුවතියෝ දෙදෙනෙක් එති. ඔවුන් සිත්ගන්නාසුලු ය. එක් යුවතියක අත කාබ්බෝඩ් පෙට්ටියකි.”දන්නවද අර පෙට්ටිය උස්සගෙන එන්නෙ කවුද කියල?” ම’මිතුරා මා විචාළේය.”සහෝදරියක් වෙන්න ඇති” මම කීමි.”නෑ. ඒ තමයි ඔය කෙනාගෙ බිරිය!””අද වගේ දවසක ඇයි මේ බොරු කියන්නෙ!””එහෙනං ගිහිං අහමු !””ඔය ඇත්තම ද?””ඔව්, යං!”අපි ඔවුන් ඉදිරියට පිය එසැවූවෙමු.ඔවුහු කුඩා පොත් පිංචක් බෙදා හරිමින් සිටියහ. පෙට්ටියේ වූයේ ඒවාය. අප දෙදෙනාට ද දෙකක් ලැබිණ.මම අමුත්තා වෙත නැමීගතිමි. ඔහුට හිස කෙළින් කළ නොහැකිය. එහෙයින් ඔහු මා දෙස බැලුවේ පැත්තටය.”අංකල්ට මොනවද දැනගන්න ඕනෑ?” ඔහු ඇසීය. ඒ හඬ සුහදශීලීය.”මේ වගේ දෙයක් කරන්න හිතුණෙ?””සියලු දාන අතරින් උතුම් දානය ධර්මදානයනේ. ඒකයි මෙහෙම දෙයක් කරන්නෙ. මේ කටයුත්තට මට කීප දෙනෙක්ම උදවු කළා. ගිය පොසොන් පෝයදාත් අපි පිරිත් සංයුක්ත තැටි බෙදාදුන්න.””මේ දරුවො කොයි පළාතෙද?””උතුරු මැද පළාතෙ”ඉන්නෙ මෙහෙ?””ඔව් කුලී කාමරේක””උත්පත්තියෙන්ම මේ තත්ත්වයෙමද උන්නෙ?””අනේ නෑ අංකල්. මෙහෙම වෙලා දැන් අවුරුදු දහයක් විතර ඇති””කොළඹ ඉන්නෙ වෙදකම් කරගන්න පහසු නිසා වෙන්න ඇති””ගමේදි සිංහල ඉංග්‍රිසි වෙදකම් දෙකම කෙරුව. වැඩක් වුණේ නෑ. දැන් නම් වෙදකම් අත්ඇරල දාලයි තියෙන්නෙ””මේ වගේ කෙනෙක් තමුන්ගෙ අයත් එක්ක නේද ඉන්ඩ ඕනෑ””අපිට ගමේ ඉන්ඩ බැරි හින්දයි ආවෙ“මෙතෙක් මිතුරාත් මාත් සිටියෙ දෙකට නැමීගෙනය. ඒ ගැන අනුකම්පාවෙන් දෝ ඔහු ගේ බිරිය තොරතුරු කීමට ඉදිරිපත් වූවාය.අපි කොඳු කෙළින් කරගතිමු.”මේ පළාතෙ දන්න අඳුනන කවුරුවත් නෑ. ආවට පස්සෙ නං කීපදෙනෙක් හිතවත් වෙලා තියනව. අපට ගම අතඇරල එන්න වෙච්චි හේතුව කියන්නංකො”ඇය ළඟට එන අයට පොත් පිංච බැගින් දෙන ගමන් අප හා කතා කළාය.”අපි දෙන්නම එක ගමේ. පොඩි කාලෙ ඉඳල ගමේ ඉස්කෝලෙ එක පන්තියෙ ඉගෙන ගත්තෙ. ඉස්කෝලෙ යන කාලෙ මෙයාට මේ වගේ තත්ත්වයක් තිබුණෙ නෑ. ඉස්කෝලෙන් අයින් වුණාට පස්සෙ තමයි මෙහෙම වුණේ... ඒ වෙනකොට අපි දෙන්න අතරෙ සම්බන්ධයක් ගොඩනැඟිල තිබුණ. අපේ සම්බන්ධෙට මුලදි ගෙවල්වලින් විරුද්ධත්වයක් තිබුණෙ නෑ. නමුත් මෙයා මේ තත්ත්වෙට වැටුණට පස්සේ අපේ ගෙදරින් මට තහංචි වැටුණ. ඒත්, දැන් සම්බන්ධෙ නවත්වන්න බෑ කියල මං කිව්වා.... ඒ ගොල්ලො කියපු කතාවත් ඒගොල්ලන්ගෙ පැත්තෙන් ඇත්ත. “තත්ත්වෙ ඔහොම තියාගෙන අපිට පුළුවන්ද උඹව ඒ ළමයට දීග දෙන්ඩ? උඹලට ජීවිතයක් තියෙයිද? ගමේ මිනිස්සු උනත් හිතාවි අපටත් පිස්සු කියල. ලෝකෙ හිනස්සන්නෙ නැතුව හිටපල්ලා!!” ඒ ගොල්ලො එහෙමයි කිව්වෙ.”කිසිම අම්මෙක් තාත්තෙක් මේ වගේ දේකට කැමැති වෙන්නෙ නෑ තමයි” මගේ මිතුරා ද සිය අදහස් දැක්වූයේය.”ඒක එහෙම වෙන්න පුළුවනි. ඒත්, මට ඕනෑ වුණේ මෙයාගෙ දුක සැප බලාගෙන මෙයත් එක්කම ජීවත් වෙන්ඩ. ගමේ හිටියනං ඒකට ඉඩ ලැබෙන්නෙ නෑ. ඒ නිසයි අපි ගමෙන් පිටවෙලා ආවෙ“ඇය මොහොතක් නිහඬව සිට යළි කතා කළාය.”මෙයත් මට කොච්චරවත් කිව්ව “මාව අමතක කරල දෙමව්පියන්ට කීකරු වෙන්ඩ කියල. ඒත් මගෙ බලකිරීම හින්දම එයත් මේ තීරණේට එකඟ වුණා”ඔහු ද අප මෙන්ම නිහඬව ඇගේ කතාවට කන්දීගෙන එසවිය නොහැකි හිස වැලිමළුව වෙත හරවාගෙන සිටියේය.”දවසක් දා අපි රහසෙම කොළඹ ආවා. ගම්පහ පැත්තෙ මෙයාගෙ ඥාතියෙක් හිටිය. අපි මුලින්ම ගියේ එහෙ. මගේ කන කර විකුණල මුලින්ම සල්ලි ටිකක් හොයාගත්ත. පස්සෙ කසාද බැඳල දැන් කාමරයක් අරන් ඉන්නව“”ඉතින් ළමයො ජීවත්වෙන්නෙ කොහොමද? ආදායමක් එපායැ””අංකල් අපි සල්ලි පස්සෙ පැන්නුවෙ නැති බව අංකල්ට පේනවනෙ. අපිට ලොකු වුණේ සල්ලි නෙමේ. ඊට වඩා ලොකු දෙයක්. මට ඕන්නං රට රස්සාවකට යන්න පුළුවන්. ඒත් මට ඕනෑ මගෙ ජීවිතේ තියනතුරු ළඟින් ඉඳන් මෙයාව රැකබලාගන්ඩයි. ඒකට මං මෙයා ළඟම ඉන්ඩ ඕනෑ”එය උතුම් අධිෂ්ඨානයකි. අපට ඇය කෙරෙහි ගෞරවයක් ඇති විය.”මං කොමියුනිකේෂන් එකක වැඩ කරනවා. මෙයත් එතනම ජංගම දුරකථන රෙපයාර් කරනව. අපි යමක් උපයනව. ලැබෙන හැටියට සතුටින් ජීවත්වෙනව. කාටත් බරක් වෙලා නෑ. බරක් වෙන්ඩත් හිතල නෑ.”ඇගේ වදන් අප පස්සට විසිකර දමන සුලු විය.අප ඔවුන්ගෙන් සමුගත්තේ ඔවුන් හමුවීමට ආ මිනිසුන් ලෙස නොවේ. වෙනස් මිනිසුන් ලෙසය.මිල මුදලත්, කෑම බීම ආදී හුදු දිවි පැවැත්මත් තරාදියක එක පැත්තකට ද පරමාදර්ශී ජීවිතය තව පැත්තකට ද දමා කිරා බලන විට මුලින් කී පැත්ත පුළුන් රොදක් සේ එකවරම උඩ යන හැටි මට මැවී පෙනිණ.”ඒ මනුස්සය පරමාදර්ශී ස්ත්‍රී රත්නයක්”මගේ මිතුරාගේ නිගමනය එබඳු ය.”කිහිලිකරුවෙන් ඇද්දි ඇද්දී ගියත් එයාගෙ ස්වාමිපුරුෂයත් එක අතකින් වාසනාවන්තයෙක්” මට කියැවිණි.එතකොට එයාගෙ භාර්යාව අවාසනාවන්තද?” මිතුරා මගෙන් ප්‍රශ්න කළේය.වාසනාව අවාසනාව කෙසේ වෙතත් අධිෂ්ඨානශීලීව ධෛර්යයෙන් කටයුතු කිරීමෙන් ජයග්‍රහණය ලැබිය හැකි යැයි මම කීමි.නාවින්නේ යූ.ඒ.ආතර් මහතා විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=av1307212</link>
    <topic>දේවාලයේ දෙවියන් පිස්සු නටද්දී බැතිමතුට කවර කතාද?</topic>
    <author>හේමාලි විජේරත්න</author>
    <content>දේවාලයේ දෙවියන් පිස්සු නටද්දී බැතිමතුට කවර කතාද?- අරුණ ජයවර්ධනමේ දිනවල තිරගත වන අරුණ ජයවර්ධනගේ ‘නිකිණි වැස්ස’ චිත්‍රපටය කාගේත් කතාබහට ලක්වෙන චිත්‍රපටයක්. අන්තර් ජාතික සම්මාන රැසකින් පිදුම් ලැබූ ‘නිකිණි වැස්ස’ අපේ රටේත් ප්‍රේක්ෂක අවධානයට මෙන්ම විචාරක අවධානයට ද යොමු වූ සිනමාපටයක්. ‘නිකිණි වැස්ස’ චිත්‍රපටය පිළිබඳ කතා බහකට මෙවර අප කැඳවා ගත්තේ එහි අධ්‍යක්ෂවරයා වන ‘අරුණ ජයවර්ධනයි.‘නිකිණි වැස්ස’ චිත්‍රපටයට මේ දිනවල ලැබෙන ප්‍රතිචාර කොයි වගේද?ඉතාමත්ම ඉහළ ප්‍රතිචාර ලැබෙමින් පවතිනවා. මේ චිත්‍රපටයේ වැඩ නිම කරලා දැන් සෑහෙන කාලයක් වෙනවා. අපේ රටේ සිනමා ප්‍රේක්ෂකයින්ට පෙන්වන්න කලින් තමයි විදේශීය සිනමා සම්මාන උලෙළ මෙම චිත්‍රපටය නියෝජනය කළේ. ඒ නිසා ‘නිකිණි වැස්ස’ මුලින්ම අන්තර්ජාතික අවධානයට යොමුවෙමින් අන්තර්ජාතික සම්මාන රැසක් දිනාගත්තා. ඒ ආකාරයෙන්ම දේශීය ප්‍රදර්ශනය ඇරඹූදා සිටම ‘නිකිණි වැස්ස’ට හොඳ ප්‍රතිචාර ලැබුණා. සාමාන්‍ය ප්‍රේක්ෂකයා ගෙන් මෙන්ම සිනමාව පිළිබඳ ප්‍රවීණයින් සහ විචාරකයින්ගේත් අවධානය දිනාගන්නට එය සමත් වුණා.‘නිකිණි වැස්ස’ට ලැබුණු ජාත්‍යන්තර අවධානය ගැන කතා කළොත්?‘නිකිණි වැස්ස’ ජාත්‍යන්තර චිත්‍රපට උලෙළ 6ක් නියෝජනය කළා. කොරියාවේ බූසාන්, ඉන්දියාවේ මුම්බායි, කේරළ, ඩුබායි, ප්‍රංශයේ විසුල් අන්තර්ජාතික සිනමා උලෙළ මේ අතර වෙනවා. ඩුබායි සිනමා උලෙළේ දී චාන්දනී සෙනවිරත්න හොඳම නිළිය වශයෙන් සම්මානයට පාත්‍ර වුණා. ප්‍රංශයේ විසුල් සිනමා උලෙළේ දී හොඳම චිත්‍රපටය ලෙස ජූරියේ සම්මානයට පාත්‍ර වූවා.‘නිකිණි වැස්ස’ ඔබේ සිනමා සම්ප්‍රාප්තිය. අපි ඔබ මීට කලින් හඳුනාගෙන සිටියේ රූපවාහිනී මාධ්‍යයෙන්.ඔව්. මම මුලින්ම අවතීර්ණ වුණේ ටෙලිවිෂන් මාධ්‍යයට. නමුත් මේ මාධ්‍යයට එන හැම කෙනෙකුට වගේම මටත් හීනයක් තිබුණා. සිනමාවට අවතීර්ණ වෙන්න. මේ හීනය තියාගෙන මම ටෙලිවිෂන් මාධ්‍ය තුළ විවිධ අත්හදාබැලීම්, නිර්මාණ කළා. ඔහොම ඉන්න අතරතුරදි තමයි මට ‘නිකිණි වැස්ස’ හදන්න වස්තු බීජය ලැබෙන්නේ. මට හිතුණා ඒකෙන් හොඳ නිර්මාණයක් කරන්න පුළුවන් කියලා.මේ චිත්‍රපටය නිර්මාණය වූයේ මීට වසර කිහිපයකට ඉහතදී නේද?ඔව්. චිත්‍රපටය නිර්මාණය වුණේ වසර දෙකකටත් උඩදි. ප්‍රදර්ශනය සඳහා හුඟාක් කල් බලා ඉන්න සිද්ධ වුණා.වර්තමාන ප්‍රදර්ශනයේදීත් යම් යම් ප්‍රශ්නවලට ලක්වෙන බව ආරංචියි?ඔව්. ඉතාම හොඳ ප්‍රේක්ෂක ප්‍රතිචාර මත ‘නිකිණි වැස්ස’ ප්‍රදර්ශනය වෙත්දි සමහර සිනමා ශාලාවලින් එය ගලවා දැමීමේ උත්සාහයක් තිබෙනවා. මේ වෙනකොට දළුගම කන්ට්‍රාස් සිනමා ශාලාවෙන් ‘නිකිණි වැස්ස’ ගලවා දමා තිබෙනවා.අද දවස වන විට මට ආරංචියක් ලැබුණා කොළඹ රීගල් සිනමා ශාලාවෙනුත් ‘නිකිණි වැස්ස’ චිත්‍රපටය ගලවන්න හදනවා කියලා. ඒ අනුව මම සී.ඊ.එල් මණ්ඩලයට කතාකළා. සී.ඊ.එල්. මණ්ඩලයේ ජයසුන්දර මහතා කියන පරිදි ‘නිකිණි වැස්ස’ ගලවන්න මැදිහත් වෙලා තිබෙන්නේ චිත්‍රපට සංස්ථාවේ සභාපතිතුමයි. ‘නිකිණි වැස්ස’ ගලවන්නේ අර්ජුන් කමලනාත්ගේ අලුත් චිත්‍රපටය ප්‍රදර්ශනයට ඉඩ සලසා දෙන්ටයි.තාම ‘නිකිණි වැස්ස’ තිරගත වෙලා ගතවුණේ දින 40ක පමණ කාලයක්. මේ කාලය ඇතුළත චිත්‍රපටය ගලවන්න හදන්නේ ආදායම නැතුව නම් කමක් නෑ. රීගල් සිනමා ශාලාවේ ජූලි 14 වැනිදා ඉරිදා දවසේ ආදායම රුපියල් එක්ලක්ෂ දහදාහයි. එවැනි හොඳම ආදායම් වාර්තා තිබෙත්දිත් තමයි ‘නිකිණි වැස්ස’ ගලවන්න හදන්නේ. සී.ඊ.එල්. මණ්ඩලය ඇත්තටම කැමැති නෑ ‘නිකිණි වැස්ස’ චිත්‍රපටය ගලවල දාන්න.නමුත් චිත්‍රපට සංස්ථාවේ සභාපතිතුමා එයට මැදිහත් වෙලා නිසා ඒ අයටත් කරගන්න දෙයක් නෑ. මේ සම්බන්ධයෙන් නැවත වතාවක් මම චිත්‍රපට සංස්ථා සභාපතිතුමා වෙත ඉල්ලීමක් කර ලිපියක් යවනවා. අනිත් පැත්තෙන් නිෂ්පාදක තුමාත් කිසියම් වූ උත්සාහයක නිරත වෙනවා.මම දන්නේ් නෑ අවසන් ප්‍රතිඵලය කුමක් වේවිද කියා. සිනමාවේ උද්ගත වී තිබෙන මේ තත්ත්වය ගැන මට නම් කියන්න තිබෙන්නේ දේවාලේ දෙවියන් පිස්සු නටත්දි බැතිමතුන්ට කවර කතාද? කියලයි.මේ තත්ත්වයට විරුද්ධව ඔබ කිසියම් ක්‍රියා මාර්ගයක් ගත්තේ නැත්ද?මට කරන්න පුළුවන් දේ මම කළා. චිත්‍රපට සංස්ථාවේ සභාපතිවරයාට මේ තත්ත්වය දන්වා මා ලිපියක් යැව්වා. මගේ චිත්‍රපටයට සිදුවෙලා තිබෙන අසාධාරණයට එරෙහිව කිසියම් පියවරක් ගන්න කියා.ඔබ සිනමා ක්‍ෂේත්‍රයට පැමිණි පළමු අවස්ථාව මේ. පවතින වාතාවරණයත් සමඟ ඔබ කිසියම් කලකිරීමකින් ද ඉන්නේ?කලකිරෙන දේවල් බොහොමයක් සිද්ධ වෙනවා. නමුත් සිනමාවට තිබෙන අසීමිත ආදරය නිසාවෙන් මේ පැමිණෙන බාධකවලින් අධෛර්යයට පත්වන්නේ නෑ. බාධක මධ්‍යයේම මගේ ගමන යන්න තමයි බලාපොරොත්තුව.ඔබේ ප්‍රථම සිනමා නිර්මාණය වෙනුවෙන් ක්ෂේත්‍රයේ ප්‍රවීණයන්ගෙන් ලැබුණු ධෛර්යය කොයි වගේද?ප්‍රවීණයෝ බොහොමයක් දෙනෙක් මට සුබ පැතුවා. මගේ නිර්මාණය අගය කළා. මගේ ගමන යන්න ඒ දේවල් මට ලොකු ධෛර්යයක්.ඔබේ ඉදිරි නිර්මාණ කටයුතු?දැනට මගේ බලාපොරොත්තුව ‘නිකිණි වැස්ස’ නොකඩවා තිරගත කරගැනීමේ ප්‍රයත්නයයි. මේ චිත්‍රපටය ‘කන්ට්‍රාස්’ සිනමා ශාලාවෙන් ගලවන විටත් නියමිත ආදායම් ලබමිනුයි තිබුණේ. කොහොම නමුත් ඉදිරියේදීත් මගේ සිනමා ගමනේ අලුත් අත්දැකීමක් ප්‍රේක්ෂකයින්ට විඳින්න සලස්වන එක මගේ හිතෙන් ඈත්වෙලා නෑ. මේ චිත්‍රපටයේ ප්‍රදර්ශනය නිම වීමෙන් පසු ඊළඟ චිත්‍රපටය ගැන මම හිතනවා. මේ චිත්‍රපටය මට හොඳ නිෂ්පාදකවරයෙක් ලැබුණා වගේම ඉදිරියේදීත් එවැනි නිෂ්පාදක මහතුන් මුණගැසේවි කියන බලාපොරොත්තුව මා තුළ තිබෙනවා.අවසන් වශයෙන් ඔබට මොනවද ‘නිකිණි වැස්ස’ ගැන කියන්න තිබෙන්නේ?සිනමාවට ආදරය කරන ප්‍රේක්ෂක ජනතාවට මට කියන්න තිබෙන්නේ් මේ චිත්‍රපටය ඉක්මනටම නරඹන්න. නැතිනම් ඔබට චිත්‍රපටය නැරඹීමේ අවස්ථාව අහිමි වන්නට ඉඩ තිබෙන නිසා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=av1307213</link>
    <topic>ඔව්. අර්ජුන් මගේ පෙම්වතා</topic>
    <author>ගාමිණී සුසන්ත</author>
    <content>ඔව්. අර්ජුන් මගේ පෙම්වතාඅමීෂා කාවින්දිඅමීෂා කාවින්දි කලා ක්‍ෂේත්‍රයට පැමිණියේ නර්තන ශිල්පිනියක ලෙසය. මීට දින කීපයකට පෙර තිරගතවීම ඇරඹුණු අර්ජුන් කමලනාත් අධ්‍යක්ෂණය කළ ‘ඉගිල්ලෙන්න ඇයි දඟලන්නේ’ චිත්‍රපටයේ ප්‍රධාන නිළි චරිතය වන ජිනාගේ චරිතය නිරූපණය කරන්නේ අමීෂාය. අමීෂා, අපගේ කලා ක්‍ෂේත්‍රයට පෑයූ තරුවක් ලෙස හැඳින්වීම නිවැරැදිය. “තරුවක් සමඟ වරුවක්” විශේෂාංගයට අප අමීෂාව මෙවර එක්කරගන්නේ එබැවිනි.අමීෂා ඔබ මේ දිනවල මොන වගේ වැඩත් එක්කද ඉන්නේ?මේ දවස්වල අර්ජුන් අයියා (අර්ජුන කමලනාත්) අධ්‍යක්ෂණය කළ ‘ඉගිල්ලෙන්න ඇයි දඟලන්නේ’ චිත්‍රපටයේ ප්‍රචාරක කටයුතුවලට දායක වෙනවා. ඒ වගේම අර්ජුන් අයියගේම ‘ආශාවේ මායා’ චිත්‍රපටයේ දෙබස් කැවීම්වලටත් දායක වෙනවා.’ඉගිල්ලෙන්න ඇයි දඟලන්නේ’ චිත්‍රපටයට ඔබ දායක වී තිබෙන්නේ කොහොමද?මෙහි ප්‍රධාන නිළි චරිතය රඟපාන්නෙ මම. ඒ වගේම මේ චිත්‍රපටයේ නිෂ්පාදන කටයුතුවලටත් මම දායක වුණා.ඔබ මෙතෙක් රංගනයෙන් දායක වී ඇති සිනමා නිර්මාණ?’ඩබල් ගේම්’, ‘ජය පිට ජය’, ‘සුදු හංසි’, ‘සර් ලාස්ට් චාන්ස්’ කියන චිත්‍රපටවලට රංගනයෙන් දායක වෙලා තියෙනවා. මම රංගනයෙන් දායක වුණු පළමු චිත්‍රපටය වන ‘සඳ දෙව්දෝනි’ චිත්‍රපටයත්, ‘සදාකල් ඔබ මගේ’ චිත්‍රපටයත් තවම තිරගත වුණේ නෑ.’ඉගිල්ලෙන්න ඇයි දඟලන්නේ’ මොන වගේ චිත්‍රපටයක්ද?මෙය විනෝදය පිරුණු සටන් ජවනිකා, ගීත ඇතුළත් ඉතාම සුන්දර චිත්‍රපටයක්. මෙහි මම නිරූපණය කරන්නේ ‘ජිනා’ කියන යුවතියගේ චරිතය. මම රඟපෑ චිත්‍රපට අතරින් මම වඩාත්ම කැමැති චිත්‍රපටය තමයි ‘ඉගිල්ලෙන්න ඇයි දඟලන්නේ’. මේක තාරුණ්‍ය වෙනුවෙන්ම කළ චිත්‍රපටයක්.මෙතෙක් කල් ඔබ රඟපා ඇති චිත්‍රපට සියල්ලම වාණිජමය චිත්‍රපට නේද? කලාත්මක චිත්‍රපටයක රඟපාන්න අවස්ථාව ලැබුණොත් එය බාරගන්නවද?මම රඟපෑ ‘සුදු හංසි’ මැද මාවතේ චිත්‍රපටයක්. මෙතෙක් මම රඟපෑ චිත්‍රපට සියල්ලම වාණිජමය චිත්‍රපට බව ඇත්ත. නමුත් කලාත්මක චිත්‍රපටයක රඟපාන්න අවස්ථාව ලැබුණොත් එය සතුටින් බාරගන්නවා.මම හිතනවා එවැනි චිත්‍රපටයකත් හොඳින් රඟපාන්න මට අවස්ථාව ලැබෙයි කියලා.හැබැයි මම පෞද්ගලිකව වඩාත්ම කැමැති වාණිජමය චිත්‍රපටවල රඟපාන්න. ඒ මොකද ඒ චිත්‍රපට හරිම සුන්දර නිසා.ඔබත් අර්ජුන්ත් අතින් ඉදිරියේ දී තවත් චිත්‍රපට බිහිවේවිද?බලාපොරොත්තුවක් තියෙනවා. ‘ඉගිල්ලෙන්න ඇයි දඟලන්නේ’ චිත්‍රපටයේ සාර්ථකත්වය අනුවයි ඒ ගැන හිතන්නේ.ඔබ ටෙලිනාට්‍යවල නැත්තේ ඇයි?‘කාව්‍යා’ සහ ‘නිලංජනා’ කියන ටෙලිනාට්‍යවල මම රඟපාල තියෙනවා. ඒ දෙකම දීර්ඝ ටෙලි නාට්‍ය. දීර්ඝ ටෙලිනාට්‍යවල රඟපෑම මට නම් හරිම අමාරුයි. ඒ මොකද, දිනපතාම ඒවායේ රූපගතකිරීම් සිදුවීම.ඒ නිසයි මම ටෙලිනාට්‍යවලට වැඩිපුර දායක නොවෙන්නේ. හැබැයි කොටස් 30ක 35ක පමණ හොඳ පිටපතකට අනුව නිර්මාණය වන ටෙලිනාට්‍යයක රඟපාන්න මම ආසයි.දැන් නර්තනයෙන් ඈත් වෙලාද?මම කලාවට ආවේ නර්තනයෙන්. නර්තන කණ්ඩායමකට සම්බන්ධ වෙලා මම නර්තනයේ යෙදුණා. දැන් මම එහි නෑ. නමුත් රංගන ශිල්පීන් ශිල්පිනියන් සහභාගි වෙන දේශීය විදේශීය ප්‍රසංගවලට මම නර්තනයෙන් දායක වෙනවා. මම කවදාවත්ම නර්තනයෙන් ඉවත් වෙන්නේ නෑ. නර්තනය තමයි මගේ අංක එක.අර්ජුන් කමලනාත් ඔබේ පෙම්වතා නේද?ඔව්.ඒ නිසා අර්ජුන සමඟ තිරයේ පෙම් ජවනිකා රඟපෑම ඔබට පහසුවුණාද?’ඉගිල්ලෙන්න ඇයි දඟලන්නේ’ චිත්‍රපටයේ අර්ජුන් අයියා මගේ පෙම්වතා වගේම ඔහු මේ චිත්‍රපටයේ අධ්‍යක්ෂවරයා. මෙහිදී අධ්‍යක්ෂවරයා ලෙසත් ඔහුගෙන් මට උපදෙස් ලැබුණා. මෙහි අපි පෙම්වතුන් ලෙස ඉතා සමීපව රඟපාන දර්ශනත් තියෙනවා. ඒවා රඟපැමේදී අර්ජුන් අයියා මගේ සැබෑ ජීවිතයේ පෙම්වතා වීම පහසුවක් වුණා කියන එක හරි.තිරයේ ඔබේ පෙම්වතා අර්ජුන් පමණද?මොකද මම දන්නෙ නෑ. මෙතෙක් තිරයේ මට රඟපාන්න ලැබිල තියෙන්නෙම අර්ජුන් අයියගේ පෙම්වතිය හැටියට.ඒක සැලසුම්සහගත වැඩක්ද?නැහැ. එහෙම දෙයක් නෑ. මේ වන තෙක් එසේ රඟපෑවත් ඉදිරියේ දී කිසියම් අධ්‍යක්ෂවරයෙක් මට කතාකළොත් වෙනත් රංගන ශිල්පියකු සමඟ පෙම්වතුන් ලෙස රඟපාන්න මම ඒක බාරගන්නවා.අර්ජුන් ඒකට අකැමැති වෙයිද?නැහැ. එයාගෙ කිසිම අකැමැත්තක් නෑ.අර්ජුන්ගෙත් ඔබෙත් විවාහය ළඟදී සිදුවේවිද?අපේ විවාහය නම් දැන්මම සිදුවෙන්නේ නෑ.ඔබ රූපය ගැන කෙතරම් සැලකිලිමත්ද?සැලකිලිමත් වෙනවා. තැනට ඔබින ආකාරයට මම ඇඳුම් පැලඳුම් තෝරාගන්නවා. ආහාර පාලනය, ව්‍යායාම කිරීම වගේ දේවල් මම කරන්නේ නෑ. නමුත් එසේ කිරීම රංගන ශිල්පිනියකට අවශ්‍යයි.ඔබේ පවුලේ කවුද ඉන්නේ?අම්මයි, තාත්තයි, අක්කයි, මමයි තමයි අපේ පවුලේ. අක්ක විවාහකයි. අක්කට බබාල දෙන්නෙක් ඉන්නවා. අපි හරිම සතුටින් ඉන්නවා.දැන් ඔබේ තිබෙන ලොකුම බලාපොරොත්තුව කුමක්ද?අර්ජුන් අයියා අධ්‍යක්ෂණය කළ පළමු චිත්‍රපටය වන ‘ඉගිල්ලෙන්න ඇයි දඟලන්නේ’ චිත්‍රපටය සාර්ථකව තිරගතවනවා දැකීමයි ලොකුම බලාපොරොත්තුව.ගාමිණී සුසන්තඡායාරූපය - ටෙනිසන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=av1307214</link>
    <topic>ඔබේ සම මේ වගේද?</topic>
    <author>හේමාලි</author>
    <content>ඔබේ සම මේ වගේද?ලස්සන මුහුණු විශේෂාංගය යටතේ පසුගිය සතියේ අපි ඔබව දැනුම්වත් කළේ එක් එක් අයට ආවේණික වූ සමේ ස්වරූපයන් කීපයක් තිබෙන බවයි. ප්‍රධාන වශයෙන් අපි සාමාන්‍ය සම, වියළි සම සහ තෙල් සහිත සම වශයෙන් එය හඳුනා ගත්තා ඔබට මතක ඇති. අද අපේ අවධානය යොමු වන්නේ මේ අතරින් සාමාන්‍ය සම (Nomal Skin) පිළිබඳවයි.වර්තමානයේදී බොහෝ දෙනෙක් රූපලාව ණ්‍ය‍ය සත්කාර පිණිස විවිධ රූපලාවන්‍යාගාරවලට සහ රූපලාවණ්‍ය‍ය විශේෂඥයින්ගේ පිහිට තම සම රැක ගැනීම වෙනුවෙන් අපේක්ෂා කරනවා. පළපුරුදු අත්දැකීම් බහුල සහ නිසි ප්‍රතිකර්මයන් ගෙන් යුතු ස්ථානයක් ඒ සඳහා තෝරා ගැනීම පාරිභෝගිකයන් වන ඔබගේ වගකීමයි.අනෙක් අතට වර්තමානයේ අප අතර බහුල ලෙස ප්‍රචලිත වී ඇති විද්‍යුත් හා මුද්‍රිත මාධ්‍ය ඔස්සේ ප්‍රචාරණය වන දැන්වීම් නිසාවෙන් සමහරෙක් කිසිදු රූපලාවණ්‍ය විශේෂඥවරයකුගේ උපදෙසක් අධීක්ෂණයක් නොමැතිව තම සම ආරක්ෂා කර ගැනීම වෙනුවෙන් විවිධ ආලේපන වර්ග භාවිතා කරනවා. මේ තත්වය ඉතාම භයානක අහිතකර තත්වයක්.අපි ඉහතින් සඳහන් කළ ආකාරයට අපට හිමිව ඇත්තේ කුමන වර්ගයේ සමක් ද යන්න ගැන ප්‍රතිකාරවලට පළමුව අප දැන සිටිය යුතුයි. තමන් තෝරා ගන්නා රූපලාවන්‍ය විශේෂඥවරයා ‍ලවාම මේ තත්වය පරීක්ෂා කරවා ගැනීම තමයි වඩාත් යහපත් වෙන්නේ. අපි හිතමු ඔබට පිහිටා ඇත්තේ සාමාන්‍ය සමක් කියා. ඒ අනුව එහි සුවිශේෂිත්වයන් ගැන අද සොයා බලමු.සාමාන්‍ය සමක් හිමිවන පුද්ගලයා ඉතාම වාසනාවන්ත කෙනෙක් හැටියට තමයි රූපලාවණ්‍ය ක්ෂේත්‍රයේ හඳුන්වන්නේ. සාමාන්‍ය සමක් පිහිටි කෙනකුට මේ සම නඩත්තු කරන්නට දැඩි වෙහෙසක් දරන්න අවශ්‍ය නෑ. සාමාන්‍ය සමක් ඉතාමත් පහසුවෙන් නඩත්තු කළ හැකියි. සාමාන්‍ය සම ඉතාමත් ම සුමුදුයි. පෝෂණීය පෙනුමකින් යුක්තයි. පී.එච්. අගය 5.5 - 6.5 අතර ප්‍රමාණයක් ගන්නවා.සාමාන්‍ය සම වියළි ස්වභාවයෙන් යුක්ත වන්නේත් නෑ. තෙල් ගතියෙන් යුක්ත වන්නේත් නෑ. අනවශ්‍ය ලප කැළල්, කුරුලෑ Pigmantation මේ සමේ දකින්න ලැබෙන්නේ නෑ.ඔබටත් පිහිටා තිබෙන්නේ මෙවැනි සාමාන්‍ය සමක් නම් එහි නඩත්තුව කරගෙන යා යුත්තේ කෙසේද? කියාත් අපි දැනගනිමු. මා මුලින් ම සඳහන් ක‍ළානේ මේ සම පිහිටන කෙනා හරිම වාසනාවන්තයි කියලා. ඒකට විශේෂම හේතුව තමයි නඩත්තුවේ පහසුව.සාමාන්‍ය සම ඉතා හොඳින් නඩත්තු කිරීම සඳහා මැරුණු සම ඉවත් කළ යුතුයි.අපි චර්මයේ තෙතමනය රැක ගැනීමත් අත්‍යවශ්‍ය කාරණයක්. සාමාන්‍ය සමක් හිමි අවුරුදු 25 ට අඩු කෙනකුට නම් මාස එක හමාරකට (1 1/2) සැරයක් ක්ලීන් අප් (Clean up) එකක් කර ගැනීමත් ප්‍රමාණවත්. එහෙත් අවුරුදු 35 පසුවුණු අයකුට නම් අනිවාර්යයෙන් ම ‍ෆේෂල් එකක් (facial) කරගත යුතුයි. වයස අනුව රූපලාවණ්‍ය ශිල්පිනිය ලබාදෙන උපදෙස් පිළිපැදීමත් අනිවාර්යයි. ඒ වගේ ම තමයි අධික හිරු එළියෙන් ආරක්ෂාවීම සඳහා හිරු එළියෙන් ආරක්ෂා කරන ක්‍රීම් වර්ගයක් (Sun Protection) පාවිචිචි කළ යුතුයි. සමේ නියමිත නඩත්තුව සඳහා උදයට සහ රාත්‍රියට ක්‍රීම් වර්ග දෙකක් ආලේප කිරීම ප්‍රමාණවත්.ක්‍රීම් වර්ග, ආලේපන තෝරා ගැනීමේදී ඔබේ රූපලාවණ්‍ය ශිල්පිනියගේ උපදෙස් මත නිසි ප්‍රමිතියකින් යුතු ආලේපන වර්ග තෝරා ගැනීමටත් ඔබ සැලකිලිමත් විය යුතුයි.සම නි‍රෝගීව පවත්වාගෙන යාමටත් මුහුණේ සම ආරක්ෂා කර ගැනීමටත් ඔබ නිරතුරුවම ඔබේ කෙස් කළඹේ පිරිසුදු භාවය ගැනත් සැලකිලිමත් විය යුතුයි. ඒ මන්ද ‘හිස් හොරි’ වැනි දෙයක් ඔබේ ඇස්වලට, කම්මුලට, මුහුණට වැටුණහොත් ඉන් ද සමට බලපෑමක් ඇතිවිය හැකි නිසා. සාමාන්‍ය සම පිළිබඳ ඔබට කිසියම් පැහැදිලි හඳුනාගැනීමක් මේ මගින් වෙන්න ඇති.අපි ලබන සතියේ දී ‘වියලි සම’ පිළිබඳ හඳුනා ගනිමු. උපදෙස් - ‘දමයන්ති සැලෝන්’ හිප්‍රවීණ රූපලාවණ්‍ය ශිල්පිනිදමයන්ති විමලවීර ගෙන්හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=av1307215</link>
    <topic>යාත්‍රා</topic>
    <author/>
    <content>යාත්‍රාප්‍රවීණ රංගන ශිල්පිනියක් වන යශෝධා විමලධර්මට සන්නාම තානාපති පදවියක් ලැබුණු බව පසුගිය දිනෙක අපට දැනගන්නට ලැබුණා. පෞද්ගලික ආයතනයක කේශාලංකරණ සහ වර්ණ ගැන්වීමේ නිෂ්පාදන පෙළක සන්නාම තානාපතිනිය ලෙස යශෝධා මේ අනුව කටයුතු කරනු ලබනවා. ඒ පිළිබඳව යශෝධා පැවසුවේ මෙවැන්නකි.“මට නිතරම අවශ්‍ය වුණා මගේ ගමන් මඟට වෙනසක් එක් කරන්න. ඒ වෙනස මගේ වෘත්තීය හා බැඳීම ද අත්‍යවශ්‍ය වුණා. මගේ වෘත්තියේදී සුන්දරත්වයෙන් මතුවන ආත්ම විශ්වාසය ඉතාමත් වැදගත් වෙනවා. මෙවැනි ස්වාභාවික නිෂ්පාදන භාවිත කළහොත් එය ඉතාමත් හොඳ හැඟීමක් ගෙන දෙනු ලබනවා.මන්ද අප ජීවත් විය යුත්තේ සොබාදහමට අනුකූලව මිස එය පරයා යමින් නොවන නිසයි.සිනමා ක්ෂේත්‍රයේ ජ්‍යෙෂ්ඨතම හා ප්‍රවීණතම රංගන ශිල්පියෙක් තමයි රොබින් ප්‍රනාන්දු. මේ වන විට රොබින්ගේ සිනමා කලා ජීවිතයට අඩසිය වසරක් සම්පූර්ණ වෙලා. ඒ නිසාම රොබින් වෙනුවෙන් විශේෂ කාර්යයක් සිදුකරන්නට ඔහුගේ සහෝදර කලාකරුවෙක් පෙරමුණ ගෙන සිටිනවා. ඒ තමයි රොබින්ගේ සිනමා කලා දිවිය අළලා ග්‍රන්ථයක් සම්පාදනය කිරීම. මෙය රචනා කරන්නේ ප්‍රවීණ කලාකරුවෙකු වන බණ්ඩාර ඇහැලියගොඩයි. මේ මහඟු කර්තව්‍යය පිළිබඳව අපි රොබින් ගෙන් විමසා බැලුවා.“මගේ කලා ජීවිතයට දැන් වසර 50 ක් සම්පූර්ණ වෙලා. කලාකරුවන් වශයෙන් ගෙවුණු මේ වසර 50 පුරාවට අපි දුක්වින්දා මිසක් සැපක් වින්දෙ නැහැ. තිරය ඉදිරියේ යාන වාහන ඇඳුම් පැලඳුම්වලින් හැඩ වී හිටියත් කලාව වෙනුවෙන් අපි සෑහෙන කැපවීම් කළා. දුක් වින්දා. කොහොමින් හෝ ඒ දේවල් මේ විදියට කවුරුන් හෝ තේරුම් අරගෙන තිබෙනවා.එනිසා ඒ උත්සාහය ජයගන්නට මම උදව් කරනවා. මං ගැන කෘතියක් රචනා වීම ගැන නිහතමානී සතුටක් තිබෙනවා. ඒ වෙනුවෙන් මට පුළුවන් අයුරින් මම සහයෝගය ලබා දෙනවා.සුනිල් ටී. ප්‍රනාන්දු කිව්වහම කවුරුත් ඔහුව හඳුනන්නේ චිත්‍රපට ක්ෂේත්‍රයේ සිටින දැවැන්ත චිත්‍රපට නිෂ්පාදකවරයෙක් විදිහටයි. සුනිල් ටී. මේ දිනවල ජ්‍යෙෂ්ඨ සිනමාවේදිනී සුමිත්‍රා පීරිස් ගේ ‘වෛශ්නාවී’ චිත්‍රපටය නිෂ්පාදනය කිරීම සඳහා කටයුතු යොදා ඇති බව අපිට දැනගන්නට ලැබුණා. ඔහු ගේ මේ නවතම නිෂ්පාදනයේ තොරතුරු දැනගැනීමට අපි සුනිල් ටී. ප්‍රනාන්දුට කතා කළා.“මම ‘වෛශ්නාවී’ චිත්‍රපටය නිෂ්පාදනය කිරීම භාරගත්තට එහි මුල් නිෂ්පාදකවරයා ලෙස කටයුතු කළේ මනෝ නානායක්කාරයි.මට මතකයි මම ‘වෛශ්නාවී’ චිත්‍රපටයේ මුහුරත් උලෙළටත් සහභාගි වුණා. නමුත් කොහොමින් හෝ මේ චිත්‍රපටය අතරමඟදී සුමිත්‍රා මහත්මිය මගෙන් ඇහුවා මේ චිත්‍රපටයේ ඉතිරි වැඩ කටයුතු සඳහා උදව් කරන්න පුළුවන් ද යන කාරණය. ඇත්තටම මම මේ චිත්‍රපටයේ අද වනතුරු එක කොටසක්වත් දැකලා නැහැ. ලෙස්ටර් ජේම්ස් පීරිස් සුමිත්‍රා පීරිස් කියන්නේ මේ සිනමාවේ දැවැන්තයන්. මේ දෙදෙනා වෙනුවෙන් මට යමක් කරන්න පුළුවන්නම් එය මම උපරීමයෙන්ම කරනවා. ඒ නිසා මම ඇගේ ඉල්ලීම භාරගත්තා. මොකද මම මේ වන විට චිත්‍රපට 57 ක් නිෂ්පාදනය කර තිබෙනවා.නමුත් ඔවුන් දෙදෙනා සමඟ චිත්‍රපටයක් කිරීමට අවස්ථාවක් උදාවුණේ නැහැ. මට ලැබුණු මේ අවස්ථාව ගැන මම හුඟක් සතුටු වෙනවා.දැනට සය වසරකට පෙර බිහිවූ ‘ආර්ය පදනම’ මෙරට හෙට දවස වෙනුවෙන් ඉටුකළ යුතු ජාතික කාර්ය භාරය වෙනුවෙන් කැපවී කටයුතු කරන පදනමක් ලෙස හඳුන්වා දිය හැකියි.එය ආබාධිත රණවිරුවන් හා පොදුවේ යුද හමුදා සෙබළුන්ගේ සුබසාධනය වෙනුවෙන් කටයුතු කරන ආයතනයකි. ‘ආර්ය පදනම'ට වසර 6 ක් සම්පූර්ණ වන මොහොතේ එහි සභාපති මාධ්‍යවේදී චරිත් කිරිඇල්ල රචිත නවතම ග්‍රන්ථය ‘ලාංකීය නිකාය විකාශනයේ යතිවර ලකුණ’ ග්‍රන්ථය එළිදැක්වීම සිදුවෙනවා. මේ ගැන චරිත් අපි සමඟ කතාබහ කළා.‘මේ කෘතිය මම රචනා කළේ වසර ගණනක් පුරා කරපු පර්යේෂණයක ප්‍රතිඵල ලෙසයි. එය ලංකාවේ බෞද්ධ නිකාය විකාශනය ගැන විමර්ශනයක් කිව්වොත් නිවැරදියි.මේ කෘතිය රචනා කිරීමට මට මඟ පෙන්වූයේ අපවත්වී වදාළ මඩිහේ පඤ්ඤාසීහ නාහිමියන් හා දවුල්දෙණ ඥානිස්සර යන හිමිවරුන්. මේ කෘතිය වත්මන් භික්ෂු කතිකාවතට දොරටු විවර කිරීමට ගත් උත්සාහයක ප්‍රතිඵලයක් ලෙසයි මම දකින්නේ.  පුෂ්පිකා ද සිල්වා නිරූපණ ක්ෂේත්‍රයේ ජනප්‍රිය ශිල්පිනියක්. ඒ වගේම ඇය ශ්‍රී ලාංකේය නාමය ජාත්‍යන්තරයට ගෙන ගිය රූ රැජිනක් ද වෙනවා. පුෂ්පිකා ගේ නවතම තොරතුරු අපි විමසා බැලුවා.“මේ දවස්වල මම වැඩි වශයෙන්ම කාලය යොදවන්නේ මගේ පියාගේ ව්‍යාපාරික කටයුතු වලටයි. ඊට අමතරව නිරූපණ කලාව හරහා පොදුවේ සමස්ත ශ්‍රී ලාංකේය යුවතියන් වෙනුවෙන් අලුත්ම ආකාරයේ අලුත්ම වැඩක් කරන්නට මම බලාපොරොත්තු වෙනවා. මේ ගැන ඉදිරියේ දී තව විස්තර කතාබහ කරන්න මම කැමැතියි. ඇත්තටම අද හුඟාක් තරුණියන්ට තමන්ගේ පෞරුෂය හරිහැටි ගොඩනඟා ගැනීම පිළිබඳ, ඔවුන්ගේ මනස, දියුණු කරගැනීම පිළිබඳ බොහෝ දැනුම්වත් බවක් නැහැ. මේ හරහා යමක් කරන්න මට අවශ්‍යයි. මේ සඳහා ඉන්දියාවේත් සහයෝගය ඇතිව ඉදිරියේ දී යම් කර්තව්‍යයක් සිදුකිරීමට මම සූදානම් වෙනවා. එහි මූලික සැලසුම් සඳහා මේ දිනවලට කාලය ගත කරනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=av1307216</link>
    <topic>'ජනප්‍රිය ගී විකෘති කිරීම සදාචාරාත්මකද? සංවාදය</topic>
    <author>ජෝජ් රොබ්සන් ද සිල්වා</author>
    <content>'ජනප්‍රිය ගී විකෘති කිරීම සදාචාරාත්මකද? සංවාදය- ඩබ්ලිව්.ඩී. ආරියසිංහ“අමරදේවයන්ට අවමන් කරමින් ‘මා දැන් මහලු වියේ’ ගීතය විකෘති කරයි” යන මැයෙන් පසුගිය ‘රසඳුන’ කලාපයේ අප පළ කළ ලිපිය පිළිබඳ ගීත ශ්‍රාවකයින් බොහෝ දෙනෙකුගේ අවධානය යොමු වී ඇති අතර “මා දැන් මහලු වියේ” ගීතය මෙන් ම විකෘති කරන ලද තවත් ජනප්‍රිය ගීත ගණනාවක් සම්බන්ධ තොරතුරු ද අනාවරණය වෙමින් පවතී. එහෙයින් “ජනප්‍රිය ගීත විකෘති කිරීම සදාචාරාත්මක ද?” යන වග පිළිබඳ සංවාදයකට මෙම කතාබහ යොමු කිරීමට අපි අදහස් කළෙමු.ඒ අනුව පණ්ඩිත් ඩබ්ලිව්.ඩී. අම‍රදේවයන් ගැයූ “මා දැන් මහලු වියේ” ගීතය ඇතුළු ජනප්‍රිය ගීත 16 ක් මුලින් ම ‘ප්‍රේම සැඳෑවෝ’ ගීත එකතුවටත් පසුව “සන්ෆ්ලවර් සමඟ ඩබ්ලිව්.ඩී. ආරියසිංහ - කොළොම්තොට” ගීත එකතුවටත් ගායනා කළ ගායන ශිල්පී ඩබ්ලිව්.ඩී. ආරියසිංහවත්, “කොළොම්තොට” ගීත එකතුවේ සම්බන්ධීකරණ ශිල්පියා ලෙස කටයුතු කළ රොහාන් රූපසිංහවත් මෙවර මෙම සංවාදයට එක්කර ගනිමු.අසනීප තත්ත්වයෙන් පසුවන හෙයින් ආරියසිංහ අප සමඟ සිය අදහස් පැවසුවේ ඉතා කෙටියෙන් ය. එසේ ම “අවුරුදු ගාණකට ඉස්සෙල්ලා කේමදාස මාස්ටර් (සංගීතඥ ප්‍රේමසිරි කේමදාස) ඉන්න කොට මාස්ටර්ගෙනුයි මේ ගැන අහන්න තිබුණේ. මෙච්චර කල් මොනවද කළේ? - ඔය සින්දුව කියලත් දැන් කොච්චර කල් ද” යයි විමසමින් තරමක් ආවේගශීලී වූ ආරියසිංහ ඔහුගේ අදහස් අප සමඟ පැවසුවේ මෙලෙසින් ය.“මුලින් මම ‘ප්‍රේම සැදෑවෝ’ කැසට් එකට කළ ගීතම තමයි ‘සන්ෆ්ලවර්ස්’ සමඟ කැසට් එකටත් කළේ. අපේ කැසට් එකට ‘මා දැන් මහලු වියේ’ ගීතය යොදා ගන්න අවසර ගන්න ගියාම ගී පද රචකයාගේ බිරියගෙන් අවසර නොලැබුණු හින්දා. පසුව ඒ මනුෂ්‍යයා නඩු දායි කියා කේමදාස මාස්ටර් කල්පනා කළා. ඒ හින්දා මාස්ටර් වෙන කෙනකු ලවා ඒ ගීතය අලුතින් ලියන්න කිව්ව බවයි මට මතක.”. එහෙත් මේ ගීතයේ පද රචකයා ලෙස නම සඳහන් වෙන්නේ ‘ෂෙහාන් සංකල්ප’ යනුවෙන් නේද...?“මම දන්නේ නැහැ හරියටම. බොරු නමක් දාලා වෙන්න ඇති. කෙසේ හෝ ඔය වැඩේ ඔය විදිහට කරන්න කේමදාස මාස්ටර්ම තමයි තීරණය කෙරුවේ. දැන් මේ අහන්නකෝ, අවුරුදු දොළහකට පෙර ඔය ගීතය පට්ට ගැහැව්වා. ඒ කාලේ කේමදාස මාස්ටර්ගෙන් ඇහැව්වා නම් මාස්ටර් උත්තර දෙනවානේ. මාස්ටර් ඉන්න ඕනේ උත්තර දෙන්න. මෙය කේමදාස මාස්ටර්ගේ තීරණයට කළ දෙයක් මිස කාගේවත් බලපෑමකට කළ දෙයක් නෙමේ. එච්චරයි කතාව.”. පණ්ඩිත් අමරදේවයන් ගැයූ ජනප්‍රිය ගීතයක් විකෘති කර ගායනා කිරීම අමරදේවයන්ගේ නාමයට අවමන් කිරීමක් නොවේ ද?“අමරදේවයන්ට අවමන් කරන්නේ මොකටද? දැන් මේ රටේ අනුන්ගේ ගීත ඔය ඕන තරම් පට්ට ගහන්නේ.බුද්ධිමය දේපළ නීතියට අනුව අමරදේව මහත්තයාටවත්, මටවත් ඔය ගීත වල නීත්‍යානුකූල අයිතියක් නැහැ. ඇත්ත කතාව ඒකයි. අනික ඕවා මොකටද දැන් අවුස්සන්නේ. මං කියන්නේ හෝද හෝද මඩේ දාන්න ඕනේ නැහැ. මේක අවශ්‍ය නැති කතාවක්. දැන් තේරුමක් නැහැ. මේක නවත්තන්න. මම දැන් අසනීපෙන් ඉන්නේ. කතා කරන්න වෙලාවක් නැහැ.”****************************************************************************************************************************************‘කොළොම්තොට’ ගී තැටියේ සම්බන්ධීකාරකරොහාන් රූපසිංහ“මුලින්ම මේ සංවාදයට මුල් වී ඇති ‘මා දැන් මහලු වියේ’ ගීතය විකෘති කළා යයි කියන ගීතය ඇතුළත් ‘සන්ෆ්ලවර්ස් සමඟ ඩබ්ලිව්. ඩි. ආරියසිංහ - කොළොම්තොට’ ගීත එකතුවේ සම්බන්ධීකරණ කටයුතු මෙන්ම නිෂ්පාදන කටයුතු ද කළේ මා බව පැවසිය යුතුයි. එම නිසා මම ඉතා වගකීමෙන් යුතුව සහ සාක්ෂි සහිතව ප්‍රකාශ කරනවා පසුගිය ඉරිදා ‘රසඳුන’ තුළින් තමන්ගේ ගී පද රචනා ‘කොළොම්තොට’ කැසට් එකට යොදා ගැනීමට අවසර නොදුන් බව පවසා සිටි අය සහ ඒ පිළිබඳ නිවැරදි මතකයක් නොමැති බව පවසා තිබුණු කරුණාරත්න අබේසේකර මහතාගේ බිරිය ඉරානි මෙන්ම පුතා වන දිලීප අබේසේකර යන සියලුම අය බොරු කියා ගීත රසිකයින් රැවටීමට වෑයම් කර ඇති බව. අවශ්‍ය ඕනෑම අවස්ථාවකදී අදාළ ගී පද රචනා කළ ගී පද රචකයින්ගේත් නැසීගිය කරුණාරත්න අබේසේකර වෙනුවෙන් ඔහුගේ බිරිය වන ඉරානි අබේසේකර මහත්මියගේත් අත් අකුරු වලින්ම මා හට ඔවුන්ගේ ගීත යොදා ගැනීමට අවසර ලබා දී මුදල් ලබා ගත් බවට සහතික වූ ලිපි ඉදිරිපත් කිරීමට මම සූදානම්.”එලෙස පවසමින් නවක ගී පද රචකයකු, ගී පට, තැටි නිෂ්පාදකවරයකු සහ සම්බන්ධීකරණ ශිල්පියකු වන රොහාන් රූපසිංහ “ජනප්‍රිය ගී විකෘති කිරීම සදාචාරාත්මක ද?” සංවාදයට එක් වූවේ ඔහුගේ ප්‍රකාශ සනාථ කළ හැකි ලිපි ගොනුවකින් අපගේ කතාබහට අදාළ ලියවිලි කිහිපයක්ම ඉදිරිපත් කරමින් ය.“ප්‍රවීණයන් ගායනා කළ ගීත නවකයින් ගායනා කිරීම වරදක් නොවේ කියලයි මං විශ්වාස කරන්නේ. මා දන්නා කාලයේ සිටම වරින් වර එය සිදු වී තිබෙනවා. ප්‍රවීණයින් අනුන්ගේ ගී ගායනය කළාට පසුව තමයි නව පරම්පරාව දිගින් දිගටම ඒ දේ කරන්න ගත්තේ. එම නිසා ඩබ්ලිව්. ඩී. ආරියසිංහ පණ්ඩිත් අමරදේවයන්ගේ ගීත ගායනා කිරීම වරදක් නොවේ යයි මම හිතනවා.”මෙහිදී අප කතාබහ කරන්නේ “ජනප්‍රිය ගී විකෘති කිරීම සදාචාරාත්මක ද?” යන කරුණ පිළිබඳවයි. පණ්ඩිත් අමරදේවයන් ගැයූ ‘මා දැන් මහලු වියේ’ ගීතය විකෘත කිරීම වරදක් නොවේ ද...?එය වරදක් නම් ආචාර්ය අජන්තා රණසිංහ විසින් කුලරත්න ආරියවංශ පද රචනය කළ පණ්ඩිත් අමරදේව ගැයූ ජනප්‍රිය ගීතයක් වන ‘සඳ හොරෙන්’ ගීතය ‘කොඳ කුසුම්’ ලෙසින් වෙනස් කිරීමත් වරදක් නොවේ ද? පසුගිය ‘රසඳුන'ට අජන්තා අයියා පැහැදිලිවම පවසා ඇත්තේ ‘සඳ හොරෙන්’ ගීතයේ තනුවට අලුත්ම ගීතයක් ලියූ බවයි. ඒ අනුව ‘මා දැන් මහලු වියේ’ ගීතයේ පද වෙනස් කිරීම වරදක් නොවේ. ප්‍රවීණ ගී පද රචකයෙකු වශයෙන් අජන්තා අයියා සදාචාරාත්මක නොවන ක්‍රියාවක් ගී පද රචනා ක්ෂේත්‍රයේ දී කරයි කියා මම විශ්වාස කරන්නේ නැහැ. ඔහුට සදාචාරාත්මක නම් ජනප්‍රිය ගී පද රචනයක පද වෙනස් කර ලියා එය අලුත් ගී පද රචනයක් කියා පවසන්න, අපටත් හැකි විය යුතුයි නේද එහෙම කරන්න. එම අරුතින් සිතා බලද්දී ‘මා දැන් මහලු වියේ’ ගීතය විකෘති කළා යයි පවසන අලුත්ම ගී පද රචනය විකෘති ගීතයක් නොවෙයි. එය අජන්තා අයියාගේ ‘කොඳ කුසුම්’ ගී පද රචනය වගේම අලුත්ම ගී පද රචනයක් පමණයි.”“මා දැන් මහලු වියේ” ගීතයේ ඔබ පවසන ඔය අලුත්ම ගී පද රචනය කළ සැබෑම ගී පද රචකයා කවුද...?“ගීත එකතුවේ කවරයේ අපි නම සඳහන් කළේ ‘ෂෙහාන් සංකල්ප’ ලෙසයි.” එහි පද රචනය කළේ මමයි. මගේ පුතා ‘ෂෙහාන් සංකල්ප’ නමින් තමයි මම මේ ගීතය රචනය කළේ.”නැසීගිය ප්‍රවීණ ගී පද රචක කේ. ඩී. කේ. ධර්මවර්ධන විසින් රචිත “මහ වැස්සක පෙර නිමිති පෙනෙනවා” (“මා දැන් මහලු වියේ”) ගී පද රචනය වෙනුවට ඔබ විසින් මෙලෙස වෙනත් පද රචනයක් කළේ ඇයි...?“ඒ පිළිබඳව සමදරා කෝට්ටගේ මහත්මිය ‘රසඳුන'ට පවසා තිබුණු කතාව ඇත්ත. මම කිහිප වතාවක්ම ඇය හමුවීමට ගියා මේ ගීතය අපේ කැසට් එකට යොදා ගන්න අවසර ලබා ගැනීමට. එවිට ඇය කීවේ ‘මහත්මයා මැරිලා හය මාසයක් යන්න කලින් නිර්මාණ විකුණන් කන්න බෑ’ කියලයි. ඇය අවසර නොදුන් නිසයි මට අලුත්ම පදමාලාවක් යොදන්න වුණේ.”තවදුරටත් ඔබ එය එසේ කිරීම සදාචාරාත්මකයි කියා සිතනවා ද...?“මම නවක ගී පද රචකයෙක්. අපි යන්නේ ප්‍රවීණයින් ගිය අඩි පාරේ. ප්‍රවීණයින් එලෙස කර තිබෙනවා නම් අපිත් එලෙස කරනවා. එය සදාචාරාත්මක නොවන්නේ කොහොමද? මේ ගීතයට එකල හොඳ රසික ප්‍රතිචාරයකුත් ලැබුණා. සදාචාරාත්මක නොවූවා නම් ගීත රසිකයින් එය ප්‍රතික්ෂේප කරනවානේ. මේ ගීතය සදාචාරාත්මක නොවේ නම් අජන්තා අයියා ලියූ ගීතත් සදාචාරාත්මක නොවිය යුතුයිනේ. මහ කකුළුවෝ ඇදේට යමින් පොඩි එවුන්ට කෙළින් යන්න කියනවා වගේ වැඩක් නේද මේක. මම ආචාර්ය අජන්තා රණසිංහයන් පද රචනය කළ ගීත වලට කුඩා කාලේ සිට ප්‍රිය කරනවා. එතුමන්ගේ අඩි පාරේ යන්න හීන මැවූ නවක ගී පද රචකයෙක් තමයි මමත්. අපි ප්‍රවීණයින්ගේ අඩි පාරේ ගියාම එය වරදක් විය හැකිද, නැහැනේ. මම ගීත රචනා ක්ෂේත්‍රයේ කටයුතු කරන්නේ අජන්ත අයියාව අනුගමනය කරමිනුයි. ඒ නිසා ඔහු වගේම මමත් කියන්නේ මම අලුත්ම ගීතයක් ලියූ බවයි.”“සන්ෆ්ලවර්ස් සමඟ ඩබ්ලිව්. ඩී. ආරියසිංහ - කොළොම්තොට” ගීත එකතුවට අදාළ ගී පද රචකයින් අවසර නොදුන් බව පැවසීම පිළිබඳ ඔබට කීමට ඇත්තේ කුමක් ද...?“වෙන මොනවා කියන්න ද ඉතින්, ඔහොම කියන හැමෝගේම අත් අකුරු වලින් සහතික කර මට එම ගීත සඳහා අවසර ලබා දුන්න ලිපි මං ළඟ තිබෙන බව ඔවුන්ට මතක් කර දෙනවා හැර. කරුණාරත්න අබේසේකර ලියූ ‘ඉපිද මැරේ’ ගීතය යොදා ගන්න ඉරානි අබේසේකර මහත්මිය 2001. 06. 08 වැනිදා අවසර දුන්නා. ඔවුන් කිසිදාක මුදලට ගීත විකුණන අය නෙවෙයි. අපි මුදලක් දුන්නොත් පමණයි ගන්නේ. (“මෑතකදී දයාසිරි ජයසේකරට ගායනා කරන්න ‘දිලීප පොඩි පුතු’ ගීතයටත් අවසර දුන්නා”) අපි එම ගී පද රචනයකට යම් මුදලක් ගෙව්වාම ඔවුන් එම මුදල කරු අයියා වෙනුවෙන් කරන පින්කම් සඳහා යොදා ගන්නවා. ‘කඳුළු කතාවේ’ ගීතයට බුද්ධදාස ගලප්පත්ති මහතා එවකට ඔහු සේවය කළ කාර්යාලයට එන්න කියලමයි 2001. 03. 26 වැනිදා අවසර ලබා දුන්නේ. ලූෂන් බුලත්සිංහල මහතා ‘කොළොම්තොට’ ගීතයට 2001. 03. 26 අවසර ලබා දුන් අවස්ථාවේ දී ගෙවන ලද මුදල මදි බව කිව්වා. මම එවිට කියා සිටියා අනිත් අයට දුන් මුදලම තමයි ඔබතුමාට දුන්නේ කියලා. ඉන්පසු ද මම ඔහු ලියූ වෙනත් ගී පද රචනා කිහිපයකට ද ඔහුගේ අවසර ලබා ගත්තා. අජන්තා අයියා මේ ගීත එකතුවේ ඇතුළත් ගී පද රචනා 13 ක්ම රචනා කර තිබෙන්නේ. ඔහු මට ඒ සඳහා අවසර ලබා දුන්නේ 2001. 03. 24 වෙනිදා ඔහුගේම මුද්‍රිත ලිපි යොමු කඩදාසියකයි. එම ලිපි සියල්ලම මා ළඟ සුරක්ෂිතව තිබෙනවා. ඕවා ඔහොම තමයි, අපි කලාකරුවන් වුණත් වයසට යනකොට ඇතැමුන්ට ගොඩක් දේවල් අමතක වෙනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=av1307217</link>
    <topic>Holly Wood News</topic>
    <author>සුජීව තේවහෙට්ටිගේ</author>
    <content>Holly Wood Newsමෝස්තර කාරියක, රූපවාහිනී වැඩසටහන් ඉදිරිපත් කරන්නියක සහ ගායිකාවක් ද වන පැරිස් හිල්ටන්, පසුගිදා පොලිස් උදහසට ලක්වුණා. ඒ, ඇය අධික වේගයෙන් තමන්ගේ මෝටර් රථය පැදවීමේ වරදටයි.බෙවර්ලි හිල්ස් ප්‍රදේශයේ පැයට කිලෝමීටර් 42 ක වේගයෙන් මෝටර් රථය ධාවනය කළ නිසා පොලීසිය ඇයගේ රථය නවත්වා තිබෙනවා. ඇයගේ වතගොත නොවිමසූ පොලිස් නිලධාරීන් ඇයට දැඩි ලෙස අවවාද කරමින් දඩ මුදලක් ගෙවීමටත් නියම කර තිබෙනවා.මීට කලින් දිනයේදී ලිල් ට්ව්ට්ස් නම් වූ රැප් ගායකයා පොලිස් නිලධාරීන් විසින් අත්අඩංගුවට ගනු ලැබුවා. ඒ, මත්ද්‍රව්‍ය භාවිතා කර මෝටර් රථය පදවාගෙන යාමේ වරදටයි.කෙසේ වෙතත්, පැරිස් හිල්ටන් ට නම් එවැනි බරපතළ චෝදනාවක් එල්ල වුණේ නැහැ. ඇයගේ මෝටර් රථය බෙවර්ලි හිල්ස් ප්‍රදේශයේ මෝටර් රථ ධාවනය කළ යුතු වේග සීමාව ඉක්මවූ බව මාර්ගයෙහි සවිකර තිබූ කැමරාවල සටහන් වී තිබුණා.කළු ඇමරිකානුවකු වන ඉඩ්රිස් එල්බා මීළඟට නිෂ්පාදනය වීමට නියමිත ජේම්ස් බොන්ඩ් චිත්‍රපටයේ ජේම්ස් බොන්ඩ්ගේ චරිතයට තෝරා ගනු ඇතැයි යන ආරංචියක් පසුගිය සත‍ියේ හොලිවුඩ්පුර පුරා පැතිරී ගොස් තිබුණා. මීට පෙර තීරණය වී තිබුණේ ඩැනියල් ක්‍රේග්ව යළි එම චරිතයට යොදා ගැනීමට නියමිත බවයි.කෙසේ වෙතත්, මෑතකදී තිරගත වූ ‘ස්කයි ෆෝල්’ නම් වූ ජේම්ස් බොන්ඩ් චිත්‍රපටයේ ඩැනියල් සමග රඟපෑ සුපිරි නිළි නයෝමි හැරිස් ප්‍රකාශ කළේ මීළඟ ‘බොන්ඩ්’ චිත්‍රපටයට තෝරා ගැනෙන්නේ ඉඩ්රිස් එල්බා බවයි. පසුගිය දිනවල මේ පිළිබඳ සාකච්ඡාවක් චිත්‍රපට නිෂ්පාදක බාබරා බ්‍රොකොලි සහ එල්බා අතර පැවැති බවට ද ආරංචි පැතිරී ගොස් තිබෙනවා. එහෙත්, එල්බා තරයේ ප්‍රකාශ කළේ තමන්ට ජේම්ස් බොන්ඩ් ලෙස රඟපාන්නට තවමත් කිසිවකු ආරාධනා කර නැති බවයි. “ඔය ආරංචිය නිකම්ම නිකන් ඕපාදූපයක් විතරයි.” ඔහු පැවසුවා.ඉඩ්රිස් එල්බා මේ වන විට 40 වැනි වියෙහි පසුවෙනවා. යම් හෙයකින් ඔහුට මීළඟ ජේම්ස් බොන්ඩ් ලෙස රඟපාන්නට ලැබුණොත්, ‘බොන්ඩ්’ චිත්‍රපට මාලාවේ මුල් වතාවට ජේම්ස් බොන්ඩ් ලෙස රඟපාන කළු ඇ‍ෙමරිකානු නළුවා ලෙස ඔහු සැලකේවි.බෲස්ලී රඟපෑ ‘එන්ටර් ද ඩ්‍රැගන්’ චිත්‍රපටය මෙරට සිනමා ලෝලීන් අතරද අතිශය ජනප්‍රියත්වයට පත්වුණා. මේ චිත්‍රපටයේ බෲස් ලී සමඟ රඟපෑ ජිම් කෙලී පසුගියදා මෙලොවින් සදහටම සමුගත්තා. මිය යන විට ඔහුගේ වයස අවුරුදු 67 යි. ජිම්ගේ බිරියව සිටි මැරිලින් ඩිෂ්මාන් කීවේ තම සැමියා මිය ග‍ියේ පිළිකා රෝගය වැලඳීමෙන් බවයි.අප්‍රිකානු ස්වරූපයකින් යුතු කොණ්ඩයත් සයිඩ් බර්න්ස් දෙකත් ජිම්ගේ අනන්‍යතාව රැඳී තිබූ විලාසිතා. ඔහු 70 දශකය තුළ වඩාත් ජනප්‍රියව සිටියේ සටන් කලාව මුසු වූ රඟපෑම් නිරූපණය කළ නළුවකු හැටියටයි.ඔහු, ‘ත්‍රී ද හාඩ්වේ’, ‘බ්ලැක් බෙල්ට්ජෝන්ස්’ සහ ‘බ්ලැක් සමුරායි’ වැනි චිත්‍රපටවල රඟපාමින් සිනමා ලොව තුළ තව තවත් ජනප්‍රිය වුණා. කෙලී මිය යන්නට කලින් පවසා තිබුණේ ‘එන්ටර් ද ඩ්‍රැගන් චිත්‍රපටයේ ‍බෲස් ලී ගේ රඟපෑම් දැක තමන් විශ්මයට පත්වූ බවයි. “වෙන කාටවත් වඩා මම තමයි බෲස් ලී එක්ක වැඩි චිත්‍රපට ගණනක රඟපෑවෙ. මං හිතන්නෙ අපි දෙන්නවම එකම චිත්‍රපටවලට තෝරා ගත්තෙ අපි දෙන්නම සටන් කලාව හොඳින් ප්‍රගුණ කර තිබුණ නිසා වෙන්න ඇති. බෲස් ලී සටන් කලාවේ අති දක්ෂයෙක්.” කෙලී මිය යන්නට පෙර පවසා තිබුණා.ජනප්‍රිය ගායිකා මාරියා කැරේ පසුගිය සතියේ නිව්යෝර්ක් රෝහලට ඇතුළත් කළේ හදිසියේ. ගීතයක වීඩියෝ දර්ශන කීපයක් රූගත කරමින් සිටිද්දී ඇයට සිදුවූ අනතුරක් හේතුවෙන් ඇයව රෝහල් ගත කරන්නට රූගත කිරීම් කළ කණ්ඩායම කටයුතු කළා.රූගත කිරීම් අතරේදී ඇයගේ උරහිසක සන්ධියක් පැනීම නිසයි ඇය වෛද්‍ය ප්‍රතිකාරවලට යොමු කෙරුණේ. අනතුර වන අවස්ථාවේ වීඩියෝ ගත කෙරෙමින් තිබී ඇත්තේ මාරියා ගේ ‘බියුටි ෆුල්’ කියන රීමික්ස් ගීතයයි. “ඒ වෙලාවෙ එයා ගීතය ගායනා කරමින් රඟපාද්දී එයාගෙ උරහිසක් පැන්නා. මේ වීඩියෝ දර්ශන අධ්‍යක්ෂණය කළේ මාරියාගෙ සැමියා, නික් කැනන්. මේ ආබාධය නිසා රූගත කිරීම් පැත්තකට දමලා මාරියාව රෝහලට ගෙනියන්න වුණා.” රූගත කිරීම් වලට සහභාගි වූ කාර්මික ශිල්පියකු එලෙස පැවසුවා.  ජස්ටින් බීබර් සහ සෙලීනා ගෝමස් ගේ ප්‍රේමය, විටෙක සතුටින් ගතවන තවත් විටෙක ශෝකයෙන් වෙන් වෙන කතාවක් බවට පත්වෙලා. මීට සති දෙක තුනකට පෙර සෙලීනා ප්‍රසිද්ධියේ ප්‍රකාශ කළේ මින් මතුවට තමන් ජස්ටින් බීබර් සමඟ කිසිදු හිතවත්කමක් නොපවත්වන බවයි. තම පෙම්වතාට දැඩි ලෙස දෝෂාරෝපණය කළ සෙලීනා, ඔහුගේ ක්‍රියා කලාපයන් තමන්ට නොගැළපෙන බවත් ප්‍රකාශ කළා. ඒත් පසුගිය දාක ඔවුන් දෙදෙනා අවන්හලකදී ඉතාම සුහදව කතා බහ කරමින් සිටින අයුරු සමහරුන්ට දැක ගන්නට හැකි වුණා. එහි ආසන්නයෙහි රැඳී සිටි කිසිවකු මේ දෙදෙනාගේ ඡායාරූපයක් ගෙන එය මාධ්‍ය වෙතටද නිකුත් කර තිබුණා.මේ ගැන අදහස් දැක්වූ සෙලිනාගේ හිතවතුන් සහ හිතවතියන් ප්‍රකාශ කළේ ජස්ටින් ‘හොඳ ළමයකු’ වන අයුරු සෙලීනා පරීක්ෂාවෙන් බලා සිටිය බවයි. ඔහු මීට කලින් ගත කළ අසංවර ජීවිතයෙන් සමුගෙන සිටින ලෙස සෙලීනා ඔහු‍ වෙත ආදරය දක්වන්නට නැවතත් පෙලඹී ඇතැයි ඔවුන් කියා සිටියා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=av1307218</link>
    <topic>සුමිගෙන් අහන්න'</topic>
    <author/>
    <content>සුමිගෙන් අහන්න'කොටුගොඩ යාගොඩමුල්ලේ සුනිල් චන්ද්‍රසේකරප්‍රශ්නය - ‘කාලිඝාටා’ චිත්‍රපටය ගැන හැඳින්වීමක් කරන්න.පිළිතුර - කිශෝර් සාහු අධ්‍යක්ෂණය කළ මේ චිත්‍රපටයේ කිශෝර් සාහු, බීනා රායි ප්‍රධාන චරිත රඟපෑවා. සංගීතවත් කළේ ශන්කර් ජායිකිෂන්.මත්තෙගොඩ අජිත් ජෝතිය කරසිංහප්‍රශ්නය - මහාචාර්ය කාලෝ ෆොන්සේකා ‘රුදුරු තුරු වදුලේ’ ගීතය මුලින්ම ලීවේ එච්. ආර්. ජෝතිපාලට ද?පිළිතුර - ඔව්. නමුත් ගැයුනේ නෑ.කිඹුලපිටියේ විජිත් ලාල් ද සිල්වාප්‍රශ්නය - දුම්බීමේ ආදීනව ගැන කියන රූපවාහිනි දැන්වීම් නිසා දුම්බීමේ අඩුවක් තිබෙනව ද? ‍පිළිතුර - ඒ නිසා රූපවාහිනිය බැලීමේ අඩුවක් තිබුණත් දුම්බීමේ අඩුවක් නම් පේන්න නැතුව ඇති.මාතලේ ධර්මා ඒකනායකප්‍රශ්නය - ප්‍රවීණ ලේඛකයකු හා ගායකයකු වන භද්‍රජි මහින්ද ජයතිලක මෙවර සාහිත්‍ය මාසය සඳහා ලංකාවට ඒවි ද?පිළිතුර - ඇයි ආවොත් ඔහුගේ සින්දු අහන්න වෙයි කියලා බයක් එහෙම ඔබට තියෙනව ද?ගම්පහ අඹන්විට සිරිවර්ධනප්‍රශ්නය - ටෙලිනාට්‍ය නළු කුමාර තිරිමාදුර ගැන ඔබේ අදහස් දක්වන්න?පිළිතුර - ඔහු දක්ෂ චරිතාංග නළුවෙක්. ‘හිරු’ රූපවාහිනියේ ‘ආටක නාටක’ වගෙ කබල් විකට වැඩසටහන්වලට සහභාගි වෙලා ඔහු නිකරුණේ තම ප්‍රතිභාව විනාශ කරගන්නවා, කීර්තිනාමය කෙළෙස ගන්නවා කියලා මට හිතෙනවා.කුලියපිටියේ ජයසේන අතපත්තුප්‍රශ්නය - ගායක විල්බට් ඇන්තනි දැන් කෝ?පිළිතුර - ඔහු මේ දිනවල අසනීපව මීගමුව තම නිවෙසේ සිටිනවා.බිංගිරියේ අනුරුද්ධිකා පෙරේරාප්‍රශ්නය - ප්‍රවීණ නිළි අනුලා කරුණාතිලකගේ ලිපිනය සොයා දෙන්න?පිළිතුර - 27/1, සිරි සරණංකර පාර, දෙහිවල.මොනරාගල සරත් කාරියවසම්ප්‍රශ්නය - ‘තීර්ථ යාත්‍රා’ නමින් හින්දි චිත්‍රපටයක් තිරගත වුණා ද?පිළිතුර - ඔව්. 1958 දී තිරගත වුණා. එහි මහීපාල් හා ජයමාලා ප්‍රධාන චරිත රඟපෑවා.මෝදර එම්. ආර්. සී. ඩයස්ප්‍රශ්නය - රාජ් සෙනෙවිරත්න ගේ සින්දු ඇහෙද්දි ඔබට මොනවද හිතෙන්නේ?පිළිතුර - පෘතුගීසිකාරයෙක් සිංහල කතා කරනවා වගේ තමයි.මීගමු පිටිපන වීදියේ දිලිප් සඳරුවන්ප්‍රශ්නය - අමරා රණතුංග ගයන ‘චාමර පවන්සලා - නීල වරල මුහුළ එලාලා’ ගීතයේ පදමාලාව හා සංගීතය කාගෙ ද?පිළිතුර - පදමාලාව ඩෝල්ටන් අල්විස්. සංගීතය මහාචාර්ය අමරා රණතුංගගේමයි.මෝදර ඉන්දික වික්‍රමසිංහප්‍රශ්නය - සුමතිපාල ජෝතිපාල යනු චිත්‍ර ශිල්පියෙක් ද? නැත්නම් චිත්‍ර ශිල්පීන් දෙදෙනෙක් ද?පිළිතුර - දෙදෙනෙක්. ඔවුන් නිවුන් සොහොයුරන්.කඩවත පහළ බියන්විල භද්‍රා බියංකා මධුප්‍රශ්නය - බෞද්ධ භික්ෂුන් වහන්සේ චිත්‍රපට නැරඹීමට ඉදිරිපත් වුණේ ‘සූරිය අරණ’ චිත්‍රපටයෙන් පසු ද?පිළිතුර - නැහැ. උන්වහන්සේලා කීපනමක් ‘පටාචාරා’ චිත්‍රපටය තිරගත වූ අවස්ථාවේදී අම්බලන්ගොඩ සිනමාහලකදී එය නැරඹීමට ගිය බව එකල වාර්තා වුණා.වස්කඩුවේ ආරියරත්න ගමාරච්චිප්‍රශ්නය - යූල් බ්‍රයිනර්ගේ හොඳම රඟපෑම් ඇතුළත් චිත්‍රපටය ‘දස පනත’ ද? (ටෙන් කමාන්ඩ්ස්මන්ට්)පිළිතුර - නැහැ ‘බ්‍රදර්ස් කර්මසෝව්'.පහත නම් සඳහන් අයත් මෙවර ප්‍රශ්න එවා තිබුණා. මාවනැල්ලේ ඉෂාරා වීරසිංහ, රඹුක්කන සරත් විජයානන්ද, කටුනේරියේ හැරල්ඩ් මල්ලවආරච්චි, කපුගොඩ මාළිඳ සරත් රණසිංහ, නිවිතිගල ජී. ඩබ්ලිව්. ඩී. ආර්. ධනවර්ධන, ගම්පහ මිල්ටන් මලවිආරච්චි, මුරුතලාවේ පී. එස්. විජේවර්ධන, කෑගල්ලේ රණවීර ලියනගේ, දුම්මලසූරියේ මලිඳු කුමාරසිංහ.ඔබේ ප්‍රශ්නය පහත ලිපිනයට යොමු කරන්න'සුමිගෙන් අහන්න' රසදුන, සිළුමිණ, ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=av1307219</link>
    <topic>පිටපත් 35 - 55 මට බලපාන්නේ නැහැ</topic>
    <author>අරුණි මුතුමලී</author>
    <content>පිටපත් 35 - 55 මට බලපාන්නේ නැහැඅන්තර්ජාතික සම්මාන දිනූ චන්ද්‍රන් රත්නම්මැඩ්රිඩ් අන්තර්ජාතික සිනමා සම්මානය ගන්න ඔබ නොගියේ ඇයි?ඒ සම්මාන උලෙළේ සංවිධායකයන් මට කීවා අපේ චිත්‍රපටය ප්‍රධාන සම්මාන කාණ්ඩ හතරකට නිර්දේශ වෙලා තිබෙනවා කියලා. එතකොට මම හිතුවා චිත්‍රපටයේ ප්‍රධාන චරිතය කළ ශ්‍රීමත් බෙන් කිංස්ලිට නම් සම්මානයක් ලැබේවිමයි කියලා. මට නම් ජීවිතේටවත් හොඳම අධ්‍යක්ෂණයට ලැබෙයි කියලා විශ්වාස කළේ නැහැ.එහෙම විශ්වාස නොකරන්න හේතුව?මගේ ජීවිත කාලෙම හැදූ චිත්‍රපටවලට හොඳම චිත්‍රපටයට සම්මාන ලැබුණට කවදාවත් දේශීය හෝ විදේශීය උලෙළකින් මට හොඳම අධ්‍යක්ෂවරයා හැටියට සම්මානයක් ලැබී නැහැ. ඒ නිසා මේ උලෙළෙන් මට සම්මානයක් ලැබෙයි කියා සිතුණෙම නෑ. ඒ නිසා මම ඒ ගැන උනන්දු වුණෙත් නැහැ.කොහොමද සම්මානය ලැබුණා කියලා දැනගත්තේ?බදාදා (10) මගේ යාළුවෙක්ගෙන් මට දුරකථන ඇමතුමක් ආවා මම මොකද්ද සම්මානයක් දිනලා කියලා. ඇයි ඊමේල් බැලුවේ නැද්ද කියලත් ඇහුවා. එහෙම හොයලා බලලා දැනගත්තාම තමයි මට තේරුණේ මම ඒ සම්මානය දිනලා කියලා. ඒක ඇත්තමයි කියලා වටහාගන්න මට ටිකක් වෙලා ගියා. දැන් තමයි එය ඇත්ත කියලා මට ම දැනෙන්නේ. ඒ සම්මානය යාළුවෙකු ළඟ තියෙනවා.ඒ තරමට විස්මයක් ඇතිවෙන්නේ ඇයි?මෙය අන්තර්ජාතික උලෙළක්. එයට චිත්‍රපට 10 ක් නිර්දේශ කරලා තිබුණා. ඉතින් මම කොහොමද ඒ අතරින් මටම ලැබෙයි කියා හිතන්නේ.සම්මානය ලැබුණ කියලා දැන් විශ්වාසයිනේ? මොකද හිතෙන්නෙ?මම හරිම ආඩම්බරයි මේ සම්මානය ගැන. ඒ වගේ සම්මානයක් ලැබුණාම හැබැයි වගකීමත් වැඩියි. මොකද දැන් මට යමක් කරන්න කලින් දෙවරක් හිතන්න වෙනවා මේ ලැබුණු තත්ත්වය රැකගන්නේ කොහොම ද කියලා.ඔබ ඉංග්‍රිසි චිත්‍රපට හදන්නේ ඇයි?මගේ අම්මා සිංහල තාත්තා දෙමළ අපේ ගෙදර කතා කළේ ඉංග්‍රීසියෙන්. ඊට අමතරව මම පොඩි කාලේ ඉඳන් අවුරුදු 37 ක්ම ඉන්නේ ඇමෙරිකාවේ. ඉස්කෝලේ ගියෙත් එහේ. මම පදිංචි හොලිවුඩ්වල. ඒ ඌරුව මට තිබෙනවා. ඒ නිසා මට ඉංග්‍රිසි චිත්‍රපට හදන එක ලේසියි.එතකොට ඔබ සිංහල චිත්‍රපට හදන්නේ කොහොම ද?මම සිංහල චිත්‍රපටත් ලියන්නේ ඉංග්‍රීසියෙන්. හැබැයි එතකොට ඒවා පරිවර්තනය කරලා අවශ්‍ය විදිහට සකසාගන්න සිදු වෙනවා.ඔබට මේ “අ කොමන් මෑන්” චිත්‍රපටයේ තේමාව ලැබුණේ කොහොම ද?මට ඉන්දියාවේ තිර රචනයක් ලැබුණා. එය මම ආපසු ඉංග්‍රීසියෙන් මට අවශ්‍ය ලෙස අලුතින් ලීවා. එක්තරා මිනිසකු කියනවා කොළඹ බෝම්බ පහක් තිබෙනවා. හිරේ ඉන්න දාමරිකයන් කිහිපදෙනකු නිදහස් කරන්න කටයුතු නොකළොත් ඒවා පුපුරවනවා කියලා. ඉතින් මොකද වුණේ කියල දැනගන්න නම් චිත්‍රපටය බලන්න ඕනෑ.ප්‍රධාන නළු බෙන් කිංස්ලිට අමතරව තවත් හොලිවුඩ් නළු නිළියන් ඔබ යොදා ගත්තා ද?යම් නළුවකුගේ හෝ නිළියකගේ ප්‍රතිභාව හොඳින් එළි දැක්වෙන්නේ ඒ හා සමාන තවත් අය රංගනයට දායක වන විටයි. ‘චැරියට්ස් ඔෆ් ෆයර්’ චිත්‍රපටයේ රඟපෑ බෙන් ක්‍රොස් නම් හොලිවුඩ් නළුවා මම ශ්‍රීමත් බෙන් කිංස්ලිට අමතරව යොදා ගත්තා. මෙහි කාන්තා චරිත වැඩිය නැහැ. ඉන්නේ ප්‍රවෘත්ති නිවේදිකාවක් පමණයි. ඒ චරිතය කරන්නේ නුමායා සිරිවර්ධන, ඊට අමතරව විල්සන් ගුණරත්න, ජෙරෝම් ඩී. සිල්වා, සැන්ඩෝ හැරිස්, දුෂන්ත් වීරමන් වැනි නළුවන් මෙහි රඟපානවා.ප්‍රධාන චරිත දෙකම විදේශික නළුවන්ට දුන්නේ ඇයි?චිත්‍රපට කියන්නෙත් ‘බිස්නස්’ එකක්. ඉංග්‍රීසි චිත්‍රපටයකට ලංකාවේ නළුවන් යොදලා ‘මාකට්’ කරන්න බෑ. මොකද තවම අපේ නළු නිළියන්ට පිටරට මාකට් එකක් හැදිලා නෑ.පිටරට නළු නිළියන් සමඟ කටයුතු කිරීමෙන් මොන වගේ අත්දැකීමක් ද ඔබට ලැබෙන්නෙ?එය කිසිම අපහසුවක් නැති වැඩක්. බෙන් කිංස්ලි මට ලබා දුන්නේ දින 14 යි. ඒ කාලය ඇතුළත මට ඔහු සම්බන්ධ වන කොටස් ටික රූගත කර ඉවර කරන්න හැකි වුණා. සියල්ල කොළඹ රූගත කළේ. සහාය නළු නිළියන් අපේ රටේ අය. කාර්මික ශිල්පීන් අපේ අය. අපේ තරුණ පිරිස්වලටත් මේ විදේශික අය සමඟ කටයුතු කිරීම හොඳ අත්දැකීමක්.අපේ නළු නිළියන් හා හොලිවුඩ් නළු නිළියන් අතර වෙනසක් තිබෙනවානම් ඒ මොන වගේ ද?මම කතා කරන්නේ අලුතින් මාධ්‍යයට එන අය ගැනයි. අපේ නිළු නිළියන්ට මේ වෘත්තිය ගැන වගකීමක් නෑ. කොටින්ම කීවොත් ඒ අය මේ ජොබ් එක සීරියස් ගන්නෙ නැහැ. හැමෝම ආසයි නළුවන් නිළියන් වෙන්න. ඒත් ඒ අය හිතන්නේ කැමරාව ඉදිරියට ඇවිත් හිටගත්ත ගමන් හරි කියලා. ඒත් නළුකම කියන්නේ එහෙම දෙයක් නෙවෙයි. ක්‍රම ක්‍රමයෙන් හෙමින් හෙමින් එන්න ඕන ගමනක්. ඒකට කාලයක් ගත වෙනවා.ඒත් අපේ රටේ එක දැන්වීමක හිටිය ගමන් නළු නිළියන් කියලා හිතන අයත් ඉන්නවා. ඒ අයගේ ජනප්‍රියත්වය කොතරම් කල් පවතිනවා ද කියන එකයි ප්‍රශ්නේ. ගිය අවුරුද්දෙ එහෙම ආව කී දෙනෙක් අද ඉන්නවා ද කියලා හොයලා බලන්න. දිලිසුණාට මදි හැකියාවත් ඕනැ හැබෑ තරුවක් වෙන්න.එතකොට හොලිවුඩ්වල අලුතෙන් එන අංකුර නළු නිළියන් ක්‍රියා කරන්නේ කොහොම ද?හොලිවුඩ් කියන්නේ සිනමා පුරයක්නේ. එහේ පාරේ යන අයත් ඉන්නේ සිනමා කර්මාන්තයට සම්බන්ධ වෙන්නයි. රෙස්ටොරන්ට්වල තේ හදන්නෙත්, තේ අල්ලන්නෙත් කෑම බෙදන්නේත් නළු නිළියන් වෙන්න පෙරුම් පුරන අය. ඒ අයගේ ජීවිතේම ගෙවෙන්නේ ඒ කර්මාන්තයට සම්බන්ධ වෙමින්. ඒ නිසා එහෙ තත්ත්වය වෙනස්.මම ඒක මෙහෙම තේරුම් කරන්න ද? කැලිෆෝනියාවේ ගුවන් යානා නිෂ්පාදනය හා කරට කර තිබෙන්නේ චිත්‍රපට කර්මාන්තය. ඒත් අපේ රටේ ප්‍රධාන ආදායම් මාර්ග වන්නේ තේ, ඇඟලුම්, සංචාරක ව්‍යාපාරය වගේ දේවල්. අපි චිත්‍රපට කර්මාන්තයට එතරම් අවධානයක් දීලා නෑ. සමහරු හිතන්නේ චිත්‍රපට කියන්නේ විහිළුවක් කියලා.ඔබ දකින්නේ අපේ රටේ තාක්ෂණය අතිනුත් දුර්වලයි කියලා ද?නැහැ. අපේ කර්මාන්තය හොඳට කරගෙන යන්න පුළුවන් මට්ටමට අපට තාක්ෂණය තිබෙනවා. විශේෂයෙන් ඩිජිටල් කැමරාව ආවාට පසු අපේ අලුත් පරපුරට සෑහෙන හොඳ අවස්ථාවක් උදාවුණා කියා මා සිතනවා. හොලිවුඩ්වල වගේ දැවැන්ත කර්මාන්තයක් ලෙස තවම නොකෙරෙන නිසා මේ පවතින තාක්ෂණය ප්‍රමාණවත්. ඒ වගේම නළු නිළියන්ටත් අධ්‍යක්ෂවරුන්ටත් අලුත් අත්දැකීමක් ලෙස මෙය වටිනවා. හැබැයි ඉතින් අපේ රට තව ඉදිරියට යන්න නම් යම් විනයක් ඇතිව චිත්‍රපටකරණයේ යෙදෙන්න ඕනැ. ඇමෙරිකාවේ ඒ විනය තිබෙනවා.එක වතාවක් නිෂ්පාදකවරයකුගෙන් මුදල් ලබාගෙන ඔහු බංකොළොත් වුණොත් ඊළඟ වතාවේ ඔහු බය වෙනවා. ඒ නිසා ඔහුටත් ලාභයක් ලැබෙන අයුරින් චිත්‍රපටය නිර්මාණය කිරීමේ වගකීම අපේ ශිල්පීන්ට තිබෙනවා.අද අපේ රටේ නිපදවන චිත්‍රපට ගැන ඔබ හිතන්නේ කොයි අයුරින් ද?ඉස්සර වගේ නෙවෙයි දැන් 70 දශකයටත් වඩා හොඳ තේමා යටතේ ඇතැම් චිත්‍රපට නිෂ්පාදනය වන බව පේනවා. ඇත්තටම මේ ක්ෂේත්‍රයේ තරුණ පිරිස් ශක්තිමත්ව සිටිය යුතුයි. මමත් හරි ආසයි තරුණ අය සමඟ වැඩ කරන්න. එවිට මටත් ඔවුන්ගෙන් ජීවයක්, ශක්තියක් ලැබෙනවා.අනෙක මම බොහෝ විට තරුණ අයගේ දක්ෂතාවන්ට අත දෙනවා. මට ඔවුන්ගේ හැකියාව පෙනුණොත්, මගේ තාක්ෂණික උපකරණ ආදිය ලබා දී ඔවුන් දිරිමත් කරනවා. ඒක අපේ යුතුකමක් හැටියට මම දකින්නේ.ඔබේ තරුණ වයසේ දී ඔබටත් එසේ උදව් ලැබුණා ද?මම පටන්ගත්ත කාලේ හරි වෙනස්. “ආදර කතාව” කිහිල්ලේ ගහගෙන අවුරුදු 15 ක් මම ඇවිද්දා. මගේ තාත්තා හරි පෝසත්. ඒ වුණත් මට උදව් කළේ නෑ. ඒත් මමත් අතහැරියේ නෑ. මම සල්ලි හම්බ කරලා ඒ චිත්‍රපටය කළා. මම අදටත් කිසිම දෙයක් ලේසියෙන් අතාරින්නේ නෑ. මොකද සමහරවිට අප ආපසු හැරෙන්නේ කෝච්චිය එන මොහොතේ වෙන්න පුළුවන්. එහෙම වුණොත් අප පරාදයි. ජීවිතේම ගමන වෙනස් වෙන්නත් පුළුවන්. ඒ නිසා යමක් කරනවා ය කියා අධිෂ්ඨානයක් ඇති කරගත්තොත් එය අතහරින්න එපා.චිත්‍රපටයක් ‘හොඳ’ හෝ ‘නරක’ වෙන්නේ කොහොම ද?මුලින්ම බලපාන්නේ වස්තු බීජය. හොඳ ‘ප්ලෝට්’ එකක් ලැබුණොත් තමයි හොඳ තිර රචනයක් ලියන්න පුළුවන් වෙන්නේ. ඒ නිසා තිර රචනය තමයි ඊළඟට වැදගත්. ඒ දෙකම වගේම අධ්‍යක්ෂණයත් ඊටම ගැළපෙන්න ඕන. කොයි තරම් හොඳ අධ්‍යක්ෂවරයකුට වුණත් කතාව හොඳ නැත්නම් හොඳ චිත්‍රපටයක් කරන්න බැහැ.“අ කොමන් මෑන්ට පිටරට ප්‍රේක්ෂකයන්ගේ ප්‍රතිචාර කොහොම ද?හරිම සතුටුදායකයි. ඒ අය ආශාවෙන් බැලුවා.කවදාද අපට ඔබේ චිත්‍රපටය දකින්න ලැබෙන්නෙ? එයට 35 - 55 ප්‍රශ්නය බලපායි ද?මගේ චිත්‍රපටය ඉංග්‍රිසි එකක් නිසා ඔය ප්‍රශ්න බලපාන්නේ නෑ. මම හිතන්නේ පිටපත් දෙකක් පමණ පෙන්නාවි. සෙල් මණ්ඩලයේ ශාලාවල ලබන මාසේ මුල ඉඳන් බලන්න පුළුවන් වේවි.ඔබේ මීළඟ චිත්‍රපටය දැන් රූගත කෙරෙනවා?ඔව්. එයත් ඉංග්‍රිසි චිත්‍රපටයක්. හැබැයි කතාව අපේ රටේ එකක්. ‘එකොඩින් ටු මැතිව්’ චිත්‍රපටය කරන්නේ ඉන්සියුලින් එන්නත් කර තමන්ගේ බිරියත් තවත් අයත් මරණයට පත් කළ මැතිව් පියතුමාගේ කතාව ඇසුරෙන්.මම එහි ප්‍රධාන චරිතයට තෝරා ගත්තේ ඇල්ස්ටන් කොක් නම් නළුවායි. ඔහු මැතිව් පියතුමාගේ චරිතය කරනවා. ජැකලින් ෆර්ඩිනැන්ඩස් තමයි ඔහුගේ අනියම් බිරිඳ. බිම්සරා ප්‍රේමරත්න තමයි බිරිඳ.ඔබ ඔබ ගැන හිතන්නේ කොහොම ද?මම මගේ ගැන බොහොම සතුටු වන කෙනෙක්. මගේ චිත්‍රපට ලියන්නේ මම නිෂ්පාදනය, අධ්‍යක්ෂණය කරන්නේ මම. සමහරවිට සම නිෂ්පාදකවරු නැතුව නෙවෙයි. කොහොම වුණත් මට මගේ ජීවිතය දිහා බලලා සතුටු වෙන්න පුළුවන්. මට අඩුපාඩුවක් දැනෙන්නේ නෑ. ඒ නිසාම මම අනිත් අයට උදව් කරන්නත් සතුටුයි. මට බයක් නෑ වෙන කෙනෙක් තැනකට එයි කියලා. තමන්ගේ ජීවිතේ හොඳින් ගෙවෙනකොට අනිත් අයත් හොඳින් ඉන්නවා දකින්න ආසා හිතෙනවා. මම එහෙමයි කියා අනිත් අයත් දන්නවා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=av13072110</link>
    <topic>අහස් කැඩපතින් දකින ජීවිත</topic>
    <author/>
    <content>අහස් කැඩපතින් දකින ජීවිත1988 දී නේපාලයේ සංචාරයක යෙදෙන ස්පාඤ්ඤ ජාතික වික්ටෝරියා සුබ්රියානා එහි කත්මණ්ඩු නුවර සිටින දිළිඳු ළමයින් දැක මහත් කම්පාවට පත්වූවාය. නිදහස් අධ්‍යාපනයක් නොතිබූ බැවින් ඔවුන්ගෙන් බොහෝ දෙනෙකුට පාසල් වරම් අහිමිව තිබුණි.ආපසු සිය රට එන වික්ටෝරියා, කත්මණ්ඩුවේ දිළිඳු ළමයින්ට පිහිට විය හැකි ක්‍රමයක් ගැන සැලසුම් හැදුවාය. ඉන් වසරකට පසු යළි නේපාලයට යන ඇය එහි සිටි ටිබෙට් අනාථ ළමයින් පිරිසක් සඳහා කුඩා පාසලක් අරඹයි.වෘත්තියෙන් කැටලාන් භාෂා ගුරුවරියක් වූ වික්ටෝරියා නේපාල භාෂාව ද හොඳින් හදාරයි. එමනිසා පසුව නේපාල දරුවන්ට ඔවුන්ගේ බසින්ම වෙනත් විෂයයන් ද උගැන්වීමට ඇය සමත් වෙයි.කලකට පසුව වික්ටෝරියා තම අත්දැකීම් අලළා Vicky Shrpa- A Techer in Kathmandu නමින් ග්‍රන්ථයක් පළ කළාය.අධ්‍යක්ෂවරියක බවට පෙරැලුණු ස්පාඤ්ඤ නිළියක වූ ඉසියාර් බොලේන් ‘හර්සා විකී’ ගේ කතාව කියැවූයේ එක හුස්මටය. ඉන් ලද මහත් ආස්වාදය, ඒ ඇසුරින් තිරනාටකයක් ලිවීමට ද ඇය පෙලඹවීය.’කත්මන්ඩු - මිරර් ඉන් ද ස්කයි’ (කත්මන්ඩු - අහස් කැඩපත) නමැති චිත්‍රපටය රූ ගත කිරීම සඳහා නේපාලයට යන ඉසියාර්, නේපාල නිළියක වන සෞම්‍යටා භට්ටරායි ද, නළු නෝර්බු ගුරංගි ද ප්‍රධාන චරිත දෙකක් සඳහා තෝරා ගත්තාය.වෙරෝනිකා ගුරුතුමියගේ චරිතය චිත්‍රපටයේ හැඳින්වුණේ ‘ලයියා’ නමිනි. ස්පාඤ්ඤ නිළි වෙරෝනිකා එචිගුයි ඉතා දක්ෂ ලෙස එම චරිතය නිරූපණය කරමින්, ‘ගෞඩි’ සම්මානය ද දිනා ගත්තාය.ලයියා, නේපාලයට එන්නේ කැටලාන් බස උගන්වන ස්වේච්ඡා ගුරුවරියක ලෙසිනි. එහෙත් එය ඇය සිතන තරම් පහසු කටයුත්තක් නොවෙයි. පාසලේ ප්‍රධානාචාර්යවරයා හා ලයියා අතර මත ගැටුම් හටගනී. එම පාසලේම සේවය කරන චමිලා නමැති තරුණ ගුරුවරිය ලයියාට උපකාරී වෙයි.විවාහක වුවද දරු සම්පත අහිමිව සිටින චමිලා, එනිසාම සිය සැමියාගේ නිවෙසින් ගැරහුම් ලබයි. පුතෙකු බිහි කිරීම ඇගේ එකම සිහිනයයි.නේපාල තරුණයෙකු සමඟ පෙම් සබඳතාවක් ඇතිකරගන්නා ලයියා මංගල උත්සවයකට සහභාගිවීම සඳහා ඔහුගේ ගමට යයි. එම ගමනේ දී නේපාලයේ පරිසරයේ සුන්දරත්වය ලොවට කියා පෑමට අධ්‍යක්ෂිකාව තම කැමරා ශිල්පියාට පූර්ණ නිදහස දී ඇති සැටියකි. එහෙත් එබඳු සුන්දර දේශයක හිමගිරි පාමුල දිළිඳු ජනතාව කොතරම් කටුක දුෂ්කර ජීවිතයක් ගතකරනවාද යන සිතිවිල්ල ප්‍රේක්ෂකයා තුළ හටගනී.ලයියා සහ පෙම්වතා අතර ද ගැටුමක් හටගනී. ඇය සිය ජීවිතය කැප කරන්නේ සාමාජයික අරමුණු සඳහා වුවද පෙම්වතාට අවශ්‍ය වන්නේ සාම්ප්‍රදායික පවුල් ජීවිතයකි.ඔහු ඇය අතැර තම දෙමවුපිය නි‍ෙවසට යාමට සැරසෙයි. ලයියා දෑත් එක්කොට වඳිමින් ‘යන්න එපා’ යැයි පවසමින් හඬා වැටෙයි. මෙබඳු සංවේදී තැන් ගණනාවක්ම ‘අහස් කැඩපතෙ’හි පිළිබිඹු වේ.මූල්‍යාධාර සොයා ගන්නා ලයියා, දිළිඳු දරුවන් සඳහා පාසලක් අරඹයි. චමිලා ද එහි සේවයට එයි. ඒ වන විට ඇය ගැබ්ගෙන සිටිය ද ‘ස්කෑන්’ කර බැලීමේ දී, උපදින්නට සිටින්නේ ගැහැනු දරුවෙකු බව දැනගත් පසු, ඇය ගැබ විනාශ කිරීමට තීරණය කරයි. ලයියා එයට විරුද්ධව කරුණු පැහැදිලි කර දෙයි. පිරිමි දරුවෙකු නොලැබුව හොත් තමන් යළිත් සැමියාගේ නිවෙසේදී ගැරහුමට ලක්වන බව චමිලා පවසයි. ගබ්සා කරන ස්ත්‍රියක වෙත යන චමිලා එය අසාර්ථක වීමෙන් මිය යයි.එදින රාත්‍රියේ මහවැසි වසී. රෝහලේ සිට ආපසු එන ලයියා තම මිතුරියගේ වියෝව දරා ගත නොහැකිව වැස්සට තෙමෙමින් විලාප දෙයි. පොළවේ හැපෙයි. වැතිරෙයි.චිත්‍රපටය අවසාන වන්නේ මිය යන්නට පෙර චමිලා ලියා තැබූ ලිපියක් ලයියා අතට පත්වීමේ දර්ශනයෙනි. අධ්‍යාපනය යනු අඳුර දුරලන යතුරක් බව ලයියා පැවසූ බව යළි සිහිපත් කරන චමිලා ඇයගේ ගමන නොනවත්වා ඉදිරියටම යා යුතු බව අවධාරණය කරයි. කඳුළු පිරි දෙනෙතින් යුතුව කවුළුවෙන් පිටත බලන ලයියා දකින්නේ, සිනාසෙමින් ගී ගයන දිළිඳු ළමයින් පිරිසකි. චමිලා ඉල්ලා සිටියාක් මෙන්ම යළි වැඩ පටන් ගත යුතුව ඇත.’අහස් කැඩපත’ චාම්, සරල චිත්‍රපටයකි. එහෙත් එතුළින් වෑහෙන මානව ප්‍රේමයේ ඉමිහිරි සුවඳ දේශ දේශාන්තර ඉක්මවමින් විහිද යයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=av13072111</link>
    <topic>අංග රචනා ශිල්පීන් ඉන්දියාවෙන් ගෙන්වන්නේ අපේ දූපත් මානසිකත්වය නිසයි</topic>
    <author>තුෂාරි වික්‍රමසිංහ</author>
    <content>අංග රචනා ශිල්පීන් ඉන්දියාවෙන් ගෙන්වන්නේ අපේ දූපත් මානසිකත්වය නිසයිජයන්තා රණවකමම මගේ 'රූපණ ප්‍රවේශය' කෘතිය හරහා කතා බහට ලක් කරන්නේ වේදිකා නාට්‍ය මාධ්‍යයෙහි පූර්ණ දස්කම් දැක්විය හැකි රූපණ ශිල්පියකු නිර්මාණය වන්නේ කොහොමද කියන දෙයයි. මේ වනවිට ‍මම කැලණිය විශ්ව විද්‍යාලයේ හා තාක්ෂණ විශ්ව විද්‍යාලයේ බාහිර කථිකාචාර්යවරයෙක් ලෙස කටයුතු කරනවා. කොහොම වුණත් මේ හරහා අනාගත පරපුර වෙනුවෙන් ජාතික වශයෙන් මෙහෙවරක් කරන්නට ලැබීම මට සතුටක්.ජයන්තා රණවක දීර්ඝ කාලීන අත්දැකීම් ලත් ප්‍රවීණ රංග ශිල්පියකු හා අංග රචනා ශිල්පියකු ලෙස හඳුන්වා දීම නිවැරදියි. දශක කිහිපයක් තුළ ඔහු ලබා ගත් ක්ෂේත්‍ර අත්දැකීම් හා විදේශීය අධ්‍යාපන අත්දැකීම් ද ඇසුරින් රචිත ‘රූපණ ප්‍රවේශය’ කෘතිය පසුගියදා එළිදක්වනු ලැබුවා. ‘අභිනය හා රංග කලාව’ පිළිබඳ මූලික සිද්ධාන්ත ඇතුළත් මේ කෘතිය පිළිබඳ ජයන්තා රණවක සමඟ යෙදුණු කතා බහකි මේ.“මගේ අලුත් ම කෘතිය තමයි ‘රූපණ ප්‍රවේශය'. මම නාට්‍ය හා රංග කලා ක්ෂේත්‍රයට පිවිසුණේ 1970 දීයි. ඒ ධම්ම ජාගොඩයන් ගේ රංග ශිල්ප ශාලිකාව හරහායි. මුලදී මං රැකියාව කළේ නාවික ඉංජිනේරුවරයෙක් විදිහට. මං ඒ ක්ෂේත්‍රයට එතරම් ඇලුම් කළේ නැහැ. ඒ තුළින් මට අවශ්‍ය තෘප්තිය ලැබුණේ නැහැ.මම රංග ශිල්ප ශාලිකාවෙ ඉද්දි මෙහිම කොටසක් තිබුණා ළමා අංශය කියලා. එහි කටයුතු භාරව හිටියේ එවකට මහාචාර්ය සරච්චන්ද්‍රයන් ගේ බිරියව සිටි අයිලින් සරච්චන්ද්‍ර සහ එතුමාගේ දියණිය සුනේත්‍රා සරච්චන්ද්‍රයි. මේ අය නාට්‍ය තුනක් කළා. එකක් තමයි ‘අයියයි නංගියි’, ‘සේරිවාණිජ‍’, එලොව ගිහිං මෙලොව ආවා’ කියලා. අයිලින් සරච්චන්ද්‍ර මහත්මිය යි සුනේත්‍රා සරච්චන්ද්‍ර මහත්මිය යි.‍ මට හුඟක් හිතවත්, ඔවුන් මට කතා කළා. මේ නාට්‍ය තුනෙහි පසුතල, අංග රචනය, ඇඳුම් පැලඳුම් නිර්මාණයට සම්බන්ධ වෙන්න කියලා. ඒ හරහා තමයි අංග රචනා කලාවට මම පියවර තබන්නේ. මම වේදිකාව තුළ නළුවෙක් විදියටත් කටයුතු කළා. ගුණසේන ගලප්පත්තිගේ ‘මුහුදු පුත්තු’ වේදිකා නාට්‍යයේ ‘දියෝනිස් චරිතය’ මම රඟපෑවා.ඒ වෙනකොට ඒ චරිතය රඟපෑ නෙල්සන් කරුණාගම මිය ගිහිං. මම දකින්නේ එය මම වේදිකාව තුළ ලැබූ විශාල අත්දැකීමක් ලෙසයි.මේ විදිහට ඉන්න කොට මට දැනුණා මේ නාට්‍ය හා රංග කලාව කියන විෂය තවදුරටත් හැදෑරිය යුතුයි කියලා.ඉන් පසුව මම ‘රූපණ වේදය’ හදාරන්නට 1977 දී බටහිර ජර්මනියට යනවා. එහිදී මහජන උසස් අධ්‍යාපන ආයතනය හරහා මම ආචාර්ය චාල්ස් බෙන්සොයිසෝනි ඇඳුරුතුමා ගෙන් සුප්‍රකට දෙක් රොක්ස් රූපණ කලාව හදාරනවා. පසුව මම නැවත ලංකාවට පැමිණ මම උගත් ශිල්පය ලංකාවේ උගන්වන්න ව්‍යාපෘති දියත් කරනවා.මම හිතන විදිහට මේ කෘතියත් එහි ප්‍රතිඵලයක්. යළිත් මම 1986 දී පමණ ඇමෙරිකාවට යනවා. මොකද මට අවශ්‍ය වුණා. (ත්‍රී ඩී මේක් අප්) බද්ධ අංග රචනය හරහා චිත්‍රපටයක් නිර්මාණය කරන්න.එය මට ලංකාවේදී නිර්මාණය කරන්න බැරි වුණේ ඒ තාක්ෂණය මෙරට නොතිබුණු නිසයි. ඇමෙරිකාවේදී ඒ තාක්ෂණය පිළිබඳ හදාරන්න මට හැකි වුණා. එහිදී මට නාට්‍ය හා රංග කලාව පිළිබඳ අංග රචනය විෂය මාලාව හදාරා එහි උපාධි ඩිප්ලෝමාව දිනාගන්න පුළුවන් වුණා. නැවත 1995 දී මම ලංකාවට පැමිණිලා වේශ නිරූපණ ශිල්පියෙක් විදිහට කලා ක්ෂේත්‍රයට ඇතුළත් වෙනවා.ඉන්පසුව විශේෂ ප්‍රයෝග අංග රචනා ශිල්පියෙක් විදිහට ජාතික චිත්‍රපට සංස්ථාවේ ලියාපදිංචි වුණා. අද වෙනකොට මේ විෂය කලාව උසස් පෙළ පාසල් දරුවන්ටත් විශ්ව විද්‍යාල දරුවන්ගේත් විෂයක් බවට පත්ව තිබෙනවා.ඒ වගේ ම අංග රචනා කලාවට වෘත්තිය මට්ටමින් විශාල ගෞරවයක් ලැබී තිබෙනවා. අද වනවිට මුළු ලොවම පිළිගත් වෘත්තීයමය මට්ටමක් අංග රචනා කලාව වෙනුවෙන් නිර්මාණයවී තිබෙනවා.මේ වෙනකොට මම දකින එක් දෙයක් තමයි විශේෂයෙන් ලංකාවේ මෙතරම් වෘත්තීය මට්ටමෙන් ඉහළට ගිය අංග රචනා ශිල්පීන් සිටිත් දී සිනමාවේ කෙරෙන දැවැන්ත නිර්මාණ සඳහා ඉන්දියාව වැනි විදේශීය රටවලින් අංග රචනා ශිල්පීන් ගෙන්වනවා. ඇත්තටම එය නිවැරදි දෙයක් නෙමෙයි. දදේශීය දේ අගයන්න අපි කවුරුත් ඉදිරිපත් විය යුතුයි. මම දකින්නේ තවමත් අපේ රටේ මිනිසුන්ගේ දූපත් මානසිකත්වය තිබෙනවා. ඔවුන් කොච්චර දුරට ඉගෙන ගත්තත් පිටරටින් මොනවා හරි දෙයක් ගෙනත් හොඳයි කියනවා නම් එය පිළිගන්නවා.අපේ රටේ අයට බැහැ කියන ආකල්පයෙන් තමයි ඔවුන් හැමවිටම කටයුතු කරන්නේ.මම මගේ 'රූපණ ප්‍රවේශය' කෘතිය හරහා කතා බහට ලක් කරන්නේ වේදිකා නාට්‍ය මාධ්‍යයෙහි පූර්ණ දස්කම් දැක්විය හැකි රූපණ ශිල්පියකු නිර්මාණය වන්නේ කොහොමද කියන දෙයයි. මේ වනවිට ‍මම කැලණිය විශ්ව විද්‍යාලයේ හා තාක්ෂණ විශ්ව විද්‍යාලයේ බාහිර කථිකාචාර්යවරයෙක් ලෙස කටයුතු කරනවා. කොහොම වුණත් මේ හරහා අනාගත පරපුර වෙනුවෙන් ජාතික වශයෙන් මෙහෙවරක් කරන්නට ලැබීම මට සතුටක්.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=av13072112</link>
    <topic>sports</topic>
    <author/>
    <content>sportsපසුගිය වසරේ සිංගප්පූරුවේ දී ඉන්දියා ක්‍රිකට් ක්‍රීඩක විරාත් කෝලි සමග සාප්පු සවාරියේ නිරතවුණු සුරූපිනිය පිළිබඳ ඒ දවස්වල බොහෝ කතාබහට ලක්වුණා. ඒ කෝලිගේ අබිරහස් පෙම්වතිය බවයි කවුරුත් කිව්වේ. කොහොමවුණත් අන්තිමේ දී ඇය බ්‍රසීල මෝස්තර නිරූපණ ශිල්පිනි ඉසබෙලා ලෙටී බව හෙළිවුණා. පසුගිය කාලය පුරාම ඇය කෝලිගේ ජීවිතයට සමීපවයි හිටියේ.බ්‍රසීලයේ උපන් ඉසබෙලා මේ වනවිට පදිංචිව සිටින්නේ මුම්බායි නුවරයි. මෝස්තර නිරූපණයට අමතරව ඇය දැන් බොලිවුඩ් සිනමාවේත් කැපී පෙනෙන නිළියක් බවට පත්වෙලා. පසුගිය සතියේ තිරගතවීම ආරම්භ කළ ‘සික්ස්ටීන්’ චිත්‍රපටයේත් ඇය රඟපෑවා.ලැබෙන විවේකයේ දී නවදිල්ලි නුවරට යන ඉසබෙලා එහි දී හිතේ හැටියට කෝලි සමග සාප්පු සවාරි‍යේ නිරතවෙනවා. ඔහු අත දිග හැර ඇයට වියදම් කරන බවයි කවුරුත් කියන්නේ.සුපිරි පාපන්දු ක්‍රීඩක ඩේවිඩ් බෙකම් පසුගියදා මහා බ්‍රිතාන්‍යයේ ඔටුන්න හිමි විලියම් කුමරුගේ හා කැත්රින් කුමරියගේ රාජකීය බබාට නමක් යෝජනා කළා. ස්කයි නිවුස් රූපවාහිනි සේවය හරහා සම්මුඛ සාකාච්ඡාවකට එක්වූ බෙකම් කියා සිටියේ රාජකීය යුවලට පිරිමි දරුවකු උපන්නොත් ඔහුට ‘ඩේවිඩ්’ යන නම සුදුසු බවයි. එය විහිළුවට කියූ කතාවක් වුණත් ඊට විශාල ප්‍රතිචාරයක් ලැබුණා.‘බබා පිරිමි දරුවකු වුණත් නොවුණත් එයාට ඉතා ආකර්ශනීය මවුපිය යුවළක් සිටීම ගැන ආඩම්බර වේවි.’රාජකීය බබා සම්බන්ධව පිටු ගණන් එංගලන්තයේ ටැබ්ලොයිඩ් පුවත්පත් ලිපි පළවී තිබුණා. ඒ අතර බෙකම් යෝජනා කළ නමටත් වැඩි ඉඩකඩක් වෙන්වී තිබුණා.එංගලන්තයේ ක්‍රීඩාලෝලීන් අතර අතිශයින්ම ජනප්‍රිය ක්‍රීඩකයා වන ඩේවිඩ් බෙකම්ගේ නම රාජකීය පවුලට සුදුසු ද නැද්ද කියලා තර්ක මතු කරන්න නම් කවුරුවත් ඉදිරිපත් වුණේ නෑ.විම්බල්ඩන් ටෙනිස් කිරුළ දිනාගනිමින් කාගෙත් අවධානයට ලක්වූ ප්‍රංශ ටෙනිස් ශූරී මේරියන් බාටොලී පසුගියදා පාපන්දු ක්‍රීඩාවේ නිරතවුණා. ප්‍රංශ පාපන්දු තරගවාරයට පෙර සූදානම් වීමේ පුහුණුවීම්වලට ඇය එක්වී සිටීම කාගෙත් විමතියට කරුණක් වුණා. කොහොමටත් නිශ්ශබ්ද චරිතයක් වන මේරියන් මේ විදිහට සමාජයට ‘බැසීම’ විම්බල්ඩන් ජයග්‍රහණය හරහා සිදුවූවක් බවයි කවුරුත් කියන්නේ.පාපන්දු පුහුණුවීම් අතරතුර පැවැති සුහද තරගයටත් ඇය එක්වුණා. 28 හැවිරිදි ‍මේරියන් පිරිමින්ට වැඩි ආසාවක් ‍නොසිතෙන තරුණියක් බව ඇතැම් පුවත්පත්වල පළවීමෙන් පසුගිය දවස්වල ඇය කනස්සල්ලට පත්වෙලයි හිටියේ. ඒත් ඇය පාපන්දු ක්‍රීඩාවේ නිරතවෙනු දැකිමට එදා පිටියට පැමිණ සිටි බොහෝ පිරිමින්ට ඇය ප්‍රිය දසුනක් වුණා.ලෝක ගොල්ෆ් ශුර ටයිගර් වුඩ්ස්ගේ සුරූපි පෙම්වතිය ‍වන ලින්ඩ්සේ වොන් මේ දවස්වල වුඩ්ස්ගේ ගොල්ෆ් ජීවිතයේ වැඩිපුර ළංවෙලා. පසුගියදා බ්‍රිතාන්‍ය විවෘත ගොල්ෆ් තරගාවලියේ පුහුණුවීම් කටයුතුවල දී ඇය සෙවණැල්ලක් වගේ වුඩ්ස් ළඟින්ම සිටියා. එය බ්‍රිතාන්‍යයේ ටැබ්ලොයිඩ් පුවත්පත්වලට කදිම ප්‍රවෘත්තියක් වුණා.වුඩ්ස් පුහුණුවීම් කරන අතරතුර ඇයට තරමක අලස බවක් දැනුණත් ඔහු වෙනුවෙන් ඇය එය විඳදරා ගත්තා. පුහුණුවීම් අතරතුර ළඟ සිටීම ඔහුට විශාල ශක්තියක් බවයි ඇගේ අදහස.පසුගිය කාලය පුරා විවිධ ගැටලුවලට මුහුණ දුන් ටයිගර් වුඩ්ස් අන්තර් ජාතික ගොල්ෆ් ශ්‍රේණිගත කිරීම්වලදිත් පහතට වැටිලයි හිටියේ. ඒත් ලින්ඩ්සේගේ ප්‍රේමය හමුවේ නැවත ජීවිතය අලුතින් පටන්ගත්තු වුඩ්ස් මේ වනවිට යළි අංක එකේ ගොල්ෆ් ක්‍රීඩකයා බවට පත්වෙලා. ඒ වගේම ලොව පොහොසත්ම ක්‍රීඩකයා වන්නෙත් ඔහුයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=av13072113</link>
    <topic>ලංකාවේ ළාබාලම ‘ඩ්‍රම්ස්’ වාදකයා</topic>
    <author>ගාමිණී සුසන්ත</author>
    <content>ලංකාවේ ළාබාලම ‘ඩ්‍රම්ස්’ වාදකයාඋදේශ කරුණානායකමේ කාලවකවානුවේදී බිහිවන සංගීත කණ්ඩායම් බොහෝයි. ඒ අතරින් තමන්ටම ආවේණික වූ අනන්‍යතාවයක් ගොඩනඟා ගනිමින් සංගීත ක්ෂේත්‍රයේ ජනප්‍රියත්වයට පත්වූ සංගීත කණ්ඩායමක් ලෙස ‘චයිම්ස් ඔෆ් ද සෙවන්ටීස්’ හැඳින්විය හැකි ය. මෙහි ඩ්‍රම්ස් වාද්‍ය ශිල්පියා දැනට ලංකාවේ සිටින ළාබාලතම ඩ්‍රම්ස් වාද්‍ය ශිල්පියා ලෙස මේ වනවිට වාර්තා වෙනවා. ඔහු නමින් උදේශ කරුණානායක. උදේශ තවමත් පාසල් යන එකොළොස් වියැති පුංචි පුතෙක්. උදේශ ගේ ගම් ප්‍රදේශය ගම්පහ. තමාගේ ඩ්‍රම්ස් වාදන හැකියාව ගැනත් ඔහුගේ කලා ජීවිතයේ තොරතුරු ගැනත් උදේශ අපිත් එක්ක කතා බහ කළා.“මම පුංචිම කාලේ ඉඳලම සංගීතයට ආසයි. මොකද මගේ පියාත් එකම සොයුරාත් සංගීතයට හුඟක් ම කැමැතියි. මගේ සොයුරා රුක්ෂාන් කරුණානායක. ඔහුගේ තමයි ‘චයිම්ස් ඔෆ් ද සෙවන්ටීස්’ සංගීත කණ්ඩායම.මේ සංගීත කණ්ඩායමේ ඩ්‍රම්ස් වාදකයා ලෙසයි මම දැනට කටයුතු කරන්නේ. මම ‘චයිම්ස් ඔෆ් ද සෙවන්ටීස්’ සංගීත කණ්ඩායමේ පළමුවන සංගීත ප්‍රසංගයේ දී ක්ලැරන්ස් විජේවර්ධනගේ ‘සිහින ලොවක්’ ගීතයට ඩ්‍රම්ස් වාදනය කළා. එය තමයි මගේ මුල්ම ප්‍රසංග අත්දැකීම. ඒ වගේ ම මගේ සොයුරා රුක්ෂාන් සංගීතය අධ්‍යක්ෂණය කළ නලින් ජයවර්ධනගේ “පාට පාට සමනලයින්” සංයුක්ත තැටියේ ‘තරු කැට යුවළක්’ ගීතයට ඩ්‍රම්ස් වාදනය කළේ මම.එය හරහා තමයි මම මුල් ම පටිගත කිරීමේ අත්දැකීමක් ලැබුවේ.මේ වනවිට මම බොහෝ ප්‍රසංගවල ඩ්‍රම්ස් වාදනය කර තිබෙනවා. ඒ වගේ ම රූපවාහිනී වැඩසටහන් සඳහාත් මගේ දායකත්වය ලබාදී තිබෙනවා. ඒ අතර ‘ශනිදා ආයුබෝවන්’, ‘ආදරණීය යෞවනය’, ‘හලෝ ශ්‍රී ලංකා’, ‘වෙනස’, වැඩසටහන් විශේෂයි. මම හුඟාක්ම ප්‍රිය කරන ගායක ගායිකාවන් කිහිප දෙනෙක් ඉන්නවා. ඒ අතර ක්ලැරන්ස් විජේවර්ධන, ඇනස්ලි මාලේවන, අනිල් භාරතී, ඉන්ද්‍රානි පෙරේරා වැනි ප්‍රවීණයන් විශේෂයි.‍මේ වනවිට මම ගීත පටිගත කිරීම් 50 කට පමණ ඩ්‍රම්ස් වාදනයෙන් සහාය වී තිබෙනවා. ඒ අතර ‘චයිම්ස් ඔෆ් ද සෙවන්ටීස්’ සංගීත කණ්ඩායමේ ප්‍රථම සංයුක්ත තැටිය ‘පියාණනී’ ගීත 10 කට ඩ්‍රම්ස් වාදනය කළා. ඒ වගේ ම භද්‍රජි මහින්ද ජයතිලකගේ ‘ගමෙන් ආ කෙල්ලේ’ සංයුක්ත තැටියේ ‘බට්ටිත්තා, ‘අපි රාග වයනවා’, ‘බලන්න අරුණ සමඟ’ සහ ‘මරියා’ යන ගීත වලට ඩ්‍රම්ස් වාදනය කළා.මේ විදියට ජනප්‍රිය ප්‍රවීණ ශිල්පීන්ගේ ගීත පටිගත කිරීම්වලට මම ඩ්‍රම්ස් වාදනයෙන් සහාය වෙනවා. ඒ වගේ ම ඩ්‍රම්ස් වාදනය කියන්නේ හරිම සුන්දර කලාවක්. ඒ කලාවේ නිරත වෙන්නට මම කැමැතියි. මගේ අනාගත බලාපොරොත්තුවත් ඩ්‍රම්ස් වාද්‍ය ශිල්පියෙක් වීමයි. ඒ සඳහා මගේ පියා ලලිත් කරුණානායකත් මව ගංගානි කරුණානායකත් නිරන්තරයෙන් ම මට දිරි දෙනවා. ඒ වගේ ම එකම සොයුරා රුක්ෂාන් කරුණාරත්නත් මට සෙවණැල්ලක් සේ මඟ පෙන්වනවා.විශේෂයෙන් ම මම අධ්‍යාපනය ලබන ගම්පහ සුමේධ විද්‍යාලයේ විදුහල්පතිතුමා, ආචාර්ය මණ්ඩලය වගේ ම මගේ පාසලේ මිතුරු මිතුරියන් ගෙන් ලැබෙන සහයෝගයට මම ස්තුතිවන්ත වෙනවා. ඔවුන් මට හැමදාමත් ශක්තියක්.අංක 104/ 7, පල්ලිය පාර, ගම්පහ උදේශගේ ලිපිනයයි.රූපවාහිනි කැමරා ශිල්පියකු හා ටෙලිනාට්‍ය නළුවකු වන චන්දන සමන් කුමාර සංවිධානය කරන දහම් වැඩසටහන් මාලාව ‘අමා ගඟුල’, මෙවර සුවිශේෂී ආරකින් පැවැත්වීමට කටයුතු සංවිධානය කර තිබේ.එනම් ලක්වැසි සියලු ජනයාට සෙත් පතා බොරලැස්ගමුව පිල්ලෑව බෝ මළුවේදී නෙළුම් මල් ලක්ෂයක් පූජා කිරීමයි. හෙට (ඇසළ පෝදා) සවස 3.00 ට පැවැත්වෙන මෙම පුණ්‍ය කටයුත්ත සඳහා හැකි සෑම කෙනකුම නෙළුම් මලක් ද රැගෙන සහභාගි වන ලෙස සියලු ශ්‍රී ලාංකිකයන් හට ඔහු ආරාධනා කරයි.“මේ ‘අමා ගඟුල’ දහම් වැඩසටහන මා ආරම්භ කළේ රංගන ශිල්පියකු හා කැමරා ශිල්පියකු ලෙස වැඩ කරන අතරේදීමයි. සිරස රූපවාහිනියේ විකාශය වූ ‘රුවන් මාලිගා’ හි ‘සුදු පුතා’ ලෙස අතිශය ජනප්‍රියත්වයක් හිමිකර ගෙන සිටි සමයේ පටන්මයි, ‘අමා ගඟුල’ අප පවත්වාගෙන ආවේ. ශ්‍රී ලංකාව පුරා විසිරී සිටින බොහොම ගුණවත් තරුණ දරු පිරිසක් පාසල් සහ දහම් පාසල් ඔස්සේ මේ දහම් කටයුත්ත සඳහා අප වටා පෙළ ගැසී ඉන්නවා. පූජ්‍ය මීතිරිගල සෝරත හිමියන් අනුශාසකත්වය දරන මේ උතුම් දහම් කටයුත්ත අප කරගෙන යන්නේ කඩුවෙල - කොතලාවල ‘ගඟුලේ’ යෝගාශ්‍රමයත් එක්ක එකතු වෙලා5 වසර ශිෂ්‍යත්ව විභාගයට පෙනී සිටින සිසු දරුවන් සඳහා “ටොරානා මූවීස්” ආයතනය මඟින් නිර්මාණය කළ නවතම ඩී.වී.ඩී. පටය පසුගියදා එළිදැක්විණි. ලංකාවේ ප්‍රවීණතම ගුරු මඬුල්ලක අධීක්ෂණය සහ දායකත්වය යටතේ නිර්මාණය වී ඇති මෙය නූතන පරිගණක තාක්ෂණය අධ්‍යාපන ක්‍ෂේත්‍රය සඳහා මනාසේ යොදාගත් අවස්ථාවක් ලෙස හැඳින්විය හැකිය. සිසුමඟ - 2 නමින් හඳුන්වා ඇති මෙම ඩී.වී.ඩී. පටයට, ඝනක, ජලයේ විවිධ අවස්ථා, පරිමාව, ධාරිතාව, සිංහලෙන් දින සහ මාස, ප්‍රශ්නෝත්තර වැඩසටහන් 3ක්, ඉංග්‍රීසි පාඩමක්, දෙමළ පාඩමක්, යුගල පද, කෙටි යෙදුම්, තරු රටා, රචනා ලිවීම, සත්ව ලෝකය, මදුරුවන්ගෙන් බෝවන රෝග, සමාන පද, දැය පුබුදු කළ විරුවෝ, මාර්ග සංඥා උපදෙස් වැනි මාතෘකා යටතේ වැඩසටහන් සකසා ඇත.පසුගිය වසරේ මෙම ආයතනය මඟින්ම ඉදිරිපත් කළ ‘සිසුමඟ - 01’ ඩී.වී.ඩී. තැටිය පහ වසර ශිෂ්‍යත්වයට සූදානම් වූ දරු දැරියන් අතර ඉතා ජනප්‍රිය විය.මෙම ඩීවීඩී පටය නිර්මාණය කිරීමේ දී 2 D,3 Dඇනිමේෂන් වැනි පරිගණක මෘදුකාංග මනාසේ යොදාගෙන ඇත. ඉතා සුළු මුදලකින් කැරෝකේ ගී තැටියක් හෝ වෙනත් නිර්මාණයක් කිරීමේ හැකියාව තිබුණ ද විශාල මුදලක් සහ පරිශ්‍රමයක් දරා මෙවැනි ඩීවීඩී පටයක් නිර්මාණය කළේ, ලංකාවේ සිසු දරුවන් වෙනුවෙන් කරන සේවයක් ලෙස බව ටොරානා මූවීස් අධිපති කුමාර කොතලාවල පවසයි.ගාමිණී සෙනෙවිරත්නඔහු ගාමිණී සෙනෙවිරත්න . ඔහු විදුලි ඉංජිනේරුවරයෙකි. එසේම කලාවට ළැදි පුද්ගලයෙකි; දක්ෂ ගායකයෙකි. ගාමිණී මේ වන විට ගීත කීපයක් නිර්මාණය කර ඇත. එම ගීත ඇතුළත් සංයුක්ත තැටිය “කිරණ සඳ” නමින් ලබන ඔක්තෝබර් මාසයේ දී එළිදැක්වීමට නියමිතය. තම ගායන දිවිය පිළිබඳවත් “කිරණ සඳ” ගීත එකතුව පිළිබඳවත් ‘රසඳුන’ සමඟ කතාබහ කිරීමට ගාමිණී සෙනෙවිරත්න අප සමඟ එක් වූයේ මෙසේය.මම ඉපදුණේ කෑගල්ලේ දමුණුපොළ ගමේ. පාසල් ගියේ හෙට්ටිමුල්ල බණ්ඩාරනායක විද්‍යාලයට. උසස් පෙළ සමත් වුණාට පසුව 1981 දී මොස්කව් විශ්වවිද්‍යාලයට ඇතුළත් වෙන්න අවස්ථාව ලැබුණා. මම ඉගෙනගත්තේ් විදුලි ඉංජිනේරු විද්‍යාව. 1987 ලංකාවට ඇවිත් ඩොක්යාඩ් සමාගමේ විදුලි ඉංජිනේරුවරයකු ලෙස සේවයට බැඳුණා..””පුංචි කාලෙත් මම කලාවට හරිම කැමැතියි. මම වැඩියෙන්ම ආශා කළේ කවි ගායනයට. ගායනයට පුංචි හැකියාවකුත් තිබුණා. දිනක් රාජකාරි කරන ස්ථානයේ පැවැති සාදයකදී ගීතයක් ගායනා කළා. ඒ ගීතයට සවන් දීපු ගොඩක් දෙනෙක් මට කිව්වේ ගායනයට යොමුවෙන්න කියලා. මගේ හිතෙත් ඒ ගැන ආශාවක් ඇතිවුණේ එම අවස්ථාවේදී. ඉන්පසුව මම පුංචි පුංචි සාදවලදී ගීත ගායනා කළා. ඒ අතරේ පියල් ප්‍රනාන්දු මහතාගෙන් ගායනය හදාරන්න පටන් ගත්තා.”මගේ රැකියාව පැය 24ම කරන රැකියාවක්. ඉතාම අවිවේකී ජීවිතයක් තමයි මම ගත කරන්නේ. ඇතැම් වෙලාවට මම මානසික ආතති තත්ත්වයට පත්වෙනවා. ගායනයට යොමු වුණාට පසුව එම වෘත්තීය ජීවිතයෙන් ඇතිවන මානසික පීඩනයෙන් මිදෙන්න එය හොඳ අත්වැලක් බව මට වැටහුණා. ඒ නිසයි මම ගායනය හදාරන්න පෙලඹුණේ. මට හැකි හැම වෙලාවකම මම ගායනා අභ්‍යාසවල ඬරත වෙනවා.””සංගීතඥ පියල් ප්‍රනාන්දු මහතාගේ මඟපෙන්වීම මත මේ වන විට මගේ ගීත 15ක් පමණ නිර්මාණය කරගෙන තියෙනවා. මේ ගීතවල සංගීතය නිර්මාණය කරල තියෙන්නේ පියල් ප්‍රනාන්දු සහ ශ්‍රීමාල් පෙරේරා. මේ ගීත එකතුව ඇතුළත් සංයුක්ත තැටිය ‘කිරණ සඳ’ නමින් ඔක්තෝබර් 27 වැනිදා එළිදැක්වීමට කටයුතු සූදානම් කර තිබෙනවා. විවිධ තේමා ඔස්සේ රචනා වුණු ගීත මෙම ගීත එකතුවට ඇතුළත්. එම ගීත රචනා බොහොමයක් මට ලැබුණේ අන්තර්ජාලයේ ෆේස්බුක් හරහායි. එම ගීත රචනා මට යොමු කළ ඇතැම් අය ඉන්නේ විදෙස් රටවල.”ගාමිණී සුසන්ත කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=av13072114</link>
    <topic>6 වැනි වසර සමරන රංගිරි ශ්‍රී ලංකා</topic>
    <author>ඉඳුනිල් වීරරත්න</author>
    <content>6 වැනි වසර සමරන රංගිරි ශ්‍රී ලංකායන්ත්‍ර සූත්‍ර බවට පත්ව වෙහෙසකර කාර්ය බහුල ජීවන අරගලයක යෙදී සිටින වත්මනෙහි ජීවත්වන අපි වෙහෙස නිවාගන්නට නොයෙකුත් උපක්‍රම භාවිතා කරන්නට පුරුදු වී ඇත්තෙමු. මේ අතරින් අතිශය විශ්මය ජනක විද්‍යුත් මාධ්‍යයක් වන ගුවන් විදුලිය අපගේ ජීවිත හා ඓන්ද්‍රිය බද්ධ වෙමින් අතිජාත ජීවන සහකරුවා බවට පත්ව ඇතැයි කීම අතිශයෝක්තියක් නොවේ.අතීතයේ ගුවන් විදුලි නාළිකා තිබුණේ අතේ ඇඟිලි ගණනටත් අඩුවෙන් වුවත් වර්තමානයේ එය දිනෙන් දින වර්ධනය වන සංඛ්‍යාවක් බවට පත්වී තිබේ.එහෙත් මේ සියලු ගුවන් විදුලි නාළිකා අතරින් සිත නිවා සනසා කාරුණික වදනින් ශ්‍රාවකයා අමතන සුවිශේෂී නාළිකාවක් ලෙස පෙරට ආ ‘රන්ගිරි ශ්‍රී ලංකා’ ගුවන් විදුලිය පිළිබඳව සුවිශේෂී සටහනක් තැබීමට අවස්ථාවක් උදාවී ඇත.ඒ එහි 6 වැනි සංවත්සරය පසුගියදා සැමරීමයි.මීට වසර 6 කට පෙරාතුව 2007 වසරේ වෙසක් පුන් පොහෝ දිනට පෙර දිනයේ විද්‍යුත් මාධ්‍යයට නව දොර කවුළු විවර කරමින් ශ්‍රී ලාංකේය බෞද්ධයින්ට මෙන්ම සමස්ත ලෝකවාසී බෞද්ධ ජනතාවට අතිශයින් වැදගත් වන පළමු විද්‍යුත් ගුවන් විදුලි නාළිකාව “රංගිරි ලංකා” බිහිවිය.රංගිරි ගුවන් විදුලියේ හය වැනි සංවත්සරයත්, ඊට සමගාමීව රංගිරි ශ්‍රී ලංකා රූපවාහිනියේ පළමු වැනි සංවත්සරයත් මෙලෙස සමරද්දී මෙහි නිර්මාතෘ මෙන් ම අධ්‍යක්ෂ ජනරාල් තනතුර හොබවන ශාස්ත්‍රපති පණ්ඩිත ඉනාමළුවේ ශ්‍රී සුමංගල මහ නාහිමියෝ මෙලෙස අදහස් දැක්වූහ.වැඩසටහන් සහ ප්‍රවෘත්ති අධ්‍යක්ෂපියදාස රත්නසිංහවැඩසටහන්කළමනාකරුඅනුරාධ රෝහණ “රංගිරි ශ්‍රී ලංකා පුවත්පත සහ රංගිරි ශ්‍රී ලංකා මුද්‍රණාලය යන මුද්‍රිත මාධ්‍යයන්ගෙන් ආරම්භ කළ රංගිරි ශ්‍රී ලංකා මාධ්‍ය ආයතනයේ දෙවැනි පියවර මෙම ගුවන් විදුලිය වූ අතර තෙවැනි පියවර වූයේ රංගිරි ශ්‍රී ලංකා රූපවාහිනියයි.මෙම ගුවන් විදුලිය ආරම්භ වුණු පසුව බෞද්ධ හා අන්‍ය ආගමික වශයෙන් ද මෙරට ගුවන් විදුලි හා රූපවාහිනී සේවා කීපයක් ම ආරම්භ වී තිබෙනවා. ඒ ගැන අප වඩාත් සතුටුවන්නේ දොරගුළු වසා දමා තිබූ ආගමික විද්‍යුත් මාධ්‍ය දොර විවෘත කිරීමට පුරෝගාමී වූ ආයතනය වශයෙනි.ඒ වගේම අති විශාල පිරිවැයක් දරමින් සහශ්‍රයේ නවීනතම තාක්ෂණය භාවිතා කොට පිළිගත් ජාත්‍යන්තර ප්‍රමිතීන්ට අනුව විද්‍යුත් ඉලෙක්ට්‍රොනික උපාංග ස්ථාපිත කොට ඇති රංගිරි ශ්‍රී ලංකා මැදිරි සංකීර්ණය බෞද්ධ අභිමානයක් හා රටට ආඩම්බරයක් ගෙන ඒමයි.ජාතික මට්ටමෙන් ආරම්භ ‍කරන යමක් සාර්ථක වීමට නම් එය කොළඹින් ආරම්භ කළ යුතුයි යන මත වාදය අද දක්වාම ජන විඥානය තුළ නිධන්ගතව තිබුණා. රට මැද තිබුණු රංගිරි දඹුලු විහාරයේ එය ආරම්භ කිරීමේ අභියෝගයට මුහුණ දුන් අපි අධිෂ්ඨානය හා කැපවීමත් නූතන සන්නිවේදන තාක්ෂණය උපරිමයෙන් භාවිතයට ගැනීමත් නිසා එම අභියෝග සියල්ල ජය ගැනීමට සමත් වුණ බව කියන්නේ නිහතමානී ආඩම්බරයකින්. මෙම මාධ්‍ය මෙහෙවර සඳහා ඇප කැපවී සිටින අපේ මාධ්‍ය පවුලේ සාමාජික සියලුම දෙනාටත්, අනුග්‍රාහක හා සම්පත් දායක සැමටත් ශ්‍රාවකයින්ටත් නොමද ස්තූතිය පළ කරනවා.”ඉනාමළුවේ සුමංගල නාහිමියන් රංගිරි ශ්‍රී ලංකා නාළිකාවේ සංවත්සරය ගැන එලෙස අදහස් දක්වා අවසානයේ රංගිරි නාළිකාවේ වැඩසටහන් කළමනාකරු අනුරාධ රෝහණ කපුකොටුව මීළඟට අදහස් දැක්වීමට එක්වුණා.“රංගිරි ගුවන් විදුලිය ආරම්භයේදී මම ඊට සම්බන්ධ වුණේ නිවේදකයෙක් විදිහට. ඉන්පසු එහි ප්‍රධාන නිවේදකයා ලෙස පත්වී වර්තමානය වන විට එහි වැඩසටහන් කළමනාකාරවරයා ලෙස කටයුතු කරනවා.ලංකාවේ ප්‍රථම බෞද්ධ ගුවන් විදුලිය ලෙස අපේ අරමුණ වුණේ බුදු දහම මූලික පරමාර්ථය කරගෙන වැඩසටහන් ඉදිරිපත් කිරීමයි.ආරම්භයට පෙර බොහෝ දෙනෙක් සිතා තිබුණා අපි ධර්මදේශනාවලට පමණක් සීමා වෙලා වැඩසටහන් කරයි කියලා. ඒත් ධර්මදේශනා, ධර්ම සාකච්ඡා වැනි දේට අමතරව බෞද්ධ ප්‍රතිපත්ති අනුව ගිහි ජීවිත ගතකරන අයට අවශ්‍ය ආකාරයට බුදු දහම ඇසුරු කරගෙන සකස් කළ වැඩසටහන් රාශියක්ම නිර්මාණය කර ඉදිරිපත් කළා.‘සැබෑ මාධ්‍ය සංස්කෘතියක පෙර ගමන්කරු’ වෙමින් බෞද්ධ දර්ශනයෙන් පෝෂණය ලද වැඩසටහන්වල හරවත් බව, දේශීය බව, නව්‍යත්වය මෙන්ම නිර්මාණවත් බව හැම විටම ශ්‍රාවකයාට ලබා දීමට අප කටයුතු කරනවා.ගීත ප්‍රචාරය කිරීමේදී පවා ගායකයා, පද රචකයා සහ සංගීතඥයා යන තිදෙනාගේ අනන්‍යතා තහවුරු කරමින් තමයි එය ඉදිරිපත් කරන්නෙ.ඒ වාගේම අද බොහෝ නාළිකාවන්ට එල්ලවන චෝදනාවක් තමයි භාෂාව විකෘතිකර කතා කරනවා කියන එක. එහෙත් අපේ සෑම නිවේදකයෙක් ම නිවැරැදි භාෂාව භාවිත කරන අතර ශ්‍රාවකයන් ආමන්ත්‍රණය කරන්නෙ ‘ආයුබෝවන්’ සහ ‍'තෙරුවන් සරණයි’ යන හෘදයාංගම වදන් වලින්.ඒ වගේම අපි හැමවිටම සම්ප්‍රදාය ගුරු කොට ගනිමින් නව්‍යත්වය ශික්ෂණයකින් යුතුව භාවිතා කරනවා. අපට ගුවන් විදුලි නාළිකා අතර අංක 01 වීමේ තරගයක් නැහැ. අපට තරගයක් තියෙන්නේ යහපත් දේ ශ්‍රාවකයාට ලබා දීමටයි. ගුවන් විදුලිය ‘ඇසෙන’ හෝ බලෙන් ‘අස්සවන’ අද වගේ යුගයක වුවමනාවෙන් ‘අසන’ ගුවන් විදුලික් බවට පත්වීම මේ වසර හය තුළ අප ලැබූ ජයග්‍රහණයයි.”මෙගාහර්ට්ස් 104.4 සහ 105.7 යන FM තරංග ඔස්සේ තුන් සිංහලයටම අහන්නට හැකි රංගිරි ශ්‍රී ලංකා රේඩියෝව පිළිබඳව අනුරාධ එලෙස පවසද්දී යූ එච් එෆ් 60 චැනලය ඔස්සේ අපට නැරඹිය හැකි රංගිරි ශ්‍රී ලංකා රූපවාහිනියේ වැඩසටහන් සහ ප්‍රවෘත්ති අධ්‍යක්ෂ පියදාස රත්නසිංහ මහතා සිය පළමු සංවත්සරය පිළිබඳව අදහස් දැක්වීමට එක්වුණා.“ජාතික නාළිකාවේ වසර 21 ක් නියෝජ්‍ය අධ්‍යක්ෂ ජනරාල්වරයා ලෙස සේවය කර විශ්‍රාම යාමෙන් පසුව 2012 වසරේ රංගිරි රූපවාහිනිය ආරම්භයේදී ඊට සම්බන්ධ වුණා.මෙය වාණිජ පදනමකින් තොරව පොදු ජන සේවාවක් ලෙස තමයි ආරම්භ කළේ.දළදා මාලිගාවේ තේවාව හඬ විකාශය කිරීමෙන් මෙහි වැඩසටහන් ඇරැඹී දිනකට පැය 17 ක කාලයක් පුරා වැඩසටහන් විසුරුවා හරිනවා.ඒ වගේම HD cam යන නව තාක්ෂණය යොදා ගෙන සියලුම වැඩසටහන් විකාශය කරන අතර, www.rangiri.com වෙබ් අඩවියෙන් මුළු ලොවටම නැරඹිය හැකියි.”බුදුහිමි දෙසූ නිර්මල දර්ශනය අනුව ජීවිත හැඩගස්වා ගෙන ධාර්මික ජීවිත ගත කරන්නට උත්සාහවන්ත වන ලොව පුරා සිටින බොහෝ දෙනකුට මඟ හසර කියා‍ දෙන රන්ගිරි FM සහ රන්ගිරි ටීවී නාළිකාවන් දිගු ගමනක් යන්නට හැකිවේවායි ප්‍රාර්ථනා කරමු.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=av13072115</link>
    <topic>මොකටද මාව හිර කරගෙන ඉන්නෙ</topic>
    <author/>
    <content>මොකටද මාව හිර කරගෙන ඉන්නෙකුසගින්නත්, දැඩි වෙහෙසත් හේතුවෙන් හොඳහැටි දුර්වල වී සිටි නිල්මිණි මානසිකව දැඩි පීඩනයකට හසුවීමෙන් කිසියම් ව්‍යසනයකට ලක්වෙමින් සිටියාය. පුපුරා යාමට තරම් දැඩි හිසේ අමාරුව එන්න එන්නම වැඩිවීමෙන් ඕ වාරු නොමැති ස්වරූපයකින් යහන මත ඇද වැටුණාය. චමිලා බියට පත්වූයේ ඇයට කිසියම් විපතක් සිදුවේ යැයි සිතූ නිසාය. ඇය සැනසීමට කළ හැකි සෑම දෙයක්ම ඉතා කඩිනමින් නොකළහොත් සියලු දෙනාම විශාල ගැටලුවකට මුහුණ දෙන බව ද ඈ දැන සිටියාය. දැරිය මුසපත් වූ ආකාරයෙන් වැතිරී සිටින අයුරු බලා සිටිය නොහැකි තැන ඇය වහා සිය සැමියා හා ධනුක සොයා දිව ගියාය.ඉකි බිඳින්නට වූ චමිලාගේ අසරණ විලාසයෙන් වඩා බියපත් වූයේ වජිරය. තමාගේ නිවෙසේ බලයෙන් යුවතියක් රඳවාගෙන සිටීම කෙතරම් නීති විරෝධී ක්‍රියාවක්දැයි ඔහු නොදන්නවා නොවේ.“චමිලා... මොකක්ද ප්‍රශ්නේ?”ඔහු ඇගේ උරහිස මිරිකා ගත්තේය.“අනේ වජිර... පව් ඒ ළමයා මම හිතන්නේ එයාගෙ තත්ත්වය හොඳ මදි...”“ඇයි... ඇයි මක් වෙලා ද?”ධනුක උඩු මහලට දිව යන්නට සැරසුණේය.“එපා එපා ධනුක යන්න එපා...”චමිලා එකවරම කෑ ගැසුවාය. බොළඳ බවින් මිදී ඇය බැරෑරුම් ලෙස ඔවුන්ට විස්තර පැවසුවේ විසඳා ගැනීමට මාර්ගයක් සෙවීමට උනන්දු කරවමින්ය.“කොහොමත් නිල්මිණි හරිම ළාමකයි. එයාට මේක ඔරොත්තු දෙන්නැහැ... ඒක මං දන්නවා.”“ධනුක... එයාගේ ළාමක බවවත් අහිංසක බවවත් දැන් කියල වැඩක් නෑ තේරුණා ද?”“ඉතින් වජිර කොහොමහරි අපි අත ගහපු වැඩේ කරන්න ඕනැනෙ.”“ඔව්... බැඳගත්ත නම් ගහන්ඩත් ඕනැනේ...”“හරි දැන් උඹ මට කියන්නේ මොනව කරන්න කියල ද?”“මම කිව්ව දේවල් ඇහැව්ව නම් මෙහෙම වෙන්නැහැ නේ? උඹ...”ඉතිරි කොටස ගිල ගනිමින් වජිර නිහඬ වූයේ ඉවෝන් දෙස ද නොමනාපයෙන් බලාය.“චමිලා පින්සිද්ධ වෙයි මගෙ ඔළුව අප්සෙට් කරන්නැතුව ගිහින් නිල්මිණිව බලන්න ඉක්මනට...”මුහුණ මත සීතල දිය බිඳු තැවරෙන විට නිල්මිණි දෙනෙත් හැරියාය. ඇගේ දෙතොල මත තැවරෙන දොඩම් යුෂ බින්දු කිහිපයක් ආශාවෙන් දිවෙන් උරා බොන විට, චමිලාට ඉබේම සැනසිලි සුසුමක් පිටවූවාය.“මං කොහොම හරි එයාගේ හිත හදන්න බලන්නම්...” කී ඇය නිල්මිණිගේ හිස පරෙස්සමෙන් උස්ව තබා යළි දියරයෙන් මුව තෙමුවාය. ධනුකගේ මුහුණ වියළී ගිය පරඬැල් පතක් සේය. වජිර ඔහුගේ පිටට තට්ටු කළේ ධෛර්යවත් කරවන්නටය.“අපි යමු චමිල ඔක්කොම බලා ගනීවි. හැමදේටම කාලයක් අවශ්‍යයි ධනුක... අපි ඒකට ඉඩ දෙමු.”හිස සොලවා අනුමත කරමින් නිල්මිණි කෙරෙන් ඇස් ඉවතට ගත් ධනුක බිමට යොමුවුණ දෙනෙතින් පහළට බැස්සේ හැඟීම් බරවය.ඒ කෙල්ල පුංචි වැඩියි කියල ධනුකට කලින් හිතුණෙ නැත්තෙ ඇයි?”වජිර ඉවෝන් මඳක් ඉවත්වූ පසු ප්‍රශ්න කළේ අනුකම්පාවෙන්ය. ධනුක මේසය මත සූදානම් කර තිබු කෑම දෙස බැලුවේය. නිල්මිණි තවමත් ඇත්තේ හීල ගත් ගමන් විය යුතුය.“තීරණය ගන්නට කලින් ඒ ගැන මීට වඩා හිතන්න තිබුණ කියලයි මම අදහස් කළේ? ධනුක බොහොම අත්දැකීම් එක්ක ජීවත්වෙන කෙනෙක්.”වජිර අග කොටස බොහෝ බැරෑරුම් ලෙස බර කොට කීවේ දෑස් ඉවතට නොගෙනය.“මම නිල්මිණිට ඇත්තටම ආදරෙයි වජිර... මට ඒ කෙල්ල මුලින්ම දැක්ක දවසෙ ඇතිවුණ හැඟීම උඹට මට තේරුම් කරන්න බැහැ වජිර...”“අනේ නිකං හිටපන්... මමනෙ උඹ ගැන දන්නේ... ඊට පස්සෙ උඹ ඉවෝන් එක්ක ගියේ නැද්ද? ලෝචනාව බලන්න ගියේ ඒකි කැමැති වුණා නම් මැරි කරන්න නොවෙයි ද?”“ඔක්කොම ඇත්ත. මං ඒ හැමදෙයක්ම කළේ නිල්මිණි අමතක කරන්න.”“කිතුල් ගහට නැග්ග මිනිහටත් උත්තරයක් තිබුණනේ. හැබැයි පුතෝ... දැන් අපි ඔක්කොම අමාරුවේ වැටිල ඉවරයි. බැරි වෙලාවත් මේ කෙල්ල උඹව බඳින්න බෑ කියන මතේම හිටියොත්?”“නිල්මිණිගෙ කැමැත්තෙන් මැරේජ් එක කරන්න හිටියොත් අමාරුවේ වැටෙන එක අහන්න ඕන්නැහැ.”“කොහොමද ඒ ළමයගෙ අස්සන ගන්නේ? අකැමැතිනම් කීයටවත් සයින් කරයි ද?”“එයාගෙ කැමැත්ත ඕන නැහැ... වැඩේ කරන හැටි මං දන්නවා...”ධනුක වට පිට බලා පහත් හඬින් වජිරට තම අදහස් හුවා දැක්වූවේය. බලාපොරොත්තු සහගත හා ප්‍රසන්න බවක් රැඳුණ වජිරගේ මුහුණේ දැක්වූ ඉරියව්වලින් එය සාර්ථක ප්‍රතිඵල ලබා දෙන බවට ධනුක තුළ විශ්වාසයක් ගොඩ නැංවිණි.“නංගි... ජීවිතේ හරිම පුදුමයි නේද?”චමිලා නිල්මිණිගෙ හිසකෙස් පසුපසට පිරිමැද්දාය.“මගෙ අම්ම... අයියා බලාගෙන ඇති...” නිල්මිණිගේ දෙනෙතට යළි කඳුළු පිරුණේය.“අපි ඒ අයව දැනුවත් කළානෙ... ඉතින් ඒගොල්ල දන්නවා ඔයා හොඳින් ඉන්න බව...”“ඒ කියන්නෙ... ඒ කියන්නෙ?”නිල්මිණි හිස කෙළින් කර ගැනීමට උත්සාහ කළ ද යළි කොට්ටය මතම පතිත වූයේ අප්‍රාණික ලෙසය.“ඔයා ධනුක එක්ක ආවා කියල දැන් ඒ අය දන්නවා...”“දෙයියනේ... සුරංග මා ගැන මොනවා හිතයි ද? මේක හෙන ගහන අපරාධයක් බව ඕගොල්ලන්ට... තේ... තේරෙන්නේ නැද්ද?”එන පොට එතරම් ගුණදායක නොවන බව චමිලාට වැටහී තිබුණ ද කළ යුත්තේ කුමක්දැයි ඇයට තේරුම් ගත නොහැකිය. අද දිනය තුළ ඇය ධනුකගේ අදහසට නම්මවා ගත යුතුව ඇත. එසේ නොවුණහොත් උද්ගත වන තත්ත්වය කාටත් සුබ නොවනු ඇත. ඕ දයාබර ලෙස නිල්මිණිගේ සිරසට සුරත තබා ඇය අසරණ වී නොමැති බවත්, සියල්ල ඉතා හොඳින් නිමාවන බවත් හැ‍ඟෙව්වාය.“එතකොට මොකටද මාව හිරකර ගෙන ඉන්නෙ?”“කවුද නංගිව හිර කරගෙන ඉන්නෙ?”ඒ සැහැල්ලු හඬින් නිල්මිණි මඳක් මෙල්ල වූවාය.“ඇයි එහෙනම් මාව ගෙදර අරින්නැත්තේ?”“අපෝ ඔයාව මෙහේ තියාගන්නෑ... මේක මගේ ගෙදර අපි ඔයාව බලෙන් තියා ගන්නෙ නෑ කොහොමටවත්.”“එහෙනම් මට යන්න දෙන්න... අනේ! අක්කේ මාව බස් හෝල්ට් එකකට එක්ක යන්න.”“අන්න එහෙම කතා කරල මේක පිළිවෙළක් කරමුකෝ... ඔයා නිකම් බොරුවට කෑ ගහනවා... අඬනවා...”“මාව දැන්ම ගෙදර එක්කගෙන යන්න... නෑ ඕන නෑ මාව බස් එකක් එන තැනකට එක්කන් යන්න...”චමිලා දෙතොල් සපා ගත්තේ අසරණියගේ දුක්ඛිත විලාසය දැකීමෙන්ය. මොන හිතකින් ඈ තවදුරටත් රවටා අයුතු ලෙස ඇගේ සුන්දර ළපටි ජීවිතය අඳුරට හෙළන්නේ ද?”“ඇයි අක්කෙ... ඔයාට ඒක කරන්න පුළුවන් නේද? මං ඇත්තටම ධනුකට කැමැති නෑ අක්කෙ. ඒ මිනිහ මහ නරක...”“ෂ්... ෂ්...” චමිලා දොර දෙස බලමින් ඇය නිහඬ කළාය.“ඔහොම කලබල කළොත් ඔයාට ගෙදර යන්න වෙන එකක් නෑ තේරුණා ද?”නිල්මිණි දෙනෙතින් වැගිරෙන කඳුළු කැට පිස දමමින් නිහඬව චමිලා දෙස බලා සිටියාය.“ම... මම මො... කද්ද... කරන්න ඕනෑ...”ඇගේ බිඳුණු වදන් චමිලාට අසා සිටීමට බැරි තරම් වේදනාත්මකය. ධනුක මේ අහිංසක දැරියට මේ සා වේදනා දීමෙන් ලබන සුවයෙහි තේරුම ‍කුමක් ද? නිල්මිණි ආවාහ කර ගැනීමේ බලාපොරොත්තුවකින් ගමේ පෙම්වතකු සිටින බව දැන දැනත් ඇගේ ආදරය බලෙන් ලබා ගැනීමට උත්සාහ දරන්නේ ඇයගෙන් පලි ගැනීමට විය නොහැකි ද? දෙවියනේ... එසේ නම් ඒ පාප කර්මයට තමාත් තම සැමියාත් දැනටමත් දායක වී අවසානය. තමා නිල්මිණිටත් වඩා අසරණ වී ඇති බව චමිලාට වැටහෙන්නේ දැන්ය.මාපියන්ට හොර රහසේ වජිර හා සැඟවී ආවද, එය දෙදෙනාගේම සංසාරගත ප්‍රාර්ථනාව වී තිබුණි. වජිරගේ පවුල් පසුබිම මත විරුද්ධතා මතු වී තිබුණ ද මීට වසරකට කලින් ඔවුන් අතර එක්වූ ‘පැතුමී’ දියණිය ඒ සියල්ල සමථයකට පත්කර පවුල් දෙක අතර නවෝදයක් ඇතිකර ඇත. නිල්මිණි හා ධනුක ඊට හාත්පසින්ම වෙනස්ය. නිල්මිණි අන් සතු පෙම්වතියකි. ධනුක සෙල්ලක්කාර මතට වහල් වූ චරිතයකි.එහෙත් කළ යුත්තේ කුමක් ද? තමා වජිර හා හිතුමතයට දීග ආවේ ධනුකගේ රැකවරණය හා සීමා රහිත උපකාර මැදය. මාසයකට වැඩි කලක් ඔහුගේ නිවෙසේ සුඛෝපභෝගී කාමරයක, වියදමක් නොමැතිව සතුටින් ජීවත් වූයේ ඒ දැඩි අවංක මිතුදම නිසාය. ගැටෙන්නට හා නීති විරෝධී ලෙසයැයි හංවඩු ගැසුණු සියලු අවස්ථා හා කට කතා ධනුක බාර ගත්තේ දැඩි කැපවීමකින්ය.තමා දෙපැත්තකින් හිරවී ඇති බව චමිලාට තේරුණේ මීට බොහෝ වේලාවකට පෙරදීය.තමා ආදරය සොයා ආවේ වජිර හා සියලු දුක් කම්කටොලුු විඳ ගැනීමටත්, ඒ ආදරය තුළ තිබු සුවය හා සැනසීම විඳ ගැනීමටත්ය. ඔහු හා ආව ද මා පියන් අතහැර පැමිණීම ගැන ශෝකයක් වඩා නොදැනුණේ ද අර හේතුව නිසාය. ජීවිතය පුරා ආදරයෙන් පැතු ප්‍රාර්ථනාව සොයා ඒමෙන් මුළු ලොවම ජය ගත්තා බඳු හැඟීමක් තමාට ඒ සුන්දර රාත්‍රියේ දැනුණ බව ඇය සිහිපත් කළාය.නිල්මිණි හඬා වැලපෙමින් යදින්නේ ඇගේ එකම බලාපොරොත්තුව තම පෙම්වතා තමාගෙන් දුරස් නොකරන ලෙසටය. ඈ නොකියා පවසන්නේ ඔහු හැර අන් කිසිවකු නොපතන බව නොවේ ද?“ඔයා හොඳ ළමය වගේ මේ පාන් පෙත්ත කන්න. සුසුමක් හෙළමින් චමිලා, බටර් තැවරූ පාන් පෙත්ත නිල්මිණිගේ මුවට ළං කළාය.“මට එපා...”නිල්මිණි එය දැඩිව ප්‍රතික්ෂේප කළාය.“මට ගෙදර යන්න ඕනේ...”“මම කියන දේ අහන්න... මං ඔයාගේ හොඳටයි කියන්නේ. මේක කන්න... නොකා නොබී හිටියොත් ඔයාට ගෙදර නෙවෙයි... හොස්පිටල් යන්න වෙයි...”“මට කන්න බෑ අක්කේ... මට හරි බයක් දැනෙනවා...”නිල්මිණි චමිලාගේ දෙඅත් වැලඳගෙන නොනවත්වාම ඉකි ගසන්නට පටන් ගත්තාය.“මේ කෙල්ල දැන් අසනීප වෙනවා... එහෙම වුණොත් තවත් ප්‍රශ්නයක්...”චමිලා තමාටම පවසා ගත්තාය. මේ තේරුමක් නොමැති ක්‍රියාව කෙ‍ෙලස කොතනින් අවසානයක් දකීවිදැයි ඇය සිතුවේ බියෙන්ය.“ඔයා ‍ඔහොම චුට්ටක් ඉන්න නංගි...”“අනේ! යන්න එපා අක්කේ...” නිල්මිණි හඬ නඟා හැඬුවාය.චමිලා නැගිට්ටේ කිසියම් තීරණයක් ගැනීමටය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=av13072116</link>
    <topic>සෙනෙහස වෙනුවෙන් පිදෙන ගී මල් පොකුර</topic>
    <author>ජෝජ් රොබ්සන් ද සිල්වා</author>
    <content>සෙනෙහස වෙනුවෙන් පිදෙන ගී මල් පොකුරපසුගිය 19 වැනිදාට යෙදුණු ජනප්‍රිය ගී පද රචක ශ්‍රී නිහාල් ඒ. ජයසිංහගේ 15 වැනි අනුස්මරණය නිමිත්තෙනි!සුපුන් සඳක් නැඟීලා සුපුන් සඳක් නැඟීලා කිරි බැබළෙන පාරුවේ රිදී ගඟක් ගලාලා පළිඟු පුලිඟු තලාවේ නළවන තුරුල්ලටයි රළ පෙළ ඇදෙන්නේ සුව දෙන කැදැල්ලටයි අත්තටු සලන්නේ ආදර දියඹ යටයි මිණි මුතු දිලෙන්නේ ගී රස තාලයටයි පෙම් රළ රඟන්නේ  පද රචනය - ශ්‍රී නිහාල් ඒ. ජයසිංහසංගීතය - ෂෙල්ටන් ප්‍රේමරත්නගායනය - ජේ.ඒ. මිල්ටන් පෙරේරාසුජාතා පෙරේරා (අත්තනායක)චිත්‍රපටය - ‘සිහින හතක්’ (1966)*************************************************************කැඳැල්ල අපගේකැඳැල්ල අපගේ නෑ දැන් සොඳුරු එළිය මැකීලා වී ඇත අඳුරූ මෑතක සිට නුඹ කිමද වෙනස් වී එතෙර බලා ගිය මගේ කු‍රුල්ලෝ සිතින් සිනා මල් හෙට පුබුදින්නයි අඳුරට පහනක් මෙහි ගෙන එන්නයි කුරුලු කැඳැල්ලෙන් පෙරදා සමුගෙන කොදෙව්වකට නුඹ ‍ගියේ ඉගිල්ලී දුක් ගිනි දැල් හිත දළුලා පැතිරේ කැඳැල්ල ඇවිලේ ඒ ගිනි අතරේ මගෙන් තොර ලොව නුඹට සැපක් නම් දූ පුතු හා මම තනිව හිඳින්නම්  පද රචනය - සනත් දසනායකසංගීතය - සමන්ත පෙරේරාගායනය - චරිතා ප්‍රියදර්ශනී පීරිස්*************************************************************වේදිකා නාට්‍ය ගීතයක්!අද ගම්පහ බණ්ඩාරනායක විදුහල් ශාලාවේදී ‘රතු හැට්ටකාරී’ නාට්‍ය වේදිකා ගතවීම නිමිත්තෙන් මේ ගීතය පළ කරමු.දීකිරි දීකිරිදීකිරි දීකිරි ගෙනාව දීකිරි මිහිපිට කාටත් ගුණදෙන දීකිරි පැටියා මෝරපු දෙනගෙන් ගත් කිරි හොඳ හැටි උණුකොට හින්දා ගත් කිරි නැවුම් මුට්ටියේ වත් කළ මේ කිරි පනමට ලාබයි මං දෙන මේ කිරි හිස මගෙ දෙදරයි දෙපා රුදාදෙයි රෑ වෙන්නට පෙර ගෙදරට යන්නයි පනමේ කිරිගෙන පිහිටක් වෙන්නයි මගෙ මංගල්ලෙට ඔහෙලත් එන්නයි කිරි විකුණාලා කාසි සොයන්නයි අනාගතේ මාලිගා තනන්නයි කුමාරයෙක් ගෙදරට කැන්දන්නයි මුට්ටිය බිඳුණොත් ඔක්කොම ඉවරයි  පද රචනය - ලූෂන් බුලත්සිංහලසංගීතය - ඔස්ටින් මුණසිංහගායනය - අනුලා බුලත්සිංහලනව ගායනය - සුබුද්ධි ලක්මාලි*************************************************************කැලණියේ සිසුරු, දෙහිඕවිට ප්‍රියංගි, නාත්තන්ඩියේ නිපුනි, නුවරඑළියේ නදී, උදම්මිට ප්‍රේමතිලක, උඩුගම්පල සීතා අයිරාංගනී සමඟ ක්‍රිශාන්ත, ඉරබඩගම නිලන්ත පාරිස්, කොච්චිකඩේ ලලිත්, මිල්රෝයි සහ කහතුඩුවේ කාන්ති ඉල්ලූ ගීතයයි මේ...!මගේ කියා ඈත්වෙලාමගේ කියා ඈත්වෙලා වේදනා දුන්න‍ සිත ළඟ පෙම් සිහිනවල හිඳින්නේ ඔබම ඇස් දෙක ආයේ ඔබේ ඉතිං හිමි වෙන් නැතිවාට කඳුළු මතක අපේ සිහිකර හඬන්නේ තනිව හඬන්නේ තනිව දුර රැඳිලා කඳුළු දරන් මට හිඳින්න බෑ‍ මා තනිවම විඳිනවා දුක් ඔයා දන්නේ නෑ නාඳුනනා ලෙස හැරදා මට ඉන්නට බෑ කවදාවත් මට ඔයාව යළි හිමි වෙන්නෙ නෑ යළි හිමි වෙන්නෙ නෑ හිත දවනා මතක තියන් මට හිඳින්න බෑ රෑ තනිවම හැඬුව තරම් ඔයා දන්නේ නෑ මේ දෑසට යළි කිසිදා ඔබ හමු වන්නේ නෑ කවදාවත් මට ඔයාව යළි හිමි වෙන්නෙ නෑ යළි හිමි වෙන්නෙ නෑ  පද රචනය - ආරාධනා ඒකනායකසංගීතය - රදීෂ් වැන්දබෝනාගායනය - අතුල අධිකාරි************************************************************* ඉඳුනිල් මිණි කැටඉඳුනිල් මිණි කැට පරදවන ඇගෙ නෙත් යුවළින් කැලුම් විහිඳුන සිහිනිඟ - සුඟ ගත හැකි මිලින ඒ තොල් නාදලු පරදවන// මාලී රුවන්මාලී මාලී රුවන්මාලී මාලී රුවන්මාලී - මාලී// කම්මුල් රත් පැහැයෙන් යුතු ය නිල්වන් වරලස සිත් කළුය මුතුවන් දත් පෙළ හරි හැඩය ඇගෙ රුව අමතක නොවෙයි මට// මාලී රුවන්මාලී මාලී රුවන් මාලී මාලී රුවන්මාලී - මාලී//  පද රචනය - නොයෙල් රණසිංහසංගීතය හා ගායනය - ලා සිලොනියන්ස්*************************************************************මේ ගීයත් අහමුද...!සමන් චන්ද්‍රනාත් වීරසිංහගේ ගී සංකල්පනා ඇතුළත් ‘සඳලේඛා’ සංයුක්ත තැටියෙන් මේ ගීතය ශ්‍රවණය කළ හැකි ය.කාටවත් ඉඳුල් නොවීකාටවත් ඉඳුල් නොවී කාගෙවත් නොවී ඔබ මගේ ම මගේම මගේ ම වී අප හමුවේවා මතු සංසාරේ උපදින ආත්මයක් ගාණේ අවසර නැති දහසකුත් එකක් එක පිට තෙරපෙන වදන් කොතක් හිතේ තියෙනවද ඔබත් දන්නවා එහි නැත වෙන අරුතක් ආදරය මිසක් මදහසකට නිදහසක් නැතත් ගිලිහෙන කුසුමක සුසුම් පොදක් මගේ ළයට උණුසුමක් ගෙනෙනවා නොදනිමි වෙන අරුතක් ආදරය මිසක්  පද රචනය - සමන් චන්ද්‍රනාත් වීරසිංහසංගීතය - සරත් ද අල්විස්ගායනය - මිලාන් සුරේෂ්*************************************************************ගී ඉල්ලා මේ අයත් SMS එවා තිබුණාග්‍රෑන්ඩ්පාස් - අස්මා, කහවන්දල - ක්‍රිෂානි වත්සලා, ගාල්ලේ - සුපුන් සහ දර්ශන, ඇල්පිටියේ - මල්කි තරුක්ෂා, අතුරුගිරියේ - දිනිති, සූරියවැව - රොෂාන් චමින්ද, කුලීගොඩ - චමින්ද උදයංග, වාද්දුවේ - ගයානි, නිකදළුපොත - ශ්‍යාමා සඳමාලි, රාගම - වාසනා, බිබිලේ - සඳරුවන් කරුණාතිලක, අනුරාධපු‍රයේ - රනිල්, කෝට්ටේ - චනුක නඳුන්, ගම්පහ - ඉෂාරා දිල්හානි, පුත්තලමේ - නිලක්ෂි, නුගේගොඩ - අචිනි, දැරණියගල - රණසිංහසිහින සැඳැල්ලේ ඔබ කැමැති ගීතයක් පළ වෙනවා දකින්නකැමැති නම් ඔබේ නම, ගම සමඟ කැමැති ගීතය සඳහන් කර 0776974226 දුරකථනයට SMS කරන්න.ජූනි 30 වැනිදා ‘සිහින කැඳැල්ලේ’ පළවූ ‘ඔහු අයිති මටයි’ ගීතය කුලරත්න ආරියවංශගේ ගී පද රචනා ඇතුළත් ‘ඔබේ අතගෙන’ සංයුක්ත තැටියෙන් ශ්‍රවණය කළ හැකි බව සලකන්න.ජෝජ් රොබ්සන් ද සිල්වා කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=av13072117</link>
    <topic>Bollywood News</topic>
    <author>සුජීව තේවහෙට්ටිගේ</author>
    <content>Bollywood Newsසුවහසක් සිනමා රසික රසිකාවියන්ගේ වීරයකු වන සුපිරි නළු රිතික් රෝෂන්ට පසුගිය ජූලි 6 දා රෝහල් ගතවෙන්නට සිදුවුණා. ඊට හේතුව වුණේ ඔහුගේ හිසෙහි දිගින් දිගටම පැවතුණු වේදනාවක්. මුම්බායි හි හින්දුජා රෝහලට ඇතුළත් කළ රිතික් ට සිදුවුණේ හදිසි ශල්‍ය කර්මයකටත් මුහුණ දීමටයි. ඔහුගේ දැඩි හිසරදයට හේතු වුණේ චිත්‍රපට රූගත කිරීමකට පෙර සිදුකළ පෙර පුහුණුවීමකදී සිදුවූ අනතුරක්. ශල්‍ය කර්මය සිදු කර දින පහකට පසුව රිතික්ට නැවතත් සිය නිවෙසට යන්නට හැකිවුණා. රෝහල් ගතව සිටිද්දී රිතික් ගේ දුක සැප බලන්න බොලිවුඩ් සිනමා සුපිරි තරු රැසක්ම පැමිණි බවයි ආරංචි.රිතික්ට සිදුවුණේ කෙබඳු අනතුරක්ද? මේ ගැන කරුණු කීවේ ඔහුගේ පියා, ප්‍රවීණ චිත්‍රපට අධ්‍යක්ෂ රා‍ෙක්ෂ් රෝෂන්...“රිතික් පහුගිය දවස්වල ‘බෑන් බෑන්’ කියන චිත්‍රපටයේ රූගත කිරීම් වලට බැංකොක් නගරයට ගිහින් හිටියා. රූගත කිරීම් සිදුවුණේ බැංකොක්වල ෆුකෙට් ප්‍රදේශයේ. එක්තරා දර්ශනයක තිබුණ, අඩි 30 ක පමණ උසකින් ජලාශයකට පනින්න. මේ රඟපෑමට ‘ස්ටන්ට්’ නළුවෙක් යොදාගන්න තිබුණත් රිතික්ම මේ රංගනයට ඉදිරිපත් වුණා. රූගත කිරීමට කලින් පෙර හුරුවකුත් තිබුණා. ආරක්ෂිත උපකරණ එහෙම පැලඳගෙන රිතික් ඒ පිම්ම පැන්නා. නමුත් එයා වැටුණේ හොඳින් වතුර තියෙන තැනකට නෙමෙයි. ඒ නිසා රිතික් ගේ ඔළුව යම් තැනක වැදුණා. “ඒ නිසා අපි එයාව වෛද්‍යවරයකුට පෙන්නුවා. වෛද්‍යවරයාගෙ උපදෙස් පිට සී.ටී. සහ එම්.ආර්.අයි. ස්කෑන් පරීක්ෂණ කළා. ඒ පරීක්ෂණවල නරක දෙයක් තිබුණෙ නැහැ. ඒත් තවත් දවස් දෙක තුනක් ගතවෙද්දී වේදනාව ගොඩක් වැඩිවෙලා. පහුගිය ජූලි 5 දා හවස් වරුවෙ රිතික්, එයාගෙ අම්මට කියල තියෙනවා ඇඟට අමාරුවක් දැනෙනවා කියලා. ඒ ගමන අපි ඉක්මනට රිතික්ව රෝහලට එක්කගෙන ගියා. ආයෙත් පරීක්ෂණය කළා. ඒ පරීක්ෂණවල ප්‍රතිඵල බැලුව වෛද්‍යවරු කිව්වේ රිතික්ගේ හිස් කබලයි මොළයයි අතරෙ ලේ කැටියක් මිදිල තියෙනවා කියලා. ඉතින්, ඒකට ශල්‍ය කර්මයක් කරන්න සිද්ධ වුණා. ශල්‍ය කර්මය කළේ ජූලි 7 දා.”බොලිවුඩ් පුරයේ කීං ඛාන් හෙවත් ශාරුක් ඛාන්ටත් ඔහුගේ ආදර බිරිය ගෞරීටත් පුතකු සහ දුවකු සිටින බව මුළු ලොවම සිනමා රසිකයන් දැන සිටියා. දැන් තුන්වැන්නෙකුත් එකතුවෙලා. ශාරුක් - ගෞරී යුවළ තුන්වැනි වතාවටත් මව්පිය පදවි ලැබුවේ පුතකු ලද නිසාය. මේ පුතාගේ නම ඒබ්‍රහම්.මේ බිලිඳා මෙලොව එළිය දකින්නට කලින් නොයෙක් මාදිලියේ ආරංචි පැතිරී ගියා. ශාරුක් - ගෞරී යුවළ තුන්වැනි වතාවටත් දරු සුරතල් බලන්නට සූදානම් වන බවට ආරංචි පැතිරී ගියේ මීට සති කීපයකට කලින්. කවුරුත් හිතුවේ තවත් මාස කීපයකින් ගෞරී දරුවකු බිහි කරනු ඇති බවයි. ඒත් සිදුවුණේ කවුරුත් නොසිතූ දෙයක්. ගෞරීට ලැබුණු බිලිඳා නිවෙසට රැගෙන ඇවිත්. ඉන් පසුව තමයි මෙතෙක් වසන් කරගෙන සිටි රහසක් හෙළි වුණේ. මේ තුන්වැනි දරුවා හැදී වැඩී ඇත්තේ ගෞරී ගේ කුස තුළ ‍ෙනාවෙයි. වෙනත් කාන්තාවකගේ කුස තුළයි. දැනට හෙළිවී ඇති කරුණු අනුව ශාරුක් - ගෞරී ගේ ලෙයින් හැදුණු දරුවා කුස තුළ හොවා ගෙන සිටියේ ශාරුක් ගේ ඥාති සොහොයුරියක්ලු. මේ බිලිඳු දරුවා මෙලොව එළිය දකින්නට කලින් ශාරුක් සහ ගෞරී, ඉන්දීය වෛද්‍ය සංගම්වල දෝෂ දර්ශනයට ලක්වුණා. එයට හේතු වුණේ උපදින්නට සිටින දරුවා පුතෙක්ද, දුවෙක්ද යන්න සොයා බලන්නට ඔවුන් උනන්දු වන බවට ආරංචියක් පැතිරී යාමයි. මේ කාරණයට ඉන්දීය මාධ්‍ය තුළ ලොකු ප්‍රචාරයක් ලබාදී තිබුණා. මෙහිදී ඉන්දීය වෛද්‍ය වෘත්තික සංගම් එයට විරෝධය පළ කරමින් ප්‍රකාශ කළේ මව් කුස තුළ සිටින දරුවකුගේ ස්ත්‍රී පුරුෂ භාවය පරීක්ෂා කිරීමට ඉන්දීය නීතියෙන් ඉඩක් නොමැති බවයි. එය නීති විරෝධී කටයුත්තකැයි ඔවුන් ප්‍රකාශ කර තිබුණා.අනුශ්කා ශර්මා පුංචි කාලයේ සිට ප්‍රිය කළ නිළියක් තවමත් බොලිවුඩ්පුරයේ ජනප්‍රියත්වයේ කිරුළ දරමින් පසුවෙනවා. ඇය තමයි, මධුරි ඩික්සිත්. මෑතකදී අනුශ්කාට මධුරිගේ සජීවි නර්තන රංගනයක් දැකගන්නට ලැබුණා. අහම්බෙන් මෙන් දැක ගන්නට ලැබුණු මේ නර්තනය තම ජීවිතයේ අමතක නොවන අත්දැකීමක් බවයි අනුශ්කා පැවස‍ුවේ.මධුරිගේ මේ නර්තනය දැක ගන්නට පෙර අනුශ්කාට පුංචි කරදරයකුත් සිදුවෙලා. ඒ සිද්ධියට මුල පිරුණේ මෙහෙමයි... මෑතකදී අනුෂ්කාට හොඳම සහය නිළියට පිදෙන සම්මානයක් ජනප්‍රිය සිනමා උලෙළකදී ලැබුණා. ඇය ඉතාම සතුටින් එම සම්මානය රැගෙන වේදිකාව පසුපසට ගියා. එහිදී ඇයට සිදුවුණේ තමන්ට ලැබුණු සම්මානයේ වගතුග එතැනට පැමිණ සිටි මාධ්‍ය‍ෙව්දීන් කීප දෙනකුට පවසන්නයි. විනාඩි කීපයක් ම ඒ වෙනුවෙන් ගත කරන්නට ඇයට සිදුවුණා. ඔය අතරේදී අනුශ්කාට ඇසුණා, වේදිකාව පැත්තෙන් සුපුරුදු ගීයක්. එක්වරම මාධ්‍යවේදීන් සමග කතා බහ නතර කළ අනුශ්කා, එහි රැඳී සිටි සංවිධායකයකුගෙන් ඇසුවේ දැන් වේදිකාවේ දිග හැරෙන්නේ කාගේ නර්තනයක් ද කියලයි. සංවිධායකවරයා කිවේ මධුරි ඩික්සිත් ගේ ගීතමය රංගනයක් දැන් ඉදිරිපත් වන බවයි.අනුශ්කාට උන්හිටි තැන් අමතක වුණා. කතා බහ පැත්තකට දැමූ ඇය, අවට සිටි පිරිස පීරාගෙන ප්‍රේක්ෂකාගාරයේ අසුන් ගන්නට දිව ගියා. අනුශ්කා දිවගිය වේගයට ඇය හැඳ සිටි ඉතා වටිනා රොබෙටෝ කවාලි ඇඳුම යම් තැනක පැටලී එය ඉරී ගියා. ඒත් අනුෂ්කා ඒ කිසිවක් ගණනකට ගත්තේ නැහැ. ඇය ප්‍රේක්ෂකාගාරයේ අසුන් ගත්තා. මධුරිගේ රංගනය නිම වන තුරු මහත් ආසාවෙන් සහ උනන්දුවෙන් ඒ දෙස බලා සිටියා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=am1307211</link>
    <topic>තවමත් බබාලා නැද්ද</topic>
    <author>ගාමිණී සුසන්ත</author>
    <content>තවමත් බබාලා නැද්දදරුපල අහිමිකරන රෝග හඳුනාගනිමු• ෆයිබ්‍රොයිඩ්• එන්ඩොමෙට්‍රියෝසිස්• ශ්‍රෝණියේ ආසාදනප්‍රසව හා නාරිවේද විශේෂඥ වෛද්‍යආර්.එන්.ජී.රාජපක්ෂපුරුෂයන්ට මෙන් ම කාන්තාවන්ට ද සුවිශේෂී වූ රෝගාබාධ තිබෙනවා.‍ බොහෝ විට කාන්තාවන් ලජ්ජාව සහ වෙනත් හේතු නිසා එවැනි රෝග සඟවා ගෙන සිටීමට උත්සාහ ගන්නවා‍. ඇතැම් විටෙක එහි ප්‍රතිඵලය දරු පල අහිමිවීම, වෙනස් රෝගයකට ගොදුරු වීම මෙන් ම ජීවිතය අහිමිවීම වුවද විය හැකියි. එබැවින් එම රෝග සඟවා ගෙන නොසිට වහා ප්‍රතිකාර ගත යුතුයි.අද අප එවැනි කාන්තා ‍රෝග කීපයක් පිළිබඳව සාකච්ඡා කිරීමට අදහස් කළා. ඒ සඳහා අප එක් කරගත්තේ, රාගම ශික්ෂණ රෝහලේ ප්‍රසව හා නාරිවේද පිළිබඳ විශේෂඥ වෛද්‍ය ආර්. එන්. ඒ. රාජපක්ෂ මහතායි.ගර්භාෂ ගෙඩි යනු‍ මොනවාද?ගර්භාෂය ආශ්‍රිතව ඇතිවන ගෙඩි ගර්භාෂ ගෙඩියි. ෆයිබ්‍රොයිඩ් ලෙස හඳුන්වනවා. ෆයිබ්‍රොයිඩ් ලෙස හැඳින්වෙන්නේ ශරීරයේ විවිධ ස්ථානවල ඇතිවන ආකාරයේ ගෙඩි (Tumor) නෙමෙයි‍.ගර්භාෂ ගෙඩි හැදෙන්නේ ස්ත්‍රී හෝමෝනවල බලපෑමෙන් ගර්භාෂයේ ඇති බිත්තිවල පේෂි ගන වීම නිසයි. ගර්භාෂ ගෙඩි නිර්මාණය වන්නේ ගර්භාෂ පේෂිවලින් නිසා එම ගෙඩි පිළිකා බවට හැරීමේ හැකියාව ඉතාම අඩුයි.ෆයිබ්‍රොයිඩ් ගෙඩි ගර්භාෂයේ කුහරයේ බිත්තියේ හට ගෙන ගර්භාෂ කුහරය තුළට වැඩීමට ඉඩ තිබෙනවා. ඒ වගේ ම ගර්භාෂ බිත්තිය තුළට වැඩීමටද ඉඩ තිබෙනවා. ඊටත් අමතරව ෆයිබ්‍රොයිඩ් ගෙඩි, ගර්භාෂ බිත්තියෙන් පිටතට වැඩී විශාල වීමට ද ඉඩ තිබෙනවා.ෆයිබ්‍රොයිඩ් ගෙඩි කීපයක් ම ඇතිවීමේ හැකියාව තිබෙනවාද?ඔව්‍. ෆයිබ්‍රොයිඩ් ගෙඩි 1 සිට 40 ක්, 50 ක් වුවත් ඇතිවීමේ හැකියාව තිබෙනවා. ඒ වගේ ම එම ගෙඩි විවිධ විශාලත්වයෙන් ඇතිවෙන්න පුළුවන්. ඒවා මිලිමීටර් කීපයක කුඩා ගෙඩි මෙන් ම සෙන්ටිමීටර් 40 ක් 50 ක් තරම් විශාල ගෙඩි වීමට ද ඉඩ තිබෙනවා. ඇතැම් කාන්තාවන්ගේ ගර්භාෂය තුළ ඇතිවන එම ගෙඩි සම්පූර්ණ ගර්භාෂ පුරාම ඇතිවන අවස්ථා ද තිබෙනවා.ෆයිබ්‍රොයිඩ් ඇතිවන්නේ දරුවන් නොලැබූ කාන්තාවන්ට ද?ඒ පිළිබඳව විවිධ මත තිබෙනවා. ඇතැමුන් පවසන්නේ ගර්භාෂ ගෙඩි නිසා දරුවන් පිළිසිඳ නොගන්නා බවයි. ඇතැමුන් පවසන්නේ දරුවන් නොලද කාන්තාවන්ට විශේෂයෙන් ගර්භාෂ ගෙඩි ඇතිවිය හැකි බවයි. දරුවන් නොලැබුණු මෙන් ම ලැබුණු කාන්තාවන්ටත් ෆයිබ්‍රොයිඩ් හෙවත් මෙම ගර්භාෂ ගෙඩි ඇතිවීමේ හැකියාව තිබෙනවා.එසේ ම වයස අවුරුදු 30 පමණ ඉක්මවූ දරුවන් නොලැබූ කාන්තාවන්ට ෆයි‍ෙබ්‍රායිඩ් හෙවත් එම ගර්භාෂ ගෙඩි ඇතිවීමේ හැකියාව තිබෙනවා. එසේ ම වයස අවුරුදු 30 පමණ ඉක්මවූ දරුවන් නොලැබූ කාන්තාවන්ට ෆයිබ්‍රොයිඩ් ඇතිවීමේ වැඩි ප්‍රවණතාවක් වී තිබෙනවා.දරුවකු පිළිසිඳ ගැනීමට ගර්භාෂ ගෙඩි බාධාවක් ද?ඔව්. ගර්භාෂය තුළ ගෙඩි තිබීම දරුවකු පිළිසිඳ ගැනීමට යම් පමණක බාධාවක්. නමුත් ගර්භාෂ ගෙඩි තිබියදී දරුවන් පිළිසිඳ ගන්නා මවුවරුන් ඕනෑ තරම් සිටිනවා. ෆයිබ්‍රොයිඩ් ගෙඩි නිසා ගර්භාෂයේ අභ්‍යන්තර කුහරය වැසීයාම, පැලෝපීය නාළ තද වී ඒවා වැසී යාම සිදුවිය හැකියි. ඒවාගේ ප්‍රතිඵලය දරු පිළිසිඳ ගැනීමකට බාධාවීම වෙන්න පුළුවනි. මෙහිදී ගර්භාෂ කුහරය වැසී යාම නිසා ශුක්‍රාණු ගමන් කිරීමත් නිසි ලෙස සිදුවෙන්නේ නෑ.ගර්භාෂ ගෙඩි තිබියදී පිළිසිඳ ගැනීමක් සිදු වුණොත්?බොහෝවිට වයස අවුරුදු 30, 35 ඉක්මවා විවාහ වූ කාන්තාවන් එවැනි තත්ත්වයකට මුහුණ දෙනවා. ගර්භාෂය තුළ ගෙඩි ඇතිවිට ඇතැම් විට දරු පිළිසිඳ ගැනීමත් සිදුවන්නේ නෑ. එසේ සිදු වුවොත් එම කළලය මාස කීපයකට පසුව ගබ්සාවීමට ඉඩ තිබෙනවා.එමෙන් ම ගබ්සා නොවූවත් මෙම ගෙඩි මගින් එම අලුත ඇතිවූ කළලයේ වර්ධනයට හානි පැමිණවීමට ද ඉඩ තිබෙනවා.‍ ඒ කරුණු කොයි හැටි වෙතත්, ෆයිබ්‍රොයිඩ් ගෙඩි රාශියක් තිබී වුවත්, කුස තුළ හටගත් කළලය ගබ්සා නොවී හොඳින් වැඩුණු අවස්ථා ඕන තරම් තිබෙනවා.ගර්භාෂ ගෙඩි ඇතිවූ විට මතුවන රෝග ලක්ෂණ මොනවාද?ප්‍රධාන වශයෙන් ම මෙහිදී මතුවන්නේ ඔසප් වීමේදී ඇතිවන අධික වේදනාවයි. ඊට අමතරව ඔසප් වීමේදී පිටවන රුධිරය කැටි කැටි ලෙස පිටවීම, විශාල ප්‍රමාණ‍යක් පිටවීම, වැඩි දින ගණනක් පිටවීම වැනි රෝග ලක්ෂණ මෙහිදී‍ පෙන්නුම් කෙරෙනවා. එසේම අසාමාන්‍ය ආකාරයට උදරය විශාල වීමක් ද සිදුවෙනවා.ගර්භාෂයේ මාංශපේෂිවල ඇතිවී එම ගෙඩි ගර්භාෂ කුහරය තුළට නෙරා යන්නේ නම් අධික වේදනාවක් ඇතිවෙනවා. රුධිරය අධිකව වහනය වන්නේ ද ගර්භාෂ කුහරය තුළට ගමන් කරන ගර්භාෂ ගෙඩි වලිනි.‍ගර්භාෂයේ මාංශපේෂිවල ඇතිවී ගර්භාෂයෙන් පිටතට නෙරන ගර්භාෂ ගෙඩි එතරම් කරදරකාරී ඒවා නොවේ. එහෙත් එම ගෙඩි මුත්‍රාශය, ගුද මාර්ගය, මුත්‍රවාහිනී ආදී ප්‍රදේශවලට තද වුණොත් එමගින් ගැටලු රැසක් ම මතුවීමට ඉඩ තිබෙනවා. මුත්‍ර වාහිනී තද වීම නිසා මුත්‍රා පහ කිරීමට අපහසුවී සිරවී තිබීම, මුත්‍රා ඉක්මනින් පහවීම ආදී රෝග ලක්ෂණ පෙන්නුම් කෙරෙනවා.ගර්භාෂ ගෙ‍ඩි නිසා ඇතිවිය හැකි සංකූලතාව මොනවාද?ගර්භාෂය තුළ ගෙඩි තිබීමේ ප්‍රධාන ප්‍රතිඵලයක් වන්නේ දරු පල අහිමිවීමට ඉඩ තිබීමයි. මැදි වයසේ කාන්තාවන් මෙම තත්ත්වයට මුහුණ දුන්නේ නම්, අධික ලෙස රුධිරය වහනය වීමත් සිදුවී නිරත්තියට ගොදුරු වී ක්ලාන්තය කරකැවිල්ල වැනි ලක්ෂණ පෙන්නුම් කරනවා. ගර්භාෂ ගෙඩි ඇති තරුණ වයසේ කාන්තාවන් තුළ වුවත් ලිංගික සබඳතාවලදී අධික වේදනාවක් ඇතිවීමට හැකියාව තිබෙනවා.එසේ ම ගර්භාෂ බිත්තියෙන් පිටතට මතුවන ගර්භාෂ ගෙඩි නිසා මුත්‍රා සිරවීම නිසා මුත්‍රා ආසාදන ඇතිවී යටි බඩේ අධික වේදනාවක් මතු විය හැකියි. එමෙන් ම ගුද මාර්ගය තෙරපීම නිසා මල අන්ත්‍රවල සිරවී වියළීමට පටන් ගන්නවා. එවිට පහසුවෙන් ම මලබද්ධය ඇතිවීමට ඉඩ තිබෙනවා.ගර්භාෂයේ ගෙඩි ඇති කාන්තාවන් ගැබ් ගතහොත් එම ගෙඩි තුනී වීම නිසා අධික උදර වේදනාවක් ඇති කරනවා. මෙම ගෙඩි විශාල නම්, දරුවාගේ වැඩීමට බාධා ඇතිවී අඩු මාසයෙන් දරු ප්‍රසූතිය පවා සිදුවිය හැකියි. එසේ නැතිනම් දරු ප්‍රසූතියට බාධා පැමිණ දරුවා බිහිවන විට සැත්කම් කිරීමට පවා සිදුවීමට ඉඩ තිබෙනවා.ගර්භාෂ ගෙඩි ඇතිවීම හඳුනාගන්නේ කෙසේද?ඉහතින් සඳහන් කළ රෝග ලක්ෂණ කිසියම් කාන්තාවක වෙතින් පෙන්නුම් කෙරෙන්නේ නම් ස්කෑන් පරීක්ෂාවකට භාජනය වීමෙන් ඉතා නිවැරැදිව ගර්භාෂ ගෙඩි වල ස්වභාවය කොපමණ ගෙඩි සංඛ්‍යාවක් තිබේද යන කරුණු පිළිබඳව නිවැරැදි නිගමනයකට එළැඹීමේ හැකියාව තිබෙනවා.ඊට අමතරව කාන්තාවකගේ උදරය අසාමාන්‍ය ලෙස විශාල වෙයි නම් එයත් ගර්භාෂ ගෙඩි ඇති බවට විශේෂ ලක්ෂණයක්. එවැනි කාන්තාවකගේ උදරය පළපුරුදු වෛද්‍යවරයකු විසින් අතින් පරීක්ෂා කළ විටත් එම වෛද්‍යවරයාට ගෙඩි ඇති බව පහසුවෙන් හඳුනා ගැනීමේ හැකියාව ලැබෙනවා.ෆයිබ්‍රොයිඩ් ගෙඩි ඉවත් කරන්න සැත්කමක් ඕනෑම ද?ගර්භාෂය තුළ තිබෙන ෆයිබ්‍රොයිඩ් ගෙඩි එම කාන්තාවගේ ජීවිතයට පැවැත්මට බාධාවක් නොවන බව වෛද්‍යවරයා තීරණය කළොත් එම ගෙඩි එසේ ම තිබීමට ඉඩ හරිනවා. විවාහ වී තවමත් දරුවන් නැති කාන්තාවකගේ ගර්භාෂ ගෙඩි ඇත්නම් ගර්භාෂ ගෙඩි එසේ තිබියදීම එම කාන්තාවට දරුවකු පිළිසිඳ ගැනීමට අවශ්‍ය වන සියලු ම ප්‍රතිකාර කරනවා. එම සියලුම ප්‍රතිකාර වැරැදුණොත් පමණයි ගර්භාෂය තුළ තිබෙන ගෙඩි ඉවත් කරන්නේ.එවැනි කාන්තාව‍කගේ ගර්භාෂ ගෙඩි ඉවත් කිරීම මුලදීම සිදු කළ යුතුවන්නේ නෑ. ඒ, එවැනි ආකාරයෙන් ගර්භාෂ ගෙඩි මුලදීම ඉවත් කිරීම ඉදිරියේදී දරුවන් නො ලැබීමට ද හේතුවක් විය හැකි නිසයි.මුලදීම එම ගෙඩි ඉවත් නොකරන්නේ හේතු කීපයක් නිසයි. මෙම ගෙඩි ඉවත් කිරීමට ගර්භාෂය කැපීම අවශ්‍යයි. එම කැපීමේදී ගර්භාෂයට හානි පැමිණෙනවා. එහිදී නාළ සහ ගර්භාෂය එකට ඇලී දරු පල ඇතිවීම තවත් ප්‍රමාද වීමට හේතු වෙනවා. දරු පල නැති කාන්තාවන්ට ඒ සඳහා අවශ්‍ය ප්‍රතිකාර බොහොමයක් කර අවසානයේ දී ගර්භාෂ ගෙඩි ඉවත් කිරීමට පියවර ගන්නේ ඒ නිසයි.මුලින්ම ලබා දෙන්නේ් ඖෂධීය ප්‍රතිකාර. එම ඖෂධ මඟින් ගර්භාෂ ගෙඩි කුඩා වෙනවා. එවිට එයින් ගැටලු මතුවන්නේ් නෑ. එහිදී එම ගෙඩි කුඩා වුවත් සම්පූර්ණයෙන්ම නැතිවන්නේ් නෑ. එම ඖෂධ දිගටම ගත යුතුයි. ඖෂධ නැවැත්වූ විට කුඩා වූ ගෙඩි නැවත විශාල වීමට ඉඩ තිබෙනවා.ඊට අමතරව ගර්භාෂ ගෙඩි දියවීම සඳහා දැන් එන්නත් භාවිතා කරනවා. එම එන්නත් මඟින් ගෙඩි දියවීමට සලස්වනවා. එසේම ගර්භාෂ ගෙඩිවලට ගමන් කරන රුධිර නාළ ඖෂධ මඟින් අවහිර කිරීමෙන් ගෙඩිවලින් රුධිර වහනය නැවැත්වීම ද කළ හැකියි. එය ගර්භාෂ ගෙඩි සඳහා කරනු ලබන නවීනතම ප්‍රතිකාරයක්.එය සිදු කරන්නේ ස්කෑන් උපකරණයක ආධාරයෙන්. ඒ ක්‍රමය මඟින් ගර්භාෂ ගෙඩි ඉතාම කුඩා වෙනවා. එම ක්‍රමය ඉතාම සුදුසු වන්නේ දරුවන් බලාපොරොත්තුවෙන් සිටින ගර්භාෂය තුළ ගෙඩි ඇති කාන්තාවන්ටයි. මෙම ක්‍රමය ලංකාවේ ඇතැම් රෝහල්වල පමණක් ක්‍රියාත්මක වන නවීන ප්‍රතිකාර ක්‍රමයක්. ගර්භාෂ ගෙඩි ඉවත් කිරීම සඳහා ශල්‍යකර්මයක් සිදුකරනු ලබන්නේ අවසන් ප්‍රතිකාරය ලෙසයි.ගර්භාෂ ගෙඩි ශල්‍යකර්මයකින් ඉවත් කළ පසුවත් නැවත එම ගෙඩි හටගැනීමේ හැකියාව තිබෙනවාද?ඔව්, එවැනි ප්‍රවණතාවක් තිබෙනවා. ඒ නිසා එම ශල්‍යකර්මය සිදුකිරීමේ දී කරුණු කීපයක්ම සැලකිල්ලට ගන්නවා. ඒ; රෝගී කාන්තාවගේ වයස, ඇයට දරුවන් ඇති නැති බව යන කරුණුයි.දරුවන් නැති වයස අවුරුදු 30ට අඩු කාන්තාවකට නම් ඖෂධීය ප්‍රතිකාරවලින් පලක් නැති අවස්ථාවක ශල්‍යකර්මයකින් ගර්භාෂයේ ගෙඩි ඉවත් කරනවා. වයස අවුරුදු 30 ඉක්මවූ දරුවන් ලබා තවදුරටත් දරුවන් නොපතන කාන්තාවකට නම් ගර්භාෂ ගෙඩි පමණක් නොව සම්පූර්ණ ගර්භාෂයම ඉවත් කරනු ලබනවා.ගර්භාෂ ගෙඩි ඇත්තේ වයස අවුරුදු 40, 45 පමණ ඉක්මවූ දරුවන් නොපතන කාන්තාවකට නම් ගර්භාෂ ගෙඩි සමඟ ගර්භාෂය පමණක් නොව ඩිම්බ කෝෂ ද ශල්‍යකර්මයක් මඟින් ඉවත් කරනවා.විවාහ නොවූ කාන්තාවකගේ ගර්භාෂ ගෙඩි ඉවත් කිරීමට සිදුවූවොත් එය කරන්නේ කෙසේද?එවැනි අවස්ථාවක ලැපරස්කොපි උපකරණය භාවිතා කර සැත්කමක් සිදුකරනු ලබනවා. මෙහිදී නාභිය අසලින් කුඩා සිදුරක් ඇතිකොට ඒ තුළින් ලැපරස්කොපි උපකරණය යවා එම සැත්කම කරනු ලබනවා. මෙහිදී උදරය කැපීමක් සිදුවන්නේ නෑ. එමඟින් කුඩා ගර්භාෂ ගෙඩි ඉවත් කිරීමේ හැකියාව තිබෙනවා.ගර්භාෂ ගෙඩිවලට බිය විය යුතු ද?වෛද්‍ය විද්‍යාව ඉතා දියුණු මෙවන් අවදියක ගර්භාෂයෙහි ගෙඩි හෙවත් ෆයිබ්‍රොයිඩ්වලට කාන්තාවන් බිය විය යුතු වන්නේ් නෑ. බොහෝ ෆයිබ්‍රොයිඩ් ගෙඩි දරු පිළිසිඳ ගැනීමකට බාධාවක් වන්නේ නෑ. ගෙඩි සඳහා ප්‍රතිතාර ලෙස ඖෂධීය ප්‍රතිකාර යොදාගන්නේද? ශල්‍යකර්මයක් සිදුකරනවාද? කිසිදු ප්‍රතිකාරයක් අවශ්‍ය නොවන්නේ්ද? කියා පළපුරුදු ප්‍රසව හා නාරිවේද වෛද්‍යවරයකුට තීරණය කිරීමේ හැකියාව තිබෙනවා.ස්කෑන් පරීක්ෂාවකට රෝගියා ලක්කිරීමෙන් ඉතා පහසුවෙන් වෛද්‍යවරයාට එම තීරණය ගත හැකියි. වෛද්‍ය උපදෙස්වලින් තොරව පෞද්ගලික වෛද්‍ය මධ්‍යස්ථානවලට ගොස් ගර්භාෂ ගෙඩි ඉවත් කිරීමට පෙලඹීම අනුවණ ක්‍රියාවක්. එමඟින් දරු පල අහිමි වීමට ඉඩ තිබෙනවාඑන්ඩොමෙට්‍රියෝසිස් කියන්නෙත් ගෙඩි සෑදීමක්ද?ෆයිබ්‍රොයිඩ ගෙඩි වගේ ගෙඩි නොවුණාට කාන්තාවන් බොහොමයකට දරු පල අහිමි කිරීමට හේතුවන රෝගයක් තමයි එන්ඩොමෙට්‍රියෝසිස්. ඔසප්වීමේ දී ඔසප් රුධිරය කිසියම් හේතුවක් නිසා ගර්භාෂයේ උඩ අතට ගමන් කර උදර කුහරය තුළට ඇතුළු වී උදරය කුහරය තුළ ලේ කැටි සහ ඇලීම් ඇතිකිරීමයි මෙයින් සිදුවෙන්නේ.එන්ඩොමෙට්‍රියෝසිස් තත්ත්වය ඇතිවීමට බලපාන ප්‍රධාන හේතුව එසේ වුවත්, ඇතැම් කාන්තාවන්ගේ උදර කුහරයේ බඩවැල් ආශ්‍රිතව ගර්භාෂ බිත්තියට සමාන සිවි උපතින්ම පිහිටා තිබීම නිසා උදරය තුළම රුධිරය එකතුවීම ඒ තත්ත්වයට හේතු වන බව හෙළිවී තිබෙනවා. මෙම සිදුවීම කුමන ආකාරයෙන් සිදුවුණත් උදරය කුහරය තුළට රුධිරය ගැලීම නිසා ඇතිවන ඇලීම් හේතුවෙන් දරුඵල නැතිවීමට ඉඩ තිබෙනවා.එන්ඩොමෙට්‍රියෝසිස් රෝගයේ රෝග ලක්ෂණ මොනවාද?ඔසප් වීමේදී දැඩි වේදනාව, ඔසප් අක්‍රමවත් වීම, අඹුසැමි සබඳතාවලදී අධික වේදනාවක් ගෙනදීම මෙන්ම යටිබඩ නිතර කොරවීම මූලික රෝග ලක්ෂණයි. එවැනි රෝග ලක්ෂණ තිබෙන කාන්තාවන් වෛද්‍ය පරීක්ෂණයකට යොමුවීම ඉතාම වැදගත්.මහිදී ඇතිවන ප්‍රධානතම රෝග ලක්ෂණය වන්නේ ඔසප් වීමේදී ඇතිවන අධික වේදනාවයි. ඔසප් වීම ආරම්භයට සතියකට පමණ පෙර සිටම ක්‍රමයෙන් වැඩිවන උදර වේදනාව ඔසප්වීමත් සමඟම ක්‍රමයෙන් අඩුවී යනවා. මෙම උදර වේදනාව ඉතාම තදින් දැනෙන අතර ඖෂධ ලබාගන්නා තෙක් එම වේදනාව අඩුවන්නේ් නෑ.මෙම තත්ත්වයට සෑම මාසයකදීම කිසියම් තරුණියක් මුහුණ දෙන්නේ නම් එය එන්ඩොමෙට්‍රියෝසිස් රෝගයේ ලක්ෂණයක් බව අනුමාන කළ හැකියි. එසේ ලේ ගෙඩි සෑදී ඩිම්බ කෝෂවලට හානි පැමිණ තිබුණොත් ඩිම්බ පිටවීමේදී ප්‍රශ්න ඇතිවන නිසා ඔසප් වීම අක්‍රමවත් වීමට ද ඉඩ තිබෙනවා.ඒ හැරුණුවිට ගර්භාෂ බිත්ති අතරට රුධිරය ගැලීම නිසා Adenomyosis රෝගයට හේතුවක් වීමට ඉඩ තිබෙනවා. අඹුසැමි සබඳතාවලදී අධික වේදනාවක් ගෙනදීම සහ යටිබඩ කොරවීම මෙහි ප්‍රධානතම ලක්ෂණයි.එන්ඩොමෙට්‍රියෝසිස් රෝගය නිශ්චිතවම හඳුනාගන්නේ කෙසේද?මෙම රෝගය නිශ්චිතවම හඳුනාගත හැක්කේ ලැපරස්කොපි පරීක්ෂණයක් මඟින් පමණයි. එසේම ස්කෑන් පරීක්ෂණ මඟින් උදරයේ ලේ ගෙඩි ඇති බවට ඉඟියක් ලබාදෙනවා.ලැපරස්කොපි පරීක්ෂණයේ දී කරනු ලබන්නේ, රෝගියා නිර්වින්දනය කර පෙකණිවැල සිදුරුකර ආරක්ෂාකාරීව එය තුළට සියුම් කැමරාවක් යවා උදරය පරීක්ෂා කර බැලීමයි. දරුඵල පමාවන කතුන්ට ‍ෙමම ලැපරස්කොපි පරීක්ෂණය ඉතාම වැදගත් පරීක්ෂණයක් වන අතර මෙමඟින් උදරය තුළ තිබෙන බොහෝ රෝගයන් හඳුනාගැනීමේ හැකියාව තිබෙනවා.ලැපරස්කොපි පරීක්ෂණයක් සිදු කළ විට එම කාන්තාවට එන්ඩොමෙට්‍රියෝසිස් රෝගය ඇත්නම්, ඇයගේ උදරයේ කුඩා රුධිර කැටිති කළුපාටින් හෝ රතුපාටින් විසිරී තිබෙනු දකින්න පුළුවන්. ඒ හැර නාළවලට සහ ඩිම්බකෝෂවලට සිදුවී ඇති හානි ද මෙම පරීක්ෂණයෙන් පැහැදිලිව දැකගැනීමේ හැකියාව තිබෙනවා.එම සැත්කම සිදුකර මෙම ඇලීම් ඉවත් කිරීමට අදහස් කරන්නේ් නම් ද, එසේ නැතිනම්, නාළවල අවහිරතාවයක් තිබී ඒවාට ප්‍රතිකාර කිරීමට අදහස් කරන්නේ නම් ද, ලැපරස්කොපි පරීක්ෂණය ඒ සඳහා පහසුවෙන්ම යොදා ගත හැකියි.එන්ඩොමෙට්‍රියෝසිස් රෝගයට කරනු ලබන ප්‍රතිකාර මොනවාද?ලැපරස්කොපි උපකරණය මඟින් ඇතුළත ඇති ඇලීම් ආදිය ගළවා දැමීම ප්‍රධානම ප්‍රතිකාරයයි ඒ හැරුණු විට ඖෂධ භාවිතා කර ඔසප් වීම තාවකාලිකව මාස 9ක් පමණ නවතා දැමීමට කටයුතු කරනවා. ඒ; අලුතින් ලේ ගෙඩි සහ ඇලීම් ඇතිවීම වැළැක්වීම සඳහායි.ඒ සඳහා බහුලව භාවිතා කරන ඖෂධය වන්නේ ඩිපොප්‍රොවේරා එන්නතයි. පවුල් සැලසුම් ක්‍රම වලදී එම එන්නත මාස තුනකට වරක් ලබාදෙනවා. නමුත් එන්ඩොමෙට්‍රියෝසිස් රෝගයේ දී මෙම එන්නත මසකට වරක් ලබාදෙනවා. මිල අධික ඖෂධ ගණනාවක්ම ඒ සඳහා අද වෙළෙඳ පොළේ තිබෙනවා.දරුඵල අහිමි එන්ඩොමෙට්‍රියෝසිස් රෝගය ඇති කාන්තාවන්ට දරුවකු ලබාගැනීම සඳහා කළ හැකි ප්‍රතිකාර මොනවාද?නළ දරු උපත් මඟින් 30%කට වඩා සාර්ථකත්වයක් ලබාගැනීමේ හැකියාව තිබෙනවා. විශේයෙන්ම මෙම රෝගය දක්නට ලැබෙන්නේ තරුණ වයසේ පසුවන කාන්තාවන්ටයි. එන්ඩොමෙට්‍රියෝසිස් රෝගය ආරයට යාමක් ද දක්නට ලැබෙනවා.කාන්තාවන්ට ඇතිවන පී.අයි.ඩී. රෝගය දරුණු තත්ත්වයක් ද?නළ දරු උපත් සියයට තිහක්සාර්ථකයිකාන්තාවන්ට දරුඵල අහිමි කරවන රෝග අතරින් පැලෝපීය නාළවලට හානි පැමිණවීම ප්‍රධාන තැනක් ගන්නවා. මේ ආකාරයේ රෝග අතරින් ප්‍රධානම රෝගය ලෙස PID (Pelvic inflamatory diseas e) හෙවත් ශ්‍රෝණියේ ආසාදන තත්ත්ව ඇතිවීම දැක්විය හැකියි.ර්‍ථධ්ච් ලෙස හඳුන්වනු ලබන්නේ ගර්භාෂය නාළ සහ ඩිම්බකෝෂ ඇතුළු ප්‍රජනන පද්ධතියේ හා ඒ අවට ඇතිවන ප්‍රදාහ සහ ආසාදන තත්ත්වයන්.එම තත්ත්වය ඇතිවන්නේ කිසියම් විෂබීජයක් ශරීරගත වී ආසාදනය වීම නිසයි. ඇතැම් විටක සුළු තත්ත්වයක් මෙන්ම ඉතා තදබල භයානක තත්ත්වයක් ද වීමට ඉඩ තිබෙනවා. ශ්‍රෝණි කුහරයේ ඇතිවන ආසාදනය සමහර විට මුළු උදරය පුරාම පැතිර යාමට ඉඩ තිබෙනවා.පී.අයි.ඩී. රෝගය ඇතිවන්නේ කෙසේද?බොහෝවිට මෙම රෝගය ඇතිවන්නේ ගොනෝරියාව, ක්ලැමීඩියා වැනි ලිංගාශ්‍රිත රෝගවලට අදාළ බැක්ටීරියා රෝග කාරක ගැබ්ගෙල හරහා පැමිණ ගර්භාෂය සහ ඒ අවට ආසාදනය වීම නිසයි.එසේම ගැබ්ගෙල සැත්කම්, විශේෂයෙන්ම නීතිවිරෝධී ගබ්සා මෙන්ම උපත් පාලන ලූප් ආදිය නිසියාකාරව ඇතුළු නොකිරීමෙන් එම ප්‍රදේශවල ස්වභාවිකව ඇති බැක්ටීරියා වර්ග ප්‍රජනක පද්ධතිය තුළට ගොස් මෙම රෝග තත්ත්වය ඇතිකිරීමට ද හේතු විය හැකියි.පී.අයි.ඩී. රෝගයේ රෝග ලක්ෂණ මොනවාද?මෙම රෝගය සෑදෙන රෝග කාරකය අනුව රෝග ලක්ෂණ වෙනස් වෙනවා. ගොනෝරියා වැනි රෝගකාරකයකින් උණ සමඟ අධික වේදනාව, යෝනි මාර්ගයෙන් අධිකව ශ්‍රාවය පිටවීම වැනි ලක්ෂණ පෙන්නුම් කෙරෙනවා. ක්ලැමීඩියා වැනි රෝග කාරකයකින් පෙන්නුම් කෙරෙන්නේ ඉතාම සුළු රෝග ලක්ෂණයි.මෙහිදී සඳහන් කළ යුතු විශේෂ දෙයක් තිබෙනවා. ඒ; කිසිදු රෝග ලක්ෂණයක් පෙන්නුම් නොකර රෝගී කාන්තාවගේ ප්‍රජනන පද්ධතියට හානි සිදුවිය හැකිවීමයි. වමනය ගතිය, කෑම අරුචිය මෙහිදී පෙන්නුම් කෙරෙනවා. රෝගය නියත වශයෙන් ම හඳුනා ගැනීම සඳහා රෝග පරීක්ෂාවක් සහ විශේෂ පරීක්ෂණ සිදුකළ යුතුයි.මෙහිදී කෙරෙන පරීක්ෂණ මොනවාද?රෝගී කාන්තාවගේ යෝනි මාර්ගය පරීක්ෂා කර ගැබ්ගෙල තුළ තිබෙන ශ්‍රාවය අන්වීක්ෂ පරීක්ෂාවකට හෝ රෝපණ පරීක්ෂණයකට ලක්කර නිශ්චිතවම රෝග කාරක විෂබීජ හඳුනාගත හැකියි. එසේම ස්කෑන් පරීක්ෂාවකදී ගර්භාෂය අවට ඉදිමුම් ස්වභාවයක් හෝ සැරව ගතියක් පෙන්නුම් කෙරේ නම්, මෙම රෝගය බවට නිශ්චය කළ හැකියි.ඊට අමතරව ලැපරස්කොපි පරීක්ෂණයකින් ප්‍රජනන පද්ධතිය ආශ්‍රිතව ආසාධිත තත්ත්වයක් ඇත්නම් එය පැහැදිලිව හඳුනාගත හැකියි.මේ රෝගයට බහුලව ගොදුරු වෙන්නේ කවුද?ඔසප්වීම සිදුවන විට ලිංගික සබඳතා පැවැත්වීම නිසා මෙම රෝග තත්ත්වයට ගොදුරු වීමට ඉඩ තිබෙනවා. එසේ වන්නේ, ඔසප්වීම සිදුවන විට රුධිරය මඟින් විෂබීජ ප්‍රජනක පද්ධතිය තුළට ගමන් කළ හැකි නිසයි.ඔසප් නැවතුණු කාන්තාවන්ට සහ වැඩිවිය නොපැමිණි ගෑනු ළමයින්ට මේ රෝගය සෑදෙන්නේ ඉතා කලාතුරකිනි.ඉහත සඳහන් කළ ආකාරයට තරුණ වයසේ පසුවන කාන්තාවන්ට මෙම රෝගය ඇතිවීමේ වැඩි අවදානමක් තිබෙනවා. පුරුෂයින් කීපදෙනෙක් සමඟ ලිංගික සබඳතා පැවැත්වීම, ගණිකා වෘත්තියේ යෙදීම, නීති විරෝධී ගබ්සා සිදුකරගැනීම සහ නිවැරැදි පුද්ගලික සෞඛ්‍ය පුරුදු පිළිනොපැදීම වැනි හේතු නිසා පී.අයි.ඩී.රෝගය ඇතිවීමට ඉඩ තිබෙනවා.පී.අයි.ඩී. රෝගය නිසා දීර්ඝකාලීනව සිදුවිය හැකි හානි මොනවාද?දරුඵල නොමැතිවීම (මෙසේ වන්නේ පැලෝපීය නාළ, ඩිම්බකෝෂ ආදිය ආසාදනය වී හානිය සිදුවී එකට ඇලීම නිසයි), කාලීන උදර වේදනාව, ශ්‍රෝණියේ සැරව ගෙඩි ඇතිවීම, ගර්භාෂයෙන් පිටත දරු පිළිසිඳගැනීම, සමාජ රෝග තිබේ නම් ඒවා පුරුෂ පක්ෂයට සම්ප්‍රේෂණය වීම ආදිය සිදුවිය හැකියි.මෙම රෝගයෙන් වැළකීමට කුමක් කළ යුතුද?මෙම රෝගයෙන් වැළකී සිටීම සඳහා සදාචාරාත්මක හැසිරීම ඉතාම වැදගත්. ගබ්සාවන්ට යොමු නොවීම, කොන්ඩම් භාවිතා කිරීම, සැක සහිත අවස්ථාවලදී අඹුසැමි දෙදෙනාම වෛද්‍ය පරීක්ෂණවලට යොමුවීමත් ඉතා වැදගත්.උපත් පාලන පෙති සහ කොන්ඩම භාවිතා කිරීමෙන් මෙම රෝග තත්ත්වය තරමක් දුරට වළක්වාගත හැකියි.ලූපය පැලඳ ගැනීමේදී පී.අයි.ඩී. රෝගය හටගැනීමට වැඩිපුර ඉඩ තිබෙනවා. එමනිසා සුදුසු වෛද්‍ය මධ්‍යස්ථානයකින් විෂබීජ ඇතුළු නොවන පරිදි එය පලඳවා ගැනීම වැදගත්.PID රෝගයට ප්‍රතිකාර මොනවාද?මෙහිදී ප්‍රබල ප්‍රතිජීවක ඖෂධ නියමිත කාලයක් ලබාදෙනවා.රෝගය ඇතිවුණු මුල් අවස්ථාවේදී එම ප්‍රතිජීවක ඖෂධ ලබාගැනීමෙන් ප්‍රජනන ඉන්ද්‍රියයන්ට සිදුවිය හැකි හානි අවම කරගත හැකියි. නමුත් පැරණි වූ රෝගය නිසා කලින් සිදුවූ හානි ප්‍රතිකාර මඟින් සුවපත් කළ හැකිවන්නේ නෑ.ඒ නිසා රෝගය පිළිබඳව කිසියම් හෝඩුවාවක් ලැබුණු විගස කල් නොයවා ප්‍රතිකාර ලබාගැනීම අවශ්‍යමයි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=am1307212</link>
    <topic>කුඩා ගැටිත්තක් වුණත් පිළිකාවක් බවට හැරෙන්න පුළුවන්</topic>
    <author>චන්දන බංඩාර</author>
    <content>කුඩා ගැටිත්තක් වුණත් පිළිකාවක් බවට හැරෙන්න පුළුවන්කොළඹ විශ්ව විද්‍යාලයේරාජගිරිය දේශීය වෛද්‍ය විද්‍යායතනයේ කථිකාචාර්යවිශේෂඥ වෛද්‍ය (සර්වාංග)එන්.ඩී නාමල් ජයවර්ධනදේශිය වෙදක‍මේ පිළිකාවක් විදියට හදුන්වන්නේ කුමක්ද?දේශීය වෙදකමේ පිළිකා අයත් වෙන්නේ ගෙඩි, ව්‍රණ, පිළිකා පරම්පරාවෙහි චිකිත්සාවක් (ප්‍රතිකාරයක්)ලෙසයි. ගෙඩි හෝ ව්‍රණ ශ්‍රෝථ කියන්නේ මුලික අවස්ථාව.එය බාහිරව හෝ අභ්‍යන්තරව තියෙන්ඩ පුළුවන්. ගෙඩි උපේක්ෂා කිරීම නිසා (නිසි ප්‍රතිකාර නොකර තියෙන්නට හැරීම නිසා) ටික ටික වැඩි වෙනවා. එහෙම තියෙනකොට පච්‍යමාන ,පක්ව යන තත්ත්වයට පත්වෙනවා. (ගෙඩිය හොඳට පැහැවනවා). අවසාන අවස්ථාවේදී ගෙඩිය පුපුරනවා.එහෙම පිපුරුවාම ඒක ව්‍රණයක් බවට (තුවාලයක්) බවට පත් වෙනවා. ඊට වඩා රෝග ලක්ෂණ ප්‍රබල එමෙන්ම චිකිත්සාවේ අපහසු අවස්ථාව තමයි පිළිකාව කියන්නේ. පිළිකාව කියන්නේ ශරීරයේ බාහිරව‍ හෝ අභ්‍යන්තරව ඇති වෙන සෛල බෙදීමේ අක්‍රමවත් භාවය නිසා හටගන්නා රෝග තත්ත්වයක්.දේශීය වෙදකමේ මේවාට පිළිකා කියනවා. ආයුර්වේදයේ මේවා අර්බුද ලෙස හඳුන්වනවා. එමෙන්ම දීර්ඝ කාලයක් පුරා පවතින චිකිත්සාවේ අපහසු අසාධ්‍ය ව්‍රණ කියන ඒ අවස්ථා දෙකම පිළිකා තත්ත්ව හැටියට පිළිගන්නවා.මේ අසාධ්‍ය ව්‍රණ කියන තත්ත්වයේ සෛල බෙදීම අක්‍රමවත්ව වෙලා ව්‍රණ ඕෂ්ඨය (ධාරය)අක්‍රමිකව වැඩි වෙනවා. තුවාලයහි පතුල අධික ලෙස ඛාදනය වී තුවාලය එන්ඩ එන්ඩ ඇතුළට හෑරෙනවා.අර්බුද කියන ඒවා අක්‍රමවත් සෛල වර්ධනය වීම්. ඒවා ගෝලාකාරයි. විශාලයි. ශරීරයේ අභ්‍යන්තර පටක හා විශාලව සම්බන්ධ වෙනවා. වේදනාව මුල් අවස්ථාවේ බෙහෙවින් අඩුයියම් කෙනෙකුගේ ඇ‍ඟේ පිළිකාවක් තියෙනවා නම් එය හඳුනා ගන්ඩ තියෙන රෝග ලක්ෂණ මොනවාද?මුල් අවස්ථාවේ පිළිකාවක් ඇ‍ඟේ තියෙනවා කියලා අපට දැනෙන්නේ නැහැ. එය තමයි භයානකම තත්ත්වය. පිළිකාව එන්ඩ එන්ඩ හැ‍දෙනකොට තමයි අපිට ඇ‍ඟේ තියෙනවා කියලා දැනෙන්නේ. ප්‍රථමයෙන් දැනෙන්නේ පිළිකාවේ තියෙන ලක්ෂණ නෙමෙයි.උදාහරණ විදියට බෙල්ලේ පිළිකාවක් තිබුණොත් අපට පිළිකාවක තියෙන ලක්ෂණ දැනෙන්නේ නැහැ. වෙන වෙන රෝග ලක්ෂණ දැනෙන්නේ. එතකොට හුස්ම ගැනීමේ අපහසුතා ඇති වෙන්ඩ පුළුවන්. ගිලීමේ අපහසුතාවක් නැත්නම් කතා කිරීමේ අපහසුතාවක් ඇති වෙනවා. එන්ඩ එන්ඩ කතාවේ ස්වරය වෙනස් වෙනවා.ඒවගේම පිළිකාවට විශේෂ ලක්ෂණ තියෙනවා. බොහෝ දුරට ශරීරයේ අභ්‍යන්තර පිළිකා වටකුරු ස්වාභාවයක් දක්වනවා. ඒ වායේ මහා මුලයක් තියෙනවා. මුලයක් කියන්නේ එය ශරීරයට හෝ පටකයන්ට ස්ථානිකව සම්බන්ධ වෙන තැනක්. පිළිකාවෙහි ශරීරයට සම්බන්ධ වෙන තැන පොඩි එකක් නෙමෙයි මහා මුලයක් , එනම් පැතිරුණු මුලයක්. අනෙක් ඉන්ද්‍රියන් එක්ක ගොඩක් පැතිරිලා යනවා.ඒ නිසා තමයි එය සුව කරන්ඩ අමැරු. පිළිකා කියන වචනයහි පිළිකුල් යන අර්ථයක් තියෙනවා. එනම් රෝගය අසාධ්‍ය නැත්නම් අසීරු රෝගයක් බවයි. ඒ කියන්නේ චිකිත්සාව අමාරුයි කියන එකයි. පිළිකා මුල් අවස්ථාවේ සැරව ගැලීම් හරි අඩුයි. සැරව ගලන්නේ අවසාන අවස්ථාවයි.සාමාන්‍යයෙන් වේදනාව කියන එක අපේ සහනයකට ලබා දුන් දෙයක් විදියටයි සලකන්නේ. පිළිකාවක් හැදුණා ම මුල් අවස්ථාවේ වේදනාව දැනෙන්නේ නෑ. එය භයානක තත්ත්වයක්. එවිට අපි රෝගය ගණන් ගන්නේ නෑ.ගැටිත්තක් තියෙනවා අතටත් අහු වෙනවා. ඒත් වේදනාව නෑ. ඒ නිසා විශේෂ තැකිමක් නැහැ. ප්‍රතිකාරවලට යොමු වෙන්නේ නෑ. ඒ හේතුව නිසා එහි මුලය එන්ඩ එන්ඩ ලොකු වෙනවා. මතුපිටින් මෙන්ම අභ්‍යන්තරයෙනුත් විශාල වෙනවා. එතකොට යම් යම් අවස්ථාවල වේදනාව දැනෙනවා. රෝගියා බය වෙනවා.පිළිකා ඇති වෙන්ඩ පුළුවන් ශරීරයේ කොයි කොයි තැන් වලද?ලංකාවේ නිහඩ මරණවලින් සෑහෙන ප්‍රමාණයක් පිළිකාවලින් සිදුවෙන්නේ . පොඩි ළමයා‍ගේ සිට සෑම වයසකම කෙනා දක්වා පිළිකා හැදෙනවා. ශරීරයේ ඕනෑම තැනක පිළිකා හැදෙන්ඩ පුළුවන්. ලංකාවේ ගැහැනු අයට පිළිකා හැදීමේ ප්‍රවණතාව වැඩියි. වැඩි පුරම පිරිමි අයට හැදෙන්නේ මුඛය ආශ්‍රිත පිළිකා.උදාහරණයකට තොල්වල , ඊළඟට උගුරේ සහ දිවේ. අපි මුඛ පිළිකා විදියට ඒවා හඳුන්වනවා. උගු‍රේ හැදෙන ඒවාට ගල පිළිකා කියනවා. කාන්තාවන්ට වැඩි පුරම තියෙන්නේ ගර්භාෂය ආශ්‍රිත ගැබ් ගෙල පිළිකායි. ඊට අමතරව වැඩි පුරම තියෙන්නේ පියයුරු පිළිකායි. ලංකාවේ වැඩිපුරම රෝගීන් මැරෙන්නේ පියයුරු පිළිකා හැදිලා.ඊට අමතරව අපේ මුහුණේ අනෙක් තැන්වල පිළිකා හැදෙන්ඩ පුළුවන්. නාසයේ හැදෙනවා. කනේ හැදෙන්ඩ පුළුවන්. ඒවගේම නළල් බැම්මේත් හැදෙන්ඩ හැකියාව තියෙනවා. ඒවා ගෙඩි හෝ ගඩු හැටියට හට ගන්නේ. ඒවායේ විශේෂිත ලක්ෂණ ස්ථානිකව හෝ පොදුවේ තියෙනවා. . ඊට අමතරව සෑම මාංශ කොටසක් ආශ්‍රිතවම හැදෙන්ඩත් පුළුවන්.උදර පිළිකා සහ අනෙකුත් මෞත්‍ර ලිංගික පද්ධතිය ආශ්‍රිතව ඒ කියන්නේ බාහිර ලිං‍ග ඉන්ද්‍රියන් ආශ්‍රිතව පිළිකා හැදෙන්ඩ පුළුවන්. ඒ වගේම අන්නවහා ශ්‍රෝතෝ පද්ධතිය ආශ්‍රිතව පිළිකා හැදෙනවා. විශේෂයෙන්ම අමාශගත පිළිකා , අක්මාගත පිළිකා හැදෙනවා. තියෙන ලොකුම ප්‍රශ්නය තමයි මේවා හඳුනා ගන්නේ පරක්කු වෙලා.උදාහරණ විදියට අපට ආමාශගත පිළිකාවක් තියෙන රෝගියකුගේ රෝග ලක්ෂණ පෙන්වන්නේ අම්ල පිත්ත නැත්නම් ග්‍රැස්ටයිටීස් හැටියටයි. බෙහෙත් කරනවා අම්ල පිත්තයට නමුත් නිදාන කාරණාව පිළිකාවක්. එහි සමහර ලක්ෂණ අම්ල පිත්ත ලක්ෂණවලට සමානයි. වමනය එනවා ,ඔක්කාරය එනවා. අහාර අරුචිය, සමහර විට උණ ගැනෙන්ඩ පුළුවන්. මේවා තියෙන විට සමහරු හිතනවා මේ අම්ල පිත්තය කියලා.අපට පිළිකාව මුලින්ම හඳුනා ගන්ඩ හැකියාවක් නැද්ද?ඒ සදහා පිළිකා පිළිබදව විශේෂිත දේශීය චිකිත්සිත දැනුමක් අවශ්‍ය වෙනවා. පිළිකා හඳුනාගන්ඩ ක්‍රමවේදයන් දේශීය වෙදකමේ සහ ආයුර්වේදයේ දක්වා තියෙනවා. උදාහරණ විදියට දේශිය වෙදක‍මේ අපි විවිධාකාර වු පරීක්ෂණ කරනවා. දේශිය වෙදකමේ එක්ස්රේ නෑ.අපි ඒ ඔස්සේ යන්නේ නෑ. අපිට නැහැ අල්ට්‍රා සවුන්ඩ් ස්කෑන්. නමුත් අපට තියෙනවා දේශීය පරීක්ෂණ නැතිනම් ආයුර්වේදීය පරීක්ෂණ. ත්‍රිවිධ පරීක්ෂා , දශවිධ පරීක්ෂා , පංචඉන්ද්‍රීය පරීක්ෂා ඒවා මං හිතන්නේ නවීණ පරීක්ෂණවලටත් ‍ වඩා බෙහෙවින් ප්‍රායෝගිකයි. තාර්කිකයි. සාර්ථකයි. හේතුව මේ වගේ පරීක්ෂණ ක්‍රම මගින් තමයි ඒ කාලයේ සහ අද අපි නිවැරදිව ලෙඩ රෝග හඳුනා ගන්නේ. ඒ ඔස්සේ තමයි නිවැරැදි චිකිත්සාවක් කරන්නේ.මුඛ පිළිකාවක් හඳුනා ගන්ඩ තියෙන ලක්ෂණ මොනවාද?මුලින්ම එය වේදනා රහිත ගෙඩියක් නැතිනම් බිබිලකින් මතු වෙලා තියෙන්ඩ පුළුවන්. අපි සාමාන්‍යයෙන් රෝගය හඳුනා ගන්නේ නිදාන කාරණා අහලයි. ඒ කියන්නේ රෝගය ඇති වෙන්ඩ බලපාන හේතු කාරණා. අපි සාමාන්‍යයෙන් රෝගියෙක් අවාම අහනවා එයාගේ ජීවන පැවැතුම් සහ එයාගේ ආහාර රටාව.රෝගියාට බොහෝ දුරට මුඛ පිළිකා ඇති වෙන්ඩ බලපාන ප්‍රධාන කාරණා නම් දුම් පානය, දීර්ඝ කාලයක් තිස්සේ බුලත් විට කෑමයි. එයිනුත් දුංකොළ සමග බුලත් විට කෑම විශේෂයි.එතකොට එවැනි අයකුගේ මුඛයේ ගෙඩියක් තියෙනවානම් අපි හිතනවා මේ ගෙඩිය සමහරවිට පිළිකාවකට යා හැකියි කියලා. එතැනින් තමයි අපි පටන් ගන්නේ. එහෙම ආපු ගෙඩිය පැසවලා තුවාලයක් ඇති වෙනවා. එ‍තකොට එය අසාධ්‍ය ව්‍රණ යන තත්ත්වයට පත් වෙන්ඩ පුළුවන්.එහෙම ඇති වෙන්නේ මුඛ පිළිකාවක් විය හැකියි. එතකොට සැරව ගලනවා. වේදනාවක් ඇති වෙනවා. විකෘතිතාවක් ඇති වෙනවා. එය අභ්‍යන්තර හෝ බාහිර විකෘතිතාවක් විය හැකියි. විකෘතිතාව කියන්නේ කට ඇරියාම කටේ ලොකු තුවාලයක් තියෙනවා. එහි ධාරය අක්‍රමවත්.තුවාලය ගැඹුරුයි. තුවාලයේ පතුල අක්‍රමවත්. නෙරීම් සහිතයි. සමහරවිටලේ ගැලීමක් තියෙනවා. ඒ තුවාලය එක් තැනකින් තව තැනකට සම්බන්ධ විය හැකියි. ඒවාට අපි නාඩි ව්‍රණ කියනවා නැතිනම් ගති ව්‍රණ කියනවා.ගමන් කරන ව්‍රණයක් කියනවා.ඒ ගති ව්‍රණය අභ්‍යන්තරයට පමණක් නෙවෙයි බාහිරයටත් සම්බන්ධ වෙන්ඩ පුළුවන්. තුවාලය ඇතුළේ තිබුණත් කාලයක් යනකොට උගුරේ අනෙක් පැත්තෙන් තුවාලය මතු වෙනවා. එහිදී තුවාලයේ ලක්ෂණ මෙන්ම අමතර ශරීරයේ ලක්ෂණ පහළ වෙනවා. අහාර අරුචිය ප්‍රධානයි.එහෙම රෝගියකුට කෑම කන්ඩ බැහැ කියලා තමයි රෝගියා එන්නේ. ඒ කෑම කන්ඩ බැරි වෙන එක අද ඊයේ ඇති වෙන දෙයක් නෙමෙයි ගැටිත්ත තියෙන කාලයේ ඉදලාම තියෙනවා. එතකොට බොහොම දීර්ඝ ඉතිහාසයක් තියෙනවා අහාර අරුචියට.කෑම කන්නේ නැති නිසා රෝගියා එන්ඩ එන්ඩම කෙට්ටු වෙනවා. ඊට අමතරව රෝගියා කෑම ගන්නවා ඒවා වමනය විදියට එළියට එනවා. පසුකාලීනව රෝගියාට නිතරම තියෙන මද උණක් එනම් ශරීරයේ ජ්වර තාපය වැඩි වෙලා තියෙනවා.මුල් අවස්ථාවල බොහොම පැහැදිලි අතුරු ආබාධ රහිත ප්‍රතිකාර තියෙනවා. නමුත් ඒ ලක්ෂණ එහෙමම තියෙද්දී රෝගියා නිසි ප්‍රතිකාරයකට යන්නේ නැහැ. නැතිනම් රෝගියාට ප්‍රතිකාරයට ඔරොත්තු දෙන්නේ නෑ. ප්‍රතිකාරයෙන් සුව වීමක් වෙන්නේ නෑ.එයින් තුවාලය එන්ඩ එන්ඩ ඇතුළට පැතිරෙනවා. මුඛයෙන් නතර වෙන්නේ නෑ ‍ උගුරට පැතිරෙනවා. උගුර හරහා අනෙකුත් ඉන්ද්‍රයන්වලට උදාහරණ ලෙස පෙණහලු දක්වා පැතිරෙන්ඩ පුළුවන්.ආහාර ජීරණ පද්ධතිය ආශ්‍රිතව ඇති වෙන පිළිකා හඳුනා ගන්ඩ පුළුවන් කොහොමද?පෙර පැවසු ආකාරයටම ප්‍රධානම රෝග ලක්ෂණය තමයි ‍කෑම කන්ඩ බැහැ කියන දෙය. සමහර විට පැටලෙනවා ඇයි මේ කෑම කන්ඩබැරි වෙන්නේ කියලා. මොකද බහුතරයක් සමාජයේ අයට කෑම කන්ඩ බැහැ ආහාර අරුචිය තියෙනවා.අවශ්‍යනම් උපශව අනුපශව (ආහාර ඇවතුම් පැවතුම් සහ ‍ඖෂධ භාවිතා කිරීමෙන් රෝග හදුනා ගැනීම) මගින් රෝග තත්ත්වය පැහැදිලි කර ගත හැකියි. දැන ගත යුතුයි තියෙන බරපතළම තත්ත්වය ඒ පිළිකා බව . රෝගියා ඉන්නේ ඒ තතත්වයේ ද කියලා අනෙකුත් පරීක්ෂා ක්‍රම මගින් දැන ගත යුතුයි. ආයුර්වේද වෛද්‍යවරයා එය සෑහෙන ගැඹුරු විදියට මෙන්ම ආයුර්වේද ‍විද්‍යානුකූලව සිදු කරනවා.ආහාර අරුචියට හේතු හොයනවා. හේතුව තියෙන්නේ පුද්ගලයාගේ ශරීරික කාරණයක්ද මානසික කාරණයක්ද කියලා සොයා බලනවා. ශාරීරික කාරණාව ආහාර ජීරණ පද්ධතිය ආශ්‍රිත කාරණාවක්ද වෙනත් පද්ධති‍යක් ආශ්‍රිත කාරණාවක්ද කියලා සොයා බලනවා.ආහාර ජිර්ණ පද්ධතිය ආශ්‍රිත කාරණාවක් නම් කටේ දිවේ සිට උගුර ඔස්සේ ආහාර මාර්ගයේ කෙළවර වන ගුදය දක්වාම අපි පරීක්ෂා කරලා බලනවා. එමෙන්ම අපි ස්පර්ශ පරීක්ෂාව කරනවා රෝගය තව දුරටත් හඳුනා ගන්ඩ. උදරයේ ස්පර්ෂ පරීක්ෂාව , ගුදයේ ස්පර්ෂ පරීක්ෂාව මගින් අහාර මාර්ගය ආශ්‍රිතව ව්‍යුහාත්මක වෙනස්වීමක් තිබේදැයි අපි සොයා බලනවා.කාන්තාවන්ගේ ගැබ්ගෙල පිළිකා සහ පියයුරු පිළිකා හඳුනා ගත හැකි ලක්ෂණ සහ දේශීය වෙදකමේ සාර්ථක ප්‍රතිකාර ක්‍රම ගැන ලබන සතියේ ලිපියෙන්චන්දන බංඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=am1307213</link>
    <topic>මේ ලෙඩ හංගාගෙන ඉන්න එපා</topic>
    <author>සුනිල් දයා අල්විස්</author>
    <content>මේ ලෙඩ හංගාගෙන ඉන්න එපාස්වොබ් පරීක්ෂණයෙන් දිලීරය හරියටම හඳුනාගන්න පුළුවන්බොරැල්ල වෛද්‍ය පර්යේෂණායතනයේජ්‍යෙෂ්ඨ වෛද්‍ය පර්යේෂණතාක්ෂණ විද්‍යාඥකීර්ති වික්‍රමරත්නසුද යාම සාමාන්‍ය දෙයක් ලෙස සමහර කාන්තාවන් සිතුවත් එය රෝග තත්ත්වයක්. මේ රෝගය දිලීර ආසාදනයක්. ‘කැන්ඩිඩා’ යන දිලීරය වර්ධනය වී ‘කැන්ඩිඩයැසිස්’ කියන රෝග තත්ත්වය කාන්තාවන්ට හැදෙනවා.එවැනි අවස්ථාවක රෝගය කුමක්දැයි දැන ගන්න සිදුකරන රසායනාගාර පරීක්ෂණයක් තිබෙනවා. එය හඳුනන්නේ ස්වොබ් පරීක්ෂණය නමින්.යෝනි මාර්ගයෙන් පිටවන ස්‍රාවය ලබාගෙන රසායනාගාර පරීක්ෂණය සඳහා යොමු කරනවා.ඒ ස්‍රාවය ලබා ගන්නේ වෛද්‍යවරයා විසිනුයි. ජීවානුහරණය කරන ලද කූරක අග ඔතන ලද පුළුන් දවටනයක උපකාරයෙන් එම ස්‍රාවය ලබාගැනීම මෙහි දී සිදු කෙරේ.එතරම් වෙලා නොයන ඉතා පහසුවෙන් මේ රෝගය රසායනාගාර පරීක්ෂණයකදී සොයා ගෙන වෛද්‍යවරයා වෙත වාර්තාව ලබා දිය හැකිය.මේ පරීක්ෂණය හැම රසායනාගාරයකම සිදු නොකරන නමුත් මූලික මට්ටමේ රජයේ රෝහල්වල පිහිටි රසායනාගාරවල ද වෛද්‍ය පර්යේෂණායතනයේදී ද සහ පෞද්ගලික අංශයේ ප්‍රධාන රසායනාගාරවල ද සිදු කෙරේ.මේ රසායනාගාර පරීක්ෂණයෙන් ‘කැන්ඩිඩයැසීස්’ කියන රෝග තත්ත්වය ද එසේ නැත්නම් ‘ක්ලැමීඩියේ’ වැනි සමාජ රෝගයදැයි හරියට දැනගත හැකිය. ශ්‍රී ලංකාව වැනි අව්රශ්මිය තදින් බලපාන රටවල ‘කැන්ඩිඩයැසීස්’ රෝග තත්ත්වය කාන්තාවන්ට වැලඳීමේ ප්‍රවණතාව වැඩියි.රෝගය වැඩිවූ විට කැසීමක් ද යෝනි මාර්ගය අවට රත්පැහැ ගැන්වීමක් ද සිදුවෙනවා. වෛද්‍ය ප්‍රතිකාර ලබා ගැනීමෙන් රෝග තත්ත්වය සුවපත් කළ හැකිය.මේ සඳහා ලබා දෙන්නේ බොන ඖෂධ නොවේ. යෝනි මාර්ගයට ඇතුළු කරන ඖෂධයකි. ඒ ප්‍රතිකාරයෙන් රෝගය ඉක්මනින් සුව අතට පත්වෙනවා.ලජ්ජා භය නිසා රෝගය හංගාගෙන සිටියහොත් ‘කැන්ඩිඩයැසිස්’ දිලීර රෝග තත්ත්වය එතැනින් එහාට තවත් ව්‍යාප්ත වී බැක්ටීරියා ආසාදන තත්ත්වයකට පත්විය හැකියි.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=am1307214</link>
    <topic>ළමයින්ටත් පිත්තාශයේ ගල්</topic>
    <author>සාගරිකා දිසානායක ජයසිංහ</author>
    <content>ළමයින්ටත් පිත්තාශයේ ගල්ශ්‍රී ජයවර්ධනපුර විශ්ව විද්‍යාලයේජ්‍යෙෂ්ඨ කථිකාචාර්ය දකුණු කොළඔශික්ෂණ රෝහලේ විශේෂඥ ශල්‍ය වෛද්‍යතේජන විජේරත්නපිත්තාශයේ හා පිත්ත නාළවල ආබාධ යනුවෙන් හඳුන්වන්නේ මොනවාද?අප ගේ ආහාර ජීරණ පද්ධතියේ උඩ කොටසට අයත් ඉන්ද්‍රියයන් වන පිත්තාශය, පිත නාළ, අක්මාව හා අග්න්‍යාශය ආශ්‍රිතව ඇතිවන ආබාධ ඊට අයත් වෙනවා.එම ඉන්ද්‍රියයන් සියල්ල ව්‍යුහාත්මකව හා ක්‍රියාකාරීත්වය අතින් එකිනෙක හා බැඳී පවතිනවා. එම නිසා එම ඉන්ද්‍රියයන් සම්බන්ධව ඇති වන රෝග ලක්ෂණ ‍බොහෝ දුරට සමානයි.එසේම එම ඉන්ද්‍රියවල ඇතිවන ගැටලු ආමාශයේ ඇති වන ගැටලුවලට ‍බොහෝ දුරට සමානයි.එම රෝග ලක්ෂණ මොනවාද?උදරයේ උඩ කොටසේ බඩ පිපීම, වේදනාව, දැවිල්ල හා වමනය වැනි රෝග ලක්ෂණ‍. මේ ලක්ෂණ ඇති විට ‍බොහෝ විට ආමාශයේ ගැටලු ඇති බවට වෛද්‍යවරු උපකල්පනය කරනවා.‍එවැනි රෝග ලක්ෂණ දක්වන වෙනත් රෝග මොනවාද?ගැස්ට්‍රයිටිස් රෝගය, මෙන්ම ආමාශයේ සහ අග්න්‍යාශයේ ඇති වන ගැටලුත් මේ සමාන රෝග ලක්ෂණ පළ කරනවා.පිත්තාශයේ ඇති විය හැකි සංකූලතා මොනවාද?ප්‍රධාන වශයෙන්ම පිත්තාශයේ ගල් ඇති වීම හා පිත්තාශයේ පිළිකා ඇති වීම.එවැනි රෝග නිසැක වශයෙන්ම හඳුනා ගත හැක්කේ කෙසේද?ගැස්ට්‍රයිටිස් රෝගය සඳහා ප්‍රතිකාර ලබන රෝගියකු තමන් ලබා ගන්නා ඖෂධවලින් ගුණයක් නොලැබේ නම් වෛද්‍යවරයා විසින් සැලකිලිමත් විය යුතු කරුණක් වන්නේ එම රෝගියාගේ පිත්තාශයේ ගල් ඇත් දැයි හඳුනා ගැනීම සඳහා සුදුසු අල්ට්‍රා සවුන්ඩ් ස්කෑන් පරීක්ෂණයක් කිරීමටයි. අල්ට්‍රා සවුන්ඩ් පරීක්ෂණයක් මඟින් පිත්තාශයේ ගල් නිසැකවම හඳුනා ගන්න පුළුවන්‍.ගල් හෝ පිළිකා ඇති වීමේ වැඩි අවදානමක් ඇත්තේ කාටද?වයස අවුරුදු හතළිහට වැඩි අය‍ට. එම වයස් කාණ්ඩයේ පසුවන කාන්තාවන්ට ද මෙම රෝගය ඇති වීමේ වැඩි ප්‍රවණතාවක් තිබෙනවා.පිත්තාශයේ ගල් ඇති වීමට හේතු මොනවාද?එයට නිශ්චිත හේතුවක් කිව නොහැකියි. එහෙත් ඇතැම් විට ශරීරයේ කොලෙස්ටරෝල් වැඩි වීම‍ මෙයට බලපාන්න පුළුවන් කුඩා ළමයින්ගේ පිත්තාශයේ ගල් හැදෙන්නේ නැද්ද?ඇතැම් ළයින්ගේ නියමිත වයසට පෙර රතු රුධිරානු විනාශ වී යාම හෝ තැලසීමියා වැනි රෝග හේතුවෙන් පිත්තාශයේ ගල් ඇති වීමට පුළුවන් එමෙන්ම පිත්තාශය ආශ්‍රිතව යම්යම් ආසාදන ඇති වීමත් මීට හේතු විය හැකියි‍.පිත්තාශයේ ගල් සුලභ රෝග තත්ත්වයක් ද?ඔව්‍. අපේ රටේ සමස්ත වැඩිහි‍ටි ජනතාව අතරින් 8%ක් මෙම රෝගයට ගොදුරු වී සි‍ටිනවා.පිත්තාශයේ ගල් තිබූ පමණින්ම ඉහත හරෝග ලක්ෂණ පහළ වනවාද?නෑ. පිත්තාශයේ ඉතා කුඩා ගලක් හෝ ගල් කීපයක් තිබූ පමණින් රෝග ලක්ෂණ පහළ වන්නේ නෑ.සාමාන්‍යයෙන් සෙ‍න්ටි මීටර එකකට වඩා ලොකු ගල් පිත්තාශයේ බිත්තියේ තැන්පත් වී ති‍බුණොත් පිත්තාශයේ පිළිකා ඇති වීමේ අවදානමක් ති‍බෙනවා.පිත්තාශයෙන් ඉටු කෙරෙන කාරිය කුමක්ද ?අක්මාවේ නිපදවෙන පිත වම් සහ දකුණු පිතනාල දිගේ විත් පිත නාලයට එකතු වේ.මෙම පිත ප්‍රධාන පිත නාලය හෝ අග්න්‍යාශයේ නාලය හා සම්බන්ධ වී ග්‍රහනියේ දෙවැනි කොටසට විවෘත වේ.මේ පිත ගලා එන මාර්ගයේ ප්‍රධාන පිතනාලය පැත්තකින් සම්බන්ධ වූ කුඩා මල්ලක් වැනි අවයවයකි පිත්තාශය.අක්මාවේ හැදෙන පිතනාලවල ගමන් කරන පිතවලින් වැඩිපුර පිත ගබඩාකෙරෙන්නේ පිත්තාශයේය. මේදය අධික ආහාර වේලක් ගැනීමේදී වැඩි පුර පිත පිත්තාශයෙන්පිත නාල දිගේ ග්‍රහනියට නිදහස් කිරීමයි පිත්තාශයේ කාරිය.අපේ සිරුරට පිත අවශ්‍ය වන්නේ ඇයි?ආහාර ජීරණය සඳහා. විශේෂයෙන් ම මේදය ජීරණය කිරීම සඳහා.මෙම රෝගය සඳහා කරනු ලබන ප්‍රතිකාර මොනවාද?පිත්තාශයේ ගල් හේතුවෙන් රෝගියා දැඩි වේදනාවට පත් වී ඇත් නම් ප්‍රතිජීවක ඖෂධ එන්නත් කර රෝගය පාලනය කිරීම හෝ ශල්‍ය කර්මයක් මඟින් පිත්තාශය ඉවත් කිරීම.පිත්තාශය ඉවත් කිරීම ආහාර ජීරණයට බාධාවක් වන්නේ නැද්ද?නෑ. පිත්තාශයෙන් කෙරෙන ප්‍රධාන කාර්යය වැඩිපුර පිත ගබඩා කිරීම. වැඩි පුර පිත ගබඩා වූ විට උකුබව වැඩි වී පිත්තාශය තුළ ඇති නොයෙකුත් සංඝටක කැටි වී පිත්තාශයේ ගල් ඇති වේ.කෙසේ වුවත් පිත්තාශය ඉවත් කළ පසු පිත්තාශය නොමැතිව අවශ්‍ය පිත ප්‍රමාණය ග්‍රහණිය කරා ගෙන යා හැකි පරිදි ශරීරය හැඩ ගැහෙන නිසා මේදය දිරවීමේ අපහසුතාවක් රෝගියා තුළ ඇති නොවේ.පිත්තාශයේ ගල් සැදුණු විට මතුවන රෝග ලක්ෂණ මොනවාද?බොහොමයක් රෝග ලක්ෂණ ගැස්ට්‍රයිටිස් රෝග ලක්ෂණවලට සමානය. කෑමෙන් පසු බඩ පිපීම, උදරයේ උඩ කොටසේ ඇති වන අපහසුතාව සහ උගුරට එන ගතිය. මේවා පිත්තාශයේ ගල් ඇති වීමේ මුලික ලක්ෂණ ලෙස සැළකේ‍.ඉන් අමතරව පිත්තාශය පිහිටා ඇති උදරයේ දකුණු පැත්තේ ඇති වන වේදනාව ක්‍රමයෙන් පිට කොන්ද පැත්තට ගමන් කරන ආකාරයක් දැනීම.රෝග ලක්ෂණ පහළ වන මුල් අවධියේ දී සාමාන්‍ය වේදනා නාශක බීමෙන් හෝ කිසිවක් නැතිවද වේදනාව පහව යයි. මේදය සහිත ආහාර වේලක් ගත් විට මේ වේදනාවද ඉඳ හිට මතු වේ. ක්‍රමයෙන් වේදනාව ඇතිවන වාර ගණන හා එහි තීව්‍රතාව වැඩි විය හැකිය.මෙම ගල් ඇති වීමෙහි ප්‍රතිඵලය කුමක් ද?ප්‍රමාණයෙන් කුඩා ගලක් වුවත් කලක් පිත්තාශයේ රැඳී තිබීමෙන් ඒවා ආසාදනයට ලක් වීමෙන් උදරය තුල ප්‍රදාහ තත්ත්වයක් ඇති වේ. තදින් ප්‍රදාහය වූ විට අධික උණ , උදරයේ දකුණු පස වේදනාව, වමනය වැනි රෝග ලක්ෂණ සමඟ රෝගීන් දැඩිව ගිලන් වේ.මෙවැනි රෝගීන් ට පැය 24ක් තුළ ශල්‍ය කර්මයකින් පිත්තාශය ඉවත් කිරීමට හෝ ප්‍රතිජීවක ඖෂධ මඟින් රෝගය පාලනය කොට පසුව පිත්තාශය ඉවත් කිරීමට සිදුවේ.පිත්තාශයේ පිළිකා සඳහා පිත්තාශයේ ගල්වලින් ඇති වන බලපෑම කවරේද?සෙන්ටි මීටර එකකට වඩා ලොකු ගල් පිත්තාශය තුළ රැඳී තිබීමෙන් කලක් ගත වන විට ඒවා පිළිකා බවට පත් වීමේ අවධානමක් තිබෙනවා.නිදසුනක් ලෙස දක්වන්නේ නම් වයසින් අඩු ළමයකු ගේ පිත්තාශයේ ඉතාම කුඩා ප්‍රමාණයේ ගලක් තිබී එය නොසළකා හැරියොත් ඒ ළමයා වැඩිහිටියකු බවට පත් වන විට ඒ ගල වටා ආසාදනය වීමෙන් පිත්තාශය ප්‍රදාහය වීමටත්,පසු කලෙක එය පිළිකාවක් බවට පත් වීමටත් පුලුවන්.මෙම රෝග තත්ත්වය Acute Cholecystitis යනුවෙන් හඳුන්වනවා.මෙම රෝග තත්ත්වයේ විශේෂ ලක්ෂණ මොනවාද?තදින් ප්‍රදාහය වු විට උණ, උදරයේ දකුණු පස වේදනාව සහ වමනය.මෙම රෝගය අඩු මට්‍‍ටමින් කිහිප වතාවක් හැදුණු විට පිත්තාශයේ බිත්තිය ඝණ වී පිත්තාශය අක්‍රියකාරී තත්ත්වයට පත්විය හැකියි. එය Chronic Cholesystitis යනුවෙන් හැඳින් වේ.මෙවැනි රෝගීන් ගේ තත්ත්වය කුමක්ද?ඔවුන් ගේ පිත්තාශය ද යම් අවස්ථාවක ඉවත් කිරීමට සිදු වේ.මෙම ගල් ඇති වන්නේ පිත්තාශයේ පමණද?නෑ. පිත්තාශයේ ගෙල හෝ පිත්ත නාලය හරහා ප්‍රධාන පිත නාලයට මෙම ගලක් ඇතුල් වුව හොත් එමඟින් පිත නාලය අවහිර වීමෙන් අධික පීඩනයෙන් යුත් පිත ලේවලට මිශ්‍ර වේ. එවිට ඇති වන රෝග තත්ත්වය Obstructive Jaundice යනුවෙන් හැඳින්වේ.එම රෝගය වැළඳුණු විට සිදු වන්නේ කුමක්ද?පිත්තාශයෙන් එළියට ගලක් නිකුත් වීමෙන් පිත නාල අවහිර වේ. එසේ අවහිර වු පිත නාල තුළ විශ බීජ ඇතිවී ආසාදනය වීමෙන් පිත නාල තුළ විශ බීජ පැතිරේ.මෙය Cholangitis යනුවෙන් හැඳින්වේ.මෙය ඉතාම බරපතල රෝග තත්ත්වයකි.එසේම පිතනාලය ටඇතුල් වු ගලක් පහතට ගමන් කර අග්න්‍යාශයේ නාලය අවහි‍ර කළ හැකිය.මෙය අග්න්‍යාශයික ප්‍රදාහය හෙවත් Acute Pancreatitis රෝගය නම් වේ.මෙයද බරපතල රෝග තත්ත්වයකි. මෙවැනි සංකූලතා ඇති වූ විට අනිවාර්යයෙන්ම පිත්තාශය ඉවත් කිරීමට සිදු වේ.මෙය බරපතල සැත්කමක්ද?අතීතයේ දී එය උදර කුහරය විවෘත කර සිදු කරන සංකීර්ණ සැත්කමක්. වර්තමානයේ නවීන වෛද්‍ය උපකරණ හා ක්‍රමවේද ඇසු‍රෙන් උදරයේ විශාල කැපුමකින් තොරව කෙ‍ටි කලකින් සිදු කළ හැකි සැත්කමක්.මෙම සැත්කම් මිලෙන් අධිකයි නේද?දැන් ලංකාවේ සෑම ප්‍රධාන රෝහලකම මෙම පරීක්ෂණ සහ ශල්‍ය කර්ම කිරීමට අවශ්‍ය පහසුකම් ති‍බෙනවා. එහෙයින් ඕනෑම අයකුට එමඟින් මෙම සැත්කම් නොමිලේම කරවා ගැනීමට පුලුවන්.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=ay1307211</link>
    <topic>හිරිමල් හිරු</topic>
    <author/>
    <content>සංස්කාරක, සඳ දිය, සිළුමිණ, ලේක්හවුස්, කොළඹ 10. ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකථන අංකයක් ද ලියා එවන්න අමතක නොකරන්න.මව පැතුවා මහ සයුරෙදි දිනයක බුදුවන්නට පුතු මායා කුස පිළිසිඳ ගති ඇසළ පොහොය කියමින් තතු පුත් රාහුල ඉපිද ඇතැයි හසුනක දැක දෙනෙත  යොමා අභිනික්මින අසුපිට නැග අනොම ගඟින් නොකර පමා ජය ගෙන පස්මරු පරදා ලොව්තුරු බුදු පදවි  දිනී පය තැබුවා ඉසිපතනෙට ඇසළ පොහොය දිනක් පෙනී මදුරස දනමින් පස්වග තවුසන් මග ඵලට උනේ බුදු අසිරිය තිලොව පුරා පැතුරුනි අද ඇසළ දිනේ ඇසුනේ තුසිතය පැතුරූ සාදු හ‍ඬෙකි දෙවිගෙ තොසයි සසුනේ මගඵල ලැබුමට මව් දෙවියන් දහම් අසයිකැස්බෑවේ මුණසිංහ නිශ්ශංක  ඇහැළ මල් පිපෙන විට පෙරහර ද එනු පෙනේ නිසල බව තුළින් ගන්ටා හඬ නැංවෙන්නේ පතළ කරුණා ගුණය සතට සුවය සදන්නේ කුසලයෙන් පමණි අඳුරට එළිය ලැබෙන්නේකරුණාදාස සපුතන්ත්‍රීනිකදළුපොත අවිදු අන්ධකාරයේ ගිලී සිටී දනා හිමි දෙසූ අමා දහම් මගට යොමු වුණා ගම් දනව් පුරා විහාර සෑද ඉදි වුණා ලෝ දනා බැතින් දහම් මගට යොමු වුණා...තිඹිරිගස්කටුවේස්වර්ණා ද සිල්වා අපි දෙන්නා සහෝදරයෝ වෙමු. එහෙත් මෙයා හරිම මුරණ්ඩුයි. ඉක්මන්කාරියි. උද්ධච්චයි. හැමදේකටම ඉවක් බවක් නැතුව කඩා පනිනවා. මගෙන් කිසිවක් විමසන්නේ නෑ. කිසිවක් සොයා නොබලා හැමදේම එයාට ඕනෑ විදියට හොඳ හෝ නරක හෝ එයාගේ මනාපයට.මේ නිසා බොහෝ අවස්ථාවල කරදර අඩුපාඩු අලාභ ආදියට මුහුණ දෙන්න වෙනවා. පසුතැවිලි වෙනවා. කරන්නේ යහපතට වඩා අයහපත් දේ. කිසි විමසීමක් නැත. අනතුරු කරගනී. විවේකයකට කිසිම කැමැත්තක් නෑ. කෙසේ හෝ මේ සිත කීකරු කරගත යුතුයි. පාලනය කරගත යුතුයි. දමනය කරගත යුතුයි. මෙයා ගේ මේ හැසිරීම මට මහ වදයක්. බුද්ධිය වූ මම කියමි. මම අණ දෙමි. සිත නිවාස අඩස්සියේ තැබුවොත්, මට මඳකට සැනසීමක් ලැබෙනු ඇත.එසේ නූනොත් මේ සහෝදරයා නිසා මට යන එනමන් නැති වෙයි. සැනසීමක් නිවනක් නොමැති වනු ඒකාන්තය.හිඳගොල්ල විජිතා මල්පාන රන් කහවනු සොයා දිවා රෑ නොබලා මිනිසුන් හති දමමින් දුවයි මිරිඟුවක් සේ හති වැටුණු තැන නවතියි බෝ මැඩ අභියස දනින් වැට‍ී සමාධි ගතව අලපලාවලතිලක් පී.කේ. රත්නායකසංසාරෙන් සංසාරෙට එකට ආනිසා යශෝදරා මේ අවසන මතකේ ඇතතියා පුත් කුමරුත් ඔබත් තුටින් සිටිනු ඇතිකියා මම යන්නම් සිත සනසා සසරේ මඟසොයා ලේන කුලේ සිට ඔබ මා සමඟයිඋන්නේ ඒ භව වල වැර වීරිය මා අත්දුටුවේ ඒ වීරිය ඔබ හට මේ භවයෙත්ලැබිලා යශෝදරා තුටින් ඉන්න සැම සිත්රැකලා පුත් කුමරුන් ඔබත් තුටින් සිටිනු දැකබලා හිත සනසා ගන්නම් ඒ සතුට ගැනසිතා දුරින් වුණත් ළඟින් ඉන්න බවදැනගන්න යශෝදරා ඔබ දිගු කල් ජීවත්වෙන්නමහියංගනය දුලානි රසිකා එදිරිසූරිය සුදු කොට ගවුම ඇඳ කොණ්ඩය කරල් දෙකකට බැඳ මා එනතුරු මහ නියර දිගේ සෙමෙන් ඇවිද මගෙ අතින් අල්ලා ඇද ඇය සිනාසෙමින් දිව ගියාය. මට ඇය අල්වා ගන්නට නොහැකිව නිරුවත් දෙපයින් දිවගොස් හතිවැටී බඩසයින් ඇය හා එක්ව සිනාසුනෙමි.ඇය දම් පැහැති සාරියකින් සැරසී පොත් ගොන්නක් ළයට තුරුළු කර මහ නියර දිගේ පාසල වෙත යන්නීය. මම අප්පච්චී සමඟ නියරට මඩ තබමින් ඇය සමඟ සිනාසුනෙමි. ඇය කුඹුක් ගස පාමුලින් ගලා යන කිතුල් කඳක් දෙකට පලා සකස් කළ පීල්ලෙන් හැලෙන දිය තනපට ඇඳ වරලස මුදා ස්නානය කරන්නීය.මම බටනලාව වාදනය කරමින් ගල්පොත්ත මත වාඩිවී ඇය සමඟ සිනාසෙමි. ඇය සුදු ඔසරියකින් සැරසී රෑ කුමාරි මල් සුවඳ විඳිමින් සිසිල් සඳ දිය නාමින් සෑ මළුවේ පහන් වැට දල්වන්නීය. මම වැලි මළුවේ ඇවිද යමින් ඝණ්ටාව හඬවමින් ඇය දෙස බලමින් නිහඬව සිනාසෙමි.ඇය මල් සාරියකින් සැරසී මාල හතක් බැඳ කලු වීදුරුවකින් වැසී සිය වල්ලභයා අසල රියකින් කුලගෙට යන්නීය. මම පුංචි බණ්ඩා ගේ කඩය අගුපිලේ දාම් පෙතට ඔරවමින් නිහඬව හදවතින් අඬන්නෙමි.”කෙල්ල වාසනාවන්තයි. ආණ්ඩුවෙ ලොකු තානාන්තරයක් දරන මහත්තයෙක්” ඇගෙ මඟුල් ගෙදර ගොස් දැල්වෙන හුළු අත්ත මගේ හදවතේ ගසා නිවමින් පැමිණි අප්පච්චි මා සමඟ සිනාසුණේය.හක්මන ධර්ම ජයවික්‍රම ඔයාට මතකද එක දවසක් අපි අනන්තය තෙක් ඇවිදගෙන යන වෙලාවක මං ඇහුව ඔයාගෙන් ඔය විදියට මහා උපහාසයකුත් එක්ක මගෙ දිහා බලන්නෙ ඉන්නෙ ඇයි කියල. ඒත් ඒකට ඔයා එකපාරට උත්තර දුන්නෙ නැහැ. අර සවුත්තු හිනාවත් එක්ක ඔහේ් මා දිහා බලාගෙන හිටිය විතරයි.”නෑ මං ඔයා දිහා සවුත්තුවට බැලුවෙ නෑ.. ඒත් මම දුයිෂෙන් වගේ කියල ඔයා කියාපුවාම මට එහෙම හිනාවක් ගියා. මං දන්නව ඔයා පහුගිය සුමානෙ ගුරුගීතය කියෙව්ව කියල.” ”ඔයා කොහොමද දන්නෙ?” ”මං දැක්ක.. ඔයාගෙ හෑන්ඩ් බෑග් එකේ ඒ පොත තියෙනවා..” ”ඒ කොහෙදිද?” ”අපි නළ මාර්ගයෙන් දොඩම් යුෂ පානය කරන්ඩ සිසිල එකට ගිය සැඳෑ හෝරාවෙදි””ඔයා දුයිෂෙන් වුණාට මං අල්තීනායි නෙමේ. මට කවදාවත් ඒ වගෙ මහාචාර්යවරියක් වෙන්ඩ බෑ.. මං නිකම්ම නිකම් පිළිගැනීම් නිලධාරිනියක් විතරයි.. ඒක හින්ද මට තේරුම් ගන්ඩ පුළුවන් සිම්පල් භාෂාවෙන් කතාකරනව නම් හොඳයි.. හොඳයි නෙමේ සාධාරණයි””කල්පනා ... මට කවදාවත් දුයිෂෙන් කෙනෙක් වෙන්ඩ බෑ.. දුයිෂෙන් කියන්නෙ පුදුමාකාර සෙනෙහෙවන්ත සිතක් තිබුණු ගුරුවරයෙක්. කාගෙන්වත් කිසිම දෙයක් බලාපොරොත්තු නොවෙච්චි. මට කවදාවත් එහෙම කෙනෙක් වෙන්ඩ බෑ.. මං හරිම ගොරෝසු කාර්මික නිලධාරියෙක් විතරනෙ.. මගෙ ගාව ග්‍රෑම් සීයක්වත් ළෙන්ගතුකමක් නෑ””නෑ.. මට ඔයා දුයිෂෙන් කෙනෙක්.. හුඟාක් දේවල් මට කියල දුන්නු” ”පිස්සු ... මං මොනවද ඔයාට කියල දුන්නෙ..””අකුරු සාස්තරේ නෙමෙයි. මං ඔයාගෙන් ආර්ද්‍රතාව මොකක්ද කියල අහපු වෙලාවෙ ඔයා උඩ බිම බැලුව. ඒත් ඔයා සේකරගෙ කවිය මට විස්තර කරන කොට මං ඇහිපිය නොහෙලා ඔයා දිහා බලාගෙන හිටිය. මට පුදුමයකුත් එක්ක ආදරේ වැඩිවෙලා වැඩිවෙලා ගියා.”ඕනැම දැඩි හදක් වුවද දයා දියෙන් ආර්ද්‍ර වී කඳුළු සලන මොහොතක් ඇත. ඒ මොහොතෙදි එම හදවත අත්ලට ගෙන බලනු මැනව මේ ලොව අන් කිසිම දෙයක් ඒ තරමට සුන්දර නැත..”ඒක තමයි කල්ප ජීවිතය. ඔයාට හුඟාක් දේවල් විස්තර කරන්ඩ බැරුව ඇති. ඒත් ඔයාට හරි අගේට ජීවිතය විස්තර කරන්ඩ පුළුවන්... ඔයා මට රසායන විද්‍යාව ඉගැන්නුවෙ නෑ.. තර්ක ශාස්ත්‍රය ඉගැන්නුවෙත් නෑ.. ඔයා මාත් එක්ක සැළලිහිණිය කියෙව්වෙ නෑ.. ඒත් ඔයා මාත් එක්ක ජීවිතය කියෙව්ව.. ඒකයි ඔයා දුයිෂෙන් කෙනෙක් කියල කිව්වෙ..”ඒ වෙලාවෙ අපි හිටියෙ අනන්තයට මෙහා බස් නැවතුමට එහා තිබුණු පහන් කණුව යට. පහන් කණුව යට අඳුරුයි කිව්වට එතන නම් එළියක් තිබුණා. පොතක් පතක් කියවන්ඩ පුළුවන් තරමට නෙමෙයි. මූණ දිහා බලල මුහුණයි ඇස් දෙකයි කියවන්ඩ පුළුවන් තරමට.”කල්පනා ඒ වෙලාවෙ තමයි ඔයා මගෙන් ඇහුවෙ ඉතින් කොහොමද කියල””ඒක තේරුමක් තියෙන ප්‍රශ්නයක් නේද කියල ඒ එක්කම ඔයා මගෙන් ඇහුව.. ඇත්තටම ඒක තේරුමක් නැති ප්‍රශ්නයක්. ප්‍රශ්නයක් නැති වුණාම අහන ප්‍රශ්නයක්.. නිහඬතාව කඩන්ඩ අහන ප්‍රශ්නයක්.. කොටින්ම හිස් තැන් පුරවන්ඩ අහන ප්‍රශ්නයක්..”හරිම නපුරුයි”ඔයා එහෙම තමයි ඒ වෙලාවෙ ඒකට කිව්වෙ. ඒ වෙලාවෙ මං ඔයාගෙ ඇස් දෙක දැක්ක. ඒක හරියට පොතක පිටුවක් වගේ.. එච්චර වෙලාවක් මං ඒක දැක්කෙ නැහැ. ඒ වෙලාවෙ බිං කළුවර වැටෙන හෝරාවයි කියල මට ඒ හැම දේකින්ම හිත නිදහස් කරගන්ඩ තිබුණා. ඒත් ඇත්ත ඒක නෙමෙයි. මං ඒ ඇස් දෙක දැක්කෙ නැහැ. ඒ වෙලාවෙ මං ආකාසෙ දිහා බලාගෙන හිටිය””ඇයි ඒ?” ”ඒ ඇස් දෙක කියවගන්ඩ අමාරු වෙච්චි හින්ද..” ”පිස්සු පොර” මං කල්පගෙ උරිස්සට මිට මොළවල පාරක් ගැහුව.. නොරිදෙන්ඩ.. ”ඔය විදියට නොරිදෙන්ඩ උරිස්සට ගහනව නම් මං කැමැතියි පිස්සු පොරක් වෙන්ඩ..” ”පි..ස්..සු..”ඊට පස්සෙ අපි අනන්තයෙ ඉඳල කඩවීදියට ආවා.”මට ඇපල් ගෙඩියක් අරගෙන දෙන්ඩ”එතකොට ඔයා ඇපල් ගෙඩියක් අරගෙන ඒකෙන් කෑල්ලක් කඩාගෙන කාල මට දුන්න.”ඊ..ය.. ඇත්ත තමයි ඔයාට කවදාවත් බෑ දුයිෂෙන් කෙනෙක් වෙන්ඩ..” ”ඒ ඇයි?” ”ජීවිතය ගැන කියා දුන්නට පිරිසුදුකම ගැන කියල දෙන්ඩ දන්න නෑ..” ”එහෙනං ඒක විසිකරමු” ”එපා.. ඒක මට ඕනෑ.. මං කිව්වෙ හෝදන්නෙ නැතුව කාපු එකට”ඒකට උත්තර දෙන්ඩ ඉස්සෙල්ල කල්පගෙ බස් එක ආවා. ඒත් එයා ඒ බස් එකට නැග්ගෙ නෑ.. මගෙ බස් එක එනකල් හිටිය.”පිස්සු පොර” බස් එක ගියාට පස්සෙ මං කල්පගෙ උරිස්සට ගැහුව.”ඔහොම ගහනව නම් ඊළඟ බස් එකත් මිස් කරනවා..” ”එතකොට මම නෑ.. මම බස් එකේ..” ”මට අමතක වුණා.. මේ අපි සමුගන්න වෙලාව කියල..” ”ඇත්තටම තවත් දවසක් ඉවරයි නේ..” ”හ්ම්”මගෙ බස් එක එනව පේනකොට කතාව නැවතුණා. ”මගෙ දුයිෂෙන්” කියල කියාගන්ඩ මට බැරිවුණා.කල්පනී කරවටක් වැව් දියේ එරෙන මඩ කිරි කිරිය පිපෙන හැඩ නෙළුම් මල් කඩන අපෙ අප්පචිච් මල් මිටිය කර මතේ හෙට සිහින අද දකින මාරුවෙන කාසියට අයිනෙ කඩ පන්සලේ දහස් මල් බුදු පිදෙන නොදැන සම්මාදමය බුදු හිමි ද දෙව් බඹුද අප්පච්චි නොහඳුනන මීගස්ආරේගුණපාල වික්‍රමආරච්චි Wewak purawanna kandulu binduwakata bari unata hadawathak purawanna puluwan ඇසළ සඳ තරු පිරිවරාගෙන අහසට වඩිනව බලන්න මං ගොඩක් ආසාවෙන් බලන් හිටියෙ. වෙලාව හවස පහට විතර ඇති. ගිහාන්ගෙන් කෝල් එකක්.ගිහාන් මගෙ පාසල් මිත්‍රයෙක්. උසස් පෙළ ලිව්වට පස්සෙ තරු පොකුර වගේ හිටපු යාළුවො විසිරිලා ගියා. සමහරු විශ්වවිද්‍යාලෙ. සමහරු බාහිර උපාධිය කරනවා.සමහරු ආයෙත් විභාගෙ ලියනවා. සමහරු රැකියා කරනවා. තවත් සමහරු හුදෙකලාවෙ ගෙදරට වෙලා ඉන්නවා. අපි එකතු වෙන්නෙ ෆෝන් එකට පින්සිද්ද වෙන්න.ගිහාන් මං කතා කරන්නේ කලින් ම එයාගෙ කටහඬ අවදි කළා. ඒ කට හ‍ෙ තිබුණෙ නොසන්සුන් බවක්.”අපේ මහේෂ් බයික් එක හප්පගෙන” ”ගොඩක් අමාරුද? කොහෙ ඉස්පිරිතාලෙ ද ඉන්නේ? ”මහේෂ් අපිව දාලා ගිහින්...” ගිහාන් අඬනවා කියලා මට දැනුණා. ”බොරු කියන්න එපා. මේ පෝය දවසෙ පව් පුරවගන්නද හදන්නෙ”කොහොම විශ්වාස කරන්නද? අවුරුදු 20 කියන්නෙ මැරෙන වයසක්ද? ගිහාන් කියන්නෙ ඇත්ත කියලා මට තේරුම් ගන්න ගොඩක් වෙලා ගියා. මහේෂ් අම්මට ගොඩක් ආදරෙයි. අම්මට නොකියන රහසක් එයා ළඟ තිබුණෙ නෑ. අම්මා කොහොම උහුලන් ඉන්නවා ඇතිද?”අපි පහුවෙනිදම මළ ගෙදර ගියා. අපේ පන්තියෙ හිටපු ආකර්ෂණීය ම, කඩවසම් ම කොල්ලා මහේෂ් කිව්වොත් මං හරි. ඒත්.. අද මහේෂ්ගෙ මූණවත් බලාගන්න අපිට අවස්ථාව නෑ. පුංචි නෙට් රෙදි කෑල්ලකින් මූණ වහලා. ඒ ළඟම මහේෂ්ගෙ ලොකු ෆොටෝ එකක් තියලා තිබුණා. දෙයියනේ... මේ අපි එක්ක එකට ඉඳගෙන තොරතෝංචියක් නැතිව කියවපු මහේෂ් නේද? අපි හැමෝගෙම ඇස්වල කඳුළු.”අනේ මගෙ එක ම කොල්ලා මාව දාලා ගියා. අනේ මට මගෙ කොල්ලව ගෙනත් දෙන්න දෙයියනේ... බයික් එක අරන් දුන්නෙ මගෙ කොල්ලව මරන්න නෙවෙයි මං.. නොකා නොබී ඉඳලා මැරෙයි කියන බයට... මහේෂ්ගෙ අම්මා එක දිගට කියව කියව අඬනවා. මෙතන ඉන්න අය දවසක් දෙකක් අඬයි. මහේෂ් නැති පාඩුව සදහටම දැනෙන්නෙ අම්මටයි, තාත්තටයි, නංගිටයි. ඒ අය සදහට ම අඬයි.ගිහාන් වෙලා තියෙන දේ අපට කිව්වෙ ඇස්වල කඳුළු පුරවගෙන.”එයාලා පෝය දවසෙ දන්සලක් දීලා. එතන හිටපු අයට බත් ගේන්න ගිහින් තියෙන්නෙ තව අයිය කෙනෙක් එක්ක. හෙල්මට් එක උරහිස්සෙ දාගෙන ඉඳලා තියෙන්නෙ. ඔළුවෙ තිබුණ නම් ඔළුව වදින්නෙ නෑ. එහෙනම් මහේෂ් තාමත් ජීවතුන් අතර” ඒ අතරෙ සෙනඟ මැද ඉන්න කෙනෙක් කියන කතාවක් මට අහම්බෙන් වගේ ඇහුණා.”හඳහනෙත් තියෙනවලු වාහනවලින් අපලයි කියලා. ලෝන් එකක් දාලා බයික් එකක් අරන් දීලා තියෙන්නෙ අම්මලට පිස්සුද මන්ද”අපි කරන හැමදේකට ම අවසානෙ දි බැණුම් අහන්නෙ කිසිම වරදක් නොකරපු අම්මල තාත්තල.එක පොකුරට පායපු තරු පොකුරෙන් එක තරුවක් කඩා වැටුණා. අහසයි, තරුයි අඬනවා. කොච්චර ඇඬුවත් ඒ තරුව ආයෙ කවදාවත් ම එන්නෙ නෑ. ඒ හිස්තැන පුරවන්නත් කාටවත් ම බෑ. අවසාන මොහොතෙ පන්සලේ හාමුදුරුවො තමන්ගෙ දහම් පාසලේ දීප්තිමත් ම ශිෂ්‍යයෙක් විදිහට මහේෂ් වෙනුවෙන් උන්වහන්සෙගෙ කටහඬ අවදිකළා.”ජීවිතේ කියන්නෙ තණඅග පිනි බිංදුවක් වගේ අවිනිශ්චිත දෙයක්. ඒත් මේ දරුවා මේ දේ කර ගත්තෙ තමන්ගෙ නොසැලකිල්ල නිසයි. මේ මරණෙ හැම තරුණයෙකුට ම ආදර්ශයක් තමන්ගෙ ජීවිතවල වැරදි අඩුපාඩු හදාගන්න. හිස් ආවරණය තියෙන්නෙ විලාසිතාවට කරේ දාගෙන යන්න නෙවෙයි. තමන්ගෙ ආරක්ෂාවට ඔළුවෙ දාගන්න.පොලිසිය පස්සෙන් එලව එලව කරන්න හදන්නෙ මේ දේ තේරුම් කරවන එක. ජීවිතයක් මොන තරම් වටිනවද කියලා තේරුම් ගන්න දරුවනේ. ඒ දරුවට අන්තිම හුස්ම යන මොහොතෙ හිතෙන්න ඇති තව තත්පරයක් හරි ජීවත් වෙන්න තිබුණ නම් කියලා.ඒත් ඒ වෙන කොට ප්‍රමාද වැඩියි. දරුවනේ ... ඔයාලා ප්‍රමාද නෑ අකලට කඩාවැටෙන තරුවක් වෙන්න එපා...” මහේෂ් අවසන් ගමන් ගියේ හැම කෙනෙකුගෙම කඳුළු වැසි මැද. ඒත් මහේෂ් දුන් ආදර්ශයට අවසන් ගමන් යාමට ඉඩ දිය හැකිද?නිට්ටඹුව කේ.කේ.මනෝරි මනරංජනී “අතට වෙරළු ඇහිඳ ගෙනේ ඉනට පලා නෙලා ගෙනේ’ බරටම දර කඩාගෙනේ එයි අම්මා විගසකිනේ”එදා ජන කවියා එහෙම කිව්වට මේ දශකයෙ එහෙම අම්මල නෑ. දං වෙරළු පලු වීර එදා ඇහිඳගෙන කඩාගෙන කෑවට දැන් ඕවයෙ විෂබීජ පුතේ. අම්ම දැන් හවසට සිලි බෑගයක් පුරවගෙන දුවේ පුතේ නුඹලට ගේනව කෙටි කෑම.පේස්ට්‍රි, සොසේජස්. කොත්තු ඕව අරගෙන අම්ම එන්නෙ ලන්ද මැද්දෙන් නෙමෙයි ‍ෙතල් අස්වය පිටේ නැගල කාපට් කළ පාර දිගේ. විගසින් නෙමෙයි උපරිම වේගයෙන්, ඇවිත් කොන්ක්‍රීට් කළ පාරට දාල ඔන්න ගේට්ටුව ළඟ හෝන් ගහනව.අරින්න ගේට්ටුව අම්ම ඇවිදින්. චීත්තෙ හැට්ටෙ ඇඳල ගම්මැද්දෙන් පෙර දිනයක නාරිලතා ගමනින් එන අර අම්මලා දකින්න වෙන්නෙ වේදිකාවක, ටෙලිනාට්‍යයක, සංස්කෘතික සංදර්ශනයක විතරයි මතු පරපුරට.ගම්පහ, සිරි පෙරේරා කහවල ලොල් වෙයි ප්‍රියවෙයි මල් පල ඉතිරෙයි නිසල දිය තෙරක ගැඹුරුයි නොසිතෙයි... ගඟදිය සසලයි හැපි හැපි ගැලුමයි දිය රැලි නැගුමයි කෙළවර සයුරයි... පිපිමල් ගොමුමයි නොපෙනෙයි රකුසුයි‍ සුදු වත කමලයි මනු ලොව රවටයි අරුමය කිමෙකැයිඅසන්ති සරංගාබිබිලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>21</day>
    </date>
    <link>http://www.silumina.lk/2013/07/21/_art.asp?fn=ay1307212</link>
    <topic>විස්සයි පන්සියයයි මාරු වෙන්නේ නොසැලකිලිමත්කම නිසයි</topic>
    <author>අරුණි මුතුමලී</author>
    <content>වටිනාකම වෙනස් වුණත් හැම ඩොලර් නෝට්ටුවක්ම එකම ප්‍රමාණයේමහ බැංකුවේව්‍යවහාර මුදල් දෙපාර්තමේන්තුවේ අධිකාරීජනක පී.ආර්. කරුණාරත්නඅපේ නොසැලකිලිමත්කම නිසා අපට ලොකු මුදලක් අහිමි වෙන්නත් පුළුවන්. මොකද පලදු වූ මුදල් සඳහා සමහර විට අපට සම්පූර්ණ මුදලේ වටිනාකම නොලැබෙන වෙලාවන් තියෙනවා.මුදල් නෝට්ටුව සත්‍ය එකක් වුණත් පලුදු වෙලා නම් නෝට්ටුවෙන් තුන් කාලක් සහ අවම වශයෙන් එක් නෝට්ටු අංකයක්වත් තිබුණොත් පමණයි සම්පූර්ණ මුදල ප්‍රතිපූර්ණය කිරීමට අපට බලය ලැබෙන්නේ. නෝට්ටු අංකයක් හඳුනාගත හැකි අයුරින් නෝට්ටුවේ හරි අඩක් තිබුණොත් වටිනාකමෙන් අඩක් තමයි ලැබෙන්නේ.මීට අමතර විශේෂ අවස්ථා වෙනම සලකා බැලෙනවා. නමුත් අපට ලැබී තිබෙනවා වේයන්, මීයන් කාලා, අකුණු වැදිලා, ගිනිබත් වෙලා විනාශ වුණු නෝට්ටු. ස්වාභාවික විපතකදී ඇරෙන්න බොහෝ වේලාවට එවැනි දේ සිදුවන්නේ අපේ නෝට්ටු භාවිතයේ වැරැදි පුරුදු නිසයි.”මුදල් නෝට්ටු මත ලිවීම, ඇඳීම සමහරුන්ගේ විනෝදංශයක්. නමුත් ඒ අය සමහරවිට දන්නේ නැතුව ඇති එය දඬුවම් ලැබිය හැකි වරදක් බව.”ඔහු එසේ කියද්දි මතකයට නැඟුණේ අයි ලව් යූ යනුවෙන් ලියා තිබූ නෝට්ටුවක් තරුණ කොන්දොස්තර මහතකු බසයෙන් ගමන් ගත් මැදිවියේ නෝනා කෙනකුට ලබා දුන්විට ප්‍රතික්ෂේප කළ ආකාරයයි.එදා අප මුවඟට ඒ සිදුවීම සිනහවක් ගෙන ආවද ඒ මහත්මිය ආදළ නෝට්ටුව බාර නොගන්නට ඇත්තේ අපට වඩා දැනුම් තේරුම් තිබූ නිසා විය හැකියි. නෝට්ටුවලට හිතාමතා කවුරුන් හෝ සිදු කරන හානි නිසා ඇතැම් විට පාඩුව සිදුවන්නේ ඒ කිසිත් නොදැන විකෘති නෝට්ටුව ළඟ තබා ගත් පුද්ගලයායි.”ඔව්. මුදල් නෝට්ටු මත ලිවීම, ඇඳීම, නෝට්ටු කැපීම, සීරීම නැවීම වගේ ම අපිරිසුදු අත්වලින් ඇල්ලීමත් වැරැදි භාවිතයට අයත්. තද උෂ්ණත්වයට වගේ ම තෙතමනයට නිරාවරණය වීම නිසාත් නෝට්ටු විකෘති වෙනවා. එසේ නෝට්ටුවක් සිදුරු කිරීම හෝ මුද්‍රා තැබීම හෝ වෙනත් අයුරකින් විකෘති කිරීම සිදු වන්නේ ශ්‍රී ලංකා මහ බැංකුවේ මුදල් මණ්ඩලයේ අනුමැතියකින් තොරව නම් මුදල් නීති පනතේ 58 වැනි වගන්තිය යටතේ දඬුවම් ලැබිය හැකි වරදක්.ඒ වගේ ම දැන්වීමක ස්වරූපයෙන් ඇති යමක් නෝට්ටුවක අමුණා තැබීමත්, මුදල් නෝට්ටුවක් හෝ කොටසක් මොනයම් ආකාරයකින් හෝ ප්‍රතිනිෂ්පාදනය කිරීමත් ඒ දඬුවමට අයිතියි.විශේෂයෙන් දිය සලකුණ මත ලිවීම හා බලි කුරුටු ඇඳීම නිසා ඒවා ව්‍යාජ නෝට්ටු ද යන්න හඳුනා ගන්න බැරි වනවා. ඒ වගේ ම මාළු ලෑල්ලෙන් සල්ලි මාරු කර දෙනවිට ලේ තැවරෙනවා. එළවළු මුදලාලිලා නෝට්ටු ගෝනි අස්සේ දානවා. මේ හේතු නිසා මුළු රටේම කිලිටි නෝට්ටු පැතිරෙනවා. එවැනි සුළු නොසැලකිලිමත්කම් නිසා රටටම විශාල පිරිවැයක් දරන්න සිදුවන්නේ නෝට්ටු යළි මුද්‍රණය කළ යුතු වන නිසයි.””සාමාන්‍යයෙන් ඕනෑම නෝට්ටුවක් මාස 18 ක් පමණ ගත වෙද්දී භාවිත කිරීමට අපහසු මට්ටමට එනවා. එවිට යළි මුදල් නෝට්ටු මුද්‍රණය කරන්න සිදු වෙනවා. නමුත් වැරදි භාවිතය නිසා නෝට්ටුවල ආයු කාලයත් කෙටි වෙනවා.”නෝට්ටුවල ආයු කාලය ගැන අධිකාරිවරයා එසේ පවසද්දී නෝට්ටුවේ ඉතිහාසය ගැන විමසා බැලීමත් වටින බව අපට සිතුණා.ලෝකයේ පළමු වරට නෝට්ටු භාවිත කරන ලද්දේ චීනයේ බවටයි සාක්ෂි ලැබෙන්නේ. ක්‍රි.ව. 1200 දි පමණ ඉතාලි ජාතික දේශගවේශක මාර්කෝ පෝලෝ ඒ නෝට්ටු දැක තිබෙනවා. ප්‍රමාණාත්මකව තරමක් විශාල ඒ චීන නෝට්ටු මල්බෙරි පොතුවලින් සැදූ කඩදාසි වර්ගයකයි මුද්‍රණය කර තිබෙන්නේ. සැබෑ වටිනාකමක් නොතිබුණත් ඒවා වටිනා ලෝහ සමඟ හුවමාරු කර තිබෙනවා.දැන් භාවිතවන නෝට්ටු විකාශනය වන්නේ 17 වැනි සියවසේ එංගලන්තයේ පැවතුණු සිරිතකින්. ජනතාව තම රත්තරන් රැක ගන්නට රන්කරුවන්ගේ ගබඩාවලට බාර දී තිබෙන්නේ කුවිතාන්සියක් මඟින්. ඒවා ව්‍යාපාරිකයන් ද පිළිගත් නිසා මුදල් ලෙස සංසරණය වුණා.1650 න් පසු ජාතික බැංකු වැඩිදියුණු වෙද්දි මුදල් භාවිතය වේගවත් වීම නිසා මුදල් තැන්පත් කිරීමට හා එයින් ණය ලබා ගැනීමට නෝට්ටු නිකුත් කෙරුණා. උතුරු ඇමරිකාවේ නෝට්ටු භාවිතය 1685 ඇරඹුණු අතර කැනේඩියානු යටත්විජිතවල සෙල්ලමට භාවිත කළ කාඩ්පත්වල වටිනාකම අනුව ආණ්ඩුකාරයා විසින් අස්සන් තබා වලංගු කර තිබුණා. ඒවා අවුරුදු 70 ක් පමණ භාවිතයේ තිබුණු බවයි කියැවෙන්නේ.සමහර බැංකුවලින් විශ්වස්‍ය මුදල් නිකුත් කෙරුණේ නිශ්චිත ප්‍රමාණයක් රන්වලින් හෝ රිදීවලින් ගෙවන බවට පොරොන්දුව මතයි. අවසානයේ රටරටවල ආණ්ඩු මැදිහත් වී රෙගුලාසිවලට අනුකූලව ඒ වටිනාකම සහතික කළ මුදල් නිකුත් කිරීම ඇරැඹුණා. නමුත් නැපෝලියන් යුද සමය, බ්‍රිතාන්‍ය සිවිල් යුද්ධය හා ඇමෙරිකා එක්සත් ජනපදයේ විවිධ අර්බුදකාරී අවස්ථාවල මුදල්වල වටිනාකම අවප්‍රමාණ වුණා.පළමුවැනි ලෝක මහා සංග්‍රාමයෙන් පසු ජර්මනිය නෝට්ටු වැඩි වැඩියෙන් නිකුත් කිරීම නිසා මුදල් ක්‍රමය ගරා වැටුණා. දෙවැනි ලෝක යුද්ධයෙන් පසු හංගේරියාවේ “පෙන්ගෝ” මුදල ද නොවටිනා මට්ටමට වැටුණා. රන් මිනුම ක්‍රමය ඒ අයුරින් අවසන් වුණේ 1930 දශකයේයි.කාර්මික දියුණුවත් සමඟ භාණ්ඩ නිෂ්පාදනය මෙන්ම මුදල් හුවමාරුව ද ඉතා වේගවත් වූ නිසා එක් එක් රටවල් තමන්ගේ මුදල් ඒකකයන් තනාගෙන ගනුදෙනු කරන්නට පටන් ගත්තා. ඒ මුදල් පාලනය රජය මඟින් පිහිටුවන රාජ්‍ය භාණ්ඩාගාරයට, මහ බැංකුවලට හා වෙනත් මුදල් අධිකාරිවලට භාර වුණා.විකෘති කළ මුදල් නෝට්ටුබ්‍රිතාන්‍ය යටත් විජිත සමය වූ 1872 මුදල් දශම ක්‍රමය ලංකාවට හඳුන්වා දුන්නත් එය 1892 ඔක්තෝබර් වනතුරු සම්පූර්ණ භාවිතයට ගැනුණේ නැහැ. 1884 අංක 32 දරන කඩදාසි නෝට්ටු ආඥා පනත යටතේ රුපියල් 5, 10, 50, 100, 500 සහ 1000 වටිනාකමින් යුතු මුදල් නිකුත් කෙරුණේ ඒ අතරයි.කෙසේ වෙතත් ශ්‍රී ලංකා මහ බැංකුවට ඉතා සංවිධිත මුදල් ක්‍රමය වසර 150 ට පසු බ්‍රිතාන්‍යයන් ගෙන් උරුම වුණේ 1950 වසරේදියි. අදවන විට ශ්‍රී ලංකාවේ නෝට්ටු මුදල් කාණ්ඩ 11 ක් නිකුත් වී තිබෙනවා. ඒ ගැන අධිකාරිවරයා විස්තර කළේ මෙසේයි.“ඔව් ගෙවීම් පියවීම් ගැන කතා කරද්දි කොතරම් චෙක්පත්, ක්‍රෙඩිට්, ඩෙබිට් කාඩ්පත් තිබුණත් කිසිම රටක මුදල් භාවිතය සැලකිය යුතු මට්ටමකින් අඩු වෙලා නැහැ. ඒ නිසා හයවැනි ජෝර්ජ් රජුගේ රුව සහිත කාණ්ඩයෙන් ඇරඹුණු අපේ නෝට්ටු, දෙවන එලිසබෙත් මහ රැජනගේ රුව, එස්. ඩබ්ලිව්. ආර්. ඩී. බණ්ඩාරනායක මහතාගේ රුව, පළමුවැනි මහා පරාක්‍රමබාහු රජුගේ පිළිරුව, ශ්‍රී ලංකා රාජ්‍ය ලාංඡනය සහිත ඛාණ්ඩය, වන සත්ත්ව හා වෘක්ෂලතා, ඓතිහාසික හා පුරාවිද්‍යාත්මක තේමා, ඓතිහාසික සහ සංවර්ධනාත්මක තේමා, ශ්‍රී ලංකාවේ පෞරාණික උරුමය සහිත යන කාණ්ඩවලින් පසු අද වන විට එකොළොස් වැනි කාණ්ඩය ලෙස සංවර්ධනය, සෞභාග්‍යය හා ශ්‍රී ලංකාවේ නැටුම් ශිල්පීන් සහිත කාණ්ඩය වශයෙන් නිකුත්වී තිබෙනවා. මේ කාණ්ඩයේ රුපියල් 10 නෝට්ටුව අඩංගු වන්නේ නැහැ.”“ඒ වගේම මේ නෝට්ටු ප්‍රමාණයෙන් කුඩායි. එයට හේතුවක් තිබෙනවා. ඔබම සිතා බලන්න ‍ඔබේ පසුම්බියට රුපියල් 2000 කොළය දාන්න පුළුවන් ද කියලා. නමුත් අලුත් කාණ්ඩයේ මුදල් නෝට්ටු ඕනෑම එකක් නමන්නේ නැතිව ලේසියෙන් පර්ස් එකට දැමීමට හැකියි.ලෝකයේ ඕනම රටකට තමන්ගේ මුදල්වල දිග පළල තීරණය කිරීමට හැකියාවක් තිබෙනවා. ඇමරිකානු ඩොලර් ගත්තොත් ඒවායේ අගය කුමක් වුණත් නෝට්ටු සියල්ලම ප්‍රමාණයෙන් එක සමානයි. ඒ නිසා සාක්ෂරතාව අතින් ඉහළ අපේ වගේ රටක රුපියල් 20 ට 500 මාරු වෙන්නේ නොසැලකිලිමත් ලෙස පාට විතරක් බලා මුදල් අගය ති අපේ අයට එය වරදින්න බැහැ.එවැනි වැරැද්දක් සිදුවන කෙනෙකුට දිය සලකුණ ගැන අවධානයක් තිබේ යැයි සිතන්න බැහැ. උසින් සමාන වුවත් පළල වෙනස් වන ආකාරයටයි මේ කාණ්ඩය නිර්මාණය කර තිබෙන්නේ. ඒ නිසා නෝට්ටුවක් අතට ගත් විට එහි අගය, අව්‍යාජත්වය වගේම පළුදු හෝ වැරැදි භාවිතය ලත් නොට්ටුවක් යන වග සහතික කර භාවිතයට ගැනීම හැම දෙනාගේම වගකීමක්.සමහරුන් නෝට්ටු කාසි කැටවලට දානවා එවිට රසායනික ප්‍රතික්‍රියා නිසා විනාශ වෙනවා. සමහර ආච්චිලා අම්මලා රයිස් කුකර් එකේ නෝට්ටු හංගලා පිළිස්සුණු අවස්ථා අප දැක තිබෙනවා. තවත් සමහරු මියගිය විට සල්ලි හංගා තිබුණේ කොහේද කියා අඹුදරුවන්වත් දන්නේ නැහැ.තවත් අය හිතන්නේ අතේ තිබෙන මුදල බැංකු පද්ධතියට යෑම නුසුදුසුයි කියායි. නමුත් එවැනි වැරදි මත හා ක්‍රියාකාරකම් නිසා මුදල් සංසරණයට එකතු නොවීමත්, භාවිතයට නුසුදුසු තත්ත්වයට පත්වීමත් සිදුවනවා.”“විශේෂම කරුණ සමහර බැංකු නිලධාරීන් පවා නෝට්ටු මිටියේ එකතුව උඩ නෝට්ටුවේ ලිවීමට පුරුදු වී සිටීමයි. බස් කොන්දොස්තරලාත් එවැනි දේ කරනවා එය සපුරා තහනම් ක්‍රියාවක්.සංචාරක ව්‍යාපාරය වැනි කටයුතු දියුණු වන රටක පිරිසුදුකම වගේම පෞද්ගලික පිරිසුදුකම මනින එක් සාධකයක් තමයි තමන් භාවිත කරන මුදල් නෝට්ටුවල පිරිසුදු බව. ඒ නිසායි අප දැනුම්වත් කිරීම් මඟින් පිරිසුදු මුදල් භාවිතය සඳහා වැඩපිළිවෙළක් ක්‍රියාත්මක කරන්නේ.පිරිසුදු මුදල් භාවිතය රටේ ධනය සුරකිනවා වගේම පහසුවෙන් ආරක්ෂණ සලකුණ හඳුනා ගන්න පුළුවන්. භාවිතයට ප්‍රසන්නයි. ගනුදෙනු පහසුයි. රෝගබීජ පැතිරීම වළක්වනවා වගේම මුදල් සංසරණය පහසු කරනවා. පිරිසුදු මුදල් කියන්නේ එදා මුද්‍රණය කළ ‘කිරි කිරි’ නෝට්ටුම නෙවෙයි. පළුදුවීම්වලින් තොර මුදල් නෝට්ටුයි. ඒවා අගයේ පිළිවෙළට පර්ස් එකේ දාගන්නත් ලේසියි. පිළිවෙළයි.”අධිකාරිවරයාගේ ඒ ප්‍රකාශයෙන් අපේ රටේ ජනතාව ගැන බොහෝ දේවල් හිතාගන්නත් පුළුවන් වුණා. ඒ වගේම අපේ පසුම්බිය ගැනත් දෙවරක් හිතන්න අපට අවස්ථාව උදා වුණා. අතේ තියෙන ගාණවත් හරියට නොදැන බස් එකකට පොළකට යනවට වඩා හැමෝටම ප්‍රසන්න විදිහට ගනුදෙනුවක් කරලා පිරිසුදු කෙනෙකු බව රටටම ඔප්පු කරන්න ක්‍රමයක් තිබෙන එකත් වටිනවා.ඒ වගේම අනුන්ගේ වැරදි පුරුදු නිසා තමන් ගාව තිබෙන නෝට්ටු අවලංගු කරගන්න කැමති කවුද? ඒ නිසා හොඳම දේ පලුදු වුණු නෝට්ටු තිබෙනවානම් වහාම ළඟම බැංකුවකට බාර දීලා නියමිත මුදල ලබාගන්න. බැංකුවක් බාරගන්න බෑ කීවොත් ඒ පණිවුඩයත් අරගෙන නෝට්ටුත් අරගෙන මහ බැංකුවට ආවොත් පාඩුවක්නම් වෙන්නේ නෑ සත්තයි.(අතිරේක අධිකාරීවරියන් වන තමරා විජේසූරිය මහත්මියටත් ‍ෙෂලෝමි ගුණවර්ධන මෙනෙවියටත් ස්තුතියි)අරුණි මුතුමලීජායාරූප- දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aa1307281</link>
    <topic>මහ ඇමැති තනතුරු විවෘතව තැබීමේ තීරණයක්!</topic>
    <author>සුනිල් දයා අල්විස්</author>
    <content>සුනිල් දයා අල්විස්වයඹ මධ්‍යම හා උතුරු පළාත් සඳහා මහ ඇමැති අපේක්ෂකයන් එක්සත් ජනතා නිදහස් සන්ධානය විසින් නම් නොකර විවෘතව තබනු ඇතැයි සන්ධාන ආරංචි මාර්ග පවසයි.මේ අතර එක්සත් ජාතික පක්ෂ පාර්ලිමේන්තු මන්ත්‍රී ධූරයෙන් ඉවත්ව වයඹ පළාත් සභාව සඳහා එක්සත් ජනතා නිදහස් සන්ධානයෙන් තරග කරන නීතිඥ දයාසිරි ජයසේකර මහතා පැවැසුවේ මේ මැතිවරණයෙන් එක්සත් ජාතික පක්ෂය අන්ත පරාජයට පත්වනු ඇති බවත් එම පක්ෂයේ සෝදාපාළුව මේ මැතිවරණයෙන් තවත් වේගවත් වනු ඇති බවත් ය.මේ වනවිටත් එජාප ප්‍රාදේශීය සභා මන්ත්‍රී වරුන් හය දෙනකු තමන් සමඟ එක්ව සිටින බවත් එජාප ප්‍රාදේශීය සභා මන්ත්‍රීවරු 48 දෙනකු තමන් සමඟ එකතු වන බවත් කී දයාසිරි ජයසේකර මහතා මධ්‍යම පළාත මෙන් ම උතුරේත් ජයග්‍රහණයන් රජය ලබාගන්නා බව ද කීය.වයඹ, මධ්‍යම හා උතුරු පළාත් සභා මැතිවරණය සඳහා නාමයෝජනා බාර ගැනීම 25 වැනිදා ඇරැඹුණු අතර ප්‍රධාන පක්ෂ දෙකේ නාම යෝජනා බාරදීම ඉදිරි සතියේ අවසාන දින කීපයේ සිදු කරනු ඇතැයි එම පක්ෂ ආරංචි මාර්ග පවසයි.එජාප මාධ්‍ය ප්‍රකාශක ගයන්ත කරුණාතිලක මහතා පැවසුවේ තම පක්ෂය නාමයෝජනා බාරදීම 30, 31 හා 1 වැනි දින තුළ සිදුකරන බවය. ප්‍රධාන ඇමැති අපේක්ෂකයන් නම් කරන්නේ ද යන්න ගැන නාම යෝජනා බාරදීමෙන් පසු පක්ෂය තීරණයක් ගනු ඇතැයි හෙතෙම කීය.ලබන 31 වැනිදා ශ්‍රී ලංකා නිදහස් පක්ෂයේ සහ එක්සත් ජනතා නිදහස් සන්ධානයේ තරග කරන සියලුම අපේක්ෂකයන් කැඳවා මහින්ද රාජපක්ෂ ජනාධිපතිතුමාගේ ප්‍රධානත්වයෙන් අරලියගහ මන්දිරයේ දී රැස්වීමක් ද පැවැත්වීමට නියමිත ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aa1307282</link>
    <topic>‘ඉන්දියානු දෙමළ’ නම ඉවතට!</topic>
    <author>රමණී සුබසිංහ</author>
    <content>රමණී සුබසිංහදෙමළ ජාතික වතු ශ්‍රමිකයන්ගේ ඉන්දියානු දෙමළ යන නාමය ඉවත් කර ශ්‍රී ලාංකිකයන් වශයෙන් ඔවුන් හැඳින්වීමට අවශ්‍ය සැලසුම් සකස් කර ඇතැයි අග්‍රාමාත්‍ය, බුද්ධ ශාසන හා ආගමික කටයුතු අමාත්‍ය ආචාර්ය දි.මු.ජයරත්න මහතා පවසයි.වතු ආශ්‍රිතව දිවි ගෙවන ජනතාවට සමානාත්මතාවයෙන් ජීවත්වීමට හැකි වාතාවරණයක් නිර්මාණය කිරීම අරමුණ බවද අග්‍රාමාත්‍යවරයා පවසයි.අතීතයේ සිටම සිංහල හා දෙමළ ජනතාව අතර වූ ඥාති සබඳතාව නිසා සංස්කෘතිකමය වශයෙන් ජන ජීවිතය එකට ඈඳී තිබූ බවත් ජාතිය භාෂාව හා ආගමික වශයෙන් බෙදී සිටිනතාක් ලාංකිකයන් ලෙස අපට දියුණු වීමට අවස්ථාවක් නොලැබෙන බව ද අගමැතිතුමා අවධාරණය කරයි.බුද්ධ ශාසන හා ආගමික කටයුතු අමාත්‍යාංශයේ ප්‍රතිපාදන යටතේ උතුරේ හින්දු කෝවිල් සඳහා ආධාර කර ඇති බවත් වතුකරයේ කෝවිල් 90%ට පමණ රජය විසින් සංවර්ධන කටයුතු සඳහා ආධාර කර ඇතැයි ද අගමැතිතුමා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aa1307283</link>
    <topic>විනාඩි දෙකෙන් උප්පැන්න - විවාහ - මරණ සහතික</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමෙරට දස ලක්ෂ 20 කට වැඩි ජනගහනයකට සෙත සලසමින් රටේ සෑම දෙනාටම අවශ්‍ය උප්පැන්න - විවාහ - මරණ සහතික පරිගණක මඟින් ක්ෂණිකව ලබාදීමේ වැඩ පිළිවෙළ රෙජිස්ට්‍රාර් ජනරාල් දෙපාර්තමේන්තුව මඟින් රටපුරා ක්‍රියාත්මක කරයි. මහින්ද චින්තනය යටතේ රාජ්‍ය පරිපාලන හා ස්වදේශ කටයුතු පිළිබඳ ඇමැති ඩබ්ලිව්. ඩී. ජේ. සෙනෙවිරත්න මහතාගේ මෙහෙයවීමෙන් මෙම වැඩ පිළිවෙළ ක්‍රියාවට නැංවෙන බව රෙජිස්ට්‍රාර් ජනරාල් ඊ. එම්. ගුණසේකර මහතා පවසයි.මේ අනුව මෙරට ඕනෑම අයකුට දැන් උප්පැන්න, මරණ හෝ විවාහ සහතිකයක් ඉල්ලු විට විනාඩි 2 - 3 ක් ඇතුළත අවශ්‍ය පිටපත් ගණන සහිතව ඒවා ලබා ගැනීමට හැක.මීට පෙර මෙම සහතික ලබා ගැනීමට මාස තුනක් හතරක් ගතවූ අවස්ථා තිබිණි.මේ මාසය වන විට කුරුණෑගල දිස්ත්‍රික්කයට හැර අන් සියලු දිස්ත්‍රික්කවල මේ වැඩ පිළිවෙළ ක්‍රියාත්මක අතර ඉදිරි මාසය ඇතුළත කුරුණෑගල දිස්ත්‍රික්කය ද ආවරණය වන පරිදි මෙම වැඩ පිළිවෙළ ක්‍රියාත්මක කෙරෙන අතර ලබන වසර වන විට තමන් ඉපදුණු දිස්ත්‍රික්කයේ ඕනෑම ප්‍රාදේශීය ලේකම් කාර්යාලයකින් ඉහත සහතික ක්ෂණිකව ලබාදීමේ හැකියාව ලැබෙන බව ද රෙජිස්ට්‍රාර් ජනරාල්වරයා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aa1307284</link>
    <topic>නාම යෝජනා කාලය තව දින 4 යි</topic>
    <author/>
    <content>උතුර වයඹ හා මධ්‍යම පළාත් සභා ඡන්ද විමසීමට නාම යෝජනා භාර ගැනීමට අද (28) සිට ඇත්තේ තව දින හතරක කාල සීමාවක් පමණි.ඒ අනුව නාම යෝජනා භාර ගැනීම ලබන අගෝස්තු 1 වැනිදා මධ්‍යහ්න 12 න් අවසන් වේ.ඇප තැන්පත් කිරීම ලබන 31 වැනිදා මධ්‍යහ්න 12 න් අවසන් කරනු ඇත. නාම යෝජනා හා නාම යෝජනා සඳහා ඇප මුදල් තැන්පත් කිරීම කල්වේලා ඇතිව සිදුකරන ලෙස දේශපාලන පක්ෂවලට හා ස්වාධීන අපේක්ෂක කණ්ඩායම්වලට මැතිවරණ කොමසාරිස් මහින්ද දේශප්‍රිය මහතා දැනුම් දෙයි. රටේ පවත්වන සෑම මැතිවරණයකම මෙන්ම උතුර වයඹ හා මධ්‍යම පළාත් සභා ඡන්ද විමසීමේදී ඡන්දදායකයාගේ වලංගු අනන්‍යතා පත්‍රයක් ඉදිරිපත් කිරීම ද අනිවාර්ය වේ.එසේ නැතිනම් ඡන්දය පාවිච්චි කිරීමට එම ඡන්දදායකයාට අවසරයක් නොලැබෙනු ඇත.වලංගු අනන්‍යතා පත්‍රය ලෙස හිමිකරුගේ ඡායාරූපය සහිතව ජාතික හැඳුනුම්පත, වලංගු ගමන් බලපත්‍රය, වලංගු රියදුරු බලපත්‍රය, රාජ්‍ය සේවා විශ්‍රාමික හැඳුනුම්පත, වැඩිහිටි හැඳුනුම්පත ද මේවායින් එකක්වත් නොමැති නම් 2011 වර්ෂයේදී පවත්වනු ලැබු ඡන්ද විමසීම් සඳහා මැතිවරණ දෙපාර්තමේන්තුව මඟින් හෝ පුද්ගලයන් ලියාපදිංචි කිරීමේ දෙපාර්තමේන්තුව මඟින් නිකුත් කළ තාවකාලික හැඳුනුම්පත තමන් පදිංචි කොට්ඨාසයේ ග්‍රාම නිලධාරී ලවා 2012 නාම ලේඛනයට අදාළ වන පරිදි නැවත වලංගු කරවා ගත යුතු බව ද මැතිවරණ කොමසාරිස්වරයා සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aa1307285</link>
    <topic>ආර්ථික සමාජයීය දේශපාලනික ආලෝකයක්</topic>
    <author>දයා ඩී. ෆොන්සේකා</author>
    <content>- මහාචාර්ය රෝහණ ලක්ෂ්මන් පියදාසදයා ඩී. ෆොන්සේකාපොදු රාජ්‍ය මණ්ඩල රාජ්‍ය නායකයින්ගේ සමුළුව මෙවර ශ්‍රී ලංකාවේ පැවැත්වීම ශ්‍රී ලංකාවට ආර්ථික සමාජයීය දේශපාලනික වශයෙන් මෙන්ම සංස්කෘතික වශයෙන් වැදගත් වෙනවා මෙන් ම එය රටට ආලෝකයක් බව ද කැලණිය විශ්ව විද්‍යාලයේ ජනසන්නිවේදන අධ්‍යයන අංශයේ අංශාධිපති මහාචාර්ය රෝහණ ලක්ෂ්මන් පියදාස මහතා පවසයි.“දේශපාලනික වශයෙන් බලන කල තිස් අවුරුදු යුද්ධයෙන් පසු ශ්‍රී ලංකාවේ ප්‍රතිරූපය ගොඩනඟාගන්නට මෙය හොඳ අවස්ථාවක් බවත් ශ්‍රී ලංකාව පිළිබඳ නියම තතු ලෝකයාට පෙන්වා දීමට මේ අවස්ථාව අපි ලබාගත යුතු” බවත් ඒ මහතා කීය. ආර්ථික වශයෙන් ද මේ සමුළුව ශ්‍රී ලංකාවට වැදගත් වෙන්නේ විදේශිකයන්ගේ ආයෝජන සඳහා අවස්ථාව ලබා ගන්නට අවකාශ සැලැසීමෙන්.මේ සමුළුව නිසා ලොව විවිධ ජාතීන් යුරෝපීය මෙන්ම අප්‍රිකානු ජාතීන් ගේ නියෝජිතයන් ද මෙහි පැමිණෙනවා. ඔවුන් අතර සංස්කෘතික අංග හා අදහස් හුවමාරු කරගැනීමට ද මෙය හොඳ අවස්ථාවක්.ශ්‍රී ලංකාව හා සමුළුවට සහභාගි වන රටවල් අතර සමාජ අත්දැකීම් හුවමාරු කරගැනීමට ද මේ සමුළුව නිසා හැකි වෙනවා. විශේෂයෙන්ම කැනඩාව එංගලන්තය වැනි රටවල් ශ්‍රී ලංකාව කෙරෙහි ඇති දැක්ම සුබවාදී එකක් කරගැනීමට ද මෙය ඉවහල් වෙනවා.එම නිසා මේ සමුළුව දෙස අසුබවාදීව නොබලා සුබවාදීව බැලීම වැදගත් වනවා යැයි ඒ මහතා වැඩිදුරටත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aa1307286</link>
    <topic>ග්‍රාමීය බස් සහනයට කෝටි 500 ක්</topic>
    <author>තාරක වික්‍රමසේකර</author>
    <content>තාරක වික්‍රමසේකරමගී ජනතාවගේ ගමන් පහසුව පිණිස ග්‍රාමීය මාර්ගවල හා ආදායම් අඩු මාර්ගවල ලංගම බස් රථ ධාවනය කරන්නේ වසරකට කෝටි 500 ක අලාභයක් දරමින් බව ප්‍රවාහන නියෝජ්‍ය අමාත්‍ය රෝහණ දිසානායක මහතා පවසයි.ලංගම බස් රථ 5000 ක් පමණ සංඛ්‍යාවක් දිනපතා ධාවනය වන අතර එයින් බස් රථ 2000 ක් පමණ සංඛ්‍යාවක් ආදායම අඩු මාර්ගවල ධාවනය වන බවත් ඇමැතිවරයා පවසයි.මහා භාණ්ඩාගාරය සමඟ සාකච්ඡා කර මේ සඳහා සහනදායි ක්‍රමවේදයක් සකස් කර ගැනීමට කටයුතු යොදන බවත් ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aa1307287</link>
    <topic>මැතිවරණයට විශේෂ පොලිස් ඒකක</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහඉදිරි පළාත් සභා මැතිවරණය වෙනුවෙන් උතුර, වයඹ, මධ්‍යම පළාත්වලට අයත් පොලිස් අධිකාරි කොට්ඨාසවල සහ සියලුම පොලිස් ස්ථානවල විශේෂ මැතිවරණ පොලිස් ඒකක පිහිටුවන බව පොලිස් මූලස්ථානය පවසයි.පොලිස් අධිකරිවරුන් සහ පොලිස් ස්ථානාධිපති වරුන්ගේ අධීක්ෂණය යටතේ මෙම මැතිවරණ ඒකක ක්‍රියාත්මක වන අතර මැතිවරණයට අදාළ පැමිණිලි සම්බන්ධයෙන් වහා කියාත්මක වනු ඇත.නියෝජ්‍ය පොලිස්පතිවරුන්ගේ අධීක්ෂණය යටතේ එම කාර්යාලවල විශේෂ මැතිවරණ මෙහෙයුම් මැදිරියක් ද ක්‍රියාත්මක කැරෙන අතර පොලිස් ස්ථානවලට ලැබෙන මහජන පැමිණිලි සම්බන්ධයෙන් පියවර ගැනෙන බව ද පොලිස් මූලස්ථානය කියයි.මීට අමතරව ජංගම, පාමුර, සංචාරක සහ වාහන සම්බන්ධයෙන් ද නිලධාරීන් යොදවනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aa1307288</link>
    <topic>මරණ දඬුවම නියම වූ වයස්ගත රැඳවියන්ට නිදහස?</topic>
    <author>ඉනෝකා සමරවික්‍රම</author>
    <content>ඉනෝකා සමරවික්‍රමමරණ දණ්ඩනය නියම වී වසර දහයකට වඩා සිරගතව සිටින වයෝවෘද්ධ රැඳවියන් නිදහස් කර හැරීම සඳහා අවශ්‍ය කටයුතු සොයා බලන්නැයි මහින්ද රාජපක්ෂ ජනාධිපතිතුමා බන්ධනාගාර පුනරුත්ථාපන හා ප්‍රතිසංස්කරණ ඇමැති චන්ද්‍රසිරි ගජධීර හා බන්ධනාගාර කොමසාරිස් ජෙනරාල් චන්ද්‍රරත්න පල්ලේගම මහත්වරුන්ට උපදෙස් දී ඇත.මේ දිනවල ඊට අදාළ ලිපි ගොනු සැකැසෙමින් තිබෙන බව ද වැලිකඩ බන්ධනාගාර අධිකාරි ගාමිණී ජයසිංහ මහතා පවසයි. ජනාධිපතිතුමන් මෙම යෝජනාව ඉදිරිපත් කළේ ඉකුත්දා මහනුවර ඇහැලේපොළ වලව්ව භාරදීමේ අවස්ථාවේදී යැයි ද පැවසූ අධිකාරිවරයා වයස අවුරුදු හැටට වැඩි මරණ දඬුවම නියම වූ වයෝවෘද්ධ, රෝගී රැඳවියන් පහළොස් දෙනෙක් වැලිකඩ බන්ධනාගාරයේ පන්සල් වාට්ටුවේ රඳවා සිටින අතර ඔවුන්ගේ කටයුතු කිරීම සඳහා රැඳවියන් කිහිප දෙනකුම යොදවා ඇතැයි ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aa1307289</link>
    <topic>උසස් පෙළ 5 වැනිදා ඇරැඹේ</topic>
    <author/>
    <content>අපොස උසස් පෙළ විභාගය ලබන අගෝස්තු 5 වැනිදා සිට 31 වැනිදා දක්වා පැවැත්වේ.පාසල් අයදුම්කරුවන් 2,35,318 ක් ද පෞද්ගලික අයදුම්කරුවන් 45,242 ක් ද මේ විභාගයට පෙනී සිටිති.පැරැණි නිර්දේශ අනුව පෞද්ගලික අයදුම්කරුවෝ පෙනී සිටිති. විභාග මධ්‍යස්ථාන 1990 කදී පාසල් අයදුම්කරුවන් ද පෞද්ගලික අයදුම්කරුවන් විභාග මධ්‍යස්ථාන 174 මෙහිදී පෙනී සිටින බව විභාග දෙපාර්තමේන්තුව පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aa13072810</link>
    <topic>විශේෂ කාර්ය බළකාය හොර ස්කාගාරයක් වටලයි</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහකාලයක් තිස්සේ ඇතැම් නිලධාරින්ගේ රැකවරණය යටතේ මිනුවන්ගොඩ පත්තඬුවන ප්‍රදේශයේ මහා පරිමාණයෙන් නීති විරෝධීව පවත්වාගෙන ගිය කසිප්පු ස්කාගාරයක් ආරක්ෂක ලේකම් ගෝඨාභය රාජපක්ෂ මහතාගේ උපදෙස් පරිදි විශේෂ කාර්ය බළකායේ නිලධාරින් පිරිසක් විසින් අත්අඩංගුවට ගෙන තිබේ.එහිදී බෙදා හැරීමට ප්‍රවාහනය කිරීමට සූදානමින් සිටි එක් ගෝලයකු හා යතුරු පැදියක් සමඟ මිලිලීටර 33750 ක කසිප්පු කෑන් 07 ක්, මිලිලීටර 185 කසිප්පු පැකට් 75 ක් ද අත්අඩංගුවට ගෙන ඇති අතර මෙම කසිප්පු ස්කාගාරය එහි ප්‍රධානියා විසින් කුලී පදනම මත ලබාගෙන තිබූ නිවසක් බව ද හෙළි වී ඇත.පෙලිස්පති එන්.කේ. ඉලංගකෝන් මහතා විශේෂ කාර්ය බළකායේ අණදෙන නිලධාරි චන්ද්‍රසිරි රණවන මහතා දැනුම්වත් කිරීමෙන් පසු විශේෂ කාර්ය බළකායේ ගෝනහේන කඳවුර බාර පොලිස් අධිකාරි විමලසේන මහතාගේ අධීක්ෂණය යටතේ විශේෂ කාර්ය බළකායේ පොලිස් පරික්ෂක පි‍්‍රයන්ත කුමාර මහතාගේ මෙහෙයවීමෙන් විශේෂ කාර්ය බළකායේ නිලධාරින් පිරිසක් විසින් මෙම මෙහෙයුම සිදුකොට තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aa13072811</link>
    <topic>ගම්පහ බණ්ඩාරනායක විද්‍යාලයේ මහින්දෝදය විද්‍යාගාරය සිසු අයිතියට පැවරීම 2 වැනිදා</topic>
    <author/>
    <content>මහින්ද චින්තනයේ ඉදිරි දැක්ම අනුව නව තාක්ෂණයෙන් ලෝකයක් දිනීමට වස් ගම්පහ බණ්ඩාරනායක විද්‍යාලයේ මහින්ද්‍යෝදය තාක්ෂණ විද්‍යාගාරය සිසු අයිතියට පැවරීමත් මෙම පාසල 1 ඒඕ ඉභනඥප පාසලක් බවට උසස් කිරීමේ මහෝත්සවය සහ 2012 වර්ෂයේ ලෝකයේ විශිෂ්ටයන් බවට පත්වූ සිසුන්ට ත්‍යාග සහ සහතිකපත් ලබා දීම 02 වැනි දින ප.ව. 3.00 ට විද්‍යාල පරිශ්‍රයේදී උත්සවශ්‍රීයෙන් පැවැත්වේ.මෙම උත්සවය අධ්‍යාපන අමාත්‍ය බන්දුල ගුණවර්ධන මැතිතුමාගේ ආරාධනයෙන්, ආර්ථික සංවර්ධන අමාත්‍ය බැසිල් රාජපක්ෂ මැතිතුමාගේ ප්‍රධානත්වයෙන් සිදු කෙරේ. බස්නාහිර පළාත් ප්‍රධාන අමාත්‍ය ගරු ප්‍රසන්න රණතුංග සහ දේශීය වෛද්‍ය නියෝජ්‍ය අමාත්‍ය ගරු පණ්ඩු බණ්ඩාරනායක යන මහත්වරු ඇතුළු මැති ඇමතිවරුන් හා රජයේ උසස් නිලධාරිහු රැසක් මෙම අවස්ථාවට සහභාගී වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aa13072812</link>
    <topic>ආරක්ෂිත කබා නැතිව මුහුදු ගමන් බැහැ</topic>
    <author>සුභද්‍රා දේශප්‍රිය</author>
    <content>සුභද්‍රා දේශප්‍රියලබන වසරේ ජනවාරි පළමු වැනිදා සිට ධීවරයන් සඳහා ආරක්ෂිත කබා අනිවාර්ය කර ඇති අතරම දැනට රක්ෂණය වී නොමැති ධීවරයන් අනිවාර්යයෙන් ම රක්ෂණය විය යුතු බවත් ධීවර හා ජලජ සම්පත් සංවර්ධන ඇමැති දොස්තර රාජිත සේනාරත්න මහතා පවසයි. ධීවරයන්ගේ සහ ධීවර පවුල්වල ජනතාවට වන හානිය අවම කරගැනීමට මේ පියවර ගෙන ඇති අතර ධීවර යාත්‍රා හිමිකරුවන් විසින් ධීවරයන් සඳහා මේ ආරක්ෂිත කබා අනිවාර්යයෙන්ම ලබා දිය යුතු බව ද ඇමැතිවරයා පැවැසීය.මේ වන විට වයස අවුරුදු 60 සම්පූර්ණ කළ ධීවරයන් සඳහා රුපියල් 10000 ක දියවර දිරිය නමින් විශ්‍රාම වැටුපක් ලබාදී ඇති අතර ලංකා බැංකුවත් ධීවර අමාත්‍යාංශයේ මැදිහත් වීමෙන් මේ විශ්‍රාම වැටුප ධීවරයන් සඳහා ලබා දීමට කටයුතු කැර ඇති බව හෙතෙම වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=ab1307281</link>
    <topic>ජේ. ආර්. ගේ අදූරදර්ශී දේශපාලනයේ කුණු රොඩු තවමත් ගලා යමින් තිබේ</topic>
    <author>ඉන්දික ජයරත්න</author>
    <content>නිදහසෙන් පසු ලාංකේය දේශපාලනයේ ඓතිහාසික සිදුවීම් විමර්ශනය කරන කල්හි විශේෂයෙන් සටහන් වන මාසයක් ලෙස ජූලි මාසය හැඳින් විය හැක. ව්‍යවහාරයේදී ජූලි හතයි - මළ ජූලියයි යනුවෙන් ප්‍රකාශ කෙරෙන්නේ සුබ කාරණා කෙසේ වෙතත් අසුබ කාරණා ඒ තුළ ප්‍රස්තුත වන බැවිනි. ඒ අර්ථයෙන් ගත් කල්හි දේශපාලනය හා බැඳි ජාතික ප්‍රශ්නයට ඉවහල් වන්නා වූ බොහෝ සෘණාත්මක කාරණා ජුලි මාසය හා බැඳී පවතී. මෙම ලිපියට ප්‍රස්තුත වී තිබෙන ඉන්දු - ලංකා සාම ගිවිසුම ද ජුලි මාසයේ දී අස්සන් තබා තිබීම දෛවෝපගත සිද්ධියකි.ඉන්දු - ලංකා සාම ගිවිසුම පිළිබඳව විශ්ලේෂණය කිරීමට පූර්ව වශයෙන් ජුලි මාසය හා සබැඳි දේශපාලන කාරණා කිහිපයක් පෙළගැස්වීම වඩා වැදගත් වේ. 1975 ජූලි 27 වැනිදා යාපනයේ ක්‍රිෂ්ණ කෝවිලේ දී එවකට යාපනය පුරපතිව සිටි ඇල්ෆ්‍රඩ් දොරේඅප්පා මහතා වෙඩි තබා ඝාතනය කිරීමෙන් ආරම්භ වූ ලංකාවේ ත්‍රස්තවාදී දේශපාලන සංස්කෘතිය මෙහිදී මුලින්ම පෙන්වා දීමට පුළුවන.ජාතික ප්‍රශ්නයේ මුල් අවදිය අවිහිංසාව පෙරදැරි කර ගත් දේශපාලන ව්‍යායාමයන් ගෙන් සමන්විත විය. එහි වැදගත් පියවරක් ලෙස බණ්ඩාරනායක - චෙල්වනායගම් ගිවිසුම පෙන්වා දීමට පුළුවන. 1957 ජුලි 26 දින එවකට අග්‍රාමාත්‍ය එස්. ඩබ්ලිව්. ආර්. ඩී. බණ්ඩාරනායක මහතා සහ පෙඩරල් පක්ෂයේ නායක එස්. ජේ. වී. චෙල්වනායගම් මහතා එම ගිවිසුමට මුල පුරන ලදී.1958 ජාතිවාදී කෝලාහල එම වසරේ ජුනි මාසය පමණ වන විට ආරම්භ වූ අතර භාෂා ප්‍රතිපත්තිය, බණ්ඩාරනායක - චෙල්වනායගම් ගිවිසුම ආදිය මෙම කෝලාහල ස්වභාවය වඩාත් තීව්‍ර කිරීමට ඉවහල් විය.මේ අතර දෙමළ භාෂා විශේෂ විධි විධාන පනත 1958 ජුලි 17 වැනිදා නියෝජිත මන්ත්‍රී මණ්ඩලයට ඉදිරිපත් වීම ද ලාංකේය දේශපාලනයේ ජුලි මාසය හා සබැඳි තවත් වැදගත් සන්ධිස්ථානයකි.ශ්‍රී ලාංකේය දේශපාලන ගමන් ම‍ඟේ සුවිශේෂී කඩඉමක් සටහන් කරන 1977 ආණ්ඩු මාරුව ද එම වසරේ ජුලි මාසයේ දී සිදුවීම තවත් විශේෂත්වයකි. 1980 දී මෙරට කම්කරු ජනතාව දිනකට රුපියල් 10 ක වැටුප් වැඩිවීමක් ඉල්ලා වැඩ වර්ජනයක නිරත වූයේය. එම වැඩ වර්ජනය ද එම වසරේ ජුලි මාසයේ දී සිදු වූ අතර අවසන් ප්‍රතිඵලය වූයේ කම්කරුවන් ලක්ෂයකට රැකියා අවස්ථා අහිමි කිරීමට එවකට බලයේ සිටි එක්සත් ජාතික පක්ෂ ආණ්ඩුව තීරණය කිරීමයි.1983 ජුලි 23 වැනිදා ඉතිහාසයට එකතු වී ඇත්තේ සදාතනික කළු පැල්ලමක් වශයෙනි. මෙම සිද්ධිය අසුතුනේ කළු ජූලිය ලෙස හැඳින් වේ. උතුරුකරයේ සන්නද්ධ බෙදුම්වාදී කණ්ඩායම් විසින් ඝාතනය කරන ලද සොල්දාදුවන් 13 දෙනෙකුගේ මළ සිරුරු කොළඹට ගෙන ඒමත් ඒවා අයිතිකරුවන්ට භාර දීම ප්‍රමාද කිරීමත් සමඟ ජාතිවාදී ගිනිදැල් ඇවිලී ගියේය.එහි අවසන් ප්‍රතිඵලය ලෙස දෙමළ කෝලාහලයක් නිර්මාණය වූ අතර ප්‍රථම වරට දෙලක්ෂයකට අධික දෙමළ ජාතිකයන් පිරිසක් ඉන්දියාවේ තමිල්නාඩුවට පලා ගියහ. තවත් පිරිසක් එංගලන්තය, ඔස්ට්‍රේලියාව ඇතුළු බටහිර සහ යුරෝපීය රටවලට සංක්‍රමණය විය. ජේ. ආර්. ජයවර්ධන රජයේ වැරදි දේශපාලන පිළිවෙත 83 කළු ජූලියට බලපෑ බව දේශපාලන විචාරකයෝ පෙන්වා දෙති.1983 කළු ජූලියෙන් දින තුනක් ගත වෙන්නට පෙර එවකට ඉන්දීය විදේශ අමාත්‍ය නරසිංහ රාඕ මහතා ශ්‍රී ලංකාවේ සංචාරයක නිරත වූයේ මෙම සිද්ධිය ශ්‍රී ලංකාවට මෙන්ම ඉන්දියාවට ද ප්‍රබල ලෙස බලපෑ කාරණයක් වන බැවිනි. අසු තුනේ කළු ජූලියේ භයානක ස්වරූපය හෝ එහි අනිටු ප්‍රතිවිපාක පිළිබඳව එවකට පැවැති එක්සත් ජාතික පක්ෂ ආණ්ඩුවට සොයා බැලීමේ උවමනාවක් තිබුණු බවක් පෙනෙන්නට නොතිබුණි. සිද්ධියෙන් දින හයක් ගත වන තුරු එවකට ජනාධිපතිවරයා කිසිදු ප්‍රකාශයක් නොකිරීම ද මෙහිදී කැපී පෙනුණු තවත් විශේෂත්වයකි. 1983 අගෝස්තු 20 වැනිදා ජනාධිපති ජේ. ආර්. ජයවර්ධන මහතා ජාතිය අමතා කථා කළේය.1980 පමණ වන විට ශ්‍රී ලංකාවේ සහ ඉන්දියාවේ සබඳතාවයන් දුරස් වීමේ ප්‍රවණතාවයක් පෙන්නුම් කරයි. ජයවර්ධන රජයේ වැරදි විදෙස් පිළිවෙත මීට හේතුවයි. මේ වන විට ශ්‍රී ලංකාවේ ජාතික ප්‍රශ්නය අරබයා ඉන්දියානු සෘජු බලපෑමක් ඇතිවෙමින් තිබුණි. එහි තීරණාත්මක සහ කඩඉම් සටහන වන්නේ 1987 ජූලි 29 වැනිදා අස්සන් කළ ඉන්දු - ලංකා සාම ගිවිසුමයි.එම ගිවිසුම අස්සන් කොට හෙටට (ජූලි 29 වැනිදා සඳුදා) වසර 26 ක් සපිරේ. ලාංකේය දේශපාලන ඉතිහාසයේ අස්සන් තබන ලද නන්විධ ගිවිසුම් අතර ඉන්දු - ලංකා ගිවිසුම ඉතිහාසයට එකතු වී ඇත්තේ ශ්‍රී ලංකාව මත බලහත්කාරයෙන් පටවන ලද ගිවිසුමක් වශයෙනි. ශ්‍රීමති ඉන්දිරා ගාන්ධි මැතිනිය සමඟ වඩා යහපත් දේශපාලන සබඳතාවක් ගොඩනඟා නොගත් ජේ. ආර්. ජයවර්ධන රජය ඉන්දීය සාධකය අනිසි ලෙස කළමනාකරණය කළ බව මධ්‍යස්ථ විචාරකයන් පෙන්වා දී ඇත. 1977 ජාතිවාදී කෝලාහලවලදී ජයවර්ධන රජය අනුගමනය කළ පිළිවෙත එවකට ඉන්දීය රජයේ කණස්සල්ලට හේතුවක් වී තිබේ.1980 දිස්ත්‍රික් සංවර්ධන සභා ඡන්දයේ දී සිදු කළ ඡන්ද මංකොල්ලය, යාපනය පුස්තකාලය ගිනි තැබීම එවකට පැවැති එක්සත් ජාතික පක්ෂ ආණ්ඩුව ජාතික ප්‍රශ්නය අතිශයින්ම සංවේදී තත්ත්වයකට පත් කිරීමටත් බෙදුම්වාදී සන්නද්ධ ව්‍යාපාරයේ නැඟීමට අවශ්‍ය පෝෂණයත් ලබා දුන්නේය.1986 පමණ වන විට ශ්‍රී ලංකාව සම්බන්ධයෙන් වන ඉන්දියානු බලපෑම දැඩි මුහුණුවරක් ගත්තේය. බෙදුම්වාදී සන්නද්ධ කණ්ඩායම් වෙනම ඊළමක් සඳහා වන සටන උපරීම තලයට පත් කර තිබුණු අතර නිරායුධ සිවිල් ජනතාවට මෙමඟින් සිදු වූ ව්‍යසනය ද සුළුපටු නොවීය. උතුරේ දෙමළ ජනතාවට සිදු වන බලපෑම සහ එම ජනතාවගේ මානුෂීය අවශ්‍යතාවන් වෙනුවෙන් ඉන්දියාව සෘජු මැදිහත් වීමකට කටයුතු කළ අතර මානුෂීය ආධාර රැගත් ඉන්දියානු නාවික යාත්‍රා යාපනය වෙරළ සීමාවට ද පැමිණියේය. ශ්‍රී ලංකා හමුදාවන් එම යාත්‍රාවලට යාපනයට ගොඩබැසීමට අවස්ථාව නොදුන් අතර එහි අවසන් ප්‍රතිඵලය වූයේ උතුරේ ජනතාවට මානුෂීය ආධාර ගුවනින් ලබා දීමට ඉන්දීය රජය ක්‍රියා කිරීමයි.1987 ජූලි 29 වැනිදා ඉන්දු - ලංකා සාම ගිවිසුමට අස්සන් කිරීම සඳහා ඉන්දීය අග්‍රාමාත්‍ය රජිව් ගාන්ධි මහතා ශ්‍රී ලංකාවට පැමිණියේය. නැවතත් ජාතිවාදී ගිනිදැල් රටපුරා පැතිර ගිය අතර පොදු ප්‍රවාහන සේවාවන් ඇතුළු රාජ්‍ය දේපළ දේශප්‍රේමයෙන් ඔදවැඩී ගිය ජාතිවාදීන්ගේ ගොදුරු බවට පත් විය.ඉන්දු - ලංකා සාම ගිවිසුම අස්සන් කිරීමේදී ශ්‍රී ලංකාව සහ ඉන්දියාව අතර පවත්නා සාම්ප්‍රදායික මිත්‍රත්වය පෝෂණය කිරීම, වර්ධනය කිරීම සහ ශක්තිමත් කිරීම වැදගත් කාරණයක් සේ සලකා ඇත. ශ්‍රී ලංකාවේ ජනවාර්ගික ප්‍රශ්නය සහ එහි ප්‍රතිඵලයක් ලෙස ඇතිවී තිබෙන ප්‍රචණ්ඩ ක්‍රියා විසඳාලීමේ අවශ්‍යතාව පිළිගනිමින් ශ්‍රී ලංකාවේ සියලු ජනවාර්ගික කොටස්වල ආරක්ෂාව, සමෘද්ධිය හා සෞභාග්‍යය ළඟා කර ගැනීම උදෙසා මෙම ගිවිසුමට එළඹි බව එහි ප්‍රවේශයේ සඳහන් වේ.ඉන්දු - ලංකා සාම ගිවිසුම ඉන්දියා බලපෑම මත සිදු වූ බව එහි ඇති ඇතැම් වගන්ති වලින් මනාව පෙන්නුම් කෙරේ. උදාහරණයක් ලෙස ගිවිසුමේ 1.4 වගන්තිය පෙන්වා දීමට පුළුවන. එමඟින් දෙමළ භාෂාව කථා කරන ශ්‍රී ලාංකේය ජනයා අනෙකුත් ජනවාර්ගික කොට්ඨාසයන් සමඟ එකට ජීවත් වූ නැගෙනහිර සහ උතුරු පළාත් එම දෙමළ භාෂාව කථා කරන ජනයාගේ ඓතිහාසික වාසභූමි ලෙස තිබු බැව් පිළිගන්නා බවට වන වගන්තිය පෙන්වා දීමට පුළුවන.මේ වනාහි 1985 තිම්පු සාකච්ඡාවලදී ඉදිරිපත් වූ තිම්පු මූලධර්මයන්හි පළමු ඉල්ලීම් තුනට සමාන කාරණයකි. දෙමළ ජනයා ජාතියක් ලෙස පිළිගැනීම, දෙමළ ජනතාව සඳහා හඳුනාගත් නිජබිමක් ඇති බව පිළිගැනීම, දෙමළ ජනතාවගේ ස්වයං තීරණ අයිතිය පිළිගැනීම සහ දිවයිනේ සියලුම දෙමළ ජනතාවගේ පුරවැසි අයිතිය හා මූලික අයිතිවාසිකම් පිළිගැනීම තිම්පු මූලධර්මවලට අයත් විය.අනෙක් අතට ඉන්දු - ලංකා සාම ගිවිසුම මඟින් උතුරේ සන්නද්ධ කණ්ඩායම් නිරායුධ කරන බවට එකඟතාවක් ද අන්තර්ගත වේ. නමුත් ඉන්දීය හමුදාවන්ට සන්නද්ධ ව්‍යාපාරය මුළුමනින්ම නිරායුධ කිරීමට නොහැකි විය. සංකේතාත්මකව කොටි සංවිධානයේ නියෝජිතයෝ සුළු අවි ඉතාම සුළු ප්‍රමාණයක් භාර දෙනු ලැබුවත් අතිමහත් බහුතර අවිආයුධ ප්‍රමාණයක් තවදුරටත් ඔවුන් සන්තකයේ තබා ගත්හ.සාම ගිවිසුමේ කොන්දේසි පරිදි නැගෙනහිර පළාත උතුරු පළාතට ඒකාබද්ධ කරන ලදී. ගිවිසුමේ 2.2 වගන්තියේ 2.3 (අ) වගන්ති වලින් මේ බව තහවුරු වී තිබේ. මෙම පළාත් ඒකාබද්ධව පැවතිය යුතු ද? නැද්ද? යන්න එම පළාත් ජනතාව ජනමත විචාරණයකින් තීරණය කළ යුතු බව ගිවිසුමේ 2.3 (ආ) වගන්තියේ සඳහන් කරනු ලැබුවත් 2006 ඔක්තෝබර් 16 වැනිදා ශ්‍රේෂ්ඨාධිකරණය ලබා දුන් තීන්දුව මඟින් එම කාරණය අවලංගු කරන තුරු වාර්ෂිකව ගැසට් නිවේදන මඟින් නැගෙනහිර පළාත, උතුරු පළාතට ඒකාබද්ධව පැවැතීම අඛණ්ඩව සිදු කරන ලදී.ඉන්දු - ලංකා ගිවිසුමේ තවත් වැදගත් වගන්තියක් වන්නේ 2.8 වගන්තියයි. ගිවිසුමට එළඹි දින සිට මාස තුනක් ඇතුළත දී කෙසේ වෙතත් 1987 දෙසැම්බර් 31 වැනිදාට පෙර පළාත් සභා ඡන්ද විමසීම පැවැත්වීමට දෙරට එකඟ වී තිබේ. නමුත් එම කාලය තුළ එවැනි ඡන්ද විමසීමක් සිදු නොවුවත් ආණ්ඩුක්‍රම ව්‍යවස්ථාවේ 13 වැනි සංශෝධනය මඟින් පළාත් සභා ක්‍රමය ස්ථාපිත කිරීමට ශ්‍රී ලංකා රජය ක්‍රියා කළේය.13 වන ආණ්ඩුක්‍රම සංශෝධනය ද අතිශය සංවාදයට තුඩු දුන් මතභේදකාරී සංශෝධන ක්‍රියාවලියකි. මෙම සංශෝධනය පිළිබඳව ශ්‍රේෂ්ඨාධිකරණය ලබා දී ඇත්තේ ද බෙදුණු නඩු තීන්දුවකි. 13 වන ආණ්ඩුක්‍රම සංශෝධනය ද ඉන්දු - ලංකා සාම ගිවිසුම මෙන්ම ඉන්දියාව, ශ්‍රී ලංකාව මත පටවන ලද්දක් බව දේශපාලන විචාරකයෝ පෙන්වා දෙති. අද දවසේ වඩාත් සංවාදයට තුඩු දී තිබෙන ඉඩම් සහ පොලිස් බලතල එසමයෙහිදී ද දැඩි ලෙස සංවාදයට තුඩු දී තිබේ.ඉන්දු - ලංකා ගිවිසුම පිළිබඳව එවකට ද්‍රවිඩ එක්සත් පෙරමුණේ සභාපති එම්. සිවසිදම්බරම් සහ එහි ලේකම් අප්පාපිල්ලේ අමිර්තලිංගම් රජිව් ගාන්ධි වෙත ලිපියක් යවමින් සඳහන් කළේ උතුරු නැගෙනහිර සිටින සිංහල පොලීසිය සහ හමුදාව පිළිබඳව තමන්ට විශ්වාසයක් නොමැති බවයි. එලෙසම 1983 න් පසු පිහිටවූ හමුදා කඳවුරු ඉවත් කළ යුතු බව ද ග්‍රාමාරක්ෂකයින් නිරායුධ කළ යුතු අතර එස් ටී එෆ් කමාන්ඩෝ භටයින් ආපසු කැඳවිය යුතු බව ද සඳහන් කළේය. එම ලිපියේ තවත් තැනෙක සඳහන් වන්නේ උතුරට බලය බෙදීමේදී බලය බෙදා හැරීම සෑම අතින්ම ඉන්දියාවේ ප්‍රාන්ත රාජ්‍යයට සමාන විය යුතු බවයි. 1989 ජුලි 13 වැනිදා අමිර්තලිංගම් මහතා කොටි ත්‍රස්තවාදීන් විසින් වෙඩි තබා ඝාතනය කිරීම ද ජුලි මස සිදුවූ තවත් ශෝචනීය සිද්ධියකි.මෙම කාරණාවලින් පෙනී යන්නේ ඉන්දු - ලංකා ගිවිසුමත්, පළාත් සභා ක්‍රමය පිළිබඳවත් ඉන්දියාවේ ඇති සෘජු මැදිහත්වීම සහ ඒ සම්බන්ධයෙන් දෙමළ දේශපාලන පක්ෂවල පැවැති ප්‍රතිවිරෝධයයි. එම ගිවිසුම අස්සන් කොට හෙට දවසට වසර 26 ක් සපිරෙද්දී තවදුරටත් ඉන්දු - ලංකා සාම ගිවිසුම සහ පළාත් සභා ක්‍රමය ශ්‍රී ලාංකේය සමාජ දේශපාලන දේහය තුළ සංවාදයට තුඩු දී තිබේ.කොටි සංවිධානය ගිවිසුම් ප්‍රකාරව ඉන්දීය හමුදාවන්ට නිරායුධ කිරීමට නොහැකි විය. කොටි සංවිධානය නිරායුධ කොට උතුරු සහ නැගෙනහිර පමණක් නොව සමස්ත ශ්‍රී ලාංකේය ජනතාවටම එකම රටක් තුළ නිදහස්ව ජීවත්වීමේ වටපිටාව නිර්මාණය වූයේ මානුෂීය මෙහෙයුම හේතුවෙනි. එබැවින් කොටි සංවිධානය නිරායුධ කිරීමේ ගෞරවය සේනාධිනායකත්වයට හිමිවිය යුතුය.මානුෂීය මෙහෙයුමට සේනාධිනායකත්වය ලබා දෙමින් එය ජයග්‍රහණය සඳහා මෙහෙයවූයේ මහින්ද රාජපක්ෂ ජනාධිපතිතුමායි. එලෙසම 1985 දී වඩමාරච්චි මෙහෙයුම හෙවත් විමුක්ති මෙහෙයුම ඉන්දියාවේ කෙටි දැනුම් දීමකින් ජේ. ආර්. ජයවර්ධන ජනාධිපතිතුමා අත්හැර දැමුවත් අතිශය සංවේදී ඉන්දියානු දේශපාලන සාධකය කළමනාකරණයේ සිට බටහිර සහ යුරෝපීය දේශපාලන සාධකයන් ද තුලනය කරමින් මානුෂීය මෙහෙයුම විජයග්‍රහණයෙන් නිමා කිරීමට ද මහින්ද රාජපක්ෂ ජනාධිපතිතුමාගේ කෘතහස්ත රාජතාන්ත්‍රික පිළිවෙත ඉවහල් වූයේය.කොටි සංවිධානය භූමිය තුළ අද දවසේ ආයුධ සන්නද්ධව ක්‍රියාත්මක නොවුවත් ඔවුන්ගේ මතවාදී මුහුණුවර තවදුරටත් අවකාශය පුරා ක්‍රියාත්මක වෙමින් තිබේ. 1987 ඉන්දු - ලංකා ගිවිසුම සම්බන්ධයෙන් සිවසිදම්බරම්, අමිර්තලිංගම් ඉදිරිපත් කළ අදහස් වෙනත් මුහුණුවර වලින් ඉදිරිපත් වෙමින් තිබේ. දෙමළ ඊළමක් සඳහා වන්නා වූ මතවාදී අරගලය තවදුරටත් ගෝලීය වශයෙන් ක්‍රියාත්මකව පවතී. නමුත් ත්‍රස්තවාදය පරාජය කොට දිනාගත් නිදහස වඩාත් සුරක්ෂිත කිරීමට අද රටට අවශ්‍යව ඇත්තේ බලහත්කාරයෙන් පටවන ලද ඉන්දු - ලංකා ගිවිසුම හෝ එමඟින් ස්ථාපිත පවතින පළාත් සභා ක්‍රමයට වඩා වඩාත් අර්ථවත් වූ බලය විමධ්‍යගත කරන ක්‍රමවේදයකි.ඉන්දු - ලංකා ගිවිසුමට වසර 26 ක් සපිරෙන මේ මොහොතේ එම ගිවිසුම එහි ප්‍රතිඵල සහ එමඟින් දෙරටේ සබඳතාවන්ට සිදු වූ ධනාත්මක හෝ සෘණාත්මක බලපෑම් පිළිබඳව යළිත් සලකා බැලීමට සුදුසු කාලය උදා වී තිබේ. 1977 බලයට පත් ජයවර්ධන රජයේ වැරදි විදෙස් පිළිවෙත සහ නිවැරදි නොවූ ඉන්දියා සාධකය කළමනාකරණය කිරීම රටට අනිටු ප්‍රතිඵල ඕනෑවටත් වැඩියෙන් ලබා දුන්නේය. එම සියලු තත්ත්වයන් නිවැරදි කර ගනිමින් දෙරටේ සබඳතා ජාලය වඩාත් ශක්තිමත් කර ගැනීමට මේ මොහොත අවස්ථාවක් කර ගැනීම වැදගත්ය.ඉන්දීය ජාතික ආරක්ෂක උපදේශක, ක්‍රිෂ්ණ මෙනන් ගේ ශ්‍රී ලංකා සංචාරයත් මහින්ද රාජපක්ෂ ජනාධිපතිතුමාගේ විශේෂ දූතයෙකු ලෙස ආර්ථික සංවර්ධන අමාත්‍ය බැසිල් රාජපක්ෂ මහතාගේ ඉන්දීය සංචාරයත් දෙරටේ සබඳතා වඩා අර්ථවත් වීමට වැදගත් වේ. ඉන්දු - ලංකා ගිවිසුමේ සෘණාත්මක තැන් නිවැරදිව කියවා ගැනීමටත් ශ්‍රී ලංකාවට සුදුසු සහ වඩාත් යෝග්‍ය බලය විමධ්‍යගතකරණයකට ඉන්දියාවේ නම්‍යශීලි විදෙස් පිළිවෙත ද මේ මොහොතේ දෙරටේ සබඳතා ජාලය ශක්තිමත් කිරීමට අත්‍යවශ්‍ය වන්නේය.ඉන්දු - ලංකා ගිවිසුම අස්සන් කිරීමෙන් අනතුරුව යළි සිය රට බලා පිටත්ව යාමට පෙර සම්මාන ආචාර පෙළපාළියේදී රජිව් ගාන්ධි අග්‍රාමාත්‍යවරයාට නාවික සෙබළෙකු රයිෆල් බ‍ඳෙන් පහර දීමට උත්සාහ කිරිම එදා එම ගිවිසුමට රටේ ජනතාව තුළ පැවැති විරෝධය කෙතරම්දැයි? කියන කාරණය නිරූපණය කරන කදිම සංකේතයකි.එවකට අග්‍රාමාත්‍ය ආර්. ප්‍රේමදාස මහතා ද ඉන්දු - ලංකා ගිවිසුම පිළිබඳව දැක්වූයේ විරෝධ ආකල්පයකි. එවක රජයේ ඇමැතිවරයකු වූ ගාමණි ජයසූරිය මහතා ගිවිසුමට විරෝධය පළ කොට තමන් දැරූ සෞඛ්‍ය ඇමැති ධූරයෙන් ඉල්ලා අස්විය. මහින්ද යාපා අබේවර්ධන මන්ත්‍රීවරයා පාර්ලිමේන්තු මන්ත්‍රී ධූරයෙන් ඉල්ලා අස්වූයේ ද ගිවිසුමට විරෝධය පළ කරමිනි. එවකට ශ්‍රී ලංකා නිදහස් පක්ෂ නායිකා සිරිමාවෝ බණ්ඩාරනායක මැතිනිය පිටකොටුව බෝධීන් වහන්සේ අභියස විරෝධතා සත්‍යග්‍රහයක ද නිරත වූවාය.මෙම ඓතිහාසික තොරතුරු සියල්ල හෙළිදරව් කරන්නේ ඉන්දු - ලංකා ගිවිසුමට ඇති ප්‍රතිවිරෝධයයි. මධ්‍යම හා වයඹ පළාත් සභා ඡන්ද විමසීම හා සමඟ උතුරු පළාත් සභා ඡන්ද විමසීමට ද අවශ්‍ය කටයුතු දැන් සිදු කෙරෙමින් පවතී. උතුරු පළාතේ ජනතාවට පළාත් සභා ක්‍රමය ස්ථාපිත කොට වසර 25 කට පසු තම පළාත් සභාවට නියෝජිතයන් තෝරා පත් කර ගැනීමේ අවස්ථාව උදා වී තිබේ.ජනවාර්ගික ප්‍රශ්නයට පවතින පළාත් සභා ක්‍රමය ප්‍රශස්තතම විසඳුම නොවන බව දැන් මනාව පෙනී ගොස් ඇත. නමුත් දිවයිනේ සෙසු පළාත්වල ජනතාව භුක්ති විඳින නියෝජන ක්‍රමයේ අවස්ථාව උතුරට අහිමි කිරීමේ හැකියාවක් ද නැත. එබැවින් නියෝජන ක්‍රමයක් ලෙස සලකා උතුරු පළාත් සභා ඡණ්ද විමසීම පැවැත්විය යුතුය.සංවාදයට තුඩු දී තිබෙන ඉඩම් හෝ පොලිස් බලතල හෝ සම්බන්ධයෙන් මෙන්ම බලය විමධ්‍යගත කළ යුතු ඒකකය, ප්‍රමාණය ආදිය පිළිබඳව විශේෂ පාර්ලිමේන්තු කාරක සභාවේදී එකඟතාවක් ඇති කර ගැනීම නියෝජිත ප්‍රජාතන්ත්‍රවාදය පිළිගන්නා වූ සෑම දේශපාලන පක්ෂයකම යුතුකමක් මෙන්ම වගකීමක් ද වන්නේය.සුජාත නොවූ ඉන්දු - ලංකා ගිවිසුමත් එමඟින් ස්ථාපිත පළාත් සභා ක්‍රමයත් පාරිශුද්ධ කිරීමට දැන් සුදුසු කාලය එළඹ තිබේ.වසර 26 ක් සපිරෙන ඉන්දු - ලංකා ගිවිසුම වඩාත් ප්‍රශස්ත ගිවිසුමක් වීමට නම් අනිවාර්යයෙන්ම එමඟින් ස්ථාපිත පළාත් සභා ක්‍රමය ප්‍රතිශෝධනයකට ලක් විය යුතුය. එම කාර්යය ආණ්ඩුවට පමණක් පැවැරෙන වගකීමක් නොවේ. නම් කර තිබෙන පාර්ලිමේන්තු කාරක සභාව එම වගකීම පැවරුණු ආයතනයයි. පාර්ලිමේන්තුව නියෝජනය කරන සියලු දේශපාලන පක්ෂ තම පාර්ලිමේන්තු ක්‍රියාවලියේ වගකීමක් වන නන්විධ කාරක සභා නියෝජනය කිරීම පාර්ලිමේන්තු විශේෂ කාරක සභාවට ද ආදේශ කර ගනිමින් එම කාරක සභාව යථාර්ථයක් කිරීමට දායකත්වය ලබා දිය යුතුය.ඒ සඳහා ඉන්දු - ලංකා ගිවිසුමේ එක් පාර්ශ්වකරුවකු වන ඉන්දියාවට ද වගකීමක් පවතී. එම වගකීම නම් දෙමළ ජාතික සන්ධානය පාර්ලිමේන්තු විශේෂ කාරක සභාව නියෝජනය කරන තැනට තල්ලු කිරීමයි. 1977 වැරදි දේශපාලන පිළිවෙත අත්හදා බැලු එක්සත් ජාතික පක්ෂය ද වගකීම පැහැර හැරීම පසෙකලා ඓතිහාසික වරද නිවැරදි කිරීමට පාර්ලිමේන්තු විශේෂ කාරක සභාව නියෝජනය කළ යුතුය. ඉතිහාසය කෙසේ වුවත් වර්තමානය තුළ ජනතා විමුක්ති පෙරමුණ සුබවාදී අනාගතයක් උදෙසා විශේෂ පාර්ලිමේන්තු කාරක සභාව නියෝජනය කිරීම ජාතික අවශ්‍යතාවකි.ජූලි මාසය අතීතයේදී මළ ජූලියක් හෝ ජූලි හතක් වූයේය. නමුත් වර්තමානය තුළ ජූලි මාසය අලුත් ඇසකින් බලා රිදී ජූලියක් හෝ රජත ජූලියක් කිරීමට තම යුතුකම් හා වගකීම් ඉටු කිරීමට සියලු දේශපාලන පක්ෂ වලට නිවැරදි දැක්ම හෙවත් සම්මා දිට්ඨිය පහළ වේවා! යි අපි ප්‍රාර්ථනය කරමු.ඉන්දික ජයරත්න කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=ab1307282</link>
    <topic>සංවාද මණ්ඩපය</topic>
    <author>සංවාද සටහන</author>
    <content>කෝප් කමිටු සභාපති හා ජ්‍යෙෂ්ඨ අමාත්‍යඩීව් ගුණසේකරසමස්තයක් ලෙස අපේ නිරීක්ෂණ අනුව රාජ්‍ය ආයතනවල ගිය වසරට වඩා මේ වසරේ ප්‍රගතියක් දකින්න තියෙනවා. 2012/13 කාල පරිච්ඡේදය තුළ අපේ කමිටුවෙන් රාජ්‍ය ආයතන 247න් 244ක් විමර්ශනයට ලක් කළා. පසුගිය වසරේ අපේ විමර්ශනයට ලක්වුණේ රාජ්‍ය ආයතන 229ක්. අපේ විමර්ශන කටයුතුª ගැන පිටු 320ක වාර්තාවක් අපි පාර්ලිමේන්තුවට ඉදිරිපත් කර තියෙනවා. මීට කලින් රාජ්‍ය ආයතන 32ක් ගැන අතුරු වාර්තාවක් පාර්ලිමේන්තුවට ඉදිරිපත් කළා. ඉතිරි ආයතන 212 ගැනයි මේ වාර්තාව ඉදිරිපත් කරල තියෙන්නේ.ගිය වසරට වඩා රාජ්‍ය ආයතන 38ක් තම ලාභය වැඩිකරගෙන තිබෙනවා. ඊළඟට වාණිජ රාජ්‍ය ආයතන 72 න් 16යි අලාභයෙන් දුවන්නේ. ඒ 16න් 14ක් පසුගිය අවුරුදු තුනේම අලාභයි දිගින් දිගටම.ඒ ආයතන භාණ්ඩාගාරයට, විගණකාධිපතිට ඉදිරිපත් කළ වාර්තා අනුවයි මේ නිරීක්ෂණ අපි කළේ.මේ පාර තත්ත්වය පැහැදිලි කර ගන්න අපි විග්‍රහයක යෙදුණා. වෙනදා නොකරන පරිදි ලාබ ලබන ආයතන මොනවද කියල නම් සඳහන් කරල ඉදිරිපත් කරල තියනවා. ඊළඟට ලාබ ලබන ආයතන ලාබ වැඩිකර ගත් ආයතන වෙනම ඉදිරිපත් කරල තියෙනවා.පාඩු ලබන ආයතන පාඩු වැඩිවුණ ආයතන වෙනම ඉදිරිපත් කර තියනවා. ලාබ ලබපු ආයතන අලාබ වූ ඒවා වෙනම ඉදිරිපත් කර තියෙනවා. අලාබ වුණ ආයතන ලාබ ලබන තත්ත්වයට පත්කරගත් ආයතනත් වෙනම ඉදිරිපත් කර තියෙනවා.රාජ්‍ය ආයතන 244න් රාජ්‍ය වාණිජ ආයතන 72යි තියෙන්නේ ලාබ අලාබ ගණන් බලන්න පුළුවන් ආයතන. අනෙක් ආයතන ලාබ අලාබ ගණන් බලන ඒවා නෙවෙයි. ඒව රජයෙන් මුදල් වෙන් කරන විශ්වවිද්‍යාල වගේ මුදල් වැය කිරීම පමණක් බලන ආයතන. මේවා බිස්නස් නැතිනම් වාණිජ නොවන ආයතන.මේ වාණිජ රාජ්‍ය ආයතන තමයි ආර්ථිකයට දායක වෙමින් පෞද්ගලික ආයතනත් සමඟ තරගකරමින් කටයුතු කරන්නේ. සමස්ත අලාභය ගත්තම එයින් සියයට 98ක් ම අයිතිවන්නේ රාජ්‍ය ආයතන හතරකට.ඛනිජ තෙල් සංස්ථාව, විදුලිබල මණ්ඩලය, ශ්‍රී ලංකන් හා මිහින් ලංකා ආයතනය ඒ හතරයි. මේවා අලාබ ලැබීමට හේතුවුණ සාධක අතර පොදු සාධකත් තියෙනව. එක් එක් ආයතනයට සීමා වුණ නිශ්චිත සාධකත් තියෙනවා.එක සාධකයක් නෙමේ සාධක ගණනාවක් තියෙනවා. ආයතනයෙන් ආයතනයට ඒ සාධක වෙනස් වෙනවා.විදුලිබලය ගත්තම ඒකෙ තියෙනව අලාභයට හේතුවුණ සාධක හුඟක්.විදුලිය සම්පූර්ණයෙන් ජලයෙන් නිපදවන කාලේ විදුලිබල මණ්ඩලයට පාඩුවුණේ නැහැ. මණ්ඩලය පාඩු ලබන්න පටන්ගත්තේ ඉන්ධනවලින් වැඩි වැඩියෙන් විදුලිය නිපදවන්න පටන්ගත්තට පස්සෙයි. ඉන්ධන මිල ඉහළ යනකොට ඒ සඳහා යන මුදල් දරාගන්න බැරිවුණාම තමයි පාඩුව ඇති වෙන්නේ.අනෙක විදුලිබල මණ්ඩලය යටතේ 18000 සේවකයෝ ඉන්නවා. අද වෙනකොට සියයට 94කට විදුලිය ලබාදී තියෙනවා. ඉහළ මන්දිරයේ සිට පැල්පත දක්වා එකම ආයතනයක් යටතේ මේ කාර්යය අමාරුවෙන් කරල තියෙනවා. මේ අමාරු කාර්යය කරන්නෙත් පැරැණි ගිණුම් ක්‍රමයක් යටතේ. පිරිවැය වියදම් හරියට ගිණුම් ගත කරන ක්‍රමයකට මේ ආයතනය යන්න ඕන. අද ඒක හරියට ගණන් බලන්න බැහැ. එක තැනක විදුලිය ජනනය කරල තවත් තැනකට අරන් යනවා. එතනින් තමයි නැවත විදුලිය බෙදාහැරීම සිදුකරන්නේ.එතැන විදුලිය ජනනය, සම්ප්‍රේෂණය හා බෙදාහැරිම විදියට ක්‍රියාවලි තුනක් වෙනවා. ඒ ඒ තැන පිරිවැය හරියට ගණනය කරන්න ඕන. මේ තියෙන පැරැණි ගිණුම් ක්‍රමයට ඒක කරන්න බැහැ. මේක පොඩි කඩයක් නෙමේනෙ. ඉතාම විශාල සංකීර්ණ ක්‍රියාවලියක් මෙතන සිදුවෙන්නේ. රටටම විදුලිය දෙන මෙතන හරි වියදම් ගණන් බැලීමක් ගිණුම්ගත කරණයක් නොවේ නම් එතන දූෂණයට අක්‍රමිකතාවට ඉඩක් ලැබෙනවා. ඒ නිසා අදාළ නවීන ගිණුම් ක්‍රමයකට යන්න ඕන. එතකොට ඔය තියන හුඟක් අඩුපාඩුකම් විදුලිබල මණ්ඩලයේ හදාගන්න පුළුවන් වෙයි.ඛනිජ තෙල් සංස්ථාව පාඩු ලබන්නේ තවත් හේතු උඩ. ඛනිජ තෙල් සංස්ථාව විදුලිබල මණ්ඩලයට ශ්‍රී ලංකන් එකට, මිහින් ලංකා එකට, දුම්රියට, ලංගමයට දෙන තෙල්වලට සල්ලි හරියට ලැබෙන්නේ් නැහැ. ඒ මුදල් නොලැබෙනවා නම් ඒක භාණ්ඩාගාරයට දරාගන්න වෙනවා. මේ සල්ලි පැට්‍රෝලියම් එකට ලැබෙනවා නම් ඒ ආයතනය පාඩු ලබන්න හේතුවක් නැහැ. එතකොට මේක එක ආයතනයක ප්‍රශ්නයක් නෙවෙයි ආයතන පද්ධතියක ප්‍රශ්නයක් වෙනවා.අනික් අතට මේක රජයේ ප්‍රතිපත්තියටත් බලපාන කාරණාවක්.දැන් රජයේ සංකල්පය විදුලිය සැමට කියන ප්‍රතිපත්තියනේ. සංකල්ප එතකොට ප්‍රතිපත්තියක් වෙනවා මුළු ලංකාවේම ජනතාවට විදුලිය ලබා දෙන්න. ඒක සාධනීය කාරණාවක්. සමාජ සංවර්ධනයට ලොකු බලපෑමක් කරන තැනක්. නමුත් ප්‍රශ්නය වන්නේ සියයට පනහ හැට තියෙන කොට වගේ නෙමෙයි සියයට 90කට විදුලිට දෙනකොට අලුත් ප්‍රශ්න මතුවෙනවා. එතකොට මෙතන වියදම වැඩිවෙන කොට ඒක දරාගන්න බැරි පිරිසක් ඇති වෙනවා. මැතිවරණවලදී රක්ෂා දීමටත් වැඩිය ආකර්ෂණීය සටන් පාඨය වෙලා තියෙන්නේ් විදුලිය ලබා දීම. නමුත් මෙතන බලන්න ඕන ආර්ථික සාධකයක්. දැන් තමයි ඒක බලන්න වෙලා තියෙන්නේ.මෙතැන වියදම වැඩියි කියල ප්‍රශ්නයක් තියෙනවා. අනිත් පැත්තෙන් විශාල පිරිසක් ඉන්නවා ආදායම් අඩු මට්ටමේ කට්ටිය. මිල වැඩි කරන කොට ඒ අයට දැනෙනවා වැඩියි. එතකොට ඇති හැකි අයට වැඩි බරකුත් නැති බැරි අයට අඩු බරකුත් දාන්න වෙනවා.ශ්‍රී ලංකන්, මිහින් ලංකා ආයතනවල තියෙන්නේ වෙනම ප්‍රශ්නයක්. මේ ආයතන දෙක පටන් ගන්න කොට විශාල මූල්‍ය ප්‍රාග්ධනයක් දැරිය යුතු මේ ආයතන දෙක එවැනි මූල්‍ය ප්‍රාග්ධනයක් නැතුව රාජ්‍ය බැංකු දෙකෙන් ණය අරන් පටන් අරන් තියෙන්නේ.ඒ ණය ගෙවලත් නැහැ. පොලී ගෙවලත් නැහැ. මේ රාජ්‍ය බැංකු දෙක තමා මේ රටේ බැංකු ක්‍රමයෙන් සියයට 70ක් පාලනය කරන්නේ. මේ බැංකු දෙකේ ක්‍රියාකාරිත්වයට ඇති වන මේ බලපෑම අවසානයේ රටේ මූල්‍ය පද්ධතියට බලපානවා.මේ තත්ත්වය නිවැරැදි කරන්න අපි නිර්දේශ 17ක් අපේ වාර්තාවෙන් ඉදිරිපත් කරල තියනවා. ඒව මේ සියලු ආයතනවලට බලපානවා. ඒ ඒ ආයතනවලට නිශ්චිත වශයෙන් කියපු කාරණා මම මුලින් අර කිව්වේ. ඊට පස්සේ පොදුවේ නිර්දේශ 17ක් ඉදිරිපත් කළා.ප්‍රධානම නිර්දේශය මේ අධ්‍යක්ෂ මණ්ඩලවලට පත්කරන අය ඉගෙනීමක් තියෙන දැනුම හා නිපුණත්වයක් ලැබූ අදාළ විෂය ගැන දැනුමක් සහිත අය වෙන්න ඕන. බැංකුවක් නම් බැංකු ක්‍රමය ගැන දැනුමක් ඇති අයෙක් විය යුතුයි. බෙහෙත් ද්‍රව්‍ය නම් ඖෂධ ගැන දැනුමක් ලැබූ අයෙක් විය යුතුයි.ඉස්සර වගේ නෙමේ මේ සභාපතිවරුන් සාමාන්‍යාධිකාරිවරු ඇතුළු ඉහළ විධායකයනුත් වෘත්තීමය වශයෙන් සුදුසුකම් ලැබූ අය විය යුතුයි. මේවට පත්කරන අය ආණ්ඩුවේ හිතවාදීන් විශ්වාසය තැබිය හැති අය වෙන්න ඕන. ඔවුන් දක්ෂ දැනුම තියන අයත් විය යුතුයි. නැතුව තම හිතවතුන් විතරක් කියල ඉහළ අය පත්කරල මේ ආයන කාර්යක්ෂමව කරගෙන යන්න අමාරුයි.අපි දැකපු මේ ආයතනවල තිබෙන ලොකු ප්‍රශ්නයක් තමයි මේ ක්ෂේත්‍රය සුදුසුකම් ලැබූ ගණකාධිකාරීවරුන්ගේ හිඟය. මේක ඒ ආයතන ඉදිරියට ගෙනියන්න ලොකු තර්ජනයක්. සුදුසුකම් තියන අය ඇදගන්න තරම් ඒ ආයතන ගෙවන පඩි ප්‍රමාණවත් නැහැ. රාජ්‍ය ආයතනය තිස්දහසක් ගෙවනව නම් පුද්ගලික අංශය ලක්ෂයක් ගෙවනවා. හොඳ සුදුසුකම් ලැබූ අය එන්නේ නැහැ.මේක රාජ්‍ය අංශයට යළි සලකා බලන්න වෙනවා. සුදුසුකම් ලැබූ අය ඇදගන්න මේ අංශයේ පඩි ඉහළ දාන්න ඕන කරනවා. නිකම්ම ගණකාධිකාරීන් නොව පිරිවැය ගණකාධිකාරීන්, වරලත් ගණකාධිකාරීවරුන් වගේ අය මේ රුපියල් කෝටි ප්‍රකෝටි මුදල් අතගාන ආයතනවල මූල්‍ය පරිපාලනයට යොදවන්න අවශ්‍යයයි.තවම ඛනිජ තෙල් සංස්ථාවට මූල්‍ය කළමනාකාරවරයෙක් නැහැ. ඉන්නේ වැඩබලන මූල්‍ය කළමනාකාරවරයෙක්. ඒ දෙන පඩියට සුදුසුකම් තියන කෙනෙක් ගන්න බැහැ.අනෙක් ප්‍රධාන කාරණාව තමයි මේ හුඟක් රාජ්‍ය ආයතනවල අභ්‍යන්තර ගිණුම් විගණනය දුර්වලයි. මේ අංශය ශක්තිමත් කරන්න ඕන. අභ්‍යන්තර විගණනය ශක්තිමත් කිරීමෙන් තමයි එදිනෙදා සිදුවිය හැකි අක්‍රමිකතා වළක්වන්න පුළුවන්.අපි දැන් රාජ්‍ය ආයතනවල වාර්ෂික වාර්තා මාස තුනෙන් තුනට පාර්ලිමේන්තුවට ඉදිරිපත් කරන්න යනවා. එතකොට අවුරුද්දක් යනකම් බලා ඉන්න ඕන නැහැ. මොකද අපි මේ නිරීක්ෂණ, පරික්ෂණ කරන්නම මාස 12 – 15ක් අතර කාලයක් යනවා. වාර්තාව එනකොට පෙරහර ගිහින්. එතකම් ඉන්න අවශ්‍ය නැහැ. අපි අදහස් කරනවා වාර්තා අවසන් කරන්න කරන්න මාස තුනෙන් තුනට වාර්තා ඉදිරිපත් කරන්න. එතකොට ඒවා පාර්ලිමේන්තුවේ විවාද කරන්න පුළුවන්.දැන් වාර්ෂික වාර්තා ඉදිරිපත් කිරීම වෙනදාට වැඩිය හොඳයි කියන්නේ් මීට අවුරුදු කීපයකට කළින් අවුරුදු 10ක් ගිහිල්ලත් වාර්තා ඉදිරිපත් නොකළ අවස්ථා තිබුණා. 2009 වාර්ෂික වාර්තාවලින් සියයට 82ක් ඉදිරිපත් කරල තියනවා. 2010 දි සියයට 71ක් එවල තියෙනවා.ඇතැම් රාජ්‍ය ආයතනවල මුදල් සැලසුමක් දකින්න ලැබෙන්නේ නැහැ. මෙහෙම සැලසුමක් නැතිවුණහම මුදල් ද්‍රවශීලත්වය පවත්වාගෙන යාම ප්‍රශ්නකාරී වෙනවා. මුදල් අවශ්‍යතා සඳහා වරින් වර ණය, බැංකු අයිරා පහසුකම් ලබාගන්න වෙනවා.විගණකාධිපතිවරයා මේ රාජ්‍ය ආයතන සමහරක ගිණුම් අසතුටුදායක බව ප්‍රකාශ කර තිබෙනවා. තවත් ආයතන කීපයක ගිණුම් ප්‍රතික්ෂේප කරලත් තියෙනවා.අපි මෙවර රාජ්‍ය ආයතන 244ක් අපේ කමිටුවෙන් විමර්ශනයට ලක් කළා. 2010 ට කළින් කමිටුව විමර්ශනය කළේ ආයතන 20ක් 25ක් වගේ ප්‍රමාණයක්. අපි පාර්ලිමේන්තුව රැස්නොවන දිනවලත් රැස්වෙලා අනුකමිටු තුනකුත් පත්කරල ඒ මාර්ගයෙන් විමර්ශනය කළේ. ඉතිහාසයේ පළමු වරටයි කෝප් කමිටුවක් මේ තරම් රාජ්‍ය ආයතන ප්‍රමාණයක ගිණුම් පරීක්ෂා කරල පාර්ලිමේන්තුවට වාර්තාවක් ඉදිරිපත් කරල තියෙන්නේ.සංවාද සටහනසරත් පෙරේරාකුරුණෑගල දිස්ත්‍රික් පාර්ලිමේන්තු මන්ත්‍රීශාන්ත බණ්ඩාරදයාසිරි ජයසේකර මන්ත්‍රීතුමා‍‍ගේ ශ්‍රී.ල.නි.ප ආගමනය වයඹ ජනතාවට ආශිර්වාදයක් වේවිද?ඇත්තටම ආශිර්වාදයක් වෙනවා. ආණ්ඩුවට එරෙහි දේශපාලන බලවේගයක් අඩපණ වෙනවා කියන්නේ ආණ්ඩුවට එරෙහි විපක්ෂයේ බලය අඩු වෙනවා කියන්නේ ඇත්තට‍ම එය ආණ්ඩුවට ශක්තියක් වෙනවා. දයාසිරි ජයසේකර මන්ත්‍රීතුමා කියන්නේ වයඹ ජනතාවගේ විතරක් නෙමෙයි ජාතික දේශපාලනයේ යම් වැඩ කොටසක් කරපු කෙනෙක්. ඔහු ජාතික දේශපාලනයේ නමක් දිනා ගත් කෙනෙක්. ඒ නිසා ඒ නිසා එවැනි විපක්ෂයේ චරිතයක් ආණ්ඩුවට ආපු එක අපට වාසිදායකයි.දයාසිරි මන්ත්‍රීතුමාගේ ආගමනයත් එක්කම වයඹ පළාතේ ඇතිව තියෙන නව දේහපාලන පෙළ ගැස්ම‍ මොන වගේද?වෙනත් මැතිවරණවලට වඩා එජාපයේ තිබුණ පෙළ ගැස්මට වඩා අද වයඹ එජාපය අන්ත අසරණ වෙලා තියෙනවා. ඒ නිසා දයාසිරි මන්ත්‍රීතුමාගේ ආගමනයත් එක්කම එ.ජා.පයේ විශාල පිරිසක් අප සමඟ එක් වෙමින් සිටිනවා.ඒ ජනතා පෙළ ගැස්ම කාටවත් වලක්වන්ඩ බැහැ. ගම් මට්ටමින් විශාල එ.ජා.ප සමාජිකයන් පිරිසක් අප සමඟ එක් වෙමින් සිටිනවා. ඒ නිසා එ.ජා.පයේ විශාල සෝදා පාළුවක් සිදු වෙනවා. එය වෙන කවරදාකටත් වඩා ඉතාම දරුණු එකක්.දයාසිරි මන්ත්‍රීතුමාගේ ආගමනය ආණ්ඩුවේ එ.ජ.නි.ස අනෙත් අපේක්ෂකයන්ට ගැටලුවක් වෙලා නැද්ද?මෙහෙමයි ජාතික වශයෙන් වටිනාකමක් තියෙන ජනප්‍රිය පුද්ග‍ලයෝ එ.ජ.නි.ස අපේක්ෂක ලැයිස්තුවට එක් වෙන කොට මනාප ක්‍රමය ඇතුළේ ගැටලුවක් ඇති වෙනවා. නමුත් ඒක සාමාන්‍ය දෙයක්. විපක්ෂයේ දක්ෂයෙක් සහ මුළු රටේම අවධානය දිනා ගත් කෙනෙක් ආණ්ඩුවේ අපේක්ෂක ලැයිස්තුවට එක් වෙන කොට ඒක දැනට සිටින අයට අභියෝගයක් වෙනවා. ඒක ඉතින් සාමාන්‍ය දෙයක්.දයාසිරි මන්ත්‍රීතුමාගේ ආගමනයට වයඹ පළාත් සභාවට කුරුණෑගල දිසාවෙන් තරඟ කරන එ.ජ.නි.ස අපේක්ෂකයන්ගේ විරෝධයක් තියෙනවාද?ශ්‍රිලංකා නිදහස් පක්ෂයේ තින්දු තීරණ ගන්නේ අපේ පක්ෂයේ මධ්‍යම කාරක සභාවයි. එතැන තීන්දු තීරණ ගන්නේ පුද්ගලයන්ගේ වටිනාකම් දිහා බලලා නෙමෙයි. පක්ෂයේ වටිනාකම් දිහා බලලයි. ඒ නිසා බහුතර මතයට අනුව මේ වෙලාවේ දයාසිරි මන්ත්‍රීතුමාට ඉඩකඩ දෙමු කියලා ජනාධිපතිතුමා කිව්වා. ඒ අනුව සියළුම ආසන සංවිධායකවරු, පාර්ලිමේන්තු සහ පළාත් සභා මැති ඇමැතිවරු ඊට කැමැත්ත ප්‍රකාශ කළා.ඒ නිසා විරෝධයක් ඇති වෙන්ඩ හේතුවක් වුණේ නැහැ.වයඹ මැතිවරණ සටනේදී දයාසිරි ජ‍යසේකර මන්ත්‍රීතුමාට එ.ජ.නි.සයේ සියලුදෙනාගේ සහයෝගය ලැබෙයිද?මෙවර පළාත් සභාවට කුරුණෑගල දිසාවේ එක් එක් ආසනවලින් ගත්තොත් සමහර ආසනවලින් අපේක්ෂකයෝ තුන්දෙනෙක් විතර දාලා තියෙනවා. ඒ නිසා සමහර වෙලාවට ආසන සංවිධායකයන්ට සහ මැති ඇමැතිවරුන්ට සමහර වෙලාවට කාල වේලාව බෙදා ගැනීම අසිරු වෙන්ඩ පුළුවන්. නමුත් දයාසිරි මන්ත්‍රීතුමාට පොදුවේ ගත්තාම සියලුදෙනාගේම සහයෝගය නොඅඩුව ලැබෙයි.ඒ වගේම එතුමාට ජනතාවගේ තියෙන ඒකරාශීවීම සහ ස‍හයෝගය ඉතා ඉහළ මට්ටමක මේ ආරම්භයේදීම තියෙන තත්ත්වය එක්ක බැලුවාම එතුමාගේ ඒ ගමන වලක්වන්ඩ කවුරුත් උත්සාහ කරන එකක් නැහැ.දයාසිරි මන්ත්‍රීතුමා ගැන වයඹ ජනතා‍වගේ නැත්නම් කුරුණෑගල දිසාවේ ජනතා‍වගේ තියෙන ආකල්පය මොකක්ද?ජනතා‍වගේ විශාල කැමැත්තක් තියෙනවා. එතුමා ආණ්ඩුවට පැමිණීමත් එක්කම විශාල පිබිදීමක් තියෙනවා.ඒ කියන්නේ එතුමා ආවේ නැතිනම් ආණ්ඩුවට විශාල පිබිදීමක් ඇති වෙන්නේ නැහැ කියන දෙයද?එතුමා අවේ නැහැ කියලා ආණ්ඩුව පරාජයට පත් වෙන්නේ නැහැ.අපි එතුමා ආණ්ඩුවට ආවත් නැතත් හොඳ ජයග්‍රහණයක් ලබනවා. ඒකේ කතා දෙකක් නැහැ. නමුත් එතුමාගේ ආගමනයත් එක්කම වයඹ පළාතෙන් ආණ්ඩුව සුවිශාල උණුසුම් විදියේ වාර්තාගත ජයග්‍රහණයක් ලබනවා. දැන් බලන්ඩ ගියවර වයඹ පළාත් සභාව එ.ජ.නි.ස ය ජය ගත්තේ සමානුපාතික ඡන්ද ක්‍රමයේ යටතේ කවදාවත් ලබන්ඩ බැහැ කියන තුනෙන් දෙකේ ඡන්ද ප්‍රතිශතයක් ලබාගෙනයි. ඒ වෙනකොට එ.ජා.ප‍යේ කවුරුත් ආණ්ඩුවට‍ ඇවිත් හිටියේ නැහැ.නමුත් ආණ්ඩුව එදාත් වාර්තාගත ජයක් ලැබුවා.එතුමාගේ පැමිණීමත් එක්කම මෙවර එය තව තවත් වාර්තාගත ජයක් වෙනවා.දයාසිරි මන්ත්‍රීතුමා ආණ්ඩුවට ආවේ එක්තරා විදියක අවදානමක් දරාගෙන තරුණ මන්ත්‍රීවරයෙක් විදියට ඒ අවදානම ගැන ඔබට දැනෙන්නේ මොකක්ද?ඇත්තටම අ‍පේ පක්ෂයට ඒ විදියට එක් වෙන අය ගැන එවැනි දේශපාලඥයන්ගේ ‍දේශපාලන ආනගතය ගැන අපේ පක්ෂයේ වගකීමක් තියෙනවා. අනිත් එක ඒ අය එන්නේ යම් විදියකට සාකච්ඡා කරලා. ඒ එන අයට වගකීමක් අ‍පේ පක්ෂයේ නැතිනම් ඔවුන් එකතු වෙන්නේ නැහැනේ. ඒ නිසා දයාසිරි මන්ත්‍රිතුමාට සුදුසු තැන ජනාධිපතිතුමා විසින් ලබා දේවි.මෙවර කුරුණෑගල දිසාවේ එ.ජ.නි.ස ලැයිස්තුවේ තරුණ මුහුණු රැසක් තිබෙන බව කි‍යවෙනවා. තරුණ ජවය පළාත් සභාවට මොන විදියට යෙදවිය යුතුද?තරුණ පිරිස් පළාත් සභාවට යාම ඉතාම හොඳ දෙයක්. නමුත් ඉදිරි පළාත් සංවර්ධන වැඩපිළිවෙළේදී තරුණ සහ ජ්‍යෙෂ්ඨ දේශපාලඥයන්ගේ මුසුවකින් යුතු වැඩ පිළිවෙළක් සැකසිය යුතුයි. සමහරු පළමු වතාවට පළාත් සභාවට එන්නේ. ඉතින් ඒ අයට අද්දැකීම් අඩුයි.වයඹ පළාත් සභාව එ.ජ.නි.ස පාළනයක් යටතේ පළාත් සභාවේ පරිපාලනමය වෙනසක් විය යුතුයි කියලා ජනතා‍වගේ අදහසක් තියෙනවාද?ඇත්තටම ජනතාවට පිල් මාරුවක් නෙමෙයි අවශ්‍ය. ඔවුන්ට අවශ්‍ය වෙලා තියෙන්නේ පළාත් සභාවේ පාලනය කරන ප්‍රධාන තැන වෙනසක්. මොකද කාලයක් තිස්සේ එකම පුද්ගයකු සිටින විට ජනතාවට එවැනි අදහසක් එන්ඩ පුළුවන්. හිටපු ප්‍රධාන ඇමැතිතුමාත් විශාල වැඩ කොටසක් කරලා තියෙනවා. නමුත් ජනතාව ඒවා ‍මොනතරම් දුරට උරාගත්තාද කියන දෙය තමයි ප්‍රශ්නය.දයාසිරි මන්ත්‍රීතුමා සමඟ තවත් එ.ජා.ප සමාජිකයෝ ආණ්ඩුවට එනවාද?ඇත්තමට විශාල පිරිසක් එ.ජා.පය දාලා ආණ්ඩුවට එනවා. දයාසිරිට එ.ජා.ප සමාජිකයන්ගේ ලොකු ප්‍රසාදයක් තියෙනවා. ඒ නිසා වෙනදාට වඩා ‍එන පිරිස වැඩියි. එ.ජා.ප යේ සිටින ප්‍රාදේශීය සභා මන්ත්‍රීවරුන්ගෙන් වැඩි පිරිසක් දයාසිරි සමඟ ආණ්ඩුවට එනවා.හොඳයි මේ වෙලාවේ දයාසිරි ජයසේකර හිටපු මන්ත්‍රීතුමා පිළිගැනීමට සංවිධානය කර තියෙන රැස්විම්වලදී ඔහුට ලැබෙන ප්‍රතිචාර කොහොමද?දයාසිරි හිටපු මන්ත්‍රීතුමා අපේ ජ්‍යෙෂ්ඨතම ඇමැතිවරයකු වන අනුර ප්‍රියදර්ශන යාපා ඇමැතිතුමා සමඟයි මේ පිළිගැනීමේ උත්සවවලට යන්නේ. පඩුවස්නුවර ආසනය විතරක් ගත්තොත් එජාපයේ අතිවිශාල පිරිසක් දයාසිරි මන්ත්‍රිතුමා සමඟ ඇවිත් හිටියා.වයඹ මහ ඇමැතිකමට එන්ඩ ඔබේ තිබුණු හීනය සුන් වුණා නේද?නැහැ මට එහෙම හීනයක් තිබුණේ නැහැ. නමුත් ජනතා‍වගේ ඉල්ලීමක් නම් තිබුණා. අනිත් දෙය තමයි මට ‍අපේ පක්ෂයේ ජ්‍යෙෂ්ඨයන්වන මෛත්‍රීපාල සිරිසේන මහ ලේකම්තුමා සහ බැසිල් රාජපක්ෂ මැතිතුමා උපදෙස් දුන්නේ මගේ දේශපාලන අනාගතය තියෙන්නේ පාර්ලිමේන්තු දේශපාලනයේ මිසක් පළාත් දේශපාලනයේ නෙමෙයි කියලායි. ඒ නිසා එතුමාලා පැහැදිලිව මට කිව්වා පළාත් සභාවට යන්ඩ එපා කියලා. ඒ නිසා මට ලොකු බලාපොරොත්තුවක් තිබුණේ නැහැ. මහ ඇමැති වෙන්ඩ කියලා මං වටපිටාවක් හැදුවෙත් නැහැ.ඔබ වයඹ පළාත් සභාවේ හිටපු ඇමැතිවරයෙක් සහ වත්මන් කුරුණෑගල දිසා මන්ත්‍රීවරයා ලෙස ඔබට පෙනෙන තවමත් වයඹ තියෙන ගැටළු මොනවාද?වයඹ පළාතේ සහ කුරුණෑගල දිසාවට‍ තියෙන ලොකුම ගැටළු තමයි වල් අලි ප්‍රශ්නය සහ වාරි ජල ප්‍රශ්නය. වල් අලි ප්‍රශ්නයට අපි මෙතෙක් ඉදිරිපත් කළ විසදුම් අසාර්ථක වුණා. නමුත් දැන් ජනාධිපතිතුමාගේ උපදෙස් මත ඊට ස්ථිර සාර විසදුමක් ක්‍රියාත්මක කරමින් තිබෙනවා.ඒ වගේම යම් යම් ප්‍රදේශවල යටිතල පහසුකම් දියුණු කිරීමට තිබෙනවා. ස්වංරැකියා ප්‍රවර්ධනය සහ තවත් මඟ හැරුණු ප්‍රදේශවලට වාරි ජලය සැපයිය යුතුයි.ඇත්තටම වල් අලි ප්‍රශ්නයට විසදුමක් දෙන්ඩ අපොහොසත් වුණේ ඇයි. එය දුර්වලතාවයක් නේද?මෙහෙමයි අපි යොදා ගත් අලි වැටවල් යෙදීමේ ක්‍රමය අසාර්ථක වුණා. ඒ නිසා තමයි දැන් ක්‍රියාත්මක කරමින් යන්නේ වයඹ පළාත කළාප හතරකට බෙදා අලි වැට සමඟම අඟල් කැපීමේ වැඩසටහනක් ක්‍රියාත්මක කිරීම. එය දැන් ක්‍රියාත්මකයි.හොඳයි ගිය වර පළාත් සභාවේ ලබා ගත් තුනෙන් දෙකේ බලය මෙවර ආරක්ෂා කරගන්ඩ පුළුවන් වෙයිද?පැහැදිලිවම පුළුවන්. අපිට තුනෙන් දෙකට වඩා බලයක් ලැබෙනවා. එකක් තමයි මේ රජය වයඹ පළාතට වැඩ කරලා තියෙනවා. ඒ වගේම ජනාධිපතිතුමා ගැන වයඹ ජනතා‍වට ලොකු විශ්වාසයක් තියෙනවා.මැති ඇමැති පුතුන් සහ සහෝදරවරු මෙවරත් වයඹට තරඟ කරනවා ඒ ගැන ජනතාව හිතන්නේ කොහොමද?ජනතාව අතර ඒ ගැන ‍ලොකු කථා බහක් තියෙනවා. ඒ ගැන ජනතාව බුද්ධිමත්ව කථා කරනවා. ඇත්තටම අපි ගම්වල සිටින ශ්‍රි.ල.නි.ප තරුණ තරුණියන්ටත් මතු වෙන්ඩ ඉඩක් දෙන්ඩ ඕනේ. ඒ ගැන අපට හිතන්ඩ දේවල් ඉතිරිව තියෙනවා.සංවාද සටහනචන්දන බණ්ඩාර කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=ab1307283</link>
    <topic>මේ වදේ ඉවර වෙන්ඩ උඹත් ආණ්ඩුවට පලයන්</topic>
    <author>චන්දන බණ්ඩාර</author>
    <content>මන්ත්‍රී හරීන්, මන්ත්‍රී බුද්ධිකට පාර්ලිමේන්තු ලොබියේදී කියයිගිය බ්‍රහස්පතින්දා අරලියගහ මන්දිරයේදී ජනාධිපතිතුමාගේ ප්‍රධානත්වයෙන් ආගමික උත්සව කීපයක් පැවැත්වුණා. එම අවස්ථාවන්ට නියෝජ්‍ය ඇමැති එස් එම් චන්ද්‍ර‍සේන, උතුරුමැද ආණ්ඩුකාර කරුණාරත්න දිවුල්ගනේ, ඇමැති තිස්ස කරල්ලියද්ද , නි‍යෝජ්‍ය ඇමැති ෆයිසර් මුස්තාපා සහ නියෝජ්‍ය ඇමැති වීරකුමාර දිසානායක ඇතුළු පිරිසක් එක් වෙලා හිටියා.ඊට පස්සේ එක් අවස්ථාවකදී තේ පැන් සංග්‍රහයකට ජනාධිපතිතුමා සහ මැති ඇමැතිවරු එක්ව සිටියදී එක් මහජන නියෝජිතයෙක් ජනාධිපතිතුමාගෙන් විමසා සිටියේ එ.ජා.ප මන්ත්‍රී දයාසිරි ජයසේකර මන්ත්‍රීවරයා ආණ්ඩුවට පැමිණීම ගැනය."ඒ ගැන කලබල වෙන්ඩ කිසිම දෙයක් නැහැ. මං වෙලාව බලලා වැඩ කරන්නේ‍. ඒවා වෙලාවට කෙරිලා තියෙයි." ජනාධිපතිතුමා සිනහ වෙමින් කියා සිටියා.මේ අතරතු ජනාධිපතිතුමා තවත් විශේෂ කරුණක් අවධාරණය කළා. ඒ තමයි සමහරු වැරැදි තොරතුරු එවනවා. මේ බලන්ඩ මහියංගනයේ පල්ලියකට කරදරයක් කියලා මට ලියුමක් එවලා තියෙනවා. ඒත් එතැන තියෙන්නේ ජුවලරි ෂොප් එකක්ලු . එ‍කේ අයිතිකාරයා මට ලියුමක් එවලා තියෙනවා." මං අවුරුදු විස්සක් තිස්සේ ව්‍යාපාර කටයුතු කරන්නේ මෙතැන" කියලා. බලන්න සමහරු වරැදි ප්‍රචාර ගෙනියන්ඩ හදන හැටි. මං මේ ගැන වහාම ‍සොයා බලන්ඩ කිව්වා." ජනාධිපතිතුමා මැති ඇමැතිවරු පිරිසට කිව්වා.දයාසිරි ජයසේකර මන්ත්‍රීවරයා එ.ජා.පය හැර දා ආණ්ඩුවට ආ දිනයේ ඔහුගේ කථාව ඇසිමට විශාල පිරිසක් පාර්ලිමේන්තුවට පැමිණිලා හිටියා. ඒ අතර විශාල මාධ්‍යවේදීන් පිරිසක්ද සිටියා. පාර්ලිමේන්තුවේ කරපු කථාවෙන් පස්සේ දයාසිරි ජයසේකර මන්ත්‍රීවරයා ආවේ පාර්ලිමේන්තුවේ ජනාධිපති කාර්යාලයේ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේගේ කාර්යාලයටය. ඒ වෙනකොට එහි ඇමැතිවරුන්වන ජගත් පුෂ්පකුමාර , ඩිලාන් පෙරේරා , රෝහිත අබේගුණවර්ධන , හිටපු මහ ඇමැති සරත් ඒකනායක , පාර්ලිමේන්තු මන්ත්‍රී නාමල් රාජපක්ෂ , ‍පාර්ලිමේන්තු මන්ත්‍රී ලොහාන් රත්වත්තේ ඇතුළු පිරිසක් හිටියා. ඔවුන් සියලුදෙනා දයාසිරි මන්ත්‍රීවරයාට උණුසුම් ලෙස සුභ පැතුවා." ඔයාට අත්වුණ ඉරණමට ගොදුරු වෙන්ඩ තවත් කීදෙනෙක් ඉන්නවාද?"එහෙම ඇහුවේ ඩිලාන් පෙරේරා ඇමැතිතුමායි. " තව සෑහෙන පිරිසක් ඉන්නවා. ඒ අය ඉන්නේත් පුදුම ඉවසීමකින්." දයාසිරි මන්ත්‍රීවරයා කිව්වේ බොහොම කනගාටුවෙන්." එතකොට සජිත් ප්‍රේමදාසට මොකද වෙන්නේ " ආයෙත් ඩිලාන් පෙරේරා ඇමැතිතුමා දයාසිරි මන්ත්‍රීතුමාගෙන් ඇහුවා." එයත් අනාථයි තමයි. ඔය පීඩනය දරාගෙන ඉන්න බැහැ." දයාසිරි මන්ත්‍රීවරයා කීය." එයත් එ.ජා.ප යෙන් ඉවත්වෙලා එනවානම් මාත් කැමැතියි. හම්බන්තොට දිස්ත්‍රික් සංවර්ධන කමිටුවේ සභාපතිකමින් අයින් වෙලා ඒකත් මම එයාට දෙන්න කැමැතියි" නාමල් මන්ත්‍රීවරයා මේ කථා බහට එක් වෙමින් කිව්වා.ඒත් එක්කම රෝහිත අබේගුණවර්ධන ඇමැතිවරයා කීවේ " නාමල් මන්ත්‍රීතුමාට දැන්මම වෙස්සන්තර ලක්ෂණ පහළවේගෙන එනවා වගේයි." රෝහිත ඇමැතිතුමා නාමල් මන්ත්‍රීතුමා අගය කරමින් කිව්වා.ඒත් එක්කම මේ කථාබහට එක් වුණේ කුමාරසිරි හෙට්ටිගේ ලේකම්වරයායි. " ඔය පරිණත බවේ ලක්ෂණනේ පහළ වේගෙන එන්නේ. ඒක නෙමෙයි. දැන් දයාසිරි මන්ත්‍රීතුමා ආණ්ඩුවට ආවාට පස්සේ හදිසියකටවත් සින්දුවක් අහන්ඩ ඒ පැත්තේ කවුරුත් නැහැනේ" හෙට්ටිගේ ලේකම්වරයා කිව්වා."ඒක නෙමෙයි එ.ජා.ප යෙන් තව කීදෙනෙක් කඩාගෙන ගියත් විපක්ෂනායක තුමා සද්දයක් නැහැ." ජගත් පුෂ්පකුමාර ඇමැතිවරයා කිවේවේ කාගේත් සිනා හඩ මැදයි."ඒක එහෙම තමයි. ඒකට කියන්නේ විනය රකිනවා කියලා." ලොහාන් රත්වත්තේ මන්ත්‍රීවරයා කිව්වේ මැති ඇමැතිවරු පිරිස තවත් සිනහ නංවමින්.ඒත් එක්කම මෙතැනට ආවේ බැසිල් රාජපක්ෂ ඇමැතිතුමායි. " ඇමැතිතුමා අද සැහැල්ලුවෙන් වගේයි. මොකද දයාසිරි මන්ත්‍රීතුමා ආපු නිසාද? " මැති ඇමැතිවරු කීප දෙනෙක්ම එහෙම ඇහුවා." නෑ නෑ . පළාත් සභා නාමයෝජනා ගැටලු ටිකක් තිබුණා. ඒවා දැන් ‍ගොඩක් දුරට විසදිලා. අ‍පේක්ෂක සංඛ්‍යාව වැඩියි. ඒ නිසා සමහර හොද අයත් කැපෙනවා. කාටවත් අසාධාරණයක් කරන්ඩ අරමුණක් නැහැ. එක්සත් ජනතා සන්ධානය විදියට ගණුදෙනු කරන්ඩ ගියාම ටිකක් අමාරුයි. මෙවර හුඟාක් අය ඒක තේරුම් අරන් ඉන්නේ. " බැසිල් රාජපක්ෂ ඇමැතිතුමා සැහැල්ලුවෙන් යුතුව එහෙම උත්තර දුන්නා.ගිය සතියේ බදාදා දිනයේදී එ.ජා.ප මන්ත්‍රී දයාසිරි ජයසේකර මන්ත්‍රීවරයා ආණ්ඩුවට එක් වුණා. මේ අතරතුර දායාසිරි මන්ත්‍රීවරයා ආණ්ඩුවට එක් වීමට කළින් ගිය අඟරුවාදා පාර්ලිමේන්තුවේ මැති ඇමැති කෑම‍ මේසයේදී එ.ජා.ප මන්ත්‍රීවරුන් පිරිසක් එක්ක එ.ජා.ප මන්ත්‍රී දයාසිරි ජයසේකර කථා බහ කරමින් සිටියේ තමන් ගැන මාධ්‍යවල පලවෙන කථා බහ ගැනයි. එ.ජා.ප මාධ්‍ය ප්‍රකාශක ගයන්ත කරුණාතිලක , කුරුණෑගල දිසා එ.ජා.ප මන්ත්‍රී අශෝක් අබේසිංහ, සහ දයාසිරි ජ‍යසේකර මන්ත්‍රීවරයා කෑම කමින් සිටින අතරතුර කථා බහක් ඇතිවුණේ පක්ෂ මාරු කිරිම් ගැනයි.එහිදී ගයන්ත කරුණාතිලක මන්ත්‍රීවරයා තරමක වේදනාවෙන් කථා බහ කරා. ඒ ගාල්ල දිසාවේ දිසා එ.ජා.ප සංවිධායකවරයකු විදියට හිටපු එ.ජා.ප ප්‍රබලයකු වු රූපා කරුණාතිලකගේ පුතා පත් කර තිබීම ගැනයි. ඒවගේම රූපා කරුණාතිලකගේ පුතා බෙන්තර ඇල්පිටිය ආසනයේම තම සංවිධාන කටයුතු වේගවත් කිරීම ගැනද එතනදී කථා බහට ලක් වෙලා තිබුණා." ඔය විදියට ගියොත් අපිටත් සමහර තීරණ ගන්ඩ වෙනවා." ගයන්ත කරුණාතිලක මන්ත්‍රීවරයා වේදනාවෙන් කිව්වේ දයාසිරි ජයසේකර ඇතුළු පිරිසටයි. ඒ සමඟම දයාසිරි ජයසේකර මන්ත්‍රීවරයා කිව්වේ " දැක්කානේ එයාලට වෙලා තියෙන දෙය .බලන්ඩකො මෙහෙම ගියොත් එයාත් කොතනින් නතර වෙයිද දන්නේ නැහැ" කියලයි.මේ අතරතුර දයාසිරි ජයසේකර මන්ත්‍රීවරයා ආණ්ඩුවට එක් වීමත් එක්කම එ.ජා.ප යේ තරුණ මන්ත්‍රීවරු පිරිසක් විශේෂ මාධ්‍ය හමුවක් කැදවා තිබුණා. ඊට එක්ව සිටියේ බදුල්ල දිසා එ.ජා.ප මන්ත්‍රී හරීන් ප්‍රනාන්දු , කළුතර දිසා මන්ත්‍රී අජිත් පී පෙරේරා සහ ගම්පහ දිසා මන්ත්‍රී රුවන් විජේවර්ධනයි.මේ පිරිසට එ.ජා.ප නායකයා පවරා තිබුණු වගකීම තමයි දයාසිරි මන්ත්‍රීවරයාට මඩ ගහන එක. ඒ වෙනුවෙන් දයාසිරි මන්ත්‍රීවවරයා ආණ්ඩුවට යන්නේ නෑ කියලා පුවත්පත්වලට ලබා දීපු සම්මුඛ සාකච්ඡා ආදිය පිටපත් කර සිරිකොත මගින් ලබා දිලා තිබුණා. මේ අතරතුර එ.ජා.ප සිරිකොත ආරංචි මාර්ගයක් ප්‍රකාශ කර සිටියේ දයාසිරි මන්ත්‍රීවරයා ආණ්ඩුවට ගියේ වෙනත් ප්‍රතිලාබයක් ලබා ගෙන බවට ප්‍රචාරය කරන ලෙස එ.ජා.ප යේ මඩ බලකාය හෙවත් මාධ්‍ය බළකාය මගින් ප්‍රචාරය කිරීමේ වගකීම එ.ජා.ප මන්ත්‍රී මංගල සමරවිරට ලබා දී තිබු බවයි.නමුත් එ.ජා.ප මාධ්‍ය බලකායයේ පහළ සමාජිකයන් විසින් එම කටයුත්ට අකමැති වී ඇත්තේ දයාසිරි මන්ත්‍රීවරයාට මඩ ගහන්ඩ අපට බැහැ කියමිනි. මංගලයේ සන්නිවේදන බලකාය පිහිටුවා තිබුණේ පක්ෂයෙන් ලබා දෙන පණිවිඩය පැය විසි හතරෙන් ගමට ගෙන යාමටය.නමුත් දයාසිරි මන්ත්‍රීවරයා ගැන ගෙන යාමට උත්සාහ කළ මඩ ප්‍රචාරය අසාර්ථක වීමත් සමගම එ.ජා.පයේ තවත් ප්‍රබලයන් පිරිසක් මංගල සමරවීරට දොස් නගා ඇත්තේ"මේ යකා තවමත් චන්ද්‍රිකා‍ගේ කොන්ත්‍රාත් කාරයෙක් අපි කියන ‍කිසිම දෙයක් කරන්නේ නැහැ "කියායි.මේ අතරතුර දයාසිරි ජ‍යසේකර මන්ත්‍රීවරයාට විරුද්ධ මඩ ගැසීම සඳහා පැවැත් වු මාධ්‍ය හමුවට පස්සේ එ.ජා.ප තරුණ මන්ත්‍රීවරු පිරිස ගොස් තිබුණේ සිරිකොත එ.ජා.ප මුලස්ථානයටය. ඒ රනිල් වික්‍රමසිංහ එ.ජා.ප නියකයා මුණ ගැහෙන්නටයි. "සර් අපි ඇට්ටි හැලෙන්ඩ දුන්නා. ඒත් සර් ප්‍රශ්නයක් තියෙනවා. ඒ තමයි අපේ පක්ෂයේ මීට වඩා ව්‍යුහාත්මක වෙනස්කම් නොකළොත් අපිට හොම්බෙන් තමයි යන්ඩ වෙන්නේ. නැත්නම් අපි හේදිලාම යයි. ඒක ෂුවර් සර් දැන්නම් මොනවා හරි කරන්ඩ"කියාය.මේ අතරතුර එ.ජාප මන්ත්‍රී රුවන් විජේවර්ධන ඇතුළු පිරිස ‍පක්ෂයේ ජ්‍යෙෂ්ඨ මන්ත්‍රීවරුන් පක්ෂය හැර යාම ගැන එතරම් තැකීමක් නොකරන බවද වාර්තාවෙයි.ගිය සතියේ බදාදා දිනයේ එ.ජා.ප මන්ත්‍රී දයාසිරි ජයසේකර ආණ්ඩුවට ගිය පසුව එ.ජා.ප මන්ත්‍රී හරීන් ප්‍රනාන්දු එ.ජා.ප මාතර දිසා මන්ත්‍රී බුද්ධික පතිරණට කිය තිබුණේ අපුරු කථාවකි." අඩෝ උඹ ආණ්ඩුවට යන්නේ කවද්ද? මේ කරද‍රෙන් නිදහස් වෙන්ඩ උඹත් පලයන්කො ආණ්ඩුවට. මේ වදෙන් නිදහස් වෙන්ඩ පළයන්කො බං , අපට එතකොට නිදහසේ ඉස්සරහට යන්ඩ පුළුවන්" හරීන් ප්‍රනාන්දු මන්ත්‍රීවරයා උස් හඩින් මාතර දිසා මන්ත්‍රී බුද්ධික පතිරණට කියා තිබිණි.මේ සමඟම බුද්ධික පතිරණ මන්ත්‍රීවරයා හරීන් මන්ත්‍රීවරයාට ඉතා හොද වචනවලින් සංග්‍රහ කොට තිබෙන බවද වාර්තා වෙයි. " මුලින්ම මේ කථා බහ ඇසී තිබුණේ ආණ්ඩු පක්ෂයේ පසු පෙළ මන්ත්‍රීවරුන් දෙදෙනෙකුටය. ඊ‍ට හේතු වුයේ මේ වන විට ආණ්ඩු පක්ෂයේ ලොබියේ මන්ත්‍රීවරුන්ට අසුන් ගැනීමට ඉඩකඩ නොමැති වීම නිසා ආණ්ඩු පක්ෂයේ පසුපෙල මන්ත්‍රීවරු කීපදෙනෙකුට පාර්ලිමේන්තුවේ අසුන් ගැනීමට සිදුව ඇත්තේ එ.ජා.ප යේ මන්ත්‍රීවරුන් අතරය.මේ නිසාම එ.ජා.ප මන්ත්‍රී හරීන් මාතර දිසා මන්ත්‍රී බුද්ධික පතිරණට කී කථාව මුලින්ම ඇසුනේ ආණ්ඩු පක්ෂයේ මන්ත්‍රීවරුන් දෙපළකටය. මේ ගැන පසුව බුද්ධික මන්ත්‍රීවරයාද තම හිතවත් මන්ත්‍රීවරුන්ට කියා තිබෙන බව දැනගන්නට ලැබෙයි. මේ අනුව මාතර දිසා මන්ත්‍රී බුද්ධික පතිරණටද එ.ජා.ප ය විසින් පල නොකියා පලා බෙදීම ආරම්භ කොට ඇති බව වාර්තාවෙයි. මෙහි අවසාන අරමුණ බුද්ධික පතිරණ මන්ත්‍රීවරයාද එ.ජා.ප යෙන් යන තැනට පත් කිරීම බව වාර්තා වෙයි.ගිය සතියේදී එ.ජා.ප නායක රනිල් වික්‍රමසිංහගේ ප්‍රධානත්වයෙන් එ.ජා.ප නාමයෝජනා කමිටුව රැස් වුණා. ඊට එ.ජා.ප මහ ලේකම් තිස්ස අත්තනායක සහ පාර්ලි‍මේන්තු මන්ත්‍රීවරුන්වන ‍ජෝන් අමරතුංග , ‍ජෝශප් මයිකල් පෙරේරා , රවි කරුණානායක සහ නැ‍ඟෙනහිර පළාත් විපක්ෂ නායක දයා ගමගේ එක්ව සිටියා.එතැනදී වැඩි වශයෙන්ම කථා බහට ලක් වුණේ උතුරු පළාත් සභා මැතිවරණය ගැනයි. එතැනදී එ.ජා.ප නායකයා කරුණු පැහැදිලි කළා. " උතුරේ දිස්ත්‍රික්ක පහටම අපි තරඟ කරනවා. හිටපු මන්ත්‍රී ටී ‍මහේෂ්වරන්ගේ සහෝදරයෝ දෙන්නාම උතුරු පළාත් සභාවට තරඟ කරන්ඩ නාම යෝජනා ඉල්ලනවා. ඒත් පවුලේ සමඟිය බිදෙනවානම් එයාලාට නාම‍ යෝජනා දෙන්නේ නැහැ. මහේෂ්වරන් පවුලේ සමඟියක් තියෙනවානම් එයාලා දෙන්නටම උනත් නාමයෝජනා දෙන්ඩ පුළුවන්." එ.ජා.ප නායකයා එතැනදී පැහැදිලි කිරීමක් කරමින් කිව්වා.අගමැති දි.මු ජයරත්න මහතාගේ දියණියගේ විවාහ මංගල උත්සවය ගිය සතියේදී පැවැත් වුණේ කොළඹ තරු පංතියේ හෝටලයකදීයි. මේ විවාහ මංගල උත්සවයට ජනාධිපතිතුමා, විපක්ෂනායකතුමා , මැති ඇමැතිවරුන් සහ විපක්ෂයේ මන්ත්‍රීවරු එක්ව සිටියා.එදිනම එ.ජා.ප හිටපු ඇමැතිවරයකු වු පෝල් පෙරේරාගේ මුණුබුරා‍ගේ විවාහ මංගල උත්සවය පැවැත්වුණා. මේ නිසා එ.ජා.ප නායකයා ඇතුළු විපක්ෂයේ බොහෝ දෙනා අගමැති දියණිය‍ගේ විවාහ මංගල උත්සවයට පැමිණ ඉන් අනතුරුව පෝල් පෙරේරාගේ මුණුබුරා‍ගේ විවාහ මංගල උත්සවයට සහභාගි වුණා.මේ අතරතුර අගමැති දියණි‍යගේ විවාහ මංගල උත්සවයේ ජනාධිපතිතුමා , අගමැතිතුමා , විපක්ෂනායකතුමා සහ එ.ජා.ප මහ ලේකම්වරයා වාඩි ගෙන සිටියේ එකම මේසයකය. මේ අතරතුර එක් වරම එ.ජා.ප නායකයා ‍එම මේසයෙන් නැඟිට පෝල් පෙරේරා‍ගේ විවාහ මංගල උත්සවයට යාමට නැඟි සිටියා. ඒ සමඟම ජනාධිපතිතුමා තිස්ස අත්තනායකට විහිළුවක් කළේය. " තිස්ස ඔයා‍ල‍ගේ නායකයා තනියම යවන්ඩ එපා. ඒක හොද නැහැ නේද? " " නෑ නෑ සර් කමක් නැහැ. එතුමාට ඒක ගාණක් නැහැ." තිස්ස අත්තනායක එ.ජා.ප මහ ලේකම්වරයා කියා සිටියේය.මෙරට ඉතිහාසයේ ප්‍රථව වරට ගිය සතියේදී තුරුණු උද්‍යානයකට මුල් ගල තිබ්බා. මේ කටයුත්තට අත ගහලා තිබුණේ තරුණ කටයුතු ඇමැති ඩලස් අලහප්පෙරුම සහ පාර්ලි‍මෙන්තු මන්ත්‍රී නාමල් රාජපක්ෂයි. ගිය 19 වැනිදා මේ තුරුණු උද්‍යානයට මුල් ගල තිබ්බාට පසුව තරුණ දිනයට සමගාමීව පාගමනක් තිබ්බා.මේ පා ගමනට මාතර යෞවන සමාජවල තරුණ තරුණියෝ එක් වෙලා හිටියා. මාතර උයන්වත්ත ක්‍රිඩාංගනය අසළින් තමයි මේ පා ගමන ආරම්භ වුණේ. තරුණ පාගමනට නාමල් මන්ත්‍රීතුමා සහ ඩලස් ඇමැතිතුමාත් එක් වෙලා හිටියේ බොහොම සතුටින්. පා ගමනේ කිලෝමිටර දෙකක් විතර ඇවිදගෙන යන‍කොට මහා වර්ෂාවක් ඇද හැළුණා. ආරක්ෂක නිලධාරීන් නාමල් මන්ත්‍රීතුමාටත් ඩලස් ඇමැතිතුමාටත් කුඩ ඉහලන්නට උත්සාහ කළත් ඔවුන් දෙදෙනාම එය ප්‍රතික්ෂේප කළා.අන්තිමට තරුණ උද්‍යානය නිර්මාණය වෙලා තියෙන එළිය කන්ද දක්වාම නාමල් මන්ත්‍රීතුමාත් ඩලස් ඇමැතිතුමාත් තරුණ තරුණියන් එක්කම ගියා. මේ තරුණ පා ගමන සංවිධානය කරලා තිබුණේ ජාතික තරුණසේවා සභාවේ සභාපති නිතීඥ ලලිත් පියුම් පෙරේරා විසිනුයි.එක්සත් ජාතික පක්ෂයේ හිටපු නියෝජ්‍ය නායක කරූ ජයසුරිය මන්ත්‍රීවරයා ගිය සතියේ දී බලංගොඩ ශ්‍රී දේවගිරි විහාරස්ථානයේ දී පැවැති අමරපුර වජිරවංශ මහා නිකායේ මහා නායක ධුරයෙන් පිදුම් ලද නෙල්ලිවල ශ්‍රී විමලජෝති නාහිමිපාණන් පිළිගැනීමේ උත්සවයට ප්‍රධාන අමුත්තා ලෙස සහභාගී වෙලා හිටියා.මේ ගමනේ දී ආනන්ද මෛත්‍රීය නාහිමියන් වැඩ සිටි බලංගොඩ උඩුමුල්ලේ නන්දාරාම විහාරස්ථානයට ගිය කරු එහි වැඩ සිටි බලන්ගොඩ ප්‍රදේශයේ ප්‍රධාන නාහිමිවරුන් සමඟ සාකච්ඡාවක නිරත වෙලා හිටියා. විහාරාධිපති මැදබැද්දේ නන්දසාර හිමියන් ප්‍රධාන සංඝ රත්නය එතනදී කරුට ආශිර්වාද කළා. එසේම අමරපුර නිකායේ සිරි සද්ධම්මවංශ ධීරානන්ද පාර්ශවයේ මහානායක ධුරයට පත් බෙලිගමුවේ සිරිධම්ම මහා නායක මාහිමිපාණන් වහන්සේට අක්තපත්‍ර ප්‍රදානය කිරීමේ උත්සවයට ද කරු ගතවූ සතියේදී සහභාගී වූණා. අගමැතිතුමා සහ විපක්ෂ නායකතුමා ඇතුළුව සම්භාවනීය පිරිසක් ඊට එක්වෙලා හිටියා.කරු ගෙවී ගිය සතියේ දී සෙවණගල කොවුල්ආරේ ගමට ගියේ එහි විහාරස්ථානයකට තායිලන්තයේ ඉදලා වැඩමවන ලද බුදුපිළිම වහන්සේ නමක් තැන්පත් කිරීමේ උත්සවයක් සඳහායි එය කොවුල්ආරේ ගුණවංශ හිමියන්ගේ මූලිකත්වයෙන් සිදු වුණේ. තණමල්විල පාරේ සිට සැතපුම් 22 ක් පමණ මඟ ගෙවා ගිය විට මේ දුෂ්කර ගම්මානය හමුවෙනවා.මේ ගමන යන අතරවාරතුර කරු දිවා ආහාරය ගත්තේ ඒ ගමේම නිවෙසකින්. එදින දිවා ආහාරය සඳහා කුරක්කන්, මඤ්ඤොක්කා පලා වර්ග ඇතුළු එළවලු වලින් යුක්ත ආහාර වේලක් ගැමියෝ කරු වෙනුවෙන් සකස් කරලා තිබුණා. ඉන්පසු පැවැති ආගමික උත්සවයට කරු ගේ පැමිණිම බලාපොරොත්තුව ඇතිව ගම්මු විශාල පිරිසක් රැස්වෙලා හිටියා.කරූශ්‍රීලංකා නිදහස් පක්ෂයේ හිටපු මහ ලේකම් වරයකු වුණ ධර්මසිරි සේනානායක මහත්තයාගේ දහතුන්වෙනි ගුණසමරුව ගිය 23 වනි දාට යෙදීලා තිබුණා. එතුමා අවුරුදු හතළිහක් තිස්සේ සක්‍රීය දේශපාලනයේ යෙදිලා හිටියා. දැදිගම මැතිවරණ කොට්ටාශයේ වරකාපොළ ඉදිවෙලා තිබුණා. එතුමාගේ පිළිරුවක් ගිය විසි හතර වෙනිදා සබරගමු මහ ඇමති මහීපාල හේරත් ඇතුළු ශ්‍රී ලංකා නිදහස් පක්ෂ මැති ඇමතිවරුන් පිරිසකගේ ප්‍රධානත්වයෙන් නිරාවරණය කෙරුවා.ධර්මසිරි සේනානායක මහත්තයා චන්ද්‍රිකා රජයේ සංචාරක කටයුතු සහ ජනමාධ්‍ය විෂය භාර අමාත්‍යවරයා විදියටත් කටයුතු කළා. දැදිගම ප්‍රදේශවාසීන් ඔහු හැදින්වූයේ පුංචි මහත්තයා කියන සුරතල් නාමයෙන්.ගුණසමරු උත්සවය අතරතුර ධර්මසිරි සේනානායක මැතිතුමා හා බැදි මෙතෙක් හෙලි නොවූ දේවල් රැසක් එම උත්සවයට සහභාගී වූ මැති ඇමතිවරු ජනතාවට කිව්වා. වරකාපොළ ප්‍රාදේශීය සභාවේ සභාපති කීර්ති ශ්‍රී විජේතුංග කිව්වේ ධර්මසිරි සේනානායක මහතාට පුංචි මහත්තයා යන සුරතල් නාමයට අමතරව තවත් අපුරු නමක් පට බැදී තිබූණා කියලායි.මහ ඇමති මහීපාල හේරත් සිය සගයින් එක්ක ධර්මසිරි සේනානායක මැතිතුමා ගැන මතකය සිහිපත් කරන ගමන් ඔහුගේ දෙනෙතින් කදුළු කඩා වැටුණා. ඒ හින්දාම ඒ මොහොත බොහොම සංවේදී එකක් වුණා. ඒ කාළයේ චම්පිකා ප්‍රේමදාස මන්ත්‍රීතුමත් හිටියේ අපිත් එක්ක. හැබැයි පාර්ලිමේන්තුවට තේරිලා හිටියේ නෑ.එතුමාගේ පුද්ගලික අවශ්‍යතාවයක් ඉටුකර ගන්ඩ මම ඔහුත් එක්ක පාර්ලිමේන්තුවේ දී ධර්මසිරි සේනානායක ඇමතිතුමා හමුවුණා. මට බෑ ඕවා කරන්නයැයි එතුමා චම්පිකා ප්‍රේමදාස ඉදිරියේම මගේ ඇගට කඩා පැන්නා.අපි ඒ දවස්වල හරිම ආවේගශීලි උදවිය. මම ආයේ කවදාවත් ඔබතුමාගෙන් උදව්වක් ඉල්ලන්නේ නෑ. එහෙම කියල මම නැගිට්ටේ ළග තිබුනු පුටුවටත් පයින් ගහගෙන. පස්සේ මම චම්පිකා ප්‍රේමදාසත් කැටිව පාර්ලිමේන්තු භෝජනාගාරයට ගියා. එතකොටත් මගේ ආවේගශිලිත්වය පහව ගොස් තිබුණේ නෑ.ඒ අතරතුර මට දැනුනා කවුදෝ පිටි පස්සෙන් පැමිණ මගේ උරහිස අල්ලනවා. ආපසු හැරුනු මං දැක්කේ මොහොතකට කළින් මගේ ඇගට කඩන් පැන්න ධර්මසිරි ඇමතිතුමා සිනා මුසු මුහුණින් මගේ දිහා බලන් ඉන්නවා. කොල්ලෝ උඹට තරහ ගියාද?.එසේ කියමින් ධර්මසිරි ඇමතිතුමා මගේ දෑතින්ම අල්ල ගත්තා. ඔහොම කළඹල වෙලා දිග දේශපාලන ගමනක් යන්න බෑ. ධර්මසිරි ඇමතිතුමා මට එදා කියා දුන්නේ මේ තරම් දිගු ගමනක් ඒමට මට හොදම ගුරු උපදේශය කියලායි මට හිතෙන්නේ .ජාතික නිදහස් පෙරමුණේ දේශපාලන මණ්ඩලය ගිය සතියේදී බත්තරමුල්ලේ පිහිටි ප්‍රධාන කාර්යාලයේදී පක්‍ෂ නායක, ඉදිකිරීම් ඉන්ජිනේරු සේවා, නිවාස හා පොදු පහසුකම් අමාත්‍ය විමල් වීරවංශ සහ ප්‍රධාන ලේකම් ප්‍රියන්ජිත් විතාරණ යන මහත්වරුන්ගේ ප‍්‍රධානත්වයෙන් රැස් වුණා.දේශපාලන මණ්ඩලයේදී මුලින්ම සාකච්ඡාවට ලක් වුණේ වූයේ ශ‍්‍රී ලංකා වැසියන් එක් ජාතියක් ලෙස ජීවත්වීම බලාත්මක කිරීම සඳහා අවශ්‍ය දේශපාලන හා ආණ්ඩුක්‍රම ව්‍යවස්ථානුකූල පියවර නිර්දේශකර පාර්ලිමේන්තුවට වාර්තාවක් ඉදිරිපත් කරන්ඩ පත් කරපු පාර්ලිමේන්තු විශේෂ කාරක සභාවේ ඉදිරි කටයුතු ගැනයි.හදිසි අත්‍යවශ්‍ය කරුණු ගැනයි, විශේෂ කාරක සභාව මුලින්ම අවධානය යොමු කරන්ඩ ඕනේ ඒ ඉලක්කය ඇතුව න්‍යාය පත්‍රයක් එක්ක මේ විශේෂ කාරක සභාවේ කටයුතු ඉදිරියට යන්ඩ එපායැ. කාරක සභාව තුළ ඒ කටයුතු සිදු නොවුණොත් අපි දිගින් දිගටම ඊට සහභාගි ‘වෙලා වැඩක් නැහැ. තව වාර තුන හතරක් සහභාගි වෙලා බලනවා. වැඩක් වෙන්නේ නැත්තම් නැගිටලා එනවා’’ විමල් වීරවංශ ඇමැතිතුමා දේශපාලන මණ්ඩලය ඉදිරියේ අවධාරණය කරා.ඊට පස්සේ දේශපාලන මණ්ඩලයේ සාකච්ඡාවට ලක් වුණේ , විග්නේෂ්වරන් දෙමළ ජාතික සන්ධානයේ මහ ඇමති අපේක්‍ෂකයා විදියට ඉදිරිපත් කරපු සිදු වීම ගැනයි. මේ අතරතුර ගිය 21 වැනිදා වවුනියා නගර සභා ශාලාවේදී තිබුණු දෙමළ ජාතික සන්ධානයේදී උත්තරීතර මණ්ඩලයේදී එහි නායක ආර්. සම්බන්දන් කරපු කතාව ගැනයි.‘‘දිගු කලක් දෙමළ ජාතික සන්ධානයේ දේශපාලන කටයුතුවල නියැලී සිටි මාවෙයි සේනාධිරාජා නොතකා හරිමින් දෙමළ ජාතික සන්ධානයේ මහ ඇමති අපේක්‍ෂක ධුරය හිටපු ශ්‍රේෂ්ඨාධිකරණ විනිසුරු සී. වී. විග්නේෂ්වරන්ට ලබාදුන්නා. එය පිටුපස තානාපති කාර්යාල දෙකක් සිටින බව විමල් වීරවංශ සහෝදරයා පෙන්වා දී තිබුණා.දැන් වේළුපිල්ලේ පිරබාහරන්ගේ ආයුධ සන්නද්ධ සටන අවසන්. දැන් ආරම්භ කර තිබෙන්නේ 13 වැනි ආණ්ඩුක්‍රම ව්‍යවස්ථා සංශෝධනයේ හිල්වලින්, සිදුරුවලින් රිංගා ගොස් ව්‍යවස්ථානුකූලව ඊළාම දිනා ගැනීමේ සටන. ඒ ව්‍යවස්ථානුකූල සටනට නියම සුදුස්සා හිටපු විනිසුරු විග්නේෂ්වරන් බව එම තානාපති කාර්යාල විශ්වාස කරන බවත් විමල් වීරවංශ සහෝදරයා පෙන්වා දී තිබුණා.’’ හිටපු සංස්කෘතික කටයුතු අමාත්‍ය පියසිරි විජේනායක එම සංවාදය අරඹමින් කිව්වා.‘‘පසුගියදා වවුනියාවේ නගර සභා ශාලාවේදී පැවැත්වූ දෙමළ ජාතික සන්ධානයේ උත්තරීතර මණ්ඩල රැස්වීමේදී දෙමළ ජාතික සන්ධානයේ නායක ආර්. සම්බන්දන් මහතා පිළිගෙන තියෙනවා, විමල් වීරවංශ සහෝදරයා සිදුකළ ප්‍රකාශය සත්‍ය බව, මාවෙයි සේනාධිරාජා වෙනුවට විග්නේෂ්වරන් වැනි අයකු මහ ඇමති අපේක්‍ෂක ලෙස පත් කළේ ජාත්‍යන්තරයේ ඕනෑකමට බව ඔහු පිළිගෙන තිබෙනවා.මේ ජාත්‍යන්තර බලපෑම කොයිතරම් ප්‍රබලද තියනවා නම්, එහිදී මාවෙයි සේනාධිරාජා කියලා තියෙන්නේ ‘මහ ඇමති අපේක්‍ෂක ධුරයට විග්නේෂ්වරන් තෝරාගත්තා. නායකත්වයේ තීන්දුවට මා හිස නමනවා. නීතිය පිළිබඳ හසල දැනුම ඇත්තකු මහ ඇමති ලෙස පත්වීම අපගේ ඉදිරි දේශපාලන ගමනට මහත් රුකුලක්, මහත් ශක්තියක්’ කියලයි. බලන්න, අපි රට හමුවේ තැබූ කරුණු කොතරම් නිවැරදිද, කියලා’’ පක්‍ෂයේ මහ ලේකම් ප්‍රියන්ජිත් විතාරණ පෙන්වා දුන්නේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=ab1307284</link>
    <topic>කිරි අම්මේ නුඔව මරණයෙන් ගලවාගන්න අපට බැරිවුණා</topic>
    <author>සකස් කෙළේ සුනිල් දයා අල්විස්</author>
    <content>එජාප හිටපු පාර්ලිමේන්තු මන්ත්‍රී නීතිඥ දයාසිරි ජයසේකරමං වැටිලා තියෙන්නේ ජනතාවගේ ඔඩොක්කුවටයි.”තමා ගත් තීරණය නිවැරැදි බව පක්ෂ විපක්ෂ සියලු ජනතාව තමා වටා එක්රොක් වීමෙන් පැහැදිලි යැයි එක්සත් ජනතා නිදහස් සන්ධානයෙන් වයඹ පළාත් සභාවට තරග කරන එජාප හිටපු පාර්ලිමේන්තු මන්ත්‍රී නීතිඥ දයාසිරි ජයසේකර මහතා පවසයි.මේ මැතිවරණයේ දී තමාට ඡන්දය දීමට ශ්‍රීලනිපය ප්‍රධාන එක්සත් ජනතා නිදහස් සන්ධාන පාක්ෂිකයන් මෙන්ම තමා වටා එදා සිටි එජාප පාක්ෂිකයන් විශාල පිරිසක් ද එකතු වී සිටින බව කුලියාපිටිය පඬුවස්නුවර ඇතුළු තම ගම් ප්‍රදේශයේ පිළිගැනීම්වලට සහභාගි වීමෙන් පසු ජයසේකර මහතා කීය.ජනතාව සමඟ එකතු වී ජනාධිපතිතුමා ප්‍රධාන රජය ආරම්භ කර ඇති මහා සංවර්ධන වැඩපිළිවෙළ ඉදිරියට ගෙන යමින් ඉදිරි සෑම මැතිවරණයක්ම එක්සත් ජනතා නිදහස් සන්ධානයට ජය අත්කැර දීමට තමා මුළු ශක්තියත් බුද්ධියත් යොදවා ක්‍රියා කරන බව ද දයාසිරි ජයසේකර මහතා සිළුමිණට පැවැසීය.තව අවුරුදු දහයකට මේ ආණ්ඩුව වට්ටන්න බැරි බවත් 2022 දී බලය ගන්න කාල් ගගා විපක්ෂයට වෙලා ඉන්නවාට වඩා ආණ්ඩුවට එක්වී වයඹ පළාත් සභාවට තරග කිරීමට තමන් තීරණය කළ බවත් මන්ත්‍රීවරයා කීය.“පළාත් සභාව ජය ගැනීම මට අරුමයක් නෙවෙයි. මම වයඹ මහ ඇමැති කියාගෙන බෝඩ් ගහගෙන මේ ඡන්දයට යන්නේ නැහැ. නමුත් මම ජය ගත්තොත් ජනාධිපතිවරයාටත් අයිතියක් තියෙනවා මාව වයඹ මහ ඇමැති කරන්න. මම හිතන්නේ අප කළ යුත්තේ පළාත් සභාවේ සියලු දෙනාත් එක්ක එකට එකතු වෙලා එක්සත් ජනතා නිදහස් සන්ධානයට ඡන්ද එකතු කරන වැඩ පිළිවෙළට යන එකයි.”“මට තිබුණා ජනාධිපතිතුමාට කතා කරලා තනතුරක් අරන් පැති මාරු කරන්න. නමුත් මම එතුමාට කිව්වා මට ඡන්දය දීපු එජාප පාක්ෂිකයන්ගේ ගෞරවය ආරක්ෂා කරන්න එම එජාප පාක්ෂිකයන්ගේ ප්‍රජාතන්ත්‍රවාදී අයිතිය විනාශ කරන වැඩපිළිවෙළකට මම යන්නේ නැහැ කියලා. එතැනින් ඉවත් වෙලා ජනමතය උරගා බලන්න මට ඕන වුණා. මම හැම වේලාවෙම කියන්නේ ජනමතය තමා හැම වෙලාවෙම මගේ හිතේ තිබුණේ. ජනතාව නිවැරැදි තීන්දුව මං ගැන ගනීවි. මං එජාපයෙන් අයින් වෙලා නැවත ජනමතයක් ලබාගන්න බලාපොරොත්තුවෙන් ඉදිරිපත් වුණ කෙනෙක්.”“මම හිතන විදියට 2014 දීත් පරාද වෙලා 2022 බලය ලබා ගන්න බලා ඉන්න විපක්ෂයක ඉන්නවට වඩා මේක හොඳ තීරණයක්.”“එජාප නායක තුමා අයින් වෙන්නේ නැහැ. තව අවුරුදු හයක් එතුමා බලයේ ඉන්නවා. එතකොට 2018 වෙනකම් එතුමා බලයේ ඉන්නවා. 2014 දී පැරදුණත් එතුමා එජාප නායකත්වය අත අරින්නේ නැහැ. ඊළඟට ආයෙත් එතුමාටම කෘත්‍යාධිකාරි මණ්ඩලයේ සිග්නල් කණු ටික අත ඉස්සුවොත් තව අවුරුදු හයක් එතුමාමයි නායකයා. ජීවිත කාලය තුළම එතුමාට ඉන්න පුළුවන්. එතුමා විපක්ෂ නායකයා ලෙස ඉන්න එක ආණ්ඩුවටත් ආශීර්වාදයක්. ඒ නිසා ඔහු නායකත්වයෙන් අයින් වෙන එක වෙන්නේ නැහැ.”1994 දී කතරගම පැවැත්වුණ පක්ෂ සම්මේලනයේ දී පක්ෂ ව්‍යවස්ථාවේ 8 (1) වගන්තිය ඇතුළත් යෝජනාවක් ගෙනාවා පක්ෂ නායකත්වයේ පුරප්පාඩුවක් ඇතිවනතුරු නායකත්වය වෙනස් නොකරන බවට. එහි අදහස පක්ෂ නායකත්වය හිස්වීමට නම් එක්කෝ පක්ෂ නායකයා මිය යා යුතුයි නැතිනම් අස්විය යුතුයි.කරු ජයසූරිය මහතාව කෘත්‍යාධිකාරී මණ්ඩලයෙන් ඉවත් කළා. සජිත් ප්‍රේමදාස මහතාගේ නියෝජ්‍ය නායකත්වය ඉවත් කළා. තලතා අතුකෝරාලගේ ලක් වනිතා සභාපතිකම ඉවත් කළා. රෝසි සේනානායක, බුද්ධික පතිරණ කෘත්‍යාධිකාරී මණ්ඩලයෙන් ඉවත් කළා. සුජීව සේනසිංහ දැන් අවුරුදු එකහමාරක් තිස්සේ පක්ෂයේ ප්‍රවෘත්ති සාකච්ඡාවකට කැඳවා නැහැ. ජනතාව සමඟ හැමදාම හිටපු අශෝක අබේසිංහ මන්ත්‍රීවරයාගේ ආසන සංවිධායකකම අයින් කළා.ඉමිටියාස් බාකීර් මාකාර්, රංජිත් අලුවිහාරේ, චන්ද්‍රා ගන්කන්දගේ කෘත්‍යාධිකාරී මණ්ඩල සාමාජිකත්වය අහෝසි කළා. ශිරාල් ලක්තිලක, මෛත්‍රී ගුණරත්න, ජෝර්ජ් පෙරේරා වැනි අයගේ ආසන සංවිධායකකම් ඉවත් කළා. ජනමතයක් ඇති මිනිසුන් පක්ෂයෙන් එළවා දමන වැඩපිළිවෙළක් පක්ෂය තුළ ක්‍රියාත්මක කළා. රංගේ බණ්ඩාරගේ ආසන සංවිධායකකම ඉවත් කළා. ජෝශප් ස්ටාර්ලින් එදා කොමියුනිස්ට් පක්ෂය ශුද්ධ කළ වැඩපිළිවෙළට මේක සමානයි.”“අපට ඉගැන්නුවේ යුද්ධය පරදිනවා කියලා. කර්නල්ලා ගෙනල්ලා අපට ඉගැන්නුවා යුද්ධය මෝසම් වැස්ස සමඟ පරදින හැටි. යුද්ධය පරදිනවා, ආර්ථිකය කඩා වැටෙනවා. එතකොට එජාපයට බලය ලබාගන්න පුළුවන් කියලා එජාප නායක තුමා අපට ඉගැන්නුවා. අපි එදත් මේ කතාවලට පක්ෂය තුළ අපේ විරෝධය පළ කළා.“මගේ විනය පරීක්ෂණය අවසන් කළේ මීට මාස අටකට කලින්. මගේ විනය පරීක්ෂණ අවසන් කරන්න ඕන තරම් කල් තිබුණා. නමුත් ඒවා දිගින් දිගටම ඇදීමේ ප්‍රතිඵලය තමා මේ පළාත් සභා මැතිවරණ ආරම්භ කරන්න ඔන්න මෙන්න තියලා ප්‍රාදේශීය සභා මන්ත්‍රීවරු 15 ක් පක්ෂයෙන් එළියට දැම්මා. ඡන්දයකට ඉල්ලන කොට මොළේ ඇති නායකයෙක් නම් පක්ෂයේ හදවත්, මුරගල් වගේ ඉන්න අය එළියට දාලා ඡන්ද දිනන්න හිතන්නවත් පුළුවන් ද?“රවි කරුණානායක මහතාගේ සම්බන්ධීකරණය යටතේ මම පක්ෂ නායක තුමා හමු වුණ වෙලාවේ පැයක් විතර මගේ හිතේ තිබුණ සියලු දේවල් මම එතුමාට කිව්වා. ඒත් එතුමා කිසිම ප්‍රතිචාරයක් දැක්වූවේ නැහැ. ගැටලුව නිරාකරණය කරන්නේ කොහොම ද කියල කිව්වෙත් නැහැ. මට ජාතික සේවක සංගමයේ උප සභාපතිකමක් දෙන්නම් කිව්වා. මගෙන් ඇහුවා විශ්‍රාමිකයෝ ටික බලාගන්න පුළුවන් ද කියලා. මට කියන්න තියෙන්නේ විශ්‍රාමිකයෝ එතුමාටම බලාගන්න කියලයි.”“පරාජිත වඳ බැහැපු කෙසෙල් ගසක් වැනි එජාප නායකත්වය හැර මම සතුටින් හා ජයග්‍රාහී ලීලාවෙන් එක්සත් ජනතා නිදහස් සන්ධානය සමඟ එකතු වෙනවා. ඉදිරියේ පැවැත්වෙන සෑම ඡන්දයකදීම ගමින් ගමට ගෙයින් ගෙට ගොස් සන්ධාන රජය විජයග්‍රහණය කරවීමට මගේ ශක්තිය යොදවනවා.”“මම කියපු දේවල් නැවත වමාරන්න බැහැ. මම ප්‍රශස්ති ගායනා කරන කෙනෙක් නෙවෙයි. මම හැමදාම කෙළින් කතා කරන කෙනෙක්. අපට පසුගිය කාලෙ විපක්ෂයේ කාර්යභාරය කරගන්න බැරිවුණා. අපට විපක්ෂයේ කාර්යභාරය කරන්නත් බැරි නම් මොනවද කරන්නේ. ඒ නිසා මං ජනාධිපතිවරයා කරගෙන යන දැවැන්ත සංවර්ධන වැඩපිළිවෙළට සහාය දෙන්න තීරණය කළා.ඒ සහාය මං පළාත් සභාව තුළදී, මේ ආණ්ඩුවට දෙනවා. මා මීට පස්සේ “අපේ නායකයා” මහින්ද රාජපක්ෂ ජනාධිපතිතුමාත් කැබිනට් මණ්ඩලයත් අනෙකුත් සියලු පළාත් සභා හා පළාත් පාලන මන්ත්‍රීවරුනුත් එක්ක වැඩ කරනවා. පසුගිය දේ ගැන මා කතා කරන්න යන්නේ නැහැ. නමුත් දැන් මං ආණ්ඩුවේ සාමාජිකයෙක් හැටියට ආණ්ඩුව අනිවාර්යයෙන්ම ආරක්ෂා කරනවා.”“මම එක්සත් ජාතික පක්ෂයෙන් එළියට ආවේ ජයග්‍රාහී ලීලාවෙන්.ඒකාධිපති නායකයකු යටතේ එජාපය තුළ ඉන්න ඉන්න කලකිරීම් වැඩි වෙනවා. මගේ යාම සියලුම ජනතාව අනුමත කරනවා. එජාප නායක තුමා පක්ෂයත් ජනතාවත් දෙකම පරාජයට පත් කරනවා. නායකතුමා වැදගත් ප්‍රශ්න මඟ හරිනවා. ඉතින් එවැනි තැනක ඉඳලා වැඩක් නැහැ.මම පක්ෂයෙන් ඉවත් වුණේ සන්තෝෂයෙන්. පරාජිතයකු ලෙස නොවෙයි.”“මම ආණ්ඩුවට ගියේ ගෞරවනීය විදියටයි. පාර්ලිමේන්තුවේ රතු පලස හරහා ගිහිල්ලා එජාප මුහුණේ දැලි ගාන්න ඔවුන් විනාශ කරන්න අපහසුතාවට පත් කරන්න මම කැමැති වුණේ නැහැ. ඒ නිසයි මම පාර්ලිමේන්තුවෙන් ඉල්ලා අස්වුණේ. මේ නිසා මගෙන් පසු දිස්ත්‍රික්කයේ ඊළඟට හිටින බිංගිරිය ආසනයේ නලින් බණ්ඩාර මහතා එජාප මන්ත්‍රීවරයකු වශයෙන් පත්කරන්න සම්පූර්ණ අයිතිය අපේ නායක තුමාට තිබෙනවා.”“මම නඩු පවරා ජනතාවගේ බලය අභියෝගයට ලක් කරන්න බලාපොරොත්තු වන්නේ නැහැ. මම ඒ නිසයි පාර්ලිමේන්තුවෙන් මුලින්ම ඉවත් වෙලා ජනමතය සඳහා ජනතාව ඉදිරියට වයඹ පළාත් සභා ඡන්දයට මුහුණ දෙන්නේ. ඒ නිසා මම විශ්වාස කරනවා කුරුණෑගල දිස්ත්‍රික්කයේ ජනතාව මා ගැන බලා ගනිවී කියලා.”“වයඹ පළාත් සභා ඡන්දයට ඉදිරිපත් වෙලා සියලු දෙනා සමඟ එකතු වී එක්සත් ජනතා නිදහස් සන්ධානය ජයග්‍රහණයට කැපවී වැඩ කරනවා. ඒ විතරක් නොවෙයි ඊළඟට එළැඹෙන පළාත් සභා මැතිවරණවලටත් අනතුරුව ජනාධිපතිවරණයේ දී මහින්ද රාජපක්ෂ ජනාධිපතිතුමාගේ මීළඟ ජයග්‍රහණය වෙනුවෙන් මගේ ශරීරය, හදවත, මොළය හා කට වැය කරනවා. එතුමාට විශිෂ්ට ජයග්‍රහණයක් අත්කර දෙන්නට කැප වෙනවා.”“ඕනෑම ආණ්ඩුවකට ප්‍රශ්න - අර්බුද මතු වෙනවා. ඒ මතුවන ප්‍රශ්න අර්බුදවලදී ආණ්ඩුවත් එක්ක එකතු වී ඒවාට මට දෙන්න පුළුවන් සහයෝගය ශක්තිය උපරීමයෙන් ලබා දී කටයුතු කරනවා.”“ඒකාධිපතියකු ලෙස කටයුතු කරන එජාප නායකයාට බලයට එන්න නොදී රටේත් ජනතාවගේත් සැබෑ නායකයා ලෙස කටයුතු කරන මහින්ද රාජපක්ෂ ජනාධිපතිතුමා වෙනුවෙන් මට කරන්න පුළුවන් උපරීම කැපවීම මම කරනවා.“මම ජයග්‍රාහී ලීලාවෙන් හා ඉතාම සන්තෝෂයෙන් එජාපයෙන් එළියට එන්නේ. ජනතා නියෝජිතයකු හැටියට මම එම පක්ෂය තුළ තවත් රැඳී ඉඳීම තේරුමක් නැහැ. වැදගත් ප්‍රශ්න ප්‍රතික්ෂේප කරන එජාප නායකයා වැනි නායකයෙකු සමඟ සිටීමෙන් වැඩක් නැහැ.”“මම කෙළින් වැඩ කරන මනුස්සයෙක්. පාර්ලිමේන්තුවේ මම කියාපුවා වමාරන්න මට නැවත බැහැ. ඒ නිසා මම විශ්වාස කරනවා මට පළාත් සභා ඇතුළේ ප්‍රාදේශීය පළාත් ආයතන ද සමඟ මට කරන්න පුළුවන් දේ කළ හැකි යැයි කියා හිතනවා.පාර්ලිමේන්තුව ඇතුළේ තනතුරු අරගෙන ඒ පැත්තට ගියා නම් මට කියන්න පුළුවන් විදියක් තියෙනවා. සමහර කාරණා ගැන මට කියන්න හැකියාවක් නැහැ.ඒ නිසයි මම ජනමතය සමඟ පළාත් සභාවට ගිහිල්ලා පළාත් සභාව තුළින් දිස්ත්‍රික්ක දෙකටම කැපිලි කෙටිලි නැතිව වැඩක් කරන්න පුළුවන් වෙයි කියා හිතනවා.“ජනතාව මා කෙරෙහි විශ්වාසය තබනවාට කිසිම සැකයක් නැහැ. මා මෙතැන් පටන් සලකන මගේ නායකතුමා වන මහින්ද රාජපක්ෂ ජනාධිපතිතුමාගේ සම්පූර්ණ ආශිර්වාදය ඇතිව මට ජනතාව වෙනුවෙන් ඉටු කරන්න පුළුළුන් කාර්ය භාරය ඉටු කරනවා.සකස් කෙළේ සුනිල් දයා අල්විස් ක්‍රීඩා කටයුතු ඇමැති මහින්දානන්ද අලුත්ගමගේදයාසිරිගේ ආගමනය වයඹ පළාත් සභා මැතිවරණය ශක්තිමත් කිරීමක්. එ.ජා.ප. යේ වැඩි අවධානය තිබුණේ වයඹ පළාත් සභාව පිළිබඳවයි. එක්සත් ජාතික පක්ෂය වයඹ ගැන ලොකුම බලාපොරොත්තුවක් තිබුණේ දයාසිරි ගැනයි. අද ඒ ශක්තිය ආණ්ඩුවට එකතුවෙලා තියෙනවා. දයාසිරි මන්ත්‍රීවරයාට අපේ පක්ෂය අලුත් පක්ෂයක් නොවෙයි අලුත් තැනකුත් නොවෙයි. ඔහුට හුරු පුරුදු තැනට ඔහු යළිත් ආවා.වයඹ ජයග්‍රහණය විජයග්‍රහණයක් කරා ගමන් කිරීමට දයාසිරිගේ ආගමනය අපට ශක්තියක්. ඒ වගේ ම දයාසිරිගේ ආගමනයත් සමඟ තවත් ප්‍රාදේශීය මන්ත්‍රීවරු 50 දෙනකු සන්ධානය වටා එක්වීමට සිටිනවා. ඒ අනුව මුළු වයඹම සන්ධානය වටා එක්රොක් වන බව නියතයි. වයඹ විපක්ෂය අතු ගෑවී යාම නියතයි.යුද්ධය අවසන් කරලා ආණ්ඩුව ගෙන යන වැඩපිළිවෙළ පිළිබඳව දයාසිරි මෙන් ම මේ රටේ ජනතාවත් පැහැදී ඉන්නවා. ජනතා මතය උරගා බලන්නට මෙවර පළාත් සභා මැතිවරණයත් හොඳ අවස්ථාවක් වේවි. අද මේ ‍රටේ දේශපාලන පක්ෂ බොහොමයක් මේ රජය ගෙනයන වැඩපිළිවෙළ පිළිබඳව පැහැදීමෙන් කටයුතු කරනවා. ඒ අනුව දයාසිරි වගේ ම වැඩ කළ හැකි තවත් පිරිසක් ඉදිරියේදී මේ වැඩ කරන ආණ්ඩුවට එකතු වේ.ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය ඇමැති ලසන්ත අලගියවන්නජනාධිපතිතුමාගේ නායකත්වයට සහ මේ රජය ගෙන යන සංවර්ධන වැඩපිළිවෙළට පැහැදී එයට සහයෝගය ලබාදීමට දයාසිරි ජයසේකර මන්ත්‍රීවරයා සන්ධාන රජයත් සමඟ සන්ධාන ගත වෙලා තියෙනවා. එක්සත් ජාතික පක්ෂයේ දැවැන්ත ප්‍රබලයෙක් ලෙස සිටි එතුමා ස්වයං තීරණයක් අරගෙන රජය ගෙන යන වැඩපිළිවෙළ පිළිබඳව පැහැදිලි මතවාදයකට පැමිණියා. එජාප නායකයා ගැන කලකිරුණු තවත් මන්ත්‍රීවරු විශාල සංඛ්‍යාවක් ඉදිරියේ දී සන්ධාන රජයට එක්වේවි.දයාසිරි මන්ත්‍රීවරයා තමන් සිටි පක්ෂයේ ජනතාවට ‍අගෞරවයක් සිදු නොකොට නැවත වතාවක් ඡන්දයකට ඉදිරි‍පත් වෙලා පළාත් සභා මට්ට‍මින් තම දේශපාලන ගමන ආරම්භ කිරීමට යෑම අගය කළයුතු කරුණක්. ජනාධිපතිතුමා ගෙන යන වැඩපිළිවෙළ පිළිබඳව පැහැදීමකින් සහ රටේ ජනතාවට යම් මෙහෙවරක් කිරීමට ආණ්ඩුව සමඟ එක්විය යුතුයි යන ආකල්පයෙන් එතුමා රජයට එකතු වුණා. අනාගත පරපුරට වෙනුවෙන් වැඩක් කළ හැකි වන්නේ වත්මන් රජය සමඟ එක්වීමෙන් යැයි එතුමා පැහැදිලිවම වටහා ගත්තා.ඇත්තවශයෙන් ම ශක්තිමත් විපක්ෂයක් රටක් තුළ තිබිය යුතුයි. එහෙත් විපක්ෂයේ නායකත්වයේ දුර්වලකම නිසා සෑම මැතිවරණයක් ම පසු බෑමකට ලක්වෙලා. දැවැන්ත දේශපාලන පක්ෂයකට අද අත්වෙලා ඇති ඉරණම පැහැදිලියි.පුත්තලම දිස්ත්‍රික් එ.ජා.ප. මන්ත්‍රී පාලිත රංගේ බණ්ඩාරදයාසිරි ජයසේකර මන්ත්‍රීවරයා එ.ජා.ප ය අතහැර ගිය ගමනේ විශේෂ ලක්ෂණයක් දැක්කා. අනිත් අය ගිය ගමන වගේ නෙමෙයි එතුමා සදාචාරාත්මක ගමනක් ගියා. එ.ජා.ප යේ ජනවරම අරගෙන එතුමා ගියේ නැහැ. එතුමා අලුත් ජනවරමක් ලබාගැනීමටයි උත්සාහ කරන්නේ සන්ධාන රජය යටතේ. ඔහු පක්ෂයේ විශාල අරගලයක යෙදුණා හැම පාක්ෂිකයකුට එකට එකතු කරගෙන සියලු දෙනාටම සහයෝගයෙන් සතුටින් කටයුතු කළ හැකි වාතාවරණයක් ඇති තැනක් බවට එ.ජා.ප පත් කරගන්න.අවසාන භාගය වනවිට පක්යේ කළමනාකාරිත්වයට පක්ෂයේ මහජන නියෝජිතයන්ට සහ පක්ෂ සාමාජිකයන්ට හඬ නගා කියන්නේ පක්ෂය දිගින් දිගටම මහා සෝදා පාලුවක් කරා යන ගමන නතර කොට ජයග්‍රහණය කරා යා යුතුයි කියන කාරණයයි එතුමා තුළ තිබුණේ. එතුමාට මෙන් ම පක්ෂයේ සියලු දෙනාටම තිබෙන්නේ විපක්ෂයට ජයග්‍රහණය කිර‍ීමේ පිපාසාවයි. ඒ හඬ නඟන අයගේ හඬ පිළිබඳව පක්ෂයේ අවධානය පසුගිය සති දෙක තුනක් ඇතුළත යොමුවෙලා තියනවා.‍ එහි ප්‍රතිඵල අපි දුටුවා.ඒ අතර ඉවතට දමන ලද පක්ෂයේ මන්ත්‍රීවරුන් නැවත එකතු කරගැනීමට කටයුතු කිරීම සහ විනය පරීක්ෂණවලට ගොදුරු කර ඇති අය සමඟ ඒ ගැටලු නිරාකරණය කර ගැනීමට දරන උත්සාහය අපිට දක්නට ලැබෙනවා.‍ ඒ අනුව පක්ෂය සාමාජිකයන් කෙරෙහි යම් නම්‍යශීලී භාවයක් යොමු කරන්නට පටන් අරගෙන තියෙනවා.එය පක්ෂයේ ජයග්‍රහණයක් ලෙසයි අපි දකින්නේ. ඒ ජයග්‍රාහී මාවතට යොමු කරගන්න දයාසිරි මන්ත්‍රීවරයාගේ කැපවීම අපි දුටුවා. ඒ කැපවීමෙන් ලැබුණ ජයග්‍රහණයන් ලැබෙමින් පැවැතීමේ දී දයාසිරි මන්ත්‍රී තුමා නික්ම යෑම පක්ෂයට බරපතළ හානියක් ඔහු කවදා හෝ පක්ෂයේ රැඳී සිටිමින් මේ සටන දිගටම ගෙන ගියා නම් අපට ජයග්‍රාහී මාවතට අවතීර්ණ වීමට පහසු වීමට ඉඩ තිබුණා.පුත්තලම දිස්ත්‍රික් පාර්ලිමේන්තු මන්ත්‍රී අරුන්දික ප්‍රනාන්දුචන්ද්‍රිකා කුමාරතුංග මැතිනියගේ කාලයේ පඬුවස් නුවර ප්‍රාදේශීය සභාවේ වැඩිම ඡන්ද ප්‍රමාණයක් අරගෙන ජයග්‍රහණය ලැබූ දයාසිරි ජයසේකර මන්ත්‍රීවරයාට ප්‍රාදේශීය සභාවේ සභාපති ධූරය ලබාදීමට එතුමිය කටයුතු කළේ නැහැ.එතුමා ශ්‍රී ලංකා නිදහස් පක්ෂයේ මහරගම තරුණ සම්මේලනයේ ලේකම් හැටියට පක්ෂය වෙනුවෙන් විශාල මෙහෙවරක් ‍ඉටු කළා. එහෙත් පක්ෂය තුළ ඔහුට දිගින් දිගටම කෙනෙහිලිකම් සිද්ධ වුණා. ඒ නිසයි එතුමා ශ්‍රීලනිපය හැරදා එ.ජා.පක්ෂයට එකතු වුණේ. ඊට පස්සේ දිගින් දිගටම එ.ජා.ප. නායකත්වය තුළින් එතුමාට කෙනෙහිල්කම් සිද්ධ වුණා.ඒ නිසා අපේ පක්ෂයේ හිටපු දයාසිරි නැවත වරක් මහින්ද රාජපක්ෂ ජනාධිපතිතුමාගේ ප්‍රතිපත්ති පිළිබඳව පැහැදී නැවත වතාවක් අපේ පක්ෂයට සහයෝගය ලබා දීමට පැමිණියා. එතුමා විපක්ෂයෙන් ඡන්දයට ඉදිරිපත් වෙලා ඡන්දය ලබාගෙන පාර්ලිමේන්තුවට ගියා. එතුමා දේශපාලනඥයින්ට ලොකු ආදර්ශයක්.විපක්ෂයේ පාක්ෂිකයන්ට අගෞරවයක් නොකර සන්ධාන රජය යටතේ පළාත් සභා මට්ටමින් එතුමා ඡන්දයට ඉදිරිපත් වෙලා තියනවා. එතුමා ඡන්දයේදී වැඩිම මනාප ලබාගතහොත් එතුමාට පැහැදිලිවම වයඹ මහා ඇමැති ධූරය ලැබෙයි. අපේ පක්ෂය තුළ එතුමාට අසාධාරණයක් සිදුවෙන්නේ නැහැ. අද වනවිට වයඹ පළාත් සභාව තුළ විපක්ෂය අන්ත පරාජයට පත්වන ලකුණු පැහැදිලියි. මම හිතන්නේ රනිල් වික්‍රමසිංහ මහතා මෙවර පළාත් සභා ඡන්දයේදී එක්සත් ජාතික පක්ෂය නායකත්වයෙන් අවසන් ගමනට ළංවෙනවා.රටක පැවැත්ම සඳහා ප්‍රබල විපක්ෂයක් අවශ්‍යයි. ආණ්ඩුවක යම් කිසි අඩු පාඩුවක් ඇතොත් එම වැරැදි පෙන්වා දෙන්න නිවැරැදි මඟ කියා දෙන්න ප්‍රබල විපක්ෂයක් තිබිය යුතුයි. අපේ රටට ප්‍රබල විපක්ෂයක් නැතිවීම ලොකු පාඩුවක් අද විපක්ෂයේ රනිල් වික්‍රමසිංහ මහතාට හිතවත් කිහිප දෙනෙක් එකතු කරගෙන බලය තහවුරු කර ගැනීමට කටයුතු කරනවා. ඔහු පක්ෂය තුළ ප්‍රජාතන්ත්‍රවාද විරෝධීව කටයුතු කරමින් සිටිනවා එතුමාට රට පිළිබඳව කිසිදු හැඟීමක් ඇතැයි අපි විශ්වාස කරන්නේ නැහැ. අන්තර්ජාතික මතවාදවලට ගැතිවෙමින් දෙමළ ඩයස්පෝරාවට හිතවත් ව කටයුතු කිරීමයි එතුමාගේ අදහස කියලයි අපි හිතන්නේ.මාතර දිස්ත්‍රික් පාර්ලිමේන්තු මන්ත්‍රී (එ.ජා.ප) - බුද්ධික පතිරණකුමන කෙනෙක් හෝ වේවා පක්ෂය මාරු කරනවා නම් ඒ පක්ෂ මාරු කිරීමේ ක්‍රියාවලිය මම කොහෙත් ම අනුමත කරන්නේ නැහැ. එහෙන් මෙහෙට ගියත් මෙහෙන් එහෙට ගියත් පක්ෂ මාරු කරන්නන්ට ඉතිරිවෙන්නේ ඉතිහාසයේ කුණු බක්කියයි. ලංකාවේ එක පක්ෂයක සිට තව පක්ෂයකට ගිය කිසිම කෙනකුට තාවකාලික සුගතියක් මිසක දිගුකාලීන ජයග්‍රහණයක් ලැබී නැහැ.ඒ වගේ ම එ.ජා.ප යේ අභ්‍යන්තර ප්‍රශ්නවලට විසඳුම් මේ ආණ්ඩුවෙන් ලබාගන්න සිතීම විහිළුවක්. මම මගේ දේශපාලන ස්ථාවරය ගැන ලෙයින් සහතිකයක් දීලා තියනවා. පක්ෂය සම්බන්ධයෙන් අපේ පැහැදිලි ප්‍රකාශවල සත්‍යතාව සහ සැබෑම ගැටුම ඉදිරි කාලයේදී කාලයත් සමඟ ඉදිරියේදී දැනගන්න පුළුවන්. එය පක්ෂ මාරු කරන්නවුන්ට ආදර්ශයක් සපයාවි.සකස් කෙළේ සුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post></root>