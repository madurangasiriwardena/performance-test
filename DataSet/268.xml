<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af1303319</link>
    <topic>ඝාතකයාගේ අතේ තුවාලයක් සැකකරු සොයා දිගටම පරීක්ෂණ</topic>
    <author>කීර්ති මෙන්ඩිස්</author>
    <content>බොරලැස්ගමුව තාක්ෂණ ශිල්පිනියගේ ඝාතනයමහරගම පිළිකා රෝහල් ලේ බැංකුවේ වෛද්‍ය රසායනාගාර ප්‍රධාන තාක්ෂණ ශිල්පිනිය ඝාතනය කොට පලා ගිය සැකකරු ගැන ලැබුණු වැදගත් තොරතුරු කිහිපයක් ඔස්සේ පරීක්ෂණ පවත්වන පොලීසිය අද හෙටම ඔහු කොටුකර ගැනීමට හැකි වෙතියි අපේක්ෂා කරයි.ඉකුත් විසි දෙවැනිදා බොරලැස්ගමුව කටුවාවල ගල්වළ පාරේ දෙමහල් නිවෙසකදී දෙදරු මවක් වූ මෙම තාක්ෂණ ශිල්පිනිය ඝාතනයට ලක්වූ අතර එහිදී ඇගේ බාල පුතු ද ඝාතකයාගේ පිහි පහරට ලක්ව බරපතළ තුවාල ලැබීය.තුවාල ලත් දහනව හැවිරිදි පුතු කළුබෝවිල දකුණ කොළඹ ශික්ෂණ රෝහල් දැඩි සත්කාර ඒකකයේ ප්‍රතිකාර ලබයි. ඔහු මෙසේ තුවාල ලැබුවේ ඝාතකයා සමඟ පොර බැදීම නිසා බව පොලීසිය කියයි. පොර බැදීම නිසා ඝාතකයාට ද තුවාල සිදුවී ඇත.ඔහුගේ අතක් කැපී ගොස් ඇති බවට පොලීසිය සැක කරයි. ඝාතකයාගෙන් පිහි ඇනුම් කෑ මියගිය කාන්තාවගේ පුතු නිවෙස ඉදිරිපස කාමරයේ ජනේලයකින් පැනගොස් කෑ ගසමින් සිද්ධිය අසල්වාසින්ට දන්වා තිබේ. මින් බියට පත් ඝාතකයා තමා කොටුවෙතැයි යන බියෙන් නිවෙසේ ඉහළ මාලයේ සිට ගැට ගැසු කඹයකින් බිමට බැස අවට නිවෙස්වල තාප්පවලින් පැන ගොස් ඇත.“එදා රෑ 12 ත් 12 යි කාලත් අතර තිලකාගේ ගේ ඉස්සරහින් විශාල සද්දයක් ඇහුණා. අපි ගෙදර දොර ඇරගෙන සද්දෙ බලන්න එළියට ආවා. එතකොට තමයි දැක්කේ තිලකාගේ පුතා පසිඳු එහෙට මෙහෙට දුවමින් හොරෙක් ගෙට ඇතුළුවෙලා අම්මට පිහියෙන් ඇන්නා කියලා කෑගහල කියනවා... එයා අපිටත් එහෙම කිව්වා.පසිඳු පුතාත් ලේවලින් නැහැවෙලයි හිටියේ... පස්සේ අපි 119 අංකයට දැනුම් දුන්නා. ඉන් පස්සේ පොලීසිය ආවේ. පස්සෙ තමයි පසිඳු පුතයි තිලකවයි වාහනයක දාලා ඉස්පිරිතාලේට අරන් ගියේ...” සිද්ධිය දුටු අසල්වැසි කාන්තාවක් කීවාය.පොලීසිය එතැනට පැමිණෙන්නේ ඉන් පසුවය. පරීක්ෂණ ඇරැඹුණේ සහකාර පොලිස් අධිකාරි නිශාන්ත ද සොයිසාගේ උපදෙස් අනුවය. සිද්ධිය නුගේගොඩ කොට්ඨාස බාර ජ්‍යෙෂ්ඨ පොලිස් අධිකාරී මර්වින් වික්‍රමසිංහ හා නියෝජ්‍ය පොලිස්පති සුමිත් එදිරිසිංහ යන මහත්වරුන්ට ද දැනුම් දෙනු ලැබිණ.සිද්ධිය වූ ස්ථානයට රස පරීක්ෂකවරයාත් ‘සොකො’ කණ්ඩායම් ද පැමිණ පරීක්ෂණ ඇරැඹූ අතර නිලධාරීන්ගේ අවශ්‍යතාවය වූයේ කිසියම් හෝඩුවාවක් සොයා ගැනීමය. වැඩිදුරටත් පරීක්ෂා කිරීමේදී ඝාතකයා පැනගිය අයුරු නිරීක්ෂා කරගත හැකි විය. මියගිය කාන්තාවගේ පුතු කෑකෝ ගසද්දි කරකියා ගත දෙයක් නොවූ ඝාතකයා කැපුණු අත ද ඔසවාගෙන නිවසේ ඉහළ මාලයේ සිට කඹයකින් පහත මාලයට බැස ඇත.ඉන් පසු ඒ අවට නිවෙස්වල තාප්පවලින් පැන ගිය ඔහු නිවෙසක පිටතින් ඇති නාන කාමරයක් තුළට රිංගාගෙන ලේ තැවරුණු ඇඳුම් ගලවා හොඳහැටි දිය නාගෙන ද \;බ්. ඉන්පසු එම ඇඳුම් වෙනුවට එතැන වැලක වනා තිබු සරමක් හා ටී ෂර්ට් එකක් ඇඳගෙන පලා ගොස් තිබේ. එම වැලේම තිබු කාන්තා යට ඇඳුමක් ද නොමැති වීමෙන් එය ඝාතකයා කැපුණු අතෙහි ලේ වහනය වීම නතර කර ගැනීමට තුවාලය ඔතාගෙන යාමට උපයෝගී කරගන්න ඇතැයි විශ්වාස කෙරේ.සිද්ධිය වූ තැනට පැමිණි නුගේගොඩ අතිරේක මහේස්ත්‍රාත් අරුණි ආටිගල මහත්මිය ද ඝාතනය සිදුවූ නිවෙස ද ඝාතකයා ගමන්ගත් මාර්ගය ද ඔහු ගලවා දැමු ලේ තැවරුණු ඇඳුම් ද එම ස්ථානය ද නිරීක්ෂණය කළාය. ඒ අතරදී ඝාතනයට ලක්වූ දෙදරු මවගේ පශ්චාත් මරණ පරීක්ෂණය කළුබෝවිල දකුණු කොළඹ ශික්ෂණ රෝහලේ අධිකරණ වෛද්‍ය නිලධාරී ශ්‍රියන්ත රත්නසේන මහතාගේ මෙහෙයවීම මත පැවත්විණ. එහිදී අනාවරණය වූයේ ඇගේ ගෙලට, කුසට හා වම් අතට එල්ල වූ මාරාන්තික පිහි පහර හතරක් නිසා අධික ලෙස රුධිර වහනය වීමෙන් ඇය මියගොස් ඇති බවය.සිද්ධිය පිළිබඳ විමර්ශනය පැවැත්වෙද්දී ජ්‍යෙෂ්ඨ පොලිස් නිලධාරීන්ගේ අදහස වූයේ ඝාතකයාට ද සිද්ධියෙන් තුවාල සිදුවී ඇති බවය. සොයාගත් ලේ තැවරුණු ඇඳුම් ඊට කදිම සාක්කියක් විය. ඒ සමඟ මහජනයා හා ඒ අවට පොලිස් ස්ථාන වෙත දැනුම් දීමක් කළ පොලීසිය කැපුම් තුවාලයක් ඇති පුද්ගලයෙක් ගැන තොරතුරක් වේ නම් වහා දැනුම් දෙන ලෙස ද ඉල්ලා සිටියේය.සිද්ධිය පිළිබඳ විමර්ශන ආරම්භ කළ පොලීසිය එදිනම පෙදරේරුවකු සැකපිට අත්අඩංගුවට ගෙන ප්‍රශ්න කරන්නට විය. ඔහු මියගිය කාන්තාව සතු නිවෙසේ උඩු මහල තැනීමේ කටයුතුවල නියැළුණු පෙදරේරුවා බව පොලීසිය කියයි. ඔහු මීට සතියකට උඩදීත් එම නිවෙසේ වැඩ කොට ඇති බව ප්‍රශ්න කිරීමේදී හෙළි වී ඇත.ඉන්පසු පොලීසිය කළේ මියගිය කාන්තාවගේ තරහකරුවන් ඇත්දැයි සෙවීමය. එහිදී අනාවරණය වූයේ එවැන්නකු ඒ අවට නැති බවය. මියගිය තාක්ෂණ ශිල්පිනිය දෙදරු මවක වූ අතර බාල පුතු ඇය සමඟත් ලොකු පුතු ඇගේ සැමියා සමඟත් ජීවත් වෙති. ඔවුන් හෝමාගම දියගම ප්‍රදේශයේ වෙනමම ජීවත්වන බව ද පොලීසිය හෙළිදරව් කරගෙන තිබේ.ඝාතකයාගේ පිහි පහර වලින් බරපතළ තුවාල ලැබු ඇගේ බාල පුතු පසිඳු කොළඹ රාජකීය විද්‍යාලයේ ඉගෙනුම ලබයි. පසුගිය උසස් පෙළ විභාගයට ගණිත අංශයෙන් පෙනී සිටි මොහු ඉන් ඒ සාමාර්ථ තුනක්ම ලබා සරසවි වරම් ද ලැබූ දක්ෂ ශිෂ්‍යයෙකි. ඔහුගේ අයහපත් සෞඛ්‍ය තත්ත්වය නිසා සිද්ධිය වී දින දෙක තුනක් යනතුරු ඔහුගෙන් ප්‍රකාශය ලබා ගැනීමට ප්‍රමාද කරන්නට පොලීසියට සිදුවිය.ඉන්පසු පොලීසිය සිදුකළේ මරා දැමු කාන්තාවගේ ජංගම දුරකථනය පොලිස් භාරයට ගැනීමය. දුරකථනයට ආගිය දුරකථන ඇමතුම් අංක පිළිබඳ විමර්ශනයක් ඇරැඹුණේ ඉන් පසුවය. ඇගේ නිවෙසට නිතර නිතර ආගිය පුද්ගලයන් මෙන්ම සිද්ධියට ආසන්නව ඇයට කතා කළ ඇගේ නිවෙසට ආගිය පුද්ගලයන් සෙවීම පොලීසියේ ඊළඟ කර්තව්‍ය විය. ඇය සමඟ සමීප සබඳකමක් පැවැත්වූ පාසල් ගුරුවරයකු ගැන තොරතුරක් ලබන්නේ ඉන් පසුවය.පොලීසිය ඔහු සොයා විමර්ශනය කරද්දි එම පාසල් ගුරුවරයා වහා පොලීසිය වෙත පැමිණ ප්‍රකාශයක් ලබා දුන්නේය. ඔහු පනස් තුන් හැවිරිදි එක් දරු පියෙකි. තමා මියගිය තිලකා දැන හඳුනාගත්තේ පිළිකා රෝහලේදී බවත් ඔහු කීවේය. වසර දහයක කාලයක් තිස්සේ තමා ඇය ඇසුරු කළ ද මෙවැන්නක් ගැන කිසිත් තමා නොදන්නා බව ද ඔහු ;පාලිස් ප්‍රශ්න කිරීම් හමුවේදී කියා සිටියේය.ඒ අතරතුර තවත් පොලිස් කණ්ඩායමක් ඒ අවට රෝහල් ප්‍රතිකාර ලබා දෙන පෞද්ගලික ස්ථාන පවා සෝදිසි කරමින් තුවාල ලත් පුද්ගලයා ගැන කරුණු කාරණා සොයන්නට වූහ.කෙසේ වෙතත් ඝාතනයට යොදාගත් පිහිය නිවෙස තුළ තිබී සොයාගෙන ඇත.මියගිය තිලකා සිය සැමියාගෙන් වෙන්ව ජීවත්වුවත් අසල්වාසින් සමඟ සුහදව ජීවත්වූ කාන්තාවකි. කාටත් කරදරයක් නැතිව ජීවත්වූ ඇය සතු රන් හෝ මුදල් ලබා ගැනීමේ අරමුණින් පැමිණි ඝාතකයා හොරෙකු විය හැකි බව පොලීසියේ මේ වන විට ඇති සැකයයි.ඇය ජීවත්වූ දෙමහල් නිවෙසේ උඩ තට්ටුව සැදු පෙදරේරුවන් මුදල් ලබාගත්ත ද එය හරිහැටි අවසන් කර නැතැයි චෝදනා ද එල්ල වී තිබුණේය. එම තොරතුර මත උඩු මහල තැනීමේ කටයුතු නියැළුණු පෙදරේරුවා අත්අඩංගුවට ගෙන ප්‍රශ්න කළ ද මේ වනතුරුත් තිලකා ඝාතනයේ සුලමුල අනාවරණය කර ගෙන නැති බව පොලීසිය කීය.කෙසේ වෙතත් පත්‍රය මුද්‍රණයට යන මොහොත වනතුරුත් මියගිය කාන්තාවගේ තුවාල ලත් පුතුගෙන් හරිහැටි කටඋත්තරයක් ලබාගැනීමට නොහැකි වී තිබේ. ශරීරයේ කැපුම් තුවාල පහක් සහිතව තවමත් කළුබෝවිල රෝහලේ ප්‍රතිකාර ලබමින් සිටින ඔහුගෙන් සිද්ධිය පිළිබඳ විමසද්දී ඔහු පවසනුයේ “මට මොකුත් මතක නෑ” යනුවෙන්ය. එහෙත් මොහුගේ ප්‍රකාශය පරීක්ෂණවලට වැදගත්වන බව පොලීසිය කියයි. ඒ අනුව සිද්ධියේ සුලමුල සොයා ගැනීමට හැකි වෙතැයි පොලීසිය බලාපොරොත්තු වේ.තවත් විසිදෙනකුගෙන් පමණ ප්‍රශ්න කොට ප්‍රකාශ ලබා ගෙන තිබේ.සිද්ධියට සම්බන්ධව දැනට සැඟවී සිටින කැපුම් තුවාල සහිත පුද්ගලයා ගැන තොරතුරක් වේ නම් ඒ සම්බන්ධව බොරලැස්ගමුව පොලීසියට හෝ නුගේගොඩ සහකාර පොලිස් අධිකාරි කාර්යාලයට හෝ ළඟම ඇති පොලිස් ස්ථානයට දැනුම් දෙන ලෙස පොලීසිය මහජනතාවගෙන් ඉල්ලීමක් කරයි. තොරතුරු ලබා දෙනු ලබන පුද්ගලයන්ගේ අනන්‍යතාවය සුරකින බව ද සිද්ධිය සම්බන්ධයෙන් නිර්නාමික හෝ තොරතුරු දිය හැකි බවට ද ඉල්ලීමක් කරයි.කෙසේ වෙතත් ඝාතකයා ඇය බිලිගෙන අදට දින නවයකි. ඝාතකයාගේ තොරතුරු පොලීසිය සතුව ඇති බව කීව ද තවමත් ඝාතකයා පොලීසියට කට්ටි පනිමින් සිටී.බස්නාහිර පළාත භාර නියෝජ්‍ය පොලිස්පති සුමිත් එදිරිසිංහ මහතාගේ අධීක්ෂණය මත නුගේගොඩ කොට්ඨාස බාර ජ්‍යෙෂ්ඨ පොලිස් අධිකාරි මර්වින් වික්‍රමසිංහ මහතාගේ උපදෙසින් සහකාර පොලිස් අධිකාරි නිශාන්ත ද සොයිසා මහතාගේ මෙහෙයවීම මත බොරලැස්ගමුව පොලිස් ස්ථානාධිපති හැරිසන් හෙට්ටිහේවා ඇතුළු කණ්ඩායමක් හා මිරිහාන විශේෂ අපරාධ හා මෙහෙයුම් ඒකකය මේ පිළිබඳ වැඩිදුර පරීක්ෂණ පවත්වති.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af13033110</link>
    <topic>කිරි අම්මා වෙනුවෙන් දෝරේ ගැලූ මනුස්සකම</topic>
    <author>චතුරිකා සුරවීර ඡායාරූප සහ මූලාශ්‍ර - බළන්ගොඩ වාර්තාකරු ගුණසේකර බණ්ඩා</author>
    <content>සතා සීපාවා වුණත් මරණයට බයයි නොවැ. පුංචි සංදියේදීම මරණෙට කැපවෙච්ච ‘රත්තා’ වන බූටෑවට වහං වෙලා ගොහින් හැංගෙද්දී පෙර පිනකට දෝ ආරියදාස උන්නැහැට හම්බවුණා.රත්තා මරණ බයෙන් ඔළුව උස්සල අහිංසක ඇස් දෙකෙන් කියපු කතාව තේරුම් ගන්න ආරියදාස උන්නැහැට ඒ හැටි වෙලාවක් ගියේ නෑ. ආරියදාසලා පරම්පරාවෙන්ම කිරි අම්මලගෙ අයිතිකාරයො.අතීතයේ පටන් බවභෝග සම්පත්තියෙන් අනූන ගමක වටිනාම සම්පත වූයේ දරුවන්ගේ අම්මා වූ කිරි අම්මා වූ ගව සම්පතයි. දේවත්වයෙන් පිදුම් ලද ගව සම්පත තෑගි ලෙසට මෙන්ම දෑවැද්ද ලෙසට ද දුන් අවස්ථා එමටය.පරම්පරාවෙන් ගෙනා ගව මහේෂාකාරාදීන් තම දිවි දෙවැනි කොට රැකගන්නා අපූරු මිනිසකු හමුවූයේ බළන්ගොඩ මස්පැන්න ගම් පියසේදීය.මේ ඒ අපූරු මිනිසාගේ කතාවයි.”ඉඹුරාමුරේ නෑ කෙනෙක්ගෙන් මට මරන්න ගෙනියපු හරක් තුන්දෙනෙක් ලැබුණා. ළඟදි නැතිවුණු ‘රත්තාත්’ මරණ බයෙන් කැලෑවැදිල ඉද්දි තමයි මට ලැබුණෙ.ටික කාලෙකදි රත්තා පැටවු තුන්දෙනෙක් වැදුවා. රත්තා අපිට දෙවියෙක් වාගෙ. අපි කවදාවත්ම කිරි දෙනුන්ගෙන් ගන්න කිරි විකුණුවෙ නෑ. අපේ ප්‍රයෝජනයට කිරිගත්තට පස්සෙ අහල පහල අයට බෙදල දෙන එක තමයි අපි කරන්නෙ. කිරි කඳුළක් වත් කාසි පනම්වලට සින්න කරන්නෙ නෑ අපි.හරක් ටික වුණත් ගොවිතැන් වලට දෙන්නෙ කුලියක් මලියක් බලාපොරොත්තුවෙන් නෙවෙයි. අපේ ගව පට්ටියෙන් එකෙක් මැරුණාම හත් දොහේ දානෙ දෙන එක ප්‍රතිපත්තියක් විදිහට හැමදාම කරනවා. ජීවිතේ කවරදාකවත් තිරිසන් ආත්මයක් අත් වෙන්න එපා කියලා දානය දීලා මම ප්‍රාර්ථනා කරන්නෙ හිත් සතුටින්. මං ගොඩක් ධර්මානුකූලව තමයි ජීවිතේ ගෙවන්නෙ. පරම්පරාවෙන්ම අපි බෞද්ධයො හරක් සාත්තුව අපේ ජීවිතේම කොටසක් වගෙයි.මේ ළඟදි ඥාතියෙකුට වැස්සිලා දෙන්නෙක් ඕනි වෙලා මා ගාවට ආවා. මං මගේ ඇස් දෙක වගේ බලාගත්තු ‘රත්ත’ව දුන්නෙ කොන්දේසි කීපයක් උඩ. ඒත් මං හිටියෙ හිතේ සාංකාවෙන් ඒ හින්දම මං දවස් තුනකට පස්සෙ රත්තව බලන්න ගියා. ගෙදරට යද්දිම ගෙදර හිටපු පොඩි එකා කිව්ව ‘රත්තව‘ නං වික්කා කියලා.“දෙවියනේ මගේ අහිංසකී” ඇස් ;දකෙන් ආපු කදුළු මං වහං කරගත්තෙ අමාරුවෙන්. මගෙ රත්තා, දරුවන්ගෙ අම්මා, මගෙ හිත වාවන් නැතිව ගියා. වයිරත් අතුරුදන් වෙලා කිව්වා හිතේ දුකටම මං පොලීසි ගියා. බළන්ගොඩ පොලිසියෙන් දෙපාර්ශ්වයේ කැමැත්තට රුපියල් පහළොස් දහසක වන්දි මුදලක් ලබා දෙන්න කිව්වෙ අතුරුදන් වුණු වයිරා 29 වැනිදාට හොයල දෙන පොරොන්දුව පිට.මගේ කිරි අම්ම වෙනුවෙන් දීපු සල්ලි කවදාවත්ම මගේ දරුවෙකුටවත් යාදෙන්නෙ නෑ. ඒ හින්ද මම තීරණය කළා මේ සල්ලි පන්සලට පූජා කරන්න රුපියල් දහදාහක් මස්සැන්න දොඩන්ගල්ලෙන රජමහා විහාරයටත් රුපියල් පන් දහසක් දේවගිරි විහාරයටත් පූජා කළා. වැඩිපුරත් පන්සියයක් ඝාණ්ඨාරයට දුන්නා. මේ උත්තම පූජාව කරල මම ප්‍රාර්ථනා කළේ මගේ අහිංසක රත්තට කවදාවත්ම මින්මතු තිරිසන් ආත්මයක් නොලැබේවා කියලයි.”ලොව බොහෝ දනෝ පස් පවින් දුසිරිතෙන් කල් ගෙවද්දී බෝසත් ගුණ පිරි මෙවන් මිනිසුන් සතා සීපාවා සේම පරිසරයට ද ආශිර්වාදයකි. ආරියදාසගේ හදවතේ උපන් අව්‍යාජ වූ මනුෂ්‍යත්වය නෙත් කඳුළු පුරවනා තරමටම සංවේදීය. මේ උතුම් මිනිසාගේ අවනඩුවට සවන් යොමු කළේ බළන්ගොඩ මූලස්ථාන පොලිස් පරීක්ෂක රංජිත් දසනායක මහතාය. ඔහු කියා සිටියේ අතුරුදන් වූවා යැයි කියන වයිරා ඉක්මනින් සොයා දෙන බවට වරදකරු පොරොන්දු වූ බවයි.නොමිලේ වෙදකම් කරන ආරියදාසගේ පියා වෙදෙකි. ඒ මඟ යමින් නිර්මාංශ වූ එමෙන්ම වචනයේ පරිසමාප්ත අර්ථයෙන්ම දිවියක් ගෙවන ආරියදාස මුළු මහත් සත්ත්ව සංහතියේම මිතුරෙකි. ආරියදාස වැනි ගුණබර මිනිසුන් සිටින කල ලෝකය මොනතරම් සුන්දර තැන්ක වේද? වන සිව්පාවුන් වැනි මිනිසුන් මැද දෙවි දේවතාවුන් වැනි මිනිසුන් ද ඇතැයි ආරියදාස නැවත වතාවක් මගේ සිතට කියාදුන්නේය.චතුරිකා සුරවීර ඡායාරූප සහ මූලාශ්‍ර - බළන්ගොඩ වාර්තාකරු ගුණසේකර බණ්ඩාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af13033111</link>
    <topic>ත්‍රස්තවාදය අසරණ කළ කෆීර් යානයේ කතාව</topic>
    <author>සටහන ටිරෝනි වෑවලගේ ඡායාරූප දුෂ්මන්ත මායාදුන්න</author>
    <content>සිංහ පැටියා අධික වේගයෙන් අහසේ කිමිදුණේය. ඊළඟ නිමේෂයේදී එය වළාකුළු ද පසුකර කුඩා තිතක්ව ගුවනේ සැඟව ගියේ ය. එහෙත් එහි අධිකතර වූ ශබ්දය තවමත් දෙසවනේ රිදුම් දෙයි. විනාඩි අනූවක් පමණ ගතවන ගුවන් ගමනක් සඳහා කටුනායක ධාවන පථයෙන් ගුවනට පිවිසුන ද අද එහි ගමන සාමකාමී ය.සතුරු බලමුළු සුනු විසුණූ කර දැමීමට සමත් අවි අද එය ගුවනට ගෙන යන්නේ නැත. ත්‍රස්තවාදය තවදුරටත් ක්‍රියාත්මක නොවන ශ්‍රී ලංකාවේ පොළව මෙන්ම අහස ද සාමකාමී ය. එහෙත් එසේ වූ තරමින් ම සිංහ පැටියාට විවේක ගන්නට නොහැකිය.ශ්‍රී ලංකා ගුවන් හමුදාවේ කෆීර් බලඝනයේ ගුවන් නියමුවෝ කිසිවිටෙක විවේක ගන්නට සූදානම් නැත. එබැවින්ම සිංහ පැටියාද නිරතුරුව පියාසර කිරීමට සූදානමින් සිටින්නේ ය. මා මේ දකින්නේ ද එවන් වූ අවස්ථාවකි.හීබෘෘ බසින් සිංහ පැටියා යන අර්ථයෙන් යුක්ත වන සුවිශේෂී කෆීර් ප්‍රහාරක ජෙට් යානය, ශ්‍රී ලංකා ගුවන් හමුදාවේ නියමුවන් ගේ මෙහෙයවීම යටතේ එලෙස තවත් ගුවන් ගමනක් වෙනුවෙන් අහසට නැඟුණේ ය.යුද හමුදාව සතු මල්ටි බැරල් අවි විශේෂයට මෙන්ම ගුවන් හමුදාවේ කෆීර් ප්‍රහාරක ජෙට් යානාවල ද හිමි වී ඇත්තේ සුවිශේෂී ජනතා ආකර්ෂණයකි. වීරත්වයකි. රටේ ආරක්ෂාව වෙනුවෙන් ප්‍රබල ‍මෙහෙයක් ඉටු කරන මේ අවි සහ ප්‍රහාරක යානා සම්බන්ධයෙන් ජනතාව සතුව පැවතියේ දැඩි විශ්වාසයකි. ‍මෙතරම් අවි බලයක් සහිත ආරක්ෂක අංශ පරාජය කිරීමට සතුරාට ‍නොහැකි බව ජනතාව තරයේ විශ්වාස කළේ ය. විශ්වාසය ජයග්‍රහණයට ධෛර්යය ද ශක්තියද සපයන්නේ ය. මානුෂීය මෙහෙයුම පුරාවට කෆීර් යානයක නැඟී සතුරු ඉලක්ක සුණු විසුණු කිරීමට දායකත්වය දුන් ගෲප් කපිතාන් සම්පත් වික්‍රමරත්න කෆීර් යානා සම්බන්ධව අප නොදත් බොහෝ දේ සරල බසින් පවසන්නේ ය.ශ්‍රී ලංකා ගුවන් හමුදාවේ අංක පහ සහ අංක දහය ජෙට් ප්‍රහාරක බලඝනයේ වර්තමාන අණදෙන නිලධාරියා වන්නේ ද ඔහු ය. ‘ කෆීර් ජෙට් එකක් කියන්නේ මොකක් ද‘ මම අසමි. මුලින්ම ජෙට් එකක් කියන්නේ මොකක් ද කියලා කියන්නම්‘ ඔහු කතාව අරඹයි.“පළමු වෙනි ලෝක යුද්දෙන් පස්සේ ජර්මනිය සහ එංගලන්තය කියන රටවල් ජෙට් එන්ජිම සම්බන්ධයෙන් පර්යේෂණ පැවැත්වුවා. අරමුණ වුණේ වැඩි බලයක් උත්පාදනය කළ හැකි ගුවන් යානා එන්ජිමක් නිපදවීමයි. මේ පර්යේෂණවල අවසාන ප්‍රතිඵලය වුණේ සෙසු ගුවන් යානා එන්ජින්වලට වඩා වැඩි බලයක් සමග වඩා වැඩි උසකටත්, වඩා වැඩි වේගයකිනුත් පියාසර කළ හැකි ජෙට් එන්ජිම බිහි වීමයි.ජර්මනිය සහ එංගලන්තය දිගින් දිගටම පර්යේෂණ කළත් ලෝකයේ ප්‍රථම ජෙට් යානය බිහි කිරීමේ ගෞරවය දිනා ගන්නේ ඉතාලියයි. 1939දී ජර්මන් ගුවන් හමුදාව පළමු ආකෘතික ජෙට් යානය ධාවනය කළා. ඒත් හරියටම ජෙට් ප්‍රහාරක යානා භාවිතා වෙන්න ගත්තේ දෙවැනි ලෝක යුද්ධයේ අවසාන කාලයේදියි.ඉතාලිය, ප්‍රංසය ඇතුළු රටවල් ජෙට් යානා හදන්න පටන් ගත්තා. විශේෂයෙන්ම ප්‍රංසය නිපදවූ මිරාජ් ජෙට් යානා ලෝකයේ ජනප්‍රිය වුණා. ඊශ්‍රායලය ප්‍රංසයේ නිශ්පාදිත මිරාජ් ජෙට් මිලදී ගන්නේ ඒ අනුවයි. “මෙලෙසින් ඊශ්‍රායලය ප්‍රංසයෙන් ජෙට් මිල දී ගත්ත ද පසුකාලීනව දෙරට අතර දේශපාලනික ගැටලු මතුවන බැවින් විකල්ප සෙවීමට ඊශ්‍රායලයට සිදු වේ. එහි අවසාන ප්‍රතිඵලය වන්නේ තමන්ටම ආවේනික අන්දමකට ජෙට් යානා නිපදවීමට ඊශ්‍රායලය ක්‍රියා කිරීම සහ කෆීර් යානය බිහි වීමයි.මේ සියල්ල සිදු වන්නේ 1970 දශකයේ මුල් යුගයේදී ය. තම නවතම අධිවේගී ජෙට් යානය ‘සිංහ පැටියා‘ හෙවත් කෆීර් යන හීබෘෘ වදනින් නම් කරන ඊශ්‍රායල් ජාතිකයෝ 1979දී ඇවිල ගිය ලෙබනන් සිරියා යුද්ධයේදී එය බෙහෙවින් භාවිත කළහ.කෆීර් බහු කාර්ය ප්‍රහාරක ජෙට් යානාවකි. එය යොදාගනිමින් ගුවනේ සිට ගුවනටද ප්‍රහාර එල්ල කළ හැකිය. ගුවනේ සිට ගොඩබිමට ද ප්‍රහාර එල්ල කළ හැකිය ඊට අමතරව සතුරු ප්‍රදේශවලට ඉහළින් වේගයෙන් පියාසර කරමින් භූමිය ඡායාරූප ගත කිරීමේ හැකියාවද කෆීර් යානා සතුව පවතී. මේ ප්‍රබල ප්‍රහාරක යානය දිනෙන් දින වර්ධනය වන ත්‍රස්තවාදීන්ට එරෙහිව සටනට යෙදවීමේ අරමුණින් ශ්‍රී ලංකාවට ගෙන එන්නේ 1996දීය.පසුකාලීනව යම් ප්‍රමාණයක ගුවන් බලයක් හිමි කර ගත්තද කෆිර් ලංකාවට පැමිණි යුගයේදී එල්ටීටීඊ ත්‍රස්තවාදීන් සතුව ගුවන් ප්‍රහාර එල්ල කිරීමේ කිසිඳු හැකියාවක් පවතින්නේ නැත. එබැවින් කෆීර් වැනි ප්‍රබල ප්‍රහාරක ගුවන් යානයක අවශ්‍යතාව කෙසේ වේ දැයි පැණයක් මතු වේ. සම්පත් වික්‍රමරත්න එයට ලබා දෙන්නේ පරිපූර්ණ වූ පිළිතුරකි.“යුද්ධයක් වෙනුවෙන් ආයුධ මිලදී ගන්නේ යුදබිමේ ව්‍යුහය සහ පරාසය අධ්‍යයනය කිරීමෙන් පසුවයි. උතුරේ ත්‍රස්තවාදින්ගේ ක්‍රියාකාරකම් අධ්‍යයනය කළොත් හැම විටම පෙනී යන්නේ ඔවුන් වෙනම රටක් ආකාරයෙන් තමන්ගේ ප්‍රදේශ පාලනය කිරීමට උත්සාහ දැරූ බවයි. සතුරා මේ අන්දමින් ක්‍රියා කරන කොට ඉතා වැදගත් වන්නේ ගුවන් බලය ඔවුන්ට එරෙහිව යෙදවීමයි. එහිදී ගුවන් බලයේ විශේෂත්වයන් තුනක් තියනවා. උස, වේගය සහ ළගා වීමේ හැකියාව. මේ විශේෂත්වයන් නිසා වෙනම රටක් ලෙස ශක්තිමත් වෙමින් සිටින සතුරාට ප්‍රහාර එල්ල කිරීමේ සුදුසුම ක්‍රමය වන්නේ ගුවන් බලය යෙදවීමයි.ඉන්පසුව සතුරා සතුව ඇති ප්‍රහාරක උපක්‍රම සලකා බැලිය යුතුයි. මුල් යුගයේ පටන් ම සතුරා සතුව ගුවන් යානා නාශක මිසයිල සහ තුවක්කු තිබුණා. ඊට අමතරව සක්‍රීය නොවන ප්‍රහාරක උපක්‍රම ලෙසින් භූ ගත බංකර්, සහ කැමෆ්ලාජ් හෙවත් ඇස රවටන ආවරණ මෙන්ම ත්‍රස්තවාදී ප්‍රෙද්ශවල ශක්තිමත්ව ගොඩ නගා තිබූ සතුරු කඳවුරු ද ජය ගත යුතුව තිබුණා.මේ සියල්ල ජය ගන්න ප්‍රහාර එල්ල කරන්න බරැති අවි අයුධ රැගෙන යා යුතු වුණා. මේ අන්දමට වැඩි උසකින්, වැඩි වේගයකින් වැඩි බරක් ද සමග සතුරු ප්‍රදේශවලට ළඟා වීමේ හැකියාව කෆීර් ප්‍රහාරක ‍ජෙට් යානා සතු වුණා. ඒ වගේම කෆීර් යානා සතුව ගුවනේ සිට ගොඩබිමට ප්‍රහාර එල්ල කිරීමේ වැඩි හැකියාවක් තිබුණා. මේ සියලුම සුදුසුකම් ආවරණය කළ කෆීර් ශ්‍රී ලංකාවේ සිවිල් යුද්ධයට හොඳින්ම ගැලපෙන ප්‍රහාරක ජෙට් යානය වුණා. “මෙලෙසින් ඊශ්‍රායලයේ සිට කෆීර් ලංකවට පැමි‍ණෙන්නේ ය. ඒ වන විට ප්‍රහාරක ජෙට් යානා වශයෙන් පවතින්නේ එෆ් 7 යානා කිහිපයක් පමණි. කෆීර් යානා පැදවීමේ වගකීම් දරන්නට සිදු වන්නේ ද එෆ් 7 ගුවන් නියමුවන්ටමය. ඒ අනුව එම බලඝනයේ අණ දෙන නිලධාරියා වශයෙන් ක්‍රියා කළ වර්තමාන ගුවන් හමුදාපති එයාර් මාර්ෂල් හර්ෂ අබේවික්‍රම කෆීර් යානාවල වගකීමද උර මතට ගන්නේ ය.පසුකාලීනව විශ්‍රාමික ගෘෘප් කපිතාන් ප්‍රියන්ත ගුණසිංහ ද කෆීර් බලඝනයට අණ දෙන්නේය. එයාර් කොමදෝරු සුදර්ශන පතිරණ සහ ගෲප් කපිතාන් ශෙහාන් ප්‍රනාන්දු මෙම බලඝනයේ අණ දෙන නිලධාරීන් වශයෙන් ක්‍රියා කළා පමණක් නොව මානුශීය මෙහෙයුම පුරාවටම ගුවන් ප්‍රහාර සඳහා තම දායකත්වය ප්‍රබල ලෙස ලබා දෙන්නේ ය. ජ්‍යෙෂ්ඨ ගුවන් නියමුවන් වූ විශ්‍රාමික ගෲප් කපිතාන් සජීව හෙන්දාවිතාරණ සහ වින්ග් කමාන්ඩර් උදිත දන්වත්ත ද බලඝනයේ උන්නතියට ක්‍රියා කළ බව සඳහන් ය.මෙලෙසින් තම බල බිඳ දමමින් දිනෙන් දින තමාට තර්ජනයක් වන කෆිර් ප්‍රහාරක ජෙට් යානා විනාශ කිරීම මුල් කාලයේ සිටම ත්‍රස්තවාදීන්ගේ අරමුණක් විය. 2001 වසරේදී කටුනායක ගුවන් හමුදා කඳවුරට මෙන්ම ගුවන් තොටුපොළටද ත්‍රස්තවාදී ප්‍රහාර එල්ල වන්නේ ජෙට් යානා විනාශ කිරීම ප්‍රධාන අරමුණ ලෙස ගනිමිනි. එහෙත් ත්‍රස්තවාදීන්ගේ කිසිඳු අරමුණක් සාර්ථක නොවූවා සේම මේ අරමුණ ද සාර්ථක වන්නේ නැත.සම්පත් වික්‍රමරත්න පවසන පරිදි ප්‍රහාරක ජෙට් යානා යොදා‍ගෙන ගොඩබිම මත සිදු කරන ප්‍රහාර වර්ග තුනකට බෙදා දැක්විය හැකිය. ඉන් ප්‍රථමයෙන්ම හමු වන්නේ සජීවී සටන් පවතින අවස්ථාවකදී සතුරු පාර්ශ්වයට ගුවනින් ප්‍රහාර එල්ල කිරීමය. එය සමීප ගුවන් සහය ලබා දීම ලෙසින් හඳුන්වයි. යුද බිමට පැමිණෙන ආධාරක හමුදා සහ යුද උපකරණ යුධ බිමට පැමිණීමෙන් වැළැක්වීමට ප්‍රහාර එල්ල කිරීම දෙවනුව සලකා බැලේ. පසුකාලීනව සටන් සඳහා දායක කරවා ගත හැකි සතුරා සතු සම්පත් විනාශ කර දැමීම තුන්වැනි වර්ගීකරණයි. ඒ සඳහා උදාහරණයක් ලෙස සතුරාගේ බෝම්බ කම්හලක් ගුවන් ප්‍රහාර මගින් විනාශ කිරීම දැක්විය හැකිය. සම්පත් වික්‍රමරත්න තවදුරටත් පවසන්නේ යුද සමයේ මතක අතරින් ඕනෑ තරම් අවස්ථා උදාහරණ ලෙස ඉදිරිපත් කළ හැකි බවයි.“ 2000 – 2001 යාපනයේ සිදු වූ සටන ගැන බලමු. එක අවස්ථාවක් වෙනකොට අපේ හමුදා යාපනයෙන් පසු බසින්න සියල්ල සූදානම් කරලා තිබුණේ. ඒ වෙනකොට හරිම අමාරුවෙන් තමයි අපේ හමුදා යාපනය රැකගෙන හිටියෙ. ත්‍රස්තවාදීන් යාපනයට කි‍ලෝ මීටර් දෙකක් තරම් ලං වෙන්න සමත් ‍වෙලා තිබුණා. සංගුපිඩි ජැටිය ළඟ බත්තලක් දාලා ආයුධ, වාහන එහා මෙහා ගෙන ගියා. පුනරින් ප්‍රදේශයේ ස්ථාපිත කරලා තිබුණු කාලතුවක්කුවලින් ප්‍රහාර එල්ල කළා. යාපනය මුදා ගැනීමේ මෙහෙයුම් ඇරැඹීමත් සමග ප්‍රහාරක ජෙට් යානා වශ‍යෙන් අපි විශාල වගකීමක් ගත්තා. අපේ ප්‍රහාර නිසා සංගුපිඩි ජැටිය හරහා ගමන් නවතා දැමීමට ත්‍රස්තවාදීන්ට සිදු වුණා. පුනරින් ප්‍රදේශයේ ත්‍රස්තවාදී කාලතුවක්කු අපි විනාශ කරලා දැම්මා. අපේ යානාවල ශබ්දය පමණක්ම ත්‍රස්තවාදීන්ගේ මානසිකත්වය බිඳ වට්ටන්න හේතු වුණා. “කෆීර් යානා ගොඩබිම සතුරාට පමණක් නොව මුහුද මත සිටින සතුරාටද යළි නොනැඟිටින ලෙස ප්‍රහාර එල්ල කළ රසවත් අතීත මතක පවතින්නේ ය. වරක් මුලතිව් ත්‍රස්තවාදී බල සීමා මුහුදු ප්‍රදේශය වෙත නැවක් ලඟා වෙමින් පවතින බවට තොරතුරු වාර්තා විය. පැහැදිලිවම නිරාරණය වූ කරුණක් වූයේ එය ත්‍රස්තවාදීන්ගේ අනුදැනුම මත මුලතිව් කරා පැමිණෙමින් තිබෙන බවයි. නැවට ප්‍රහාර එල්ල කිරීමට තිරණය විය.එයාර් කොමදෝරු සුදර්ශන පතිරණ සහ ගෘප් කපිතාන් ප්‍රියන්ත ගුණසිංහ ඉලක්කය කරා පියාසර කළහ. ප්‍රහාරයකට මුහුණ දීමේ සූදානමකින් සිටි ත්‍රස්තවාදීහු නැවට බෝම්බ හෙළීමට පැමිණෙන කෆීර් යානා වෙතට මාරාන්තික මිසයිල ප්‍රහාරයක් එල්ල කළහ. ශබ්දයේ වේගයද ඉක්මවා අධික වූ වේගයෙන් ගමන් කරන කෆීර් යානයක නියමුවකුට තම ප්‍රතික්‍රියා තීරණය කිරීමට හිමි වන්නේ ඉතා සුළු කාල වේලාවකි. එහෙත් මිසයිලයෙන් ආරක්ෂා වෙමින් තම යානා හසුරුවා ගත් මේ දක්ෂ ගුවන් නියමුවෝ තම ඉලක්කය සපුරා ගත්හ. ෆාරා 3 නම් වූ ඒ නෞකාව වර්තමාන‍යේදී ද අවසන් සටන සිදු වූ මුලතිව් මුහුදේ සිහිවටනයක් සේ රැඳී සිටින්නේ ය. එ‍හෙත් නැවේ බඳ මැදින් සෑදී ඇති අති විශාල සිදුරු එදා ප්‍රහාරයට ගිය කෆිර් නියමුවන්ගේ දක්ෂතාවට සජීවී උදාහරණ සපයන්නේ ය.සටහන ටිරෝනි වෑවලගේ ඡායාරූප දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af13033112</link>
    <topic>මහින්ද චින්තනයේ තවත් ප්‍රාර්ථනාවක්</topic>
    <author>රංජිත් සියඹලාපිටිය</author>
    <content>දැයට කිරුළ භූමියේ පිහිටි මගේ කුඩා කාර්යාලයේ සිට දඩි බිඩියේ ලියන්නට පටන් ගත්තේ හෙට වෙනකොට හරි වැරැදිත් බලා තීරු ලිපිය යවන්නට අවශ්‍ය නිසයි.ජනාධිපතිතුමා තමන්ගේ සුවිශේෂි දැයට කිරුළ ව්‍යාපෘතියට දවස් තුනක්ම අම්පාරේ රැඳී සිට ධෛර්යය දී ගැටලු විසඳා මග පෙන්වා පිටත් වුණා පමණයි. මේ ලිපිය ලියා අවසන් කරන්නට කටයුතු කළේ.දේශපාලන පැත්තෙන් බැලුවොත් මගේ ජීවිතේ වැඩියෙන්ම සතුටු වූ දවස් දෙකක් තිබුණා. එක දවසක් 2006 යේ ජනපතිවරණ ජයග්‍රහණයෙන් පසුවෙනිදා ඡන්ද ප්‍රතිඵලය අවසාන විස්තරය කියන කොට ජාතියේ වාසනාවන්තයි කියලා දැන ගත්තම ඇතිවුණු සතුට.මට මතකයි උදය පාන්දරම රූපවාහිනී සජීවි සංවාදයකට මා කැඳෙව්වා. පුවත් සමාලෝචන වැඩසටහන මෙහෙයවන ලලිත් ද සිල්වා මහතායි සංවාදය මෙහෙව්වේ. එයා මගෙන් ප්‍රශ්නයක් ඇහැවුවා,“නියෝජ්‍ය ඇමැතිතුමා ඉතිං සංතෝස ද මහින්ද රාජපක්ෂ මැතිතුමා දිනුවනේ”විස්තරාත්මක උත්තරයක් හිතාගන්නත් බැරි වුණා ලලිත්ගේ ප්‍රශ්නය පොල්ලෙන් ගැහුවා වාගේ.“සතුටුයි හරිම සතුටුයි”මම කෙටියෙන් කීවෙමි.ඊළඟ ප්‍රශ්නය, “මේ රටේ අද තියෙන ප්‍රශ්න වලට විසඳුම් අලුත් ජනාධිපතිතුමා ළඟ තියෙනවා කියලා ඔබතුමා හිතනව ද?”ඒ සැරේ මම ටිකක් දිග උත්තරයක් දුන්නා.“ඔව් මට සියයට සියයක්ම විශ්වාසයි. ඒ අවශ්‍ය ලකුණු ඔක්කොම එතුමාගේ තියෙනවා, එඩිතර තීන්දු, නිර්මාණශීලි වැඩ, කැපවීම, ඔක්කොටමත් වැඩිය මිනිසුන්ගේ දුක හඳුනා ගැනීම”මම එකින් එක උදාහරණත් එක්ක කිවුවා මට මතකයි. 2010 වෙනකොට එදා ප්‍රකාශ කළ පරිදි බොහෝ දේ ඉටුවෙලා තියෙනවා. ආයෙත් ඒ වගේම සුවිශේෂි දවසක් උදාවුණා. 2013 මාර්තු 23 වෙලාව කීවොත් හවස 6.50 ට විතර ඇති. දැයට කිරුළට සංවර්ධනය එක් වූ දා සිට මම හැමදාම දැක්ක සිහිනයක් තිබුණා. දැයට කිරුළ ඌව වෙල්ලස්සට, රටේ අනිත් පැත්තට ගිහිල්ලා උතුරු මැද දුෂ්කර ගම්මානවල දැයට කිරුළත් එක්ක පාර, පාලම, බෝක්කු හැදෙනකොට ඊ ශිල්පාගාර විවෘත කරනකොට මාව මේ තැනට ඔසවලා තැබූ කෑගලු දිස්ත්‍රික්කයේ අහිංසක මිනිසුන්ගේ අවශ්‍යතා ගැනත් නිතර නිතර සිහිපත් වුණා.ඒ නිසා කිසිම දෙයක් ඉල්ලා කරදර කරලා කෙඳිරි ගාලා පුරුදු නැති මම පොඩි මතක් කිරීමකුත් කළා.“තවත් දිස්ත්‍රික්ක ගණනාවකට ඉක්මනින් අවධානය යොමු කරන්න ඕනේ, බලමු අපි හොඳ විදියකට කරමු.”ජාතියට මාවත පෙන්නන ස්ථිර හඬින් ලැබුණු පිළිතුරයි ඒ.දැයට කිරුළ සමාරම්භක උත්සවයේ ජනාධිපතිතුමාගේ කථාව ඉවර වෙන්නත් ළඟයි. ඊළඟ දිස්ත්‍රික්කය කියන මොහොතේ දී පපුව ඩිග් ඩිග් ගානවා මටම ඇහෙනවා වගෙයි. කථාව ඉවර වුණා දිස්ත්‍රික්කය ගැන කියවුණේ නැහැ.“සර් ඊළඟ ප්‍රදර්ශනය ගැන කිවුවෙ නැහැනෙ.”බොහොම ගරු සරුවෙන් හිමින් කීවේ ඉතාම හෙමින්ය.“ආ ඒක මම වෙනම නිවේදනය කරනවා”ඒ සුවිශේෂී මොහොත එළඹුණේ ඵලකය නිරාවරණය කර විනාඩි 5 කින් විතරය.“2014 දැයට කිරුළ සංවර්ධන වැඩසටහනට මම දිස්ත්‍රික්ක 03 ක් තෝරා ගත්තා කුරුණෑගල දිස්ත්‍රික්කයේ ප්‍රදර්ශනයත් සමඟ, කෑගල්ල දිස්ත්‍රික්කයේ ජාතික නිදහස් උත්සවය පැවැත්වීමට කටයුතු කෙරෙනවා. ඒ සමඟ කෑගල්ල, කුරුණෑගල, පුත්තලම දිස්ත්‍රික්කයන් තුළ සංවර්ධන වැඩසටහන් ක්‍රියාත්මක කෙරෙනවා.”ඇහැට නැඟුණු කඳුළ බිමට වැටෙයි කියලා විනාඩියක් හරියටම නිහඬව සිටින විට ජනාධිපතිතුමන් යන්නට සූදානම්ය. අනෙකුත් සංවර්ධන කටයුතු දැවැන්ත හා යහපත්ව යන අතරම මේ විදිහට එක වර්ෂයකට දිස්ත්‍රික්ක තුනක් හතරක් දැයට කිරුළට ඈදා ගත් විට මහින්ද චින්තනයේ ප්‍රාර්ථනාව අනුව ඒ ආකාරයෙන්ම අවුරුදු කිහිපයකින් හැම දිස්ත්‍රික්කයකටම පොදුවේ ආශ්චර්යමත් ප්‍රතිඵල ලැබෙනු ඇත.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af13033113</link>
    <topic>දිගාමඬුල්ල අවදිකළ උදාතරුව සෝමරත්න සෙනරත්</topic>
    <author>සීලරත්න සෙනරත්</author>
    <content>අම්පාර මැතිවරණ කොට්ඨාසයේ හිටපු පාර්ලිමේන්තු මන්ත්‍රී හා වාරිමාර්ග, විදුලිබල හා මහාමාර්ග නියෝජ්‍ය අමාත්‍ය දිවංගත සෝමරත්න සෙනරත් මැතිතුමාගේ විසිවැනි ගුණ සමරුව ඊයේට (30) යෙදී තිබිණි. මෙම සමරු ලිපිය ඒ නිමිත්තෙනි.හැටේ දශකයේ ශ්‍රී ලාංකේය දේශපාලනයට අවතීර්ණ වූ සමහර ජනතා නියෝජිතයන්ගේ දේශපාලන ආගමනය බෙහෙවින්ම විචිත්‍රය. ආදර්ශවත්ය.වර්තමානයේ දී ඇතැම් පිරිස්වලට දේශපාලනයට පිවිසීමට බලපාන සාධක වූ මැර බලය, පවුල් බලය හෝ හිතුමනාපේ විසිකරන්නට උපයාගත් කළු සල්ලි ඔවුන්ට නොතිබුණි.දේශපාලනය පාරම්පරික උරුමයක් ලෙස තම ජීවිතවලට දායාද නොවූවද දේශපාලනයට අත්‍යවශ්‍ය වූ ජනතා විශ්වාසය ඔවුන්ට නොඅඩුව තිබිණි. තමා මෙන්ම සමාජ අසාධාරණයන්ට ලක්ව ජීවත්වන අසරණ වූ ජන කොටසේ සිතුම් පැතුම් මැනවින් හඳුනාගෙන සිටියේය.ජනතාව අතරින් ම දේශපාලන කරලියට පැමිණි මේ ගුණගරුන, ප්‍රතිපත්තිගරුක මිනිසුන් නිසා එකළ දේශපාලන තලය මහත්මාගුණයෙන් පිරී තිබිණි. මනාප පොරය හෝ එකිනෙකා කුලල් කා ගන්නා දේශපාලන පොරපිටියක් එකළ නිර්මාණය වී නොතිබුණේ දේශපාලනය මුදල් උපයන ව්‍යාපාරයක් වී නොතිබීම නිසාය. එසේම බොහෝදෙනා මුදල් ඉපැයීමේ චේතනාවෙන් දේශපාලනයට එක් නොවූහ.වත්මන් දේශපාලනඥයන්ට පූර්වාදර්ශය සැපයිය හැකි එවැනි දේශපාලනඥයන් අතළොස්සක් අතුරින් දිගාමඬුලු ජනතාවගේ සංවර්ධනයේ නියමුවා වූ සෝමරත්න සෙනරත් මහතාට හිමිවන්නේ අද්විතීය ස්ථානයකි.අම්පාර දිස්ත්‍රික්කයම කඩිනම් මහවැලි සංවර්ධනයට යොමු කරමින් 7 වැනි දැයට කිරුළ ජාතික සංවර්ධන උලෙළ පැවැත්වෙන මේ දිනවලදී අම්පාර පමණක් නොව දිගාමඬුල්ලට ම ඉමහත් සේවාවක් සිදු කරමින් වසර 13ක් පමණ අම්පාර ජනතාවගේ ජනතා නියෝජිතයකු ලෙසින් ශ්‍රී ලංකා නිදහස් පක්ෂයෙන් පාර්ලිමේන්තුව නියෝජනය කළ සෝමරත්න සෙනරත් මැතිතුමාගේ 25 වැනි ගුණසමරුව යෙදී තිබීම ද එතුමා කළ සේවාවට කෘතගුණ දැක්වීමක් ලෙසත් හැඳින්විය හැක.දකුණු ලක බෙලිඅත්ත පලපත ගමේ ඉපිද ගල්ඔය සංවර්ධන මණ්ඩලයේ වෘත්තිකයකු ලෙසින් අම්පාරට පැමිණෙන සෝමරත්න සෙනරත් තරුණයා වසර තුන හතරක් ඇවෑමෙන් අම්පාර ජනතාවගේ ජනතා නියෝජිතයා ලෙස පාර්ලිමේන්තුවට තේරී පත්විය.මේ හපන්කම කරන්නට සෝමරත්න සෙනරත් සූරීන්ට හැකි වූයේ ඔහු තුළ වූ සෘජු ප්‍රතිපත්තියත් ජනතාවාදී හැඟීමත් නිසාමය.ගල්ඔය සංවර්ධන මණ්ඩලයේ සේවය කළ සමයේ සේවක වෘත්තීය අයිතිවාසිකම් වෙනුවෙන් පෙරමුණ ගැනීම නිසා සෝමරත්න සෙනරත් චරිතය අම්පාර පුරවරය පුරා ප්‍රචලිත විය.1958 වර්ෂයේ ඇතිවූ ජාතිවාදී අරගලයේ දී අම්පාර ජනතාවට ඔහු කළ මෙහෙවරට තිළිණ වූයේ බන්ධනාගාරයයි.දිගාමඬුලු ජනතාව වෙනුවෙන් සිරබත් කෑ මේ අපූර්ව මිනිසාගේ ජනතාවාදී වැඩපිළිවෙළ නවතා දමන්නට කිසිවෙකුට නොහැකි විය.මහාමාන්‍ය ඩී.එස්.සේනානායක මැතිතුමා විසින් ආරම්භ කරන ලද ගල්ඔය ජනපද ව්‍යාපාරය නිසා බිහිවූ ගොවි ජනපදවල පදිංචි කළ දහස් සංඛ්‍යාත ජනපදිකයන්ට බොහෝ ගැටලු හා දුෂ්කරතාවයන්ට මුහුණපාන්නට සිදුවිය.ඔවුන්ගේ ගැටලු අධ්‍යයනය කර ඊට පිළිසරණක් වෙමින් සෝමරත්න සෙනරත් මහතා කළ ඉමහත් සේවාව නිසා දිගාමඬුලු ජනතාවගේ ප්‍රසාදයට පත්විය.ජනවිඥානය පිළිබඳ මනා අවබෝධයෙන් ජනමතය හැසිරවීමට හෙතෙම හැබෑ හපනෙකි.1965 දී විපක්ෂයේ මන්ත්‍රීවරයෙක් ලෙසින් පාර්ලිමේන්තුව නියෝජනය කළ සෝමරත්න සෙනරත් මහතා 1970 මහ මැතිවරණයෙන් විශිෂ්ට ජයග්‍රහණයක් ලබාගත්තේය. සිරිමාවෝ බණ්ඩාරනායක අග්‍රාමාත්‍යතුමියගේ රජයේ (70 – 77) වාරිමාර්ග විදුලිබල හා මහාමාර්ග නියෝජ්‍ය ඇමැතිවරයා ලෙස පත්වීම ලද සෙනරත් මහතා මහාමාර්ග හා වාරිමාර්ග මෙන්ම විදුලිබල ක්ෂේත්‍රයේ අභිවෘද්ධිය වෙනුවෙන් ඉමහත් මෙහෙවරක් සිදු කළේය. බින්තැන්න පත්තුවේ සිට මහඔය පදියතලාව වැනි කුඩා නගරවලට පයින් නොව ගොන් කරත්තවලින් වත් යාමට නොහැකි වූ නිසා ගොවීන්ගේ අස්වැන්න අලවි කිරීමේ දුෂ්කරතාවය මඟහැරීමට මං මාවත් සකස් කළේය.නාමල්ඔය වාරිමාර්ග ප්‍රතිසංස්කරණ කර මාර්ග ඉදිකිරීම ද අම්පාර රජවැව සහ කරංගාව වැව අම්පාර ගොවි ජනතාව වෙනුවෙන් කරන ලද සේවාවකි. ගල්ඔය ව්‍යාපාරය කම්කරුවන් වෙනුවෙන් ඉදිකළ තැබෑරුම් දෙකක් වසා දැමූ සෝමරත්න සෙනරත් මහතා එම ඉඩම්වල ගාමිණී විද්‍යාලය හා මිහිඳුපුර විද්‍යාලය ඉදිකළේය. අම්පාර බණ්ඩාරනායක බාලිකාව සහ සද්ධාතිස්ස මහා විද්‍යාලය එතුමාගේ සංකල්පයකි.දීඝවාපි චෛත්‍ය සංවර්ධන මණ්ඩලයේ සභාපති පදවිය දැරූ සෝමරත්න සෙනරත් මහතා දීඝවාපි පන්සල අයත් ඉඩම් නිරවුල් කර වෙන් කොට පන්සල වටා ඉඩම්වල සිංහල ජනතාව පදිංචි කරවීමට පුරෝගාමී විය.සෝමරත්න සෙනරත් මහතාගේ ජනතාවාදී වැඩපිළිවෙළ පිළිබඳව මට මනා අත්දැකීම් ඇත. හැත්තෑව දශකයේ අම්පාර සියඹලාවැව විදුහල්පතිවරයා වශයෙන් පත්ව ආ මම විදුහලේ අඩුපාඩු පිරිමසාගන්නට පළාතේ මන්ත්‍රීවරයා වූ සෝමරත්න සෙනරත් මහතා හමුවූයෙමි. ඒ හමුවීම දීර්ඝකාලීන මිතුදමක් බවට පත්විය.සෝමරත්න සෙනරත් මහතා “කෙළින් කතා කරන කෙළින් වැඩ කරන” සෘජු ප්‍රතිපත්තියෙන් යුතු නිර්භය මිනිසෙකි. නාස්තිය දූෂණය එතුමාගේ දේශපාලන දිවිය තුළ දක්නට නොලැබිණි. ඔහු ක්‍රියාශීලී දේශපාලනඥයෙකි. පාර්ලිමේන්තු දින හැර ඔහු සැම දිනම අම්පාර ජනතාව සමඟ විය. එතුමා සෑම අයෙකු සමඟම සුහදශීලී විය. ඇසුරු කරන්නට හොඳ සුන්දර මිනිසෙකි. එතුමාගේ ප්‍රාදේශීය නියෝජිතයකු ලෙස මා පත්කළ අතර වීරගොඩ සමූපකාර විවිධ සේවා සමිතියේ අධ්‍යක්ෂවරයකු ලෙස මා පත්කර ප්‍රදේශයේ තරුණ දේශපාලන ව්‍යාපෘති රාශියක් බාරදුන්නේය.මාගේ දෙමළ භාෂා දැනුම ප්‍රයෝජනයට ගත් එතුමා ද්‍රවිඩ ජනතාවගේ ප්‍රශ්න නිවැරැදිව තේරුම් ගෙන කටයුතු කළේය. අප දෙදෙනා එම ප්‍රදේශවල නිරතුරුව සංචාරය කළේය.මඩකළපුව, කල්කුඩා, පදිරිප්පු, කල්මුණේ, චවලකඩේ වැනි ප්‍රදේශවල මේ පාංශු දේහධාරී පුද්ගලයා ඉතා ජනප්‍රිය කෙනෙකු විය.ඔහුගේ වාග් විලාසයටත් ක්‍රියාපිළිවෙතටත් සිංහල පමණක් නොව දෙමළ, මුස්ලිම් ජනතාව ද ඇලුම් කළහ.එකල ශ්‍රී.ල.නි.ප.යේ දක්ෂ කථිකයෙක් වූ මහින්ද රාජපක්ෂ වත්මන් ජනාධිපතිතුමා මෙන්ම ලක්ෂ්මන් රාජපක්ෂ වැනි අය දිගාමඬුල්ල, අම්පාර ප්‍රදේශවල දේශපාලන කටයුතුවලට මෙතුමා ඇරැයුම් කළ දක්ෂයෝ වූහ. පොතුවිල් අක්කරේපත්තු කල්මුනේ මඩකළපුව වැනි ප්‍රදේශවල ශ්‍රී ලංකා නිදහස් පක්ෂය ව්‍යාප්ත කිරීමේ පුරෝගාමියා වූයේ දිවංගත සෝමරත්න සෙනරත් මහතා බව අවිවාදිතය.එතුමාගේ දේශපාලන ගමන ඉදිරියට ගෙනයාමට අනුගාමිකයන් තැනීමට ඔහුට අවශ්‍ය විය. ඒ අනුව අම්පාරේ ක්‍රියාශීලී පුද්ගලයෙකු වූ තිස්ස තෙවරප්පෙරුම තරුණයා මම එතුමා වෙත කැඳවාගෙන ගියෙමි. දුරදක්නා නුවණත් ඇකි සෝමරත්න සෙනරත් මහතා ඔහුට දේශපාලන අත්පොත තැබුවේ. පසුකලෙක දිගාමඩුල්ල පාර්ලිමේන්තු මන්ත්‍රී ලෙස තිස්ස ;තවරප්පෙරුම මහතා තේරී පත්විය. එලෙසම එච්.එම්.වීරසිංහ මන්ත්‍රීවරයා දේශපාලනයට කැන්දාගෙන ඒමේ ගෞරවය හිමිවන්නේ ද සෝමරත්න සූරීන්ටමය.සෝමරත්න සෙනරත් මහතා දේශපාලනයෙන් මුදල් ඉපැයූ අයෙකු නොවීය. අම්පාර ආසනය තුළ රජයේ ඉඩම් බහුලව තිබුණ ද එතුමා අම්පාර ගොවි ජනතාවට බෙදාදීමට පුරෝගාමී වූවා විනා තමන්ට කියා බිම් අඟලක් වත් ලබාගෙන නොමැත. ඔහු සතු දේපළක් වේ නම් එය පිය උරුමයෙන් ලද බෙලිඅත්තේ පැලපොත ගමේ දේපළ පමණි.මෙවැනි ගුණගරුක මිනිසුන්ගේ ක්‍රියාවන් වත්මන් පරපුරට හෙළිකළ යුතුය. මෙතුමාගේ මූලිකත්වය මහඔය රඹකැන්ඔය ජලාශ ව්‍යාපෘතියට 1976 දී මූලික අඩිතාලම දැම්මේ මෙතුමාය.වර්තමානයේදී අම්පාර දියුණු නගරයක් බවට පරිවර්තනය වී ඇත. එහෙත් දුෂ්කර කාලපරිච්ඡේදයකදී එහි මූලික අඩිතාලම දැමීමේ ගෞරවය හිමිවිය යුත්තේ සෝමරත්න සෙනරත් නම් අව්‍යාජ සුන්දර මිනිසාටය.දිගාමඩුල්ලේ ජීවත්වන වත්මන් පරපුර මීට වසර 25ක පෙර අභාවප්‍රාප්ත වූ මිනිසාගේ ගුණ ණැන ක්‍රියාවන් අත්විඳ නොමැති වුණත් වත්මන් පරපුරට සෝමරත්න සෙනරත් නාමය අම්පාරෙත් අමතක කළ නොහැක. සෝමරත්න සෙනරත් ක්‍රීඩාංගණය දරු පරපුර වෙනුවෙන් කළ සේවාවකි.අද දැයට කිරුළින් ඔපවත්වන අම්පාර දිස්ත්‍රික්කයට මෙවැනි දියුණුවක් ලබාදෙන්නට සහ වෙහෙස වූ ශ්‍රී ලංකා නිදහස් පක්ෂයේ ක්‍රියාකාරී බලකණුව වූ සෝමරත්න සෙනරත් මැතිතුමනි ඔබ කළ මෙහෙවර සදාතනිකය. ඔබට නිවන් සුව අත්වේවා.සීලරත්න සෙනරත්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af13033114</link>
    <topic>ඩයිනෝසරයෙක් නොවේ යෝධ මොනරෙක්</topic>
    <author>සේමාලි කැල්ලපත සේයාරූ - අශෝක තිලකරත්න</author>
    <content>නිල්වන් ගුවන් ගැබ සිසාරා පැමිණි ගුවන් යානය ලක් දෙරණ සිප ගැනීමට ඇත්තේ තව මොහොතකි. ලැගීමට සුදුසු තැනක් සොයමින් පියාඹන විහඟකු මෙන් යානය වේගය බාල කරමින් මහ පොළොවට ක්‍රමයෙන් සමීප වෙයි.“තව මිනිත්තු කීපයකින් අප මත්තල රාජපක්ෂ ජාත්‍යන්තර ගුවන් තොටුපොළට ගොඩ බසිනු ඇත” ගුවන් සේවිකාවගේ හඬ විඩාපත් මගීන්ගේ හදවතට සැනසුමකි. යානයේ කවුළු අතරින් මෙරට අලුත්ම ජාත්‍යන්තර ගුවන් තොටුපොළේ මනරම් දසුන ගුවනට දිස්වෙයි.දැන් යානය ඇත්තේ මත්තල ගුවන් තොටුපොළේ ධාවන පථයට ඉහළ අහසේය. අවට පරිසරය හරිත වර්ණයෙන් දිදුලයි. ගුවන් තොටුපළ පර්යන්තයට ඇතුළු වන පිවිසුම් මාර්ගය ඈතින් පෙනෙයි. දෙපසින් වක් වෙමින් ඇදී යන පිවිසුම් මාර්ගයේ පිවිසුම් දොරටුව සමීපයේ මා නෙතු නතර වූයේ අහසේ සිට දුටු දෙයින් දෑස් අදහාගත නොහැකිවය.පිවිසුම් මාර්ගය අභියස නිල්වන් තණ පලස මධ්‍යයේ යෝධ පක්ෂියෙක්. දෙනෙත් අදහාගත නොහැකිව මගීහු බලා සිටිති. ඔව්, සැබැවින්ම එතැන සිටිනුයේ යෝධ පක්ෂියෙකි. ඒ දැවැන්ත මොනරෙකි. උගේ පිල් කලඹ පොළොව සිප ගත් තැන සිට ඈතින් ඈතට පෙනෙන භූමි අලංකරණ දර්ශනය සැබැවින්ම අහසට පෙනෙන්නේ මොනර පිල් කලඹක් මිහි මත විහිදුවාලූවා සේය.එසේ වුවද, එතැන සිටියේ පණැති මොනරකු නොවේ. මොනර ආකෘතියකි. විශ්වකර්මයකුගේ නිර්මාණයක් බඳු ඒ මොනර ආකෘතිය සමීපව දැකගන්නාතුරු සිතට නිවනක් නැත.මොනරකු පිල් විහිදා සිටින සේ මොනර ආකෘතිය පිල් කලඹ සහ භූමි අලංකරණය ගුවනට දිස්වෙන අන්දමඑය සැබෑම මොනරෙකි. නමුත් තනිකරම වනේ වලින් තැනූවකි. ඉවත දැමූ පරණ වාහන දුනු එකලස් කර තැනූ මොනර ආකෘතියකි.ශ්‍රී ලංකාවේ දෙවැනි ජාත්‍යන්තර ගුවන් තොටුපොළ ලෙසින් පසුගියදා විවෘත වූ මත්තල රාජපක්ෂ අන්තර්ජාතික ගුවන් තොටුපොළේ පිවිසුම් දොරටුව අබියස, තණ පිටියක වැසූ මොනරකු මෙන් දිස්වෙන මේ යෝධ පක්ෂි අනුරුවේ නිමැවුම්කරු ප්‍රගීත් මනෝහංස ය. ගම්පහ යාගොඩ පදිංචි ප්‍රගීත් අතින් ඉවතලන යකඩ එකලස් කරමින් නිර්මාණය වූ මේ යෝධ මොනර අනුරුව අද මත්තල ජාත්‍යන්තර ගුවන් තොටුපොළ භූමියට අමුතුම කලඑළියක් එක් කරයි.මත්තල රාජපක්ෂ ජාත්‍යන්තර ගුවන් තොටුපොළේ යෝධ මොනර ආකෘතිය නිර්මාණය කිරීම සඳහා ඔබට අවස්ථාව සැලසුණේ කොහොම ද? මම ඔහු විමසුවෙමි.“සෞන්දර්ය විශ්ව විද්‍යාලයේ ඉගෙන ගන්නා අවදියේ කලා පොළේ දී සස්කියා ප්‍රනාන්දු මහත්මිය මුණ ගැසීමට ලැබීම මා ලැබූ භාග්‍යයක්. මෙරට ප්‍රවීණ කලාකරුවන් එක් කරගෙන ඇය සස්කියා ප්‍රනාන්දු කලාගාරය පවත්වාගෙන යනවා. ඒ ඔස්සේ මාත් කලාගාරය හා එක්වුණා. ජාත්‍යන්තරය දක්වා යන ගමනට මට රුකුලක් වුණේ සස්කියා කලාගාරයයි. ඉන් මගේ නම අන්තර්ජාලය ඔස්සේ ප්‍රසිද්ධ වුණා.මත්තල රාජපක්ෂ ජාත්‍යන්තර ගුවන් තොටුපොළේ ප්‍රධාන ගෘහ නිර්මාණ ශිල්පියා වූයේ මනෝජ් කෲස් මහත්මයායි. මොනර ආකෘතිය සෑදීම සඳහා මා තෝරාගත්තේ ඔහුයි. ඉන්පසු ගුවන් තොටුපොළ හා ගුවන් සේවා සමාගමේ සභාපති කර්නල් ප්‍රසන්න වික්‍රමසූරිය මහත්මයා හමුවෙන්න මට අවස්ථාව ලැබුණා.ඒ ලද උපදෙස් අනුව මා දින දෙකකින් මොනර ආකෘතියක් සාදා වික්‍රමසූරිය මහත්මයාට පෙන්නුවා. එය දැක මා ගැන ඇතිවූ විශ්වාසය මත මේ යෝධ මොනර ආකෘතිය නිර්මාණය කිරීමේ කර්තව්‍යය මට බාර දුන්නා. මේ ආකෘතිය ජනාධිපතිතුමාගේ නිරීක්ෂණයට ද ලක්වුණා කියා දැනගන්න ලැබුණා.මත්තල ගුවන් තොටුපොළට මෙසේ මොනර ආකෘතියක් සෑදීමට හේතු වුණේ පළාතේ මොනරුන් බහුලව සිටීමත්, කඳසුරිඳුන්ගේ වාහනය මොනරකු වීමත් සහ දඬු මොනර යන්ත්‍රය වැනි සංකල්ප එක්වීමක් ලෙස බවත් දැනගත්තා.ඇත්තෙන්ම මා මීට පෙර මෙවැනි යෝධ ආකෘතියක් නිර්මාණය කර තිබුණේ නැහැ. මෙය මට ලොකු අභියෝගයක් වුණා. මුලින්ම මං තාත්තාගෙන් උපදෙස් ගත්තා. මොනර ආකෘතියේ සියලු ඉංජිනේරුමය කටයුතු සිදු කළේ ගෘහ නිර්මාණ ශිල්පියකු වන අශෝක තිලකරත්න මහත්මයායි. ඔහු සෙවණැල්ලක් මෙන් මා පසුපස සිටිමින් මේ නිර්මාණය කිරීම සඳහා මට යෝධ ශක්තියක් ලබා දුන්නා.”මේ යෝධ මොනර ආකෘතියේ උස අඩි 22 කි. දිග අඩි 44 ක් පමණ වේ. අඩි 9 ක පමණ දිග පළලින් යුතු බඳ කොටසේ ඇතුළත මිනිසකුට පහසුවෙන් සිටගෙන සිටිය හැකිය. ආකෘතිය තැනීම සඳහා වාහන දුනු ටොන් 7 ක් පමණ උපයෝගී කරගෙන ඇත.“මේ සඳහා මං තනිකරම වාහන දුනු කොළයි යොදා ගත්තේ. පොඩි වාහනවල දුනුකොළ වැඩි වශයෙන් ගත්තා. එක එක තැන්වලට අවශ්‍ය ලෙස එතැනට ගැළපෙන සේ ලොරි හා බස්රථවල දුනුකොළ ද යොදා ගත්තා. නිර්මාණය කිරීම සඳහා මට වැය වුණේ දින 16 ක් පමණයි. මාස එකහමාරක් පමණ බඩු සොයා ගැනීමට කල්ගත වුණා.සෑම දෙයක්ම කළේ ආකෘතිය පිහිටි බිමේ සිටයි. අව්ව වැස්ස අපට හරියට හරස් වුණා. යකඩ එකකට එකක් පිරිද්දීම සඳහා වැල්ඩින් ශිල්පියෙකුගේ සහාය ලබාගෙන දිවා රෑ එක දිගට වැඩ කළා.පළමුවෙන්ම රූ සටහනක් ඇඳ වැඩ පටන් ගත් විට එක දිගට පුරුද්දගෙන ගියා. එක කෑල්ලක්වත් ගලවා යළි සැකසුවේ නැහැ. අදහස ඔළුවට ආවාම දිගටම හදාගෙන ගියා. කලා කටයුතු මගේ අතින් සිදුවෙද්දී අනෙක් සියලු කටයුතු සොයා බැලුවේ අශෝක අයියායි. ඒ වගේම ප්‍රවාහනයේ පටන් තවත් උදව් කළ අය බොහොමයි. ඒ අයත් මෙතෙන්දි සිහිපත් කළ යුතුමයි.මේ රූපයේ ඇත්තේ මළකඩ පැහැයක්. එය තමයි මේ කලාවේ තියෙන වටිනාකම. ආකෘතියේ නඩත්තු කටයුතු ලෙස කරන්නේ ඇතුළත හා පිටත ග්‍රීස් තැවරීම පමණයි.මොනරාගේ පිල් කලඹ බිම දිගේ විහිදෙනවා. එතැනින් එහාට පිල මීටර් 70 ක් පමණ උද්‍යාන භූමි අලංකරණයක් ලෙසින් සැකසෙන්නේ ගුවනේ සිට බලද්දී යෝධ මොනරෙක් පිල් විහිදාගෙන සිටිනවා සේ පෙනෙන ලෙසයි.” ප්‍රගීත් පැවසුවේය.ප්‍රගීත් යනු කලා පවුලක එක් පුරුකකි. සහෝදරයන් තිදෙනකු සහ සහෝදරියක සිටින මේ පවුලේ පියා මිල්ටන් ජයපාල ය. මේ සැවොම තමන්ටම ආවේණික වූ කලා නිර්මාණයන්හි දක්ෂ වූවෝ වෙති. පියා එකල කොළඹ කේරි විද්‍යාලයේ චිත්‍ර කර්ම ගුරුවරයා වශයෙන් සේවය කරද්දී පුත්තු තිදෙනා ද පියාගේ අතේ එල්ලී ගියේ එම පාසලටමය. ප්‍රගීත් පුතා ද පියාගෙන් චිත්‍ර උගත්තේය.“මේ කලාව ලෝකයට හඳුන්වා දුන්නේ ඉතාලි ජාතික ලෝක පූජිත කලාකරු පැබ්ලෝ පිකාසෝ. ඔහුගේ නිර්මාණය වුණේ බයිසිකල් හැඬල් එකක් හා සීට් එකක් එකට එකතු කර නිර්මාණය කළ ගව හිසක්. නව වැනි ශ්‍රේණියේ දී තාත්තා මෙහි පිංතූරයක් පන්තියට පෙන්නුවා” ඉවතලන යකඩ එකලස් කර තනන කලා නිර්මාණයක් ගැන තම මතකයේ පවතින මුල්ම සංසිද්ධිය ප්‍රගීත් එසේ විස්තර කළේය.“කුඩා කල සිටම මට යකඩවලට ආශාවක් තිබුණා. ඒ කාලෙ තාත්තා අපේ පරණ මෝටර් රථවලට කෑලි හොයන්න නිතර අප පංචිකාවත්තට යැව්වා. පරණ යකඩවලට ඇල්මක් ඇතිවෙන්න එයත් හේතුවක් වෙන්න ඇති. මං කලාවට යොමු වුණේ තාත්තා නිසයි. තාත්තා කවදාවත් අපට කිසිම දේකට එපා කිව්වේ නැහැ” ප්‍රගීත් පවසයි.එතැන් පටන් පාසල් අවදියෙන් පසු සෞන්දර්ය විශ්ව විද්‍යාලයේ දෙවැනි වසරේ සිට සෑම පැවරුමකදීම ප්‍රගීත් ඉදිරිපත් කළේ එකලස් කිරීමේ කලාවකි.(Essemble Art) ඒ සියල්ල කළේ යකඩවලිනි.“මේ නිර්මාණ ගැන විවිධ අය විවිධ මත පළ කළා. මේවා ගැරේජ් බාස්ටත් කරන්න පුළුවන්. මේවා ඉබේ බිහිවෙන නිර්මාණ යනාදි ලෙස නොයෙක් දේ කිව්වා. ඒ සියල්ල කිව්වේ මා මානසිකව වට්ටන්නයි. ඒත් මං දිගටම මෙය කරගෙන ගියා. ඒ වෙද්දීත් විෂයක් ලෙස කවුරුත් මෙය කර තිබුණේ නැහැ. එහෙත් පර්යේෂණ මට්ටමින් කළ කලා ශිල්පීන් හිටියා. විශ්ව විද්‍යාලයේ අවසන් ව්‍යාපෘතියට මා ඉදිරිපත් කළේ පරණ වොක්ස්වගන් හා කේම්බ්‍රිජ් කාර් දෙකක් උස් අතට සිටුවා කළ ස්ත්‍රී පුරුෂ යුවළකගේ ආකෘතියක්.” ප්‍රගීත් මේ කලාවට තමා පිවිසුණු අන්දම විස්තර කළේය.“ඉන්පසු ඉන්දියාවේ බරණැස් විශ්ව විද්‍යාලයෙන් තවදුරටත් ලලිත කලා හැදෑරුවා. එරට සුප්‍රසිද්ධ මූර්ති ශිල්පියකු වන බල්බීර් සිං කාට් මගේ මේ කලා නිර්මාණවලට බොහෝ පිටුවහලක් වුණා. මං අබලි යකඩ එක්කර නිර්මාණ කිරීමේ කලාව පටන් ගත්තේ 2000 වසරේදියි.ඒ වසරේදීම මං එතෙක් මා කළ සියලු නිර්මාණ එක්තැන් කර තනි පුද්ගල ප්‍රදර්ශනයක් කළා. මා ඇඳපු සිතුවම්, රූ සටහන්, සිමෙන්තියෙන් කළ කලා නිර්මාණ සහ මූර්ති ද ඒ ප්‍රදර්ශනයට තැබුවා. එතනදී මේ යකඩ එකලස් කර තැනු නිර්මාණත් ඉදිරිපත් කළා. එය හැමෝටම අලුත් අත්දැකීමක් වුණා. මා යා යුතු මඟ මෙය යැයි මට පසක් වුණේ ඒ ප්‍රදර්ශනයෙන් පසුවයි.මේ කලාව විශාල පරාසයක විහිදුණු කලාවක්. මෙහි විශාල ප්‍රකාශන හැකියාවක් තියෙනවා. බාල මහලු ඕනෑම කෙනෙකුට මේ කලාව රස විඳිය හැකියි. මං මෙතැනදි කරන්නේ අබලි ද්‍රව්‍ය රැසකට ජීවය දීමකුයි.නිර්මාණ සඳහා කැඩුණු පරණ යකඩ එකතු කරන්න පරණ යකඩ තියෙන කඩවලට යද්දි ඒ අය හිතන්නෙ මං පිස්සෙක් කියලයි. ඒත් මං කළ නිර්මාණයක සේයාරුවක් පෙන්නු විට මුළු කඩයම වුවත් ඇද යකඩ තෝරා ගැනීමට ඉඩ දෙනවා.”ප්‍රගීත් අද ජාත්‍යන්තර තලයට පිවිසි කලාකරුවෙකි. පසුගිය වසරේ අග භාගයේ දී ඔහු සිංගප්පූරුවේ දී සිය නිර්මාණ ප්‍රදර්ශනයක් පැවැත්වීය. එහි දී ඔහු හඳුන්වාලූයේ ප්‍රගීත් මනෝහංස ලෝහ දෙවියා ලෙසය.මෝටර් රථ කොටස්, දුනු, රිම්, තහඩු, අඬු, මිටි, උදලු තල, කෘෂි උපකරණ, බයිසිකල් රිම්, දැති රෝද ආදී වූ කී නොකී ඉවත දමන යකඩ උපකරණ කොටස් මං නිර්මාණ සඳහා භාවිත කරනවා. මේ සෑම යකඩ කැබැල්ලක්ම එයට ආවේණික වූ කාර්යයක් ඉටු කළා. මේ කොටස්වලට විවිධ ඉතිහාසයක් තියෙනවා. ඇත්තෙන්ම මෙය චරිතයක් හා සමානයි. මේ සියල්ල එක්කර මං රූපයක් නිර්මාණය කරනවා. එනිසා මේ අබලි ද්‍රව්‍යත් යමක් ප්‍රකාශ කරන බව මං හිතනවා.” යැයි ද ප්‍රගීත් පැවැසීය.සේමාලි කැල්ලපත සේයාරූ - අශෝක තිලකරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af13033115</link>
    <topic>ඒ තමයි කපුගේ</topic>
    <author>ජානක වික්‍රමසිංහ</author>
    <content>ගුණදාස කපුගේ 10 වැනි ගුණ සමරුව නිමිත්තෙනිදිගු ඇඟිලි අග රැඳුන - මියුරු සත්සර නොඑනසංගීත කාමරය පාළුයි...බණ්ඩාර ඇහැලිගොඩ ගීත රචකයා විසින් රචිත ගී පද වැලකින්ම මෙම සටහන තැබීමට මම අදහස් කළෙමි. ස්වර පොවරුවේ දිගු ඇඟිලි තබමින් සත්සර නිර්මාණය කරමින් කොළොම් පුරවරයට පැමිණි ගුණදාස කපුගේ ශූරීන් නුවර කලාවියේ වැව් සිඳී පුපුරා ගිය රජරටට දඬුවම් මාරුවක් සමඟ පැමිණීම බොල් පොළොවට වන් පොද වැස්සක් බවට පත් විය.ඔහු උතුරු මැද පළාතේ කළා වැව පැරකුම් සමුදුර ජලයෙන් පිරි ගියා සේ සාහිත්‍ය ගුණ පිරි ගීත රචකයින් සංගීතවේදීන් මෙන්ම ගායන ශිල්පීන් බිහි කිරීමට ද කපුගේ මහත් වෙහෙසක් ගත් අතර මා ද පුලතිසි පුරවරයෙන් බිහිවූ එක් ගායන ශිල්පියෙකි. මානව දයාවෙන් පිරිපුන් මේ මහා කලාකරුවා සිය සහෘදයින් සමඟ රජරට ගුවන් විදුලි සේවය ඔස්සේ උසස් රසකාමීන් පිරිසක් බිහිකිරීමේ දී සිය අව්‍යාජත්වය මනාව පිළිබිඹු කළේය.ඒ තමයි කපුගේඉදි කඩින් පැන එන්න - මග බලාගෙන ඉන්නඅම්මාගේ ඇස් වලත් කඳුළුයි...තවමත් ඉදිකඩ පැන අම්මාගේ තුරුලට කොයි මොහොතේ ඒ දැයි කපුගේ මහතාගේ අම්මා කඳුළු පිරි දෑසින් මග බලා සිටිනු ඇතැයි මාගේ හැඟීමයි. එතුමා මවට මෙන්ම මව කපුගේ මහතාට ද ආදරය කළ අතර එතුමාගේ අකල් වියෝව ප්‍රේමා කපුගේ මිත්‍ර කපුගේ හා දූවරුන් දෙදෙනාට මෙන්ම කලාකරුවන් ලෙසින් මෙතෙක් දුර ආ මා මෙන්ම තවත් පිරිසකට ද දරාගත නොහැකි වේදනාවකි. එතුමා සමඟ අවසන් වසර 10 ක පමණ ඉතා ළඟින් ඇසුරු කළ මා ඒ ඇසුරේ දී ගුණදාස කපුගේ යනු කෙතරම් නිහතමානී මානව හිතවාදියෙක් ද යනු පසක් කරලීම උදෙසා සිදු වූ අපූරු සිදුවීම් කිහිපයක් මේ සමඟ සටහන් කිරීමට කැමැත්තෙමි.මින් වසර 12 කට පෙර පොලොන්නරුව විජය රාජ විද්‍යාලයේ ගුරුතුමියකගේ දියණියක අසාධ්‍ය හදවත් රෝගයකින් පෙළුණ අතර එම විද්‍යාලයීය ගුරුවරුන්ගේ අදහස වූයේ මාගේ ගීත ප්‍රසංගයක් පවත්වා ඉන් ලැබෙන මුදලින් දැරියගේ හදවත් සැත්කම සිදු කිරීමයි. ඒ අවස්ථාවේ මේ පණිවිඩය දුරකථනයෙන් පොලොන්නරුවේ සිට මා කපුගේ මහතාට දැනුම් දුන් අතර එවෙලේම එතුමා පවසා සිටියේ ප්‍රසංගය සඳහා ගීත ගායනා කිරීමට දායක වනවා පමණක් නොව සංගීත කණ්ඩායම සඳහා යන වියදම ද තමා විසින් දරන බවයි.කෙසේ හෝ මෙම ප්‍රසංගය පවත්වා එතුමාගේත් මගේත් දායකත්වයෙන් දැරියගේ හදවත් සැත්කම වෙනුවෙන් සැලකිය යුතු මුදලක් ලබා දීමට හැකි විය. මාස 02 කට පමණ පෙර මා මීරිගම ප්‍රදේශයේ සංගීත ප්‍රසංගයකට සහභාගි වූ අතර, ඒ අවස්ථාවේ අවුරුදු 17 ක පමණ දියණියක් මාගේ දෙකකුල් අල්ලා වැඳ වැටෙමින් පවසා සිටියේ, “මාමෙ ඔයයි කපුගේ මාමයි උදව් කරල බේරගත්තෙ මා තමයි” කියල. ඒ මොහොතේ මට ඇතිවූ සතුට නිම්හිම් නැතිවූ අතර, මේ මොහොතේ කපුගේ මහතා සිටියා නම් ඔහු කොතරම් සතුටු කඳුළු වගුරාදැයි සිතුණු විට ;දනෙතට ඉනු කඳුළු මා සඟවා ගත්තේ අපහසුවෙනි.ඒ තමයි කපුගේතවත් වරෙක මාතලේ ප්‍රදේශයේ සංගීත ප්‍රසංගයකට කපුගේ මහතා සමඟ සහභාගි වුවද මධ්‍යම රාත්‍රී 12 පසුවීත් අප දෙදෙනා ප්‍රසංගයට ඉදිරිපත් නොකර සංගීත කණ්ඩායම දිගින් දිගටම ප්‍රසංගය ඉදිරිපත් කරනු ලැබිණ. මේ පිළිබඳව මා සංගීත කණ්ඩායමෙන් විමසා සිටි අතර, සංවිධායක වරයා සංගීත කණ්ඩායමට මුදල් නොගෙවා පලාගොස් ඇති බවත් අප දෙදෙනා ගීත ගායනා කළහොත් එකී ඉතිරි මුදල් කෙසේවත් ලබාගත නොහැකි වන බවත් මා සමඟ පැවැසීය.මා මේ පිළිබඳව කපුගේ මහතාට දැන්වූ අවස්ථාවේ කිසිදු කලබලයකින් තොරව “මල්ලි උඹේ ගාව සල්ලි කීයක් තියෙනව ද?” මගෙන් විමසා අප දෙදෙනාගෙන්ම මුදල් එකතු කොට සංගීත කණ්ඩායමේ හිඟ මුදල ලබා දී අප දෙදෙනා වේදිකාගත කරන ලෙස ඉල්ලීය. සිදුවූ දෙය පිළිබඳව සංවිධායකවරයා සමඟ තරමක් කෝපයෙන් සිටි මා එක ගීතයක් පමණක් ගායනා කරන ලෙස කපුගේ මහතාගෙන් ඉල්ලා සිටියෙමි. නමුත් ගීත 07 ක් පමණ ගායනා කර වේදිකාවෙන් බැස මා අසලට විත් “මල්ලි මේ අහිංසක මිනිස්සු ඇවිත් ඉන්නෙ අපේ සිංදු අහන්න. උඹත් සිංදු හතරක් පහක් කියලම බැහැපන්.”ඒ තමයි කපුගේදිනක් කපුගේ මහතා පොලොන්නරුවේ රැඳී සිටි මා හට දුරකථනයෙන් අමතා ටෙලි නාට්‍යයක ගීතයක් ගැයීමට වහාම කොළඹ පැමිණෙන ලෙස දැන්වීය. මේ වන විට මා ටෙලිනාට්‍ය සඳහා ගීත ගායනා කර නොතිබිණ. ගීතය පටිගත කිරීම සඳහා ශබ්දාගාරයට ගිය මාව කපුගේ මහතා විසින් එම ටෙලි නාට්‍යයේ නිෂ්පාදකවරයාට හා අධ්‍යක්ෂවරයාට හඳුන්වා දුන් අතර එතුමා සංගීතවත් කරන එම ටෙලි නාට්‍යයේ ගීත ගායනය මා විසින් සිදු කරන බව ද පැවැසීය.මේ ටෙලි නාට්‍යයේ අදාළ ගීතය කපුගේ මහතා විසින් ගායනා කළ යුතු බව අධ්‍යක්ෂවරයාගේ දැඩි තීරණය විය. එහෙත්, කපුගේ මහතා පවසා සිටියේ, මෙයා හරියට ගීතය ගායනා නොකළොත් ඒ වගකීම තමන් බාරගන්නා බවයි. ගීතය ගායනා කිරීමෙන් පසු ටෙලි නාට්‍ය අධ්‍යක්ෂවරයා සතුටින් ඉහවහා ගොස් මා වැලඳ ගත් අතර, ඒ මොහොතේ කපුගේ මහතාගේ දීප්තිමත් ඇස්වල තිබූ සතුටු කඳුළු බිඳු දෙකොපොල් දිගේ ගලා ගිය හැටි මට තාම මතකය.ඒ තමයි කපුගේගම් නියම්ගම් පුරා - ඇවිද අපි දැන හැඳිනඅපට මග කියාදුන් - මහා ඇදුරිදු ඔබය...වත්මන් උතුරු මැද පළාත් ආණ්ඩුකාර කරුණාරත්න දිවුල්ගනේ මහතා මේ ගමන් මඟ දක්වා පැමිණීමේදී මහඟු මෙහෙයක් කපුගේ මහතා සතුවී යැයි මාගේ හැඟීමයි. එමතු ද නොව පල්ලේගම හේමරතන නායක හිමි, මහින්ද දිසානායක, මහින්ද චන්ද්‍රසේකර, රෝහණ දන්දෙණිය, වසන්ත ජයතිලක බණ්ඩාර, රංජිත් රූපසිංහ, කේ. එම්. ස්වර්ණසිංහ, පොඩිරත්න, අඟමලේ වැනි ගීත රචකයන් ද නාලක අංජන කුමාර, ප්‍රේම් රංජිත් විජේවික්‍රම, උපාලි ජයලත්, කුමාර එප්පාවල වැනි සංගීතඥයන් ද සේනානායක වේරලියද්ද, ක්‍රිශාන්ත එරන්දක, කුසුම් රේණු, චාමික එදිරිසිංහ, ජානකී දිසානායක සහ මම ඇතුළු ශිල්පීන් විශාල පිරිසකට, මැනවින් යා යුතු නිවැරැදි මග කියා දුන් මහා ඇදුරා කපුගේ මහතාමය.අපේ දුක ගැන අසන - අපට වැඩියෙන් හඬනතමන්ටම ආදරය - නොකළ මිනිසා ඔබය...අපේ දුක සැප අසන අප වෙනුවෙන් කඳුළු සැලු බව කපුගේ මහතා ළඟින් ඇසුරු කළ කවුරුත් හොඳින් දන්නා කරුණකි. මේ අපූරු මිනිසා මුළු මහත් සමාජයටම හදවතින්ම ආදරය කළ ද, එතුමා එතුමාට මොන තරම් ආදරය කළාදැයි අපට සිතාගත නොහැකිය.ඒ තමයි කපුගේ“සන්ෆ්ලවර් සමඟ කපුගේ” ගීත ගායනා කිරීම මහත් ආන්දෝලනයකට මෙන්ම නොමඳ විවේචනයන්ට ද බඳුන් විය. කපුගේ මහතා ඉන් ලද මුදල් තවත් කළමනාකරුවකුගේ යහපත උදෙසා වැය කළ බව දන්නේ ප්‍රේමා කපුගේ මහත්මිය හා ළඟින් ඇසුරු කළ අතළොස්සක් පමණි.අපට යා නොහැකි මග - පහසුවෙන් ඇවිද ගියවරෙක සුළි සුළඟ වූ - සොඳුරු මද නල ඔබයඅපේ පපු කුහර තුළ - නහර ඇට මිදුලු වලනින් නද දී ඇසෙන - ගැඹුරු කටහඬ ඔබයකොටස් වශයෙන් මෙහි සටහන් තබන මෙම ගීතය එතුමාගේ අභාවය වෙනුවෙන් බණ්ඩාර ඇහැලියගොඩ හා රංජිත් බාලසූරිය සමඟ පටිගත කිරීමට ගිය ද ඒ මොහොතේ අප තුළ වූ කම්පනය මත ගීතය නිසි පරිදි පටිගත කිරීමට පැය 6 ක පමණ කාලයක් ගත විය. එහෙත් කපුගේ මහතාගේ දේහය මහජන ගෞරවය සඳහා කලාභවනේ තබා තිබු අවස්ථාවේ යම්කිසි දේශපාලන පක්ෂයක් විසින් අවසන් මොහොතේ ගීතය ප්‍රචාරය කිරීමට අවස්ථාවක් නොදීම කනගාටුවට කරුණකි. විශාරද ගුණදාස කපුගේ යනු දේශපාලන ගැත්තකු නොව අහිංසක ජනතා හදවත් තුළ සදා ජීවත්වූ මානව හිතවාදියකු බව කවුරුත් දන්නා කරුණකි.ජානක වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af13033116</link>
    <topic>කතරගම දියුණුවට පෙරමුණ ගත් ආචාර්ය අලුත්වැව සෝරත නා හිමි</topic>
    <author>ඊ. එච්. සෝමපාල කතරගම විශේෂ කතරගම කිරි වෙහෙර රාජමහාවිහාරස්ථ දායක සභාවේ උප ලේකම්</author>
    <content>ඌව විශ්වවිද්‍යාලයේ කුලපති රුහුණු මාගම්පත්තුවේ ප්‍රධාන සංඝනායක කතරගම කිරි වෙහෙර රාජමහා විහාරාධිපති උපාධ්‍යාය ආචාර්ය අලුත්වැව සෝරතනාහිමියන්ගේ 70 වන ජන්ම දිනය අප්‍රේල් මස 05 දිනට යෙදී ඇත.කතරගම කිරිවෙහෙර රාජමහා විහාරය, කතරගම කඳසුරිඳුගම විහාරමහා දේවි සෑය ද කතරගම ආසිරි බෝධි විහාරය හා පාණදුරේ බෝධි චේතියාරාමය යන විහාරයන්හි අධිපති ධුරය දරමින් විශාල ශාසනික සේවාවක් ඉටු කරන මහා තෙරනමකි. කතරගම කිරි වෙහෙර රාජමහා විහාරාධිපති ආචාර්ය අලුත්වැව සෝරත නාහිමියන් ලොකු කුඩා සැම දෙනා අතර වියත් මහා පඬිවරයෙක් වශයෙන් ප්‍රචලිතය.හුංගම නගරයට ආසන්න අලුත්වැව ගම් පියසේ දී 1943 අප්‍රේල් මස 05 දින ජන්ම ලාභය ලැබීය.උන්වහන්සේ “කතරගම පුද සිරිත්” “ශ්‍රී ලංකාවේ බෝධි සංස්කෘතිය”, “බෞද්ධ රෝහණය හා බෞද්ධ භාවනා යනුවෙන් ඓතිහාසික වටිනාකමකින් යුත් පර්යේෂණ ග්‍රන්ථ 04 ක් පාඨක ලෝකයාට ප්‍රදානය කර ඇත.කිරි වෙහෙර රාජමහා විහාරස්ථානයේ පසළොස්වක පෝදා පවත්වන ධර්ම දේශනා “කතරගම කිරි වෙහෙර ධර්ම දේශනා” නමින් පොත් කාණ්ඩයක් පළ කරවීමත් කතරගම පුදබිමෙන් පළ කරනු ලබන “කතරගම වෙසක් කලාපය” “කතරගම පුද පෙරහර” වාර්ෂික සඟරාවන් ද නාහිමියන්ගේ අනුශාසකත්වයෙන් පළවේ.ප්‍රශස්ත ලේඛකයෙක් වශයෙන් ද නාහිමියන් අද්විතීය ස්ථානයක වැජඹෙයි. විද්‍යුත් මාධ්‍ය හරහා කාලීන දේශනයන්ට ද සහභාගි වෙති. නාහිමියන් ඉටුකරනු ලබන සමාජ මෙහෙවර තව තවත් පුළුල්ව කිරීම සඳහා ජනාධිපති මහින්ද රාජපක්ෂ මහතාගේ උපදෙස් පරිදි කතරගම නව නගරයේ පළාත් පාලන විශ්‍රාම ශාලාව කිරි වෙහෙර රාජමහා විහාරස්ථානයට පවරා ඇත.කතරගම ග්‍රාම සේවා වසම කප්රුක් ග්‍රාමයක් ලෙසින් නම්කර එම ගම්මානයේ පොල් වගා කරන ලදී.2011 වර්ෂය කතරගම ප්‍රාදේශීය ලේකම් බල ප්‍රදේශයේ සෑම ගෙවත්තකටම පොල් පැළ ලබාදීමට කතරගම ප්‍රාදේශීය ලේකම් කාර්යාලය පොල් සංවර්ධන අමාත්‍යාංශය ඒකාබද්ධව වැඩ සටහනක් ආරම්භ කරන ලදී.රාජ්‍ය අනුග්‍රහය ලබාගෙන මැණික් ගඟ හරස්කර අමුණු බඳවා කතරගම ප්‍රදේශයේ වැව්වලට ජලය ලබා දී කතරගම සහල්වලින් ස්වංපෝෂිත කළා සේම කතරගම ප්‍රාදේශීය ලේකම් කොට්ඨාසයට පොල් පැළ ලබාදීමෙන් පොල්වලින් සරුසාර ප්‍රදේශයෙක් ඇති කිරීම නාහිමියන්ගේ බලාපොරොත්තුවයි.කතරගම ඒමට තිබුණු කෙටිම මාර්ගය තණමල්විල - කතරගම මාර්ගය වනජීවි දෙපාර්තමේන්තුව විසින් ලුණුගම්වෙහෙර වන උද්‍යානයට අයත් ප්‍රදේශයක් ලෙසින් සලකා එම මාර්ගය පොදු ජනතාවගේ ගමනාගමනයට ඉඩ නොදෙන ලදී. මෙම පාර ලබා ගැනීම සඳහා වසර ගණනාවක් නාහිමියන් ගත් උත්සාහයට මහින්ද රාජපක්ෂ ජනාධිපතිතුමා ඉදිරිපත් වී පොදු ජනතාවට තණමල්විල - කතරගම පාර විවෘත කරන ලදි. රුහුණු කතරගම මහා දේවාලයේ බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර කුමාර රාජපක්ෂ මහතා කතරගම පාර ලබා ගැනීම සඳහා විශාල කාර්යභාරයක් ඉටු කරන ලදී.කිරිවෙහෙර රාජමහා විහාරස්ථානයේ පෞරාණිකත්වය ආරක්ෂා කරගැනීම සඳහා පුරාවිද්‍යා දෙපාර්තමේන්තුවේ සහයෝගය ඇතිව විශාල වැඩ කොටසක් ඉටු කරනු ලබයි.නාහිමියන් විසින් ඉටු කරනු ලබන ආගමික හා සමාජ සේවාවන් අගය කරමින් මහින්ද රාජපක්ෂ ජනාධිපතිතුමා විසින් උපහාර තිළිණයක් ද ප්‍රදානය කරන ලදී. ආචාර්ය අලුත්වැව සෝරත නාහිමියන්ට නිදුක් නිරෝගි සුවය දීර්ඝායුෂ ලැබ ආගමික හා සාමාජික සේවාවන් කරගෙන යාමට ශක්තිය හා ධෛර්ය ලැබේවා.ඊ. එච්. සෝමපාල කතරගම විශේෂ කතරගම කිරි වෙහෙර රාජමහාවිහාරස්ථ දායක සභාවේ උප ලේකම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af13033117</link>
    <topic>වසර 18ක් ජීවිත රැක්ක පුවක්පිටියේ අම්මාට උපහාරයක්</topic>
    <author>දෙනගම සිරිවර්ධන ඡායාරූප – ටී.ඩී.සිරිසේන (මහරගම සමූහ)</author>
    <content>අනුරපුර රුවන්වැලි සෑ මළුව පසුගිය දිනෙක සුදුවතින් ද හුදු සැදැහැයෙන් ද පිරී ඉතිරී ගියේය. දස දහස් සංඛ්‍යාත මහා ජනකායක් එදා සෑ මළුවට රැස්වූයේ මිනිස්කමේ අසිරිය දැකීමට ය. මිනිස්බවේ දුලබ බව හා එහි අගය, එය වැඩීමේ මඟ, කියැවෙන පූජ්‍ය කුකුල්පනේ සුදස්සි හිමියන්ගේ දහම් දෙසුමකට සවන්දීමටය.ගල්ඔය - පොලොන්නරුව දුම්රිය මාර්ගයේ පුවක්පිටියේ ආරක්ෂිත ගේට්ටු රහිත තැනක මිනිස් ජීවිත, සත්ත්ව ජීවිත රැකගැනීමට අටළොස් වසරක් පුරා දිනපතා අලුයම මුල්ම දුම්රියේ සිට රෑ අවසන් දුම්රිය දක්වා, කිසිදු ආර්ථික ලාභයක් බලාපොරොත්තුවෙන් තොරව, හුදු පරාර්ථයෙන්ම අමිල මෙහෙයක යෙදෙන උතුම් කාන්තා රත්නයක් එදා ඒ සෑ මළුවේ දී ඇගැයීමට, ගෞරවාදරයට ලක්වූවාය.පෝරුවදණ්ඩ, වෛද්‍ය ඌවේ අදිකාරම්ගේ පුෂ්පකුමාර මහතාගේ ප්‍රධානත්වයෙන් යුතු සත්ජන සමාජ සංවර්ධන පදනමේ සහ අනුරාධපුර, විජයපුර, සුමින්ද ශානක ද සිල්වා මහතාගේ සංවිධානයෙන් සිදු වූ මේ මහා පින්කමට සහභාගි වූ දසදහස් සංඛ්‍යාත පිරිසගේ තුටු කඳුළු මැද උපහාරයට ලක් වූ ඇය හබරණ පුවක්පිටියේ එස්.සිරියාගේ සිරියාවතී මහත්මියයි. ඇය පොහොසත් පවුලක කෙනෙක් නොවේ. එහෙත් සිත පොහොසත්ය. මනුස්සකමේ, ආත්ම පරිත්‍යාගශීලිත්වයේ ඉහළම තැනක ඇය රැඳේ.එතුමිය මේ සේවය ඇරැඹූ දා සිට ගෙවී ගිය අටළොස් වසර තුළ මේ දුම්රිය ගේට්ටුව තිබිය යුතු ස්ථානයේ සිදුවී ඇත්තේ එකම එක අනතුරක් පමණි. එය සිදුවූයේ ඇයට හදිසියේ වැසිකිළි යාමට සිදුවූ හෙයිනි.බොහෝ මිනිසුන් යන එන, සතුන් මාරුවන පාරක් දුම්රිය මාර්ගය හරහා වැටී ඇතත්, එතැන ජීවිත ආරක්ෂාව සඳහා යම් පියවරක් ගැනීමට වගකිව යුත්තන්ට වුවමනාවක් නොවිණ. මේ ගැන කළ ආයාචනාවලින්ද පලක් නොවිණ. අටළොස් වසරකට පෙර සිය කැමැත්තෙන්ම මේ සඳහා ඉදිරිපත් වූ මේ උත්තම කාන්තාව ගේ බෝසත් ගුණය එදා කුකුල්පනේ හිමියන්ගේ දහම් දෙසුමේ දී ඇගයීමට ලක්විය. උන්වහන්සේ සජ්ජන උත්තර මණ්ඩල ලේඛකාධිකාරීන් වහන්සේය.මෙය එක් පුද්ගලයකු ඇගයීමක් පමණක් නොවේ. සියලු මිනිසුන්ට මිනිස්කම හඳුන්වාදීමකි. උතුම් මිනිස්කම කරා ගමන් කිරීමට මඟ පාදා දීමකි.උතුම් මිනිස්කම කරා ගමන් කළ අයකු එයින් ලබන නිරාමිස ප්‍රීතිය අපි ඇගේ මුහුණේ දුටුවා.”මනුෂ්‍යයන් ඇතුළු සියලු සත්ත්වයන්ගේ සිත් මෙසේ මෛත්‍රියෙන්, කරුණාවෙන් පිරී ගියහොත් මේ ලෝකය කොපමණ සුන්දරවේදැයි එදා ඒ හිමියන් ඇසූහ.”අපි දු සැබෑ මිනිස්සු වෙමු. ලැබූ දුලබ මිනිස් බව රැකගෙන එය මිනිස්බවේ උත්තරීතර තලයකට ගෙන යමු”යි එදා එහි රැස්ව සිටි මහා ජනකාය පිළිණ දුන්හ.දෙනගම සිරිවර්ධන ඡායාරූප – ටී.ඩී.සිරිසේන (මහරගම සමූහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af13033118</link>
    <topic>අපේ දරුවන්ට නායකත්ව පුහුණුවක් දුන් ඇමෙරිකාවේ වෙසෙන අපේම දරුවෙක්</topic>
    <author/>
    <content>රුක්මල් රූපසිංහ (රුකී) දාහත් හැවිරිදි ශිෂ්‍යයෙකි. ඔහු අධ්‍යාපනය ලබන්නේMiddlesex Country Acadamy නම් විද්‍යාස්ථානයේය. ඔහුගේ දෙමවුපියන් වසර 20 ක් තිස්සේ ඇමෙරිකාවේ වෙසෙන ඇමෙරිකානු පුරවැසි භාවය ද ලද්දවුන්ය.බොහෝ විෂයන්ට මහත් සමත්කමක් දක්වන රුක්මල් සමාජය පිළිබඳව විමර්ශනාත්මකව සිතමින් ඔහුට අවබෝධ වන්නා වූ විශේෂිත කරුණු එක්රැස් කරන්නෙකි. 17 වැනි වියේ සිටියදීම සමාජ විද්‍යාත්මක පතපොත පරිශීලනය කිරීමටත් ලිපි ලේඛන හා වාර්තා ඇසුරු කිරීමටත් ඔහු උනන්දුවක් දක්වයි.මේ නිසාම එම විද්‍යාස්ථානයේ සිටින විවිධ රටවල සිසුන්අතර රුක්මල් කැපී පෙනෙන ශිෂ්‍යයෙක් බවට පත්ව තිබේ.විශේෂයෙන් ඔහු සතු කථිකත්වය ද මේ කැපී පෙනීමට බලපා ඇත. පසුගියදා ඔහු සිය පියා වන අනුර රූපසිංහ සමඟ ශ්‍රී ලංකාවට පැමිණියේය. ඔහුගේ පැමිණීමේ එක් පරමාර්ථයක් වූයේ විවිධ සමාජ තරාතිරම්වල ජීවත්වන මිනිසුන් විශේෂයෙන් ශිෂ්‍යයන් ඇසුරුකොට ශ්‍රී ලාංකේය සමාජය පිළිබඳ අධ්‍යයනයක් කිරීමටත් එමඟින් ශ්‍රී ලංකාවේ ශිෂ්‍යයන්ගේ කුසලතා පිළිබඳ අවබෝධයක් ලබා ගැනීමටත්ය.පසුගියදා හෝමාගම මහා විද්‍යාලයට ගිය රුක්මල් එහි සිසුන්ට නායකත්වය පිළිබඳව විශේෂ වැඩමුළුවක් පැවැත්වූ අතර එහිදී ඇමෙරිකානු ශිෂ්‍ය සමාජය නායකත්වය පිළිබඳ දක්වන ආකල්ප පිළිබඳව ද සාකච්ඡා කළේය.එසේ ම නායකත්වය පිළිබඳ තමන් තුළ ඇති දැනුම අවබෝධය බෙදා දෙන අතර ම ශ්‍රී ලාංකේය ශිෂ්‍ය ප්‍රජාව එවැනි විෂය ක්ෂේත්‍ර ගැන දක්වන උනන්දුව හා ආකල්ප තමන් සතු කරගැනීමටත් රුක්මල් ගේ වැඩමුළුවේ තවත් පරමාර්ථයක් විය.ඉදිරි කාලයේ දී ඕනෑම පුද්ගලයකු ජීවත්වීම සඳහා තෝරා ගන්නා වෘත්තීයමය ක්ෂේත්‍රය තුළ කටයුතු කිරීමට අවශ්‍ය නායකත්ව පුහුණුවක් ශිෂ්‍ය අවදියේදීම ලබා ගැනීමේ ඇති වැදගත්කම ඔහු හෝමාගම විදුහලේ 8 වසර ශිෂ්‍යයන් සමඟ සාකච්ඡා කළේය. තමන් ශ්‍රී ලංකාවේ දී ලබාගත් මේ අත්දැකීම් හා මේ අදහස් ආකල්ප ඇමෙරිකානු ශිෂ්‍ය ප්‍රජාව සමඟ සාකච්ඡා කිරීමටත් රුක්මල් බලාපොරොත්තු වෙයි.ඉදිරි කාලය තුළදී ද ඉඩක් ලැබුණු අවස්ථාවල ශ්‍රී ලංකාවට පැමිණ තමන් ඇමෙරිකාවේ දී ලබන දැනුම හා අවබෝධය ශ්‍රී ලාංකේය ශිෂ්‍ය ප්‍රජාව සමඟ බෙදා හදා ගැනීමේ අභිලාෂයක් ද ඔහු සතුව පවතී. ශ්‍රී ලාංකේය ශිෂ්‍යයෙක් අධ්‍යයන කටයුතු සඳහා ඇමෙරිකාවට යෑමට කැමැත්තක් දක්වන්නේ නම් ඒ සඳහා ගත යුතු මූලික පියවර සහ අනුගමනය කළ යුතු ක්‍රියාමාර්ග පිළිබඳව ද ශ්‍රී ලාංකේය ශිෂ්‍ය ප්‍රජාව දැනුම්වත් කිරීම ද මෙහිදී ඔහු කළ සුවිශේෂී කාර්යයකි.මීළඟ වතාවේදී දුෂ්කර ප්‍රදේශයක පාසලක ශිෂ්‍යයන් හමුවී මේ වැනි සාකච්ඡාවක් පැවැත්වීමටත් ඔවුන්ගේ අධ්‍යාපනයට යම් කිසි ආධාරයක් ලබාදීමටත් ඔහු බලාපොරොත්තු වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af13033119</link>
    <topic>ලක්ෂයක් වටිනවා කියලා දැනගත්තම ආඩම්බරයකුත් සිතුණා</topic>
    <author>ඉසවි ඡායාරූප - සීගිරිය සමූහ</author>
    <content>හිතේ හැටියට කැලෑවේ කරක් ගහමින් හිටපු අපිව සමහර වෙලාවට මිනිස්සු අල්ල ගන්නවා. එහෙම අල්ල ගත්තා කියලා මෙච්චර කාලයකට වුණු හානියකුත් නැහැ. ඉණට පටියකුත් දාලා දම්වැලක් දාලා ගහක බැඳලා කූඩුවකුත් හදලා දුන්නට පස්සේ අපිට තියෙන්නේ ළඟට දෙන දෙයක් කාලා දම්වැලේ දුර තිබෙන තුරු එහෙට මෙහෙට යන්න විතරයි.සීගිරිය දඹුල්ල පැත්තේ ඕනෑ තරම් රිලා රංචු ඉන්නවා. ඉස්සර අපි කැලේට වෙලා අපේ පාඩුවේ හිටියා. ගහක දල්ලක්, ගෙඩියක්, පොත්තක් හපා කාලා. ඒත් වන්දනා නඩ පලතුරු, පාන් කෑලි, බනිස් කෑලි දෙන්න පටන්ගත්තට පස්සේ අපේ ගමන් මාර්ගය එහෙම පිටින් ම වෙනස් වුණා.සමහර වෙලාවට මිනිස්සුන්ගේ අතේ තිබුණ දේවලුත් උදුරාගන්න අවස්ථා තිබුණා. ඇතැම් වෙලාවට අහිකුණ්ඨික මිනිස්සු අපේ නඩවල හිටපු ඈයො අල්ලගෙන ගියා. රිලා නටවන්න මමත් එහෙම ගිය කෙනෙක් තමයි. නිකරුණේ ගහක් ගලක් උඩ දවස ගත කරන මගෙන් කාගෙ හරි බඩ කට පිරෙනව නම් ඒකත් හොඳයි කියලා මට නොයෙක් විට හිතුණා.ඒ නිසයි මම ඒ මිනිස්සු එක්ක ඉන්න පටන් ගත්තේ. ඒත් ඉතින් අපිට කොහෙද එකතැන ඉඳලා පුරුද්දක්. අනිත් එක ඉණට දාලා තිබුණ පටියත් ටිකක් තද වැඩියි. කෝ ඉතින් මං ඒ බව කිව්වට මේ මිනිස්සුනට ඒක තේරෙන එකක් යැ. උන්ගේ භාෂාව මං දන්නෙ නෑ.මගේ භාෂාව උන් දන්නේ නැහැ. ඒ හින්දම තමයි දම් වැලත් කඩාගෙන මං ආයෙත් සීගිරි කැලෑවටම පැන්නේ. හප්පේ එහෙම ආවහම මට දැනුන සතුට. මං හිතුවා ආයෙත් මට නිදැල්ලේ ඉන්න ලැබුණ කියලා. ඒත් ඉතිං ඉණේ පටියක් බැඳගෙන හිටපු මාව අපේ රැහේ එවුන්ට නම් දැනුණේ මොඩ් රිලවෙක් විදිහට.උන් මං දිහා බැලුවේ අමුතු විදිහට. මේ පටිය නම් මට මහා හිරිහැරයක් වෙලා තිබුණ වෙලාවක තමයි දෙයියෝ බැලුවා වගේ ඉන්දියාවේ සිට වැඩිය ස්වාමීන් වහන්සේලා පිරිසක් කිලිනොච්චියට සාම පා ගමනක් යාමට ආවේ. කහ සිවුර අපට අමුතු දෙයක් නොවෙයි.කොච්චර නම් කියලා අපේ රටේ හාමුදුරුවරු සීගිරිය බලන්න එනවද? සීගිරියේ ලස්සන මමත් දැකලා තියෙනවා. විදේශයකින් වැඩිය මේ හාමුදුරුවන්ට මං වගේ කමකට නැති අඩුම තරමේ වනසත්ව හා වෘක්ෂලතා ආරක්ෂක පනතේ අනාරක්ෂිත සතෙක් වෙච්ච මේ රිලා මොටා වැදගත් සතෙක් වේවි කියලා නිකමට වත් හිතුණේ නැහැ.නොදන්නා භාෂාවකින් කතා කරපු ඒ හාමුදුරුවරු කිව්වේ නම් මාව නිදහස් කරන්න මගේ ඉණේ බැඳලා තියෙන පටිය ඉවත් කරලා බෙහෙත් දාන්න කියන බව නම් මට එහෙන් මෙහෙන් වැටහුණා. එහෙම වැටහුණා කියලා මට පුළුවන්කමක් තිබුණේ නෑ ඒ හාමුදුරුවරු ඉදිරිපිටට යන්න. ඒ හින්දා තමයි මං ආයෙත් ගස් අතරින් එහෙට මෙහෙට යන්න ඈතින් ඈතට යන්න පටන් ගත්තේ.අපරාදේ කියන්න බෑ ඒ වැඩිය හාමුදුරුවරු මාව අල්ලලා දෙනතුරුම පුදුම විදිහට ඒ වෙනුවෙන් කැප වෙලා හිටියා නොවැ උන්වහන්සේලා දවසක් දෙකක් නිරාහාරව ඉන්නවත් මං දැක්කා. අපේ රට නම් ආගන්තුක සත්කාර වලට ඉතාම ඉහළයි.පිට රටවලදී අපේ හාමුදුරුවන්ට අඩත්තේට්ටම් කළාට අපේ රටේ නම් කවදාවත් එහෙම දෙයක් වුණේ නැහැ. ඒ නිසානේ මෙච්චර දේවල් වෙලා තියෙද්දීත් දඹදිවින් වැඩි ඒ හාමුදුරුවන්ගේ කීමට අවනත වෙලා, සීගිරිය පොලිසිය, පොලිස් විශේෂ කාර්ය බලකාය, ගුවන් හමුදාව, වනජීවී ඒවායේ නිලධාරීන් දෙසීයකට වැඩි පිරිසක්, ප්‍රදේශවාසීන් තරුණයෝ එකතුවෙලා මාව හොයන්න ගත්තේ.මං ගස් උඩ රැදිලා මේ වෙන්න යන දේ දිහා බලාගෙන හිටියේ පුදුම වෙලා. වෙනදාට නම් පාන් කෑල්ලක්, කෙසෙල් ගෙඩියක්, ඔය මොනවා හරි පලතුරක් දෙන්න අත දික් කරන කෙනෙක් මිස වෙන වගකිවයුතු නිලධාරියෙක් අපි දිහා ඇහැක් යොමු කෙළේ නැහැ. එහෙම වෙලාවක සිදුවුණේ මහ පුදුම දෙයක්.මාව අල්ල ගන්නම බැරි තැන වනජීවී මහත්තුරු නම් කතා වුණේ මාව නිර්වින්දනය කරන්නටත් බැහැ කියලා. ඒ මං කුඩා නිසා උඩකින් වැටිලා මැරේවි කියලා. අපොයි දෙයියනේ එහෙම වුණොත් එහෙම. ඒ නිසා ම තමයි මං තවත් ඈතට ගියේ.ජම්බු කාශ්මීර භික්ෂුන් වහන්සේලාත් උන්වහන්සේලාගේ සටන අත්හැරියේ නැහැ. අන්තිමට උන්වහන්සේලා පොරොන්දු වුණේ රුපියල් ලක්ෂයක් දෙන්නම් මාව අල්ලලා දෙන්න කියලා. ගමේ තරුණ පිරිස් මේ වැඩේ කරන්න පටන් ගත්තම මට හිතුණා මේ අය සල්ලිවලට මාව අල්ලාවි කියලා. මට පොඩි ආඩම්බරයකුත් දැනුණා මං දැන් රුපියල් ලක්ෂයක් වටින රිලවෙක් කියලා.ඒත් ඉතින් ඒ ආඩම්බරකම හුඟක් දවස් තිබුණේ නැහැ. අපේ ගමේ කොල්ලෝ හරි වීරයෝ. ඒ කට්ටිය මාව අල්ලලා දුන්නේ නැතෑ හාමුදුරුවරුන්ට. උන්වහන්සේලාත් මට හොඳට සංග්‍රහ කළා. ඉණේ තිබුණ පටිය ගැලෙව්වම දැනුණ සනීපේ මෙච්චරයි කියලා නම් කියන්න බැහැ.කොහොම හරි මට අපේ සීගිරියේ කොල්ලෝ ගැන ඇති වුණේ පුදුම ආඩම්බරයක්. ඒක තමයි අපේ කම කියන්නේ. අපේ කොල්ලෝ මාව අල්ලලා දුන්නට අර හාමුදුරුවරු පිරිස දුන්න සල්ලි ගත්තේ නැහැනේ. ඒක කොච්චර වටිනවද? අපේ රිලා වරිගේ මුහුණු ඔක්කෝම එක වගෙයි. තවත් මේ කැලේ ඉන්නවලු ඉණේ පටි තියෙන ඈයෝ. ජම්බු කාශ්මීර හාමුදුරුවරුනේ ඔබ වහන්සේලාට පින් මං වගේ අසරණ රිලවකු මේ බැමි වලින් නිදහස් කරලා නිදැල්ලේ ඉන්න දුන්නට.අපේ රට නිදහස් රටක් කියලා පෙන්වන්නනේ ඔබ වහන්සේලා මේ රටට වැඩියේ. ඔබ වහන්සේලාටම දැන් වැටහෙනවා ඇතිනේ ගස් උඩ දුව පැන නටන මේ රිලා මොටා වෙනුවෙන් ජනමාධ්‍ය ගෙන්නලා, රාජ්‍ය ආයතනවල නිලධාරීන් කැඳවලා මං වෙනුවෙන් හඬක් නඟන්න ඔබ වහන්සේලාට මේ පුංචි රටේ කොච්චර නම් නිදහසක් තිබුණ ද කියලා. අඩුම තරමේ ඔබ වහන්සේලාට කිසි කෙනෙක් උසුළු විසුළු කළේවත් නැහැනේ. ඔබ වහන්සේලාගේ ඉල්ලීමට ඇහුම්කන් දීම හා උදව් කිරීම හැරෙන්නට.කොහොම හරි මං වෙනුවෙන් කරපු හැමදේටම හැමෝටම බොහොම පින්. මේ සිදුවීම අපේ රිලා වරිගෙටම බොහොම ආඩම්බරයක්.ඉසවි ඡායාරූප - සීගිරිය සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=af13033120</link>
    <topic> තුට්ටු දෙකට තට්ටු කරන මලින් කරන යටි කූට්ටු</topic>
    <author>වසන්ත ජයසිංහ ආරච්චි</author>
    <content>වෙලාවකට හිතෙනවා මේක පුදුමාකාර ලෝකයක් කියලා. හරි ලෝකේ කියන එක පැත්තකින් තියමුකෝ. මේක පුදුම රටක් කියලා හිතුවොත් රටේ වැරැද්ද නෙමෙයි මිනිසුන්ගේ වැරැද්ද කියලමයි කියන්න වෙන්නේ.හැමදාමත් වංගු පාරේ ගේම් ගහන අයියලා අක්කලා ගැනම ලියන්නේ ඇයි කියලා පසුගිය දවසක කෙනෙක් ඇහැව්වා. උත්තරේ වංගු පාරේ අයිඩියා එක එහෙම දේවල් ලියන එකයි කියලා ඔන්න අද කියනවා.මොකද රට කාලා වතුර බීලා ජීවිතේ ගොඩ දාගන්න හදන අය ඉස්සරහ ගොනාට ඇන්දෙන්නෙත් අපිමයි. හැමදාම කිව්වත් අහුවෙන්නෙත් අපිමනේ. ඉතින් එහෙම අය මේ සාධාරණව දහඩිය මහන්සියෙන් හොයාගන්න අපේ තුට්ටු දෙකට විදලා යනකම් කවුරුත් දන්නේ නැති හින්දා වංගු පාරේ සාධාරණව යන ගමනේ හරස් කපලා ලීඩ් කරන අයියලා ගැන අපි දිගටම ලියනවා.පුළුවන්නම් බේරිලා යන්න. කරන්නේ වැරැද්දක්නම් අන්දනවානම් සුගතත් රුවනත් එක්ක අපි හෙටත් වංගු පාරේ කරක් ගහනවා එහෙම අය හොයාගෙන.උපන්න දා ඉඳලා මැරෙනකම් ජීවිතේ විවිධ විදිහට අපි අත්දැකීම් වලට මුහුණ දෙනවා. හැබැයි ඒ අත්දැකීම තවත් කෙනෙක් ගේමක් කරගත්තොත් කොහොම ද? ඔව් කියන්න යන දේ තේරුණේ නැහැනේ. සරලවම කතාවට බහිමු.පසුගිය දිනක අපි මල් පෝච්චියෙන් පෝච්චිය පන්නලා ගොඩයන මෑන් කෙනෙක් ගැන කිව්වා මතකනේ. අද මල් කතාවක් තමයි. හැබැයි අද මල් වලින් වැඩ කරන ලොකු අයියා කෙනෙක් හොයාගෙන අපි යනවා. ලොකුවට වැඩ කරන්න යන මේ අයියගේ බිස්නස් එකේ කඩ කාමරේ නම් පිටට පේන්නේ පුංචියට.කොහෙන් කොහොම හරි කමක් නෑ දැන් අවුරුදු ගාණක් තිස්සේ ජීවිතේ විතරක් නෙමෙයි පවුලකුත් ගොඩදාගෙන යන අපේ අයියා නමින් සිරිදාස. ඔන්න අද අපි සිරිදාස අයියගේ කතාව ඔබ ඉදිරියේ ලෙහා දාන්නම්. ඊට පස්සේ සිරි අයියා සිරාවට කරන බිස්නස් එක කොහොම ද කියලා ටිකක් හිතුවොත් හොඳා. එහෙම කියලා අපි අපේ රටේ පොදු ප්‍රවාහන සේවයට ගොඩ වුණා.“ඇයි මල්ලි මේ ෂර්ට් එක...” ඇතුළට ඇඳපු ටී ෂර්ට් එක ඉහළින් බාගෙට ඉරිලා වැටුණු දුඹුරු පාට ෂර්ට් එක දාගත්තු කොන්දොස්තර මල්ලි ඉදිරියේ සුගතගේ බ්‍රේක් නැති කට විවර වුණා.“මොනවා කරන්න ද මහත්තයෝ චෙකර්ලනේ. මේක ඇන්දේ නැත්නම් ලෙඩේ දන්නවනේ. ඉරි ඉරි හරි කමක් නැහැ. ඇඳගෙන යනවා ඉතිං.” කොන්දොස්තර මල්ලිගේ අහිංසක ප්‍රශ්නෙ සුගතා ඉදිරියේ දිගහැරෙන කොට ආයෙත් සුගතා හොම්බ දැම්මා.“දෙක තුනක් මහගන්න එපැයි ඉතිං...”“මහත්තයට අමාරුවක් තියෙනවානම් බැහැලා යන්න ඉස්සරලා කීයක් හරි දීලා යන්න මම මහගන්නම්.” එහෙම කියපු කොන්දා මල්ලි සෙනඟ අස්සේ ඉස්සරහට ඇදුණා.සුගතගේ කනට රුවනා යමක් කොඳුරනවා මම බලාගෙන.“යකෝ මුන් රටේ නීතියක් කියලා දෙයක් දන්නේ නැති හැටි. බස්වල අපි නහයක් කටක් තියාගෙන යන්න එපැයි. බලපං නීතියෙන් බේරෙන්න අඳින ෂර්ට් එක අස්රෙද්ද වගේ. ඒක හරි හොදාගෙන ඇඳපංකෝ.”සුගතා තවත් අතොරක් නැතුව කියවනවා. හතර වටේ ඉඳගෙන ඉන්න මිනිස්සු අපි දිහා බලන අතරෙදි සිරි අයියගේ නවාතැන හොයාගෙන ආව ඉසව්වෙන් අපි අපේ රටේ කොන්දොස්තර මල්ලිගේ ඉඟිල්ලෙන ප්‍රවාහන සේවයෙන් බිමට පැන්නා.“මල්ලි අපිට මිනිස්සු හදන්න බෑ. පුළුවන්නම් අපි හැදෙන්න බලමු.” රුවනා හෙමිට සුගතට කියනවා.“ඔව් උඹලා උඩ බලාගෙන ඉඳපල්ලා එතකොට හරියයි. කාපු පතේ අසූචි කරලා යනකම් බලන් ඉන්න කියල ද උඹලා කියන්නේ. සුගතගේ කටෙන් පනින සිංහල වදන් පේළි ඇහෙන නෑහේන ගාණට ඉක්මනින්ම අපි සිරාගේ කඩේ පැත්තට සේන්දු වුණා.මල් බාස්කට්වලින් එළිය වුණ සිරාගේ කඩේ හරිම සුන්දරයි. හැබැයි ඒ සුන්දරකම අස්සේ තියෙන අසුන්දර කතාව දැන් අහගන්න.“සිරි අයියා ඉන්නව ද?” අපේ පැනය දැැම්මේ මල් බාස්කට් අස්සේ ඔළුව දාගෙන වැඩ කරන හිච්චි මල්ලියෙකුට.සිරි මහත්තයො... චූටී මල්ලි ගේ සංඥාවෙන් එළියට ආව සිරි අයියා සිරාවට අපිව අඳුනගත්තා. ආ... එන්න එන්න මහත්තයලා. ආරාධනයෙන්ම ඇතුළට ඇදුණු අපි හෙමින් සැරේ ළඟින් තිබුණු පුටු දෙක තුනක් අරගෙන හරි බරි ගැහුණා. හවස මල්ලි පොඩි ෆන්ෂන් එකක් තියෙනවා. ඒ හින්දා ටිකක් වැඩ වැඩියි. කෙළින්ම අපි කතාවට බහිමු.හරි සිරි අයියා කොහොම ද මල් බිස්නස් මේ දවස්වලවරදක් නෑ මල්ලි ෂේප් එකේ ගොඩයනවා. පහුගිය ටිකේ මල් ටිකක් අඩුවුණා. වැස්ස වැඩිවුණානේ. දැන්නම් අවුලක් නෑ.කොහෙන්ද අයියා මල් ගේන්නේ.වැඩි හරියක් එන්නේ නුවරඑළියේ මල්. මුල් දවස්වල අපි ගිහින් අරගෙන ආවා. පස්සේ දැන් අපිට එහෙන් කෙළින්ම ට්‍රාන්ස්පෝර්ට් කරනවා. අපි ඉල්ලන්නේ මොනව ද ඒ ගොල්ලෝ මල් එවන තැනට දැන් අපි බිස්නස් හදාගෙන තියෙන්නේ. අද වැඩි හරියක් ඉල්ලුම තියෙන්නේ ප්‍රෙස් ෆලවර්ස් වලට. ඉතිං පුළුවන් තරමක් අපි කස්ටමර්ස්ලට ඉල්ලන දේම දෙන්න බලනවා.ඇත්තටම ඉතිං ඔහොම කස්ටර්මස්ලා ඉල්ලන දේවල් දෙනව ද?මෙහෙමනේ අපි බිස්නස් කඩාගන්න ඕන නැහැනේ මහත්තයා. කොලිටි එක ඒ විදිහටම දෙන්න පුළුවන්නම් හරි. නැත්නම් අද මේ බිස්නස් එකේ තරගය වැඩියි.දැන් සිරා අයියලට මොන වගේ බිස්නස් ද එන්නේ.මෙහෙමයි අද දරුවෙක් ඉපදුණත්, මොකෙක්හරි ලෙඩ වුණත් මල් කළඹක් අරගෙන යන තැනට අපි ඇවිත්නේ. ඕවා මේ සුද්දෝ කරපුවා. දැන් අපේ උන් ඒවා කරනවා. ඒවා වැඩක් නෑ මහත්තයෝ අපි කරන්නේ බිස්නස්. සාමාන්‍යයෙන් ඒ වගේ දේවලට රෝස, ඇන්තූරියම්, ඕකිඩ්, ලිලි වලට ඉල්ලුම වැඩියි. ඊට පස්සේ පුංචි මල් බොකියේ ඉඳන්ම ලොකු ෆන්ෂන් ඩෙකරේෂන් කරන්න අපිට එනවා. සමහර වෙඩින් හෝල්, පල්ලි සරසන්න ඕඩර් එනවා. පෝරු, සෙටි බෑග්, තොරණ, ඔය හැම දේම අස්සේ මල් වඩම් දක්වා බිස්නස් එනවා.නැහැ. මෙච්චරම මල්වලට ඉල්ලුම තියෙනව ද?මොකද නැත්තේ අද ඉල්ලන්නෙම ප්‍රෙස් මල්. එහෙම වෙලාවට ඉල්ලන තරමට මල් නෑ හිඟයි. එතකොට පොඩි ජිල්මාට් තියෙනවා මේ බිස්නස් එකේ.මොකක් ජිල්මාට්?මෙහෙමනේ ඉල්ලන තරමට මල් දෙන්න පුළුවන්නම් අපි ගොඩ. ඒත් එහෙම කරන්න අමාරුයි. අපි අහන්නේ වැඩේ මොකක්ද කියලා. සමහරු ඉල්ලන්නේ ප්ලාස්ටික් මල්. ගණන අඩුයි වැඩේ ලස්සනයි. සමහරු ප්‍රෙස් ෆ්ලවර්ස්. ගාණ වැඩියි වැඩෙත් හොඳයි සුවඳකුත් තියෙනවනේ. ඉතිං ප්‍රෙස් මල් නම් අඩුයි. ඒත් දෙන්න එපැයි. වෙඩින් එකක් කියලා හිතන්න. බොහෝ වෙලාවට අපි කරන්නේ මල් කලවමේ දෙන එක.ඒ කිව්වේ.දැන් මහත්තයෝ අපි ළඟ තියෙනවා අද ප්‍රෙෂ් ෆලවර්ස් වගේම ප්ලාස්ටික් මල්. තායිලන්තයෙන් චීනයේ ගේන බඩු ඕනතරම් පිටකොටුවේ තියෙනවා. හොයන්න බෑ මළාට. අපි කරන්නේ මල් කලවමේ ගහන එක. හිතමු ලිලී මල් කියලා. කොහෙන්ද ඔච්චර ලිලී මල් හොයන්නේ. අපි කරන්නේ අද තියෙන ප්ලාස්ටික් ලිලී මල් කලවමේ ගහන එක. ඔය වෙඩින් අස්සේ හරි ෆන්ෂන් එකක් අස්සේ හරි කවුද මේවා ප්‍රෙස් ද නැත්නම් ප්ලාස්ටික් බඩු ද කියලා බලන්නේ.අනෙක අපි මොකක්හරි ෆන්ෂන් එකකට යන්නේ අන්තිම මොහොතේ. ඒ යනකොට හැමදේම හදාගෙන යන්නෙ. ගියා වැඩේ සෙට් කළා එහේ උත්සවේ ඉවර වෙනකොට මෙහේ අපි බඩු ටික වාහනෙට පැක් කරනවා. කොහොම ද වැඩෙත් ලස්සනයි. කාටත් ප්‍රශ්නයක් නෑනේ.එක කැත වැඩක් කියලා හිතෙන්නේ නැද්ද?වැඩේ කැත වෙන්නේ කොහොම ද? ඔය කියන තරම් මල් කොහෙන් ද? අනෙක අපි අසාධාරණයක් කරන්නේ නෑනේ. අපි ජීවත් වෙන්නත් එපැයි.ඔය වැඩේ අල්ලන්න බැරි ද?කොහේ හොයන්න ද? එහෙමනම් මල් හැම එකක්ම අතගාලා බලන්න ඕන. අනෙක අහුවෙන්න කවුද කරන්නෙ. මේවා පුරුදු වෙන්න කරනවා නෙමෙයිනේ. මහත්තයලට කියන්න අද අපි ඔය මල් සරසන්න ගන්නවා සැන්ඩ්‍රියානා, අයිවි, කෝඩ්ලයින් කියන ගස්වල අතු. හැබැයි අද තියෙනවා ප්ලාස්ටික්වලින්ම ඔය අතු හදලා කිසිම විදිහකින් හොයන්න බෑ. අනෙක වැඩි දෙනෙක්ගේ අවධානයට අහුවෙන්නේ නැති තැන්වලට තමයි අපි ප්ලාස්ටික් මල් එකතු කරන්නේ.ඉතිං ප්‍රෙස් මල් පරවෙනවනේ.ඔව් පරවෙනවා. ඒත් අපි දන්නවා වෙට්ෆෝම් එකේ මල් කොච්චර වෙලාවක් තියාගන්න පුළුවන් ද කියලා. අනෙක අපි දන්නවා ඒ දේවල් කරන විදිහ. මෙහෙමයි දවසක් දෙකක් තිබ්බොත් ටිකක් මාට්ටු වෙන්න පුළුවන්. ඒත් ඒක එතරම්ම හොයන්න අමාරුයි.අඩුම තරමේ ප්ලාස්ටික් මල්වල පාට ගැටලුවක් නැද්ද?අව්වට පිච්චෙන වෙලාවන් තියෙනවා. හැබැයි අපි ළඟ කලර්ස් තියෙනවා. සැබෑ මලට ගැළපෙන්න කලර් කරන්න පුළුවන්. ඕනම දෙයක් එහෙම තමයි. සුදු පාටින් තියෙන ඕන ප්ලාස්ටික් මලක් අපිට ගැළපෙන වර්ණය දීලා තවත් ගණන් හිලව් එහේ මෙහේ කරලා දෙන්න පුළුවන්.ඇත්තටම කොහොමද ගණන් හිලව් එහෙම.ඒක වැඩේ හැටියට තමයි. කුඩා මල් බොකියේ ඉඳන් වැඩේ දිග්ගැස්සෙනවා. මෙහෙම හිතමුකෝ රුපියල් 300 විතර ඉඳන් ලක්ෂ තුනහමාර හතර දක්වා ගණන්වලට මේ බිස්නස් යනවා. ඉතිං ප්‍රෙස් මල්වලට ලොකු වියදමක් යනවනේ. අපි ගේනකොට තැලෙනවා. ඒ වයේ පාඩුවත් අපි දරන්න එපැයි. ඉතිං ප්ලාස්ටික් මල් කලවමේ යනවා කොහොමත් මේ වැඩ වලදී.හැබැයි ගාණ ගන්නේ ප්‍රෙස් මල් කියලනේ.ඒක හරි නමුත් කරන්න දෙයක් නෑ. මොකද මම විතරක් මල් බිස්නස් එක සාධාරණව කළා කියලා අනෙක් මල් කාරයෝ නොකර ඉන්නේ නෑනේ මේ වැඩ. අද මල් ගාන වැඩියි. රෝස, ඕකිඩ්, කපුරු, ඩේලියා, ඩයන්බ්‍රාස්, සුපර් ඩේසි, ලිලී, හයිබ්‍රිංජියා, දැන් ඉස්සරට වඩා ගණන්.පුදුමයි නේද? ඔන්න බිස්නස්. සිරි අයියලා ගොඩ යන සිරා බිස්නස් එක මල්. (මහත්තයලට කියන්න දැන් හිතන්නකෝ මල් වඩම් ගැන. ගොඩක් තැන්වලින් ප්‍රෙස් ප්ලවර්ස් ඉල්ලන්නේ.මොනවද මහත්තයෝ මේ විසි කරන දේවල්නේ. අපි කරන්නේ ප්ලාස්ටික් මල් අමුණන එක. හොයාගන්න බෑ හැම මලම එක වගේ. අනෙක කවුද මල් වඩම් දිහා බලන්නේ. බොහෝ වේලාවට අද කුඩ්ඩෝ පුරුදු වෙලා ඉන්නවා කනත්තට ගිහින් රෑ ජාමේ මල් වඩම් උස්සලා අපි ළඟට ගේන්න. නැත්නම් ප්ලාස්ටික් මල් ගලවලා ගෙනත් දෙනවා. කුඩු ගහන්නනේ පොඩි ගාණක් දුන්නම ෂේප්. එහෙම නැතුව මේ බිස්නස් කරනවා බොරු.ඉතිං ඇයි රවට්ටන්නේ මිනිස්සු.කවුද මහත්තයෝ! රවට්ටන්නේ. එයාලගේ වැඩේ කෙරෙනවනේ. හැබැයි! කොලිටියේ ප්‍රශ්නයක් තියෙනවා. ඒක වෙනම කතාවක්.හැබැයි! ගාන ගන්නවා හොඳ කොලිටියටම.අපේ ප්‍රශ්නෙන් සිරා අයියා හයියෙන් හිනාවෙලා අපිට දීපු උත්තරෙන් තවත් අපිට ප්‍රශ්න නැතිවුණා.“මේවා බිස්නස් මහත්තයෝ බිස්නස්.”කොහොමද සිරාගේ කතාව. ඔන්න මල්වලින් වැඩ කරන්නේ බලාගෙන. අතේ තියෙන තුට්ටු දෙකට තට්ටු වෙනකම් අපිට වැඩේ තේරෙන්නෙ නැහැ. මේ බිස්නස් අස්සේ තවත් යටි කූට්ටු වැඩ ඕන තරම්. මේ එක සිරා පොරක් විතරයි. එහෙනම් අපි කැපෙනවා සිරා අයියා. සිරා අයියට සමු දීලා එළියට එන අතරේ සුගතා දොරටුව ළඟ තිබුණු රෝස පොකුර අතට අරන් සුවඳ බැලුවා.යකෝ... මේකේ මොන සුවඳක් ද? ප්ලාස්ටික් බං... සුගතා කට ඇරගෙන අපිත් එක්ක ආපහු පාරට වැටුණා.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=as1303311</link>
    <topic>සාහිත්‍ය සමිතියෙදි ඒ කෙල්ල කී කවියට මට තරු පෙනුණා</topic>
    <author>උපාලි සමරසිංහ ඡායා-විමල් කරුණාතිලක</author>
    <content>සාහිත්‍ය සමිතියෙදි ඒ කෙල්ල කී කවියට මට තරු පෙනුණාමොහාන් සමරනායකජාතික රූපවාහිනී සභාපතිඅද කුරුපිට රජයේ පාසලඒ අසූව දශකයේ අගභාගය හෝ අනූවේ දශකයේ මුල් භාගයේ දවසකි. විදේශ විත්ති හා ලෝක විග්‍රහයන් අතැඹුලක් සේ දත් මේ මිනිසාගේ චතුර වාග් විලාසය මම රූපවාහිනියෙන් බලා සිටියෙමි.ආර්ථිකයන් පිළිබඳ ඒ සමාජ දැක්ම, දෘෂ්ටිය, විශ්ලේෂණය, ගොනු කිරීම මතු නොව ඉදිරිපත් කිරීම් ද ප්‍රේක්ෂකයන් වශී කළේය. රැඩිකල් බව හීන් හුයක් සේ ඒ විග්‍රහයන් හා බැඳී තිබිණි.කළුතර දිසාවේ අගලවත්ත මැතිවරණ කොට්ඨාසයේ ‘කුරුපිට’ නම් දිළිඳු එහෙත් අතිශය සුන්දර දුෂ්කර ග්‍රාමයේ උපන් ඒ මිනිසා අකුරට ගියේ ගමේ පාසලටය. එහෙත් නගරවල කොලීජිවලින් නොලැබුණු දැනුමක් ඔහු සොයා පාදා ගත්තේ කෙලෙසින්ද?අවංක මිනිසාගේ කැමැත්ත මිලදී ගැනීමට මුළු මහත් විශ්වයම අපොහොසත් යැයි නීග්‍රෝ ජාතිකයන්ගේ අසහාය නායකයා මාටින් ලූතර් කිං වරක් කීවේය. ප්‍රතිපත්තිගරුක රැඩිකල් අදහස් ඔහු කාන්දු කළේ තම පියාගේ මෙබඳු දේශපාලන කියැවීම් හරහාය. කෙසේ නමුත් ඒ නිදහස් විදේශ විත්ති විචාරකයා ලෝකය හා සමාජය පිළිබඳ ගැඹුරු විශ්ලේෂකයා ජාතික රූපවාහිනියේ මුල් පුටුවට මාරු වී ආවේය.සුන්දර පූර්ණ කොමියුනිස්ට් සමාජය පිළිබඳ සිහිනයෙන් මිදී හෙතෙම සන්නිවේදනය හරහා මෙරට කළ හැකි උතුම් කාර්යයක නියැළෙන්නට අද අර අඳී. ජාතික රූපවාහිනී සභාපති ජනාධිපති මාධ්‍ය ප්‍රකාශක මොහාන් සමරනායක මෙවර අපේ තක්සලාවට ගොඩ වී ඒ රමණීය පාසල් මතකය අවදි කරයි.මට බොහෝ දෙනාට වගේ නගරවල ඉහළ මට්ටමේ ඉස්කෝල ගැන කතාකරන්ඩ බෑ. මං හෝඩියෙ ඉඳන් අ.පො.ස. දක්වාම ඉගෙන ගත්තේ ගමේ පාසලේ. රෙදි බැනියම් ඇඳපු, බුලත් කහටින් දසන් පිරුණු ගැමියෝ අතර ජීවත් වූ ආරිය සිංහල ඇඳුම ඇඳපු ගුරුවරු මට උගැන්නුවෙ.කළුතර දිස්ත්‍රික්කයේ අගලවත්ත මැතිවරණ කොටස අභ්‍යන්තරයේ පිහිටි ‘කුරුපිට’ අපේ ගම. ගමකට අවශ්‍ය සියලු අලංකාර ලඳු, දෙණි, කඳු, වනපෙත්, ඇළ දොළ මේ හැම දෙයකින්ම අපේ ගම සරුසාරයි. ගමේ බොහෝ දෙනෙකුගේ ජීවිත හරිම චාම්.අගහිඟකම් ඉතාම බරපතළව තිබුණු අහිංසක දුප්පත් පවුලක මා ඉපදුණේ. මගේ පියා ජීවිතයෙන්ම සමසමාජ පක්ෂය වෙනුවෙන් කැපවූ උදාර පුද්ගලයෙක්. සිරි සමරනායක ලෙසයි නම්වර ලැබුවේ. නිශ්චිත රැකියාවක් කළේ නෑ. එතුමාගේ පියා මගේ සීයා ගමේ ගම්මුලාදෑනියෙක්. තාත්තාගේ ඕනෑවටත් වඩා දේශපාලනයට කරන කැපවීම් නිසාම සීයාගේ ඉඩකඩම් පවා තාත්තාට අහිමිවුණා.ඒ නිසා අපේ ගෙවල්වල දරිද්‍රතාව අගහිඟකම බොහෝ විට තිබුණා. මට අයියා කෙනෙකුයි නංගිලා දෙන්නෙකුයි ඉන්නවා. ඒත් අපේ තාත්තා හරිම අවංකයි. වරින් වර ගමේ ප්‍රභූ තනතුරුවලට පත්වුණත් වෙල් විදානේ වගේ තනතුරු කළත් ඒවා හරිම පිළිවෙළට කළේ. මස් කඩයකට අවසර පත්‍ර දෙන ගම් සභාපති වශයෙන් හිටියත් එයා සතපහක් අයුතු විදියට ගත්තේ නෑ. සමාජවාදය, කොමියුනිස්ට් සමාජය, බුද්ධාගම, ආචාර ධර්මය, ප්‍රජාචාරය මේ හැම දෙයක් ගැනම එතුමා ගැඹුරින් දැන සිටියා.පීටර් කේනමන්, ඇන්.ඇම්., පිලිප්, රොබට්, ලෙස්ලි, විවියන්, අනිල් මුණසිංහ වගේ මහා කථිකයො රැස්වීම්වලට මේ ගමට ආවාම අපේ ගෙදරත් එනවා. ඒ ගොල්ලො කතාකරන දේවල් මාත් අහගෙන හිටියා. ඒ විදියට බලනකොට මගේ මුල්ම ගුරුවරයා තාත්තා. තාත්තා ගෙන එන පොත්පත් ටික ටික මාත් කියෙව්වා. කුරුපිට රජයේ පාසල කිව්වෙ අපේ ඉස්කෝලෙට. ස්කෝලයක් කීවට ඒකට තිබුණේ එකම ගොඩනැඟිල්ලක් විතරයි. එකම ගොඩනැඟිල්ලෙ සේරම පන්ති පැවැත්වුණා.සපත්තු, සෙරෙප්පු නැතිව පාසල් ගියේ. අපේ ඉස්කෝලෙ තිබුණේ තරමක කඳු ගැටයක් උඩ. එක ගොඩනැඟිල්ලක් වුණාට පාසල් වත්ත නම් විශාලයි. මේක තමයි අපේ අධ්‍යාපනාගාරය. ක්‍රීඩාගාරය, හැමදේම. පායන දිනවලට ගස් යට පන්ති පැවැත්වෙනවා. අපේ ගුරුවරු පිටින් ආපු අය. ඒ අය බොහෝ විට නැවතිලා හිටියෙත් ගමේ ප්‍රභූ ගෙදරක. ශිෂ්‍යත්ව විභාගය අ.පො.ස. සාමාන්‍ය පෙළ විභාගය ළංවුණාම ඒ ගුරුවරු රාත්‍රියටත් පන්ති පවත්වනවා.චිමිනි ලාම්පු එළියෙන් අපි පාඩම් කළේ. පුංචි දවස කොහොමත් මං අකුරට යන්න කම්මැළි ළමයෙක්. වත්තෙ තියෙන කටුගහක් යට හැංගිලා උදේට ඉන්නෙ ඉස්කෝලෙ යන්ඩ බැරිකමට. ඒත් මගේ දෙවැනි තාත්තා අයියා. අයියයි අම්මයි මාව හොයලා අල්ලාගෙන තට්ටමට කෝටු පාර දිදී පාසල් ගෙනියන්නෙ.සමහර ළමයින් සරම් ඇන්දා. මං ඇන්දෙ කොට කලිසම. අම්මගෙ කෝටු පාර කාගෙන හොටු පෙරාගෙන ඔළුවෙ තෙල් වැක්කෙරෙන්ඩ ගාගෙන මං පාසල් ගිය දවස අදත් මතකයි. අම්මා ඉස්කෝලෙ කඳුගැටය නඟින තැනටම කෝටු පාර දෙනවා. ඒ වගේ කාලයක් තිබුණා.ගණිතයට මං කොහොමත් දුර්වලයි. බුද්ධාගමට, සිංහලට, සමාජ අධ්‍යයනය වගේ විෂයයන්වලට දක්ෂයි. අපේ ඒ ගුරුවරු ක්‍රමවේද කීපයකට දරුවන් හැදුවා කියලා හිතෙනවා. බොහොම ආදරයෙන් කරුණු කියාදෙනවා වැරැදිවලට දෙවනුව හොඳට තළනවා. මමත් හොඳ හැටි ගුරුවරුන්ගෙන් ගුටි කාලත් තියෙනවා. මගේ අයියා බොහොම දක්ෂයි. එයා ශිෂ්‍යත්වය විභාගයෙන් පාස්වෙලා මතුගම කන්නන්ගරයට ගියා. නැත්නම් අපට පුළුවන්කමක් තිබුණේ නෑ නගරයේ පාසලකට යන්ඩ.අපේ පුංචි ස්කෝලෙට පුංචි අල්මාරි පුස්තකාලයක් තිබුණා. ඒකෙ මාර්ටින් වික්‍රමසිංහ, කේ.ජයතිලක, මහගමසේකර, ජී.බී.සේනානායක වගෙ ලේඛකයන්ගෙ පොතපත තිබුණා. මේවා හරිම සීමිතයි. මං ඒවා ඔක්කෝම එක පොතක් නෑරම කියෙව්වෙ ආශාවට. අපට ලොකු පුස්තකාලයක් නෑ. ඒ නිසා අයියා කන්නන්ගර පුස්තකාලෙන් ගේන පොත් තමයි ඊළඟට මගේ කියවීමට හේතුවුණේ.අපේ පාසල් පිට්ටනිය අපේ ක්‍රීඩාගාරය වුණා වගේම අපට ක්‍රීඩා භාණ්ඩ වශයෙන් තිබුණේ වොලිබෝලයක් විතරයි කිව්වොත් හරි. වෙනයම් කිසිවක් අපට තිබුණෙ නෑ. ඒත් දුප්පත්කම එක්ක අවංකව සුචරිතවාදීව ජීවත්වෙන්ට අපට ගුරුවරු ඉගැන්නුවා.පෝය දවසට සිල්ගැනීම අනිවාර්ය කරලා තිබුණා ලොකු ඉස්කෝලෙ මහත්මයා. අපට ප්‍රින්සිපල්ලා හිටියෙ නෑ. අපි කිව්වෙ එහෙමයි. පන්සලෙන් සිල් අරගෙන ඉස්කෝලෙට ගිහින් බණදහම් ධර්ම සාකච්ඡා ආදිය රේඩියෝවෙන් අහන්ඩ ඕනෑ. නැත්නම් හාමුදුරුනමක් වඩිනවා. දවසක් නංගියි මායි පරක්කු වෙලා ඉස්කෝලෙට ආවෙ සිල් ගත්තෙ නැතිව. එදා පෝය දවසක්.අපිත් සිල් අරගෙන ආපු ළමයින් එක්ක ඒ වගේම ඉඳලා හවස ගෙදර ආවා. අපේ විදුහල්පතිතුමා තෙවරප්පෙරුම මහත්මයා. හරිම ප්‍රතාපවත්. ආරියසිංහල ඇඳුම ඇන්දේ. සමරසිංහ, පියසේන, ගුණවර්ධන ආදී වශයෙන් සුළු වශයෙන් ගුරුවරු හිටියත් ඒ අය පරමාදර්ශී පිරිසක්. හැබැයි! පාඩම් වැඩ වගේම වතුවැඩ අල බතල සිටුවීම, කෙසෙල් හා වෙනත් පලතුරු සිටුවීම මේ වගේ දේවලුත් ගුරුවරු අපිත් එක්කගෙන කළා.පාසල් කාලය හරිම දඟකාරකම් කළ කාලයක්. ඉන් විශේෂ අවස්ථාවක් මට මතකයට එනවා. අපේ පාසල තියෙන්නෙ කඳු ගැටයක් උඩ කියලා කලින් කීවනේ. කන්ද නඟින්නට පඩි පෙළ බැඳලා තියෙනවා. මා හිතන්නෙ එතකොට මා හිටියෙ පහේ පන්තියේ විතර. මාත් තවත් කොල්ලො කීපදෙනකුත් එකතුවෙලා එක දවසක් කැත වැඩක් කළා.මේ පඩිපෙළ අතර 5 වැනි පඩිපෙළ ළඟ අපි දිමිගොටු කීපයක් හැලුවා. පාසල ඇරෙන්නට විනාඩි 5ක් විතර ඉස්සෙල්ලයි අපි ආවෙ. දැන් අපි කැලේ හැංගිලා බලන් ඉන්නවා. ළමයින් එනකොට දිමියො දැන් කලබල වෙලා ඇඟේ නඟිනවා. ගැහැනු ළමයින් ගවුම් අස්සෙන් යන දිමියන් අල්ලන්න මහ ජරමරයක්.අපට හිනාවෙන්න මෙහෙම කළාට අපිට ගුරුවරු මතකයට ඇවිත් තිබුණෙ නෑ. ඒත් ගුරුවරුත් මේ දිමි කරදරෙන් අපහසුවට පත්වුණා. කොහොම හරි පහුවෙනිදා ඉස්කෝලෙ පැවැත්වෙද්දි ලොකු මහත්තයා මාවත් කැඳෙව්වා ලීඩර් මමයි කියලා ආරංචිය ගිහින්.අනෙක් අයටත් වඩා වේවැල් පහර 9ක් කෑවෙ මම. පහුවැනිදාම ඒක ගෙදරටත් ආරංචි වුණා. මට ලජ්ජාව ගැහැනු ළමයින් ගවුම උස්සන් යන හැටි බලන්ඩ එහෙම කළ බව ලොකු මහත්තමයා ප්‍රසිද්ධියේ කීමයි. එදායින් පස්සෙ ඒවා කළේම නෑ.තාත්තා ලිබරල්වාදියෙක් නිසා ඒවා කොලුවන්ගෙ දඟ වැඩ කියලා නිහඬ වුණා. අම්මා මේකට තරහ වුණා. අයියත් අවවාද කළා. අපේ ඉස්කෝලෙ සාහිත්‍ය සංගමයේ මං කවදත් කැපී පෙනුණා. මේ සාහිත්‍ය සංගමයෙ ළමයින් ගී සින්දු, විරිදු, කවි ගායනා ඉදිරිපත් කරන එක සාමාන්‍ය දෙයක්. තාත්තා හිටිවන කවි කියන්න දක්ෂයෙක් නිසා ඒ ආභාසයෙන් මාත් ඉඳහිටලා හරි හිටිවන කවි මේ සාහිත්‍ය සංගමයේදී කියනවා. මේකට මට සහය වන්නෙ මගෙ මහප්පගෙ පුතා.එක කෙල්ලෙක් ඉන්නවා හරිම දක්ෂයි. මෙයා එක්ක කවි කියන්ඩ මටත් මහප්පගෙ පුතාටත් බෑ. ඒ නිසා අපි මේ කවියක හතර පදෙන් පද දෙක දෙක දෙන්නා කියනවා. එයා ඉතිරි පද දෙක සම්පූර්ණ කරනවා. මට අපි දෙන්නා කියූ පදවැල් නම් මතක නෑ. ඒත් එයා දුන් පිළිතුරු කවි පද නම් අදත් මතකයි.කවි පද දෙකක් ගැටගහගෙන මොකද බොල මේ පද දෙකත් අරගෙන තොපි ගෙදර පලමුළු සභාවම හිනාවෙන්න පටන් ගත්තා ඇගෙ මේ පිළිතුරු කවි පදවලින්. අපි දෙන්නා සංගමයෙන් පැනලා ගෙදරට මාරු වුණා. එතැන අපි බොරුවට හදාගෙන තිබුණු ආධිපත්‍යය එදාම කඩාවැටුණා.කොමියුනිස්ට් ධර්මය, සමසමාජය පිළිබඳ පොත් කියවීමේ උනන්දුව සාමාන්‍ය පෙළ කාලෙදි තවත් වැඩිවුණා. මේ හැම තැනම තිබුණෙ තාත්තගේ යෝධ සෙවණැල්ල. අයියගේ ආභාසය ලැබුණා. එතුමා පස්සෙ ගණිත ගුරුවරයෙක් වුණා. මගෙ ජීවිතයෙ දෙවැනි කාර්තුව තල්ලු කරන්නේ අයියා බලදේව සමරනායක.මට මතකයි සමසමාජ බලය බිඳවැටිලා වෙනත් පක්ෂයක් රජ කරන කාලයේ තමයි මං කුරුපිට විද්‍යාලයෙන් අ.පො.ස. සාමාන්‍ය පෙළ සමත් වුණේ. මට නගරෙ ඉස්කෝලයක් ගන්න විදියක් තිබුණේ නෑ. තාත්තගෙ දේශපාලනය ඊට බලපෑවා. තාත්තා ඒ කාලෙ යාළුවෙක්ට ලියපු ලියුමක මෙහෙම තිබුණා.වියදම අතේ නෑ සිගරට් වැටියකට දරුවෝ හඬති ගෙට ගොඩවනු බැරිය මට මේ රට තිබෙන බව හෙට රතු කොඩි සෙවණ යට විශ්වාසයි හිරු පායන විලස මටමේ බොලීවියානු චරිතය මට හරිම ආකර්ෂණීයව බලපෑවා. ඇත්තටම මගේ පෞරුෂ්‍යය ගොඩනැගුවෙ මගේ තාත්තා, අයියා හා ඒ කොමියුනිස්ට් ඉගැන්වීම්. දෙවැන්න අපේ ගමේ පන්සල. තෙවැනි මූලාශ්‍රය තමයි ගමේ පාසල (විධිමත් අධ්‍යාපනය).තාත්තගේ දේශපාලනයට බැට දෙන පිරිස් වැඩිවුණු (1965) ඒ කාලේ මට උසස් අධ්‍යාපනයට යන්ඩ තැනක් තිබුණේ නෑ.මං සති දෙකක් විතර අගලවත්ත මිහිඳු පාසලට ගියා. ඊළඟට ඒකටත් කරදර නිසා නවතින්ඩ වුණා. උසස් පෙළ හදාරන්ට අවශ්‍ය නිසා මගෙ අකුරු නූගත් අම්මා ඒ වෙලාවෙ ඉදිරියට ආවා. ඇය මා මතුගම පාන්තිය ශ්‍රී සුමංගල පිරිවෙනට යැව්වා.ඒකෙන් උසස් පෙළ සමත්වෙලයි මං සරසවි අධ්‍යාපනයට ගියේ. සමාජ දර්ශනය, ආර්ථිකය, දේශපාලනය, ලෝකය ගැන විග්‍රහ මේ හැම දේම එකතු කරගත්තේ සරසවියෙන්. ඒත් ගමේ පාසලෙන් මගේ ජීවිතය සැකසුණු බව කියන්ඩ මං සූදානම්. සරසවියෙන් පමණක් ගොඩනැඟුණා කියන්ඩ තරම් මා කුහකයෙක් නොවෙයි.මුලින්ම තාත්තා, ඊළඟට අම්මා, අයියා, පාසල මේ හැමදේම වගේම ලෝකෙට නිර්මාණාත්මකව යමක් කරන්ඩ මට හැකිවුණේ නම් ඒක කළ තවත් කෙනෙක් ඉන්නවා. ඒ මගේ බිරිඳ.උපාලි සමරසිංහ ඡායා-විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=as1303312</link>
    <topic>දීමෙන් හොඳ ප්‍රතිඵල මෙන්ම නොදුන් දෙයින් කිසිවක්ද නොලැබේ</topic>
    <author>රමණී සුබසිංහ</author>
    <content>දීමෙන් හොඳ ප්‍රතිඵල මෙන්ම නොදුන් දෙයින් කිසිවක්ද නොලැබේශාස්ත්‍රපතිගලගම ධම්මරංසි හිමිදානය නම් පරිත්‍යාගයයි. විවිධ බලාපොරොත්තු අරමුණු, අපේක්ෂා ඇතිව මිනිසත් ගුණ ඇති මිනිසුන් පුරුදු පුහුණු කරන දානය සෑම ආගමකම පූජනීයත්වයෙන් සැලැකේ. එදිනෙදා ගෙදර දොර අඹු සැමියන් අතර, මවුපිය දූ දරුවන් අතර, අසල්වාසීන් අතර ඇතිවන ගැටුම්, අරගල පිළිබඳ මොහොතකට අවධානය යොමු කරන්න. ඒ සියල්ලටම මූලික වූයේ ලෝබය, ද්වේශය හා මෝහයයි. මම ය, මාගේ ය, එය වෙන කෙනකුට අයිති විය නොහැකි ය යන සිතිවිල්ල ලෝබයයි ක්‍රෝධයෙන්, වෛරයෙන්, කුහකකමින් පෙළෙන මානසික ස්වභාවය තරහව හෙවත් ද්වේශයයි. මෝහය නම් සැබෑව, යථාර්ථය ඇති සැටියෙන් තේරුම් ගැනීමට ඇති නොහැකියාවයි.සාමකාමී, සැනසුම් සහගත පැවැත්මක් උදෙසා අප කළ යුතු වන්නේ ඒ අකුසල මූලයන් යටපත් කිරීමයි. පරිත්‍යාගශීලි බව ඒ දුරු කිරීමේ හොඳම මාර්ගයයි.මිනිසුන් ලෙස පරිත්‍යාගශීලී විය නොහැකිනම් අපිට අඹු දරුවන් පෝෂණය කළ නොහැකි වේ. මවුපියන් ඇතුළු ඥාතීන්ට, අසල්වැසියන්ට උදව් උපකාර කිරීමට මානසික තත්ත්වයක් ඇති නොවේ. ද්වේශයෙන් තරහවෙන් පිරුණු පුද්ගලයාට පිටස්තරයන් තබා තම සමීපතමයන් සමඟවත් ගනුදෙනු කළ නොහැකිය. ඔහුට නිවෙසින් පමණක් නොව අසල්වැසියන් ගෙන්, ගම්වැසියන් ගෙන් සමාජයෙන් පවා කොන් වීමට සිදු වේ. තම අඹු දරුවන්ට, මවුපිය නෑසියන්ට, ගමට රටට, ආගමට දහමට වගකීම් ඉටු කරන්නට කෙනෙකුට දයාව, කරුණාව, මෛත්‍රිය වැනි මානසික ගුණාංග ඇතිවිය යුතුය.බුදු දහමේ ප්‍රතිපත්ති පූජාව ඉහළ ගරුත්වයකින් සැලකුව ද ගිහි ජීවිතයේ දී පහසුවෙන් පුරුදු පුහුණු කළ හැක්කේ ආමිෂ දානයයි. එහි එතරම් දාර්ශනික බවක්, ගැඹුරු බවක් නොතිබුණත් ඒ තුළින් අප කෙරෙහි මහා ශක්තියක් ගොඩ නැඟේ. කෙනෙකුට ආහාර වේලක් දුන්නා යැයි සිතන්න. ආහාරය නිසා ආයුෂ, වර්ණය, සැප, බල, ප්‍රඥා යන ශක්තීන් පහම ලබාදෙන බව බණ පොතේ සඳහන් ය.මහා ධන සම්පත් ඇති සිටුවරයෙක් වුවද ආයුෂ කෙටි නම් ඒ ජීවිතයෙන් පලක් නැත. බැලු බැල්මට කෙනෙක් අප්‍රසාදයට පත් නොවන දර්ශනයක් හෙවත් වර්ණයක් අපට තිබිය යුතුය. සැපයට හැමෝ ම කැමතිය. කායික මානසික සැපය පිණිස දානය මුල් වේ. ජීවත්වීම සඳහා කායික මෙන් ම මානසික බලය ද අත්‍යවශ්‍යය. නිතර නිතර ලෙඩ රෝගවලට ගොදුරු වන පුද්ගලයාට සතුටක් නැත. ක්‍රියාකාරී බවක් නැත.‘ආරෝග්‍ය පරමා ලාභා’ නිරෝගී සම්පත උතුම්ම ලාබය බව බුදුරජාණන් වහන්සේ දේශනා කොට වදාළහ. මේ සියලු ශක්තීන් ලැබීමට පරිත්‍යාගය ඉවහල් වේ. මනාව සිතා බැලීමෙන් යමක් කිරීමේ බුද්ධිය ලබා ගන්නට තරම් ඒ පින ඉවහල් වේ.අප තථාගතයන් වහන්සේ දේශනා කොට වදාළේ යමෙක් නුදුන් දෙයක් ආපසු ලබාගත නොහැකි බවය. අපට ආපසු ලැබෙන්නේ අප කළ පරිත්‍යාගයක් ම පමණි. සසර නොදුන් කිසිවක් අපට ලැබිය නොහැකිය. මේ පිළිබඳ උදාහරණ කොට ඇති කතා පුවතක් වේ.තිලෝගුරු බුදුරජාණන් වහන්සේත් මහා කාශ්‍යප මහ රහතන් වහන්සේත් රූපයෙන් සමාන වූහ. මහා කාශ්‍යප මහ රහතන් වහන්සේට දිනපතා දන් පිළිගන්වන මහලු කාන්තාවක් සිටියා ය. දිනක් මහා කාශ්‍යප හිමියන් පිඬු සිඟා වඩින්නට පෙර තථාගතයන් වහන්සේ ඒ මහලු අම්මා ගේ නිවසට පිඬු සිඟා වැඩියහ. මේ වෙනදා වඩින මහා කාශ්‍යප හිමි යැයි සිතූ ඇය බුදුරජාණන් වහන්සේට දන් පිළිගැන්වුවාය. උන්වහන්සේ ආපසු වැඩිනවාත් සමඟම මහා කාශ්‍යප හිමියෝ ද එහි පිඬු සිඟා වැඩියහ. තමා වෙනත් හිමි නමකට රැවටී දානය පිළිගැන්වී යැයි පසුතැවිලි වූ ඒ මහලු කත වහා දිව ගොස් තථාගතයන් වහන්සේගෙන් තමන් දුන් දානය ආපසු ඉල්ලා සිටියා ය.එවිට බුදුරජාණන් වහන්සේ තම පාත්‍රයෙහි වූ බත් සරඩුවක් හෝ ඉතිරි නොවන්නැයි අධිෂ්ඨාන කළහ. මහලු කාන්තාව බුදු රදුන්ගෙන් ආපසු ලබාගත් දානය කිසිදු වග විභාගයකින් තොරව මහා කාශ්‍යප හිමියන්ට පූජා කළේය. කාශ්‍යප හිමි ඒ දැන සංවේගයට පත් වූහ. භික්ෂු සංඝයා අතර ද මේ පුවත සාකච්ඡාවට බඳුන් විය. එකල් හි බුදුරජාණන් වහන්සේ ‘මහණෙනි, බුදු බව ලැබුවත් මට වුවද නුදුන් දෙයක් ලබාගත නොහැකි ය’ යි දේශනා කොට වදාළහ.සම්බුදු පදවිය බලාපොරොත්තුවෙන් බෝසතාණන් වහන්සේ සාරා සංඛ්‍ය කල්ප ලක්ෂයක් පෙරුම් පිරූ බව අපි දනිමු. ආකාශයෙහි තරු පරදා ඇස් දන් දුන් බව, මහාමේරු පර්වතය පරදා, රාජකීය හිස දන් දුන් බව, මහා සාගරයෙහි ජලය පරදා ලේ දන් දුන් බව බෝධිසත්ත්ව ඉතිහාසයේ සඳහන් ය. මේ මහා පරිත්‍යාග, පාරමිතා ධර්ම සම්පූර්ණ කළත් ඒ කිසිදු අවස්ථාවක මේ මවට කෑම වේලක් දෙන්නට උන්වහන්සේට නොහැකි වූහ. බුදු බව ලැබුව ද මේ මවගෙන් ආහාර වේලක් නොලැබුණේ ඒ නිසාය. දීමෙන් හොඳ ප්‍රතිඵල ලැබෙනවා සේ ම නොදුන් දෙයින් ද කිසිවක් නොලැබේ.අප යම් සැප සම්පත් ප්‍රමාණයක් භුක්ති විඳිනවා නම් ඒ සසර පරිත්‍යාග කළ දේ ය. ආදරය, සෙනෙහස පවා එලෙසය.ලෝසක තිස්ස හාමුදුරුවෝ රහත් බව ලැබූවත් කිසි දිනෙක කුස පිරෙන්නට ආහාර නොලැබූහ. පිණ්ඩපාතයේ යන අවස්ථාවක පවා දායකයන් දන් පිළිගැන්වීමට සැරසුණත් ඔවුන්ට පෙනුණේ උන්වහන්සේ ගේ පාත්‍රය පිරී ඉතිරී යන බවය. එහෙත් පාත්‍රය හිස් ය. මේ දැනගත් එක් රහතන් වහන්සේ නමක් ලෝසක තිස්ස හාමුදුරුවෝ අපවත් වීමට පෙර කුස පිරෙන්නට ආහාරයක් දිය යුතු යැයි සිතා තමන් වහන්සේ ගේ පාත්‍රය තමන් අත තිබියදී දන් වළඳන ලෙස ඉල්ලා සිටියහ. චතුමධුරයෙන් පිරුණු ඒ ආහාරය ලෝසක තිස්ස හිමි කුස පුරා ලද එකම ආහාරයයි. ඒ ආහාරයෙන් පසු උන්වහන්සේ අපවත් වූහ.රහත් බව ලැබුව ද කුස පුරා අහරක් නොලැබුණේ ලෝසක තිස්ස හිමියන් කළ බරපතළ පාපකර්මයක් නිසාය. ඒ එක් බවයක තම සහෝදර භික්ෂුන් වහන්සේලාට දන් පිළිගැන්වීම උවමනාවෙන් ම වැළැක්වීම නිසා ය.දීමෙහිත් නොදීමෙහිත් අනුසස් එලෙසය. යමක් දීමට හැකියාවක් නොමැති නම් දෙන දේ දෙස බලා සතුටු වන්නටවත් අප හුරු පුරුදු විය යුතුය. එය ද මහා කුසලයකි. බෞද්ධ මෙන්ම හින්දු, කතෝලික, හා ඉස්ලාම් ආදි අනෙකුත් ආගම්හි ද අගය කැරෙන්නේ ඒ ධර්මතාවයයි.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=as1303313</link>
    <topic>කිසිවකුට නොදී රැස් කරන දේ වේයන් ද කාවුන් ද කා දමනවා</topic>
    <author/>
    <content>කිසිවකුට නොදී රැස් කරන දේ වේයන් ද කාවුන් ද කා දමනවාඅත්තම්මා ළඟ වාඩි වූ ලොකු අම්මා මේසය මත වූ සීයාගේ පිංතූරය අතට ගෙන සුසුමක් හෙළුවාය.''අවුරුද්දක් ගියා. හරියට අද ඊයේ වගේ"අත්තම්මා සාරි පොටින් කඳුළු පිසදැමුවාය. අත්තම්මාගේ මතකය දුර ඈතට ගිය බව මට දැනුණි.''මමත් මේ ඒකමයි හිතුවේ. අනේ ඉතින් කොහොමින් කොහොම හරි මේ පාරත් දානේ දෙන්න ඕනෙනේ."ලොකු අම්මා අත්තම්මාගේ කතාවටඑකඟවූවාය. මගේ සිත් එකවරම අතීතයට ඇඳී ගියේය. පුංචි දවස්වල සීයාග් සුරතේ එල්ලී පාසල් යන මම බොහෝදේ සීයාගෙන් අසා දැන ගතිමි. තමන් කැමැති කෑමක් මිලදී ගත් සීයා එය කිසිදු ලෝබකමකින් තොරව යාචකයෙකුට දුන් අයුරු මට සිහිපත් විය. එතරම් ත්‍යාගශීලී හදවතක් සීයාට තිබුණි. සීයා දාන දීමට බොහෝසෙයින් ප්‍රිය කළේය. ඇතැම් දිනවල මාදිවෙල වැඩිහිටි නිවාසයට සීයා සමඟ යන මම පුංචි තෑගි බෝග වැඩිහිටියන්ට දෙන්නෙමු. අත්තම්මා හෝ ගෙදර වෙන කිසිවෙක් මෙවැනි දේ දැන නොසිටියහ‍.'' අපි අත්තම්මාටත් කියමු.""ඕනෙ නෑ පුතා"මා කියූ දෙයට සීයා එකඟ වූයේ නැත. සීයා කියූ පරිදිම මම එය කාටවත් නොකිව්වෙමි."ඇයි සීයේ? අපි හැමෝටම කියමු."මගේ පෙරැත්තය සීයාට නුරුස්සයි." පුතේ මතෙව් සුවිශේෂයේ දාන දීම ගැන කියලා තියනවා. පුතා දන්නවාද?"''ඒ මොකද්ද සීයේ"''ම‍තෙව් සුබාරංචි පොතේ 6,3-4 පද වල මෙහෙම තියෙනවා.'නුඹ දන් දෙන කල්හි නුඹේ දානය රහස්ව තිබෙන පිණිස නුඹේ දකුණත කරන දෙය වමත නොදනීවා. එවිට රහසින් දකින නුඹේ පියාණන්වහන්සේ නුඹට විපාක දෙන සේක.'ශුද්ධ ලියවිල්ලේ පරිදි දානමය පින්කම් කෙරෙහි සිත යොමු කිරීමට සීයා පුරුදුව සිටියේය. සෑම කතෝලික බැතිමතෙක්ම සීයා පරිදිම දානමය පින්කම් කෙරෙහි ඇල්මක් දක්වයි.එහි මහත් ආදීනවපිළිබඳවකතෝලික සභාවේ කොළඹ අගරදගුරු පදවියේ විවාහ අධිකරණයේ උප විනිසුරු ආචාර්ය නොයෙල් ඩයස් පියතුමා කරුණු පැහැදිලි කළේය. කතෝලික ජනතාවටත් දාන දීම ඉතාමත් වැදගත්.‍ ජේසුස් වහන්සේ කිව්වේ තමන් දෙන දානය රහසින් දෙන්න කියලා. කිසිවිටකත් ප්‍රසිද්ධිය වෙනුවෙන් දාන දෙන්න කියලා කිව්වේ නැහැ. නැතිබැරි අයට සලකන්නන් ජේසුස්වහන්සේ දැක්කේ තමන්ට සලකන්නන් ලෙසයි. අන් අයට දීම පෙරළා තමන්ට ආශිර්වාදයක් වෙන බව උන්වහන්සේ පැවැසුවා. හැම වෙලාවේම නැති බැරි අයට උදව් කරන්න කියලා උන්වහන්සේ උපදෙස් දුන්නා. ක‍තෝලික බැතිමතුන් නොයෙක් දේ නිමිති කරගෙන දාන දෙනවා.දානය කියන්නේ උතුම් දෙයක්. තමන්ගේ ප්‍රීතිමත් අවස්ථාවක වගේම දුක් මුසු අවස්ථාවකත් දාන දෙනවා. වැඩිහිටි නිවාසවලට ළමා නිවාස වලට දාන දීම බොහෝවිට කතෝලික බැතිමතුන් කරන දෙයක්.ඥාතියෙකු මිය ගිය අවස්ථාවක ඒ පුද්ගලයා සිහිපත් කරමින් දාන දෙනවා. සමහරවිට ඒ පුද්ගලයා ජීවත්ව සිටියදී කෑමට ගැනීමට කැමැති ආහාර දානයට දෙනවා. විශේෂ පිළිවෙතක් කියලා නෑ. මේ දේවල් නිසා මිය ගිය ඇත්තන් ගේ ආත්මය පවින් මිදෙනවා. මේ මිදීමට බෙහෙවින්ම දානය උපකාරී වෙනවා. මිය ගිය අය උදෙසා දේව කන්නලව් තියෙනවා. ඒ හැම දෙයකින්ම ඔවුන් ගේ ආත්මය සැපවත් වේවියැයි අපි බලාපොරොත්තු වෙනවා. දානය කියන්නේ මනුෂ්‍ය සංහතිය ගලවා ගන්න ධර්ම දූත ක්‍රියාවේ තවත් එක් පංගුවක්.දානයෙන් තමයි මිනිසාගේ සැදැහැවත් බව ඔපමට්ටම් වෙන්නේ. දීමට ශුද්ධාත්ම පෙලඹවීමක් අවශ්‍යයි. මේ පෙලඹවීම මත දාන දීමට මඟ පෙන්වීමක් ලැබෙනවා. හැමවිටම දාන දීමත්,දිළින්දන්ට උපකාර කිරීමත් යහපත් බව ජේසුස් වහන්සේ නිරන්තරයෙනම පැහැදිලි කළ බව අපි දන්නවා. කිසිවෙකුට නොදී රැස් කරන දේ වේයන් ද කාවන් ද කා දමන බව ශුද්ධ ලියවිල්ලේ පැහැදිලිවම සඳහන් කරනවා. ධනවතෙක් ස්වර්ග රාජ්‍යයට යෑම ඔටුවෙක් ඉදිකටු සිදුරකින් රිංගනවා හා සමාන බවය. මෙයින් හැමවිටම වාක්‍යාණෝ අවබෝධ කරලා දෙන්න උත්සහා කළේ දානය වැදගත් බවය‍.දානයක දී තමන් කැමැති දෙයක් දෙන්න පුළුවන්. ප්‍රමාණය ගැන තීරණය කරන්නේ දෙන පුද්ගලයාය. පුමාණයට වඩා අප එයින් දෙවියන් වහන්සේ ගේ ක්‍රියාව අනුගමනය කරනවා. එයින් ස්වර්ගයේ සිටින පියාණන් වහන්සේ අප කෙරෙහි මහත් සේ සතුටට පත්වෙනවා. තමන් ගේ සිතේ ප්‍රීතියත් අනුන් කෙරෙහි ප්‍රීතිය උපදින අයුරිනුත් දන් දීම වටිනවා.කුමන අයුරකින් කළත් දානය කියන්නේ ඉතාමත් අගේ කළ යුතු ක්‍රියාවක්.බයිබලීය ක්‍රියාවන්වලදී දීම පිළිබඳ ඇති වැදගත්කම උන්වහන්සේ තමන් ගේ ක්‍රියාවලින් ඔප්පු කරලා තියෙනවා. පන්දහසකට කන්න දීමත් එවැන්නක්. ධර්ම දේශනාව ඇසීමට රැස්වූවන් ගේ කුසගින්න නිවීමට එතුමා කළහාස්කම ඉතාමත් ප්‍රංශසනීයයි.මේ වගේ ස්ථාන බයිබලයේ බොහෝ තැන්වල දක්නට ලැබෙනවා. දේශනාවන්ට වඩා ආදර්ශමත් ක්‍රියාවන්ගෙන් උන්වහන්සේ මනාව ජනතාවට වටහා දුන්නා.ම ං හිතන්නේ ඒක තමයි වැදගත් ම දෙය‍. කළ යුතු සියල්ල තමන් ගේ ක්‍රියාවෙන්ම වටහා දියයුතුයි."ලොකු කුඩා හැම කෙනෙක්ම දීම වැදගත් කොට සැලකිය යුතුයි‍.දීම නිසා පුද්ගලයන් ගේ සිතේ සතුට වැඩි වී පහන් සිතක් ඇතිවේ. ඒ ආලෝකය පුද්ගල ජීවිය අර්ථවත් කරන බව නම් සහතිකයි.මේ නිසා දානය සෑම වේලාවක දීම වැදගත්කොට සලකන්න.අපේ දානයනැති බැරි අයටයිදානය යනු දීමයි. බොදුනු­‍ෙවා් මෙන්ම කතෝලිකයෝ ද දාන පිරිනමති. බෞද්ධයන් සංඝයාවහන්සේ සහ දුගී මඟී යාචකාදීන් වෙනුවෙන් දානය පිරිනමද්දී කිතුනුවෝ ද සිය නිවෙස්වලට ගිහියන් කැඳවා දානය පිරිනමති. කතෝලිකයන් සිය දානමය පින්කම් අතරින් වඩා වැදගත් කොට සලකන්නේ මළවුන් වෙනුවෙන් පිරිනැමෙන දානයයි.මේ පිළිබඳව අද ‘ගෙදර’ හා කතාබහට එක්වූයේ ජාඇල තුඩැල්ල පදිංචි මරිය තෙරේසා මහත්මියයි. කතෝලික බැතිමතුන්ගේ දානමානාදී පිරිනැමීම් ගැන ඇය අප හා තොරතුරු පැවසුවේ මෙසේය.මළවුන් වෙනුවෙන් අප කරන ලොකුම කර්තව්‍යය වන්නේ වළ දැමූ දිනට පසුදා උදේ පල්ලියේ දී දිව්‍ය පූජාව දීමයි. එක් එක් පල්ලිවල දිව්‍ය පූජාව පවත්වන වේලාවට මියගිය පුද්ගලයාගේ ආත්මය වෙනුවෙන් දිව්‍ය පූජාව ඔප්පු කරනවා. ඉන්පසු සොහොනට ගොස් වළ ළඟ මල් තියා ඉටිපන්දම් පත්තු කර යාච්ඥා කර ගෙදර විත් ඥාතියා වෙනුවෙන් කිරි දානයක් දෙනවා.බොහෝ අය මේ කිරිදානය දෙන්නේ ඥාතියා මියගොස් දින තුනෙන්. මේ කිරිදානයට සම්ප්‍රදායිකව කිරිකැඳ, කිරිබත් සහ හාල් බැද කුඩුකර පැණි දා සාදාගත් අග්ගලා සමඟ කෙසෙල් ගෙඩි පිරිනමනවා.අප දානය පිරිනැමීමට බලාපොරොත්තු වන පවුලෙන් කෙනකුට පැමිණෙන්න කියා මේ දානය පිරිනමා ඉන්පසු වටපිටාවේ සිටින මරණය තිබෙන කාලයේ උදව් පදව් කළ අයටත් කිරි දානය පාර්සල් වශයෙන් යැවීමට කටයුතු කරනවා.කතෝලිකයන් සාමාන්‍යයෙන් මියගිය අය වෙනුවෙන් දානය පිරිනැමීමේ දී ඥාතියා මියගොස් දින තුනෙන් දින හතෙන් සහ මාස තුනෙන් දාන පිරිනමනවා. බොහෝවිට මියගිය ඥාතියා පිරිමියෙක් නම් පිරිමි අයත් ගැහැනියක නම් ගැහැනු අයත් ගෙදරට කැඳවා වාඩිකරවා දෙන දානය අප ඉතා වැදගත් ලෙස සලකනවා.මේ ගිහි දානය සඳහා දානය දෙන සංඛ්‍යාව තෝරා ගන්නේ දීමේ හැකියාව අනුවයි. එක් අයකුගේ සිට දහය පහළොව දක්වා වුව දානය පිරිනමනවා. මේ දෙන දානය දිය හැකි ඉස්තරම්ම අන්දමින් පිරිනැමීමටයි හැමෝම උත්සාහ කරන්නේ. එය ද රඳා පවතින්නේ දානය පිරිනමන කෙනාගෙ හැකියාව අනුවයි. සාමාන්‍යයෙන් ගෙදරක වැඩිහිටියකු මියගියහොත් ඒ දානය දෙන්නේ් පවුලේ දූ දරු සියලුදෙනාම එකට එක්වෙලයි.දානය දෙන පවුල් වශයෙන් බොහෝවිට තෝරා ගන්නේ එදා වේල කන්න නැති එහෙත් ඉල්ලා ගෙන කෑ නොහැකි පුලන්නන් වශයෙන් හඳුන්වන අයයි. සමහරු යාචකයන්ටත් දානය පිරිනමනවා. ඉහත කී දුගී පවුලකින් සාමාජිකයකුට දානය සඳහා අදාළ නිවෙසට ආරාධනා කෙරෙනවා. දිය හැකි සෑම ආහාරයක්ම පිරිනැමීමට හැමෝම උත්සාහ කරනවා. මස්, මාළු, කරවල, එළවුළු, අතුරුපස මේ සියලු දේ එයට ඇතුළත්.බත් පිරිනැමීමේදී එක් අයකුට කිලෝ එක හමාරක පමණ බත් ද කුකුලු මස් නම් මස් පළුවක් ද මාළු පිළිගන්වනවා නම් ලොකු කුට්ටි හෝ කූරි වශයෙන් ද හරක් මස් නම් ලොකු හරක් මස් පෙති ලෙස ද වම්බටු දෙනවා නම් ලොකු බටුගෙඩිය වෙන් නොවන සේ හතරට පලා සකස් කර ගෙඩිය පිටින් පිරිනමනවා. අනෙක් වෑංජන අතුරුපස යහමින් පිළිගන්වනවා. අප මේ දෙන්නේ එතැනට පැමිණි කෙනාට පමණක් නොවෙයි. සියලු දේ හොඳට ඔතා ලොකු බේසමක අඩුක්කර පිරිනමනවා. ඒ සියල්ල දෙන්නේ අදාළ දුගී පවුලේ සැමටම පිරිමැසෙන අයුරිනුයි.දානය පිරිනමද්දී දානපත අරිද්දී ඉන් නික්මෙන සුවඳින් රසයෙන් මෙන්ම පෙනුමෙන් ද එය ලබන්නා තෘප්තිමත් වන අන්දමින් දෙන්නයි අප උත්සාහ කරන්නේ.සමහර දාන පිරිනමන උදවිය තම නිවෙසේදීම දානය ඉඳුල් කරන ලෙස ඉල්ලනවා. එවිට ඒ අය ආහාර කොටසක් ඉඳුල් කර ඉතිරිය රැගෙන යනවා. ආහාර සමඟම මියගිය ඥාතියා වෙනුවෙන් තෑගි ද දෙනවා. චීත්තයක්, සරමක්, පොත්පත් වෙනත් අත්‍යවශ්‍ය දේ මෙන්ම වියළි ආහාර මල්ලක් ද පිළිගැන්විය හැකියි. සමහරු පාසල් යන වයසේ දරුවන් සිටින දුගී පවුල්වල දරුවන් සඳහා පාවහන්, නිල ඇඳුම් රෙදි සහ පාසල් උපකරණ ද පිරිනමනවා. සමහරු මුදල් සහිත කවරයක් ද දෙනවා.ඉස්සර අපේ අම්මලා මේ සියලු දේ අලුත් කුල්ලක අඩුක් කරලා දුන්නා. එහෙත් දැන් ඒ වෙනුවට බේසමක හෝ පෙට්ටියක අසුරා දෙනවා. යන්තම් එදා වේල පිරිමසාගෙන ජීවත්වන අයට මෙලෙස ලැබෙන දානය ඉතා ලොකු දෙයක්.මෙලෙස දානය ලද අය දවල් 11.30-12 වෙද්දී සියලු දේ රැගෙන පිටව ගිය පසු ආරාධනා ලැබ නිවෙසට පැමිණි සැමටත් මඟුල් ගෙයකදී මෙන් ආහාර පානවලින් සංග්‍රහ කරනවා.මළවුන් වෙනුවෙන් කතෝලික අපට කළ හැකි උපරිම දේ අන් අයට උපකාර කිරීමයි.අප කරන දෙයින් ලබන පිනෙන් ඒ ආත්ම සැනසීමක් ලබා ස්වර්ගයට යන බව අප විශ්වාස කරනවා. ඒ නිසා හැකි තරමින් අනුන්ට උපකාර කිරීම කරනවා.ප්‍රශ්නවලින් පෙළෙන අයට ඒ මොහොතේ කුමක් හෝ උපකාරයක් කළොත්් ඒ කෙනා ලබන්නේ පුදුමාකාර සැනසීමක්. සන්තුෂ්ටියක්. කතෝලිකයන් ලෙස අප ලබන පින එයයි. දුප්පත් කෙනකු පවා තමාට හැකි පමණින් දුගී දුප්පත් එක් අයකුට හෝ දානය පිරිනැමීමට උත්සාහ කරනවා. එලෙසම අප කතෝලිකයන් වශයෙන් තමාට හැකි පමණින් අන් අයට නොදන්වා නොපෙනී නැති බැරි අයට උදව් උපකාර කිරීමටයි උත්සාහ දරන්නේ.අද කතාබහආචාර්ය නොයෙල් ඩයස් පියතුමාලිව්වේරූපාන්ති බුලත්සිංහලසේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=as1303314</link>
    <topic>නිම්වළල්ල</topic>
    <author> සේමාලි කැල්ලපත</author>
    <content>නිම්වළල්ලඑය අපූරු අලි අභය භූමියක්. බැලු බැලු අත අලි ඇතු න් නිදැල්ලේ හැසිරෙන අයුරු දැකිය හැකියි. සර්කස් වලින් අතහැර දමන හීලෑ අලි ඇතුන්මෙහි ගෙන්වා උන්ට නිදැල්ලේ තම අවසාන කාලය ගෙවන්නට ඉඩ ලබා දෙන අලි විශ්‍රාම භූමියක්ලෙසත් මෙය හඳුන්වන්නට පුළුවන්. මෙය පිහිටි යේහොහන් හෝල්ඩ් හි මිස මියන්මාරයේ හෝ අප්‍රිකාවේ නොවීමත් විශේෂයක්. මෙය පවත්වාගෙන යන කැරොල් බක්ලි හා ස්කොට් බ්ලේස් වෘත්තියෙන් අලි ඇතුන් පුහුණූකරන්නන්දෙ දෙනෙක්.ඔවුන් හෙක්ටයාර් 1100ක භූමිභාගයක පිහිටි මේ අලි විශ්‍රාම භූමිය ආරම්භ කළේ 1995දී. මෙහි සිටින්නේ හීලෑ අලි ඇතුන් පමණයි.උන්ට ඔහේ නිදැල්ලේ හැසිරීමට මෙහි ඉඩ කඩ තියෙනවා. විශාල රුක් සෙවණ යට දිය ඇලි ජලතටාග මැදින් උන්ට සිය සොබාවික පරිසරය මැවෙනවා.ජෙනීසර්කස් කණ්ඩායමක් විසින් අතහැර දැමූ ඇතින්නියක්. දවසේ පැය විසිහතරම දම්වැලකින් බැඳ තබමින් රථයකින් එහා මෙහා ගෙනගිය උගේ කකුලේ විශාල තුවාලයක්. සත්ව අයිතිවාසිකම් පිළිබඳ ක්‍රියාකාරීන් පිරිසක් විසින් බක්ලිට දන්වනු ලැබ පසුව ඔහු ජෙනී තම අලි විශ්‍රාම භූමියට ගෙන්වාගත්තා.ජෙනීට දැන් හරි සතුටුයි.දම්වැලකින් නොබැඳ උූට නිදහසේ ඉන්නට පුළුවන්.ජෙනීතුවාල වූ කකුළ පද්දමින්‍ෙම් භූමිය පුරා ඉතා සතුටින් ඇවිද ගියා. උගේ තනියට තවත්අලි ඇතුන් කීපදෙනෙක් හිටියා. තාරා හා බනී ඒ අතරින්ජෙනීගේ හොඳම යාළුවන් දෙදෙනෙක්. තවත් විශේෂ යාළුවෙක් හිටියා. ඒ තමයි ෂර්ලි.ෂර්ලි දුටු විටම ජෙනී උා ළඟට දිවගියා.ෂර්ලි ද සෙනෙහසින් සිය හොඬවැල ජෙනිගේ ශරීරය පුරා අතුල්ලමින් ආදරය කළා.බැලින්නම් ෂර්ලියි ජෙනියි පරණ යාළුවෝ.මීට අවුරුදු 23කට පෙර ජෙනී පුංචි කාලෙ ෂර්ලිත් එක්ක සර්කස් එකක හිටියා. ඒ කාළේ ජෙනීට අම්මා වගේ හිටියෙ ෂර්ලි. එයා ටිකක් වයසයි.ජෙනි අසනීප වුණේ කකුළක තිබූ තුවාලය නිසා. ඒතුවාලය හැදුණේ කකුළේ බැඳ තිබූ දම්වැලට කැපිලයි.එයා සර්කස් පිටියෙන් ඉවතට දැමුණේ ඒ නිසයි. ෂර්ලි ජෙනීට සෙනහස පාමින් එදා සිටම ළඟම සිටියා.ජෙනිට තනියම කොහේවත් යන්න ෂර්ලි ඉඩ දුන්නේනෑ. විශ්‍රාම භූමියට ආ දවසේ සිටම සිය දියණියක් බලා ගන්නවා සේ ඇය ජෙනී බලාගත්තා.ජෙනිට ඇවිදින්නට යන්නට එන්නට කෑම කන්නට උදව් කළේ ෂර්ලි. වසර විසි තුනකට එහා පුංචි පැටියා කාළේජෙනීට මවක වූඇය යළිත් ඒ පුරුද්ද අමතක කළේනැහැ. හොඬින් හොඬ පටලවා මේ දෙන්නා ආදරය කරන හැටි කැරොල් හා ස්කොට් මෙන්ම මේ අලි විශ්‍රාම භූමිය නර ඹන්නට එන පිරිස් ද ඉතා ආශාවෙන් බලා සිටින දර්ශනයක්.මේ අතර ජෙනීඅසනීපවුණේ දුර්වලකම‍ට. ජෙනීගේ සෙල්ලම් කිරීම නැවතුණා.නිතරම ගස් සෙවනකට වෙලාඉන්නයි එයා කැමති වුණේ. මේ අතර තුවාලය නිසා අසරණ වූ ජෙනීට නැගිටින්නට උදව් කළේ ෂර්ලි.මේ හැරුණු කොට ජෙනීගේ අනිත් යාළුවො දෙන්නත් ජෙනී අසනීප වුණු දවසේ සිටම එයා ළඟමයි. ඒ තාරා හා බනී . ඔවුන් එයාට ආහාර ළඟට ගෙනත් දෙනවා. ඇඟ පිරිමදිනවා. සාත්තු කරනවා.උන් හතරදෙනා එකතුවෙලා අලි බාසාවෙන් කතාකරන හැටි හරි අපූරුයි. හොඬවැල් එකට අතුල්ලමින් කටින් අමුතු හඬ නඟමින් උන් එකිනෙකා සමඟ අදහස් හුවමාරු කර ගන්නා හැටි නරඹන්නන්ට හොඳ ආශ්වාදයක්‍ ගෙනදුන්නා. ෂර්ලි බනී හා තාරා ජෙනි අසලින් හිඳගෙනඑයාට සාත්තු කළේ නියම යාළුවො වගේ.එදා 2006 ඔක්තෝබර මස 17 වෙනිදා. යාළුවො තුන්දෙනා ජෙනී ට සාත්තුකරමින් සිටියදි එදා සවස ජෙනී ගේ තත්වය බරපතළවුණා. එයා ආහාර නොගෙන කෙඳිරි ගානවා.හොඬය බිම අතුල්ලමින් දුකෙන් ඉන්නවා. කෙඳිරිගාමින් සිටි ජෙනී ගේ කෙඳිරිය එකවරම නැවතුණා. දෑස් පියවුණා. එක්වරම එයා නිසල වුණා.වයස 36ක් වුණත් ජෙනී මියගියේ කකුළේ තුවලය නිසයි.ඒ රාත්‍රිය ෂර්ලිට ගෙවන්න අමාරුම රාත්‍රියක් වුණා. දෑසේ කඳුලු පුරවා ගත් ෂර්ලි එතැනින් හෙලවුණේ නැහැ.බනී හා තාරා දෙදෙනා ද ජෙනී මුර කරමින්දෙපසටවී සිටියා.ජෙනීගේ මළසිරුර භූමදානය කළ පසු යාළුවො තුන්දෙනාම කන්ද මුදුනට වී හොඬවැල් බිම අතුල්ලමින් සති ගණනාවක්ම දුක්වුණා. ඒයාළුකම හරි පුදුමයි.මේ අලි විශ්‍රාමභූමිය තාමත් තියෙනවා. එතැනට දවසෙන් දවස අලුත්අලි ඇතුන් එනවා. ඉන්නා අලිඇතුන් මියයනවා.මේඅලි විශ්‍රාම භූමිය සේවයෙන් ප්‍රතික්ෂේපකළ අලින් ඇතුන්ට සතුටින් සිටිය හැකි තැනක්.එහි අලි ඇතුන් බලන්නට එන අයට අලි ඇතුන් සොයා යන්නට වුවමනා නැහැ.කතා කළාම උන් නරඹන්නන් ළඟට එනවා. කැරොල් හා ස්කොට් උන් පුරුදුකොට ඇත්තේ එහෙමයි.ටේඩ් ජොන්සන් පුංචි පුතෙක් තවම වයස අවුරුදු තුනයි. පුතා ලැබෙන්න සිටියදී පුතාගෙ අම්මා ඇබී මේ මොකුත් දැනගෙන සිටියේ නැහැ. ඒත් පුතා ලැබුණු පසු දුටු දෙයින් ඇබීගේ සහ ඇයගේ සැමියා පීටර්ගෙයි මුළු ලොවම බිඳ වැටුණා. ඔවුන් තමන්ට අලුත උපන් බිලිඳාට නම තැබුවේ ටෙඩ් කියලයි. ටෙඩ් උපතේදී ම ඉතා දුර්ලභ රෝගයක් වන tribal hemimelia නම් වූ රෝගය නිසා දණහිස සහ විලුඹ අහිමිවයි උපත ලැබුවේ.මේ රෝගය කලින් හඳුනා‍ගත නොහැකිවාක් මෙන්ම වැළඳුණු බොහෝ දෙනෙකුගෙන් සියයට තිහක‍‍‍ගේම දෙපාවලටම රෝගය වැළඳෙනවා. අනෙක රෝගය හඳුනාගත හැක්කේද දරුවා ඉපදුණු පසුවයි.මෙහිදී කළයුතු ප්‍රතිකර්මය වන්නේ සැත්කමක් මගින් රෝගී දෙපා වෙන් කරලීමයි.ටෙඩ්ගේ දෙමවුපියන්ටත් සිදු වූයේ ඉතාමත් වේදනාකාරී තීරණයක් ගැනීමටයි‍. මේ අනුව ටෙඩ්ගේ දණහිසෙන් පහළ කෙණ්ඩා ඇටය නොමැති දෙපා සැත්කමකින් වෙන් කිරීමට සිදු වුණා. ‍එම සැත්කම සිදුකෙරුණේ ටෙඩ්ට වයස අවුරුද්දක් වූ විටයි.එලෙස එදා දෙපා වෙන් කෙරුණු ටෙඩ් පුතාට පසුගියදා අලුත් කෘත්‍රිම පා යුගලක් සවි කෙරුණා. ටෙඩ් පුතාට මුලදිත් කෘත්‍රිම කකුලක් සවි කෙරුණත් පතුලක් සහිතව ලැබුණු පා යුගල මෙයයි."මේ පා යුගල සවි කළ මුලදී පුතාට ඇවිදීම සඳහා ආධාරකයක් අවශ්‍ය වේ යැයි අපි සිතුවා. ඒත් දැන් අපට අදහාගන්නවත් බැහැ පුතා පිට්ටනිය පුරා දුවනවා." සිය පුතු ඔස්ට්‍රේලියාවේ මෙල්බර්න් නුවර රාජකීය ළමා රෝහලේ බාස්කට් බෝල් පිටිය පුරා දුව පනින පුතු දෙස බලමින් ඇබී පැවසුවා.දැන් ටෙඩ් ෆයිබර් ග්ලාස්වලින් නිමවුණු අලුත් පා යුගල පැළඳ පිටිය පුරා දිව යන එක නවත්වන්න කාටවත්ම බැරි හැඩයි. ටෙඩ් ගේ මවුපියන් පසුගිය දිනෙක පුතුට පාවහන් සොයා පළමු වරට සාප්පු සවාරියකද යෙදුණා.මේ ආකාරයට රෝගය නිසා දෙපා අහිමිවූ අය අතරින් කෘත්‍රිම දෙපා සවි කරනු ලදුව මැරතන් තරගවලට පවා සහභාගී වී ඉහළ ජයග්‍රහණ ලත් බොහෝ දෙනෙක් ඉන්නවා. බ්ලේඩ් රනර් නමින් ප්‍රසිද්ධව පසුගියදා සිය පෙම්වතිය මරා දැමීයැයි චෝදනා ලත් දකුණු අප්‍රිකානු පැරාඔලිම්පික් ශූර ඔස්කා පිස්ටෝරියස් ද එවැන්නෙකි. සේමාලි කැල්ලපතගුවන් ගමන්වලදී බර ඉතාමත් වැදගත් සාධකයකි. ඔබ ගෙන යන බඩු බාහිරාදිය අවශ්‍ය ප්‍රමාණයට වඩා බර වැඩි වුවහොත් එම වැඩි ප්‍රමාණයට වැඩි මුදලක් ගෙවීමට සිදුවේ. එසේ නැත්නම් ඒවා ඉවත්කර ගැනීමට සිදුවේ.ඉදිරි අනාගතයේ දී මෙය ගුවන් ගමන් යන පුද්ගලයන් වෙත ද යොමු විය හැකිය.නෝර්වීජියානු ගුවන් ගමන් විශේෂඥයෙකු වන ෆියෝඩාගේ විශ්වවිද්‍යාලයේ ආචාර්ය භාරත් පී.බට්ටා පවසන අන්දමට වෙනත් ප්‍රවාහන ක්‍රමවලට වඩා ගුවන් ගමන්වලදී බර වැඩිවීම වැදගත් සාධකයක් බැවින් අනාගතයේ දී ගුවන් සමාගම් මේ පිළිබඳව අවධානය යොමු කොට ගුවන් මඟීන් ගේ බර ගැන අවධානය යොමු කිරීම කළ යුතුය. ගුවන් ප්‍රවේශපත්‍රවල මිලද මඟියාගේ බර අනුව සිදුවිය යුතු බව ඔහුගේ අදහසයි.මෙම යෝජනාව ඔහු විසින් මිල පාලනය පිළිබඳ සඟරාවකට ඉදිරිපත් කරන ලදුව දැන් ඒ පිළිබඳ පරීක්ෂා කිරීමක් සිදුවන බව වාර්තා වේ. එයට හේතුව වැඩි වන කිලෝ ග්‍රෑමයක් සඳහා මිල වැඩි ජෙට් ඉන්දන යොදා ගැනීමට සිදුවන බැවින් යැයි එම සඟරාවේ කර්තෘ ආචාර්ය ඉයන් ඉයෝමන් පවසයි. මේ අනුව ඉදිරි අනාගතයේ දී සිරුරේ සඟවාගෙන යන වටිනා භාණ්ඩ හා අවි ආයුධ පරීක්ෂා කිරීම සඳහා දැනට පවතින යන්ත්‍රයට අමතරව මඟියාගේ බර මැනීමට ද යන්ත්‍ර යොදාගත යුතු වනු ඇත.ඇමෙරිකානු ජනාධිපති බරක් ඔබාමා අද සිටින ප්‍රධානම සුපිරි බලවතා යැයි කියනු ලැබේ. ජනාධිපතිවරයා වූවාට පසු ඔහු අතරමං වූ අවස්ථාවක් ගැන සිතීමට පවා නොහැකිය.එහෙත් මෑතකදී ඔහු ඊශ්‍රායලයට ගිය අවස්ථාවේ මැදපෙරදිග පවතින තෙල් අර්බුදයට කෙළින්ම මුහුණදීමට ඔහුට සිදුවිය.ලෝකයේ සුපිරි බලවතා ඊශ්‍රායල චාරිකාවේදී එරට අගනුවර වූ ටෙල්අවීව් කරා යෑමට වෙඩි නොවදින කැඩිලැක් රථයට ගොඩනැඟුණේය. ගමන ඇරැඹීමට සූදානම් වෙද්දී හිටිහැටියේම එම ලිමොසීන් රථය ක්‍රියාවිරහිත විය. එහෙයින් ඔහුට ගමන යෑමට වෙනත් මෝටර් රථයකට ගොඩනැඟීමට සිදුවිය. එම රථයට වැරැදීමකින් ඩීසල් වෙනුවට පැට්‍රෝල් දමා තිබීම නිසා ජනාධිපතිවරයාට මේ අකරතැබ්බයට මුහුණ දීමට සිදුවිය.ලිමොසින් රථය දැවැන්ත ට්‍රක් රථයක නංවාගෙන අලුත්වැඩියා කිරීමට යවනු ලැබිණ. මෙම සිද්ධිය කෙතරම් ඔබාමා ජනාධිපතිවරයා තුළ ලජ්ජාවක් කනස්සල්ලක් ඇති කළා ද යත් ඊශ්‍රායල් අගමැති බෙන්ජමින් නෙතන්යාහු හමුවූ අවස්ථාවේදී “අපෝ වෙච්ච ලජ්ජාව මට උහුලගන්න බෑ. මගේ බිරිය මිචෙල් ගේ කොලොප්පම් තමයි මට ඉවසන්නම බැරි” යැයි කීවේය.ජනාධිපති රහස් සේවයේ ප්‍රකාශක එඩ්වින් ඩොනොවන් “මෙවැනි ගමන් සඳහා රථ කිහිපයක් ම පාවිච්චි කරන්නේ මේ වගේ සිද්ධීන් ගැන බලාපොරොත්තුවෙන් තමයි. ඒත් මේ වගේ සිද්ධියක් වුණු ප්‍රථම අවස්ථාව මෙයයි” යනුවෙන් ප්‍රකාශ කළේය.කාල් ජෝන්ස් තිස්පස් හැවිරිදි එක් දරු පියෙක්. වේල්සයේ ලොරි රියැදුරකු වන ඔහු වෛද්‍ය විද්‍යාවේ ආශ්චර්යයක් හැටියට සැලකිය හැකිය.එයට හේතුව ඔහුගේ සිරුරේ වකුගඩු හතරක් හා අග්න්‍යාසය නැත්නම් ඇලදිව තුනක් සහිත වීමයි. මෙබඳු බරක් ද ඔසවාගෙන හෙතෙම සාමාන්‍ය ලෙස පහසුවෙන් ඇවිද යයි.ඔහුට මෙබඳු තත්ත්වයක් උදා වූයේ දියවැඩියා රෝගය තරුණ කාලයේදීම දරුණු ලෙස සිරුරුගත වී තිබීම හේතුකොටගෙනය.දියවැඩියා රෝගය උත්සන්න තත්ත්වයකට පත්වී කාල්ට ජීවිතයත් මරණයත් අතර සටනක යෙදීමට සිදුවූයේ ඔහුගේ වකුගඩු හා අග්න්‍යාස ක්‍රියා විරහිතව තිබූ බැවිනි. වහාම ඔහු ශල්‍යකර්ම දෙකකට භාජනය කරනු ලැබ සුවදායක තත්ත්වයට පත්කර ගැනීමට වෛද්‍යවරුනට හැකිවිය. වකුගඩු හා අග්න්‍යාස (ඇලදිව) බද්ධ කරනු ලැබූ නමුත් සිරුරේ සිදුවිය යුතු ක්‍රියාකාරිත්වය හරිහැටි සිදුවේ ද යන්න පරීක්ෂා කිරීම සඳහා ක්‍රියාවිරහිත අවයව ඉවත් කිරීම නොකරන ලදී. ”පුංචි පවුලකට අවශ්‍ය අවයව ප්‍රමාණයක් මා ළඟ තියෙනවා. ඒත් කරදරයට තියෙන්නේ මගේ බර අඩුකර ගැනීමට හැකියාවක් නැතිකමයි” කාල් පැවසීය.”මට වකුගඩු හතරක් හා අග්න්‍යාස තුනක් තිබුණත් ඒ අවයව මට ලබා දුන් පරිත්‍යාගශීලීන් ළඟ හොඳම හොඳ හදවත් තිබෙනවා”යැයි ද හෙතෙම පැවසුවේය.සෙන්ට් බර්නාඩ් වර්ගයට අයත් වූ සැම්සන් අද ජීවත්වෙන්නේ ජර්මන් පොයින්ටර් වර්ගයේ කුඩා සුනඛයෙකු වන බ්ලිට්ස් නිසා යැයි කීවොත් නිවැරැදිය.සැම්සන් ගේ සිරුරේ පවතින පිලාව ඇඹරී ගොස් තිබීම නිසා ‘සුනඛයන්ට අයිති පරලොවට’ යෑමට ආසන්න තත්ත්වයේ සිටියේය.වහාම ඒ වෙනුවෙන් ශල්‍යකර්මයක් කළ එංගලන්තයේ හල් ප්‍රදේශයේ සිටි සත්ව විශේෂඥ ෂැරින් පවර්ස් සැම්සන්ට දීම සඳහා ඔහුට ගැළපෙන ලේ සොයාගෙන එන ලෙස ඔහුගේ අයිතිකරු වූ යෝර්ක්ෂයර් ප්‍රාන්තයේ ජීවත් වූ කෙරි වොටර්හවුස්ට දැන්වීය.සැම්සන් ගේ වාසගමට සත්ව විශේෂඥයාගේ පිළිගැනීමේ නිලධාරිනියගේ සුරතල් බල්ලා වන බ්ලිට්ස් ගේ ලේ සැම්සන් ගේ සිරුරට ඇතුළු කොට උගේ ජීවිතය බේරාගන්නා ලදී.දැන් සැම්සන් හොඳ සුවයෙන් පසු වෙතත් නිරතුරුවම අඳුරු කරගත් මුහුණක් සහිතව සිටීම නිසා කිසිම සුනඛයකු ඔහු සමඟ ඇසුරට නොපැමිණේ. මේ දැවැන්තයා දකින සෙසු සුනඛයින් කරන්නේ බිරීම පමණි.කෙසේ වෙතත් සැම්සන්ගේ ජීවිතය බේරා ගත් බ්ලිට්ස් හමුවූ අවස්ථාවේ පවා දෙදෙනා අතර කිසිදු මිත්‍රශීලී භාවයක් නොතිබුණි. “අඩුගානේ ලේ දීලා ජීවිතය බේරා දුන්නට” ස්තුතියි කීමට කෙඳිරිල්ලක් හෝ ලෙවකෑමක් වැනි සුළු දෙයක් සඳහා වත් ඌ ඉදිරිපත් වූයේ නෑ.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=as1303315</link>
    <topic>නෙළුම් විල</topic>
    <author/>
    <content>නෙළුම් විලපාසල ඇරී ගෙදර යෑමට බසයක් එන තුරු පාර අයිනේ රැඳී සිටියෙමි.වෑන් රියක් මා අසල නැවතිණ.‘යන්නෙ කොහාට ද?’ එහි රියැදුරු මගෙන් විමසීය.‘ගෙදර’‘කෙළින් පාරෙ නේද?’‘ඔව්’‘නගින්ඩ. මාත් යන්නෙ ඒ පාරෙ’මම නැඟුණෙමි. කී පරිදිම ඔහු මා නියමිත ස්ථානයෙන් බැස්සීය.අප දෙදෙනා හඳුනා ගත්තේ ඒ අයුරිනි.‘මහත්තය උගන්නන්නෙ කොයි ඉස්කෝලෙ ද?’ තවත් දිනෙක ඔහු ඇසීය. මම පාසල කුමක්දැයි කීමි. බස් නැවතුමේ සිටි අනෙක් ගුරු භවතුන් යන්නේ කුමන ප්‍රදේශවලට දැයි ඔහු විමසීය. ගම්පොළ, නුවර වැනි පෙදෙස්වලින් ද ගුරු මහතුන් පැමිණෙන බව මම කීමි. තවත් දිනෙක ඔහු මා දැක වෑන් රිය නැවැත්වීය. මම සතුටින් එහි නැග ගතිමි.‘මහත්තය අනිත් අයත් කැමති නං නගින්ඩ කියන්ඩ. මං එයාලව වුවමනා තැනින් බස්සන්නං’ ඔහු කීවේය.මම සෙස්සන්ට ද රියට  ගොඩවන ලෙස කීමි. ඔවුහු ද ගොඩ වූහ.පසු දින පාසලේ දී වෑන් ගමන ගැන මම ඔවුන් ගෙන් විමසීමි.‘නාඳුනන වාහනයක් හින්ද චකිතෙකින් තමයි ගියේ. ඒත් ඒකෙ ගිය නිසා ඉක්මනට ගෙවල්වලට යාගන්ඩ පුළුවන් වුණා.’ ඔවුහු කීහ.දැන් වෑන් රියේ මහතා මා සමඟ පමණක් නොව ගුරු මණ්ඩලයේ කිහිප දෙනකු සමඟ ද හිතවත්ය. ඔහු ගේ වෑන් රිය අප අසල නතර වූ විට අපි ඉතා කැමැත්තෙන් එහි නැඟ වාඩි ගතිමු.ඇතැම් දිනවල ඔහු පාසලට පැමිණීමට ද අපට පිහිට වෙයි.ඇතැම් විටෙක ඔහු පාරේ යන වෙලාවට අපට පාරට ඒමට නොහැකි වෙයි. ඔහු කරන්නේ රිය මදකට පාර අයිනේ නවතා අපට ඒමට හැකි දැයි දුරකථන මාර්ගයෙන් විමසීමය. ඔහුට දුරකථන ඇමතුමක් දී එන යන වේලා විමසා අපගේ ගමන් පහසුව සලසා ගැනීමට ඉන් පසු අපට හැකි විය.දිනක් ඔහු තවත් පාසලක උගන්වන ගුරු භවතුන් කිහිප පොළක් නංවා ගෙන ආයේය. එහෙත් අපට ද රියෙහි ඉඩකඩ පරිස්සම් කර ගැනීමට ඔහු උනන්දු වී තිබිණි.දැන් ඔහු සිරිතක් වශයෙන් මේ සමාජ මෙහෙවරෙහි යෙදෙයි. අපට නොමිලේ ගමන් පහසුව සැලසීමෙන් ඔහු ලොකු සතුටක් ලබන බව පෙනේ.ඔහු ගේ රිය දකින විට අපේ යන හැඟීම අප සිත්හි ජනිත වෙයි. ඔහු ගේ මුහුණ දකින විට මේ අපේ ඉටු මිතුරා නෙවේ ද යන පහන් හැඟුම් අප සිත්හි ඇතිවෙයි.සත්පුරුෂයකු ගේ ඇසුර ලැබීමට අප වාසනාවන්ත වී තිබේ. ගම්පොළ කහවත්ත පෙදෙසෙහි සිට ඉහළ කොත්මලේ සේවාවට යන - එන ප්‍රධාන වැඩ පරිපාලක නවරත්න මහතාණනි, මේ කෙටි ලිපිය ඔබට පිදෙන උපහාරයක් වේවා!සමාජයේ බොහෝ අයට ඔබ යහපත් ආදර්ශයක් වේවා!  කොත්මලේ සාම විනිසුරු, යූ. බී. කඩදොරගෙදර මහතා විසින් යොමු කරන ලද ලිපියක් ඇසුරිනි.මම ලියාපදිංචි හෝමියෝපති වෛද්‍යවරයෙක්මි.සැබෑ සෞඛ්‍ය සේවාව වූ කලි අති උතුම් මිනිස් සේවාවකි. එහෙත් බොහෝ විට අද තත්ත්වය වෙනස් ය.අද ලෝකයේ ශරීරාංග බද්ධ කිරීම ලාබදායී ව්‍යාපාරයකි. බයිපාස් සැත්කම යනු පයෙන් කපා ගත් නහර කැබලි හදවතේ නහරවලට බද්ධ කිරීමයි. එය සැබෑ ප්‍රතිකාරයක් නොව රෝගීයාට සහනය ගෙන දෙන තාවකාලික ප්‍රතිකර්මයකි.එසේ වුව ද හර්ද රෝග මුළුමනින්ම සුවපත් කිරීමට හැකි දේශීය වෛද්‍යවරු අප අතර සිටිති. මම ද ඒ තත්ත්වය අත්දැකීමෙන් විඳ ගත් අයෙක්මි.අප අතර හෝමියෝපති වෛද්‍යවරුන් සිටියත් බටහිර පත පොත කියවා තේරුම් ගැනීමට හැකියාවැති අය සිටින්නේ අතළොස්සකි. කෑලි බද්ධ කිරීම වෙනුවට වෙනත් විකල්ප ප්‍රතිකාර ක්‍රම ඉදිරිපත් කිරීමට ලංකාවේ හෝමියෝපති වෛද්‍යවරුන් අසමත් වී සිටින්නේ එබැවිනි.දිවයිනේ ව්‍යාප්ත වෙමින් පවතින වකුගඩු රෝගයට හේතු වන්නේ මොනවා දැයි හඳුනාගෙන තිබේ. යම් රෝගයක් ඇතිවීමට හේතුව ඉලක්ක කර ගැනීම හෝමියෝපති ක්‍රමවේදයයි. එහෙයින් අදාළ රෝගය සුව කිරීමට හෝමියෝපති වෛද්‍ය ක්‍රමයෙන් හැකි වනු ඇතැයි මම විශ්වාස කරමි. අදාළ ඖෂධ මා සතුව තිබේ.මා මෙතෙක් දුරට අටුවා, ටීකා ගෙනහැර පෑවේ මගේ අරමුණු පැහැදිලි කිරීමට ප්‍රවේශයක් වශයෙනි. අසාධ්‍ය තත්ත්වයේ නොසිටින වකුගඩු රෝගීන් කිහිප දෙනකුට නොමිලයේ මාස කිහිපයක් ප්‍රතිකාර කිරීමට මම කැමැත්තෙමි. ඔවුන් උතුරු මැද පළාතේ නම් වඩාත් සුදුසු ය.ප්‍රතිකාර ලබා ගැනීමට මසකට වරක් පැමිණීම ප්‍රමාණවත් ය.මාගේ මේ ව්‍යායාමය අද ජාතික ව්‍යසනයක් බවට පත්වෙමින් ඇති වකුගඩු රෝගය පිටුදැකීමට ගන්නා අවංක උත්සාහයකි.මා පෙර සඳහන් කළ මට්ටමේ රෝගීන් කිහිප දෙනකු මා වෙත යොමු කරන්නේ නම් අගය කොට සලකමි.හෝමියෝපති වෛද්‍ය ඩී. ජී. හපුආරච්චි මහතා (ලි. ප. අංකය 1105) විසින් යොමු කරන ලද ලිපියක් ඇසුරිනි.අදාළ වෛද්‍යවරයාගෙන් නොමිලේ ප්‍රතිකාර ලබා ගැනීමට කැමති පෙර සඳහන් තත්ත්වයේ පසුවන රෝගීහු සිටිත්නම් ලිපියක් මාර්ගයෙන් නෙළුම්විලට දන්වන්න. ලිපිනය පසෙක පළවේ. ලියුම් කවරයේ උඩ වම්පස කෙළවරෙහි ‘හෝමියෝපති ප්‍රතිකාරය’ යනුවෙන් සඳහන් කරන්න. ලැබෙන ලිපි වෛද්‍යවරයා වෙත ඉදිරිපත් කරනු ලැබේ.  විවේකී ඉරිදා දිනයකි.මම ආලින්දයට වී නෙතු මානයේ දිස්වන වෙල් යාය දෙස බලා සිටියෙමි.කෙත් යාය කරලින් බරවී තිබේ. ඉන් එහා හාත්පස හරිත වර්ණයෙන් බබළයි.සතකු නැඟූ මර හඬින් මගේ දැහැන බිඳිණි.මම විමසිලිමත් වීමි.හඬ නැඟෙන්නේ යාබද රබර් ඉඩම දෙසිනි.වහා නැඟිටගත් මම එදෙසට පය ඉක්මන් කළෙමි.අප නිවෙසෙහි ඇති කෙරෙන එළු දෙන හඬතලමින් ඒ මේ අත දිව යනු පෙනිණි. ඇය අපට ලැබුණේ ඝාතකාගාරයකින් මුදල් ගෙවා බේරා ගන්නා ලද ගැබිණියක ලෙසිනි. ඒ මිතුරකුගේ බාරයක් ඔප්පු කිරීමක් වෙනුවෙනි.එළු පැටවා පෙනෙන්නට නොසිටියේය. මම ඔබ-මොබ දුව පැන ඌ කොහිදැයි සොයා බැලුවෙමි.එළු පැටවා වළක වැටී මරහඬ තළමින් සිටියේය. වළ අඩි හයක් පමණ ගැඹුරුය. මම සතා ගොඩ ගැනීමට හැකි යමක් සොයා ඒ මේ අත ගියෙමි.නොදැනුවත්වම මා ගොඩවී තිබුණේ අබලන් නිවෙසකටය.එහි පදිංචිව සිටියේ මන්ද මානසික අයෙකි. මම ඔහුට සිදු වී ඇති අකරතැබ්බය ගැන කියා පුටුවක් ඉල්ලා ගතිමි.මම පුටුව ඔසවාගෙන ආපසු හැරුණෙමි.”යමු බලන්ඩ” කියමින් ඔහු ද මා පසුපසින් ආයේය.පුටුව ගෙන ආව ද ඉන් කළ හැකි දෙයක් නොවීය. එළු පැටවා වළෙහි වූ කුණු රොඩු අතර සිරවී සිටියේය.”මහත්තය මං වළට බැහැල සතාව අරං දෙන්නං” ඔහු කීවේය.ඊට ‘හා’ කීමට නොහැකිව මම අන්ද – මන්දව සිටියෙමි.වළට බැසීම අන්තරායකර විය හැකිය. ඒ, එහි විසකුරු සතුන් සිටිය හැකි බැවිනි.මට මේ අහිංසක මිනිසා අන්තරායයෙහි හෙළිය නොහැකිය.මම ඔහු වළකා වළට බැස්සෙමි.එළු පැටවා දෑතින් ගත් මම ඌ උඩට එසවීමි. ඔහු පහත් වී සතා ගොඩට ඇදගත්තේය.ඔහු මට ද ගොඩ ඒමට රුකුලක් දෙන තුරු මම වළට වී බලා සිටියෙමි. එහෙත් ඔහුගේ හාංකවිසියක්වත් වළ තුළ සිටි මට දැනගන්නට විදියක් නැති විය.මම අසීරුවෙන් වළෙන් ගොඩ වීමි.එළු පැටවා පසෙක සිටි මුත් ඔහු නොසිටියේය. මම විමසිලිමත් වීමි. රබර් මණ්ඩියේ ඈත යන ඔහුගේ ඡායාව මට දැකගත හැකි විය.මම ඒ රුව නොපෙනී යනතුරු බලා සිටියෙමි.මගේ අතකට සීතලක් දැනිණ. එළු පැටවා මා අත ලෙවකමින් මා වටා සතුටින් දුව පැන දඟලන්නට වූයේය.මම ඌ ද දක්කා ගෙන ආපසු එන්නට වීමි.වළට වැටී සිටියේ එළු පැටවා බැවින් ඌ ගොඩ ගත් පසු කටයුත්ත නිමා වී ඇතැයි ඔහු සිතුවා විය හැකිය. වළ තුළට බැසගත් මා බැස්සා සේම ගොඩ එනු ඇතැයි ද ඔහුට සිතෙන්නට ඇත. ඒ ඔහුගේ මානසික මට්ටමය.ඇතැම් අය ඔහුට උසුළු - විසුළු කරන බව මම දනිමි. මා කිසිදිනෙක එසේ කර නැත. දැන් ඒ ගැන මට සතුටක් දැනෙයි.  හඳපාන්ගොඩ ප්‍රදීප් සමරසිංහ මහතා විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av1303312</link>
    <topic>සිනා කතා</topic>
    <author/>
    <content>සිනා කතා”අර අල්ලපු ගෙදර සුමනා රුපියල් දහදාහක අලුත් සාරියක් අරගෙන අනේ. මට පුළුවන් ද ඒ ගෑනිට සෙකන්ඩ් වෙන්න?” නිහාල් හවස වැඩ අවසන් වී ගෙදර ආ ගමන් අනෝමා කීවාය.”ඒ කියන්නෙ ඔයාටත් අඩුම ගණනෙ රුපියල් දොළොස්දාහක් වත් වටිනා සාරියක් ඕනැයි කියන එකනෙ” තම බිරියගේ ස්වභාවය මැනවින් දත් නිහාල් කෝපයෙන් තෙපළාය.”ඉතින් අනේ...! ඒක අපි අලුත් ගේකට යනවට වඩා ලාබයිනෙ” අනෝමා කීවාය.  කොහොමද රොෂාන්, මම ඔයා වෙනුවෙන්ම හදලා එව්ව කේක් එක රහද?” කුමාරි රොෂාන් හමුවූ අවස්ථාවක ඇසුවේ බලවත් උනන්දුවකිනි.”මට ඒක හරි ප්‍රයෝජනවත් වුණා කුමාරි” රොෂාන් කීවේය.”ඇත්තද බබෝ? ඒ කියන්නෙ ඒක රහයි” කුමාරි තොෙඳාල් වෙමින් ඇසීය.”රහක්මත් නෙමෙයි. මම සාමාන්‍යයෙන් දත් මදින්නෙ අඟුරුවලින්නෙ. ඉතින් ඒ කේක් එක සෑහෙන්ඩ කරවෙලා තිබුණු හින්දා මම ඒක තියාගත්තා උදේට උදේට දත් මදින්ඩ ගන්ඩ” රොෂාන් කීවේ දත් පෙන්නා සිනාසෙමිනි.  ”මිස්ටර් ඔයා කාරෙකේ හැපිලා වැටුණු ගමන්ම ආපහු නැගිට්ටා කිව්වනෙ. එතකොට මොනවද දැක්කෙ?” පොලිස් භටයා අනතුරට පත් චන්ද්‍රසිරිගෙන් ඇසීය.”මම හැරිලා බැලුවේ මාව හැප්පුව වාහනේ දිහා. ඒක නවතින්නෙම නැතුව ගියා” චන්ද්‍රසිරි කීවේ පිපිරුණු තොල අතගාමිනි.”ඒකෙ නොම්මරේ බලාගත්තද?” පොලිස් භටයා විමසුවේය.”නොම්මරේ නං මට බලාගන්න බැරිවුණා. ඒත් ඒක එලෙව්වේ තරුණ ගෑනු කෙනෙක්. එයා රතු මල් වැටුණු සුදු බ්ලවුස් එකක් ඇඳලා හිටියෙ. තොල් රතු කරලා. නළලේ මොට්ටුවක් තියල. සන්ග්ලාස් දෙකක් දාලා තිබුණා. වයස අවුරුදු 27ක් 30ක් විතර ඇති” චන්ද්‍රසිරි හති අරිමින් කීවේය.  ”මිස් අනුලා, ඔයාගෙ ඇෙඟ් කිසිම ලෙඩක් තියෙනවයි කියල මට නං පේන්නෙ නෑ” වෛද්‍යවරයා පැය භාගයකට ආසන්න වේලාවක් රෝගියා පරීක්ෂා කිරීමෙන් පසු මඳ සිනාවක් නඟමින් කීවේය.”එහෙම නම් ඩොක්ටර් හරියටම චෙක් කරන්න මම ඇඳුම් ගලවන්නද?” අනුලා ඇසුවාය.  කරූ අමිතා සමඟ බස් රථයේ පිටුපස අසුනේ පෙම්බස් දොඩමින් සිටියේය.”මේ ඇත්තමයි අමිතා. ඔයා මගෙත් එක්ක ආවයින් පස්සෙ, ඒ කියන්නෙ අපි දෙන්නා එකතු වුණායින් පස්සෙ මම ඔයාගෙ ගතට දිව සළු, කටට දිව බොජුන් ගෙනත් දෙනවා, සහතිකයි” හේ කීවේය.”පිස්සුද කරූ? මට මොනවට ද ඒවා? මමත් මනුස්ස දුවක්නෙ ළමයො. මටත් ඕනෙ ඔය අනිත් ගෑනු උදවිය අඳින පළඳින, කනබොන ඒවම තමයි” අමිතා කරුගේ කම්මුලට තට්ටුවක් දමමින් කීවාය.”ආපෝ.. ඔයා දන්නවද ඒවා කොයිතරං ගණන්ද කියල?” කරූ මුහුණ නරක් කර ගනිමින් කීවේය.  ”නාලකගෙ ෆිල්ම් එක අවසානයේ කෙල්ල මැරෙනවනෙ. ඉතින් මොකද අනේ ඔයා ඒකෙ තියෙන්නෙ ප්‍රීතිමත් අවසානයක් කියල කිව්වේ?” අයේෂා උපාලිගෙන් ඇසුවේ කොළඹින් බැහැර නාට්‍ය දර්ශනයක් සඳහා බස් රථයේ ගමන් කරමින් සිටියදීය.”කොහොම වුණත් අන්තිමට ෆිල්ම් එක ඉවර වෙනවනෙ. හැමෝම ප්‍රීතිවුණේ ඒ හින්දා. ඒකයි ප්‍රීතිමත් අවසානයක් කියල කිව්වේ” උපාලි පැහැදිලි කරමින් කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av1303313</link>
    <topic>අභිනික්මන</topic>
    <author>වසන්ත</author>
    <content>අභිනික්මනජීවන හැලහැප්පීම් රැසකට මැදිවන භික්ෂුවකගේ කතාවතවත් නොබෝ දිනකින් සිංහල සිනමාවට එක්වන නවතම චිත්‍රපටයයි ‘අභිනික්මන’.වේදිකා නාට්‍ය ශිල්පී හෙක්ටර් කුමාරසිරි චිත්‍රපට අධ්‍යක්ෂවරයකු ලෙස කලඑළි බසින ‘අභිනික්මන’ බෞද්ධ කතා තේමාවක් පාදක කරගනිමින් ඔහු නිර්මාණය කළේ 2600 ශ්‍රී සම්බුද්ධත්ව ජයන්තිය උදෙසයි.බුද්ධධස්සි නම් සාමනේරයන් වහන්සේ නමක් වටා ජීවිත විවරණයක යෙදෙන්නට කළ උත්සාහයයි ‘අභිනික්මන’.පිටිසරබද විහාරස්ථානයක වැඩ වාසය කරන බුද්ධධස්සි සාමනේරයන් වහන්සේ නමක් වයසට ගිය තමන්ගේ මවුපිය දෙපළ කෙරෙහි බැඳුණු සිතින් පසුවෙයි.සීදේවි පාරම්පරික වෛද්‍යවරියකගේ දියණියකි. ඇගේ සිතුම් පැතුම් බුද්ධ ධස්සි හිමියන්ගේ ජීවන පැවතුම් වෙනස් කරයි.සිය දෙමවුපියන්ගේ රෝගාබාධ තත්ත්වය උග්‍රව බුද්ධධස්සි හිමි පැවිදි දිවියට සමු දී නිවෙසට එන්නේ බුද්ධදාස ලෙසිනි.ඉන්පසු ජීවිතයේ විවිධ හැලහැප්පීම් හා ප්‍රශ්නාර්ථ සමඟ ගැටෙන බුද්ධදාසගේ ජීවිතයට කුමක් සිදුවෙයි ද?අනපේක්ෂිත ලෙස ජීවිතය හැර දමා යන මවගේ හා පියාගෙන් පසු ඔහුට කුමක සිදුවේවි ද?තවත් නොබෝ දිනකින් තිරගත වන ‘අභිනික්මන’ මේ සියල්ලේ විසඳුම් ඔබ ඉදිරියේ විවරණය කරන්න සූදානම්.ජෝ අබේවික්‍රම, අයිරාංගනී සේරසිංහ, සුදර්ශන බණ්ඩාර, ඩබ්ලිව්. ජයසිරි, මහේන්ද්‍ර පෙරේරා, මල්කාන්ති ජයසිංහ, මනෝහාරි විමලතුංග, ලෝචනා ඉමාෂි, ප්‍රේමදාස විතානගේ, ජීවන් හඳුන්නෙත්ති ඇතුළු රංගන ශිල්පීන් රැසකගේ දායකත්වය හිමිවී ඇති ‘අභිනික්මන’ සිනමාපටයේ සංගීත අධ්‍යක්ෂණයෙන් නිමන්ත හේෂාන්, කැමරාකරණයෙන් නිභල් නාකලන්ද, සංස්කරණයෙන් එම්. එස්. අලිමාන් එක්වෙති.සරත් සුබසිංහ, නිමල් චන්ද්‍රසිරි, සුරංග විජේරත්න, දිනේෂ් රංජන් මෙහි නිෂ්පාදකවරුය.වසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av1303314</link>
    <topic>මට ආදරේ කරන කෙනෙක් ජීවිතයට සමීප වේවි</topic>
    <author>ගාමිණී සුසන්ත</author>
    <content>මට ආදරේ කරන කෙනෙක් ජීවිතයට සමීප වේවිභාග්‍යා හෙට්ටිආරච්චි’ඉඳුවරී’ ටෙලිනාට්‍යයේ “සුංගි” ඔබට මතක ද? “සුංගි” ගේ චරිතය නිරූපණය කළ ඒ රුවැත්තිය භාග්‍යා හෙට්ටිආරච්චි. භාග්‍යා රංගනයට පිවිස ගතවූයේ කෙටි කලක් වුවද ඉතා හොඳ චරිත කීපයක්ම නිරූපණය කිරීමට තරම් ඇය වාසනාවන්ත වී ඇත.භාග්‍යා රංගනයට පමණක් නොව ගායනයට ද දක්වන්නේ අපූරු දක්ෂතාවයකි. “තරුවක් සමඟ වරුවක්” විශේෂාංගයට අද අප භාග්‍යා එක් කර ගන්නේ ඇයගේ නවතම තතු විමසන්නටය.ඔබ රංගනයට පිවිසි ආකාරය සිහිපත් කරමුමගේ මුල්ගම ගම්පහ; දැන් පදිංචිය මහරගම. පාසල් ගියේ කොළඹ ආනන්ද බාලිකාවට. පාසල් යන කාලේ පටන් මම ආශා කළේ සංගීතයට. පාසලේදි මම නාට්‍ය හා රංග කලාව ඉගෙන ගත්තා.සංගීතයට තිබුණු ඇල්ම නිසාම ප්‍රේමසිරි කේමදාස මාස්ටර්ගෙන් සංගීතය ඉගෙන ගත්තා වසර 6 ක් පමණ. ඒ අතරතුරේදි තමයි මට රූපවාහිනී වෙළෙඳ දැන්වීමකට පෙනී සිටින්න අවස්ථාව ලැබුණේ. ඒ මගේ යාළුවෙකුගේ මාර්ගයෙන්. ඉන්පසුව මට ටෙලිනාට්‍යවලට සම්බන්ධ වෙන්න අවස්ථාව ලැබුණා.රංගන ශිල්පිනියක් වීමේ ආශාව හිතේ කොනක හෝ තිබුණ ද?මම ආශා කළේ ගායිකාවක් වෙන්න. නමුත් යොමුවුණේ රංගනයට.එතකොට ඔබේ පළමු ටෙලිනාට්‍යය?සිරස නාලිකාවෙන් විකාශය වුණු “සඳ සාක්කි.” එය දීර්ඝ ටෙලි නාට්‍යයක්. එහි මම නිරූපණය කළේ පාද දෙකම අහිමි තරුණියකගේ චරිතයක්.එතකොට ඔබ මෙතෙක් දායක වී ඇති නිර්මාණ...?“සඳසාක්කි”, “ඉඳුවරී”, “බාලොලි මල්” “හිම පියලි” “රන්තරු” “සොයුරී” සහ තවත් ටෙලි නාට්‍ය කීපයකටම මම දායක වෙලා තියෙනවා.සිනමාවට ඔබේ දායකත්වය...?මේ වන විට මම එක් සිනමා නිර්මාණයකට රංගනයෙන් දායක වෙලා තියෙනවා. ඒ රොෂාන් කුරුප්පුගේ “මල් විල ෆාම්” චිත්‍රපටය. එහි ප්‍රධාන චරිතය නිරූපණය කරන්නේ මම. ඒ චිත්‍රපටය ළඟදීම තිරගත වේවි.ඔබ හිතන විදියට ඔබගේ රංගනය ප්‍රේක්ෂකයින් හඳුනාගන්නේ කුමන චරිතයෙන් ද?‘ඉඳුවරී’ ටෙලි නාට්‍යයේ ‘සුංගි’ කියන චරිතයෙන්. ඒ චරිතය තුළ මට ගොඩක් දේවල් කරන්න තිබුණා. ඒ රංගනය දැකපු අධ්‍යක්ෂවරු කීපදෙනෙක්ම මාව ඔවුන්ගේ නිර්මාණවලට දායක කරගත්තා.එතකොට ඔබ මේ දවස්වල මොනව ද කරන්නෙ...?“සසර සක්මන” ‘හිම පියලි’ ‘රන්තරු’ සහ තවත් ටෙලි නාට්‍ය කීපයකම රූපගත කිරීම්වලට මේ දිනවල දායක වෙනවා.ඔබ මෙතෙක් රඟපා ඇති චරිතවල ස්වභාවය...?මම රංගන ක්ෂේත්‍රයට ඇවිත් ගතවෙලා තියෙන්නේ කෙටි කාලයක් වුණත් හොඳ ටෙලිනාට්‍ය කීපයකම විවිධාකාරයේ චරිත නිරූපණය කිරීමට තරම් මම වාසනාවන්ත වුණා. ඒ චරිත අතර පෙම්වතිය, දියණිය වැනි චරිත වගේ ම ඉතාම සංකීර්ණ චරිතත් තිබුණා. එලෙස විවිධාකාරයේ චරිත නිරූපණය කරන්න ලැබීම ගැන මට හරිම සතුටුයි.ඔබ ප්‍රවීණයින් එක්ක සාර්ථකව එකට වැඩ කරනවා ද?පසුගිය කාලෙ මම ප්‍රවීණයින් රැසක් සමඟම වැඩ කළා. මම ප්‍රවීණයින්ට ගොඩක් ගරු කරනවා. ඔවුන්ගෙන් අපේ රංගන ජීවිතයට වගේම පෞද්ගලික ජීවිතයටත් ලබාගත හැකි දේ බොහොමයි. විශේෂයෙන්ම ජයනි අක්කා (ජයනි සේනානායක) කුමාර තිරිමාදුර අයියා මට ගොඩක් උදව් කරනවා.දැන් ඔබ සංගීතය අමතක කරල ද?නැහැ. මට එහෙම කරන්න හැකියාවක් නෑ. කේමදාස මාස්ටර් ඉන්න කාලේ මම මාස්ටර්ගේ ප්‍රසංගවලට ගොඩක් දායක වුණා. නමුත් වැඩියෙන් රංගනයට යොමු වුණු නිසා සංගීත කටයුතු තරමක් මඟ හැරුණා. මේ දිනවල මගේ නවතම ගීතයක වැඩ කරගෙන යනවා. මැයි මාසයේ දී පමණ ඒ ගීතය රූප රචනාවක් සමඟින් රසිකයින්ට ඉදිරිපත් කරන්න බලාපොරොත්තු වෙනවා.රංගනය සරල ද?නැහැ. කොහෙත්ම නෑ. ඒකට උපතින්ම ලැබුණු වාසනාවනක් වගේම අභ්‍යාස කිරීමෙන් ලබාගත් දැනුමත් තියෙන්න ඕන. රංගනය ප්‍රගුණ කළ යුතු විෂයයක්. ඒ සඳහා විශේෂ අභ්‍යාස ක්‍රම තිබෙනවා. මම හිතනවා මට රංගනය ගැන ඉගෙනගන්න ලැබුණේ එය ඉගෙන ගන්න ඉන්න හොඳම කෙනාගෙන් කියලයි.ඒ ප්‍රේමසිරි කේමදාස මාස්ටර්ගෙන්. කේමදාස මාස්ටර් ඉගැන්නුවේ සංගීතය පමණක් නෙමෙයි. රංගනය පිළිබඳ මනා දැනුමක් අපට ලබා දුන්නා. ඒ ඔපෙරාවලට අපට සම්බන්ධ කර ගැනීමේදී. ඉදිරියටත් මට රංගනය ගැන මේ රටේ ප්‍රවීණයින්ගෙන් මෙන්ම තවත් ක්‍රම වලින් හදාරන්න බලාපොරොත්තු වෙනවා.එතකොට ඔබ රැකියාවක් ලෙස මොනව ද කරන්නෙ?දැන් මගේ රැකියාව රඟපෑම.දිගටම රංගනයේ ඉන්නව ද?ඔව් මට හැකිතාක් කල් මම රංගනයේ යෙදෙනවා. ඒ වගේම කවදා හෝ දක්ෂතම රංගන ශිල්පිනියට හිමි සම්මානය හිමි කරගන්නත් මම බලාපොරොත්තු වෙනවා.ඔබේ පවුලේ තොරතුරු...?අම්මයි තාත්තයි මල්ලියි මමයි තමයි අපේ පවුලේ ඉන්නෙ.පවුලේ අය හැර ජීවිතයට සමීප තවත් කෙනෙකුන් ඔබට ඇති නේද?දැනට නම් නෑ. මගේ ක්ෂේත්‍රය හොඳින් තේරුම් ගත්ත, මට ගොඩක් ආදරය කරන කෙනෙක් මගේ ජීවිතයට සමීප වේවි කියල මම හිතනව.ගාමිණී සුසන්තඡායාරූප - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av1303315</link>
    <topic>‘මේ තරම් සියුමැලි ද කළුගල්’ සුනිල් එදිරිසිංහට තහනම් නැහැ</topic>
    <author>ජෝජ් රොබ්සන් ද සිල්වා</author>
    <content>‘මේ තරම් සියුමැලි ද කළුගල්’ සුනිල් එදිරිසිංහට තහනම් නැහැ- රජී වසන්ත වෙල්ගමමේ තරම් සියුමැලි ද කළුගල්හිතන්නටවත් බැරි නිසාමම ගියා අවුකන බුදුන්ටත්දෑස් දුන් මිනිසා සොයා...!පද රචනය - රජී වසන්ත වෙල්ගම ගායනය - සුනිල් එදිරිසිංහ“මේ තරම් සියුමැලි ද කළුගල් - සුනිල් එදිරිසිංහට තහනම්” මැයෙන් මාර්තු 17 වැනිදා ‘රසඳුන’ පළ කළ ලිපියේ දී ගායන ශිල්පී සුනිල් එදිරිසිංහ “නීතිමය ප්‍රශ්නයක් නිසා ඒ ගීතය ගායනා කිරීම තාවකාලිකව අත්හිටුවා තිබෙනවා” යයි ප්‍රකාශ කිරීම සම්බන්ධයෙන් විමසිලිමත් වූ ගීත ශ්‍රාවකයින් වෙනුවෙන් ගී පද රචක රජී වසන්ත වෙල්ගම අප සමඟ කළ කරුණු හෙළිදරව්වකි මේ.“පළමුවෙන් ම කිව යුතුව ඇත්තේ මිනිසෙකු මරා දැමිය හැකි ක්‍රම දෙකක් ඇති බව ය. ඉන් පළමු ක්‍රමය හුස්ම ගැනීම නිශ්චිතව අවසන් කිරීමෙන් ය. දෙවැනි ක්‍රමය ඉතා කෲර බව මම සිතමි. එය වඩා කෲර ලෙස දැනෙන්නේ සංවේදී සිතක් ඇති කලාකරුවෙකුටය.“මේ තරම් සියුමැලි ද කළුගල්” ගීතය සුනිල් එදිරිසිංහයන්ට තහනම් කී පමණින් මා කෙරෙහි ද්වේශයෙන් අසත්‍ය සමාජගත වීම නොවැළැක්විය හැකි ය. එය වැළැක්වීමට නම් මා කෙසේ හෝ සත්‍ය හෙළිදරව් කළ යුතුව ඇත. සත්‍ය හෙළිදරව් කිරීමට මේ අවසරය මට ලබාදීම පිළිබඳව මුලින් ම මා ‘රසඳුන’ ට ස්තුතිවන්ත වෙනවා.”“ගීත ශ්‍රාවක ඔබ සුනිල් එදිරිසිංහයන්ගේ ගීතවලට ආදරය කරන්නෙක් නම් ඒ ආදරයේ තරමටම දැන් මා හට වෛර කරනු ඇති. මන්ද ‘මේ තරම් සියුමැලි ද කළුගල්’ ගීතය මේ වනවිට ඔබේ ආදරණීය ගායන ශිල්පියාණන්ගේ හඬින් සජීවී ලෙස ශ්‍රවණය කිරීමට නොලැබෙන්නේ මා විසින් නීතිමය ප්‍රශ්නයක් මතු කර ඇති නිසා ය යන හැඟීම ඔබට ඒත්තු ගන්වා ඇති හෙයින්ය.ඔබ ආදරය කළ ඒ ගීතය මගේ පන්හිඳෙන් ලියැවුණක් දැයි ඔබ දැන් සැක කරන බව ද මම දනිමි. ඒ ඔබ අසා ඇති තොරතුරු අනුව ය. මා හෘද සාක්ෂියක් නැති, කළගුණ නොදන්නා සාපරාධී මිනිසකු ලෙස ඔබ සිතාගෙන ඇති. සහෘදය, ඔබ සාධාරණය. එලෙස මා හට වෛර කරන්නට ඔබට අයිතියක් ඇත. එහෙත් ඊට පෙර මා කියන මේ සත්‍ය කතාව ඔබ ඇසිය යුතු ය. ඉන්පසුව ඔබ මට වෛර කළාට කමක් නැත.”සුනිල් එදිරිසිංහ“මේ තරම් සියුමැලි ද කළුගල්” ගීතය නිර්මාණය වූ අයුරු ඔබට මතකද?“ඔව්. මේ ගීතය අපි හරි සුන්දර ලෙස කළ නිර්මාණ කටයුත්තක්. මම මේ පදමාලාව ලිව්වේ කොළඹ විශ්ව විද්‍යාලයේ නීති පීඨයේ සිටිද්දී 2004 දීයි. එම අවුරුද්දේ රජරට විශ්වවිද්‍යාලයේ මහා ශිෂ්‍ය සංගමය සංවිධාන කළ “වෑ දිය නිල්ල” කලා උලෙළයේ දී හොඳම ගී පද රචනයට හිමි අභිවන්දන සම්මානය මෙයට ලැබුණා.ඉන්පසු 2005 වසරේ දී ගොඩගේ පොත් සමාගම පැවැත්වූ ‘කවි ගී ව්‍යාපෘතිය’ නම් වැඩ සටහනේ හොඳම කෘතිය ලෙස සම්භාවනාවට පාත්‍ර වූ මගේ ‘දුන්හිඳත් දුප්පත් වෙලා’ නම් වූ ගීත රචනා එකතුවේ ‘බුදුන්ටත් නෙත් තැබූ මිනිහෙක්’ යන තේමාව ඔස්සේ ඇතුළත් වූ මේ පදමාලාව එම කෘතියට පෙරවදනක් ලියූ රත්න ශ්‍රී විජේසිංහයන්ගේ ඇගයීමට ලක්වුණා.”ඔබේ පදමාලාව ගීතයක් ලෙස නිර්මාණය වූවේ කෙසේද...?“මගේ පදමාලාවට තනුව නිර්මාණය කර සංගීතවත් කළ දර්ශන රුවන් දිසානායක අනුරාධපුරයේ දී 2006 දී මුණගැසීමෙන් තමයි එය සිදුවූවේ. දර්ශන මගේ පදමාලාවට නිර්මාණය කළ තනුවේ මා දන්නා තරමින් උත්තර භාරතීය රාග හත අටක් තියෙනවා. ගීතය පුරා අනිත්‍ය පැවසේද්දී එක රසයක් මතු වෙද්දී එය බිඳී තව රසයක් මතුවෙන ලෙස ඔහු සංගීතය නිර්මාණශීලීව යොදා ගත්තා.කලාකරුවා පිළිමය නෙළන්න ගල් කටුවෙන් කොටන ශබ්දය සහ කලා වැවේ නැඟෙන රළ බිඳෙන හඬ මෙම ගීතය කල්පනාවෙන් රසවිඳින කෙනෙකුට ශ්‍රවණය කරන්න පුළුවන්. දර්ශන පෞද්ගලිකව සුනිල් එදිරිසිංහයන්ව දැන ගෙන සිටි හෙයින් එතුමාව මුණගැසී අපි නිර්මාණය කළ ගීතය සර්පිනාව සමඟ ගායනා කර පෙන්නුවාම එතුමා කැමැති වුණා ගීතය ගයන්න. ඉන්පසු එතුමාගේ හඬින් ගායනා කළ මෙම ගීතය 2009 දී තමයි අපි මේ ගීතය විද්‍යුත් මාධ්‍ය වෙත නිදහස් කළේ.”රජී වසන්තවිද්‍යුත් මාධ්‍ය මඟින් ප්‍රචාරය වීමත් සමඟ මේ ගීතයට විශාල ශ්‍රාවක සහ විචාරක ඇගයීමක් ලැබුණා.“ඔව්. ශ්‍රාවකයින්ගේ උණුසුම් ප්‍රතිචාර මෙන් ම විචාරකයින්ගේ ඇගයීමත් මේ ගීතයට හිමි වුණා. වැඩිපුරම මෙම ගීතය මිනිසුන් අතරට ගියේ කටකතාවෙන්. ජංගම දුරකථන හරහාත් මෙය කෙනෙකුගෙන් තව කෙනෙකුට බෙදා හැරුණා.රංගිරි ශ්‍රී ලංකා, ජාතික ගුවන් විදුලිය සහ රජරට සේවය මූලිකව මෙය සමාජගත කෙරෙද්දී රට පුරා ඇල් හුළඟක් වාගේ ගීතය පැතිරුණා. ඒ අතර වැලමිටියාවේ ඥානරතන හාමුදුරුවෝ මුල් වෙලා ඉදිරිපත් ඛ්ල;මන් 2011 - 08 - 30 දින පැවැති ශ්‍රී ලංකාවේ ප්‍රථම රාජ්‍ය සංගීත උලෙළේදී 2009 - 2010 දෙවසර තුළ එළිදැක්වූ නිර්මාණ අතරින් ප්‍රශස්ත ගී පද රචනය උදෙසා ප්‍රදානය කෙරුණු සම්මානයෙනුත් මෙය ඇගයීමට ලක් වුණා. එමෙන් ම හොඳම සංගීතය සහ හොඳම ගායනය සඳහා එම වසර සඳහා සම්මානය හිමි වුණෙත් මේ ගීතයටයි.”සුනිල් එදිරිසිංහ නිකුත් කළ ‘මල් වැහි පොද’ ගීත ඇල්බමයෙත් මෙම ගීතය ඇතුළත් වුණා. එසේ නම් මෙම ගීතය ගයන්න ඔහුට ඇති තහනම කුමක්ද...?“මම මෙය අවධාරණයෙන් යුතුව පවසනවා. “මේ තරම් සියුමැලි ද කළුගල්” ගීතය ගායනය කිරීමට සුනිල් එදිරිසිංහයන්ට කිසිදු තහනමක් නැහැ. මේ ලෝකයේ ඕනෑම තැනක ඕනෑම අවස්ථාවක එය ගායනා කිරීමේ ගෞරවනීය අයිතිය එතුමන්ට ඇත. ඒ පූජනීය අයිතියට මම හිස නමා ආචාර කරනවා.”ඔබ එලෙස පැවසුවත් සුනිල් එදිරිසිංහ නීතිමය ප්‍රශ්නයක් ඇති හෙයින් මෙම ගීතය ගායනා නොකරන බව පවසනවානේ...?“මේ තරම් සියුමැලි ද කළුගල්” ගීතය ශ්‍රී ලංකාවේ ප්‍රකට සංගීත තැටි පට බෙදා හැරීමේ සමාගමක් වන ‘ටොරානා’ ආයතනයට තහනම් ‘සඳකඩ පහණ අභියස’ ඩීවීඩී ලෙස මෙම ගීතය ඇතුළත් කර දේශීයව හා විදේශීයව අලෙවි කිරීම, බෙදාහැරීම හෝ ලාභ ලැබීම ඔවුන්ට තහනම්.ඒ සම්බන්ධව මා කොළඹ වාණිජ මහාධිකරණයේ ටොරානා මියුසික් ඩිස්ට්‍රිබියුටර්ස් (ප්‍රයිවට්) ලිමිටඩ් සහ කොතලාවල ගේ පරාක්‍රම සරත් යන අයට විරුද්ධව බුද්ධිමය දේපළ සඳහා වටිනාකම රුපියල් මිලියන දහයක CHC / 38 / 2011 /IP දරන නඩුව පවරා තිබෙනවා. නීතිමය ප්‍රශ්නය එයයි. (නඩුවේ අතුරු තහනම් නියෝගයේ පිටපතක් ද අපට ලබා දෙමින්...) මෙම නීතිමය ප්‍රශ්නයේ දී සුනිල් එදිරිසිංහයන් පාර්ශ්වකරුවෙක් නොවේ.ඒ අනුව “මේ තරම් සියුමැලි ද කළුගල්” ගීතය ගායනා කිරීමට නීතිමය ලෙසින් කිසිදු බාධාවක් එතුමාට නැත. එහෙත් ඉතින් මේ ගීතය ගායනා කිරීමට පෞද්ගලිකව එතුමන් අකැමැති නම් එය ගායනා නොකර සිටීමේ අයිතිය එතුමා සතු ය. එකී අකැමැත්ත වැරදි ලෙස අර්ථ නොදැක්විය යුතුය.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av1303316</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නමත්තෙගොඩ කිත්සිරි ඒ. මද්දෙවිතානප්‍රශ්නය - මදුරාසියේ නෙප්චූන් චිත්‍රාගාරයේ නිෂ්පාදිත සිංහල චිත්‍රපට මොනවා ද?පිළිතුර - ‘කපටි ආරක්ෂකයා’, ‘දිව්‍ය ප්‍රේමය’, ‘අම්මා’, ‘පෙරළෙන ඉරණම’, ‘හදිසි විනිශ්චය’, ‘සැඟවුණු පිළිතුර’, ‘සුරඟනි’.ඉහළ තල්දූවේ ආනන්ද වික්‍රමආරච්චිප්‍රශ්නය - මෙරට තිරගත ප්‍රථම මි. මි. 70 චිත්‍රපටය කුමක් ද?පිළිතුර - ‘සවුත් පැසිපික්’. එය 1970 දී කොළඹ රියෝ සිනමා හලේ දී තිරගත වුණා.පන්නිපිටියේ කුසුමා පතිරගේප්‍රශ්නය - ගායක ටී. එම්. ජයරත්නගේ ලිපිනය පළ කරන්න?පිළිතුර - 60/1, කන්දෙවත්ත, තලංගම දකුණ, බත්තරමුල්ල.මීගමුවේ මහහුණුපිටියේ යොහාන් කුමාර් ද සිල්වාප්‍රශ්නය - ජෝති - ඇන්ජි යුවළ ගයන ‘සුහද මධුර ප්‍රේමේ - ඔබට දෙන්න ආවේ’ ගීතය ඇතුළත් චිත්‍රපටය කුමක් ද?පිළිතුර - ‘සුවිනීත ලාලනි’හබරාදූවේ ගාමා ගාමිණි සුබසිංහප්‍රශ්නය - චිත්‍රපට හා ටෙලිනාට්‍ය නළු ජගත් චමිල විවාහ වී සිටින්නේ චිත්‍රපට අධ්‍යක්ෂවරයකු වූ විජය ධර්ම ශ්‍රීගේ දියණියක සමඟ ද?පිළිතුර - ඔව්.කඩවත පහළ බියන්වල භද්‍රා බියංකා මධුප්‍රශ්නය - සිංහල සිනමාවේ අවාසනාවන්ත නළුවා කවුද?පිළිතුර - මං හිතන විදියට නම් රන්ජන් රාමනායක. ඔහු දක්ෂ චරිතාංග නළුවෙක්. ඒත් ඔහුගේ දක්ෂතාවන්ගෙන් ප්‍රයෝජනයක් ගන්න පුළුවන් තරමේ සිංහල සිනමාවක් අපේ රටේ නැහැ.බේරුවල චන්ද්‍රසිරි පීරිස්ප්‍රශ්නය - තිස්ස විජේසුරේන්ද්‍ර කිසිදාක විජය කුමාරතුංග ගැන කතා නොකරන්නේ ඇයි?පිළිතුර - විජයගේ සිනමාවතරණයෙන් තිස්ස ගේ ජනප්‍රියත්වය නැතිවුණු නිසාද කියලා කියන්න බැහැ.පාණදුරේ හෙක්ටර් විජේසූරියප්‍රශ්නය - ‘දෙයියන්ගේ රටේ’ චිත්‍රපටයට ඇතුළත් ගීත මොනවා ද?පිළිතුර - ‘හිම බිම පාලන සුරිදේ’, ‘සීත සුනිල් දිය දහරා’, ‘රැල්ලේ කිරි වැල්ලේ හාදු දේවි’, ‘මොකටද කාසි බාගේ සොයා තියා’.කොටුගොඩ යාගොඩමුල්ලේ සුනිල් චන්ද්‍රසේකරප්‍රශ්නය - ‘කනවනේ කන්කන්ඩ දෙයිවම්’ නම් වූ දෙමළ චිත්‍රපටය ඇසුරෙන් තැනුණු සිංහල චිත්‍රපටය කුමක් ද?පිළිතුර - මා දන්නා තරමින් එම දෙමළ චිත්‍රපටය ඇසුරෙන් සිංහල චිත්‍රපටයක් තැනුණේ නැහැ.අනුරාධපුර පැරණි නගරයේ කේ. නිමල් වසන්තප්‍රශ්නය - පුන්සිරි සොයිසා ගයන ‘පුන්සඳෙන් රැස් ගංතෙරේ’ ගීතය වික්ටර් රත්නායකත් ගායනා කරනවා නේද?පිළිතුර - ඔව්.ගාල්ලේ ඒ. ඩී. එස්. සඳකැලුම්ප්‍රශ්නය - ගායක එඩ්වඩ් ජයකොඩිගේ දුරකථන අංකය සොයා දෙන්න?පිළිතුර - 011 2854939.පහත නම් සඳහන් අයත් මේ සතියේ ප්‍රශ්න එවා තිබුණා. වේයන්ගොඩ පී. බී. රත්නායක, කුලියපිටියේ කපිල ජයවිලාල් හේරත්, නිවිතිගල ධනුස්කා ධනවර්ධන, කොටුගොඩ තිස්ස කුමාර, පල්ලම උපාලි රත්නසිරි.ඔබේ ප්‍රශ්න පහත ලිපිනයට යොමු කරන්න.‘සු.මී.ගෙන් අහන්න.රසඳුන- සිළුමිණ ලේක්හවුස් කොළඔ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av1303317</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රාමේ දවස්වල පුංචි තිරය හැඩ කරන ජනප්‍රිය තරුවක් තමයි මහේෂි මධුසංඛා. චායා ටෙලි නාට්‍යයෙන් විකාශය වූ ‘මුතුවරුසා’ ‘පිපෙන මල්’ ටෙලි නාට්‍යවලත් මහේෂි අපූරුවට රඟපෑවා.ටෙලි නාට්‍ය නිළියක ලෙස රසික සිත් දිනාගත්තත් මහේෂි වේදිකා නාට්‍යයෙන් රඟපාන්නත් ඉතාම කැමැත්තෙන් හිටියා.මේ නිසාම වේදිකා නාට්‍ය අධ්‍යක්ෂවරයකු වූ ඊ. ඩී. ශ්‍රියාපාල ඔහුගේ නාට්‍යයකට මහේෂිට ඇරියුම් කළා. මේ වේදිකා නාට්‍යයේ නම ‘විශ්ව නේත්‍රා’.මෙහි ප්‍රධාන චරිත දෙකක් තිබෙනවා. ඉන් එක් චරිතයක් රඟපෑමට මහේෂිත් අනෙක් චරිතය සඳහා මාධ්‍යවේදියෙකුත් රංගනයෙන් එක්වීමට නියමිතව තිබුණා.මේ නාට්‍ය පිටපතට මහේෂි කොතරම් කැමැති වුවත් ඒ සඳහා පුහුණුවීම්වල යෙදෙන්නට මහේෂිට වෙලාවක් සොයා ගැනීමට අපහසු වෙලා.මේ නිසා නාට්‍ය අධ්‍යක්ෂවරයාත් එහි රඟන සෙසු ශිල්පීන් ද අපහසුතාවට පත්ව ඇති බව අපිට දැනගන්නට ලැබුණා. මහේෂි පුහුණුවීම්වලට එනතුරු ඔවුන් සැම බලා සිටිනවාලු.  මෙරට ප්‍රථම රූපවාහිනී ටෙලි නාට්‍යය වූ ‘දිමුතු මුතු’ ඩී වී ඩී තාක්ෂණය ඔස්සේ ඩිජිටල් සංඝත තැටියකට නැඟීමට ටොරානා වීඩියෝ මුවීස් ආයතනය කටයුතු යොදා ඇති බව අපිට දැනගන්නට ලැබුණා. මේ ගැන වැඩි විස්තර අසා දැනගන්නට අපි එහි අධිපති කුමාර කොතලාවලට කතා කළා.“දිමුතු මුතු ටෙලි නාට්‍යය කියන්නේ සිංහල අපට ඉතාම වැදගත් ටෙලි නාට්‍යයක්. එය තමයි පළමු වතාවට නිර්මාණය වී විකාශය වූ ටෙලි වෘත්තාන්තය.මේ ටෙලි නාට්‍යය සංරක්ෂණය කිරීමට හිමිකම් ලැබීම ගැන මම හදවතින්ම සතුටු වෙනවා. ‘දිමුතු මුතු’ ටෙලි නාට්‍යයේ අධ්‍යක්ෂ ආචාර්ය ඩී. බී. නිහාල්සිංහයන් සහ එහි නිෂ්පාදක ජිනසේන පුද්ගලික සමාගමෙහි සභාපති රොහාන් ජිනසේන මහත්වරුන් මේ සඳහා මට ලබාදුන් සහයෝගය ගැන මම ඔවුන්ට ස්තුතිවන්ත වෙනවා.කුඩා කල සිටම මගේ ආසාවක් පුරුද්දක් තිබුණා රූපවාහිනිය ඔස්සේ විකාශනයවන ටෙලි නාට්‍ය හා වැඩසටහන් පටිගත කිරීම සහ ඒවා මං සෑහීමකට පත්වෙන තෙක්ම නැවත නැවත නැරැඹීමට.එය මගේ විනෝදාංශයක් වුණා. ‘දිමුතු මුතු’ විකාශය වන අවධිය වන විට මං මගේ තරුණ වයසේ හිටියේ.ඒ වන විට මම හිතලවත් නැහැ මේ වගේ ආයතනයක් පටන් ගෙන වීඩියෝ සංරක්ෂණය කිරීමක් පිළිබඳව. කොහොම වුණත් මගේ පෞද්ගලික රස වින්දනය වෙනුවෙන් මේ වැඩසටහන් පටිගත කළා විනා ඒවායින් කිසිදු අයුතු ප්‍රයෝජනයක් මම අරගෙන නැහැ.ඒ කලා නිර්මාණ මම සුරක්ෂිතව තැන්පත් කර තබා ගත්තා. කවදාවත් පිටකොටුවේ පේව්මන්ට් එකට වැටෙන්නට ඉඩ දුන්නේ නැහැ.ඉතින් මම හිතන්නේ ‘දිමුතු මුතු’ සංරක්ෂණය කරමින් ඩී වී ඩී ගත කරන්න ලැබීමට හැකිවීම මමත් පොදු පේ‍්‍රක්ෂකයාත් ලැබු ජයග්‍රහණයක් වාසනාවක් ලෙසයි.මේ පරිදිම ළඟදීම ‘ගංගා සහ නිශ්ශංක’ ටෙලි නාට්‍යයත් සංරක්ෂණය කිරීමට මම කටයුතු සූදානම් කොට තිබෙනවා. ළඟදීම එයත් පේ‍්‍රක්ෂකයාට තම නිවෙසටම ගෙන ගොස් නරඹන්නට හැකියාව ලැබේවි.  මේනක රාජපක්ෂ සහ නෙහාරා පීරිස් පෙම්වතුන් බව රහසක් නෙවෙයි. මේ දෙදෙනාම නව පරපුර නියෝජනය කරන ජනප්‍රිය නළු නිළි යුවළක්.නෙහාරාත් මේනකත් පසුගිය දෙසැම්බරයේ විවාහ වූ බවට කටකතාවක් මේ දිනවල කලා ක්ෂේත්‍රයේත් මාධ්‍ය හරහාත් පැතිර යනවා. මෙහි ඇත්ත නැත්ත දැනගන්නට අපි ඒ දෙදෙනාට කතා කළා.“ඇත්තෙන්ම අපි දෙදෙනා ගැන මේ විදිහට පැතිර යන ආරංචිය සම්පූර්ණ බොරුවක්. මේනකගේ මවගේ 60 වැනි උපන් දිනය වෙනුවෙන් අපි පුංචි සාදයක් පවත්වන්න හෝටලයක් බලන්න ගියා.එහිදී ඔවුන් විමසා සිටියා අපි වෙඩින් එක ගන්න ද මේ හදන්නේ කියලා. එතැන් සිට තමයි මේ අසත්‍ය ආරංචිය හැම තැනම පැතිරී තිබෙන්නේ.නමුත් අපේ දයාබර රසිකයින්ට කියන්න තියෙන්නේ ළඟදීම දවසක අපි දෙදෙනා විවාහ වෙන බවයි.  මේ දිනවල වැඩියෙන්ම කතාබහට ලක්වෙන නළුවෙක් තමයි ගයාන් වික්‍රමතිලක. ගයාන් පසුගිය කාලය මුළුල්ලේම විවිධ පුවත් මවන්නෙකු බවට පත්වුණා.ඒ නිසාම තවමත් කලා ක්ෂේත්‍රයේත් මාධ්‍ය ක්ෂේත්‍රයේත් ගයාන්ට විරුද්ධව විවිධ කතා නිර්මාණය වන බවක් පෙනෙන්නට තිබෙනවා.ගයාන් එක්තරා සහාය අධ්‍යක්ෂවරයකුට පහර දී ඔහුගේ රැකියාවත් අහිමි කළ බවට අලුත්ම පුවතක් දැන් නිර්මාණය වී තිබෙනවාලු. ඒ ගැන ගයාන් අපිත් එක්ක කතා කළේ හරිම කනගාටුවෙන්.“මේ අසත්‍ය පුවත එක්තරා පුවත්පතක තමයි පළ වී තිබුණේ. මම ටෙලි නාට්‍යය රූගත කිරීමකදී එතැන සිටි සහාය අධ්‍යක්ෂවරයෙක් චතුරිකාට ‘චතු’ කියා ඇමතුවා කියා ඔහුට පහර දුන්නා කියා මේ පුවත්පත වාර්තා කර තිබෙනවා.ඉන්පසු ඒ සහාය අධ්‍යක්ෂවරයාව ගෙදර යවල තමයි මම පස්ස බැලුවේ කියලත් වාර්තා වෙනවා. ඇත්තටම මේ විදිහට අසත්‍ය ප්‍රවෘත්ති කවුරු නිර්මාණය කරනවා ද කියල මම නම් දන්නැහැ.අනෙක මම එහෙම පහර දුන්නා නම් ඒ සහාය අධ්‍යක්ෂකට තිබුණා නීතිමය පියවර ගන්න. එහෙම දෙයක් වෙලා නැහැ.මම මගේ රසිකයින් ගෙන් ඉල්ලා සිටිනවා මගේ නම තව තවත් කැත කරන්න උත්සාහ දරන පුද්ගලයන්ගේ මේ අසත්‍ය ප්‍රවෘත්තිවලට රැවටෙන්න එපා කියලා. මනුෂ්‍යයෙක්ට ගහලා ඒ මනුෂ්‍යයාගේ රැකියාව නැති කරන්න තරම් පිස්සුවක් මට නැහැ.  ප්‍රවීණ චිත්‍රපට අධ්‍යක්ෂ තිස්ස අබේසේකරයන් ගේ ගුරුහරුකම් ලබමින් සිනමාවට එක්වන්නට කාලයක් පෙරුම් පුරපු ඇයට හදිසියේ ම ඒ වාසනාව අහිමි වුණා.ඒ තිස්ස අබේසේකරයන් ජීවිත සිනමාවෙන් සමුගත් හින්දා. ඒ වුණත් රංග කුසලතාවත් එක්ක තිබිච්ච උනන්දුව නිසා චිත්‍රපට අධ්‍යක්ෂවරියක ලෙස ක්ෂේත්‍රය ජයගන්න තරම් ඇය වාසනාවන්තියක වුණා. ඇය අනෝමානි රුද්‍රිගුයි.පසුගියදා බිබිල ප්‍රදේශයේ දී රූපගත කිරීම් කළ ‘සදී’ චිත්‍රපටයේ සම අධ්‍යක්ෂවරිය ඇයයි. මෙහි නිලන්ත හපන්වීර සම අධ්‍යක්ෂවරයකු ලෙස අනෝමානිට මඟ එළි පෙහෙළි කළා.‘සදී’ සිංහල සිනමා වංශ කතාවට අලුත් ම කතා තේමාවක් එක්කරන සිනමා කෘතියක්. මෙහි විශේෂත්වය වන්නේ ආදිවාසීන් විශාල පිරිසක් මෙයට රංගනයෙන් දායක වීමයි.රඟපාන්න මුලින් බෑ කිව්වත් පස්සෙ ආදිවාසීන් හැමෝම අනෝමානිට සහාය පළ කළා. එය තමා ලැබූ ලොකු ජයග්‍රහණයක් කියලයි ඇය කියන්නෙ.ජීවන් කුමාරතුංග, රොෂාන් පිලපිටිය සමඟ අනෝමානිත් මෙහි ප්‍රධාන චරිතයක් රඟපානවා.වැදි පරපුරේ සිරිත් විරිත් රැක ගනිමින් ඔවුන් අතර විශේෂයෙන් මවුපියන් හා දරුවන් අතර ඇති සැබෑ සෙනෙහස ගැන කියාපාන ‘සදී’ සිනමා ලෝලීන්ට නැවුම් රසයක් ලබාදෙන අලුත් අත්දැකීමක් වේවි.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av1303318</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමකට්ටියට මොකද හිතෙන්නෙ ඉස්ටේට් ඩ්‍රාමා ඕ මයි ගෝඩ්, සොරි මෙයාලා ස්ටේට් ඩ්‍රාමා ෆෙස්ටිවල් ෆයිනල් රිසල්ට් එක ගැන. නැඟල යනව වගේ. ෂිහ්ඞ කියලම වැඩක් නෑ ෆස්ට් ක්ලාස් තර්ඩ් ක්ලාස් එහෙම නෙවි සෙකන්ඩ් ක්ලාස් වගේ කියල කට්ටිය කිව්වට, ලාස්ට් සන්ඩේ පේපර් එකක ෆෝරම් එකකින් අපේ වන් ඔෆ් ද ඕල්ඩස්ට් ඩ්‍රැමටිස්ට් කෙනෙක් කියල තිබුණෙ මෙදා පාරත් ඇනගත්තා කියලා. එයා වැඩිදුරටත් මෙසේ පවසයි.සුදුස්සාට සුදුසු තැන හිමිවිය යුතු අදහස ඇතුළත් හුණුවටයේ ෆේමස් සොන්ග් එක ප්ලේ කරල වැඩේ පටන් ගත්තලු. ඒ කියන්න ඇත්තෙ මැරතන් ඩ්‍රාමා සෙට් එකක්, ජජ් කරන්න තර්ඩ් ඉයර් එකටත් එපොයින්ට් කරපු පැනල් එකේ මහත්තුරු වැඩි දෙනෙකුගෙ සුදුසුකම් ගැන කියලද කියල විජේ මල්ලි දහ අතේ කල්පනා කරනවා. තවත් සීනියර්ස්ල මේ ෆෙස්ටිවල් එක, මෙදා සැරේ රිසල්ට්ස් ගැන ඩ්‍රාමා පැනල් එකේ චෙයාර්මන් කියන නාට්‍ය වසන්තෙ ගැන තම තමන්ගෙ නැණ පමණින් ගොඩක් දේවල් කියල තිබුණ. අවුරුදු ගාණක් පරණ, ඒ වුණාට බය නැතුව ඩ්‍රාමා එකක් කියල තාමත් පෙන්නන්න පුළුවන් එයාගෙ ඩ්‍රාමා එකේ පෝස්ටර් අලවන්නෙත් එයාලු. එදා 250ක් ගහපු පෝස්ටර් කොන්ටිටි එක අද 6000ක් ගහන්න වෙලාලු. වසන්ත කාලෙදි එහෙම තමයි ලොක්කා කියලයි විජේ මල්ලි කියන්නෙ.අනිත් ඩ්‍රැමටිස්ට් අපේ කාලෙ ඔරිජිනල් ස්ක්‍රිප්ට් රයිටර්. මෑන්ස් කියන්නෙ ‘කළුකුමාරි’, ඔරිජිනල් එකට කට් ඇන්ඩ් ඩ්‍රයිව් ට්‍රීට්මන්ට් එකක් දුන්න කියලයි. සෙකන්ඩ් වුණේ කාට ෆස්ට් එක දීලද කවුරු තර්ඩ් වෙලාද කියල තමයි මෑන්ස් අහන්නෙ? මෙතොඩලොජි (Methodology) ගැන මාර අවුලක් තිබිල තියෙනව නේද කියල පැනල්ස් කට්ටියට දැන්වත් තේරෙනවද කියල අහන්න වෙනවලු. මෙදා සැරේ ෆෝරම් එකේ ෆෙස්ටිවල් එකට කන්ටෙස්ට් කරපු කට්ටියගෙ අයිඩියාස් තිබුණෙත් වැඩේ සම්අප් කරන්න පුළුවන් පැනල් එකටත් ෆෝරම් එකක් දීලා. ඊට පස්සෙ දෙමු ඕඩියන්ස් එකට එයාලගෙ කමෙන්ට්ස්වලට.ඔරිජිනල් ස්ක්‍රිප්ට් ගැන සබ්ජෙක්ට් එකට ආපු නිසා විජේ මල්ලිට ඒ ගැන තව ඩිංගක් එකතු කරන්න හිතුනෙ අපේ රටේ තාමත්, ඔරිජිනල් ස්ක්‍රිප්ට්වලින් හදන ඩ්‍රාමාස් බලන්න අලුත් ඕඩියන්ස් වුණත් ආසා කියල හිතෙන හන්දයි.විජේ මල්ලිට අපේ ඕල්ඩ් හිට්ස් ඩ්‍රාමා තුනක නිව් ප්‍රොඩක්ෂන්ස් බලන්න ලැබුණා. ඕල්ඩ් හිට්ස් තුනෙන් දෙකක් ඩිරෙක්ට් ඔරිජිනල්ස්. සෙවන්ටීස්, එයිටීස්වල ෆස්ට් ටයිම් ස්ටේජ් කරපු ‘රතු හැට්ටකාරි’, ‘මායාදේවි’ තමයි ඒ ඕල්ඩ් හිට්ස් දෙක. අනිත් එකත් ඕල්ඩ් හිට්, ඒත් ඔරිජිනල් නෙවි. ඒක ‘පුත්‍ර සමාගම’. ‘මායාදේවි’ ස්ටේජ් වුණේ ඔරිජිනල්ම මේන් ඇක්ටර් කැනඩාවෙ ඉඳල ඇවිත් ඇක්ට් කරලා. ‘රතු හැට්ටකාරි’ නම් ඔරිජිනල් සෙකන්ඩ් සෙට් එකක් තමයි ඇක්ට් කළේ. ‘ඒකාධිපති’ ‘ධවල භීෂණ’ ‘පුත්රසමාගම’ අවුරුදු තිස්ගණන්වලටත් පස්සෙ ලංකාව පුරා පෙන්නන්න පුළුවන් ඩ්‍රාමාස් වෙලා තියෙන්නෙ ඒවයේ අදටත් වලංගු ඩ්‍රාමා එකක් තියෙන නිසා වෙන්නැති.‘මායාදේවි’ ‘රතු හැට්ටකාරි’ ඩබලට වුණත් විත්අවුට් එනි ප්‍රොබ්ලම්. එදා වගේම අදත් අයිලන්ඩ්වයිඩ් ටුවර් එකක් යන්න පුළුවන් ෂුවර් එකටම. මොකද ඒව බෙස්ට් ඔරිජිනල්ස් නිසා. ඒවයෙ ඇක්ට් කරපු සමහර ඔරිජිනල් ඇක්ටර්ස්ලගෙ ඇක්ටින් බෙස්ට් නිසා. ස්ක්‍රිප්ට්ස් පවර්ෆුල් නිසා. ඒවයෙ තිබිච්ච ඩ්‍රාමා සෝන්ග්ස් කිසිම දවසක මැරෙන්නෙ නැති මරන්න බැරි පට්ට මෙලඩීස්, ලිරික්ස්, මියුසික් නිසා. ‘මායාදේවි’වල මනෝ, චන්ද්‍රා, මාලිනී, රත්නා, අජිත් අමතක වෙනවද අවුරුදු විසිතිස් ගාණක් ගියත්.‘රතු හැට්ටකාරි’ වල ඇක්ට්කරපු සින්දු කියපු අනුලා, ජයශ්‍රී, මනෝ කොහොම අමතක කරන්නද? ඒත් ඒගොල්ලො ගානට නැතිවුණත් ‘රතුහැට්ටකාරිට’ ඕඩියන්ස් අල්ලගන්න පුළුවන් අලුත් ජෙනරේෂන් එකේ සෙට් එකක් ඉන්නව කියන එකනම් ෂුවර්ම ෂුවර්.‘මායාදේවි’වලට වුණත් ඒක ඇප්ලයි කරන්න පුළුවන්. මනෝ, අජිත්, රත්නා ඒක ආපහු කරල පෙන්නුවා ඊයෙ පෙරේදා. නාට්‍ය වසන්තෙ ගැන තව මොනව ලියන්නද ලොක්කා?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av1303319</link>
    <topic>දෙන්නට මඟුල් දෙකක්</topic>
    <author>සුජීව තේවහෙට්ටිගේ</author>
    <content>දෙන්නට මඟුල් දෙකක්ජනප්‍රිය නළු නිළි යුවළක් වන ජස්ටින් තෙරොක්ස් සහ ජෙනිෆර් ඇනිස්ටන් ළඟදීම විවාහ වන්නට පෙරුම් පුරමින් සිටිනවා. ජස්ටින් උපන් ප්‍රදේශය නිව්යෝක් නුවරයි.ජෙනිෆර් උපන්නේ කැලිෆෝනියාවේ. මංගල උත්සවය පවත්වන්නේ කවදාදැයි තවම තීරණයක් ගෙන නැහැ. ඒත්, මංගල උත්සවය ස්ථාන දෙකකදී පවත්වන්නයි, දෙදෙනාගේම අදහස.එක් මංගල උත්සවයක් පවත්වන්නේ නිව්යෝක් නුවරලු. අනෙක, කැලිෆෝනියාවේදී පවත්වනවාලු. “තෙරොක්ස් ඉපදුණේ නිව්යෝක්වල. එයාගෙ නෑදැයො ඉන්නෙ නිව්යෝක්වල.ඒ නිසයි නිව්යෝක්වල උත්සවයක් ගන්නෙ” ඒත් කැලිෆෝනියාවේ සිටින තමන්ගේ නෑදෑයින් වෙනුවෙන් තවත් උත්සවයක් ගන්නා බව නම් ජෙනිෆර් ඒ සමඟ කියා සිටියේ නැහැ. එය මාධ්‍යයන්ට හෙළි කළේ දෙදෙනාගේම හිතවතෙක්.දැනට 44 වැනි වියෙහි පසුවන ජෙනිෆර්, මීට කලින් විවාහ වී සිටියේ ජනප්‍රිය නළු බ්‍රැඩ් පිට් සමඟයි. ඒ විවාහය පැවතුණේ 2000 - 2005 අතර කාලයට පමණයි.2011 දී ඇය ජස්ටින් තෙරොක්ස් සමඟ පෙමින් බැඳුණා. ඔහුගේ වයස අවුරුදු 41 යි. ජස්ටින් තෙරොක්ස්, තිර රචකයෙක් සහ චිත්‍රපට අධ්‍යක්ෂවරයෙක් ලෙස ද ප්‍රකටයි. ජෙනිෆර් ද චිත්‍රපට අධ්‍යක්ෂණයටත්, නිෂ්පාදනයටත් යොමු වී තිබෙනවා.  ‘මෑන් විත් ද ගෝල්ඩන් ගන්’, මීට දශක කිහිපයකට පෙර තිරගත වූ ජේම්ස් බොන්ඩ් චිත්‍රපට මාලාවේ තවත් ජනප්‍රිය චිත්‍රපටයක්. එහි ජේම්ස් බොන්ඩ්ගේ පෙම්වතිය ලෙස රඟපෑවේ බ්‍රිට් එක්ලන්ඩ්.මේ වන විට 70 වැනි වියෙසි පසුවන බ්‍රිට් එක්ලන්ඩ් පසුගියදා කෙටි සම්මුඛ සාකච්ඡාවකට එක්වෙමින් පැවසුවේ අද යුගයේ ජනපි‍්‍රයව සිටින නිළි පරපුර වෙතින් තමන් දකින්නේ අස්ථිර ගතියක් බවයි. පදනමක් නොමැතිව රංගන දිවියට එක්ව සිටින බවක් මේ සමහරු වෙතින් පෙනෙන්නට තිබෙන බවත් ඇය පවසනවා.“මම ‘මෑන් විත් ද ගෝල්ඩන් ගන්’ චිත්‍රපටයේ රඟපාන දවස්වල රංගනයට අදාළව පදනමක් ගොඩනඟා ගෙන හිටියා. ඒත් දැන් බලන්න. අද ඉන්න ගෑනු ළමයි අනවශ්‍ය විදිහට ශරීරය හැඩ වැඩ කරන්න යනවා. ඒවා නොගැළපෙන බවයි මට නම් පෙනෙන්නේ. මේ අයගේ රංගන ජීවිත හරිම අස්ථිරයි. ඒක කනගාටුවට කාරණයක්.” ඒක්ලන්ඩ් සම්මුඛ සාකච්ඡාවේ දී කියා සිටියා.‘60 දශකයේ දී පීටර් සෙලර්ස් සමඟ විවාහ වූ ඒක්ලන්ඩ්, ඔහු සමඟ ගත කළේ වසර 4 ක කාලයක් පමණයි. ඉන් පසු ඇය රොඩ් ස්ටුවර්ට් සමඟ පෙමින් වෙළි සිටියා.  සින්ඩරෙල්ලා චරිතය කුඩා ළමුන් අතර වඩාත් ප්‍රචලිතයි. ඇමෙරිකාවේ ඩිස්නි චිත්‍රපට සමාගම මීට කලකට ඉහත දී සින්ඩරෙල්ලා ගේ කතාව ඇසුරෙන් නිර්මාණය කළ චිත්‍රපටය ජනප්‍රිය වී තිබුණා.මේ චිත්‍රපටය නැවත නිර්මාණය කරන්නට චිත්‍රපට අධ්‍යක්ෂ කෙනත් බ්‍රැනැග් පසුගිය දිනවල මුල පිරුවා. ඔහු පැවසුවේ සින්ඩරෙල්ලා ලෙස රඟපෑමට එමා වොට්සන්ව එක්කර ගන්නා බවයි. (මේ වන විට 22 වැනි වියෙහි පසුවන එමා, සිනමා රසික පරපුර හඳුනා ගත්තේ ‘හැරී පොටර්’ චිත්‍රපට මාලාවෙන්.)අධ්‍යක්ෂ කෙනත් බ්‍රැනැග් ගේ ඇරයුම මුලදී පිළිගත් එමා, පසුව ප්‍රකාශ කළේ තමන්ට එම චිත්‍රපටයෙහි රඟපෑමට නොහැකි බවයි. මේ යොවුන් නිළිය එයට හේතු දක්වා තිබුණා... “මට දැන් ලැබිල තියෙන චිත්‍රපට කීපයක රූපගත කිරීම් තියෙනවා. ඒවයෙ වැඩ ගොඩ ගැහිලා. ඒ නිසයි සින්ඩරැල්ලා චිත්‍රපටයෙ රඟපාන්න බැරි.” එමා මේ ප්‍රකාශය ඇයගේ ට්විටර් පිටුවෙහි සටහන් කර තිබුණා.ඒ වුණත්, සින්ඩරෙල්ලා ගේ නපුරු කුඩම්මාගේ චරිතය නිරූපණය කරන්න ජනප්‍රිය නිළි කේට් බ්ලැන්චෙට් නම් කැමති වෙලා.  ජනප්‍රිය නිළි නයෝමි වොට්ස් පවසන්නේ මුහුණට සිදු කරන ප්ලාස්ටික් සැත්කම් වලට තමන් තරයේම විරුද්ධ බවයි. මෙවැනි සැත්කම් සිදුකරගෙන මුහුණ ලස්සන කරගත් නළු නිළියන්ට ස්වභාවිකව හැඟුම් මුහුණෙන් නිරූපණය කරන්නට අපහසු බවත් ඇය පවසනවා. එවැනි මුහුණු තුළින් මතුවන්නේ කෘතිම බවක් යැයි ද ඇය පවසනවා.“මට නම් ඔය වගේ සැත්කම් කරගෙන හොඳින් රඟපෑම් කරන්න බැහැ. හැබැයි, සමහර වෙලාවට මේවා කරන්නත් වෙනවා. ඒත් නිතරම මේ දේවල් වලින් මුහුණ ලස්සන කර ගන්න එක හොඳ දෙයක් නෙමෙයි.” මේ වන විට 44 වැනි වියෙහි පසුවන නයෝමි පවසනවා.දැන් ඇය දරු දෙදෙනකුගේ මවක්. නයෝමිගේ සැමියා, හොලිවුඩ් නළුවෙකු සහ අධ්‍යක්ෂවරයෙකු ද වන ලීව් ශ්රීබර්.“මම නිළියක හැටියටත් මවක හැටියටත් සමබරව ජීවිතය පවත්වාගෙන යනවා. ඒ ගැන මට දැනෙන්නේ ආඩම්බරයක්.” නයෝමි පුළුල් සිනහවක් නඟමින් පැවසුවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av13033110</link>
    <topic>මේ පොත ගැන මට ලැජ්ජයි</topic>
    <author>තුෂාරි නේරංජා වික්‍රමසිංහ  </author>
    <content>මේ පොත ගැන මට ලැජ්ජයිඅයිරාංගනී සේරසිංහඅයිරාංගනී රොක්සැනා සේරසිංහ නම් වූ මේ අග්‍රගණ්‍ය කලා ශිල්පිනිය එසේත් නොමැති නම් මෙරට පොදුජන විඥානය තුළ ළැගුම් ගත් අප සැමගේ ආදරණීය අම්මා පිළිබඳ ඇගේ චරිතාපදානය ඇතුළත් ‘අයිරංගනී ... කුමාර් ද සිල්වාට පැවැසූ පරිදි’ (Irangani ... as told to Kumar de Silva) කෘතිය පසුගිය දා එළිදැක්විණි.අයිරංගනී සේරසිංහ නම් වූ ඒ අග්‍රගණ්‍ය කලා ශිල්පිනිය සමඟ කරන්නට යෙදුණු මේ සංවාදය ඒ නිමිත්තෙනි.ඔබ ගැන මෙවැනි කෘතියක් රචනා වීම පිළිබඳ ඔබට හිතෙන්නේ මොන වගේ දෙයක්ද?මම හිතන්නේ කෘතියක් එහෙමත් නැතිනම් චරිතාපදානයක් රචනා වෙන්න ඕනෙ මහත්මා ගාන්ධි, ජවහල්ලාල් නේරු, මදර් තෙරේසා වගේ මේ ලෝකෙට වැදගත් දෙයක් මෙහෙවරක් කරපු කෙනෙක් ගැන හෝ ලෝකෙට අසාධාරණකම් කරපු අපරාධ කරපු හිට්ලර්, පොල්පොට්, මුසෝලිනී වගේ කෙනෙක් ගැන කියලයි.එහෙම බැලුවහම අයිරාංගනී සේරසිංහ කියන මම කවුද? මේ පොත ගැන මට සතුටක් වගේම ලැජ්ජාවකුත් සිතෙනවා. මොකද මගේ ජීවිතේ විශාල ජීවිතයක් නෙමෙයිනේ. (අයිරාංගනී මහත්මිය සිනාසෙයි)ඔබ පසුගිය වකවානුවේ නොහිතපු මොහොතක රෝගාතුර වූවා. ඒ ගැන දැනගන්න කැමැතියි.මට සාමාන්‍යයෙන් සෙම්ප්‍රතිශ්‍යාව සැදුණාම එය තරමක් දුරට වැඩිවෙනවා. මේ නිසා මම රෝහලට ගොස් ප්‍රතිකාර ලබාගන්නවා. ඒ විදිහට මම රෝහලට ගියා සෙම්ප්‍රතිශ්‍යාවට ප්‍රතිකාර ලබා ගන්න. ඒ මොහොතේ දී මාව පරීක්ෂා කර බැලූ වෛද්‍යවරුන් පැවසුවේ මට Silent heart attack එකක් වැලඳී තිබෙන බවයි.‘මිසිස් සේරසිංහ ඔයාට කිසිසේත්ම යන්න දෙන්න නම් බැහැ මේ දැන්ම ඔයා රෝහලේ නැවතිලා ප්‍රතිකාර ගත යුතුයි” කියා ඔවුන් පැවසුවා. හෘදයාබාධය ගැන මට කිසිම අපහසුතාවක් නොදැනුණත් එය ඉතාම බරපතළ ගණයේ හෘදයාබාධයක්. ඒ නිසා මම කිසිම කලා නිර්මාණයකට දායක නොවී මාස 5ක පමණ කාලයක් විවේක ගත්තා.ඔබ මේ දිනවල කලා කටයුතුවලට දායක වෙනවද?දැන් මට සෑහෙන දුරට සුවයි. එනිසා ලබන සුමානේ අලුත්ම ටෙලිනාට්‍යයක රූගත කිරීමකට දායක වෙනවා. එයට මට ආරාධනා කළේ රොජර් සෙනෙවිරත්නයි.ඔබගේ චරිතාපදානය රචනා කළ සහ එයට මූලික වී කටයුතු කළ කුමාර් ද සිල්වා ගැන මොකද හිතන්නේ?කුමාර් ඇත්තටම හොඳ මිතුරෙක්. ඒ වගේම ඔහු හොඳ කතුවරයෙක්. ඇත්තටම ඔහු තමයි හුඟාක්ම මේ කෘතිය සම්බන්ධව උනන්දු වූයේ. හරියට මට පෙරැත්ත කරමින් මගේ තොරතුරු විමසමින් මේ කෘතිය රචනා කළේ.හරියට කූඩැල්ලෙක් ඇඟේ එල්ලෙනවා වගේ. මගේ ජීවිත කතාව ඔහු මගෙන් විමසමින් රචනා කළා. ඒ ගැන සතුටක් දැනෙනවා.ඔබ රංගනය පිළිබඳ හසළ දැනුමක් ඇත්තියක්. වයස අවුරුදු 86ක් ගතව තිබියදීත් ඔබ රංගනයේ නියැළෙනවා. ඒ ගැන ඔබට මොකද හිතෙන්නේ?මම රඟපාන්න කැමැතියි. එය මගේ ජීවිතයට හුඟාක් සමීපයි. මට පුළුවන් තරම් කාලයක් මම රංගනයේ නියැළෙනවා.ඔබට රසිකයන් හුඟාක් ආදරෙයි. ඔබ මවගේ, මිත්තණියගේ චරිත රඟදක්වන විට ඔවුන් සැම සිතන්නේ ඔබ ඔවුන්ගේ මව කියායි. මඟතොටේදී ප්‍රේක්ෂකයින්ගෙන් ලැබෙන ප්‍රතිචාර මොනවගේ ද?ප්‍රේක්ෂකයන්ගෙන් නම් ඉතා ඉහළ ප්‍රතිචාර ලැබෙනවා. විශේෂයෙන්ම නළු නිළියන්ට ප්‍රේක්ෂකයෝ කැමැතියිනේ. ඒ ගැන මුළු සිතින්ම මමත් සතුටුවෙනවා. මොකද විඩාවට පත්වෙලා ගෙදර එන ප්‍රේක්ෂකයන්ට සතුටු වෙන්න බොහෝ වෙලාවට තියෙන්නේ ටෙලිවිෂන් එක විතරයිනේ. ඔවුන්ව සතුටු කරන අපිට ඔවුන් ඒ නිසාම ආදරෙයි.ඔබ තරුණ පරම්පරාවේ නළු නිළියන් සමඟ රංගනයේ යෙදෙනවා. තරුණ පරම්පරාව ගැන ඔබේ ආකල්පය කෙබඳුද?අද හුඟ දෙනෙක් තරුණ පරම්පරාව ගැන කතාකළොත් ඔවුන්ට දොස් පවරන හැටි මම දැක තිබෙනවා. තරුණ පරම්පරාව නරකයි. ඒ අය ප්‍රවීණයන් ගැන කල්පනා කරන්නෙ නැහැ. ඔවුන්ට ගරු කරන්නෙ නැහැ. ඒ අයගෙ අරමුණ මුදල් උපයා ගනිමින් ජනප්‍රියත්වය ලබන එක කියමින් තරුණ පරම්පරාව විවේචනයට ලක්කරනවා.මම ඒ අදහස සම්පූර්ණයෙන්ම ප්‍රතික්ෂේප කරනවා. මට මේ දක්වාම ටෙලිනාට්‍යවලදී හමුවෙලා තියෙන්නේ හරිම කරුණාවන්ත ළමයි. ඔවුන් මට ඉතාම හොඳින් සලකනවා. ඒ අය හොඳ දක්ෂ ළමයි. අපි ;මතැනදී අවබෝධ කරගත යුතු දෙයක් තිබෙනවා. ඒ තමයි අපි තරුණ කාලෙ වගේ නෙමෙයි අද. අද කාලෙ ජීවන රටාව වෙනස්. ඉතා සංකීර්ණයි. ඒ නිසා ඒ අයගේ ජිවිත ගැන ඒ අයට හිතන්න වෙනවා.තුෂාරි නේරංජා වික්‍රමසිංහ  කුමාර් ද සිල්වා’අයිරාංගනී’... ජීවමාන පුරාවෘත්තයක ජීවිතාන්දරය අප වෙත සමීප කරන්නේ ජ්‍යෙෂ්ඨ මාධ්‍යවේදියකු, නිවේදකයකු මෙන්ම ගත් කතුවරයකු ද වන කුමාර් ද සිල්වායි.මීට ප්‍රථම ආචාර්ය ලෙස්ටර් ජේම්ස් පීරිස් ගේ චරිතාපදානය රචනා කිරීම ද, ඔහු අතින් සිදුවිය. මේ ‘අයිරාංගනී’... කෘතිය පිළිබඳ ඔහු දැක්වූ අදහස්ය.’අයිරාංගනී’ නමැති කෘතිය රචනා කිරීමට ඔබ අදහස් කළේ ඇයි?අයිරාංගනී සේරසිංහ මම දකින්නේ ලංකාවේ ජාතික වස්තුවක් ලෙසයි. ඇය අපේ කලාවට ප්‍රතිමූර්තියක් බඳු නිළියක්.එතුමියගේ ජීවිත කතාව ඉතාම ලස්සනයි. අපිට බොහෝ සමීපයි. එනිසයි අප හැමදෙනාගේම ගෞරවාදරයට පත් මේ රංගන ශිල්පිනියගේ චරිතාපදානය මම රචනා කරන්නට අදහස් කළේ.මෙම කෘතිය රචනා කරන්නට ඔබට දිගු කාලයක් ගතවෙන්න ඇති?ඔව්. වසර දෙකක් පමණ ගතවුණා.මේ කෘතියේ අන්තර්ගතය මොන වගේද?අයිරාංගනී සේරසිංහයන් ගේ කෙළිලොල් බාල කාලය, ඇය ගුරුගොඩ ඔයේ පාරු පැදීමේ පටන්, වෙසක් හා නත්තල් කාලවලදී ශාන්ත බ්‍රිජට් කන්‍යාරාමයේ සිට රුවන්වැල්ල මුදුගොමුවෙහි පිහිටි සිය මීදෙණි වලව්වට පැමිණෙන අයුරුත් ඇය කළ දඩබ්බරකම්, ඇගේ විශ්වවිද්‍යාල ජීවිතය, ඒ සමයේ දී ඇය රංගනයට පිවිසි හැටිත් ඇගේ විවාහ දිවිය, ඇගේ පුතුන්, පරිසරය රැක ගැනීම වෙනුවෙන් දියත් කළ සේවා, ඇය අද ගෙවන ජීවිතය මේ හැමදේම මේ කෘතියේ අන්තර්ගතව තිබෙනවා.මෙය රචනා කිරීමේ දී ඔබට සේරසිංහ මහත්මියගෙන් ලැබුණු සහයෝගය මොනවගේද?මේ කෘතිය මගේ අතින් ලියැවුණත් එහි සියලුම ගෞරවය හිමි විය යුත්තේ අයිරාංගනී සේරසිංහ මහත්මියටයි.චරිතාපදාන රචනා කිරීමට ඔබ යොමුවුණේ කොහොමද?මම මීට වසර හතකට ඉහත ප්‍රවීණ සිනමාකරු ආචාර්ය ලෙස්ටර් ජේම්ස් පීරිස් ගැන චරිතාපදානයක් රචනා කළා.ඇත්තටම මේ ප්‍රසිද්ධ පුද්ගලයින් ගැන කොතෙකුත් දේවල් විවිධ මාධ්‍යකරුවන්, කතුවරුන් අතින් රචනා වී තිබෙනවා. නමුත් ඔවුන් ගැන ඔවුන් ගේ හඬින් ම අහන්න, කියවන්න පාඨකයන් කැමැතියි.මම ඇල්ෆ‍්‍රඩ් හිච්කොක් ගැන ප්‍රංශයේ සුප්‍රකට චිත්‍රපට අධ්‍යක්‍ෂකවරයෙක් වන ප්‍රංශුවා ටෲෆෝ ලියූ කෘතිය කියෙව්වා. ඒ ඔස්සේ මට හැඟුණා අපේ ප්‍රවීණ සිනමාකරු ආචාර්ය ලෙස්ටර් ජේම්ස් පීරිස් ගැනත් මම මෙවැනි කෘතියක් රචනා කළ යුතුයි කියා. එය තමයි මගේ කතා කලාවේ ඇරැඹුම. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av13033111</link>
    <topic>‘බුද්ධං සරණං ගච්ඡාමි’ ඒ මගේ පි‍්‍රයතම සින්දුව</topic>
    <author>ටානියා මෝසස්</author>
    <content>‘බුද්ධං සරණං ගච්ඡාමි’ ඒ මගේ පි‍්‍රයතම සින්දුවඋදය ශ්‍රීමගේ හීනයේ, ඔබ වෙනුවෙන්ම තමා’ යන ගීත ඔස්සේ රසික ආදරය තමා වෙත නැඹුරු කරගනිමින් සංගීත ක්ෂේත්‍රයේ තම අනන්‍යතාව ගොඩනඟා ගත් උදය ශ්‍රී ගේ තෙවන ගීතයත් මේ දිනවල ශ්‍රී ලාංකේය රසිකයන් අතර ඉතාමත් ජනප්‍රියයි.ඉතින් ඔහුගේ ජයග්‍රාහී තෙවන නිර්මාණයත් සමඟ ඔහුගේ සංගීත දිවියේ නව තොරතුර අප හා බෙදා ගන්නට එකතු වුණා.උදය, ඔබේ අලුත් නිර්මාණය මේ දිනවල අපට අසන්නට ලැබෙනවා. එතැනින් කතා බහ අරඹමු.’තනිකම හුරු දෙනෙත පුරා’ තමයි මම එළිදැක්වූ තෙවැනි ගීතය. ‘මගෙ හීනයේ’ ගීතයට සම්බන්ධ වූ පිරිසමයි මේ ගීතය නිර්මාණය කරන්නත් දායක වුණේ. පද රචනයෙන් කසුන් පි‍්‍රමාල් සංගීතය සඳරුවන් ජයසිංහ මේකේ රූප රචනය ලහිරු මුදලිගේ.ඔබේ දෙවැනි ගීතයෙන් ඔබට අවශ්‍ය වුණේ වෙනසක්. මේ අලුත් ගීතයත් එහෙමද?මේ ගීතයත් ‘මගේ හීනයේ’ ආරටම නිර්මාණය වූවත් සම්භාව්‍ය සංගීත ශෛලියට තරමක නැඹුරුවී තියෙනවා. වයලීනය, බටනලාව වැනි වාදන භාණ්ඩ මෙහි සංගීතය සඳහා භාවිත කරනවා. මුලින්ම අපි ‘ඕඩියෝ’ ට්‍රැක් එක තමයි අවුට් කළේ. පස්සේ ගීතයට ලැබුණු ප්‍රතිචාරත් එක්ක තමයි වීඩියෝ එකත් කරන්න තීරණය කළේ.නමුත් ‘මගෙ හීනය’ තරම් ඔබේ අනෙක් අනෙක් නිර්මාණවලට එතරම් ප්‍රතිචාර ලැබුණේ නැහැ නේද?’මගෙ හීනය’ මම කාලයක් ගායනයට විරාමයක් දීලා නැවත සම්බන්ධ වෙනකොට ගායනා කරපු පළමු ගීතයයි. ඒ ගීතය අතිශයින් ජනපි‍්‍රය වුණා. උදය ශ්‍රී කියන ගායකයාට මේ ක්ෂේත්‍රයේ ඔහුගේ අනන්‍යතාව ගොඩනඟා ගන්න ඒ වගේම රසිකයන්ට මම දිගටම මේ ක්ෂේත්‍රයේ ඉඳීවී යන විශ්වාසය ඇති කරන්න එම ගීතය ඉවහල් වුණා.මගේ ඊළඟ ගීතය ‘ඔබ වෙනුවෙන්ම’... මම නිර්මාණය කළේ ප්‍රාසාංගික බවට හා බටහිර ආරට කැමැති වෙනම රසික පිරිසකටයි. ප්‍රසංග වේදිකාව මට විවෘත වුණේ ‘ඔබ වෙනුවෙන්ම’ තමා ගීතය ඔස්සේ. ඉතින් මේ ගීත තුනම විවිධ අයුරින් රසිකයන් අතර ජනපි‍්‍රය වුණා.ඔබත් රැල්ලට හසු වූ ගායකයෙක් ද?ආදර ගීත, විරහ ගීත, බයිලා වැනි රැල්ලට පිටින් ආපු ගීතයක් තමයි ‘තනිකම හුරු’ ගීතය. මෙහි තේමාව විරහව වුණත් වෙනස්කම් තිබෙනවා. රැල්ලට පිටින් ගීත එළිදැක්වීම කිසියම් අභියෝගයක් තමයි.මේ වන විට මව් ගුණ ගීත, බොදු ගී, පිය ගුණ ගී කිහිපයක්ම මා සතුව තිබෙනවා. නමුත් එක ළඟ ළඟම ගීත එළිදැක්වීමෙන් වෙන්නේ එක ගීතයකට ලැබෙන ප්‍රතිචාර ගීත තුන හතරකට බෙදී යාමයි. අපි හැමෝම අද ඉන්නේ තරගකාරීත්වයක නිසා මේක තරමක අභියෝගයක්.නමුත් ඔබත් ළඟ ළඟම ගීත කිහිපයක් එළි දැක්වූවා?ඔව්. අප්‍රේල්වලදී තව නිර්මාණයක් එළිදක්වන්න නියමිතයි. හැබැයි ඒ නිර්මාණයෙන් පසු මම නැවතත් ටික කාලෙකට නිහඬ වෙනවා.මේ ක්ෂේත්‍රයේ තරගකාරීත්වයක් ගැන ඔබ කතා කළා. එය ඔබට අභියෝගයක් ද?ඔව්. මේ තරගකාරීත්වය නිර්මාණය වෙලා තියෙන්නෙ, අද මේ ක්ෂේත්‍රයේ වැඩි වන පිරිස සහ නිර්මාණ නිසා. ඉතින් මෙතැනදි අපේ නිර්මාණ ප්‍රමෝට් කරන්න අපි දැනගන්න ඕනේ. හැබැයි මගේ හඬ හිමි මට විතරක් නිසා අභියෝගයක් නැහැ.කණ්ඩායමකින් ගායන ක්ෂේත්‍රයට පිවිසුණු ඔබ තනි ගමනක් යන්න හිතුවේ ඇයි?ගොඩක් හේතු තිබුණා. ඒ සාධාරණ හේතු අදාළ පාර්ශ්වවලට දන්වලයි මම අයින් වුණේ. කාගෙවත් ව්‍යාපාරයකට මගේ හඬ විකුණන්නේ නැහැ. ඉතින් මම කාලයක් ගායනය පැත්තට පමණක් විරාමයක් දීලා වෙනත් නිර්මාණවලට සම්බන්ධ වුණා.‘සෝලෝ සින්ගර්’ කෙනෙක් වෙන්න මම හිතාගෙන හිටියේ නැහැ. ඔය අතරදී තමයි මගේ සමීප මිතුරෙක් ‘මගේ හීනය’ ගීතයට මට ආරාධනා කළේ. ඉතින් ඒ ගීතයේ ජනපි‍්‍රයත්වය මට නැවත රසිකයන් අතරට එන්න පිටිවහලක් වුණා.සන්දර්ශනවලදී රසිකයන් ඔබේ පෙර ගීත ගායනා කරන්නට ඉල්ලීම් කරන්නේ නැද්ද?ඕනෑ තරම් ඉල්ලීම් ලැබිලා තියෙනවා. නමුත් මම ඒ කිසි විටෙකත් මොනම හේතුවක් හින්දවත් ඒ ගීත ගායනා කරන්නේ නැහැ. ජනපි‍්‍රයත්වය සහ මුදල් උදෙසා මම කවදාවත් මගේ ප්‍රතිපත්ති වෙනස් කරන්නේ නැහැ. ඒ ප්‍රතිපත්ති සමඟ ආ මේ ගමනේ සාර්ථකත්වය ගැන මම නිහතමානීව සතුටු වෙනවා.ඔබේ පි‍්‍රයතම ගීතය?බෙග් මාස්ටර්ගේ ‘බුද්ධං සරණං ගච්ඡාමි’ඔබේ පි‍්‍රයතම ගායකයා / ගායිකාවමාක් ඇන්තනි, සෙලීන් ඩියෝන්, ආචාර්ය පණ්ඩිත් අමරදේව, ටී.එම්. ජයරත්න, සෝනි නිගම්, කයිලාෂ්, හරිහරන් වැනි ගායක ගායිකාවන්. මම මේ හැමෝගේම ටෙක්නික්ස් ෆලෝ කරනවා. මේ හැමෝගේම සමමිශ්‍රණයක් ඔස්සේ මම නිර්මාණ බිහි කරන්නේ.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av13033112</link>
    <topic>ක්‍රිකට් තරු බොලිවුඩ් තරු එකට එක්කළ I.P.L</topic>
    <author>ෆවුස් මොහොමඩ්</author>
    <content>ක්‍රිකට් තරු බොලිවුඩ් තරු එකට එක්කළ I.P.Lඅන්තර් ජාතික ක්‍රිකට් කරළියේ වැඩිම මුදල් ප්‍රමාණයක් සංසරණය වන ඉන්දියා ප්‍රිමියර් ලීග් ඕවර විස්සයි 20 ක්‍රිකට් තරගාවලිය ආරම්භ වෙන්නේ අප්‍රේල් මාසයේ 3වැනිදායි.මූලික වටයේ තරග 72කුත්, අවසන් තරගයට සුදුසුකම් ලැබීමේ තරග 2කුත්, තුන්වැනි තැනට තරගයකුත් එක්ක අවසන් මහා තරගයත් ගත්තම තරගාවලියේ මුළු තරග ගණන 76ක්. කණ්ඩායම් 9ක් තරග වදින මෙවර තරගාවලිය අවසන් වෙන්නේ ලබන මැයි මාසයේ 26 වැනිදායි.2008 වසරේ පටන්ගත්ත ඉන්දියා ප්‍රිමියර් ලීග් එහෙමත් නැත්නම් අයි.පී.එල්. තරගාවලිය මෙවර පැවත්වෙන්නේ 6වැනි වතාවටයි. මෙහි සමාරම්භක උත්සවය 2වැනිදා රාත්‍රී 7.30ට කල්කටා නුවර සුප්‍රකට ඊඩ්න් ගාඩ්න්ස් පිටියේදි පැවැත්වෙනවා.සමාරම්භක උත්සවය හැඩගන්වන්නට බොලිවුඩ් තිරයේ රජු ෂා රුක් ඛාන් එක්වීමට නියමිත ඔහු අයි.පී.එල්.තරගාවලියට සහභාගිවන කල්කටා නයිට් රයිඩර්ස් පිලේ සම හිමිකරු ද වෙනවා.ෂා රුක් ඛාන් සමග සමාරම්භක උත්සවය වර්ණවත් කරන්න බොලිවුඩයේ සුරූපි නිළි කත්රිනා කයිෆ් හා බටහිර සංගීත ලෝකයේ ජනප්‍රියතම රැප් ගායකයකු වන පිට්බෝල් එක්වී සිටිනවා.එනිසා මෙවර අයි.පී.එල්. තරගාවලියේ සමාරම්භක උත්සවයට පෙර නොවූ විරූ ආකාරයේ ප්‍රේක්ෂක සංඛ්‍යාවක් සාක්ෂිකරුවන් වේවි කියලයි තරග සංවිධායකයන් කියන්නේ.අයි.පී.එල්. තරගාවලිය වාගෙම එහි ක්‍රීඩක වෙන්දේසියත් වැඩිදෙනාගේ අවධානයට ලක්වූවක්. මෙවර ක්‍රීඩක වෙන්දේසියේ විශේෂත්වයක් වෙන්නේ ඔස්ට්‍රේලියාවේ තුන් ඉරියව් ක්‍රීඩක ග්ලෙන් මැක්ස්වෙල් අමෙරිකානු ඩොලර් මිලයනයකට මුම්බායි ඉන්දියන්ස් පිල මිලට ගැනීමයි.එය මෙවර ක්‍රීඩක වෙන්දේසියේදි වැඩිම ලන්සුව වුණා. වෙන්දේසියට සිටි ක්‍රීඩකයන් 108 දෙනා අතර ශ්‍රී ලංකාවේ ක්‍රීඩකයන් 12ක් සිටියා.ඒ අතරේ වැඩිම ලන්සුවක් හිමි ක්‍රීඩකයා වුණේ අජන්ත මෙන්ඩිස්. ඔහු අමෙරිකානු ඩොලර් හත්ලක්ෂ විසිපන්දහසකට මිලට ගත්තේ කල්කටා නයිට් රයිඩර්ස් පිලයි.ඒ හැරුණාම මුත්තයියා මුරලිදරන්, කුමාර් සංගක්කාර, මහේල ජයවර්ධන, තිලකරත්න ඩිල්ෂාන්, ලසිත් මාලිංග, ඇන්ජෙලෝ මැතිව්ස්, ජීවන් මෙන්ඩිස්, නුවන් කුලසේකර,තිසර පෙරේරා, සචිත්‍ර සේනානායක හා අකිල ධනංජය එහෙමත් ඉන්නවා.එතෙක් මෙතෙක් අයි.පී.එල්. තරග ඉතිහාසයේ වැඩිම කඩුලු ලාභියා වෙන්නේ ලසිත් මාලිංග. ඔහු තරග 56කදී කඩුලු 83ක් දවාගෙන තිබෙනවා. ඒ නිසා ඔහු දිගටම නියෝජනය කළ මුම්බායි ඉන්ඩියන්ස් පිල ඔහු වෙන්දේසියට නොතබාම අරගත්තා.අයි.පී.එල්. තරගාවලිය ක්‍රීඩාලෝලින් අතරේ මෙන්ම බොලිවුඩ් නළු නිළියන් අතරත් එකසේ ජනප්‍රියයි. ඊට හේතුව තරගාවලියට එක්වී සිටින ඇතැම් කණ්ඩායම්වල හිමිකාරකත්වය නළු නිළියන් අත තිබීමයි.ෂාරුක් ඛාන් හා ජුහී චවුලා කල්කටා නයිට් රයිඩර්ස් කණ්ඩායමේ හිමිකරුවෝ වෙද්දී ප්‍රීති සින්තා කිංග්ස් පන්ජාබ් කණ්ඩායමේ සම හිමිකාරකත්වය දරනවා.ඒ වගේම ශිල්පා ශෙට්ටි රාජස්තාන් රෝයල්ස් පිලේ සම හිමිකාරියයි. මේ නළු නිළියන්ට වඩාත් සමීප සෙසු නළු නිළියනුත් කණ්ඩායම් දිරිගන්වන්න පිටියට එන නිසා අයි.පී.එල්. තරගාවලිය ක්‍රිකට් පිටියයි, බොලිවුඩයයි එකට එක්වුණු තරගාවලියක් ලෙස සැලකෙනවා.වසර 5ක් ගතවුණු අයි.පී.එල්. තරග ඉතිහාසයේ රසමුසුතැන් වාගෙම අමතක නොවන ආන්දෝලනයකට තුඩුදුන් සිදුවීම් අප්‍රමාණයි.ඒ අතර කැපී පෙනෙන සිදුවීම වූයේ මීට වසර 2කට පෙර පැවැති තරගාවලියේ දී හර්බජන් සිං වේගපන්දු යවන ක්‍රීඩක ශ්‍රීසාන්ත්ට කනේ පහරක් එල්ල කිරීමයි. මතභේදයට ලක්වුණු මේ සිදුවීමෙන් පස්සේ හර්බජන්ට අයි.පී.එල්.තරග 11ක් තහනම් කළා.ඒ වගේම කල්කටා නයිට් රයිඩර්ස් හා කිංග්ස් පන්ජාබ් කණ්ඩායම අතර තරගයක් පැවැත්වෙද්දී දෙපිලේ සමහිමිකාරයන් වූ ෂා රුක් ඛාන් හා ප්‍රීති සින්තා අතර උණුසුම් වචන හුවමාරුවක් සිදුවුණා.ප්‍රීති සින්තා එය සැහැල්ලුවට ගත්තත් ෂා රුක් ඛාන් නම් සෑහෙන්න බරපතළ විදිහටයි ඒ ගැන හිතුවේ. ඒකට හේතුව ඔහු ඒ තරමටම ක්‍රීඩාවටත් තම කණ්ඩායමටත් ඇලුම් කිරීමයි.කොහොමත් ෂා රුක් ඛාන් කුකුල් කේන්ති කාරයෙක් කියලා බොලිවුඩයේ හැමෝම දන්නවා. ඔහු පසුගිය අයි.පී.එල්. තරගාවලිය අතරතුරදී ආරක්ෂක නිලධාරියකුට පහරදීමටත් සුදානම් වුණා. කොහොමවුණත් ෂා රුක්ගේ ප්‍රතිරූපයට එය බලවත් හානියක් වුණා.ඔහු ඒ මොහොතේ අධික ලෙස බීමත්ව සිටි බවත් වාර්තා වුණා. ඒ සිදුවීමෙන් පස්සේ ෂා රුක් ඛාන් සහභාගි වන තරගවල ආරක්ෂාව වැඩි කරලා තිබුණා. හැබැයි ඒ ඔහුගේ ආරක්ෂාවට නම් නෙවෙයි. ඔහුගේ පහරදීම්වලට මුහුණදෙන ආරක්ෂක නිලධාරීන්ගේ ආරක්ෂාවටයි.තවත් අවස්ථාවක දී ෂා රුක්ගේ සමීපතම හිතවතියක් වන කත්රිනා කයිෆ් ඔහුගේ ප්‍රතිවාදී කණ්ඩායමක් වන රෝයල් චැලෙන්ජර්ස් බැංග්ලෝර් පිලේ ජයග්‍රහණය වෙනුවෙන් ඔවුන්ගේ කණ්ඩායම දිරිගන්වන්නියන් සමග නර්තනයේ යෙදීම හේතුවෙන් ෂා රුක් ඇයට හොඳටෝම බැණ වැදී තිබුණා.දෙන්නා ටික කාලයක් විරසක වෙන්නත් ඕක හේතුවක් වුණාලු. කොහොමවුනත් තරහවෙලා ඉන්න නළු නිළියන්ට යාළුවෙන්නත්, යාළුවෙලා ඉන්න නළු නිළියන්ට තරහවෙන්නත් අයි.පී.එල්.තරගාවලිය ඉවහල් වුණු බව නම් බොලිවුඩ් තිරයේ හැමෝම දන්නවා.නළු නිළියන් විතරක් නෙවේ. ලෝ පතළ ක්‍රිකට් ක්‍රීඩකයන් අතරත් ඉඳහිට ඇතිවන විරසකය මකා දමන්න අයි.පී.එල්. ඉවහල් වී තිබෙනවා. අන්තර් ජාතික ක්‍රීඩකයන් වැඩි දෙනකු තරගාවලියට සහභාගිවීම ඉන්දියාවේ නවක ක්‍රීඩකයන්ටත් හොඳ අත්දැකීමක්.ඒ වගේම ලෝක ප්‍රකට ක්‍රීඩකයන් සමග සමීප සම්බන්ධතා ඇති කරගන්න බලාගෙන ඉන්න බොලිවුඩයේ සරාගී නිළියන්ට අයි.පී.එල්. තරම් සැණකෙළියක් තවත් නම් නෑ.ඉතින් මෙවර තරගාවලියේ සිද්ධවෙන්නේ මොකක්ද කියලා අපි අප්‍රේල් 3 වැනිදා ඉඳලා බලමු.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av13033113</link>
    <topic>උබෙර්තෝ පසොලිනි ගේ STILL LIFE</topic>
    <author/>
    <content>උබෙර්තෝ පසොලිනි ගේ STILL LIFEමෙයට සති දෙකකට පමණ පෙර මට විද්‍යුත් තැපෑලක් ලැබුණේය. ඒ Red Wave චිත්‍රපට සමාගමේ සේරි හියුස් ගෙනි.උබෙර්තෝ පසෝලිනි අධ්‍යක්ෂණය කළ “මචං” චිත්‍රපටය ජාත්‍යන්තර සිනමා උත්සවයන්ට ගෙන යාමට මා දුන් සහයෝගය නැවතත් අගය කරමින් උබෙර්තෝ ගේ අලුත්ම චිත්‍රපටය Still Life  නැරඹීමට කැමැතිදැයි අසමිනි. මගේ පිළිතුර මත දින කීපයක් ඇතුළත එහි තැටියක් මා වෙත එවනු ලැබිණි.පසු දිනෙක මම එය නැරඹුවෙමි. එම චිත්‍රපටය මා ඉතා දැඩි ලෙස සසල කළේය. “මචං” (2008) චිත්‍රපටයට පසු ඔහු අධ්‍යක්ෂණය කළ චිත්‍රපටය Still Life  (2012) ය.චිත්‍රපටයට යොදා ඇති සිරස්තලය සමස්ත චිත්‍රපටයෙන්ම හැඟවෙන ජීවිතයේ නිශ්චල, ස්ථායී, හරසුන්, හුදෙකලා භාවය හකුළුවා දක්වන පිණ්ඩාර්ථයක් වැන්න.මේ චිත්‍රපටයේ කතා නායකයා වන ජෝන් මේ සේවය කරන්නේ කාත් කවුරුත් නැතිව හුදෙකලාව මිය යන පුද්ගලයන්ගේ ආසන්නතම ඥාතීන් කවුරුන්දැයි සොයා බැලීම සඳහා කටයුතු කරනු ලබන කාර්යාලයකය.මෙලෙස මිය යන පුද්ගලයන් ගේ දේහය භාර ගැනීමට කෙනෙක් නොමැති නම් මෘත දේහය දේවස්ථානයට ගෙන එනු ලබන අතර අවමංගල්‍ය මෙහෙයට සහභාගිවන්නේ පූජකතුමා හා මෙහි කතානායකයා පමණි.අති සුවිසල් දේවස්ථානයේ අල්තාරය අබියස මෘත දේහය තබා ඇති අතර පියතුමා ඉදිරිපස පූජාසනයේත් ජෝන් මේ පසු පස ආසනයකත් සිටිනු අප දකින්නේ ඉතා පෘථුල, විවෘත අවකාශයකදීය.කනත්තේ අවසාන කටයුතු සිදු කෙරෙන අවස්ථාවේ සිටින්නේ ද ජෝන් සහ භූමදාන කටයුතු කරනු ලබන සේවකයන් දෙදෙනා පමණි. ජෝන් තම රාජකාරිය කරනු ලබන්නේ ඉතා දැඩි කැපවීමකිනි. ඔහු ද තට්ටු නිවාසයක හුදෙකලාව ජීවත් වේ.කාත් කවුරුත් නැති පුද්ගලයකු මියගිය බව ඔහුගේ කාර්යාලයට දැනුම්දුන් විට ඔහු ඒ පුද්ගලයා ජීවත් වූ ස්ථානයට ගොස් ඔහු / ඇය සතුව තිබූ ඡායාරූප හා ලිපි ලේඛන සොයා බලා තමාගේ විමර්ශනයට අවශ්‍ය දේවල් කිසිවක් ඇත්නම් ප්‍රවේශමෙන් තම කාර්යාලයට ගෙන යයි.ඇතැම් ඡායාරූප ඔහු තම නිවෙසට ගෙන ගොස් ඇල්බමයකට ඇතුළත් කරයි. ඇතැම් විට සොයා ගනු ලබන විවිධ තොරතුරු ඔස්සේ දුර බැහැර ප්‍රදේශවලට පවා ගොස් මියගිය අයගේ ඥාතීන් ගැන විපරම් කරයි.මේ අතර එහි පාලකයෝ විසින් මෙම ඒකකය වසා දැමීමට තීරණය කර ඇති බව දන්වා සිටිති. තමා අත දැනට ඇති කටයුත්ත අවසන් වන තෙක් ඉඩ දෙන ලෙස ඔහු ඉල්ලා සිටී. මේ අතර ඔහු තොරතුරු ගවේෂණය කරන පුද්ගලයකුගේ ඥාති ස්ත්‍රියක ඔහුට හමුවෙයි.ඇය සුනඛයන් රැක බලා ගන්නා ආයතනයක් පවත්වා ගෙන යන ඔහු මෙන්ම හුදෙකලාව ජීවත් වන තැනැත්තියකි. දින කීපයක් හමුවන ඔවුන් දෙදෙනා අතර මිත්‍රත්වයක් ගොඩනැඟෙයි.මේ අතර තම කාර්යාලයේ බඩු බාහිරාදිය ක්‍රමානුකූලව අසුරා එය වසාදමයි. තමා ජීවත් කරවනු ලැබූ එකම අරමුණ ද තමාගෙන් ගිලිහී ගිය බවක් ඔහුට හැඟේ.මානසික වික්ෂිප්තභාවයකින් පසු වූ ඔහු සුනඛයන් රැක බලා ගන්නා කාන්තාව බැලීමට යාම සඳහා සුනඛයන් ගේ ඡායාරූප මුද්‍රණය කළ කෝප්ප දෙකක් ද මිලදී ගෙන පාරට බසිනවාත් සමඟ බස් රථයක හැපී මියයයි.ඔහු ගේ මෘත ශරීරය භූමදානයට පෙර දේවස්ථානයට ගෙන එයි. පියතුමා හැරෙන්නට කිසිවෙක් නැත. ඔහුගේ දේහය රැගත් අවමංගල්‍ය රථය සොහොන් පිට්ටනිය බලා යයි.එවිට අප දකින්නේ ජෝන් මේ විසින් ඥාතීන් සොයා බැලූ වෙනත් පුද්ගලයකු ගේ භූමදාන කටයුතු එම සොහොන් පිට්ටනියේම එම ඥාතීන් අබියස සිදුවීමයි.සේවකයන් දෙදෙනා ඔහුගේ මෘත දේහය භූමදාන කොට පස් දමා අවසන් කරති. ඒ සමඟම අප දකින්නේ පිරිමින් හා ස්ත්‍රීන් කීප දෙනකු ඔහුට අවසන් ගෞරව දැක්වීම සඳහා පැමිණෙන ආකාරයයි. එම දර්ශනයෙන් චිත්‍රපටය නිමාවට පත්වේ.උබෙර්තෝ ඉතාම ප්‍රවේශමෙන් සිය රූප රාමු නිර්මාණය කරයි. කැමරාව කිසි විටෙකත් ධාවනය නොවන අතර හැම සිදුවීමක්ම ස්ථායී කැමරාව ඉදිරිපිට සිදුවේ.ධාවන රූප පෙළකදී වුවද කැමරාව රඳවා ඇති ස්ථානය වෙනස් නොවේ. උබෙර්තෝ හැම ශිල්ප ක්‍රමයක්ම භාවිතා කරන්නේ සිය කතානායකයාගේ ආධ්‍යාත්මය සියුම්ව නිරාවරණය කිරීම සඳහාය. චිත්‍රපටය අවසන් වන්නේ ප්‍රේක්ෂකයා තුළ මහත් කම්පනයක් ජනිත කරමිනි.ඔහුගේ ශෛලිය අපට ජපන් සිනමාකරු යසුජිරෝ ඔසු හා ප්‍රංශ සිනමාකරු රොබට් බ්‍රෙසොන් සිහිපත් කරවයි.1957 රෝමයේ උපත ලැබූ උබෙර්තෝ පසෝලිනි සුප්‍රකට ඉතාලි සිනමාකරු ලුෂිනෝ විස්කොන්ටි ගේ ඥාතියෙකි.වෘත්තියෙන් බැංකු කරුවකු වූ ඔහු ඩේවිඩ් පුත්නම් හා රොනල්ඩ් ජොෆ් සමඟ ඔවුන්ගේ චිත්‍රපටවල කටයුතු කොට පසුව කොලොම්බියා චිත්‍රපට සමාගමට එක් විය.1994 දී ඔහු එංගලන්තයට පැමිණ Red Wave චිත්‍රපට සමාගම ආරම්භ කොට The Full Monty (1997) නමැති ප්‍රහසනාත්මක චිත්‍රපටය නිෂ්පාදනය කළේය.එය වාණිජ වශයෙන් අති සාර්ථක විය. ඔහු අධ්‍යක්ෂණය කළ පළමු චිත්‍රපටය “මචං” විය. ඉන්පසු 2012 දී Bel Ami නිෂ්පාදනය කළ ඔහු අධ්‍යක්ෂණය කළ දෙවැනි චිත්‍රපටය Still Life  ය. මෙම චිත්‍රපටය ඔහු අද යුරෝපයේ සිටින ඉතා නිර්මාණාත්මක සිනමාකරුවකු බව පෙන්නුම් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av13033117</link>
    <topic>සෙරීනාගේ පාපැදි සවාරිය</topic>
    <author>ෆවුස් මොහොමඩ්</author>
    <content>සෙරීනාගේ පාපැදි සවාරියඅන්තර් ජාතික ටෙනිස් පිටියේ අංක එකේ ක්‍රීඩිකා සෙරීනා විලියම්ස්ට පසුගියදා අකරතැබ්බයක් වුණා. ඒ අමෙරිකාවේ මියාමි නුවර පැවැති සෝනි විවෘත ටෙනිස් තරගාවලිය අතරතුරයි. එහිදී ඇගේ ආරම්භක තරගය පැවැත්වුණේ අයුමි මොරිටා සමගයි.එදා රාත්‍රී 7.00ට තරගය ආරම්භ වීමට නියමිතව තිබුණා. ඒත් මියාමි නුවර අධික රථවාහන තදබදය නිසා නැවතිලා හිටපු හෝටලයේ ඉඳලා හරි වෙලාවට පිටියට යාමට නොහැකි බව ඇය දැනසිටියා. එහෙම වුනොත් තරගයේ ජයග්‍රහණයත් ජපන් ක්‍රීඩිකාවට ලැබෙන බවත් ඇය දැනසිටියා.ඒත් වාසනාවකට ඇයට හෝටලයෙන් පාපැදියක් ලැබුණා. පාපැදියට පින්සිද්ධ වෙන්න සෙරීනා වෙලාවටත් කලින් ටෙනිස් පිටියට ගියා විතරක් නෙවී ජපන් ක්‍රීඩිකාව පරාජය කිරීමටත් සමත්වුණා.ඉන්දියාවෙන් බිහිවූ විශිෂ්ටතම ක්‍රිකට් ක්‍රීඩකයකු වූ මොහොමඩ් අසාරුදීන් පසුගියදා ලන්ඩන් නුවරත්, පැරිස් නුවරත් සංචාරයක නිරතවුණා. හැබැයි ඒ තනියෙන් නම් නෙවෙයි. ඔහුගේ අලුත්ම පෙම්වතිය සමගයි. ඇගේ නම ෂැනොන් මාරී තල්වාර්. ඔවුන් දෙදෙනා නිවාඩුව ගතකරමින් සිටින ඡායාරූපත් අන්තර් ජාලයේ පළවී තිබුණා.ඉන්දියා ජාතික කොන්ග්‍රස් පාර්ලිමේන්තු මන්ත්‍රී අසාරුදීන්ගේ හිත ගත්තු ෂැනොන් අමෙරිකාවේ ලොස් ඇන්ජලීස් නුවර අධ්‍යාපනය ලැබූ කාන්තාවක්. ඇය දැන් පදිංචි වෙලා ඉන්නේ නවදිල්ලි නුවරයි.මෝස්තර නිර්මාණ හා ඇඟලුම් කර්මාන්තයට සම්බන්ධ ව්‍යාපාරිකාවක් වන ෂැනොන් නම් කියන්නේ අසාර් ඇගේ මිතුරෙක් විතරයි කියලයි. ඒ වගේම අන්තර් ජාලයේ පළවූ ඡායාරූප පරිගණකයෙන් නිර්මාණය කළ ඒවා කියලත් ඇය කිව්වා.ඒත් නව්රින්වත්, සංගීතා බිජ්ලානිවත් දික්කසාද කරලා පසුගිය කාලයේ ලාබාල බැඩ්මින්ටන් ක්‍රීඩිකාවක් එක්ක පෙමින් බැඳී සිටි අසාර් ගැන දන්න අය නම් ෂැනොන්ගේ කතාව විශ්වාස කළේ නෑ.පසුගියදා සුප්‍රකට ඊ.එස්.පී.එන්. ක්‍රීඩා සඟරාවේ කවරය සැරසුවේ අමෙරිකාවේ විශිෂ්ටතම හිමක්‍රීඩා ශුරියක වන ලින්ඩ්සේ වොන්ගේ රුවකින්. සුරූපි ක්‍රිඩිකාවක් වන ලින්ඩ්සේගේ ඡායාරූපයේ තිබූ විශේෂත්වය වුණේ හොලිවුඩ් නිළි ෂැරොන් ස්ටෝන් ඇයගේ ‘බේසික් ඉන්ස්ටින්ක්ට්’ චිත්‍රපටයේ කාගෙත් අවධානයට ලක්වූ දෙපා හරහට දමා අසුන් ගැනීමේ ඉරියව්ව අනුගමනය කර තිබීමයි.28 හැවිරිදි ලින්ඩ්සේ හා ටයිගර් වුඩ්ස්ගේ පෙම්වතිය විදිහට පසුගියදා පළමුවරට ප්‍රසිද්ධියේ පෙනී සිටියා. එතෙක් කාලයක් කාටත් රහසක් වූ දෙදෙනාගේ ප්‍රේමය ගැන දෙන්නම මාධ්‍යයටත් සත්‍ය තොරතුරු හෙළිකළා.පාපන්දු ලෝකයේ ජනප්‍රියතම ක්‍රීඩකයා වන ආජෙන්ටිනාවේ ලයනල් මෙසී පසුගියදා අපූරු පච්චයක් තම වම්පාදයේ දණහිසට පහළින් කොටාගත් පුවතක් වාර්තා වුණා. එහි දැක්වුනේ සිඟිති දෑතක්. ඒ මැද තියාගෝ යනුවෙන් ඉංග්‍රීසි බසින් කොටා තිබුණා.තියාගෝ කියන්නේ මෙසීගේ දරු සිඟිත්තායි. ඔහු තම ආදරණීය දරු පැටවාගේ දෑත් හා නම තම පාදයේ කොටා ගත්තේ මුළු ජීවිත කාලයම දරුවා වෙනුවෙන් ක්‍රීඩා කිරීමේ බලාපොරොත්තුවෙනුයි. ‘තියාගෝ කියන්නේ මගේ මුළු ජීවිතයයි.’ මෙසී කිව්වා.කාගෙත් අවධානයට ලක්වූ මේ පච්චය පිළිබඳ කරුණු අනාවරණය වුණේ එහෙමයි.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av13033118</link>
    <topic>අල්ලපු රටේ අපූරු මිනිස්සු</topic>
    <author/>
    <content>අල්ලපු රටේ අපූරු මිනිස්සුපසුගියදා ඉන්දියාවේ අග්‍රාහි පැවැති සාර්ක් සාහිත්‍ය සමුළුව පසුපස සිටින්නේ අජිත් කවුර් නමැති අයෝමය ගැහැනියයි. ඇය ප්‍රකට ලේඛිකාවකි. සමාජ ක්‍රියාකාරිණියකි. අජිත්ගේ දියණිය අර්පනා ඉහළ මිලක් ලබන චිත්‍ර ශිල්පිනියකි.අජිත් කවුර් සාක් සාහිත්‍ය උලෙළට විය පැහැදම් කරන්නේ දියණියන්ගෙන් ඉල්ලා ගන්නා මුදල් බව ප්‍රසිද්ධ රහසකි. අනෙක් අතට එය උලෙළේ ස්වාධීනත්වය ආරක්ෂා කරගැනීමකි. ඉන්දියාවත් – පකිස්ථානයත් විරසකව සිටි කාලයකදී ඇය පකිස්ථානයේ ලේඛක සමුළුවක් පැවැත්වීමට සමත් වූයේත් ඇයට ස්වාධීනව ලේඛිකාවක ලෙස තිබූ පිළිගැනීම නිසාය.කුෂ්වාන්ත් සිං ද ඉන්දියාවේ සිටින තවත් සුන්දර චරිතයකි. කලකට ඉහත අජිත් කවුර් තරුණිය කුෂ්වාන්ත්ගේ ඇරැයුමකින් ඔහු හමුවීමට යයි.ඇය නිවෙසට ගොඩවන විට කුෂ්වාන්ත් කුඩා පොතක යමක් සටහන් කරමින් සිටී. ඔහු අසල කුඩා ටීපෝවක් මත සැඳෑ අහසේ දම් පැහැයෙන් යුත් අඩක් හිස්වූ මධු බඳුනකි. අජිත් සාදරයෙන් පිළිගන්නා කුෂ්වාන්ත් ඇයට අසුන් පනවා ආචාරශීලී ලෙස මෙසේ විමසයි.”ඔබ යමක් පානය කරනවාද? රම් ඩිංගක් එහෙම?””නෑ. මට තාම එහෙම පුරුදු නැහැ””මොනවා පුරුදු වෙන්නද.. අඩියක් ගහන්නෙ නැතුව ඔබ මේ තරම් ප්‍රබල කතා ලියන්නෙ කොහොමද?”කුෂ්වාන්ත් එසේ අසමින් සිනාසෙයි.අජිත් කවුර්ගේ ප්‍රබල කතා, සිංහල පාඨකයාට නුහුරුය. ඇය ගැන කෙටි හැඳින්වීමක් හෝ දැකගත හැකිවූයේ නීල් විජේරත්නගේ ‘ඉන්දියානු පොත්’ රාක්කයෙනි. (පසුව ඔහු එය ‘කේරළ නළඟන’ට එක්කර තිබුණි.) ඔහු ඇයගේ කෙටිකතාවක් ද සිංහලට නැඟුවේය. එය හැරුණු විට අජිත් කවුර්ගේ කෘතියක් සිංහලට පරිවර්තනය වූ බවක් දැනගන්නට නැත. “හිස හැරුණු අතේ..” වැනි අරුතක් දිය හැකි “කානා බදෝෂ්” ඇයගේ ජීවිත කතාවයි. 1986 දී එය සාහිත්‍ය ඇකඩමි සම්මානයට පාත්‍ර විය.පසු කලෙක ඇය සඳහන් කර ඇති අන්දමට, කුෂ්වාන්ත් සිං, ලොකුවට කතා කළත් ස්වභාවයෙන් ලජ්ජාශීලී පුද්ගලයෙකි.”ඒ කාලේ මා ගත කළේ තනිකඩ, අහිගුණ්ඨික ජීවිතයක්. කුෂ්වාන්ත් යන්තමට හෝ උනන්දුවක් පෙන්නුවා නම් මා නිසැකවම ඔහු හා පෙමින් බැඳෙන්නට තිබුණා.”රෝහිණී සිං සංස්කරණය කළ “කුෂ්වාන්ත් සිං නමැති මිනිසා’ නම් වූ කෘතිය සඳහා අජිත් කවුර් ලියූ ඉහත ලිපිය ඇගේ සිතුම් පැතුම්වල එක්තරා පැතිකඩක් නිරූපණය කරන්නක් ලෙස සැලකිය හැකි යැයි නීල් විජේරත්න පවසයි.කුෂ්වාන්ත් සිංගේ පතපොත සමඟ අවුරුදු පනහකටත් වැඩි කලක් ගත කර ඇති සමරසිංහ ගුණසේකර පසුගිය වසරේ ඔහු පිළිබඳව අගනා ග්‍රන්ථයක් ලියා පළ කළේය. “අල්ලපු රටේ අපූරු මිනිසා - කුෂ්වාන්ත් සිං” යන ග්‍රන්ථ නාමයට යටින් “මට අනූහතයි, ඒත් මම හරිම සතුටෙන්” යනුවෙන් උප ශීර්ෂයක් ද වෙයි. කුෂ්වාන්ත්ගේ සාහිත්‍ය ගැන මෙන් ම ඔහුගේ ජීවන දැක්ම ගැන ද, ගුණසේකර කුතුහලාත්මක හා රසාලිප්ත විවරණයක යෙදෙයි.කාමය, විස්කි හා ශිෂ්‍යත්ව‘ (ඉඥය, ඉජධබජඩ &amp; ඉජඩධතධපඵඩඪනඵ) යනු කුෂ්වාන්ත්ගේ ආන්දෝලනාත්මක කෘතියකි. ඊට ඇතුළත් ඔහු ලියූ විවිධ ලිපි තුළින් විවිධ විෂයයන් සාකච්ඡා කෙරෙයි. එහි එක් තැනක කුෂ්වාන්ත් මෙසේ කියයි. (එය අජිත් කවුර්ට දුන් පිළිතුරක් බඳුය.)”...මා බේබද්දෙක් නම් නොවේ. පසුගිය පනස් අවුරුද්දේම මා මත්පැන් බිවූ බව නම් ඇත්තකි. ඒත් මම කවදාවත් වෙරිමරගාතේ නොහැසුරුණෙමි. තවත් සමහර පිරිමින්ගේ ජීවිතවලට ඇතුළුවුණු විදිහටම සමහර ගැහැනු මගේ ජීවිතයට ද ඇතුළු වූහ. එකී ගැහැනුන් සමඟ සමීපව ඇසුරු කිරීමට ලැබුණු නිදහස නොමනා ලෙස පාවිච්චි කොට කිසිම ගැහැනියකගේ ඇනුම්පදයක් නොඇසුවෙමි. කම්මුල් පාරක් නොකෑවෙමි.ඇත්තම කිව්වොත් මා ගැහැනුන්ගේ සමාගම පතනවාට වඩා වැඩියෙන් සිදුවූයේ ගැහැනු මගේ ඇසුරට වැටීමයි. මක් නිසාද යත් මම හොඳ ඇහුම්කන් දෙන්නෙක්මි. ප්‍රශංසාවක් පිරිනැමිය යුතු තැනකදි ප්‍රශංසා කිරීමටත්, අගය කිරීමට ඕනෑ තැන කිසිම පැකිලීමක් මසුරුකමක් නොදක්වන්නෙමි. ගැහැනුන් අතර මා යම්කිසි තරමකට ජනප්‍රිය වී ඇත්නම් එයට හේතුවූයේ මාගේ මේ ගුණාංග දෙක යැයි සිතමි.”කුෂ්වාන්ත් සිං කතාබහේදී පමණක් නොව ලිවීමෙහිදී ද “මුඛරියෙකි”! ඔහු ලියන දෙය පරිවර්තනය කරන්නෙකු ද ඒ මුඛරි බස අල්ලා ගත යුතුය. දක්ෂ පරිවර්තකයකු වන සමරසිංහ ගුණසේකරට ද ඒ හපන්කම කළ හැකි බව “අල්ලපු රටේ අපූරු මිනිසා” අපට කියයි.කුෂ්වාන්ත්, ‘ද හින්දුස්ථානි (ටයිම්ස්)’ පුවත්පතේ සංස්කාරක වශයෙන් කටයුතු කළේය. ඔහුගේ පස් අවුරුදු ගිවිසුම අවසන් වීමට ආසන්න වෙද්දී, ආයතන ප්‍රධානියා වන කේ.කේ.බිර්ලා මෙසේ අසයි.”ඔබ විශ්‍රාම යන්න හිතන්නේ නැද්ද?””කනත්තට ගියදාට තමයි මම විශ්‍රාම යන්නෙ”කුෂ්වාන්ත් සිංට දැන් 97කි. ඔහු තවමත් වැඩ කරයි. සතුටින් කල් ගෙවයි. අජිත් කොවුර් ගැන නොදන්නා නමුදු සිංහල පාඨකයෝ කුෂ්වාන්ත් සිං හඳුනති. ඔවුන්ගෙන් බොහෝ දෙනෙක් කුෂ්වාන්ත් සමඟ “පකිස්ථානයට යන අන්තිම දුම්රියේ” ගමන් කොට ඇති බැවිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av13033119</link>
    <topic>චිත්‍රපට සංස්ථා සභාපතිකමට අසෝක සේරසිංහ සුදුසු නැහැ</topic>
    <author>හේමාලි විජේරත්න</author>
    <content>චිත්‍රපට සංස්ථා සභාපතිකමට අසෝක සේරසිංහ සුදුසු නැහැආචාර්ය සෝමරත්න දිසානායක*සංස්ථාව තීරණය කළ පිටපත් 35 නිකුත් කිරීමේ ක්‍රමවේදයට ඔබ විරුද්ධ වුණේ ඇයි?දැන් මගේ චිත්‍රපට ගත්තොත් ‘සරෝජා’ සිට ‘කුසපබා’ දක්වා ගත්තොත් හැම චිත්‍රපටයකටම විශාල ප්‍රේක්ෂක ඉල්ලීමක් තිබුණා. ඒ කාලේ පිටපත්වල සීමාසහිත බවක් තිබුණේ නෑ. අපි සිනමාවේ සම්ප්‍රදායක් හැටියට පුරුදුවෙලා හිටියා පිටපත් 15, 20, 25 ක් ගහන්න. නිෂ්පාදකයා වැය කරන ප්‍රමාණය අනුව.නමුත් අපි හිතුවා අපේ චිත්‍රපටවලට තිබෙන ඉල්ලුම නිසා අපි එකවර ලංකාව පුරාම ආවරණය වන විදියට, ලංකාවේ දුර බැහැර සිටින ප්‍රේක්ෂකයාටත් සාධාරණයක් වන විදියට අපේ පිටපත් දුර බැහැර ප්‍රදේශවලටත් මුදා හැරිය යුතුයි කියලා.ඒක අපි ගන්න අවදානමක්. අපි වැඩිපුර පිටපත් ගහනවා කියන්නේ වැඩිපුර වියදම් කිරීමක්. එක පිටපතකට ලක්ෂ දෙකහමාරක් විතර අපි වැඩිපුර වියදම් කරනවා. එහෙම ගහල පිටපත් වැඩිපුර දුන්නම ලංකාව පුරාම ප්‍රේක්ෂකයෝ ඒක බලනවා.ඒ වගේම තමයි සිනමාව අර්බුදයකට මුහුණ දීලා තිබුණා 90 දශකයේ සහ 2000 මුල හරියෙදි. සිනමා ශාලා වැහෙන්න ගත්තා. සිනමා ශාලාවලට මිනිස්සු ආවේ නෑ. සිනමාව ප්‍රතික්ෂේප වෙමින් පැවතුණා.ඔවුන්ට රසවිඳින්න පුළුවන් චිත්‍රපට ප්‍රමාණවත් ලෙසින් නිෂ්පාදනය නොවුණු නිසයි එහෙම වුණේ. නමුත් මගේ චිත්‍රපට රැල්ල ආවට පස්සේ මම තනිකරලා කතා කරනවා නෙමෙයි.මගේ චිත්‍රපට සමඟ තවත් ආකර්ෂණීය චිත්‍රපට හදපු නිර්මාණ කරුවෝ පිරිසක් හිටියා. අන්න ඔවුන්ගේ චිත්‍රපට බලන්න ප්‍රේකෂකයෝ ආපසු සිනමා ශාලාවලට එන්න පටන් ගත්තා. එතකොට අර වහල තිබුණ චිත්‍රපට ශාලා ඇරියා. අලුතින් සිනමා ශාලා පටන් ගත්තා.සිනමාවේ ප්‍රබෝධයක් ඇතිවුණා. අපේ චිත්‍රපටවලට සෙනඟ ආකර්ෂණය වෙනකොට, බෙදා හැරීමේ සිනමා මණ්ඩල අපේ චිත්‍රපට ඉල්ලනකොට ආකර්ෂණයක් නොමැති චිත්‍රපට හදන අයට පොඩි මදි පාඩුවක් වෙනවා.ඒකට අපිට කරන්න දෙයක් නෑ. ඔවුන්ගේ ඊර්ෂ්‍යාවට අපි ලක්වෙනවා. ඒ නිසා ඔවුන් තමයි එකතුවෙලා නීතියක් ගේන්නේ ජනපි‍්‍රය චිත්‍රපටවල පිටපත් ගාණ සීමා කළ යුතුයි කියලා.ඔවුන් චිත්‍රපට සංස්ථාවේ සභාපති සහ අනෙකුත් බලධාරින් කැමැති කරවාගෙන තීරණයකට ආවා. මුලින් සභාපති අපෙන් විමසා සිටියා මේ ගැන. අපි ඒකට කොහෙත්ම කැමැති වුණේ නෑ. නමුත් සභාපති ඒකපාර්ශ්වීයව කන්දීමෙන් ඒ තීන්දුව ගත්තා. දැන් අපි කියා සිටින්නේ මේ පිටපත් 35 සීමාව කියන්නේ අර ප්‍රබෝධයෙන් නැඟී සිටි සිනමාව යළි පරිහානිය කරා යොමු කිරීමක් කියලයි. මම කියනව විතරක් නොවෙයි මට ඒක සනාථ කරන්නත් පුළුවන් ඒක එහෙම වෙනවයි කියලා.*නමුත් ඔබට ප්‍රතිවිරුද්ධ අදහස් දරන බහුතරයක් කියා සිටින්නේ පිටපත් 50 සීමාවට ගියොත් මෙය කිහිපදෙනෙකුට පමණක් සීමාවෙනවා. චිත්‍රපට ප්‍රදර්ශන පෝලිම දික්වෙනවා. එවැනි විශාල පිටපත් ප්‍රමාණයක් නිකුත් කරන්නට ප්‍රමාණවත් සිනමා ශාලා අපට නැති නිසා බහුතරයක් සිනමා නිර්මාණකරුවන්ට ඉන් අසාධාරණයක් සිදුවන බවයි.පෝලිම දික්වෙනවා කියන්නේ දැනට අවුරුදු ගණනාවකට පෙර හදපු චිත්‍රපට තවමත් ප්‍රදර්ශනය නොවීම නිසානේ. අපි පොඩ්ඩක් විමසලා බලන්න ඕන ඇයි එහෙම වෙන්නේ කියලා. මම චිත්‍රපටයක් හදලා සිනමා ශාලාවකට හෝ මණ්ඩලයට දෙන්නත් ඔවුන් ඒක ගන්නත්, අර අනෙක් කෙනාගේ චිත්‍රපටය නොගන්නත් හේතුව මොකක් ද? ඒ චිත්‍රපටයේ අන්තර්ගතයේ තිබෙන කුමක් හෝ අඩුපාඩුවක් වෙන්න පුළුවන්.දුර්වල, අවර ගණයේ, මහජන ඉල්ලුමක් නැති නිර්මාණ හදපුවම කාගේද වැරැද්ද? ඒක විකිණෙන්නේ නැතිකොට අර විකිණෙන බඩුහදපු නිර්මාණකරුවද වැරදි? අපි කියලා නෑනේ කාටවත් හොඳ චිත්‍රපට හදන්න එපා. ජනපි‍්‍රය චිත්‍රපට හදන්න එපා කියලා. ඕන කෙනෙකුට විවෘතයි. මේක තරගයක්.මෙතන තියෙන්නේ ඊර්ෂ්‍යාවක්. අපි කියන්නේ නෑ අහවල් අයගේ චිත්‍රපටවලට වැඩි සැලකිලි දෙන්න කියලා. අපි කියන්නේ සමස්තයක් හැටියට විවෘතව තියන්න. කැමැති කෙනෙක් ආකර්ෂණීය චිත්‍රපට හදන්න. තමන්ගේ චිත්‍රපටයට ආකර්ෂණයක් තිබෙනවා නම් ඒක යනවා. දුවන්නේ නැතිනම් ඒකට වෙන කරන්න දෙයක්නෑ. ඒක ඒ අයගේ අසාර්ථකත්වය.*එතකොට මේ ප්‍රශ්නය නිසා වසරකට ප්‍රදර්ශනය වන චිත්‍රපට ප්‍රමාණය සීමා සහිත වීම සහ පෝලිම දිග්ගැසීම ගැන ඔබ මොනවද කියන්නේ?පෝලිම දිග්ගැස්සවීමේ ප්‍රශ්නයක් තාම වෙලා නෑ. අපි 2000 දශකය ගත්තොත් මේ ටිකට ජනපි‍්‍රයයි කියන බැඳගෙන දුවන, දින සියය ඉක්මවන, පිටපත් 35 ට වැඩිය මුද්‍රණය කරන මෙවැනි චිත්‍රපට අවුරුද්දට එකක් නැතිනම් දෙකක් හැදෙන්නේ. දවස් 365 ක් අවුරුද්දට තිබෙනවා. අපිට සිනමා ශාලා එකසිය පනස් ගණනක් තිබෙනවා. එකසිය පනස් ගණනේම දවස් තුන්සිය හැටපහේම ඔය කියන ජනපි‍්‍රය චිත්‍රපට දුවන්නේ නෑ. ඒ අතරතුර ඉඩ තිබෙනවා. ඒ ඉඩතියෙන තැන්වලට ඔවුන්ට යන්න පුළුවන්.*ඔය කියන අර්බුදයට තමයි චිත්‍රපට සංස්ථාව සහ ඔබ අතර ප්‍රතිවිරුද්ධ අදහස් ඇති වුණේ?ඔව්. ඔය චක්‍රලේඛය පිට කරන්නේ සභාපතිගේ අස්සනින්. අපි දන්නේ නෑ ඒක කාගේ යෝජනාවක් ද කොහෙන් පටන් ගත්තද කියලා. සභාපතිගේ අස්සනින් චක්‍රලේඛයක් යවනකොට අපි ඇඟිල්ල දික් කරන්නේ සභාපතිට. අපි ඔහුට එහි ආදීනව පැහැදිලි කරලා මේක කරන්න එපා කියලා කිවුවා.ඊට කලින් පහුගිය අගෝස්තු මාසේ එයා දැන්වීමක් දාලා පුවත්පත්වල තිබුණ මෙහෙම කරන්න අදහසක් තිබෙනවා. අදහස් දක්වන්න කියලා. අපි ඒකටත් අදහස් දැක්වූවා. මම සිනමා නිර්මාණ සංසදයේ සභාපති හැටියට අදහස් දැක්වුවා. සිනමා මණ්ඩල පහෙන් හතරක් ම අදහස් දක්වලා තිබුණා. මේක කරන්න එපා කියලා.ඒ කිසි කෙනෙකුට කන්දීමක් කරලා නෑ. එයා කන්දීලා තියෙන්නේ ආකර්ෂණීය නොවන චිත්‍රපට හදන පිරිසකට පමණයි. මම කියන්නේ වර්තමාන සභාපතිතුමාගේ මේ චක්‍රලේඛය නිසා සිනමාවට සිදුවන්නේ අයහපතක් බවයි. අපේ රටේ ඈත දුෂ්කර ප්‍රදේශවල සිටින සිනමා ප්‍රේක්ෂකයින්ගේ අයිතිවාසිකම් උල්ලංඝනය කරනවා මේ නිසා.*චිත්‍රපට සංස්ථා සභාපතිවරයා සහ ඔබ දැන් ඉන්නේ ප්‍රතිවිරුද්ධ මතවල. නමුත් ඔය සභාපතිවරයා පත්කරන්නටත් ඔබලාම නේද මහන්සි වුණේ?අපේ දේශපාලන ජයග්‍රහණය පසුව එක එක්කෙනා තනතුරු ඉල්ලා සිටියා. නමුත් මගේ එහෙම ඉල්ලීමක් තිබුණේ නෑ. මම වැඩ කලේ රටේ පොදු යහපත තකා. මට දුන්න තනතුරුත් මම ප්‍රතික්ෂේප කළා. නමුත් සමහරු තනතුරු බලාපොරොත්තු වුණා. එහෙම බලාපොරොත්තු වන විට ඒවාට සුදුසුයැයි කියලා හිතෙන අය අපි නිර්දේශ කළා. අසෝක සේරසිංහ මහතාත් එවැනි නිර්දේශයක්.ඔහු වෘත්තියෙන් නීතිඥයෙක්. සිනමාවට කෙසේ වෙතත් වේදිකා නාට්‍යවලට හා ටෙලිනාට්‍යවලට සම්බන්ධ වෙලා හිටියා. අපිට හිතුණා ඔහු නිර්දේශ කළ යුතුයි කියලා. ඒ නිසා අපි දුන්න ලැයිස්තුවේ චිත්‍රපට සංස්ථා සභාපති ධුරයට ඔහුගේ නම අපි නිර්දේශ කළා. නමුත් අද අපිට පේනවා ඔහු සිනමා ක්ෂේත්‍රයේ පරිහානියට වැඩ කරනවා. ඔහු ඒ තනතුරට, නායකත්වයට සුදුසු කෙනෙක් නොවෙයි කියලා.*ඉදිරියට චිත්‍රපට ප්‍රදර්ශනය වෙන්නේ රැඟුම් පාලක මණ්ඩලයේ අනුමැතිය ලැබූ පිළිවෙළට නේද?රැඟුම් පාලක මණ්ඩලයේ සහතිකයේ පිළිවෙළට පෙන්වන්න කියලා චිත්‍රපට සංස්ථාව නියෝගයක් කළාට සභාපතිවරයා දන්නම දෙයක් තමයි චිත්‍රපට බෙදාහැරීම පුද්ගලීකරණය වී තිබීම. ඒ නිසා රජයට බලපෑම් කරන්න බෑ පෞද්ගලික බෙදාහැරීම් මණ්ඩලවලට ඔබලා මේ ක්‍රමය අනුගමනය කළ යුතුයි කියලා.*ඔබ පෝලිමෙන් පනිනවා කියලා තමයි බොහෝ දෙනෙක් චෝදනා කරන්නේ?පෝලිමෙන් පනින්න පෝලිමක් තියෙන්න එපායැ. පෝලිමක් කියලා එකක් නෑ මේ ක්‍රමයට. චිත්‍රපට බෙදාහැරීම පෞද්ගලීකරණය කරලා නිසා අපි පෞද්ගලික මණ්ඩලයට ගිහින් අපි කතා කරලා අපේ චිත්‍රපටය ගැන කියලා මේ වකවානුවේ අපිට ප්‍රදර්ශනය කරන්න ඕන ඔබට පුළුවන්ද? කියලා අහලා බලලා තමයි අපි නිර්මාණය කරන්නේ.ඒ අංශයේ අයිතියක් තමයි පුළුවන්ද බැරිද කියලා කියන්න. ඒක මට විතරක් සීමා වුණ දෙයක් නොවෙයි. ඕනම නිර්මාණකරුවකුට එසේ පෞද්ගලික මණ්ඩලයට ගිහින් කතා කරලා තමන්ගේ චිත්‍රපටය දාගන්න පුළුවන්. එතකොට ඒ ගොල්ල ඇවිත් චිත්‍රපටය බලනවා. බලලා තීරණය කරනවා ගන්නවද නැත්ද කියලා. සමහර ඒවා ප්‍රතික්ෂේප වුණාම කාගෙද වැරැද්ද?*ඔවුන් කියන්නේ සියලු දෙනාටම පොදු ප්‍රතිපත්තියක් තිබිය යුතුයි කියලයි.ඔව්. එහෙම තිබිය යුතුයි තමයි. එහෙම තියෙන්න නම් පළමුවෙන්ම කරන්න ඕන පෞද්ගලීකරණය අයින් කළ යුතුයි. එහෙම කරල සියලුම සිනමා ශාලා රජයේ පාලනයට ගත යුතුයි. දැන් එතකොට ආණ්ඩුවේ නීතිය මේකයි කියලා කිව හැකියි. එහෙම කමක් නෑ. රජයේ එවැනි නීතියක් තිබෙනවා නම් අපි ඒකට බැඳී සිටිය යුතුයි.*මේ ප්‍රශ්නෙදි ඔබ වතාවක් පුවත්පත්වලට කියලා තිබුණ පිටපත් 35 ට සීමා කළොත් ඔබ සිනමාවෙන් අයින් වෙනවා කියලා. දැන් චිත්‍රපට සංස්ථාව එය ක්‍රියාත්මක කරනවා. කියූ පරිදිම ඔබ සිනමාවෙන් ඉවත් වෙනවද?ඒක මගේ මේ චණ්ඩිකමකටවත් කාටවත් පාඩමක් උගන්වන්නවත් කරපු එකක් නෙමෙයි. මම අයින්වෙන්නේ මට මේ පිටපත් 35 සීමාව යටතේ මගේ රටාවේ චිත්‍රපට මට කරන්න බෑ. මම වියදම් කරන මුදල් මට උපයාගන්න බෑ. දැනට තිබෙන වියදම් බලපුවම පළමුවැනි වටයේ පිටපත් 35 මුදාහැරලා ආදායම් ලබාගන්න බෑ.මේක මට විතරක් නෙවෙයි මෙවැනි ආකර්ෂණීය දැවැන්ත චිත්‍රපට කරන සියලු දෙනාටම කරන්න ලැබෙන්නේ නෑ. ඒ නිසා අකැමැත්තෙන් හරි ඔවුන්ට අයින් වෙන්න වෙනවා. මට හැමදාම පාඩු විඳ විඳ චිත්‍රපට කරන්න බෑනේ. මේක මහජන සේවයක් නොවෙයිනේ. ඒ නිසා මට අයින්වෙන්න වෙනවා.*චිත්‍රපට සංස්ථාවේ අධ්‍යක්ෂ මණ්ඩලයේ ඔබේ බිරියත් ඉන්නවා නේද?මගේ බිරිය ඉන්නවා. අධ්‍යක්‍ෂ මණ්ඩලයේ මොනවා වෙනවද කියලා මට වග කියන්න බෑ. ඒ ගැන තොරතුරු මම දන්නෙත් නෑ. මම එක දෙයක් දන්නවා අධ්‍යක්‍ෂ මණ්ඩලය වැරදි තීරණයක් අරන් ඒක ජන සම්මත කළොත් ඒක අපට දැනෙනවා. නමුත් මේ පිටපත් 35 සීමාව කවදාවත් අධ්‍යක්ෂ මණ්ඩලයේ කතා කරපු දෙයක් නොවෙයි. එහෙම එකක් අධ්‍යක්‍ෂ මණ්ඩලයේ කතා කරලා නෑ. කොහෙවත් වාර්තාවෙලා නෑ. අපි නම් දකින්නේ මේ තීරණය අදූරදර්ශී, සාකච්ඡාවලින් තොරව එක්තරා පිරිසක් සතුටු කරන්න ගත්ත තීරණයක් විදියට.*ඔබේ ‘සිරි පැරකුම්’ චිත්‍රපටයට මොකද වෙන්නේ. ඒක ඔබ සිතා සිටි නියමිත කාලයට තිරගත වෙනවද?’සිරි පැරකුම්’ චිත්‍රපටයට මම හිතන්නේ නෑ සභාපතිගේ චක්‍රලේඛයට අදාළයි කියලා.*එහි පිටපත් 50 ක් මුද්‍රණය කරනවද?මම දන්නේ නෑ. මම හිතාගෙන ඉන්නේ මුද්‍රණය කරනවා කියලා. මට හිතෙනවා සභාපති ඒකට විරෝධය පායි කියලා. නමුත් මම කියා සිටිනවා මම තිරගත කරනවා. මට ඒකට අයිතියක් තියනවා කියලා. මොකද මම චිත්‍රපටය හදන්න ගන්නේ අවුරුදු දෙකකට කලින්.ඒ කාලේ සැලසුම් කරනකොට මෙහෙම නියෝගයක් රටේ තිබුණේ නෑ. ඒ නිසා මම තිරගත කරන කාලය, මුදාහරින පිටපත් ගණන සහ මණ්ඩලය තීරණය කරලා තමයි මුදල් වැය කළේ. සභාපතිතුමා විරුද්ධ වුණොත් ඉන් එහාට ගොස් අධිකරණ බලයකින් හරි ඒ පිටපත් 50 මුදාහැරීමේ අයිතිය මට තියනවා කියලා මම හිතනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av13033120</link>
    <topic>2012 වසරේ  හොඳම නාට්‍යය ‘ආදරණීය සංවාදයක්’ කටුනායකදී</topic>
    <author/>
    <content>2012 වසරේ  හොඳම නාට්‍යය ‘ආදරණීය සංවාදයක්’ කටුනායකදී2013 රාජ්‍ය නාට්‍ය උලෙළේ දී 2012 වසරේ හොඳම නාට්‍යය, හොඳම අධ්‍යක්ෂණය, හොඳම ස්වීය නොවන රචනය, හොඳම නළුවා, හොඳම වේශ නිරූපණය සහ හොඳම රංගාවලෝකය සඳහා ප්‍රධාන සම්මාන 6කින් පිදුම් ලැබූ සුනිල් චන්ද්‍රසිරි ගේ ‘ආදරණීය සංවාදයක් අප්‍රේල් මස 02 වැනිදා සවස 3.30ට සහ 6.30ට කටුනායක ගුවන් හමුදා කඳවුරේ සිනෙස්ට්‍රා සිනමා ශාලාවේදී වේදිකාගතවේ.මෙම නාට්‍යයේ නිෂ්පාදන කළමනාකරණය එඩ්වඩ් චන්ද්‍රසිරිගෙනි.ඇලෙන් බදියුගේ  ’In Praise of Love’ කෞෂල්‍ය කුමාරසිංහ හා විදුර ප්‍රභාත් මුණසිංහ ‘ප්‍රේමය පසසනු වස්’ නමින් කළ පරිවර්තනය එළිදැක්වීම හා සංගීත සම්භාෂණය අප්‍රේල් මස 03 වැනිදා සවස 3.00ට රුසියන් සංස්කෘතික මධ්‍යස්ථානයේ දී පැවැත්වේ. එහිදී ආචාර්ය ප්‍රදීප් ජෙගනාදන් ආචාර්ය ජගත් වීරසිංහ, පුබුදු ජයගොඩ සහ වංගිස සුමනසේකර කෘතිය ගැන අදහස් දක්වති.ග්‍රන්ථය ඇසුරෙන් ඉසුරු කුමාරසිංහ කළ සංගීත රචනය අයිසැක් ස්මිත්, ඉෂාන්ත ජෝශප්, සමුදි සුරවීර හා උවිඳු පෙරේරා ඉදිරිපත් කරති. වැඩසටහන මෙහෙයවන්නේ ලක්මිණි සෙනෙවිරත්නය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av13033121</link>
    <topic>රෝයි පීරිස්ට ‘මා දෑසේ වේදනා’ ගයන්න තහනමක් නැහැ</topic>
    <author>රොබ්සන්</author>
    <content>රෝයි පීරිස්ට ‘මා දෑසේ වේදනා’ ගයන්න තහනමක් නැහැ- නිහාල් ගම්හේවාපසුගිය 24 වැනිදා - ‘රසඳුන’ කලාපයේ පළවූ ‘මා දෑසේ වේදනා’ ශිහාන් මිහිරංගට විකුණලා ලිපිය මඟින් රෝයි පීරිස් ඉදිරිපත් කළ චෝදනා සහ අභියෝගය සම්බන්ධයෙන් තමන් පිළිතුරු දීමෙන් වැළකී සිටින බව ප්‍රවීණ සංගීතඥ හා ගී පද රචක නිහාල් ගම්හේවා අප සමඟ පවසා සිටියි.තමා වැඩිහිටි කලාකරුවෙකු වශයෙන් අනවශ්‍ය වාද විවාද සඳහා පැටලීමට අදහස් නොකරන බව සඳහන් කළ ගම්හේවා තවදුරටත් මෙසේ ද සඳහන් කළේ ය.“ඔය ළමයා (රෝයි) ගායනා කළ ‘මා දෑසේ වේදනා’ - ‘රත්තරං ප්‍රාර්ථනා’ ගීත දෙක වගේ ම ප්‍රින්ස් උදය ප්‍රියන්ත ගායනා කළ ‘පෙම්වතුන් සිනාසේ’ ගීතයත් මම රිංගින්ටෝන්ස් සඳහා දීලා තිබෙනවා. මම ඔය හැමදේම කර තියෙන්නේ බුද්ධිමය දේපළ නීතියෙන් ලැබී තිබෙන හිමිකම් යටතේ නීත්‍යානුකූ®ලවයි.ශිහාන් මිහිරංග (“මා දෑසේ වේදනා”) සහ තීක්ෂණ අනුරාධ (“රත්තරං ප්‍රාර්ථනා”) ගීත දෙක ගැයුවේ රිංගින්ටෝන්ස් සඳහා පමණයි. මේ ගීත දෙක ගායනා කරන්න තුන් වැනි පාර්ශ්වය හැටියට ඔය ළමයා (රෝයි) ට තියෙන අයිතිය අපි තවම තහනම් කරලා නැහැ. ඊට වඩා ඕවා ගැන අපි කතා කරන්න ඕනෑ නැහැ.”“මම ජාතික තරුණ සේවා සභාවට පැමිණියේ උපදේශකවරයෙකු ලෙසයි. ඔය ළමයා (රෝයි පීරිස්) එවිට උන්නේ අභ්‍යාසලාභියෙකු ලෙසයි. මා දැන් වැඩිහිටියෙක්. ගුරු ගෝලයෝ වශයෙන් මෙන් ම කලාකරුවන් වශයෙන් ද අදහස් වලින් මෙලෙස බැණ දොඩා ඇණ කොටා ගන්න.අපහාස කරගන්න ඕනේ නැහැ අපි. ගුරුවරයෙකු ලෙස මා සිතන්නේ එහෙමයි. දිගින් දිගටම අපහාස වන අයුරින් ඒ ළමයා කටයුතු කළොත් පමණක් මං හිතාගෙන ඉන්නවා නීතිමය පියවරක් ගන්න. දැනට නීතිඥ උපදෙස් අනුව මම කටයුතු කරමින් සිටිනවා.”රොබ්සන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av13033122</link>
    <topic>ගීත ලොවේ මිහිර මැවූ පැට්රික් දෙනිපිටිය සමුගනියි!</topic>
    <author>ජෝජ් රොබ්සන් ද සිල්වා</author>
    <content>ගීත ලොවේ මිහිර මැවූ පැට්රික් දෙනිපිටිය සමුගනියි!සිහින ලොවේ මිහිර මැවූ මාලී සිනහා නඟයි ඔබයි මනාලී දසන් විදා සුර කෙල්ලක් වාගේ කෝමලි මා රඟන්න මිහිරේ...!(ගායනය - සී.ටී. ප්‍රනාන්දු) (සංගීතය - පැට්රික් දෙනිපිටිය)ගීතලෝලී සිත් ගත් ජනප්‍රිය ගීත ගණනාවක් සංගීතවත් කළ එමෙන් ම සිංහල චිත්‍රපට සංගීත අධ්‍යක්ෂවරයකු ද වූ ප්‍රතිභාපූර්ණ ජ්‍යෙෂ්ඨ සංගීතඥ පැට්රික් දෙනිපිටිය පසුගිය 23 වැනි සෙනසුරාදා සවස කැනඩාවේ දී අප අතරින් සදහට සමුගෙන ගියේ ය.1934 අගෝස්තු 11 වැනිදා මෙලොව උපත ලබා ඇති පැට්රික් “සැඟවුණ මැණික” (මොහිදින් බෙග් සමඟ) සහ ‘සැණකෙළිය’ චිත්‍රපටවල සංගීත අධ්‍යක්ෂවරයා වූ අතර ඔහු තනු නිර්මාණය කර සංගීතවත් කළ ජනප්‍රිය වූ ගීත සිය ගණනකි.සෑම නත්තල් සමයකදී ම ඇසෙන ‘පුළුන් වගේ සුදු රැවුල දිගයි’ සහ ‘සිහිල් සුළං පාවී’ වැනි ගීත මෙන් ම මිල්ටන් මල්ලවආරච්චි ගැයූ ‘ඉවුරු තලා ගංගා බැස යනවා’ - ‘රන්මසු නෑ කියා’ - ‘සඳ උතුරා ගංගාවේ’ - ‘උපුල් කොපුල්’ - ‘මා හා එදා’ - ‘සයුරු තෙරේදී’ - ‘රැයක් උපද්දා’ (සැණකෙළිය) - ‘ඉගිලෙන්නට බැහැනේ තටු ඇවිදින් නැහැනේ’ (ඇන්ජලින් ද ලැනරෝල් ගුණතිලක) - ‘අප රට සුරකින’ - ‘සුර රජිෙඳ්’ (එච්.ආර්. ජෝතිපාල) - ‘උපන්දිනේ මගෙ ළඟ හින්දා’ (ෆ්‍රෙඩී සිල්වා) - ‘රුවන් අඹර සෙමර සළන’ (ජයතිස්ස හෙට්ටිආරච්චි, රූපා ඉන්දුමතී) ‘කොමල පපා ඔමරි පපා’ (ඔහොම හොඳ ද) වැනි මධුර ගීතාවලියක මියුරු සර නිර්මාණකරුවා වූ පැට්රික් මල්ලිකා ද සිල්වා සමඟ ගැයූ ‘ගංගා යමුනා හා වුණා’ ගීතය ද කලකට ඉහත ගුවන් විදුලි ශ්‍රාවකයින්ගේ ආදරය දිනා ගත් යුග ගීතයක් විය.සිය බිරිඳ සහ දියණිය සමඟ කැනඩාවේ පදිංචිව සිටි පැට්රික් පසුගිය වකවානුවේ දී දැඩි ලෙස රෝගීව වෛද්‍ය සුරැකුම් මධ්‍යස්ථානයක නේවාසිකව ප්‍රතිකාර ලබමින් සිටියේ ය. පසුගිය 23 වැනි සෙනසුරාදා සවස (ශ්‍රී ලංකාවේ වේලාව අනුව 24 වැනි ඉරිදා උදෑසන) පැට්රික් ජීවිතයෙන් සමුගෙන ගිය අතර ඔහුගේ මෘතදේහය පිළිබඳ අවසන් කටයුතු 28 වැනි බ්‍රහස්පතින්දා කැනඩාවේ දී සිදු කිරීමට නියමිතව තිබුණි. “ආදාහනයෙන් පස්සේ සීයාගේ අළු තාත්තා (මහේෂ් දෙනිපිිටිය) ලංකාවට අරගෙන එයි” කියා පැට්රික්ගේ මිනිබිරිය වන දුලානි ‘රසඳුන’ කළ විමසුමකදී අප සමඟ පැවසුවා ය.පැට්රික් ශ්‍රී ලංකාවේ නොසිටි හෙයින් ඇතැමුන් විසින් ඔහුගේ බුද්ධිමය දේපළ, නිර්මාණ අයිතීන් කොල්ල කෑමේ නිරත වීම පිළිබඳව ඔහු වේදනාවෙන් පසු වූ අතර පැට්රික්ගේ මේ සමුගෙන යාමෙන් පසුවවත් ඒ උදෙසා සුදුසු පියවර ගැනීම මහේෂ් ඇතුළු ඔහුගේ දරුවන්ගේ වගකීම යයි අපි සිතමු.ඉවුරු තලා ගංගා බැස යනවා මහද සලා ඔබ ඉවතට යනවා...! (ගායනය - මිල්ටන් මල්ලවආරච්චි) (සංගීතය - පැට්රික් දෙනිපිටිය)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av13033123</link>
    <topic>නිම්වළල්ලෙන් ඈත්ව ගිය සිනමාකරුවා</topic>
    <author>සිසිර කුමාර වන්නිආරච්චි</author>
    <content>නිම්වළල්ලෙන් ඈත්ව ගිය සිනමාකරුවාරන්ජිත් ලාල් මියගොස් සත් වසරක්පිරීම නිමිත්තෙනි.ප්‍රවීණ චිත්‍රපට හා සංගීත අධ්‍යක්ෂවරයකු වූ රන්ජිත් ලාල් ද සිල්වා අභාවයට පත්ව පසුගිය 20 වැනි දිනට වසර 7ක් සපිරුණි. ඒ නිමිත්තෙන් කතරගම, කඳ සුරිඳුගම ශ්‍රී බෝධිරාජ විහාරස්ථානයේ දී එම විහාරාධිපති, කිරින්දේ රතනාලංකාර හිමියන්ගේ මෙහෙයවීමෙන් රන්ජිත් ලාල් ගේ එකම මලණුවන් වන ප්‍රවීණ චිත්‍රපට අධ්‍යක්ෂ නිමල් ද සිල්වා ඇතුළු ඥාති හිතමිතුරන්ගේ සහභාගිත්වයෙන් දානමය පුණ්‍යකර්මයක් සිදු කෙරිණි.මේ කෙටි සටහන ලියැවෙනුයේ ඒ නිමිත්තෙනි.පාසල් වියේ (කොළඹ ආනන්ද විදුහලේ) පටන් රන්ජිත් තුළ වූ මුල්ම කලා කෞශල්‍යය වූයේ සංගීතය යි. පියා ද සංගීතයට ළැදි අයකු නිසාවෙන් ඔහු සතුව නිවෙසේ සංගීත භාණ්ඩ කිහිපයක්ම තිබුණි. සර්පිනාව, තබ්ලාව, පියානෝව ආදී ඒවා අතරින් රන්ජිත් ගේ මුල්ම වාද්‍ය භාණ්ඩය වූයේ සර්පිනාව ය.(සත්සමුදුර’ චිත්‍රපටය නිෂ්පාදනය කළ වෛද්‍ය ලීනස් දසනායක රන්ජිත් ගේ පියාගේ කුලුපග මිත්‍රයෙක් විය. ඒ නිසාවෙන් ‘සත්සමුදුර’ චිත්‍රපටය සඳහා ඩේවිඩ් සිල්වා ද නිෂ්පාදන දායකත්වයක් ලබා දී තිබුණි.ඉන්පසුව රන්ජිත් ලාල් ‘වෙර’ නමින් මි.මී.16 වාර්තා චිත්‍රපටයක් තැනීය. එහි සංගීතය ද රන්ජිත්ගේ මය.රන්ජිත් ලාල් අධ්‍යක්ෂණය හා සංගීත අධ්‍යක්ෂණය කරමින් 1970 දී තැනූ ‘නිම් වළල්ල’ චිත්‍රපටය ඔහුගේ සිනමා දිවියේ අග්‍රඵලය යයි සිතමි. රන්ජිල් ලාල් 1975.10.01 දින සිට රජයේ චිත්‍රපට අංශයේ(ට්.ජ්.උ.) චිත්‍රපට අධ්‍යක්ෂවරයකු ලෙස පත් කරනු ලැබීය.එවක එහි ප්‍රධානියාව සිටියේ ප්‍රඥාසෝම හෙට්ටිආරච්චි මහතාය. රන්ජිත් ලාල් රජයේ චිත්‍රපට ආයතනයේ දී ප්‍රවෘත්ති වාර්තා හා කෙටි චිත්‍රපට නිර්මාණ ගණනකටම තම දායකත්වය ලබාදුන්නේය. මෙහි සුවිශේෂත්වය වූයේ ඔහු අධ්‍යක්ෂණය කළ හැම චිත්‍රපටයකම පාහේ සංගීත අධ්‍යක්ෂවරයා ද ඔහු ම වීම ය.රන්ජිත් ලාල් ජර්මනිය ඇතුළු රටවල් කිහිපයකම ශිෂ්‍යත්ව ලාභියකු ලෙස පුහුණු හා අධ්‍යයන චාරිකාවල යෙදුණි.රාජ්‍ය පරිපාලන චක්‍රලේඛ අංක 44/90 යටතේ 1991.01.29 දින සිට ඔහු රාජ්‍ය සේවයෙන් ඉල්ලා විශ්‍රාම ගියේය. ඔහු අවිවාහකයකු ලෙසින් තම දිවිය ගෙවීය.රන්ජිත් ලාල් 2006 මාර්තු 20 වැනිදා අභාවයට පත් විය. ඔහුගේ අවසන් කටයුතු පීල්ලවත්ත පොදු සුසාන භූමියේ දී සිදු කෙරුණි.අනතුරුව පීල්ලවත්ත සුරම්මාරාම විහාරස්ථානයේ ඉදිකෙරුණු රන්ජිත් ලාල් අනුස්මරණ පුස්තකාලය ඔහුගේ අභාවයෙන් තෙමස සපිරුණු 2006.06.20 වැනි දින එම විහාරස්ථානය වෙත ලබා දී තිබේ.රන්ජිත් ලාල් ද සිල්වා ගේ කුඩා කල සිට මිත්‍රයකු ද වන සුරම්මාරාමාධිපති උන්නොරුවේ අත්තදස්සි හිමිපාණන්ගේ ප්‍රධානත්වයෙන් එම සේවාව නොකඩවා අදටත් සිදු කෙරේ.සිසිර කුමාර වන්නිආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av13033124</link>
    <topic>කවුද ඒ ලන්සි ගෑනි</topic>
    <author>එඩ්වඩ් චන්ද්‍රසිරි</author>
    <content>කවුද ඒ ලන්සි ගෑනිඑච්.ඒ.පෙරේරා ලයනල් වෙන්ඩ්ට් රංග ශිල්ප ශාලිකාව බිහිකළ අතිදක්ෂ රංගන ශිල්පියෙක්. වේදිකාව, සිනමාව සහ රූපවාහිනිය කියන මාධ්‍ය තුනේම ඔහුගේ දක්ෂතා කැපී පෙනුණා.එච්.ඒ. අ.පො.ස. (උසස් පෙළ) හැදෑරුවේ කොටහේනේ නිල් වීදිය මධ්‍ය මහා විද්‍යාලයේ දී. එහිදී ඇලෝසියස් නමින් හැඳින්වුණු ඔහු ඩෙස්කුවකට තට්ටු කරමින් හින්දි ගී ගයන ගායකයකු ලෙස ප්‍රසිද්ධව සිටියා.වරක් ඔහු දාරියෝ ෆෝ ගේ නාට්‍යයක් ‘වරෙන්තු’ නමින් පරාක්‍රම නිරිඇල්ල සමඟ වේදිකාවට නිර්මාණය කළා. එහි ප්‍රධාන භූමිකාව නිරූපණය කළෙත් එච්.ඒ. මයි. එය ප්‍රකට නාට්‍ය සංවිධායකයකු වූ ජූඩ් ශ්‍රීමාල් විසින් සංවිධානය කරන ලද නාට්‍යයක්.ජූඩ් ‘වරෙන්තු’ පිටපත එහි මංගල දර්ශන දිනයේ දීම ග්‍රන්ථයක් ලෙසින් දොරට වැඩීමත් සිදුකළා. ජූඩ් ‘වරෙන්තු’ ග්‍රන්ථයේ පිටපත් 100ක් තම සහායකයකු වූ අසෝක සොයිසාට භාරදෙමින් එය ‘වරෙන්තු’ මංගල දර්ශන දිනයන්හි නාට්‍ය ශාලාවේ ප්‍රධාන දොරටුව අබියස ප්‍රදර්ශනය කොට අලෙවි කරන ලෙස උපදෙස් දුන්නා.”ජූඩ්, ඔයා මේ පොත ‘වරෙන්තු’ මංගල දර්ශන එක්කම අවුට් කරපු එක ප්‍රේක්ෂකයන්ට මාර චාන්ස් එකක් වෙනවා.” අසෝක පොත පෙරළා බලමින්ම ජූඩ්ට කිව්වා.”ඇයි.. ඇයි.. උඹ එහෙම කිව්වේ?” ජූඩ් ගොත ගසමින් ඇසුවේ කුතුහලයකින්.”නෑ... මං කියන්නෙ මේකයි. මේ නාට්‍යයෙ මේන් රෝල් එක කරන එච්.ඒ.වේදිකාවෙදි කියන දේවල් ප්‍රේක්ෂකයන්ට තේරෙනවා මදිනෙ. ඉතින් පොතක් අරගෙන ඒක පෙරළ ගත්තාම ප්‍රේක්ෂකයන්ට තේරුම් ගන්න පුළුවන්නෙ එච්.ඒ.කියන්නෙ මොනවද කියල”අසෝක එහෙම කිව්වාම ජූඩ් මොන මොනවාදෝ කියමින් අසෝකට බණින්ඩ පටන් ගත්තා.”ඔන්න ඕකනෙ මං කියන්නෙ. ඔයා මොනවා කියල බණිනවද කියල, එච්.ඒ. කියන ඒවා විතරවත් තේරෙන්නෙ නෑනෙ” අසෝක සිනාසෙමින් කිව්වා.දර්ශන කීපයකට පමණක් සීමාවුණත් ‘ගැලීලියෝ’ එච්.ඒ.ප්‍රධාන භූමිකාවෙන් දායක වූ විශිෂ්ට නාට්‍ය කෘතියක්. එම නාට්‍යය උදෙසා අයි.පී.බී. මුද්‍රණාලය විසින් මුද්‍රණය කරන ලද අපූරු පෝස්ටරයක් එම මුද්‍රණාලයේ ප්‍රදර්ශනය කර තිබුණා. එය ‘ගැලීලියෝ නාට්‍යයේ එච්.ඒ.රඟපෑ, ගැලීලියෝ ගේ භූමිකාව ඇතුළත් සමීප ඡායාරූපයකින් යුතු පෝස්ටරයක්. දිගු කොණ්ඩයක් සහ රැවුලක් සහිත, වේශ නිරූපණයෙන් යුතු එම ඡායාරූපය එච්.ඒ.යටපත් කොට ගැලීලියෝ චරිතය මතු කරන්නක්.දවසක් දා ‘ජේලර් උන්නැහේ’ නාට්‍යයේ මුද්‍රණ අවශ්‍යතාවයක් පිළිබඳ පණිවුඩයක් රැගෙන එම නාට්‍යයේ සහාය ශිල්පියකු වූ ප්‍රේමදාස අයි.පී.බී. මුද්‍රණාලයට ගොඩවුණා. ඒ වෙලාවේ අයි.පී.බී. සෝමේ තවත් නාට්‍යකරුවකු සමඟ බර සාකච්ඡාවක. ප්‍රේමදාස එය අවසන් වන තෙක් මුද්‍රණාලයේ ප්‍රදර්ශනය කර තිබූ පෝස්ටර් නරඹමින් සිටියා.‘ගැලීලියෝ’ පෝස්ටරය ඇස ගැසුණු ප්‍රේමදාස ඒ දෙසට කිට්ටුවී ඉතා සුපරීක්ෂාකාරීව මොහොතක් ඒ දෙස බලා සිටියා. අනතුරුව සෝමේ ගෙන් මෙහෙම ඇහැව්වා.”සෝමපාල මහතත්යා, මේ අපෙ එච්.ඒ.අයියා නේද?” අයි.පී.බී. සෝමේ හිස ඔසවා බලලා හිස වනමින් එය අනුමත කළා.”ඒක තමයි. මම ටක් ගාලා අඳුරගත්තා. කාගෙ නාට්‍යයක් ද මේක? එතකොට කවුද මේ ලන්සි ගෑනි?” ප්‍රේමදාස ඇස් හකුළා පෝස්ටරය කියවමින් ඇසුවා.සෝමපාල කුතුහලයෙන් යුතුව නැඟිටලා ඇවිත් ප්‍රේමදාසගේ අවධානය යොමුවුණු වගන්තිය කියවලා බැලුවා. ගැලීලියෝ මුල් නාට්‍යය කළ ‘බර්ටෝල්ට් බ්‍රෙෂ්ට්’ නම වෙතයි ප්‍රේමදාසගේ අවධානය යොමු වෙලා තිබුණේ. ඒක ලන්සි ගෑනියෙක්ගෙ නමක් කියල ප්‍රේමදාසට හිතුණේ, නිහාල් සිල්වා රඟපෑ ‘පුන්තිලා’ නිර්මාණය කළ ‘හෙලේනා ලෙහ්තිමතී’ මතක් වෙලා බව අනුමාන කළ සෝමේ සිනාව මැඬ ගත්තේ ඉතා අසීරුවෙන්.සමරකෝන්ගේ ‘ජේලර් උන්නැහේ’ නාට්‍යයේ එච්.ඒ. රඟපෑවේ සිරකරුවකුගේ චරිතයක්. සිරකරුවන් බලාගන්නා ජේලර් එල්සන් දිවිතුරුගම. සරණපාල ජයසූරිය හිරගෙදරට එන ගැමියෙක්. දවසක් දා ‘ජේලර්...’ දර්ශනයකට ආ එච්.ඒ.ඇඳුම් මාරු කරද්දි ඔහු ගේ කකුලක් චීත්ත පටියකින් වෙළලා තිබෙනවා එල්සන්ගෙ ඇහැගැහුණා.”ඈ... එච්.ඒ. මොකද ඔය කකුලට වුණේ?” එල්සන් බලවත් උනන්දුවකින් ඇහැව්වා.”අද උදේ අපේ ගෙදර ළඟදි කකුල බල්ලෙක් හැපුවනෙ” එච්.ඒ.නොසැලකිල්ලෙන් කිව්වා. එසේ කියා වේශ නිරූපණය සඳහා ඉවත යන එච්.ඒ. ගේ කකුල වෙළා තිබූ අවපැහැ ගැහුණු පරණ චීත්ත පටිය දෙස තියුණු දෑසින් බලා සිටි සරණපාල මෙහෙම කිව්වා.”මේකා මැරුණොත් මැරෙන්නෙ බල්ලා කාපු විසට නෙමෙයි. ඔය කිලුටු චීත්ත පටියෙ විසට.”එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av13033125</link>
    <topic>2012 සරසවි නිර්මාණ සම්මාන ලාභීන්</topic>
    <author/>
    <content>2012 සරසවි නිර්මාණ සම්මාන ලාභීන්පසුගියදා පවත්වන ලද 29 වන සරසවි නිර්මාණ සම්මාන උලෙළේ දී සම්මාන 06 ක් රන්දික විමලසූරියගේ ‘ලණුව‘ නාට්‍යයට හිමිවිය. නාට්‍යවේදී බන්දුල විතානගේ ප්‍රමුඛ ප්‍රවීණ විනිශ්චය මණ්ඩලය මඟින් සම්මාන ලාභීන් තෝරා ගන්නා ලදී.හොඳම වේදිකා නිර්මාණය සුදේශ් නිශාන්ත (ලණුව), හොඳම ඇඳුම් නිර්මාණය ඉමාෂි නිසංසලා (ලණුව), හොඳම අංග රචනය නදීශා මධුෂානී (ලණුව), හොඳම සංගීතය සුපුන් චතුරංග (ලණුව), හොඳම රචනය රන්දික විමලසූරිය (ලණුව), හොඳම නළුවා එච්.පී. එරන්ද (තුවක්කු භටයෙන් ලියූ ගීතය), හොඳම සහාය නළුවා යොවුන් ලක්සර (තුවක්කු භටයෙන් ලියූ ගීතය), හොඳම නිෂ්පාදනය රන්දික විමලසූරිය (ලණුව).මීට අමතරව සරසවි නිර්මාණ රංග පීඨයේ වසරේ විශිෂ්ටතම ශිෂ්‍යයාට පිරි නැමෙන සම්මානය රුක්ෂාන් ලමින්ද මිහිඳුකුලට හිමිවූ අතර ප්‍රේක්ෂක ඡන්දයෙන් තෝරා ගත් ජනපි‍්‍රයම නාට්‍ය සම්මානය ට්‍රිනී රෙහානා පෙරේරා ගේ ‘සැඟවුණ පෙම’ නාට්‍යයට හිමිවිය.මෙම ඡායාරූපයෙන් දැක්වෙන්නේ වසරේ විශිෂ්ටතම ශිෂ්‍යයාට හිමි සම්මානය රුක්ෂාන් ලමින්ද මිහිඳුකුලට ප්‍රවීණ සිනමා නළු සනත් ගුණතිලක විසින් පිළිගන්වනු ලැබූ අවස්ථාවයි.ධර්මදාස පටබැඳිගේ ’සඳ තාරකා රැයක්’ ඒක පුද්ගල ගී ප්‍රසංගය පසුගියදා ජනාධිපති ආර්යා ශිරන්ති රාජපක්ෂ මැතිනියගේ ප්‍රධානත්වයෙන් පැවැත්වූ අවස්ථාවේ එතුමන් විසින් ධර්මදාසගේ ගායන හැකියාව අගයා සම්මානක් පිළිගැන්වූ අවස්ථාව.ආන්ජලෝ ද මෙල්ගේ 6 වැනි ඡායාරූප දැක්ම අපේ‍්‍රල් 5, 6, 7 දිනවල කොළඹ ඉන්දීය සංස්කෘතික මධ්‍යස්ථානයේදී පැවැත්වෙයි. ‘කොමෙන්ට්‍රීස් ඔන් ලිවිං ඪම’හෙවත් ‘ජීවන විවරණඪම’යනුවෙන් ප්‍රදර්ශනය නම්කර ඇත. ශ්‍රී ලංකා තාගෝර් සංගමය, ඉන්දියානු සංස්කෘතික මණ්ඩලයේ අනුග්‍රහය ඇතිව මෙය සංවිධානය කරයි.යොවුන් ගායක පරපුරට අලුතින් එක්වූ ශාන්ත රණශූර නවතම ගීත සංකල්පනා ඇතුළත් ගීත පහක් රසිකයන් අතරට යොමු කැර සිටී.සංගීතවේදී රොෂාන් ඩි.ෆොන්සේකාගේ සංගීත නිර්මාණයෙන් හැඩ වූ “නිදිකුම්බා මලක් වගේ”, “කැත කුණු අතගා මා හැදූ වැඩූ මගෙ මව්පියනි” “ලියන් මනාලියන්” යන ගීත ශාන්ත විසින් ගායනා කරනු ලැබ ඇත.ශාන්ත රණශූරගේ ලිපිනය නො. 36, බෙල්හුඩ් ජනපදය, ගලහ ය.නූතන සිංහල නවකතාවේ ප්‍රගමනය උදෙසා ප්‍රශස්ත මට්ටමේ නවකතා බිහිකිරීම, හරබර නවකතා කෙරෙහි පාඨක ප්‍රජාව උනන්දු කරවීම, ඒ සඳහා නිර්මාණ රචකයින්ට අවස්ථාව සලසා දීම හා ප්‍රතිභාසම්පන්න නවකතා රචකයින් රටට හඳුන්වා දීම අරමුණු කරගනිමින් මෙවර සාහිත්‍ය උත්සවය නිමිත්තෙන් “ගම්පහ මින්සර ප්‍රකාශන ආයතනය” නවකතා අත්පිටපත් තරගයක් සංවිධානය කර ඇත.ප්‍රශස්ත මට්ටමින් යුතු හොඳම නවකතා අත්පිටත සඳහා මුදලින් රුපියල් පනස් දහසක මුදල් ත්‍යාගයක් සමඟ මින්සර ප්‍රතිභා සම්මානය සහ වටිනා සහතිකයක්ද ප්‍රදානය කෙරේ.වැඩි විස්තර “සංවිධායක, නවකතා අත් පිටපත් තරගය, මින්සර ප්‍රකාශකයෝ, අංක 20, මහවීදිය, ගම්පහ.” යන ලිපිනයෙන් ලබාගත හැකිය.අම්බලන්ගොඩ ධර්මාශෝක විද්‍යාලයීය සියවස සැමරුම වෙනුවෙන් විද්‍යාලයීය ආදි ශිෂ්‍ය සංගමයේ කොළඹ ශාඛාව විසින් සංවිධානය කරනු ලබන ප්‍රවීණ නර්තනපති චන්න විජේවර්ධනයන්ගේ ‘තාල’ සමඟ “ධර්මාශෝක ඉඟිනළුව“ අපේ‍්‍රල් මස 06 දින සවස 6.30 ට කොළඹ මියුසියස් විද්‍යාලයීය ශාලාවේදී වේදිකාගත කෙරේ.බර්නාඩ් ශ්‍රීකාන්ත ලියූ ’ප්‍රතිමාවේ කතාව සහ පසම් ගායනා’ කෘතිය කර්තෘ ප්‍රකාශනයක් ලෙස එළිදැක ඇත. මීගමු දූව හා මීගමු ශාන්ත පීතර දේවස්ථානයේ පැවැත්වෙන පාස්කු නාට්‍ය සඳහා යොදා ගැනෙන ක්‍රිස්තු ප්‍රතිමාවේ ඓතිහාසික තොරතුරු මෙයට ඇතුළත්ය.මවු ගුණ ගැන කියැවෙන කාව්‍ය සංග්‍රහයට නිර්මාණ භාර ගැනේ. වැඩි විස්තර සම්පාදක සන්ථව ප්‍රකාශන, 68 ඒ/116, ඉසුරු මාවත, ගම්පහ පාර, යක්කල යන ලිපිනයෙන් ලබාගත හැකිය. මෙම කෘතිය 2013 කොළඹ ජාත්‍යන්තර පොත් ප්‍රදර්ශනයේදී එළි දැක්වීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av13033126</link>
    <topic>“ධනුකගේ ගතිගුණ නරක නෑ ලෝචනා”</topic>
    <author/>
    <content>“ධනුකගේ ගතිගුණ නරක නෑ ලෝචනා”ධනුක‍ගේ බැගෑපත් ස්වරයෙන් ඇය විස්මයෙන් ඔහු දෙස බලා සිටියාය"කාවද ලෝචනාද"ඉවෝන් අග කොටස ඇද කී‍ෙව් සැකයෙන් ඔහු දෙස බලාගෙනය"නිල්මි""අද නිල්මි එක්ක කතාකළාද""නැහැ”ඔහුට ඉබේම සුසුමක් හෙළිණ. ඔහු නාලිකා බැලීමට යන බව කී මොහොතේදීත් ඉවෝන් තරමක නොසන්සුන්තාවකට පත්වූයේ ද මේ ආකාරයට යමක් සිදුවේ යැයි සිතූ නිසාය.”දැන් ඒ ළමය වෙන කෙනකුට පොරොන්දු දීලා ඉවරයිනේ, අනික ඔයත්..””මම කාටවත් පොරොන්දුවක් දීලා නෑනේ ඉවෝන්””නමුත් ලෝචනා ඔයා ගැන බලපොරොත්තු වෙනවනේ. ඔයා එයාව මැරි කරන්න ඕනෑ නේද?”ධනුක කිසිවක් කතා නොකර ඉවත බලා සිටියේය. ලෝචනාගේ රුව මතකයේ කොතැනකවත් නොමැති වුවත් නිල්මිණි හදවත පුරාම ළැගුම් ගෙන ඇත.”ධනුක මේ වෙලාව ඔයාට හොඳ මදි. අපිට වැඩ ගොඩගැහිලා. අමතක කරන්න එපා ඒ එකක්වත් කල්දමන්න පුළුවන් දේවල් නොවෙයි.””ඉවෝන්.. ප්ලීස්..”ඔහු ඇය වෙත සමීප වූයේ මහත් වූ අසරණ ලීලාවෙනි.”මට උදව් වෙන්න. මට මේකට විසඳුමක් දෙන්න ඉවෝන්..””ධනුක”ඔහු ඇගේ දෙතොල මත ඇඟිල්ල තබා ඇය නිහඬ කළේය.”ඉවෝන් මට ආදරෙයි. කවුරුවත් කාටවත් නොකරන තරමට ආදරෙයි. ඔයා මට කවදාවත් බනින්නෑ නේද ඉවෝන්””ධනුක මොකද මේ? මොනවද ඔයා මේ කියන්නේ?”ඉවෝන් ගේ මුදු මොළොක් ස්වරයෙන් ධනුකගේ සසල වූ සිතට සුවයක් දැනෙයි.”ඉවෝන් ... මට නිල්මි ඕනෑ..”විජිතා පවසන විස්තරවලින් ලෝචනා තැති ගත්තාය. වසර දෙකක පමණ ඇසුරක් හැඟීමකින් තොරව නවතා දැමීමට තරම් ප්‍රබල හේතුවක් රහිතව තීරණයකට එළඹීමෙන් ධනුක ‘ආදරය’ හෑල්ලුවට පත් කර ඇතැයි ලෝචනා දිගින් දිගටම සිතුවාය. ඒ මීට වසර හතරකට පමණ ඉහතදීය. විජිතා පැවසූ වදන්වල ගැබ්වී තිබූ ආදරයේ වේදනාව ලෝචනාගේ හදවතට දැනී තිබුණි.“ධනුක පුදුම විදිහට ආදරෙන් හිටිය නිසා, මට එයා වෙනස් වේවි කියල එක මොහොතකටවත් හිතුණේ නෑ ලෝචනා.”“පුදුමයි. ඒ කියන්නෙ ඔයාගෙන් කිසිම වැරැද්දක් නැතිව එයා මේ සම්බන්ධය නතර කළා?”“ඔව්. ඒත් මට මාස කිහිපයක් යනතුරු හිතාගන්නවත් බැරි වුණා.”“ඊට පස්සෙ?”“මට ආරංචි වුණා. අන්තිමට මගේ දෑහින්ම දැක්කා, මට වඩා ලස්සන, සල්ලි තියෙන ගෑනු ළමයෙක් එක්ක එහෙ මෙහේ යනවා.”“ඉතින් ඔයා ඇහැව්වේ නැද්ද, මේ දේවල් වෙනස් කරන්න හේතුව?”“උත්සාහ කළා. ඒත් බැරි වුණා. එක දවසක් ධනුක මට යාළුවකු අතේ කියල එව්වා... කවදාවත් මට එයාලගෙ ගෙදර අය කැමැති වෙන්නෑ කියලා.”“ඒත්, මෙහෙමත් ජරා පිරිමි. හරිම ලේසියෙන් ඔයාට තිත තිබ්බා නේද?”“ධනුකගේ ගතිගුණ නරක නෑ ලෝචනා. නමුත් මම පස්සෙයි දැනගත්තෙ, එයා මේ විදිහට ගෑනු ළමයි එක්ක සෙල්ලම් කරනවා කියලා.”“මම ඒ වගෙ අයට කිසි අනුකම්පාවක් දෙන්නෙ නෑ විජිතා...”“මම දන්නෙ නැහැ ධනුක තාමත් ඒ විදිහම ද කියලා... සමහර විට දැන් මැරි කරල දරු මල්ලො හදන්න ඕන කියල හිතිලා ඇති...”“එයාට ගැළපෙන කෙනෙක් කොහේ හරි ඇති” ලෝචනා විජිතාගෙන් සමුගත්තේ, තවත් නිවැරැදි තක්සේරුවක ප්‍රතිඵලයකුත් සමඟය.“අප්පච්චි ගිහින් ධනුක ගැන හොඳට හොයල බලල ආහම මං තීරණයක් ගන්නම්...”ලෝචනා ධනුකගේ ගෙදර යාමට පෙර මෑණියන් දැනුවත් කළාය.“මුදලි බාප්පා වටේ ගිහින් ඇවිත් තොරතුරු කිව්වට ඒවා කව්ද දන්නේ ඇත්ත ද කියලා?”“ඔයාට මොනව හරි ආරංචි වුණාද දුව?” ලෝචනා මිතුරිය කිවු සියලුම තොරතුරු නොවළහා අම්මාට කියා පෑවාය.“බඳින්න ඉස්සෙල්ල පිරිමි ඔය වගේ වැඩ කරනවා දුව... ඇත්තම කියන්න අප්පච්චිත් ඒ දවස්වල නෑනණ්ඩි එක්ක ඇයි හොඳයියක් තිබුණනේ...”ලෝචනා මව සමඟ තර්ක කිරීමට යෑමෙන් වැළකී සිටියාය.පාලකවරිය දැරියන් සියලු දෙනාම කැඳවා හොඳ අනුශාසනාවක් කළාය. තම තමන්ගේ අනාගත සුබ සිද්ධීන් උදෙසා ඉතා හොඳින් විභාගයට පෙනී සිට මාපියන්ගේ බලාපොරොත්තු ඉටුකරන ලෙස ඇය ඉල්ලා සිටියාය.ඔවුන්ගේ හදවත් තුළට කාවැදුණ ඒ කතාව හොඳ ජව සම්පන්න බවක් ද එක් කළ බව සත්‍යයය. කිරි කොකුන් සේ පාසල වෙත ගමන් කරන්නට යෙදුණ ඔවුන් ඉදිරියෙන් ගුරුතුමිය ද එක්ව සිටියාය.නිල්මිණි තුළ කිසියම් වෙනසක් සිදුවී ඇත්දැයි නාලිකාට වරෙක සිතුණේ ඇගේ අරමුණක් නැති හිස් බැල්ම නිසාය.“නිල්මි... මේක තමයි අපේ කඩඉම. හොඳට විභාගේ කරන්න. මම දන්නව අපි දෙන්නම පාස්වේවි.”“මම? මට මාව ෂුවර් නෑ නාලි. ඔයා හොඳටම පාස් වේවි. මට ලොකු බලාපොරොත්තු නැති බව ඔයා දන්නවනේ?”“ළමයො... එග්සෑම් පාස්වෙන්නෙ බලාපොරොත්තු ඉටු කරගන්නම නෙමෙයි. ජීවිතේට මුහුණ දෙන්න.”පාසල් ගේට්ටුව සමීපයේ රැඳී සිටි ධනුක අත සුදු මල් කිනිත්තක් තිබුණ බව දුරදීම නිල්මිණි හඳුනා ගත්ත ද ඇය කළේ එය නොදුටුවා සේ නිහඬව සිටීමය. පෙරදා පැමිණි මාමාගේ යළි පැමිණීම නාලිකා ප්‍රතික්ෂේප කළ ද ඇය එය ඉවසා ගත්තාය.“ඕල් ද බෙස්ට් නාලිකා...”ධනුක සුබ පැතුවා පමණකි. ඇත්ත වශයෙන්ම ඔහුට වඩාත් අවශ්‍ය වූයේ නිල්මිණිගේ සමීප රූපය දැක බලා ගැනීමය. එහෙත් අඩුම තරමේ එය එසේ යැයි හැඟවීමට තබා කිසිවකුටත් සිතුවිල්ලකටවත් ඉඩ නොතැබීමට ධනුක සමත් වූවේය.නොනැවතීම මල් කිනිත්ත පුරතට ගත් නාලිකා මාමා දෙස ස්තුතිපූර්වකව බැලුවාය. නිල්මිණිගේ බිමට යොමු වූ උවන රිසි සේ දැක ගත්ත ද ඔහු ඒ බවක් නාලිකාට හැඟෙව්වේ නැත.ප්‍රධාන ගේට්ටුවේ ආරක්ෂක නිලධාරියාට හොඳින් පෙනෙන්නට මල් කිනිත්ත, නාලිකාට පිරි නැමුව ද, ඇගේ මුහුණ සිප, සමීප බව පෙන්වීමට නොහැකි වීම ගැන ධනුක පසුතැවිලි වූවේය. ටික දුරක් ගොස් ආපසු හැරී බැලු නාලිකා දුටුවේ තවමත් තමන් දෙස බලා සිටින ධනුක මාමාය. ඇගේ ළය දැවී ගියේ තමා දැක්වූ අවම ප්‍රතිචාරය මතක් වීමෙනි.ඔහු ආවේ තමා දැක ගැනීමට පමණක් බව නාලිකාට අවබෝධ වීමත් සමඟ ඇගේ දෙනෙත් තෙත් වී ගියේය. තමාට ඉදිරියෙන් ගමන් කරන නිල්මිණි දෙස බැලු ඇය ආපසු හැරී ගුරුතුමිය සමඟ මොහොතක් කතා කළාය. ඊළඟ මොහොතේ ආපසු හැරී දිවගෙන ආ දැරිය, තමා දැක ඉදිරියට එන ධනුකගේ මුහුණට සිය උවන තද කරමින් තත්පර කිහිපයක් හදවතේ උපන් බර සැහැල්ලු වීමට ඉඩ දුන්නාය.“ඇයි බබා ආපහු ආවේ?”ධනුක ඇගේ හිස මෑත් කළේ ඉතා ආදර හැඟීමකින්ය.“මට මාමි බලා ඉන්නකොට දුක හිතුණා...”“ඒ මොනවට ද? මම ආවේ ඔයාව බලල යන්න... නාලි දැන් යන්න. මතකයිනේ... හොඳ කල්පනාවෙන් තේරුණා ද?”දැරිය ආපසු දිව යනු බලා ඔහු සුසුමක් හෙළුවේ ඇත්තටම ඈ පිළිබඳව ආදර හැඟීමකින්ය.“මහත්තයාගේ දුව ද?”ආරක්ෂක නිලධාරියා විමසුවේ ඉතා ප්‍රසන්න හැඟීමකින්ය. එසේ නොවන බව හැඟවීමට මෙන් ධනුක දෙපයට හිස සෙලවූයේ ඈ නොපෙනී යනතුරුම බලා සිටය.“මගේ එකම අක්කගෙ එකම දූ...” නිලධාරියා සිනාසුණේ හිස ප ස්සට වීසි කරමිනි. ඔහුට සිය දරුවන් සිහිපත් වූයේ ඉබේටමය.“දුව බෝඩිමේ නතර කළේ මහත්තය දුරක ද?”“නෑ... අපිත් නුවර. හොස්ටල් එක කොහොමටත් ආරක්ෂිතයි.”“ඒක ඇත්ත.”ධනුක රැපියල් පන්සීයයක් සුරතට ගත්තේ කිසිදු පැකිලීමක් නැතිවය. ළමුන් විභාග ශාලාවල් කරා ගොස් ඇති නිසා ඒ අවට පාළු ස්වභාවයක් ඉසීලීය. වට පිට ඇහැ යවා කිසිවෙක් නොමැති බව වටහා ගත් ධනුක එය ආරක්ෂක භටයාගේ කමිස සාක්කුවට දැම්මේ අසුරු සැනිණි“අනේ! සර්...”ඔහු විස්මයට පත්වූයේ එය කුමක් නිසා, කුමක් සඳහා දැයි සිතා ගැනීමට නොහැකිවය.“මගේ දුව හොඳට බලාගන්න...”“සර්... මගේ රාජකාරිය ඒකනේ...”“හරි. ඒකට කමක් නැහැ. ඕක තියාගන්නවකෝ. මොනව හරි වුවමනාවක් වුණොත් මට කෝල් කරන්න...” ධනුක ඔහුගේ හැඳුණුම් කාඩ්පත දිගු කළේය.“දළදා හාමුදුරුවනේ, දැන් නොවැ අඳුර ගත්තේ... මේ අපේ රත්මල්කඩුව පෙරකදෝරු මහත්තයානේ... සර් බයවෙන්න එපා... බේබිව මම බලාගන්නම්...”ධනුක රුපියල් පන්සීයට ම සරිලන සේ පළමු පියවර සකස් කළේය. ඔහුගේ පිටට තට්ටු කර, මඳ දුරක් ආව ද යළි ආපසු හැරුණේ යමක් අමතක වූ ලෙසය.“දූ එක්කම ඉන්න අනිත් ළමය ගැනත් බලන්න. ඒ ළමයගෙ අයිය මගේ හොඳ යාළුවෙක්...”ධනුක වාහනය පැදවූවේ නැවුම් සිතුවිලිවිලින් සිත පුරවාගෙනය. කුමක් නිසා එසේ වූවාදැයි ඔහුට නොතේරුණ ද, ඈ පිළිබඳව කිසියම් තෘෂ්ණාවක් ඇති බව ධනුකට දැනුණි. ජනවර්ධනට දුන් රුපියල් පන්සීය රුපියල් පන්දහසක් හා වටිනාකමක් ඇති බව ධනුක දන්නේය. දුප්පතුන්ගේ හද ගැහෙන රාවය ඔහු ඉතා හොඳින් හඳුනයි. ඔහුට දුන් මුදල ධනුකගේ පැයක වියදමකටවත් නොසෑහුණත් ඔහුට ඉන් කෝටියක දේ කරගැනීමට හැකි වනු ඇත.ධනුකගේ කිසියම් ප්‍රබෝධයක් ශීලාට ඉව වැටුණේ අද නොවේ. ඈ බොහෝ ප්‍රීතියට පත්වූවේ ලෝචනා පිළිබඳව ධනුක යහපත් තීරණයකට එලැඹී ඇති බව කල්පනා කරමින්ය.“හෙට අනිද්දට මේ ගේ පොඩ්ඩක් පිළිවෙළ කළොත් හොඳයි...?”(ලබන සතියට)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av13033127</link>
    <topic>පතිරාජ: අපේ සිනමාවේ සොලනාස්</topic>
    <author/>
    <content>පතිරාජ: අපේ සිනමාවේ සොලනාස්ධර්මසේන පතිරාජ සිනමාවට සම්බන්ධ වන්නේ චිත්‍රපට විචාරකයකු ලෙසිනි. ‘සිංහල සිනමාවේ නව යුගයක් බිහිවී ඇද්ද’ යනුවෙන් ඔහු ලියු ලිපිය ඔහුගේ මුල්ම සිනමා ලිපිය නොවන්නේ නම් මුල්ම සිනමා ලිපිවලින් එකක් විය යුතු යැයි මම සිතමි.එය ‘රන්මුතු දූව, සිකුරු තරුව සහ ගම්පෙරළිය’ යන චිත්‍රපට තුන අළලා කෙරුණු සමෝධානික විචාරයකි. පතිරාජ ඉහත ලිපිය ලියන අවදියේ පේරාදෙණි විශ්ව විද්‍යාලයයේ සිසුවකුව සිටියේය. එම ලිපිය පළවූ ‘පියවර’ සඟරාව එකී විශ්ව විද්‍යාලයයේ ප්‍රකාශනයකි.ඊට පසු පතිරාජ ‘තේමාව, දෘශ්‍ය රූප හා මිනිසා සහ කපුටා’ (සමකාලීන සිනමාව 1970) ‘තුංමංහංදිය’ (සරසවිය 1970 නොවැම්බර් 12) ‘මෙහෙයවීම’ (‘කෙටි චිත්‍රපට’ සඟරාව) යනාදි වශයෙන් සිනමාව අළලා ලිපි කීපයක්ම ලියා ඇත. ඉන් ලිපි දෙකක් ‘මිනිසා සහ කපුටා’ කෙටි චිත්‍රපටයත් ‘තුංමංහංදිය’ චිත්‍රපටයත් පිළිබඳ විචාර වන අතර අනිත් ලිපිය කෙටි චිත්‍රපට කලාව ගැන ලියැවුණකි.පතිරාජ සිනමාකරණයට ප්‍රවිෂ්ට වන්නේ ‘සතුරෝ’ (1970) නම් වූ කෙටි චිත්‍රපටය නිර්මාණය කිරීමෙනි. ඒ වන විට ලෝක සිනමාවේ නොයෙක් ප්‍රවණතා සිදුව තිබිණි. 1958 - 59 කාලයේ ඇරැඹුණු ප්‍රංශ නවරැල්ල (NEW WAVE) ඒ වන විට නිම වී තිබුණු අතර බ්‍රෙසීලයේ ‘සිනමා නෝවෝ’ (CINEMA NOVO) නම් වූ සිනමා ව්‍යාපාරය ආරම්භව එහි වර්ධිත අවස්ථාවක පැවතුණේය.ඉන්දියාවේ සමාන්තර සිනමාවක් (PARALLEL CINEMA)  බිහිවෙමින් තිබිණි. මේ සිනමා ව්‍යාපාරවලට අයත් ඇතැම් චිත්‍රපට පතිරාජට දක්නට ලැබුණු අතර අවම වශයෙන් එකී චිත්‍රපට ගැන පළවූ විචාරාත්මක ලිපි ඔහුට කියවන්ට ලැබුණේය.ප්‍රංශ නවරැල්ල පතිරාජගේ සිනමා භාවිතය කෙරෙහි නොමඳ බලපෑමක් ඇතිකළ සිනමා ප්‍රවේගයකි. ‘ශ්‍රී ලංකන් සිනමා’ යන නමින් ජෙෆ් බර්ටන් ඕස්ට්‍රේලියාවේ පළවන ‘සිනමා පේපර්ස්’ නම්වූ සඟරාවට ලියු ලිපියේදී පතිරාජ තමන්ට දකින්නට ලැබුණු ප්‍රංශ නවරැල්ලට අයත් ඇලන් රෙනේ ගේ ‘ලාස්ට් ඉයර් ඉන් මාරියන්බාද්’ නමැති චිත්‍රපටය තම සිතේ සන්ත්‍රාසයක් ඇතිකළ බව කියා ඇත. (ඉහත ලිපිය 1978 පළවූ ‘සිනමානුරූප’ නම් වූ සඟරාවේ පරිවර්තනය කොට පළකර ඇත)ශොන් ලූක් ගොඩාඩ්ගේ ‘බ්‍රෙත්ලස්’ වැනි චිත්‍රපටයකත් පතිරාජගේ ‘අහස් ගව්ව‘ වැනි චිත්‍රපටයකත් කිසියම් සමානකමක් දැක්ක හැකිය. ‘බ්‍රෙත්ලස්’ චිත්‍රපටයට වස්තු විෂයය වූයේ ප්‍රංශ සමාජයේ නන්නත්තාර තාරුණ්‍යයයි. මෙහි ශොන් පෝල් බෙල්මොන්ඩෝ රඟපාන මිෂෙල්ගේ චරිතයත් ‘අහස් ගව්වේ’ අමරසිරි කලංසූරිය රඟපාන විජේගේ චරිතයත් අපට සංසන්දනය කළ හැකිය.කලංසූරියගේ රංගනයත් ඔහුගේ බාහිර හැඩරුවත් බොහෝ දුරට බෙල්මොන්ඩෝ ගේ රංගනයට හා බාහිර හැඩරුවට සමරූපී වූයේය. එහෙත් වරක් කලංසූරිය මා සමඟ ඉතාම අවංකව කියා සිටියේ තමා බෙල්මොන්ඩෝගේ රඟපෑම් කිසිවක් දැක නැති බවයි.ආසියා, අප්‍රිකා හා ලතින් අමෙරිකානු වැනි තුන්වැනි ලෝකයේ රටවල විශේෂයෙන් ලතින් ඇමෙරිකානු රටවල දේශපාලන සිනමා ව්‍යාපාරය ආරම්භ වූයේ හැටේ දශකයේදීය. එහි පුරෝගාමි අවස්ථාවක් බ්‍රෙසීලයේ ‘සිනමා නෝවෝ’ නම් වූ ව්‍යාපාරය සනිටුහන් කරයි. නෙල්සන් පෙරෙයිරා ඩොස් සන්ටොස්ගේ ’VIDAS SECAS’ (1962) රුයි ගුඒරාගේ ‘OS FUZIS’  (1963) ග්ලෝබර් රෝෂාගේ ‘BLACK GOD, WHITE DEVIL’ (1964) යන චිත්‍රපට මෙම සිනමා ව්‍යාපාරයේ පැහැදිලි නියෝජනයන්ය.ඉහත සඳහන් චිත්‍රපට පතිරාජට අපේ රටේ දී දක්නට නොලැබුණා යැයි සිතිය හැකි වුවත් ඔහු සතු ඉංගිරිසි දැනුම මත එක් සිනමාකරුවන් හා ඔවුන්ගේ චිත්‍රපට ගැන රචිත ලිපි කියවීමට අවස්ථාවක් ලැබුණේ යැයි උපකල්පනය කළ හැකිය. 1970 පමණ වන විට බ්‍රෙසීල සිනමාව ගැන විශේෂයෙන් ග්ලෝබර් රෝෂා ගැන සිංහලෙන් පවා ලිපි පළ වූයේය.පියසිරි නාගහවත්ත ලියු ‘සිනමා සටහන්’ නම් වූ ග්‍රන්ථයේ බ්‍රෙසීල සිනමාව ගැනත් රෝෂා ගැනත් සඳහන් වෙයි. එසේම 1971 දී පළවූ ‘සමකාලීන සිනමාව‘ නම් වූ සඟරාවේ ‘ග්ලෝබ් රෝකාගේ ‘ඔළු හතේ සිංහයා කල්ලන්ගේ විප්ලවයේ ප්‍රතිමූර්තියකි’ නමින් පරිවර්තන ලිපියක් පළවී තිබේ.ආර්ජෙන්ටිනාවේ ෆර්නැන්ඩු සොලනාස්, ඔක්ටාවියෝ ගෙටීනෝ, බොලිවියාවේ ජෝර්ජ් සන්ජින්ස්, චිලියේ මැනුවෙල් ලීටින්, කියුබාවේ ජුලියා ගාර්ෂියා එස්පිනෝසා, මැනුවෙල් ඔක්ටාවියෝ ගෝමස්, තෝමස් ගුතිරෙස් අලියා, හම්බර්ටෝ සොලාස්, සන්තියාගෝ අල්වා රේස්, ඇල්ෆ‍්‍රඩ් ගුඒරා වැනි සිනමාකරුවන් ගැන ද පතිරාජ නොදැනුවත්ව සිටියා යැයි සිතිය හැකි ද?විශේෂයෙන් සොලනාස්ගේ සුප්‍රකට උද්ධෘතයක් වූ “ප්‍රක්ෂේපණ යන්ත්‍රය වූ කලී තත්පරයකට රූප රාමු 24 කින් වෙඩි තැබිය හැකි තුවක්කුව කි” යන්න පතිරාජ දැන සිටි අයුරු සාක්ෂාත් වන්නේ හැත්තෑව දශකයේ දී පමණ පළවූ ‘සිනමාව විප්ලවීය කලා මාධ්‍යයකි’ යන පොත් පිංචෙනි. එය පතිරාජ සමඟ කෙරුණු සම්මුඛ සාකච්ඡාවක් අනුව සකස් කරන ලද්දකි.එකී සාකච්ඡාවේදී පතිරාජ සොලනාස්ගේ ඉහත උද්ධෘතය ගෙනහැර පායි. ස්පාඤ්ඤයේ ලුවිස් බුනුයෙල්ගේ සිනමාව ද හැත්තෑව දශකයේ දී මෙරට සිනමා ලේඛකයන්ගේ අවධානය දිනාගත්තකි. ඔහුගේ ‘ලොස් ඔල්විදාදෝස්’ (LOS OLVIDADOS) වැනි චිත්‍රපටයක් අපට සිහිපත් කරවන්නේ පතිරාජගේ ‘අහස් ගව්වයි.’ ඊටත් වඩා ඔහුගේ ‘මතුයම් දවස’ චිත්‍රපටයයි. රැකියා විරහිත නන්නත්තාර ගැටවරයන් ප්‍රචණ්ඩත්ව ගොදුරු වන ආකාරය ‘ලොස් ඔලිවිදාදෝස්’ චිත්‍රපටයෙන් මනාව නිරූපණය වෙයි.තුන්වැනි ලෝකයේ රටවලින් අප්‍රිකාව ගැන කතා කරද්දි අපට විශේෂයෙන් සිහිපත් වන්නේ සෙම්බෙනේ උස්මාන්ගේ සිනමාවය. සෙම්බේනේ අප්‍රිකානු සිනමාවේ (විශේෂයෙන් සෙනගාල් සිනමාවේ) පියා ලෙස සැලකෙන්නෙකි. ඔහු සිනමාකරණයට එළැඹෙන්නේ හැටේ දශකය මැද භාගයේදී පමණය. එසේ වුවත් සෙම්බේනේ ගේ චිත්‍රපට පතිරාජ කෙරෙහි බලපෑ බවක් පෙනී නොයයි.ඉන්දීය සමාන්තර සිනමාවක ආරම්භය සිදුවන්නේ 1969 දීය. විශේෂයෙන් ඉන්දීය චිත්‍රපට මූල්‍ය සංස්ථාවේ ආයෝජනයෙන් එම වසරේ බිහිවූ චිත්‍රපට තුනක් සමඟය. ඒ චිත්‍රපට තුන නම් ම්‍රිනාල් සෙන්ගේ ‘BHUVAN SHOME’  (බූවාන් ශෝමේ), මනි කවුල්ගේ ‘USKI ROTI’  (උස්කි රොටී) හා බාසු චැටර්ජිගේ ‘SARA AKASH’ (සාරා ආකාශ්) ය. මෙයින් ම්‍රිනාල් සෙන් ඉන්දිය මහා සිනමාකරු වූ සත්‍යජිත් රායිට විකල්ප වූ සිනමා මඟක් අනුගමනය කළ චිත්‍රපට අධ්‍යක්ෂවරයෙක් විය.ඔහුගේ කල්කටා ත්‍රිත්වය INTERVIEW, (ඉන්ටවීව්) CULCATTA 71’ (කල්කටා 71’) සහ PADATIK (පදතික්) සමඟ පතිරාජගේ චිත්‍රපට සැසඳීම වැදගත්ය. එයිනුත් ‘ඉන්ටර්වීව්’ චිත්‍රපටයේත් පතිරාජගේ ‘සතුරෝ’ නම් වූ කෙටි චිත්‍රපටයේත් අත්දැකීම එක හා සමානය.(‘ඉන්ටර්වීව්’ චිත්‍රපටය හැත්තෑව දශකය මුලදී පමණ මෙරට චිත්‍රපට විචාරක සංගමය සංවිධානය කළ අන්තර්ජාතික චිත්‍රපට උළෙලකදී තිරගත විය.)රිත්වික් ඝටක් ගේ චිත්‍රපට පතිරාජ සිනමාකරණයට ප්‍රවිෂ්ට වූ මුල් අවදියේ දැක තිබුණා ද යන්න සැක සහිතය. එහෙත් ඝටක්ගේ ‘නාගරික්’(NAGARIK)වැනි චිත්‍රපටයක වස්තු විෂයයත් පතිරාජගේ ‘අහස් ගව්ව‘ චිත්‍රපටයේ වස්තු විෂයයත් අතර යම් යම් සම ලක්ෂණ දක්නා ලැබේ. ‘නාගරික් චිත්‍රපටයේ කතා නායකයා ද රැකියා විරහිත තරුණයෙකි. සිනමාව හා දේශපාලනය’ හා සම්බන්ධයෙන් රිත්වික් ඝටක් සතු චින්තනයත් පතිරාජ සතු චින්තනයත් අතර ඇත්තේ ද දෘඪ සමීපත්වයකි. ඝටක් මෙසේ කියා ඇත.“සටන් පාඨ කීම හෝ විසඳුම් ඉදිරිපත් කිරීම මගේ කාර්ය නොවේ. ප්‍රශ්නයේ යථා තත්ත්වය ඉදිරිපත් කිරීමත් ඒ ගැන සිතීමට සැලැස්වීමත් මම සිතන්නේ වැදගත්.” පහත එන්නේ ඊට ම සමාන වූ පතිරාජගේ කියුමකි. “මිනිසුන්ගේ සිත්සතන් වෙනස් කිරීමට මගේ අභිලාෂයක් නැහැ. මට මිනිසුන්ට දෙන්න පණිවුඩයක් නැහැ. දැනට පවතින නොයෙක් නොයෙක් ප්‍රශ්න, තත්ත්ව ගැන සාකච්ඡා පමණයි මට අවශ්‍ය.” (‘සිනමා පේපර්ස්’ සඟරාව)පතිරාජ පසු කලෙක ඉන්දීය සිනමාව කෙරෙහි කෙතරම් විෂයාශක්ත වී ද කිවහොත් ඔහු තම ආචාර්ය උපාධි නිබන්ධය සඳහා මාතෘකා කොට ගත්තේ බෙංගාලි සිනමාවය. විශේෂයෙන් එම සිනමාව නියෝජනය කරන සත්‍යජිත් රායි, රිත්වික් ඝටක් හා ම්‍රිනාල් සෙන්ගේ සිනමාවය. පතිරාජ මෑතදී මහාචාර්ය ආරිය රාජකරුණා අභිනන්දන ග්‍රන්ථයට ලියු දීර්ඝ ලිපිය ද ඉන්දීය සිනමාව පාදක කර ගත්තකි. එම ලිපියේ මාතෘකාව මෙපරිදිය. ‘INDIANITY AND MODES OF REALISM AND MELO DRAMA IN INDIAN FILMS’.හැත්තෑව දශකය වන විට තවත් ආසියාතික රටක් වන පිලිපීනයේ ද නව සිනමාවක් මතුවී ආවේය. ලිෆෝ බ්‍රෝකා හා ඉස්මයිල් බර්නාල් යන දෙදෙනා නියෝජනය කළේ එකී නව සිනමාවයි. එහෙත් ඔවුන්ගේ චිත්‍රපට මෙරටදී දක්නට අවස්ථා නොලැබිණි.හොලිවුඩ් සිනමාවේ ස්වාධීන මඟක් ගත් චිත්‍රපට අධ්‍යක්ෂවරුන් කීප දෙනාගෙන් කෙනකු වන ජෝන් ෂෙල්සිංගර් නිර්මාණය කළ ‘මිඩ් නයිට් කව්බෝයි’ (MID NIGHT COWBOY) නමැති චිත්‍රපටයේත් පතිරාජගේ ‘අහස් ගව්වෙත්’ යම් යම් සමානතා කිසියම් විචාරකයකුට දැක්ක හැකිය.එහි ඩස්ටින් හොෆ්මාන් හා ජෝන් වොයිට් රඟපාන චරිත දෙකත් ‘අහස් ගව්වේ’ අමරසිරි කලංසූරිය හා විමල් කුමාර ද කොස්තා රඟපාන චරිත දෙකත් අතර කිසියම් සාම්‍යයක් පවතී. එම චරිත දෙකම විරක්ෂාභාවයට පත් චරිතය. ඔවුන් මුහුණ දෙන්නේ ද එකබඳු අත්දැකීම් වලියකටය.ඉහත සාධක ඔස්සේ මා පෙන්වා දීමට උත්සාහ දැරුවේ ධර්මසේන පතිරාජ එකී විදේශීය චිත්‍රපට අනුකරණය කළ බව නොව ඇතැම් විට නිර්මාණ ආභාසයක් ලත් බවය. ඔහු එබඳු චිත්‍රපට දැක නොතිබුණත් එම චිත්‍රපට ගැන පළවු විචාර ලිපි ඔස්සේ ඒවායින් පෝෂණයක් ලද බවය.තමා නරඹන හෝ කියවන හැම චිත්‍රපටයක්ම අධ්‍යක්ෂවරයකුගේ විඥානයේ රැඳී පවතී. ඔහු නිර්මාණයක් කරන විට දැනුවත්ව හෝ නොදැනුවත්ව එම චිත්‍රපට ඔහු කෙරෙහි සෘජුව හෝ වක්‍රව බලපායි. මතැන සිදුව ඇත්තේද එවැන්නකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=av13033128</link>
    <topic>‘බදු රජා’ ආක්ෂේ</topic>
    <author>සුජීව තේවහෙට්ටිගේ</author>
    <content>‘බදු රජා’ ආක්ෂේවසර කීහිපයක් තිස්සේ ‘ඛාන්’ ලා රජ කරන බොලිවුඩ් සිනමාවේ වැඩිම බදු මුදලක් ගෙවන්නේ කවුරුන් කියල ද ඔබ හිතන්නේ? ‘ඛාන්’ කෙනෙක් වෙන්න ඇති.’ එහෙම හිතෙන්න ඉඩ තියෙනවා. ශාරුක් ඛාන් ද? සල්මන් ඛාන් ද? එහෙමත් නැත්නම් සායිෆ් අලි ඛාන් ද? නැහැ. මේ කිසිවෙකු නොවෙයි.තමන් උපයන ආදායමෙන් වැඩිම මුදලක් ඉන්දීය ආදායම් බදු දෙපාර්තමේන්තුවට ගෙවන්නේ ආක්ෂේ කුමාර්.පසුගිය අවුරුදු 5 තිස්සේ ඔහු ගෙවූ බදු මුදල් අනෙක් සුපිරි නළු පිරිසට වඩා වැඩියි. 6 වැනි වතාවටත් ඔහු බදු ගෙව්වේ පසුගිය 15 දායි. එදින ඔහු ගෙවූ මුදල ඉන්දීය රුපියල් කෝටි 19 ක්!ඒ නිසා මේ වන විට වාර්ෂිකව බදු ගෙවීම අතින් ඔහු ශාරුක්, සල්මන් සහ සායිෆ් පරාජය කර තිබෙනවා. ආක්ෂේට මේ තරම් ප්‍රමාණයක් බදු ගෙවන්නට සිදුවී ඇත්තේ ඔහු ලබන ආදායම සුළු පටු නොවන නිසයි. ඔහු මෑතකදී රඟපෑ චිත්‍රපට රැසක්ම ආදායම් වාර්තා තබන්නට සමත් වීම මෙයට ප්‍රධාන හේතුවයි.ආක්ෂේ ගේ රංගන ඇතුළත් අලුත්ම චිත්‍රපටය ‘ස්පෙෂල් 26'. පසුගිය වසරේ දී ඔහු රඟපෑ චිත්‍රපට 4 ක් ද රසික රසිකාවියන්ගේ උණුසුම් ප්‍රතිචාර මැද තිරගත වුණා. ‘ඛිලාඩි 786’, ‘හවුස් ෆුල් 2’, ‘රව්ඩි රථෝර්’ සහ ‘ඕ මයිගෝඩ්'. එම චිත්‍රපට හතරයි.ළඟදීම තිරගත වීමට නියමිත ‘නාම් හේ බොස්’, ‘වන්ස් අපෝන් අ ටයිම් ඉන් මුම්බායි - 2’ සහ ‘රාමන්නා’ යන චිත්‍රපටවලින් ද ආක්ෂේ ගේ නොසිඳෙන රංගන කෞශල්‍යය රසික පිරිසට වින්දනය කළ හැකියි.මේ චිත්‍රපට අතරින් ‘නාම් හේ බොස්’ ආක්ෂේ විසින් නිෂ්පාදනය කරන ලද චිත්‍රපටයක් බව ද සටහන් කළ යුතුයි. ඉන්දීය සිනමා මාධ්‍යවේදීන් පවසන්නේ ආක්ෂේ ගේ රැඟුම් ඇතුළත් වන මේ චිත්‍රපට ද සාර්ථකව තිරගත වන බවට කිසිදු සැකයක් ‍නැති බවයි.ආදායම් බදු ගෙවීමේ ‘තරගයේ දී’ දෙවැනි ස්ථානයට පත්ව සිටින්නේ බොලිවුඩ් සිනමාවේ දඩබ්බරයා, සල්මන් ඛාන්. ඔහු ගෙවූ බදු මුදල රුපියල් කෝටි 11 ක්. ආක්ෂේට දෙවැනි වුණත් සල්මන් ගේ සාර්ථකත්වය නොසලකා හරින්නට බැහැ.මේ සාර්ථකත්වයට ඉවහල් වුණේ ඔහු රඟපෑ ‘ඒක්ථා ටයිගර්’, ‘ඩාන්බාග් 2’ යන චිත්‍රපටයි. පසුගිය වසරේ දී තිරගත වූ මේ චිත්‍රපට යුගලය ලැබූ මුළු ආදායම ඉන්දීය රුපියල් කෝටි 150 ක්. එවැනි සාර්ථකත්වයක් ලද සල්මන් මේ වසරේ දී රසික රසිකාවියන් හමුවට පැමිණෙන්නේ ඔහුගේ ම නිෂ්පාදනයක් වන ‘මෙන්ටල්’ නම් වූ චිත්‍රපටයෙන් පමණයි.ඔහු සිනමා රංගනයෙන් මඳකට ඈත්වූ බවක් පෙනෙන්නට තිබෙනවාදැයි සමහරු මේ අතරේදී විමසනවා. එවැනි අදහසක් සල්මන් ගෙන් නොපැවසුණ ද ඔහු ඉන්දීය රූපවාහිනී චැනලයක වැඩ සටහනක් ඉදිරිපත් කිරීමට ගිවිසුම් අත්සන් කර තිබීම මෙයට හේතුවක් විය හැකියි.කවදත් ‘කිං ඛාන්’ ලෙස කවුරුත් හැඳින්වූ ශාරුක් ඛාන් බදු ගෙවීමේ ‘තරගයේදී හිමිකර ගෙන සිටින්නේ තුන්වැනි ස්ථානයයි. ඔහු ගෙවා ඇති මුදල, ඉන්දීය රුපියල් කෝටි 10.5 ක්. ශාරුක් ළඟට පැමිණ සිටින්නේ අමීර් ඛාන්. ඔහු ගෙවා ඇත්තේ රුපියල් කෝටි 7.5 ක බදු මුදලක්.පසුගිය වසරේ දී ඔහු රඟපෑ කිසිදු චිත්‍රපටයක් තිරගත වුණේ නැහැ. මේ වසරේ දෙසැම්බර් මාසයේ දී ඔහු රඟපෑ ‘ධූම් - 3’ චිත්‍රපටය තිරගත වීමට නියමිතයි. දැවැන්ත නිෂ්පාදනයක් වූ මේ චිත්‍රපටය තිරගත වීමෙන් පසුව ලබන වසරේ දී අමීර්ට දැනට වඩා බදු මුදලක් ගෙවන්නට සිදුවේදැයි කියන්නට බැහැ.සුරූපී බොලිවුඩ් නිළියන් අතරින් වැඩිම බදු මුදලක් ගෙවන නිළිය හැටියට පළමු තැන ‘දිනා ගෙන’ සිටින්නේ කට්රිනා කායි‍ෆ්. ඇය ගෙවූ බදු මුදල රුපියල් කෝටි 4.5 ක්.කරීනා කපූර්, කට්රිනා ළඟින්ම සිටිනවා. ඇය ගෙවා ඇත්තේ රු. කෝටි 4 ක බද්දක්. මේ බදු ගෙවීමේ ‘තරගයේ’ නිළියන් ගෙන් තුන්වැනි තැන ලබා ඇත්තේ ප්‍රියංකා චොප්රායි. ඇය රු. කෝටි 2 ක මුදලක් පසුගිය වසර වෙනුවෙන් ගෙවා තිබෙනවා.සුරූපී නිළි විද්‍යා බාලන් විවාහ වුණේ මාධ්‍ය ආයතනයක ප්‍රධානියකු වන සිද්ධාර්ත් රෝයි කපූර් එක්කයි. දෙදෙනාගේ විවාහය සිදුවුණේ මීට මාස කීපයකට කලින්. විවාහයෙන් පසුව ටික කාලයක් ඇය සිනමා රංගනයෙන් ඉවත් වී සිටියා. ඒත්, සිනමාවෙන් ඉවත් වෙන්නට ඇයගේ බලාපොරොත්තුවක් තිබුණේ නැහැ. ඇයගේ සැමියා ගෙන් ද ඒ පිළිබඳව කිසිදු අක­ැමැත්තක් ප්‍රකාශ වුණේ නැහැ.පසුගිය සතියේ ඇය නැවතත් රංගනයට පිවිසුණා. නි‍ෙවසට ආසන්නයෙහි ම පිහිටි චිත්‍රාගාරයකයි ඇයගේ රඟපෑමක් රූපගත වෙමින් තිබුණේ. ඇය රඟපෑවේ චිත්‍රපට දර්ශනයක නම් නොවෙයි. රූපවාහිනී වෙළෙඳ දැන්වීමකයි මේ රූපගත වීම් සිදුවෙමින් තිබෙද්දී ‘එක්තරා අමුත්තෙක්’ චිත්‍රාගාරය තුළට පිවිසුණා.එහි සිටි බොහෝ දෙනා ඔහු කවුරුන්දැයි දන්නා නිසා, ඔහුට ඇතුළට එන්නට අවසර ලැබුණා. වෙළෙඳ දැන්වීමේ රූපගත කිරීම් දිගටම සිදුවෙමින් තිබුණා. චිත්‍රාගාරය තුළට පැමිණි ‘අමුත්තා’ විද්‍යාගේ රඟපෑම් දෙස ඉතා ඕනෑකමින් බලා සිටියා. විද්‍යා ඒ බවක් දන්නේ නැහැ. ඇය දිගටම රඟපාමින් සිටියා.රූපගත කිරීම් නිමාවට පත්වුණා. චිත්‍රාගාරයෙන් පිටතට එද්දීයි, විද්‍යා ඒ ‘අමුත්තා'ව හඳුනා ගත්තේ. ඔහු දුටු ඇයගේ මුහුණ සුන්දර සිනහවකින් තවත් ලස්සන වුණා. මේ අමුත්තා වෙන කවුරුන්වත් නොවෙයි. විද්‍යාගේ ආදරණීය සැමියා, සිද්ධාර්ත්. ඔහු ඇයට නොදන්වාම එහි පැමිණ සිටියේ ඇයව පුදුමයට පත්කරන්නයි.පුදුමයටත්, සතුටටත් පත්වූ විද්‍යා ඔහු සමඟ මෝටර් රථයට නැගී නිවෙස බලා පිටත්වුණා. සිද්ධාර්ත් සහ විද්‍යාගේ මධු සමය තවමත් නිම වී නැහැ. නැවත සිනමා රංගනයට පිවිසුණත් ඉඩ ලැබෙන අයුරින් විදේශ සංචාරවල යෙදෙන්නයි විද්‍යා වඩාත්ම කැමැති. ඒ නිසා ඇයවත් කැටුව ළඟදීම නිව්යෝක් නුවරට ගොස් සති කීපයක් ගත කරන්නට සිද්ධාර්ත් අදහස් කරගෙන සිටිනවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=am1303311</link>
    <topic>පුරස්ථි ග්‍රන්ථියේ ආබාධ ඇති අයට දරුඵල අහිමි නෑ</topic>
    <author>ගාමිණී සුසන්ත</author>
    <content>පුරස්ථි ග්‍රන්ථියේ ආබාධ ඇති අයට දරුඵල අහිමි නෑස්ත්‍රීන්ට මෙන්ම පුරුෂයන්ට ද විශේෂිත වූ රෝගාබාධ ඇත. පුරස්ථි ග්‍රන්ථිය ආශ්‍රිතව ඇතිවන ආබාධ එලෙස පිරිමින්ට පමණක් ඇතිවන රෝගාබාධයි. බොහෝ පිරිමි එම රෝග පිළිබඳව ප්‍රසිද්ධියේ කතා කිරීමටත් ප්‍රතිකාර ගැනීමටත් මැළි වෙති. එහි ප්‍රතිඵලය ජීවිතය අහිමි වීම වුවද විය හැකිය. අද අප සාකච්ඡා කරන්නේ පුරස්ථි ග්‍රන්ථිය ආශ්‍රිතව ඇතිවන ආබාධ පිළිබඳවය.පුරස්ථි ග්‍රන්ථිය යනු කුමක් ද?පුරස්ථි ග්‍රන්ථිය යන වචනය සමාජයේ බොහෝ දෙනෙක් වැරැදි ලෙස වටහාගෙන තිබෙනවා. පුරස්ථි ග්‍රන්ථිය යනු පුරුෂයන්ගේ මුත්‍රාශයට පහළින් පිහිටා තිබෙන දෙහි ගෙඩියක හැඩය ඇති කුඩා ග්‍රන්ථියක්. එම ග්‍රන්ථියෙන් ශ්‍රාවයන් කීපයක්ම නිපදවෙනවා. ඉන් එක් ශ්‍රාවයක් මඟින් පුරුෂයන්ගේ ශුක්‍රාණුවලට අවශ්‍ය පෝෂණය ලබා දෙනවා. එමඟින් පුරස්ථි ග්‍රන්ථිය පුරුෂයන්ගේ ශුක්‍රාණුවල සරු බව සඳහා විශාල කාර්යභාරයක් සිදු කරනවා.ඇතැම් පුරුෂයන්ට එම ග්‍රන්ථිය උපතින්ම නොපිහිටින අවස්ථා තිබෙනවා. එය ඉතාම විරල තත්ත්වයක්. එවැනි පිරිමින්ට කිසි කලෙක දරුඵල ලැබීමේ හැකියාවක් නෑ. ඊට අමතරව පුරස්ථි ග්‍රන්ථිය තුළ විවිධ රෝගාබාධ ඇතිවෙන්න පුළුවනි. එම රෝගාබාධ බොහෝ විට හටගන්නේ, මැදි වයස එළඹෙන විටයි: අවුරුදු 40 පමණ ඉක්මවූ විටයි.පුරුෂයන්ගේ ශුක්‍ර තරලය පිළිබඳව කතා කරන විට එයින් සියයට 10 - 15 ක් පමණ ඇති කරන්නේ පුරස්ථි ග්‍රන්ථියේ ශ්‍රාවයන් මඟින්. ඊට අමතරව ශුක්‍රආශයිකා ග්‍රන්ථියෙන් ශුක්‍ර තරලයෙන් සියයට 70 ක් නිපදවෙනවා. වෘෂණ කෝෂ මඟින් ශුක්‍ර තරලය නිපදවන්නේ සියයට 10 ක් වැනි ප්‍රමාණයක්.ශුක්‍රාණු ඇත්තේ එම සියයට 10 තුළයි. වෘෂණ කෝෂවලින් එන එම ශුක්‍රාණුවල පෝෂණයට පුරස්ථි ග්‍රන්ථියෙන් නිකුත් කරන ශ්‍රාවයන් අත්‍යවශ්‍යයි. එම ශ්‍රාවයන් තුළ තිබෙන රසායන ද්‍රව්‍ය ශුක්‍ර තරලයේ පෝෂණයට ඉතා වැදගත්. එම රසායන ද්‍රව්‍ය නැතිව ශුක්‍රාණුවලට පැවැත්මක් නෑ.පුරස්ථි ග්‍රන්ථිය රෝගී වෙන්නේ කෙසේ ද?පුරස්ථි ග්‍රන්ථිය තුළ රෝගාබාධ බොහෝ විට හටගන්නේ වයස අවුරුදු 40 ඉක්මවූ විටයි. ප්‍රධාන වශයෙන් ම පුරස්ථි ග්‍රන්ථිය තුළ ඇතිවන රෝගාබාධ තුනක් තිබෙනවා. ඉන් එකක් තමයි පුරස්ථි ග්‍රන්ථියේ ඇතිවන ආසාදන. බොහෝ විට එම තත්ත්වය වයස අවුරුදු 35 - 40 අතර වයසේ පසුවන පිරිමින්ට ඇති වෙනවා. එසේ විෂබීජ මඟින් ආසාදනය වීම “ප්‍රොස්ටයිටීස්” ලෙස හඳුන්වනවා.බොහෝ විට රෝගී පුද්ගලයාගේම යටිබඩ ප්‍රදේශයේ ඇති විෂබීජ පුරස්ථි ග්‍රන්ථිය ආසාදනයට හේතු වෙනවා. ආසාදනය වූ විට මුත්‍රාශය ආශ්‍රිතව රෝග ලක්ෂණ මතු වෙනවා. මුත්‍රා දැවිල්ල, මුත්‍රා නිතර පහවීම, මුත්‍රා පහවීම කඩින්කඩ සිදුවීම, මුත්‍රා සමඟ රුධිරය පහවීම වැනි රෝග ලක්ෂණ මෙහිදී මතු වෙනවා.එම රෝග ලක්ෂණ තරුණ වයසේ හෝ මැදිවිය ආරම්භයේ සිටින පිරිමියකු වෙතින් දක්නට ලැබුණොත්, වෛද්‍යවරුන් පළමුව සොයා බලන්නේ එම පුද්ගලයාට පුරස්ථි ග්‍රන්ථියේ ආසාදන තත්ත්වයක් තිබෙනවා ද යන්නයි. මෙය ඉතාම බහුල රෝගී තත්ත්වයක්.එසේ පුරස්ථි ග්‍රන්ථිය ආසාදනය වන්නේ ඇයි?එම පුද්ගලයාගේ ප්‍රතිශක්තිකරණ හැකියාවේ පවතින දුර්වලතාවය මෙයට බලපානවා. ඇතැම් විට ආසාදනයට ප්‍රතිකාර කර සුව වුණත් එම ග්‍රන්ථියේ ඉතිරි වන කැළැල් නිසා රෝග ලක්ෂණ වසර ගණනාවක්ම පවතිනවා. එහිදී වෛද්‍යවරුනට කළ හැකි වන්නේ මතුවන රෝග ලක්ෂණ සඳහා ප්‍රතිකාර කිරීම පමණයි. ඇතැම් විට වසර 5 ක් 6 ක් පමණ යන තෙක් රෝග ලක්ෂණ මතු වෙන්න පුළුවන්. එසේ දිගටම රෝග ලක්ෂණ පැවතීම එම පුද්ගලයාගේ මානසික වියවුල්තාවක් ඇතිවීමට පවා ඉඩ තිබෙනවා.පුරස්ථි ග්‍රන්ථිය ඉදිමීම ලෙස හඳුන්වන්නේ කුමක් ද?පුරස්ථි ග්‍රන්ථිය ඉදිමීම වයස අවුරුදු 40 පමණ සිට වයස අවුරුදු 60, 65 පමණ දක්වා වයස්වල පසුවන්නන්ට ඇතිවිය හැකි රෝගී තත්ත්වයක්. ඉදිමීම සිදුවන්නේ පුරස්ථි ග්‍රන්ථියේ මධ්‍ය කොටසේ. පුරස්ථි ග්‍රන්ථිය රඹුටන් ගෙඩියක් ලෙස සැලකූ විට රඹුටන් ගෙඩියේ මදයට පුරස්ථි ග්‍රන්ථියේ මධ්‍ය කොටස සමාන කරන්න පුළුවනි. පුරස්ථි ග්‍රන්ථිය ඉදිමීමේ රෝගය මතුවන්නේ වයස්ගත වීම සමඟමයි.ඊට මූලික වන හේතුව තවමත් සොයාගෙන නෑ. එම තත්ත්වය අදාළ වයසට පත්වූ සෑම පුද්ගලයකුටම ඇතිවේ යැයි බිය විය යුතු නෑ. අද වන විට පුරස්ථි ග්‍රන්ථිය ඉදිමීමේ රෝගයේ බහුල බවක් දක්නට ලැබෙනවා. එසේ වුවත් එම රෝගය ඇතිවූ පමණින්ම රෝගියාට ගැටලුවක් ඇතිවන්නේ නෑ. රෝගය ඇතිවුණු පිරිසෙන් සියයට 50 ක පිරිසක් පමණයි රෝග ලක්ෂණ පෙන්වන්නේ. අනෙක් පුද්ගලයින් ඒ පිළිබඳව කිසිඳු දැනීමක් නැතිව ජීවිතය ගත කරනවා.පුරස්ථි ග්‍රන්ථිය ඉදිමීමේ රෝගයට ජානමය බලපෑමක් තිබෙනවා ද?ඔව් ජානමය බලපෑමක් තිබෙනවා. යම් අයකුගේ පියාට, බාප්පාට, සීයාට හෝ පවුලේ වෙනත් ලේ ඥාති පිරිමියෙකුට මේ රෝගය තිබී ඇත්නම්, එම පුද්ගලයාට මේ රෝගය ඇතිවීමේ හැකියාව තිබෙනවා. එහෙත් බහුලවම දක්නට ලැබෙන්නේ කිසිඳු හේතුවක් නැතිව හෝමෝනවල තිබෙන අස්ථායි ස්වභාවය නිසා ඇතිවන පුරස්ථ ග්‍රන්ථියේ ඉදිමීමේ තත්ත්වයයි.පුරස්ථ ග්‍රන්ථියේ පිළිකා ඇති වෙනවා ද?ඇතිවෙන්න පුළුවන්. බොහෝ දුරට පිරිමින්ගේ පුරස්ථ ග්‍රන්ථියේ පිළිකා ඇතිවන්නේ වයස අවුරුදු 60 ක් පමණ ඉක්මවූ පසුවයි. බොහෝ විට වයස අවුරුදු 80 කට ආසන්න වූ විටයි . පිළිකා ඇතිවන්නේ පුරස්ථි ග්‍රන්ථියේ බාහිර කොටසේ. පුරස්ථි ග්‍රන්ථිය රඹුටන් ගෙඩියකට සමාන කළ විට පිළිකා ඇතිවන්නේ රඹුටන් ගෙඩියේ ලෙල්ලට සමාන කරන පුරස්ථි ග්‍රන්ථියේ පිටත කොටසේ. පුරස්ථි ග්‍රන්ථියේ ඉදිමීමේ රෝගයට එම ග්‍රන්ථියේ අභ්‍යන්තර කොටස (මදය) ඉවත් කළත්, එහි පිටත කොටසේ පිළිකාවක් හටගැනීමේ හැකියාව තිබෙනවා. අද ලෝකයේ සෑම රටකම පුරස්ථි ග්‍රන්ථියේ පිළිකාව ඉතා බහුලයි. බටහිර රටවල ජාතික ගැටලුවක් බවට පත්වීමට තරම් තත්ත්වය බරපතළ වී තිබෙනවා.එහෙත් ආසියාතික රටවල පුරස්ථි ග්‍රන්ථි පිළිකා ඉතා අඩුයි. පුරස්ථි ග්‍රන්ථිය තුළ ඇතිවන පිළිකාව එම ග්‍රන්ථියෙන් පිටතට ගොස් අස්ථි මොළය හෘදය වැනි ස්ථානවලට ද ගමන් කළ හැකියි. එය මාරාන්තික තත්ත්වයක්.පුරස්ථි ග්‍රන්ථියේ ආසාදන, ඉදිමීම, පිළිකා යන රෝග තුනේ ප්‍රධාන රෝග ලක්ෂණ මොනවා ද?ඉන් කුමන රෝගයක් ඇතිවුවත් ප්‍රධාන වශයෙන්ම සිදුවන්නේ පුරස්ථි ග්‍රන්ථිය ඉදිමීමයි. පුරුෂයකුගේ මුත්‍රා මාර්ගය ගමන් කරන්නේ මෙම ග්‍රන්ථිය ඇතුළෙන්.පුරස්ථි ග්‍රන්ථිය ඉදිමීම නිසා මුත්‍රා මාර්ගය අවහිර වෙනවා. එහිදී මුත්‍රා කිරීම ආරම්භ කිරීම ප්‍රමාද වීම මුත්‍රා කඩින්කඩ යාම, මුත්‍රා කරන විට පාද අසලම මුත්‍රා වැටීම, මුත්‍රා බිංදු බිංදු වැටීම, මුත්‍රා කිරීම සඳහා තැටමීමට සිදුවීම වැනි රෝග ලක්ෂණ ප්‍රධාන වශයෙන්ම පෙන්නුම් කරන අතර අවසානයේ දී මුත්‍රා කිරීම සම්පූර්ණයෙන්ම අවහිර වීම ද සිදු වෙනවා.ඊට අමතරව විනාඩි දහයෙන් දහයට හෝ පැය 1/2 කට වරක් පමණ මුත්‍රා කිරීමේ අවශ්‍යතාව ඇතිවීම, රාත්‍රියට හතර පස් වතාවක් මුත්‍රා කිරීමට අවශ්‍ය වීම වැනි රෝග ලක්ෂණ ද පෙන්නුම් කරනවා.ඊට අමතරව පුරස්ථි ග්‍රන්ථිය ආශ්‍රිතව රෝගවලදී පුරස්ථි ග්‍රන්ථියේ රුධිර නාළ පිපිරීම නිසා මුත්‍රා සමඟ රුධිරය පිටවෙන්න පුළුවන්. මේ ඉහත සඳහන් කළ රෝගාබාධ තුනේම පොදු රෝග ලක්ෂණයි. එම නිසා ඉහත රෝග ලක්ෂණවලින්හටගෙන ඇත්තේ කුමන රෝගය දැයි නිශ්චිතව කිව නොහැකියි.එසේ නම් පුරස්ථි ග්‍රන්ථියේ ඇති වී තිබෙන රෝගය කුමක් දැයි නිශ්චිතව දැනගන්නේ කොහොම ද?පළමුවෙන්ම සිදු කරන්නේ “අල්ට්‍රා සවුන්ඩ් ස්කෑන්” පරීක්ෂාවක්. එයින් පුරස්ථි ග්‍රන්ථිය විශාල වී ඇතිදැයි යන්න නිවැරැදිව හඳුනාගන්න පුළුවනි. ඒ වගේම මුත්‍රාශය සිරවී ඇතිදැයි යන්නත් පැහැදිලිව හඳුනාගන්න පුළුවනි. එහෙත් ස්කෑන් පරීක්ෂාවෙන් ඉහත සඳහන් කුමන රෝගය නිසා පුරස්ථි ග්‍රන්ථිය ඉදිමී ඇතිදැයි යන්න තීරණය කිරීම අපහසුයි.ස්කෑන් පරීක්ෂණයට අමතරව එක්ස් රේ පරීක්ෂණයක් ද සිදුකළ යුතුයි. ඒ මුත්‍රාශයේ මුත්‍ර සිරවී තිබීම නිසා මුත්‍රා ගල් ඇතිවී ඇතිදැයි දැනගැනීම සඳහායි. එම පරීක්ෂණ දෙකට අමතරව මුත්‍රා කිරීමේ වේගය මැන බැලීමට ද පරීක්ෂණයක් කරනවා. එම පරීක්ෂණවලින් පුරස්ථි ග්‍රන්ථියේ පිළිකාවක් බවට ඉඟියක් පළ වුණොත්, එය ස්ථිර කරගැනීම සඳහා විශේෂ රුධිර පරීක්ෂණයක් ද සිදු කරනවා.අල්ට්‍රා සවුන්ඩ් ස්කෑන් පරීක්ෂණය සිදුකරන විට මුත්‍රාශය හොඳින් පිරී තිබීම අනිවාර්යයි. එසේ නොවුණහොත් නියම ප්‍රතිඵලය ලබාගත හැකි වන්නේ නෑ.ඒ එක් එක් රෝගවලට කරන ප්‍රතිකාර මොනවා ද?පළමුව පුරස්ථි ග්‍රන්ථියේ ආසාදන සඳහා කරන ප්‍රතිකාර ගැන සොයා බලමු. පුරස්ථි ග්‍රන්ථිය ආසාදනය වන්නේ විෂබීජවල බලපෑමෙන් නිසා බව කලින් සඳහන් කළා..එම ආසාදන තත්ත්වය මැඬ පැවැත්වීමට ප්‍රතිජීවක ඖෂධ ලබා දෙනවා. සාමාන්‍ය මුත්‍රා ආසාදනයකදී දින 3 ක් හෝ 5 ක් ප්‍රතිජීවක ඖෂධ ලබා දුන්නත්, මෙම පුරස්ථි ග්‍රන්ථි ආසාදන තත්ත්වයකදී එවැනි කෙටි කාලයක් ප්‍රතිජීවක ලබා ගැනීම ප්‍රමාණවත් වන්නේ නෑ. මෙහිදී එක දිගට සති 2 ක් හෝ 3 ක් ප්‍රතිජීවක ඖෂධ ලබාදිය යුතු වෙනවා. නියමිත කාලය එම ඖෂධ ලබාගන්නේ නැතිනම්, එම ආසාදනය නැවත හිස ඔසවනවා. එම ප්‍රතිජීවක ඖෂධවලට අමතරව තවත් ඖෂධ ගණනාවක්ම ලබා දෙනවා. එම ඖෂධ වෛද්‍ය නිර්දේශය අනුවම ගත යුතුයි.දෙවැනි රෝගය වන වයස්ගත වීම නිසා ඇතිවන පුරස්ථි ග්‍රන්ථියේ විශාල වීමටත් ඉතාම සාර්ථක ප්‍රතිකාර තිබෙනවා. අතීතයේ දී ඒ සඳහා කළ ප්‍රතිකර්මය ශල්‍යකර්මයයි. එහෙත් අද ශල්‍යකර්මවලට නොගොස් ඖෂධ මඟින් සුව කළ හැකියි.එම ඖෂධවලින් පුරස්ථි ග්‍රන්ථිය කුඩා කිරීමක් ද, එම ග්‍රන්ථිය මඟින් මුත්‍රා මාර්ගය සිරකර ගෙන තිබෙන ස්වභාවය නැති කිරීමක් ද සිදු කරනවා. මෙහිදී මුත්‍රා මාර්ගය කුඩා කිරීමට ලබාදෙන ඖෂධ ඇතැම් විට වසර 2 ක් පමණ ගැනීමට සිදු වෙනවා. එම ඖෂධ සතියක් දෙකක් ගෙන නැවැත්වීමෙන් කිසිඳු ප්‍රතිඵලයක් ඇතිවෙන්නේ නෑ.එම ඖෂධ මඟින් පුරස්ථි ග්‍රන්ථියේ නිපදවෙන ටෙස්ටෙස්ටරෝන් හෝමෝන ප්‍රමාණය අඩු වෙනවා. එවිට එම ග්‍රන්ථිය කුඩා වෙනවා. එවිට පුරස්ථි ග්‍රන්ථියේ අවහිරතාව පහව යනවා. එසේ ඖෂධ ගන්නා අතරේ මාස 6 කට වසරකට වරක් පමණ ඉහතින් සඳහන් කළ වෛද්‍ය පරීක්ෂණවලට භාජනය වීම වැදගත්. ඒ ලබාදෙන ඖෂධවලට ග්‍රන්ථිය ප්‍රතිචාර දක්වනවා ද යන්න සොයා බැලීමටයි.සෑම අයකුගේම පුරස්ථි ග්‍රන්ථි ඖෂධවලට ප්‍රතිචාර දක්වන්නේ නෑ. ඒ බව වෛද්‍ය පරීක්ෂණ මඟින් තහවුරු වුණොත් ශල්‍යකර්මයක් සිදුකළ යුතුයි.මීට කලකට පෙර අදාළ කොටස විවර කර ශල්‍යකර්ම සිදු කළත් අද ඉතා නවීන උපකරණ මඟින් මෙන්ම ලේසර් කිරණ මඟින් ද ඒ සඳහා ප්‍රතිකාර කළ හැකියි. ඒ නිසා රෝගීන් එම ශල්‍යකර්මය පිළිබඳව කිසිඳු බියක් ඇතිකර ගත යුතු වන්නේ නෑ.ඒ ඖෂධවල අහිතකර ප්‍රතිඵල තිබෙනවා ද?පුරස්ථි ග්‍රන්ථිය ඉදිමීමේ දී මුත්‍රා මාර්ගය ඉහිල් වීම සඳහා ලබාදෙන ඖෂධවලින් ඇතැමුන්ට කරකැවිල්ල ඇති වෙනවා. ඒ නිසා එම ඖෂධය ලබාගන්නා පළමු දිනයේ වාහන පැදවීමෙන් වැළකී සිටිය යුතුයි. වඩාත් සුදුසු වන්නේ එදින නිවසට වී සිටීමයි. මෙම ඖෂධ නිසා ශුක්‍රාණු මෝචනය වීම අඩු වෙනවා. එවිට ඇතැමුන් බිය වෙනවා. එය බිය වීමට කරුණක් නොවේ. එය එම ඖෂධයේ ස්වභාවයයි.පුරස්ථි ග්‍රන්ථියේ ඇතිවන පිළිකා සඳහා ද ප්‍රතිකාර ලබා දෙනවා. එම ප්‍රතිකාර සාර්ථක වන්නේ පිළිකාව ඇතිවූ මුල් අවස්ථාවේදීම එය හඳුනාගෙන ප්‍රතිකාර ආරම්භ කළොත් පමණයි. පිළිකාව ඇත්තේ පුරස්ථි ග්‍රන්ථිය තුළ පමණක් නම් එම ග්‍රන්ථිය ඉවත් කිරීමට ශල්‍යකර්මයක් සිදු කරනවා. එමඟින් සාර්ථකව රෝගයෙන් මිදිය හැකියි. එහෙත් පිළිකාව පුරස්ථි ග්‍රන්ථියෙන් පිටතට පැතිරී ඇත්නම් ශල්‍යකර්මයක් සිදු කිරීමෙන් ඵලක් වන්නේ නෑ. එවිට රේඩියෝ තෙරපි ප්‍රතිකාරය ලබා දෙනවා.ලිංගික ක්‍රියාකාරිත්වය සහ පුරස්ථ ග්‍රන්ථි රෝග අතර යම්කිසි සම්බන්ධයක් තිබෙනවා ද?ඇතැමුන් අතර විශ්වාසයක් තිබෙනවා පුරස්ථි ග්‍රන්ථියේ ප්‍රශ්න නිසා ලිංගික ක්‍රියාකාරිත්වය අඩු වෙනවා කියලා. එහි කිසිම සත්‍යතාවයක් නෑ. ලිංගික ක්‍රියාකාරිත්වය සහ පුරස්ථි ග්‍රන්ථියේ ආබාධ අතර කිසිඳු සම්බන්ධයක් නෑ. එහෙත් මෙවැනි දෙයක් සිදුවිය හැකියි. පුරස්ථ ග්‍රන්ථියේ ගැටලු ඇති අය යම් යම් මානසික තත්ත්වයන් නිසා ලිංගික ක්‍රියාවලියේදී උදාසීන වෙන්න පුළුවන්.පුරස්ථි ග්‍රන්ථියේ ආබාධ සහ පුරුෂයකුට දරුඵල ලබාගැනීමේ හැකියාව අතර කිසියම් සම්බන්ධයක් තිබෙනවා ද?එසේ සම්බන්ධයක් ඇත්තේ නෑ. එහෙත් දරුඵල බලාපොරොත්තු වන තරුණ පුරුෂයකුට පුරස්ථි ග්‍රන්ථියේ ආබාධ සුව කිරීමට කරනු ලබන ශල්‍යකර්ම සිදු කරන්නේ නෑ. ඒ; එම ශල්‍යකර්මවලින් දරුඵල අහිමි වීමට ඉඩ තිබෙන නිසයි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=am1303312</link>
    <topic>ප්‍රෙෂර් පෙති බොනවා නම් වකුගඩු පරීක්ෂා කරගන්න</topic>
    <author>සුනිල් දයා අල්විස්</author>
    <content>ප්‍රෙෂර් පෙති බොනවා නම් වකුගඩු පරීක්ෂා කරගන්නබොරැල්ල රජයේ වෛද්‍ය පර්යේෂණායතනයේතාක්ෂණ විද්‍යාඥකීර්ති වික්‍රමරත්නවකුගඩු රෝගීන්ගේ සංඛ්‍යාව දිනෙන් දින ඉහළ යාමත් සමඟම වකුගඩු බද්ධ කිරීමට රුධිර කාන්දුකරණයට ඖෂධ ප්‍රතිකාර සඳහාත් රජයේ රෝහල් කිහිපයකම විශේෂ වකුගඩු ප්‍රතිකාර අංශ පිහිටුවා තිබෙනවා. වකුගඩු සැත්කම් කිරීමට කොළඹ, මහනුවර, ගාල්ල, අනුරාධපුර, ශික්ෂණ මහ රෝහල්වලින් ශ්‍රී ජයවර්ධනපුර රෝහලේ ද විශේෂ අංශ පිහිටුවා තිබෙනවා.තම වකුගඩුවල තත්ත්වය කෙබඳු ද රෝගී තත්ත්වයට පත්වන අවදානම් ලක්ෂණ තිබෙනවාද ඒ ගැන හරියටම දැනගන්නා රසායනාගාර පරීක්ෂණය ගැනයි අද මේ කතාබහ.එම පරීක්ෂණ හඳුන්වන්නේ ‘කිඩ්නි ෆන්ෂන් ටෙස්ට් Kidney Function test යනුවෙන් එයින් සිදුකරන්නේ වකුගඩුවල ක්‍රියාකාරිත්වය කෙබඳු දැයි මැන බැලීමයි.මෙහිදී මූලිකවම සිදුකරන පරීක්ෂණ කීපයකි.බ්ලඩ් යූරියා (BU) පරික්ෂණයමෙහි අගය ඩෙසි ලීටරයකට මිලි ග්‍රෑම් 15 - 40 අතර විය යුතු ය.සීරම් ක්‍රියටිනින් (sc) පරීක්ෂණයමෙහි අගය ඩෙසි ලීටරයකට මිලි ග්‍රෑම් 0.4 - 1.5 අතර විය යුතු ය.සීරම් ඉලෙක්ෙට්‍රා්්ලයිට්ස් (sE) පරීක්ෂණමෙහිදී මූලිකව ලවණ වර්ග තුනක් පරීක්ෂා කෙරේ. ඒ අනුව සෝඩියම් ලීටරයකට මිලි මවුල 135 - 146 අතර විය යුතු ය. පොටෑසියම් 3.5 - 5.2 අතර ද ක්ලෝරයිඩ් 99 - 107 අතර ද විය යුතු ය.ඉහත අගයන් වැඩි වන්නේ වකුගඩු වල රෝගී තත්ත්වයක් නිසා විය හැකි අතර අගයන් අඩුවන්නේ, සමහර විට අප ලබාගන්නා සමහර ඖෂධ බලපෑම් නිසා ය. වකුගඩු රෝග තත්ත්වය ගැන සලකා බැලීමේ දී අගයන් වැඩිවීම විශේෂ අවධානයට යොමු කෙරේ. ඒ රෝගී තත්ත්වයන් පෙන්නුම් කරන නිසා ය. සමහර විට අගයන් අඩුවෙන් ම පැවැතීමත් රෝග තත්ත්වයක් පෙන්වන බැවින් ඒ ගැනත් වෛද්‍යවරු විමසිලිමත් වනු ඇත.බ්ලඩ් යූරියා කියන්නේ රුධිරයේ අපද්‍රව්‍ය ඉවත් කිරීමේ දී සිදුකරන ක්‍රියාවලියක්. මෙහිදී සිදුවන පෙරීමේ ක්‍රියාවලියෙන් මේ අපද්‍රව්‍ය මුත්‍රා සමඟ පිට කරනවා. වකුගඩු ක්‍රියාකාරිත්වය බලන්න බ්ලඩ් යූරියා පරීක්ෂණයන් උපයෝගී කර ගන්නේ ඒ නිසයි.සර්පයෙකු දෂ්ට කළ කෙනෙකුට රෝහලට රැගෙන ගිය ඉක්මනින් ම මුලින් ම සිදු කරන පරීක්ෂණය ‘බ්ලඩ් යුරියා’ පරීක්ෂණයයි. සර්පයකු දෂ්ට කළ විට මුලින් ම අකර්මණ්‍ය වන්නේ වකුගඩුයි. එලෙස වකුගඩු අකර්මාණ්‍යවීම හේතුවෙන් රෝගියා මරණයට පත්වීම ද සිදුවිය හැකියි.යුරීන් ෆුල්රිපෝට් (UFR) පරීක්ෂණයෙන් ද වකුගඩු ගැන කියන්න පුළුවන්. මුත්‍රා සමඟ ඇල්බියුමින් පිටවෙනවා නම් එතැනදීත් අදහසක් ගන්න පුළුවන් වකුගඩුවලට යම්කිසි අනතුරුදායක තත්ත්වයක් ඇතිවී තිබෙන බව.රජරට වකුගඩු රෝගය පැතිරෙමින් තිබෙන අවදානම් කලාපයේ ජනතාව අඩුම තරමින් මාස 3 - 4 කට වරක් හෝ සරල පරීක්ෂණයක් වන (UFR) පරීක්ෂණය සිදුකර ගන්නවා නම් වකුගඩු රෝගය කල් තියා හඳුනාගන්න පුළුවන්.දීර්ඝ කාලීන රෝග නිසා ද වකුගඩු නරක්වීම සිදුවෙනවා. දියවැඩියාව ප්‍රතිකාර නොගැනීම, අධි රුධිර පීඩනයට ප්‍රතිකාර නොගැනීම නිසාත් වකුගඩු රෝග ඇති වෙනවා.අධි රුධිර පීඩනයට විශේෂඥ වෛද්‍යවරු නියම කරන ඖෂධ පෙති සමහර වර්ගවලින් ද පොටෑසියම් අගය ශරීරයේ වැඩි වෙනවා. එම නිසා අධි රුධිර පීඩනයට ඖෂධ ලබාගන්න අය වෛද්‍යවරයා දැනුවත් කර වරින් වර වකුගඩු රෝග පරීක්ෂණයක් සිදුකර එම වාර්තා ද වෛද්‍යවරයාට පෙන්වා උපදෙස් ලබා ගැනීම ද සුදුසු ය. පලතුරු අධිකව ගැනීම, තැඹිලි අධිකව බීම නිතරම සිදුකරන අයට පවා පොටෑසියම් අගය වැඩි වෙන්න පුළුවන්. ඒ නිසා පලතුරු සහ තැඹිලි අධිකව පාවිච්චිය පාලනයක් අනුව සිදුකළ යුතුය.දියවැඩියාව, කොලෙස්ටරෝල්, අධි රුධිර පීඩනය, හෘදය වස්තුවේ ආබාධ සඳහා ඖෂධ ලබා ගැනීම දිගින් දිගටම කාලයක් තිස්සේ සිදු කරන අය මාස 6 ට වරක් නැත්නම් අවුරුද්දකට වරක් හෝ මෙවැනි පරීක්ෂණයක් සිදුකර එම පරීක්ෂණය වෛද්‍යවරයා වෙත පෙන්වා තමන්ගේ වකුගඩුවල තත්ත්වය ගැන විමසා දැන ගැනීම ද සුදුසුය.වකුගඩු රෝග තත්ත්වය මැන බලන පරීක්ෂණ අවුරුදු 35 - 40 සහ ඊට වැඩි වයස්වල සියලු දෙනා විසින් වසරකට වරක් හෝ දෙවරක් සිදුකර ගැනීම වකුගඩු රෝගයෙන් කල් ඇතිව වැළකී සිටීමටත් වකුගඩු රෝගයක පෙරනිමිති පහළ වී තිබෙනවා නම් ප්‍රතිකාර මඟින් රෝගය සුවපත් කර ගැනීමට හා පාලනය කර ගැනීමටත් අවස්ථාව උදාකර ගත හැක. වකුගඩු රෝගාබාධයට ලක්වී බලවත් ආසාදන තත්ත්වයන් මතුවූ විට මුත්‍රා සමඟ ලේ පිටවීම ද සිදුවිය හැකිය.රෝහල්වලට මෙවැනි අවස්ථාවකදී පැමිණෙන විට රෝග තත්ත්වය බරපතළ වී කළ හැකි ප්‍රතිකර්ම ඇත්තේ වැඩියෙන් නොව අඩුවෙන්ය. හේතුව රෝගියා දැනුවත්ව නොසිටීම ප්‍රමාද වී ප්‍රතිකාරවලට පැමිණීමය.මෙවැනි තත්ත්වයෙන් පසු වකුගඩු නරක් වීමෙන් රුධිර කාන්දුකරණය - වකුගඩු බද්ධ කිරීම සිදුකළ යුතු අතර රෝගියාගේ රෝගී තත්ත්වය ද අවදානම් සහගත තත්ත්වයක පවතී. ඖෂධ වෙනුවෙන් පවා මෙවැනි රෝගීන්ට අධික වියදමක් දරන්නට සිදුවෙයි.මේ නිසා වකුගඩු රෝගයෙන් වැළකී සිටීමට හොඳම ක්‍රමය වන්නේ රෝගයට ප්‍රතිකාර ලබා ගැනීම නොව රෝගයෙන් වැළකී සිටීමයි.සැත්කමක් සිදු කරන්නේ නම් තම ලේවලට ගැළපෙන ලේ වර්ගයට අයත් වකුගඩුවක් සොයාගෙන බද්ධ කළ යුතු වෙනවා. වඩාත් සුදුසු වන්නේ ළඟම ඥාතියෙකුගේ වකුගඩුවක්. පෞද්ගලික රෝහලකින් වකුගඩු සැත්කමක් සිදුකර ගැනීමට අය කරන ගාස්තුව දළ වශයෙන් රුපියල් ලක්ෂ 12 - 15 අතර වෙනවා.වකුගඩු සැත්කමෙන් පසු වුවද ඉදිරි ජීවිත කාලය පුරා මසකට ඖෂධ වෙනුවෙන් රුපියල් 30000 - 40000 තරම් මුදලක් ද වැය කළ යුතුයි.වකුගඩු රෝගය වළක්වා ගැනීමට මේ කරුණු ද අවධානයට ගත යුතු වන්නේ පවුලේ ආර්ථිකයට බරපතළ ගැටලුවලට මුහුණ පෑමට මේ නිසා සිදුවන බැවිනි.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=am1303313</link>
    <topic>විභාගය අත ළඟ කොහේ ලියන්නද? ළමයට හොඳටම අසනීපයි</topic>
    <author>මනෝ විද්‍යා උපදේශක</author>
    <content>විභාගය අත ළඟ කොහේ ලියන්නද? ළමයට හොඳටම අසනීපයිවිභාගය අත ළඟකොහේ ලියන්නද? ළමයට හොඳටම අසනීපයියම් යම් අවස්ථාවල සමහර මවුපියන් ඉහත කී වාක්‍ය බොහෝවිට පවසනු ඔබට ද ඇසී තිබෙන්නට පුළුවන. අද අපේ කථානායකයා වන තරිඳුගේ මවුපියන්ට ද එය එසේම සිදුවිය.තරිඳු පවුලේ එකම දරුවා වූ අතර ප්‍රධාන පෙළේ පාසලක ඉගෙනුම ලබයි. තවත් මාස කිහිපයකින් අ.පො.ස. සාමාන්‍ය පෙළ විභාගයට මුහුණ දීමට නියමිතව සිටී. පවුලේ එකම දරුවා වූ බැවින් මවුපියෝ තරිඳු කෙරෙහි තදබල බලාපොරොත්තුවක් තබා සිටියහ. ඔහුගේ අමතර පන්ති සඳහා ද අත දිගහැර වියදම් කළහ. නිතර තරිඳුව පාඩම් කටයුතු සඳහා යොමු කරන ලදී. මව නිතර නිතර පැවසුවේ කෙසේ හෝ වෛද්‍යවරයකු වන ලෙසයි. තරිඳුගේ සිතේ් ද එම බලාපොරොත්තු පොදිය තෙරපෙමින් තිබිණි. ඔහු හැකි සෑමවිටම පාඩම් කළේය. පාසලේ කිසිදු අමතර ක්‍රියාකාරකමකට නොගොස් පාඩම් කළේය.එහෙත් සිදුවූයේ නොසිතූ දෙයකි. අ.පො.ස. සාමාන්‍ය පෙළ විභාගය පවත්වන වසරට සමත් වූ පසු තරිඳුගේ සෞඛ්‍ය තත්ත්වය දුර්වල වන්නට පටන් ගත්තේය. තරිඳු නිතර අසනීප වන්නට විය. රෝග ලක්ෂණ වූයේ, හිසරදය, උණ, නින්ද නොයාම, බඩේ අමාරුව, දහඩිය දැමීම වැනි ලක්ෂණ ය.තරිඳුව කායික වෛද්‍යවරුන් ළඟට ගෙනගොස් ප්‍රතිකාර ලබාදී තිබුණත් නැවතත් එම රෝගී ස්වභාවය උත්සන්න විය. යන්ත්‍ර මන්ත්‍ර, සුර දැමීම්, පූජාවලින් ද පලක් නොවීය. තරිඳුව මට මුණගැසුණේ ඔය අතරය.තරිඳු සමඟ කළ සාකච්ඡාවලදී බොහෝ කරුණු අනාවරණය කරගත හැකිවිය. මවුපියන්ගේ දැඩි බලාපොරොත්තු හා නෑ හිතවතුන්ගේ බලාපොරොත්තු ඉටුකිරීම පිළිබඳව තරිඳුගේ සිතේ යම් ගැටීමක් ඇතිව තිබිණි. ඔහු විභාගයට මුහුණ දීමේ භීතිකාවෙන් පෙළෙමින් සිටියේය. තරිඳුට දරාගත නොහැකි දේවල් තරිඳුගෙන් බලාපොරොත්තු වීම හා ඒවා ඉටු කිරීමට ඔහු අවිවේකීව ගත් උත්සාහය අවසානයේ ඔහුගේ සිතට වද දෙන භීතිකාවක් බවට පත්ව තිබිණි. එම භීතිකාව සිතේ ආරක්ෂණ ප්‍රයෝගයක් ලෙස ශාරීරික ආබාධ ලෙස පිට දමමින් තිබිණි.එවැනි තත්ත්වයන් මනෝවිද්‍යාවේ හඳුන්වන්නේ, භීතිකා රෝග ලෙසයි. එයිනුත් තරිඳුගේ ප්‍රශ්නය විභාග භීතිකාව ලෙස වෙන්කොට හඳුනාගත හැකිව තිබිණි. විභාග භීතිකාව ඇතිවීමට ප්‍රධාන හේතු මේවායි.1. මවුපියන්ගේ අසීමිත බලාපොරොත්තු2. ළඟාකරගත නොහැකි ඉලක්ක3. අධික පාඩම් කිරීම නිසා ඇතිවන පීඩාකාරී බව.4. ඉච්ඡා භංගත්වය5. නිසි පරිදි දැනුමෙන් පොහොසත් නොවීම.විභාග භීතිකාව විභාගයට පෙරත් විභාග අවස්ථාවේදීත් විභාගයෙන් පසු යන අවස්ථා තුනේදීම බලපෑ හැකිය.විභාගයට පෙරදී ඉහතින් දැක්වූ රෝග ලක්ෂණ සහිතව කලකිරීමට ලක්විය හැකිය.විභාග අවස්ථාවේදී ප්‍රශ්න පත්‍රය අතට ගත් විට ක්ලාන්ත වීම, දෑස් නිලංකාර වීම, ඇඟපතේ ඇතිවන වෙව්ලීම, දහඩිය දැමීම හා දන්නා ප්‍රශ්නවලට ද පිළිතුරු සැපයීමට අපහසුවීම සිදුවිය හැකිය.විභාගයෙන් පසු කලකිරුණු ස්වභාවය, කුමක් සිදුවේදෝයි බියවීම, රංඩු වීමට හුරුවීම, විභාගය අසමත්වේදෝයි බියෙන් මවුපියන්ට මුහුණ දීමට බියවී මත්ද්‍රව්‍යවලට ඇබ්බැහිවීම හා දිවිනසා ගැනීම දක්වා වර්ධනය විය හැකිය.තරිඳු සිටින්නේ මෙයින් මුල් අවස්ථාවේය. තරිඳු සමඟත්, මවුපියන් සමඟත් සාකච්ඡා කොට උපදේශනය මඟින් ඔහුට යථා තත්ත්වය පහදා දුන්නේය. තරිඳුගේ ගත සිත ඉහිල්වීම සඳහා යම් ව්‍යායාම හා භාවනා ක්‍රම උපයෝගී කර ගැනිණි. මෝහනය මඟින් ද එවැනි තත්ත්වයන්ට සාර්ථකව ප්‍රතිකාර කොට ඔවුන්ගේ ආත්ම ධෛර්යය වර්ධනය කළ හැකිය. තරිඳු පසුව කිසිදු පැකිළීමකින් තොරව සැහැල්ලුවෙන් විභාගයට මුහුණ දී මේ වන විට උසස් පෙළ සඳහා ඔහු විසින් තෝරාගන්නා ලද විෂයන් හදාරමින් සිටී.ඔබ දැනුවත් නම් ඉහත භීතිකා තත්ත්වයන් පහසුවෙන් හඳුනාගෙන ඉතා සුළු පරිශ්‍රමයකින් ඉන් මිදීමට ක්‍රියාකළ හැකිය. ළමුන්ට අධික බලාපාරොත්තු නොදීම, ඔවුන්ගේ මොළයට ඔරොත්තු දෙන පරිදි පාඩම් කිරීම, බාහිර ක්‍රියාකාරකම් / අධ්‍යාත්මික දේවලට නැඹුරු වීම, විවේකය, ක්‍රීඩාව හා විනෝදාංශ මඟින් මෙම තත්ත්වයන් පාලනය කළ හැකිවේ. වැදගත් වනුයේ, මවුපියන් මෙම තත්ත්වය ගැන දැනුවත්ව තම දරුවන්ට නිසි අයුරු මඟ පෙන්වීමයි.මනෝ විද්‍යා උපදේශක‍ෙම්ජර් සුසන්ත ද සිල්වා (විශ්‍රාමික)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=am1303314</link>
    <topic>ක්ෂයරෝගය ජානගත රෝගයක් නො‍ෙව්</topic>
    <author>සාගරිකා දිසානායක ජයසිංහ</author>
    <content>ක්ෂයරෝගය ජානගත රෝගයක් නො‍ෙව්මහනුවර මහ රෝහලේළය රෝග පිළිබඳ විශේෂඥ වෛද්‍යඅනෝමා සිරිබද්දනක්ෂය රෝගය මාරාන්තිකයි. එහෙත් එය සුව කළ හැකි රෝ ගයක්. ක්ෂය රෝගයට “කාස රෝගය”කියලා බොහෝ දෙනෙක් මේ රෝගීන් කොන් කළේ ඒ කාලෙ. දැන් ක්ෂය රෝගය ට ‍බොහොම ස්ථිර ඍජු ප්‍රතිකාර තිබෙනවා. නොකඩ‍වා වෛද්‍ය උපදෙස් අනුව බෙහෙත් ගත් විට ක්ෂය රෝගය නිට්ටාවට සුව වෙනවා.සුවය ලැබූ පසු ඒ පුද්ගලයාට සමාජයේ වෙනත් ඕනෑම පුද්ගලයකුට වගේ එදිනෙදා රාජකාරිවල යෙදෙන්නට පුළුවන් . ක්ෂය රෝගය බෝ වෙන රෝගයක්. එහෙත් රෝගය බෝ වෙතැයි කියා ‍‍රෝගීන් සමාජයෙන් කොන් කර ඔවුන්ට වෙනම රෝහල් තනා තිබූ කාලය දැන් ගෙවී ගිහින්. ඒ කාලෙ ක්ෂය ‍රෝගය‍ට බෙහෙත් සොයා ගෙන තිබුණේ නෑ‍.දැන් අති නවීන ඉක්මන් ප්‍රතිකාර මගින් මාස හයක් වැනි කෙටි කාලයක් ඇතුළත රෝගය නි‍ට්‍ටාව‍‍ටම සුව කර ගන්න පුළුවන්. ඒ පිළිබඳව ඔබ දැන සිටීම වැදගත්. ක්ෂය රෝගය ඇතැයි දැනගත් වහාම ඖෂධ ගැනීම ඇරඹිය යුතුයි. ඖෂධ ගැනීම ඇරඹූ පළමු දිනයේම ක්ෂය රෝගියකුගෙන් තවත් කෙනකුට රෝගය වැලඳීමට ඇති හැකියාව සියයට පනහකින් අඩු වෙනවා.ක්ෂය ‍රෝගයේ ඉතිහාසය ‍බොහෝ දිගු වූවක්. එක් දහස් අට සිය දහ අට වසරේ මාර්තු මාසේ විසි හතර වැනිදා ජර්මන් ජාතික විද්‍යාඥයකු වන රොබ‍ට් කොක් විසින් ක්ෂය රෝගයට හේතු කාරක වන බැක්ටීරියාව සොයා ගැනීම වෛද්‍ය ඉතිහාසයේ වැදගත් සන්ධිස්ථානයක්.එවකට ඇමෙරිකාවේ ජනගහනයෙන් හතෙන් එකක් මරණය‍ට පත් වුණේ ක්ෂය රෝගයෙන්. රොබට් කොක් විසින් ක්ෂය රෝගයට හේතු කාරක වන බැක්ටීරියම් ‍ටියුබකිලෝසිස් බැක්ටීරියාව හඳුනාගෙන හරිය‍ටම වසර සියයකට පසුව 1982 මාර්තු මාසේ 2 4 වැනිදා ලෝක සෞඛ්‍ය සංවිධානය මඟින් මාර්තු මාසේ 24 වැනිදා ලෝක ක්ෂය රෝග දිනය ලෙස නම් කළා.මයිකො බැක්ටීරියම් ටියුබ‍කියුලෝසිස් නම් වූ බැක්ටීරියාවකින් බෝවන ක්ෂය රෝගය බහුලවම ඇති වෙන්නේ පෙණහලු ආශ්‍රිතවයි. එමෙන්ම සිරුරේ අනෙකුත් ඕනෑම අවයවයක් ආශ්‍රිතව ද මෙම රෝගය ඇති වෙන්නට පුළුවන්.රෝගී පුද්ගලයකු කසින කිවිසින විට පිට වන බිඳිති මඟින් රෝගය අන්අයට බෝ වෙයි. මෙලොව ජීවත්වන හුස්ම ගන්නා ඕනෑම පුද්ගල‍යකු ගේ සිරුර තුළ‍ට මෙසේ ක්ෂය රෝග විෂ බීජ ශරීර ගත වී තිබෙන්නයට පුළුවන.එහෙත් විෂ බීජ ශරීර ගත වූ පමණින් ම සෑම පුද්ගලයාටම රෝගය බෝ වන්නේ නැත ‍. රෝගය බෝ වන්නේ ශරීරයේ ස්වභාවික ප්‍රතිශක්තිය අඩු පුද්ගලයන්ට ය.රෝගයෙන් වැළකී සිටීමට ස්වකීය ප්‍රතිශක්තිය ‍හොඳින් පවත්වා ගැනීම වැදගත් වෙයි.සාමාන්‍යයෙන් විෂ බීජය ශරීර ගත වූවන් ‍අතුරින් රෝගය බෝ වන්නේ10% කට පමණි.එමෙන්ම රෝගයට ගොදු‍රු වන්නන් ගෙන් 80%ක් පමණම පෙණහලු ආශ්‍රිත ක්ෂය රෝගයට ගොදුරු වූවෝ ය.ඉතිරි 20%මොළයේ පටක ආශ්‍රිතව, වකුගඩු, අන්ත්‍ර, ගර්භාශය හෝ සම ආශ්‍රිතව ක්ෂය රෝගය ඇති වූවෝය.රෝගය තව කෙනකුට බෝ වන්නේපෙණහලුගත ක්ෂය රෝගය ඇති රෝගියකු ගෙන් පමණි.ප්‍රතිකාර නොගන්නා රෝගීන් හෝ මුල් වරට ප්‍රතිකාර ගන්නා රෝගියකු කහින කිවිසින විට මෙන්ම කතා කරන විටද මෙම විෂ බීජය සෙම බිඳිති ආකාරයෙන් වාතයට එක්වී යමකු ආශ්වාස කරන විට ඔහු ගේ සිරුරට ඇතුළු වෙයි.රෝගයේ ප්‍රධාන රෝග ලක්ෂණය වන්නේ සති දෙකකට වඩා පවතින කැස්ස ය. කෑම අරුචිය,ශරීරයේ බර අඩු වීම, රාත්‍රී කාලයේ පවතින ලා උණ, රාත්‍රී කාලයේ දහදිය දැමීම, අධික තෙහෙට්ටුව, හතිය, පපුවේ වේදනාව කොන්දේ වේදනාව,කුද්දටි ඇති වීම,මෙන්ම සෙම සමඟ රුධිරය පිට වීම‍ සෙසු රෝග ලක්ෂණ වේ. කුද්ද‍‍ටි ඇති වීම, කොන්දේ වේදනාව මෙන්ම සමේ රෝග කැසීම,වැනි ලක්ෂණ පහළ වන්නේ පෙණහලුවලින් පිටත වෙනත් අවයවයක් ආශ්‍රිතව ක්ෂය රෝගය ඇති වූ විටය.ප්‍රතිශක්තිය දුර්වල පුද්ගලයන් ට රෝගය පහසුවෙන් බෝ වෙයි.වැඩියෙන්ම ‍රෝගයට ගොදුරු වන්නේ වයස අවුරුදු 15-54 අතර සක්‍රිය වයස් කාණ්ඩය‍ට අයත් වූවෝ ය. පිරිමින් අතර රෝගය බහුල ය. ඊට හේතුව දුම් ඉරීමයි. මත් වතුර හෝ මත්ද්‍රව්‍ය භාවිතය ද ශරීරයේ ප්‍රතිශක්තිය හීන කරවයි.එච්.අයි.වී වෛරසය ශරීර ගත වූවන්ගේ ද සිරුරේ ප්‍රතිශක්තිය අඩු හෙයින් ක්ෂය රෝගයටපහසුවෙන් ගොදුරු වෙයි.දිගු කාලීන රෝග සඳහා ඇතැම් ඖෂධ ලබා ගන්නා රෝගීන් මෙන්ම ස්ටීරොයිඩ වර්ගයේ ඖෂධ ලබාගන්නා අය ද දියවැඩියා රෝගීන් ද, ක්ෂය රෝගයට පහසුවෙන් ගොදුරු විය හැකිය.කුඩා ළමයින් ට රෝගය ට පහසුවෙන් වැල ඳෙන්නේ නැත.රෝගියකු නිවසේ සිටී නම් ඔවුන් හා නිතර ගැටීමෙන් ළමුන් ට රෝගය ඇති විය හැකිය. දිළිඳු අඩු පහසුකම් සහිත තද බද වූ නිවාසවල ජීවත්වන පිරිස අතර ක්ෂය රෝගය බහුලව පැතිරෙයි. බන්ධනාගාර රැඳවියන්,කඳවුරු ගත වූවන් වැනි සීමිත ඉඩක හොඳින් වාතාශ්‍රය නො ලැ‍බෙන පරිසරවල වෙසෙන්නෝ ද රෝගයට පහසුවෙන්ම ගොදුරු වෙති.ඉන්දියාව,බංගලාදේශය,චීනය වැනි ‍රෝගය බහුල රටවලින් පැමිණෙන සංක්‍රමණිකයන් ගෙන් ද රෝගය පහසුවෙන් පැතිරෙයි.කල්වේලා ඇතිව හඳුනා ගෙන නොකඩවා මාස හයක් අදාළ ප්‍රතිකාර ගත් විට රෝගය නි‍ට්‍ටාව‍ට ම සුව වෙයි.බෙහෙත් අරඹා මුල් සති දෙකක් යන විට රෝගය සුව වූ බවක් හඟෙයි. එහෙත් බෙහෙත් ගැනීම නතර කිරීම නොකළ යුතුය. එවිට බහු ඖෂධීය ප්‍රතිරෝධී ක්ෂය රෝගය වැලඳී බෙහෙත්වලින් සුව කිරීමට බැරි තරමට රෝගය උත්සන්න වෙයි‍.බෙහෙත් අතරමග නතර කළ රෝගීන් වෙතින් අන්අයකු හට පහසුවෙන් ම රෝගය බෝ වේ.දැන‍ට ලෝක ජනගහනයෙන් තුනෙන් එකකට මෙම විෂ බීජය ශරීර ගත වී ඇතැයි කියැවේ.2010 වසරේ දී ලොව පුරා රෝගීන් මිලියන 8.8 ක් වාර්තා විය. 2012 දී ලංකාවේ ක්ෂය ‍ රෝගීන් 9343ක් වාර්තා විය. වාර්තා නොවූ සංඛ්‍යාව ද එක් වූ වි‍ට රෝගීන් 13000 ක් පමණ වෙතැයි ගණන් බලා තිබේ. වැඩිපුරම රෝගීන් වාර්තා වන්නේ‍ කොළඹ, ගම්පහ, කුරුණෑගල යන ප්‍රදේශ‍වලිනි.මෙරට පිරිමි රෝගීන් ගෙන් 40-60% කට රෝගය වැලළඳී ඇත්තේ දුම් ඉරීම හේතුවෙනි.ක්ෂය රෝගය ජානගත රෝගයක් නොවේ.‍ රෝගය සුව වූ පසු විවාහ වී නිරෝගී දරුවන් ලද හැකිය. තමාට රෝගය ඇත් දැයි සැක හැර දැන ගැනීමට ඇති පහසුම ක්‍රමය සෙම පටල පරීක්ෂාවක් කර ගැනීමය.එක්ස් කිරණ පරීක්ෂණ, මාණ්ටු පරීක්ෂණ සහ සෙම පටල රෝපණ වැනි පරීක්ෂණ මඟින්ද රෝගය හඳුනා ගත හැකිය. දිගු කාලීන කැස්ස සමඟ ඉහත සඳහන් රෝග ලක්ෂණ ඇත් නම් නොපමාව ළඟම පිහිටි ‍රෝහල වෙත ගොස් වෛද්‍ය උපදෙස් ලබා ගත යුතුය. ඒ සඳහා මුදල් වැය වන්නේ නැත.රජයේ රෝහල්වලින් සියලුම පරීක්ෂණ නොමිලේ කරවා ගත හැකිය. රෝගීන් පිළිබඳ ‍දන්නේ නම් ඔවුන් රෝහල වෙත යොමු කිරීම සමාජ මෙ‍හෙවරකි.ක්ෂය රෝගය තුරන් කිරීම සඳහා ලෝක සෞඛ්‍ය සංවිධානය මඟින් හඳුන්වා දෙන ලද සාර්ථක ප්‍රතිකාර ක්‍රමවේදය ,”ඩොට්ස්” හෙවත් ඍජු නිරීක්ෂණ ප්‍රතිකාර ක්‍රමය ‍වේ.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=ay130331</link>
    <topic>හිරිමල් හිරු</topic>
    <author/>
    <content>ගිනි අව්වට මෙත් වඩමින පිනි වැස්සට පෙම් කරමින නිසලව සිඳු දෙස බලාන හිඳිනා යුවති.... හැමදාමත් හිතේ දුකට ඔය නෙතඟින් රූරා ගිය කඳුළු බින්දු මහ පොළොවට වැටුණා නොදැනී...... අතීතයේ මතක පොතක සුවඳ පිටුව පෙරළා ගෙන සුසුම්ලමින් හිටියා ඇති අහිංසකාවී... බිඳු කඳුළැලි පිසදා යළි සිනා වෙන්න කාලය හරි සුපිපි සිනා මලක් වෙයන් පුංචි කුමාරී...බදුල්ල සජිනි දිල්ෂිකාසඳ ඇතත් ගුවනේ නැත එහි එළිය දිලුණේ මල් වෙතත් පවනේ නැත එහි සුවඳ තිබුණේ විහඟ වෙත ගුවනේ ගී සර නොමැත ඇසුණේ ඔබ වෙතත් ළඳුනේ මුදු සිත කොහෙද රැඳුණේ ගඟ ගලයි ඈතට මින් රැළ නටත් සතුටට අඹ පල දරයි රස කොට සියොතුන් ඇදෙත් සතුටට තරු මිණි දෙවයි අහසට අඳුර නැත සඳ නැති ගුවනට දස දෙස රුවින් දිලුණට නොදිලි මිණි කැටයක් ය ඔබ මටගින්නලිය සුනිල් ලීවානගේලෝකයේ නැත නිමක් සාගරේ නැත නිමක් නිල් අඹරේ නැත නිමක් ජීවිතය එහි පොඩි දෙයක්උඩවලවේ ඔෂානි නදීමා රත්නායකමේ ටිකේ හිටි හැටියේ මගදි වැස්සට අහුවෙනවා. බස් එකේදී එහෙම වුණොත් ඔබ ජනේලය අයිනේ අසුනක වාඩි වී සිටිනවා නම් මොකද කරන්නෙ? ටක් ගාලා ජනේලේ වසා දමනවා නේද? සමහරවිට හීන් පොදකට වුණත් අපි ජනේලය වසා දමනවා. හැමෝම එහෙම කළාට පස්සේ ඉහෙන් කනින් දාඩිය පෙරාගෙන හැම දෙනාම වැස්සට ශාප කර කර බස් එකේ තැම්බෙනවා. වැස්සට වගේම හුළඟටත් ඒ සත්කාරයම තමයි.උදේ පැය කාලක් බාගයක් හැඩදාපු කොණ්ඩ මෝස්තරය අවුල් වෙයි කියලා බයට බස් එකේ ජනේල වහගෙන යන්න සමහරු කැමතියි. ඉර එළියට ඔබේ ප්‍රතිචාරය කොහොම ද? ජනෙල් රෙදි තිබෙන බස් රථයක නම් ඒවායින් හිරු එළිය ආවරණය කරගෙන මුහුණ, අත් බේර ගන්න අපි කොයි තරම් වෙහෙසෙනව ද? ඒත් අප මේ වැස්ස, අව්ව, සුළඟ ගැන කොයිතරම් නම් කතා කරනව ද? ඒ සංසිද්ධීන් උපයෝගී කරගෙන කොයිතරම් කව් ගී රචනා කරනවා ද? අව්ව, ඉර එළිය නැතිව අපේ ජීවිත පවතී ද? වැස්ස, වතුර නැතිව කොතරම් කලක් ජීවිතය ගැට ගසාගත හැකි වේවි ද? පවන, සුළඟ, හුස්ම. හුස්ම නැතිව අපට මොහොතක් ජීවත් විය හැකි වේවි ද? එසේ නම් ඇයි මේ බය?පරිසරයට ආදරය කරන බව කියමින් පරිසරයෙන් හැංගෙන, සොබා දහමෙන් ඉපිද සොබා දහමට එරෙහි වන අපි අපි ගැනම ආයෙත් හිතන්න හොඳම වෙලාවක් මේක කියලා මේ දේවල් දකිද්දි හිතුණා. ඒ එක්කම මට මතක් වුණේ අන්තර්ජාලයේ සැරිසරද්දි අහම්බෙන් අහුවුණු ජනප්‍රිය ගායක බොබ් මාලේ ගේ ප්‍රකාශයක්. “ඔබ වැස්සට ආදරේ යැයි පවසනවා ඒත් වැසි වසිද්දී ඔබ කුඩය යටින් ගමන් කරනවා... ඔබ හිරු එළියට ආදරේයි පවසනවා ඒත් හිරු පායන විට ඔබ සෙවණක හැංගී යනවා... ඔබ සුළඟට ආදරෙ යැයි පවසනවා ඒත් සුළඟ එන විට ඔබ කවුළු පියන් වසා ගන්නවා... ඒ නිසයි ඔබ මට ආදරේ යැයි පවසද්දී මා බිය වන්නේ...” සත්තකින්ම අප සොබා දහමට ආදරේ නම් එහි සරල සිදුවීම්වලට මෙතරම් බිය වන්නේ ඇයි? එසේ බිය වෙමින් අප ඈත් වද්දි එය තවත් රළු වී අප හඹා එනු ඇති. හරියට ඔබ යමෙකුට ආදරේ නම් ඒ කෙනාට එය දැනෙන්නට ඉඩ නුදුන්නොත් කිසිදාක ඔබේ ආදරය අනෙකා හඳුනා නොගන්නවා වගේ. ඒ නිසා ආදරය කරන දේ හෙළා නොදකින්නත් ඒවාට ළංවන්නත් අවශ්‍ය බව තේරුම් ගත්තොත් බොබ් මාලෙට වගේ බියක් අප ආදරය කරන අයට නොදැනේවී.අරුණිකන්පෙති ලොකු බටු මීයෙකු කුස්සියේ ළිප ළඟ ගුලකට වී බෙල්ල එළියට දමා ළිප මත සුවඳට ඉදෙන හාල්මැස්සන් හොද්දට හැඳිගා රස කවන මගේ අම්මා දෙස බලා සිටිනා අපූරුව ගෙන ගියා මා බොහෝ දුරකට.දා බිඳු මුතු මෙන් දිලිසි දිලිසි රඟදෙනා ඇගේ මුදු කෙහෙරැලි සමඟ එකට එක්වී ළිප අද්දර වූ ලුණු පොල් කටුව පිරෙන්නට අපට ලුණු පමණක් නොව කිසිදු අඩුවක් නොකරන මගේ තාත්තා. පලතුරු නෙක ඈ රසකැවිලි ගොන්නක්ම අපේ දෑස් අබිමුව මවන්නට හෙළන ඩා බිඳු කොතරම් මිලකට මිල කළ හැකි වේදැයි මම නම් නොදනිමි. මගේ ආදරණීය තාත්තේ – බතට පණ පොවා ආදරය හා කලතා නොනිමි සෙනෙහසක් අපට ලෝබ නැතුවම පුද දෙන මගේ ආදරණීය අම්මේ, ඔබගේ ගුණ කඳ මෙතෙකැයි කියන්නට වචන නොසෑහේ මෙමට.අද මා මෙලෙස හිරු හා සඳු පාමුල දෑත, දෙපය කෙළින් තබාගෙන හිඳිනට, දෑස පාදන්නට නුඹලා දුන් සවිය සදා සුවඳයි. අපිරිමිතයි. මා නිසා ලේ කිරි වුණු වෙලේ එදා ඔබ විඳි සුන්දර පිරුණු හැඟුම අද මගේ කිරිකැටි පුතුගෙන් විඳිමි මගේ ආදර අම්මේ. එමතු නොව නොනැවතී ගලන මේ දිවි පුරා අපේ කුස හිස් කරන්නට සිහිනයකින් හෝ නොසිතන මගේ ආදර තාත්තේ, ඔබලාගෙන් දැනුදු ලැබෙන අත්වැල නොකරමි කිසිදාක අමතක. සිව්බඹ විහරණ මතින් අප දෙස බැලූ නුඹලා දෙදෙන ජාති මතු මටම වාසනා වේවා මගේම මාපියන් ලෙස. අද මගේ ලොවටම හිරු පායා, මල් පිපී මුළු ජීවිතයම විකසිත වී ඇත්නම් නුඹ දෙදෙනාම වේ එහි පෙර ගමන්කරුවන්.කොතෙකුත් කීවද නිමා නොවන ගුණකඳ මකනු කෙලෙසක මා. එකම දෙයකි ඇත්තේ. පින් සියල්ලටම නොවේ කිසිවක් තවත් කීමට මතු බුදු වන්නට පතනු මිස හද පතුලෙන්ම ඔබ දෙපළට මගේ ආයුෂ ද ගෙන !කෑගල්ලේ ජී.ඩී.ආර්.තිලෝකා මීනුජීවිතය හරිම පුදුමාකාරයි. වේලාවකට ළඟින්ම ඉන්න අය අපි නොහිතන විදියට අපේ හිත්වල වහා විශාල තුවාල ඇති කරලා අපිව දාලා යනවා. මටත් නොදැනීම වගේ හිතට ළඟින්ම හිටපු අය මෙවන් නොහිතපු වේලාවක මාව දාලා ගියා.අපි හතරදෙනා එක චොක්ලට් එකක් කඩාගෙන කාපු අවස්ථා අනන්තවත් ඇති. චොක්ලට් එකක් අතට ගත්ත හැම වේලාවෙම මට ඔය තුන්දෙනාව අදටත් මතක් වෙනවා. ඕගොල්ලො මගෙන් දුරස් වුණාද? මම ඕගොල්ලන්ගෙන් දුරස්වුණාද? ඒ ප්‍රශ්නෙට උත්තරේ මම තාම හොයනවා.කාලය ගෙවිලා ගියා. මං උසස් පෙළට තෝරාගත්තේ වාණිජ විෂයන්. ඒගොල්ලෝ තුන්දෙනාම කළේ විද්‍යා විෂයන්. පාසලේ බාහිර වැඩ කටයුතුයි, පාඩම් වැඩයි නිසා මම නිතරම කාර්යබහුලවයි හිටියේ. එක දවසක් මං පොත් කබඩ් එක අස් කරද්දි, ෆයිල් කවරයක තිබිලා කොළ වගයක් බිමට වැටුණා. “මෙමරීස්” අපි ඒ කොළ හැඳින්වූයේ ඒ නමින්. අපි හදපු සින්දු, ලියපු කතා ගොඩක් ඒ කොළවල තිබුණා. මගේ ඇස්වලින් මටත් නොදැනීම කඳුළු කැට ගලාගෙන ගියා. මගේ ජීවිතේ සුන්දරම දවස් ටික විදිහට ඔය තුන්දෙනා එක්ක ගතකරපු දවස් කාලයාවත් මගේ හිතින් මකන එකක් නැහැ. ඒවා කළු ගලක කොටපු අකුරු වගේ මං මැරෙනකම්ම මගේ හිතේ තියේවි.දංකොටුව මනායා ගීසලාහිසේ තබා කොළ මිටි ටික කමතට හෙළා සුරුවම් කොට ගොන් බානෙන් පෑගූ පසු උකුනුදැත්ත ගෙන දෝතට සුනාමි සේ හණි හණිකට පිදුරු නැඟෙයි කන්ද උසට කන්නයෙ මහ වැස්සෙන් පසු ගොම එකතුව පිදුරු ගොඩට සරුසාරව උඩට පිපුණ බිම්මල් ඇත හිනැහීගෙන පලා රෑන් යයි සරුවට අලුත් හාලෙ බතට රසට වෑංජනත් දෙයි කමතම ඒ යුගයක් යළිත් ඉතින් කෙදින දකිනු මේ දෑසට..දුලානි චන්දිමාකහට පැල්ලමේ දූවිලි පයට පෑගෙනා නුහුරු නොලද රන්මිරිවැඩි සඟල දැවටෙනා හීන මල් කැළුම් කැන්දන සුවඳ දැවටෙනා ඉඩෝරයට මලින් පීදුණු සුවඳ විහිදෙනා රළු මඟින් මඟට ගලනා තුහින මල් ලතා දහසකට හිලව් නඟනා බොලඳ මල් කතා හාමතේ සිනා නඟනා අහිංසක කතා ඈත ඉරගලේ දහඩිය සුවඳ මල් කතා කට්ට අවුවේ වේලි මල් සුවඳ විහිදනා සිල්පයන් බිඳී උඩුගම් පතුලේ සැඟවෙනා නේක බෝසතුන් විවරණ දෙමින් සැතපෙනා අමා වැසි දියෙන් ජීවන ගීය නැළවෙනාතඹුත්තේගම නිලන්ත අනුහස්තුරුණු විය කෙමෙන් කෙමෙන් නික්ම ගොසිනි. එහි සුන්දරත්වයක් අත් නොවිඳි මම ජීවිතයේ දුක්ඛිත බව පමණක් ලබමින් මවුපිය සිහිනයක් වූ විවාහයේ දොරටුව අබියස හිස් වූ බැල්මෙන් බලා හිඳිමි ප්‍රිය සබඳ කොහේ සිට හෝ ඔබ එනතුරා...මහදෙණිය පී.ඩී.එම්.ඒ.භානුමිරිඟු පෙම් සයුර මැද ඉරුණු රුවලැති නැවක මංමුලාවූ නියමුවාණෙනි, අටවක සඳටවත් හඬගා අසාපන් නිමල පෙම් සයුරු ඉම කොහේ කොතනක ඇතිද.වරකාපොළ කේ.එච්.මදුරිකා පි‍්‍රයදර්ශනීරන්කුඹුවන් පුන් පියයුරු මන් මත් කරවන නන් විසිතුරු අඩ සඳවන් නලලත දිදුලන පින් නැති දන ඈ රුසිරූ දෙනෙතට විඳවන නානා දන පහසට ලොබ ඈ වෙතටම යන ඈ වෙත යන නා නා දන වල්මත් කරවන චමත්කාරෙ කැන්දන ඈ බැල්මෙන් රැවටෙන ගිනිදැල්ලට ඇදි ඇදි විත් මරුවා කැන්දන මෙරු කැල ලෙස නොදැනිම ඈ රුසිරෙන් වැනසෙන සීගිරි ලාලන රූසිරි සිහිපත් කරවන අඩ අඳුරේ ඈ රූසිරි මිලකට විකුණන සිත් අහසේ මිය යන තරු කැටයක් විලසින සිත් නැති වුන් ඈ පහසින් සතුට සොයා යන නා නා ලෙඩ රෝගවලට ඈ වෙත යන දන ගොදුරක් වෙයි සිය පවුල් ද විනාශ කරගෙන නීතිය අඩ අඳුර මැදින් ආවොත් සොයමින නම්බු නාම ගරු පට්ටං සේදෙයි සැනකිනයක්විල ජයන්ත ඒකනායකඋරමඞලට මගෙ හිස ළංකරන් ආදරෙන් නුඹ මට සෙනෙහස පෑවේ ළෙන්ගතු විලසින් මගෙ දිවියට නව පැතුමන් උදාකරලමින් මගෙ ලෝකෙට පායපු සඳ නුඹයි රත්තරන්ගල්නෑව දමිත් එස්.ඒකනායකතොරතෝංචියක් නැතුව හඬලන මුහුදු ලිහිණින්ගේ හඬට සවන් දෙමින් ඔහු හිමින් සීරුවේ වෙරළ දිගේ පියමැන්නා. ඈත දියඹේ ඉඳන් දිව ආපු සුදෝ සුදු පෙණ කැටි පිරුණු පුංචි රළ පහරක් වෙරළ කෙළවරේදි ඔහුගේ දෙපා දෝවනය කළා. ඒත් මහ මුහුද මැද්දෙ රළගෙඩි තරමටම ඔහුගේ සිතත් චංචල වෙලයි තිබුණෙ.ඒකාකාරී ජීවිතේ කාලයක් පුරා කරගෙන ආපු දෛනික අංගයක් හොඳින් හෝ නරකින් අවසන් කරන්න හිතාගෙනයි ඔහු අද වෙරළට ආවේ. සුපුරුදු ගල්තලාවේ, සුපුරුදු මල් කුඩය යටට වෙලා ඇය මඟබලාගෙන හිටියා. මුහුදු හුළං පහරකට ඇගේ කෙහෙරොදක් ඔහේ නලියන්නට පටන් ගත්තා. “ඇත්තටම දඟ කරන්නෙ කෙහෙ රොද ද? හුළඟ ද?” ඔහු මොහොතක් කල්පනා කළා. ඊළඟ තත්පරයේදී තමන් මෙතරම් වෙලා ප්‍රාර්ථනා කළ ඡායාව දුටු ඇගේ මඳ සිනහව පිපිරී ගියා. ඔහුත් පුරුද්දට හිනාවුණා.අහඹු හමුවීමකින් පටන් ගත්තු සම්බන්ධතාව මේ තරම් දුරක් අරන් එන්න ඔහුට කිසිදාක වුවමනාවක් තිබුණෙ නැහැ. ඇගේ ඇසුරින් ලැබුණු මානසික වින්දනය වගේම කායික වින්දනයත් තව දුරටත් ඔහුව සන්තර්පණය කිරීමට ප්‍රමාණවත් නොවීම මීට තවත් එක හේතුවක් වුණා. ඇගේ පෙනුම, හමේ පැහැය, සමාජ තත්ත්වය, උගත්කම වගේ දහසකුත් කාරණා ගැන හිතුවම තමන්ගේ අනාගත සහකාරිය ඇය වේවි යැයි කියලා ඔහු හීනෙකින්වත් හිතුවේ නැහැ. ඒ හැමදේකටම වඩා ගෙදරින් ඔහුට යෝජනා කරපු තරුණිය පිළිබඳවත් ඔහු සිතිය යුතු වුණා. තමන් විසින් ආරම්භ කළ සම්බන්ධකම තමන් විසින්ම අවසන් කිරීම යුක්ති යුක්ත බව අන්තිමේදී ඔහු තීරණය කළා.”මම කියන දේ අහලා ඔයා කලබල වෙන්න එපා. මේ දේවල් හුඟ කාලෙක ඉඳලා ඔයාට කියන්නයි මම හිතාගෙන හිටියේ.” ඔහු කතාව පටන් ගත්තා.”ඉන්න..” ඇය ඔහුව නතර කළා. ඔයා කියන්න යන දේ මම දන්නවා.” දිග සුසුමක් හෙළමින් ඇය ඇගේ කතාව පටන් ගත්තා. ”ජීවිතේ සමහර දේවල් ඕනි වෙද්දී සමහර දේවල් අපට එපා වෙනවා. ඔයාටත් දැන් මාව එපා වෙලා. ඇත්ත... මම කැතයි. ඒ වගේම දුප්පත්. නූගත්. ඔයාගේ පන්තිය, කුලය, රස්සාව හැම දෙයක් එක්ක බැලුවම මම ඔයාගෙන් දුරස් වෙන එක අරුමයක් නොවයි. එදා ඉඳලම මම දැනගෙන හිටියා ඔයා මට ආදරේ කරන්නෙ නැති විත්තිය. ඒත්, මම ඔයාට ආදරේ කළා.. මම වගේ නූගත්, දුප්පත්, විරූපී කෙල්ලක් දිහා හැරිලාවත් බලන්නෙ නැති සමාජයකදි ඔයා බොරුවට හරි මට ළංවුණා.එදා ඉඳන් සිද්ධ වුණු හැම සුන්දර දේකම මතකයත් එක්ක මට මැරෙනකල්ම ජීවත් වෙන්න පුළුවන් වේවි. ඇත්තටම ආදරේ කියන්නෙ මොකක්ද කියලා මම ඉගෙන ගත්තෙ ඔයාගෙන්.. තවදුරටත් මම ඔයාට කරදරයක් වෙන්නෙ නැහැ..” සුපුරුදු මඳහසත් අරගෙනම ඇය ගල්තලාවෙන් බැහැලා ගියා. හිරු ලැජ්ජාවෙන් ක්ෂිතිජයේ ගිලුණා. වලාකුළු අනන්තය හොයාගෙන පියෑඹුවා. ඔහු මහ මුහුද අද්දර නිරුත්තරව බලා හිටියා.කොළඹ ප්‍රභාත් කුමාර දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aj1303311</link>
    <topic>අඩු ආදායම්ලාභී දරුවන්ගේ අධ්‍යාපනයට කැපවන මයි ෆෙ‍්‍රන්ඩ් ව්‍යාපෘතිය ඩයලොග් හා එක්වෙයි</topic>
    <author/>
    <content>අඩු ආදායම්ලාභී දරුවන්ගේ අධ්‍යාපනයට කැපවන මයි ෆෙ‍්‍රන්ඩ් ව්‍යාපෘතිය ඩයලොග් හා එක්වෙයිවසර ගණනාවක සිට අවම වරප්‍රසාද ලබනා දරු පරපුර වෙනුවෙන් මෙහෙවරක යෙදෙන “My Friend” ” ව්‍යාපෘතිය ඩයලොග් ඇක්සියාටා සමඟ එක්ව විලාසිතා සහ ඒ හා සම්බන්ධ විවිධ මට්ටමේ ශීර්ෂයන් යටතේ නිකුත් කෙරෙන කෙටි පණිවුඩ දැන්වීම් වැඩසටහනක් දියත් කර ඇත්තේ ඒ ව්‍යාපෘතියට අරමුදල් බැර වන ආකාරයෙනි.ඩයලොග් ඇක්සිටායා හි සමූහ ප්‍රධාන විධායක නිලධාරි ආචාර්ය හාන්ස් විජේසූරිය සහ හමීඩියා හි කළමනාකාර අධ්‍යක්ෂක “My Friend” පදනමේ මූලාරම්භක ෆවුසුල් හමීඩ් මහත්වරුන් FH Guide සහ “My Friend” වෙබ් අඩවිය නිල වශයෙන් එළිදක්වමින්. කිෂු ගෝමස්, හමීඩියා හි සමූහ සාමාන්‍යාධිකාරි චින්තක වනිගසේකර මහ හමීඩියා හි ජ්‍යෙෂ්ඨ වෙළෙඳ නාම කළමනාකාර රිස්වාන් මාහ්මුද් මහත්වරු ඡායාරූපයේ සිටිති.“FH Guide” ලෙසින් නම් කර ඇති නවතම විලාසිතා තොරතුරු කෙටි පණිවුඩ ලෙස ලබා දෙන්නේ, වඩා නව්‍යකරණය වූ පිරිමි ඇඳුම් නිර්මාණකරණයේ ප්‍රවීණයෙකු වන විලාසිතා උපදේශක හමීඩියා සමූහයේ කළමනාකාර අධ්‍යක්ෂ ෆවුසුල් හමීඩ් විසිනි. “My Friend” ව්‍යාපෘතියේ මූලාරම්භකයා ද ඔහු වේ.“My Friend” ව්‍යාපෘතිය සෑම විටම කැප වෙන්නේ සමජයේ සෑම ජාතියකටම අයත් දරුවන්ට සහයක් වීමට වන අතර ඉන් මූලිකම අරමුණ වන්නේ අධ්‍යාපනය ඉහළ නැංවීමයි. අපි සිසුන්ව ධෛර්යවත් කරනවා ඔවුන්ගේ ජීවිතයේ දුෂ්කර අවස්ථාවන්හිදී පවා අධ්‍යාපනයේ යෙදීමට.මේ ව්‍යාපෘතියේ දී අපි දැක තිබෙනවා එසේ බොහෝ සාර්ථකත්වයට පත්වූ අය” හමීඩ් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aj1303312</link>
    <topic>වින්සෙත් සිලෝන් ටී තත්ත්ව සහතිකවලින් පිදුම් ලබයි</topic>
    <author/>
    <content>වින්සෙත් සිලෝන් ටී තත්ත්ව සහතිකවලින් පිදුම් ලබයිවින්සෙත් සිලෝන් ටී ආයතනයේ සභාපති බී.ඩී.ධම්මික කුරේ මහතාහට ISO 9001-2008, ISO 22000, HACCP සහ GMP තත්ත්ව සහතික ඉට්ඉ ලංකා පුද්ගලික සමාගමේ ව්‍යාපාර කළමනාකරු සුමනසිරි මහතා විසින් කොළඹ හිල්ටන් හෝටලයේ පැවැති වින්සෙත් සිලෝන් ටී හි සේවාදායකයින් ඇගයීම සඳහා පැවැති උත්සවයෙහි දී ප්‍රදානය කළ අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aj1303313</link>
    <topic>විශිෂ්ටතම මූල්‍ය සේවා සැපයුම්කරු ස්ලිම් නීල්සන් සම්මානය LOLC  සමූහයට</topic>
    <author/>
    <content>විශිෂ්ටතම මූල්‍ය සේවා සැපයුම්කරු ස්ලිම් නීල්සන් සම්මානය LOLC  සමූහයටස්ලිම් නීල්සන් මහජන සම්මාන උලෙළේ දී “වසරේ මහජන මූල්‍ය සේවා සැපයුම්කරු” අංශයේ ප්‍රමුඛස්ථානය හිමිකර ගැනීමට LOLC  සමූහයට හිමි විය. LOLC සමූහය වෙනුවෙන් එහි කළමනාකාර අධ්‍යක්ෂ / ප්‍රධාන විධායක කපිල ජයවර්ධන මහතා එම සම්මානය ලබාගත්තේය.එම සම්මාන ප්‍රදානයේ ජයග්‍රාහකයන් ජනතාව විසින් ම තෝරාගැනීම විශේෂත්වයකි. එහිදී LOLC  මෙරට මූල්‍ය සේවා සැපයුම්කරුවන් අතර ප්‍රමුඛ තේරීම සහිත වඩාත් විශ්වාසදායී සන්නාමය ලෙස ජනතාව විසින් තෝරාගන්නා ලදී. මෙය දශක තුනක් පුරා විහිදුණු LOLC සමූහයේ වැදගත් මං සලකුණක් බව කපිල ජයවර්ධන මහතා පැවසීය.“සිය මූල්‍යමය සාර්ථකත්වයේ අත්වැල ලෙසින් සහ ව්‍යවසායකත්වයේ දිරිය ශක්තිය ලෙස ශ්‍රී ලාංකික මහජනතාව LOLC  සිය හදවතින්ම තෝරාගෙන ඇත. පොරොන්දු වන දෑ ඉටුකරන අපි ජනතාවගේ වඩාත් තේරීමක් සහිත මූල්‍ය සේවා සැපයුම් ආයතනය ලෙස තෝරාගැනීම වරප්‍රසාදයක් කොට සලකමු.මෙය මෙරට මූල්‍ය සේවා ක්‍ෂේත්‍රයේ LOLC හි තිරසාර බව සහ එමඟින් ඇතිකළ කැපී පෙනෙන වෙනස පිළිබඳව පැහැදිලි සාක්ෂියකි. LOLC සන්නාමය හිනිපෙත්තට රැගෙන යාමට දැඩි උත්සාහයෙන් කටයුතු කළ LOLC සමූහයේ මුළු කණ්ඩායමට ම මෙම ගෞරවය හිමිවේ.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aj1303314</link>
    <topic>තාරුණ්‍යයට හෙටක් වෛද්‍ය කඳවුරට මාර්ක්ස් හෙල්ත්කෙයාර් අනුග්‍රහය</topic>
    <author/>
    <content>තාරුණ්‍යයට හෙටක් වෛද්‍ය කඳවුරට මාර්ක්ස් හෙල්ත්කෙයාර් අනුග්‍රහයමාර්ක්ස් හෙල්ත්කෙයාර් සමාගම, ‘තාරුණ්‍යයට හෙටක්’ කළුතර දිස්ත්‍රික්කයේ සංවිධානය කළ වෛද්‍ය කඳවුරට අනුග්‍රහය ලබාදෙයි.වෛද්‍ය කඳවුරට ප්‍රධාන ආරාධිතයා ලෙසින් සහභාගි වූ වරාය හා මහාමාර්ග ව්‍යාපෘති අමාත්‍ය, රෝහිත අබේගුණවර්ධන මහතා මාර්ක්ස් හෙල්ත්කෙයාර් සමාගම විසින් සැපයූ ස්වයංක්‍රීය රුධිර පීඩන මාපකයකින් ස්වයං පරීක්ෂාවක් කරගත් අවස්ථාව.කළුතර දිස්ත්‍රික්කයේ ඉත්තෑපානේ ගොරකාදූව ප්‍රදේශයේ දී පැවැති මෙම වෛද්‍ය කඳවුරට වෛද්‍ය උපදෙස් අවශ්‍ය දහසකට වැඩි පිරිසක් දියවැඩියාව, රුධිර පීඩනය ආදී සාමාන්‍ය රෝගී තත්ත්වයක් පිළිබඳව පරීක්ෂාවට ලක් කර හා ප්‍රතිකාර නිර්දේශ කෙරුණි.‘තාරුණ්‍යයට හෙටක්’ සංවිධානයේ වෛද්‍ය අධ්‍යක්ෂ, වෛද්‍ය චූලා සේනාරත්න මහතාගේ උපදෙස් මත පැවැත්වුණු මෙම වෛද්‍ය සායනයට මාර්ක්ස් හෙල්ත්කෙයාර් සමාගම විසින් අතිනවීනතම හා ස්වයංක්‍රීය රුධිර පීඩන මාපක හා වෙනත් වෛද්‍ය පරීක්ෂණ උපකරණ රැසක් සැපයීයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aj1303316</link>
    <topic>තොරතුරු තාක්ෂණ තරගාවලිය ජයගත් සිසුහු සහ ගුරුවරු ඇගයෙති</topic>
    <author/>
    <content>තොරතුරු තාක්ෂණ තරගාවලිය ජයගත් සිසුහු සහ ගුරුවරු ඇගයෙතිමයික්‍රොසොෆ්ට් ශ්‍රී ලංකා සමාගම සහ අධ්‍යාපන අමාත්‍යාංශයේ දැනුමැති සමාජයක් සඳහා වන ව්‍යාපෘතිය එක්ව සංවිධානය කරන ලද’ Innovative Teachers and Students 2012’  ජාතික තොරතුරු තාක්ෂණ තරගාවලියේ ත්‍යාග ප්‍රදානෝත්සවය කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී අධ්‍යාපන අමාත්‍ය බන්දුල ගුණවර්ධන මහතාගේ ප්‍රධානත්වයෙන් පැවැත්විණි.මෙම තරගාවලියේ දී ජාත්‍යන්තර නිර්ණායක යටතේ මෙරට පාසල් සිසුන්ගේ සහ ගුරුවරුන්ගේ තොරතුරු තාක්ෂණ දැනුම සහ නිර්මාණශීලී බව ඇගයීමට ලක් කෙරිණි. මෙම උත්සවයේ විශේෂ ආරාධිතයකු ලෙස මයික්‍රොසොෆ්ට් සමාගමේ අග්නි දිග ආසියා කලාපයේ සාමාන්‍යාධිකාරි ජෙමී හාපර් මහතා සහභාගි විය.තරගකරුවන් 85000කට අධික පිරිසක් මෙම තරගාවලියට සහභාගි වූ අතර පළාත් මට්ටමින් මෙහි ජයග්‍රාහකයන් නිර්ණය කෙරිණි. මෙය අධ්‍යාපන අමාත්‍යාංශය සහ පෞද්ගලික අංශය එක්ව පවත්වනු ලබන දිවයිනේ එකම ජාතික මට්ටමේ තොරතුරු තාක්ෂණ තරගාවලියයි.මේ තරගාවලියේ ජයග්‍රාහකයන්ගෙන් බහුතරයක් ග්‍රාමීය පළාත් නියෝජනය කිරීම විශේෂයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aj1303317</link>
    <topic>ලංකා හොස්පිට්ල්ස් 400 වැනි වකුගඩු බද්ධය</topic>
    <author/>
    <content>ලංකා හොස්පිට්ල්ස් 400 වැනි වකුගඩු බද්ධයලංකා හොස්පිට්ල්ස් මඟින් 400 වැනි වකුගඩු බද්ධ කිරීම සාර්ථකව සිදුකෙරේ.ලංකා හොස්පිට්ල්ස් හි ප්‍රධාන විධායක නිලධාරි ලකිත් පීරිස් මේ පිළිබඳව මෙසේ පවසයි. “වසර 2003 සිට අනෙකුත් පෞද්ගලික රෝහල් සමඟ සසඳන විට අප ආරෝග්‍යශාලාව මඟින් වැඩිම වකුගඩු බද්ධ කිරීම් ප්‍රමාණයක් සිදුකොට තිබෙනවා.වෙනත් රෝහල් සාමූහිකව වකුගඩු බද්ධ කිරීම් 40ක් පමණක් සිදුකරද්දී පසුගිය වසරේදී අප වකුගඩු බද්ධ කිරීම් 60ක් සිදුකිරීමට සමත් වුණා. අපගේ ඒකකය තුළ වකුගඩු සම්බන්ධ විශේෂඥ වෛද්‍යවරුන් බද්ධ කිරීමේ විශේෂඥයින් ඇතුළු විශිෂ්ට කාර්ය මණ්ඩලයක් සේවය කරනවා. ශ්‍රී ලාංකික වෛද්‍ය ක්‍ෂේත්‍ර තුළ නව ප්‍රවණතාවන් බිහිකිරීම අපගේ අරමුණයි.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aj1303318</link>
    <topic>COYLE සංවත්සරයේ දී ව්‍යාපාරික විශිෂ්ටයෝ ඇගැයෙති</topic>
    <author/>
    <content>COYLE සංවත්සරයේ දී ව්‍යාපාරික විශිෂ්ටයෝ ඇගැයෙතිලාංකීය තරුණ ව්‍යවසායකයන්ගේ සංසදයෙහි (COYLE) වාර්ෂික මහා සභා රැස්වීමේ දී වසන්ත ද සිල්වා මහතා එහි අභිනව සභාපතිවරයා වශයෙන් පත්විය. පසුගියදා කොළඹ සිනමන් ග්‍රෑන්ඩ් හෝටලයේ පැවැති 14 වැනි වාර්ෂික හමුවේ දී විශිෂ්ටත්වයට පත් මෙරට ව්‍යාපාරිකයින් ඇගයීමට කටයුතු කරන ලදී.මෙහිදී විශිෂ්ටයින් 12 දෙනකු වෙනුවෙන් පිදෙන සම්මාන COYLE කමිටු සාමාජිකයින්ගෙන් සැදුම්ලත් සම්භාවනීය මණ්ඩලයක් විසින් තෝරාගනු ලැබීය.350කට අධික ආරාධිතයන් රැසකගේ සහභාගිත්වයෙන් පැවැති මෙවර මහ සභා වාරයට ප්‍රධාන ආරාධිතයා ලෙසින් විදේශ කටයුතු පිළිබඳ අමාත්‍ය ජී.එල්.පීරිස් මහතා සහභාගි වූ අතර, බන්දුල ගුණවර්ධන, පවිත්‍රා වන්නිආරච්චි අමාත්‍යවරු ද පාර්ලිමේන්තු මන්ත්‍රීවරු, පළාත් සභා මන්ත්‍රීවරු, නගරාධිපතිවරු, රාජ්‍ය තාන්ත්‍රිකයෝ, රාජ්‍ය නිලධාරීහු, දේශීය රාජ්‍ය නිලධාරීහු හා ව්‍යාපාරිකයෝ ද සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aj1303319</link>
    <topic>HDFC මාතර ශාඛාව නව නිවහනකට</topic>
    <author/>
    <content>HDFC මාතර ශාඛාව නව නිවහනකටHDFCබැංකුවේ මාතර ශාඛාව නව කාර්යාල පරිශ්‍රයකට පිවිසීමේ උත්සවය, HDFC බැංකුවේ සාමාන්‍යාධිකාරි හා ප්‍රධාන විධායක නිලධාරි නිමල් ජේ.බී.මාමඩුව මහතාගේ ප්‍රධානත්වයෙන් පැවැත්විණි.මාතර අතිරේක දිස්ත්‍රික් ලේකම් චන්ද්‍රා විදානගමාච්චි මහත්මිය සහ මාතර නගරාධිපති සොසේන්ද්‍ර හඳුන්ගේ මහතා ද මෙම අවස්ථාවට සහභාගි වූහ.HDFC බැංකුවේ ප්‍රධාන මෙහෙයුම් නිලධාරි එස්.දිසානායක මහතා මාතර ශාඛා කළමනාකරු කාලින්ද ගුණසේකර මහතා ඇතුළු බැංකුවේ නිලධාරීන් මෙන්ම ගනුදෙනුකරුවන් විශාල පිරිසක් මෙම අවස්ථාවට සහභාගි වූහ. නිමල් ජේ.බී.මාමඩුව මහතා විසින් තැන්පතුවක් භාරගන්නා අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aj13033110</link>
    <topic>මැජිකට් නියෝජිත ඩෙල්මේජ්</topic>
    <author/>
    <content>මැජිකට් නියෝජිත ඩෙල්මේජ්මැජිකට් කැපීම් මෙවලම් ශ්‍රී ලංකාවේ බෙදා හැරීමේ එකම නියෝජිතයා ලෙස ඩෙල්මේජ් ෆෝසයිත් සහ සමාගම පත් කරන ලද බව ඉන්දියාවේ ට්‍රයිඩන්ට් ටූල්ස් සමාගම කියයි.ට්‍රයිඩන්ට් ටූල්ස්හි අන්තර්ජාතික වෙළෙඳ අංශයේ සාමාන්‍යාධිකාරි සමීර් භූසාලේ ඩෙල්මේජ් සමාගමේ සාමාන්‍යාධිකාරි ෆ්ලොයිඩ් නේසරාජා ගිවිසුම හුවමාරු කරගත් අවස්ථාව. ට්‍රයිඩන්ට් ටූල්ස්හි අපනයන අංශයේ නියෝජ්‍ය කළමනාකරු වීනා ෂෙට්ටි ඩෙල්මේජ් සමාගමේ සහකාර සාමාන්‍යාධිකාරි විකුණුම් ප්‍රින්ස් පරාක්‍රම සහ ඩෙල්මේජ් සමාගමේ නිෂ්පාදන කළමනාකරු ඩී.සී.ඒ.අබේකෝන් යන මහත්ම මහත්මීහු ද මෙහි සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>31</day>
    </date>
    <link>http://www.silumina.lk/2013/03/31/_art.asp?fn=aj1303315</link>
    <topic>වෙළෙඳ පොළ වෙනසක් නෑ</topic>
    <author>තාරක වික්‍රමසේකර</author>
    <content>වෙළෙඳ පොළ වෙනසක් නෑසතිය ආරම්භක සඳුදා (25) ගනුදෙනු සංඛ්‍යාව තරමක් පහළ ගියේය. ඒ පෙර සතියේ 4580 ක් වූ ගනුදෙනු සංඛ්‍යාව 4147 ක් දක්වා පහළ යමිනි.දිනයේ සමාගම් 2 ක පමණක් කොටස් මිලියනය ඉක්මවා අලෙවි විය. ෆ‍්‍රී ලංකා සමාගමේ කොටස් 2806100 ක් හා ස්වර්ණමහල් ෆිනෑන්ස් කොටස් 1020358 ක් අලෙවි විය.කොටස් 100 ට වඩා අලෙවි වූ සමාගම්හි කැපී පෙනෙන මිල ඉහළ යාමක් පෙන්නුම් කෙළේ නැත.මිල පහළ ගිය සමාගම් අතර සිලොන් ටුබැකෝ (22.10) කළම්ඹු ෆාමසි (14.70) දැකගත හැකි විය.පසු දින එනම් (26) පුර පසළොස්වක පොහෝ දින වෙළෙඳ පොළ ගනුදෙනු සිදු කෙරුණේනැත.27 වැනිදා බදාදා යළි ගනුදෙනු ඇරැඹුණ අතර ගනුදෙනු සංඛ්‍යාව 4517 ක් දක්වා ඉහළ ගියේය. නෙස්ලේ සමාගම දිනයේ මිල ඉහළ ගිය සමාගම් අතර කැපී පෙනුණි. පෙර දින රුපියල් 165.00 කට අලෙවි වූ සමාගමේ කොටසක මිල එදින රුපියල් 167.70 ක් දක්වා රුපියල් 2.70 කින් ඉහළ ගියේය.මිල ඉහළ ගිය සෙසු සමාගම් අතර ඩිමෝ සහ ඩිප්ට් ප්‍රොඩක්ට් කැපී පෙනුණි. මිල පහළ ගිය සමාගම් අතර එලායන්ස් කැපී පෙනුණි. පෙර දින රුපියල් 849.00 කට අලෙවි වූ සමාගමේ කොටසක මිල එදින රුපියල් 800.10 ක් දක්වා රුපියල් 48.90 කින් පහළ ගියේය.බුකිට් ඩරා කොටසක මිල රුපියල් 720.00 සිට 705.50 ක් දක්වා රුපියල් 14.50 කින් අඩු විය.දිනයේ මිලියනය ඉක්මවා කොටස් අලෙවි වූ සමාගම් අතර ජේ. එක්. එච්. (1359180), නැෂනල් ඩිවොලොප්මන්ට් බෑන්ක් (1055950), පෑන් ඒෂියන් පවර් (1368202), අමානා ටකාෆුල් (1743282) කැපී පෙනුණි.පෙර සතිය අවසානයේ සමස්ත කොටස් මිල දර්ශකය දැක්වුණේ ඒකක 5768.88 ක් ලෙසය. සතිය ආරම්භයේ (සඳුදා) ඒකක 5745.55 ක් ලෙස එය දැක්වුණ අතර බදාදා දින එය දැක්වුණේ ඒකක 5744.99 ක් ලෙසය.එස් ඇන්ඩ් පී එස් එල් 20 දර්ශකය පෙර සතිය අවසානයේ ඒකක 3312.71 ක් ලෙස දැක්වුණ අතර සතිය ආරම්භක සඳුදා එය ඒකක 3295.96 ක් ලෙස දැක්වුණි. බදාදා එය ඒකක 3299.87 ක් ලෙස දැක්වුණි.නැෂනල් ඩිවලොප්මන්ට් බෑන්ක් පී එල් සී කොටසකට රුපියල් 10.00 ක් ද එෆ් එල් ඩී හෝල්ඩින්ග්ස් පී එල් සී කොටසකට ශත 15 ක් ද ලාභාංශ ගෙවනු ලබන බවට නිවේදනය කර තිබුණි.වසරේ මේ දක්වා ගතවූ මාස තුනක කාල සීමාවේ දී වෙළෙඳ පොළ කැපී පෙනෙන වර්ධනයක් නොපෙනුණ අතර ස්ථාවර තැන්පතු පොලිය ඉහළ අගයක් ගැනීම ඬසා මෙන්ම බොහෝ මූල්‍ය සමාගම් මඟින් ස්ථාවර තැන්පත්කරුවන්ට විවිධ වටිනා තිළිණ ලබාදීම හේතුවෙන් ආයෝජකයන් ඒ කෙරෙහි තම අවධානය යොමු කර ඇතැයි ද පෙනෙන්නට තිබේ.ආයෝජකයන් දිරි ගැන්වීම සඳහා කිසිදු වැඩ පිළිවෙළක් නොයෙදීම නිසා ද මේ තත්ත්වය තවත් උග්‍ර වී ඇතැයි ද වෙළෙඳ පොළ ආරංචි මාර්ග පවසයි.එසේම අලුත් අවුරුදු සමයේ ආයෝජකයන් වෙළෙඳ පොළෙන් ඈත්වීම සාමාන්‍ය කරුණක් බව ද වෙළෙඳ පොළ ආරංචි මාර්ග පවසයි.එසේම මේ සතියේ දින දෙකක්ම නිවාඩු දින යෙදීම නිසා ද ගනුදෙනුවල අඩුවක් දක්නට තිබේ.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aa1304071</link>
    <topic>හොරට කිරන-හොරට මනින වෙළෙඳුන් අල්ලනවා</topic>
    <author>චන්දන බණ්ඩාර</author>
    <content>ඇමැති ජොන්ස්ටන්චන්දන බණ්ඩාරතව දින කීපයකින් උදාවෙන සිංහල හින්දු අලුත් අවුරුදු උත්සව සමයේ දී අත්‍යාවශ්‍ය පාරිභෝගික භාණ්ඩ මිල වෙළෙඳුන්ට හිතුමනාපෙට වැඩි කිරීමට ඉඩ ලබා නොදෙන බව සමූපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා පවසයි.එමෙන්ම ඉදිරි උත්සව සමයේ දී බර අඩුවෙන් කිරුම් මිනුම් සිදු කරනු ලබන වෙළෙඳුන් සහ පරිභෝජනයට නුදුසුදු අර්තාපල්, බීලූණු, සීනි ඇතුළු ආහාර ද්‍රව්‍ය අලෙවි කරන වෙළෙඳුන් නීතියේ රැහනට හසුකර ගැනීමට රට පුරා වැටලීම් සිදුකරන ලෙස පාරිභෝගික සේවා අධිකාරියට උපදෙස් දුන් බවද ඇමැති ජොන්ස්ටන් ප්‍රනාන්දු මහතා අවධාරණය කළේය. මේ අනුව හෙට සිට (සඳුදා) රටපුරා වෙළෙඳසල්හි භාණ්ඩ ගබඩා පරීක්ෂා කිරීමට පාරිභෝගික සේවා අධිකාරියේ නිලධාරීන් සහ මහජන සෞඛ්‍ය පරීක්ෂකයින් සූදානමින් සිටින බව ද වෙළෙඳ ඇමැතිවරයා සඳහන් කළේය.මේ අතර ගිය වසරේ දී පරිභෝජනයට නුසුදුසු අත්‍යාවශ්‍ය පාරිභෝගික භාණ්ඩ අලෙවි කිරීමේ අරමුණින් ගබඩා තුළ සඟවා තිබූ වෙළෙඳුන් දෙදහසකට පමණ නඩු පැවරීමටත් දඩ අය කර ගැනීමටත් පාරිභෝගික සේවා අධිකාරිය කටයුතු කළ බව ද ඇමැතිවරයා ප්‍රකාශ කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aa1304072</link>
    <topic>LLRC  යෝජනා රැසක් ක්‍රියාත්මක කර අවසන්</topic>
    <author>සුනිල් දයා අල්විස්</author>
    <content>සුනිල් දයා අල්විස්උගත් පාඩම් හා ප්‍රතිසන්ධාන කොමිෂන් සභාවේ නිර්දේශ හරි අඩකටත් වැඩි ප්‍රමාණයක් රජය මේ වන විට ක්‍රියාත්මක කර ඇතැයි ද මෙම කොමිසමේ නිර්දේශිත ඉතිරි යෝජනා ද වසර දෙකකට පෙර කාල සීමාවක ක්‍රියාත්මක කිරීමට හැකි වනු ඇතැයි අමාත්‍ය මණ්ඩල ප්‍රකාශක ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා කීය.මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැති අමාත්‍ය මණ්ඩල රැස්වීමේදී මේ කොමිසමේ දැනටමත් ක්‍රියාත්මක කළ කරුණු සහ ක්‍රියාත්මක කිරීමට ඉතිරිව තිබෙන යෝජනා පිළිබඳව සියලුම ඇමැතිවරුන් දැනුම්වත් කිරීම ජනාධිපති ලේකම් ලලිත් වීරතුංග මහතා විසින් සවිස්තරාත්මකව කරන ලදී.උගත් පාඩම් හා ප්‍රතිසන්ධාන කොමිසමේ සියලු කරුණු කාරණා පිළිබඳ විස්තරාත්මක වාර්තාවක් ජනාධිපති ලේකම්වරයා විසින් අමාත්‍ය මණ්ඩල රැස්වීමේ දී ජනාධිපතිතුමා ප්‍රමුඛ ඇමැති මණ්ඩලය වෙත ඉදිරිපත් කරන ලද බව ද මෙම කොමිසම මඟින් නිර්දේශිත කරුණු බොහොමයක් පැහැදිලිව රජය ඉටුකර ඇතැයි ද පෙන්වා දුන්නේය.පුනරුත්ථාපන කටයුතු නැවත පදිංචි කිරීම, හමුදාව සඳහා ලබාගත් ඉඩම් ආපසු උතුරේ ජනතාවට බාර දීම, සාර්ථකව සිදු කරමින් පවතින අතර එම ප්‍රදේශවල අධි ආරක්ෂක සීමා භට කඳවුරු ප්‍රදේශවලට පමණක් සීමා කරමින් ඉඩම් කට්ටි මුදා හැරීම ද සිදුකර තිබේ.කිලිනොච්චි මුලතිව් සහ මන්නාරම යන දිස්ත්‍රික්කවල මානව හිමිකම් කොමිසම් කාර්යාල ස්ථාපිත කිරීමට ඉදිරිපත් වී ඇති කරුණු අමාත්‍ය මණ්ඩලය විසින් සලකා බැලීමට ද නියමිතය. යාපනයේ සහ කිලිනොච්චියේ නීති ආධාර කාර්යාල ආරම්භ කිරීමට ද පියවර ගැනේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aa1304073</link>
    <topic>අවුරුද්දට පොලිසිය වෙස් මාරුකරයි</topic>
    <author>චන්ද්‍රිකා පෙරේරා</author>
    <content>චන්ද්‍රිකා පෙරේරාඅලුත් අවුරුදු උත්සව සමයේ භාණ්ඩ මිල දී ගැනීමට පැමිණෙන පාරිභෝගිකයන්ගේ ආරක්ෂාව සඳහා පොලිසිය විශේෂ ආරක්ෂක වැඩපිළිවෙළක් ක්‍රියාත්මක කර ඇත. වෙස් වළාගත් පොලිස් නිලධාරීන් ප්‍රධාන නගර හා දුර ගමන් මඟී ප්‍රවාහන බස් රථවලට යොදවා ජනතාව ගැටකපන්නන්ගෙන් ආරක්ෂා කිරීමට ද විධිමත් වැඩපිළිවෙළක් ක්‍රියාත්මක කර තිබේ.ජංගම මුර සේවා තර කොට ඇති අතර පදිකයින්ගේ වැරැදි හා රථ රියැදුරන්ගේ වැරැදි පිළිබඳව ද වෙනදාට වඩා සුපරීක්ෂාකාරී වීමටත් නීති උල්ලංඝනය කරන්නන් අත්අඩංගුවට ගැනීමටත් නිලධාරීන් යොදවා ඇතැයි පොලිස් මාධ්‍ය ප්‍රකාශක පොලිස් අධිකාරී බුද්ධික සිරිවර්ධන මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aa1304074</link>
    <topic>නීතිඥ සංගමය සම්ප්‍රදාය කඩලා</topic>
    <author/>
    <content>නීතිඥ සංගමයේ සභාපතිවරයා පිළිගැනීම සඳහා පැවැති උත්සවයට අගවිනිසුරුවරයාට ආරාධනා නොකිරීම දිගු කාලයක් තිස්සේ රැකගත් සම්ප්‍රදාය කඩකිරීමකැයි නීතිඥ ටී.කේ. චොක්සි මහතා පවසයි.නීතිඥ සංගමයට නව සභාපතිවරයෙක් පත්වූ සෑම අවස්ථාවකම ඔහු පිළිගැනීමේ උත්සවය පවත්වා ඇත්තේ අගවිනිසුරුවරයාට ප්‍රධාන අමුත්තා වශයෙන් සහභාගි කරගෙන බවද මෙම අවස්ථාවේ අවුරුදු 39 ක් තිස්සේ සුරැකි එම සම්ප්‍රදාය කඩකර ඇතැයි ද චොක්සි මහතා කීය.නීතිඥ සංගමයේ සභාපති උපුල් ජයසූරිය මහතා පිළිගැනීමට පැවැති එම උත්සවයට අගවිනිසුරුවරයාට ආරාධනා කර නොතිබූ අතර දෝෂාභියෝගයෙන් නෙරපා හැරි හිටපු අගවිනිසුරු ශිරාණි බණ්ඩාරනායක මහත්මියට ප්‍රධාන අමුත්තා වශයෙන් ආරාධනා කර තිබුණි.එම උත්සවයට පැමිණි නීතිපතිවරයා ද මෙම සම්ප්‍රදාය විරෝධී ක්‍රියාවට විරෝධය දැක්වීමක් වශයෙන් එම අවස්ථාවට සහභාගි නොවිණි. කොළඹ නවරඟහලේ පසුගිය ඉරිදා පැවැති එම උත්සවයට හිටපු අගවිනිසුරුවරියට අමතරව හිටපු ජනාධිපතිනි චන්ද්‍රිකා බණ්ඩාරනායක මහත්මිය හා එජාප පාර්ලිමේන්තු මන්ත්‍රීවරුන් වන කරූ ජයසූරිය හා ලක්ෂ්මන් කිරිඇල්ලේ යන මහත්වරුන්ට ද ආරාධනා කර තිබිණි.මෙවැනි වැදගත් අවස්ථාවකට අගවිනිසුරුවරයාට අමතරව ශ්‍රේෂ්ඨාධිකරණ හා අභියාචනාධිකරණ විනිසුරුවරුන් නීතිපතිවරයා හා අධිකරණ ඇමැතිවරයා සහභාගිවීම දිගටම පැවැති සම්ප්‍රදාය විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aa1304075</link>
    <topic>කඹ ඇදිල්ලට මම නෑ...</topic>
    <author>තාරක වික්‍රමසේකර</author>
    <content>ඇමැති සී. බී.තාරක වික්‍රමසේකරපෞද්ගලික බස් රථ සංගම්වල කඹ ඇදිල්ලට තමන්ට මැදිහත් විය නොහැකි බව පෞද්ගලික ප්‍රවාහන සේවා අමාත්‍ය සී. බී. රත්නායක මහතා පවසයි.එක් බස්රථ හිමි සංගමයක් බස් ගාස්තු වැඩිකළ යුතු බව පවසන නමුත් ඇතැම් බස්රථ සංගම් සහනාධාර ඉල්ලා සිටින බව ද ඇමැතිවරයා කීය. පවත්නා තත්ත්වය යටතේ ගාස්තු සංශෝධනය ගැන සලකා බැලීම කළ යුතු වුවත් බස්රථ සංගම්වල කඹ ඇදීම පළමුව විසඳාගෙන පොදු ඉල්ලීමක් ගැන පමණක් සලකා බැලීමට සිදුවන බව ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aa1304076</link>
    <topic>දිවි නැඟුම අවුරුදු පොළ සරුයි</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමෙවර සිංහල දෙමළ අලුත් අවුරුද්ද වෙනුවෙන් සහන මිලට නැවුම් අත්‍යවශ්‍ය ආහාර ද්‍රව්‍ය ලබාදීමට පසුගිය සිකුරාදා විවෘත වූ ‘දිවි නැඟුම’ පොළවලට අතිවිශාල ජනකායක් එක්වෙන බව අපේ ප්‍රාදේශීය වාර්තාකරුවෝ පවසති.මේ පොළ මඟින් අලුත් අවුරුද්දට අත්‍යවශ්‍ය ආහාර ද්‍රව්‍ය අඩංගු ආහාර මල්ලක් පාරිභෝගිකයන්ට සහන මිලට ලබා දෙමින් ඇති බවත් එය ජීවන වියදම අවම කිරීමට හේතුවක් වන බවත් එම පොළවලට එක්වූ ජනතාව පවසති. මෙම අවුරුදු පොළ මඟින් අලුත් රෙදිපිළි, නැවුම් එළවළු පලතුරු දේශීය කැවිලි, සත්ත්ව නිපැයුම් හා දිවි නැඟුමට සම්බන්ධ අයගේ නිෂ්පාදන හා නිපැයුම් බහුලව තිබු බව ද ඒවා මිලදී ගැනීමට ඒ ඒ ප්‍රදේශවල ජනතාව ඉහළ උනන්දුවක් දැක්වූ බව ද ප්‍රාදේශීය වාර්තාකරුවෝ පවසති.අවුරුදු සමයේ සිදුවන මිල වැඩිවීම පාලනය කිරීමට මෙන්ම වෙළෙඳ පොළ මිල ස්ථාවර කිරීමට හා පාරිභෝගිකයන්ට අත්‍යවශ්‍ය භාණ්ඩ අඩු මිලට ලබාදීමට මෙම පොළවලින් ඉමහත් සේවයක් ඉටුවෙන බවත් ඒවාට පැමිණි ජනතාව පැවැසූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aa1304077</link>
    <topic>අද දවල් 12.13ට කොළඹට හරියටම හිරු මුදුන්වෙයි</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහඅද අප්‍රේල් 7 වැනිදා දහවල් 12.13ට හිරු හරියටම කොළඹ නගරයට අංශක 90ට මුදුන් වන බව කාලගුණ විද්‍යා දෙපාර්තමේන්තුව පවසයි.ඒ සමඟම ගැටහැත්ත, නෝටන්බ්‍රිජ් හා පොතුවිල් යන ප්‍රදේශවලට ද ඒ වෙලාවට හිරු මුදුන්ව පවතී. සෑම වසරකම මෙන් මේ වසරේදී ද අප්‍රේල් 5 සිට 15 දක්වා ශ්‍රී ලංකාවට හිරු මුදුන්වීම සිදුවේ.මීට අමතරව හෙට අප්‍රේල් 8 වැනිදා, දවල් 12.13ට කෑගල්ල, ගුරුදෙණිය, නාමල් ඔය, කොච්චිකඩේ යන ප්‍රදේශවලට හිරු මුදුන්වෙන බව ද කාලගුණ විද්‍යා දෙපාර්තමේන්තුව පවසයි.අප්‍රේල් 9 වැනිදා පාදෙණිය, නාලන්ද යන ප්‍රදේශවලට හිරු මුදුන්වෙන අතර 10 වැනිදා හිරු මුදුන්වෙන්නේ ගල්ගමුව, ගිරිතලේ යන ප්‍රදේශවලටය. අප්‍රේල් 11 වැනිදා අනුරාධපුරයටත් හිරු මුදුන්වෙන අතර අප්‍රේල් 12 වැනිදා වවුනියාවටත් හිරු මුදුන්වෙන බව කාලගුණ විද්‍යා දෙපාර්තමේන්තුව පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aa1304078</link>
    <topic>යාංගල්මෝදර මඟමරුවන්ට මරණ දඬුවම</topic>
    <author>කුරුණෑගල දකුණ සමූහ එම්.මහරුප්</author>
    <content>කුරුණෑගල දකුණ සමූහ එම්.මහරුප්බස් මඟීන් 41 දෙනකු මරණයට පත් කරමින් තවත් 35 දෙනකුට බරපතළ තුවාල සිදුකරමින් අලව්ව යාංගල්මෝදර දුම්රිය හරස් මාර්ගයේ දී බස් - දුම්රිය ගැටුම සිදුකළ රියදුරුට හා කොන්දොස්තරට ඉකුත් සිකුරාදා කුරුණෑගල මහාධිකරණයේ දී මරණීය දණ්ඩනය නියම විය.2005 අප්‍රේල් මස 25 වැනි දින යාංගල්මෝදර රේල් ගේට්ටුව අසළ දී මෙම දුම්රිය – බස් අනතුර සිදුවිය. ඔවුන් දෙදෙනාට එරහිව නීතිපතිවරයා ගොනු කළ චෝදනා 76න් බොහොමයකට වරදකරුවන් වීම නිසා ඔවුන් දෙදෙනාට තවත් වසර දහය බැගින් වූ සිරදඬුවම් ද මහාධිකරණ විනිසුරු කේ.ප්‍රියන්ත ප්‍රනාන්දු මහතා නියම කළේය. රජයේ නීතිඥ චේතිය ගුණසේකර මහතා පැමිණිල්ල මෙහෙය වූ අතර විත්තිකරුවන් වෙනුවෙන් නීතිඥ නලින් එදිරිසිංහ මහතා පෙනී සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aa1304079</link>
    <topic> 2016 වන විට ලංකා ඛනිජ වැලි සංස්ථාවෙන් මිලියන දස දහසක්</topic>
    <author/>
    <content>වසර 2016 වන විට මහා භාණ්ඩාගාරයට රුපියල් මිලියන දස දහසක් ලාභාංශ ලබාදීමට ලංකා ඛනිජ වැලි සමාගම සූදානම් බව රාජ්‍ය සම්පත් සහ ව්‍යවසාය සංවර්ධන ඇමැති දයාශ්‍රීත තිසේරා මහතා පවසයි.පසුගිය වසරේ රුපියල් මිලියන 2200 ක් භාණ්ඩාගාරයට ලාභාංශ ලබා දී ඇති අතර එය 2013 වසරේ රුපියල් මිලියන 3000 ක්ද 2014 දී රුපියල් මිලියන 5000 ක්ද වශයෙන් ඉහළ නැංවීමට අවශ්‍ය පසුබිම මේ වන විට සැකසෙමින් තිබෙන බව ද ඇමැතිවරයා පවසයි.නයාරු, කෝකිලායි, ප්‍රදේශයේ ඛනිජ වැලි නිස්සාරණයට නව කම්හල් දෙකක් ඉදිකිරීමට ද මේ වන විට සැලසුම් කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aa13040710</link>
    <topic>හිතුමතේට බෞද්ධ පොත් මුද්‍රණය නවතයි</topic>
    <author>රමණී සුබසිංහ</author>
    <content>රමණී සුබසිංහබුදු දහම විකෘති කරන හා බුදු දහමට නිගා දෙන ග්‍රන්ථ මුද්‍රණය කිරීම වැළැක්වීම උදෙසා බෞද්ධ ග්‍රන්ථ ප්‍රකාශනයට පෙර අනුමැතිය ලබා ගැනීමට ශ්‍රී ලංකා බෞද්ධ ප්‍රකාශන පළ කිරීම නියාමනය කිරීමේ මණ්ඩලය පිහිටුවීමට කටයුතු යොදා ඇතැයි බෞද්ධ කටයුතු කොමසාරිස් ජෙනරාල් චන්ද්‍ර ප්‍රේම ගමගේ මහතා පවසයි.මේ යටතේ බෞද්ධ ප්‍රකාශන පළ කිරීම නියාමනය කිරීමේ පනත මේ වනවිටත් සකස් කර අවසන් බව ද ඒ මහතා කී ය. මේ මණ්ඩලය සඳහා තෛ‍්‍රනිකායික මහානායක ස්වාමීන් වහන්සේ සිව් නම විසින් නම් කරන සාමාජිකයින් සිව් දෙනකුගෙන්ද, කැලණිය, ශ්‍රී ජයවර්ධනපුර, පේරාදෙණිය, රුහුණු, කොළඹ, බෞද්ධ හා පාලි, විශ්වවිද්‍යාලවල හා බුද්ධ ශ්‍රාවක භික්‍ෂු විශ්ව විද්‍යාලයේ බෞද්ධ හා පාලි අධ්‍යයන අංශයෙහි අංශ ප්‍රධානියා හෝ ඔහු විසින් නම් කරනු ලබන විෂය පිළිබඳ විශ්ව විද්‍යාලයෙහි ආචාර්යවරයකුගෙන් ද කොළඹ විද්‍යොදය පිරිවෙනෙහි හා කැලණිය විද්‍යාලංකාර පිරිවෙනෙහි පරිවේණාධිපතින් වහන්සේ දෙනම ද, බෞද්ධ කටයුතු පිළිබඳ විෂය භාර අමාත්‍යවරයා විසින් නම් කරනු ලබන විෂයය පිළිබඳ ප්‍රවීණතාවයකින් යුත් සාමාජිකයකුගෙන් ද, බෞද්ධ කටයුතු කොමසාරිස් ජනරාල් ගේ එකඟත්වය ඇතිව බෞද්ධ කටයුතු විෂය භාර අමාත්‍යාංශයේ ලේකම් විසින් නම් කරනු ලබන බෞද්ධ සංවිධානයක නිලධාරියකුගෙන් ද සමන්විත වේ.බෞද්ධ ධර්මයට, බෞද්ධ සම්ප්‍රදායට පටහැනි කිසියම් ග්‍රන්ථයක්, ප්‍රකාශනයක්, කැසට් පටයක්, සංයුක්ත තැටියක් හෝ වෙනත් නිර්මාණයක් බවට තහවුරු වූ විට එම නිර්මාණ බැහැර කිරීම සඳහා අවශ්‍ය නීත්‍යනුකූල ක්‍රියා මාර්ග ගැනීම ද මෙම මණ්ඩලයෙන් සිදුවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=ab1304072</link>
    <topic>ශ්‍රී ලාංකේය ඉතිහාසයේ කඩඉම් ලක්ෂයක් සනිටුහන් කළ දහ තුන්වන අගමැති...</topic>
    <author/>
    <content>2004 අප්‍රේල් මාසයේ දී පැවැති මැතිවරණයෙන් එක්සත් ජනතා නිදහස් සන්ධානය ජයග්‍රහණය කිරීමෙන් අනතුරුව 2004 අප්‍රේල් 06 වැනි දින ශ්‍රී ලංකාවේ 13 වැනි අගමැතිවරයා ලෙස මහින්ද රාජපක්ෂ මහතා පත් වෙයි. සමස්ත ශ්‍රී ලාංකීය ජාතියේම පිබිදීමට මහින්ද රාජපක්ෂ මැතිතුමාගේ එම ධූරප්‍රාප්තිය ඉවහල් විය.ප්‍රතිපත්තිවලට සහ පක්ෂයට පක්ෂපාතිත්වය දැක්වීම මහින්ද රාජපක්ෂ මැතිතුමාගේ දේශපාලන දර්ශනයයි. පක්ෂපාතිත්වය ඔහු තම පියාගෙන් උරුම කර ගන්නා ලද්දකි. ශ්‍රී ලංකා නිදහස් පක්ෂයේ නිර්මාතෘ එස්. ඩබ්ලිව්. ආර්. ඩී. බණ්ඩාරනායක මහතා 1951 දී එක්සත් ජාතික පක්ෂය හැර දමා පළාත් පාලන ඇමැති ධුරයෙන් සහ සභානායක පදවියෙන් ඉවත්ව විපක්ෂයේ අසුන් ගැනීමට ගිය අවස්ථාවේ දී ඔහු පසුපසින් ගොස් විපක්ෂයේ අසුන් ගත් එකම මන්ත්‍රීවරයා වූයේ මහින්ද රාජපක්ෂ ජනාධිපතිතුමාගේ පියා වූ ඩී. ඒ. රාජපක්ෂ මහතා ය. ශ්‍රී ලංකා නිදහස් පක්ෂය බිහිවූයේ ඉන් පසුවය. ඩී. ඒ. රාජපක්ෂ මහතා එහි පුරෝගාමී චරිතයකි.මහින්ද රාජපක්ෂ මහතා ගාල්ල රිච්මන්ඩ් විද්‍යාලයෙන් තම ප්‍රාථමික අධ්‍යාපනය ලැබීය. ඉන් අනතුරුව කොළඹ නාලන්දා හා තර්ස්ටන් විද්‍යාලය යන විද්‍යාලයන් ගෙන් ද්විතීය අධ්‍යාපනය ලැබූ අතර 1974 දී කොළඹ නීති විද්‍යාලයෙන් නීතිය පිළිබඳ උපාධිය ලබා ගත්තේ මානව හිමිකම් සම්බන්ධයෙන් තිබූ සුවිශේෂී උනන්දුව නිසාය. 1994 සිට 2001 දක්වා ඇමැති ධූරයක් දැරු කාල වකවානුව හැර තම පාර්ලිමේන්තු ජීවිතයේ දී පවා තංගල්ලේ සිට ඉතා කැපවීමකින් තම නීතිමය කාර්යයන් ද කර ගෙන යාමට එතුමා උත්සාහ කෙළේය.මානව අයිතිවාසිකම්මහින්ද රාජපක්ෂ තරුණ දේශපාලනඥයා, 1970 වසරේ දී ශ්‍රී ලංකා නිදහස් පක්ෂයේ බෙලිඅත්ත ආසනයෙන් ප්‍රථම වරට පාර්ලිමේන්තුවට තේරී පත් විය. එවකට 24 වැනි වියේ පසු වූ එතුමා පාර්ලිමේන්තුවේ සිටි ළාබාලතම මන්ත්‍රීවරයායි. එතුමාගේපියා වන ඩී. ඒ. රාජපක්ෂ මහතා ද 1947 සිට 1965 දක්වා බෙලිඅත්ත ආසනය නියෝජනය කළේය. 1977 දී මහින්ද රාජපක්ෂ මැතිතුමාට සිය පාර්ලිමේන්තු ආසනය අහිමි විය. එහෙත් 1989 දී හම්බන්තොට දිස්ත්‍රික්කයෙන් නැවත වතාවක් පාර්ලිමේන්තුවට තේරී පත්වීමට ඔහු සුදුසුකම් ලැබුවේය.තම දේශපාලන දිවිය ආරම්භයේ දීම වාමාංශික දේශපාලන රටාවට අනුගත වූ මහින්ද රාජපක්ෂ මැතිතුමා කම්කරු අයිතිවාසිකම් හා මිනිස් අයිතිවාසිකම් සම්බන්ධයෙන් තමා විශිෂ්ටයෙක් බව පෙන්වා දුන්නේ ය. එතුමා මානව අයිතිවාසිකම් සම්බන්ධයෙන් කටයුතු කළ පාර්ලිමේන්තු මන්ත්‍රීවරුන් අතර ආදර්ශවත් චරිතයකි.1988 - 1990 කාලයේ දී අතුරුදන් වූවන්ගේ මවුවරුන් විසින් අරඹන ලද මවුවරුන්ගේ පෙරමුණ නියෝජනය කළ මනෝරානි සරවනමුත්තු මහත්මිය සමඟින් එක් ව කටයුතු කළේය. ඉන්දියාවේ කල්කටා ‘විශ්ව භාරති’ සරසවිය මඟින් රාජපක්ෂ මහතාට මානව අයිතිවාසිකම් සුරැකීමේ කටයුතු වෙනුවෙන් සම්මාන ආචාර්ය පදවියක් ප්‍රදානය කරන ලදී.1994 - 1997 කාලයේ දී කම්කරු හා වෘත්තිය පුහුණු කැබිනට් අමාත්‍යවරයා ලෙස කම්කරු ජනතාව වෙනුවෙන් ඉටුකළ සේවය ඉමහත්ය. ශ්‍රී ලංකාවේ වෘත්තීය පුහුණු අධිකාරිය මුලින්ම බල ගැන්වෙන්නේ මහින්ද රාජපක්ෂ මැතිතුමාගේ මූලිකත්වයෙනි. ජීවිතයට හැකියාවක් - හැකියාවට රැකියාවක් සංකල්පය හඳුන්වා දෙමින්, උසස් අධ්‍යාපනය අහිමි වන තරුණ ප්‍රජාවගේ දැවෙන ප්‍රශ්නවලට විසඳුම් සෙවීමේ මූලික අඩිතාලම දැමීමට රාජපක්ෂ මැතිතුමා පියවර ගත්තේය. ඒ අනුව රට පුරා ආගමික සිද්ධස්ථාන ද පදනම් කර ගනිමින් වෘත්තීය පුහුණු මධ්‍යස්ථාන ඇති කළේය. විදේශගත ශ්‍රී ලාංකික ශ්‍රමිකයින්ගේ පවුල්වල දරුවන්ට ශිෂ්‍යත්ව ලබා දීමට ද මහින්ද රාජපක්ෂ මැතිතුමා මූලික වී ක්‍රියා කළේය. විදේශගත ශ්‍රමිකයින්ගේ යහපත උදෙසා සුරක්ෂා නමින් රක්ෂණ ක්‍රමයක් ස්ථාපිත කරන්නේ ද මහින්ද රාජපක්ෂ මැතිතුමායි.දියවර ගම්මානකම්කරු ජනතාවගේ දරුවන් යහපත් පුරවැසියන් කිරීමේ පරමාර්ථය සහිතව අධ්‍යාපන උනන්දුව ඇති කිරීම පිණිස සේවා නියුක්තිකයන්ගේ භාර අරමුදල් මණ්ඩලය තුළ කම්කරු ජනතාවගේ දරුවන් වෙනුවෙන් පහ වසර ශිෂ්‍යත්ව ක්‍රමය නිර්මාණය කරනු ලබන්නේ ද මහින්ද රාජපක්ෂ මහතා විසිනි. කම්කරු ජනනතාවගේ ප්‍රශ්න විසඳීම අරමුණු කර ගනිමින් ජනතාව ළඟට ගොස් ප්‍රශ්න විසඳීමේ රටාව හඳුන්වා දෙමින් කම්කරු සහන සේවය අරඹන්නේ මහින්ද රාජපක්ෂ මහතා කම්කරු අමාත්‍යවරයා ලෙස කටයුතු කරද්දීය.1997 - 2001 කාලයේ දී ධීවර හා ජලජ සම්පත් අමාත්‍යවරයා වූ මහින්ද රාජපක්ෂ මැතිතුමා ධීවරයින් වෙනුවෙන් දියවර ගම්මාන නිවාස යෝජනා ක්‍රමය හඳුන්වා දුන්නේය. මෙමඟින් නිවාස අහිමි ධීවරයෝ විශාල පිරිසකට සෙත සැලසිණ. මීට අමතරව ධීවරයින් සඳහා සුවිශේෂී පහසුකම් සැලසෙන විශේෂිත වූ ඉදිවර බැංකු නම් මූල්‍ය යෝජනා ක්‍රමයක් ද ස්ථාපනය කෙරිණ.නීති විරෝධී මසුන් ඇල්ලීමේ ක්‍රමවේද හා නීති විරෝධි ධීවර කටයුතු සම්බන්ධයෙන් නිරන්තර අවධානය යොමු කෙළේය. ඔහුගේ ජනහිතකාමී ප්‍රතිපත්තිය ධීවර ජනතාවගේ දැඩි ප්‍රසාදයට ලක්විය. ධීවර ක්ෂේත්‍රයට අදාළ ගැටලුවලට නිවැරැදි ස්ථාවරයේ සිට පිළිතුරු ලබා දුන් ආකාරය විස්මයජනකය. ඔහුගේ නිවැරැදි මඟ පෙන්වීම යටතේ ධීවර අමාත්‍යාංශයේ සෑම ක්ෂේත්‍රයක්ම විධිමත්ව සංවිධානය විය.ධීවර ජනතාවගේ ගැටලුවලට විසඳුම් ලබා දුන්නේ ඔවුන් ළඟටම ගොස්ය. ධීවර වරාය සංවර්ධනයට මෙන්ම නව ධීවර වරාය හා නැංගුරම්පළ ඇති කිරීමට ද කටයුතු කෙළේය. ධීවර ජනතාවගේ යටිතල පහසුකම් ලබා දීමටත් කටයුතු කළ එතුමා ඒ යටතේ විදුලිය හා මාර්ග සංවර්ධනය කෙළේය. කරදිය ධීවර ක්ෂේත්‍රයේ මෙන්ම මිරිදිය ධීවර කර්මාන්තය ද නඟා සිටුවීම වෙනුවෙන් ඉමහත් මෙහෙයක් කෙළේය.ධීවරයා ධීවර කාර්මිකයා ලෙස හැඳින්වීම ඇරැඹුවේ ද මහින්ද රාජපක්ෂ ජනාධිපතිතුමාය. ධීවර කාර්මිකයා සමාජයේ පිළිගැනීමට ලක් කිරීම වෙනුවෙන් එසේ හඬ අවදි කළ එතුමා ධීවරයින්ගේ බෝට්ටුවලට, දැල් අදින ස්ථානවලට, මත්ස්‍ය අලෙවි සල්වලට ගොඩ වදිමින් ධීවර ඇමැතිවරයා සහ ධීවරයා අතර සමීපත්වය ද නිර්මාණය කෙළේය.හොඳ ජීවන රටාවක්සාගර විශ්ව විද්‍යාලය නිර්මාණය කරමින් ධීවර ජනතාවගේ දරුවන්ට වෘත්තිය දැනුම ලබා දීමට ද පියවර ගත්තේය. ධීවර ජනතාවට හොඳ ජීවන රටාවක් වෙනුවෙන් කැපවූ එතුමා පාරිභෝගික ජනතාව ද අමතක කෙළේ නැත. රට පුරා ධීවර අලෙවිසල් ඉදි කරමින් ගුණාත්මක මත්ස්‍ය අලෙවියක් පාරිභෝගික ජනතාවට ද ලබා දුන්නේය.මීට අමතරව මාස තුනක පමණ කාලයක් වරාය හා නාවික කටයුතු පිළිබඳ අමාත්‍යවරයා ලෙස කටයුතු කළ එතුමා හම්බන්තොට නව වරායක් ඉදි කිරීමට මුල පිරීම සුවිශේෂීම සිදුවීමයි.2002 මාර්තු මාසයේ දී රාජපක්ෂ මහතා විපක්ෂ නායකවරයා ලෙස තෝරා පත් කෙරිණි. 2004 අප්‍රේල් මාසයේ දී පැවැති මැතිවරණයෙන් එක්සත් ජනතා නිදහස් සන්ධානය ජයග්‍රහණය කිරීමෙන් අනතුරුව 2004 අප්‍රේල් 06 වැනි දින ශ්‍රී ලංකාවේ 13 වැනි අගමැතිවරයා ලෙස මහින්ද රාජපක්ෂ මහතා පත් වෙයි. සමස්ත ශ්‍රී ලාංකීය ජාතියේම පිබිදීමට මහින්ද රාජපක්ෂ මැතිතුමාගේ එම ධූරප්‍රාප්තිය ඉවහල් විය.2005 නොවැම්බර් මස 17 වැනි දින පවත්වන ලද ජනාධිපතිවරණය සඳහා ශ්‍රී ලංකා නිදහස් පක්ෂයේ ජනාධිපති අපේක්ෂක ලෙස තෝරා ගත් රාජපක්ෂ මැතිතුමාගේ අපේක්ෂකත්වය දේශපාලන පක්ෂ 25 ක් හා විවිධ ජනතා සංවිධාන විසින් ද පිළිගන්නා ලදී. ජනාධිපති අපේක්ෂක ලෙස එතුමා අභියෝග රැසකට මුහුණ දුන්නේය. විවිධ අන්තවාදී පසුගාමී බලවේග එතුමාගේ ඉදිරි ගමනට සෘජුව හා වක්‍රව බලපෑම් එල්ල කළ ද නායකත්වයේ නැඟී ඒම ආපස්සට හැරවීමට තරම් ඒ කුමන්ත්‍රණ ප්‍රබල වූයේ නැත.මහින්ද රාජපක්ෂ නම් වූ ජනතා නායකයාගේ දේශපාලන ජීවිතයේ සුවිශේෂම සංධිස්ථානයක් ලෙස 2004 වසරේ අගමැති ධූරයට පත්වීම දැක්විය හැකිය.අභියෝග රැසක්අග්‍රාමාත්‍යවරයා වශයෙන් පත්වූ මහින්ද රාජපක්ෂ මැතිතුමා තොරතුරු සන්නිවේදනය ශ්‍රී ලංකාවේ ව්‍යාප්ත කිරීමට අවශ්‍ය සියලු මූලිකාංග ක්‍රියාවේ යෙදවීය. තොරතුරු සන්නිවේදන තාක්ෂණ නියෝජිතායතනය යළි බල ගැන්වූ මහින්ද රාජපක්ෂ මැතිතුමා පාසල් අධ්‍යාපනයට ද තොරතුරු තාක්ෂණය ව්‍යාප්ත කිරීමෙහිලා පුරෝගාමී මෙහෙවරක නිරත වූයේය. තොරතුරු තාක්ෂණය ගමට ගෙන යමින් නැණසල ආරම්භ කළ මඟ නැඟුම වැනි පුළුල් ව්‍යාපෘති සඳහා ද මූලික අඩිතාලම දැමුවේය.තමාට ලැබෙන ආයතනවලින් උපරීම ඵලදායිතාවය ලබා ගැනීමට අති දක්ෂයෙක් වූ මහින්ද රාජපක්ෂ මැතිතුමා කම්කරු අමාත්‍යවරයා ලෙස වැඩකට නැති අංශයක් ලෙස නම් කර තිබූ කම්කරු දෙපාර්තමේන්තුවේ මිනිස්බල අංශය වෘත්තීය පුහුණු අධිකාරියක් ලෙස නිර්මාණය කෙළේය.පසුව එය අමාත්‍යාංශයක් දක්වා වර්ධනය විය. ධීවර අමාත්‍යවරයාව සිටියදී කිසිදු වැඩකට සම්බන්ධ නොකර තිබූ නාවුක අංශය සාගර විශ්ව විද්‍යාලයක් බවට පත් කළේය. එසේම අග්‍රාමාත්‍ය ධූරය දරන කාලයේදී තම විෂය පථයට අයත් වූ මාර්ග ක්ෂේත්‍රයේ ද එවැනිම වික්‍රමයක් කෙළේය. මහාමාර්ග අමාත්‍යාංශය යටතේ තිබූ වැඩක් නොගන්නා අංශ සහ උපකරණ යොදා ගනිමින් ග්‍රාමීය මාර්ග ක්ෂේත්‍රයේ විප්ලවයක් කළ මඟ නැඟුම ආයතනය නිර්මාණය කෙළේය.සෑම නායකයකුම පාලකයකු වේ. සෑම පාලකයකුම හැම විටම නායකයකු වන්නේද නැත. නායකයා සෑම විටම ජනතාව පුහුණු කරන්නෙකි. නමුත් පාලකයා සිදු කරන්නේ ජනතාව මෙහෙයවීමයි. පාලකයා බොහෝ විට අධිකාරිය මත පමණක් රඳා පවතී. නමුත් නායකයා රඳා පවතින්නේ යහපත් දේ මත පමණි.මහින්ද රාජපක්ෂ ජනාධිපතිතුමා ද අවශ්‍ය අවස්ථාවල දී සියලු අධිකාරීන් බිඳ දමමින් යහපත උදෙසා පමණක් ක්‍රියා කරන අභීත නායකයෙකි. ත්‍රස්තවාදය පරාජය කිරීමේ ක්‍රියාවලියේ දී සමාජයේ යහපත උදෙසා ක්‍රියා කළේය. නායකයා රඳා පවතින්නේ ආත්ම තෘප්තිය මතයි. භීතිය හෝ බලපෑම් මත ඔහු රඳා පවතින්නේ නැත.මහින්ද රාජපක්ෂ නම් වූ නායකයා ද ආත්ම තෘප්තිය මත පිහිටා ජනසුව වෙනුවෙන් කැප වන නායකයෙකි. නායකයා අපි වෙනුවෙන් පෙනී සිටින්නෙකි. නියම නායකයා උපදෙස් දෙනවාට වඩා සිදු කරන්නේ ආදර්ශයෙන් පෙන්වා දීමයි. ආදර්ශවත් දේශපාලන දිවියේ කැපවීම තුළින් ජනතාව දිරිමත් කිරීමට මහින්ද රාජපක්ෂ ජනාධිපතිතුමා නිරන්තරයෙන් ක්‍රියා කරයි.සැබෑ නායකයාලොව ප්‍රබල රචකයින් හඳුන්වා දුන් සැබෑ නායකයා මහින්ද රාජපක්ෂ ජනාධිපතිතුමා මොනවට නිරූපණය කරයි. ඔහු මවාගත් නායකයෙක් නොවේ. ජනතාව තුළින් මතු වී ජනතාව අතර ජීවත්වන සැබෑ නායකයෙකුගේ භූමිකාව එතුමා කෙරෙන් පෙන්නුම් වේ.ඩේවිඩ් ජේම්ස් ස්මීත් රචිත යංග් මැන්ඩෙලා ද රිවොලූෂනරි ඉයර්ස් කෘතියේ දැක්වෙන්නේ වසර විසි හතක් සිරගතව ජීවත් වූ නෙල්සන් මැන්ඩෙලා රට හා ප්‍රජාතන්ත්‍රවාදය වෙනුවෙන් සිය සියලු භෞතික දේපළ අහිමි කර ගත් බවයි. දකුණු අප්‍රිකාවේ පළමු කළු ජාතික ජනාධිපතිවරයා දක්වා පැමිණි ගමනේ දී මැන්ඩෙලා චරිතය මුහුණ දුන් අභියෝග, මහින්ද රාජපක්ෂ ජනාධිපතිතුමා මුහුණ දුන් අභියෝග හා සමාන වේ. මහින්ද රාජපක්ෂ ජනාධිපතිතුමා ද දේශපාලනය වෙනුවෙන් සිය පෞද්ගලික දේපළ අහිමි කර ගත් නායකයෙකි.නෝ වන් ලෙෆ්ට් ටූ ලයි ටූ හෙවත් ද වැලිව්ස් ඔෆ් ද වර්ස්ට් පැමිලි කෘතියෙන් ද ලෝක දේශපාලනයේ නායකත්වය හා බැඳුණු අධ්‍යයනය කළ යුතු කරුණු පැහැදිලි කරයි. ක්‍රිස්ටෝපර් හිට්චර්න්ස් නම් කතුවරයා රචිත එම ග්‍රන්ථය ඇමෙරිකාවේ ක්ලින්ටර්නිසම්වාදය විවේචනයට ලක් කරයි.ජනතාව ගෙන් බැහැර වූ වෙනමම ලෝකයක ජීවත්වන නායකයකු නිසා ඇමෙරිකාවේ නිදහස් දේශපාලනයට සිදුවන හානිය කතුවරයා පෙන්වා දෙයි. නායකයා තමාට හිතවත් පාර්ශ්වයන් ගොඩනඟා ගනිමින් ජනතාවට විවෘත විය යුතු වේ. මහින්ද රාජපක්ෂ ජනාධිපතිතුමා ජනතාවට විවෘත වූ නායකයෙකි. එතුමා සතු වන්නේ ජනතාවාදී චරිත ලක්ෂණයි.ජනතාවාදී නායකයාමෙමෝ ටු ද ප්‍රසිඩන්ට් ඉලෙක්ට් ග්‍රන්ථයේ ද නායකයා තෝරා පත්කර ගැනීමට අදාළ කරුණු ඉතා දක්ෂ ලෙස පැහැදිලි කිරීමට මෙඩලීන් ඕල්බ්‍රයිට් කතුවරිය සමත් වෙයි. ලෝක ප්‍රජාව හමුවේ අංක එක රැක ගැනීමට සමත් නායකයා බිහි වන්නේ ජනතාව අතරින්ම බව එහි දැක්වේ.ඕනෑම රටක වෙනසකට මුල පුරන්නේ ජනතාවාදී නායකයෙකි. ජනතාව ගෙන් ඈත්වූ නායකයාට පැවැත්මක් නොමැත. මෙම ග්‍රන්ථයේ සඳහන් කරන නායකයාගේ සියලු ලක්ෂණ ද මහින්ද රාජපක්ෂ ජනාධිපතිතුමා සතු වේ.1970 සිට නායකත්ව ලක්ෂණ ප්‍රදර්ශනය කරමින් පැමිණි ගමන් මඟ මහින්ද රාජපක්ෂ ජනාධිපතිතුමා නායකත්වයේ සුවිශේෂිම සංධිස්ථානය සනිටුහන් වූ 2004 වසරේ අග්‍රාමාත්‍ය ධූරයට පත්වීමත් සමඟය. එදා මහින්ද රාජපක්ෂයන් අග්‍රාමාත්‍ය ධූරයට පත් නොවන්නට අද අපගේ මාතෘ භූමිය ශ්‍රී ලංකාව නොවන්නට ඉඩ තිබිණ. ශ්‍රී ලාංකීය ජාතිය විවිධ ජන වර්ගවලට කැඩි බිඳී විසිරී ගොස් රට කොටස් කිහිපයකට කැඩී යන්නට ද ඉඩ තිබිණි.ජනහිතවාදී සංකල්පයනූතන මහින්දාගමනයත් සමඟ සමස්ත ජාතියේම ජීවය ආරක්ෂා විය. මේ සංක්ෂිප්ත පුනරාවර්ජනය නිමා කරන්නේ මහින්ද රාජපක්ෂ ජනාධිපතිතුමා සතු ජනහිතවාදී සංකල්පය පිළිබඳ අංශු මාත්‍රයක අවබෝධයක් ලබා දීමේ අපේක්ෂාව ඉටු වන්නට ඇතැයි යන සංකල්පයෙනි.නූතන යුගයේ තරුණ ප්‍රජාවට සැබෑ නායකයා හඳුනා ගැනීමට යම් පූර්විකාවක් මෙමඟින් ලැබෙන්නට ඇතැයි නිගමනය කරමි. මහින්ද රාජපක්ෂ ජනාධිපතිතුමා ශ්‍රී ලංකාවේ අගමැති ධූරයට පත්ව නම වසරක් සපිරීම සිහි ගැන්වීමේ කාලෝචිත භාවය විද්‍යමාන වන්නේ ඔහුගේ නායකත්වයේ පිබිදීම අර්ථ ගැන්වෙන සුවිශේෂී සංසිද්ධීන් විමසා බැලීමෙන් බව පැහැදිලි කරනු කැමැත්තෙමි.මන්ත්‍රීවරයකු ලෙස කටයුතු කරද්දී 88 / 89 භීෂණයේ දී තරුණයන්ට ජීවිතය දීමට කටයුතු කළ අතර කම්කරු අමාත්‍යවරයා ලෙස වෘත්තීය පුහුණු අධිකාරිය පිහිටුවමින් ජීවිතයට හැකියාවත් හැකියාවට රැකියාවත් ලබා දුන්නේය. ධීවර අමාත්‍යවරයා ලෙස ධීවරයින්ට අභිමානය දුන්නේය.විපක්ෂ නායකවරයා ලෙස වාමාංශික ව්‍යාපාරයට ශක්තිය දුන්නේය. දේශපාලන දුෂ්කර ගමන් මාර්ගයේ පැමිණි මහින්ද රාජපක්ෂ මැතිතුමා අග්‍රාමාත්‍යවරයා ලෙස මඟ නැඟුම පිහිටුවමින් ජනතාවට ගමන් කිරීමට මාර්ගයක් ලබා දුන්නේය. ජනාධිපති වී ශ්‍රී ලංකාවට ශ්‍රී ලංකාව ලබා දුන්නේය.ජනාධිපති මාධ්‍ය සම්බන්ධීකරණ ලේකම්විජයානන්ද හේරත්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=ab1304071</link>
    <topic>සියලුම අංශවලට සහනාධාර යටතේ විදුලිය දෙන එකම රට ශ්‍රී ලංකාවයි</topic>
    <author/>
    <content>කැලණිය විශ්වවිද්‍යාලයේ ආර්ථික විද්‍යා අධ්‍යයන අංශයේමහාචාර්ය සුනන්ද මද්දුම බණ්ඩාරතවදුරටත් විදුලිබල මණ්ඩලය වෙත තෙල් සැපයීමට නම් තමන් වෙත ලැබීමට ඇති ණයවලින් කොටසක් හෝ ලබා දෙන ලෙස ඛනිජ තෙල් නීතිගත සංස්ථාව විදුලිබල මණ්ඩලයෙන් ඉල්ලා සිටියේය. එසේම මින් ඉදිරියට ඉන්ධන ලබාගන්නා අවස්ථාවේදීම ඒ සඳහා මුදල් ගෙවිය යුතුයැයි දන්වා සිටියේය.ඛනිජ තෙල් සංස්ථාව මීට පෙර ද ණය නොගෙවීම නිසා මේ ආකාරයට ලංකා විදුලිබල මණ්ඩලයට තෙල් සැපයීම අත්හිටුවන බව දන්වා තිබූ නමුත් ඉන්ධන සැපයීම අත්හිටුවීමක් සිදුවූයේ නැත. එහෙත් මෙවර තත්ත්වය වෙනස් ය. ඛනිජ තෙල් සංස්ථාව පසුගිය සතියේ සිට කෙරවළපිටිය වෙස්ට්කෝස් බලාගාරයට තෙල් සැපයීම නතර කර ඇත. ඒ අඩුව පිරිමැසීමට විදුලිබල මණ්ඩලයට කැලණි තිස්ස ඩීසල් බලාගාරය ක්‍රියාත්මක කිරීමට සිදුවී ඇත. එනිසා දිනකට රුපියල් මිලියන 20 ක අතිරේක පිරිවැයක් දැරීමට ලංකා විදුලිබල මණ්ඩලයට සිදුවේ.විදුලිබල මණ්ඩලය ඛනිජ තෙල් සංස්ථාවට පමණක් ගෙවීමට ඇති ණය මුදල රුපියල් මිලියන 17400 කි. මහජන බැංකුවට රුපියල් මිලියන 42000 ක්ද, පෞද්ගලික විදුලිබල නිෂ්පාදකයින්ට රුපියල් මිලියන 21000 ක්ද ණය වී තිබේ. මෙම ආයතන තුනට පමණක් ගෙවීමට ඇති මුදල රුපියල් මිලියන 80400 කි. මෙම ආයතන ද විදුලිබල මණ්ඩලයට ණය සහ සේවා සැපයීම නතර කළහොත් කුමක් සිදුවේ ද?රටක සංවර්ධනයේ දැවැන්ත කාර්යභාරයක් විදුලිබල ක්ෂේත්‍රයට පැවරී තිබේ. එයට හේතුව නිෂ්පාදන ක්‍රියාවලියේදී ප්‍රධාන බලශක්තිකාරකය වන්නේ විදුලිය වීමයි. එසේම මහජනතාවගෙන් අතිබහුතරයකට ගෘහස්ථ කටයුතු සඳහා අවශ්‍ය බලශක්තිය ලබා දෙන ප්‍රධාන මූලය ද විදුලි බලය වීමයි. එබැවින් එම ක්ෂේත්‍රයට අදාළව පවත්නා ගැටලු සහගත තත්ත්වයට කල් නොයවා විසඳුම් සොයා ගැනීම රජයේ මෙන්ම මහජනතාවගේ ද වගකීමක් වන්නේය.මේ වසරේ විදුලිබල මණ්ඩලයේ පූර්ණ වියදම රුපියල් මිලියන 256000 ක් වන අතර මෙම මුදලින් සියයට 75 ක්ම වැය කිරීමට සිදුවන්නේ ඉන්ධන සහ ගල් අඟුරු සඳහාය. මිල වැඩි නොකළොත් විදුලි බල මණ්ඩලයට මේ වසරේ ලැබෙන ආදායම රුපියල් මිලියන 175000 කි. ඒ අනුව 2013 වසරේදී එම මණ්ඩලයට රුපියල් මිලියන 78000 ක පාඩුවක් දැරීමට සිදුවනු ඇත. ඉහතින් දැක්වූ පරිදි මේ දක්වා මණ්ඩලයට ගෙවීමට සිදුව ඇති ණය මුදල රුපියල් මිලියන 80400 කි. මේ වසරේ අලාභය ද එකතු වී මණ්ඩලයේ ණය මුදල දෙගුණයක් වනු ඇත.විදුලිබල මණ්ඩලය දිගින් දිගටම පාඩු විඳීමට සිදුවීම පිළිබඳව කොතෙකුත් මත ඉදිරිපත් විය හැක. එහෙත් සැබැවින්ම අද මණ්ඩලය මුහුණ දී සිටින අර්බුදකාරී තත්ත්වයට හේතුව කුමක් ද යන්න පසුගිය කාල පරිච්ඡේදය තුළ මණ්ඩලයේ ආදායම් වියදම් රටාව විශ්ලේෂණය කිරීමෙන් නිරීක්ෂණය කළ හැකිය.පසුගිය දශකයක පමණ කාලය තුළ විදුලිබල මණ්ඩලය සිය නිෂ්පාදන වියදමට වඩා අඩු මුදලක් පාරිභෝගිකයාගෙන් අය කරමින් විදුලිය සඳහා ඉතා විශාල සහනාධාරයක් ලබාදීමට කටයුතු කර තිබේ. 2011 වසරේදී පමණක් එසේ ලබා දී ඇති සහනාධාරවල වටිනාකම රුපියල් මිලියන 61000 කි. එයින් රුපියල් මිලියන 33000 එනම් මුළු සහනාධාරයෙන් සියයට 50 ක්ම ගෘහස්ථ පාරිභෝජනය සඳහා ලබා දී තිබේ.මෙයට හේතු වී ඇත්තේ ශ්‍රී ලංකාවට ක්‍රම ක්‍රමයෙන් මිල අධික මූලාශ්‍ර මඟින් වැඩි වැඩියෙන් විදුලිය ලබා ගැනීමට සිදුවන තත්ත්වයක් නිර්මාණය වී තිබීමයි. ලංකා විදුලිබල මණ්ඩලයට ජල විදුලි ඒකකයක් නිපදවීම සඳහා වැය වන්නේ රුපියල් 2.71 ක මුදලකි. එහෙත් මේ වන විට ජල විදුලිය නිපදවා ගත හැකි විශාල ගංගා, අතු ගංගා ආදි සියල්ල ප්‍රයෝජනයට ගෙන අවසානය. එබැවින් රටේ මුළු විදුලි නිෂ්පාදනයෙන් ජල බලයෙන් නිපදවන විදුලිය ප්‍රමාණය සියයට 25 ත් 30 ත් අතර මට්ටමකට සීමා වී තිබේ. ඉතිරි සියයට 70 ත් 75 අතර ප්‍රමාණය විදේශ වලින් ආනයනය කරනු ලබන ඩීසල්, දැවිතෙල් සහ ගල් අඟුරු ආදිය මාර්ගයෙන් සම්පූර්ණ කර ගැනීමට සිදුව තිබේ.ගල් අඟුරු යොදවා විදුලි ඒකකයක් නිපදවීමට රුපියල් 11.30 ක් වැය කිරීමට සිදු වේ. ඛනිජ තෙල් භාවිතයෙන් විදුලි ඒකකයක් නිපදවීමට රුපියල් 23.88 ක් වැය කිරීමට සිදුවේ. සියල්ලේම ප්‍රතිඵලයක් වශයෙන් විදුලිබල මණ්ඩලයේ විදුලි ඒකකයක් නිපදවීමේ සාමාන්‍ය පිරිවැය රුපියල් 21.50 ක් වී තිබේ. එහෙත් මණ්ඩලය විදුලි ඒකකයක් අලෙවි කරන සාමාන්‍ය මිල රුපියල් 15.65 කි. මේ ආකාරයට මණ්ඩලය විසින් වැඩි මිලකට නිපදවන විදුලිය දිගින් දිගටම සහන මිලකට ලබාදීම හේතුවෙන් පාඩු විඳීමට සිදුව තිබේ. අද වන විට ගොඩගැසී ඇති ණය කන්දරාවට වැඩි වශයෙන්ම හේතු වී ඇත්තේ පසුගිය දශකයක පමණ කාලය තුළ දිගින් දිගටම සහනදායී ක්‍රමයකට විදුලිය සැපයීමයි.ඒ අතරම විවිධ හේතූන් නිසා විදුලිබල නිෂ්පාදනය වැඩි කිරීමට අවශ්‍ය පියවර ගැනීමට ඒ ඒ කාලය තුළ බලයට පත්ව සිටි දේශපාලනඥයින් කටයුතු නොකිරීම ද විදුලිබල අර්බුදය මෙතරම් උග්‍ර වීමට හේතු වී තිබේ. ගල් අඟුරු බලාගාර ඇති කිරීම සඳහා යෝජනා වූයේ මීට දශක කිහිපයකට පෙරදීය. වරින් වර විවිධ ස්ථානවල එය ආරම්භ කිරීමට උත්සාහ දැරුව ද ඒ ඒ පළාත්වල පැන නැඟුණු විරෝධතාවයන් නිසා එය ආරම්භ කිරීමට නොහැකි විය.අවසානයේ නොරොච්චෝලේ එම බලාගාරය ඉදිකිරීමට තීරණය වුවද උද්ඝෝෂණ නිසා එය ද නතර කිරීමට සිදුවිය. ඉහළ කොත්මලේ ව්‍යාපාරයට ද සිදුවූයේ එයයි. සියලු සැලසුම් සකස් කර අවසානයේ එයට එල්ල වූ විරෝධතා නිසා එය නතර කර දැමීමට සිදුවිය. එහෙත් මහින්ද රාජපක්ෂ ජනාධිපතිතුමා විසින් එම බලාගාර දෙකම ආරම්භ කළේ මේ රටේ ජාතික අවශ්‍යතාව පිළිබඳව පුළුල් අවබෝධයකින් කටයුතු කිරීම නිසාය.මෙම බලාගාර දෙක සහ කෙරවළපිටිය වැනි බලාගාර ආරම්භ නොකරන්නට විදුලිය නිපදවීම වෙනුවෙන් දැරීමට සිදුවන වියදම මීට වඩා විශාල ප්‍රමාණයකින් ඉහළ යාමට ඉඩ තිබුණි. එවිට විදුලි හිඟයකට ද මුහුණදීමට ද සිදුවීමට ඉඩ තිබුණි.යුද්ධය නිම වීමෙන් පසුව රට තුළ අතිවිශාල සංවර්ධන මෙහෙයුමක් ක්‍රියාත්මක කර තිබේ. පසුගිය වසර තුනක කාල පරිච්ඡේදය තුළ නිදහසින් පසු ශ්‍රී ලංකාව ලබාගත් ඉහළම ආර්ථික වර්ධන වේගය අඛණ්ඩව වාර්තා කර තිබේ. නිෂ්පාදන අංශවල ද සේවා අංශවල ද යටිතල පහසුකම්වල ද විශාල ප්‍රගතියක් අත්කරගෙන තිබේ. සංචාරක කර්මාන්තය නැවත වරක් රටට විශාල ආදායම් උපයා දෙන මාර්ගයක් බවට පත්ව ඇත.මේ අයුරින් සංවර්ධනය වේගවත් වීමට සමගාමීව විදුලිය සඳහා ඉතා ඉහළ ඉල්ලුමක් ඇතිව තිබේ. වරාය, ගුවන් තොටුපළ, මහාමාර්ග, වාරිමාර්ග ආදි යටිතල පහසුකම්වල සිදුවෙමින් පවතින සංවර්ධනය හේතුවෙන් ඉදිරියේ දී රටේ ආයෝජන ප්‍රමාණය ඉහළ ගොස් නිෂ්පාදන හා සේවා අංශ විශාල ප්‍රගතියක් අත්කර ගනු ඇත. උදාහරණයක් ලෙස සංචාරක ව්‍යාපාරයේ සිදුව ඇති ප්‍රගතිය පෙන්වා දිය හැකිය.2009 වසරේදී ශ්‍රී ලංකාවට පැමිණි සංචාරක ප්‍රමාණය 447890 කි. 2010 දී එම ප්‍රමාණය 654476 දක්වා ද 2011 වසරේ දී 855975 දක්වා ද 2012 වසරේ දී 1005605 දක්වා ද වැඩි විය. 2009 දක්වා වැසී තිබු සංචාරක හෝටල් සියල්ලම දැන් විවෘතව පවතී.දිනපතා අලුත් හෝටල් සහ සංචාරක ව්‍යාපාරයට අදාළ නව ආයතන බිහි වේ. මේ සියල්ලටම විදුලිය අවශ්‍යය. මේ හා සමානව ඉදිරියේදී අනෙකුත් ආර්ථික අංශවලින් ද විදුලිය සඳහා අති විශාල ඉල්ලුමක් ඇති වේ. විදුලිබල මණ්ඩලය ශක්තිමත් කර විදුලි ඉල්ලුම පිළිබඳ අභියෝගය ජයගැනීමට හැකි පසුබිමක් නිර්මාණය නොකරන්නේ නම් රට ලැබු ආර්ථික ජයග්‍රහණ ආපසු හැරවීමක් බලාපොරොත්තු විය යුතුය.මේ වන විට ලංකා විදුලිබල මණ්ඩලය විදුලිය සපයනුයේ සෑම අංශයකටම සහනාධාරයක් ලබා දෙමිනි. විදුලි ඒකකයක් නිෂ්පාදනය කිරීම සඳහා රුපියල් 21.50 ක් වැය කරද්දී නිවෙස්වලට විදුලිය ලබාදීමේ දී ඒකකයකට ලැබෙන සාමාන්‍ය මිල රුපියල් 12.18 කි. පුණ්‍යායතනවලට ලබා දෙනුයේ ඒකකයක් රුපියල් 6.91 ටය. කාර්මික අංශයට රුපියල් 14.03 කටය. හෝටල්වලට රුපියල් 16.69 කටය. විදුලිබල මණ්ඩලය විසින් වීදි ලාම්පුවලට විදුලිය ලබාදීම සඳහා වසරකට රුපියල් මිලියන 2343 ක් වැය කරයි.මේ ආකාරයට ගෘහස්ථ පාරිභෝජනයේ සිට කර්මාන්ත අංශය දක්වා සියලුම අංශවලට සහනාධාර යටතේ විදුලිය සපයන එකම රට ශ්‍රී ලංකාව විය හැකිය. පාරිභෝගිකයාගේ ජීවන වියදම අඩු වන නිසාත් නිෂ්පාදන අංශවල නිෂ්පාදන වියදම අඩු වන නිසාත් සහනාධාර ක්‍රමය ඉතා හොඳය. එසේ වුවද රජය, මහජනතාව මෙන්ම ව්‍යාපාර අංශ ද කල්පනා කළ යුත්තේ මෙම ක්‍රමය කොතෙක් දුරට පවත්වාගෙන යාමට රටට ශක්තියක් තිබේ ද යන්න පිළිබඳවය.විදුලි බිල වැඩි කිරීම සඳහා වූ යෝජනා දැන් මහජන අදහස් දැක්වීම සඳහා ඉදිරිපත් කර තිබේ.විදුලි බල වැඩි කිරීමට යෝජනා කර තිබුණ ද යෝජනා කර ඇති මිල ගණන් පිරික්සීමේ දී පැහැදිලි වන්නේ නව මිල ක්‍රමය යටතේ වුවද විදුලිය වෙනුවෙන් තව දුරටත් අති විශාල සහනාධාර ප්‍රමාණයක් සැපයීමට රජයට සිදුවනු ඇති බවයි. මුල් ඒකක 30 සඳහා දැනට අය කරනු ලබන ඉන්ධන ගැලපුම් ගාස්තුව ද ඇතුළත්ව රුපියල් 4.75 ක මිල රුපියල් 7.25 දක්වා වැඩි කර ඇත.ඔවුන්ගේ බිල රුපියල් 142.30 සිට රුපියල් 217.50 දක්වා රුපියල් 75 කින් ද එනම් දිනකට රුපියල් 2.50 ද වැඩි වනු ඇත. එහෙත් රජයට විදුලි ඒකකයක් සඳහා රුපියල් 23.30 ක් දැරීමට සිදුවන නිසා ඒකක 30 ක් දක්වා පරිභෝජනය කරන පාරිභෝගිකයන් වෙනුවෙන් වසරකට රුපියල් මිලියන 3500 ක සහනාධාර සැපයීමට සිදුවනු ඇත.ඒකක 30 සිට 60 දක්වා පරිභෝජනය කරන පාරිභෝගිකයන්ට නව මිල ක්‍රමය යටතේ දැනට ගෙවන මිල රුපියල් 6.20 වෙනුවට රුපියල් 9.10 ක් ගෙවීමට සිදුවන අතර ඉන් පසුව ද එම කණ්ඩායමට සහනාධාර ලබාදීමට රුපියල් මිලියන 1100 ක් වැය කිරීමට රජයට සිදුවේ. ඒකක 61 සිට 90 දක්වා කණ්ඩායම දැන් ගෙවන රුපියල් 8.09 ක මිල රුපියල් 12.90 දක්වා වැඩි වුවද රජය විසින් තවදුරටත් රුපියල් 10.40 ක පාඩුවක් දැරීමට සිදුවේ. එම කණ්ඩායම සඳහා වන සහනාධාරයේ මුළු වටිනාකම රුපියල් මිලියන 12000 කි.නව මිල ක්‍රමය යටතේ වුවද ඒකක 90 දක්වා භාවිත කරන පාරිභෝගිකයින්ට රුපියල් මිලියන 26500 ක සහනාධාරයක් ලබාදීමට රජයට සිදුවනු ඇත. ඉන් පැහැදිලි වනුයේ නව ගාස්තු ක්‍රමයට යටතේ වුවද විදුලි බල මණ්ඩලය මුහුණ දී සිටින අර්බුදය සම්පූර්ණයෙන් විසඳෙන බවක් නොපෙනෙන බවයි.විදුලිය මහජනතාවගේ මූලික අවශ්‍යතාවකි. අනෙක් අතට සංවර්ධනයේ මූලික අවශ්‍යතාවක් වේ. 2006 වසර වන විට විදුලිය ලැබී තිබුණේ ජනගහනයෙන් සියයට 77 කට පමණි. 2012 වන විට මේ ප්‍රමාණය සියයට 93 ක් විය. මේ වසර අවසානයේ දී සහ නව වසර මුලදී එය සියයට සියයක් වනු ඇතැයි අපේක්ෂා කරනු ලබයි. 2006 වසරේ සිට 2012 වසර දක්වා සෑම වසරකදීම පවුල් දෙලක්ෂයකට වැඩි ප්‍රමාණයකට විදුලි නව සබඳතා ලබා දී තිබේ.රජය විසින් 2012 වසරේදී පමණක් විදුලි බල අංශයේ ආයෝජනය කර ඇති මුදල රුපියල් මිලියන 93317 කි. ඒ අතර කවර දේශගුණික තත්ත්වයක් යටතේ වුවද අඛණ්ඩව විදුලිය සැපයීමට රජයට හැකි වී තිබේ. විදුලිය නොකපන එකම දකුණු ආසියාතික රට වන්නේ ශ්‍රී ලංකාවයි. අනෙක් දකුණු ආසියානු රටවල් සෑම එකකම පාහේ දිනකට පැය කිහිපයක් විදුලිය විසන්ධි කෙරේ.රටේ මුළු විදුලිබල අවශ්‍යතාවයම අඩු පිරිවැයක් යටතේ නිෂ්පාදනය කිරීමට තව කාලයක් ගත වනු ඇත. නොරොච්චෝලේ ගල් අඟුරු බලාගාරයේ දෙවන සහ තෙවන පියවර යටතේ මෙගා වොට් 600 ක ධාරිතාවක් අලුතින් එකතු වනු ඇත.සාම්පූර් ගල් අඟුරු බලාගාරයෙන් මෙගා වොට් 500 ක් එකතු වනු ඇත. එසේම රජය විසින් ආරම්භ කර ඇති සූර්ය තාප, සුළං සහ ජීව වායු වැනි පුනර්ජනනීය බලශක්ති ව්‍යාපෘති යටතේ අඩු වියදම් විදුලිය නිෂ්පාදනය ඉහළ යනු ඇත. එහෙත් ගැටලුව වන්නේ එම ව්‍යාපෘති සම්පූර්ණ වන තුරු රජයට සහනාධාර වශයෙන් කොතරම් මුදලක් වැය කිරීමට සිදුවේ ද යන්නයි.රජය පොහොර සහනාධාරය සඳහා වසරකට රුපියල් මිලියන 35000 පමණ වැය කරනු ලබයි. සමෘද්ධි සහනාධාර සඳහා වසරකට රුපියල් මිලියන 14200 ක් වැය කරනු ලබයි. බොහෝ දෙනෙකු දැනුවත්ව නොසිටිය ද විදුලිය වෙනුවෙන් වසරකට රුපියල් මිලියන 60000 පමණ සහනාධාරයක් සැපයීමට සිදුව තිබේ. එබැවින් විදුලි සහනාධාරය අවශ්‍යම පිරිස්වලට පමණක් සීමා කර විදුලිබල අංශයේ අර්බුදකාරී තත්ත්වය වළක්වා නොගතහොත් එහි ප්‍රතිවිපාක මුළු ආර්ථිකයටම දැරීමට සිදුවනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=ab1304073</link>
    <topic>ජනපති-කරූ සුහද සාකච්ඡාවක</topic>
    <author/>
    <content>ඉඩම් හා ඉඩම් සංවර්ධන අමාත්‍යාංශයේ ප්‍රගති සමාලෝචන රුස්වීම ගිය සදුදා ජනාධිපතිතුමාගේ ප්‍රධානත්වයෙන් පැවැත්විණි." ඉඩම් කේ‍ෂේත්‍රයට අදාළ ප්‍රධාන පනත් සියල්ල කඩිනමින් සංශෝධනය කරන්න. පැරැණි නීති අදට ගැළපෙන විදියට සංශෝධය කිරිම වැදගත් "ජනාධිපතිතුමා ප්‍රගති සමාලෝචන රැස්වීමේදි අමාත්‍යාංශ ලේකම්වරයාට උපදෙස් දුන්නේය. ඒ විතරක් නෙමෙයි රාජ්‍ය ආයතනවල ක්‍රියා පටිපාටිය ගැන පුවත්පත්වල පළවෙන වාර්තා ගැන කරුණු සලකා බලා පියවර ගන්න. ඒ වගේම එවායේ වැරැදි නිවැරැදි ගැන පුවත්පත්වලට දන්වා යැවීමටත් අමතක කරන්න එපා.ඒ සදහා වෙනම නිලධාරියකු පත් කරන්න." ජනාධිපතිතුමා අමාත්‍යාංශ ලේකම් වරයාට උපදෙස් දෙමින් කියා සි‍ටියේය. මේ අමාත්‍යාංශයට රාජ්‍ය නායකයකුගේ පැමිණිම ආරම්භ කළේ අපේ ජනාධිපතිතුමායි. ඒ අනුව ඉඩම් අමාත්‍යාංශයට පැමිණි ජනාධිපතිතුමා අප ඉතා සාදරයෙන් පිළි ගන්නවා. ඉතිහාසයේ පළමු වතාවට තමයි ජනාධිපතිවරයකු මේ අමාත්‍යංශයට පැමිණියේ. එයින් අමාත්‍යාංශයට ලොකු වටිනාකමක් ලැබෙනවා". ඉඩම් හා ඉඩම් සංවර්ධන අමැති ජනක බණ්ඩාර තෙන්නකෝන් එහිදි ජනාධිපතිතුමා පිළිගනිමින් කියා සි‍ටියේය.ඉන් අනතුරුව ඉඩම් හා ඉඩම් සංවර්ධන අමාත්‍යාංශයේ ලේකම් වරයා අමාත්‍යාංශයේ කටයුතු ගැන ජනාධිපතිතුමාට පැහැදිලි කළේය." අතිගරු ජනාධිපතිතුමනි උගත් පාඩම් හා ප්‍රතිසංධාන කොමිෂන් සභා වාර්තාව ක්‍රියාත්මක කිරිමේදී අපේ අමාත්‍යාංශය සුවිශේෂ කටයුතුවල නිරතව සිටිනවා. රජයේ හමුදාවල ප්‍රයෝජනයට ගෙන තිබුණු ඉඩම් අක්කර පන්දහසක් මේ වන විටත් ඒ‍වායේ මුල් පදිංචිකරුවන්ට පවරා දි අවසන්. අදාළ හමුදා නිලධාරින් සමග සාකච්ජා කර ඹවුන්ට අවශ්‍ය ප්‍රමාණය හැර ඉඩම් ජනතාවට පවරා දිමට කටයුතු කර තිබෙනවා. අමාත්‍යාංශ ලේකම්වරයා ජනාධිපතිතුමාට කියා සි‍ටියේය. ඉඩම්වල අයිතිය ලබා දිමේදි විවාහ විය යුතුයි යන නිතිය නිසා තමයි වයස අවුරුදු ‍දහතුනේදිම ළමයි විවාහ කරදෙන්නට කටයුතු කරන්නේ. මේක වෙනස් කළ යුතුයි. මගේ පියාගේ කාලයේදිත් මේ ගැන පාර්ලිමේන්තුවේ කතා කරලා තිබුණා. පැරැණි නිති සියල්ල අදට ගැළපෙන විදියට වෙනස් කළ යුතුයි. ජනාධිපතිතුමා කියා සිටියේය.ඉන් අනතුරුව අමාත්‍යාංශ ලේකම්වරයා කියා සිටියේ අමාත්‍යාංශයේ කටයුතු කිරිමේදි හදුනාගෙන තිබෙන ගැටලු කිපයක් ගැනය." ඒ අතරින් පළමුවැන්න තමයි යල් පැන ගිය නිති රිති " අමාත්‍යාංශ ලේකම් වරයා කියා සිටියේය."ජනාධිපතිතුමනි ඹබතුමා බලයට පත් වු පසුව ප්‍රාදේශිය ලේකම් කාර්යාලවලට පහසුකම් ලැබී තිබෙනවා. ඉස්සර ප්‍රාදේශිය ලේකම් කාර්යාල තුනකට ති‍බුණේ එක වාහනයයි. නමුත් දැන් එහෙම නෙවෙයි පහසුකම් තිබෙනවා. ඒ වගේම අලුත් අයට විෂය දැනුම අඩු නිසා ගැටලු මතු වී තිබෙනවා. "අමාත්‍යාංශ ලේකම්වරයා කියා සිටියේය."ඒවාට ක්‍ර‍මවේදයක් සෑදිය යුතුයි. උතුරු නැගෙනහිර මම දැකපු දෙයක් තමයි ප්‍රාදේශිය ලේකම්වරුන්ට එන බලපෑම් නිසා ක්‍රියාත්මක වෙන්න බැ‍රි වෙලා තිබෙනවා. "ජනාධිපතිතුමා පෙන්වා දුන්නේය.ඊළගට ජානාධිපතිතුමා විමසා සි‍ටියේ ඹලුවිල් ප්‍රදේශයේ ඇතිව ඇති ගැටලුවක් ගැනය. "ඹලුවිල්වල ඉඩම් පැටව් දානවා අයිතිකාර‍යෝ එන්න එන්නම වැඩිවෙනවා. " ජනාධිපතිතුමා කියා සි‍ටියේය."ජනාධිපතිතුමනි වරාය අධිකාරිය කියන්නේ තක්සේරුව වැඩියි කියලා" අමාත්‍යාංශ නිලධාරියා කීය. ඉන් අනතුරුව ජනාධිපතිතුමා වරාය අධිකාරිකයේ නිලධාරියකුගෙන් විමසා සි‍ටියේ ඒ අය ඉල්ලන්නේ කියක්ද කියාය. වරාය අධිකාරියේ නිලධාරි‍යා කියා සිටියේ රුපියල් ලක්ෂ දෙකක් ඉල්ලන බවය. මේ ඉඩම් වල මුල් පදිංචිකරුවෝ හොයා බලා ඒ අයට තක්සේරුවට වන්දි ගෙවන්න. රජයේ ඉඩම්වල බලෙන් පදිංචි වුණොත් මුල් තැන ලැබෙන්නේ ඒ අයට ඒක අසාධාරණයි. ඉඩම් කච්චේරියක් තියලා සුදුසුකම් තිබෙනවා නම් මේක කරන්න."ජනාධිපතිතුමා ඉඩම් අමාත්‍යාං‍ශයේ ලේකම්වරයාට උපදෙස් දුන්නේය.රට නගන නිල් රැල්ල ශ්‍රිලනිප සාමාජිකයන් බදවා ගැනීමේ වැඩසටහන පසුගිය සති කිපයේදි රට පුරා පැවැත්විණි. එම වැඩසටහන බලාපොරොත්තුවු ඉලක්කයන් අභිබවා ගොස් ඇතැයි ගිය සතියේදි වාර්තා වීය. ඒ දින හයක් වැනි කෙටි කාලයක් තුළදිය.ඒ බව හෙළි කොට තිබුණේ ශ්‍රිලනිප භාණ්ඩාගාරික ඇමැති ඩලස් අලහප්පෙරුම විසිනි. රට නගන නිල් රැල්ල ශ්‍රිලනිප සාමාජිකයන් දිරිමත් කිරිමේ මේ වැඩසටහන මේ දිනවල ක්‍රියාත්මක අතර එහි ඉලක්ක අභිබවා යාම සදහා තවත් සතියක කාලයක් වෙන් කොට තිබේ.ගෙන් ගෙට ගොස් පැරැණි සාමාජිකයන් දිරිමත් කිරිම නව සාමාජිකයන් බදවා ගැනිම ඇතුළු ශ්‍රිලනිපයේ ප්‍රවර්ධනය සදහා විවිධ ක්‍රියාකාරකම් බිම් වට්ටමේ සිට පුනර්ජිවනය කිරිම රට නගන නිල්රැල්ල වැඩසටහනින් සදු කෙරෙයි.ශ්‍රිලනිප සාමාජිකයන් පුනර්ජිවනය කිරිමේ නව වැඩසටහන ආරම්භවු ගිය සතිය තුළ නව සාමාජිකයන් ලක්ෂ දහ හතර හමාරකට වඩා බදවා ගෙන ඇති බවද ඇමැති ඩලස් අලහප්පෙරුම ගිය සතියේදි රටට එළිකොට සිටියේය. එම වැඩසටහන සදහා රට පුරා මැතිවරණ කොට්ඨාස මට්ටමෙන් විශාල උද්‍යෝගයක් ලැබි තිබෙනු දැක ගන්නට ලැබිණි.නෙළුම් පොකුණේ පැවැති විජය කුමාරණතුංග උපහාර ප්‍රසංගයට එජාප හිටපු නියෝජ්‍ය නායක කරු ජයසුරිය සහභාගී වුයේ සිය බිරිය වෛද්‍ය වසන්තා ජයසුරිය ද සමඟය. කරු එහිදී විපක්ෂය නියෝජනය කරමින් ජනාධිපතිතුමා සමඟ ප්‍රසංගය නැරඹීමට එක් වුයේය . මෙහිදී දේශපාලනය ගැන කතා නොකෙරුණත් විජයත්, නෙළුම් පොකුණ රංගශාලාවේ ඉතිහාසයත් කරු හා ජනාධිපතිවරයා අතර සුහද සංවාදයකට මාතෘකා වුයේය. එසේම සත්‍ය සායි භගවාන්තුමා ගැන ජනාධිපතිතුමා කරුගෙන් විශේෂ උනන්දුවකින් කරුණු විමසා සිටියේය.බළංගොඩ රාජකීය පණ්ඩිත වටද්දර ඥාණේශ්වර හිමිපාණන්ට සබරගමු අධිකරණ සංඝ නායක පදවිය පිරිනැමිම පිළිබඳ විජිනිපත පිළිගැන්වීම සිදු වුයේ කරු ජයසුරිය අතිනි. අභිනව සංඝ නායක හිමි සෑම ජනකොටසකම ගෞරවය දිනාගෙන කටයුතු කිරිම කරු අගය කළේය. මුස්ලිම් භක්තිකයින් බොහෝ පිරිසක් පදිංචිව සිටි මේ ස්ථානයේ අතීතයේ දී විවිධ ගැටුම් ඇති වුවත් අභිනව සංඝනායක හිමියන් සෑම ජනකොටසකම ගෞරවය දිනා ගනිමින් කටයුතු කිරීම ගැන කරු පැසසුමට ලක් කළේය. කරු මෙහිදී සඳහන් කළේ මහාමාන්‍ය ඩී.එස් සේනානායක මැතිඳුන් සියලු ජන කොටස් ඒකරාශී කර ගනිමින් මේ රටට නිදහස උදා කර ගත් අදටත් එය උතුම් ආදර්ශයක් බව ය. ප්‍රදේශයේ මුස්ලිම් ද්‍රවිඩ ජනතාව රැක ගැනීමට උන්වහන්සේ ගන්නා උත්සාහය ද කරු අගය කළේය.පොතුපිටිය පඤ්ඤාසේකර හිමිපාණන්ට උපහාර දැක්වීමේ උත්සවයට ද කරු සහභාගී වුයේය. එසේම පාණදුර විපක්ෂනායක හා හිටපු සභාපති දීප්ති අබේවික්‍රම මන්ත්‍රීවරයාගේ දේශපාලන දිවියට 25 වසරක් සැපීරීමේ උත්සවයට සහභාගී වු කරු ප්‍රකාශ කළේ තරුණ අසහනයෙන් ඇති වු කැරැල්ලෙන් සහ ජනවාර්ගික ප්‍රශ්නය නිසා ආරම්භ වු ත්‍රස්තවාදයෙන් පීඩා විඳි අපේ රටට තවත් ආගමික ගැටුමක් ද ඇති වුවහොත් එය තවදුරටත් හානිකර විය හැකි බවයි. දීප්ති මන්ත්‍රීවරයා ,අවංක දෑත පිරිසිදුව තබා ගත් දේශපාලකයෙකු ලෙස හැඳින්වීමට ද කරු අමතක නොකළේය.ශ්‍රී ලංකාව දෙකඩ කිරීමට තැත් කරන ඇතැම් දකුණු ඉන්දීය අන්තවාදීන්ගේ විවිධ කඩාකප්පල්කාරී ක්‍රියාවලට මේ දිනවල විශාල ප්‍රචාරයක් ලැබි තිබේ. අන්තවාදීනගේ ක්‍රියා කටයුතු එසේ වුවද ඉන්දියාව නියෝජනය කරමින් ශ්‍රී ලංකාවේ ඉන්දීය නියෝජ්‍ය මහ කොමසාරිස් වරයා වශයෙන් කටයුතු කරන ඒ.නඩරාජා ගිය බ්‍රහස්පතින්දා කෑගල්ල දිස්ත්‍රික්කයේ පැවති එක්තරා ප්‍රසිද්ධ උත්සවයකට සහභාගිවි සිටියේය.මහීපාල හේරත් ජන සහන පදනම හා සබරගමුව පළාත් මාධ්‍ය ඒකකය සහ සංවිධානය කළ අධ්‍යාපන ,සංස්කෘතික හා කර්මාන්ත ප්‍රදර්ශනය සමාරම්භක ප්‍රදර්ශනය ගිය සිකුරාදා කෑගලු බාලිකා විද්‍යාල භූමියේ දී පැවැත්විණි. සබරගමුව මහ ඇමති මහීපාල හේරත්ගේ පාර්ලිමේන්තු මන්ත්‍රී කනක හේරත්ගේ ඇරයුමින් එම ප්‍රදර්ශනයේ සමාරම්භක දින විශේෂ ආරාධිතයා වූයේ ශ්‍රී ලංකාවේ නියෝජ්‍ය ඉන්දීය මහ කොමසාරිස් ඒ. නඩරාජා හා ජේෂ්ඨ අමාත්‍ය අතාවුද සෙනෙවිරත්න ය. පාසල් හැර ගිය දරුවන් වෙනුවෙන් වෘත්තීය මාර්ගෝපදේශනය ද පාසල් වීයේ දූ දරුවන්ට අධ්‍යාපන සංස්කෘතික සංදර්ශන මෙන්ම ඉදිරි උත්සව සමය සදහා පාරිභෝගිකයන් ඉලක්ක කරමින් සහන මිලට භාණ්ඩ මිලදී ගැනීමට වෙළෙදසල්පිල් වලින් ද මේ ප්‍රදර්ශනය සමන්විත විය.එමෙන්ම රැකියා නියෝජිත ආයතන 50 කට ආසන්න ප්‍රමාණයක් ද එකී වෙළෙද ප්‍රදර්ශනය තුළ කුටි පවත්වාගෙන යයි. මේ කෑගලු තරුණෝදය ප්‍රදර්ශනය සමාරම්භයට සහභාගී වූ ශ්‍රී ලංකා ඉන්දීය නියෝජ්‍ය මහ කොමසාරිස් ඒ. නඩරාජා මහතා සබරගමුව මහ ඇමති මහීපාල හේරත් ගේ ඇරයුමින් ප්‍රදර්ශන භූමියේ සෑම කුටියක් වෙත යමින් මහත් උනන්දුවෙන් ඒ කටයුතු වලට සහභාගී විය.එහිදී මහ ඇමති මහීපාල හේරත් එම ප්‍රදර්ශන භූමියේ පාසල් සිසුන් විසින්පවත්වාගෙන යන ආහාර පාන ඒකකයට පැමිණි අතර ශ්‍රී ලාංකීය ආහාර පාන රස විදීමටද ඒ නඩරාජා මහතා මහත් ඇල්මක් දැක්වීය. විශේෂයෙන් මහ ඇමතිවරයා හා ඉන්දීය නියෝජ්‍ය මහ කොමසාරිස්වරයා එකම වඩය දෙකට කඩා බුදිමින් රස බැලූ අතර ඇතැම් දකුණු ඉන්දීය අන්තවාදීන් ශ්‍රී ලංකාව දෙකඩ කිරීමට කටයුතු කරන සමයක සමස්ත ඉන්දියාව නියෝජනය කරන රාජ්‍ය ත්‍රාන්ත්‍රිකයෙකු දෙරටේ සුහදතාව මොනවට පැහැදිලි කරමින් මහ ඇමැතිවරයා සමග සුහදව කටයුතු කරනු දක්නට ලැබිණි. මේ අවස්ථාවනට ජේෂ්ඨ අමාත්‍ය අතාවුද සෙනෙවිරත්න, පළාත් අමාත්‍යවරුන් වන අතුල කුමාර රාහුබද්ධ, රංජිත් බණ්ඩාර හා කෑගලු දිස්ත්‍රික් ප්‍රාර්ලිමේන්තු මන්ත්‍රී කනක හේරත් ඇතුළු මැති ඇමතිවරු පිරිසක් සහභාගී වූහ.ගිය සතියේදි එජාප නායකයා මඩකලපුවේ සංචාරයක නිරත විය. ඒ එජාප සාමාජිකයන් පක්ෂ ක්‍රියාකාරින් හමුවිමේ අරමුණිනි. එම හමුව සුදානම් කොට තිබුණේ හිටපු පළාත් සභා මන්ත්‍රි ශෂිදරන් විසිනි. එම හමුව අවසානයේදි එජාප නායකයා නවාතැන් ගත්තේ පාසිකුඩාහි පිහිටි මාළු මාළු නම් හෝටයේය. ගිය සිකුරාදා එජාප මහ ලේකම් තිස්ස අත්තනායක සහ උසස් අධ්‍යාපන ඇමැති තිස්ස අත්තනායක පන්නිපිටිය දෙව්රම් වෙහෙර විහාරස්ථානයේ ආගමික උත්සවයකට සහභාගි වුහ. ගිය සිකුරාදා දිනයේද එජාප නායකයා සිටියේ මඩකලපුවේය. ඒ පක්ෂ ක්‍රියාකාරකම් රැසකට සහභාගි වෙමිනි.මේ අතරතුර එජාප පාක්ෂික‍යන් බදවා ගැනිමේ වැඩසටහනක් බොරැල්ල සහ මහරගමදි පැවැත්විණි. ඒ ආසන සංවිධායකවරුන් වන පළාත් සභා මන්ත්‍රි ජයන්ත ද සිල්වා සහ පාර්ලිමේන්තු මන්ත්‍රි විජේදාස රාජපක්ෂගේ ප්‍රධානත්වයෙනි. එම අවස්ථාවට එජාප මහ ලේකම් තිස්ස අත්තනායක සහ පාර්ලිමේන්තු මන්ත්‍රි හරින් ප්‍රනාන්දු එක්ව සිටියහ. අ‍ෙප්‍ර්ල් පළමුවෙනිදා එජාප නායකයාගේ ප්‍රධානත්වයෙන් විපක්ෂ නායක කාර්යාලයේදි එජප නායකයාගේ ප්‍රධානත්වයයෙන් විශේෂ රැස්විමක් පැවැත්විණි. ඒ එජාප නායකයාගේ යාපනය සංචාරය ගැනය. ඊට එජාප නායකයා තිස්ස අත්තනායක මහ ලේකම්වරයා, පාර්ලිමේන්තු මන්ත්‍රි රවි කරුණානායක, මාතර දිසා එජාප සංවිධායක සාගල රත්නායක, පාර්ලිමේන්තු මන්ත්‍රි විජේකලා මහේෂ්වරන්ගේ නියෝජිතයෙක්ද සහභාගි වී සිටියහ. එම හමුව අවසන් වී එජාප නායකයා ඉන්දියාව බලා පිටත්ව ගියේය. ඒ නිල චාරිකාවකට සහභාගි විමටය. ඉන්දියාවේදි එරට විපක්ෂ නායිකාව ඇතුළු නියෝජිතයන් සමහ එජාප නායකයා සාකච්ජා කිරිමට නියමිතය.රනිල් මඩකලපුවට යයි.කොටි ත්‍රස්තවාදීන්ගේ ප්‍රහාර නිසා විනාශ වූ යාපනය ගුරුනගර් මහල් නිවාස සංකීර්ණය රුපියල් මිලියන 100ක වියදමින් සම්පූර්ණයෙන්ම ප්‍රතිසංස්කරණය කිරීමේ කටයුතු ආරම්භ කිරීම වෙනුවෙන් පසුගිය සතියේ දී යාපනය ගුරුනගර්හි විශේෂ උත්සවයක් පැවැත්විණි. එම උත්සවයට ප්‍රධාන ආරාධිතයා ලෙස ජාතික නිදහස් පෙරමුණේ් නායක, ඉදිකිරීම්, ඉංජිනේරු සේවා, නිවාස හා පොදුපහසුකම් අමාත්‍ය විමල් වීරවංශ සහභාගී වූ අතර යාපනය දිස්ත්‍රික් සංවර්ධන කමිටුවේ සභාපති, අමාත්‍ය ඩග්ලස් දේවානන්ද ඇතුළු විශාල පිරිසක් ද එක්ව සිටියහ. මේ ප්‍රතිසංස්කරණ කටයුතු ජාතික නිවාස සංවර්ධන අධිකාරිය විසින් මෙහෙයවනු ලබන අතර ව්‍යාපෘතිය සිදු කරනු ලබන්නේ රාජ්‍ය ඉන්ජිනේරු සංස්ථාව විසිනි.යාපනය ගුරුනගර් වෙත පැමිණි අමාත්‍ය විමල් වීරවංශ ඉමහත් උණුසුම් අන්දමින් පිළිගැනීමට ගුරුනගර් වැසියෝ කටයුතු කළහ. උත්සව සභාව ආරම්භ කිරීමට සැරසෙත්ම එක් වයස්ගත දෙමළ මාතාවක් වේදිකාව අසළට පැමිණ අතක් දිගු කරමින් යමක් පවසනු දැක ගත හැකි විය. ඒ වන විට වේදිකාව මත අසුන් ගෙන සිටි විමල් වීරවංශ ඒ දසුන ඇස ගැටෙත්ම අසුනින් නැඟිට ඒ දෙමළ මාතාව වෙත ගියේය. තමන් වෙත පැමිණි අමාත්‍යවරයාගේ අත අල්ලා ගත් ඒ මාතාව මෙසේ පවසමින් අමාත්‍යවරයාට ආශිර්වාද කරන අයුරු කාගෙත් අවධානයට යොමු විය.”මම දෙමළ අම්මා කෙනෙක්. මෙවැනි හොඳ වැඩක් කරන්න ආපු එක ගැන මට හරි සතුටුයි. මට උවමනා කළේ ඔබතුමාගේ අතින් අල්ලා ආශිර්වාද කරන්නයි.” ඒ දෙමළ මාතාව පැවසුවාය. විමල් වීරවංශ ඇමැතිවරයා උත්සව සභාව අමතමින් මෙසේ පැවසුවේය.”ඉන්දියාව අපේ රටට බලය බෙදන්න කියා කීවාට ඔවුන්ට අද තමිල්නාඩුවේ බලය පාලනය කරන්න බැරි වී තිබෙනවා.ඩග්ලස් දේවානන්ද අමාත්‍යතුමා, කොළඹ දී මුණගැහෙනවා ගොඩක් අඩුයි. එතුමා ඔබත් සමඟ යාපනයේ තමයි වැඩි කාලයක් ජීවත් වෙන්නේ. දෙමළ ජාතික සන්ධානයේ මන්ත්‍රීතුමන්ලාගෙන් වැඩි දෙනෙක් වැඩි වේලාවක් ඉන්නේ පිටරට. සම්බන්ධන් මහත්තයා නම් පාර්ලිමේන්තු තියෙන සතියට පමණක් ලංකාවට එනවා. නැතිනම් හුඟක් වෙලාවට ඉන්නේ පිටරට. ඔවුන්ට ඡන්දය කිට්ටු වෙලා ඇවිල්ලා දෙමළ ජාතියේ අයිතිය, නිදහස ගැන කියලා ඡන්දය ගන්න පුළුවන් වෙන්නේ, මේ බෙදීම්, මේ කුලල්කෑම් දිගටම තිබ්බොත් විතරයි. ඒ නිසා එතුමන්ලා වඩාත් කැමැතියි, මේ වෛරය, මේ ගැටුම යුද්ධය එක්ක ඉවර වෙන්න නොදී තවදුර ඇදි ඇදී යනවා නම්””මේ සිංහල, දෙමළ, මුස්ලිම් ජනතාව අතර ගොඩනැඟෙන එකමුතුව, සමඟිය විනාශ කරන්න හදන සියලු බලවේග පරාජය කිරීමේ යුතුකම, වගකීම ඔබ සතුයි. ඔබට ඕනේ රත්රන් මාලයක් බෙල්ලේ එල්ලෙන දරුවකු පිළිබඳ අනාගතයක් දකින්න නම් ඒ යුතුකම, වගකීම ඉටු කරන්න. නැතිනම් යළිත් අපට දැක ගත හැකි වන්නේ සයනයිඩ් කරලක් බෙල්ලේ එල්ලෙන දරුවකු පිළිබඳ අනාගතයක්”ජාතික නිදහස් පෙරමුණේ් නායක, අමාත්‍ය විමල් වීරවංශ පසුගිය සතියේ දී කෙතරම් කාර්යබහුල වුවද කෙසේ හෝ එක්තරා සුවිශේෂ කටයුත්තක් සඳහා කාලය වෙන් කොට ගෙන තිබිණි. ඒ විශේෂ සංචාරයක් වෙනුවෙනි. එයට ඇරයුම් ලැබ තිබුණේ තමන්ට සිප් කිරි පෙවූ කාවන්තිස්ස මහා විද්‍යාලයේ හිටපු විදුහල්පතිවරුන්, ගුර මෑණිවරුන්, ගුරු පියවරුන් මෙන්ම තම පන්ති සගයන්ය. විමල් වීරවංශ සමඟ 80 දෙනකුගෙන් පමණ සමන්විත මේ පිරිස පෞද්ගලික බස් රථ 02කින් මහනුවර බලා පිටත් වූහ.දෙදින සංචාරයේ පළමු දින අවසානයේ සංගීත සැඳෑවක් ද පැවත්විණි. එහිදී ගීත ගායනයට විදුහල්පතිතුමාලා, ගුරු පියවරු, මෑණිවරු ඇතුළු ආදි ශිෂ්‍ය පිරිස ද එක්වූහ.”මෙවැනි සුහද හමුවක් හා සංචාරයක් සංවිධානය කිරීම ගැන අපි විමල් පුතාට ස්තුතිවන්ත වෙනවා. කොතරම් කාර්යබහුල වුවත්, කැබිනට් අමාත්‍යවරයකු, පක්ෂ නායකයකු ලෙස වගකීම් දැරුවත් විමල් පුතාට මුල අමතක වී නැහැ. ඉහළට යනකොට මුල අමතක වන පිරිසට විමල් පුතා හොඳ ආදර්ශයක් දුන්නා. මෙය ලොකු පින්කමක්. තවදුරටත් ඉදිරියට යන්න විමල් පුතාට අපේ ආශිර්වාදය පතනවා” තමන්ට එදා මෙන්ම වැඳ ආචාර කරන ඇමැති පුතාට ඒ ගුරු මෑණිවරු, පියවරු ආශිර්වාද කළේ එසේය.දෙවන දිනයේ දී මේ පිරිස ශ්‍රී දළදා වහන්සේ වන්දනා කිරීමට දළදා මාලිගාව වෙත පැමිණියහ. එහිදී ක්‍රිකට් පාලක මණ්ඩලයේ නිලධාරීන් පිරිසක් හා විස්තර විචාරකයන් පිරිසක් සමඟ දළදා වන්දනාවට පැමිණ සිටි හිටපු ඕස්ට්‍රේලියානු ක්‍රිකට් ක්‍රීඩක ඩේවිඩ් බූන් විමල් වීරවංශට හමුවීම ද විශේෂ සිදුවීමකි.ශ්‍රී ලංකා නිදහස් පක්ෂයේ සාමාජිකත්ව ප්‍රවර්ධනය කෙරෙන ‘රට නඟන නිල් රැල්ල’ වැඩසටහනට සමගාමීව අම්බලන්ගොඩ ආසනයේ පක්ෂ ක්‍රියාකාරීන් ඛ්ා සංවිධානගතව පසුගිය සතිය පුරාම විවිධ වැඩසටහන් ක්‍රියාත්මක කරමින් සිටි දකුණේ් මහඇමැති ෂාන් විජයලාල් ද සිල්වා පසුගිය බ්‍රහස්පතින්දා උදේම ඇල්පිටිය, යටගල මහා විද්‍යාලයෙන් ලැබූ ආරාධනාවකට අනුව එම විදුහලට ගියේ විදුහලේ ශිෂ්‍ය පාර්ලිමේන්තුව පළමු වරට රැස්වීම නිමිත්තෙන් ආරාධිත ප්‍රධාන දෙසුම කිරීම සඳහායි.එහිදී මහත් හරසරින් යුතුව මහ ඇමැතිවරයා පිළිගත් සංවිධාන කමිටුව මහ ඇමැති ෂාන්ට ආරාධිත දෙසුම සඳහා ඇරයුම් කළාහ. දෙසුම ආරම්භ කරමින් සිටි මහ ඇමැතිතුමා අසලට ළංව ඔහුගේ පෞද්ගලික කාර්ය මණ්ඩලයේ ලේකම්වරයකු ඔහු අත තිබූ ජංගම දුරකථනය පෙන්වමින් මහඇමැති ෂාන්ට යමක් පැවසුවේය. ඊට ප්‍රතිචාර නොදැක්වූ මහ ඇමැතිවරයා ඔහුට ඉවත් වන ලෙස සංඥා කළා. එහෙත් යළිත් වරක් ඔහුට යමක් කනට කර පැවසුවෙන් සභාව පුදුමයට පත් කරවමින් ෂාන් මයික්‍රොෆෝනයෙන් ඉවත්ව සභාවේ කොනකට වී දුරකථනයෙන් මඳ වෙලාවක් කතාකරනු දක්නට ලැබුණා.සභාවෙන් සමාව අයැද යළි කථාව ආරම්භ කළ මහ ඇමැති ෂාන් කියා සිටියේ රටේ නායකයා දුරකථනයෙන් කතාකළ නිසා මඳ වේලාවකට ඉවත්වන්නට වීම පිළිබඳව කනගාටු වන බවයි.රැස්වීම අවසානයේ පැවැති තේ පැන් සංග්‍රහයේ දී මේ පිළිබඳව මාධ්‍යවේදීන් ඇසූ පැනයකට පිළිතුරු දුන් මහ ඇමැති ෂාන් පැවසුවේ පසුගියදා මාතර රෝහල විවෘත කරන්නට පැමිණි දිනයේ දී වැලිගම කඹුරුගමුවේ පිහිටි හෙද විදුහලේ හෙද සිසුවියන් විසින් තම හෙද විදුහලේ පහසුකම් වැඩිදියුණු කරන ලෙස ඉල්ලා ජනාධිපතිතුමාගෙන් කළ ඉල්ලීම ඉතා කඩිනමින් ක්‍රියාත්මක කරන ලෙස ජනපතිතුමන් තමාට දැනුම් දුන් බවයි.රට නඟන නිල් රැල්ල ශ්‍රී.ල.නි.ප. සාමාජිකයන් බඳවා ගැනීමේ වැඩසටහනේ තවත් පියවරක් ගිය සතියේදී රත්මලාන ආසනයේ දී පැවැත්වුණි. ඒ රත්මලාන ශ්‍රී.ල.නි.ප. ආසන සංවිධායක චන්දන කත්‍රිආරච්චිගේ ප්‍රධානත්වයෙනි.මේ අතරතුර රත්මලාන ආසනයේ “රට නඟන නිල් රැල්ල” වැඩසටහන පැවැති ස්ථාන කීපයකට පාර්ලිමේන්තු මන්ත්‍රී නාමල් රාජපක්ෂ ද පැමිණියේය.”අයියේ ඒ දවස්වල පළාත් පාලන මැතිවරණයට මං ආපු රැස්වීම්වලට වගේම ජනතාව ඉන්නවා නේද” මන්ත්‍රී නාමල් හිටපු නියෝජ්‍ය ඇමැති චන්දන කත්‍රිආරච්චි ගෙන් විමසා සිටියේය.”ඔව් ගරු මන්ත්‍රීතුමනි, මේ ඉතින් ඔබතුමා රත්මලාන ආසනයට ඇවිල්ලා කළ දේවල් නිසා තමයි මෙහෙම රැල්ලක් ඇති වෙලා තියෙන්නේ. ඔබතුමාගේ රැල්ල තමයි මේ” චන්දන කත්‍රිආරච්චි මන්ත්‍රී නාමල් රාජපක්ෂට කියා සිටියේය.උත්සව සමයේදී අත්‍යවශ්‍ය භාණ්ඩ මිල ස්ථාවරව පවත්වාගෙන යමින් පාරිභෝගිකයාට සහන සැලසීමට ලංකා සතොස මඟින් හඳුන්වා දුන් බජට් පැක් සහන බඩු මල්ලේ ප්‍රථම බඩු මල්ල ජනාධිපතිතුමාට පිළිගැන්වීම ගිය බ්‍රහස්පතින්දා ජනාධිපති කාර්යාලයේදී සිදුවිය.ඒ ඇමැති ජොන්ස්ටන් ප්‍රනාන්දු විසිනි. මේ අවස්ථාවට ආර්ථික සංවර්ධන ඇමැති බැසිල් රාජපක්ෂ, ජනාධිපති ලේකම් ලලිත් වීරතුංග ඇතුළු පිරිසක් එක්ව සිටියහ. මේ සහන මල්ල ස.තො.ස. මඟින් සකසා තිබෙන අතර අත්‍යවශ්‍ය ආහාර ද්‍රව්‍ය දහයක් ඊට ඇතුළත් වෙයි.එහි වටිනාකම රුපියල් දහසකි. මේ සහන මල්ල දිවිනැඟුම වැඩසටහන යටතේ ක්‍රියාත්මක ගොවිජන සේවා පොළවල් 407ක් මඟින් පාරිභෝගික ජනතාවට බෙදා දීමට නියමිතය.ගිය සතියේ දී පාර්ලිමේන්තු මන්ත්‍රී උපේක්ෂා ස්වර්ණමාලිට ඇගේ නීතිඥයන් විසින් විශේෂ උපදෙස් රැසක් දී තිබිණි.එනම් නීති උපදෙස් මත කටයුතු කරන ලෙසට ය. ඒ ඇගේ පාර්ලිමේන්තු මන්ත්‍රී ධූරයට සම්බන්ධ නීතිමය කටයුත්තක් සම්බන්ධව ය.ශ්‍රී ල.නි.ප. යේ තරුණ මන්ත්‍රීවරු පිරිස ගිය සතියේ දී කොළඹදී රැස්වූහ. මෙවර ඔවුන්ගේ හමුව සිදුවී තිබුණේ එක්තරා හෝටලයක නැවක ආකෘතියකට සකස් කරන ලද ස්ථානයකදී යි.මේ අතරතුර ගිය සතියේ දී පාර්ලිමේන්තු මන්ත්‍රීවරුන් පිරිසක් විශේෂ කථාබහක නිරතව සිටියහ. පාර්ලිමේන්තු මන්ත්‍රී නාමල් රාජපක්ෂ, උදිත ලොකු බණ්ඩාර, ජේ.ශ්‍රී රංගා, වසන්ත සේනානායක ඒ අතර සිටියහ.එහිදී එක්තරා මන්ත්‍රීවරයකු කියා සිටියේ උපේක්ෂා ස්වර්ණමාලි මන්ත්‍රීතුමියගේ මන්ත්‍රී ධූරය සම්බන්ධ නීතිමය ගැටලුවලදී අවශ්‍ය උපදෙස් හා උදව් ලබා දිය යුතු බව ය.තරුණ මන්ත්‍රීවරුන්ගේ හමුවේදී මෙවර ද වෙනදා මෙන් ම මන්ත්‍රීවරු තම තමන්ට තිබෙන ගැටලු ප්‍රශ්න සාකච්ඡා කළහ.එහිදී රජීව් විජේසිංහ මන්ත්‍රීවරයා අදහස් දැක්වීමට පටන් ගත්තේ ය.“මා අදහස් කරනවා මුස්ලිම් ජනතාවගේ ගැටලු සහ අයිතිවාසිකම් ගැන සමාජයේ ප්‍රසිද්ධ සහ පිළිගත් අයගේ අස්සන් එකතු කොට පෙත්සමක් ලෙස ජනාධිපතිතුමාට බාර දීමට” රජීව් විජේසිංහ මන්ත්‍රීවරයා කියා සිටියේ ය.ඊළඟට එහිදී අදහස් දැක්වූයේ පාර්ලිමේන්තු මන්ත්‍රී සුදර්ශනී ප්‍රනාන්දුපුල්ලේ ය. ඇමැතිවරු නියෝජ්‍ය ඇමැතිවරු අපේ ආසනවලට ඇවිත් වැඩ කරනවා.ඊළඟට පළාත් මැති ඇමැතිවරුන් ඇවිත් වැඩ කරනවා. රජයේ සංවර්ධන වැඩත් මැති ඇමැතිවරු අපේ ආසනවල සිදු කරනවා. අපි මන්ත්‍රීවරු විදියට අපට ලැබෙන රැකියා ප්‍රමාණය අඩුයි. ඊළඟට අපට පාසලකට ළමයෙක් දාගන්ඩ බලයක් නැහැ.” සුදර්ශනී ප්‍රනාන්දුපුල්ලේ මන්ත්‍රීවරිය කියා සිටියේ ය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=ab1304074</link>
    <topic>තමිල්නාඩු තහංචි මැද I PL ගමන හොඳ ද නරක ද?</topic>
    <author>සංවාද සටහන - සුභාෂිණි ජයරත්න</author>
    <content>ජයලලිතා විසින් අපේ ක්‍රීඩකයන්ට තහංචි දැමු අයි. පී. එල්. ක්‍රීඩා තරග වට දැන් ආරම්භ වී ඇත. බොහෝ දෙනා සිතුවේ ජයලලිතාගේ පුහු තර්ජනයන්ට බියේ අපේ ක්‍රිකට් ක්‍රීඩකයන් අයි පී එල් තරගාවලිය සඳහා සහභාගි නොවන බවය. නමුත් ඉන්දීය රජය හා ඉන්දීය ක්‍රිකට් පාලක මණ්ඩලයෙන් අපේ ක්‍රීඩකයන්ගේ ආරක්ෂාව තමිල්නාඩුවේ හැර සෙසු ප්‍රාන්තවල තහවුරු කිරීම නිසා ඔවුන්ට ඒ සඳහා සහභාගි වීමට හැකි විය. අපේ ක්‍රිකට් ක්‍රීඩකයෝ අයි. පී. එල්. තරග සඳහා සහභාගි වීම විවිධ පිරිස් දකින්නේ දෙයාකාරයකටය. ‘කතාබහ’ ඔස්සේ මේ පිළිබඳව අද අදහස් දක්වන්නේ ක්‍රිකට් ක්‍රීඩාවට සම්බන්ධ කිහිප දෙනෙකි.හිටපු ක්‍රිකට් නායක කුමාර සංගක්කාරඉන්දියාව යනු තමිල්නාඩුවම නොවෙයි. එසේම තමිල්නාඩුව යනු සමස්ත ඉන්දියාවම නොවෙයි. තමිල්නාඩුවේ සුළු පිරිසකගේ ප්‍රශ්නයක් අප මේ තරම් ගණන් ගත යුතු නැහැ. එසේම දේශපාලනයත් ක්‍රීඩාවත් කියන්නේ දෙයාකාරයක අංශ දෙකක්. දේශපාලනය නිසා කිසිසේත් ක්‍රීඩාවට හානි ගෙන දිය යුතු නැහැ.මම අයි පී එල් තරග සඳහා සහභාගි වූයේ ශ්‍රී ලංකාව නියෝජනය කිරීමටයි. මේ ඇතිවී තිබෙන්නේ සුළු ප්‍රශ්නයක්. රාජ්‍යයක් හා තවත් රාජ්‍යයක් අතර ඇතිවී තිබෙන ප්‍රශ්නයක් නොවෙයි. චෙන්නායිවල ක්‍රීඩා කිරීමට ශ්‍රී ලංකා ක්‍රිකට් පාලක මණ්ඩලයෙන් ද අවසර ලබා දී නැහැ. එසේම අපේ ක්‍රිකට් ක්‍රීඩකයන්ට තමිල්නාඩුවෙන් පනවා ඇති තහනම සමස්ත තමිල්නාඩුවේම මතය නොවන බවත් අප අවධාරණය කළ යුතුයි.ශ්‍රී ලංකා ක්‍රිකට් පදනමේ ආරම්භක ලේකම්, ක්‍රිකට් විචාරකමහින්ද විජේසිංහඅපේ ක්‍රීඩකයන් තමිල්නාඩු තහංචි මැද අයි පී එල් ක්‍රීඩා තරග සඳහා සහභාගි වුණා. ඔවුන් ප්‍රකාශ කරන දෙයක් තමයි මෙසේ සහභාගි නොවී සිටියහොත් අයි පී එල් සඳහා වූ ගිවිසුම් කඩවිය හැකි බවත් එසේ වුවහොත් අනවශ්‍ය ප්‍රශ්නවලට මුහුණ දෙන්නට ක්‍රිකට් ක්‍රීඩාවේ අනවශ්‍ය ගැටලුවලට මුහුණ දෙන්නට සිදුවිය හැකි බවත්ය.මේ අය ක්‍රීඩා කරන්නේ තම ක්‍රීඩා සමාජය වෙනුවෙන් ද, තම රට වෙනුවෙන් ද, තම කණ්ඩායම වෙනුවෙන් ද? මේ පිරිස ක්‍රීඩා කරන්නේ මුදල් වෙනුවෙන්. ඔවුන්ගේ එකම අරමුණ අයි පී එල් සඳහා ගෙවන සුවිශේෂී මුදලයි.එදා අපි ක්‍රිකට් ගැහුවේ රට වෙනුවෙන්. නැතිනම් අපේ ආයතනය හෝ පාසල වෙනුවෙන්. ඒත් අද මේ සියල්ලම මුදලට යට වෙලා. අද ක්‍රිකට් ක්‍රීඩාව ගැන දකින විට හැඟෙන්නේ කනගාටුවක්. එදා ක්‍රිකට් නොවේ අද තියෙන්නේ. මුදල් ලැබෙනවානම් ඕනෑම දෙයක් කරන්න ඒ අය සූදානම්. අද ක්‍රිකට් කියන්නේ මුදල් සොයා ගන්න මාර්ගයක්. මේ මුදලට යටවීම තුළ එදා ක්‍රිකට් ප්‍රතිරූපය අද වන විට බොහෝ දුරට වෙනස් වී තියෙනවා. මේ අයගේ වගකීම විය යුත්තේ රට වෙනුවෙන් ක්‍රීඩා කිරීමයි. එය ව්‍යාපාරයක් නොවිය යුතුයි. ක්‍රීඩකයන් මෙසේ මුදල් පසුපස හඹා යාමෙන් අපිට ඔවුන් වගේම ක්‍රීඩාවත් එපා වෙනවා. මේ නිසා මේ ගමන යාමට පෙර ඔවුන්ට දෙවතාවක් හෝ සිතා බැලිය යුතුව තිබුණා.ප්‍රවීණ ක්‍රිකට් විචාරක පාලිත පෙරේරාමහ ඇමැතිනි ජයලලිතා අයි පී එල් ක්‍රිකට් තරග හරහා ශ්‍රී ලංකා විරෝධි රැල්ලක් ගෙන ආවා. මෙය අපිට හොඳ අනතුරු හැඟවීමක්. අද මේ ප්‍රශ්නය ප්‍රාන්ත ආණ්ඩු ප්‍රශ්නයක් බව සමහර ක්‍රීඩකයන් පවසනවා. නමුත් මේ තරගයට සහභාගි වන්නට පෙර අපේ රටේ ක්‍රීඩකයන්ට රට ගැන දෙවරක් සිතන්න තිබුණා.අපි දන්නා තරමට අහිංසකයකු ලෙස ඕනෑම තැනක ත්‍රස්තවාදියකුට සිටිය හැකියි. සුපිරි ආරක්ෂාව පැවැති මුම්බායි නගරයට වූයේ කුමක් ද? මුම්බායි කියන්නේ වෙළෙඳ මධ්‍යස්ථානයක්. එවන් ආරක්ෂාවක් පැවැති මුම්බායි වලත් ත්‍රස්තවාදී ප්‍රශ්න පැන නැඟුණා.වගකිවයුතු ක්‍රිකට් පාලක මණ්ඩලයක් ලෙස මේ ගැන කල්පනා කළ යුතුව තිබුණා. එසේම ක්‍රීඩකයන්ටත් වගකීමක් තියෙනවා තම රට ගැන සිතන්නට. වසර පහක් මේ අය අයි පී එල් හරහා මුදල් හම්බ කළා. දැන් හෝ ඒ අය රට වෙනුවෙන් පෙනී සිටිය යුතු කාලයයි.තත්ත්පරයකින් වීරයෙක් වන්නත් තත්ත්පරයකින් දුෂ්ටයෙක් බවට පත්වන්නටත් ඕනෑම අයකුට හැකියි. මේ එවැනි අවස්ථාවක්. අද මේ සියලුම ක්‍රීඩකයන් ජීවිතයේ හංස ගීතය ගායනා කරමිනුයි ඉන්නේ. අද මේ අය අවනත වී ඇත්තේ අයි පී එල් කොන්දේසිවලට ද නැතිනම් තම මවුබිමට ද කියලා අහන්න මම කැමැතියි.අද ජයලලිතා කරන්නේ ද්විත්ව රංගනයක්. ඇය එදා කියූ දේ නොවේ අද පවසන්නේ. 2007 නොවැම්බර් 02 දා තමිල් සෙල්වම් මියගියා. ඒ අවස්ථාවේදී එවකට තමිල්නාඩු මහ ඇමැති කරුණානිධි ‘දිනමලර්’ කියන ඉන්දීය පුවත්පතට සෙල්වම් ගැන ශෝක ප්‍රකාශයක් කළා.‘කොතැනක වුව ද්‍රවිඩයන් ජීවත්වනමුළු පෘථිවිය පුරා ඔහුගේ කීර්තියලියුවාවු පෙම්බර පුතසෙල්වා, ඔබ කොහි ගියේ ද’මෙය දැක එදා ජයලලිතා කරුණානිධිට බැන්නා. රජිව් ගාන්ධි ඝාතනය කළ එල් ටී ටී ඊ නායකයින් වර්ණනා කිරීම ඇය හෙළා දැක්කා. කරුණානිධි ආණ්ඩුක්‍රම ව්‍යවස්ථාව උල්ලංඝනය කළ බව කිව්වා. අද ජයලලිතා, කරුණානිධිත් සමඟ එකතු වී මෙය කණපිට පෙරළනවා. මේ සියල්ලටම මුල බංකොළොත් දේශපාලනයයි.මේ නිසා මේ ප්‍රශ්නය ලංකාවට වෙස් වලාගෙන ආ ආශිර්වාදයක්. වසර 30 ක යුද්ධය නිමාකර ශ්‍රී ලාංකිකයන්ට ක්‍රිකට් ගැසීමේ වාතාවරණය සකස් කර දුන්නේ අපේ වීරෝදාර රණවිරුවන් ඔවුන් යුද අපරාධකරුවන් ලෙස හංවඩු ගසන මේ ක්‍රියාවත් අප හෙළා දැකිය යුතුය.ක්‍රිකට් පාලක මණ්ඩලයේ හිටපුඋප සභාපති හා ලේකම් නීල් ඩී. පෙරේරාක්‍රිකට් ක්‍රීඩාව කියන්නේ සුවිශේෂී ක්‍රීඩාවක්. එමෙන්ම ක්‍රිකට් යනු රට වෙනුවෙන් කළ යුතු ක්‍රීඩාවක්. ක්‍රීඩා කරද්දී පෞද්ගලික වුවමනාවන්ට වඩා රට ගැන සිතිය යුතුයි. අද වන විට අයි පී එල් සඳහා අපේ රටේ ක්‍රීඩකයන්ට සහභාගි වීම තමිල්නාඩු ප්‍රාන්තයෙන් විවිධ තහංචි පනවා තිබෙනවා. රට අපකීර්තියට පත්වන ආකාරයටයි ඒ අය කටයුතු කරන්නේ. අයි පී එල් ක්‍රීඩා තරග සඳහා රුපියල් ලක්ෂ ගණනින් මුදල් ලැබූ පමණින් රට පාවා දිය යුතු නැහැ. හිටපු ශ්‍රී ලංකා නායක අර්ජුන රණතුංග වැනි ප්‍රවීණයන් කවදාවත් මුදලට ක්‍රීඩා කළේ නැහැ. එදා ඔහුට ටෙස්ට් ක්‍රිකට් තරගයකට ලැබුණේ රුපියල් 5000 ක් පමණයි. ඒත් අද ටෙස්ට් තරගයක් සඳහා මිලියන ගණනින් මුදල් ලැබෙනවා.මගේ අදහස තමයි අයි පී එල් සඳහා ගෙවන සුවිශේෂී මුදල් සම්භාරය ගැන නොසිතා රට වෙනුවෙන්, තම මවුබිමේ ගරුත්වය වෙනුවෙන් අපේ ක්‍රීඩකයන්ට අයි පී එල් තරග සඳහා සහභාගි නොවී ඉන්න තිබුණා. අපේ ක්‍රීඩකයන් අයි පී එල් තරගාවලිය වර්ජනය කළ යුතුව තිබුණා. එසේ වූවානම් ශ්‍රී ලංකාව ගැන ඉන්දියාව තුළ පවත්නා හැඟීම් මීට වඩා යහපත් වන්නට ඉඩ තිබුණා.මීට කලින් වතාවකත් මෙවැනිම ගැටලු සහගත තත්ත්වයක් එක් ප්‍රාන්තයක ඇතිවුණා. එවිට එම ක්‍රීඩා තරග සියල්ල ඒ රට විසින් ම අවලංගු කළා. අයි පී එල් කමිටුව මේ අවස්ථාවේදී තීරණය කළානම් තමිල්නාඩුවේ තරග වට සියල්ලම මේ නිසා අවලංගු කරනවා කියා එවිට අපිට සැලකිල්ලට ගන්න තිබුණා. ඒත් එහෙම තත්ත්වයක් නැතිව අපේ ඇතැම් ක්‍රීඩකයන් ඊට සහභාගි වුණේ ඇයි? මෙය මුළු රටටම බලපාන ප්‍රශ්නයක්. ඉන්දියාවට හොඳ පාඩමක් උගන්වන්න තිබුණා අපේ ක්‍රීඩකයන් සහභාගි නොවුණානම්.ක්‍රීඩකයන් වුණත් උපන් රටට ආදරය කළ යුතුයි. රට ගැන මුලින්ම සිතිය යුතුයි. අද මේ පිරිස අයි පී එල් නොගියානම් එය අපිට විශාල ශක්තියක් ගෙන දෙන්න තිබුණා. ඉන්දියාව පවා මීට වඩා යහපත් ආකාරයට ලංකාව පිළිගන්න තිබුණා.තමිල්නාඩුවේ පිරිස් අනිකුත් ප්‍රාන්තවලත් ඉන්න පුළුවන්. මේ සහභාගි වීම තුළ කුමන ආකාරයේ ගැටලු මතුවෙන්න පුළුවන් ද කියා අපි දන්නෙ නැහැ. අපේ ක්‍රීඩකයන්ගේ ආරක්ෂාව පිළිබඳ ගැටලුසහගතයි. මේ නිසා අපේ ක්‍රීඩකයන් කළ යුතුව තිබුණේ රටේ ගෞරවය, තම ආරක්ෂාව හා රටේ ගෞරවය ගැන සලකා මේ අයි පී එල් වර්ජනය කිරීමයි.ක්‍රිකට් පාලක මණ්ඩලයේ ලේකම්නිශාන්ත රණතුංගක්‍රිකට් පාලක මණ්ඩලයක් ලෙස අපි අන්තර්ජාතික තරගවලට අපේ ක්‍රීඩකයන් සහභාගි කළ යුතුයි. අයි පී එල් ක්‍රීඩා තරග දෙරට අතර සුහදතාව වර්ධනය කළ තරගාවලියක්. ඉන්දීය ක්‍රිකට් පාලක මණ්ඩලයත්, ශ්‍රී ලංකා ක්‍රිකට් පාලක මණ්ඩලයත් මේ සඳහා කොන්දේසි සහිතව එකඟතාවකට ඇවිත් තියෙනවා. අයි පී එල් ක්‍රීඩා තරග සඳහා සෞඛ්‍ය තත්ත්වය, ආරක්ෂාව මෙන්ම අන්තර්ජාතික ක්‍රිකට් තරග තිබේනම් මේ කොන්දේසි අබිබවා අපිට අපේ ක්‍රීඩකයන් නොයැවීමේ හැකියාව පවතිනවා. ඒත් පසුගියදා තමිල්නාඩුවේදී ඇතිවූ ගැටලු සහගත තත්ත්වය නිසා ඉන්දීය ක්‍රිකට් පාලක මණ්ඩලයත්, ක්‍රීඩා අමාත්‍යාංශයත් මඟින් අපේ විදේශ කටයුතු අමාත්‍යාංශය අපේ ක්‍රීඩකයන්ගේ ආරක්ෂාව සම්බන්ධ සියලු වාර්තා ලබා ගත්තා. මේ අනුව අපේ ක්‍රීඩකයන් තමිල්නාඩුවට පමණක් සහභාගි කිරීමට නොහැකි බව තේරුම් ගත්තා.අනිකුත් ඉන්දියාවේ ප්‍රාන්තවල අපේ ක්‍රීඩකයන්ට ආරක්ෂාව තහවුරු කර තිබියදී ඔවුන් එහි නොයැවීමට බල කිරීමට ක්‍රිකට් පාලක මණ්ඩලයට කිසිදු අයිතියක් නැහැ.තවත් පැත්තකින් කොන්දේසි කිහිපයක් පවතිද්දි පදනම් විරහිත ලෙස එම කොන්දේසි කඩකිරීම කළොත් ක්‍රීඩකයන්ටත් අනවශ්‍ය ප්‍රශ්න රාශියක් පැන නැඟෙන්න පුළුවන්. අපි මේ සියලු දෙයම කල්පනා කිරීමෙන් පසුවයි අවශ්‍ය තීන්දු තීරණ ගත යුත්තේ. ක්‍රිකට් ක්‍රීඩාවක හෝ වෙන ඕනෑම කටයුත්තකදී කොන්දේසි පනවා තිබේනම් එක් ප්‍රාන්තයක් කියූ පමණින් කොන්දේසි කඩ කරන්න කිසිවකුට අයිතියක් නැහැ.මන්ද තමිල්නාඩු ප්‍රාන්තයේ හැර අනෙකුත් ප්‍රාන්තවල උපරිම ආරක්ෂාව මේ වන විට ඒ රජයෙන් තහවුරු කර අවසානයි. මේ ප්‍රශ්නය මෙයාකාරයට නොවිසඳුණානම් එය සමස්ත ආර්ථිකයටම බලවත් පහරක් වැදෙන්නට ඉඩ තිබුණා. එසේම මේ ප්‍රශ්නයට මේ ආකාරයෙන් මුහුණ නොදී බියෙන් පැනගියානම් ඉදිරියට එන ප්‍රශ්න මීට වඩා බැරැරුම් වන්නට ඉඩ තිබුණා.ක්‍රිකට් ආයතනයේ හිටපු සභාපතිහිටපු ක්‍රිකට් නායක අර්ජුන රණතුංගමේ ප්‍රශ්නයේ පැති කිහිපයක් තියෙනවා. ජයලලිතා හා කරුණානිධි මෙවැනි තහංචි දමද්දි අයි පී එල් සංවිධායකයන් කළ යුතුව තිබුණේ චෙන්නායි වලින් මේ තරග ඉවත්කර වෙනම තැනක පවත්වන්නයි. අයි පී එල් සංවිධායකයින් එහෙම කළානම් අපේ ක්‍රීඩකයන් සහභාගි වූවාට කිසිම වරදක් නැහැ.ජයලලිතා හා කරුණානිධි යන මේ ජෝඩුව ඡන්දයක් කිට්ටු වන විට දෙමළ ජනතාව ගැන කවදාවත් නැති ආදරයක් දක්වනවා. මේ අය කවදාවත් දෙමළ ජනතාවට උදව් කළේවත් ආදරය කළේවත් නැහැ. මෙය බොරු රංගනයක් බව තේරුම් ගත යුතුයි. මේ දෙදෙනාම කියන්නේ යුද සමයේ අපි මානව හිමිකම් කඩකළ බවයි. එසේ පවසද්දී අපේ ක්‍රීඩකයින් මේ තරගවලට යැවීමෙන් ඔවුන්ගේ අදහස තවදුරටත් අනුමත කිරීමක් කෙරෙනවා. අයි පී එල් සංවිධායකයින් යනු ක්‍රිකට් පාලක මණ්ඩලයම නොවේ. එය ව්‍යාපාරිකයින් පිරිසක් එකතු වී කරන සැණකෙළියක් හා සමානයි. මේ තුළ ක්‍රිකට් ක්‍රීඩාවට නුසුදුසු අනවශ්‍ය දේ සිදුවන බව අපි දැක්කා. පසුගිය අත්දැකීම් සමඟ තරග පාවාදීම්, මත්කුඩු, මත්ද්‍රව්‍ය මෙන්ම කාන්තා ප්‍රශ්න ද ඇදී ආවා. මෙසේ වන්නේ මෙය සංවිධානය කරන්නේ ව්‍යාපාරිකයන් හා නළු නිළියන් නිසා.අයි පී එල් සංවිධායකයන් කරන්නේ තමිල්නාඩු දේශපාලනඥයින්ගේ ඕනෑ එපාකම් අනුව කටයුතු කිරීමයි. එසේ නොවුණානම් මේ අයට චෙන්නායි හැර වෙන ප්‍රාන්තයක මෙය පවත්වන්නට තිබුණා. මේ ගමන යාමෙන් අපේ අයත් කළේ මේ යටි උවමනා එපාකම්වලට සහාය දැක්වීමයි.ක්‍රිකට් ආයතනයට මම දොස් පවරනවා. අද එය දේශපාලනීකරණය වෙලා. අපේ ක්‍රිකට් අභිමානය කෙළෙසීම ගැන ඒ අය වගකිව යුතුයි. මේ හරහා අයි පී එල් සංවිධායකයින් හා අපේ අය අතර දැඩි සබඳතාවක් තිබෙනවා. අද අපේ ක්‍රිකට් පරිපාලනය තුළ ක්‍රිකට් දැක්මක් නැහැ. රටට ආදරය කරන අය නොව මුදලට ආදරය කරන අයයි ඉන්නේ. මේ අවස්ථාවේ ක්‍රිකට් පාලක මණ්ඩලයට ඉල්ලීමක් කරන්න තිබුණා අයි පී එල් තරග වෙනමම ස්ථානයක පවත්වන්න කියා. නමුත් ඒ ඉල්ලීම ඒ අයගෙන් ඉදිරිපත් වුණේ නැහැ.අපේ ක්‍රීඩා අමාත්‍යවරයා ද මේ සම්බන්ධව හරි තීරණයක් ගත යුතුව තිබුණා. නමුත් මේ අවස්ථාවේදී ඔහුත් අසරණ වී සිටින්නට ඇති. නමුත් මේ හරහා අපේ ක්‍රීඩකයන්ට හෝ රටට යම් ගැටලුවක්, චෝදනාවක් ආවොත් අදාළ බලධාරීන් එහි වගකීම ද බාර ගත යුතුයි.මන්ද මේ තරගවලට අපේ අය සහභාගි වීමෙන් රටට විශාල අවමානයක් වුණා. මේ අය යැවීමෙන් ක්‍රිකට් සංවර්ධනයට හෝ රටට සත පහක මුදලක් හෝ හිමි නොවන බව ද කිව යුතුයි.පසුගියදා කුමාර සංගක්කාර ප්‍රකාශයක් කළා අපේ ක්‍රිකට් දේශපාලනීකරණය වී නැති බව. නමුත් එයාට අමතකයි එයා ප්‍රසිද්ධියේම කිව්වා අපේ ක්‍රිකට් දේශපාලනීකරණය වීම නිසා එහි ජීව ගුණය අඩුවී ඇතැයි කියා මේ සම්බන්ධව අප තුළ ඇත්තේ විශාල කනගාටුවක්.හිටපු ශ්‍රී ලංකා ක්‍රිකට් ක්‍රීඩක, තේරීම් කමිටු හිටපු සාමාජිකප්‍රවීණ පුහුණුකරු ජයන්ත සෙනෙවිරත්නතමිල්නාඩු ප්‍රාන්තයෙන් අපේ ක්‍රීඩකයන්ට අයි පී එල් තරග සඳහා එන්න තහංචි දමද්දි ඒවාට නොසැලී අපේ ක්‍රීඩකයන් ඒ සඳහා සහභාගි වුණා. මම හිතන්නේ දේශපාලන වශයෙන් මේ ගමන නොගියොත් එය අපිට විශාල වශයෙන් බලපානවා. ඉන්දියාව කියන්නේ අපේ අල්ලපු රට. ඉන්දියාව හා ශ්‍රී ලංකාව අතර දේශපාලනමය වශයෙන් හා ක්‍රිකට් ක්‍රීඩාව සම්බන්ධයෙන් විශාල සම්බන්ධකම් ඈත අතීතයේ සිට පවතිනවා. එක් ප්‍රාන්තයක් තහංචි දැමු පමණින් මේ සම්බන්ධකම් බිඳ ගන්නවා කියන්නේ විශාල අනුවණ ක්‍රියාවක්.සෑහෙන කාලයක පමණ සිට අපේ ක්‍රීඩකයන් අයි සී සී තරග සඳහා මෙන්ම ක්‍රිකට් පුහුණුවීම් සඳහා ද ඉන්දියාවට ගියා. ඉන්දියාවත් ශ්‍රී ලංකාවත් අතර තරග පවතින විට ඉන්දීය ප්‍රේක්ෂකයන්, ක්‍රිකට් ලෝලීන් විශාල වශයෙන් ලංකාවට ඇදී එනවා. ඉන්දියාවේ සිටින්නේ ක්‍රිකට් උන්මාදයෙන් පෙළෙන අය වීම ඊට හේතුවක්. මේ නිසා රටවල් දෙක අතර සම්බන්ධතාව ඉතා වැදගත්. මේ සහයෝගය නොතිබුණහොත් අපි ක්‍රිකට්වලින් ඈත් වෙනවා.තවත් පැත්තකින් තමිල්නාඩුවට අවශ්‍ය දේ කරන්නට ඉඩ දුන්නහොත් ඉදිරියට තවත් ගැටලුවලට මුහුණ දෙන්නට අපට සිදුවේවි. බොහෝ විට ඉදිරියට ක්‍රිකට් සඳහා නොයන්නට හේතු පෑදේවි.ඉන්දීය රජය මෙන්ම ඉන්දීය ක්‍රිකට් පාලක මණ්ඩලය අපේ ක්‍රීඩකයන්ට ආරක්ෂාව ලබා දෙන්නට සූදානම් වී සිටියදී එය ප්‍රතික්ෂේප කරමින් එහි නොයාම වරදක්.නුවන් කුලසේකර හා අකිල ධනංජය තරග කරන්නට සූදානම්ව සිටියේ තමිල්නාඩුවේදී. මේ දෙදෙනාට පමණක් ආරක්ෂක ගැටලු මතු වුණා. නමුත් ඒ අයටත් අවශ්‍ය මුදල් ලබා දෙන්න ඉන්දීය රජය කැමැත්තෙන් සිටින්නේ. මේ දෙදෙනා හැරෙන්නට අපේ අනෙකුත් ක්‍රීඩකයන්ට කිසිදු ප්‍රශ්නයක් නැහැ.තමිල්නාඩුවේ මේ ප්‍රශ්නය පිටුපස දේශපාලනමය කොණක් තිබෙන්නට පුළුවන්. ක්‍රිකට් හරහා හෝ එසේ පවතින ගැටලු තුනී කරගත යුතුයි. මෙම තමිල්නාඩු ප්‍රශ්නය ක්‍රිකට්වලින්ම තුනී කරගත යුතුයි.ඉන්දියාවේ අනිකුත් ප්‍රාන්ත හා සසඳද්දී තමිල්නාඩු ප්‍රාන්තයට ඇත්තේ අඩු තත්ත්වයක්. මේ නිසා තමිල්නාඩු තහංචි ගණන් නොගෙන ඉන්දීය රජයත් සමඟ එකතු වී මේ ගමන යාම පිළිබඳව අපි අපේ ක්‍රීඩකයන්ට ස්තුති වන්ත වෙනවා. ඔවුන් කළේ ඉන්දීය රජය අවතක්සේරුවට ලක්නොකිරීමක්. අපේ ක්‍රීඩකයන් නොගියොත් සිදුවන්නේ තමිල්නාඩුවේ ශක්තිය වැඩි කිරීමක් පමණයි.සංවාද සටහන - සුභාෂිණි ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=ab1304075</link>
    <topic>දෙපැත්ත</topic>
    <author>සාකච්ඡා ‍‍‍ෙකළේ</author>
    <content>එ.ජා.ප. පාර්ලිමේන්තු මන්ත්‍රීහරීන් ප්‍රනාන්දුබඩු මිල වැඩිවීම හැම දාම විපක්ෂයේ විවේචනයට ලක්වෙනවා. අද ජීවන අංකය සියයට 7.8ක්ට අඩු වී ඇති බව රජය කියනවා. බඩු මිල ප්‍රශ්නය ගැන විපක්ෂය විදියට කුමක්ද කියන්නේ?ආණ්ඩුව කියන විදියට අද බඩු මිල අඩුවෙලා තියනවද කියලයි අහන්න ඕන. බඩු මිල අඩු වෙලා තියෙනව ද මිනිස්සුන්ගේ ජීවිත හොඳ තත්ත්වයට පත්වෙලා තියෙනවද කියලයි අපි බලන්න ඕන. ඇතැම් එළවුළු වර්ග නම් විකුණගන්න බැරුව අඩු මිලක් ඇතැම් තැන්වල තිබෙන බව වාර්තා වෙනවා. නමුත් අපේ කුස්සියේ උයන්න ගන්න අත්‍යවශ්‍ය එළවුළු වර්ගවලත් මිල අද වැඩියි.ඔය කියන ජීවන අංකය කොහොම හදන එකක් ද කියන එකත් අද ආර්ථික විද්‍යාඥයන්ටම ප්‍රශ්නයක් වෙලා. මේ තරම් බඩු මිල වැඩි වන කාලයක තනි ඉලක්කමේ ජීවන අංකය පවත්වාගෙන යනව කියල පාලකයෝ පුරසාරම් දොඩවන්නේ කොහොමද? යථාර්ථය ඒක නෙවෙයිනේ. හැම දේකම මිල අද වැඩිවෙලා.විපක්ෂය තමයි හැමදාම බඩු මිල වැඩිවීම ගැන කතාකරන්නේ. බඩු මිල වැඩිවීම එ.ජා.ප.ය 1978 ආරම්භ කළ විවෘත ආර්ථික ක්‍රමයේම අනිවාර්ය අංගයක් නොවෙයිද?අපි ආර්ථික විද්‍යාවේ කියනවා ඉල්ලුම සැපයුම අනුව තමයි මිල නියම වෙන්නේ් කියලා. මේ ආණ්ඩුව යටතේ තියන ප්‍රශ්න තමයි බඩු මිල වැඩිවුණාට මිනිස්සුන්ගේ ආදායම ඒ හා සමානව හෝ ඊට අඩුවේගයකින් හෝ වැඩිනොවීම. එතකොට සිදුවෙන්නේ් තම ස්ථාවර ආදායමින් පෙර මිල දී ගත් භාණ්ඩ හා සේවා ප්‍රමාණයවත් මිලදී ගත නොහැකිවීම.මේක ඛේදවාචකයක්. භාණ්ඩවල මිල කීපගුණයකින් වැඩිවෙද්දීත් ජීවන අංකය ඉහළ යන්නේ් නැහැ. බඩු මිල වැඩි නොවී තියනව කියල කියන්න පුළුවන්කමක් නැහැ. බඩු මිල මේ රටේ හැමදාම ඉහළ යනවා. මෙතන තියන ප්‍රශ්නය තමයි මේ රටේ ආහාර ද්‍රව්‍යවලින් සියයට 60ක්ම ගේන්නේ ඉන්දියාව ඇතුළු රටවලින්. රජය මෑතකදි කළ අවප්‍රමාණය නිසාත් භාණ්ඩ මිල ඉහළ යාම තමයි වුණේ.එතකොට රුපියල අවප්‍රමාණය කළාම පිටරටින් ගේන හැම භාණ්ඩයකටම වැඩි රුපියල් ප්‍රමාණයක් ගෙවන්න සිදුවීම නිසා පරිප්පු ටිකේ අලගෙඩියේ ඉඳල මිල ඉහළ යනවා. භාණ්ඩ මිල ඉහළ යාමට අනුරූපව අද ජනතාවගේ ආදායමත් ඉහළ ;නායාම නිසා ජනතාව අද තවත් දුකට පත්වෙලා. යන්නන් වාලේ යන ගමනක් අද තියෙන්නේ. අද මේ රටේ පාලකයෝ සුරසැප විඳින්න යොදාගන්නේ පිටරට ගිය ශ්‍රමිකයෝ එවන මුදල්වලිනුයි. නැතුව මේ රටේ වත්කම් නංවන්න නිෂ්පාදනය ආදායම ඉහළ නංවන්න මේ රජය කිසිවක් කර නැහැ.ඔබ ඔහොම කිව්වට ඇති නැති පරතරය අඩු වෙලා. ඒක පුද්ගල ආදායම ක්‍රමිකව ඉහළ යමින් නේද තිබෙන්නේ?අපි කන හැටි ලිපා දනී කියල අද අපේ ගම්වල මිනිස්සු කියන්නේ. අද ආණ්ඩුව නිල් රැල්ලක් කියල බොරු පම්පෝරියක් ගහන්න හැදුවත් ගමේ මිනිහ කියන්නේ අපට ගන්න පුළුවන් මිලකට බඩු මල්ලක් දීපියව් කියලයි. ආණ්ඩුව යුද ජයග්‍රහණයෙන් සියල්ල වහන්න හැදුවත් අද ජනතාව තුළ ආණ්ඩුව ගෙන යන ක්‍රියාමාර්ග ගැන විශාල කලකිරීමක් ඇතිවෙලා තියනවා.මේක සතුටින් සංතෝෂයෙන් ඉන්න කාලයක් වුණත් මේ අලුත් අවුරද්ද මිනිස්සුන්ට අමාරුම අවුරුද්දක් වෙලා. මේ තියන අධික මිලට හුඟක් දෙනාට වැඩි මිලට බඩු ගන්න බැරුව හූල්ල හූල්ල ඉන්නයි වෙලා තියෙන්නේ. අද පාලකයන් ඇතුළු ඔවුන් ගේ හුරතලුන් විතරක් සුර සැප විඳිනවා. මධ්‍යම පන්තිය, පහළ ආදායම්ලාභීන් මේ සියලු දෙනා කබලෙන් ළිපට වැටිලා තියෙන්නේ අද දූෂණය වංචාව ඉහවහගිහිල්ලා. සංවර්ධනය ගැන කතාකළත් ගමේ නගරයේ මිනිහගේ ආදායම් වැඩිවන සංවර්ධනයක් ගැන කවුරුත් කතාකරන්නේ් නැහැ. ඇඟලුම් කම්හල් වැහී ගෙන යනව. තියන රැකියා ප්‍රමාණයත් අහිමිව යමින් තිබෙන්නේ.එළවුළු, පලතුරු මිලදීගැනීමේ ක්‍රමවේදය ක්‍රමවත් කරන්න කුමන ක්‍රියාමාර්ගයක් ගත යුතු බවද ඔබ හිතන්නේ?පැහැදිලිව මේ සඳහා රජයේ මැදිහත්වීම අවශ්‍යයි. ඒක රජයේ වගකීමක්. බලන්න පහුගිය දින ගණනාවක් දඹුල්ලේ ගොවීන්ට එළවුළු විකුණාගන්න බැරුව අහක දැම්මා.වී මිලදී ගන්න සහතික මිලක් දෙනව කිව්වත් වී මිලදී ගන්නේ නැහැ. ඊට අඩු මිලකට ගොවියන්ට පෞද්ගලික වෙළෙඳුන්ට වී විකුණන්න වෙලා. අල ගලවන කාලෙ රටින් අල ගෙනල්ලා. ආර්ථික මධ්‍යස්ථානවලින් අල කිලෝව රුපියල් 70 ගාණේ මිලදී ගන්නව කීවත් ඒක ක්‍රියාත්මක වෙන්නේ නැහැ. අද වෙනකම් කිසිම මිලදී ගැනීමක් කරල නැහැ.ඒ අස්සේ රටිනුත් අල ගේනවා. මේ රටේ ගොවියා ආරක්ෂා කරගන්න රජය නිසි ලෙස වෙළඳපොළ හැසිරවිය යුතු නමුත් ඒ පිළිබඳව නිසි සැලැස්මක් අවබෝධයක් ඇතිව රජය ක්‍රියා කරන බව පෙනෙන්නේ නැහැ. අද සහලින් රට ස්වයංපෝෂිත වෙලා තියෙන්නේ එ.ජා.ප. රජයන් යටතේ සිදුකළ මහවැලි සංවර්ධනය වගේ යෝධ වාරිමාර්ග ව්‍යාපෘති නිසයි. අද ඒ වැඩවත් නිසි ලෙස නඩත්තු කරන බවක් පෙනෙන්නේ් නැහැ. අපට මේ රටේ හදන්න පුළුවන් හැම දේම අපි මේ රටේ හදාගන්න ඕන. ඉදිරියට තියෙන්නේ අඳුරු චිත්‍රයක් බවයි අපට පෙනෙන්නේ.රජය 2016 ඩොලර් 4000 ඒක පුද්ගල ආදායම දෙගුණයක් කිරීමේ ඉලක්කයක ඉන්නේ?එක දෙක කරන්න කතා කරන විජ්ජාකාරයන් ගැන කවුරුත් දන්නවා. ආසියාවේ ආශ්චර්ය ගැන කතාකරනවා. මේ රට දියුණු කරන්න නම් මේ රටට දේශීයව සේම විදේශීය වූ ආයෝජන අත්‍යවශ්‍යයයි. එහෙම ආයෝජන ඇදගන්න වාතාවරණයක් මේ රටේ ඇති කරන්න රජය අපොහොසත් වෙලා තියනවා.අද මේ රට අන්තර්ජාතිකවත් කොන්වෙමින් තිබෙන්නේ. ඒකයි මං කිව්වේ අපි යන්නේ් කොහෙද කියල අපි නැවත හිතන්න ඕන. අපි අපිට ඕන බඩුවලින් සියයට හැටක් රටින් බඩු එනතුරු බලා ඉන්නේ. ඒ භාණ්ඩ නැවතුණොත් අපේ රටට අත්වන ඉරණම කුමක්ද කියල හිතන්න ඕන. අන්තර්ජාතිකව හැප්පීම වෙනුවට අන්තර්ජාතිකව සියලු රටවල් දිනාගන්න වැපිළිවෙළක් අද මේ රටට අත්‍යවශ්‍යයයි.තවත් සාමකාමී අලුත් අවුරුද්දකටයි ජනතාව මේ දිනවල සූදානම් වෙමින් සිටින්නේ.අපි අලුත් අවුරුද්ද බත බුලතින් සරුවේවා කියලනේ ප්‍රාර්ථනා කරන්නේ. එහෙමම යුගයක් අපේ ජනතාවට උදාවේවා කියල අපි ප්‍රාර්ථනා කරනවා. නමුත් මහින්ද චින්තනයෙන් පොරොන්දු වූ ඒ වෙනස කරන්න මේ පාලකයෝ අපොහොසත් වෙලා තියනවා. මේ ආණ්ඩුවේ පාලන යුගයේ තමයි වැඩිම බඩු මිල දෙගුණ තෙගුණ වීමක් වෙලා තියෙන්නේ. හැම භාණ්ඩයක මිල වැඩිවීම මේ අවුරුදු පහක හයක කාලයේ දකින්න තියෙනවා. එදා රු. 220ට තිබුණ හාල් මැස්සෝ කිලෝව අද රුපියල් 700ක්. එදා රුපියල් 76ට තිබුණ පරිප්පු කිලෝව අද රු. 180යි. එදා රුපියල් 30ට තිබුණ බූමිතෙල් ලීටරය අද රු. 106යි. එදා රු. 16 පාන්ගෙඩිය අද රු. 60යි. මේ ලිස්ට් එක හුඟක් දිගයි. ඕන නම් ඔක්කොම දිගට කියාගෙන යන්න පුළුවන්.අපිට ආපහු පරණ තැනට යන්න බැරිවෙන්න පුළුවන්. දැන් කරන්න ඕන බඩු මිල වැඩිවුණ ප්‍රමාණයට ජනතාවගේ ආදායමත් වැඩි කිරීමයි.ලෝක වෙළෙඳපොළේ තෙල් මිල වගේ දේවල් වැඩිවුණාම මේ විදියට භාණ්ඩ මිලත් හැම රටකම වැඩිකරන්න වෙනවා.මේ රටේ වෙනස ලෝක වෙළඳපොළේ තෙල් මිල අඩු වෙද්දිත් මේ රටේ තෙල් මිල ඉහළ දැමීමයි. බදුගන්න ඕන ධනපතියන්ගෙන් වුණත් මේ රටේ වැඩිපුරම බදු ගන්නෙ පාන් කෑල්ල ප්ලේන්ටියෙන් ජීවත්වන දුප්පතාගෙනුයි.අද හැම බඩුවකටම බද්දක් දාලා. සෘජු බදු නැහැ තියන එකාගෙන් බදු ගන්නෙ නැතුව වක්‍ර බදු පුළුවන් තරම් වැඩිකරනවා. අලුත් අවුරුද්දේ ලයිට් බිල වැඩිකිරීමේ තෑග්ගත් රජය ජනතාව පිට පටවන්නයි හදන්නේ.සාකච්ඡා ‍‍‍ෙකළේසරත් පෙරේරාසමුපාකාර හා අභ්‍යන්තර වෙළෙද කටයුතුඇමැති ජොන්ස්ටන් ප්‍රනාන්දුඑළවළු මිල වැඩිද? අඩුද?මම දරන මතය නම් එළවළු මිල අඩු වෙන්ඩවත් වැඩි වෙන්ඩවත් හොද නැහැ. ගොවියන්ගේ දහඩිය මහන්සියට හොද මිලක් ලැබෙන්ඩ ඕනේ. ඊළගට පාරි‍භෝගිකයාටත් අසාධාරණ නොවන මිලක් ලැබෙන්ඩ ඕනේ. ඒ දෙපැත්තම සම වෙන්ඩ ඕනේ කියන මතයේ මම ඉන්නවා. ගිය සතියටකලින් සතියේදි එළවළු කිපයක මිල පහළ මට්ටමට වැටුණා. අපි ඒක දින දෙකකින් මිල ස්ථාවර කර දුන්නා. මේ ආණ්ඩුව ගොවියාගේ පැත්ත වගේම පාරිභෝගිකයාගේ පැත්තත් බලන ආණ්ඩුවක්.නමුත් අපි දැක්කා දඹුල්ල ආර්ථික මධ්‍යස්ථානයේ ගොවින් එළවළු කුණු ගොඩට දානවා. ගොවින් කියන්නේ අඩු මිලට එළවළු ව්‍යාපාරිකයන්ට දෙන්ඩ වෙලා කියලා.?ඔව්. හැම අවුරුද්දේම ඒක වෙනවා. ඉල්ලුමට වඩා නිෂ්පාදනය වැඩි වුණාම එළවළු මිල අඩු වෙන‍වා. ඒක තමයි ඇත්ත. ගොවින්ගේ නිෂ්පාදනයන් වැඩිවෙලා තිබෙනවා මේ ආණ්ඩුවේ ප්‍රතිපත්ති නිසා. ඒ වගේම හැම ගෙදරකම ‍වාගේ අද එළවළුවක් දෙකක් වගා කරලා තිබෙනවා.ඒ නිසා තමයි එළවළු අතිරික්තයක් ආවේ. ඒ නිසා තමයි ඒ අතිරික්තය රුපියල් පහට තිබුණු එළවළු කිලෝව රුපියල් පහලොවටත් රුපියල් හතයි පනහට තිබුණු ‍එළවළුකිලෝව රුපියල් විසි පහටත් සතොස මැදිහත් වෙලා මිලට අරගෙන එළවළු මිල ස්ථාවර කළේ.සතොස මගින් එළවළු මිලට ගැනිම දිගටම ක්‍රියාත්මක වැඩපිළිවෙළක්ද? තාවකාලිකවැඩක්ද?‍මේක තාවකාලික දෙයක්. මේක දිගටම කරගෙන යන්ඩ බැහැ. හැමදාම එළවළු අතිරික්තයක් එන්නේ නැහැ. එළවළු මිල වැඩි වෙන වෙලාවේ විතරයි අපි මැදිහත් වෙලා ගන්නේ.අපි එළවළු මිලදි ගැනිමේන් අපට පාඩුවක් මිසක් ලාභයක් ලැබෙන්නේ නැහැ. රජය පාඩු ලබලා මිල ස්ථාවර කරනවා. වී වලට වගේම. වී මිල ස්ථාවර කරන්න ගිහින් අන්තිමට‍ ලොකු පාඩුවක් රජය ලබනවා. ගබඩා කරන්ඩ පටවන්ඩ ප්‍රවාහනය කරන්ඩ අන්තිමට බැලුවාම වී අලෙවි මණ්ඩලයට පාඩුයි. හැබැයි ර‍ටක් හැටියට ගොවියා ස්ථාවර වෙලා තිබෙනවා.සමහර වෙලාවට එළවළු ගොවියා පාඩු ලබනවා. තවත් වෙලාවකට එළවළු මිල අහස උසට නගිනවා. එතකොට පාරිභෝගිකයා අසරණ වෙනවා. මේ දෙකම පාලනය කරන්ඩ ඔබේ අමාත්‍යාංශයයට බැරි ඇයි?මොනවා වුණත් රටේ නිෂ්පාදනය වැඩි වෙන්ඩ ඕනේ එහෙම වුණොත් තමයි රටක් දියුණු වෙන්නේ. මෙහෙම එළවළු මිල පහත ගියාම කරන්ඩ තියෙන්නේ රජය මැදිහත් වෙලා මිල ස්ථාවර කරලා ගොවියන්ව අධෛර්වත් නොකර ගොවියන්ව ධෛර්යවත් කිරිමයි. ඊළගට අපි දීර්ඝකාලින වැඩසටහන්වලට යන්ඩ ඕනේ එකක් තමයි ශිතාගාර ඇති‍ කිරිම. ඒකට අතිගරු ජනාධිපතිතුමා පවා එකග වුණා. . සමහර නිලධාරින් විරුද්ධ වුණ නිසා මේක කඩා වැටුණා. හොද දේ කරනවා බලා ගෙන ඉන්ඩ බැරි නිලධාරින් කකුලෙන් අදිනවා.ඒ අය මේකට ඉඩ දුන්නේ නැහැ. ශිතාගාර වැඩසටහන පටන් ගන්ඩ ගියේ මීට වසර එකහමාරකට ඉස්ස‍ර වෙලා. හැබැයි ඒ වැඩපිළිවෙල අතරමග නතර වුණා. ඒවායේ ඵල විපාක තමයි අද අපිමේ විදින්නේ. ඒ නිසා තමයි අද අපි එක තැන පල් වෙන්නේ. එහෙම නැතිනම් දියුණු රටවල වගේ ගොවිපළේ ඉදලා එළවළු ටික ශිත කළ ලොරියක ගෙනත් එළවළු ටික පැකට් කරලා අනෙත් සුපිරි වෙළෙඳ කරනවා වගේ අපිත් ඒක කරන්ඩ ඕනේ.හොදයි මේ ශීතාගාර වැඩපිළිවෙළ අතරමග නතරවිම ගැන ජනාධිපතිතුමා දැනුම්වත් කරලා නැද්ද?මේ ගැන එතුමාගේ අවධානය යොමු කරවන්ඩ කටයුතු කරලා තිබෙනවා.විපක්ෂය චෝදනා කරනවා එළවළු ‍වැනි අත්‍යාවශ්‍ය ද්‍රව්‍ය බෙදා හැරිමට වෙළෙඳ අමාත්‍යාංශයට නිසි වැඩපිළිවෙළක් නැහැ කියලා?එයාලා එහෙම කියන එක හරි. එයාලා තමයි විවෘත ආර්ථිකය ගෙනත් වෙළෙද අමාත්‍යාංශය නාමිකව තියලා. රජයේ තිබුණු ව්‍යාපාර පුද්ගලික අංශයට දිලා අත පිසදාගෙන හිටියේ. මහින්ද රාජපක්ෂ අතිගරු ජනාධිපතිතුමා තමයි වැහෙන්ඩ ගිය සතොස බේරා ගත්තේ. අද වෙළෙඳ අමාත්‍යාංශයට වෙළෙදාම් කරන්ඩ කියලා ඉතුරුවෙලා තියෙන්නේ අතිගරු ජනාධිපතිතුමා බේරා ගත් සතොස විතරයි.ඒ නිසා තමයි අද අල මිල අඩු වුණාම අල ගොවින්ගෙන් මිලට අරගෙන විකුණන්ඩ තැනක් තියෙන්නේ. මං 2001 එජාප ආණ්ඩුවේ හිටියා. ඒවා පටන්ගත්තේ ජනාධිපතිතුමා පමණයි. ඉතින් ඔවුන්ට කථා කරන්ඩ අයිතියක් නැහැ. අද සතොස තියෙන නිසා අල මිල අඩු වුණාම අල ටික ගොවියාගෙන් අරගෙන විකුණ‍නවා. එළවළු මිල අඩු වුණාම එළවළු ටික අරගෙන විකුණනවා. ඔවුන් කියන්නේ මොනවාද දන්නේ නැහැ. අපි අත හෝදගෙන නෙවෙයි අපි හොදට බැහැල වැඩ කරන ආණ්ඩුවක්.ඊළට තමයි වෙළෙදපො‍ළේ සිටින අතරමැදියෝ නිසා ඇතැම් වෙලාවට ගොවියාගේ නිෂ්පාදන වලට හොද මිලක් ලැබෙන්නේ නැහැ ‍වගේම පාරිභෝගිකයන්ට අධික මිලක් ගෙවන්න සිදුවෙලා තිබෙනවා. මේ දෙකම පාලනය කරන්න වැඩපිළිවෙළක් ඔ‍බේ අමාත්‍යාංශය‍ට නැද්ද?මෙහෙමයි රටේ මුළු ව්‍යාපාර ඔක්කොම රජය කරන්න හොද නැහැ. ව්‍යාපාරිකයෝ ඉන්ඩත් ඕනේ ආණ්ඩුව ව්‍යාපාර කරන්ඩත් ඕනේ. අතරමැදියෝ ඉන්ඩත් ඕනේ සමහර තැන්වල සාධාරණ වගේම අසාධාරණ අතරමැදියෝ ඉන්නවා. ඊළගට ඉතාම අසාධාරණ අතරමැදියෝ නිතියට කොටු කර ගැනිමට අපි ඉතාම ක්ෂුක්ෂම වැඩපිළිවෙළක් ක්‍රියාත්මක කරනවා.ඒක දැන්ම මාධ්‍යයට කියන්න බැහැ. ගොවියාගෙන් අඩු මිල‍ට අරගෙන පාරි‍භෝගිකයාගෙන් වැඩි මිලක් අය කරන අතරමැදියන්ගේ ප්‍රශ්නය ඉතාම ඉක්මනින් අපි අවසන් කරනවා.දඹුල්ල ආර්ථික මධ්‍යස්ථානයේ මේ ගැටලුව අපි ආරක්ෂක ලේකම් ගෝඨාභය රාජපක්ෂ මැතිතුමාගේ මැදිහත් වීමෙන් අවසන් කරනවා.එළවළු කුඩ මගින් එළවළු ප්‍රවාහනය කිරිමේ කටයුත්ත දැන් හොදින් සිදුවෙනවාද?මේ වැඩපිළිවෙළ කඩාකප්පල් කිරිමට එජාපය ජනතා විමුක්ති පෙරමුණ ‍වගේ රටට හොදක් වෙනවා දැකිමට අකමැති අය මේ වැඩසටහන කඩාකප්පල් කරන්න හැදුවා. එළවළු කුඩ නිතිය කඩපු ලොරි හාරසියයකට පමණ අපි නඩු පවරලා තිබෙනවා. එළවළු එකසිය ගණනක් අපේ තිබුණත්‍ මේ නිතිය බලපාන්නේ එළවළු එකොලහකට විතරයි.ඒ නිසා මේක අනිවාර්යයෙන් කළ යුතු දෙයක්. මේ වැඩපිළිවෙළ නිසා එළවළු විනාශ‍ විමේ ප්‍රතිශතය අඩු බව ආර්ථික මධ්‍යස්ථානවල දත්ත මගින් පෙනෙනවා.නරක් වු අල ලූනු ඇල්ලිමේ වැඩසටහන ඔ‍බේ අමාත්‍යාංශයට අමතක වෙලාද? එය දිගටම ක්‍රියාත්මකද?එය දිගටම ක්‍රියාත්මක වෙනවා. විශේෂයෙන් මේ ඉදිරි සිංහල හින්දු අලුත් අවුරුදු සමයේදි ‍විශේෂයෙන්ම ව්‍යාපාරික ස්ථානවල ගබඩා පරිත්ෂා කිරිමේ පුළුල් වැඩසටහනක් ක්‍රියාත්මක කරනවා. මෙහෙම අපිරිසිදු ජරා භාණ්ඩ පාරිභෝගිකයන්ට විකිණිම සියයට අනුවකින් පමණ අපි පාලනය කරලා තිබෙනවා. නඩු විතරක් දෙදහසක් දාලා තිබෙනවා ගිය වසරේදි. මං හිතනවා අපි සාර්ථත වෙලා තිබෙනවා. මං මේ ඇමැතිකමේ ඉන්නා තුරු මිනිස්සුන්ට ජරාව කවන්ඩ ඉඩ තියන්නේ නෑ.ඉදිරි උත්සව සමයේදි අත්‍යාව්‍ය භාණ්ඩ මිල වැඩි වී‍මට ඉඩ තිබෙනවා. ඒ සදහා යමක් ලැබෙයිද?මිල වැඩි විමට මං කිසිසේත්ම ඉඩ තියන්නේ නැහැ.එළවළු මිල වුණත් පහත වැටිලා තිබෙනවා. ගොවින්ගේ නිෂ්පාදන වලට ස්ථාවර මිලක් ලබා දි ති‍බෙනවා. කොහොම නමුත් ඉදිරි උත්සව සමයේදි භාණ්ඩ මිල ස්ථාවර කරලා ජනතාවට ‍තරදරයක් නැතිව ඉතාමත්ම සතුටින් යුද්ධයක් නැති මේ රටේ ආර්ථිකය දියුණුවෙන මේ රටේ සතුටින් අවුරුදු කන්න පුළුවන් වෙයි කියලා.එජාපයේ කට කතා බළකායට ආණ්ඩුව බය වෙලා රට නඟන නිල් රැල්ල පටන් ගත් බවට විපක්ෂය කියනවා.?නැහැ කිසිසේත්ම නැහැ. ඔකට කටකතා බළකාය නෙමෙයි පිස්සු හැදිච්ච බළකාය කියන්නේ. එජාපයට ආණ්ඩු බලය ගන්ඩ බැරිව එජාපයට දැන් පිස්සු තද වෙලා තිබෙන්නේ. ඉතින් ඒ බළකායට අලුතෙන් හුළං ටිකක් ගහලා තිබෙනවා‍. ඔය හුළං බහිනවා. ගිය මහා මැතිවරණය ජනාධිපතිවරණයේදිත් ඔය කට කථා බළකාය තිබුණා. ජනාධිපතිතුමා දහ අට ලක්ෂ‍යකින් දිනුවා.නිල් රැල්ල හැදුවේ ශ්‍රිලනිපය තව තවත් ශක්තිමත් කරන්න මිසක් අපට එජාපයට බය වෙන්න දෙයක් නැහැ. සිරිකොතේ ලයිට් බිල් වතුර බිල් ගෙවා ගන්න බැරි වුණාම ආසන සංවිධායකයෝ මොඩයෝ කරලා පාරට බස්සනවා. අද සජිත් මහත්තයත් රනිල්ට රුපියල් දහය දෙන්න පාරට බැහැලා ටිකට් විකුණනවා. නිල් රැල්ල කියන්නේ වෙනම රැල්ලක් ‍. මේ රටේ යෝධ සංවර්ධන රැල්ලක් ක්‍රියාත්මක වෙනවා. ඒක නිල් රැල්ලෙන් ලැබෙන ප්‍රතිචාර තිබෙනවා. මං අභියෝග කරනවා හෙට ජන්දයකට එන්න එජාපය ප්‍රමුඛ විපක්ෂය ශුද්ධ පරාදයි.ඊළගට අපේ රටේ නිතිඥ සංගමය මේ වෙනකොට අලුත් සම්ප්‍රදායක් පටන් අරගෙන නිතිඥ සංගමයේ නව සභාපතිවරයාගේ පත් විමේ උත්සවයට නව අගවිනිසුරුට ආරධනා නොකර හිටපු අගවිනිසුරුට ආරාධනා කරනවා. මෙතනත් දේශපාලනය තිබෙනවා නේද?පැහැදිලිවම දේශපාලනය මෙතැන තියෙන්නේ උපුල් ජයසුරිය නව සභාපතිවරයා මොන පක්ෂයද නියෝජනය කරන්නේ ඔහු කාත් සමගද ඉන්නේ ඔහු ඉන්නේ විපක්ෂයේ බලවේග එක්ක. ඔහු නිතිඥ වෘත්තියේ ගෞරවය කෙලෙසනවා. බංකොලොත් මිනිස්සු එකතු වෙන්නේ බංකොලොත් මිනිස්සු එක්ක. ඉතින් බංකොලොත් අය එකතුවෙලා රට ස්ථාවර කරගෙන යන ආණ්ඩුව කඩන්න විදේශ බලවේග එක්ක මේ බංකොලොත් මිනිස්සු එකතු වෙලා. ඩොලර් වලට වහල් වෙලා. එහෙම මාධ්‍යවේදින් නිතිඥවරු දේශපාලඥයින් ඉන්නවා. ඒක තමයි ඇත්ත.ඔබ එජාපයේ හිටපු ප්‍රබලයෙක් ඒ නිසා ඔබට දැනෙන විදියට එජාපයේ නියෝජ්‍ය නායක ධුරය අහෝසි වෙලාම යාවිද?‍රනිල් මහත්තයාට හිතුණොත් ඔය තනතුර කාටවත් දෙන්නේ නෑ. එතකොට රනිල් රැකෙනවා. එජාපයේ රජයට අභියෝග කරන්න කෙනෙක් නැහැ. නපුංසකයෝ පිරිලා. කොන්ද පණ තියෙන මිනිස්සු එජාපයේ නැහැ. රනිල් නායකත්වය වෙනස් වෙන එක අවුරුදු හයකට දික් කර ගත්තා. සජිත් ගන්ඩකෝ එයා තමයි එජාපයේ අදක්ෂම නායකයා. එයාගේ වෙලාව නිචයි.සාකච්ඡා ‍ෙකළේචන්දන බණ්ඩාර  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=af1304071</link>
    <topic>රග්බි පිටියේ පෙරටම යන සිංහයෝ</topic>
    <author>ඉඳුනිල් වීරරත්න</author>
    <content>ආසියාවේ හොඳම රගර් කණ්ඩායම් 5 තෝරා ගැනෙන (Asian Five Nations, Rugby Tournament) ‘ඒෂියන් ෆයිව් නේෂන්ස් රග්බි තරගාවලියේ 2013 වසරේ පළමු කාණ්ඩයේ තරග පසුගියදා ආරම්භ කෙරුණි.ශ්‍රී ලංකාව සත්කාරකත්වය දරන මෙවර ශ්‍රී ලංකාව, චීන තායිපේ, තායිලන්තය සහ කසකස්තානය පළමු කාණ්ඩය යටතේ තරග වදියි.එක් කණ්ඩායමකට තරග 3 කින් සමන්විත මෙහි තමන් සහභාගි වුණු තරග දෙකම අතිවිශිෂ්ට ලෙස ජය ගැනීමට සමත්වුණු යෝෂිත රාජපක්ෂගේ නායකත්වයෙන් යුතු ශ්‍රී ලංකා කණ්ඩායම මේ වනවිටත් ලකුණු සටහනේ පෙරමුණ ගෙන සිටී.ලෝක ශ්‍රේණිගත කිරීමේ 47 වැනි ස්ථානයේ පසුවන ශ්‍රී ලංකාව මේ දක්වා තරග 2 කට සහභාගි වී ඒ දෙකම ජයගෙන ප්‍රසාද ලකුණු 2 ක් සමඟින් මුළු ලකුණු 12 ක් ලබා අංක 01 කාණ්ඩයේ පෙරමුණ ගෙන තිබෙන අතර, ලෝක ශ්‍රේණිගත කිරීමේ 35 වැනි ස්ථානයේ සිටින කසකස්තානය මෙතෙක් සහභාගි වූ තරග 2 න් එක් තරගයක් ජයගෙන එකක් පරාජය වී ප්‍රසාද ලකුණු 1 ක් සමඟින් මුළු ලකුණු 6 ක් ලබා දෙවැනි ස්ථානයේත්, ලෝක ශ්‍රේණිගත කිරීමේ 59 වැනි ස්ථානයේ පසුවන තායිලන්තය තරග 2 කට සහභාගි වූ එක් ජයක් පරාජයන් එකක් සමඟ ලකුණු 5 ක් ලබා තුන්වැනි ස්ථානයේත්, ලෝක ශ්‍රේණිගත කිරීමේ 60 වැනි ස්ථානයේ පසුවන චීන තායිපේ පිල සහභාගි වූ තරග 2 ම පරාජය වී ලකුණු සටහනේ සිව් වැනි ස්ථානයේ පසුවෙයි.මාර්තු 31 වැනිදා හැව්ලොක් පාක් හිදී ශ්‍රී ලංකා චීන තායිපේ පිල අතර පැවැත්වුණු තරගයේ දී චීන තායිපේ පිලට එරෙහිව 39 - 8 ක ජයක් වාර්තා කිරීමට ශ්‍රී ලංකා ක්‍රීඩකයන්ට හැකි විය.එහිදී නායක යෝෂිත රාජපක්ෂ, උපනායක ෆයිල් මරීජා, චාමර දාබරේ, සුමේධ මාලේවන, රීසා මුබාරක්, රොහාන් වීරරත්න දස්කම් දැක්වූ අතර, කැපී පෙනෙන ක්‍රීඩා විලාසයක් පෙන්නුම් කළ උපනායක ෆයිල් මර්ජා දිනුම් දෙකක් වාර්තා කිරීමට සමත් විය.තරගයේ පළමු අර්ධය අවසන් වනවිට 6 - 3 ක් ලෙසින් ඉදිරියට ආ ශ්‍රී ලංකා කණ්ඩායම, වඩාත් ආක්‍රමණශීලීව තරග වැදෙමින් දෙවැනි අර්ධය නිමවන විට ලකුණු 33 ක් ලබාගත් අතර, ඒ වනවිට චීන තායිපේ පිල ලබා සිටියේ දඬුවම් පහරක් මඟින් ලකුණු 3 ක් පමණි. අවසානයේ ශ්‍රී ලංකා කණ්ඩායම ගෝල 4 ක් උත්සාහක දිනුම් 2 ක් සහ දඬුවම් පහර 2 ක් සමඟින් ලකුණු 39 ක් ලබාගත් අතර, චීන තායිපේ පිලට ලබාගත හැකි වූයේ උත්සාහක දිනුම් 01 ක්, දඬුවම් පහරක් සමඟින් ලකුණු 08 ක් පමණි.ලකුණු 33 - 10 ලෙසින් කසකස්තානය පැරදවූ තායිලන්ත කණ්ඩායම සමඟ පසුගිය අප්‍රියෙල් 03 වැනිදා ශ්‍රී ලංකා කණ්ඩායම තරග වැදුණු අතර, අතිවිශිෂ්ට ලෙස ක්‍රීඩා කළ ශ්‍රී ලංකා ක්‍රීඩකයෝ ප්‍රබල තායිලන්තය පරදවා 45 - 7 ලෙස ජය වාර්තා කිරීමට සමත් වූහ.ආරම්භයේ සිටම ආක්‍රමණශීලී ක්‍රීඩා විලාසය අනුගමනය කළ ශ්‍රී ලංකා ක්‍රීඩකයෝ දඬුවම් පහරක් මගින් ලකුණු රැස් කිරීම ආරම්භ කළ අතර, පිටිය පුරා සිය අණසක පතුරවමින් පළමු අර්ධය අවසන් වන විට ලකුණු 28 ක් ලබාගත්තේ තායිලන්තයට එකම ලකුණක් හෝ ලබා නොදෙමිනි.දෙවැනි අර්ධයේදී තවත් ලකුණු 17 ක් ලබාගත් ශ්‍රී ලංකා ක්‍රීඩකයෝ තරගය ජයග්‍රාහීව අවසන් කළ අතර, තායිලන්ත පිලට ලබාගත හැකි වූයේ අවසන් විනාඩි කීපයේදී එක් ගෝල දිනුමකින් ලබාගත් ලකුණු 07 පමණි. එහිදී සඳුන් හේරත්, ප්‍රදීප් ලියනගේ, චාමර දාබරේ, ගයාන් වීරකෝන්, රීසා මුබාරක්, නාමල් රාජපක්ෂ සහ නායක යෝෂිත රාජපක්ෂ කැපී පෙනෙන දස්කම් දැක්වූහ.මේ සමඟම කසකස්තානය සමඟ තරග වැදුණු චීන තායිපේ කණ්ඩායම දෙවැනි පරාජය ලැබීය.මීළඟට චීන තායිපේ පිල හා තායිලන්ත පිල අතරත්, ශ්‍රී ලංකා පිල සහ කසකස්තාන පිල අතර තරගයක් පැවැත්වීමට නියමිත ය.හොංකොං හා ෂැංහයි බැංකුවේ (HSBC) පූර්ණ අනුග්‍රහයෙන් ආසියානු රග්බි පාපන්දු සංගමය (ARFU) සංවිධානය කරන මෙම තරගාවලිය දක්ෂතා ඇති ආසියාවේ රග්බි කණ්ඩායම් වලට තම ශ්‍රේණිය උසස් කර ගැනීමට අවස්ථාවක් ලබා ගැනීමටත් රග්බි ලෝක කුසලාන තරගාවලියට සුදුසුකම් ලබාගැනීමටත් මහඟු අවස්ථාවකි.මෙම තරගාවලියේ ඉතිහාසය දෙස ආපසු හැරී බැලුවහොත් 2008 වසරේ අප්‍රියෙල් මාසයේ ඇරැඹුණු අතර තරග පැවැත්වෙන්නේ සති අන්තයන්හිදී ය.මේ දක්වා තරගාවලි 5 ක් පවත්වා ඇති අතර ඒ සෑම තරගාවලියකදීම ශුරතාව හිමිකර ගනිමින් වැඩිම ප්‍රමාණයක් ජයගත් කණ්ඩායම ලෙස ජපානය වාර්තාවක් තබා ඇත.2008 වසරේ පැවැති පළමු තරගාවලියේ සිටම ශ්‍රී ලංකා කණ්ඩායම මෙම තරගාවලිය නියෝජනය කළ අතර 2010 වසරේදී පළමු අදියරේ ජයග්‍රහණය ලබා ගැනීමට සමත් විය.2011 වසරේ දී ආසියාවේ හොඳම රටවල් 5 අතර පැමිණීමට හැකිවීම ශ්‍රී ලංකාව ලැබූ විශාල ජයග්‍රහණයකි.2012 වසරේදී පළමු අදියරේ දෙවැනි ස්ථානය පත්වුණු ශ්‍රී ලංකාව මෙවර තරගාවලියේ මේ දක්වා අපරාජිත වෙමින් මේ වනවිටත් පළමු අදියරේ ඉදිරියෙන් ම සිටී.යෝෂිත රාජපක්ෂගේ නායකත්වයෙන්, ෆයිල් මරීජාගේ උපනායකත්වය දරන ශ්‍රී ලංකා කණ්ඩායමට හෙන්රි ටෙරන්ස්, නාමල් රාජපක්ෂ, ජෙහාන් ක්‍රිෂෝර්, ෂෙනාල් ඩයස්, දිනේෂ් සංජීව, ෂැරෝ ප්‍රනාන්දු, සජිත් සාරංග, රොහාන් වීරරත්න, චාමර දාබරේ, ගයාන් වීරරත්න, ප්‍රදීප් ලි‍්‍රයනගේ, සඳුන් හේරත්, රිසා මුබාරක්, සත්‍ය රණතුංග යන ක්‍රීඩකයෝ ඇතුළත් වෙති.ඉඳුනිල් වීරරත්නඡායාරූප - සමන්ත වීරසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=af1304072</link>
    <topic> සුචරිත සමඟ මගේ ඇසුර</topic>
    <author/>
    <content>- මහාචාර්ය සුනන්ද මහේන්ද්‍රකලක් මුළුල්ලේ අපට අතිශයින් සමීපව කාලය ගෙවූ මහැදුරු සුචරිත ගම්ලත් මියගියේ ය. දැන් අපට ඉතිරිව ඇත්තේ මතක සටහන් සමුදායකි. මසිතට පළමුව නැඟෙන්නේ මට ඔහු සිවුරුහළ ගිහියකු වශයෙන් හෙවත් උපැවිදි වූ දෙටු සිසුවකු වශයෙන් පොතපත කියවීමට කොළඹ මහජන පුස්තකාලයට පැමිණි කාලයයි.ඔහු අපට බොහෝ දේ ඉගැන්නුවේය. නිවැරැදි බස් වහර කිමෙක්දැයි සොයමින් සිටි බොහෝ දෙනකුට ඔහු නොමිලයේ ඒ සියල්ල ඉගැන්නුවේය. මුදලක් හදලක් සොයා ගැනීම සඳහා ඔහු ඕඩේ පන්සල පිටුපස පිහිටි ස්ටැෆර්ඩ් පාසලේ සිංහලත් ඉංග්‍රිසිත් ඉගැන්වීමේ නියැළී සිටියේ ය. කාලය බෙහෙවින් ගත කළේ පොතපත කියවමිනි.සුචරිත පළමුව ලියුවේ පද්‍යයය. ඔහුගේ මුල්ම කවි පොත ආනන්ද ගුණසේකර නමින් “නුරාගිනිදැල්” යන සිරස්තලයෙන් යුතුව එළි දුටුවේය. මේ කවිපොත තමන්ගේ මුල් කෘතිය ලෙස හැඳින්වීමට පවා ඔහු මැළි වූයේ ය.“ඒක මේ පරණ පොතක්. මම නෙවේ වෙන කවුදෝ ලියූ කවි පොතක්” යි ඔහු විහිළුවෙන් තහළුවෙන් කියනු මට ඇසී ඇත.ඔහු සිංහල, පාලි, සංස්කෘත යන ත්‍රිභාෂා විශාරදයකු වූයේ පිරිවෙන් අධ්‍යාපනයේ ප්‍රතිඵල වශයෙනි. ඉංග්‍රිසිය ඔහු ස්වොත්සාහයෙන් උගත්තේය. පසු කල ඔහු එහිද නිපුණයකු බවට පත්වන අයුරු ඔහු විසින් දර්ශනය හා සෞන්දර්යය අරබයා ශාස්ත්‍රීය වාර ප්‍රකාශනවලට සපයන ලද ලිපි ලේඛනවලින් තහවුරු වනු නිසැක ය.1959 - 1962 පමණ කාලය ඔහු ශාස්ත්‍රීය විෂයයන් ඔස්සේ පෝෂණය වීමට ඉමහත් රුකුලක් ලැබුණේ මහාචාර්ය සෙනරත් පරණවිතාන, මහාචාර්ය ඩී. ඊ. හෙට්ටිආරච්චි සහ මහාචාර්ය එදිරිවීර සරච්චන්ද්‍ර යන ඇදුරු තුමන්ලාගේ ඇසුරට පත්වීමෙනි’ මහාචාර්ය සෙනරත් පරණවිතානයන්ගේ සීගිරි ගී වෙළුම් දෙකින් ප්‍රථම වෙළුමේ එන ප්‍රස්තාවනාව මුළුමනින්ම සුචරිත ගම්ලත් පසුකල සිංහලට පරිවර්තනය කළේ ය. මහාචාර්ය ඇම්. බී. ආරියපාල මහතා සමඟ එක්වී කව්සිළුමිණ කෘතියත් සංස්කරණය කළේ ය. ඒ කෘතිය සම්පාදනය කිරීමට තමන්ට අනුබල ලැබුණේ ඊට කලින් “කව්සිළුමිණ විනිස” නමින් විවරණාත්මක කෘතියක් සම්පාදනය කර තිබීම බව පැවසී ය.ප්‍රථම උපාධිය ලැබීමෙන් පසුව සිංහල අධ්‍යයන අංශයේම (කොළඹ මණ්ඩපය නමින් එකල හැඳින්විය) සහකාර කථිකාචාර්ය තනතුරක් ලබාගත් සුචරිත කෙටි කලක් ඇතුළත අතිශයින් ජනපි‍්‍රය කථිකාචාර්යවරයකු මෙන්ම විවරණ ග්‍රන්ථ සම්පාදකවරයකු වශයෙන්ද කීර්තියක් උසුලන්නට පටන්ගත්තේ ය.විශ්වවිද්‍යාල කථිකාචාර්යවරයකුට ලැබෙන ප්‍රබලත ම වරප්‍රසාදය නම් පශ්චාත් උපාධි කටයුතු සඳහා එතෙර පුහුණුවකට හා පර්යේෂණ කටයුතු සඳහා විදේශීය විශ්වවිද්‍යාලයකට අනුබද්ධ වීමට හැකිවීම යි. සුචරිත තෝරාගත්තේ මහා බ්‍රිතාන්‍යයේ ලන්ඩන් විශ්වවිද්‍යාලයයි. ඔහුගේ විෂය පථය වූයේ දර්ශනය හා සෞන්දර්ය(Philosophy and aesthetics) ධාරාවයි. ඒ සඳහා වෙනත් ස්වදේශික උගතුන් මෙන් එස් ඕ ඒ එස් (SOAS) නමින් හැඳින්වෙන ආසියාපි‍්‍රකා අධ්‍යයන පීඨයට බැඳෙනු වෙනුවට ඔහු ලන්ඩනයේ බර්ක්බෙක් විද්‍යා පීඨය තෝරා ගත්තේය. ඒ අතරවාරයේම අතිරේක මුදලක් උපයනු සඳහා මහා බ්‍රිතාන්‍ය කටුගෙයි පෙරදිග අංශයේ සුචිකරණ කටයුතුවල ද නියැළී සිටියේ ය.තම විෂයට අදාළ විශාල ප්‍රමාණයක් පොතපත ඇසුරු කිරීමට ඔහු කාලය මිඩංගු කළේ ය. මේ කාලයේ දී මා සේවය කළේ බ්‍රිතාන්‍ය ගුවන් විදුලි සංස්ථාවේ(BBC) ලෝක සේවයේ සිංහල වැඩසටහන වූ “සන්දේශය” නිෂ්පාදනය සඳහාය. සන්දේශය සඳහා ස්වදේශික උගතුන්ගේ සහාය අවශ්‍ය බව මට හැඟිණ.සුචරිත මගේ වැඩසටහන් දායකයකු වූයේ ඒ අයුරිනි. ඔහු ඉතා සිත්ගන්නා අයුරින් කතාබහ කිරීමේ රුසියකු බව මට දිනෙන් දිනම වැටහිණ. පසක් විණ. පරිවර්තන කාර්යයේ ද ඔහු හපන්කම් පාන්නකු බව වටහා ගත හැකි විය. ලන්ඩන් වකවානුවේදී අපට නිතර මුණ ගැසුණු කීප දෙනකු විය. ඔවුන් බොහෝ දෙනා අයත් වූයේ විශ්වවිද්‍යාල අධ්‍යයන ධාරාවන්ට ය. විමල් දිසානායක, ඉන්ද්‍රකීර්ති සිරිවීර, කේ. යූ. සිරිනන්ද, කුසුමා කරුණාරත්න, ගුණදාස අමරසේකර, ඉන්ද්‍රාණි මුණසිංහ, තිස්ස කාරියවසම්, පද්මල් ද සිල්වා, හේමා ගුණතිලක ඉන් කීප දෙනෙකි. ඔවුන් සතු විවිධ කුසලතා හඳුනා ගැනීමට මට හැකි විය.මීට අතිරේකව සන්දේශයට නිතර පැමිණියේ නම්, සුගතපාල ද සිල්වා හා ජී. ඩබ්ලිව්. සුරේන්ද්‍රයයි. ඔවුන් සමඟ කතාබහ කිරීමත් ඔවුන්ගේ විවිධ මත ගුවන් ගත කිරීමත් හේතුවෙන් ශ්‍රී ලංකා - මහා බ්‍රිතාන්‍ය සුහද සංවාදයක් ගොඩනඟා ගැනීමට හැකියාව ලැබිණ. මේ කාලයේ දී මට සුචරිත සමීපව හඳුනා ගැනීමට අවස්ථාව ලැබිණ. ඔහු ලන්ඩනයේ ගත කළ කාලයේ දී කිසිදු අයුරක දේශපාලන චින්තනයකින් සන්නද්ධව නොසිටියේය. ඔහු කළේ දේශපාලකයන්ගේ (හැම අයුරකම) සට කපට කම්වලට හා අඩුලුහුඬුකම්වලට හිනාවීම ය. ඔහු කළේ සංස්කෘත ‘රසවාදය’ මැනවින් හැදෑරීම ය. ඉන් බැහැර අන්‍ය විචාර පද්ධතියක් තිබිය නොහැකි ය යන දැඩි මතයක එල්බගෙන සිටියේ ය.එහෙත් 1973 පමණ කාලයේ සිට ශ්‍රී ලංකාවේදී මට මුණ ගැසුණු සුචරිත ගම්ලත් නම් උගතා ඊට හාත්පසින්ම වෙනස් මතවාදවල ගිලී සිටියේ ය. මා ඔහුගේ සමීපතම මිතුරකු වූ බැවින් අප අතර ගැටුම් හටගත්තේ මේ අයුරිනි. අප දෙදෙනාගේ ප්‍රබලතම එකඟත්වය වූයේ “එකඟ නොවීමට එකඟ වීමයි” (agree to disagree) මේ කියන කාලයේ දී සුචරිත ස්වප්න ලෝකයක සැරිසරන්නකු ලෙසින් ගොස් මායාමය ලොවක කිමිදෙන්නකු ලෙසින් දෙසු “මාක්ස්වාදී සාහිත්‍ය විචාරයක්” ගැන පවසන්නට පටන්ගත්තේ ය.එබඳු විචාර පද්ධතියක් තිබිය නොහැකි බවට මම කරුණු ගෙන හැර දැක්වූයෙමි. “බමුණන්ගේ රසවාදය ප්‍රගුණ කළ ඔබ හිටිගමන් මාක්ස්වාදය මතින් විචාර ධාරාවක් බිහි කරන්නේ කෙසේ ද?” ය මම වතාවක් ප්‍රසිද්ධියේ ඇසුවෙමි. ඔහු දණ්ඩෙන් පහර ලද සර්පයකු සේ මට බැණ වැදුණේය. මා අඥානයකු බව ඔහු කී විට “ඔබ එසේනම් කවරෙක්දැයි” ඇසීමි.සුචරිත ගම්ලත් සුනන්ද මහේන්ද්‍ර බී.බී.සියේදීඔහු තරමක් නිවුණු බවින් යුතුව කී දේ මම සිහි කරමි. “සුනන්ද, මගේ යාළුවා, ඒත් මම කියන දේ ඔහුට තේරෙන්නේ නෑ” එවිට මම මෙසේ කීවෙමි. “මට ඉතා හොඳින් තේරෙනවා. මා පවසන දේ ඔබට නොතේරීමයි මට තියන ප්‍රශ්නය” කෙතරම් හැලහැප්පුම් මතවාද තිබුණ ද සුචරිතට මම ඇල්මක් දැක්වූයෙමි. ඔහු උගතෙකි. බහුශ්‍රැතයෙකි.වතාවක් ඔහු මෙසේ කීය. “සංසාර විෂ වෘක්ෂයේ අමාපල දෙකක් ඇත. ඉන් එකක් නම් සුභාෂිත රසාස්වාදයයි. අනෙක නම් සද්ජන සමාගමයයි” ඉන් පසුව ඔහු ඊට අදාළ සකු ශ්ලෝකය උස් හඬින් කීය.ඔහුට බොහෝ දේ කට පාඩම් ය. ගාථා, ශ්ලෝක, ගී පද, කවි කොතෙකුත් ඔහුට කට පාඩමින් කිව හැකිය. ඒවා බොහොමයක් එළිපෙහෙළි වන්නේ අවන්හල්වලදී ය.අපට කොළඹ දී නිතරම වාගේ මුණ ගැසීමට අවස්ථාව ලැබුණේ දිවංගත තිලක් ජයරත්න, අධ්‍යාපන සේවයට නිෂ්පාදනය කළ ‘රදපන’ මණ්ඩපය ඔස්සේය. අලුත් පොතක්, අලුත් නාට්‍යයක් හා චිත්‍රපටයක්, ප්‍රවණතාවක් දෙන කතාබහ කිරීමට නොපැකිළව හැකිවූයේ ‘රදපන’ මඟිනි. වැඩසටහන බොහෝ විට මෙහෙයවූයේ දිවංගත ධම්ම ජාගොඩයන් ය.ඔහු එහි නිපුණයෙක් වී සිටියේ ය. මම බොහෝ විට සුචරිත සමඟ හැප්පුණෙමි. හොඳම නිදසුන වන්නේ දිවංගත කුලසේන ෆොන්සේකාගේ ‘පාලම යට’ නමැති නවකතාව අරබයා පැවැති සාකච්ඡාවේදී ය. සුචරිතත්, ඒ. ජේ. ගුණවර්ධනත් එක් පැත්තක හිඳ එය බාල වර්ගයේ නිර්මාණයකැයි තක්සේරු කළහ. මම ප්‍රතිවිරුද්ධ මතය දැරුවෙමි.මේ වැඩසටහන ගුවන් ගතවූ අවස්ථාවේදී මහාචාර්ය එදිරිවීර සරච්චන්ද්‍රයෝ ඊට පැහැදී සිටියහ. ඉන් පසුව මට ටෙලිෆෝන් කොට කී දේ ද මම සිහිපත් කරමි.“ඔබ දෙඤ්ඤම් බැටේ විචාරයකට එරෙහි තනි සටනක් කෙරුවා නේද? මම මේ ගැන පත්තරේට ලියන්නයි හදන්නේ”“ඒකනන් හොඳ වැඩක් සර්”මහාචාර්ය සරච්චන්ද්‍ර එසැණින්ම තම පැරැණි ශිෂ්‍යයකු වූ ගාමිණි සුමනසේකරට කතා කොට මේ වග පවසා ඇත. මහාචාර්ය සරච්චන්ද්‍ර ලියූ ‘දෙඤ්ඤම් බැටේ විචාරය’ නමැති අපූරු සටහන ගාමිණි සිය සංස්කාරකත්වයෙන් යුතු වූ “ඉරිදා දිවයින සංග්‍රහයේ” පළ කළේය. “දෙඤ්ඤම් බැටේ විචාරය” යන්න බිහිවූයේ ඒ අයුරිනි.සුචරිත කිසි විටෙක තම ඇදුරාණන් වූ මහාචාර්ය සරච්චන්ද්‍රයන් සමඟ අමනාප නොවීය. “සුචරිත හොඳ උගතා” යි නිතරම මහැදුරු සරච්චන්ද්‍ර පවසනු මට ඇසි ඇත. සුචරිත විසින් සම්පාදනය කරන ලද “සකුන්තලා නාට්‍ය විචාරය” සරච්චන්ද්‍රයන්ගේ පැසසුමට ලක්වූවකි. සකුවෙන් සිංහලට කෘතින් පරිවර්තනය කිරීමට සුචරිතට කාලය නැති වීය.මෙය දොම්නසට හේතුවකි. එහෙත් ඔහු සිංහල වෙළුම් දෙකකින් යුක්ත ඉංග්‍රීසි - සිංහල ශබ්දකෝෂයක් සම්පාදනය කිරීමට විසි වසරක පමණ කාලයක් මිඩංගු කළේ ය. දැන් එය පළවී ඇත. ඔහුට උවමනා වූයේ සුලබව හා ග්‍රාම්‍යව(ඉතචදඨ) භාවිතය පවතිනා ඇතැම් වදන් වලට පවා සිංහල අරුත් පෙන්වා දීම ය. ඒ කාරණය ඔහු අතින් ඉටුවන්නට ඇතැයි විශ්වාස කරමි.ලන්ඩනයේ සිට පෙරළා ශ්‍රී ලංකාවට පැමිණ අපට නිතර මුණ ගැසීමට සුදුසු තවත් තැනක් - තෝතැන්නක් වූයේ රංගවේදී ධම්ම ජාගොඩගේ රංග ශිල්ප ශාලිකාව ය. මටත් සුචරිතටත් දෙයාකාරයක රංග ප්‍රභේද පිළිබඳ කතාබහ කිරීමට අවස්ථාව ලැබිණ. සුචරිත සිය සිසු පරපුරට ප්‍රාචීනවාදී රංග කලාවේ න්‍යායාත්මක පක්ෂය පිළිබඳ අවබෝධය ලබා දුන්නේ ය. එහි ප්‍රතිඵලයක් වශයෙන් ඊට අදාළව සැකසුණු විෂය සටහන් එක්කොට “නාට්‍ය කලා ප්‍රවේශය” යනුවෙන් කෘතියක් ද “නාට්‍ය ශාස්ත්‍රය” පරිච්ඡේද කීපයක කුඩා කෘතියක් ද බිහි වීය. ස්ටැනිස්ලාව්ස්කි රංගවේදය හා ඉන් පරිබාහිරවූ මෙයර්හෝල්ඩ් රංගවේදියාණන් පිළිබඳව ද ඔහු සටහන් එකතු කොට මුද්‍රණය කළේය.මේ කාලයේදී සුචරිත විසින් බ්‍රේෂ්ට් කුඩා නාට්‍යයක් වන “නුකුලස්ගේ නඩුව“ (The trial of Nuculus) සිංහල පරිවර්තනය කරන ලදි. අපුරු කෙටි නාට්‍යයක් වූ ඒ කෘතිය සමන් කුමාර ලොකු මාරඹගේ නමැති ශිෂ්‍යයා නිෂ්පාදනය කළේය. වාද විවාද දහසක් මධ්‍යයේ මේ සියල්ල සිදුවූයේ කෙසේ ද යන්න හැරී බලන මම පුදුම වෙමි.සුචරිතට යමක් ඉගැන්වීමට උවමනා වූ විට දී තැනක් නොතැනක්, වේලාවක් නොතිබිණ. ඔහු යාපනේ විශ්වවිද්‍යාලය ආරම්භ වීමෙන් පසුව එහි සිංහල අධ්‍යයන අංශයේ ප්‍රමුඛාචාර්යවරයා වී පසුව මහාචාර්යවරයා බවට පත්විය. ඔහුගේ දැඩි ඇල්මක් වූයේ නාට්‍ය කලාව, සිනමාව හා සන්නිවේදන අධ්‍යයන තම අධ්‍යයන අංශයට අනුබද්ධ කිරීමයි.ඒ නිසාදෝ ඔහු මට තම අධ්‍යයන අංශයේ බාහිර කථිකාචාර්ය තනතුරක් පැවරුවේය. මට ඉගැන්වීමට සිදුවූයේ තුලනාත්මක සාහිත්‍ය අධ්‍යයනය, මහජන මතය, රංග කලාව, වැනි අංශයන්ය. රාත්‍රී 7.15 ට පිටකොටුවෙන් දුම්රියෙන් පිටත් වෙන මම පහුවදා පාන්දර 4.15 ට පමණ යාපනයට ළඟාවෙයි. බොහෝ අවස්ථාවලදී සුචරිත උදේ රැයින්ම අවදිව දුම්රිය පළට පැමිණ මා කැටුව මුලින්ම යන්නේ එවකට යාපන නගරයේ පිහිටි ‘සුභාෂ්’ නමැති තේ පැන් හලට ය. එතනින් පාතරාසය ගන්නා අපි මඳක් ඉසුඹුලෑමෙන් පසුව දේශන පැවැත්වීමට යන්නෙමු. මගේ නිදහසට කිසි දිනක සුචරිත බාධා නොකළේය.මා මේ සියල්ල සිහි කරන්නේ මිතුරු ගුණ සිහි කිරීමක් වශයෙනි. ඔහුගේ නිර්භය ගති පැවැතුම්, ප්‍රකාශ විධි ක්‍රම, ඇතැමකුට ඇල්ලුවේ නැත. ඔහු සමඟ වාද විවාද කිරීමෙන් අප නුවණ මදකට පසක් වන බව අපේ බොහෝ මිතුරෝ නොදැන සිටියහ.තම ආචාර්යවරයා වන සරච්චන්ද්‍රයන් පිළිබඳව “සරච්චන්ද්‍රභිනන්දනය” ලිවීමට සුචරිත ගම්ලත්තට හැකිවූ නමුදු, “සුචරිතාභිනන්දනය”ක් ලිවීමට ඔහු උගතකු බිහි කළේ ද යන්න මට සැකයකි.මා මිතුරු සුචරිත ගම්ලතුන් මියගිය දා අලුයම මම එක්තරා සිහිනයක් දුටුවෙමි. ඒ සිහිනය 1968 තරම් කාලයකට දිව යන්නකි.ලන්ඩනයේ සිටි මට මගේ බිරිය ලංකාවේ සිට හීත්රෝ ගුවන් තොටුපළට එන වග දැනගැනීමට ලැබිණ.මා සමඟ ගුවන් තොටුපළට ගියේ සුචරිතය. අපි දෙදෙනා බොහෝ වේලාසනින් පිටත්වී අහස් යානය ගොඩබහින තුරු සිටියෙමු. මගේ බිරිය සුචරිතගේ සිසුවියක් වූවාය.“සීතාට මම උගන්වල තියනවා කොළඹ කැම්පස් එකේදි” යි ඔහු කියනු මට මතක ය. කෙසේ හෝ ඇය ද කැටුව අප දෙදෙනා පෙරළා ආ ගමනයි මගේ සිහින ජවනිකාව වූයේ. සිහිනය අවදිව සවන් වැකි පළමු පුවත වූයේ සුචරිතගේ අභාවයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=af1304073</link>
    <topic>උසස් පෙළට නොලියා සරසවි ගිය කෑගල්ලේ තිළිණි</topic>
    <author>සටහන හා ඡායාරූප</author>
    <content>ශ්‍රී ලංකාවේ ප්‍රථම වරට උසස් පෙළ විභාගයට අකුරක්වත් නොලියා වාචිකව පිළිතුරු සැපයූ කෑගල්ල, අඹන්පිටිය විශේෂ මහා විද්‍යාලයේ යූ. ජී. තිළිණි නිමේෂා ජයතිලක ශිෂ්‍යාව සරසවි අධ්‍යාපනයට සුදුසුකම් ලැබුවාය.තම අත් දෙකත් කකුල් දෙකත් අඩපණ වී ඇති ඇය මීට පෙර ද සාමාන්‍ය පෙළ විභාගයට ද වාචිකව පිළිතුරු සපයා සමත් වූවාය. ඒ 2009 වර්ෂයේ දී සම්මාන පහක් ද සමඟ විෂයයන් නවයකින් සමත්වීමෙනි.විශේෂ අවශ්‍යතා ඇති දරුවන් වෙනුවෙන් ශ්‍රී ලංකාවේ තිබෙන ප්‍රථම හා එකම විද්‍යාලය වූ කෑගල්ල අඹන්පිටිය විද්‍යාලයට මහත් කීර්තියක් මෙන්ම, දිවයිනේ සමස්ත සිසු පරපුරටම ආදර්ශයක් ගෙන දුන් මෙම දිරිය දියණිය අප හමුවේ මෙසේ කීවාය.“මම අවුරුදු දෙක හමාරක් විතර මහන්සි වූ කාර්යයේ ප්‍රතිඵල දැන් ලැබී තිබෙනවා. විශ්ව විද්‍යාල අධ්‍යාපනය ලබලා මහාචාර්යවරියක ලෙස මේ රටට සේවයක් කිරීමයි මගේ එකම අධිෂ්ඨානය.මම සාමාන්‍ය පෙළ විභාගයට ඉදිරිපත් වුණාම විභාග මධ්‍යස්ථානය අසලම කාමරයකට මාව කැඳවලා මගෙන් ප්‍රශ්නවලට උත්තර ඇහුවා. මම පිළිතුරු දෙන කොට විභාග ශාලාවට ඇහෙනවා කියලා නැවත මාව පුස්තකාලයට රැගෙන ගියා. මම ප්‍රශ්න පත්‍රය කියවලා පිළිතුරු දුන්නා. මට එම විභාගයෙන් සම්මාන පහක් සමඟ විෂයයන් නවයකින් සමත්වීමට එදා පුළුවන් වුණා.පසුගිය වසරේ උසස් පෙළ විභාගයට ඉදිරිපත් වුණාම මට පිළිතුරු දෙන්න කාලය මදිවෙයි කියලා එක ගුරුතුමියක් ප්‍රශ්න කියවූවා. මම නියමිත කාලය තුළ ඒවාට වාචිකව පිළිතුරු දුන්නා. මම විභාගයට ඉදිරිපත් වුණේ බෞද්ධ සංස්කෘතිය, සිංහල හා දේශපාලන විද්‍යාව යන විෂයයන් වලින්.බෞද්ධ සංස්කෘතිය ඉගැන්වූවේ ටී. රණසිංහ සර්, සිංහල සී. අයි. තුෂාරි මිස් ඉගැන්වූවා. දේශපාලන විද්‍යාව ඉගැන්වූවේ ගෝතමී නෙලුම් කුමාරි ටීචර්. ඉංග්‍රීසි විෂය චන්ද්‍රානි කුමාරිසිංහ ටීචර් ඉගැන්වූවා. මම උසස් පෙළ ඉහළින් සමත් බව දැනගත්තාම ඉතාමත් සතුටු වුණා. ඉක්මනින්ම විශ්ව විද්‍යාලයට යන්න ලැබෙනවානම් තවත් සතුටුයි. මේ දවස්වල ගෙදරට වෙලා පොත් කියවනවා.”දැනට කෑගල්ල නගරය සමීපයේ තාවකාලිකව පදිංචිව සිටින තිළිණි නිමේෂා උපත ලබා ඇත්තේ රඹුක්කනදීය. 1992 වර්ෂයේ ජුනි මස 25 වැනි දින උපත ලද ඇයගේ මවුපියන් දෙදෙනාම ගුරුවරු වෙති. ගලිගමුව යට්ටෝගොඩ යඨාලතිස්ස විද්‍යාලයේ ගණිත ගුරුවරයකු වන යූ. ජී. ජයතිලක මහතා ඇගේ පියාය.මව අඹන්පිටිය විශේෂිත දරුවන්ගේ විද්‍යාලයේ නියෝජ්‍ය විදුහල්පතිනිය වූ ධම්මිකා සෙනෙවිරත්නය. තිළිණි නිමේෂාගේ එකම මල්ලි කෑගල්ල ස්වර්ණ ජයන්ති විද්‍යාලයේ ඉගෙනුම ලබමින් මෙම වසරේ සාමාන්‍ය පෙළ විභාගයට පෙනී සිටීමට සූදානම් වෙයි.තිළිණි නිමේෂා රඹුක්කන උදම්විට මහා විද්‍යාලයට ඇතුළත් වී එක වසරේ අධ්‍යාපනය ලබන අතරතුර, ඇයගේ ශරීර දුබලතාව සඳහා ප්‍රතිකාර ලබාගැනීම පිණිස දෙමවුපියන් සමඟ කොළඹට පැමිණ ඇත. කොළඹ, ගංගොඩවිල ඩී. ඩී. ජයසිංහ විද්‍යාලයට ඇයව ඇතුළත් කළ දෙමාපියන් නොකඩවා ප්‍රතිකාර කළ ද, ඇය සුව නොවූ බැවින් යළි රඹුක්කන බමුණාඋල්ලේ ඔවුන්ගේ නිවසට පැමිණ තිබේ. ඒ අනුව තිළිණි නිමේෂා නැවත උදම්විට විද්‍යාලයටම ඇතුළත් කර ඇත. කෑගල්ල ශාන්ත ජෝශප් බාලිකා මහා විද්‍යාලයේ විශේෂ ඒකකයට හයවන ශ්‍රේණියේ දී ඇතුළු වන ඇය, එහි වසර දෙකක් අධ්‍යාපනය ලැබුවාය. ඇගේ මව උගන්වන අඹන්පිටිය විශේෂ පාසලට ඉන් අනතුරුව ඇතුළුවන ඇය එහිදී අපොස සාමාන්‍ය පෙළ විභාගයට ද උසස් පෙළ විභාගයට පෙනී සිටියාය.තම දියණියගේ රෝගී තත්ත්වය පිළිබඳව ඇයගේ මව වන ධම්මිකා සෙනෙවිරත්න මහත්මිය මෙසේ කීවාය.තිළිණිගේ තොරතුරු විමසන සබරගමුව ප්‍රධාන අමාත්‍ය මහීපාල හේරත් මහතාතිළිණි නිමේෂා මවුපියන් සමඟින්“දුව ඉපදෙන කොට නියමිත බර සහිත වූ නිරෝගී දරුවකු ලෙස සිටියා. එයාට මාස පහක් පමණ වන විට අනෙත් දරුවන් වගේ පෙරළුණේ, දණ ගෑවේ නැහැ. සාමාන්‍ය දරුවකු මෙන් වාඩිවෙන්නත් උත්සාහ නොකළ නිසා අපි ඇයව වෛද්‍යවරුන්ට පෙන්වූවා.ස්නායු දුර්වලතාවයක් හේතුවෙන් දුවගේ අත් දෙකේම මැණික් කටුව අසළ සිට දෑතම අක්‍රමවත්ව පිහිටලා තිබෙනවා. අපි අවුරුදු ගණනාවක්ම ප්‍රතිකාර කළත් නිසි සුවයක් ලැබුණේ නැහැ. දුවගේ දෙපා වක්‍රව පිහිටා ඇති නිසා සිටගන්නත්, ඇවිදින්නත් එයාට බැහැ.දුවගේ මෙම ආබාධිත තත්ත්වය පිළිබඳව කළකිරී ක්‍රියා කිරීම වෙනුවට ඇයගේ ඇති හැකියාවන් වර්ධනය කිරීමට අපි කටයුතු කළා. එයාට පොත්පත් කියවන්න, කථා කරන්න පුළුවන්. අපි කියවන විට එයා හොඳින් අහගෙන ඉන්නවා. සමහර අවස්ථාවලදී එයාත් කියවනවා.ඒ දේවල් හොඳින් මතක තබාගෙන අහන ප්‍රශ්නවලට එයා පිළිතුරු දෙනවා. දුවට හොඳ ධාරණ ශක්තියක් තිබෙනවා. අපිට අමතක වූ දුරකථන අංක පවා මතක් කර දෙන්නේ ඇයයි.ප්‍රථම වරට අපොස සාමාන්‍ය පෙළ විභාගයට හා උසස් පෙළ විභාගයට අකුරක්වත් නොලියා වාචිකව පිළිතුරු දුන්නේ මගේ දුවයි. දරුවාට ඉගැන්වීමේ ආශාව නිසා ඇයට පිළිතුරු දිය හැකි කවර අන්දමේ හෝ ක්‍රමයක් අපි විභාග දෙපාර්තමේන්තුවෙන් ඉල්ලා සිටියා.එවකට විභාග කොමසාරිස් ජනරාල්ව සිටි අනුර එදිරිසිංහ මහතා ඒ පිළිබඳව අධ්‍යයනය කරලා ඒ අවස්ථාව දුවට ලබා දුන්නා. ශිෂ්‍යයන්ගේ අපහසුතා වෙනුවෙන් සහන සැලසීමේ මෙවැනි ක්‍රමයක් එතෙක් තිබී නැහැ.අපි දුවට ප්‍රතිකාර ගන්නේ මහනුවර මහ රෝහලේ ස්නායු ශල්‍ය විශේෂඥ වෛද්‍ය ඉඳුනිල් විජේසිරි මහතාගෙන්. එතුමා, දියණිය නිතරම අධ්‍යාපනයට උනන්දු කළා, එයාට ප්‍රතිකාර කරන අතරම.මම සාමාන්‍ය පුහුණු ගුරුවරියක්. ඊට අමතරව විශේෂ අධ්‍යාපන ගුරු පුහුණුව සති දෙකක් ලබා තිබෙනවා. අපේ පාසලේ දැනට ළමයින් හතළිස් දෙනකු ඉගෙන ගන්නවා. ඒ එහි පළමු වසරේ සිට දහතුන වසර දක්වා පංති තිබෙනවා. මගේ දුව සාමාන්‍ය පෙළ විභාගය සමත් වූ නිසා සබරගමුව ප්‍රධාන අමාත්‍ය මහීපාල හේරත් මහතා පාසලට පැමිණ ඇයට සුබ පතා අපේ පාසල මහා විද්‍යාලයක් බවට උසස් කළා. ඒ අනුව දුවට එහිම උසස් පෙළ ඉගෙන ගැනීමට අවස්ථාව ලැබුණා. ඒත් විශේෂ අධ්‍යාපන ගුරු පුහුණුව ලැබු ගුරුවරු කවුරුත් මෙහි නැහැ. ඔවුන් කෙටි කාලීන පුහුණුවක් ලබා තිබුණත් කැපවීමෙන් සේවය කරනවා.අඹන්පිටිය විශේෂ විද්‍යාලය 1964 වර්ෂයේ දී දිවංගත පී. බී. ජී. කළුගල්ල ඇමැතිතුමා ආරම්භ කළ පාසලක්. ආබාධිත හා මන්ද මානසික දරුවන් වෙනුවෙන් ඇරැඹි මෙය දිවයිනේ එවැනි ප්‍රථම හා එකම පාසලයි. පෞද්ගලික පාසල් නම් කීපයක්ම දැනට තිබෙනවා. බුද්ධිමත් හැකියාවන් තිබෙන දරුවන් විභාගයට යොමු කිරීමටත්, මන්ද මානසික දරුවන් සමාජයට හැඩ ගැන්වීමත් මෙම පාසලෙන් සිදු කෙරෙනවා.”තිළිණි නිමේෂා දියණියගේ පියා වන යූ. ජී. ජයතිලක මහතා මෙසේ පැවසීය.“රඹුක්කන, බමුණාඋල්ලේ අපේ ගෙවල් තිබෙනවා. ණය වෙලා ගෙවල් හදලත්, කෑගල්ලේ දැනට පදිංචි වෙලා ඉන්නෙ දුව නිසයි. අපි ඉතුරු කර ගත්තේ දරුවන්ගේ අධ්‍යාපනයයි.දියණියගේ පාසල් කාලය පුරාම අපි එයා වෙනුවෙන් අධ්‍යාපනයටත්, ප්‍රතිකාරවලටත් මහන්සි වුණා. එයා සිංහල විෂයට ‘බී’ සාමාර්ථයක් ද, බෞද්ධ සංස්කෘතියට ‘සී’ සාමාර්ථයක් ද, දේශපාලන විද්‍යාවට ‘එස්’ සාමාර්ථයක් ද ලබා ගත්තා. අපිට ඒ ගැන ඉතා සතුටුයි. විශේෂ අවශ්‍යතා ඇති දරුවන් වෙනුවෙන් ලබාදෙන පහසුකම යටතේ ඇය විශ්ව විද්‍යාලයට තෝරා ගැනීමට සුදුසුකම් ලබා තිබෙනවා. ඇයගේ ඉදිරි අධ්‍යාපන කටයුතු වෙනුවෙන් අපි, අපිට හැකි උපරීමයෙන් කටයුතු කරනවා.දුව උසස් පෙළ සමත් බව දැනගත් සබරගමුව ප්‍රධාන අමාත්‍ය මහීපාල හේරත් මහතා පාසලට පැමිණ දුවගෙන් එයාගේ මතු දියුණුවට අවශ්‍ය මොනවාද කියලා ඇහුවා. දුව කීවේ එයා වගේ කනගාටුදායක ඉරණමකට ලක්වූ දරුවන් වෙනුවෙන් මේ පාසලට අවශ්‍ය අඩුපාඩු සපුරා දෙන්න කියලයි. ප්‍රධාන අමාත්‍යතුමා දුව ගැන ඉතා සතුටු වුණා. පාසලේ අඩුපාඩු සපුරන අතරම දුවට අලුත් රෝද පුටුවක් ද ලබා දුන්නා. අපි ඒ ගැන එතුමාට ස්තුතිවන්ත වෙනවා.”තිළිණි නිමේෂා දැරිය විටෙක සමස්ත සිසු දරු පරපුරට මෙන්ම වැඩිහිටියන්ට ද ආදර්ශයකි. තමා උපතින්ම තුරුලු කරගත් ආබාධිත තත්ත්වයන්ට අභියෝගයක් වෙමින් ඇය දිනෙන් දින, පියවරෙන් පියවර දිවිමඟේ ඉදිරියට ඇදෙන්නේ දිරිය දියණියක ලෙසිනි.“මගේ ගුරුවරුන්, වෛද්‍යවරුන්, දෙමවුපියන් මට මේ ජයග්‍රහණයන් ලබාගැනීමට විශාල ශක්තියක් වුණා. ඒ හැමෝටම මම ස්තුතිවන්ත වෙනවා. මට සාමාන්‍ය පරිගණකයකින් වැඩ කරන්න බැරි වුණත් ලැප්ටොප් පරිගණකයකින් වැඩ කළ හැකියි. කවුරුහරි ලැප්ටොප් පරිගණකයක් ලබා දෙනවානම් මගේ අධ්‍යාපන කටයුතුවලට එය පහසුවක්. තිළිණි නිමේෂා අවසාන වශයෙන් කීවාය. ඇයට උදවු කිරීමට 0757638985 අංකය ඇමැතීමට පුළුවන.සටහන හා ඡායාරූපඔස්වල්ඩ් ගොඩකුඹුරරඹුක්කන විශේෂ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=af13040714</link>
    <topic>කටුනායක ඉඳලා මුලතිව් යන්න විනාඩි දහ අටයි</topic>
    <author>ටිරෝනි වෑවලගේ ඡායාරූප -දුශ්මන්ත මායාදුන්න</author>
    <content>අධික වේගයෙන් ගමන් කරන ජෙට් යානා යළි මහ පොළව මතට ගෙන ඒමද වෙනම කලාවකි‍. මත්තල ගුවන් පථය ඉදිවන තුරු අපේ රටේ ගුවන් ධාවන පථ අතරින් ජෙට් යානා ගොඩ බෑමේ පහසුකම තිබුණේ කටුනායක පමණි. යානයේ වේගය අඩු කිරීමට විශේෂ උපක්‍රමයක් ලෙස පැරෂුටයක් ද යොදා ගැනේ. ධාවන පථයේ ආරම්භක මීටර් කිහිපයේදීම යානයේ රෝද පතිත කරවන නියමුවා එහි අවසානය දක්වා යානය ගමන් කරවා ක්‍රමයෙන් තම වේගය අඩු කර ගනියි.ගමනක් නිමාවේ යානයෙන් බැස එන නියමුවෝ මහා වගකීම් සම්භාරයකින් නිදහස් වූ සතුට මුළු හදින් ම භුක්ති විඳින්නා සේ පෙනේ. එහෙත් ඔවුන් පවසන්නේ අධි වේගී ජෙට් යානයක නැඟී ගුවන් ගත වීම තමන්ට දෛනික ක්‍රියාවක් ව ඇති බැවින් එහි විශේෂයක් නොදැනෙන බවයි.එහෙත් ජීවිත අවදානමක් ද ගෙන සතුරු ඉලක්කයක් කරා ගමන් ඇරඹීමත්, ඉලක්ක සාර්ථක කිරීමෙන් පසු පෙරළා පැමිණීමත් අතර වෙනස ඔවුන්ට වඩා පැහැදිලිව දැනෙන බවට සැක නැත. කෆීර් යානයක් ගමන් ආරම්භ කරන්නේ සතුරු ඉලක්කයක් පිළිබඳව නිශ්චිත තොරතුරු සමග පහර දීමේ අවසරයද ලැබීමෙන් පසුවය. මෙම ක්‍රියා දාමයේදී පහර දීමේ අවසරය කෙසේ වෙතත් සතුරු ඉලක්කය පිළිබඳ නිශ්චිත තොරතුරු ලබා ගැනීම නම් ලෙහෙසි වන්නේ නැත.කෆීර් ඇතුළු සියලුම ජෙට් සහ හෙලිකොප්ටර් යානා මෙහෙයුම් වෙනුවෙන් බුද්ධි තොරතුරු ලබා දෙන්නේ සතුරු ප්‍රදේශවල බියක් සැකක් නොමැතිව ඇවිද යමින් ඔවුන්ගේ තොරතුරු රැස් කරනා යුද හමුදා විශේෂ බලකායේ මෙන්ම බුද්ධි බලකායේ නිර්භීත සෙබලුන් ය. ඔවුන් ලබා දෙන තොරතුරු, හමුදා බුද්ධි තොරතුරු අංශයට ලබා දීමෙන් පසුව ගුවන් හමුදාවේ නියමුවන් වෙත ඉතා පැහැදිලි ඉලක්ක ලබා දුන් බව කෆීර් නියමුවන්ගේ අදහසයි." අපට ලබා දුන් ඉලක්ක අපි තව තවත් අධ්‍යයනය කළා. ඊට පස්සේ මොන ආයුධද භාවිතා කරන්නේ කියලා තීරණය කළා. ප්‍රහාරවලට පිටත් වුණේ ඊට පස්සේ තමයි. මීට පෙරත් අපි ජෙට් යානා භාවිතයෙන් ප්‍රහාර එල්ල කර ති‍යෙනවා. ඒත් මානුෂීය මෙහෙයුමේදී අපි ඉතා සංවිධානාත්මකව ප්‍රහාර එල්ල කලා. එතනදී ත්‍රිවිධ හමුදාවන්ගේම මනා සම්බන්ධීකරණයක් තිබුණා. ඍජු තීන්දු තීරණ තිබුණා. පැහැදිලි අණ ලැබුණා. මේ සියල්ලේම සමස්තය විදිහට අපට සාර්ථක ඉලක්ක ගණනාවක් ලබාගන්න පුළුවන් වුණා "කෆීර් බලගණයේ වර්තමාන අණ දෙන නිලධාරී සම්පත් වික්‍රමරත්න එසේ පවසයි. ඔහු වැඩිදුරටත් පෙන්වා දෙන්නේ සතුරා තම විශේෂිත බංකර් වනගත ප්‍රදේශවල ඉඳි කර තිබීම නිසා තම නියමුවන්ට ඉලක්ක ලබා ගැනීම පහසුවක් වූ බවයි. කෆීර් යානා කිසිවි‍ටෙක සිවිල් ජනතාව සමීපයේ ප්‍රහාර එල්ල නොකළ බවද ඔහු තරයේ පවසයි.මෙහෙයුමට සූදානම් වෙමින්" ජෙට් යානාවලින් හැමවිටම කෙරුණේ ප්‍රතිඵලය පදනම් කර ගත් මෙහෙයුම්. ත්‍රස්තවාදී නායකත්වය විනාශ කිරීම එතනදී මූලික අරමුණක් වුණා. තවත් උදාහරණයක් වශයෙන් ත්‍රස්තවාදීන්ගේ පුහුණු කඳවුරකට පහර දීම දක්වන්න පුළුවන්. පුහුණුවන සෙබඵන් විනාශ කිරීම කියන්නේ තවත් කාලයකදී යුද බිමට පැමිණෙන ත්‍රස්තවාදීන්ගේ අඩුවක් ඇති වීමයි. මට මතකයි එක් අවස්ථාවක දී අපි කරපු මෙහෙයුමක්. එතනදී අපේ අරමුණ වුණේ නැඟෙනහිර ත්‍රස්තවාදී නායකයා වුණු ස්වර්ණම් විනාශ කරන එක. මාවිල් ආරු, සාම්පූර් වගේ නැගෙනහිර ප්‍රදේශ මුදා ගැනීමෙන් පස්සේ වාකරේ ප්‍රදේශය මුදා ගන්න ටික කාලයක් ගත වුණා. ඒ වෙනුවෙන් කැප වී කටයුතු කළ යුද හමුදාවේ විශේෂ බලකායේ සෙබළුන් ස්වර්ණම් සිටි කඳවුර හඳනාගෙන තිබුණා. ඒ කඳවුර තිබුණේ වාකරේ ඉඳලා වෙරුගල්වලට යන පාරේ. ගල් ගොඩක් වගේ තැනක. ඔවුන් ලබා දුන් තොරතුරු මත තමයි අපි ප්‍රහාරය සැලසුම් කළේ. ඒ සම්බන්ධයෙන් ඔවුන්ට ස්තුති කරන්න ඕනේ. මේ කඳවුර ගුවනට පෙනුනේ නිකම් ගල් ගොඩක් වගේ. ඉලක්කය ලබා දුන්නට පස්සේ අපි අවස්ථා තුනකදී ප්‍රහාර එල්ල කළා. නමුත් ඒ එක අවස්ථාවකදීවත් ස්වර්ණම් කඳවුරේ හිටියේ නැහැ. ඒත් ඉලක්කය අසාර්ථක වුණා කියලා කියන්න බැහැ. මොකද අපි ත්‍රස්තවාදී නායකත්වය තිගැස්මට පත් කළා. තමිල් සෙල්වම් වගේ නායකයන්ගේ ඉලක්ක සාර්ථක කර ගන්නත් අපට පුළුවන් වුණා"ත්‍රස්තවාදය මෙරටින් තුරන් කිරීමට සාර්ථක පළමු පියවර තැබෙන්නේ මාවිල් ආරු ජයග්‍රහණයත් සමගිනි. ඒ ජයග්‍රහණයේ එක් පියවරක කෆිර් දායකත්වයද සටහන් වන්නේ ය. කුඹුරු අක්කර සිය ගණනකට ජලය සපයන මාවිල් ආරු මහ සොරොව්ව ත්‍රස්තවාදීන් වසා දමන්නේ අසරණ ජනතාවගේ ජීවනෝපාය නැති කර දමා ඔවුන් පීඩාවට පත් කිරීමේ අරමුණෙනි. ප්‍රධාන සොරොව්වට මද දුරකින් මාවිල් ආරු මඩ සොරොව්ව විය. මෙය ප්‍රධාන සොරොව්වට වඩා කුඩා වුවද ඒ හරහා වූ බැම්ම ත්‍රස්තවාදින්ගේ ප්‍රධාන ගමන් මාර්ගය විය. මේ ගමන් මාර්ගය විනාශ කිරීම යනු සටනකදී අතිරේක බල ඇණි කැඳවීමේදී ත්‍රස්තවාදීන් අසාර්ථක කරවීමය. මාවිල් ආරු මුදා ගැනීමට පැමිණී යුද හමුදා විශේෂ බලකායේ වීරයෝ ඔත්තු සැපයූහ. ඉලක්කය කෆීර් නියමුවන් වෙත ලැබිණ. මාවිල් ආරු සටන ඇරඹීමට පෙර මඩ සොරොව්ව මතින් වැටී තිබුණූ බැම්ම මතට, නිසි ඉලක්කයටම පතිත වූ බෝම්බය ත්‍රස්තවාදින්ගේ ගමන් මග අවහිර කර දැමීය. ප්‍රහාරයේ ප්‍රතිඵලය මාවිල් ආරු සටනේ ජයග්‍රහණයට වක්‍ර දායකත්වයක් සැපයී ය.මාවිල්ආරු මඩ සොරොව්වට ප්‍රහාර එල්ල කිරීමෙන් පසුශ්‍රී ලංකා ගුවන් හමුදා ඉතිහාසයේ වැඩිම ගුවන් යානා සංඛ්‍යාවක් යොදා ගනිමින් සිදු කළ මෙහෙයුම සටහන් වන්නේ ද මානුෂීය මෙහෙයුමේ දී ය. මුහමලේ මුදා ගැනීමේදී යුද හමුදාවට ත්‍රස්තවාදීන් සමග කරන්නට සිදු වූයේ දැඩි සටනකි. එහිදී තීරණය වූයේ ත්‍රස්තවාදීන්ගේ ඉදිරි ආරක්ෂක වළල්ලට ගුවනින් ප්‍රහාර එල්ල කිරීමට ය. කෆීර්, මිග් සහ එෆ් 7 යානා දහයක් මුහමලේ ඉදිරි ආරක්ෂක වළල්ල බලා පියාසර කළේය. ඉන්පසු තවදුරටත් මුහම‍ලේ ප්‍රදේශයේ ත්‍රස්තවාදී තර්ජන පැවතියේ නැත.ශ්‍රී ලංකා ගුවන් සටන් ඉතිහාසයේ වැඩිම දුරක් ගෙවා ගොස් සාර්ථක ප්‍රහාර එල්ල කිරීමේ ගෞරවයද ලියැවෙන්නේද කෆීර් යානා නමිනි. ඒ 2007 වර්ෂයේ ආරම්භයයි. මඩකලපුවට ඔබ්බෙන් මුහුදේ ත්‍රස්තවාදීන්ට අවි ගෙන ආ ‍ ‍නෞ කාවක් සැතපුමෙන් සැතපුම ගොඩබිම වෙත ළඟා වෙමින් පැවතුණි. ඔත්තුව ලැබුණූ වහාම නාවික හමුදාව ක්‍රියාත්මක වුවද සතුරු නැවේ පැවති අවි දෙකකින් නාවික හමුදාවේ යාත්‍රාවලට ප්‍රබල ප්‍රහාරයක් එල්ල විය. තවදුරටත් ‍අපතේ යවන්නට කාලයක් නොවීය. මෙහෙයුම කෆීර් බළගණය වෙත පැවරිණ. නාවික සැතපුම් 260ක් ගමන් කළ කෆීර් යානා තුනක් සතුරු නැව දිය බත් කර දැමුවේය.මේ මානුෂීය මෙහෙයුමේ කෆීර් දායකත්වයෙන් ඉතා සුළු ප්‍රමාණයක් පමණි. මෙහෙයුම් පැවති සමස්ත කාලය පුරාවට සුළුතර නියමුවන් පිරිසකගෙන් සැදි කෆීර් බළගනය අඛණ්ඩ මෙහෙයුම්වල නිරත විය. එය සංඛ්‍යාත්මකව බලන්නේ නම් 2006 ජූලි මාසය සහ 2007 ජූලි මාසය යන වසරක කාලය තුළ පමණක් කෆීර් ක්‍රියාන්විත 550 ලෙසින් සඳහන්ය.අවි නිහඬ වු දේශයේ අද කෆීර් නියමුවෝ යානාවල නැගී පියාසර කරන්නේ පුහුණූවීම් වෙනුවෙන් පමණක්මය. එහෙත් අඩු නොවන උද්‍යෝගයකින් යුක්තව සැම විටම ක්‍රියා කරන ඔවුහු මෙහෙයුමකදී අනුගමනය කරන ක්‍රියා පිළිවෙතම එලෙසින්ම අනුගමනය කරමින් පුහුණූවීම්වල නිරත වෙති. කටුනායක ගුවන් හමුදා කඳවුරේ කෆීර් අංගනයේ සෑම මොහොතකදී ම සූදානමින් පවතින යානා කිහිපයකි. බලඝනයේ අණ දෙන නිලධාරී ගෲප් කපිතාන් සම්පත් වික්‍රමරත්න, ස්කොඩ්‍රන් ලීඩර් වජිර ජයකොඩි සහ ෆ්ලයිට් ලෙෆ්ටිනන්ට් විරාජ් ජයවර්ධන මෙහෙයුම් සැලසුම් කිරීමේ මැදිරියේ රැස්ව සිටිති. මැදිරියේ ඇති සිතියම් සහ පරිගණක ඔවුන්ගේ ගුවන් ගතවීම් සම්බන්ධ වැඩි පැහැදිලි කිරීම් සම්පාදනය කරයි. එසේ වන අතර අංගනය අභ්‍යන්තරයේ නඩත්තු අංශයේ අණ‍දෙන නිලධාරී ඉංජිනේරු නිස්සංක සහ ඔහුගේ කණ්ඩායම අවසන් වරටත් යානා පිරික්සුම්වලට භාජනය කරති. ධාවන පථයේ වගකීම් දරන ඉංජිනේරුවන් ප්‍රමුඛ තාක්ෂණික කණ්ඩායම යානාවල එන්ජින් පණ ගැන්වීමේ සිට ගුවන් ගතවිමට සංඥා ලබා දීම දක්වා වගකීම් ඉටු කිරීමට ඔවුන්ගේ දායකත්වය ලබා දෙති.සැලසුම් ගැන දැනුවත් වන නියමුවෝ සුවිශේෂී නියමු ඇඳමෙන් සැරසී යානා වෙත පියනඟන්නේ තම සේවය පිළීඹඳ අභිමානයකින් ද යුක්තවය. ඔවුන්ගේ සුදු පැහැ හිස් ආවරණය යානය අභ්‍යන්තරයේ ආශ්වාස ප්‍රස්වාසයට මෙන්ම සන්නිවේදන කටයුතු සඳහාද විශේෂයෙන්ම නිෂ්පාදනය වුවකි. නියමුවෝ ගුවන් ගත වීමට පෙර යානය වටා ගමන් කරන්නේඅවසන් නිරීක්ෂණයන් වෙනුවෙනි. පණ ගැන්වෙන යානයේ එන්ජිම නගන්නේ මහා ඝෝෂාවකි. එය දෙසවන් රිදවන සුළු ය. යානය සමීපයේ සිටින්නේ නම් දෙසවන් අවරණ පැළඳිය යුතුමය. පැඩල දෙකක ආධාරයෙන් පණ ගැන්වී ඇති එන්ජිමේ බලය මෙහෙයවන නියමුවෝ යානා ධාවන පථ කරා රැගෙන යති‍. එතැන් සිට ගත වන්නේ තත්පර කිහිපයකි. අධි වේගී කෆීර් යානා කටුනායක ධාවන පථය පසු කර ගුවනේ නොපෙනී ගොස් අවසන් ය." ජෙට් යානයක නියමුවකු බවට පත් වෙන්න ඉතා ඉහළ මට්ටමක ශාරීරික සහ මානසික ඔරොත්තු දීමේ හැකියාවක් තියෙන්න අවශ්‍යයි. නියමුවන් බවට පුහුණු කිරීමේදී මේ ඔරොත්තු දීමේ හැකියාව පරීක්ෂා කර බලනවා. පුහුණුවීමේදී ඒ හැකියාව වර්ධනය කරනවා. අධික වේගයෙන් ගමන් කරන යානය හසුරුවා ගැනීම. සටන් කරමින් අවිය නිසි ඉලක්කයට මුදා හැරීම මේ සියල්ල කළ යුත්තේ නියමුවාම තමයි. ඒ නිසා කෆීර් යානයක් පැදවීම කිසි සේත් පහසු ක්‍රියාවක් ලෙසින් හඳුන්වන්න බැහැ. "සම්පත් වික්‍රමනායක නියමුවකු ලෙසින් තම කාර්ය භාරය සම්බන්ධව එලෙස පවසයි."යානය අරගෙන යන බර අනුව වේගය වෙනස් වෙනවා. නමුත් කෆීර් යානයකට සාමාන්‍යයෙන් පැයකට කිලෝ මීටර් 800 - 900 අතර වේගයකින් ගමන් කරන්න පුළුවන්. සරලව කියනවා නම් කටුනායක ඉඳලා විනාඩි දහඅටක පමණ කාලයකින් මුලතිව් යන්න පුළුවන්. යානයකට ඉන්ධන සහ අවි සමස්තය උපරිමය කිලෝ 5740ක බරක් සමග පියාසර කරන්න හැකියාව තියෙනවා "කෆීර් නියමුවෝ විරාජ් සම්පත් වජිර" කෆීර් යානයක් විනාශ කිරීමේ ක්‍රම කීපයක් තියෙනවා. යානය ගොඩබිම නවත්වා තියෙනකොට විනාශ කර දමන්න පුළුවන්. ගුවනේ දී ගුවන් යානයක ප්‍රහාරයක් මගින් විනාශ කරන්නත් පුළුවන්. කෙටි දුර මිසයිල ප්‍රහාරයක් හෝ ගුවන් යානා නාශක අවි ප්‍රහාරයක් යානයට වැදුනොත් යානය විනාශ වී යා හැකියි. එහෙම නැතිනම් යානය පදවමින් සිටින නියමුවා ප්‍රහාරයට ලක් වුණොත් ඒත් යානය විනාශ වෙන්න පුළුවන්. ත්‍රස්තවාදීන් අපේ යානා විනාශ කරන්න ගොඩක් උත්සාහ කළා. ගුවන් යානා නාශක අවි, මිසයිල ඔවුන් සතුව තිබුණා. එත් මේ කිසිවකින් ඔවුන්ට අපේ එකම යානාවක් වත් බිම වට්ටන්න හැකියාව ලැබුණේ නැහැ. "සම්පත් වික්‍රමනායක එසේ පවසන්නේ ආඩම්බරයෙන් යුක්තවය. සැබවින්ම ඔවුහු වෙඩි උණ්ඩ මැදින් පියාසර කරමින් නිසි ඉලක්කයට ‍අවි පතිත කරමින් ත්‍රස්තවාද ය පරාජය කිරීමට කළ මෙහෙය අපමණය. ඒ සම්බන්ධව ඔවුන් ආඩම්බර විය යුතුමය. ත්‍රස්තවාදයෙන් රට බේරා ගැනීමට දුන් දායකත්වය හේතුවෙන් ජනතා අශිර්වාදය ඔවුන් වෙත නොඅඩුව ලැබෙන්නේය. එලෙසින්ම හෙට දවසේද ඔවුන්ගේ මෙහෙය දේශය අපේක්ෂා කරන්නේ ය. අධි වේගී යානයක නැඟී සතුරු ඉලක්ක හඹා ගියද සාමාන්‍ය ජීවිතයේ දී ඔවුන් සැහැල්ලු ජීවිත සතුටින් ගෙවන සාමාන්‍ය තරුණයන් බව පෙනේ. එහෙත් රාජකාරිය බැරෑරුම්ව සලකන ඔවුහු වෘත්තිමය වශයෙන් අනාගත අපේක්ෂාවන් ගැනද අවධානය යොමු කරති." මෙතෙක් ලබා ගත් දැනුම සහ අත්දැකීම් මත ක්‍රියාන්විත සඳහා උපකාරී වන අන්දමින් යුද මූලධර්ම හදාරන්න අපි කටුයුතු කරමින් ඉන්නවා. වර්තමානයේදී ගුවන් බලය තමයි ඕනෑම රටක් ප්‍රථමයෙන්ම භාවිතා කරන අවිය. අපේ රට ඉදිරියේදී නාවික සැතපුම් 200 සාගර කලාපයක් කෙරෙහි අවධානය යොමු කරමින් ඉන්නවා. ඒ නිසාම අනාගතයේදී අපේ මෙහෙයුම් ප්‍රදේශ පුළුල් වනු ඇති. අවශ්‍යතාව මත ගුවනේ සිට මුහුදු මෙහෙයුම් කිරීමට පුහුණු වීමට අපි බලාපොරොත්තුවෙන් ඉන්නවා"සම්පත් වික්‍රමරත්න කෆීර් බලඝනයේ අනාගත අරමුණු ගැන එලෙස පවසන්නේය.ත්‍රස්තවාදය අවසන් වුවද දේශයට බැල්ම හෙලන ත්‍රස්තවාදයේ අවදානම කිසිසේත්ම අවසන්ව නොමැත. එහෙත් ශ්‍රී ලංකාව ඉතිහාසයේ අන් කවරදාටත් වඩා අවි බලය අතින් සුරක්ෂිතය. ඉදින් දේශයේ ගුවන රකිමින් කෆීර් යානා හෙට දිනද අහසේ විකුම් පානු නියතය.ටිරෝනි වෑවලගේ ඡායාරූප -දුශ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=af1304074</link>
    <topic>ඔබ පුදන මල්පෙතිවල මේ කඳුළු තිබෙනු දැක තිබේද?</topic>
    <author>විස්තර හා ඡායාරූප</author>
    <content>ජී විතය ගැන මහා කළකිරීමක් සමඟ නොසන්සුන් වුණු මගේ සිත සනසා ගන්න ඉකුත් සෙනසුරාදා දින මම කළුතර බෝ සමිඳුන් වැඳ පුදා ගන්නට ගියෙමි. නිවාඩු දිනයක් වූ හෙයින් අතොරක් නොමැතිව සුදු ඇඳගත් බොහෝ සැදැහැවතුන් පිරිසක් පැමිණ එහි රැඳී සිටින්නට වූහ. බුදුන් වඳින්නට නෙළුම් මලක් ගන්නට මම කඩපිලට සේන්දු වූයෙමි. සුදු නෙළුම්, නිල් මානෙල්, ඕලු වගේම වතුසුදු මල් විකුණන ලියන්ගෙන් කඩපිල පිරී ඉතිරී ගොසිනි. තවත් පිරිසක් මල් පොකුරු බැඳගෙන අනේ මහත්තයෝ.. අනේ නෝනා... මේ අපෙනුත් මල් ගන්න යැයි ඇවිටිලි කරමින් අත වටා දැවටෙන්නේය. මම මොහොතක් එදෙස බලා සිටින්නට වීමි. “මේ.. මේ.. පොඩ්ඩක් එහාට වෙනවාද?...” මා පිටුපසින් හඬක් නැඟිණ. මම තිගැස්සී ගියෙමි.මා දුටුවේ ඉතා අපහසුවෙන් පොහොර කවරයක් හිස තබාගෙන නැවතී සිටින වයස අවුරුදු පනස්පහක පමණ වයසැති පිරිමියෙකි. ඔහුගේ මුළු ශරීරයම දහඩියෙන් තෙත් වී ගොසින් ය. හේ තමා අතැති පොහොර කවරය බිමට දමමින් දෑත් බැඳ කළුතර බෝ සමිඳුන් වැඩ සිටි දෙසටත්, විහාර වහන්සේටත් වැඳ නමස්කාර කරන්නට විය. ඔහුගේ අතින් ගිලිහුණු පොහොර කවරය දෙස මගේ දෙනෙත ඉබේටම යොමු විය. මා එම කවරය තුළ දුටුවේ නෙළුම් මල්, ඕලු , නිල් මානෙල් මල් රාශියක් එකට බැඳ තිබූ අයුරකි.”පාත ඉඳන් අපි ආවේ – නාමල් පූජා කරන්නදළදා හාමුදුරුවනේපහත මාලයට වඩින්න.... මගේ මතකයට පැමිණියේ වික්ටර් ගයන ඒ ළයාන්විත ගීයයි. දෙනෝදාහක් දෙනාට මලින් පුදන්නට ඉඩහසර ලබාදෙන හෙතෙම කිසිදු මලක් නොතියාම බුදුන් වඳින අයුරු දකින්ට මා සිත තුළ ඇති වූයේ මහත් පුදුමයකි.ඔහු මේ මල් රැගෙන ආවේ කොහේ සිටද? කොහොමද? ඒවා රැගෙන ආවේ ඇයි? සිතිවිලි රැසක් මා සිතේ පොරබදන්නට විය.ඔහු ආපසු යන්නට සැරැසෙනු දුටු මම ඔහුගේ ගමනට තරමක් බාධා කරන්නට වූයෙමි. හෙතෙම කෙතරම් නිහතමානී ද කියනවා නම් නම් හෙළි කිරීමට පවා අකමැතිය. එබැවින් ඒ මල් රැගෙන ආ අමුත්තා අරවින්ද නමින් මෙතැන් පටන් හඳුනාගනිමු.මල් රැගෙන ආ අමුත්තා සමඟ මා දොඩමළු වූ විගස ඔහු පැවසුවේ බුදුන් වඳින්නට කෙතරම් ලස්සන මල් නෙළුවත් ඒ මල් නෙළන්නේ මරණය අත යට ගුලිකොටගෙන අවදානමක් සමඟ බවයි. මේ මල් හා සම්බන්ධ දිවිය ගැන සොයන මා පිළිගත් ඔහු බුලත් කහට පිරුණු දසන් දක්වා මා සමඟ හිනැහුණේය.අපි කළුතර පන්නිල හරහා කෙත්හේන බස් රථයකට ගොඩවීමු. ගමගොඩ හන්දියෙන් බැසගත් ඔහුත් මමත් මඳ දුරක් ඇවිදගෙන ගියෙමු. සැතපුම් ගණනාවක් දුරට විහිදුණු පුරන්වූ කෙත්යාය මැදිකොට පිපෙන පස් පියුමෙන් සුසැදි මහා ඉවුරු මාර්ගය දෙපස විය. කෙතරම් සුන්දරව පෙනුණත් මේ ගුප්ත පරිසරය තුළ ජීවත් වන්නට වෙර දරන මිනිසුන්ගේ අනුවේදනීය කතාවක් සැඟැවී තිබෙන බව මට දැනිණ. මා සමඟ පැමිණි අමුත්තා ද එය එසේම පවසන්නට විය.කළුතර ප්‍රදේශයේ ගමගොඩ, කෝලාන සේරුපිඩ වැනි ගම්මානයන්හි බහුතර ජනතාවගේ ප්‍රධාන ජීවනෝපාය වූයේ මල් නෙළීමයි. ස්වභාවධර්මයාගේ උදව්වෙන් තම ජීවිතය පවත්වාගෙන යන මේ මිනිසුන් ජීවිතය ගෙවන්නේ මහා ලොකු බලාපොරොත්තු පුරවාගෙන නොවේ.දරුවන්ට උගන්වන්න, ඔවුන්ගේ කුසගින්න නිවන්න හෝ හිසට වහළක් තනාගැනීමට හීන බලන බහුතර ජනතාව තම රැකියාව ලෙස මල් නෙළීම තෝරා ගනිති. ඒත් මල් විකුණා ලැබෙන රුපියල් සියයේ කොළ දෙක තුන ඔවුන්ගේ දරු පවුලේ දවසේ වියදමට සෑහුණේ යන්තමිනි.”ලොකු දූ ඉස්කෝලේ යනවා. පොත් පත් අරන් දෙන්න ඕනේ. පොඩි දරුවාට කිරිපිටි කඳුළක්වත් දී ගන්ඩ බැරිව අපි දුක්විඳිනවා. ඒ විතරක්යැ අපිත් මොනවා හරි කන්න එපැයි” යනුවෙන් ඒ අමුත්තා පැවසීය. දුප්පත්කමේ කරවටයක් ගිලී සිටින ඔව්හු නෙළුම් දණ්ඩක එල්ලී හෝ ඒ දරිද්‍රතාවේ පත්ලෙන් ගොඩඒමට තැත් කරති.වැවක මල් නෙළන එක ලෙහෙසි පහසු කාර්යයක් නොවෙයි. ඔවුන් හැම කෙනෙක්ම මල් නෙළන්නේ අවදානමක් පොදිබැඳගෙනය. නෙළුම්, ඕලු ගස්වලින් වැසී ගිය මඩගොහොරු මත ඔරුවෙන් හෝ පාරුවෙන් ගිහින් මල් කැඩීම දුෂ්කර කාර්යයකි. ඒ වගේම තමයි එකම තැනකින් විතරක් මේ මල් නෙළන්නේ නැත. හැම මල්කරුවෙක්ම මල් හොයාගෙන තැනින් තැනට යන්ඩ අවශ්‍යයි. මේ නිසා දවසින් දවස විවිධ ප්‍රදේශ කරා ඔරු ගෙනියන්න අවශ්‍ය ප්‍රවාහන පහසුකම් ලබාගැනීම ද ඔවුනට දුෂ්කරය.ඔවුන් මීට ගෙනෙන පිළියමක් වූයේ හොඳින් හුළං පුරවාගත් බස් රථයක හෝ ලොරි රථ රෝදයක ටියුබයක් පිට නැඟී මල් අතරට යාමය. මේ ටියුබයේ ස්වරූපය ජලයේ පීඩනයට වෙනස් නොවන පරිද්දෙන් සැකසිය යුතුවාක් මෙන්ම ඒ ටියුබයෙහි හිස් වූ මැද කොටස කොහු ලණුවකින් දැලක් මෙන් ඊටම අල්ලා බැඳ ගනිති. අනතුරුව ඔවුහු ශරීරය සමබරව තියාගෙන ටියුබය මත ඉඳගෙන, එහි පැය තුන හතරක් එකම ඉරියව්වකින් ගොඩබිමට එනතුරු වතුරේ කරක් ගසති.තම දෑත් හබල මෙන් ජලය දෙපසට කරමින් නෙළුම් කොළ සහ දඬු අතරින් ගමන් කරමින් මල් නෙළීම මේ ආකාරයෙන් සිදුවේ.අතිශය දුෂ්කර කාර්යයක් වූ මෙය සියල්ලන්ටම කළ නොහැක්කකි. ටියුබයක නැඟ මඩ ඉවුරු මතට නැඟ මල් නෙළීම පළපුරුදු අයෙකුට මිස අන් අයෙකුට නම් ලෙහෙසි පහසු කාර්යයක් නොවන අතර රැකියාවේ අවදානම ද බොහෝ විට වැඩිය.නම හෙළි නොකළ තවත් මල් නෙළන්නෙක් මෙසේ කීය.ගැඹුරු ජලයෙහි නෙළුම්, ඕලු පැළ අතරින් ගමන් කරන විට නෙළුම් දඬුවල ඇති කටුවලට හෝ ගස්වැල්වල අතුවලට ටියුබය හිල් වී හුළං යන්නට පුළුවනි. හෙතෙම එසේ කියන විට එවන් තත්ත්වයකට කිසියම් මල් නෙළන්නකු පත් වුවහොත් කුමක් සිදුවේද යන්න මම ඒ මල් නෙළන්නාගෙන් ප්‍රශ්න කළෙමි.ඇතැම් මල් නෙළන්නන්ට පිහිනන්නවත් බෑ. වයසින් වැඩි අසනීපයෙන් පෙළෙන වයෝවෘද්ධ මල් නෙළන්නන් වගේම තරුණ පොඩි අයත් ඉන්නවා. ඔවුන් දියට බහින්නේ තමන්ගේ හිතේ ඇතිවන ආත්ම ශක්තියට වගේම බුදු දහමට අනුව ජීවත්වන තමන්ට බුදුන්වහන්සේගේ මෙන්ම දෙවියන්ගේ සරණ හා ආරක්ෂාව තියෙනවා යන විශ්වාසය මතය. කිසිදා බියක් සැකක් නොමැතිව මිනීමරු කිඹුලන් මෙන්ම ඉතා භයානක ලෙස එරෙන වතුර වැඩි මඩ වගුරුවලට පවා බැහැලා ඔවුන් මල් නෙළනවා. ඔබේ ප්‍රශ්නයට මට කියන්ඩ තියෙන්නේ ඒක දෙවියන් බුදුන් බලාගනීවි කියන එක විතරයි.නෙළුම් මල් කැඩීමට නම් ඔවුන් අඩි හයක් පමණ ගැඹුරු මඩවගුරුවලට බැසිය යුතුය. මෙසේ වගුරට බැස සිටියදී ඔවුන්ට නිතරම කරදර කරන්නේ දියබරියන්ය. “මා කීපවතාවක්ම දියබරියෝ කෑවා. මේ තැන්වල වතුර තියෙන නිසා නයි පිඹුරෝ වගේ සත්තු වතුර බීලා යනවා. අපි ඒ වේලාවට සද්ද නොකර උන් යනකන් බලන් ඉන්නවා..” ඒ මල් නෙළන්නා කියාගෙන යයි. ස්වභාවධර්මයාගේ උදව්වෙන් ජීවත්වන අතරේම ස්වභාවික සතුරන්ගෙන් එල්ල වන විපත්වලින් ආරක්ෂා වී ජීවත්වන හැටියි.“ඒ වගේම මේ වගුරු බිම් ඉතා භයානක ලෙස එරෙනවා. ඇස්මානයට එතරම් ගැඹුරු නොවුණත් දියට බැස්සාම ඒ තියෙන මඩවලට එරෙනවා. කී දෙනෙක් නම් මඩේ එරිලා දියේ ගිලිලා මැරුණද? ඒත් මල් නෙළන මිනිසුන්ට නම් ඒ ගැන ගාණක් නෑ. වෙනත් රැකියාවක් ගැන ඒ අයට හිතන්ඩවත් බෑ. ඔවුන් වැවට බැහැලා සුපුරුදු පරිදි මල් නෙළන්නේ යැයි මට සිතේ.එක අතකින් නිල් මානෙල් මිටියකුත්, අනෙක් අතින් හුළං පුරවපු ටියුබයක් රැගෙන තවත් නිමේෂයකින් අප ඉදිරියේ නතර වූයේ තවත් එවැනිම මල් නෙළන්නෙකි. ඔහු මා සමඟ සිටි පුද්ගලයාට පවසන්නට වූයේ අද මල් අඩු බවයි. ටිකෙන් ටික කතාවට එකතු වුණ ඔහු මේ මල් රස්සාවේ තවත් පැත්තක් මට හෙළි කළේය.”මල් නෙළීමත් එක්තරා තරගයක්. වැඩියෙන් මල් කඩා ගත්ත කෙනාට වැඩි මුදලක් ලැබෙනවා. මල් කඩන අයම කළුතර, කැලණිය, පිල්ලෑව, බෙල්ලන්විල වගේ තැන්වලට ගිහින් දෙනවා. එතකොට රුපියල් දෙක ගානේ වගේ ඔවුන්ට මලකට ලැබෙනවා. ඒත් යාමට නොහැකි අය ළඟට එන මල් එකතු කරන අයට මල් ටික දෙනවා. මේ මල් කඩන මිනිසුන්ට මහ ලොකු ගාණක් ලැබෙන්නේ නෑ. මේ දෙන මල්වලට එක් එක් කාලවල හැටියට ශත පනහ, රුපියල, රුපියල් දෙක වගේ ගාණක් තමයි එක මලකට ලැබෙන්නේ. ඒ ලැබෙන මුදල්වලින් අපි යන්තම් ජීවිතය ගැට ගසා ගන්නවා.”මල් නෙළන මිනිසුන්ට හැමදාම මේ ඉවුරුවල මල් පිපෙන්නේ නෑ. පායන කාලෙට මල් නෑ. කොළ මැරිලා අල ටික විතරයි. ඒ කාලෙට ඉතුරු වෙන්නේ. ඒ කාලෙට ඔවුන් වෙනත් රැකියා සොයමින් ජීවත්වෙන්න උත්සහ දරනවා කෙනෙක් කීය.මල් කඩන මිනිසුන් වගේම මල් විකුණන මිනිස්සු ද මේ හා සමාන ජීවන අරගලයකට මුහුණ දෙති. ඔව්හු උදේ සිට හවස් වනතුරු උගුර ලේ රහ වනතුරු කෑ ගසමින් තමන්ගේ මල් විකුණා ගැනීමට මහත් උත්සහයක් දරති. නොයෙක් මිනිසුන්ගේ තාඩන පීඩන රැවුම් ගෙරවුම් දෝෂාරෝපණ මැද ඔවුන් මේ දේ කරන බව මට ද ප්‍රත්‍යක්ෂ විය.මල් විකුණනවා වගේම මල් නෙළන ජීවිත ද ඉතාමත් සංවේදී අනුවේදනීය අත්දැකීම් ලබන සමාජ කොටසක් බව තවදුරටත් ලිවිය යුතුමය.සැබැවින්ම දෙනෝදාහක් දෙනා සිත පහන් කරගැනීමට බුදු පිහිට ලාබගැනීමේ අරමුණින් බුදුන් ඉදිරියේ තබනා ඒ දහස් සංඛ්‍යාත මල් පිටුපස දරුණු ඛේදයක සේයා සැඟැවී තිබෙන බව කිසිවෙකුටත් නොසිතෙනු ඇත.නොලැබීම හෝ නොතිබීම ගැන දුක්වෙමින් හැ¼ඩීමට වඩා තමාට හැකි අන්දමින් ජීවිතය ජයගන්නා මිනිසුන් සැබෑ වීරයෝ වෙති. සමාජය තුළ ප්‍රසිද්ධියට පත් නොවුණ ද එවැනි මිනිසුන් අප අතර අනන්තවත් සිටින බව සැබෑය.විස්තර හා ඡායාරූපකුමුදිනී විජේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=af1304075</link>
    <topic>මගේ ළමැද ගිනි නිව්වේ නුඹයි ස්වාමිනේ</topic>
    <author>ලීලානන්ද වික්‍රමසිංහ</author>
    <content>මිනිසුන්ගේ ජීවිත උන්හිටි ගමන් වතුරට අහුවුණා වගේ නාය යන වෙලාවල් කොතෙකුත් තියෙනව. එහෙත් සැලසුම් සහගතව ජීවිතය ගොඩනඟා ගන්න අවස්ථාත් නැත්තෙ නෑ. මේ ඒ වගේ කතාවක්. මේ කතාව අහන්ට ලැබුණේ බොහොම ඈත කැලෑබද ප්‍රදේශයකදීයි.අපි ගියේ කැලෑව මැද තිබුණු හේනකට. හේන ඉස්මත්තෙන් වෙහෙසකර හිරු බැස ගොස් සෑහෙන වෙලාය. අප සිටින්නෙ කුඩා පැල්පතක් ඉදිරියේ දැල්වෙන ගිනිමැලයක් වටා වාඩි ගෙනය.නෙළුකා අප ඉදිරියේ වාඩිවී ඇගේ ජීවිතය ගැන කියයි. ඈ ගෙවිලියක්. සිහින් සිරුරක් හා දිගටි ඇස් ඇති ඇය පියකරුය. ඇගේ මුහුණ හැඟීම්බරය.මම රට ගියේ අපේ ජීවිතේ අන්තිමටම දුෂ්කර වුණු නිසා. මගේ මහත්තය බොහොම දුප්පත් මනුස්සයෙක්. එහෙත් එයා ගුණ යහපත්කම අතින් පොහොසත්. මගේ ඒ තෝරා ගැනීම ගැන එදා කවුරුත් මට විරුද්ධ වුණා. ඒත් මම අද ඒ තෝරා ගැනීම ගැන සතුටු වෙනවා.මේ නිසා අපේ ජීවිතේ මුල පටන්ම කරදර ඇති වුණා. කවුරුත් අපව කොන් කරන්න පටන් ගත්ත. හරියට මුහුද මැද්දෙ අතරමං වූවාක් වගෙ අපට දැනුණා. ඒත් අපි අතහැරියෙ නෑ. කාගෙවත් පාමුල දණින් වැටෙන්න ගියේ නෑ. කෙළින් ඉන්නට මහන්සි ගත්ත.අපි ඒ කාලෙ ජීවත් වෙන්න ලොකු සටනක් කළේ. දෙන්නත් එක්ක එක්කහු වෙලා පොළොවත් එක්ක හැප්පිලා ලොකු සටනක් කළා. උදේ පටන් ගත්තම රෑ වෙනකම්ම හිටියෙ හේනෙ. රෑටත් හේනට වෙලා පැල් රැක්කා.ඒ කාලෙ මට කවදාවත් අමතක වෙන්නෙ නැහැ.හඳ පැයූ වෙලාවට මුළු හේන් යායම සඳ වතුරෙන් යටවෙලා වගේ පේන්නෙ. සුළං පොදක්වත් නෑ. වීර පලු ගස් හෙළවෙන්නෙ නැතිව සඳ රැස් නානව. ළඟපාත පඳුරු අස්සෙ හැංගිලා ඉඳගෙන රැහැයියො වීණා වාදනය කරනව.හේන ඉහත්තාවෙ හිරු බැහැගෙන යනව. පුදුම සැනසිල්ලක් සිතට දැනෙන්නෙ. ඒ වෙලාවට හිතෙනව මේ ලෝකෙ සැබෑ ජීවිතේ ඒක නේද කියල. ගහක් උඩ අටවපු පැලක් උඩ අපි දෙන්න විතරක්. එහෙම වෙලාවට අපි රොටියක් පුච්චගෙන ලුණු මිරිස් ටිකක් එක්ක කනව. හොඳ උණු තේ උගුරක් බොනව. ඒක මේ ලෝකෙ තියන රසවත්ම සැහැල්ලු ආහාරයක් මහත්තය.මම ඒකෙන් තේරුම් ගත්ත සතුට සැනසීම කියන එක තියෙන්නෙ සල්ලිවලවත් ගෙවල් දොරවල් යාන වාහනවලවත් තනතුරුවලවත් නොවෙන බව.මම අවුරුදු හතරක් ඉස්කෝලෙක ඉගැන්නුව මහත්තය. ඒ ගොවිතැන් වැඩවලට තනියම කර ගහන මිනිහෙක් දාල මට ඉස්කෝලෙ පුටුවක් උඩ වාඩි වෙලා ඉන්න හිත දුන්නෙ නෑ මහත්තය. එයාත් එක්ක හේනෙ ගිනි අව්වෙ වැඩ කරන එක මට සතුටක් වුණා. ඒත් මම උගන්නපු ළමයි ටික මතක් වෙන කොට බඩ පපුව දාල යනව. මම ඉස්කෝලෙන් එන දවසෙ උන් මාව බදාගෙන ඇඬුව.මම එයත් එක්ක හරි හරියට වැඩ කළා. ගස් කැපුවා. ගිනි තිබ්බා. හේන කෙටුවා. වැපුරුවා. පැළවලට වතුර ඇද්දා. මට තිබුණේ සඳුන් ගාපු සුදු අත් දෙකක් නෙවි මහත්තය. යකඩ අත් දෙකක්. මවුකිරි බීපු, සිංහල හාලේ බත් කාපු, ගෑනියෙකුට කරන්න බැරි මොනවද කියල අහල පහල උන්ට මම පෙන්නල දුන්න.අපි තල කුරහන්. බටු, මෑ, අමු මිරිස් හේනෙ වැවුවා. ඒත් මාන්සියට හරියන්න අපට යමක් ඉතිරි කර ගන්න බැරි වුණා. අපට ගැලවීමක් නැති බව මට තේරුම් යමින් තිබුණා. ඔය කාලෙ තමයි අපේ පුංචි දුව ඉපදුණේ. ගෙදරට තවත් කටක් වැඩි වුණා.අපේ මහ ගෙදරින් අපට කිසිම උදව්වක් ලැබුණේ නැහැ. ඔක්කොටම වැඩිය හිතට අමාරු ඒකටයි. ඇයි මහත්තය ගෑනියෙක් තමන් කැමති මිනිහෙක්ව කසාද බඳින එක වරදක් ද? ඇයි ඕකට අනිත් අය විරුද්ධ වෙන්නෙ කියල මට හිතා ගන්න බැහැ. කොච්චර හොඳට ඉන්න හැදුවත් මේ කාරණය නිතර මගේ හිතට වද දුන්න.හිත හරි නැති කොට කරන කියන කිසි දෙයක් හරියන්නෙ නැති බව මට තේරුණ. නිතර දකින කොට පේනකොට පරණ දේවල් අලුත් වෙවී අපටම පහර දුන්න. මේව නොඇසෙන නොපෙනෙන පළාතකට යන්න ඕන කියල මගේ හිත මට වද දෙන්න පටන් ගත්ත. ඒකයි මම රට යන්න තීරණය කළේ. මම එක එක කතා අහල තිබුණ රට යන අය ගැන. මට හරි බයක් හිතුණා. ඒත් තිබ්බ පය පස්සට ගන්න මට හිත් දුන්නෙ නෑ. මම එන ඕනම දේකට මුහුණ දෙන්න හිතා ගත්ත.හැබැයි! මේ තීරණය ගත්තෙ ලෙහෙසියෙන් කියල හිතන්න එපා. ඒක මහ අප්‍රසන්න අමාරු තීරණයක්.මුළු වන පෙතම අඳුර විසින් ගිල ගෙනය. සිත් තැති ගන්වන සුලු ගැඹුරු නිහැඬියාවක් එවේලෙහි අප වටා පැවතුණා. ඇය මොහොතකට නිහඬව සිටියා වන පෙත දිහා බලාගෙන.අවුරුදු පහක් මම රට හිටියා. ඒ අවුරුදු පහ තුළම මම ගෙදරට සල්ලි එව්වා. ඒ කාලේ මට ආපු ලියුම්වල ගේ හදන හැටි, දුව පාසල් යන හැටි ගැන ලියල තිබුණා. මම ඒවා හිතේ මවා ගත්තා. ඒත් මම මුහුද මැද්දෙ රුවල් ඔරුවක නැඟුණු ගැහැනියක වගේ නිතරෝම බයෙන් හිටියෙ. මම දෙවියන් ගෙන් ඉල්ලා සිටියා මගේ බලාපොරොත්තු බිඳ දමන්න එපා කියල.මට එහේදී සිදුවුණු කිසිම දෙයක් මම ගෙදරට ලියල එව්වෙ නෑ. මම හිටිය ගෙදර අය එතරම් නරක මිනිස්සු නෙවි. ඒත් වැඩවලින් නම් අඩුවක් නෑ. උදේ පටන් ගත්තම රෑ දොළහ එක විතර වෙනකම් මම හරකි වගේ කැඹුරුව මහත්තය. ඒ ගෙදර පාටි නැති දවසක් නෑ. මොකක් හරි හේතුවක් හොයා ගෙන පාටියක් දැම්මා. එදාට තමයි අපේ රිස්ස යන්නේ. දවසක් මට හතිය හැදිලා මැරෙන්නම වගේ ගියා. මට හිතුණේ එකම සිතුවිල්ලයි. ඒ ‘අනේ මගේ අහිංසක කෙල්ල’ කියලයි. ඒත් මගේ බුදුන් මට පිහිට වුණා.ගිනිමැලය නිදැල්ලේ දැල්වෙයි. ඇගේ මුහුණට එහි ආලෝකය වැටී ඇත. ඉන් නිවුනු තැන්පත් බවක් දිස්වෙයි.මං ලංකාවට ආවෙ බයෙන් වගේ. පොළොවට පය තිබ්බම මට දකින්න ලැබෙන ලෝකය මොන වගේ එකක් ද කියල චකිතයක් මගේ හිතේ තිබුණා. මේ ගැන බොහොම නරක දේවල් මම අහල තිබුණා. වෙනත් ගැහැනුන් එක්ක නිදියන සැමියන්, බේබද්දන් සුදු අන්තුවන් වගේ දේවල්. ඒත් මම ගෙදර ආවම මට ඇස් අදහා ගන්න බැරුව ගියා.මම ඉස්සෙල්ලාම දැක්කෙ පුංචි ගොවිපොළක්. කිකිළියන් එහෙ මෙහෙ දුව පැන ඇවිද්ද. එළදෙනුන් කෑම නවත්තල මා දිහා ඔළුව උස්සල බැලුව. පැත්තකට වෙන්න තිබුණු එළවළු කොටුවෙ මිරිස් බටු බණ්ඩක්කා වගේ දේවලින් පිරිල තිබුණා. වත්ත මැද්දෙ පුංචි ලස්සන ගෙයක්, සුදු හුණු ගාල රටඋළු හොයල බලන්න ලස්සනයි.මගේ පුංචි දුවත් දැන් හරි හැඩයි. මට මාව පාලනය කර ගන්න බැරුව ගියා සතුට වැඩි කමට. මට උඩ පැනල නටන්න හිතුණා. ඒ වෙලාවෙ පොද වැස්සක් තිබුණ. මම වැස්සෙ තෙමි තෙමි ගේ වටේට දිව්වා. කවුරුත් පුදුමයෙන් වගේ මා දිහා බලාගෙන හිටියා.දෙවියන් මම ඉල්ලපු සේරම දේ මට දීල තිබුණා. ඉතින් තවත් මොනවද ලෝකයේ ඉන්නා වාසනාවන්තම ගැහැනියක් මා ඉදිරිපිට සිටියි. ගිනිමැලයේ ආලෝකයෙන් ඇය වඩාත් තරුණව පෙනෙයි. ජීවිතය මල් වියනක් සේ ඈ වටා කැරකෙයි.ඕක නෙවි මහත්තය පුදුමෙ මම එවු හැම සතයක්ම එයා ගණන් ඇතුව ලියල තිබුණා. වියදම් සතේට ලියල. හිතා ගන්න අමාරුයි මහත්තය මේ වගේ පිරිමි ලෝකෙ ඉන්නව ද කියල මගේ මිනිහ දෙවියෙක් මහත්තය.මම එයාව රජෙකුටවත් මාරු කරන්නෙ නෑ මහත්තය.අපට බොහෝ විට අසන්නට ලැබෙන්නේ නොරට යෑම නිසා තම ජීවිතයත් පවුල් ජීවිතයත් දෙකම අවුලක් කර ගන්නා ගැහැනුන් පිරිමින් ගැනය.එහෙත් මේ දෙදෙනා අපට කියන්නේ එහි අනිත් පැත්තේ කතාවය. ඔවුන් අඹුසැමි ජීවිතයේ පරමාදර්ශයක් යයි සිතුවාට වරදක් නැත.ඇගේ සැමියා අප දෙසට එනු මට පෙනේ. අද ඔහුට ටිකක් වැඩිය. ඒ සතුටට විය යුතුය. තව ටිකකින් අපි සියල්ලෝම රෑ බතට වාඩි වෙමු. එයට බිලිං අච්චාරුවක් පොළොස් මාළුවක් කරවල බැදුමක් වරදින්නේ නැත. හිතේ හැටියට අද බඩ පුරාම සිංහල හාලේ බත් කෑ හැකිය.ලීලානන්ද වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=af1304076</link>
    <topic>ජනතාව සෝමවීරට ආදරේ ය</topic>
    <author>මහින්ද අබේසුන්දර</author>
    <content>විශ්වකලාවේ සිටින පිරිස විශාල ය. තුන්වේලට ලොකු බත් හට්ටියක් උයන්නේ ඒ පිරිසට කෑමට දීමට ය. ප්‍රභූට හෙවත් සෝමවීර චන්ද්‍රසිරි මන්ත්‍රීතුමාට විවිධ සංවිධාන සහ පුද්ගලයන් ආධාර කරන නිසා වැඩේ පහසු ය.තමන්ට ආධාර කරන පාක්ෂිකයන් පමණක් නොව ආසනයේ විවිධ පුද්ගලයන් කරදරයක වැටුණාම උදව් කිරීම ද ඔහුගේ ගුණාංගයකි. අතේ මුදල් නැති වුණත් ඔහු මුදල් ඇති අයකු සේ උදව් කිරීමට ඉදිරිපත් වෙයි. මුලදී ඔහු මොරටුව මන්ත්‍රීවරයා ය. කැස්බෑව වෙනම ආසනයක් වෙන් කෙළේ පසු කාලෙකදී ය.සෝමවීර ළඟින්ම සිටින තිදෙනා මලල්ගොඩ, හේන්ගොඩ සහ කෝට්ටේගොඩ ය. මේ තුන් ගොඩම අද ජීවතුන් අතර නැත. මේ ගොඩවල් තුනෙන් මලල්ගොඩ, කෝට්ටේගොඩ සහ රත්නායක කොහේදෝ සිට එන ගමන් මොරටුව තැබෑරුමට ගොඩ වැදුණාහ.එසේ ගොඩ වැදුණේ ඇඟ රත්වෙන දෙයක් බොන්නට ය. තුන්දෙනා පදමට නොව හොඳටෝම බීවෝය. ඔවුන්ට සිතාමතාම ගෝරියක් දමා ගන්නට සිතුණේ තැබෑරුමේ බිල ගෙවන්නට මුදල් නැති නිසා ය.තුන්දෙනාට දැන් හොඳටම වෙරි ය. එම වෙරිය කල්පනාව සහිත වෙරියක්ය.එම වෙරිමතින් වේටර් සමඟ බිල ගැන කතාවක් වී රාක්කයේ ඇති බෝතල් පෙරළා ලොකු කලබලයක් සහ අලාභයක් ද කළහ. තැබෑරුම්කරු පොලීසියට කීවේ ය.පොලීසිය වෙරිකාරයන් මෙන්ම කලබලකාරයන් තුන්දෙනාම පොලීසියට ගෙන ගොස් කූඩු කළේ ය.දැන් ඉතින් අවශ්‍ය වන්නේ මන්ත්‍රීතුමාට දැනුම් දී පොලීසියෙන් ගැලවී යන්නට ය. මන්ත්‍රීතුමාට දුරකථන පණිවුඩයක් ලැබුණි.“මේ කාලකණ්ණි හින්ද මටවත් නිදහසක් නැහැනේ. දැන් ඉතින් මුන් තුන් දෙනා නිදහස් කරගන්න එපායැ” එසේ කියූ සෝමවීර චන්ද්‍රසිරි මන්ත්‍රීතුමා දණහිසෙන් පහළට වැටෙන බැනියමත් සුදු වේට්ටියත් ඇඳගෙන බග් ෆියට් කාර් එකෙන් පොලීසියට ගියේය. මන්ත්‍රීතුමා දුටු ගමන් ඕ. අයි. සී. පැමිණ පිළිගත්තේ ය.“කවුද ඔබතුමාට කිව්වේ” ඕ. අයි. සී. ඇසුවේය. තැබෑරුම් කරුත් ඕ. අයි. සී. අසළම සිටියේය. මන්ත්‍රීතුමා ඕ. අයි. සී.ගේ කාමරයේ වාඩි විය. ගෝරිකාරයෝ එතැනට ගෙන ආවේය.“මොනවද යක්කුනේ මේ කරන වැඩ. මිනිහෙක් බිව්වම යන්න ඕනැ. බෝතල් කුඩු කරලා හරි යනව ද? බොන්න බැරිනම් නොබී ඉන්න ඕන. බලනවා මේ මුදලාලිට කොච්චර පාඩුද. උඹලට පාඩුව ගෙවන්න තියා බිල ගෙවන්නත් සල්ලි නැතුව ඇති” එසේ එක දිගට බැණ වැදුණේ ය.“කමක් නෑ මුදලාලි. ඔබතුමාට කරදරයක් වුණානම් සමාවෙන්න. මට කියන්න ඔබතුමාගේ අලාබෙ කීයද කියලා” එසේ කියා මුදල් ගෙවන්නට මෙන් සාක්කුවට ද අත දැම්මේ ය. සාක්කුවේ මුදල් නෝට්ටු නොව කොළ කෑලි කීපයක් පමණක් තිබුණි.“පිස්සුද මන්ත්‍රීතුමා. ඔබතුමාගෙන් කොහොම අලාභ ගන්න ද? ආපු එකත් ;මාන කරදරයක් ද?” තැබෑරුම්කරු අලාබය ප්‍රතික්ෂේප කළේය. අලාබය ගන්නට කැමැති වුණත් ගෙවන්නට මුදල් මන්ත්‍රීතුමා ළඟ නොතිබුණි.“දැන් ඉතින් තුන්දෙනාම මුදලාලිගෙන් සමාව අරගෙන යනව කාර් එකට. මීට පස්සෙ ඔය වගේ වැඩ කරල අහුවෙන්න එපා. හොඳ ද” මන්ත්‍රීතුමා තිදෙනාටම අවවාද කළේ ය. තැබෑරුම්කරු මන්ත්‍රීතුමාට ආචාර කළේය. ඕ. අයි. සී. සැලියුට් එකක් ගැසුවේය.සෝමවීර සිහි කරන්නට ඔහු නිතර නිතර ජනතාව මුණ ගැසුණ පිළියන්දල නගරයේ ඔරලෝසු කණුව ළඟ ඔහුගේ ප්‍රතිමාව නිර්මාණය කර තිබේ.ඔහු සිහි කරන්නට එම ප්‍රතිමාව ළඟ උත්සවයක් තිබුණොත් සෝමවීරගේ කවි රස විඳි දැනට ජීවතුන් අතර සිටින සුළු පිරිස අනිවාර්යයෙන්ම එයට සහභාගි වෙති. ඒ තරමටම ජනතාව සෝමවීරට ආදෙර්ය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=af1304077</link>
    <topic>ඇයි මේ රස්නේ</topic>
    <author/>
    <content>“අනේ හැබෑටම මෙහෙමත් රස්නයක්” “පුදුම රස්නයක්නේ”මේ දිනවල රටේ හැමතැනම කියවෙන්නේ රස්නය පිළිබඳව.මේ ගතවන්නේ කාලගුණ විද්‍යානුකූලව වසරේ ප්‍රථම අන්තර් මෝසම් කාලයයි. මැයි මුල සතිය දක්වා මේ කාලය පවතිනවා.හිටපු කාලගුණ විද්‍යා අධ්‍යක්ෂ හා කාලගුණ විද්‍යාඥ කේ. ආර්. අභයසිංහ මහතා පවසන පරිදි මේ කාලයේ හිරු උදාවේ සිට මධ්‍යහ්නය වන තෙක් වලාකුළු අල්පයක් සහිත හෝ වලාකුළින් තොර නිල්වන් අහසක් දකින්න පුළුවන්. මේ කාලයේ පතිත වන සූර්ය රශ්මිය ඉතා ඉහළයි. ඉන් භූ තලයේ උණුසුම වැඩි වෙනවා, පරිසරයේ ජල වාෂ්ප ප්‍රමාණය වැඩිවි සන්තෘප්ත වෙනවා.මේ කාලයේ භූ තලය ආශ්‍රිත සුළං ඉතා අඩුයි. මෙවන් කාලවලදී අපේ ගත නිතරම පාහේ දහදියෙන් තෙත් වෙනවා. දිවා රාත්‍රී දෙකේම උණුසුම් අසහනකාරී බවකින් තමයි මේ නිසා අපට කල්ගත කිරීමට අවස්ථාව ලැබී ඇත්තේ. මෙයට හේතුව සුළං නැතිකමින් වායුගෝලය ජලවාෂ්පවලින් සන්තෘප්ත ලෙස පැවතීමත් නිසා දහඩිය අපේ ශරීරයෙන් වාෂ්ප නොවි සම මතම තිබීමයි. මේ තත්ත්වය දිවා රාත්‍රී දෙකේම දැන් පවතිනවා. ඒ හවසට වැස්සේ නැති නිසයි. සවස 3 න් පස්සේ රාත්‍රී 8 වනතුරු වහින්නත් ඉඩ තිබෙනවා.මේ මාර්තු - අප්‍රේල් කාලයේ දී අන්තර් නිවර්තන අභිසාරි කලාපය ක්‍රියාකාරී වී වැසි ඇතිවීම සිදු වෙන්නේ අඩුවෙන්. මේ කාලයේ කාලගුණය හසුරවනු ලබන්නේ ප්‍රධාන වශයෙන් තාපීය බලපෑම විසිනි. අන්තර් මෝසම් කාලයේ දී භූ තලය අවට පරිසරය ඉතාම නිශ්චල භාවයක් උසුලන්නේ විශේෂයෙන් සුළං ප්‍රවාහයේ අවම බව නිසයි.” කාලගුණ විද්‍යාඥ කේ. ආර්. අභයසිංහ මහතා පැවැසීය.ඒ වගේම තමයි මේ දිනවල අපේ රටට ඉර මුදුන් වෙනවා. ඒ කියන්නේ අද ඉරිදා (7 වැනිදා) දහවල් 12.33ට හරියටම කොළඹට ඉහළින් අංශක 90 කින් හිරු ගමන් කරනවා. ඒ අනුව හිරුගෙන් ලැබෙන ආලෝකය කෙළින්ම අප ශරීරයට පතිත වෙනවා. පිච්චෙනවා වගේ රස්නයක් මේ දිනවල තියෙනවා.සෑම වසරකම දෙසැම්බර් 21 වැනිදා හිරු දක්ෂිණ අර්ධ ගෝලයේ පවතිනවා. ඒ අංශක 22.5 ක ඇලයක් ඇතිව. ඊට පස්සේ හිරු මාර්තු 21 වැනිදා නිරක්ෂය උඩින් ගමන් කරනවා. මේ හිරු දැන් අපේ රටට ඉහළින් ගමන් කරනවා. ජුලි මාසේ වන විට උතුරු අර්ධ ගෝලයේ අපේ රටට අංශක 22.5 ක කෝණයක් ඇතිව හිරු ගමන් කරනවා. ඒ අනුව දෙසැම්බර් 21 හා ජුලි 21 යන දිනවල දී අපිට ලැබෙන උණුසුම අඩුයි.”කාලගුණ විද්‍යා අධ්‍යක්ෂ ජනරාල් එස්. එච්. කාරියවසම් මහතා පැවසුවේ මේ දිනවල පවතින අධික උණුසුම් හා දහඩිය දමන තත්ත්වයට ප්‍රධාන හේතුන් තුනක් තිබෙන බවයි. ඉන් ප්‍රධාන එක තමයි මේ දිනවල සුළඟ අඩුවීම, දෙවැන්න තමයි පහළ වායු ස්තරයේ ඇති ජල වාෂ්ප ප්‍රමාණය වැඩිවීම, අනෙක් එක තමයි සූර්යයා අංශක 90 ක් ඉහළින් අප ශරීරයට හරියටම ලම්භකව කිසිම හෙවණැල්ලක් නැති පරිදි ගමන් කිරීම.මේ කරුණු නිසා අපට මේ දිනවල දවල්ට රෑට දහඩිය දමනවා. විදුලි පංකා දමලත් ඉන්න අපහසුයි. ඒ. සී. ෆෑන් මේ දිනවල හරියට වැඩ කරනවා. බස් එකක යනකොටත් දුම්රියේ යනකොටත් දහඩිය වැගිරෙනවා.පසුගිය පස්වැනිදා හික්කඩුවට තංගල්ලට, වලස්මුල්ලට ඉර මුදුන් වුණා. ඊයේ හයවැනිදා ඉර මුදුන් වුණේ මතුගම, කලවාන, කුඩාඔය හා කුමන යන ප්‍රදේශවලට.අද කොල්ලුපිටිය, නෝට්න් බ්‍රිජ්, පොතුවිල්, ගැටහැත්ත යන ප්‍රදේශවලට ඉරු මුදුන් වුණා. අප්‍රේල් 8 වැනිදා (හෙට) කෑගල්ල, ගුරුදෙණිය යන ප්‍රදේශවලට ඉර මුදුන් වීමට නියමිතයි. පාදෙනිය, නාලන්ද යන ප්‍රදේශවලට හිරු මුදුන් වෙන්නේ 9 වැනිදායි. අප්‍රේල් 11 වැනිදා අනුරාධපුරය, සේරුවිල වගේ ප්‍රදේශවලට ඉර මුදුන් වෙන බව කාලගුණ විද්‍යා දෙපාර්තමේන්තුව පවසනවා.වවුනියාවට ඉර මුදුන් වෙන්නේ 12 වැනිදා. 15 වැනිදා පේදුරු තුඩුවට ඉර මුදුන් වෙනවා.අප්‍රේල් 15 වැනිදා පේදුරු තුඩුවට ඉර මුදුන් වෙලා අපේ රටින් පිටව යනවා. ඒත් ඉදිරි සති තුනක හතරක කාලයක් මේ උණුසුම් තත්ත්වය දරාගන්න වෙන බව කාලගුණ විද්‍යා දෙපාර්තමේන්තුව පවසනවා.කාලගුණ විද්‍යා දෙපාර්තමේන්තු දත්ත අනුව පසුගිය අඟහරුවාදා මහඉලුප්පල්ලම හා කුරුණෑගලට වසරේ ඉහළම උෂ්ණත්වය දෙවැනිදා ලැබුණා. ඒ ප්‍රමාණය සෙන්ට්‍රිග්‍රේඩ් 35.5 ක්. පසුගිය බදාදාත් උෂ්ණත්වය ඉහළයි.එදා වැඩිම උෂ්ණත්වය උණුසුම ලැබුණේ අනුරාධපුරයට හා පොළොන්නරුවටයි. ඒ ප්‍රමාණය සෙන්ට්‍රිග්‍රේඩ් 34.5 යි.ඉදිරියටත් තව සති දෙක තුනක් මේ වගේ තත්ත්වයක් දිගටම තිබෙන්න පුළුවන් බවයි කාරියවසම් මහතා පවසන්නේ. කෙසේ වෙතත් අප්‍රේල් 5 වැනිදායින් පස්සේ හවසට සංවහන අන්තර් මෝසම් වැසි ඇතිවෙන්න පුළුවන්. එවිට මේ රස්නය ගතිය අඩුවෙන්න පුළුවන්. මැයි මාසයේ ජුනි මාසයේ නිරිතදිග මෝසම ඇතිවූ විට අපේ ගතට සිසිලසක් ලැබේවි.වෛද්‍යවරු පවසන පරිදි මේ දිනවල අප ශරීරයෙන් අධික ලෙස දහදිය පිටවන නිසා වැඩි ප්‍රමාණයක් ජලය බීම අවශ්‍යයි.විශේෂයෙන් කුඩා දරුවන්ට ජලය හා පාන වර්ග වැඩිපුර දීම කළ යුතු බවත් වෛද්‍යවරු පවසනවා. ක්‍රීඩාවල යෙදෙන අයත් පාන හා ජලය වැඩිපුර බීම කළ යුතුයි. අව්වේ යනවිට ලොකු තොප්පියක් දැමීඹ සුදුසුයි.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=af1304078</link>
    <topic>අටසීයක් දරුවන්ට ලොව එළිය පෙන්වූ මාලිබොඩ නැන්දා</topic>
    <author>ඉනෝකා සමරවික්‍රම</author>
    <content>මේසිදුවීම වෙනකොට මට අවුරුදු පහක් විතර ඇති. ඒ කාලේ අම්මට දරුවෙක් ලැබෙන්න හිටියා. එදා හෝ ගාලා වහින දවසක්. හතර වටේ අඳුරු වෙලා තිබුණේ. හොඳට ගොරවනවා. ඒ වෙනකොට අපි අයියලා මල්ලිලා බාප්පගෙ පුතාලා දෙන්නයි ගෙයි ඉස්තෝප්පුවේ ඉඳගෙන කොස් ඇට කිරනවා. කොස් ඇට කිරනවා කියන්නේ කොස් ඇට උඩ දදා අල්ලනවා. ඔය වෙලාවේ අම්මා ගෙයි එහෙට මෙහෙට ඇවිද යමින් හිටියා. පුංචි අපිට අම්මගෙ මහා ලොකු වෙනසක් දැනුණේ නැහැ. අම්මා වේදනාවකින් ද ඉන්නේ කියලවත් දැනුණේ නැහැ. ටික වෙලාවකින් බලන විට අම්මා හිටපු කාමරය තදින් වහලා තිබුණා. ඊටත් ටිකකට පස්සේ අලුත උපන් නංගි අඬන සද්දේ ඇහුණා.”ධර්මා අපට මේ කීවේ එක්දහස් නවසිය පනස් නවය අවුරුද්දේ දිනෙක තම අම්මාගේ ජීවිතයේ වැදගත් සිදුවීමකි. ධර්මා මේ සිද්ධිය කියනවිට ඇගේ මව පසෙකින් හිඳ මදසිනහ නඟන්නීය. ඒ සිනහව තුළ කීමට බොහෝ දේ සැඟවී ඇත්තා සේ ය. ඒ කීමට ඇති දේ ඇය මතක් වෙන හැටියට අපට කීවා ය.රත්නපුර දිස්ත්‍රික්කයට අයත් මාලිබොඩ දික්ඇල්ල කන්දේ උපන් බෝකන්ද ගමරාළලාගේ පොඩි මැණිකේ මේ පසු කරන්නේ අනූ තුන් වැනි වියයි. ඒ ඇය කියන ආකාරයට ය. ඇයට හැඳුනුම්පතක් හෝ උප්පැන්න සහතිකයක් නැත. එහෙත් ඈ පිළිබඳව තොරතුරු දන්නා අය මෙන් ම ඇගේ දරුවන් පවසන්නේ පොඩි මැණිකේට මේ වනවිට අවුරුදු අනූ අටක් පමණ වන බව ය. ඇය නමින් පොඩි මැණිකේ වුව ද බොහෝ දෙනෙකු ඇයව හඳුන්වන්නේ මාලිබොඩ අක්කා යන නමිනි. මාලිබොඩ ගෙදර මාලිබොඩ අක්කා විශේෂ වූ චරිතයකි.ඇය එකල කුරුවිට, සුදාගල, එක්නැලිගොඩ මහවත්ත කන්ද පොල්ගහමූකලාන ආදී බොහෝ ප්‍රදේශවල අවුරුදු ගණනාවක් තිස්සේ වින්නඹු මාතාවක් ලෙසින් කටයුතු කළා ය. අද ඇය වියපත් ය. එහෙත් අතපය සවි ශක්තිය තිබූ යුගයේ කළ වීරකම් පිළිබඳව අදත් ඇයට හොඳින් මතක ය.“මගෙ තාත්තා මංගිලි හාමි, අම්මා උක්කු මැණිකා, මම පවුලේ හයවැනියා. මම ඉගෙන ගත්තේ පේරු පල්ලේ ඉස්කෝලෙට ඉගෙන ගන්න යන්න පටන් ගත්තට මාස අටකට වඩා ඉස්කෝලේ යන්න ලැබුණේ නැහැ. මට එතකොට අවුරුදු හයක් විතර ඇති. එකපාරටම කතා කරන්න බැරි ලෙඩක් හැදුණා. ඒ ගමන අම්මා මාව ගෙදර නතර කරගත්තා. අම්මා කළෙත් වින්නඹු රස්සාව. මං ඉස්කෝලේ ගියේ නැතිවට අකුරු කියන්න ලියන්න හොඳට දන්නවා. එහෙම පුළුවන් වුණේ අයියලා අක්කලා ගේ පාඩම් පොත් කියවපු නිසා. මම ඒකාලේම බුද්ධ ගජ්ජය, සකස්කඩ, නම් පොත මඟුල් ලකුණ ආදී පොත් කියෙව්වා. ඒ කාලේ මං ගෙදර දොර වැඩක් කරගෙන හිටියා.”මුදියන්සේ අපේ ගෙදරට එනවිට මට අවුරුදු දාසයක් විතර ඇති. මුදියන්සේ අපේ ගෙදරට ආවේ අයියගෙ යාලු කමට. එයා තොවිල් පවිල් කරපු කෙනෙක්. අපේ තාත්තාත් තාත්තා මුදියන්සෙට අපේ ගෙදර නවාතැන් දුන්නා.මම නම් ඒකට කැමැති වුණේ නැහැ. දවසක් මුදියන්සේ මට කිව්වා මාව කසාද බඳින්න ඕන කියලා. එයා එයාගේ තාත්තයි මල්ලියි එක්ක ගෙදර ආවා. ගෙදර හැමෝම කැමැති වුණා. එදා මම සාරියක් ඇන්දා.මේ අද කාලේ වගේ මල් ගහලා රටේ නැති විච්චූර්ණ කළේ නැහැ. ඊට පස්සේ මහගෙදරම නතර වුණා. ඒත් මුදියන්සේ බීමට ඇබ්බැහි වුණු කෙනෙක්. එයා මගෙ අයියලා සමඟ රණ්ඩුවෙන්න ගත්තා. ඒ ගමන මම කිව්වා අපේ ගෙදර ඉන්නේ නැතිව එයාගේ ගමට යමු කියලා. මුදියන්සේගෙ ගම බටතොට.අපි දෙන්නා බටතොටට පදිංචියට ආවා. ඇය මාලිබොඩ දික්ඇල්ල කන්දේ සිට බටතොටට ආවේ මුදියන්සේ සමඟ විවාහ වීම නිසා ය. එහෙත් මුදියන්සේ යනු එක තැනක හිඳින පුද්ගලයකු නොවීය. ඔහු තොවිල් පවිල් කරන්නෙකු නිසා හැමවිටම ගමෙන් පිට. ජීවත්වූයේ ය. එක් ගමකට තොවිලයකට ගිය විට ඔහු එතැනින් එකින් එක ගම්වලට යමින් නැවත නිවෙසට පැමිණෙන විට මාස හයක් පමණ ගත වී ඇත්තේ ය. ඇතැම් විට ඔහුගේ බිරියට ලැබුණා දරුවා දනගාන තරම් වයසේ ය.පොඩි මැණිකේට දරුවන් හය දෙනෙකි. එයින් දෙදෙනෙක් දූවරු ය. තිදෙනෙක් පුතුන් ය.“මේ අහල පහල ගම්වල කාට හරි දරුවෙක් ලැබුණා නම් ඒ කාලේ ඒ හැම දරුවෙක්වම බිමින් තිව්වේ මම. මං ඉස්සෙල්ලම මේ වැඩේට අතගැහුවේ කෙල්ල කාලේ. දවසක් අහල ගෑනු කෙනෙක් බඩේ කැක්කුමයි කියලා කිව්වා. ඒ වෙනකොට එයාගේ ගෙදර කවුරුත් ම හිටියේ නැහැ. මම ගිහිල්ලා දරුවා ලැබෙන කටයුතු ටික ඉටු කළා.එතැනින් පස්සේ තමයි මං මේ වැඩේ දිගටම කරන්න පටන් ගත්තේ. මගේ හිතේ කිසිම බයක් නැහැ. අවුරුදු හතළිහක් පනහක් විතර මං මේ කාරිය කරන්න ඇති. කිසිදවසක මගෙන් වැරැද්දක් වුණේ නැහැ. මං බිමින් තියපු දරුවෝ අදත් මාව බලලා යන්න එනවා. අවුරුදු වලට තෑගි බෝග අරගෙන එනවා. සමහර පවුල්වල ගැහැනුන්ට ළමයි හත් අටදෙනා ඉන්නවා. ඒ හැමෝම වින්නඹුකම කළේ මම.ඇගේ දෑත මෙන් ම හිත ද හයිය ය. තමන්ට ඉපදුණු දරුවන්ගේ වින්නඹුකම ද කරගත්තේ ඇයම ය.මට කිසි බයක් දැනුණේ නැහැ. ඉදිකටු, නූල්, උණුවතුර, කතුර හැමදේම ළඟින් තියා ගන්නවා. මගෙ දරුවෝ ලැබෙන විට මගෙ අම්මා ළඟ හිටියා. සමහර දරුවෝ ලැබෙන විට මුදියන්සේ හිටියා. මම වින්නඹු වැඩකට ගිහිල්ලා ආවහම උයන්නේ නැහැ. මුදියන්සේ ගෙදර හිටියොත් උයනවා. ඒ නැතත් මම උදේ පාන්දර බත් මුට්ටියක් උයලා හොද්දක් එළවළුවක් හදනවා. කවදාවත් දරුවෝ බඩගින්නේ තිබ්බේ නැහැ. මං මට පුළුවන් විදිහට දරුවන්ට ඉගැන්නුවා. විභාගය ගන්න තුරු ඒ අය පාසල් ගියා. එක කාලයක් මුදියන්සේ තොවිල්වලට ගිහිල්ලා ගෙදර ආවෙම නැහැ.අවුරුදු දොළහකට පස්සේ දවසක් ගෙදර ආවා. මං ඒ ආවහමත් වෙනස්කමක් කළේ නැහැ. එතකොට දරුවෝ ලොකුයි. සමහර දවස්වල වින්නඹු වැඩකට ගියාම ලොකු දරුවෝ පොඩි අයව බලාගන්නවා. ගෙදර දාලම යන්න බැරි අත දරුවෙක් හිටියොත් මං ඒ දරුවත් අරගෙන යනවා. දරුවව ඒ ගෙදර රෙදි තොටිල්ලක තියලා උපදින දරුවගෙ වැඩකටයුතු කරනවා.”පොඩි මැණිකේ හැමදේටම සූරය. මුදියන්සේගේ මහගෙදර ඉන්න හිටින්නට බැරි වූ විට පොඩි මැණිකේ කැලෑව කපා එළිකරගත් ඉඩමක පැලක් අටවා ගත්තීය. ඉන්පසු එය කොටුකර ගත්තීය. අල, බතල, මඤ්ඤොක්කා මෙන් ම එළවළු ද වගා කළා ය. වින්නඹු කමකට ගියාම ඇය මුදල් ඉපයුවේ නැත. ඇය එය සමාජ සේවයක් සේ සැලකුවා ය.මාස ගණනකට, එහෙමත් නැත්නම් මාස හය හතකට පසු ගෙදර එක මුදියන්සේගෙන් ලැබෙන මුදල ද දරුවන්ගේ කටයුතු සඳහා ප්‍රමාණවත් නොවී ය. ඒ නිසා ම පොඩි මැණිකේ ගමෙන් එකතු කරගන්නා කිතුල් හකුරු, පැණි, කුරුඳු ගම්මිරිස් ආදිය රැගෙන කොළඹ ආවා ය. ඒ කාලේ ජීවත් වෙන්න අමාරුකම් තිබුණා. ඒත් මම සැලුණේ නැහැ.කොළඹ කඩයකට මං හකුරු දැම්මා. ඒ එක්කම කොළඹින් සබන්, පවුඩර්, ආදිය ගෙනැල්ලා විකුණුවා. ඒ කාලේ මට මහන්සියක් දැනුණේ නැහැ. මං ලොකු පුතාට කඩකෑල්ලකුත් දාලා දුන්නා. ඒත් එයා ඒක හරියට කළේ නෑ. දැන් ඒ පුතාට අවුරුදු හැටක් විතර වෙනවා. එයා ඉන්නේ අම්පාරේ.”පොඩි මැණිකේගේ දරුවන් අදටත් ඇය ගැන නිරතුරුවම සොයා බලන්නීය. දැන් ඇය ඉන්නේ කරුණාරත්න පුතු සමඟය. ඔහු රැකියාව කර එන ඇතැම් දිනවල පොඩි මැණිකේ උයාපිහා තබයි. ඇයට අතීතයේ බොහෝ දේ හොඳින් මතකය. එදා ගල් උඩින් කැලෑවෙන් ගිය පෙදෙසේ අද නව මාවත් ඉදිවී ඇත. එක් දහස් නවසිය හතළිහේ පමණ සිට කළ වින්නඹුකම ගමට පවුල් සෞඛ්‍ය සේවිකාවන් පැමිණීමත් සමඟ නතර විය. ඇය තම වින්නඹු රස්සාව අත්හැරියේ මීට අවුරුදු විසිපහකට පමණ පෙර ය.පවුලේ සාමාජිකයින් සමඟඅපේ අම්මා කවදාවත් අපිව බඩගින්නේ තිබ්බේ නැහැ. තාත්තාගෙන් අපට එතරම්ම උදව්වක් තිබුණේ නැහැ. ඒ වුණාට අම්මා අපිට හොඳට සැලකුවා. ඉස්සර මමත් අම්මා එක්ක යනවා. අපේ අම්මා බිම තියපු ළමයි අටසීයකට එහා පැත්තේ ඇති මේ ගම්වල. ඕනෑම රෑක අම්මා බැහැයි නොකියා යනවා. අම්මා ළඟ පොඩි පොඩි කෙම් ක්‍රමත් තිබුණා.දරුවා ලැබෙන්න ප්‍රමාද නම් සමහර වෙලාවට අම්මා කියනවා අන්නාසි ගොබයක් ගලවන්න කියලා. එහෙම වෙලාවට අපි කතා නොකර ගිහිල්ලා පිටි අතින් අහක බලාගෙන අන්නාසි ගොබයක් අදිනවා. ඊට ටිකකට පස්සේ බබා අඬන හඬ ඇහෙනවා. අම්මා කරපු තවත් කෙමක් තමයි බබා ලැබෙන්න ප්‍රමාද නම් අපිට කියනවා නා ගහකට තුන් වරක් තිරිවාන ගල් ගහන්න කියලා.එහෙම වෙලාවට අපි නා ගහක් හොයාගෙන ගිහිල්ලා ඊට පිටුපස හැරිලා තිරිවාන ගල් තුනක් ගහනවා. ඒකාලේ නම් මේ කෙම් ක්‍රම හරි ගියා කියලා අපි දන්නවා. ඒ වගේ ම තමයි අම්මා හොඳ තැම්බුම් හොද්දක් හදනවා. ඒක තමයි දරුවා ලැබුණ කාන්තාවට බොන්න දෙන්නේ. ඒ වගේ ම අම්මා බෙහෙත් ගුලි ගෙනත් තියෙනවා. ඉඟුරු ඉස්මෙන් ඒවා දෙන්නේ.අපේ අම්මා මේ හැම දෙයක් ම කළේ කරුණාවෙන්. පොඩි මැණිකේ ගේ පුතකු වන ජයසූරිය පවසන්නේ ය. මුදියන්සේ මිය ගියේ ය. එක් දහස් නවසිය හැත්තෑ හතර වසරේ ය. එහෙත් පොඩි මැණිකේ ගේ බල එතැනින් සිදුණේ නැත. ඇය අතීතයේ මෙන් ම දරුවන් වෙනුවෙන් නැඟී සිටියා ය. ඇයට මුදියන්සේගේ උරුමයෙන් කිසිවක් ලැබුණේ ද නැත. ඇය එයින් ද සැලුනේ නැත. ඇය තම දරුවන් කර කාර බන්දා දුන්නා ය. උන්ගේ දරුවන් ද බැලුවා ය.මට කවදාවත් මේ මගේ දරුවා මේ අනුන්ගේ දරුවා කියලා වෙනසක් තිබුණේ නැහැ. මට හැම දරුවම එකයි. මට මතකයි ඒ කාලේ මම වින්නඹුකම කළ දරු පැටව්ව නාවලා ඉවර වෙලා මම රන්කිරි කටගානවා. මට ඒ දරුවන් ව දකින කොට සතුටුයි. එක දවසක් ගැහැනියකට බඩේ අමාරුව හැදිලා මම ගියා. එකසේ බබා ලැබුණා. ඒ වෙනකොටත් දරුවා නිල් ම නිල් පාටයි. මැරිලා හිටියේ. මං හිතන්නේ ඒ ගොල්ලන්ගේ වරදක්. ඒ ගොල්ලෝ හැදුවේ කාටවත් නොකියා දරුවා පස්වලට යට කරන්න. මං කිව්වා එහෙම කරන්න බැහැ. රාළහාමිට කියන්න කියලා. ඊට පස්සේ එහෙම කළා. දෙයියන්ගෙ පිහිටෙන් ඒ ඇරෙන්න වෙනනම් අම්මෙකුටවත් දරුවෙකුටවත් කවදාවත් කරදරයක් වුණේ නැහැ.දැන් ඇගේ දරුවන් ද විය පත් ය. දරුවන්ගේ ද දරුවෝ සිටිති. මුනුපුරු මිනිබිරියන්ගේ සංඛ්‍යාව දොළහකි. ඉස්සර මෙන් කොළඹ රට යන්නට ඇයට දැන් දෙපා වාරු නැත. එහෙත් හිමිදිරියේ ම අවදි වන ඇය මුහුණ කට සෝදා ගේ මිදුල ඇමැද බුදුන් වඳින්නීය. ඉන්පසුව බණක් භාවනාවක් කරන්නීය.“මට කිසිම දුකක් නැහැ. මම කවදාවත් මස් මාළු කාලා නැහැ. මං වැඩිපුරම කෑවේ එළවළු කොළ වර්ග. මෑතක් වනතුරුම මම කොහොඹ කොළ ඉස්මට දාපු එළකිරි බිව්වා. ගමේ කවුරුවත් මා සමඟ අමනාප නැහැ. අවුරුද්දට හැමෝම එනවා මාව බලන්න.ඇය පවසන්නේ සතුටිනි. ඒ සතුට අපට පෙන්වන්නේ ඈ ඇස මතුවූ කඳුළින්ය.ඇය ගමට ම සිටින වයෝවෘද්ධ කාන්තාවය. එහෙත් බැලූ බැල්මට නම් ඇයගේ වයස කිව නොහැකි ය. අතීතයේ කළ වික්‍රමයන් සිහිපත් කරමින් ඇය ජීවිතයේ සැදෑසුවය ගෙවන්නීය. ඒ එරත්න, පොල්ගහමූකලාන ගම්පියසේ සිට ය.(විශේෂ ස්තුතිය පලාදෙණිය කනිටුවිදුහලේ ආචාරිණී විනිතා මාලනිචන්ද්‍රලතා මෙනෙවියට)ඉනෝකා සමරවික්‍රමඡායාරූප - සුදම් ගුණසිංහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=af1304079</link>
    <topic>අග මුල නැති වැලක් වූ රජරට වකුගඩු ප්‍රශ්නය</topic>
    <author>අරුණි මුතුමලී</author>
    <content>රජ කාලේ සමහර කුමාරවරුන්ට පුංචි වයසේ ඉඳන් කෑමට විස ටික ටික මිශ්‍ර කරලා දුන්නලු වැඩිහිටි වෙලා යුද්ධයක් කරන්න එහෙම වුණොත් විස කැවූ ඊතලවලට ඔරොත්තු දෙන්න. ඒත් දැන් කාලේ වයස් භේදයක් නැතුව අපේ කෑමවලට අපට නොදැනීම විස එකතු වෙන්නේ ඒ කුමාරවරුන්ට වගේ හේතුවකට නෙවෙයි. විශේෂයෙන් ඉපැරැණි අනුරාධපුර පොළොන්නරුව රාජධානිවල හිටියා වුණත් අද කෑමවලට එකතුවන විෂ නිසා කුමර කුමරියන් වෙනුවට බිහිවන්නේ රෝගීන්.ඉන් ප්‍රධානම තැනක් ගෙන තිබෙන්නේ වකුගඩු රෝගය. අදටත් හඳුනා නොගත් හේතුවක් නිසා උතුරු මැද පළාතේ සෑහෙන පිරිසක් වකුගඩු රෝගීන් වෙලා. උතුරු මැද පළාත් සෞඛ්‍ය සේවා අධ්‍යක්ෂ වෛද්‍ය වී.එස්.කේ.සුබසිංහ මහත්මියගෙන් ලබාගත් සංඛ්‍යාලේඛනවලට අනුව 2008 සිට 2012 දක්වා අනුරාධපුර හා පොළොන්නරුව රෝහල්වල වාර්තාවන වකුගඩු රෝගීන් සංඛ්‍යාව 14737ක්. ඉන් 11658 දෙනකුම හමුවන්නේ අනුරාධපුරෙන්. මේ අතරින් මිය ගිය බවට වාර්තාගත වුණු සංඛ්‍යාව 2353ක්. එයින් 1811ක් ම අනුරාධපුරෙන්.රටේ අනෙක් ප්‍රදේශ සමඟ සසඳන විට මෙය ඉතා ඉහළ අගයක්. ඒ නිසාම විවිධ අය වරින් වර විවිධ මත මේ පිළිබඳව පළ කළා. සමහරු කීවේ ඇලුමිනියම් භාජනවල ඉවුම් පිහුම් කරන නිසා මේ තත්ත්වය ඇතිවෙනවා කියලා. තවත් සමහරු කීවේ රසායනික පොහොර නිසා කියලා.ඊට අමතරව ජලයේ කිවුල නිසා, ෆ්ලුවොරයිඩ් සාන්ද්‍රණය වැඩි නිසා ආදී විවිධ මත මේ රෝගයට හේතු වශයෙන් ඉදිරිපත් වුණා. අද වන විට ලෝක සෞඛ්‍ය සංවිධානය වාර්තාවක් නිකුත් කරමින් පවසන්නේ රසායන ද්‍රව්‍ය භාවිතය නිසා ශරීරයට ඇතුළු වුණ ආසනික් මේ රෝගයට හේතුවී ඇති බවයි.ඊට සමාන පර්යේෂණයක් කැලණිය විශ්වවිද්‍යාලයේ රසායන විද්‍යා අංශයේ මහාචාර්ය ප්‍රියානි පරණගම මහත්මියගේ ප්‍රධානත්වයෙන් කෙරුණා. ඒ ගැන ඇය පැවසුවේ මෙසේයි.”මේ පර්යේෂණයට මුල් වුණේ රජරට විශ්වවිද්‍යාලයේ ආචාර්ය චන්න ජයසුමන මහතා සිය පශ්චාත් උපාධියට වකුගඩු ගැන කළ අධ්‍යයනයක්. මම එහි උපදේශක ලෙස කටයුතු කළේ. එහිදී පදවිය හා ශ්‍රී පුර රෝහල් සායන සඳහා තෝරාගත්තා. රෝගීන් පරීක්ෂා කරද්දි අප දැක්කා අත්ලේ සහ පතුලේ කළු පැල්ලම්. මේවා හයිපර් පිග්මන්ටේෂන් සහ කෙරටොසිස් ලෙස හඳුන්වන ඉන්නන් වැනි ගැටිති විශේෂයක්. මේ ගැන සොයා බලද්දි බංගලාදේශය වැනි රටවලත් ජලයේ ආසනික් තිබීම නිසා මෙවැනි රෝග ලක්ෂණ මතු වූ අය ගැන සඳහන් තොරතුරු අපට හමුවුණා.”මේ පිළිබඳව අප මහනුවර මහ රෝහලේ වකුගඩු රෝග පිළිබඳ විශේෂඥ වෛද්‍ය නිශාන්ත නානායක්කාර මහතාගෙන් විමසූ විට ඔහු පැවසුවේ මෙසේයි.”වකුගඩු රෝගවල ලක්ෂණයක් ලෙස අතුල් සහ පතුල්වල කළු පැල්ලම් එන බවක් මෙතෙක් අප හඳුනාගෙන නැහැ. නමුත් ආසනික් කාලයක් තිස්සේ ශරීර ගත වුණොත් විශේෂයෙන් හමේ පුල්ලි ලප මතුවන්නට පුළුවන්. ඒ වගේම පිළිකාවලට, දියවැඩියාවට, අක්මා රෝගවලට වගේම රුධිර පිඩනයටත් එවැනි බැර ලෝහයක් බලපාන්න පුළුවන්.”මේ අතර වෛද්‍ය වී.එස්.කේ.සුබසිංහ මහත්මිය පැවසුවේ“වකුගඩු රෝගීන් කිසිකෙනකුගේ එහෙම ලක්ෂණයක් නම් අප දැකලා නැහැ. එහෙම කාට හෝ කළු පැල්ලම් ඇතිවීමක් ගැන මම නම් දන්නෙත් නැහැ. වකුගඩු රෝගයට ගොදුරුවන්නන් ගේ විශේෂ වැඩිවීමක් උතුරුමැද පළාතේ තිබෙනවා කියා පුවත් පළවුණාට උතුර වයඹ වැනි සමහර පළාත්වලත් මේ රෝගය දක්නට ලැබෙනවා. ඉතාම මෑතකදි තමයි ලෝක සෞඛ්‍ය සංවිධානයේ වාර්තාවක් ලැබුණේ. කැඩ්මියම්, ලෙඩ්, ආසනික් ශරීරයට ඇතුළුවීමෙන් මේ රෝගය ඇතිවනවා කියා.නමුත් උතුරුමැද පළාතේ වුණත් සමහර ප්‍රදේශවල මෙය දකින්නට නැහැ. අනුරාධපුරයේ මැදවච්චිය, පදවිය, කැබිතිගොල්ලෑව, රඹෑව, මධ්‍යම නුවර ගම්පළාත වගේම පොළොන්නරුවේ මැදිරිගිරිය, තමන්කඩුව, දිඹුලාගල, හිඟුරක්ගොඩ වැනි ප්‍රදේශවල තමයි රෝගීන් බහුලව හමුවන්නේ. ඒ නිසා විශේෂයෙන් කියන්න බෑ හේතුව කුමක්ද කියා. සමහර විට පස්වල වෙනසක් පොළොවේ විශේෂ ගුණයක් වන්නටත් පුළුවන්.”වෛද්‍යවරියගේ කතාව හා සමානව ප්‍රකාශයක් කළේ මේ රෝගය පිළිබඳ පර්යේෂණ කළ මහනුවර මූලික අධ්‍යයන ආයතනයේ අධ්‍යක්ෂ මහාචාර්ය සී.බී.දිසානායක මහතායි.’’ලෝක සෞඛ්‍ය සංවිධානය වාර්තාවක් පිට කළා කැඩ්මියම් ආසනික් නිසා මේ රෝගය ඇතිවනවා කියා. නමුත් මගේ පෞද්ගලික අදහස නම් උතුරුමැද ප්‍රදේශවල වකුගඩු රෝගය ආසනික් නිසාම ඇතිවනවාද යන්න සැක සහිතය යන්නයි. මොකද ආසනික් කැඩ්මියම් වැනි දේ ශරීරයට අහිතකර බව සියයට සියයක් නිවැරැදි වුවත්, පළිබෝධනාශක, කෘත්‍රිම පොහොර භාවිතය නිසා එවැනි බැර ලෝහ වැඩිවන බවත් ඒවා නිසා භූගත ජලය අපිරිසිදු වීම හා පරිසර දූෂණය සිදුවන බවත් පිළිගන්නවා වුණාට මේ රෝගයට හේතුව එයමයි කියන්න ප්‍රමාණවත් සාක්ෂි මදි. හේතුව ආවේණික ප්‍රදේශවල පමණක් රෝගය තිබීම හා තෙත් කළාපයේ මේ අයුරින්ම පළිබෝධනාශක හා රසායනික පොහොර භාවිතා වන නමුත් රෝගය මේ තරම් භයානක ලෙස පැතිරී නොතිබීමයි.””මට නම් පැහැදිලිවම පෙනෙන්නේ ෆ්ලුවොරයිඩ් බහුලව තිබෙන ප්‍රදේශවලයි මේ රෝගය බහුලව තිබෙන්නේ. මොකද මේ ප්‍රදේශයේ වතුර කිවුලයි. කිවුල කියන්නේ කැල්සියම් කාබනේට් හා මැග්නීසියම් කාබනේට් සාන්ද්‍රණය වැඩියි කියන එකයි. ෆ්ලුවොරයිඩ්වලට කිවුල් ජලය එක් වුණාම කැල්සියම් ෆ්ලුවොරයිඩ් හැදෙනවා. එය අවක්‍ෂේප වී තැන්පත් වෙනවා. වියළි කලාපයේ අයගේ ශරීරවල කැල්සියම් ෆ්ලුවොරයිඩ් තැන්පත් වූ විට එය වකුගඩුවේ ඉතා සියුම් පෙරහන්වලට කෙළින්ම බලපානවා. එයින් ක්ෂුද්‍ර ගල් ඇතිවී වකුගඩුව උදාසීන වන්න පුළුවන්. ආසනික් හා කැඩ්මියම් අතරින් වුවත් ෆ්ලුවොරයිඩ්වල පහසුවෙන් දියවන්නේ කැඩ්මියම් ලෝහයයි.”නමුත් ෆ්ලුවොරයිඩ් අධිකව පවතින වෙනත් ප්‍රදේශවල මේ රෝගය නැත්තේ ඇයි කියන තර්කය මීළඟට මතුවන්න පුළුවන්. එයට පිළිතුර කැල්සියම්වලට වඩා මැග්නීසියම් බහුල කිවුල් ජලය ඇත්නම් එහිදී වකුගඩු රෝගය ඇතිවන්නට ඉඩ අවම වීමයි. අම්පාර වැනි ප්‍රදේශවල ෆ්ලුවොරයිඩ් වැඩි නමුත් කිවුල් ජලයේ ඇත්තේ මැග්නීසියම් නිසා වකුගඩු රෝගය විශේෂයෙන් හැදෙන්නේ නැහැ. මා මෙය කියන්නේ නිරීක්ෂණයක් ලෙස පමණයි. අනෙක මේ වකුගඩු රෝගයට හේතුව තවදුරටත් සොයා ගැනීමට උනන්දුවක් ඇතිකිරීම සඳහායි.””කොහොම වුණත් අවධාරණය කළ යුතු කරුණ නම් පුත්තලම සිට වයඹ උතුරු මැද ගිරාඳුරුකෝට්ටේ දක්වා ඌව හම්බන්තොට පැතිවල දිගටමත් ෆ්ලුවොරයිඩ් සාන්ද්‍රණය වැඩි බව පෙනී ගොස් තිබෙනවා. මෙය තව වසර 15ක 20ක නුදුරු අනාගතයේ මාතලේ ප්‍රදේශයටත් ව්‍යාප්ත වන්න පුළුවන්. එයට හේතුව අධික ගෝලීය උෂ්ණත්වය නිසා පසේ පවතින ජල ප්‍රමාණය අඩු වී ෆ්ලුවොරයිඩ් සාන්ද්‍රණය ඉහළ යාම කියා අප විශ්වාස කරනවා.”මහාචාර්ය දිසානායක එසේ පවසද්දි මහාචාර්ය පරණගම පවසන්නේ මෙසේයි.”කිවුල් ජලයේ කැල්සියම් තිබේ නම් එහි ආසනික් දිය වුණාම ඇෙඟ් රඳවාගන්නවා කැල්සියම් ආසනේට් අවක්‍ෂේපයක් හැටියට. උතුරු මැද පළාතේ වැසියන් කිවුල් ජලය පානය හා ආසනික් ඇඟට ඇතුළුවීම යන කරුණු දෙකම නිසා මේ රෝගයට ගොදුරු වන බවයි අපේ පර්යේෂණවලින් අවබෝධ වන්නේ.මොකද ෆ්ලුවොරයිඩ් වැඩිපුර තිබෙන අම්පාර ප්‍රදේශවල වකුගඩු රෝගයක් නෑ. ලෝක සෞඛ්‍ය සංවිධානයත් ෆ්ලුවොරයිඩ් ගැන කතා කිරීම බැහැර කළේ ඒ අතර සම්බන්ධයක් ගොඩනැඟීම අපහසු නිසයි. උදාහරණයක් ලෙස අනුරාධපුරයේ ගෝනමරියාව හා සිංහයා උල්පත්වල ජලයේ කිවුල නැති නිසා ඈත පළාත්වලින් පවා වාහනවලින් පැමිණ ඒ වතුර රැගෙන යනවා. ඒ ප්‍රදේශවල ජනතාවට වකුගඩු රෝග නැහැ.”නමුත් ආසනික් ඇති පුද්ගලයන් හිසකෙස් හා මුත්‍රවලින් සොයා ගත හැකියි සාමාන්‍යයෙන් කෙරටිනින් ග්‍රෑමයකට ආසනික් මයික්‍රො ග්‍රෑම් 21 මුත්‍රා සමඟ පිට වන තුරු එය විස නැති මට්ටමක් සේ ගත හැකියි. නමුත් අප පර්යේෂණ කළ රෝගීන්ගෙන් සියයට 50ට වඩා ආසනික් මයික්‍රෝ ග්‍රෑම් 60 – 70 අතර තිබුණා.මේ අයට දුන් ප්‍රශ්නාවලියට ලැබුණු පිළිතුර අනුව රෝගින්ගෙන් සියයට අනූවක්ම ගොවීන්. කෘෂිරසායන ද්‍රව්‍ය, වල්නාශක, දිලීර නාශක, පොහොර ආදිය භාවිත කරන අයයි. ළිං ජලය පානය කරන ඔවුන් බීමට ගන්නා ජලය පරීක්ෂා කිරීමේ දී ලෝක සෞඛ්‍ය සංවිධානයේ නිර්දේශිත කිවුල් මට්ටම හෙවත් කැල්සියම් මැග්නීසියම් එකතුව වතුර ලීටරයට මිලිග්‍රෑම් 180ක් ලෙස තිබුණ ද මේ ජලයේ එය 400ත් 1000ත් අතර වුණා.ප්‍රමිතියක් නැති රසායනික පොහොර ආදි ද්‍රව්‍යවල ඇති ප්‍රොපනීල්, ක්ලෝරෝ ෆයිරිෆස් වර්ග වකුගඩු විස ලෙස සොයාගෙන තිබෙනවා. ඒවා ක්‍රම දෙකකින් ශරීරයේ එකතුවනවා. එකක් නම් බයෝ ඇකියුමිලේෂන් ක්‍රමය ලෙස හඳුන්වන කාලාන්තරයක් පුරා ශරීරයේ තැන්පත් වීමෙන් වන එකතුව. අනෙක බයෝ මැග්නිෆිකේෂන් ලෙස හඳුන්වන ආහාර දාම ඔස්සේ වැඩි ප්‍රතිශතයකින් වැව් මාලු ආදී ආහාරවලින් ශරීරයේ එකතුවීම. මේ ක්‍රම දෙකෙන්ම වන්නේ විස වකුගඩුවේ ක්‍රියාකාරිත්වය අඩාල කිරීමයි.”ඇය පවසන අයුරින් ආසනික් හෝ මහාචාර්ය දිසානායක පවසන අයුරින් ෆ්ලුවොරයිඩ් හෝ වෙනත් ඕනෑම හේතුවක් වකුගඩුවල ක්‍රියාකාරිත්වයට බලපාන්නේ කෙසේදැයි අප ඇසුවේ විශේෂඥ වෛද්‍ය නිශාන්ත නානායක්කාර මහතාගෙන්.”වකුගඩු රෝග කොටස් දෙකකට බෙදන්න පුළුවන් කෙටිකාලීන හා දිගුකාලීන වශයෙන්. කෙටිකාලීන කියන්නේ මී උණ, බෙහෙත් වර්ග, වකුගඩුවලට ආවේණික රෝග, සර්ප විෂ ආදිය නිසා දින කීපයක් ඇතුළත වකුගඩුව අක්‍රිය වී එහි රුධිරය පිරිසුදු කිරීමෙන් පසු යළි යථා තත්ත්වයට පත්වීමයි.”දිගුකාලීන වකුගඩු රෝගයේ දී රෝගියා එය සමඟ ජීවත් විය යුතුයි. වකුගඩු රෝගීන්ගෙන් සියයට පනහක් පමණම දියවැඩියාව නිසා එම රෝගයට ගොදුරුවූවන්. මීට අමතරව බෙහෙත් ගොඩක් එකදිගට ගැනීම, රුධිර නාළිකාවල කොලෙස්ටරෝල් බැඳීම, වකුගඩුවල ගල්, ගෙඩි, විෂබීජ හා මුත්‍ර පද්ධතියේ වැරැදි නිසා වකුගඩු නරක් වන්න පුළුවන්. පරම්පරාගත හේතු නිසා ඇතිවන බිබිලි නිසාත් වකුගඩු නරක් වනවා. අධික රුධිර පීඩනයට හෝ වෙනත් රෝගී තත්ත්වයන් නිසා අභ්‍යන්තර ඉන්ද්‍රියයන්ට ඇතිවන බලපෑම් නිසාත් වකුගඩු දෝෂ ඇතිවන්න පුළුවන්.එසේත් නැතිනම් අප බහුලව භාවිත කරන කෘෂි රසායන ද්‍රව්‍ය නිසා හෝ හිතමතා වස පානය කිරීමෙන් ද නිර්දේශිත අයුරට වඩා වෙනස් ප්‍රමිතීන්ට අනුව කැඩ්මියම්, ලිතියම් ආසනික් වැනි බැර ලෝහ ශරීරයට ඇතුළු වීමෙන් ද වකුගඩුවලට හානි සිදුවනවා.””කැඩ්මියම් රුධිරය ගමන් කිරීම අඩු කිරීමේ ලක්ෂණය නිසා වකුගඩුවේ මධ්‍ය කොටසේ නාළිකාවලට ආසාදන ඇතිවිය හැකියි. නමුත් බ්‍රෝමන් ප්‍රවාරය ලෙස හඳුන්වන දැල් සහිත කොටසට හානි වන්නේ නෑ. එයට හේතුව ලෝහ වර්ග බොහෝවිට රුධිරයේ පවතින්නේ අයන වශයෙන්. නමුත් ආම්ලිකතාව හෝ භාෂ්මිකතාව වෙනස් වූ විට ඒ බැර ලෝහ අවක්‍ෂේප වීමත් වකුගඩු දෝෂවලට හේතුවක්. ඒ වගේම ඇතැම් රටවල ෆ්ලුවොරයිඩ් නිසාත් වකුගඩු ආබාධ ඇතිවී තිබෙන බවට වාර්තා වෙනවා. කොහොම වුණත් වකුගඩු රෝග හඳුනාගැනීම අපහසුයි. රෝගියාට අසාද්‍ය වනතුරු අපහසුවක් දැනෙන්නේ නැහැ.”පළාත් සෞඛ්‍ය අධ්‍යක්ෂවරිය ද පවසන්නේ මෙවැනි විවිධ හේතු නිසා වකුගඩු රෝග ඇතිවන අතර ක්‍ෂේත්‍රයේ කෙරෙන සරල මුත්‍ර පරීක්ෂණයකින් රෝගීන් හඳුනාගන්නා බවයි. කෙසේ වෙතත් ඇය පවසන ආකාරයට කුමන හේතුවක් මත රෝගී වුවද වකුගඩු අකාර්යක්‍ෂම වන්නේ එකම ආකාරයකටයි.ඒ නිසා රෝගියකු බව ක්‍ෂේත්‍රයේ දී හඳුනාගත් පසු මහ රෝහල්වලින් අදාළ හේතුව සොයාගැනීම වකුගඩු සායන පැවැත්වීම, රෝගය උත්සන්න නම් රුධිර කාන්දුකරණයට යොමු කිරීම, මෙන්ම රෝගීන් පිළිබඳ පසු විපරම් කිරීම ද ජනතාවට පොදුවේ සෞඛ්‍ය අධ්‍යාපන පණිවුඩ ලබාදීම, වැඩිපුර ජලය පානයට, කෘෂි රසායන ද්‍රව්‍ය භාවිතයේ දී ආරක්ෂක වැසුම් භාවිතයට, යොමු කිරීම මෙන්ම අනුරාධපුර, පොලොන්නරුව හැරුණු විට පදවිය රෝහලේ ද රුධිර කාන්දුකරණයට පහසුකම් සැලසීම රජය මඟින් මේ වන විට සිදු කරමින් පවතිනවා.ඒ අතරම මහාචාර්ය පරණගම පවසන්නේ වසර 30ක් පුරා ප්‍රමිතියකින් තොරව රටට ගෙන්වන රසායන ද්‍රව්‍යවල ප්‍රමිතියක් ඇති කළ යුතු බවයි. අමතරව කිවුල් නැති ජලය ජනතාවට සැපයීම, කිවුල අඩු ජලාශවල වතුර පිරිසිදු කර පානයට ලබාදීම. රසායනික පොහොර ආදිය පරීක්ෂා කිරීමට පර්යේෂණාගාරයක් ඇති කළ යුතු බව ද ඇය යෝජනා කරනවා.රජය ගෙන යන වැඩ පිළිවෙළට තවත් ඇතුළත් කළ යුතු කරුණක් ලෙස ඇය පෙන්වා දෙන්නේ කාබනික පොහොර භාවිතයට අමතරව විකල්ප ක්‍රම ලෙස සම්ප්‍රදායික දැනුම පදනම් කරගත් කෘෂි සංරක්ෂණ ක්‍රම හා පලදාව ලබාගැනීමේ ක්‍රම ද පස අපවිත්‍රවීම වළක්වා විස උරා ගන්නා කොහොඹ, ඉඟිනිය, මුරුංගා, මීමන වර්ග වැනි ශාක වගා බිම් අසල බෝ කිරීම ද අවධානය යොමු කළ යුතු බවයි. එසේම අප රටේ ගැටලුවලට ගැළපෙන භෝග වර්ග තෝරාගෙන වගා කිරීමට ද ගොවීන්ගේ අවධානය යොමු කළ යුතු බව ඇය පවසයි.කෙසේ වෙතත් විශේෂඥ වෛද්‍ය නානායක්කාර මහතා පෙන්වා දෙන පරිදි අප පානය කරන ජල ප්‍රමාණයත් ශරීරයට අවශ්‍ය කොටස තබාගෙන ඉතිරිය මුත්‍රලෙස ඉවත් කිරීමටත්, පරිවෘත්තිය ක්‍රියාවලින් අපද්‍රව්‍ය ඉවත් කිරීමටත්, ශරීරයේ සෝඩියම්, පොටෑසියම් ආදී ලවණ සාන්ද්‍රණය සමතුලිතව තබාගැනීමටත්, ශරීරයේ පී.එච් මට්ටම නිසි පරිදි පවත්වා ගැනීමට හා රුධිර පීඩනය පාලනයට වැදගත් වන වකුගඩු මිනිස් දේහයේ අත්‍යවශ්‍යම ඉන්ද්‍රියයක්.ස්වභාවික හේතුවක් හෝ ප්‍රවේණිගත හේතුවකින් තොරව කාගේ හෝ අවශ්‍යතාවයකට එසේත් නැත්නම් ඵලදාව වැඩිකර ගැනීමේ තණ්හාව නිසා හරිත විප්ලවයත් සමඟ ලොවට පහළ වූ රසායනික පොහොර නිසා හෝ කෘත්‍රිමව මිනිසා විසින් ඇති කරන හේතුවක් නිසා හෝ සොබා දහමේම වෙනසක් නිසා එවන් වූ වටිනා ඉන්ද්‍රියයක් අහිමි වීම මඟින් ජීවිතයෙන් වන්දි ගෙවීමට සිදුවන්නේ නම් එය කෙතරම් අවාසනාවක් ද?අපේම සහෝදර පිරිසකගේ ඉරණම තීන්දු කරන එවැනි රෝගී තත්ත්වයක් අමු අමුවේ පෙනි පෙනී තිබියදී එය කුමන හේතුවක් නිසා ඇතිවන්නේ ද යන්න තවමත් නිශ්චිතව දැනගැනීමට නොහැකි වීම කාගේ පවක්දැයි නොවැටහේ. කෙසේ හෝ විය යුත්තේ මේ පිරිස නොහඳුනන රුදුරු වකුගඩු රෝගයෙන් මුදවාගැනීමට හනි හනික නිසි පිළියම් යෙදීම මිස තර්ක විතර්ක ඉදිරිපත් කරමින් පන්දුව අතින් අත මාරු කිරීම නොවන වග නම් සියල්ලෝම පිළිගන්නා සත්‍යයයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=af13040710</link>
    <topic>බොකු දිරාස් සීනි කරිඤ්ඤං දැන් එන්නෙ බීම පැකට් විදියට</topic>
    <author>වසන්ත ජයසිංහ ආරච්චිගේ</author>
    <content>හවසට සුදුවා කාලක් ගහලා හතර ගාතෙන් ගෙදර යන අපේ ලොකු අයියලත් එක්කරගෙන අද වංගුපාර පැත්තේ රවුමක් යන්න හිතුවේ පුංචි දෙයක් කියන්න හිතාගෙන. වරද්ද ගන්න එපා අපි මේ ගමන සිහියෙන් යමු. ඒ කිව්වේ සුදුවා කාලේ පවර් එක ශරීර කූඩුව ඇතුළට දාගත්තට පස්සේ චන්ඩියා බඩේ හන්දා මෙලෝ දෙයක් කිව්වට වැඩක් නැහැ.පසුගිය සතියේ මල් බිස්නස් එක අස්සේ වෙන යටි කූට්ටු වැඩ ගැන අපි කිව්වනේ. ගොඩක් දෙනෙක් දැනගෙන හිටියේ නැහැ එහෙම වැඩ වෙනවද කියලා. ආයේ දෙකක් නෑ එහෙම වැඩ ඕන තරම් වෙනවා. හිතේ හැටියට ගොනාට ඇන්දවෙනවා. හැමදාම කිව්වත් කියන්න තියෙන්නේ එකම දෙයයි. දේශ හිතෛෂි රජවරුන් මැද්දේ සක්විතිලත් රජකම් කරපු රටක් මේක. ඉතිං සක්විති පැටව් ඕන තරම් අපි අතරේ ඉන්නවා. අද මේ කියන්න යන්නෙත් ඔය සක්විති පැටව් අස්සේ ජීවත් වෙන්න ගිනිවතුර විකුණන ලොකු අයියා කෙනෙක් ගැන. ආයෙත් කියන්නේ වරද්ද ගන්න එපා ගිනිවතුර කියන්නේ බෙලිමල්, රණවරා, ඉරමුසු, තේ එහෙම නෙමෙයි ඔන්න.වංගු පාරේ කොටස් කාරයින් විදිහට සුගතත්, රුවනත් ඈඳාගෙන අපි පාරට බැස්සේ මේ රටේ ගේම් අස්සේ ගේම් ගහන ලොකු අයියා කෙනෙක් හොයාගෙන. ලොකු අයියා නමින් සුදු. නමේ සුදු අස්සේ කළු වැඩ කරන ලොකු අයියගේ ගේම මොකක් වුණත් උදේ ඉඳලා හවස් වෙනකම් මැරිලා ඇඟේ පතේ මහන්සියට සුදු අයියා ළඟට දුවන ආදරණීය මිනිසුනි. මේ කතාව ඔබට උපහාරයක්ම වේවා කියලා ඔන්න අපි ගමන පිටත් වෙන්නම්. ඊට පස්සේ පුළුවන් නම් පොඩ්ඩක් හිතන්න ඔය හම්බ කරන තුට්ටු දෙකට මල්ටි විටමින් එකක්වත් ගත්තනම් මොකද කියලා.වැඩි දුරක් යන්න කලියෙන් වෙනදා වගේම සුගතා නිහඬතාව බිඳ දාලා පන්මල්ල ලෙහන්න ගත්තා.”මිනිස්සුන්ටත් පුදුම ප්‍රශ්නේ තියෙන්නේ. යකෝ දැන් මේ පායන පෑවිල්ලට ඉහෙන් කනෙන් බේරෙනවා. නින්දක් නෑ කියනවා. නාගත්තත් වැඩක් නෑ ආයෙත් දහඩිය කියනවා. වහිනකොට එහෙන් කෑ ගහනවා වැස්ස වැඩියි කියලා. මඩ නාලා පාරේ යන්න බෑ කියලා. පුදුම රටක් නේ යකෝ මේක. දැන් අපිමද මේවටත් වැරැදි.””මේකනේ මල්ලි හැම එකාටම එකම විදිහට හැමදේම තේරෙන්නේ නෑනේ. අපි වුණත් එහෙම තමයි. කවුද පිළිගන්නේ මේ දවස්වල ඉර පෘථිවියට ලන්වෙලා කියලා. මොකෝ අල්ලලා බලන්නැයැ.””ඔන්න ඕවා හිතන එක අල්ලලා දාලා දෙන දෙයක් කාලා අපේ වැඩක් බලාගෙන ඉඳිමු.””උඹලා හැම ප්‍රශ්නයක් දිහාම බලන්නෙ එහෙමනේ. පොඩ්ඩක් හිතපල්ලා ගස්කොලන් පෙරළලා දාලා මේවා එළිපෙහෙළි වෙනකොට කට ඇරන් බලන් ඉන්න කියලද උඹලා කියන්නේ. පාරක් තොටක් දියුණු වෙන්න ඕන. ඒක හරි. හැබැයි එහෙමයි කියලා අටුව කඩලා පුටුව හදනකම් උඹලා ගල්පිළිම වගේ ඉඳපල්ලා.”මොනවා වුණත් සුගතගෙත් රුවනගෙත් සංවාදය ඇතුළේ ඇත්තකුත් තියෙනවා කියලා හිතෙනවා. ඒ ගැන අපිට වංගුපාරේ තවත් දවසක කතා කරන්න පුළුවන් දෙයක් කියලා හිතලා ඔන්න අපි සුදු අයියා හොයාගෙන ආවා.තව දෙයක් අපි කියන්න ඕන සුදු අයියගේ පම්පෝරිය ඔබ ඉදිරියේ ලෙහා දාන්න ඉස්සරලා අපිට ස්වයං වාරණ කිහිපයක්ම දාගන්න වෙනවා. මොකද එහෙම එකඟතාවයකට ඇවිල්ලයි සුදු අයියගෙන් මේ දේවල් අපි එළියට ගත්තේ. ඔන්න ඒක සාධාරණාත්මකව අපි ඉටුකරනවා. සුදු අයියගේ ගම් පළාතවත් යන එන පාරක් තොටක්වත් අඩුම තරමේ ඉන්න ඉසව්වක්වත් අපිට ඔබට කියන්න වලංගු නැහැ. එහෙම කොන්දේසියකට ආව අපි හෙමින් සැරේ සුදු අයියගේ ගෙවල් පැත්තට අඩිය තිබ්බා. කලු බලු තඩියෙක් පිම්මේ බුරාගෙන පැන්නත් ඒ ඇසිල්ලෙන් සුදු අයියා දොර අස්සෙන් එළියට ඔළුව දාලා බල්ලා කන්ට්‍රෝල් කළා.අකලට කෙස් හැලී ගිය තට්ටයක් ඇති සුදු අයියා දුර තියාම අපි අඳුර ගත්තා.”බුරන බල්ලෝ හපන්නේ නෑ යමන්” සුගතා කොඳුරනවා මම අහගෙන.ලොකු අයියට වැඩත් ඇතිනේ අපි කෙළින්ම කතාවට බහිමු.හරි මල්ලි ඕන දෙයක් අහන්න. හැබැයි මල්ලිලා මම කියපු විදිහට වැඩේ වෙන්න ඕනෑ. නමක් ගමක් බෑ හොඳේ.හරි අයියා. දැන් අයියා කොච්චර කාලයක් ද වැඩේට බැහැලා.දැන් අවුරුදු දහයක් දොළහක් වෙනවා මල්ලි. ඊටත් වැඩියි ද මන්දා. කවුද මල්ලි කාලයක් වෙලාවක් හිතේ තියාගෙන ඕවට බහින්නේ.අයියා කරන්නේ කසිප්පු බිස්නස් නේ.චිකේ මල්ලි ඕකනේ කියන්නේ. පුදන කොටම කාපි යකා කියලා එහෙම කතා කරන එක වැරැදියිනේ. කසිප්පු නෙමෙයි මොක කලත් ජීවත් වෙන්නනේ හැමදේම කරන්නේ. කවුරුත් මේවට කසිප්පු කියලා කියන්නේ නෑ. මල්ලිලා අනෙක ගමේ මිනිහෙකුට ලොකු ගාණක් දීලා ඔය රට රටවල ඒවා පාවිච්චිය බැහැනේ. ඒ හින්දා හැමෝටම ලේසියට පහසුවට මේ බිස්නස් වෙන්නේ.ඒ කියන්නේ ගමේ බඩු.ඔව් ගමේ බඩුවලට ඉල්ලුම වැඩියි. මොකද අතේ ඇති ගාණට සොමිය. මොකුත් හිතන්න එපා එහෙම කිව්වට. හැබැයි කතාව ඇත්තනේ.අපේ දේ අපිට වටිනවානේ මල්ලිලා. ඒකනේ මිනිස්සු කියන්නේ ගමේ බඩු කියනවා, බොකු දිරාස්, කටු කම්බි, ඇති හිටියා, සීනි කරිඤ්ඤං, කාලේන් කාලෙට, හැලි අරක්කු, සුදුවා, කසිප්පු ඔය මොන දේ කිව්වත් බඩු එකයි.පුදුම නම් නේ අයියා. ඇති හිටියා. සුගතා අහනවා.ඔව් ඉතිං හිටියා ඇති කියලා හිතන එවුන්නේ මේවා බොන්නේ. ඒ හින්දා එහෙම කියනවා. හැබැයි ඉතිං ඔය මොනවා කිව්වත් බොන එකා බොනවා.ඒ කියන්නේ මේක හොඳ බිස්නස් එකක්.මොකද නැත්තේ. හරියට වැඩේ කලොත් ගොඩ තමයි. දවසට හොඳ ගාණක් හොයාගන්න පුළුවන්. හැබැයි ඉතිං පරිස්සමෙන්. පොඩ්ඩ ඇත්තන් පොලිසියට ඔත්තුව යනවා. එහෙම වෙලාවට ඒවා ගැන බලන්නත් එපැයි.ඇත්තටම අයියා කොහොමද ඕවා හදන්නේ.බොරු කියන්න ඕන නෑ. ලොකු ස්ටොරියක් මල්ලි. අනෙක බර වචන දාලා මම මේවා පැහැදිලි කරන්න දන්නෑ. මුල් කාලේ අපි කැලේට වෙලා පෙරුවේ. ලොකු බැරල් තුන හතරක් අරගෙන පෙරන්න ගත්තේ අද වගේ නෙවෙයිනේ. සීනි, කෙසෙල්, එළවළු, පලතුරු, යීස්ට්, ඔය හැම දේම දාලා පදම හදා ගන්නේ. ඕක පල්වෙන්න අරින්න ටික දවසක්. ඊට පස්සේ තමයි ඉතුරු හරිය.සුදු අයියා කතාව හැංගුවට වැඩේ මේකයි. ඔය හදාගත්ත ගෝඩා බැරල් එක ටික දවසක් යනකොට පල්වෙලා එතිල් මධ්‍යසාරය හැදෙනවා. පස්සේ ඒකට දාපු තඹ දඟර කම්බිය වතුර පාරක් මැදිකරගෙන තවත් බැරැල් එකකට සම්බන්ධ වෙනවා. ගෝඩා බැරැල් එක රත් කරන්න කරන්න එයින් පිටවෙන වාෂ්ප තඹ කම්බිය හරහා ජලය තුළින් ගලාගෙන යනකොට එතිල් ඇල්කොහොල් බවට පත්වෙනවා. ඒ එකතුවෙන වාෂ්ප එතිල් ඇල්කොහොල්. හැබැයි උෂ්ණත්වය සෙල්සියස් අංශක 25 ක් වෙන්න ඕන. ඊට වැඩිවුණොත් ඒ එකතුවෙන ඇල්කොහොල් විසයි. ඔන්න ඕකයි සරලම කාරණේ. හරි අපි කතාවට බහිමු.හැබැයි ඔය ගෝඩා බැරල්වලට ඔය දේවල්ම දාන්නෙත් නෑනේ.මේකනේ මල්ලිලා මොනදේ දාලා වුණත් අවසානයේ ගන්න ස්පී‍්‍රතු එක සැරවෙන්න ඕන. ගොඩක් වෙලාවට මදුරු කොයිල්, කටුකම්බි, දුම්මල විතරක් නෙමෙයි පොහොර වර්ග, කෘමිනාශක ඔය හැමදේම එකතු කරනවා අපේ එවුන්. අනෙක මේවා හොයන්නත් පහසුයිනේ. කෘමිනාශක බෝතලේ මූඩිය විදිනවා අල්පෙනෙති තුඩකින් වගේ කටුවකින්. ඒක දානවා අර ගෝඩා බැරැල් එකට. දවස් හය හතක් තිබ්බම හිස් බෝතලේ තමයි එළියට දාන්නේ. බොරු මොකටද ඕවා කවුරුත් දන්නවා. හැබැයි දැනගත්තත් වැඩක් නැහැ බොන එකා බෙනවා.එහෙම දේවල් වෙනවද?මොනවද මේ කතා මල්ලි. සමහර වෙලාවට ඔය බැරැල් එක පල්වෙන්න දැම්මම ඒ සුවඳට සත්තු රිංගනවා. අපි එහෙම දැකලා තියෙනවා. සර්පයෝ, මීයෝ, ගෙම්බෝ විතරක් නෙමෙයි මේ ළඟකදි රිලා පැටියෙක් වැටිලා හිටියා. මම දැක්කෙත් පස්සේ. එතකොට වෙන්න ඕන දේ වෙලා ඉවරයි. අවසානයේ ඔය හැමදේම පෙරිලනේ එන්නේ.කොහොමද සුදාගේ කතාව. ඒ වෙනකොටත් රුවනත් සුගතත් බිම බලාගෙන. වැඩේ අපුලයි නේද? ඒත් ඉතිං බිස්නස් එක නැගලා යනවනේ.ඉස්සර තමයි මල්ලි කැලේ මේ වැඩේ කෙරුනේ. අදටත් සමහර තැන්වල වෙනවා ඇති. හැබැයි අද බහුතරයක් ගෙවල්වල වෙනම තැන් හදාගෙන තියෙනවා. එක්කෝ පොළව යට වෙනම කාමර හදාගෙන. බැරැල් රත් කරන්න, පල්වෙන්න, තඹ කම්බි යවන්න වතුර ටැංකි දැන් හැමදේම හදාගෙන තියෙන්නේ.සුදා අයියගේ වැඩේ කවදාවත් අහු වෙලා නැද්ද?මොකෝ නැත්තේ. කී පාරක් කොටු වුණාද? ඒත් මම මේ අපූරුවට බිස්නස් එක කරන්නේ. ඒ වගෙන් බේරෙන්න ක්‍රම තියෙනවා මහත්තයෝ. එහෙම නැතුව මේ බිස්නස් කරන්න අමාරුයි. අනෙක බොරු කියන්න ඕන නැහැනේ. මේකට හුරුවුණ එකෙක් මේක අතහැරලා දානවා බොරු.අයියලා ගමේ විතරද බඩු ටික විකුණන්නේ?එහෙම කරල නම් ඔළුව උස්සන්න හම්බවෙන්නේ නැහැ. ගොඩක් වෙලාවට පිටට අරගෙන යනවා. ඉස්සර එහෙම යනකොට මගදි අල්ලනවා. පස්සේ බෝතල්වලට බැස්සා. ග්‍රොසරි බෑග් එකට බැස්සා. ගෙනයන්නත් ලේසියි. හැබැයි දැන් අපි කරන්නේ අයිස් කරන එක.ඒ කිව්වේ?මෙහෙමනේ ඉටි බෑග්වලට පුරවනවා බඩු ටික. ඊට පස්සේ කරන්නේ අයිස් වෙන්න පීසර් කරනවා. අයිස් වුණාට පස්සේ කොහේ හොයන්නද? අයිස් විදිහට තමයි දැන් ගොඩක් බිස්නස් වෙන්නේ. එහෙම අරගෙන ගිහින් දියවෙන්න ඇරලා විකුණනවා. මල්ලිලා දන්නවා ඇතිනේ අද ඔය අයිස් කුට්ටි මහඋළුගෙදර පැත්තටත් උඩින් වහින්නේ.පුදුමයිනේමොනවද මේ කතා මල්ලිලා. දැන් අපි අයිස් පැකට් බිස්නස් එකක් විදිහට කරනවනේ. පසුගිය ටිකේ අපි අත්හදා බැලීමකුත් කළා. ඔය අයිස් පැකට් විදිහට කලරින් ටිකකුත් එකතු කරලා කුඩා පැකට් විදිහට හැදුවා. ඊට පස්සේ අයිස් පැකට් විදිහට එළියට එන්නේ ගමේ බඩු. අර ආතල් එකම තමා. රසයිනේ.එහෙම කියපු සුදු අයියා හයියෙන් හිනාවුණා. හැබැයි ඒ හිනාව අස්සේ ලොකු අඳුරකුත් පේනවා කියලා මට හිතුණා. මොකද අයිස් පැකට් බිස්නස් එක වැඩිහරියක් පාසල් දරුවන් අතර ප්‍රචලිත කෑමක්. හැබැයි ඒ අස්සේ මේ වගේ අයිස් පැකට් ගියොත් එහෙම කොහොමද කියලා හිතන්නකෝ.ඉතිං ඔහොම බිස්නස් කරන්න අයියා ඕක වැරැද්දක් කියලා හිතෙන්නේ නැද්ද?මෙහෙමනේ. වැරැද්දක් කිලා මොනවා කරන්නද? හැමදේම කරන්නේ ජීවත්වෙන්න. අනෙක ඉතිං මෙහෙම දේවල් නොබී හිටියා නම් ඉවරනේ. මල්ලිලාට කියන්න මම ඔය කිසිම දේක රහබලලා නැහැ. බලන්නෙත් නැහැ. එහෙම එකේ මිනිස්සුන්ට ඕන නිසානේ බොන්නේ. බඩු හොයාගෙන මෙහෙට එන්නේ. ඉතිං මගේ වැරැද්දක් නෑනේ.අයියට හිතෙන්නේ නැද්ද ඔය විස පොවන සල්ලි මොකටද කියලා.කවුද විස පොවන්නේ. මම පොවන්නේ නැහැනේ. අනෙක මම බලෙන් ගෙන්න ගන්නවද? නැහැ. මිනිස්සුන්ගේ කැමැත්තෙන් බොන්නේ.පේනවනේ තවත් මොනවා කතා කරන්නද? සුදු අයියලාගේ බිස්නස් හදන්නේ වෙන කවුරුත් නෙමෙයි. අපිමයි නේද? හිතන්න මේ හම්බකරන තුට්ටු දෙක එක එකාට දීලා වහ බොන්නෙත් අපිමයි. ගෙදර දරු පවුල් බඩගින්නේ හූල්ලද්දි ඒ තුට්ටු දෙකට ගිනිවතුර හලාගන්නෙත් අපිමයි.මොකා මොන විදිහට බිස්නස් කළත් ඒවට අහුවෙන්නෙත් අපිමයි. දැන්වත් අපි ටිකක් හිතමු. මේක හැමෝම දන්න දෙයක්. ඒත් වංගුපාරේ අපේ යුතුකම මේ හැමදේම කතා කරන එක. දැක්කනේ සුදු අයියගේ හදවත ගලක් වගේ. ඒ නිසා සුදු අයියගේ ජීවිතේ ගැන වැඩියමක් කියන්න අපිට ඕන නැහැ. එහෙමනම් ආයෙත් වීදුරුව කටට හලාගන්න කලියෙන් මේ ගැනත් ටිකක් හිතන්න. ඔය උගුරෙන් පහළට හලාගන්නේ වහ වීදුරුවක් කියලා. එහෙම කියන ගමන් මමත් සුගතත් රුවනත් කරකවලා අතහැරපු බඹර වගේ ආපසු පාරට වැටුණේ සුදාගේ ගමේ බඩු අරගෙන නම් නෙමෙයි සුදාගේ කතාව අහගෙන ඉඳලා.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=af13040711</link>
    <topic>ජනතා මිතුරකු වීම නිසා සෙට්ටිකුලම පොලිසියට සම්මාන දෙකක්</topic>
    <author>කීර්ති මෙන්ඩිස්</author>
    <content>සාමය හා නීතිය ආරක්ෂා කරගනිමින් ජනතාවට සේවය කිරීම පොලීසිය සතු කර්තව්‍යයි. පොලිස් සේවය මහජන මිත්‍රශීලි සේවයක් වනු දැකීම කාගේත් ප්‍රාර්ථනාවයි. එවන් ප්‍රාර්ථනාවක් මල්ඵල ගන්වමින් ඉතිහාසය රන් අකුරින් ලියැවුණු දිනයක් පසුගියදා ශ්‍රී ලංකා පොලීසියට හිමි විය. ඉතිහාසයේ කිසි දිනෙක නොලැබූ ජයග්‍රහණයක් ශ්‍රී ලංකා පොලීසිය මෙලෙස හිමිකර ගත්තේ රාජ්‍ය හා පෞද්ගලික ආයතන විශාල සංඛ්‍යාවක් අබිබවාලමිනි.ජපන් ශ්‍රී ලංකා මිත්‍රත්ව පදනම වාර්ෂිකව සංවිධානය කරනු ලබන ජස්ටිකා සම්මාන උලෙළේ පසුගිය 23 වනදා කොළඹ ගලදාරි හෝටලයේ දී අති උත්කර්ෂවත් අන්දමින් පැවැත්විණ. 2012 වර්ෂයේ දී රාජ්‍ය හා පෞද්ගලික ආයතන අතරින් හොඳම ජනතා සේවය සිදුකළ ආයතනය ලෙස ශ්‍රී ලංකා පොලිස් දෙපාර්තමේන්තුවේ සෙට්ටිකුලම පොලීසියට සම්මානය හිමි විය.එය පමණක් නොව මහ පරිමාණ රාජ්‍ය ආයතන අතරින් ඵලදායිතා සංකල්පය ක්‍රියාත්මක කරන රාජ්‍ය ආයතනය වූයේ ද ශ්‍රී ලංකා පොලීසියයි. ඊට හිමි සම්මානය ද දිනාගත්තේ සෙට්ටිකුලම පොලීසියයි. පොලීසිය කළ ජනතා මෙහෙවර වෙනුවෙන් එකම වසරේ සම්මාන දෙකකට හිමිකම් කීම පොලිස් ඉතිහාසයේ රන් අකුරින් සනිටුහන් වනු නිසැකය. රාජ්‍ය ආයතන 97 ක් පරදවා ප්‍රථම වතාවට මෙවන් සම්මාන ලැබීම ද පොලිස් දෙපාර්තමේන්තුව ලැබු තවත් සුවිශේෂ ජයග්‍රහණයක් වනවා ඇත.උතුර දිසාව බාර ජ්‍යෙෂ්ඨ නියෝජ්‍ය පොලිස්පති ගාමිණි ද සිල්වා මහතා මේ දැවැන්ත ජයග්‍රහණය පසුපස සිටි ජ්‍යෙෂ්ඨතම නිලධාරියාය. ඔහුගේ උපදේශකත්වයෙන් යුතුව ආ ගමනේ අධීක්ෂණ නිලධාරියා වූයේ වව්නියාව කොට්ඨාස බාර ජ්‍යෙෂ්ඨ පොලිස් අධිකාරී හේමන්ත අධිකාරි මහතාය. කාර්යශූර නිලධාරියා වනුයේ සෙට්ටිකුලම පොලිස් ස්ථානාධිපති පී. පී. එස්. ආර්. සංජීව මහතාය. පොලිස් පරීක්ෂකවරයකු ලෙසින් ඔහු සෙට්ටිකුලම ජනතාවට කළ මෙහෙය මෙම සම්මාන ලැබීමට හුදෙක්ම හේතු වූයේය. මෙහි වත්මන් අධීක්ෂණ නිලධාරියා වවුනියාව නියෝජ්‍ය පොලිස්පති හරිශ්චන්ද්‍ර වික්‍රමසිංහ මහතාය.සෙට්ටිකුලම යනු එල් ටී ටී ඊ ප්‍රහාර හමුවේ නිරන්තර පීඩාවට ලක්වූ උතුරු පළාතේ අතිදුෂ්කර ගම්මානයකි. ගොවිතැන් හා කුලී වැඩ කරමින් අහිංසක දිවි පෙවතක් ගත කළ ඒ ගම්වැසියන් වැඩි දෙනෙක් ද්‍රවිඩයෝය. මුස්ලිම් සහ සිංහල පදිංචිකරුවෝ ද ඒ අතර වෙති.කුරිරු ත්‍රස්ත ප්‍රහාර හමුවේ ඇඳිවත පමණක් ඉතිරිව වසර තිහකට ආසන්න කාලයක් යුදමය වාතාවරණය හමුවේ තම ගම් බිම් රැකගනිමින් සිටි ඔවුන්ගේ එකම බලාපොරොත්තුව වූයේ හැකි ඉක්මනින් සාමය ලබා ගැනීමය. කොළඹ සිට කිලෝමීටර් 222 ක් පසුකොට හමුවන මැදවච්චිය නගරයෙන් වමට හැරී තවත් කිලෝමීටර 32 ක් ගිය තැන සෙට්ටිකුලම ගම්මානය හමුවේ. පොලීසිය පිහිටියේ ඊට යාබදවය. පොලීසිය ඇරැඹුණේ 1996 වසෙර්ය. පොලීසිය පිහිටුවූයේ ගම්මානය ආරක්ෂා කිරීමට මෙන්ම මැදවච්චිය මන්නාරම පාරේ ආරක්ෂාව සඳහාත්ය.යුද්ධය නිමා වීමත් සමඟ සෙට්ටිකුලම වැසියෝ සැනසුම් සුසුම් හෙළුහ.උප පොලිස් පරීක්ෂක සංජීව මහතා සෙට්ටිකුලම් පොලිස් ස්ථානාධිපතිවරයා ලෙස පත්ව එන්නේ ඔය අතරය. ඒ 2011 වසරේ ජනවාරි එකොළොස් වැනිදාය. තරුණ සංජීව සෙට්ටිකුලමට නව උදාවක් ගෙන දුන්නේය. ගමට ගොස් අහිංසක වැසියන්ගේ දුක සැප සොයා බැලීය. ඔවුන්ගේ උවමනා එපාකම් සොයා බලා දන්න කියන හිතවතුන් මාර්ගයෙන් වැසියන්ට උදව් කරන්නට වූයේය.“යුද්ධය අවසන් වෙලා හුඟාක් කල් ගියත් ඔවුන් හිටියේ ඒ මානසිකත්වයේ... ඉස්කෝලවල් පවා වැහිලා ළමයි ඉස්කෝලේ එන්නේ නැහැ. අඳින්න ඇඳුමක් නැහැ. අපි ඉස්සෙල්ලාම කළේ දරුවන්ගේ අධ්‍යාපනය ගොඩ ගැනීමයි. ගුරුවරු දිරිමත් කළා. එයාලට පාසල් ඇඳුම් පොත් සපත්තු දීලා ගෙවල්වල ගිහින් කියල කියලා ළමයි ඉස්කෝලවලට ගෙන්වා ගත්තා. හුඟක් ළමයි ඉස්කෝලයට ආවේ දත් මදින්නේ වත් නැතිව. ගුරුවරියන් මාර්ගයෙන් ඒවා දැනගෙන ඔවුන් දැනුම්වත් කරලා සනීපාරක්ෂක ද්‍රව්‍ය ඔවුන්ට ලබා දුන්නා. ග්‍රාමාරක්ෂක තරුණියන් ලවා ඔවුන්ට සිප්සතර කියා දුන්නා.”මෙලෙස ටිකෙන් ටික ගැමියනට සහන සලසද්දී මෙතෙක් සැකෙන් බියෙන් සිටි ඔව්හු පොලීසිය සමඟ එක්කාසු වන්නට පටන් ගත්හ.සෙට්ටිකුලම් වැසියන්ගේ සහජීවනය නංවාලීම පොලීසියේ ඊළඟ කර්තව්‍ය විය. පොලීසිය වටා තිබු බංකර, යුද අගල් ඉවත් කිරීමෙන් අනතුරුව සෙට්ටිකුලම වැසියන්ට පොලීසියේ දොර කවුළු විවර විය. ඔවුන් සුහදශීලීව පිළිගැනීමට නිලධාරීහු පුහුණු වී සිටියහ. තම මවුපියන්ට ගරු කරන්නාක් මෙන් අහිංසක වයෝවෘද්ධ වැසියන්ව ගරුසරු ඇතිව පිළිගත්හ. ප්‍රදේශයේ වෙසෙනා ද්‍රවිඩ හා සිංහල කිරි අම්මාවරුන් උදෙසා දානයක් දීමෙන් අනතුරුව 2012 නව වසර උදාවීමේ දී කිරි අම්මාවරුන් පන්සිය දෙනෙකු සෙත් පිරිත් කියමින් සෙට්ටිකුලම් පොලීසියට හා එහි නිලධාරීන්ට ආශිර්වාද කිරීම විශේෂ සිදුවීමක් විය.ගැබිනි මවුවරුන් උදෙසා ද විශාල දානයක් පොලීසිය මඟින් සංවිධානය කර තිබිණ. ඔවුන් ආශා කරන වෑංජන වර්ග 15 කින් සමන්විත මේ ආහාර වේලට සෙට්ටිකුලම වසමේ පදිංචි ගැබිණි මව්වරු සියල්ලෝභ එක් වූහ. ඉන් නොනැවතුණු නිලධාරීහු පොලිස් බල ප්‍රදේශයේ ග්‍රාම සේවා වසම් 28 ක අසරණ පවුල්වල වැඩිහිටියන් 400 ක් දෙනා වෙනුවෙන් ජීව දානමය පිංකමක් පවා පැවැත්වූහ. අසරණ වැඩිහිටියන්ට ආහාර කවනු ලැබුවේ ද පොලිස් ස්ථානාධිපතිවරයා ඇතුළු නිලධාරීන් විසින්ය.ලබාගත් සම්මාන දෙක උතුර දිසාව බාර ජ්‍යෙෂ්ඨ නියෝජ්‍ය පොලිස්පති ගාමිණි ද සිල්වා මහතාට පිරිනමමින්. වවුනියාව නියෝජ්‍ය පොලිස්පති හරිශ්චන්ද්‍ර වික්‍රමසිංහ, ජ්‍යෙෂ්ඨ පොලිස් අධිකාරී හේමන්ත අධිකාරි හා සෙට්ටිකුලම පොලිස් ස්ථානාධිපති රොෂාන් සංජීව මහත්වරු ද ඒ සමඟ.පොලීසිය ගමේ ආබාධිතයන් ද අමතක කළේ නැත. ඔවුන් වෙනුවෙන් දිවා ආහාර වේලක් පිරිනමා ඔවුනට ත්‍යාග බෝග ලබාදීමට ද ස්ථානාධිපතිවරයා පියවර ගෙන තිබුණේය.“අපි එයාලගේ සුවදුක් විමසන්නට යද්දී දැක්ක තවත් දෙයක් තමයි එයාලා අදහන ආගමික පූජකවරුන්ගේ රූප පත්තර කෑලිවල නැත්නම් කාඩ්බෝඩ්වල අලවා ඒවාට වැඳුම් පිදුම් කරන එක සිංහල පවුල්වල නම් බුද්ධ රූපයක් තියෙන වෙසක් කාඩ් එකක් බිත්තියක එල්ලලා ඒකට වැඳුම් පිදුම් කරන එක”“ඉන් පස්සේ අපි තීරණය කළා ඒ කඩදාසි රූප වෙනුවට පිළිම ලබා දෙන්න, දේව රූප, බුද්ධ රූප වගේම මුස්ලිම් වැසියන්ට කුරාන පවා අපි ලබා දුන්නා. දැන්ඒ අය ඒවාට වැඳුම් පිදුම් කරනවා.”ප්‍රදේශයේ ජනතාවගේ උවමනා එපාකම් ඉටුකරමින් ඔවුන්ගේ ජීවිත රටාව වෙනස් කරමින් දුෂ්කර පළාතක පවත්වාගෙන යන පොලීසියක් කරන මෙවන් මෙහෙවර උසස් නිලධාරීන්ගේ සම්මානයට පවා පාත්‍ර විය.වසර ගණනාවක් තිස්සේ යුද වාතාවරණයකින් හෙබි පොලීසිය සුන්දර වටපිටාවකින් නිමාකොට උදේ හවස බුදුන් වඳින නිලධාරීන් සිටින ආදර්ශවත් පොලීසියක් බවට ද පත්විය. පොලීසිය තුළ පිහිටි බෝ මැඩ ප්‍රදේශයේ ජනතාවගේ මෙන්ම පොලිස් නිලධාරීන්ගේ ද මානසික සුවය ලබා දෙන්නක් විය.දැඩි ප්‍රශ්න මැද පැමිණෙන බොහෝ වැසියන් තම සිත් පහන් කැර ගැනීමට පොලීසිය තුළ පිහිටි බෝ මළුවට වැඳුම් පිදුම් කරන අවස්ථාවන් පවා දකින්නට වූහ. ඊට අමතරව පොලීසිය තුළ පිහිටා ඇති කුඩා පුස්තකාලයකි. ප්‍රදේශවාසීන්ට ඉතා අඩු මුදලකට භාණ්ඩ ලබාගත හැකි වන පරිදි පවත්වාගෙන යන වෙළඳ සලකි. එය උදේ සිට රෑ දක්වා විවෘතව පවතී. පොලීසිය තුළ වගා කැරෙන බොහෝ බෝග ඉතා අඩු මුදලකට ලබා ගැනීමට ගම්වැසියන්ට අවස්ථාව උදාකර තිබේ.පොලීසිය තුළට එන ඕනෑම කෙනකුට පොලිස් භූමිය තුළ ඇවිද මානසික වින්දනයක් ලබා ගැනීමට සුන්දරව තනා ඇති ස්ථාන බොහොමයකි. ඕනෑම කෙනකු පිළිගැනීමට සැරසුණු පොලිස් යුවතියකි. අවශ්‍ය කෙරෙන පැමිණිල්ල ඒ මොහොතේම ලියා සටහන් කරන අතර සුළු කාලයක් තුළ ප්‍රශ්නය විසඳීමට නිලධාරියා ක්‍රියාශීලී යුතු වේ. එය ප්‍රමාදයක් වූයේ නම් ස්ථානාධිපතිවරයාගේ අවධානයට යොමු විය යුතුය.සෙට්ටිකුලම ගම්වාසීන්ගේ ් හොඳම මිතුරා බවට පොලීසිය පත්වුණේ එලෙසින්ය.මෙවන් දැවැන්ත කාර්යභාරයක් ඉටුකරමින් කළ සේවය අගය කිරීම මේ වන විටත් සිදුවී තිබේ. රාජ්‍ය ආයතන රැසක් පරදවා සම්මාන පිට සම්මාන ලබා ගැනීමට සෙට්ටිකුලම් වැනි දුෂ්කර පළාතක පිහිටි පොලීසියකට හැකි වී ඇත්තේ ජනතා සේවය උතුම් කොට සලකා රාජකාරි කිරීම බව රහසක් නොවේ.වවුනියාව දිසා බාර වත්මන් නියෝජ්‍ය පොලිස්පති හරිශ්චන්ද්‍ර වික්‍රමසිංහ මහතාගේ අදහස වන්නේ ද එයයි. මහජනයාට හිතවත් මිත්‍රශීලී පොලීසියක් මඟින් අවංක සාධාරණ සේවයක් ඉටුකළ හැකි බවයි. ජාතීන් අතර සමගිය ඇති කරමින් ජනතාවගේ පොදු පහසුකම් නංවමින් දැවැන්ත මෙහෙවරක් සිදුකළ සෙට්ටිකුලම පොලිස් ස්ථානාධිපති රොෂාන් සංජීව මහතා මේ ලිපිය පළවන අවස්ථව වන විට ස්ථාන මාරු ලැබ සපුගස්කන්ද පොලිස් ස්ථානාධිපතිවරයා ලෙස පොලිස්පතිවරයා විසින් පත්කැර තිබේ. ඒ මහතාගෙන් සෙට්ටිකුලම ගම්මානයට සිදුවූ සේවය ඉදිරියට පවත්වාගෙන යාම ඉන් පසුව කළ යුතු දැවැන්ත වැඩ කොටසයි.උතුර දිසාව බාර ජ්‍යෙෂ්ඨ නියෝජ්‍ය පොලිස්පති ගාමිණි ද සිල්වා, වවුනියාව නියෝජ්‍ය පොලිස්පති හරිශ්චන්ද්‍ර වික්‍රමසිංහ, වවුනියාව කොට්ඨාස බාර ජ්‍යෙෂ්ඨ පොලිස් අධිකාරී හේමන්ත අධිකාරී, සෙට්ටිකුලම සහකාර පොලිස් අධිකාරී ජී. එම්. සෝමරත්න හා සෙට්ටිකුලම පොලිස් ස්ථානාධිපති එච්. එස්. එච්. කල්දේරා යන මහත්වරුන්ගේ අධීක්ෂණය හා මෙහෙයවීම මත ඉදිරි සැලසුම් ක්‍රියාත්මක වෙයි.කීර්ති මෙන්ඩිස්පිංතූරචමින්ද නිරෝෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=af13040713</link>
    <topic> අග්ග මහා පණ්ඩිත ගෞරව නාමයෙන් පිදුම් ලබන මහාචාර්ය කුඹුරුගමුවේ වජිර නාහිමි</topic>
    <author>සරත් හෙට්ටිආරච්චි පියතුමා</author>
    <content>මම උන්වහන්සේ හඳුනාගනු ලැබුවේ වසර පහළොවකට පමණ පෙර ය. ඒ ජාතික සමඟිය සඳහා වන අන්තර් ආගමික සන්ධානයේ රැස්වීම්වල දී ය. සෑම අවස්ථාවකම මෙම රැස්වීම්වල මුලසුන ගරු සභාපතිතුමන් ලෙස උන්වහන්සේ හෙබවූ සේක. එහි සම සභාපතිවරයෙකු ලෙස මම ද අද දක්වා දීර්ඝ කාලයක් එහි කටයුතු කරන්නෙමි.එල්.ටී.ටී.ඊ. ත්‍රස්තවාදීන්ගේ දාමරික සහාසික ක්‍රියා අහස උසට නැග තිබුණි. බොහෝ දෙනෙකු තම තමන්ගේ කටයුතුවල නිරත වූයේ එල්.ටී.ටී.ඊ ත්‍රස්තවාදී යුද්ධය කිසිදා නිම කළ නොහැකි බව පවසමිනි. උන්වහන්සේගේ නායකත්වය යටතේ අපි එල්.ටී.ටී.ඊ නායකයන් මුණගැසී, මුහුණට මුහුණ සංවාද කිරීමට පෙළ ගැසුනෙමු.පූජ්‍ය එගොඩ උයනේ ඥානවිමල හිමි, පූජ්‍ය වටිනාපහ සෝමානන්ද හිමි, පූජ්‍ය මාතලේ අමරවංශ හිමි, පූජ්‍ය කළුපහනේ පියරතන හිමි, පූජ්‍ය ගලගම ධම්මරංසි හිමි, පූජ්‍ය බටපොළ නන්ද හිමි, කුරුක්කල් මොහාන් ෂර්මා, අල්හාජ් නියාස් මවුලවි පූජකතුමා අපගේ සෙසු පැවිදි සඟයෝ වූහ. අපි විටෙක මඩු දේවස්ථානයේදීත්, කිලිනොච්චියේ එල්.ටී.ටී.ඊ. මූලස්ථානයේදීත්, මල්අවිවලදීත්, යාපනයේදීත් දිගින් දිගටම සාකච්ඡා කළෙමු.අපගේ අරමුණ වූයේ මේ රටින් ත්‍රස්තවාදය තුරන්කොට සාමයෙන් සිංහල, දෙමළ, මුස්ලිම් ජාතීන්ට නිදහසේ ජීවත්වීමට සාමකාමී පරිසරයක් සැකසීම ය. ඒ සඳහා මහාචාර්ය කුඹුරුගමුවේ වජිර හිමිපාණෝ අපගේ නායකයාණෝ වූහ. ශක්තිමත්ව හා ඍජුව උන්වහන්සේ එල්.ටී.ටී.ඊ. ය සමඟ සාකච්ඡාව මෙහෙය විය.විශ්ව විද්‍යාල ගණනාවක කථිකාචාර්ය වරයෙක් ලෙස කටයුතු කළ වජිර මහ තෙරණුවෝ විශ්වවිද්‍යාලයක ලැබිය හැකි ඉහළම තනතුරු වන මහාචාර්ය තනතුර ද, උපකුලපති තනතුර ද, කුලපති තනතුර ද හෙබවී ය. වර්තමානයේ උන්වහන්සේ සබරගමුව විශ්ව විද්‍යාලයේ කුලපති වරයා ලෙස ක්‍රියාකරනු ලබයි.තම දහමින් ලත් මෛත්‍රියේ ධර්මය වචනයේ පරිසමාප්ත අර්ථයෙන් ම බෞද්ධ නොවන පූජකවරුන් හා අනෙකුත් ආගමිකයන් සමඟ බෙදා හදා ගැනීමට උන්වහන්සේ සෑම විටෙකම ක්‍රියා කළහ. මහාචාර්ය කුඹුරුගමුවේ වජිර නායක ස්වාමීන්ද්‍රයාණන් වහන්සේ හින්දු, මුස්ලිම් හා කිතුනු පූජකවරුන්ගේ කල්‍යාණ මිත්‍රයෙකි. උන්වහන්සේට කාර්ය බහුල කාලයක් වන්නේ වෙසක් උත්සවය පමණක් නොවේ. නත්තල් කාලය ද උන්වහන්සේට කාර්ය බහුල කාලයකි. ලංකාවේ විවිධ පළාත්වල පවත්වන නත්තල් උත්සවවලට උන්වහන්සේ මහත් ඕනෑකමින් සහභාගිවන්නේ සැබෑ ලෙස ම කිතුනුවන්ට මෛත්‍රිය දක්වන භික්ෂුවක නිසා ය.වසරක් පාසා ජාතික හා ආගමික සමඟිය සඳහා වන ළමා පදනම සංවිධානය කරන ගමටම නත්තල් මහා සංස්කෘතික මංගල්‍යයට උන්වහන්සේ නිරන්තරයෙන් ම සහභාගි වෙති.මුස්ලිම් වරුන්ගේ උපවාස කාලය අත්හැරීමේ ඉෆ්තාර් උත්සවවලට ද අප මහ තෙරණුවෝ සහභාගි වෙති. උන්වහන්සේ ආගමික සහනශීලීතාවය සනාථ කරන්නාහ.දරුවන් 500 කට වැඩි පිරිසක් දහම් හදාරණ කැලණිය විද්‍යාලංකාර දහම් පාසලේ ප්‍රධාන ආචාර්යවරයා ලෙස කටයුතු කරන වජිර නාහිමියන්ගේ ඇති සුවිශේෂත්වය නම් රට වෙනුවෙන් නැඟී සිටීමට ඕනෑම අවස්ථාවක සූදානම් ව සිටීමයි.මහින්ද රාජපක්ෂ ජනාධිපතිතුමාත්, රජයත් ගෙන යන සංවර්ධන වැඩපිළිවෙළට විශාල සහයක් ලබාදෙන මහාචාර්ය හිමිපාණෝ නිර්භීත ප්‍රගතිශීලී නායක භික්ෂු නමකි. වජිර නායක හිමිපාණන් සැබෑ විප්ලව වාදියෙකු ලෙස හැඳින්වීම ද අතිශයෝක්තියෙන් තොරය. මන්ද උන්වහන්සේ සමාජය තුළ වෙනසක් පිළිබඳ දැක්මක් අපේක්ෂා කරන නායක භික්ෂුවකි.ශ්‍රී සම්බුද්ධත්ව ජයන්තිය වෙනුවෙන් දුම්රිය දෙකකින් වවුනියාවට දරුවන් 2600 ක් රැගෙන ගොස් ඉතාමත් මනහර දැකුම්කලු අර්ථවත් ඓතිහාසික භක්ති ගීත ප්‍රසංගයක් සංවිධාන කළ අප හිමිපාණෝ බුද්ධ පුත්‍රයෙකු ලෙස තම භූමිකාව නිවැරැදිව රඟ දක්වන්නේ සියලු ජනවර්ගයන් හා සියලු ආගමික නායකයන්ගේ පරම මිත්‍රයෙකු ලෙස ය.පිදිය යුත්තන් පිදීම උදාර මානව ගුණාංගයකි. අතිපූජ්‍ය මහාචාර්ය කුඹුරුගමුවේ වජිර නායක ස්වාමීන්ද්‍රයාණන් වහන්සේට මියන්මාර රජයෙන් පිරි නමන උසස් ම පූජ්‍ය නාමය වන අග්ග මහා පණ්ඩිත ගෞරව නාමය පිරිනැමිණි. එය මුළු මහත් ශ්‍රී ලාංකේය සඟරුවනට ම මියන්මාර රජය පිරිනැමූ ගෞරවයකි. එසේ ම එය මුළු මහත් ශ්‍රී ලාංකේය රට වැසියන්ටම කළා වූ ගෞරවයකි.මෙම අර්ථාන්විත ප්‍රීතිමත් මොහොතේ ජනාධිපති කිතුනු ආගමික ඒකකයේත්, ජාතික හා ආගමික සමගිය සඳහා වන අන්තර් ආගමික සන්ධානය වෙනුවෙනුත්, ජාතික හා ආගමික සමගිය සඳහා වන අන්තර් ආගමික ළමා පදනම වෙනුවෙනුත් මුළු මහත් ශ්‍රී ලාංකේය ජාතිය වෙනුවෙනුත් උන්වහන්සේට සුභාශිංසන ගෙන එමු.නිරෝගී සුව හා දීර්ඝායුෂ වඩ වඩා ලබමින් ශ්‍රී ලාංකේය බහුවිධ සමාජයේ උන්නතිය වෙනුවෙන් ආගමික, සාමාජීය හා දේශපාලන මෙහෙවරක නිරතවන්නට අග්ග මහා පණ්ඩිත අතිපූජ්‍ය සම්මානිත මහාචාර්ය කුඹුරුගමුවේ වජිර නායක ස්වාමීන් වහන්සේට තව තවත් ජවය හා ශක්තිය ලැබේවායි මුළු හදින් අපි පතමු.සරත් හෙට්ටිආරච්චි පියතුමාජනාධිපති සම්බන්ධීකාරක (ආගමික කටයුතු)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=as1304071</link>
    <topic>පන්සලේ ඇබිත්තයා කාලෙ මං පාඩම් කළේ පාරෙ තිබුණු ලයිට් කණුව යට</topic>
    <author>උපාලි සමරසිංහ</author>
    <content>පන්සලේ ඇබිත්තයා කාලෙ මං පාඩම් කළේ පාරෙ තිබුණු ලයිට් කණුව යටශ්‍රී ලංකා ගුවන් විදුලි සංස්ථා සභාපතිහඩ්සන් සමරසිංහඅද වැල්ලවත්ත මහා විද්‍යාලයඒ 1957 පමණ වන කාලයයි. “කොළඹ රේඩියෝ සිලෝන්” එක ළඟ නිතර ගැවසෙන වයස අවුරුදු 10 ක පමණ පුංචි කොලු ගැටයෙකි. ඔහු වරින් වර තුරඟ තරග පිටිය දෙසත් රේඩියෝ සිලෝන් ආයතනය දෙසත් උකුසු ඇසින් බලයි. අසරුවන්ගේ වික්‍රමයන් රස විඳින ගමන් හේ මේ හොර ගල් අහුලන්නේ ගුවන් විදුලියේ දැවැන්තයන් දැක ගනු පිණිසය. කරුණාරත්න අබේසේකර, එච්. එම්. ගුණසේකර, ඩී. ඇම්. කොළඹගේ, ආරියදාස පීරිස් වැන්නවුන් දකින විට හෙතෙම සතුටින් ඉපුලුණේය. ඔහුට බොහෝ වේලාවක් තම හද පූජාසනයේ දෙවි දේවතාවුන් වැඳ පුදා බලා කියා ගන්නට වේලාවක් නැත. ඒ ගෙදර ස්වාමියා කඩේට ගිය කොලුවා මෙතෙක් පමා වීම ගැන සොයා බලන නිසාය.බුලර්ස් පාරේ සිලෝන් තියටර්ස් ලොක්කකුගේ ගෙදර අත් උදව්වට සිටි මේ කොලුවා මේ රස විඳුම කරන්නේ කඩේට බඩු ගෙන යන්නට එන මොහොතේය. තම හද පූජාසනේ දෙවියන් දැකීමෙන් ප්‍රමෝදයට පත් දවසක “මටත් කවරදා හෝ මේ ගුවන් විදුලියේම කටයුතු කරන්නට ඇත්නම් යැයි” හේ නිබඳව සිතුවේය. ඒ සඳහා දුර ගමනක් යන්නට ඔහුට තිබුණු එකම සහන් එළිය අධ්‍යාපනය පමණකි.තම අරමුණු ජය ගැන්මට අධ්‍යාපනය ලැබීම වෙනුවෙන් මේ අහිංසකයා බොහෝ දුක් සුසුම් වගුළේය. පන්සල්වල ඇබිත්තකම් ද කළේය. නොසිඳෙන දිරියෙන් සිංහල, ඉංගිරිසි ද්විභාෂා උගතකු වූ හෙතෙම චතුර කථිකත්වයෙන් ද පිරිපුන් වීය. වදන් කස පහරින් ප්‍රතිමල්ලවයන් මෙල්ල කරන යගදා කටක් ඔහුට අදත් හිමිය. එදා බුලර්ස් පාරේ මුලින් කී ගෙදර සිටියදී දුටු ඒ සිහිනය යථාර්ථයක් කරමින් ඔහු ටිකින් ටික ගුවන් විදුලියේ පඩි පෙළ නැංගේය.“පුංචි ප්‍රේමදාස” නමින් කවුරුත් දන්නා හෙතෙම අවසානයේ ඒ ගුවන් විදුලියේ සභාපති කාමරයට ද ගියේය. දැන් මේ රසවතා ඒ ගුවන් විදුලි මුල් පුටුව හොබවන්නේ හතරවැනි වතාවටය.ජනප්‍රිය විචාරක ප්‍රවීණ ගුවන් විදුලි නිවේදක හඩ්සන් සමරසිංහ තම අතීත පාසල් මතක අතරට එබෙන්නට දැන් මා අබිමුව හිඳී.මගේ අම්මයි තාත්තයි මම බාල සහෝදරයයි සහෝදරියයි ජීවත්වුණේ පේරාදෙණියේ මහවැලි ගං දෑලට කිට්ටු පුංචි ගෙදරක. 1943 මහා ගංවතුරට අපේ ගෙවල් ගහගෙන ගියා. ඒ ගංවතුර වගේම අපේ ගෙවල් දොරවල් දරිද්‍රතාවෙන් දුප්පත්කමෙන් දෝරෙ ගිහිල්ලා තිබුණේ. තාත්තා කළේ කුලී වැඩ. පේරාදෙණියෙ ආණ්ඩුවෙ කනිටු විදුහල ‘බයිඩින්ගලය’ තමයි මගේ මුල්ම ඉස්කෝලෙ. ගංවතුරට ගෙවල් ඇදගෙන ගියාට පස්සෙ අපේ පවුල ගොඩගන්දෙණිය පැත්තෙ කුලී ගෙයක් හොයාගත්තා.එහෙ ඉඳන් සපත්තු සෙරෙප්පුත් නැතිව සරමයි බැනියමයි ඇඳලා මං අකුරට එන්නෙ. අපෙ ලොකු අම්මයි ලොකු තාත්තයි මහයියාවෙ ලොකු නෝනා කෙනෙක්ගෙ බංගලාවක වැඩ කළේ. දොස්තර මේරි රත්නම් ඒ නෝනගෙ නම. ලංකාවෙ මහිලා සමිති ව්‍යාපාරය ආරම්භ කළේ ඇයයි. ගෙදර අමාරුකම් නිසා පෑන පැන්සල පොත ගන්නවත් බැරිව මං ඉස්කෝලෙ ඇරිලා ඇවිත් ගල්කොරියක වැඩට යනවා. පුංචි පුංචි ගල් තාච්චි උස්සන්න. ඒවා කැබැලි කරන්ඩ වගෙ වැඩවලට.මේ ගල්කොරියෙ නවතින්ඩ ආවා තාපස හාමුදුරුවො කට්ටියක්. මේ අය ඒ කාලෙ අතිශය ජනප්‍රිය වුණා. පන්සල්වලට දායක කාරකාදීන්ගේ දාන වේලත් වරදින්ඩ තරම් ඒ හාමුදුරු නිකාය බලවත් වුණා. බුදු හාමුදුරුවො දේශනා කළ රුක්ඛමුලගතෝවා, ශුන්‍යගාරගතෝවා, ආදි වශයෙන් කියැවෙන තැන්වල ජීවත්වූ මිනී ඔතපු රෙද්දෙන් සිවුරු ඇඳපු හාමුදුරු කට්ටියක්. මේ ගොල්ලො ගල් කොරිය ළඟ කනත්තෙ නැවතිලා හිටියෙ. මටත් මහණ වෙන්න අදහසක් ආවා.මේ අයගෙන් බණ අහන්න මං කොලු රැලේ එක්ක යනවා. දවසක් මේ තාපස හාමුදුරු පිරිසත් එක්ක මං පේරාදෙණියෙ ඉඳන් දළදා මාලිගාවට හැතැප්ම 4 ක් පයින් ගියා. එනකොට හොඳටම කළුවර වැටිලා. එදා නම් තාත්තා හොඳටම ගුටි දුන්නා.බයිඩින්ගලයෙ විදුහල්පති කුරුප්පු මහත්තයා. අපෙ අම්මා හැම පෝයකටම සිල් ගන්නවා. ඇයත් සමඟ මාත් සිල් ගන්න පුරුද්දක් තිබුණා. එහෙම තිබියදී මේ තාපස හාමුදුරුවන් එක්ක රටපුරා රවුම් ගහන එක ගුරුවරුන්ටත් ඇල්ලුවෙ නෑ.දවසක් පාසල් වෙලාවෙ එහෙම ගිහින් ඇවිත් අසුවුණා. මට මතකයි කුරුප්පු මහත්මයා කාමරයට ගෙන්නවලා එක අතකට 3 ගානේ අත් දෙකට වේවැල් පහර 6 ක් රිදෙන්ඩ දුන්නා. එහෙම ගුටි කෑවත් මං ළමයින් එක්ක විතරක් නොවෙයි ගුරුවරුත් එක්කත් ගහගන්න කාලයක් තිබුණා.5 න් පස්සේ අපි යන්ඩ ඕනේ උඩහ ස්කෝලෙ. ඒ කියන්නෙ පේරාදෙණිය මහා විදුහලට. මේ අතර මං මහයියාවෙ අපෙ ලොකු අම්මා වැඩ කරන තැනටත් යනවා. දොස්තර මේරි රත්නම් නෝනා මගෙ හැසිරීම දුප්පත්කම අහිංසකකම දැකලා ඇහුවා ඉංගිරිසිත් ටිකක් දන්න නිසා කොළඹ පැත්තෙ ගිහින් ඉගෙන ගන්ඩ කැමැති නැද්ද? කියලා. මං සාමාන්‍යයෙන් පොත පත හොයාගෙන නිතර කියවන කෙනෙක්. ඉංගිරිසි ඉගෙන ගත්තෙත් තනිවම. ඒ දවස්වල මට පොත් කියැවීමේ පිපාසය වැඩියි. කොළඹ යන්ඩ තියෙනවා කීවම මගෙ ආසාව වැඩි වුණා මං එකපාරටම කැමතියි කීවා.ඒ විදියට තමයි, මං අවුරුදු 10 ක් පමණ වෙද්දි වැල්ලවත්තෙ ළමා නිවාසයකට ආවෙ. ඒකෙ නම ‘බෝඩින් ඉන්ඩස්ට්‍රියල් ඕපනේජ්’ බිෂොප් හවුස් එකට එහා පැත්තෙ ජෝර්ජ් කියලා පියතුමෙක් යටතේ මේ ළමා නිවාසෙ පැවැතියෙ. ආවාට පස්සෙයි දන්නෙ තාත්තා අම්මා නැති දරුවො මේකෙ ඉන්නෙ. ලැබෙන දෙයක් කාලා ඉන්ඩ ඕනෑ කියලා. මට පහළ කනිෂ්ඨයෙ කොණක ඇඳක් දාලා මගේ ට්‍රන්ක පෙට්ටිය තියාගන්ට ඉඩකුත් ලැබුණා. ජීවිතය ගැන, ලෝකය ගැන ඉගෙන ගන්න ඒ කාලය දුෂ්කර වුණාට හරිම සුන්දරයි. පල්ලිය, ක්‍රිස්තියානි ධර්මය මට කිට්ටු වුණා. ඉරිදාට පල්ලියෙ බයිබල් පාඨ කියන්නෙත් මම. දුක කියන එක මට හොඳටම හුරු වුණේ එතැනදි. කන්ඩ ලැබෙන ටික වුණත් මදි. ඒ නිසා රාත්තිරියට ගස්ලබු තම්බගෙන කාපු දවස් තිබුණා. දානපතියන් කෑම ලබා දෙන වෙලාවලදි බඩ කට පිරෙන්ඩ කෑවා.ළමා නිවාසෙ ඉන්න ගමන් මාව යොමු කළේ වැල්ලවත්ත මහා විද්‍යාලයයට. ෆාදර් මෙන්ඩිස් තමයි විදුහල්පති. ඉතිහාසඥ එස්. ජී. මෙන්ඩිස්ගේ සහෝදරයෙක්. මේ ස්කෝලෙ 8 පන්තිය දක්වා ඉගෙන ගත්තා. විනය අංක එකට රකිනවා.විනය කැඩීම බරපතළ වරදක්. පොත පත වැඩ වගේම ගුස්ති අල්ලන්නත් සූරයා නිසා නිතර මට ප්‍රශ්න ආවා. දවසක් දෙමළ ගුරුවරයෙක් මට පිට්ටනියෙදි ගැහුවා. මා දන්නා තරමින් වරදක් කළේ නෑ. මාත් ක්‍රිකට් පිත්තකින් ගුරුවරයාට ගහලා ඉස්කෝලෙටත් ආයුබෝවන් කියලා ආයිත් නුවර ගියා.දැන් ගෙදර හැංගිලා ඉන්නවා. මෙහෙම ඉන්නකොට අම්මාට ඥාති වන හිමිනමක් අපේ ගෙදර වැඩියා. කඩවැද්දුවේ ජිනවංශ නායක හාමුදුරුවෝ. ලංකාවේ කල්‍යාණි යෝගාශ්‍රම සංස්ථාව පිහිටැවූවෙ උන්වහන්සෙ. උන්වහන්සෙ මාවත් අතින් අල්ලගෙන දැන් කොළඹ වඩිනවා. අපි පේරාදෙණියෙ ස්ටේෂමට එන විට අම්මත් ආවා. කෝච්චියෙ කවුළුවෙන් අම්මාගේ හැඬුම්බර කඳුළුබර දසුන මට පෙනෙනවා.පුතේ, පිරිවෙනටවත් ගිහින් උගනින්... ඒ වියළි තොල්පට මිමිණු පද මට ඇහෙනවා. හාමුදුරුවො අතින් අල්ලාගෙන මං වැටෙයි කියලා. මං කවුළුවෙන් ඔළුව එළියට දමාගෙන අම්මාගේ ඒ රූපකාය පුංචි තිතක් වනතුරු බලා හිටියා. කෝච්චිය අපේ සෙනෙහස තළාගෙන අපට ‘හූ’ කියමින් කොළොම්තොට ආවා.මගේ අලුත් නවාතැන වැල්ලවත්තේ සද්ධර්මෝදය පිරිවෙන. ඉඳුරුවෙ උත්තරානන්ද හාමුදුරුවො මගෙ මහා ගස් සෙවණ. පිරිවෙනේ ඉන්න ගමන් ඇරතිවුසා විදුහලට ගිහින් දැන් මා ඉගෙන ගන්නවා. කොච්චර බාධක තිබුණත් ඉගෙන ගන්ඩ ආසා නිසාම මං ජ්‍යෙෂ්ඨ සහතික පත්‍ර විභාගය (ඉ. ඉ. ජ.) විශිෂ්ට ලෙස අධි සම්මාන ලබාගෙන අංක 1 ට ඒ විදුහලින් සමත් වුණා.වැල්ලවත්තෙ ධර්මෝදය පිරිවෙනේදී මා නොකළ වැඩක් නෑ. හාමුදුරුවන්ගේ පඩික්කම්, වැසිකිළි, කැසිකිළි හෝදලා තියෙනවා. මිදුල අතුගාලා, බෝධිය ළඟ පිරිසුදු කරලා බුදුගෙයි වැඩ කරලා තියෙනවා. ඇබිත්තයා කියන්නෙ පන්සලක පහළම තනතුර. ලැබෙන හැටියට කෑම ලැබෙන්නෙ. හාමුදුරුවරු දානෙට ගිහින් ආවාම පාත්තරයෙ ඉතිරි ටික මං බොහෝ විට කෑවෙ. ලොකුවට සල්ලි පනම් තිබුණු තැන් නොවේනෙ. ආචාර්ය වල්පොල පියනන්ද හාමුදුරුවො ඉඳුරුවෙ උත්තරානන්ද හාමුදුරුවො මට බොහොම සහාය දුන් උන්නාන්සෙලා. මේ විදියට ඉඳලා මං මරදානේ ශ්‍රී ලංකා විද්‍යාලයයට ඇතුළත් වෙනවා.ඒ කාලෙ මට උගන්නපු ගුරුවරු කිහිප දෙනෙක් තමයි අතාවුද සෙනෙවිරත්න, අමරහේවා මද්දුම, බුද්ධදාස බෝධිනායක වගෙ අය.පන්සලේ ඉන්නා කාලෙත් හරිම සුන්දරයි. මං පොඩි හාමුදුරුවන් එක්ක නිතර ගහ බැන ගන්නවා. නොයෙක් දඟ වැඩ කරනවා. ඒත් මට පණ්ඩිත බෝපිටියෙ වංශානන්ද හාමුදුරුවො ආදරයෙන් ගුරුහරුකම් දුන්නා. බෙල්ලන්විල විමලරතන හාමුදුරුවො මාත් සමඟ එකට ඉගෙන ගත්තෙ. මාපලගම සෝමිස්සර, වගෙ හාමුදුරුවන්ගේ ඇසුර ලැබුණා. බොහෝ ධර්මධර හා විනයධර හාමුදුරුවන් ඇසුරින් තමයි මගේ පරිකල්පන ශක්තිය දියුණු වන්නේ. ඒ පරිකල්පනය තුළින් ඇරගත්ත කුඩා කවුළුවකින් මහා ඉසව්වක් ආවරණය කරන්ඩ මට පිරිවෙන් ඇසුර බලපාන්ඩ ඇති.මං සරසවි පිවිසුම් පෙළින් විද්‍යාලංකාරයට සමත් වූ වෙලාවෙ ලොකු හාමුදුරුවො වළඳමින් සිටි බිබික්කමෙන් කෑල්ලක් කඩලා අතට දීලා හොඳයි එහෙනම් කීවා විතරයි. මට ජීවිතය බෙදා ගන්ඩ සතුට බෙදා ගන්ඩ, දුක බෙදා ගන්ඩ කිසිවෙක් හිටියෙ නැති තරම්.පන්සලේ පාඩම් කරන්ඩ මට ඉඩ නොලැබුණු දවස් තිබුණා. මං පන්සල් වත්තෙන් එපිට ලයිට් කණුව යට රාත්‍රි එළිවෙනකම් පාඩම් කළ දවස් තිබුණා. මට මතකයි ඒ විදුලි පහන සවි කරලා තිබුණෙ ‘පිනෝදරාහාමි’ කියලා උපාසිකා මාතාවක්. මං ඒ මෑණියන්ට පින් දිදී පාඩම් කළා.ඒත් පසු කාලයක නැඟෙනහිර කොළඹ ආසනයේ මන්ත්‍රී කෙනෙක් හැටියටත් ඒ ඇබිත්ත කොල්ලා දිවුරුම් දුන්නා. අර පහන් කණුව යට මිනිස්සුත් මට ඡන්දෙ දුන්නා. මට ඇත්තටම ගුරුවරු නැති තරම්. ඒත් මගේ ජීවිතයට ආලෝකය බෙදපු පන්සල්වල හිමිවරු හිටියා. කතෝලික පූජකවරුන් හිටියා.මං ලෝකෙන් දයාව ඉල්ලනකොට දයාව නොදෙන බොහෝ දෙනා ඒ අතර හිටියා. මං ඒ නිසා බොහෝ විට දයාව, කරුණාව මගේ ශබ්ද කෝෂයේ පටලගන්නෙ නෑ. මට දැන් ගමට යන්ඩ පාර අමතකයි.මම නිකම් අතරමං වෙච්ච මිනිහෙක් වගේ. මං වැඩ කිරීම ඉගෙන ගත්තෙ ඉවසීම පුරුදු කරගත්තේ ගුරුවරු නිසාම නොවේ. හිටපු ජනපති ප්‍රේමදාස මහත්තයාගෙන්. මං හැබැයි! ඩබල් ගේම් කාරයෙක් නොවේ. ඒක මට ආවෙ පන්සල් ඇසුර නිසයි. ලේවලින් අත්සන් කරන්ඩ පුළුවන් පෙනී සිටින ප්‍රතිපත්තිය රකිනවා කියලා. ඒත් මං අවශ්‍ය වෙලාවට පව් කරන්නත් බය නෑ. මට ඇත්තටම නියම ගුරුවරයෙක් හමු වෙනවා. ඒ පසුකාලයකදී. මහාචාර්ය හේමචන්ද්‍ර රායි.මං කියවීමෙන් බොහොම කාලය ගත කරන බව දැනිලා එතුමා මට කියා දුන්නා. ලෝකයේ පොත් බොහොම වැඩියි. ඒ පොත් අතරින් තෝරාගත් පොත් පමණක් කියවන්ඩ කාලය ගත කළ යුතුයි. ඒ සඳහා ගුරුවරයෙක් සොයාගන්න කියලා. ඇත්තටම ඒක මහා ඔවදනක්.මට සරසවියෙදි අර්ථ ශාස්ත්‍රය කියා දුන්නෙ තිලක් රත්නකාර. මුස්ලිම් ඉතිහාසය කියා දුන්නෙ තෙන්නකෝන් විමලානන්ද මහත්මයා.සරසවි අධ්‍යාපනයේදී තමයි මට මහ තෙරවරුන් සමඟ බොහෝ දේ දැනගන්ට ලැබෙන්නේ. යක්කඩුවේ පඥාරාම, බඹරැන්දෙ සිරිසීවලි ඒ අතරින් ඉහළ නම් දෙකක්.මට මගේ ජීවිතය දිහා ආපහු හැරී බලන්ඩ බයයි. ඒ තරම්ම දුක් සහිත ගමනක් මං ආවෙ. ඉස්කෝල කීපයකට මං ගියා.ඒ අතර සමාජයෙ විවිධ තැන්වල ජීවත්වීමෙන් පරිඥානයක් ලැබුවා. බුලර්ස් පාරේ පී. ආර්. ඇන්තනීපිල්ලේ මහත්තයාගෙ ගෙදරත් මං වැඩ කළා. මං කවදත් පරිසරයට සොබාදහමට ආසා කළා. ඒ බුලර්ස් පාරේ පන්සලක් තිබුණා. ඒ පන්සල ළිඳෙන් නාගන්ඩ මං යනවා. මං පන්සල් ගියෙ වඳින්ඩ නම් නොවෙයි. ඕනෑම කෙනෙකුට තමන්ගෙ දුක් සහිත ජීවිතය ගොඩගන්න පුළුවන් ඉගෙන ගත්තොත් විතරයි. ඒක මං ඔප්පු කළා. නැත්නම් පන්සලක ඇබිත්තයෙක් ජාතික ගුවන් විදුලියේ සභාපතිකමට ඒවි ද?උපාලි සමරසිංහඡායා-සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=as1304072</link>
    <topic>ජීවිත හැඩගස්වා ගැනීමට අවුරුදු චාරිත්‍ර අගනා පූර්වාදර්ශයකි</topic>
    <author>රමණී සුබසිංහ</author>
    <content>ජීවිත හැඩගස්වා ගැනීමට අවුරුදු චාරිත්‍ර අගනා පූර්වාදර්ශයකිකොළඹ 7 ශ්‍රී සම්බෝධි විහාරයේවිහාරාධිපතිදරණාගම කුසලධම්ම හිමිබක් මාසයේ උදාවන සිංහල අලුත් අවුරුද්ද අපේ සංස්කෘතියේ ප්‍රධාන මංගල්‍යයකි. සාමූහිකත්වය, සාරධර්ම එක්තැන් වුණු සුවිශේෂී උත්සව සමයකි. මවුපිය දූදරු, ස්වාමි භාර්යා, සේව්‍ය සේවක, ගුරු සිසු, හිත මිතුරු, ගිහි පැවිදි ආදී සමාජ කණ්ඩායම් අතර වූ බැඳීම් වඩ වඩාත් තහවුරු කරගත හැකි කාලයකි.අවුරුදු උදාවේ යෙදෙන පුණ්‍ය කාලය බෞද්ධ ඔබට සුවිශේෂී ය. සියලු දෛනික ක්‍රියාකාරකම් අත් හරින එම කාලය සම්පූර්ණයෙන් ම ආගමික කටයුතු වෙනුවෙන් වෙන් කළ හැකි බැවිනි. අවුරුදු චාරිත්‍ර වාරිත්‍ර අකුරට ඉටු කළ අපේ පැරැන්නෝ එදා පුණ්‍ය කාලයේ දී දරු මල්ලන් ද කැටිව විහාරස්ථානයට යාමට, ආගමික කටයුතුවල නිරතවීමට මුල්තැන දුන්හ. ඔවුහු නව වසර ඇරඹුවේ තෙරුවන් ගේ ආශිර්වාදය ලබමිනි. ගෙවුණු වසර පුරා තමන්ගෙන් මවුපිය දූ දරුවන් ඇතුළු සමාජයේ අන් සියලු දෙනාට සිදුවූ වැරදි, අඩුපාඩු, බැහැර කොට අතපසු කළ සියලු යහපත් කටයුතු ආරම්භ කිරීමේ අරමුණු පෙර දැරි කර ගනිමිනි. ඒ සඳහා පන්සලේ වැඩ සිටින හාමුදුරුවන් වහන්සේ ඔවුන්ට අවවාද, අනුශාසනා ලබා දුන්හ. ඒ ඇරඹුම ජීවිතයේ මුහුණ දෙන්නට සිදුවන අනේකවිධ ප්‍රශ්න හා ගැටලුවලට නොසැලී මුහුණ දෙන්නට මහා ශක්තියක් විය.ඒ සරලවූත් සාමකාමී වූත් සමාජය ටිකෙන් ටික සංකීර්ණ වෙත් ම මේ සිරිත් විරිත් සමාජයෙන් ගිලිහී ගියේ අපටත් නොදැනීම ය. එදා අප කුඩා දරුවන් ලෙස සංස්කෘතිය, සාරධර්ම, සමාජ හර පද්ධතීන් උගත්තේ අපේ වැඩිහිටියන් වෙතිනි. අප අනුකරණය කළේ මවුපියන් ගේ හැසිරීම් හා චර්යාවන් ය. පවුල ආරක්ෂා කළ, සමාජයේ සමඟි සම්පන්න බව රැකදුන් ඒ සාර ධර්ම බාල පරපුරට උරුම කර දීම අද වැඩිහිටි ඔබට පැවරෙන සුවිශේෂී වගකීමකි. වෙලාවට වැඩ නොකරන, පිළිවෙළක් නැති, අසල්වැසියන් සමඟ සාමකාමීව ගනුදෙනු කළ නොහැකි පුද්ගලයා දියුණුවටපත් නොවන බව අප ගේ ශාස්තෲන් වහන්සේ, තථාගත බුදුරජාණන් වහන්සේ පෙන්වා දුන්හ. උත්සාහය, අධිෂ්ඨානය හා කැපවීම ඇති, අනලස් පුද්ගලයා ජීවිතය ජය ගන්නා බව උන්වහන්සේ බොහෝ අවස්ථාවන් හි උදාහරණ සහිතව අවධාරණය කළහ.දෛනික ජීවිතයේ දී වෙලාවට වැඩ කරන්නට, පිළිවෙළට, පිරිසුදුවට, එකමුතුකමට මුල් තැන දෙන්නට අවුරුදු සිරිත් විරිත් අගනා පූර්වාදර්ශයකි. මුළු රටම එකම වේලාවක ආගමික වත් පිළිවෙත්වල නිරත වීම, එකම සුබ නැකතකින් ළිප ගිනි මෙළවීම, ආහාර පිසීම, වැඩ ඇල්ලීම, ආහාර අනුභව කිරීම අසිරිමත් ය. ඒ අසිරිමත් බව තුළ අප ගේ ජීවිතයට, දියුණුවට බොහෝ පාඩම් කියා දේ. පුංචි දරුවන්ට ඒ සිරිත් විරිත්වලට සහභාගි වන්නට, දැකගන්නට විඳින්නට අවස්ථාව සලසා දීම වැඩිහිටියන් ගේ වගකීම ය. දරුවන් ගේ අනාගතයට ශක්තිමත් පදනමක් වන්නේ ඒ අත්දැකීම් ය.වැඩිහිටියන්ට ගරු කිරීම, පුද සත්කාර කිරීම හා ඔවුන් ගේ අවවාද අනුශාසනා ලබා ගැනීම ජීවිතයේ දියුණුවට හේතුවන බව බුදුරජාණන් වහන්සේ එක් අවස්ථාවක ලිච්ඡවී රජදරුවන්ට දේශනා කොට වදාළහ. ඉහළ අධ්‍යාපනයක් නොලැබුව ද මේ සමාජයේ අවුරුදු ගණනාවක් ජීවත් වීමෙන් ලද අත්දැකීම් සමුදායක් වැඩිහිටියන්ට වෙති. ධනය උපයා ගත් සැටි, ප්‍රශ්නවලට මුහුණ දුන් සැටි, අභියෝග ජයගන්නට කළ කැප කිරීම් ඔවුහු අත්දැකීමෙන් දනිති. ඔවුන් තම දරුවන්ට අවවාද උපදෙස් දෙන්නේ ඒ අත්දැකීම් ඇසුරෙනි.සිංහල අවුරුදු චාරිත්‍ර අතර වැඩිහිටියන් නැමදීම උතුම් චාරිත්‍රයකි. මවුපියන් ඇතුළු වැඩිහිටියන් ඉදිරියේ තමන්ගෙන් මෙතෙක් සිදුවූ වැරදිවලට සමාව අයැදීමට, ඉදිරි අනාගතයට ආශිර්වාදය ලබා ගැනීමට හොඳම අවස්ථාවකි. එහි දී පැරැණි අමනාපකම් දුරලීම, හිතවත්කම් නෑදෑකම් වැඩි දියුණු කර ගැනීම සුවිශේෂී ය. අමනාපකම් දුරලීමෙන් මෙතෙක් සිත පෙළූ වෛරය, ක්‍රෝධය, තරහව, කණස්සලු ස්වභාවය යටපත් වන අතර මෛත්‍රිය කරුණාව ඉස්මතු වේ. සිතට අපමණ සහනයක් ලැබී සතුට වර්ධනය වේ. එය කායික මානසික සුවයට මෙන් ම සමාජයීය පැවැත්මට ද හිතකර වේ. වැරදි, අතපසුවීම් නොසලකා හැරීම් සිදුවීම සාමාන්‍ය මිනිස් ස්වභාවයකි. ඒ වැරදි පිළිගැනීම, වරදට සමාව ගෙන නිවැරැදි පුද්ගලයකු වීම, වැඩිහිටියන් සැලකීම උතුම් මිනිස් ගුණාංගයන් ය. බාලයන් ඒ ගුණ දහම් ඉගෙන ගන්නේ වැඩිහිටියන් ගේ ක්‍රියාකාරකම් හා හැසිරීම් නිරීක්ෂණයෙනි. මේ නිසා ජීවිතය ගැන දරුවන්ට අර්ථවත් පාඩමක් කියා දීමට මේ අවුරුදු සිරිත් විරිත් පූර්වාදර්ශයක් කරගත හැකි ය.අවුරුදු චාරිත්‍ර හා බැඳුණු වටිනාකම් රැසක් ඇතත් අද බොහෝ වැඩිහිටියන් ඒ වටිනාකම් වෙනුවට නොවටිනාකම් වැලඳ ගැනීම ජාතියට ම අභාග්‍යයක් වී තිබේ. අතීතයේ නව අවුරුදු උදාව වෙනුවෙන් ලක ලෑස්ති වූයේ බක් මාසය උදාවන්නටත් පෙර සිටම ය. තම දරු මල්ලන් ද සහභාගි කර ගනිමින් ගේ දොර පිරිසිදු කොට හුණු පිරියම් කිරීම, මවුපියන් ඇතුළු නෑදෑ හිතමිතුරන්ට හැකි පමණින් තෑගි බෝග මිලදී ගැනීම, පරිසරය අලංකාර කිරීම, කැවිලි පෙවිලි සූදානම් කිරීම ආදී බොහෝ වැඩකටයුතු එහිදී කැපී පෙනුණි. එහෙත් සමහර ආත්මාර්ථකාමී වැඩිහිටියන් අද මේ සියලු වටිනාකම් මඟ හැර සුරාවට, සුදුවට මුල් තැන දෙන සැටි අපි දකිමු. අවුරුදු ලබන්නට දින සති කිහිපයකට පෙර සිටම මත්පැන් බෝතල් නිවෙසේ ගොඩ ගසා ගන්නා ඔවුන් අවුරුදු සමරන්නේ විකෘති වූ මනසිනි.දරුවන් ග්‍රහණය කර ගන්‍ෙන් ද ඒ විප්‍රකාරයන් ම ය. වැඩිහිටියනි, මේ ගැන ඔබ ගේ අවධානයත් සැලකිල්ලත් වඩ වඩාත් යොමු විය යුතු කාලයක් දැන් එළඹ තිබේ. සමාජයේ අපරාධ වැඩි වන්නේ හෝ අඩුවන්නේ ඔබ දරුවන්ට දුන් ආදර්ශ අනුව ය. මේ නිසා නව අවුරුද්දේ පිළිපැදිය යුතු සාරධර්ම ඇසුරින් යහපත් අනාගතයක් ගොඩනඟා ගන්නට ඇවැසි පූර්වාදර්ශය දීමට, ඔබ සැලකිලිමත් විය යුතු ය. ඔබ ගේ දරුවාට යහපත් හෙට දවසක් උදාවන්නේ ඒ සැලකිලිමත් බවේ අඩු වැඩි ප්‍රමාණය අනුව ය.රමණී සුබසිංහඡායාරූප - රුක්මාල් ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=as1304073</link>
    <topic>හිත පිරෙන්න කන්න කැවිලි ගෙදර හදාගන්න</topic>
    <author>අද කතාබහ</author>
    <content>හිත පිරෙන්න කන්න කැවිලි ගෙදර හදාගන්නසිංහල අවුරුද්ද අත ළඟටම ඇවිත්. ගෘහනියො දැන් හරිම කලබලයි. ගෙදර දොර පිරිසුදු කිරීමි අලුත් ඇඳුම් මැසීම් කැවිලි හැදීම් ඇයට වැඩ අධිකයි. කාර්ය බහුල ගෘහනිය මේ වැඩ කටයුතුවලින් කීපයක් හෝ ලෙහෙසියෙන් කර ගන්න උත්සාහ දරනවා.එතෙන්දි ඇය බලන්නේ ඇඳුමි ටික කුලියට මසා ගෙන හෝ නිමි ඇඳුම් ලෙස මිලට ගෙන හෝ තම වැඩ කොටස අඩු කර ගැනීමටයි. මෙතැනදි වත්මන් ගෘහනියන්ගෙන් වැඩි දෙනෙක් සිංහල අවුරුදු කැවිලි ටිකත් වෙළෙද පොළෙන්ම මිලදී ගැනීමට පෙලඹී සිටිනවා. එහෙත් මෙලෙස කැවිලිපිටින් ගැනීමට යෑමෙන් වෙන්නේ අධික මිලක් වැය වෙනවා මෙන්ම අපට අවශ්‍ය ලෙසින්කැවිලි ටික ලබා ගැනීමත් අපහසු වීමයි.සිංහල අවුරුද්ද උදා වෙන මේ මොහොතේවත් අඩුම වශයෙන් අවුරුද්දකට වරක් වත් මේකැවිලි කීපයක් හෝ ගෙදරදීම සකසා ගැනීමට ගෘහනිය උනන්දු වෙනවා නමී කෙතරම් වටිනවාද?මේ ගැන අද අප හා කතාබහ කළේ ප්‍රවීණ සූපවේදිනී මොනිකා ලක්ෂ්මී ලොරෙන්සුහේවාමහත්මියයි. ඇය අපේ ගෘහනියට පහසුවෙන් නිවෙසේදීම සිංහල කැවිලි කීපයක් සකසාගැනීම පිළිබඳවත් දැනුම්වත් කළා.“කාර්ය බහුලත්වය නිසා අපේ කාන්තාවො කැවිලි මිලදී ගැනීමට පුරුදුව සිටියත් අපට අපේ සිංහල කැවිලි පිරිමැස්මෙන් යුතුව රසට අපේ නිවෙසේදීම අපූරුවට සකසා ගත හැකියි. බැහැ කියා හිතුවොත් හැමදාම බැහැ.අපි මේ කෑම හදන්නේ රජ දැක්මකට නොවෙයිනේ අපේ හිතේ සතුටට අපේ සිංහල අවුරුද්දට අවුරුදු කෑම මේසය රසවත් කරගන්නයි. මුලදි වැරදුණොත් ඒ ටික ඉවත දමා නැවත හදලා බලන්න පුළුවන්.එහෙමයිඅපි ඉගෙන ගත යුත්තේ. එලෙස අපේ කෑම අපිම හදා ගත්තොත් ‍ගොඩක් වටිනවා. එවිට අපට නිහතමානිව ආඩම්බර වෙන්න පුළුවන්. අපේ දූලා පුතාලා එකට එකතු කර ගෙන එහෙම නැත්නම් ගෙවල් කීපයක් එකට එකතු වෙලා එක වර්ගයක කැවිල්ල බැගින් හදලා බෙදා හදාගන්න පුළුවන්.අපේ ගෘහනියො වැඩිපුරම හදන්න උත්සාහ කරන කැවිලි කීපයක් ‍ගෙදරදිම හදා ගන්නඅන්දම මෙසේයි. මෙහි දී ඇති ප්‍රමාණවලින් කැවිලි 25ත් 30ත් අතර ප්‍රමාණයක් සාදා ගත හැකියි.කොණ්ඩා කැවුම්අවශ්‍ය ද්‍රව්‍යසුදු හාල් පිටි ග්‍රෑම් 250 පාන් පිටි ග්‍රෑම්100 සීනි කෝප්ප 1 පැණි කෝප්ප 1 1/2 වැනිලා ස්වල්පයක් මාදුරු ඇට ටිකක්සාදා ගන්නා අන්දමසියලුම ද්‍රව්‍ය භාජනයකට දමා මද රස්නය ඇති වතුර කෝප්පයක් එක්කර ගොරෝසු පිටි මිශ්‍රණයක් සාදා පැය 3ක් පමණ පසෙකින් තබන්න. හොඳ පිරිසුදු පොල් තෙල් කාලක් පමණ තාච්චියකට දමා ළිප තබා රත් කරන්න.බොකුටු ‍හැන්දක් පුරවා පිටි මිශ්‍රණය තෙල් මැදට වක්කරන විට පිටි මිශ්‍රණය සාර්ථක නිසා කොණ්ඩය ඉබේම උඩට ගත හැක. ඉරටුවකින් පිටි එකතු කරන ගමන් අනෙක් අතින් තෙල් එකතු කරන්න. දැන් ලස්සන කැවුමක් ඔබට දැක ගත හැකි වේවි. අවුරුද්දට දින දෙකකට පෙර කැවුම් සාදා මැටි මුට්ටියක දමා සුළං නොයන සේ කට තදකර වසා තබන්න.කොකිස්අවශ්‍ය ද්‍රව්‍යසුදු හාල් පිටි ග්‍රෑම් 250 පොල් කිරි කෝප්ප 1 මෙය පළමු කිරි විය යුතුයි. ලුණු තේ හැඳි 1/4ක් පමණ කැමතිනම් බ්ත්තරයක් එක්කර ගත හැකිය සීනි තේ හැඳි 1ක් පමණසාදා ගන්නා අන්දමසියලුම ද්‍රව්‍ය එකතු කර දියට හුරු මිශ්‍රණයක් සාදා ගන්න. රත්කර ගත් තෙලේ කොකිස් අච්චුව දමා රත්කර ගන්න. එළියට ගත් අච්චුව කොකිස් පිටි මිශ්‍රණයේ දමා තෙලට ඔබා ගන්න. රන්වන් පාටට බැදෙන කොකිසය ඉතාම තුනියට තිබිය යුතුයි.පිටි ගොරෝසු යැයි සිතේ නම් තව පොල් කිරි බිඳක් එක් කර ගන්න. මේ මිශ්‍රණයෙන් කොකිස් 50ක් පමණ සාදා ගත හැකිය.නාරං කැවුම්අවශ්‍ය ද්‍රව්‍යබැද ගත් මුං ඇට ග්‍රෑම් 100 (බාගෙට කුඩු කර ගන්න) බැද ගත් හාල් පිටි ග්‍රෑම් 50 පැණි කෝප්ප 2 පොල් ගෙඩියක පොල් සීනි කෝප්ප 1/2 පොල් කිරි කෝප්ප 1 හාල් පිටි කෝප්ප1 1/2 බිත්තර 1 ලුණු කුඩු ස්වල්පයක් කැමතිනම් වැනිලා ටිකක්සාදා ගන්නා අන්දමගොරෝසු බඳුනක් ළිප තබා සීනි හා පැණි එක්කර වතුර මේස හැඳි 4ක් පමණ එකතු කර උණු කර ගන්න. හොඳින් උණු වූ පැණිවලට තෙල් එකතු කර පැණි පොල් මලවා ගන්න. පැණි පොල්වල තෙත හිඳුණු පසු මුං ඇට බැදගත් හාල් පිටි හා වැනිලා එකතු කර හොඳින් මිශ්‍ර කරන්න.මිශ්‍රණයේ පැණි හොඳින් හින්දවා ගත යුතුයි.පැණි පොල් මිශ්‍රණය නිවෙන්න තබා පොඩි බෝල සාදා ගන්න. හාල් පිටි, පොල් කිරි සහ බිත්තරය එකතු කර ගොරෝසු මිශ්‍රණයක් සාදා ගන්න‍පැණි පොල් මිශ්‍රණයෙන් සාදා ගත් බෝල මේ පිටි මිශ්‍රණයේ ඔබා රන්වන් පැහැය එනතු‍රු ගැඹුරු තෙලේ බැද ගන්න.අලුත් අවුරුද්දට ඉතා රසවත් නාරං සැවුම් ඔබට සාදා ගත හැකිය.කජු අළුවාඅවශ්‍ය ද්‍රව්‍යබැදපු හාල් පිටි ග්‍රෑම් 250ක් 300ක් පමණ කජු ග්‍රෑම් 150 පැණි කෝප්ප 1 1/2 සීනි කෝප්ප 1/2 වැනිලා තේ හැඳි 2සාදා ගන්නා අන්දමහාල් පිටි ගොරෝසු වනතුරු බැද ගත යුතුයි. කජු ටික දෙකට තුනට කඩා තෙලට දමා එළියට ගන්නත භාජනයක් ළිප තබා සීන් පැණි වැනිලා එක්කර උණු කරන්න. ඒ අතරතුර අළුවා කපන ලෑල්ලට බැදපු විටි ටිකක් වැඩිපුර දමා තුනී කර ගන්න‍.උණු කර ගත් පැණි හැන්දෙන් උඩට ගෙන නූල් සේ ඇදේ නම් පැණඅ පදමට උණුවී ඇත. දැන් ගිනි නිවා පැණි ළිපෙන් බා පළමුව කජු එක් කරන්න. ඉන්පසු අල්ලන තරමට පිටි ටික ටික එක් කරන්න. පිටි එක්වර නොදැමිය යුතු අතර ඉක්මන් කර හැඳි ගෑ යුතුය. තෙත ගතියෙන් යුතු පිටි මිශ්‍රණය පිටි ඉසගත් ලෑල්ලට දමා අඟල් බාගයක් පමණ තුනී කර ඉක්මනටම කෑලි කපා ගන්න. නැත්නම් එකවරටම සවි විමට ඉඩ ඇත.පොල් කේක්හෙවත් බිබික්කම්අවශ්‍ය ද්‍රව්‍යපොල් ගෙඩි දෙකක පැණි පොල් (මේ සඳහා පොල් ගෙඩි 2 පාෂි කෝප්ප 2 සහ සීනි කෝප්ප 1ක් සෑහේ) පුහුල් දෝසි ග්‍රෑම් 150 කජු ග්‍රෑම් 150 ඉඟුරු දෝසි ග්‍රෑම් 150 වියළි මිදි ග්‍රෑම් 100(මේවා සිහින්ව කපා පසෙකින් තබන්න) රුළං ග්‍රෑම් 200 (රන්වන් පැහැය එනතුරු බැද ගන්න) බටර් ග්‍රෑම් 250 බිත්තර 4 සීනි ග්‍රෑම් 200 වැඩිපුර පැණි කෝපප 1/2සාදා ගන්නා අන්දමපළමුව තැටියක කඩදාසි කොළ 6ක් පමණ එළා මතුපිටින් තෙල් කඩදාසියක් දමා සකසා තබන්න. දැන් බටර් සීනි බිත්තර එකට දමා බීටරයකින් ගසන්න. කපාගත් සියලුම පලතුරු හා පැණිපොල් එකතු කරන්න. බැදගත් රුලං නිවුණු පසු එකතු කරන්න. ආමන්ඩ් තේ හැඳි 2ක් වැනිලා ‍තේ හැඳි එකතු කරන්න. ගොරෝසුවට ගත් මේ මිශ්‍රණය තැටියට දමා තුනී කරන්න. මේ උඩට පැණි කෝප්පය වත් කරන්න.දැන් පැය 2ක් පමණ මද උෂ්ණය සහිත තැටියක පුලුස්සා ගන්න. මින් පොල් කේක් කැබලි 40ක් 50ක් පමණ කපා ගත හැකිය.‍අපේ කැවිලි අපිම ගෙදරදීම සාදා ගනිමුපැණි වළලු (උඳ්‍ර වැල් ලෙසද කියති)අවශ්‍ය ද්‍රව්‍යඋඳු පිටි ග්‍රෑම් 100 හාල් පිටි ග්‍රෑම් 150 පොඩි ඇඹුල් කෙසෙල් ගෙඩි 1 පොල් කිරි කෝප්ප 3/4 පැණි කෝප්ප 2සාදා ගන්නා අන්දමඋඳු පිටි හාල් පිටි කෙසෙල් ගෙඩි හා පොල් කිරි බ්ලෙන්ඩරයකට දමා ගොරෝසු මිශ්‍රණයක් සාදා ගන්න. මේ මිශ්‍රණය දියාරු නොවෙන සේ තිබිය යුතුය. තෝසේ පදමට වඩා ගොරෝසු විය යුතුය. මෙය පැය 3 - 4ක් පිපෙන්නට තබා ගන්න. දැන් පැණි කෝප්ප 2 උණු කර පසෙකින් තබන්න.තුනී භාජනයක් ළිප තබා ටිකක් වැඩිපුර පොල් තෙල් එකතු කර උණු කර ගන්න. තෙල් උණු වූ පසු ගිනි අඩු කරන්න. කේක් සෑදීමට ගන්නා අයිසින් සිරින්ජරය සහ ලොකු නොසල් එකක් උඳු වැල් වත් කිරීම සඳහා භාවිතා කළ හැකිය. පිටි මිශ්‍රණය හොඳින් කලවම් කර සිරින්ජරයට දමා උණු තෙලට ලස්සන රවුම් 4ක් පමණ දමා උඳුවැල් බැඳ ගන්න‍.රන්වන් පැහැගත් උඳු වැල් උණුවෙන්ම පැණි බඳුනට දමා විනාඩි කීපයක් තබා එළියට ගන්න. මේ උඳු වැල්වලින් අපේ කෑම මේසය ඉතා අලංකාර වනු ඇත.සිංහල අලුත් අවුරුද්ද කියන්නේ අපේ රටට සුවිශේෂ වු දෙයක්.එය අපේ රටේ සංස්කෘතික මංගල්‍යයක්. අපි පුංචි කාලේ නම් ජනවාරි පෙබරවාරි මාසය උදාවූදා සිට බලා සිටින්නේ අවුරුද්ද ඉක්මනින් උදාවන තුරු. පුංචි අපට සිංහල අවුරුද්ද විශේෂයි. අපට අලුත් ඇඳුම් ලැබෙන්නේ රස කැවිලි ගෙවල් වල හැදෙන්නේ,නෑදැයෝ එන්නේ යන්නේ සිංහල අවුරුද්දට. ඒත් අද කාලය වෙනස් වෙලා. අවුරුදු චාරිත්‍ර වාරිත්‍ර එලෙසින්ම පැවතුණත් අද මේ දේවල් ඉටු කිරිමේ දී යම් යම් වෙනස්කම් සිදු වෙනවා.ඉස්සර අපි නොනගතය උදා වුණා‍ට පසුව ගමේ පන්සලට පමණක් නොවෙයි ඒ අවට තියෙන හැම පන්සලකටම වගේ යනවා .ඒ යන ගමනවල ආගමික බවක් වගේම සුන්දර බවකුත් තිබුණා. ඒ වගේම අවුරුද්ද ලැබුවට පස්සේ ඥාතින් බලන්න යනවා. අම්මා තාත්තාගේ මුලිකත්වයෙන් නිවෙසේ අවුරුදු චාරිත්‍ර ඉටු කෙරෙනවා. අදත් මේ දේවල් ඉටුකෙරෙනවා. නමුත් එදා තිබු සුන්දරත්වය අද එහි දකින්න නැහැ. ඒකට හේතුව තමයි කාලයත් සමඟ හැම දේම වෙනස් වීම. අද මේ යන සමාජ රටාවත් සමඟ කාටවත් වැඩි ඉඩක් නැහැ කාලය මිඩංගු කිරිමට. එහෙම වුණා කියලා අපි මේ දේවල් වලින් දුරස්ථ වෙනවා නම් ඒක ලොකු අඩු පාඩුවක්. නමුත් එදා අපි අවුරුදු චාරිත්‍ර ඉටු කිරිමේ දී එහි යම් ප්‍රබෝධයක් තිබුණා.ඉස්සර අපි පුංචි කාලේ අවුරුදු චාරිත්‍ර ඉටු කළාට පස්සේ අහළ පහළ ළමයි එකතු වෙලා පංච දානවා. දරුවන්ගේ මේ කෙළි සෙල්ලම් වලට වැඩිහිටියොත් සහභාගි වෙනවා. ඒ වගේම වැඩ ඇල්ලිමේ නැකතට අපි කරන්නේ පොත් පාඩම් කරන එක. නමුත් අද ළමයා කරන්නේ අවුරුදු නැකතට කෑවට බිවට පස්සේ එක්කෝ රූපවාහිනිය ළග වාඩි වීම එහෙමත් නැත්නම් ජංගම දුරකථන ය පාවිච්චි කිරීම. මෙහිදී දරුවන්ට වරද කියන්න බැහැ. අම්මලාත් දැනුම්වත් විය යුතුයි. දරුවන්ව ඉන් මුදවාගෙන අපේ හෙළ සිරිත් විරිත් අගය කිරීමට දරුවන්ට මාවත පෙන්වා දිය යුතුයි.ඇතැම් දෙමවුපියන්ගේ හිත් ක්‍රියා කරන්නේ නොනැමෙන සුඑ ලෙසින්. ඔවුන් හිතන්නේ අපි කාටවත් නැමෙන්නේ නැහැ කියලා. මේ නිසා එවැනි දෙමවුපියන්ගේ දරුවෝ ඉගෙන ගන්නෙත් නැහැ එකිනෙකාට ගරු කිරීමට. අද සමාජය හුරු වෙලා තියෙන්නේ උපාධියෙන්, විභාගයෙන් මිනිසුන් මැනීමට. නමුත් අතීතයේ එහෙම නැහැ. වැඩිහිටියන්ට ආදරයෙන් සැලකුවා.ගුණ ගරුක කමට වැඩිහිටි බවට සලකා සියලු දෙනාට බුලත් හුරුලු දී වැන්දා.අද සිංහල අවුරුද්ද කියන එක ඇතැම් අය මොස්තරයක් බවට පත් කරගෙන. ඇතැමුන් හිතන්නේ මෙය රෙදි,ඇඳුම් වලින්ම ගෙදර අල්මාරිය පිරවිය යුතු අවුරුද්දක් කියලා.මේ නිසා සමහරු කරන්නේ යන්නම් වාලේ ෂොපින් යෑම. ඒත් සමහර වෙලාවට තමන්ගේ අම්මට තාත්තට දෙන්නවත් චීත්ත රෙද්දක් සරමක්වත් අරගෙන නැහැ. නෑගම් යෑම සිංහල අවුරුද්ද සමඟ අපේ සමාජය හා බැඳි පවතින දෙයක්. තරහා මරහා නැති කරගෙන ආයෙමත් එකමුතු වෙන්න තියෙන හොඳම දවස තමයි සිංහල අවුරුද්ද.ඉස්සර නම් ගෙදර හදන කැවිලි කිරිබත් තමයි නෑගම් යන කොට අරගෙන ගියේ. අද ඇතැමුන් පුරුදුවෙලා ඉන්නවා කඩෙන් ගන්න මොනවා හරි, කේක් පෙට්ටියක්, විස්කෝතු පැකැට්ටුවක් අරගෙන නෑගම් යන්න. නමුත් අද මේ තිබෙන ආර්ථික රටාවයි, සමාජ රටාවයි දිහා බැලුවම මෙය පොකැට්ටුවටත් අමතර වියදමක්. අද අපේ සමාජයේ බොහෝ අය විවිධ රෝගාබාධ වලට ගොදුරු වෙලා.එහෙම බැලුවම මේ කෘත්‍රිම පැණිරස ජාති ගෙනියනවට වඩා වත්තේ හැදෙන පැපොල් ගෙඩියක්,පේර ගෙඩියක් එළවලුවක්, පලතුරු පැළයක් නෑගම් යන විට අරගෙන යන්න පුළුවන්නම් එය සැබෑ වෙනසක්. එමෙන්ම එ‍යින් ලැබෙන ඵල ප්‍රයෝජනයත් විශාලයි.කොහොම වුණත් සිංහල අවුරුද්ද කියන්නේ හැම සිත්වලම සතුට සාමය රජයන දවසක්. එදාට වඩා අද බොහෝ පවුල් පර්චස් අට දහයේ තාප්පයෙන් වට කල පුංචි නිවෙස් වලට සීමා වෙලා‍. ඇතැම් වෙලාවට මේ ගෙදර ඉන්න කෙනා එහා ගෙදර ඉන්න කෙනාව අඳුනන්නේ නැහැ. නමුත් තමුන්ගේ එහා ගෙදර කුමන ජාතියක අය හිටියත් ඒ ගෙදරට ගොඩවෙලා යාලු මිත්‍රකම් ඇති කරගන්න තිබෙන ‍ෙහාඳම දවස තමයි මේ සිංහල අවුරුද්ද.අද කතාබහප්‍රවීණ සූපවේදිනීමොනිකා ලක්ෂ්මී ලොරෙන්සුහේවාසහප්‍රවීණ ලේඛිකාජයන්තා රුක්මණී සිරිවර්ධනලිව්වේසේමාලි කැල්ලපතඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=as1304074</link>
    <topic>නිම්වළල්ල</topic>
    <author>සේමාලි කැල්ලපත</author>
    <content>නිම්වළල්ලහියුගෝ අයිස් සහ ඉගෝර් ලැස්මි සමඟහියුගෝ බුල්ඩෝග් වර්ගයේ බල්ලෙකි. වයස යන්තම් අවුරුදු තුනකි. එහෙත් මේ සතා දැනටත් සිංහයකු සහ බෙංගාලි කොටියකු ආණ්ඩු මට්ටු කරන්නේය. සුදු සිංහ පැටියා ඉගෝර් ය. බෙංගාලි කොටියා අයිස් ය.මේ තිදෙනා කන්නේ බොන්නේ කෙළි සෙල්ලම් කරන්නේ නිදා ගන්නේ එකට එක්වය. අයිස් සහ ඉගෝර්ගේ විහිළු තහලු දුර දිග යද්දී උන් මේච්චල් කරන්නේද හියුගෝය. මේ තිරිසනුන් තිදෙනා ඒක්ව වාසය කරන්නේ දකුණු අප්‍රිකාවේ ‍පෝර්ට් ඒලිසබත්හි පශු වෛද්‍ය සහායිකාවක වන ලැස්මිගේ නිවහෙන්ය. ලැස්මි වයස අවුරුදු 26 ක තරුණියකි.ඊශ්‍රායලයේ උපන් ලැස්මි දකුණු අප්‍රිකාවට ආවේ වන සතුන් නිසාය. ඇය වන සතුනට එතරම්ම ආදරය කරන්නීය. සිංහ සහ කොටි පැටවුන් කුඩා කල සිටම මේච්චල් කර ආදරයෙන් රැක බලා ගැනීමේ මනා පළපුරුද්ද ලැස්මි සතුය. ඉගෝර් සහ අයිස් සිටින්නේ ලැස්මි සේවය කරන ස්ටීව් ප්‍රිඩේටර් පාර්ක්හිය. දිවා කාලයේ පාර්ක් එකේ කල් ගත කරන මේ සතුන් දෙදෙනා රාත්‍රිය ගත කරන්නේ ලැස්මි සහ ඉගෝර් සමඟය.ඉගෝර් දිවා කාලයේද රාත්‍රී කාලයේදී ද මේ සිංහ කොටි පැටවුන් දෙදෙනා අගේට රැක බලා ගනී.ඉගෝර් හැසිරෙන්නේ තමා ඒ දෙදෙනාගේ පියා මෙනි.මේ සත්තු තිදෙනා එකට එක්ව එළිමහනේ ඇවිදින අතරම එකට ස්නානයද කරති. අයිස් හෝ ඉගෝර් කිසියම් හිතුවක්කාර කමක් කළොත් එය වළකන්නේ හියුගෝය.උන් එතරම්ම හියුගෝට හීලෑය. ඇතැම් අවස්ථාවල ඉගෝර් හියුගෝව බෙල්ලෙන් අල්ලා ඇද ගෙන යයි. එවිට හියුගෝ තමන්ගේ බලපුළුවන්කාරකම පෙන්වා ඉගෝර් යටත් කර ගනී.ඉගෝර් මෙතැනට එද්දී ඉතා කුඩා පැටියෙකි. අයිස්ද එසේය.එහෙත් මේ සත්තු ළඟදීම වැඩුණු සත්තු බවට පත්වෙති.එවිට මේ තිදෙනා එක තැන තැබීම ප්‍රශ්නයකි."මේ අය දැන් කෙතරම් මිතුරු වුවත් ඉදිරියේදී ඉගෝර්ටත් අයිස්ටත් හියුගෝ ගොදුරක් ලෙස පෙනුණොත් ඔවුන් වෙන් කරන්න වෙනවා" යැයි ලැස්මි පවසන්නීය. මින් පෙරද කොටි පැටවුන් 8ක් හා සිංහ පැටවුන් 6ක් බලා කියාගෙන පළපුරුද්දක් ඇති ලැස්මි දැන් සිටම ඒ වෙනුවෙන් සූදානම් වෙන්නීය.සේමාලි කැල්ලපතඅම්මයි දුවයි දුවගේ මිතුරියකයි මේ තුන්දෙනා මරණයේ මිටියාවත කරා යන චාරිකාව පටන්ගත්තේ ස්කොටීගෙ මාලිගාව අසලින්. මේ කාන්තාර තැනිතලාව පිහිටා ඇත්තේ කැලිෆෝනියාවේ ගිනිකොනදිග ප්‍රදේශයේ. මෙය ජාතික උද්‍යානයක්.එදා 2010 ජූලි මාස‍‍යේ දවසක්. මව හැටදෙහැවිරිදි ‍ඩොනා කූපර්. ඇගේ දියණිය 17 හැවිරිදි ජිනා හා යෙහෙළිය 19 වියැති හොංකොංජාතික ජෙනී ලී යුංග් සමග මෙ ගමන පටන්ගත්තා.මේ මහා තැනිතලාවේ මාර්ග සිතියම අතට ගත් ඩොනා රථය පැදවූයේ ඒ දෙස බලාගෙනයි. ඒ මේ මාර්ගය බොහෝ දෙනෙකුට වරදින මාර්ගයක් නිසයි. ග්‍රීෂ්ම සෘතුව නිසා ඉර අව්ව හරි සැරයි. බැලු බැලු අත මහා කාන්තාරය. පැය විසි හතරක් පුරා රථය පැදවූ ඇය සවස් වනවිට මරණයේ මිටියාවත පසුකොට එහි වයඹදිග කෙළවරට ආවා. රාත්‍රිය එහි ගත කළ ඔවුන් පසුදා උදෑසන ආපසු ස්කොටීගේ මාලිගාව වෙත එන්නට පිටත් වුණා. තමන්ට මඟ වැරදුණු බව වැටහුණේ මද දුරක් ආ පසුවයි.මේ තමන් ආ මඟ නොවන වග වටහා ගත් ඔවුන් බියට පත්වෙලයි හිටියෙ. " අපි ආපසු යමු අම්මෙ" ජිනා කීවා." ආපහු යන එක භයානකයි. නවතින එක ඊටත් වඩා භයානකයි." ඩෝනා කීවා. ඉදිරි අසුනේ සිටි ජෙනී ද නොහඬා සිටින්නට උත්සාහ කළා.හොංකොං සිට ඇය ඇමෙරිකාවට ආවේ චාරිකාවේ යෙදීමෙන් ආශ්වාදයක් ලබන්නයි. ඒත් ඇය අද හොඳටම බයවෙලා.මේ වනවිට ඔවුන් ගේ මඟකියා දෙන ජී .පී එස්. උපකරණය වන "නෙල්"ගෙ උපදෙස් වැරදි බව ඔවුන්ට වැටහුණා. ඒත් එතකොට පමා වුණා වැඩියි.ඔවුන්ටඅවශ්‍ය වු‍ එදින රෑ වෙන්නට කළින් මේ කාන්තාරයෙන් පිටවෙන මඟක් සොයා ගැනීමටයි‍. එසින රාත්‍රි 8 වන විට "නෙල්"ගේ උපදෙස් පරිදි ගිය ඔවුන් පැමිණුනේ ඉන්එහාට යා නෙහැකි අන්තයකටයි. එතැනින් එහාට වූයේ පඳුරු මැදින් යායුතු වූපටු පාරක්. ඒ පාර දිගේ ගිය ඔවුන්ට ලියුම් පෙට්ටියක් සහිත කණුවක් දකින්නට ලැබුණා. ඒ අසල වැටක් හා ගේට්ටුවක්. ගේට්ටුව ඉබ්බෙක් දමා තිබුණා.වැටෙන් එහා ලීයෙන් කළ ගෙයක්.ගෙයි දොර වසා තිබුණා."අපි බලමු ඇතුළේ කවුරුත් ඉන්නවද කියල'" ජිනා කීවා. "අපිට නාස්ති කරන්න කාලයක් නැහැ"මේ අතර ඩොනා ගේ පැරණි මිතුරියක වන පුවත්පත් වාර්තා කාරිනියක වන චාර්ලේන් ඩීන් බලාපොරොත්තු වූ පරිදි ඩොනා හා දියණියන් පෙර දින රාත්‍රී ආහාරයට නො ආ බැවින් ඔවුන් ගැන සොයන්නට වෙහෙසුණා. ‍ඩොනාගේ සැමියා වන රොජර්ද ඔවුන්ට සිදුවූයේ කුමක් දැයි විපිලිසරව සිටියාඔවුන්ගේ විසි එක් හැවිරිදි දියණිය ස්කයි සිය මුත්‍රාශයේ සැත්කමකට භාජනය වී රෝහලේ සිටියේ සිය මව හා සොයුරිය කොයි මොහොතේ ඒ දැයි බලාපොරොත්තුවෙන්. එහෙත් ඒ රාත්‍රියේ ඔවුන්ගේ නෙපැමිණීමෙන් ඇයනොසන්සුන්ව සිටියා."මොනවා හරි වරදක් සිදුවී තියෙනවා" ඇයට සිතුණා.මේ වනවිට ස්කොටී ගේ මන්දිරයෙන් පිටත්වී කිලෝ මීටර් 320ක් ඔවුන් පැමිණ තිබුණා."අපිට අද මෙහේ ඉන්නයි සිද්ද වෙන්නේ"‍ඩොනා කීවේ හතරවට ඇති විශාල වැලිකඳු දෙස බලමින්. "මෙහෙ වන සත්තු ඉන්නවද?"ජෙනී ඇසුවේ වෙව්ලන කටහඩින්".ඔව් මෙහෙ වලස්සු වගේම සිංහයොත් ඉන්නවා කාරෙකේ වීදුරු වහගන්න" ඩොනා උපදෙස් දුන්නා.ඔවුන් සතුව තිබූ අන්තිම ආහාර ටිකත් කෙල්ලන් අතර බෙදා දුන් ‍ඩොනා රථයේම කෙල්ලන් සමග නින්දට වැටුණා.සිකුරාදා උදෑසනට එළි වුණේ බලාපොරොත්තු සහගතවයි. ඒත් බලාපොරොත්තු සුන් කරමින් රථයේ ඇංජිම ක්‍රියාත්මක වුණේ නැහැ." අපි දැන් මොකද කරන්නෙ?" කෙල්ලන් ඇසුවේ බියපත්ව. "අපිට කාගෙ හරි උදව් ඕනැ" ජිනා කීවා.ජිනා හා ජෙනී එකතුව ගල් අරගෙන "help"යනුවෙන් වැලිතලාව මත අකුරු හැදුවේ උඩින් යන කාට හෝ පෙනෙන්නයි. ඊළඟට ඔවුන් ගිනි මැළයක් දැල්වූයේ ඉහළට දුම පෙනෙන්නයි.මේ අතර ඈත අහසේ ගුවන්යානයක් යන අයුරු දුටු ජිනා රථයේ තිබූ සීඩී තැටියක් ගෙන එය ඉරු එළියට ඇල්ලුවා. ඉන්පසු තමාගේ කහපාට පොරෝණය ගෙන අහසට පෙනෙන්නට වැනුවේ බලාපොරොත්තු සහගතව. දහවල් එකොළහ වනවිට ඔවුන්ට හරි පිපාසයි. තමන් අත තිබූ අවසන් වතුර බෝතලයත් ඉවරයි. ජිනා බොන්නට දිය පොදක් සොයා කිලෝ මීටර තුනක් විතර ඇවිද ගියා.ඒත් වේලීගිය ගහකොළ මිස වතුර හමුවුණේනැහැ. ඩොනා අසල තිබූ පතොක් ගසක් කපා කෙල්ලන්ට දුන්නේ වතුර මෙන් යුෂ උරා බොන්නටයි. ඇය පසු ප්‍රයෝජනය තකා තවත් පතොක් පඳුරු කීපයක් ගලවා තබා ගත්තා.රිය පණගන්වන්නට අපහසු වූ තැන රිය එසේම තිබියදී ඉදිරියේ වූ වැට ගලවා ලෑලි ගෙය තිබූ දෙසට ගියා. එහි මිදුලේ අගුලු දැමූ ට්‍රෝලර් රථ තුනක් තිබුණා. ගෙදර කවුරුත් හිටියේ නැහැ. අව්වේ සිටි ඔවුන්ට ගෙයි ඉස්තෝප්පුව හොඳ සෙවණක් වුණා. බඩගින්නයි පිපාසෙයි වැඩියි. තම රිය වෙත ගිය ජිනා එහි තිබූ යතුරු පෙට්ටිය ගෙන ආවා. එහි තිබූ මිටියක් ගෙන එක් ට්‍රොලරයක අගුල ගලවා දැමූ ඔවුන්ට දකින්නට ලැබුණේ බීර පෙට්ටි අටක් ස්පෙගටි නම් වූ ආහාර පැකට් ගණනාවක්. ආහාර පිසගැනීමට උඳුනක්ද තිබීම විශේෂයක් වුණා.ඊටත් වඩා සතුටට කරුණක් වුණේ පයිප්පයක් සවිකළ වතුර පීප්පයක් තිබීමයි.ආහාර පිසගෙන කා වතුර බී එහි තිබූ මෙට්ටයක් එළියට ඇද ගෙන ඉස්තෝප්පුවට දමා ඔවුන් එහි නිදා ගත්තා. මේ අතර රෝහලේ සිටි "ස්කයි"සිය මව හා සොයුරිය සොයා ඇමතුම් දී අසාර්ථක වූ තැන කැලිෆෝනියා පොලිසියට දැන්වූවා.ඒ අනුව පොලිසිය ඔවුන් සෙවීමේ මෙහෙයුම පටන්ගත්තා. මේ අතර එදිනද රෑ වුණා.ජිනා තමන් සිටි ප්‍රදේශයේ ගිනිමැලයක් දැල්වූයේ රැයේ අඳුර පලවා හැරීමට මෙන්ම කාට හෝ තමන් සිටින ඉසව්ව දැනගැනීම සදහාය. කාන්තාර බිමේ උණුසුමට ඔවුන්ට නින්ද ගියේ නැහැ.පාන්දර පිබිදුණු ඩොනා පීප්පයේ තිබූ වතුර වලින් නා ගත්තා.සියලු දෙනාම මාරුවෙන් මාරුවට නා පි රිසුදු වුණා.ඉහළින් හෙලිකොප්ටරයක හඬ ඇසුණේ එවිටයි. නා අවසන්ව සිටි ජිනා වහා පිටතට විත් සිය පොරෝණය වනමින් කෑගෑසුවා. ඒ ඔවුන් සොයන්නට ආ පොලීසියේ හෙලිකොප්ටරයයි.දින දෙකක මරණයේ මිටියාවතේ කතාන්දරය එතැනින් නිමවුණා.දයා ඩී පොන්සේකාපොලිස් නිලධාරීන් විහිළුවට ලක්කිරීමක් නොවේ. මෙය ඉන්දියාවේ බැංගලෝරයේ ඇත්තටම සිදුවන්නකි.සාමාන්‍ය පොලිස් නිලධාරියෙකුට රථවාහන මෙහෙයවීම පැය 24ක් හෝ ඊට වඩා වැඩි කාලසීමාවක් කළ නොහැකිය. මනුෂ්‍යයෙකුට කළ හැකි හා කළ නොහැකි වැඩ ප්‍රමාණයක් ඇත.මෙයට පිළියමක් ලෙස බැංගලෝරයේ පොලිස් කොමසාරිස් ආචාර්ය එම්.ඒ.සලීම් විසින් මෙම කාඩ්බෝඩ් රාලහාමිගේ සේවය ලබාගෙන ඇත. පොලිස් ඇඳුමින් සැරසුණු මේ රාලහාමිගේ ඡායාරූපය මිනිස් රුවක පරිමාණයට සකසා නගරයේ වැඩි වශයෙන් රථවාහන තදබදය පවතින ස්ථානවල සිටුවා ඇත.මේ කාඩ්බෝඩ් රාලහාමිලා දුටු විගසම රියදුරන් නීතියට අනුව රිය පැදවීම කරන බව පැවසේ.මිලියන 8.5ක් වෙසෙන බැංගලෝරයේ රථවාහන පරිපාලනය සඳහා පොලිස් නිලධාරීන් 3000ක් පමණ අවශ්‍යව තිබෙන අතර ඔවුන් සඳහා අති විශාල මුදලක් වැය කිරීමට සිදුවන බැවින් මේ පියවර ගනු ලැබූ බව සලීම් මහතා පැවසීය.සෑම මාර්ගයකම සෑම මංසන්ධියකම පොලිස් නිලධාරියෙකු නැවැත්වීම කළ නොහැකි වන්නේ නිලධාරි හිඟය නිසා බව පවසන සලීම් මහතා පොලිස් නිලධාරියෙකු නොමැති බව දැනගත් විට රියදුරන් මාර්ග නීති අනුගමනය නොකරන බව ද පවසයි.”වෙනකක් තියා එක් අවස්ථාවක රියදුරෙකු ඇත්ත පොලිස් නිලධාරියකු යැයි සිතා මේ කාඩ්බෝඩ් රූපය සමඟ කථා කර තිබෙනවා” යි සලිම් මහතා සිනාවෙමින් පැවැසීය.මේ පියවර බොහෝ දෙනාගේ පැසසුමට ලක්වී ඇතත් කාඩ්බෝඩ් රාලහාමිලා පෙන්වා තමන් මෝඩයන්ට ඇන්දීම ගැන ඇතැමෙක් කෝපයට ද පත්වී සිටී.විසිහතර හැවිරිදි ජේ.කෝල් ගේ බර ස්ටෙන් 22කි. එංගලන්තයේ කෙන්ට් ප්‍රාන්තයේ දී රූපවාහිනී සාකච්ඡාවකට සහභාගි වෙමින් ඇය පැවසුවේ තමා රැකියා සඳහා කොතෙක් ඉල්ලුම්පත් යැවුවද සම්මුඛ පරීක්ෂණවලට සහභාගි වුවද මහත නිසා තමා රැකියා සඳහා තෝරා නොගන්නා බවයි.”මම සම්මුඛ පරීක්ෂණ පවත්වන කාමරයට ඇතුළු වෙන විටම එහි සිටින නිලධාරීන් ගේ ඇස් කරකැවෙන්න ගන්නවා. ඒ කියන්නේ එන කොටම ඔවුන් තීරණය කරල ඉවරයි මහත වැඩි නිසා මෙයාව ගන්න බෑ කියන එක”.”අවුරුදු 18 පමණ කාලයේ ඉඳල මට ඩෝල් එක ලැබෙනවා. ඒත් මම කැමැති නෑ එහෙම ගන්න. මාත් ආසයි අනෙක් අය වගේ රැකියාවක් කරල හම්බකරන්න. ඒ අය බලන්නේ මගේ විභාග හා අනෙක් තොරතුරු නොවෙයි. ඒ අය මුල්තැන දෙන්නේ මගේ ස්වරූපයටයි. ඒක මහා අසාධාරණයි” යනුවෙන් ඇය රූපවාහිනී සාකච්ඡාවේදී පැවසුවාය.අයිටීවී ආයතනය මඟින් පැවැත්වූ මෙම සාකච්ඡාවට සහභාගිවූ ව්‍යාපාරික කාන්තාවක වන කේටි හොප්කින්ස් මේ වගේ අයෙකු තම පාරිභෝගිකයකු ඉදිරියට පමුණුවන්නේ කෙසේද යනුවෙන් ප්‍රශ්න කළාය.ඒ කෙසේ වෙතත් රූපවාහිනී ප්‍රේක්ෂකයන්ගේ අනුකම්පාව යොමු වූයේ රැකියා විරහිත එක් දරු මවක වූ ජේ.කෝල් වෙතටයි.රූපවාහිනී සාකච්ඡාව එදින උදේ පවත්වනු ලැබූ අතර එදිනම සවස ජේ.කෝල් සෙයින්ස්බරි හි පිහිටි සුපිරි වෙළෙඳ සලකින් පවුම් 42ක් වටිනා භාණ්ඩ තොගයක් සොරකම් කරන අන්දම එම වෙළෙඳසලේ පිහිටි කැමරාවෙන් දැකගත හැකිවිය.කේක්, පේස්ට්‍රි වර්ග, බිස්කට්, සැන්ඩ්විච් වර්ග, ඩැම්පේන් හා පැණිබීම ඇය සොරකම් කළ භාණ්ඩ තොගයට අයත් විය.මීට පෙර ද ඇය පවුම් 19.50ක් වටිනා ඉහත සඳහන් ආහාර වර්ගම සොරකම් කළ බවට තවත් වෙළෙඳසලකින් දැනුම් දී තිබිණ.පොලිස් නිලධාරීහු ඇයට දැඩි ලෙස අවවාද කරනු ලැබූ අතර ඇය මෙසේ සොරකම් කළ ආහාර වර්ග ඇයගේ බර තව තවත් වැඩි කිරීමට උපයෝගී වනු ඇතැයි ද පොලිස් නිලධාරීන් ඇයට දන්වා තිබිණ.රූපවාහිනී සාකච්ඡාව නරඹා තිබූ පොලිස් නිලධාරීන් ඇයට පැවසුවේ මේවා කෑවොත් කවදාවත්ම රැකියාවක් ලබාගන්න වෙන්නේ නෑ” යනුවෙනි.නයිජීරියාවේ ලෙගොස් නගරයේ මාකෝකෝ ප්‍රදේශයේ ජීවත්වන දුප්පත් දරුවන්ට අධ්‍යාපනයක් ලබාදීමේ අරමුණින් තුන්මහල් පාවෙන පාසලක් නිර්මාණය කර ඇත.ප්ලාස්ටික් පීප්ප 256ක් එකටෙක යාකොට තනනු ලැබූ දැවැන්ත වේදිකාවක් මත මේ තුන්මහල් පාසල පිහිටා ඇත. පාසල සඳහා බලශක්තිය ලබාගනුයේ වහලයට සවිකර ඇති සූර්ය පැනලයකිනි.”මේ පාසලේ සිසුන් 100කට පහසුකම් සලසා ඇති අතර එහි පළමු මහල දරුවන්ගේ ක්‍රීඩා කටයුතු සඳහා යොදාගනී. ඉහළ මහල් දෙකේ පන්ති කාමර සකස් කර ඇත.මකෝකෝ ජනපදයේ 100,000 දෙනා ජීවත් වන අතර ඔවුන් තම දිවි ගෙවන්නේ මසුන් ඇල්ලීමෙන් හා විකිණීමෙනි.නයිජීරියානු ජාතික ගෘහනිර්මාණ ශිල්පියකු වන කුන්ලේ ඇඩේයේමි ගේ සංකල්පයක් මත නිර්මාණය කරනු ලැබූ මේ දිය මත පාවෙන පාසල තමා උපත ලැබූ ප්‍රදේශය වෙනුවෙන් තමාගෙන් සිදුවිය යුතු සේවයේ එක් කොටසක් පමණක් බවත් පවසයි.අධ්‍යාපනයක් ලබාදීමට තරම් වත්කමක් නොමැති මකෝකෝ ජනයාට මෙම පාසල තම දරවන්ට හොඳ අධ්‍යාපනයක් ලබා දිය හැකි තැනක් වනු ඇතැයි එම පාසලේ ගුරුවරයකු වන ඇන්තනි ඒබ්‍රහම් පවසයි.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=as1304075</link>
    <topic>නෙළුම් විල</topic>
    <author/>
    <content>නෙළුම් විලමා රාජ්‍ය ආයතනයකට ගොඩවැඳී වටපිට බැලුවේ චකිතයෙනි. මින් පෙර කිසිදා මා එහි පය ගසා නොතිබිණි.ඔබ - මොබ බලන විට ‘ගුරු ආයතන ශාඛාව’ නෙත ගැටිණි. මම එහි ගියෙමි.ටිකකින් මහත්මියක් මා ඉදිරියට ආවා ය.‘ආ එන්න මහත්මය ඇවිත් වැඩි වෙන්න’මා හිඳ වූ ඇය පැමිණි කාරණාව විමසුවා ය.‘නෝන මහත්මය, මට ඕනෑ කරන්නෙ මගේ නෝනගෙ විශ්‍රාම වැටුප හදාගන්න. එයා ගුරු සේවය ඉඳල විශ්‍රාම ගිය කෙනෙක්’ මම පැහැදිලි කළෙමි.‘පොඩ්ඩක් ඉන්නකෝ යි කී ඇය ඇතුළට ගියා ය. ඇය උසස් නිලධාරියකු සමඟ කතා කරනු මට පෙනිණ.ඇය ආපසු මා ඉදිරියට ආවේ ලියවිලි වගයක් රැගෙන ය.‘මහත්මය, මේව සම්පූර්ණ කරගෙන ඉක්මනින් අපට ගෙනත් දෙන්නකො’‘හොඳමයි’ කී මම ඒවා ද රැගෙන ගෙදර ආවෙමි. ඒවා කියවා සම්පූර්ණ කිරීමට කාලයක් ගත විය.පුරවන ලද ඉල්ලුම්පත් ද රැගෙන මම දින තුනකින් නැවත එහි ගියෙමි.එදින මට පෙර දිනයේ මෙන් චකිතයක් නොදැනිණි. දැනුණේ හුරු පුරුදු බවකි.ලියවිලි ටික බාර ගැනිණි.‘සති දෙකකින් ආපහු එන්නකො’ උපදෙසක් ලැබිණි.‘දෙසතියකින් එහි ගිය මට ඉදිරි වැඩකටයුතු සිදුවිය යුතු ආකාරය ගැන පැහැදිලි කැරිණි.හරියට ම මසක් ඇතුළත අවශ්‍යතාව ඉටු විය.බිරියගේ විශ්‍රාම වැටුප මසක් ඇතුළත වැන්දඹු සැමියාට ලැබීම කෙතරම් සහනයක් ද?අම්බලන්ගොඩ කලාප අධ්‍යාපන කාර්යාලයයේ ගුරු ආයතන ශාඛාවේ පරිපාලන නිලධාරි පියල් මහතාණනි, විෂය භාර නිලධාරිනි ජයන්ති මහත්මියනි, ඔබ දෙපොළ ඇතුළු ක්‍රියාධරයනට නිදුක් නිරෝගී සුව පතමි. රජයේ කාර්යාලවල සේවාවෙහි නියුතු විය යුත්තේ ඔබ බඳු උතුමන් බව ද කියමි.  අහුන්ගල්ලේ, සාම විනිසුරු, එස්. අමරසේන සිල්වා මහතා විසින් යොමු කරන ලද ලිපියක් ඇසුරිනි.කුඩා දරුවකුගේ උපන් දින සාදයකි.සාදයට පැමිණ සිටි බහුතරය වැඩිහිටියන් බැවින් එය වැඩිහිටියන්ගේ සාදයක් බවට පත්වීමට වැඩි වෙලාවක් ගියේ නැත.සාදයේ තැන තැන මධු විතෙන් පදම් වූ කතා ඇසෙන්නට විය. ගී හඬ ද, හිනා හඬ ද රැව් නැඟිණි.‘කෝ මගෙ මාලෙ?’මධු විතෙන් පදම් වූ අයෙක් මහ හඬක් නැඟුවේ ය.‘කෝ මගෙ බෙල්ලෙ තිබිච්ච රත්තරං මාලෙ?’සාදයේ මුහුණුවර මොහොතකට වෙනස් විය.‘මගෙ මාලෙ මෙතන වැටිල තිබිල කවුරු හරි අහුල ගන්ඩ ඇති! ගත්ත කෙනෙක් ඉන්නව නං කරුණාකරල හොඳ හිතිං ඒක මට දෙන්ඩ!’එහෙත් කිසිවකු ඔහුගේ බසට කන් දුන් බවක් නොපෙනිණ.සාදය පුරුදු පරිදිම ඉදිරියට ඇදී ගියේ ය.කිසිවකු තම බසට කන් නොදීමෙන් කෝපයට පත් මාලයේ හිමිකරු පෙරැළි කරන්නට වූයේ ය. පුටු ද, මේස ද පෙරළී ගියේ ය.මේ පෙරැළිකාරයා, සමඟ මධු විත පානය කළ තවත් අයෙක් විය. ඔහු පුංචි මිනිසෙකි. පෙරළිකාරයාගෙත් ඔහු බඳු වෙනත් අයගෙත් නිවෙස්වල වැඩ කරමින් යමක් උපයා ගත් අහිංසකයෙකි.සෙස්සන්ගේ අවධානය දිනාගත නොහැකි ව කරදරයට පත්ව සිටි ලොක්කා ගැන ඔහු තුළ ජනිත වූයේ අනුකම්පාවකි. තම කීකරුකම පෙන්වීමට දෝ ඔහු ද නැති වූ මාලය සොයා දෙන්නට මහන්සි ගත්තේ ය.වැඩි වෙලාවක් ගත නොවුණි.මාලයේ හිමිකරු අහිංසකයා වෙත කඩා පැන්නේ ය.‘උඹ නේද මගෙ මාලෙ ගත්තෙ? දීපං මාලෙ මෙහාට මගෙං මැරුං නොකා!’මේ අලුත් ගැටුම පිරිසට විනෝදය ගෙන දුන්නේ ය. ඇතැමෙක් ඉන් විනෝදය ලබමින් අත්පුඩි ද ගැසූහ.ඉන් උද්දාමයට පත් වීමෙන් දෝ මාලය හිමිකරු අහිංසකයාට පහර දෙන්නට වූයේ ය.‘අනේ මං ගත්තෙ නෑ මහත්තයො’ අහිංසකයා බැගෑපත් විය.එහෙත් වීරයා දිගින් දිගට ඔහුට පහර දුන්නේ ය. අහිංසකයා ‘ගත්තේ නෑ’ යි කියමින් වැඳ වැටුණේ ය.පහරදීම නැවතුණේ නැත. පහර දීම බලා සිටිය නොහැකි වූ පිරිසක් ඉදිරිපත්ව අහිංසකයා බේරා ගන්නා විට ඔහු සිටියේ සිහිසුන් ව ය.ගෙහිමියා තවත් පිරිසකගේ උදව්වෙන් අහිංසකයා රෝහලට ගෙන ගියේ ය. ඔහු රෝහල්ගත කැරිණි.සාදය එසේ නිමාවට පත් විය.පසුදින පහන් විය.මාල හිමියාට සිය කොට්ටය යට තිබී රන් මාලය හමු වී තිබිණි. තමා පෙර දින උදෑසන එය එහි තැබූ බව ඔහුට සිහිපත් වී ඇත්තේ එවිට ය.පහර කෑ අහිංසකයා ඒ වනවිටත් රෝහලේ ප්‍රතිකාර ලබමින් සිටියේ ය.  කැලණියේ ධර්මාලෝක මාවතේ, නයනා දීප්ති ගුණරත්න මෙනෙවිය විසින් යොමු කරන ලද ලිපියක් ඇසුරිනි.  ඔහු ජීවිතය පිළිබඳ අවබෝධය ලද්දේ ආගම නමැති සරසවියෙනි. යොවුන් විය කෙමෙන් ගෙවී යන්ට වඩ වඩාත් දහම කෙරෙහි නැඹුරු වූයේ එබැවිනි. ඒ, හද පත්ලෙන් ම ය.තමන් ලෙසම සිතන මිතුරන් පිරිසක් ද ඔහු හා විය. කලකදී ඔහු ඔවුන් හා එක්ව මල් නෙළා වන්දනාවේ යන උවසු උවැසිනියන්ට දුන්නේ ය. ඔවුන්ගේ පවස නිවනු පිණිස සරුවත් දන්සලක් දුන්නේ ය.මේ කාලය වනවිට ඔහු විසූ පාණදුර පළාතේ ගම් පියසේ සුන්දර තැන්නක කුඩා බෝ පැළයක් නව දලු ලමින් වැඩුණේ ය. වෙනදා නගරයේ පන්සලට ඇදෙමින් සිටි ගැමියෝ අලුත් බෝධිය අසල නතර වී ඊට ඇලුම් පෑහ.බෝ රුක වටා ආගමික හැදියාවක් ගොඩනැඟීමට වැඩිකලක් නො ගියේ ය. සුදු වැලි මළුව, බෝධි ප්‍රාකාරය, කුඩා විහාර ගෙය, බණ ශාලාව, මලසුන් දාන ශාලාව මඳින් මඳ ඉදිවන්නට විය.සුපේශල ශික්ෂාකාමී වියපත් හිමිනමක් එහි රැඳවීමට ඉඩම් හිමියෝ කාරුණික වූහ.මුලින් පුන් පෝ දින පමණක් කලඑළි වූ අලුත් පන්සල හැම පෝයට ම සාදුකාර නදින් සිත් සතන් පහන් කළේ ය.අපිත් මොනවා හරි මතක සිටින දෙයක් පන්සල වෙනුවෙන් කරමු.තරුණ පිරිස අප තරුණයා වටා රොක් වූහ. සාධාරණව උපයාගත් මුදලින් වැඩදායි යමක් කිරීමට ඔවුන්ට ඕනෑ වී තිබිණි.“ඝණ්ටාර කුලුනක් තමයි දැන් අඩු පාඩුව”ස්වාමීන් වහන්සේ පෙන්වා දුන්හ.“ඒකට සෑහෙන මුදලක් යන වැඩක්. කමක් නැහැ. ඒකෙන් වෙන සේවය මිල කරන්න බැහැ. අපි ඒක භාරගෙන කරමු.”තරුණයෝ වහ වහා ඒ සඳහා සැලසුම් කළහ. පියවරෙන් පියවර ඝණ්ටා කුලුන ඉදි කෙරිණ.ප්‍රදේශයේ ඝණ්ටාර වෙළෙඳ මහතකු ගෙන් සාධාරණ මිලට අපූරු ඝණ්ටාවක් ලබා ගැනීමට හැකි විය.“අයිය තමයි මේකට මුල් වුණේ. ඒ නිසා ඔයාගෙ නම මෙතන ගහන්න ඕනෑ. ඔයාගෙ නමින් මිය පරලොව ගිය අයට පින් පිණිස.”තරුණ පිරිස කළ යෝජනාව ගැන අප තරුණයා එකඟ නොවීය.“අපි මේක හැදුවෙ ගමේ කාටත් යහපතක් වෙන්න. මට විතරක් නිවන් දකින්න නොවෙයි. ඒ නිසා නම ගහන එක හරි නෑ.”සියල්ලන්ගේ පෙරැත්තය නිසා ඔහුගේ නමට පහළින් “සියලු දෙනාගේ හිත සුව පිණිස” යන වැකිය පමණක් සටහන් කිරීමට අන්තිමේදී ඔහු එකඟ විය.එතැන් පටන් පන්සලේ පින්කම් වලදී නැගුණු ඝණ්ටා නාදය තුළින් ඒ තරුණ සිත් සතන් සැදැහැයෙන් පුරවාලීය.මේ සතුට වැඩිකල් පැවතුණේ නැත. කොහෙන්දෝ මතු වූ පැරණි කර්ම බල වේගයක් ඊට හරස් විය.මෙතෙක් සීල තේජසින් යුතුව ගමට අනුශාසනා කළ හිමිපාණන්ට චීවරය හැරදා යන්නට සිදු විය.පන්සල් බිමේ සුපුරුදු පුද පූජා පැවැත් වුණ ද පෙර තිබූ ප්‍රභාව එහි නොවීය. ස්වාමීන් වහන්සේ කිහිප පොළක් එහි ආගිය නමුත් ඉන් ගැමියන්ගේ හදවත්වලට සැනසුමක් නොලැබිණ.මහා කුණාටුව හමා ආවේ ඊළඟට ය.“පන්සල් බිම නීතියෙන් බෙදිය යුතු ය”පිරිසක් තීරණය කළහ.පැය විසි හතරක් තුළ පන්සලේ සියලු දේ ඉවත් කිරීමට මේ බලවේගය සමත් විය.“අන්න මල්ලියේ ඔයා හදපු ඝණ්ටාර කුලුන කඩනවා. ඝණ්ටාරෙත් අරන් යන්නයි ලෑස්තිය... ගිහින් බේරා ගනින්.”ගැමියෝ තරුණයාට කීහ.“ඉතින් මට මොනවද කරන්න කියන්නෙ?”“ගිහිල්ලා උන්ට හොඳ පාඩමක් උගන්නමු. නැත්නම් පොලිසියට ගිහින් පැමිණිලි කරමු.”“මං කළේ ශාසනික සේවාවක්. ඔහෙලත් කොටස් කාරයො. පන්සලවත්, ඝණ්ටා කුලුනවත් මට අයිති නැහැ. මට තණ්හාවකුත් නෑ.”තරුණයා ආපසු හැරුණේ ය.ගම්මු තුෂ්ණීම්භූතව බලා සිටියෝ ය.“බුදු හාමුදුරුවො වැඩ ඉන්නෙ අපේ හිත්වල.”එසේ පැවසුව ද තරුණයාගේ හදපත්ලෙන් නැඟුණු වේදනාව හෝ නෙතට ඉනූ කඳුළ කාටත් රහසක් විය.පසුදා පහන් වන විට සියල්ල අවසන් ව තිබිණ. ගලින් දැවයෙන් හා පිත්තලින් නිමවූ දෑ අතුරුදන්ව තිබිණි. මුල් යුගයේ දුටු සේ ම රන්වන් බෝ පත් විදහා ලූ බෝ ගස පමණක් නිරුපද්‍රිතව තිබිණ.එහෙත් කම්බි වැට මායිම් හා ගල් ගොඩැලි නිසා එතැනට ළං වීම අසීරු විය.“කොච්චර ලකේට තිබුණු පින් බිමක් ද? ඇයි අපට මෙහෙම වුණේ?”තරුණ පිරිස අප තරුණයාගෙන් විමසූහ.“ඕක තමයි සියල්ල නැසෙන සුලුයි කියන්නෙ. ඒත් ඒ අයට එකක් විනාශ කරන්න බැරි වුණා. ඒ අදටත් අපේ හිත්වල තිබෙන ශ්‍රද්ධාව.”තරුණයා පිරිස සැනසුවේ ය.  කැලණියේ වරාගොඩ පුෂ්පානාත් ජයසිරි මල්ලිකාරච්චි මහතා විසින් යොමු කරන ලද ලිපියක් ඇසුරිනි.නෙළුම් විලසිළුමිණ, ලේක් හවුස්,‍‍ කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av1304072</link>
    <topic>‘නිර්සත්වයෝ’ හි අපාය නිර්මාණය කළේ පරිගණකයෙන්</topic>
    <author>වසන්ත ජයසිංහ</author>
    <content>‘නිර්සත්වයෝ’ හි අපාය නිර්මාණය කළේ පරිගණකයෙන්සුසිරන් ද සිල්වාමොකක්ද මේ ‘නිර්සත්වයෝ’.‘නිර්සත්වයෝ’ කියන එකෙන් මම අදහස් කළේ නිරයේ සිටින සත්වයින් කියන එක. අපායේ සත්වයන් කියලා හිතමු. බෞද්ධ දර්ශනයකට සම්බන්ධව ජාතක කතාවේ එන අපාය මූලික කරගෙන මම මේ ටෙලිනාට්‍යය කළේ. මෙය එක්තරා ආකෘතියක ටෙලිනාට්‍යයක් කියලා මට හිතෙනවා.ටෙලි ජාතක කතාවක් කියලා මට දැනෙනවා. මෙහි ප්‍රධාන සංසිද්ධියට කුසල් අකුසල් පිළිබඳ මම කතා කරනවා.විශේෂයෙන් මේ රටේ සෞඛ්‍ය අංශයේ ඛේදවාචකය මම ප්‍රශ්න කරනවා. අද බහුතරයක් ඉන්නේ රෝගීන්.ඒ නිසා රෝගීන්ට විශාල ඉල්ලුමක් තියෙනවා. හැබැයි ඊට සරිලන ආකාරයේ රෝහල් පද්ධතියේ ක්‍රමවේදයක් නෑ. හැම දේම ව්‍යාපාරයක් කරගෙන. මට අවශ්‍ය වුණා මේ පිළිබඳ කතා කරන්න. පෞද්ගලික රෝහල් සංස්කෘතිය, වෛද්‍යවරයා කියන පරමාදර්ශී වෛද්‍යවරයාගේ භූමිකාව. මේ සියල්ල ‘නිර්සත්වයෝ’ පෝෂණය කලා කියලා මට හිතෙනවා.මෙවැනි නව නිර්මාණකරණයේ නියැළෙන අතළොස්සේ කෙනෙක් ඔබ. ඇයි අද අපට බැරි මේ යන ඒකාකාරී ටෙලිනාට්‍ය රැල්ලෙන් මිදෙන්න.ඇත්ත අද හොඳ නිර්මාණ බිහිවෙනවා නම් එය ඉතාම අල්පයි. මේක ලොකු ඛේදවාචකයක්. මේ වට්ටෝරු සංස්කෘතියෙන් මිදෙන්න බොහෝ දෙනෙකුට නොහැකිවෙලා. අද ටෙලිනාට්‍යවල තියෙන්නේ කෙල්ලන්ගේ කොල්ලන්ගේ ප්‍රශ්න විතරද? ඒ නිසා ම සමහර ප්‍රේක්ෂකයින් රූපවාහිනියෙන් ඈත්වෙලා. නමුත් ජාතික රූපවාහිනිය විදිහට අපිට වගකීමක් තියෙනවා. ඒ නිසා ප්‍රේක්ෂකයාගේ රසවින්දනයට යහපතක් කරන්න අපට ඕන. ලෝකේ අනෙක් රටවල කෙරෙන නිර්මාණ බලද්දී තාක්ෂණයෙන් අපි පහළ ඉන්නේ. නමුත් අපට පුළුවන් උපරිමයෙන් හොඳ නිර්මාණ කරන්නයි උත්සාහ කරන්නේ.‘නිර්සත්වයෝ’ ඔබ තාක්ෂණයත් එක්ක කළ ගනුදෙනුවක් කියලයි මට හිතෙන්නේ.ඔව් ඒ කාරණේ හරි. මුලින් කිව්වාවගේ මේ ටෙලිනාට්‍යය අලුත් ආකෘතියක් එක්ක මම කළේ. මම තේරුම් ගත්තා අද ජාතික රූපවාහිනිය සතුව දක්ෂ නිර්මාණ ශිල්පින් ඉන්නවා. ඔවුන්ට පරිගණක නිර්මාණකරණයේ හැකියාවක් තියෙනවා. මට ඒ පිළිබඳ විශාල දැනුමක් තිබුණේ නැහැ. නමුත් මට අවශ්‍ය දේ ඔවුන් හරහා ලබා ගන්න මට පුළුවන් වුණා.ඒ නිසා මම තාක්ෂණය උපරිමව භාවිතා කළා. මීට කලින් ටෙලිනාට්‍යයක ඒ වගේ දෙයක් සිදුවෙලා නැහැ. පළමු වතාවේ මම අසාර්ථක වුණා. හැබැයි දෙවැන්නේ අපි සූදානම් ඇතුව රූගත කළේ. මේ ටෙලිනාට්‍යයේ අපායේ දර්ශන සියල්ල තාක්ෂණයේ දායකත්වයෙන් නිර්මාණය කළේ.ඇයි ඔබ රෝහල් සංස්කෘතිය වැනි කාරණයක් මේ ටෙලිනාට්‍යයෙන් ප්‍රශ්න කරන්න හිතුවේ.මම හිතන්නේ ඒක නිර්මාණකරුවාගේ කාර්ය භාරය. විශේෂයෙන් මම උත්සහ කරන්නේ හැමවිටම වෙනස් විදිහේ තේමා කරා යන්න. මා කළ සියලු ටෙලිනාට්‍ය එහෙම වෙනස් වුණා. ‘මනෝකායෙන්’ මම කතා කළේ වෙනස්ම දෙයක්. ඊට වඩා ‘ඉසුරු යෝගය’ වෙනස් වුණා. ජ්‍යෝතිෂය පිළිබඳ නොදන්නා දේ කතා කළා.‘එකට ගැටුම’ හරහා රාජ්‍ය ආයතනවල සිදුවන දූෂණය පිළිබඳ හෙළි කළා. ‘ඊ බ්‍රේන්’ කියන්නේ වෙනස්ම කතා තේමාවක්. මෙතැනදී ‘නිර්සත්වයෝ’ වෙතින් රෝහල් පද්ධතියේ සිදුවන අක්‍රමිකතා හා දූෂණ වංචා පිළිබඳ කතා කරනවා. විශේෂයෙන් පෞද්ගලික රෝහල් සංස්කෘතිය පිළිබඳ. ඉතිං නිර්මාණකරුවෙක් විදිහට මම බලාපොරොත්තු වෙන්නේ හැම විටම අලුත් දෙයක් කරන්න. මොකද ඒ වෙනස ප්‍රේක්ෂකයා බලන් ඉන්නවා.වසන්ත ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av1304073</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතා”ලෝකය ගෝලාකාරයි කියල කිව්වේ කවුද අම්මේ?” තුෂාරිගෙ දුව පාසලේ ගෙදර වැඩ පොත බලමින් සිටියදී තම මවගෙන් ඇසුවාය.”එකක් එකටම ඕක බිව්ව වෙලාවක කියන්ඩ ඇත්තෙ උඹලගෙ තාත්තා.” අඳුර වැටී තිබියදීත් ගෙදර නොපැමිණි සෙනෙවිරත්නගේ පමාවේ හේතුවෙන් පුපුර පුපුරා සිටි තුෂාරි කීවාය.ජාත්‍යන්තර කාන්තා දිනයේදී ‘කාන්තා අයිතීන් දිනාගනිමු’ යන මැයෙන් වේගවත් කතාවක් කළ සුසිලා මෙසේ ද කීවාය.’පුරුෂයන්ට ලැබෙන සෑම අයිතිවාසිකමක් ම ස්ත්‍රීන්ටත් හිමිවිය යුතුයි. පුරුෂයන් පියනඟන සෑම ස්ථානයකටම යාමේ වරප්‍රසාදය අනිවාර්යයෙන්ම කාන්තාවන්ටත් හිමිවිය යුතුයි.’කාන්තාවන් ගේ ප්‍රීති ඝෝෂා සහ අත්පොළසන් මැද තම කතාව අවසන් කළ ඇය සභා ගැබට පිවිස, අසුන් ගැනීමට ප්‍රථම වැසිකිළියට යාමට සිතා ඉදිරිපස දොරකින් කොරිඩෝවට පිවිසියාය.ඇය කාන්තා වැසිකිළිය කොහේදැයි විමසුවේ කොරිඩෝවේ සක්මන් කරමින් සිටි ජයසිරිගෙනි. ඔහු සිනාසී, කොරිඩෝවෙන් පසෙක පිහිටි වැසිකිළියක් දක්වමින් මෙසේ කීවේය.”මේක නම් පිරිමි වැසිකිළිය. පිරිමි පියනඟන ඕනෑම තැනකට යන්ඩ ගෑනුන්ටත් අයිතියක් තියෙනවා කියලා කිව්වනෙ. ඒ හින්දා මේකට ගියාට වරදක් නෑ නේද?””මොකක්ද අනේ මේ ජීවිතේ? මට නං දැන් තිත්ත වෙලා. අපි ඉන්න මේ ගෙදර කුලිය ගෙවන්නෙ අපේ තාත්තා. කෑමට වියදම් කරන්නෙ අම්මා. අපිට ඕන කරන ඇඳුම් අරගෙන දෙන්නෙ අපේ ලොකු අක්කා. නංගි එවන සල්ලි වලින් ඔයා රේස් දානවා. මට නං ලැජ්ජාවේ බෑ.” වසන්තා කීවේ අඳෙීනාවක ස්වරූපයෙනි.’ලැජ්ජයි නේන්නං. හොඳට සල්ලි භාගෙ තියෙන අයියලා දෙන්නෙක්ම ඔයාට ඉන්නෙ. කෝ .. උන් එකෙක් වත් අපිට සතයක් වත් දෙනවද?” මනෝ නෝක්කාඩුවක් ලෙසින් කීවේය.රාත්‍රියේ නින්ද නොයාමෙන් තමා විඳින පීඩාව පිළිබඳ කොළඹගේ, දොස්තර අමරසිංහ හමුවී විස්තර කළේ ඒ සඳහා සුදුසු ප්‍රතිකාරයක් අපේක්ෂාවෙනි. ඔහු පැවසූ සියලු කරුණුවලට සාවධානව සවන්දුන් දොස්තර මහතා මෙසේ කීවේය.”මිස්ටර් කොළඹගේ ඕක ප්‍රශ්නයක් කරගන්ඩ ඕන කාරණාවක් නෙමෙයි. අනික ඕක ලෙඩකුත් නෙමෙයි. මම කියන දේ හරියට පිළිපැද්දොත් ඔය ප්‍රශ්නෙ බලා ඉන්දැද්දිම විසඳෙයි. එකම දේ තමන්ගෙ කරදර ඇඳට ගෙනියන්න එපා.””අනේ දොස්තර මහත්තයෝ ඒක කොහාම කරන්ඩද? අපෙ පවුල නිදාගන්නෙත් මගේම ඇඳේනෙ” කොළඹගේ කීවේය.ශාන්තිට අයත් කුලී නිවෙස හිස් වූ දවසෙ ඉඳලා ඊට අල්ලපු ගෙදර සුධර්මගෙ දුවගෙන් ශාන්තිට බේරුමක් නැතිවුණා.’අනේ ඇන්ටි අපිට ගේ දෙන්ඩකො. මම හැම මාසෙම හරියට වෙලාවට කුලිය දෙන්නං. අම්මලත් අල්ලපු ගෙදර ඉන්න හින්දා මට ගොඩක් ලේසියිනෙ ඇන්ටි.’ ඇයත්, ඇගේ සැමියාත් දරු පැටව් එල්ලා ගෙන ඇවිත් පින්සෙන්ඩු වුණා.”අනේ ළමයො, මම බෝඩර්ස්ලට මිසක් පවුලකට ගේ දෙන්ඩ අදහසක් නැහැ.” ශාන්ති එහෙම කියල මඟහැරියත් ඈ දවස් දෙක තුනක්ම ඇවිත් ගේ ඉල්ලලා පෙරැත්ත කළා.”අර සුධර්මගෙ දුව ඊට පස්සෙ ගේ ඉල්ලගෙන ආවේ නෑ නේද?” ඊළඟ සති අන්තයේ ගෙදර ආ වෙලාවක අකිලා අම්මාගෙන් ඇහැව්වා.ඒක අහගෙන ඉඳලා චන්ද්‍රසිරි මෙහෙම උත්තර දුන්නා.”අන්තිම දවසේ එයා තමන්ගෙ මනුස්සයත් එක්ක එනකොට, උඹලගෙ අම්මා අග්ගලා හද හදානෙ හිටියෙ. ඉතින් මෙයා ඒ ගොල්ලන්ටත් අග්ගලා එක්ක තේ දුන්නා. ඒවා කාල ගිය කෙනෙක් ආපහු එයිද?”එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av1304074</link>
    <topic>කාටවත් අපහාස කරලා මට දිනාගන්න දෙයක් නැහැ</topic>
    <author>ගාමිණී සුසන්ත ඡායාරූපය - ඉන්දික මල්ලවආරච්චි</author>
    <content>කාටවත් අපහාස කරලා මට දිනාගන්න දෙයක් නැහැදමිතා අබේරත්නමොන වගේ වැඩ එක්ක ද දමිතා මේ දිනවල කාලය ගෙවන්නේ?ජී. සිවගුරුනාදන්ගේ නවතම ටෙලි නාට්‍යයේ රූපගත කිරීම්වලට සහභාගි වෙනවා. ඊට අමතරව වෙළෙඳ දැන්වීම්වලට හඬ කැවීමෙන් දායක වෙනවා. ඒ වගේම ප්‍රසංග වලටත් යනවා.තවත් දෙයක් තමයි “කලාභූමි” කලායතනය මඟින් පවත්වන ප්‍රසංගයකට දායක වෙන්න සූදානමින් ඉන්නව. කලා භූමිය තමයි මගේ මහ ගෙදර. මේ හැම දෙයක්ම කරන අතරතුරේ කේ. බී. හේරත්ගේ “මායා දේවි” වේදිකා නාට්‍යය සමඟ දිවයිනේ විවිධ ප්‍රදේශවලට යනවා.ඇයි ඔබ වේදිකා නාට්‍යයකට සම්බන්ධ වෙන්න හිතුවේ?වේදිකාව මත පුංචි පුංචි රංගනයන් කරල තිබුණට ‘මායා දේවි’ තමයි මගේ පළමු දැවැන්ත වේදිකා නාට්‍යය. මාලි ජයවීර අක්කා තමයි මට මේ වටිනා අවස්ථාව ලබා දුන්නේ. වේදිකාව හරිම සුන්දර තැනක්. ඒ වගේම රංගනයේ බරපතළකම වේදිකාව මතදී හොඳින් අපට අවබෝධ වෙනවා.‘මායා දේවි’ වේදිකා නාට්‍යයේ ක්ෂේත්‍රයේ දැවැන්ත ශිල්පීන් එක්කයි මම රඟපාන්නේ. ඒක මට හරිම සතුටක්. ඔවුන් වේදිකාව ගැන හැමදේම මට කියල දෙනවා. මෙන්න මේ අත්දැකීම ලබන්නයි මම ‘මායා දේවි’ වේදිකා නාට්‍යයට සම්බන්ධ වුණේ.ඉදිරියේ දී ඔබ වේදිකා නාට්‍යවලට වැඩියෙන් දායක වෙන්න බලාපොරොත්තු වෙනවා ද?හොඳ වේදිකා නාට්‍ය ලැබුණොත් මම සතුටින් බාර ගන්නවා. ඒ; වේදිකාවට මගේ හිතේ තියෙන ආශාව නිසාම නෙමෙයි. ඒ; කලාවට වේදිකාවට ළැදි නියම සංවේදී කලාකරුවන් ඉන්නේ වේදිකාව මත නිසා.දෙරණ නාළිකාවෙන් විකාශය වුණු ‘අග්නි’ ටෙලි නාට්‍යයේ ඔබේ රංගනයට ලැබුණු ප්‍රතිචාර කොහොම ද?‘අග්නි’ මෑත යුගයේ මම රංගනයෙන් දායක වුණු හොඳ වටිනා ටෙලි නාට්‍යයක්. ඉතාම හොඳ ප්‍රතිචාර මට ඒ ටෙලි නාට්‍යය නිසා ලැබුණා.කෝ ඔබ නිර්මාණය කළ ටෙලි නාට්‍යය...?මගේ පළමු අධ්‍යක්ෂණය වන ‘සසර සරණිය’ ටෙලි නාට්‍ය අධ්‍යක්ෂණය කරල දැන් අවුරුදු 4 ක් අවසන් වුණා. තවමත් ඒක විකාශය කරගන්න බැරි වුණා. ඒ ගැන මට පුංචි කනගාටුවක් තියෙනව. ඒ වගේම අද ටෙලිනාට්‍ය පෝලිමක් තිබෙන බවත් ඇත්ත. කෙසේ හෝ මේ අවුරුද්ද ඇතුළත ජාතික රූපවාහිනියෙන් මගේ ටෙලි නාට්‍යය විකාශය වේවි.ඉදිරියේ දී ඔබ අධ්‍යක්ෂණය පැත්තට වැඩියෙන් නැඹුරු වේවි ද?ඇත්තෙන්ම ඔව්. රංගනයෙන් ටිකක් දුරස් වෙලා වැඩියෙන් අධ්‍යක්ෂණය පැත්තට යොමුවෙන්න මම හිතාගෙන ඉන්නවා.කොහොමද දැන් ඔබේ නර්තන සහ සංගීත කටයුතු?මම නර්තනයකට සහභාගි වෙන්නේ මොකක් හෝ විශේෂ ප්‍රසංගයක් තිබෙනවානම් තමයි. මගේ සංගීත කටයුතු නම් ඉදිරියට කරගෙන යනවා. මගේම ගීත දෙකක රූප රචනා පවා කරල අවසන්. ඒ ගීත දෙක ඉතාම ඉක්මනින් මගේ රසික රසිකාවියන්ට දැකගන්න ලැබේවි.සේමිණී ඉද්දමල්ගොඩත් ඔබත් අතර ඇතිවී තිබෙන ගැටලුව ඔබ දෙදෙනාගේම කීර්තිනාමයට හානියක්, කැළලක් නේද?මේක මේ ක්ෂේත්‍රයටම අපහාසයක් කියලයි මම හිතන්නේ. ඒක මට පෞද්ගලිකව දැනෙන දේ නෙමෙයි. සමාජයේ හැසිරෙන විට මට ඒක හොඳින් දැනෙනවා. මම මගේ ජනප්‍රියත්වයට හෝ වෙනත් කෙනෙකුට අපහාස කරන්න වෙබ් අඩවි පාවිච්චි කරන කෙනෙක් නෙමෙයි. මේ සිදුවීම් මට හරිම අලුත්. මෙවැනි සිදුවීම් දැවැන්ත කීර්තිනාමයන්ට අපහාසයක් කියලයි මම හිතන්නේ. වෙබ් අඩවි වලටත් විශාල වගකීමක් තියෙනව කිසියම් පුවතකට සම්බන්ධ පාර්ශ්ව දෙකේම අදහස්වලට ඉඩක් දෙන්න.මෙහිදී මම කළේ මගේ ඡායාරූපයක් සමඟ වෙබ් අඩවියක පළවෙලා තිබුණු සේමිණීගේ ප්‍රකාශයක් ගැන පෞද්ගලික ගුවන්විදුලි නාළිකාවකින් ඇසූ ප්‍රශ්නයකට පිළිතුරු සැපයීම පමණයි. කාටවත් අපහාස කරල මට දිනාගන්න දෙයක් නෑ. මම කියන්නෙ ඇත්ත. මගේ හෘද සාක්ෂිය ඒ බව දන්නව. හෘද සාක්ෂියට එහා තවත් සාක්ෂියක් නැහැනෙ. ඒ වගේම සත්‍ය කවදා හෝ ජයගන්න බව මම දන්නව. ඒ නිසා මම මේ ප්‍රශ්නයට සාර්ථකව මුහුණ දෙනවා.මේ අවුරුද්දේ ජීවිතයේ අලුත් පිටුවක් පෙරළන්න සූදානම් වන බව ආරංචියි.ඔව් මේ අවුරුද්ද තුළ දී මම විවාහ වෙන්න බලාපොරොත්තු වෙනවා. ඒ වැඩ කටයුතු සැලසුම් කරගෙන යන විට තමයි මේ කොහෙවත් යන ප්‍රශ්නයක් ඇතිවුණේ. ගැහැනියක් විදියට විවාහ ජීවිතයට ඇතුළු වෙලා දරුවන් ලබල ඒ ජීවිතය සතුටින් ගෙවන්න සාමාන්‍ය ගැහැනියක් හැටියට මම හරිම ආශාවෙන් ඉන්නේ.ගාමිණී සුසන්ත ඡායාරූපය - ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av1304075</link>
    <topic>කැලිප්සෝ සංගීතය මිථ්‍යාවක් නොවේ</topic>
    <author>ජෝජ් රොබ්සන් ද සිල්වා</author>
    <content>කැලිප්සෝ සංගීතය මිථ්‍යාවක් නොවේෂෙල්ටන් වීරරත්නප්‍රවීණ ගී පද රචකයකු හා ලේඛකයකු වන ෂෙල්ටන් වීරරත්න විසින් ලියන ලද ”බටහිර කණ්ඩායම් ගීතයේ විකාශය – එය දේශානුගත කළ නෙවිල් සහ නොයෙල්” නමැති පර්යේෂණාත්මක ග්‍රන්ථය පසුගිය තුන්වැනිදා මහවැලි කේන්ද්‍ර ශ්‍රවණාගාරයේ දී එළිදැක්විණි. මේ, ඒ පිළිබඳව ෂෙල්ටන් සමඟ “රසඳුන” කළ කතාබහකි.”නෙවිල් ප්‍රනාන්දු ජීවත් වුණේ අවුරුදු 38 ක් වැනි කෙටි කාලයක්. ඒ කෙටි කාලයේ දී නෙවිල් කරලා තියෙන්නේ සීමිත ගීත ප්‍රමාණයක් විතරයි. ‘ගයන ගැයුම්’ – ‘මාස්ටර් සර්’ – ‘මල්බර හිමිදිරියේ’ – ‘සඳක් නැඟී සඳක්’ – ‘මැණිකේ ඔබේ සිනාවේ’ – ‘රන් සමනලයා’ වැනි ගීත තුළින් ඔහු දේශීය උරුවට ලස්සන ගී කලාවක් ගෙනාවා. ඒ වගේම නොයෙල් රණසිංහත් ‘තරුණ ජීවිතේ අපේ’ සහ ‘මාලී රුවන් මාලී’ වැනි ගීත තුළින් ගීතලෝලීන්ගේ ආදරය දිනා ගනිමින් ඔහුගේ ගීත කලාවෙන් අගනා මෙහෙවරක් කණ්ඩායම් සංගීතයට ඉටු කළා.එදා කණ්ඩායම් සංගීතකාරයෝ වේදිකාවට නැග්ගේ ජෙන්ට්ල්මන්ට්ලා වගේ ෆුල් සූට් ඇඳලයි. ඒ සූට් කලාව සම්පූර්ණයෙන් ම වෙනස් කරලා බතික් කමිසෙයි සරමයි ඇඳලා පන්කොළ තොප්පිය දාලා නොයෙල් කණ්ඩායම් ගී කලාවේ ඇති කළ වෙනසත් අමතක කළ නොහැකියි. එම නිසාමයි ඔවුන් ප්‍රමුඛ කරගෙන මෙවැනි ග්‍රන්ථයක් ලියන්න මා පෙලඹුණේ.””මෙවැනි ග්‍රන්ථයක අවශ්‍යතාව කාලයක පටන් මට දැනුණා. අවුරුදු 13 ක් ගතවුණා මට මේ ග්‍රන්ථය ලියන්න. බටහිර සංගීතය පිළිබඳ අභ්‍යාසයක යෙදෙන්න කැමැති බොහෝ දෙනෙකු මේ ග්‍රන්ථයට යොමු වේවි. සාමාන්‍යයෙන් සතියකට විශ්වවිද්‍යාල ගුරුවරු සහ සිසුන් තුන් හතර දෙනෙකුවත් මගෙන් විමසන කාරණයක් තමයි ‘කැලිප්සෝ සංගීතය කියන්නේ කුමක් ද’ යන කාරණ ය. ඉතින් මම මගේ කාලය මොනතරම් වැය වුණත් ඒ ප්‍රශ්නයට පිළිතුරු කියලා දෙනවා. ඒ මා දන්නා දේ සමාජ ගත කිරීම ප්‍රයෝජනවත් වෙයි කියා හැඟුණු නිසා තමයි මේ පොත මෙලෙස එළිදැක්වූවේ.මහාචාර්ය සුනිල් ආරියරත්න පළ කළ ග්‍රන්ථයක ශ්‍රී ලංකාවේ කැලිප්සෝ සංගීතය නැහැ, එය මිථ්‍යාවක් බැව් සඳහන් කර තිබියදී ඔබ ඊට එරෙහි මතවාදයක් ඇති කිරීමට ගන්නා වෑයමක් ද මේ ග්‍රන්ථය..?”එවැනි වෑයමක් නම් නොවේ. එහෙත් සත්‍ය පැහැදිලිව සමාජ ගත කිරීමේ වෑයමක් බව කිව හැකියි. මහාචාර්යතුමා ලියා තිබෙන්නේ එතුමාගේ අදහසක්. කැලිප්සෝ සංගීතය පිළිබඳ ගැඹුරින් අධ්‍යයනය කර නැති නිසා ඒ පිළිබඳව එතුමා දන්නෙ තොරතුරු ලුහුඬින් පමණයි. ලංකාවේ කැලිප්සෝ සංගීතය නැහැ. එය සැබෑවක්. එහෙත් කැලිප්සෝ සංගීතය කියන්නේ මිථ්‍යාවක් නොවේ. එය බොහෝම පැහැදිලිව අපේ රටෙත් දකින්නට ලැබෙන සංගීත ක්‍රමයක්.”අපි මෙතෙක් කැලිප්සෝ සංගීතය පිළිබඳ කතාබහ කළත් ඔබේ ග්‍රන්ථයේ ඔබ ගැඹුරු විමර්ශනයක යෙදෙන්නේ කණ්ඩායම් සංගීතයේ පුරෝගාමීන් වූ නෙවිල් ප්‍රනාන්දු සහ නොයෙල් බ්‍රයන් රණසිංහ පිළිබඳවයි.”ඔව්. කණ්ඩායම් ගීතය සුසංවාදී ගායන කලාවක්. මෙම සුසංවාදී ගායන කලාවට කණ්ඩායම් සංගීතය කියලා යෙදුවේ අපේ ගුවන් විදුලියේ හිටපු අපේ ඇත්තොයි. ඒ ගොල්ලොම තමයි කැලිප්සෝ සංගීතය නම යෙදුවෙත්. අපේ රටේ ඉතිහාසය විමර්ශනය කරද්දී දේශීය ජන ගී, පුද්ගල වැනුම්, සොබාදහම පිළිබඳ වැනුම් වැනි දෑ සමාජ ගත වී ඇති අයුරු පැහැදිලිව පෙනෙන්න තිබෙනවා. කණ්ඩායම් ගීතය හරහාත් බොහෝ විට එය සිදු වී තිබෙනවා.ඊට පුරෝගාමී වූ නෙවිල් ප්‍රනාන්දු සහ නොයෙල් රණසිංහ මෙරට සංගීතලෝලීන් කිසිදාක අමතක නොකළ යුතු සංගීත ශිල්පීන් දෙදෙනෙක්. මේ දෙදෙනාගේ වෙනසක් තියෙනවා. නෙවිල් පි‍්‍රය කළේ ලතින් ඇමරිකාවෙන් පැමිණි සංගීතය ඇසුරෙන් නිර්මාණ කරන්නයි. ඊට වෙනස්ව නොයෙල් උතුරු ඇමරිකාවෙන් පැමිණි සංගීතය ඇසුරෙන් නිර්මාණ කරන්නයි පි‍්‍රය කෙරුවේ.මේ සංගීත ක්‍රම දෙකේ හාමෙනිවලත් වෙනසක් තිබෙනවා. නොයෙල්ට තිබුණේ සමාන්තර හාමෙනි කලාවක්. නෙවිල්ගේ ක්‍රමය එය නොවෙයි. ඔහුගේ ක්‍රමය වුණේ නිදහස් හාමෙනි කලාවයි. ‘ගයන ගැයුම්’ ගීතය එයට හොඳම උදාහරණයක්.”ගයන ගැයුම් නටන නැටුම් ඉවත හෙළයි ශෝක සුසුම්...! (ගායනය - නෙවිල් ප්‍රනාන්දු)අප රටේ මුල්ම කණ්ඩායම් ගීතය ලෙස ඔබ හඳුන්වන්නේ “ගයන ගැයුම්” ගීතය නේද..?”ඔව්, මේ ගීතයේ තනුව නිර්මාණය කෙරුවේ පණ්ඩිත් ඩබ්ලිව්.ඩී. අමරදේවයන් විසිනුයි. මා කියූ නිදහස් හාමෙනි ශෛලිය මේ ගීතය තුළ හොඳට අහන්න පුළුවන්. එය ගායනා කරන කොට නෙවිල් අපූර්වට යූඩ්ලින් කරනවා. ‘පැංචා’ චිත්‍රපටයේ ‘ලස්සන ලෝකෙට පා ඔසවාලා’ ගීතයෙත් මම කියූ ඔය නිදහස් සුසංවාදී ගායන කලාව තිබෙනවා. නෙවිල්ගෙයි නොයෙල්ගෙයි ක්‍රම දෙක වූ සංගීත ශෛලීන් අපි හඳුනා ගන්න ඕනේ වෙන් වෙන්ව. පැහැදිලිව කණ්ඩායම් සංගීතය තුළ මෙම සමාන්තර සුසංවාදී ගායන කලාව සහ නිදහස් සුසංවාදී ගායන කලාව පවතිනවා. මගේ මේ ග්‍රන්ථයේ දී මම උදාහරණ සමඟ ඒවා පෙන්වා දී තියෙනවා.”කණ්ඩායම් සංගීතය පිළිබඳව පුළුල් විමර්ශනයක් ඔබේ ග්‍රන්ථයෙන් සිදු කෙරෙනවාද..?”වර්තමානයේ දී කණ්ඩායම් සංගීතයේ භාවිතා කෙරෙන අයුරු අපට සෑහීමකට පත් වෙන්න බැහැනේ. ඒ නිසා මට වුවමනා වුණා කණ්ඩායම් ගීතය කියන්නේ තුන් හතර දෙනෙකු එකතු වෙලා නිකන් ලපයි සිපයි කියන ගීතයක් නොවන බව පෙන්වා දෙන්න. ඒ සඳහා කණ්ඩායම් සංගීතය පිළිබඳව පුළුල් විමර්ශනයක් මෙයට ඇතුල් කළා. බටහිර සංගීතයේ කණ්ඩායම් සංගීතය දියුණු වූ හැටි සහ එම ක්‍රමවේද, ඒ ඒ ස්වර යොදා ගන්නා අයුරු පියවරෙන් පියවරට පහදා දී තිබෙනවා. මොකද කාලයකට ඉහත දී මෙම කණ්ඩායම් ගීත ‘තුප්පහි ගීත’ ලෙස හඳුන්වා දී තිබුණානේ. මෙම ගීත මනා ශික්ෂණයකින් අවබෝධයකින් හා අධ්‍යයනයකින් යුතුව කළ යුතු කාර්යභාරයක් කියන දේ මම පහදා දෙනවා. විශේෂයෙන් පෙරදිග සංගීතයේ දී ඒ වග පවසා ඇති අයුරුද පෙන්වා දී තිබෙනවා.”ඔබේ ග්‍රන්ථයේ දී අවධානය යොමු කෙරෙන විශේෂ කරුණු මොනවාද..?”පිටු 540 ක් පුරා මම බටහිර සංගීතය වහල්ලුන්ගෙන් පටන් ගත් තැන ඉඳලා වර්තමාන ගීතය දක්වා වන සුවිශේෂ කරුණු රාශියක් කෙරෙහි මගේ අවධානය යොමු කළා. සංගීත ක්‍රම, රටා, ශෛලීන්, තාල රූප ආදීය පමණක් නොව ගිටාරය බිහි වූ අයුරු ඩෙනිම් කලිසම් ටී ෂර්ට් කවදාද කොහොමද බිහිවුණේ. 1936 හලාවතින් ඇරඹුණු ප්‍රථම සංගීත කණ්ඩායමේ සිට අප රටේ බිහිවූ කණ්ඩායම් 116 ක් පිළිබඳවත් එම කණ්ඩායම්වල නායකයින් කවුද සහ සංගීත ශෛලීන් වැනි තොරතුරු මෙම ග්‍රන්ථයේ පෙළගස්වා තිබෙනවා. එමෙන්ම නෙවිල්ගේ සහ නොයෙල්ගේ චරිතාපදානත් මීට ඇතුළත් වෙනවා. මෙම ග්‍රන්ථය කොටස් තුනකින් සමන්විතයි. පළමු කොටස ප්‍රවේශය ලෙස බටහිර කණ්ඩායම් සංගීතය පිළිබඳවත්, දෙවැනි කොටස නෙවිල් ප්‍රනාන්දු චරිතාපදානය ලෙසත්, තෙවැනි කොටස නොයල් රණසිංහ චරිතාපදානය ලෙසත් වෙන් කළා. ”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av1304076</link>
    <topic>ඈෂ්ලි ටියුනීසියාවේ සිනමා සංගම් සමුළුවකට</topic>
    <author/>
    <content>ඈෂ්ලි ටියුනීසියාවේ සිනමා සංගම් සමුළුවකටආසියානු සිනමා කේන්ද්‍රයේ සභාපතිවරයා සහ ආසියානු සිනමාවේ සංවර්ධනය සඳහා වූ කේන්ද්‍ර ජාලයේ (නෙට්පැක්) අධ්‍යක්ෂ මණ්ඩල සාමාජිකයකු සහ ජූරි සම්බන්ධීකාරක වූ ඈෂ්ලි රත්න විභූෂණ ටියුනීසියාවේ පැවැත්වෙන ජාත්‍යන්තර චිත්‍රපට සමිති සම්මේලනයේ විශේෂ ආරාධනාවක් අනුව එහි මහා සමුළුවට සහභාගි වීම සඳහා ටියුනීසියාව බලා පිටත් විය. එය අප්‍රේල් මස 1 සිට 7 දක්වා හම්මෙත් නගරයේ දී පැවැත්වේ. ඔහු වසර කීපයක් ම එම සම්මේලනයේ කලාපීය ලේකම්වරයා විය.1983 වර්ෂයේ පින්ලන්තයේ හෙල්සින්කි නගරයේ පවත්වන ලද එම සම්මේලනයේ මහා සමුළුවේදී ඔහු විසින් ‘ශ්‍රව්‍ය දෘෂ්‍ය තාක්ෂණයේ නව ප්‍රවණතා’ යන මැයෙන් විශේෂ දේශනයක් ද පවත්වන ලදී. ඉන්පසු ඉතාලියේ රෙජියෝ කලාබ්‍රියා නගරයේ පවත්වන ලද විශේෂ සමුළු කීපයකට ද ඔහු සහභාගි වෙයි.2013/14 අධ්‍යයන වර්ෂය සඳහා ටවර් නාට්‍ය හා රංගකලා පාසලට නවක සිසුන් බඳවා ගැනේ. මෙම පාඨමාලාව සාර්ථකව නිමකරන සිසුන් ශ්‍රී ලංකා විවෘත විශ්වවිද්‍යාලයීය අධ්‍යාපන පීඨය විසින් මෙහෙයවනු ලබන අධ්‍යාපනවේදී නාට්‍ය හා රංගකලා උපාධි පාඨමාලාව සඳහා සුදුසුකම් ලබයි.අයදුම්පත්‍ර භාරගන්නා අවසාන දිනය මේ මස 09 දක්වා දීර්ඝ කර ඇත.ඕනෑම විෂය ධාරාවක් යටතේ අ.පො.ස (උ.පෙළ) සමත් වයස අවුරුදු 18 - 30 අතර සිසු සිසුවියන් මෙම පාඨමාලාව හැදෑරීමට සුදුස්සන් වන අතර වැඩි විස්තර ටවර් හෝල් රඟහල පදනම, අංක 123, සව්සිරිපාය, විජේරාම මාවත, කොළඹ 07 යන ලිපිනයෙන් ලබාගත හැකි ය.(දු.අ. 2695633)කලාභූ®මි සිසු කැල ඉදිරිපත් කරන ‘පියනැඟුම’ ප්‍රාසාංගික මියැසි උදානය අද (7) පස්වරු 7.00 ට මහරගම යොවුන් රඟහලේදී පැවැත්වෙයි.ප්‍රවීණ චිත්‍ර ශිල්පී ජගත් කොස්මෝදර ඉදිරිපත් කරන චිත්‍ර දැක්ම අදත් (07) කොළඹ ලයනල් වෙන්ඩ්ට් කලාගාරයේදී පැවැත්වෙයි.“සනුමි විහන්සා” දැරිය පෙබරවාරි මස 16 වැනිදා සුගතදාස ගෘහස්ථ ක්‍රීඩාංගණයේ පැවති ‘දෙරණ ලිට්ල් ස්ටාර්’ අවු. 8 න් පහළ (නර්තනය) අවසන් මහා තරගාවලියෙන් දක්ෂතම නර්තන තරුව ලෙස කිරුළ හිමිකර ගැනීමට සමත් වූවා ය.දැනට අවු. 07 ක් වන මෙම දියණිය ඉගෙනුම ලබන්නේ හොරණ ශ්‍රී පාලි ජාතික පාසලේ ප්‍රාථමික අංශයේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av1304077</link>
    <topic>සාරවිට කන්න දන්නෙ නැතිලු</topic>
    <author>තුෂාරි නේරංජා</author>
    <content>සාරවිට කන්න දන්නෙ නැතිලුජනප්‍රිය රංගන ශිල්පිනියක් වගේ ම නර්තන ශිල්පිනියක ද වන අනූෂා දමයන්ති මේ දවස්වල මොකද කරන්නේ කියලා අපි සොයා බැලුවා. අනූෂා මේ දවස්වල නාලක විතානගේ ගේ නවතම චිත්‍රපටය වන ‘අග්නි වර්ෂා’ හි රූගත කිරීම්වල නියැළෙනවා.ඒ වගේ ම ඇය තවත් චිත්‍රපට හා ටෙලිනාට්‍ය කිහිපයකටම දායක වෙනවා. පසුගියදා අනූෂාට මුහුණ පාන්නට සිදුවූ අකරතැබ්බයක් ගැනත් අපිට ආරංචි වුණා.ආරංචියේ හැටියට නම් අනූෂා පසුගිය දිනෙක 'දැයට කිරුළ' ප්‍රදර්ශනය නරඹන්නට ගොස් තිබෙනවා.එතැනදී තමයි මේ සිදුවීමට ඇය මුහුණ පා තිබෙන්නේ. ඇයත් සමඟ තවත් රංගන ශිල්පී ශිල්පිනියන් පිරිසක් මේ ප්‍රදර්ශනය නරඹමින් සිටින අතරතුර එතැනට සාරවිට වෙළෙන්දෙක් පැමිණ ති‍ෙබනවා.හැමදාමත් සාරවිට කන්න ලැබෙන්නේ නැහැනේ. එනිසා මෙතැන හිටපු හැමදෙනාම වගේ සාරවිට අරගෙන ආසාවෙන් කන්න පටන් ගත්තා.අනූෂාත් සාරවිටක් අරගෙන තිබුණා. නමුත් ඇය එය කෑමට ගත්තේ නැහැ. සාරවිට ගොටුව ඇය හෙමිහිට ඉවතට විසි කරන අයුරු එතැන සිටි රංගන ශිල්පියෙක් දැක තිබෙනවා.අයියෝ අනූෂා ඔයා සාරවිට කන්න දන්නේ නැහැ නේද? ඒකනේ කෑවේ නැත්තේ” කියමින් ඇගේ යහළු යෙහෙළියන් විහිළු තහළු කරන්නට පටන්ගෙන තිබෙනවා.මේ ගැන අපිට දැනගන්න ලැබුණාහම රංගනයටත් නර්තනයටත් එක විදිහට දක්ෂ අනූෂා ඇත්තටම සාරවිට කන්න දන්නෙ නැත්ද කියලා අපිටත් හිතුණා.මේ නිසා මේ ගැන ඇයගෙන් ම විමසා බලන්න අපි හිතුවා.“එක් වතාවක් මම සාරවිට කාලා හොඳ පාඩමක් ඉගෙන ගත්තා. මට කැරකිල්ලක් හැදිලා මත් වුණා. ඒ බව තවමත් හිතේ තියෙනවා. ඒ හින්දා මම ගත්තු සාරවිට මම කෑවේ නැහැ.අතේ තියාගෙන හිටියා. කොහොමින් හරි සාරවිට අතේ ම තිබිලා ඒක ටිකෙන් ටික හැලුණා. එනිසා මම එය අහක දැම්මා. ඒක කොහොම හරි කවුරු හරි දැකලා මට විහිළු කරන්න ගත්තා. 'දැයට කිරුළ' නරඹලා එනකම්ම ඔවුන් මට විහිළු කළා.”නව පරපුරේ රංගන ශිල්පිනියක වන මැණික් විජේවර්ධන රසිකයන් අතර ජනප්‍රිය වන්නේ ‘අනිත්‍යා’ චිත්‍රපටය හරහායි. මේ චිත්‍රපටයේ මැණික් ප්‍රධාන චරිතය රඟ දක්වනවා. පසුගියදා මැණික්ට ලොකු අතපසු වීමක් සිදු වුණා.ඒ ගැන අපිටත් ආරංචි වුණා. ‘අනිත්‍යා’ චිත්‍රපටයේ මංගල දර්ශනය පසුගිය දිනෙක පැවැත්වුණා. මෙයට සහභාගිවීමට මැණික්ටත් ආරාධනාවක් ලැබුණා. කොහොමින් හෝ මැණික් පැය ගාණක් තිස්සේ මේකප් දමා හැඩ වැඩ වී චිත්‍රපට සංස්ථා භූමියට පැමිණියා. ඇය පැය 1/2 ක් පමණ වේලාවක් එහි රැඳී සිටියා.ඒත් චිත්‍රපට සංස්ථා භූමිය ඉතාම පාළුයි. කවුරුවත් නෑ. ඇය ඉක්මනින් ම ‘අනිත්‍යා’ චිත්‍රපටයේ අධ්‍යක්ෂකවරයාට ඇමැතුමක් ලබාගත්තා. එවිටයි මැණික්ට කාරණාව අවබෝධ වුණේ.“අයියෝ මැණික් හෙටනේ චිත්‍රපටයේ මංගල දර්ශනය පෙන්වන්නේ. අධ්‍යක්ෂවරයා දුන් පිළිතුරෙන් මැණික්ට නිවැරැදි දිනය මතක් වුණා. කොහොමින් හෝ මැණික් කිසිවක් සිදුනොවූ පරිදි හෙමිහිට සංස්ථා භූමියෙන් පිටව ගියාලු.චන්ද්‍රකුමාර කදනාරච්චි අපට සිටින ප්‍රවීණතම ගායකයෙක්. චන්ද්‍රකුමාර් ගේ අරුත් බර ගීතවලට හැමදාමත් රසිකයන් ප්‍රිය කරනවා.චන්ද්‍රකුමාර් කලා ලොවේ හැමදාමත් ආදරය කළ ගරු කළ ගායකයෙක් තමයි අසහාය ගායක එච්.ආර්. ජෝතිපාලයන්. එච්. ආර්. ජෝතිපාලයන් ගේ තිබුණු උතුම් මිනිසත්කම ගැන පසුගිය දවසක අපූරු කතාවක් චන්ද්‍රකුමාර කදනාරච්චි එළි කළා.“ඒ කාලෙ සංගීත ප්‍රසංගවලට යනකොට ජෝති අයියා මාවත් එයාගෙ කාර් එකේ නග්ගගෙන යනවා. මාත් ඉතින් බොහොම සතුටින් තමයි මේ ගමන්වලට සම්බන්ධ වෙන්නේ. ජෝති අයියා හොඳ හෝටලයක් ළඟ කාර් එක නතර කරලා අපි දෙන්නත් එක්ක හොඳට ඒ හෝටලයෙන් කෑම කනවා.කෑම කාලා ඉවරවෙලා මුදල් ගෙවන්න නැගිටින කොට ජෝති අයියට කලින් මුදල් ගෙවන්න මම මගේ පර්ස් එක සාක්කුවෙන් උඩට අදිනවා. ඇත්තටම මම ඒ කරන්නේ රඟපෑමක්. ඇත්තම කිව්වොත් බොරුවට. මට කවදාවත් මුදල් ගෙවන්න ජෝති අයියා දෙන්නෙ නැහැ.එතුමාම මුදල් ගෙවනවා. මොකද මම මගේ පර්ස් එක බොරුවට ඇද්දට මගේ පර්ස් එකේ ඒ කාලෙ එක සත පහක්වත් නැහැ. සමහර විට ජෝති අයියා ඒ බව දන්නවා ඇති. ජෝති අයියා කියන්නේ ඉතාම මනුසත් ගති තිබුණු මනුෂ්‍යයෙක්.සම්මානනීය ගායිකාවක වන උරේෂා රවිහාරි පසුගියදා මවු පදවිය ලැබුවා. මේ දවස්වල උරේෂා තරමක් කාර්ය බහුලයි. ඒ වුනත් උරේෂාගේ අලුත්ම තොරතුරු දැනගන්න අපි ඇයට කතා කළා.“මගේ පුංචි පුතාට තවම මාස එක හමාරයි. පුතාගෙ නම සසෙන් ප්‍රවිවේක්. මේ දවස්වල පුතාගෙ කටයුතු වගේ ම කලා ලොවේ වැඩකටයුතුත් එක්ක තරමක් කාර්ය බහුලයි.පසුගිය දිනවල නවතම චිත්‍රපට දෙකකත් ටෙලිනාට්‍යයකත් පසුබිම් ගීත ගායනා කළා. ඊට අමතරව ඉදිරියේ එළැඹෙන අලුත් අවුරුදු ප්‍රසංග සඳහා දැනටමත් ආරාධනා ලැබෙනවා. මේ සියලු කටයුතු සමබරව ඉදිරියට කරගෙන යන්නයි මගේ අරමුණ.දෙදහස් දහතුන වසරේ ජනප්‍රිය ගීතය ලෙස ‘ස්ලිම්’ ජනතා සම්මානය මෙවර හිමිවුණේ රොෂාන් ප්‍රනාන්දු ගායනා කරන ‘ඔයා නිසා හඬලා’ ගීතයටයි. මෙහි ගී පද රචනා කර තිබෙන්නේ ජනප්‍රිය ගී පද රචකයකු වන අයෝධ්‍ය ප්‍රනාන්දුයි. අයෝධ්‍ය ඒ ගැන අපිත් එක්ක කතා බහ කළා.“ගීත රචනා ක්ෂේත්‍රයේ වසර 15 ක පමණ ඉතිහාසයක් ඇති මා මෙලෙස සම්මානයෙන් පිදුම් ලබන්නේ ප්‍රථම වරටයි. ගී පද රචකයෙකු ලෙස මා බිහි වන්නේ රොෂාන් හරහායි. මේ සම්මානය රොෂාන් ගායනා කරපු ගීතයක් වෙනුවෙන් ම ලැබීම මට හිමිවුණු වාසනාවක් හා ගෞරවයක් කියලයි මං හිතන්නේ.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av1304078</link>
    <topic>පුරවැසි මාධ්‍යකරුවන් යනු කවුරුන් ද?</topic>
    <author/>
    <content>පුරවැසි මාධ්‍යකරුවන් යනු කවුරුන් ද?නාත්තන්ඩියේ වජිරාණි පෙරේරාප්‍රශ්නය - නන්දා මාලිනිගේ හඬින් ගී ගයන ගායකයා කවුද?පිළිතුර - මම ඔය නපුංසකයන් ගැන දන්නේ නැහැ වජිරාණි.කටානේ පරාක්‍රම වැදිසිංහප්‍රශ්නය - ලෝකයේ විශිෂ්ටතම චිත්‍රපට තිරනාටක රචකයා කවුද?පිළිතුර - කීපදෙනෙක් ඉන්නවා. ඒ අතරින් කාල් මේයර්ට වැඩි තැනක් ලෝක සිනමාව තුළ තිබෙනවා. ‘ද ලාස්ට් ලාෆ්’, ‘ද කැබිනට් ඔෆ් ද ඩොක්ටර් කැලිගරි’ වැනි චිත්‍රපටවල තිරකතා ලීවේ ඔහුයි.බණ්ඩාරගම ජයන්ත අලකෝලංගගේප්‍රශ්නය - දයාරත්න රණතුංග ගයන ‘ගී ලියන්න මට කීවේ ඔබේ නෙතයි’ ගීතය රචනා කළේ කවුද?පිළිතුර - ගාමිණි ලේල්වල.පිළියන්දල කාන්ති විජේපාලප්‍රශ්නය - එච්. ආර්. ජෝතිපාල ගයන ‘ලස්සනයි බලන්න’ ගීතය ඔහුගේ පෙම්වතියක් වෙනුවෙන් ගැයු ගීතයක් යැයි කියන්නේ ඇත්ත ද?පිළිතුර - ඔව්. මේ ගීතයේ එක් තැනක තියෙනවා ‘ඕ රංගනි කා නිසා ද ඔය බලන්නේ’ කියා. රංගනි කියන්නේ අයිරාංගනීට. ඇය කවුදැයි කියා ඇතැම් අය නම් දන්නවා.කුලියපිටියේ ජයසේන අතපත්තුප්‍රශ්නය - ගීත රචක සුනිල් විමලවීර ජ්‍යෙෂ්ඨ ගුවන්විදුලි නිවේදක - ගීත රචක සරත් විමලවීරගේ කවුද?පිළිතුර - සොහොයුරෙක්.දඹදෙණියේ පියදාස ගමගේප්‍රශ්නය - ‘පුරවැසි මාධ්‍ය’, එසේත් නැත්නම් ‘පුරවැසි මාධ්‍යකරුවන්’ යනු කවුරුන් ද?පිළිතුර - මේක සංකල්පගත කරලා නිර්වචනය කිරීම සන්නිවේදන විද්වතුන්ගේ වැඩක්. මාධ්‍ය ආයතනවලට සම්බන්ධ නැති සාමාන්‍ය පුරවැසියන් තමන්ගේ කැමරාවෙන් ගන්න ප්‍රවෘත්තිමය වශයෙන් වැදගත් සිදුවීම් මාධ්‍ය ආයතනයකට හෝ අන්තර්ජාලයට යොමු කරන අවස්ථා තියෙනවා. සුනාමියේදී සිදුවුණු මිනිමැරුම, පොලීසිය මුහුදේ ඉඳන් අහිංසකුට පහරදීම වැනි දර්ශන මාධ්‍යයට යොමු වුණේ සාමාන්‍ය පුරවැසියන්ගෙන්. ඒ අනුව ඔවුන් පුරවැසි මාධ්‍යකරුවන් යැයි කියන්න පුළුවන්. මේ ක්‍රියාවලියට තමයි ‘පුරවැසි මාධ්‍ය’ කියලා කියන්නේ.පේරලන්දේ කසුන් විජේනාමප්‍රශ්නය - සල්මන් රෂ්ඩිගේ ‘සැටර්නික් වර්සස්’ (සාතන්ගේ කවි) කවි පොත තවමත් ලංකාවේ තහනම් ද?පිළිතුර - 1986 දි මේ පොත ලංකාවට ගෙන ඒම තහනම් කෙරුණා. මාර්ටින් ස්කෝසීස්ගේ ‘ලාස්ට් ටෙම්ප්ටේෂන් ඔෆ් ක්‍රයිස්ට්’ චිත්‍රපටය මෙරට ගෙනඒම තහනම් කළෙත් ඒ අවස්ථාවේ. මං හිතන්නේ ඒ තහනම තවමත් ක්‍රියාත්මකයි.නාවලපිටියේ අනුර සමරනායකප්‍රශ්නය - පැරණි නූර්ති නාට්‍ය ශිල්පී රොම්ලස් ද සිල්වා (රොම්ලස් මාස්ටර්) චිත්‍රපටවල රඟපා තිබේ ද?පිළිතුර - ඔව්. ‘රේඛාව’ හා ‘රම්‍යලතා’ යන චිත්‍රපටවල ඔහු සුළු චරිත රඟපෑවා. මෙරට රූපගත කළ ‘එලිපන්ට් බෝයි’ චිත්‍රපටයේත් ඔහු රඟපෑ අයුරු මට මතකයි.ගොතටුවේ ශක්ති කාරියවසම්ප්‍රශ්නය - ආණ්ඩු පිහිටුවන්නත් - ආණ්ඩු පෙරළන්නත් පත්තරවලට පුළුවන් ද?පිළිතුර - ඒ සම්බන්ධයෙන් පත්තරවලට කරන්න පුළුවන් කෙංගෙඩියක් නැහැ. 1977 දි සියලු පත්තර තිබුණේ සමගි පෙරමුණු ආණ්ඩුවේ. ඒ අවස්ථාවේ මහ ඡන්දෙන් දින්නේ යූ. එන්. පී. එක. ආණ්ඩු පිහිටුවන්නත් - පෙරළන්නත් බලපාන්නේ වෙනත් සාධක.තිස්සමහාරාමයේ තරිඳු අමරසූරියප්‍රශ්නය - එක්තරා ටෙලිනාට්‍ය ගීතයක තිබෙනවා ‘ඉඳිකටුවේ වියසිදුරෙන්’ කියා යෙදුමක්. ඉඳිකටුවේ වියසිදුරක් තිබෙනවා ද?පිළිතුර - අපේ ජනබස නොදන්නා ගීත රචකයන් නිසයි මෙවැනි ගී පද ලියැවෙන්නේ. වියසිදුර කියන්නේ වියගහේ ගොනා බැදීමට ලණුව දමන සිදුරට බව මේ ගීත රචකයා දන්නේ නැහැ.ඹබේ ප්‍රශ්න පහත ලිපිනයට යොමු කරන්න. සු.මී ගෙන් අහන්න රසඳුන -සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av1304079</link>
    <topic>කේට් ගේ ‘කල්ල මරේ’</topic>
    <author>සුජීව තේවහෙට්ටිගේ</author>
    <content>කේට් ගේ ‘කල්ල මරේ’ජනප්‍රිය නිළි කේට් බ්ලැන්චට් පසුගියදා අතිවිශාල මුදල් ගනුදෙනුවකට එක්වුණා.මුදලෙහි ප්‍රමාණය ඩොලර් මිලියන 10 ක්. මේ මුදල කේට් වෙතට ලැබුණේ ප්‍රසිද්ධ බටහිර සමාගමක් විසින් නිෂ්පාදනය කරනු ලබන ඉහළ පෙළේ සුවඳ විලවුන් කීපයක ප්‍රචාරය කටයුතු වෙනුවෙන්.මෙවැනි සුවඳ විලවුන් භාවිතයට ගැනෙන්නේ කෑන්ස් චිත්‍රපට උලෙළ වැනි ලෝකයේ සම්භාවනීය කලා මංගල්‍යයන්ට සහභාගි වන නළු නිළියන්.කේට් හට මෙවැනි අතිවිශාල මුදලක් ලැබීම කාගේත් අවධානයට ලක්වී තිබුණා. බොහෝ දෙනා පවසන්නේ වෙළඳ ප්‍රචාරක කටයුත්තක් වෙනුවෙන් කිසිදු හොලිවුඩ් නළුවෙකුට හෝ නිළියකට මෙවැනි මුදලක් ලැබී නොමැති බවයි.මීට පෙර මෙම සමාගමේ තවත් නිෂ්පාදනයක ප්‍රචාරක කටයුතු වලට ජනපි‍්‍රය නළු බ්‍රැඩ් පිට් ද සහභාගි කර ගෙන තිබුණා. ඒ සඳහා ඔහුට ලැබුණේ ඩොලර් මිලියන 7 ක මුදලක්. කේට් මේ දිනවල ජෝජ් ක්ලූනි අධ්‍යක්ෂණය කරන ‘මවුන්ටන්ස් මෙන්’ චිත්‍රපටයේ රූපගත කිරීම්වලට එක්ව සිටිනවා.  නව යොවුන් පෙළ අතර ඉහළ ජනප්‍රියත්වයක් හිමිකර ගෙන සිටින යොවුන් ගායක ජස්ටින් බීබර් තවමත් 19 වැනි වියෙහි පසුවන ගැටවරයෙක්. මෑතකදී ඔහුගේ නිවෙසෙහි සාදයක් පැවැත්වුණා. මේ සාදයට ජස්ටින්ගේ සමීප මිතුරු මිතුරියන් රැසක්ම එක්වුණා.සාදය පැවැත්වූ දිනට පසු දිනයේ පටන් පැතිරී ගියේ ගිනි ඇවිලෙන පුවතක්. ජස්ටින්ගේ සාදයේ දී මත්පැන් විතරක් නොවෙයි, මත්ද්‍රව්‍ය පවා භාවිත වූ බවටයි ඒ පුවතින් කාට කාටත් දැනගන්නට ලැබුණේ. ඒ වුණත් ජස්ටින් බීබර් මත්පැන් හෝ මත්ද්‍රව්‍ය ගත්තා ද කියල නම් දැනගන්න නැහැ.ජස්ටින්ගේ මිතුරෙකු වන රැප් ගායක ලිල් ට්විස්ට් මේ සාදයට මත්ද්‍රව්‍ය ගෙන ආ බවයි සමහරු කියන්නේ. මීට මාස තුනකට පමණ කලින් පැපරාසි ඡායාරූප ශිල්පියකු ජස්ටින්ගේ මෝටර් රථය ලුහු බැඳ එද්දී ඒ ඡායාරූප ශිල්පියා මරණයට පත්වුණා. එදින මෝටර් රථය පදවාගෙන ගියේත් ලිල් බවයි දැන් හෙළිවී තිබෙන්නේ.ජස්ටින්ගේ සාදය පිළිබඳ මාධ්‍යවේදියෙකු ඔහුගේ මව පැටී මැලට්ටි ගෙන් විමසූ විට ඇය පැවසුවේ තමන් ඒ ගැන කිසිවක් නොදන්නා බවයි.ලින්ඩ්සේ ලෝහන් පසුගිය මාස කිහිපය තිස්සේ කාලය ගත කළේ හොඳ මිතුරියක් නැතිවයි. තමන්ගේ පෞද්ගලික ජීවිතයේ ප්‍රශ්න සහ සිනමා ජීවිතයේ අත්දැකීම් බෙදා හදා ගන්නටත් කතාබහ කරන්නටත් විශ්වාසවන්ත මිතුරියක් නැති පාඩුව ඇයට දැනෙන්නට පටන් ගත්තා. ඒ අඩුව ඉක්මනින් සම්පූර්ණ කරගන්නට පසුගියදා හැකිවුණා. ලින්ඩ්සේට කළණ මිතුරියක් ලැබුණා. ඇය තමයි ජනප්‍රිය නිළි ක්‍රිස්ටීන් ස්ටුවර්ට්. ලින්ඩ්සේට ක්‍රිස්ටීන්ව මුණ ගැහුණේ මිතුරෙකුගේ මාර්ගයෙන්.දැන් ලින්ඩ්සේ සහ ක්‍රිස්ටීන් ඉඩක් ලැබුණු මොහොතදී හමුවෙලා පැය ගණන් කතාබහ කරමින් සිටින බවයි ආරංචි. මේ කතාබහට නිතරම විෂය වන්නේ දෙදෙනාගේ වෘත්තීය ජීවිතයේ වැඩ කටයුතුයි. කලා ලෝකයේ අලුත් සිදුවීම් එහෙමත් දෙදෙනාට මාතෘකා වෙනවා.එක්තරා දිනයකදී ඔවුන් දෙදෙනා කතා කළේ කලාකරුවන්ට, ප්‍රශ්නයක් වූ පුද්ගලයින් කොට්ඨාසයක් ගැනයි. ඒ අය තමයි පැපරාසි මාධ්‍යවේදීන්. ලින්ඩ්සේ සහ ක්‍රිස්ටීන් එදා කතා කළේ පැපරාසින් ගෙන් බේරී සිටින උපක්‍රම ගැනයි.  ලන්ඩන් නුවර ‘මැඩම් තුසේඩ්’ කෞතුකාගාරයේ ලොව ජනප්‍රිය පුද්ගලයන්ගේ ජීවමාන ප්‍රමාණයේ පිළිරූ ඉදිකර තිබෙනවා. ඒ කෞතුකාගාරය තුළ තමන්ගේ පිළිරුවක් ඉදිකර තිබීම භාග්‍යයක් හැටියට බොහෝ කලාකරුවන් සලකන්නේ.කෙටි කාලයකින් ප්‍රේක්ෂක හදවත් දිනාගත් යොවුන් හොලිවුඩ් නිළියකටත් මේ වාසනාව උදාවී තිබෙනවා. ඒ විරල අවස්ථාව ලැබුවේ එමා වොට්සන්. මේ වන විට 22 වැනි වියෙහි පසුවන එමා ගේ ජීවමාන ප්‍රමාණයේ පිළිරුවක් පසුගියදා මැඩම් තුසේඩ් කෞතුකාගාරයේ විවෘත වුණා. ඇයගේ පිළිරුව තබා ඇත්තේ සුපිරි ගායිකා කේට් වින්ස්ලට් ගේ පිළිරුව සමීපයේයි.මැඩම් තුසේඩ් කෞතුකාගාරයේ ප්‍රකාශකයකු පැවසුවේ එමා වැනි ළාබාල නිළියකගේ පිළිරුවක් එහි නිරාවරණය වීම විශේෂත්වයක් බවයි. “ලොව පුරා මිලියන ගණනක රසික රසිකාවියන්ගේ ආදරය දිනූ ඇය වැනි නිළියකටත් ඉඩක් ලැබීම සතුටට කරුණක්.” ඔහු තවදුරටත් පැවසුවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av13040710</link>
    <topic>එඩ්වඩ් ‘මාරම්බරී’ සමඟ යළි එයි</topic>
    <author>හේමාලි විජේරත්න</author>
    <content>එඩ්වඩ් ‘මාරම්බරී’ සමඟ යළි එයි’මාරම්බරී කෝල වී පෑ මුවේ මන්දහාසේ මනලෝල වේ... උන්මාද වේ...’මේ මීට දශකයකට පමණ ඉහත දී අප දෙසවන් සනසවා ලූ ගීතයකි. පුරා වසර දහයක කාල පරාසයක් අපටත් නොදැනුවත්ව ගත වී ගියත් ‘මාරම්බරී’ තවමත් යෞවනයේය. තවමත් එය අප සිත් පිරිමදිමින් උන්මාද කරවන්නේය.‘මාරම්බරී’ හි ආදරණීය හිමිකරු විශාරද එඩ්වඩ් ජයකොඩි ගේ උන්මාදනීය ගී හඬ ද තවමත් තරුණය. විටෙක එය ශ්‍රාවක සිත් සතන් ප්‍රේමයේ අති රමණීය ශෘංගාරයෙන් මන්මත් කරන්නේය.තවත් විටෙක එය ආදරණීයත්වය පතුරමින් සියුම් තැන් රිදවමින් යළි සනසමින් ගංගාවක් සේ ගලා බසින්නේය. තවත් විටෙක දැහැමින් සෙමින් සසල සිත් නිසොල්මන් කරමින් අනන්ත අප්‍රමාණ භක්ති රසයක් රැගෙන එන්නේය.මේ විස්මිත කටහෙඩ් ආදරණීය හිමිකරු මේ සූදානම් වනුයේ සිය ඒකපුද්ගල ප්‍රසංගයේ පනස්වැන්න සමරනු වස්ය. මේ දිනය සුවිශේෂීය. එය විශාරද එඩ්වඩ් ජයකොඩි හට සුවිශේෂී වනුයේ සිය දිවියේ තවත් එක් සැතපුම් කණුවක් පසුකරන උපන් දිනයක් එදිනට යෙදී ඇති නිසාවෙනි.ඔහුගේ ගීත වෙනුවෙන් බැඳි ආදරණීය ශ්‍රාවකයන් හට මේ දිනය වැදගත් වනුයේ සුභාවිත ගීතය වෙනුවෙන් සිය ජීවිත කාලයම කැප කළ ඔහු වැන්නෙකුගේ ප්‍රසංගයක පනස්වැනි සංවත්සරය සැමරීමට තරම් සුභාවිත ගීතයට පෙම් කරන ශ්‍රාවකයන් රැසක් මෙරට ඉතිරි වී සිටින බව මෙයින් ඔප්පු වන නිසාය.”මාරම්බරී ආරම්භ වූයේ මීට වසර තුනකට ඉහත එනම් 2010 වසරේදීයි. සංගීත ක්‍ෂේත්‍රයට පිවිසිලා වසර තිස්පහක් ඒ වෙනකොට ගෙවී තිබුණත් ඒකපුද්ගල ප්‍රසංගයක් කරන්න මගේ හිතේ අදහසක් තිබුණේ නෑ. මට හැම මොහොතෙම හිතුණේ ‘මට ඒකට කාලේ ඇවිත් නෑ කියලයි’.මේ වන විට ගීත දෙසීයකට ද වැඩි ප්‍රමාණයක් එඩ්වඩ් සතු විය. එහෙත් ඒ වන විටත් ඔහු සිතුවේ ඒක පුද්ගල ප්‍රසංගයක් සඳහා තවමත් ඔහුට කාලය එළඹුණේ නොමැති බවයි. අවසානයේ නිතර ලැබුණු අසීමිත රසික ප්‍රතිචාරය ජය ගත්තේය. එඩ්වඩ් ‘මාරම්බරී’ ඇරැඹුවේය. පළමු මාරම්බරී’ ප්‍රසංගය බණ්ඩාරනායක ජාත්‍යන්තර සම්මන්ත්‍රණ ශාලාවේ දිග හැරිණි.එතැන් සිට පුරා වසර තුනක් ‘මාරම්බරී’ දිවයිනේ විවිධ ප්‍රදේශවල සිටිනා ගීතලෝලී ශ්‍රාවක සිත්සතන් පිනවූයේ එලෙසිනි. එඩ්වඩ් ජයකොඩි යනු අපිට මෙහිදී එක් වචනයකින් හැඳින්විය හැකි පුද්ගලයෙකු නොවේ. ඔහු අසම සම කටහඬකට හිමිකම් කියන ගායන ශිල්පියෙකි.කර්ණ රසායන මධුර මනෝහර තනු නිර්මාණය කරන සංගීතඥයෙකි. තවත් විටෙක වේදිකාව මත සුරුවිරුකම් පාන වේදිකා නාට්‍ය නළුවෙකි. එමෙන්ම වේදිකා නාට්‍ය සංගීතඥයෙකි. එපමණක්ම නොවේ. සිනමාව, ටෙලිනාට්‍ය පුරා සිය කටහඬ සේම මියුරු සංගීතය ද පතුරුවා ලූ සංගීත අධ්‍යක්ෂවරයෙකි.මේ සියල්ලෙන් බැහැර වූ තැන ද එඩ්වඩ් කෙනෙක් අපට හමුවෙයි. ඒ එඩ්වඩ් ජයකොඩි නම් වූ අපූරු ගුරුවරයාය. දැයේ දූ දරුවන් උදෙසා සංගීත ඥානය නොමසුරුව බෙදා දෙන දිසාපාමොක් කෙනෙකි.අනෙක් පසින් සංගීත පර්යේෂණ සමඟ නූතන ලෝකය සමඟ සංගීත අධ්‍යාපනය මුසු කරන්නට වෙර දරන අධ්‍යාපන විශේෂඥයෙකි. මේ සියල්ලෙන් බැහැර වූ ඔහු නිවෙසේ දී චරිතාට සෙනෙහබර සැමියෙකි. දරු දෙදෙනාට ආදරණීය පියෙකි. තම මිතුරන්ට ළබැඳි මිතුරෙකි.මේ සියල්ල අතරින් අපට යළිත් ඇසෙනුයේ එඩ්වඩ්ගේ ආදරණීය ගී හඬය.සුළඟක් වී මං යනවා දුර අහසේ ඇවිදින්නටඑඩ්වඩ් සමඟ ළමා ගායිකා නතාෂා පෙරේරා එවකට ගැයුවා අපට මතකය. අද සිය ආදරණීය දියණිය සමඟ එඩ්වඩ් සුළඟක් වී ගයන්නේය.”මාරම්බරී ප්‍රසංගය පවුලේ සැමදෙනා වෙනුවෙන්ම නිර්මාණය වූ ප්‍රසංගයක්. අවුරුදු 2 සිට 80 දක්වාම ඕනම අයකුට රසවිඳින්නට හැකි ගීත රැසක්ම මෙහි අන්තර්ගතයි. මේ ප්‍රසංගයේ අපි අපේ දැයේ දරුවන් උදෙසාත් කිසියම් කාලයක් වෙන් කරනවා.ළමා ගීත ගායනය සඳහා මේ ප්‍රසංගය ඈත පළාත්වල කරත්දී අපි යොදාගත්තේ ඒ ඒ ප්‍රදේශවල පාසල්වල දූ දරුවන්. අපේ අනාගත දරු පරපුරට වේදිකාව හුරුකරවන්න, ඔවුන්ට අනාගත මංපෙත් විවර කරදෙන්න මේ මඟින් අපි උත්සාහ ගත්තා.කරදිය ගැඹරේ තුන්යම ගෙවුණේනුඹගේ දෑතට – දිරිය වඩන්නයි...” එඩ්වඩ් ගයනවා. එඩ්වඩ්ගේ සිතත් බොහෝ ඈත අතීතයකට දිවයනවා ඇති. ඒ මෙය ඔහුගේ මුල්ම සරල ගීතය නිසා. එතැනින් එහා කොතැන සිත නතර කරන්නද? නිහඬ කල්පනා, වසන්තයේ අග ඇතුළු ප්‍රේම ගීත, විරහ ගීත රැසක්, ඉන්පස්සෙ අකුරු මැකී නෑ, කොප්පර කොප්පර, සුළඟක් වී වැනි ළමයින් වෙනුවෙන් ගීත, එපමණක් ද බුදු ගුණ ගීත, දේශාභිමානී ගීත, මෙකී නොකී ගී එකතුවක් ඔහු වටකොටගෙන.මේ ගී පවුර සදා නොමියෙයි. එඩ්වඩ් ඒ මැද බැබළෙන දීප්තිමත් පහන් කණුවයි. ඈතින් යළිත් ඇසෙන්නේ ඔහුගේ ඒ ගාම්භීර හඬසිතේ භෘංග සේනා කිපී රොන් මතින් සොයන්නේ නුරාපැන් තිගේ මල් මුවින් සනහාලනු ඒ පිපාසා ... මාරම්බරී.සත්තමයි .... සුවහසක් ගී පවස නිවාලන්නට ‘මාරම්බරී’ ශක්තියක්ම තමයි. ඒ ගී පවස නිවාලන්ට දස දහස්වර ‘මාරම්බරී’ නැවත ගයන්නට එඩ්වඩ් ඔබ ඇතුළු සියලු දෙනාට ශක්තිය ධෛර්ය සමඟ ශුභාශිංසන මේ සමඟ.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av13040711</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලි ලාස්ට් වීක් එකේ සිංහල පික්චර්ස් දෙකක්ම බැලුවා. බැලුවා කියන්නෙ, බලන්න එන්න කියල තිබුණු නිසා පික්චර් හෝල්ස් එකට එන්න කලින්ම බැලුවා. ඒ පික්චර්ස් දෙක ගැන විජේ මල්ලිගෙ කොමෙන්ට් එක පැත්තකින් තියලයි මේ කොලොම ලියන්නෙ.එකක් තමයි නාලක විතානගේගෙ ‘අනිත්‍යා’. අනෙක තමයි සෝමරත්න දිසානායකගෙ ‘සිරිපැරකුම්’. නාලකගෙ ෆස්ට් ෆිල්ම් එක වෙනකොට සෝමරත්නගෙ, ෆිල්ම් ලිස්ට් එකේ නම්වැලට එකතුවෙන තවත් පික්චර්ස් එකක්. නාලකගෙ ‘අනිත්‍යා’ ස්ටෝරි එක තීම් එක සෝමෙගෙ ‘සිරිපැරකුම්’ එක්ක ගත්තම එකටෙක සම්පූර්ණයෙන්ම වෙනස්.ෆිල්ම්ස් දෙක ගැන අපේ ඕඩියන්ස් එක මොකද කියන්නෙ කියල විජේ මල්ලි බලාගෙන ඉන්නවා. අපේ සිනමාවට තල්ලුවක් දෙන්න මේ දෙවර්ගෙම පික්චර්ස් වලට පුළුවන් ද නැත්නම් මේ ජාතියෙ භාණ්ඩවලට ඕඩියන්ස් එක මොන විදියෙ රිඇක්ෂන් එකක් පෙන්නයි ද කියලා.විජේ මල්ලිගෙ මේන් ස්ටෝරිය මේකයි. අනිත්‍යාවලත්, සිරිපැරකුම්වලත් විජේ මල්ලිගෙ මීටරේට පටාස් ගාලා අහුවෙච්ච ඇක්ටර් කෙනෙක්, ඊළඟට ඇක්ට්‍රස් කෙනෙක්. යෞවනයේ පොපියන චමත්කාරය නම්, මෙන්න බලන්න ඩබල.අනිත්‍යාවල මැණික් විජේවර්ධන. සිරිපැරකුම්වල අකිල ධනුද්ධර. නාලක විතානගේට මේ මැණික කොහෙන් සෙට් වුණාද මන්ද? එතකොට අකිල ගැන නම් විජේ මල්ලි බොහොම ඩිංගයි ඉන්ට්‍රොඩියුස් කරන්නෙ. තාත්තගෙම පුතා කියනවට වැඩිය විජේ මල්ලි කැමැතියි කියන්න තාත්තගෙ රෙකෝඩ්ස් කඩන්න ආපු පුතෙක් කියල.අනිත්‍යා ෆිල්ම්ස් එකේ කෞෂිගෙ කැරැක්ටර් එක ෆිල්ම් එක පුරාම ඩිවලොප් වෙන අමුතුම ජාතියෙ කැරැක්ටර් එකක්. ලව්, සිම්පනි, ෆ්ලර්ටිංන්, කැන්සර් පේෂන්ට්, සෙක්ස් මෙකී නොකී, කොලිටීස් ඔක්කොම කෞෂිගෙ කැරැක්ටර් එකේ.මැණික් විජේවර්ධන එයාගෙ ෆස්ට් ෆිල්ම් එකෙන්ම ස්ටාර් කෙනෙක් වෙන්නෙ කොහේ කොතැනක ඇක්ටින් ඉගෙන ගෙන ද කියලා විජේ මල්ලිට නම් හිතාගන්න බෑ. අපිට යූත් එක තියෙන ඇක්ටින් පර්සනැලිටීස් අඩුයි කියනව නම් ඒක බොරුකරනවා අනිත්‍යාවල මැණික්, කෞෂි. ඊළඟට සිරිපැරකුම් අකිල.දෙන්නගෙම මේඩ්න්ස් ෆර්ෆෝමන්සස්. අකිල ජැක්සන්ගෙ පුතාද කියන එක ෆිල්ම් එක බලන ඕඩියන්ස් එකට වැදගත් නෑ. හැබැයි මැණික් වගේම අකිලත් තමුන්ගෙ පළමුවැනි, ෆස්ට් ඇපියරන්ස් එකෙන්ම ඕඩියන්ස් එකට සිග්නල් එකක් දෙනවා, මේ කට්ටිය බලාගෙන ඉන්න, අපි මේ සීන් එකට එන්ටර්වුණා විතරයි කියලා.මැණික් විජේවර්ධනලගෙ වගේ රියල් ඇක්ටින් කොලිටි පේන, පෙන්නන, යන්ග් ක්‍රවුඩ්ස් අපේ සිංහල සිනමාවට දරුණුවටම ඕනවෙච්ච කාලයක් කියලයි විජේ මල්ලි කල්පනා කරන්නෙ. කෞෂිගෙ රෝල් එක හරිම කොම්ප්ලිකේටඩ්, සැරින් සැරේ වෙනස් වෙන එකක්.ඒත් මේ ගෑනු ළමයා, මැචුවර්ඩ් ඇක්ට්‍රස් ආන්ටි කෙනකුට වැඩිය හොඳට ඒ සිටුවේෂන්ෂ් ඩීල්ඩ් කරනවා. ෆිල්ම්ස් හතඅටක් ඇක්ට් කරල එක්ස්පීරියන්ස් තියෙන නිළියෙක් වගේ. ස්ක්‍රීන් එකට එයාගෙ ලස්සන, එතකොට එයාගෙ කැරැක්ටර් එක අයිති ක්ලාස් එකට ගැළපෙන වොයිස් එක ඩයලොග් ඩිලිවරි, ෂිහ්ඞ කියල වැඩක් නෑ.මැණික්ව ස්ක්‍රීන් එකට ගෙනාපු නාලකට තෑන්ස් යූ කිව්වා ප්‍රසන්න, හඳගම හරි විමුක්තිට මැණික්ව මීට් වුණා නම් විජේ මල්ලිට හිතාගන්න පුළුවන් මැණික් බැබළෙන විදිය. අකිල පුත්රයාට සෝමෙ දීපු කැරැක්ටර් එක කරනවා බොක්කෙන්ම. තාත්තල අම්මලගෙ ජාන තිබුණත් නැතත් අකිල එයාගෙම ඇක්ටින් ස්ටයිල් එකක් හදාගෙන සිරිපැරකුම් වෙලා තියෙනවා.ගමේ ගොඩේ, ඇළේ දොළේ වෙලේ කුඹුරේ ඇක්ට් කරන අකිලට, ඊට වඩා වෙනස් සිදාදියෙ කැරැක්ටර් එකක්, නිකමට හිතමු කැම්පස් බුවෙකුගෙ රෝල් එකක් වගේ එකක් දුන්නොත් කොහොම කරයිද කියල විජේ මල්ලිට හිතාගන්න බෑ.ඒත් මෑන්ස් ඒක වුණත් නියමෙට කරයි කියලයි විජේ මල්ලි හිතන්නෙ. කාලෙකින් නළුවෙක්, නිළියෙක් දැක්ක කියල හිතුණෙ මැණික්, අකිලගෙ පර්ෆෝමන්සස් නිසා. දෙන්නටම බ්‍රයිට්ම බ්‍රයිට් ෆියුචර් එකක් තියෙනවා අනම් මනම් වලට සෙට් නොවී ඔළුව පල්ලෙහාට දාගෙන ජොබ් එක කළොත්.විජේ මල්ලිලාට කරන්න පුළුවන්, දෙන්නටම විෂ් යූ ඕල් ද බෙස්ට් කියන්න විතරයි. ලෝන්ග් වේ ටු ගෝ, බ්‍රේක් එ ලෙස් කියල කියනවා මැණික් ළමයටත් අකිල පුත්රයටත්. විජේ මල්ලිගෙ රික්වෙස්ට් එක ඔයගොල්ලන්ට, බලන්න අනිත්‍යා කෞෂි, මැණික් බලන්න සිරිපැරකුම් අකිල. ඒ දෙන්නා ඔයගොල්ලො පුදුමයට පත්කරනවා ෂුවර්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av13040712</link>
    <topic>බඹර නාදේ – ඇසෙන මානේ</topic>
    <author>ජෝජ් රොබ්සන් ද සිල්වා</author>
    <content>බඹර නාදේ – ඇසෙන මානේනිහඬ ගමනේ - මේ තරම් දුර – ඇවිද අපි එක වාගේ මිහිරි මතකේ - සැරිසරා ඔබ – නවාතැන් ගෙන දෑසේ බඹර නාදේ – ඇසෙන මානේ රැඳෙනු මාගේ - සුවඳ වාගේප්‍රාර්ථනා තවරා ආදරේ ඉන්න ඉඩ දෙන්න තුරුලේ හිනැහෙනා කල්පනා ඔබ නිසයි ජීවිතේ ඇඟිලි තුඩු තදකර මගේ නළලේ සිඹින සියුමැලි නුඹෙ දෙතොලතරේ ගැඹුරු හද කැලඹුව ඔය කඳුළේ රහස නොහැඟේ මගෙම ළඳුනේදෑත් විදා ළමැදේ ආදරේ දෙන්න විඳගන්න රිසි සේසජිත් වී. චතුරංගනිම නොවේ කිසිදිනේ පෙම් පැතුම් මා හදේ ලබන හැම ආත්මයෙම ඔබගේ ළඟම ඉන්නයි මම නම් පැතුවේ පණට පණ දී ඉමු දිවි කතරේ නොයමී රහසේ රකිමී පණ සේ* පද රචනය - සජිත් වී. චතුරංග * සංගීතය - කේෂාන් පෙරේරා * ගායනය – බාචි සූසාන්, ශානිකා මධුමාලි”පොඩි කාලේ ඉඳලම මගේ හීනයක් තිබුණා. ගී පද රචකයෙකු වෙන්න. ඒ වගේම හිතට එන විවිධ සිතුවිලි ගී පද රචනා ලෙස සකස් කරන පුරුද්දකුත් මට තිබුණා. මගේ හීනය සැබෑ වුණේ රුවන් හෙට්ටිආරච්චි ගායනා කරන ‘නොදැක ඉන්න බෑ’ ගීතයෙනුයි.ගීතලෝලීන් අතරට ගිය මගේ මුල්ම පද රචනය එයයි. ඉන්පසු මා පද රචනය කළ හැම ගීතයක්මත්, මේ දිනවල බෙහෙවින්ම ජනපි‍්‍රය වී ඇති ‘නිහඬ ගමනේ’ (බඹර නාදේ) ගීතයත් ගී පද රචකයෙකු වශයෙන් සංගීත ක්ෂේත්‍රයේ රැඳී සිටින්නත් ඉදිරියට යාමටත් මට විශාල ආශිර්වාදයක් වෙලා තිබෙනවා.”එලෙස පවසමින් මෙවර “ගී මිහිර” ගෙනෙන්නට අප සමඟ කතා බහට එක්වන්නේ සජිත් වී. චතුරංග නමැති නවක ගී පද රචකයා ය. මේ දිනවල නිතර විද්‍යුත් මාධ්‍ය මඟින් ගීත ශ්‍රාවකයින් රසවිඳින “නොදැක ඉන්න බෑ” (රුවන් හෙට්ටිආරච්චි) – “දෛවයේ සරදමින්” (අතුල අධිකාරි, සමිතා මුදුන්කොටුව) – හිමි වුණ ඔබ මට” (මංජුල පුෂ්පකුමාර) – “හිත හදාගන්න බෑ” (චාමික සිරිමාන්න) – “ඔයා හින්දා” (චන්ද්‍රසේන හෙට්ටිආරච්චි) වැනි ගීත කිහිපයකම සංකල්පනා අයිතිකරු සජිත් ය.මොරටුව වේල්ස් කුමාර විද්‍යාලයේ ආදි ශිෂ්‍යයෙකු වන සජිත් තවමත් විසිඑක් හැවිරිදි වියේ පසුවන යෞවනයෙකි. ගී පද රචකයෙකු වන්නට බාල වියේ සිට මැවූ සිහිනය සැබෑ වී ඉතාම කෙටි කාලයක් ඇතුළත වෘත්තීය ගී පද රචකයෙකුගේ තත්වයට අද වනවිට පැමිණ සිටියත් වගකීමෙන් යුතුව ගී පද රචනා ක්ෂේත්‍රයේ නියැළෙන්නට අදහස් කර සිටින සජිත් “නිහඬ ගමනේ” ගීතය නිර්මාණය වූ අයුරු අපට හෙළිදරව් කළේ මෙසේ ය.”කේෂාන් තමයි මට මේ ගීතය ලියන්න ආරාධනා කෙරුවේ. මේ ගීතයේ තනුවටයි මම පද රචනය කළේ. නිෂ්පාදනයට සූදානම් කෙරුණු චිත්‍රපටයක පසුබිම් ගීතය ලෙසයි මුලින්ම මේ ගීතයේ නිර්මාණ කටයුතු සිදු කෙරුණේ. ඒත් චිත්‍රපටයේ නිෂ්පාදන කටයුතු ප්‍රමාද වන නිසා අපි මේ ගීතය එළිදක්වන්න පියවර ගත්තා.””මුලින්ම කේෂාන් මට සම්පූර්ණ නිදහස දුන්නා ඔහුගේ තනුවට සුදුසු ලෙස රසවත් ආදර ගීතයක් ලියන්න කියලා. හැබැයි චිත්‍රපට කතා පිටපත කියවා නම් නොවේ මා මේ ගීතය ලිව්වේ. පෙම් යුවළකගේ සොඳුරු සිතුවිලි පැවසෙන සංකල්පනාවක් තමයි තනුවට වගේම චිත්‍රපටයටත් සුදුසු වුණේ.ඒ නිසා ප්‍රේමයේ මිහිරි මතක සහ ප්‍රාර්ථනා මුසු කොට මේ ගීතයේ පද අමුණන්න මට හිතුණා. (“සංකල්පනාව ඇති වුණේ කොහොමද කියලා පත්තරේ දාන්න නම් බැහැ. හතර වටින් මට ගුටි කන්නයි වෙන්නේ එහෙම කළොත්” යයි හඬ නඟා හිනැහෙමින්...) කොහොම හරි වෙනස්, සරල පද රචනයක් කේෂාන්ගේ තනුව අනුව ලියන්න මං ගත්ත උත්සාහය සාර්ථක වී ඇති බවයි මේ ගීතයට දැන් ලැබෙන ප්‍රතිචාර වලින් මට හැඟෙන්නේ. බාචිගේ සහ ශානිකාගේ ගායනයත් තිසර ඉඹුලානගේ රූප රචනයත් මේ ගීතය මෙතරම් ජනපි‍්‍රය වීමට බෙහෙවින් ඉවහල් වී ඇති බවත් මම විශ්වාස කරනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av13040713</link>
    <topic>ජීවිතයෙ දිනන්න තව දෙයක් මට ඉතිරිවෙලා නැහැ</topic>
    <author>ඉනෝකා පෙරේරා බණ්ඩාර</author>
    <content>ජීවිතයෙ දිනන්න තව දෙයක් මට ඉතිරිවෙලා නැහැඅර්නස්ට් වඩුගේඔබේ විසි වැනි කෘතියත් ආදරය - ප්‍රේමය තේමා කොට ගත්තක්...ඔව්. මේ ලෝකෙ පවතින්නෙ, ගලා යන්නෙ ආදරය සහ ප්‍රේමය එක්ක. ඒ නිසා ප්‍රේමය විෂයෙහි ලියන්න වස්තු බීජ ඕනෑ තරම් තිබෙනවා.‘සුපුන් සඳ’ ට තේමා වෙන්නේ ඒ හා බැඳුණු ටිකක් වෙනස් විදියක අත්දැකීමක්. ගණිකා මඩමක් පවත්වාගෙන යන පියෙක්. එහි බරපතළ බව, පාපය සහ ආනිසංස තේරුම්ගත් බුද්ධිමත් පුතෙක්. පියාගේ මේ නොහොඹිනා ජීවිතය මතින් පුතුට මුහුණ දෙන්නට සිදුවන බරපතළ සමාජ ගැටලු ‘සුපුන් සඳ’ ඔස්සේ විග්‍රහ කෙරෙනවා.නිමිත්ත කුමක් වුවත් අද සමාජයේ මව් පිය - දූ දරු ගැටුම උග්‍ර වෙලා කියන කාරණය අපිට පිළිගන්න වෙනවා. ආදරය කියන්නේ මිනිස්කම. එහෙනම් පවුල් සංස්ථාව තුළ පැන නඟින මෙවැනි ගැටලු දිහා අපි බලන්න ඕනෙ බොහොම විමසිලිමත්ව.මවුපිය - දරුවන් තුළ තිබිය යුතු දයාව - බැඳීම - භක්තිය කියන ගුණාංගවල වටිනාකම අපි සමාජගත කළ යුතුයි. ‘සුපුන් සඳ’ හරහා මා වෑයම් කළේ ඒ සද්කාර්ය ඉටු කරන්නයි.මොකද තාත්තලා කිරි කැටි දරුවෝ මරා දාන්නෙ, අම්මලා දරුවෝ පාරෙ දමලා යන්නෙ මේ මිනිස්කම ගිලිහී ගිහින් නිසා. අප නැවත නැවතත් මේ ගැන කතා කළ යුතුයි. මතක් කළ යුතුයි. ලේඛකයන් ලෙස එය අපගේ වගකීමක්.කලෙක ඔබ පුවත්පත් ගණනාවක කතුවරයෙක්...‘රස’, ‘බිරිඳ’, ‘සුවඳ’, ‘සුමියුරු’, ‘ජීවිතය’, ‘ඈ’, ‘සම්පත’ කියන පුවත්පත් හතේ ම එකවර කතුවර ධූරය දැරුවේ මා. එය එක්තරා විදියක වාර්තාවක්. ඒ වගේ ම ‘බිරිඳ’ සහ ‘සුවඳ’ ආරම්භක කර්තෘවරයා මං. එය විශාල ආදායම් තැබූ පුවත්පත් දෙකක්. ඒ වගේ ම කර්තෘ මණ්ඩල අධිපතිවරයා ලෙසත් විශාල වගකීමක් මං මත්තේ තිබුණා. අද ඇති ඕනෑම පුවත්පත් ආයතනයක කොහේ හෝ පත්තරයක මගේ ගෝලයෙක් ඉන්නවා. කතුවර තනතුරුවල ඉන්නවා. එය මට සතුටක්.මහාචාර්ය සුනිල් ආරියරත්න සමඟඔබ සිනමා පුවත්පත් කලාව යුග කිහිපයක් තිස්සේ පෝෂණය කළ කෙනෙක්...ඒ වාසනාව මට හිමි වූයේ, එඩී - රුක්මණී යුගයේ පටන්. ඒ කාලේ අපි දන්නෙ එලිසබෙත් රැජින ගැන නොවෙයි. රුක්මණී දේවි ගැන. ඈ ළඟට කිට්ටුවෙන්නවත් බැහැ ලේසියෙන්. ඒත් ඈ මුණ ගැසී කතා කළ පසුයි කොයිතරම් නිහතමානී ද කියා දැනගත්තේ.විශේෂයෙන් පුවත්පත් කලාවේදී මෙන් ම සිනමාවේදීත් ඈ මට මුණ ගැහුණා. මගේ පළමු තිර රචනයත් මා විසින් ම කතාව සහ දෙබස් ලියූ ‘අනූෂා’ චිත්‍රපටයේ දී සහාය අධ්‍යක්ෂවරයා ලෙස ඇයට දෙබස් පුහුණු කළේ මා. ඈ තමයි මෙරට නිළි රැජින. ඈ ළඟට ගිහින් කතා බහ කිරීමේදී, ආධුනික අපට පුදුම ශක්තියක් ධෛර්යයක් ලැබුණා.එදා පටන් මාලනී - ගීතා - සංගීතා ආදී පරපුරු කීපයක නළු නිළියන් පිළිබඳ ලියන්න මට අවස්ථාව ලැබුණා. වසර 15 ක් පුරා ‘සරසවිය’ පුවත්පතින් ලද පන්නරය තමයි, මේ තාක් දුර මා රැගෙන ආ ශක්තිය වුණේ.ඔබේ මුල් ම නවකතාව...ජනාධිපතිතුමා සමඟ කලකට පෙර‘ආදරය මිහිරක් නොවේ’. එතැන් පටන් ‘පිනි කඳුළු, ‘අමිල මල් 1, 2’, ‘ගම ගාල්ලේ’, ‘සදාදරණීය සිංහල සිනමාව‘, ‘ඇය පූජනීයයි’ 1, 2, ‘අමරණීය ජෝති’, ‘දේවතාවියේ 1, 2, ‘මගේ බිරිඳ මගේ සම්පතයි’, ‘මුහුද තාමත් අහිංසකයි’, ‘මගේ මැණික’, ‘සංකලනී’, ‘යුග දිවිය’, ‘හදවත රත්තරන්’, 1, 2 ආදී වශයෙන් නවකතා සහ පර්යේෂණ ග්‍රන්ථ එකතුවක් රචනා කළා.සරසවියෙ වැඩ කළ කාලයේ ජීවිතය ගෙවුණේ පත්තර කන්තෝරුවෙමයි. රැයක් දවාලක් ගෙවෙනවා දැනුණේ නැහැ. වෙන ජීවිතයක් තිබුණෙ නැහැ. දැන් තමයි මං නිදහස් ව පොත් ලියන වැඩේ කරන්නේ. හැබැයි, තවමත් ලියද්දී එදා තාරුණ්‍යය ජවය හිතට දැනෙනවා. පත්තර ජීවිතයේ මං ජනප්‍රිය චරිතයක් බවට පත් කළේ ‘සරසවිය’. ‘සරසවිය’ පිටපත් එක් ලක්ෂ විසි පන්දාහක් විකිණුනු කාලේ මං එහි කාර්ය බහුලම විශේෂාංග රචකයා.ජෝතිපාලයන්ගේ හමුවීමත් ඔබේ ජීවිතය වෙනස් කළා...ඇත්තටම ඔව්. ගාල්ලේ පැවැත්වුණු ‘ගීත මිහිර’ ප්‍රසංගයට ඔහු පැමිණි වෙලේ ඔහු දකින්න යාළුවෝ එක්ක වරු ගාණක් හෝල් එක පිටුපස හිටගෙන හිටියා. අහම්බයකින් දැක්කෙ ජෝතිත් කරු අයියාත් (කරුණාරත්න අබේසේකර) ගාලු ටවුන් හෝල් එකේ තාප්පෙ උඩ වාඩිවෙලා කතා කර කර ඉන්නවා. අපි ළඟට ගියා.“මල්ලි මොකද කරන්නේ...”සනත් ගුණතිලක සමඟ“මං ආසයි පත්තර කාරයෙක් වෙන්න...”“පත්තර කාරයෙක් නොවෙයි, ඔයා කවදා හරි පත්තර කර්තෘ කෙනෙක් වෙන්න...” ජෝතිගේ ඒ කතා බහ මගේ පත්තර ලෝකෙට නියත විවරණ දුන්නා කියලයි මං අදත් කල්පනා කරන්නේ. එදා කරු අයියා මගේ සමරු පොතේ ලියූ සටහන තවමත් මට මතකයි.මොකක්ද ඒ...“ගාලු පුරේදී කළුවර - සඳ නැති රෑක තාප්පෙ උඩ ඉඳන් ලියූ - දෙපදකි මේක...”රසබර වදන් වැකි ඔවුන්ගේ මුවඟ නිතර රැව් දුන්නා. අපි ආසා කළේ ඔවුන්ගේ ඒ භාෂාවේ පිරිපුන් බවට.ඔබේ එකම දියණියත් ගියේ ඔබ ගිය මඟේ...ඔව්. ඒත් ඇයට පිට පත්තරවල වැඩ කරන්න අවශ්‍යතාවක් වුණේ නැහැ. මා ඇරැඹූ පත්තර ගණනාවම ඉදිරියට රැගෙන ආවේ ඇය. අද වනවිට ඈත් සැමියා සුජීව ප්‍රසන්නආරච්චිත් එක්ව තව සඟරා කිහිපයක් ම හඳුන්වා දී තිබෙනවා. ඔවුන්ගේ දියණි දෙව්මිණිට වයස 15 යි. ඇයත් පත්තර කලාව ඇඟට ගත් කෙනෙක්. නව තාක්ෂණික දැනුම අතින් ඈ බොහෝම ඉදිරියෙන් සිටිනවා. බන්ධනා පොඩි මිනිබිරිට වයස 6 යි. ඇයත් ඒ හා සමානවම ක්ෂේත්‍රය පිළිබඳ අවබෝධයකින් ඉන්නවා.මගේ බිරිය, ආරි නෙළුම් ගැන බොහොම ආඩම්බරයි. මොකද මදාරා වගේ දුවෙක් හදාගෙන පත්තර ලෝකෙ සාර්ථක ඉදිරි ගමනත් එන්න පුළුවන් වුණේ ඈ වැනි බිරියක් සියල්ල උපේක්ෂාවෙන් දරාගෙන මා සමඟ ජීවත් වූ නිසා.සුජීව - මධාරා හා දියණියආපහු හැරිලා බලද්දී මට ජීවිතේ දිනන්න තව දෙයක් ඉතිරිවෙලා නැහැ කියලයි මට හිතෙන්නෙ.මිනිහෙකුට එහෙම හිතන්න පුළුවන් වෙන්නෙ බොහොම කලාතුරකින්.පත්තර පරපුරක් හදලා, පත්තර කලාව ඉදිරියට ගෙන යන දුවක් හදලා, හොඳ ව්‍යාපාරිකයෙක් වෙච්චි ජනමාධ්‍යවේදියකුට දැනෙන සතුට මං අද උපරිමව අත්විඳිනවා.මගේ මාධ්‍ය ජීවිතයට 50 වසර සපිරෙන්න ළඟයි. ඒ දිනය මට අමරණීය දිනයක් වේවි.ඔබට අලුත් පත්තර පරම්පරාවට දෙන්න පණිවුඩයකුත් ඇති...ඔව්. තියෙනවා. පුවත්පත් කලාවේදියා කිසිදු ශිල්පියකුට දෙවැනි විය යුතු නැහැ. එය මහා ආත්ම අභිමානයක් ඇති ගෞරවනීය වෘත්තියක්.පෙර පරපුරට ගරුත්වයෙන් සැලකීම වගේ ම මේ අය පුවත්පත් කලාවේ ආචාර ධර්ම පිළිබඳ හොඳ අවබෝධයක් ලබාගත යුතුයි. අප මේ සාර්ථක ගමන ආවේ ඔය කාරණා සියල්ල පෙරටු කොටගෙනයි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av13040714</link>
    <topic>’කැමරාවට රඟපාන්න’ ප්‍රසන්නගෙන් ඉගෙනගන්න</topic>
    <author>ඈෂ්ලි රත්නවිභූෂණ</author>
    <content>’කැමරාවට රඟපාන්න’ ප්‍රසන්නගෙන් ඉගෙනගන්නප්‍රසන්න විතානගේ විසින් මෙහෙයවනු ලබන රංගන පාඨමාලාව පසුගිය 30 වැනිදා කොළඹ ජන කලා සෙවණේදී ආරම්භ විය.මෙම පාඨමාලාවට යොදා තිබූ සිරස්තලය ‘කැමරාවට රඟපාන්න යන්නය. මෙරට රඟපෑම උගන්වන පාඨමාලාවක් පවත්වනු ලබන ප්‍රථම අවස්ථාව මෙය නොවෙතත් ප්‍රසන්න සමඟ කරන ලද කතා බහේදී මා වටහා ගත් ආකාරයට සිනමා රංගනයේ න්‍යායන්, රීතීන්, ක්‍රමවේදයන් ශ්‍රව්‍ය - දෘෂ්‍ය නිදර්ශන ද භාවිතා කරමින් පවත්වනු ලබන ප්‍රථම පාඨමාලාව මෙය විය යුතුය. පාඨමාලාව පන්ති පනහකින් සංයුක්ත වන අතර සිසුහු සංඛ්‍යාව 25 – 30 ත් අතර වෙති.සිනමා රංගනය පිළිබඳ පාඨමාලාවක් මෙහෙයවීමට ප්‍රසන්න තරම් සුදුස්සෙක් ශ්‍රී ලංකාවේ ඇතැය මම නොසිතමි. ඔහුගේ චිත්‍රපටයන් හි රඟ පෑ නළු නිළියන් කීප දෙනෙකුම එම රඟපෑම් සඳහා ජගත් සිනමා සම්මාන උත්සවයන්හි දී ඉහළම ගෞරවයට පාත්‍ර වී ඇත.එමෙන්ම ඔවුන් ලද දේශීය සම්මාන ද බොහෝය. තමා ගේ චිත්‍රපටයන් හි රඟපාන නළු නිළියන් සිය ග්‍රහණයට හා පාලනයට නතු කර ගෙන ඔවුන් ගෙන් උපරිම ඵල නෙළා ගන්නා ප්‍රසන්න තරම් සිනමාකරුවෙක් මෙරට නොමැති තරම්ය.ආචාර්ය ලෙස්ටර් ජේම්ස් පීරිස්, සුමිත්‍රා පීරිස්, ඩී.බී. නිහාල්සිංහ, ධර්මසිරි බණ්ඩාරනායක හා අශෝක හඳගම යන අයට මෙම කුසලතාව නොතිබුණා නොවේ. නමුත් ප්‍රසන්න අතින් නිර්මිත වන චරිතයන් හි අභ්‍යන්තරය අතිශය සංකීර්ණ වන අතර පරාසය ද ඉතා පුළුල්ය. එවැනි සංකීර්ණ චරිතයන්ට ආරූඪ වී එම චරිතයන්ගේ සියුම් භාව ප්‍රකාශන ප්‍රතිනිරූපණය කිරීම ඉතා දුෂ්කර කාර්යයකි.ප්‍රසන්න තමා ගේ චිත්‍රපටවල රඟ පෑ නළු නිළියන් කීප දෙනෙකුට රංගනය සඳහා ජාත්‍යන්තර සිනමා උත්සව රාශියකදීම සම්මාන ලබා ගැනීමට මඟ පෑදුවේය. එය වාර්තාගත සිදුවීමකි. 1998 වර්ෂයේ පැවැත්වූ 11 වැනි අන්තර්ජාතික සිංගප්පූරු සිනමා උලෙළේදී හොඳම නිළියට හිමි සම්මානය දිනා ගනු ලැබුවේ ‘පවුරු වළලු’ චිත්‍රපටයේ රඟ පෑ නීටා ප්‍රනාන්දු ය.1999 වර්ෂයේ පැවැති 12 වැනි අන්තර්ජාතික සිංගප්පූරු සිනමා උලෙළේ දී හොඳම නළුවාට හිමි සම්මානය ‘පුරහඳ කළුවර’ චිත්‍රපටයේ රඟපෑ ජෝ. අබේවික්‍රම විසින් දිනා ගන්නා ලදී. ‘ඉර මැදියම’ චිත්‍රපටයේ රඟ පෑ නිම්මි හරස්ගම 2004 වර්ෂයේ ස්පාඤ්ඤයේ පැවැති 5 වන ලස් පල්මාස් ජාත්‍යන්තර සිනමා උලෙළේදී හොඳම නිළියට හිමි සම්මානය දිනා ගත්තාය.ප්‍රසන්න අධ්‍යක්ෂණය කළ චිත්‍රපටයක ප්‍රථම වරට රඟ පෑ මාලනී ෆොන්සේකා ‘ආකාස කුසුම්’ හි රංගනය සඳහා 2008 වර්ෂයේ ගෝවා හි පැවැති 39 වන අන්තර්ජාතික ඉන්දීය සිනමා උලෙළේ හොඳම නිළිය සඳහා වන ‘රිදී මයුර’ සම්මානය ලබා ගත්තාය.2009 වර්ෂයේ ඉතාලියේ බාරි දූපතේ පැවැත්වූ ලෙවාන්තේ අන්තර්ජාතික සිනමා උලෙළේදි ‘ආකාස කුසුම්’ චිත්‍රපටයේ රංගනය සඳහා ‘හොඳම නිළිය’ ට හිමි සම්මානය ලබා ගනිමින් මාලනී එකම චිත්‍රපටයක රඟපෑම සඳහා ජාත්‍යන්තර සම්මාන දෙකක් ලබා ගනිමින් වාර්තාවක් තැබුවාය.2012 වර්ෂයේ දී කොළඹ පැවැති සාර්ක් (දකුණු ආසියාතික සහයෝගිතා සමුළුව) සිනමා උලෙළේ දී ශ්‍රී ලංකාව නියෝජනය කළ එක් චිත්‍රපටයක් වූයේ ‘ආකාස කුසුම්’ ය. එම උලෙළේ තිරගත වූ දකුණු ආසියාතික කලාපයේ චිත්‍රපට අතරින් හොඳම නිළියට හිමි සම්මානය හිමි වූයේ ද මාලනී ෆොන්සේකාටය.රූපවාහිනි මාධ්‍ය නිසා අද රංගනය ඉතා පුළුල් පරාසයක විහිදී පවතී. රූපවාහිනි මාලා නාටක බොහෝමයකම දක්නට ඇත්තේ ඉතා දුර්වල රඟපෑම්ය. කුසලතා පූර්ණ රංගනයක් දැකිය හැක්කේ කලාතුරකිනි. රූපවාහිනිය සම්ප්‍රාප්ත වන්නට කලින් නළු නිළියන්ට තිබුණේ වේදිකාවත් සිනමාවත් පමණි.අද එම තත්ත්වය සහමුලින් වෙනස්ය. රංගනය ජීවනෝපාය බවට පත්කරගත් විශාල පිරිසක් අද සිටිති. එබැවින් රංගනය අද වෘත්තියක් බවට පත්ව ඇත. එබැවින් එම වෘත්තියේ නිරත වූවන්ට මෙන් ම ඊට ප්‍රවේශ වන්නන්ට ද ශාස්ත්‍රීය හැදෑරීමක් අවශ්‍යව ඇත. ප්‍රසන්න ගේ ‘කැමරාවට රඟපාන්න’ ඊට කදිම පිටිවහලක් වනවා ඇතැයි විශ්වාස කරමි.ඈෂ්ලි රත්නවිභූෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av13040715</link>
    <topic>බොක්සිං ශූරයා රහසේම විවාහ ගිවිස ගනී</topic>
    <author>-ෆවුස් මොහොමඩ්</author>
    <content>බොක්සිං ශූරයා රහසේම විවාහ ගිවිස ගනීලෝක හෙවිවේට් බොක්සිං ශූර යුක්රේන ජාතික ව්ලැඩිමිර් ක්ලිට්ස්ච්කෝ පසුගියදා හොර රහසේම විවාහ ගිවිසගෙන.ඔහු සමග විවාහ ගිවිසගෙන ඇත්තේ ඔහුගේ පරණ පෙම්වතියක් වූ අමෙරිකාවේ රූපවාහිනි නිළි, මෝස්තර නිරූපිකා හේඩ්න් පැනේටියර්. ඇය නැවත ක්ලිට්ස්ච්කෝ සමග පෙමින් බැඳුණේ මීට මාස තුනකට පෙරයි.2009 වසරේ දී මුල්වරට පෙමින් වෙලී සිටි දෙන්නා 2011දී වෙන්වුණා. අනතුරුව ඇය වෙනත් පුද්ගලයෙක් සමග පෙමින් බැඳී සිටියා. ඒත් නැවතත් පසුගිය දෙසැම්බරයේ ක්ලිට්ස්ච්කෝ - හේඩ්න් යළි ළංවුණා.දෙන්නා හොර රහසේ විවාහ ගිවිසගැනීම ගැන ඇය කියන්නේ ‘යාලුවෝ ටික දෙනෙක් දැනගෙන හිටියා. මම තාම ‘එංගේජ්මන්ට් රිංග්‘ එකවත් ප්‍රසිද්ධියේ දැම්මේ නෑ‘ කියලයි. මේ අවුරුද්දේ දෙන්නා විවාහ වෙනවලු.  අන්තර් ජාතික ටෙනිස් පිටියේ සුපිරි ටෙනිස් ක්‍රීඩක රෆායල් නඩාල් පසුගියදා හවස්වරුවක තම මිතුරන් කීපදෙනකුට ආහාර පිසිමින් කෝකියෙකුගේ චරිතය අපූරුවට නිරූපනය කළා.මිතුරන් සමඟ එක්වී සතුටු සාමිචියේ යෙදී සිටින විට නඩාල්ගේ මිතුරන් කළ ඉල්ලීමක් අනුවයි ඔහු මේ විදිහට කෝකියෙක් වුණේ. 11වතාවක් ග්‍රෑන්ඩ් ස්ලෑම් ටෙනිස් ශූරතා දිනූ 26හැවිරිදි නඩාල් එදා තම මිතුරන් වෙනුවෙන් මුලුතැන්ගෙයි බාබකියු විශේෂයක් පිළි‍යෙල කළා.ඒ මොහොතේ නඩාල්ගේ මිතුරෙක් ගත් ඡායාරූපයක් ෆේස්බුක් වෙබ් අඩවියේ තම පිටුවට එකතු කරන්නත් නඩාල් අමතක කළේ නෑ. ඒ ඡායාරූපයට යටින් ඔහු මෙසේ සටහන් කළා. ‘අද මම කෝකියෙක් වෙන්න උත්සාහ කළා. අපි බලමු ඉස්සරහට.......‘  ඉන්දියා ක්‍රිකට් ක්‍රීඩකයන් හා බොලිවුඩ් නලුවන් අතර ඉන්දියාවේ නවදිල්ලි නුවර ජවහල්ලාල් නේරු ක්‍රීඩාංගණයේ පසුගියදා ප්‍රදර්ශනාත්මක පාපන්දු තරගයක් පැවැත්වුණා.සුපිරි ක්‍රීඩක විරාත් කෝලි සුබසාධන පදනමෙන් සංවිධානය කළ මේ රාත්‍රී පාපන්දු තරගයේ දී කෝලිගේ ඕල් හාට් කණ්ඩායම තරග වැදුණේ සුපිරි නලු අභිෂේක් බච්චන්ගේ නායකත්වයෙන් යුතු ඕල් ස්ටාර් කණ්ඩායම සමගයි. කොහොමහරි කෝලිගේ කණ්ඩායම ගෝල් 4-3කින් තරගය ජයගත්තා.කෝලිගේ කණ්ඩායමට ඉන්දියා ක්‍රිකට් නායක මහේන්ද්‍ර සිං දෝනි, යුවරාජ් සිං, ඉෂාන්ත් ෂර්මා, සහීර් ඛාන්, මනෝජ් තිවාරි වැනි ප්‍රබල ක්‍රීඩකයන් රැසක් එක්වී සිටියා. ප්‍රෙක්ෂකයන් දසදහසකට අධික සංඛ්‍යාවක් නැරැඹූ මේ තරගයේ දී කෝලිගේ කණ්ඩායම සුප්‍රකට ගැංග්නම් ස්ටයිල් නර්තනයේ යෙදෙමින් ප්‍රේක්ෂකයන්ට අමුතුම ආස්වාදයක් ලබාදුන්නා.  ඉන්දියා ක්‍රිකට් ක්‍රීඩකයන් හා බොලිවුඩ් නලුවන් අතරේ ඔය විදිහට තරග පැවැත්වෙද්දී අනිත් පැත්තෙන් ක්‍රිකට් ක්‍රීඩකයන් හා සුරූපි නිලියන් අතරත් තරග පැවැත්වෙනවා.ඒවාට කියන්නේ ප්‍රේම තරග කියලයි. ඒ වගේ ප්‍රේම තරගයක් පසුගියදා වාර්තාවුණා. තරගයට එක්වී සිටියේ ක්‍රිකට් පිටියේ අනංගයා ලෙස ප්‍රකට යුවරාජ් සිං හා සුරූපි නිලි නේහා දූපියා. දෙන්නා පසුගියදා රාත්‍රියක එළිවෙනතුරු විනෝද වුණා.ඒ අවස්ථාව උදාවී ඇත්තේ රංගනයට අමතරව රූපවාහිනි නිවේදිකාවක් ලෙසත් කටයුතු කරන නේහා පසුගියදා පැවැති ලක්මි ෆැෂන් සතියේ රූපවාහිනි විකාශය කරන අතරතුරයි. යුවි මේ ෆැෂන් සතිය නරඹන්න ගියේ ඇය වෙනුවෙනුයි.කොහොමත් සුරූපි නිලියන් සමග පෙමින් බැඳීම දැන් යුවිගේ විලාසිතාවක් බවට පත්වෙලා. ඔහු මීට පෙර දීපිකා පදුකෝන්, කිම් ෂර්මා, ප්‍රීති සින්තා, අංජල් කුමාර්, අමීෂා පටේල් වැනි සුරූපි නිලියන් සමගත් පෙම් සම්බන්ධතා ඇතිකරගෙනයි හිටියේ.-ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av13040716</link>
    <topic>කපුගේ අනතුරට ලක් වූ වංගුව ‘කපුගේ වංගුව’ වූ හැටි</topic>
    <author/>
    <content>කපුගේ අනතුරට ලක් වූ වංගුව ‘කපුගේ වංගුව’ වූ හැටිදෑස නිලුපුල් තෙමා කඳුළු මුතුවැල් සලා දෙතොල සුසුමින් පුරා ඉකිබිඳ හඬනු මල් මාලියේ...! (පද – පි‍්‍රයානන්ද විජේසුන්දර)දශක හතරකට පසුවත් අදද ඔහු ගැයූ ඒ මුල්ම ගීතය අපේ සවන් පත් අද්දර ප්‍රතිරාව නංවන සේය. ඒ සමඟම විහඟ ගී නදින් පැතිරෙන සප්ත ස්වරයේ මියැසියෙන් වසන්තයේ මල් කැකුළු පිපී සුවඳ ගලන විට හීන් සීරුවේම ගීත ශ්‍රාවක සිත් අද්දරට සියුම් රිදුමක් දෙවන ඔහු පිළිබඳ මතකය නම් අමතක කළ නොහැකිම ය.එලෙස ඔහු පිළිබඳ මතකය අපට අමතක කළ නොහැක්කේ මිනිස්කම ගීතයෙන් කියා දී ජීවිතය ඉගැන් වූ අපූර්වත්වය නිසාමය. ඔහු ප්‍රතිභාපූර්ණ සංගීතඥ, ගායන ශිල්පී ගුණදාස කපුගේ සෞන්දර්යවේදියාණන් ය. කපුගේ අපෙන් වියෝ වී පසුගිය තුන්වැනිදාට හරියටම දස වසරක් පිරුණි. මේ සමරු සටහන අප අකුරු කරන්නේ ඒ නිමිත්තෙනි.මේ සමරු සටහනේ එක් විශේෂයක් වේ. ඒ – මිනිස්සුන්ට ආදරය කළ මිනිසුන් ආදරය කළ කලාකරුවකු වෙනුවෙන් මේ රටේ පළමු වරට ප්‍රසිද්ධ මාර්ගයක වංගුවක් (“කපුගේ වංගුව“) ජනතාව විසින් නම් කිරීම (රාජ්‍ය මට්ටමින් නොවේ) සම්බන්ධ කතා පුවත මේ සමරු සටහනට ඇතුළත් වීම ය. මේ පුවතට පසුබිම වන්නේ කපුගේ පිළිබඳ මතක අමතක නොවන ඉසව්වක් වන රජරට කලාපය යි.1988 ඔක්තෝබර් මාසයේ දිනෙක අනුරාධපුර කුරුණෑගල පාරේ තඹුත්තේගම සහ තලාව අතර ‘බෙල්ලන්කල්ල’ ස්ථානයේදී කපුගේ මාරක රිය අනතුරකට ලක්වීම එම ප්‍රදේශවාසීන්ට කිසිදාක අමතක නොවන සිදුවීමකි. එය එසේ වී ඇත්තේ එම සිදුවීම වූ ස්ථානය අද හඳුන්වන්නේ ‘කපුගේ වංගුව‘ නමින් නිසාය.එදින කපුගේ සමඟ එම අනතුරින් තුවාල ලැබූ ගී පද රචකයකු මෙන්ම මාධ්‍යවේදියකු ද වන රංජිත් රූපසිංහ එම සිද්ධිය අප සමඟ විස්තර කරමින් මෙම සමරුව වර්ණ ගැන්වූවේ මෙසේ ය.”එදා කපුගේ, මම සහ රජරට ගුවන් විදුලියේ සේවය කළ හිතවතුන් හිතවතියන් පිරිසක් ද ඔවුන්ගේ පවුල්වල කිහිප දෙනෙක් ද එක්වී නිවේදක අජිත් ඉන්ද්‍රජිත් විජේසේනගේ විවාහ මංගල උත්සවයට සහභාගි වී ආපසු එමින් සිටියදී තමයි බෙල්ලන්කල්ලේ වංගුවේදී අපි ගමන් කළ වෑන් රියේ රියදුරාට නින්ද යාම නිසා මේ අනතුර සිද්ධ වුණේ.රංජිත් රූපසිංහකපුගේ උන්නේ රියදුරු ළඟම ඉදිරි අසුනේයි. එන අතරමඟදී දිය නෑම නිසා කපුගේ මේස් බැනියමක් සහ සරමක් ඇඳගෙන උන්නු හෙයින් කිසිවෙකුට ඔහුව හඳුනාගන්න බැරිවෙලා තියෙනවා අනතුරෙන් පසුව. හිස පැලිලා සිහි නැති වී සිටි කපුගේගේ සිරුර තමයි රෝහලට යවන්න ගෙන ආ රථයට මුලින්ම දමා තිබෙන්නේ.මේ අනතුරින් අප සමඟ ගමන් කළ පස්දෙනෙකු මිය ගිය අතර ඒ වනවිටත් මිය ගොස් සිටි සමහරෙකුගේ සිරුරු කපුගේගේ සිරුර මතින් දමා ගෙන තමයි අපව අනුරාධපුර රෝහලට රැගෙන ඇවිල්ලා තියෙන්නේ. එවිට කපුගේට හුස්ම හිර වී තිබෙනවා.කොහොම හරි මිනී කාමරයට යවන්න සූදානම් කළ මළ සිරුරු සමඟ කපුගේගේ සිරුරත් තිබෙනවා දැකලා අපේ රංජිත් විජේවික්‍රම කිව්වා ‘මෙයා මාරිලා නැහැ’ කියලා. එදා ඒ මාරක අනතුරෙන් කපුගේගේ ජීවිතය බේරුණේ එලෙසයි. අදත් කපුගේ හැප්පිච්ච වංගුව කපුගේ වංගුව‘ කියලා තමයි මේ පළාතේ මිනිස්සු හඳුන්වන්නේ.””මේ අනතුරේදී අපි කපුගේ තුළ නිර්ව්‍යාජ මනුස්සකම අත්දැක්කා. ඔහුගේ හිතවත් නිලධාරියෙක් ඔහුව කොළඹට රැගෙන යන්න හෙලිකොප්ටරයක් එවීමට විමසුවත් ඔහු එකඟ වුණේ නැහැ. එම අවස්ථාවේ කපුගේ කිව්වේ ’මං ඉන්නම්. මට වඩා බරපතළ කෙනෙක් ඉන්නවා නම් අරන් යන්න හෙලිකොප්ටරය එවන්න.’ කියලයි.එයින්ම කපුගේ මොනතරම් මානව දයාවෙන් පිරි මනුෂ්‍යයෙක්ද යන වග අප තේරුම් ගත්තා. කපුගේගේ එවැනි මනුස්සකම් හා බැඳුණු අත්දැකීම් ඔහු සමඟ ඇසුරු කළ අපි කාටත් අප්‍රමාණව ලැබී තිබෙනවා. වචනයේ පරිසමාප්ත අර්ථයෙන්ම කපුගේ සැබෑ මනුෂ්‍යයෙක් වුණා.එමෙන්ම ඔහු අපට සංවේදී නිර්ව්‍යාජ ආදරණීය හිතවතෙක් ද වුණා. රජරට අපි කඳු නොවී යම් තරමකින් හෝ සුනිල දිය දහර වීමු නම් ඒ ඔහුගේ ඇසුරෙන් ලද මනුෂ්‍යත්වයේ උණුසුම නිසාම විය හැකි ය.”සබඳ අපි කඳු නොවෙමු උනුන් පරයා නැගෙන සුනිල දිය දහර වෙමු එකම ගඟකට වැටෙන...! (පද – දර්ශන මේදිස්) ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av13040717</link>
    <topic>ගල් යුගය ත්‍රිමාණයෙන් සිනමාවට The Croods</topic>
    <author>කුමාර සිරිවර්ධන</author>
    <content>ගල් යුගය ත්‍රිමාණයෙන් සිනමාවට The Croodsප්‍රාග් ඓතිහාසික යුගයේ චරිත ඇතුළත් එක් රූපවාහිනී කාටූන් වැඩ සටහනක් වූ ‘ෆ්ලින්ස්ටෝන්’ කොතරම් ජනප්‍රිය වී ද යත් එය සැබෑ නළු නිළියන් යොදා ගනිමින් සිනමාවට නැඟීමට පවා හොලිවුඩය උත්සුක වූයේය.‘ෆ්ලින්ස්ටෝන්’ මෙරට ජනප්‍රිය වී ඇත්තේ ‘ගිරිපුර ඇත්තෝ’ නමිනි. ‘ෆ්ලින්ස්ටෝන්’ හා ‘ද කෲඩ්ස්’ චිත්‍රපට අතර සමානකම් වන්නේ චිත්‍රපටවලට පසුබිම් වන යුගය හා එම නිර්මාණ දෙකම ප්‍රහසනයන් වීමය.ඩ්‍රීම් වර්ක්ස් ඇනිමේෂන් චිත්‍රපට සමාගම නිපැයූ අලුත්ම ත්‍රිමාණ සජීවීකරණ චිත්‍රපටය ‘ද කෲඩ්ස්’ දැන් මෙරට සහ ලොව පුරා ප්‍රදර්ශනය වෙමින් තිබේ. ප්‍රාග් ඓතිහාසික යුගයේ ජීවත්වන කෲඩ් පවුලේ නායකයා ග්‍රග් ය. ඔහුගේ බිරිය උගා විවෘත මනසක් සහිත කාන්තාවකි.ග්‍රග් කෲඩ් එක අතකට යල් පිනූ අදහස් දරන, තම පවුලේ ආරක්ෂාව පිළිබඳ පමණටත් වඩා සිතන අයෙකි. ග්‍රග් හා උගා යුවළගේ වැඩිමල් දියණිය ඊප් කෲඩ් කුතුහලයෙන් පිරි සිතක් ඇති වික්‍රමයන්හි නියැළීමේ ආසාවෙන් නිරතුරුවම පෙළෙන්නියකි. ග්‍රග් නිතරම තම පවුලේ අයට පැවසුවේ අලුත් අලුත් දෑ සෙවීමට යාම ජීවිතවලට තර්ජනයක් විය හැකිය කියාය.එහෙත් ඊප් ඒ වදන් සිත තබාගත් එකියක නොවූවාය. ඇය නිතරම උත්සාහ දැරුවේ තමන් වෙසෙන ගුහාවෙන් එපිටට ගොස් ලෝකය ගවේෂණය කරන්නටය.තම පවුලේ අය තද නින්දේ වැටී සිටි එක් රැයක වික්‍රමයන්හි නිරත වීමේ අභිලාෂය සහිත ඊප් තම පියාගේ අවවාද අමතක කර ගුහාවෙන් පිටවී යයි. පසුදා ඇයට හමුවන්නේ බුද්ධිමත් ගැටවරයකු වන ගයි ය.ඔහු ගින්දර සොයාගෙන සිටින අතර ඊප් උත්සුක වන්නේ ගින්දර ඇතිකර ගන්නා ක්‍රම සහ විධි පිළිබඳ තවදුරටත් ඉගෙන ගන්නටය. ගයි ගේ අදහස ලෝක විනාශය ඉක්මනින්ම ළඟා විය හැකි බවය. තම උපකාර අවශ්‍ය නම් පිඹින්නට නළාවක් ඊප්ට දෙන ගයි ඇයගෙන් සමුගනියි.ඒ අතරතුර ඊප් සොයා එන ඇගේ පියා ග්‍රග් කෲඩ්ට හමුවන්නේ ගයි ය. ග්‍රග් ගැටවර ගයි තම අත් අඩංගුවට ගෙන සිටියදී ඇතිවන භූමිකම්පාවකින් ගල්ගුහා විනාශ වී යයි. ඊප්ගේ ඉරණම කුමක් වනු ඇත්ද? ගයි අනාවැකි පැවසූ ආකාරයට එම භූමිකම්පාව ප්‍රාග් ඓතිහාසික යුගයේ අවසානය වීද?නිකලස් තේජ, රයන් රෙනෝල්ඩ්ස්, එමා ස්ටෝන්, ක්ලාක් ඩියුක් හා කැතරීන් කීනර් වැනි ජනප්‍රිය හොලිවුඩ් නළු නිළියන් හඬ කවා ඇති ‘ද කෲඩ්ස්’ කර්ක් ඩෙමිකෝ ගේ හා ක්‍රිස් සැන්ඩර්ස් ගේ අධ්‍යක්ෂණයකි. ත්‍රාසය, කුතුහලය, හාස්‍යය පිරීගත් ‘ද කෲඩ්ස්’ ත්‍රිමාණ චිත්‍රපටය ප්‍රේක්ෂකයන් වෙත අලුත් අත්දැකීම් රැසක් ගෙන එන හෙයින් දෝ මේ වන විට එය ලොව පුරා ආදායම් වාර්තා පිහිටුවමින් ප්‍රදර්ශනය වෙයි.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av13040718</link>
    <topic>කවටයෙකුගේ සන්දේශය</topic>
    <author>කපිල කුමාර කාලිංග</author>
    <content>කවටයෙකුගේ සන්දේශයමාර්තු 27 දාට යෙදුණු ලෝක නාට්‍ය දිනය වෙනුවෙන් ජාත්‍යන්තර නාට්‍ය සංවිධානය (ITI) වාර්ෂිකව නිකුත් කරන සංදේශය ලිවීම මෙවර පැවරී තිබුණේ ඉතාලියේ වෙසෙන සුප්‍රකට නාට්‍යකරු ඩාරියෝ ෆෝ ටය.ඩාරියෝ ෆෝ යනු කවරෙක්ද? ලංකාවේ නාට්‍ය හා රංගකලාව හදාරන ගුරු -සිසු දෙකොටසින් ඒ පැනය විමසුවොත් වැඩි කොටසකින් නිවැරදි පිළිතුරක් නොලැබෙනු ඇත.කෙසේ වෙතත් ඇල්බර්තෝ මොරාවියා සහ ඉග්නේෂියෝ සිලෝනේ ඉතාලි සාහිත්‍යකරුවන් අතුරින් ශ්‍රී ලංකාවේ ප්‍රමාණාත්මක ජනප්‍රියතාවක් හිමිකර ගත් දෙදෙනා නම් නාට්‍යකරුවන් අතරින් ඒ තැනට පත්වන්නෙ ඩාරියෝ ෆෝ ය. ලාංකේය ප්‍රේක්ෂක ජනයා අතරට එන්නට ඔහුට ‘වීසා’ ලබාදුන්නේ විජිත ගුණරත්න නමැති ශ්‍රී ලාංකේය නාට්‍යවේදියාය.ඩාරියෝ ෆෝගේ නාට්‍ය බොහෝමයක් ලෝකය තුළට ගමන් කළේ ස්වීඩනය හරහාය. ඉතාලිය සහ යුරෝපයේ ඇතැම් රටවල් ෆෝ දෙස බැලූ ‘නොරොක් බැල්ම’ ද ඊට හේතු විය.ලංකාවේ ‘දේශපාලන නොරොක්වීම්’ නිසා ස්වීඩනයට ගොස් පදිංචි වූ විජිත, එහි බස මනාව උගෙන, ඉතාලි ජාතික ඩාරියෝ ෆෝ, සිංහලට නැඟුවේය.ඩබ්.එස්.විජේසිංහ ද, ඩාරියෝ ෆෝ හොඳින් හඳුනා සිටින්නෙකි. ඔහු ඉතාලි බස ද දනී. එහෙයින් ඩාරියෝ ෆෝ ඉංග්‍රිසි පරිවර්තන ගැන එතරම් ප්‍රසාදයක් නොදක්වන විජේසිංහ තම පරිවර්තන වඩා නිවැරදි යැයි කියයි.ඩාරියෝ ෆෝ දේශපාලනික නාට්‍යකාරයෙකි. ඔහු පවසන අන්දමට, සියලු ආකාරයේ කලා ප්‍රකාශන දේශපාලනමය ආභාසයක් ලබයි. නොඑසේ නම් ඊට යමක් එක් කරයි.ඉතාලියේ “කොමෙදියා ඩෙල් ආර්තේ” යන කලා සම්ප්‍රදාය කැපවූයේ ජනතාව උදෙසා වන සරල, ප්‍රහසනාත්මක නාට්‍යකලාවක් වෙනුවෙනි. එය කලා රසඥතාවක් සඳහාම නොව හුදීජන පහන් සංවේගය පිණිසය.අපේ රටේත් ජන නාට්‍ය කලාවේ එන ජසයා හා ලෙන්චිනා හෝ කෝලම් නාට්‍යවල ඇති විගඩම් ගතිය යටින් ඇත්තේ දේශපාලනික ප්‍රහසනයකි. මධ්‍යකාලීන ඉතාලියේ පැවත ආ ‘ජෙස්ටර්’ නොහොත් බහුබූතයා හෝ කවටයාට නව අරුත් සැපයුවේ ඩාරියෝ ෆෝ ය.ඔහු චැප්ලින් මෙන් ධනවාදයට පහර ගැසුවේය. අන්දරේ මෙන් රාජරාජ මහාමාත්‍යාදීන්ට සිනාසුණේය. එපමණක් නොව කාදිනල්වරුන්ගේ සිට පාප්වහන්සේ දක්වාම ඩාරියෝ ගෙන් නිර්දය උපහාසයට ලක්වූයේය. ඉතාලි පුරවැසියකුට පාප්තුමා විවේචනය කිරීම දැඩි අවදානම් සහගත ක්‍රියාවකි. ඩාරියෝ ෆෝ ඒ අවදානමට සළුපිළි අන්දා වෙස්ගන්වා වේදිකාවට නංවන්නේ ඔහු ජනතාවගේ නාට්‍යකරුවකු බැවිනි.චිලියේ, අයියන්දේ පාලනය පෙරළා දැමීමේ සී.අයි.ඒ. කුමන්ත්‍රණය හෙළා දකිමින් ඩාරියෝ කළ නාට්‍යයේ ඉතාලි නමේ අරුත වූයේ, “එක් ගිටාරයක් විනාශ කළ හැකිය. එහෙත් දහසක් තනු ජනතාව සතුය” එම නාට්‍ය රංගගත කරමින් යන අතරේ ඉතාලි පොලිසිය ඩාරියෝ ෆෝ අත්අඩංගුවට ගත්තේය. ඒ දැනගත් වහාම දහස් ගණන් කම්කරු පිරිස් පොලිසිය වටකොට තම ආදරණීය නාට්‍යකරුවා නිදහස් කර ගත්හ.”හාස්‍ය තුළින් මම ගැඹුර දකිමි” යනු, ඩාරියෝ ෆෝගේ කියමනකි. ඔහු පාලකයින් හෝ ඔවුන් රැකීම සිය ජීවනෝපාය කර ගත්තවුන් මෝඩයින් ලෙස දකින්නේ නැත. “ඔවුන් ඒ තැන්වල සිටින්නේ කපටින් නිසාය. අප ඔවුන් එලවා දැමීමට කටයුතු කළ යුත්තේ ඒ බව වටහා ගෙනය. එසේ නොවන තාක් කල් අප මෝඩයින්ය.”විජිත ගුණරත්න පරිවර්තනය කළ ඩාරියෝ ෆෝගේ ජනප්‍රිය නාට්‍යය “අපි ගෙවන්නෙ නෑ” .. මුද්‍රිත පිටපතේ සෝදුපත් බැලීම හා පසුවදන ලිවීම බාරගත් මා ඒ කාර්යය අවසන් කළේ එම නාටකය වේදිකාවට ගෙන ඒමෙනි. “අපි ගෙවන්නේ නෑ” (Cant Pay – Won’t Pay) නාට්‍යයට වස්තු වන්නේ ඉතාලියේ කම්කරු නගරයක සැබෑ සිද්ධියකි.බඩු මිල ඉහළ යාම නිසා, දැඩි අර්බුදයකට ලක්වන කම්කරු ජනයා තමන්ට හැකි මුදලක් පමණක් දී බඩු බාහිරාදිය මිලදී ගැනීමට තීරණය කරති. දහස් ගණන් ජනයා එම තීරණය ක්‍රියාවට නංවන බැවින් වෙළෙඳසල් හිමියෝත් පොලිසියත් දණින් වැටෙති. ඩාරියෝ ෆෝ, මේ කතාව කියන්නේ හාස්‍ය උපදවන අන්දමිනි. එමඟින් ඔහු “ඇත්තේ” ඇති “තිත්ත” උපක්‍රමශීලීව ජනතාවට කියාදෙයි.බ්‍රෙෂ්ට් හැරුණු විට ඩාරියෝ ෆෝ, ලාංකේය නාට්‍යකරුවන් අතර ප්‍රියතම නාට්‍යකරුවාය. ඔහුගේ නාට්‍ය දින සංදේශය නූතන ඉතාලි නාට්‍ය පිළිබඳ හංස ගීතයක් බඳුය. එහෙත් එය අශුභවාදී සංදේශයක් ද නොවන්නේ ඩාරියෝ ෆෝ මානව දයාවෙන් පිරිපුන් නාට්‍යකරුවකු නිසාය.කපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av13040719</link>
    <topic>කුමාරනායකගේ ‘රුහුණු රටේ කුමරු’ ප්‍රසංගය 10 දා කඹුරුපිටියේ දී</topic>
    <author>ඉඳුනිල් වීරරත්න</author>
    <content>කුමාරනායකගේ ‘රුහුණු රටේ කුමරු’ ප්‍රසංගය 10 දා කඹුරුපිටියේ දීකුමාරනායක එදිරිසිංහ නව පරපුරේ ගායන ශිල්පියෙක්. ජයමඟ සෞන්දර්ය ආයතනයෙන් සංගීතය හදාරා ගායන ක්‍ෂේත්‍රයට පිවිසි ඔහු ජනාධිපති මහින්ද රාජපක්ෂ මැතිතුමාට උපහාර පිණිස දිනිඳු ප්‍රියන්ත රචනා කළ ‘රුහුණු රටේ කුමරු’ ගීතය ගායනා කරමින් ජනප්‍රියත්වයට පත්වුණා.එසේම එම ගීතය සමඟ දිනිඳු සමඟ කුමාරනායක රචනා කර ගැයූ ගීත 15ක් ඇතුළත් ඩී.වී.ඩී. තැටියක් එළිදක්වමින් වඩාත් කතාබහට ලක්වුණා.ඔහුගේ මෙම ගීත ඇතුළත් ‘රුහුණු රටේ කුමරු’ ගී ප්‍රසංගය ලබන 10 වැනිදා සවස 2.30ට සහ 7.30ට කඹුරුපිටිය උපාලි විජයවර්ධන සම්මන්ත්‍රණ ශාලාවේ දී පැවැත්වෙනවා.පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් නිල් බළකායේ ප්‍රධාන අනුග්‍රහයෙන් සදර්න් ෆ්ලවර්ස් සංවිධානය කරන මෙම ප්‍රසංගයට විජේබණ්ඩාර වැලිතුඩුව, සුපිපි පෙරේරා, මදූෂා දිල්රුක්ෂි, භාග්‍යා හෙට්ටිආරච්චි සමඟ දෙරණ ලිට්ල් ස්ටාර් මතීෂ නිම්සර ඇතුළු ජනප්‍රිය ගායක ගායිකාවන් හා නළු නිළියෝ රැසක් සහභාගී වෙති.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av13040720</link>
    <topic>පෘතුගිසි බයිලාව සිංහල කළ එම්. එස්.</topic>
    <author>ඇන්ටන් සමන්ප්‍රිය</author>
    <content>පෘතුගිසි බයිලාව සිංහල කළ එම්. එස්.දිවංගත බයිලා චක්‍රවර්ති එම්. එස්. ප්‍රනාන්දු කලාකරුවාණන්ගේ 19 වන ගුණානුස්මරණ දිනය නිමිත්තෙනි.දශක 4 කට අධික කාලයක් ශ්‍රී ලංකාවේ සංගීත ක්ෂේත්‍රය පෝෂණය කළ ගායක ගායිකාවන් අතරින් විශිෂ්ට පෙළේ ගායන ශිල්පියකු ලෙස ඉමහත් සේවාවක් ඉටුකරමින් ගීත ලෝලීන්ගේ ආදරය කරුණාව ජයගන්නට මහගමගේ සැම්සන් ප්‍රනාන්දු සමත් විය.එනමින් අප ඔහු ගැන සඳහන් කළ ද එකවර අපට මෙම ශිල්පියා හඳුනා ගැනීමට නොහැකිය. අප ඔහු හඳුනන්නේ බයිලා චක්‍රවර්ති එම්. එස්. ප්‍රනාන්දු යන නමින් ආමන්ත්‍රණය කළොත් පමණි. නමුත් වැඩි දෙනා එම්. එස්. කියා අමතයි. නැතිනම් තමන්ට සමීප වූ සහෘදයන් ඔහු අමතන්නේ එම්. එස්. අයියා යනුවෙනි.එදා - මෙදා තුර සංගීත ලෝකයේ සැරි සැරූ කලා ශිල්පීන් අතුරින් තමාටම ආවේණික වූ වෙනසක් තුළින් සිය ශ්‍රාවකයන්ට අලුත්ම විදියේ සංගීත රටාවක් ගායන විලාසයක් සහ එයටම සරිලන නැටුම් කලාවක් හඳුන්වා දීමේ පුරෝගාමියා ලෙස මෙම ප්‍රවීණ ගායන ශිල්පියා හඳුන්වා දිය හැකියි.එහෙත් යුගයෙන් යුගයට ගීත ශ්‍රාවකයන්ට අවැසි ගීත ගායනා කළ දැවැන්ත යුග පුරුෂයා අද අප අතර නොමැත. ඔහු අපෙන් සදහටම සමුගෙන මෙම 09 වැනි දිනට පුරා වසර 19 ක් සපිරේ.එම්. එස්. නම් වූ මෙම සොඳුරු මිනිසා සිය සංගීත දිවියට මුල පුරන්නේ කුඩා අවදියේ සිටය. දිනෙන් දින තම ඉලක්කය සපුරා ගැනීමට විවිධ උත්සව ප්‍රසංග හා ප්‍රිය සම්භාෂණ අතනොහැර ඒවාට ඉදිරිපත් වූයේ මතු බලාපොරොත්තු සඵල කර ගැනීමේ දැඩි අධිෂ්ඨානයෙන් යුතු වූ බව සමීපව ඇසුරු කළ අය කියති. ඔහුගේ එකම සොයුරු බයිලා ගායක වෝල්ටර් ප්‍රනාන්දු මෙයට සාක්ෂි දරයි.කෙමෙන් සිය කුසලතා ප්‍රගුණ කළ එම්. එස්. පසුව වැඩිදුර දැනුම වර්ධනය උදෙසා එවකට ප්‍රවීණ සංගීත වේදියෙකුව සිටි ජේ. ඒ. සත්‍යදාසන් ශුරීන් ගෙන් සංගීතය හැදැරුවේය. එහෙත් මේ සියල්ල වෙනසකට යොමු කරමින් දේශීය සංගීත කලාවේ නව රිද්මයකට අනුව නව ආරක ආකර්ෂණීය වූ ගීත කලාවක් දෙස් විදෙස් සංගීත ලෝලීන්ට හඳුන්වා දීමට එම්. එස්. ප්‍රනාන්දු කලාකරුවාණන් සමත් විය.එම්. එස්. අයියා එවකට බයිලා ගායනා ශිල්පියකු වශයෙන් ප්‍රසිද්ධියක් ඉසුළුවුවද ඇතැම් විද්වතුන්ගේ මතය වූයේ ඔහු බයිලා ගායකයකු පමණක්ම නොවන බවයි. පෘතුගීසින්ගෙන් හා ලන්දෙසින් ගෙන් ශ්‍රී ලංකාවට සංක්‍රමණය වූ බයිලා කලාව දේශීයත්වය හා මුසු කරමින් නව ආරක ගීත කලාවක් සමාජගත කිරීමේ පුරෝගාමියා ලෙස කටයුතු කිරීම එයට හේතුවයි.හුදෙක්ම හුදී ජනයාගේ රස වින්දනය උදෙසා තමන් විසින් ගායනා කරන ලද නිර්මාණශීලී සෑම ගීතයක්ම ජන සමාජයට බෙහෙවින් අර්ථ ගැන්වූ ඒවා විය. එය අදටත් රසිකයින්ගේ හදවතට කිඳා බසින මී රස බඳුනක් වැනිය. එම ගීත අදටත් රසිකයන් අතර ජනප්‍රියත්වයට පත්ව තිබේ. මතුවටත් සිය සහෘද රසිකයන් මෙම ගීත වලට ඇලුම් කරනු ඇත.භාෂා 5 කින් ගීත ගායනා කළ මොහු විවිධ තේමා යටතේ ගීත 5000 කට ආසන්න ප්‍රමාණයක් ගායනා කිරීමටත්, ඉන් වැඩිම ප්‍රමාණයක් තමන්ගේ නිර්මාණ වීමත් සුවිශේෂි වූ සිද්ධියකි. ඉටුකරන ලද එවැනි වූ මෙහෙවර නිසාම 1973 වර්ෂයේ දී එවකට හිටපු ජනාධිපති විලියම් ගොපල්ලව මහතා අතින් ‘රන් නෙළුම’ සම්මානයෙන් මෙන්ම කරුණාරත්න අබේසේකර ශුරින් විසින් නම් කරනු ලැබීමෙන් ‘බයිලා චක්‍රවර්ති’ යන නාමයෙන් ද පිදුම් ලැබීය.එම්. එස්. ගායනා කළ මුල්ම ගීතය වූයේ ‘මලක් කඩා කොණ්ඩේ ගසාලා’ ගීතයයි. පුෂ්පරාණි ආරියරත්න සමඟ මෙම ගීතය රචනා කළේ කරුණාරත්න අබේසේකර ශූරින්ය. පසුව එම්. එස්. ‘සිලි සිලියේ නව සුවඳක්’ යන ගීතය ගායනා කරමින් චිත්‍රපට පසුබිම් ගායනයට එක්විය. මෙසේ චිත්‍රපට 150 කට පමණ තම හඬ මුසුකොට ඇති අතර චිත්‍රපට 25 ක පමණ විවිධ චරිත රඟමින් ජනප්‍රිය දක්ෂ නළුවෙක් බවට ද පත්විය. අනතුරුව ජාතික රූපවාහිනියෙන් විකාශය වූ “උදාහිරු” ටෙලි නාට්‍යයේ රඟපාමින් සිය කුසලතා එළි දැක්වූයේය.මෙවැනි වූ විස්කම් පෑ විශ්වකර්ම කලාකරුවා අද අප අතරින් සමුගෙන ඇතත් ඔහු සංගීත ලොවට දායාද කළ සුවහසක් හද බැඳි නිර්මාණ එදා මෙන්ම අදත් මතුවටත් බුද්ධිමත් ගීත ලෝලීන්ගේ හදවත් තුළ රැව් පිළිරැව් දෙනු ඇත.ඇන්ටන් සමන්ප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av13040721</link>
    <topic>කලා ලොවේ රස මංජුසාවක් වූ සරසවියට 50 යි</topic>
    <author>සුනිල් මිහිඳුකුල</author>
    <content>කලා ලොවේ රස මංජුසාවක් වූ සරසවියට 50 යි‘සරසවිය’ සිනමා කලා පුවත්පතට මෙම 10 වැනිදා පනස් වසරක් සපිරේ. ‘සරසවිය’ මංගල කලාපය එළි දුටුවේ 1963 අප්‍රේල් මස 10 වැනි දිනය.‘සරසවිය’ බිහිවීමට පෙරත් ඉන් පසුවත් සිනමා පත්තර බොහෝමයක් පළව ඇතත් අඛණ්ඩව අඩසියවසක් පුරා ශ්‍රී ලංකාවේ පළවන එකම සිනමා කලා පුවත්පත ලෙස ඓතිහාසිකව වැදගත් වන්නේ ‘සරසවිය’ පමණි.සරසවිය මංගල අත් පිටපත නැකතට භාරදුන් අවස්ථාවඑහෙයින් ‘සරසවිය’ ස්වර්ණ ජයන්තිය ශ්‍රී ලාංකේය සිනමාවටත් මෙරට පුවත්පත් කලාවටත් අති සුවිශේෂ සංසිද්ධියක් වන්නේය.‘සරසවිය’ බිහිවන්නේ ශ්‍රී ලාංකේය සිනමාවේ ස්වර්ණමය යුගය ලෙස සැලකෙන හැටේ දශකය මුල් භාගයේ දී පමණය. ආචාර්ය ලෙස්ටර් ජේම්ස් පීරිස් ගේ ‘ගම්පෙරළිය’ තිරගත වන්නේ ද ‘සරසවිය’ පළ කිරීම ආරම්භ කෙරුණු 1963 වසරේදීය.‘සරසවිය’ ආරම්භක කර්තෘ වූයේ ප්‍රකට කවියකු හා පුවත්පත් කලාවේදියකු වූ මීමන ප්‍රේමතිලක ය. ඔහු එවක ‘සිළුමිණ’ පත්‍රයේ ද කර්තෘ වූ බැවින් ටික දිනකට පසු ‘සරසවියේ’ වගකීම තවත් ප්‍රවීණ කවියකු හා පුවත්පත් කලාවේදියකු වූ විමලසිරි පෙරේරාට පැවරුවේය.මීමන මෙන්ම විමලසිරි ද අදීන, අභිමානවත් පුවත්පත් කලාවේදියෙක් වූයේය. ඒ බව සාක්ෂාත් කෙරෙන එක් උදාහරණයක් මෙසේය.වරක් ‘සරසවිය’ කර්තෘ මණ්ඩලයේ සේවය කළ ඒ. ඩී. රංජිත් කුමාර එක්තරා චිත්‍රපටයක් ගැන විශේෂාංග ලිපියක් ලීවේය. එහෙත් එම චිත්‍රපටයේ නිෂ්පාදකවරයා ඒ ලද ප්‍රචාරය පිළිබඳ සෑහීමකට පත්වුණේ නැත. ඔහු විමලසිරි මහතා හමුවී මැසිවිලි දෙඩුවේය. විමලසිරි මහතා අදාළ ලිපිය කියවා බැලුවේය.“මීටත් වඩා තව මොනව ද? මේකත් වැඩියි.”මීමන ප්‍රේමතිලකවිමලසිරි මහතා කීවේය.“නෑ මම කිව්වේ තව පින්තූර ටිකක්”නිෂ්පාදකවරයාට කියා ගැනීමට හැකිවූයේ එම වචන කීපය පමණි. විමලසිරි මහතා බලවත් සේ කිපුණේය.“තමුසේ මගෙ පුටුවේ ඉඳගෙන පත්තරේ කරනවා.”නිෂ්පාදකවරයා යන්ට ගියේය. ඔහු ආපසු ‘සරසවියේ’ පැත්ත පළාතක ආවේ නැත.විමලසිරි පෙරේරා තම කනිෂ්ඨයන්ට දුන් යම් යම් උපදෙස්වලින් පත්තර කලාව පිළිබඳ ඔහු සතු චින්තනය ප්‍රකට වෙයි. පර්සි ජයමාන්න වරක් විමලසිරි පෙරේරා අනුස්මරණය කරමින් ලියු ලිපියක ආ කොටසකින් උපුටා දක්වන්නේ නම් ඉන් එක් උපදේසයක් පහත යෙදේ.විමලසිරි පෙරේරා“මේ පත්තර කලාව ගෞරවනීය එකක්. තමන්ගේ නම්බුවත් පත්තරේ නම්බුවත් දෙකම රැකගෙන කරගෙන යන්න අමතක කරන්න එපා. හැකිතාක් දුරට පුද්ගලයන්ට අපහාසයක් නොවන විදියට ඔවුන්ගේ හිත් රිද්දන්නේ නැතුව කටයුතු කරන්න ඕනැ. නිවැරැදිව ලියන්න, ඊළඟ පත්තරෙන් නිවැරැදි කරන්න සිද්ධ වෙන කිසි දෙයක් පත්තරේට ලියන්න එපා.”මේ උපදෙස් අදටත් අපේ කනිෂ්ඨ මාධ්‍යවේදින්ට අතිශය වැදගත් වෙතැයි සිතමි.‘සරසවිය’ පුවත්පතට එම නම යොදන ලද්දේ තවත් ප්‍රකට කවියකු විසිනි. ඔහු චිත්‍රපට තිරකතා රචයකු ලෙස ද ප්‍රකටය. හේ පී. කේ. ඩී. සෙනෙවිරත්නය. බඹරැන්දේ සිරිසීවලි ස්වාමින් වහන්සේ විසින් එම නම අනුමත කරන ලදි.‘සරසවිය’ හෙවත් සරස්වතිය යනු මහා බ්‍රහ්මයාගේ බිරියයි. බ්‍රහ්ම, විෂ්ණු, ඊශ්වර ත්‍රිමූර්තියෙන් ඈ සැලකිලි ලබයි. වචනයට, ඉගෙනීමට, ශාස්ත්‍රයට හා කලාවට අධිපතිනිය සරස්වති වන්නීය.‘සරසවිය’ මංගල කලාපයේ පිටපත් 50දාහක් මුද්‍රණය කර ඇත. ඊට හරියටම දස වසරකට පසු (1973 දී) එය පිටපත් ලක්ෂය ඉක්මවූයේය. ඒ සඳහා එවක පළවූ උපාලි - සන්ධ්‍යා කුමාරිගේ පෙම් පුවත බෙහෙවින්ම ඉවහල් වී ඇත.ආරම්භයේ දී ‘සරසවිය’ හුදෙක් සිනමා පුවත්පතක්ම නොවූයේය. එකල ‘තරුණි’, ‘සුබසෙත’, ‘මිහිර’, ‘සතුට’, ‘ක්‍රීඩා’ වැනි ප්‍රකාශන පළ නොවූයෙන් ‘සරසවියේ’ කාන්තා පිටුවක් ද, ළමා පිටුවක් ද, ක්‍රීඩා පිටුවක් ද පළවනු දක්නට ලැබිණි. එහි ජ්‍යෝතිෂය ගැන ද ලිපි පළවූ අතර චිත්‍ර කතාවක් ද සතිපතා පළ වූයේය. ‘සරසවිය’ මංගල කලාපය හඳුන්වා ඇත්තේ මෙලෙසිනි.අරුණ ගුණරත්නමේ අලුත්ම ලේක්හවුස් ප්‍රකාශනය පවුලේ කාටත් රස විඳිය හැකි විවිධාංගයන්ගෙන් සමන්විත කලා මංජුසාවකි.”එකල මහා පත්‍රකලාකරු ඩී. බී. ධනපාල සූරීන් ‘සරසවිය’ හඳුන්වා ඇත්තේ ‘පුංචි සිළුමිණක්’ වශයෙනි. කිසියම් සෝපහාස හැඟීමකින් යුතුව කීවා යැයි සිතිය හැකි වුවත් එක් අතකට එය ඊට ලැබුණු නොමඳ ප්‍රශංසාවකි.පසුගිය අවුරුදු 50 ක කාල පරිච්ඡේදය තුළ ‘සරසවිය’ පුවත්පතින් ශ්‍රී ලාංකේය සිනමා කලාවට හා කර්මාන්තයට සිදුව ඇති මෙහෙවර මහානර්ඝය. සිනමා කලාකරුවනුත් විශේෂයෙන් නළු නිළියනුත් රසිකයනුත් (මොවුන්ට සිනමා ලෝලයන් යැයි කීම වඩාත් අර්ථවත්ය) එක් කළේ ‘සරසවිය’යි.1964 වසරේ පටන් ඇරැඹුණු ‘සරසවිය’ සම්මාන උලෙළ ද මෙහිලා සිහිපත් කරනු වටී. ‘ගම්පෙරළිය’, ‘ගැටවරයෝ’, ‘සාරවිට’, ‘සත්සමුදුර’, ‘ගොළු හදවත’ වැනි චිත්‍රපට වසරේ හොඳම චිත්‍රපට ලෙස සම්මානයන්ට පාත්‍ර කිරීමෙන් එය ප්‍රකට කළේ සම්මාන උත්සව සම්ප්‍රදායක් පිළිබඳ අර්ථවත් ප්‍රමිතියක් දිගින් දිගටම පවත්වාගෙන ආ අයුරුය.විමලසිරි පෙරේරා ගෙන් පසු ධර්මදාස බොතේජු, ග්‍රැන්විල් සිල්වා, ඒ. ඩී. රංජිත් කුමාර, තිලකරත්න කුරුවිට බණ්ඩාර, සුසිල් ගුණරත්න, අනුර බණ්ඩාර රාජගුරු, දීප්ති ෆොන්සේකා, සුනිල් මිහිඳුකුල (මේ මම), ගාමිණි සමරසිංහ ‘සරසවියේ’ ප්‍රධාන කර්තෘ ධුර දරා ඇත. එහි වත්මන් කතුවරයා දෙස් විදෙස් සිනමාව පිළිබඳ පෘථුල අවබෝධයකින් යුතු අරුණ ගුණරත්න ය.ඔහුට විශාල ශක්තියක් වන්නේ ලේක්හවුස් ආයතනයේ වත්මන් සභාපති, ජ්‍යෙෂ්ඨ මාධ්‍යවේදි බන්දුල පද්මකුමාර මහතා ද කලකදී සිනමා පුවත්පත් කලාවේදියකු වශයෙන් කටයුතු කර තිබීමයි. එතුමාගේ උපදෙස් අරුණට පත්‍රය පවත්වාගෙන යෑමේදී මහෝපකාරි වනු නියතය.‘සරසවිය’ සමතල (ඕෆ්සෙට්) මුද්‍රණයෙන් නිකුත් වන්ට පටන්ගත්තේ 1982 දී ග්‍රැන්විල් සිල්වා එහි කර්තෘ ධුරය හොබවන අවස්ථාවේදීය. දීප්ති ෆොන්සේකා මෙරට සිනමා පුවත්පතක ප්‍රධාන කර්තෘ ධුරයට පත් ප්‍රථම සහ දැනට එකම කාන්තාව ලෙස සුවිශේෂ වන්නීය.පෞද්ගලිකව මා සම්බන්ධයෙන් ගත් කල්හි මටත් ඉතාම කෙටි කාලයකදී වුව ‘සරසවියේ’ ප්‍රධාන කර්තෘ ධුරය දැරීමට අවස්ථාවක් ලැබීම මා සලකන්නේ මගේ සිනමා පුවත්පත් කලා ජීවිතයේ ලැබු ඉහළම භාග්‍යයක් වශයෙනි.‘සරසවිය’ තව චිරාත් කාලයක් වැජඹේවා!සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av13040722</link>
    <topic>මහාචාර්ය ගම්ලත්ගේ සිනමා චින්තනය</topic>
    <author/>
    <content>මහාචාර්ය ගම්ලත්ගේ සිනමා චින්තනයසාහිත්‍ය කලා විචාරකයකු ලෙස ඉමහත් කීර්තියක් දරා සිටි මහාචාර්ය සුචරිත ගම්ලත් සිනමා විචාරයට යොමුවන්නේ හැත්තෑව දශකය අග භාගයේදී පමණ ය. හැත්තෑව දශකය යනු මෙරට සිනමා කලාවේත් කලා විචාරයේත් සම්මත පුපුරුවා හල අතිශය තීරණාත්මක දශකයකි.මෙරට සිනමා විචාරකයන් ලෙස සිවිල් වටිනාකමක් දරා සිටි සිරිල් බී. පෙරේරා, නීල් අයි. පෙරේරා, ලෙස්ලි බොතේජු, බෙනඩික්ට් දොඩම්පෙගම යන අය එකල සිනමා කලාවේ අන්තර්ගතය හා ආකෘතිය වෙනස් කළ ධර්මසේන පතිරාජ වැනි සිනමාකරුවන්ගේ චිත්‍රපට ගැන වචනයක්වත් ලියා ඇතැයි කිව නො හැකි ය.ඔවුන්ගේ පරපුර නියෝජනය කරන විචාරකයන් ගෙන් පතිරාජ ගේ සිනමාව කෙරෙහි කිසියම් දැක්මක් යොමු කළා නම් ඒ ඔවුන් ගේ විචාර බුද්ධිය පවා ඉක්ම වූ රෙජි සිරිවර්ධනත් චාල්ස් අබේසේකරත් යන දෙදෙනා පමණි.ඒ හැරුණු කොට එකල සිනමා විචාරයට අලුතින් එක් වූ ගුණසිරි සිල්වා පතිරාජ ගේ චිත්‍රපටවලට විචාර ලියමින් එම චිත්‍රපටවලින් පතිරාජ ප්‍රකට කළ සමාජ - දේශපාලන යථාර්ථය මැනවින් පහදා දුන්නේය.මහාචාර්ය ගම්ලත් චිත්‍රපට විචාරයට යොමු වන්නේ එකල තිබූ මේ ඌනතාව - මේ රික්තය පුරවාලන අටියෙන් යැයි සිතේ. ඔහු පතිරාජ ගේ ‘බඹරු ඇවිත්’, ‘පාර දිගේ’, ‘සොල්දාදු උන්නැහේ’ හා ඔහු ගේ එකම දෙමළ භාෂීය චිත්‍රපටය වන ‘පොන්මනි’ යන චිත්‍රපට හතර ගැන ම විචාර ලියා ඇත.මහාචාර්ය සුචරිත ගම්ලත් යනු මෙරට පහළ වූ විශිෂ්ට ගණයේ බුද්ධිමතෙකි. මහා කලා ප්‍රාඥයෙකි. ඔහු ලියූ ‘ශෝකයත් රසයක් ද’ වැනි ග්‍රන්ථ කලාව හා සාහිත්‍ය පිළිබඳ ඔහු සතු විචාර බුද්ධිය මැනවින් පසක් කරවයි. සංස්කෘත කලා විචාරය ඔහු ශාස්ත්‍රාලයීය මට්ටමෙන් ම ප්‍රගුණ කර ඇත්තෙකි.එසේ ම මාක්ස්වාදයත්, ට්‍රොට්ස්කිවාදයත් න්‍යායිකව හදාරා ඇති ඔහු එයින් කලාව පිළිබඳ මතුකරන මත චින්තාවන් ගෙන් තම බුද්ධිය පෝෂණය කර ගෙන ඇත්තෙකි. එවන්නෙක් සිනමා විචාරයට ප්‍රවිෂ්ට වීම සිනමා විචාරයේ නිම්වළලු පුළුල් වන්ට හේතුකාරක වනු නො අනුමාන නො වේ ද?මහාචාර්ය ගම්ලත් ‘බඹරු ඇවිත්’ හඳුන්වන්නේ ‘ධනේශ්වර රාජ්‍ය යන්ත්‍රයේ කාර්ය භාරය අනාවරණය කරන චිත්‍රපටයක්’ වශයෙනි.‘පාර දිගේ’ විචාරයේ දී එය නිල විචාරයට අභියෝග කරන චිත්‍රපටයක් ලෙස මහාචාර්ය ගම්ලත් හඳුන්වයි. මහාචාර්ය ගම්ලත් ගේ මේ විචාරය මෙම චිත්‍රපටයේ සමාජ දේශපාලන ගැඹුර මැනවින් පසක් කර ගත් බවට මනා සාක්ෂියකි.මහාචාර්ය ගම්ලත් ‘සොල්දාදු උන්නැහේ’ චිත්‍රපටය ගැන විචාරයක් ලියා ඇත. එයට වස්තු වන්නේ ධනේශ්වර ක්‍රමය විසින් ජනනය කෙරුණු නොපිට හැරවුණු සම්බන්ධතා මාලාවක් බව ඔහු එහිදී කියයි.‘පොන්මනි’ චිත්‍රපට විචාරයට ලක් කරන මහාචාර්ය ගම්ලත් එය ද්‍රවිඩ සිනමා ලෝලයන්ට අභියෝගයක් බව කියා ඇත. මහාචාර්ය ගම්ලත් පතිරාජ ගේ (පොන්මනි හැරුණු කොට) ඉහත චිත්‍රපට තුන ගැන ලියූ විචාර ද තවත් ලිපි කීපයක් ද එකතු කරගෙන පොතක් ලියා ඇත.එය නම් කර ඇත්තේ ‘සමකාලීන සිංහල සිනමාව හා වෙනත් ලිපි’ යනුවෙනි. මෙහිදී එක් ගැටලුවක් පැන නැගීම වැළැක්විය නො හැකි ය. එනම්; සමකාලීන සිංහල සිනමාව යනුවෙන් අදහස් වන්නේ ධර්මසේන පතිරාජ පමණක් ද යන්නයි.එම ගැටලුව වඩාත් බරපතළ වන්නේ මහාචාර්ය ගම්ලත් එම විචාර ලියූ අවදියේ පතිරාජට සමකාලීන වූ වසන්ත ඔබේසේකර ගේ (පළඟැටියෝ) පරාක්‍රම ද සිල්වා ගේ (හෙවනැලි ඇද මිනිස්සු) චිත්‍රපට ගැන කිසිදු විචාරාත්මක අවධානයක් යොමු කර නොමැති පසුබිමකය.ඇතැමුන් විශිෂ්ට ගණයේ සිනමා කෘතින් ලෙස වර්ණනාවට පාත්‍ර කළ ‘බැද්දේගම’, ‘දඩයම’, ‘පාලම යට’, ‘යුගාන්තය’ වැනි චිත්‍රපට නිර්දය ලෙස විවේචනය කිරීමෙන් එම චිත්‍රපටවලට අත්පත් වන්නට තිබුණා වූ කිර්තිය වැළැක්වීමෙන් ද මහාචාර්ය ගම්ලත් මෙරට සිනමා විචාරයට කළ සේවය විශිෂ්ටය.මහාචාර්ය ගම්ලත් ‘බැද්දේගම’ චිත්‍රපටයට ලියූ විචාර ලිපියට යෙදූ ශීර්ෂ පාඨයෙන්ම එම චිත්‍රපටය පිළිබඳ ඔහුගේ ආකල්පය හෙළිදරව් වෙයි. එහි ශීර්ෂය වූයේ ‘අමුඩයෙන් හා කොණ්ඩයෙන් ගමක් බිහි නො වේ’ යන්නය. ඔහු මෙම චිත්‍රපටය හඳුන්වා ඇත්තේ ලෙනාඩ් වුල්ෆ් සූරීන් ගේ ‘බැද්දේගම’ නමැති විශිෂ්ට සාහිත්‍ය කෘතියේ විකෘතියක් වශයෙනි.එසේ ම මෙයින් අභාවප්‍රාප්ත ශ්‍රේෂ්ඨ ලේඛකයකු ගේ ධවල කීර්තිය මලින කෙරෙන අතර විශ්ව සාහිත්‍යයේ සම්භාවනීය කෘතියකට නිගරු කෙරෙන බව ද තවදුරටත් කිය යි. ලෙස්ටර් ජේම්ස් පීරිස් හා ඒ. ජේ. ගුණවර්ධන, වුල්ෆ් විදහා දක්වන ජීවන අරගලය සුලබ පෙම් හබ දෙකක් තුළට ඌනනය කරන බවත් ඔවුන් මවාපාන්නේ පුංචි රාල හා ප්‍රනාන්දු තුළ ඇතිවන කාම රාගය නමැති ක්ලේශය නිසා මේ මුළුමහත් විනාශයම සිදුවන බව ය.මහාචාර්ය ගම්ලත් ගේ එක ප්‍රකාශයක් තාර්කික වුවත් ‘බැද්දේගම’ චිත්‍රපටය ඊට පිටු දුන් නවකතාව සමඟ සැසඳීම කොතෙක් දුරට යුක්ති සහගත ද යන්න ප්‍රශ්නකාරීය. මේ ගැටලුවම ඔහු ‘යුගාන්තය’ චිත්‍රපටය සම්බන්ධයෙන් ලියූ චිත්‍රපට ද අදාළ ය. ඔහු එය හඳුන්වා ඇත්තේ වික්‍රමසිංහ ගේ සත් කලා කෘතිය අපකීර්තියට ලක් කරන දැවැන්ත ව්‍යාජයක් වශයෙනි.විචාරකයන් විසින් මහත් අතිශයෝක්තියට නංවන ලද ‘දඩයම’ චිත්‍රපටය මහාචාර්ය ගම්ලත් ගේ නිර්දය විවේචනයට හසු වෙයි. එය අධ්‍යක්ෂවරයා යෙදූ ආත්මීය සම්පත්වල මඳ බව හේතු කොට ගෙන අසාර්ථක වූ සිනමා නිර්මාණයක් බව ඔහු කියයි. කලාව දෙස පන්තිමය දෘෂ්ටි කෝණයකින් බලන විචාරයක් ‘දඩයම’ තුළින් ප්‍රකට කෙරේ.‘තුන්වැනි යාමය’ විචාරයෙහි ද එහි අධ්‍යක්ෂවරයා වෛෂයික හා ආත්මිය සම්පත්වලින් හීන බව ප්‍රකාශ කරන මහාචාර්ය ගම්ලත් එය අසාර්ථක චිත්‍රපටයක් බව නොකියා කියයි.‘පාලම යට’ මහාචාර්ය එදිරිවීර සරච්චන්ද්‍ර, රෙජි සිරිවර්ධන, මහාචාර්ය විමල් දිසානායක වැනි ප්‍රභූන් ගේ නොමඳ ඇගැයීමට ලක්වූ චිත්‍රපටයකි. එහෙත් මහාචාර්ය ගම්ලත් එය දකින්නේ ප්‍රේක්ෂකයන් ඇස් බැන්දුමෙන් රවටා ඔවුන්ගේ සාක්කුවලට විදින ව්‍යාජ කලා කෘතියක් වශයෙනි.මහාචාර්ය ගම්ලත් ‘යුගාන්තය’ චිත්‍රපටයට ලියා ඇත්තේ ඉතාම නිර්දය විවේචනයකි. එය මාර්ටින් වික්‍රමසිංහගේ ‘යුගාන්තය’ නම් නවකතාවේ දැවැන්ත විකෘතියක් යැයි ද ඔවුන්ගේ කිතු සිරුරට කරන බලවත් හානියක් ද වෙන බව ඔහු කියා ඇත.වික්‍රමසිංහගේ ‘යුගාන්තයේ’ යයඪඪ වන පරිච්ඡේදයේ එන ජෙනරල් ස්ට්‍රයිකය පිළිබඳ විස්තරය මල් පෙරහරක මට්ටමට පිරිහෙළා, ධනපති කම්කරු පන්ති අරගලය පිය පුතු ගැටුමකට සිඳුවා, ජීවිතයත් මරණයත් අතර ගැටුම්වල සිරවී සිටින ලාංකික කම්කරු පන්තිය මොට්ට ආයුධවලින් ජයග්‍රහණය කරන සැටි මවා පා මුළු චිත්‍රපටය මත කබලානගේ මහානුභාවය විහිදුවා තනා තිබෙන මෙම චිත්‍රපටය වික්‍රමසිංහයන්ගේ සත් කලා කෘතිය අපකීර්තියට ලක් කරන දැවැන්ත ව්‍යාජයක් බව ද ඔහු කියයි.එයින් ද නොනවතින මහාචාර්ය ගම්ලත් ව්‍යාජයකින් කම්කරු පන්තිය මෝහනය කරන්ට කැස කවන මෙම චිත්‍රපටය අද දින අර්බුදයට ගිය ධනපති පන්තියට සපයා දිය හැකි ඉහළම සේවාව බව ද කියා සිටී.මහාචාර්ය ගම්ලත් ගේ නොමඳ ප්‍රශංසාවට භාජනය වන චිත්‍රපටයකි ‘සිරිමැදුර’. එම චිත්‍රපටය අළලා ලියූ විචාර ලිපියේ ශීර්ෂ පාඨය වශයෙන් යෙදී ඇත්තේ ‘ධනවාදී සමාජයේ යන්ත්‍රණය විදහා දැක්වීමක්’ යන්නයි. එම විචාර ලිපියේ ‘සිරි මැදුර’ චිත්‍රපටය අප වසන සමාජයේ චලනය ගෙන හැර දක්වා අප ගේ බුද්ධිමය නිම් වළලු ප්‍රසාරණය කරන බව ඔහු කියයි.එම විචාරයට පියසිරි කුලරත්න හා මනෝ ප්‍රනාන්දු එක්ව ප්‍රහාරාත්මක පිළිතුරක් ලියා ඇත. ඊට මහාචාර්ය ගම්ලත් ලියූ පිළිතුරු ලිපිය ‘කලා විචාර හා මාක්ස්වාදී විකට රූප’ යනුවෙන් පළ වී ඇත.පියසිරි කුලරත්න ‘ගොළු මුහුදේ කුණාටුවක්’ චිත්‍රපටයට ලියූ විචාරයට ප්‍රති විචාරයක් මහාචාර්ය ගම්ලත් ලියා ඇත.පියසිරි තම විචාරයෙහි මෙවැන්නක් කියා ඇත. “ගොළු මුහුදේ කුණාටුව මුල් වරට නිර්භීත සහ නිර්ව්‍යාජ ආස්ථානයකින් ජනවාර්ගික ප්‍රශ්නයේ අධම ස්වභාවය මාක්ස්වාදී දෘෂ්ටිකෝණයකින් පාලක පන්තියට එරෙහිව වගවිභාග කරයි.ඊට පිළිතුරු වශයෙන් මහාචාර්ය ගම්ලත් කියා සිටින්නේ මේ නම් ලාභ සිනමාවකට මාක්ස්වාදී ලේබලය අලවා මාක්ස්වාදය අපකීර්තියට පත් කිරීමේදී රුචිකත්වය දූෂණය කිරීමේ ද ප්‍රයත්නයක් බවය.මහාචාර්ය ගම්ලත්, ප්‍රසන්න විතානගේ, අශෝක හඳගම ප්‍රමුඛ සිංහල සිනමාවේ තුන්වැනි කැරැල්ල නියෝජනය කරන තරුණ සිනමාකරුවන් ගේ චිත්‍රපට සම්බන්ධයෙන් ද ස්වකීය මත චින්තාවන් දක්වා ඇත.‘චන්ද කින්නරී’ සැලකිය යුතු සිනමා නිර්මාණයක් ලෙස හඳුන්වන මහාචාර්ය ගම්ලත් එය මේ ධනවාදී සමාජයේ ස්ත්‍රීන් මත පතිත කොට ඇති දුර්දශාව විදහා දක්වන බව ද කියයි.මහාචාර්ය කාලෝ ෆොන්සේකා ‘සරෝජා’ චිත්‍රපටය ගැන අදහස් දක්වමින් සිංහල බෞද්ධ සංස්කෘතියේ උදාර බව මේ තරම් ඉහළින් ප්‍රකාශ කරන වෙනත් චිත්‍රපටයක් දැක නැතැයි කියා සිටියි. මහාචාර්ය ගම්ලත් ‘සරෝජා’ චිත්‍රපටය විචාරයට ලක් කරන්නේ එබඳු පසුබිමක් මත හිඳගෙනය.මහාචාර්ය ගම්ලත් තම විචාරයේදී කියා ඇත්තේ මෙය යුද්ධය ඉතා සියුම්, කපටි විචාරයක් ගෙන යන, යුද්ධය යුක්ති සහගත කරන චිත්‍රපටයක් ලෙසය.මහාචාර්ය ගම්ලත් ‘අනන්ත රාත්‍රිය’ චිත්‍රපටයට නොකැමැති බව ප්‍රකාශ කරයි. ඔහු මේ චිත්‍රපටය සලකා ඇත්තේ ධනවත් පන්තීන්ට සුදු හුණු ගෑමක යෙදෙන කෘතියක් ලෙස බව පෙනී යයි. කෙසේ වෙතත් මෙම චිත්‍රපටයේ ආකෘතිය පරිසමාප්ත බව මහාචාර්ය ගම්ලත්ගේ අදහසයි.එහෙත් කලා කෘතියක ආකෘතිය යනු කිසියම් පරමාර්ථයක් සඳහා මාර්ගයක් නො වේ දැයි ප්‍රශ්න කරන ඔහු අන්තර්ගතයට සේවය නොකරන, එය ධ්වනිත නොකරන ආකෘතිය හිස් බවත් ශුන්‍ය බවත් රික්ත බවත් කියා සිටී. මහාචාර්ය ගම්ලත් මෙයින් අවධාරණය කරන්නේ ‘අනන්ත රාත්‍රිය’ සිනමා මාධ්‍යය මනා සේ හසුරුවා ඇතත් අන්තර්ගතය අතින් බංකොළොත් චිත්‍රපටයක් යන්නයි.‘පුරහඳ කළුවර’ චිත්‍රපටය විචාරයට හසු කරන මහාචාර්ය ගම්ලත් එය අගනා කලා කෘතියක් බව කියා සිටී. මෙම චිත්‍රපටයෙන් රුදුරු යුද රකුසා වසා විදාහැර ඇති දෘෂ්ටිවාදී මායා දැල කීතු වී යන බව ඔහු දක්වයි.‘මේ මගේ සඳයි’ මහාචාර්ය ගම්ලත් ගේ ඉමහත් පැසසුමට ලක් වන සිනමා පටයකි. හඳගමයන් ප්‍රයත්න දරා ඇත්තේ ධනවාදයේ ද, ලෝක බැංකුවේ ද, ජාතික ප්‍රාග්ධනයේ ද සංහාරය හා දශක ද්වයේ යුද්ධය ද සපා රුහිරු උරා මරු හට විසි කොට තිබෙන මානව සබඳතා බිඳ වැටුණු මායිම් ගමක් නමැති හපයක ඇති හැටි බව ඔහු කියයි.චිත්‍රපටයේ ආකෘතිය ගැන ද මහාචාර්ය ගම්ලත් අදහස් දක්වා ඇත. මෙහි චිරාගත කලා තාක්ෂණය, ආකෘතිය බිඳී උඩු යටිකුරු වී ඇති බවත් මෙය සිදුවන්නේ එහි නව්‍ය අන්තර්ගතයක් ඇති හෙයින් ඒ අන්තර්ගතයේ පීඩනයෙන් බවත් දක්වයි. ‘ඉර මැදියම’ චිත්‍රපටය ගැන අදහස් දැක්වීමේ දී මහාචාර්ය ගම්ලත් කියා සිටින්නේ එම චිත්‍රපටය වක්‍රාකාරයෙන් සිංහල ජාතිවාදීන්ට උඩගෙඩි දීමක් වන බවය.මහාචාර්ය ගම්ලත් ‘සුදු කළු සහ අළු’ චිත්‍රපටය දෙස බලන්නේ ද එබඳුම වූ දෘෂ්ටි කෝණයකිනි.‘තනි තටුවෙන් පියාඹන්න’ මහාචාර්ය ගම්ලත් ගේ මහත් සම්භාවනාවට පාත්‍ර වන සිනමා පටයකි.මෙම චිත්‍රපටය තනි තටුවෙන් පියාඹන්න බැරි බව දක්වන බැරෑරුම්, අගනා නිර්මාණයක් බව ඔහු කියා ඇත.තරුණ සිනමාකරුවන් ගේ සෙසු චිත්‍රපට කෙසේ වෙතත් විමුක්ති ජයසුන්දර ගේ ‘සුළඟ එනු පිණිස’ චිත්‍රපටය මහාචාර්ය ගම්ලත් දකින්නේ සිනමා ශිල්පය අතින් කවර විලාසිතා අනුගමනය කර ඇතත් එහි මේ අංශය කොතෙක් ප්‍රශංසාවට පාත්‍ර වී ඇතත් ඊට විෂය වූ සමාජ කාණ්ඩයෙහි යථාර්ථය නිරූපණය නො කරන්නක් බවය.ඔහු යුද්ධය පසුබිම් කොටගත් ‘පුරහඳ කළුවර’, ‘මේ මගේ සඳයි’ වැනි චිත්‍රපට අගය කරන අතර ‘ඉර මැදියම’, ‘සුදු කළු සහ අළු’ හා ‘සුළඟ එනු පිණිස’ වැනි චිත්‍රපටවලින් ප්‍රකට කෙරෙන දෘෂ්ටිවාදයට එරෙහි වෙයි.අවසාන වශයෙන් සමස්තයක් ලෙස සලකා බලන කල්හි මහාචාර්ය ගම්ලත් ගේ යම් යම් මතිමතාන්තර සමඟ අපට පෞද්ගලිකව එකඟ වීම හෝ නොවීම කෙසේ වෙතත් ඔහු ගේ චිත්‍රපට විචාර මෙරට සිනමාව හා විචාර කලාව බුද්ධිමය වශයෙන් පෝෂණය කරවීමට අනුබල වූ බව අවංකවම පැවසිය හැකි ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av13040723</link>
    <topic>ශාස්ත්‍රාලයීය සමාජයෙන් පන්නා දැමු ප්‍රඥාවන්තයා</topic>
    <author/>
    <content>ශාස්ත්‍රාලයීය සමාජයෙන් පන්නා දැමු ප්‍රඥාවන්තයාඒ 1980 වසර. අපි සංවිධානය කරපු ‘පාර දිගේ’ චිත්‍රපටය පිළිබඳ සම්මන්ත්‍රණයට දේශන සඳහා අපි එකතු කරගත් අය අතර මහාචාර්ය සුචරිත ගම්ලතුත් එක්කෙනෙක්.(අපි කියලා මෙතැනදි කිව්වේ ගුණසිරි සිල්වා, රනිල් ඇල්විටිගල, ජයන්ත කළුපහන, කෝසල තිලකරත්න, ගුණරත්න වික්‍රමගේ, ඇතුළු පිරිස) සම්මන්ත්‍රණය තිබ්බෙ මරදානේ ජයන්ත වීරසේකර මාවතට හැරෙන තැන පිහිටි ප්‍රජා ශාලාවේ. ඒක වෙඩිං හෝල් එකක්. මං හිතන විදියට එහි සිනමා සම්මන්ත්‍රණයක් තියපු ප්‍රථම හා එකම අවස්ථාව එය වෙන්න ඕනැ.ඊට පස්සේ අපි සංවිධානය කරපු ‘සොල්දාදු උන්නැහේ’ චිත්‍රපටය පිළිබඳ සම්මන්ත්‍රණයටත් මහාචාර්ය ගම්ලත් සම්බන්ධ කරගත්තා. අපිට ඕනැකළේ පතිරාජගේ සිනමාව අරභයා කිසියම් බුද්ධිමය සංවාදයක් ඇතිකරන්න.එතැනදි මහාචාර්ය ගම්ලත් තමයි අපිට පතිරාජගේ චිත්‍රපටවල තිබුණු දේශපාලන යථාර්ථය පහදල දුන්නේ. ඇත්තටම පතිරාජගේ චිත්‍රපට දිහා අලුත් චින්තනයකින් බැලීමේ කවුළු විවෘත කළේ මහාචාර්ය ගම්ලත් යැයි කියන්ට පුළුවන්.සම්මන්ත්‍රණ ඔස්සේ හඳුනාගත් මහාචාර්ය ගම්ලත් අප්‍රමාණ බුද්ධිමතෙක් කියන එක අපට හොඳට වැටහුණා. අපි කටපුරා ඔහුට කතා කළේ ‘සර්’ කියලයි. අපි කවුරුත් වගේ වැස්සකටවත් විශ්ව විද්‍යාලයකට ගිය අය නෙමෙයි. ඒත් විශ්ව විද්‍යාල ශාස්ත්‍රාලීය සමාජයෙන් පරිබාහිරව බුද්ධිමය කතිකාවක් තිබෙන බව මහාචාර්ය ගම්ලත් ඒ වන විටත් සාක්ෂාත් කර ගෙන සිටි කාරණයක්.සම්මන්ත්‍රණයකට මහාචාර්ය ගම්ලත් එනව කිව්වම වෙනදට වඩා වැඩි පිරිසක් එදාට එනවා. ඒ එතුමගේ දේශනවල තිබුණු උපහාස රසය විඳින්න. වරක් ඔහු එක් සම්මන්ත්‍රණයකදී මහාචාර්ය සුනිල් ආරියරත්න ලියු ‘ප්‍රේමය නම් රාගයෙන් තොර සඳඑළිය සේ අචින්ත්‍යයි” නමැති ගීතය විචාරයට හසු කළා. ඔහු කිව්වේ ප්‍රේමය රාගයෙන් තොර නම් ඒක ‘නපුංසක ප්‍රේමයක්’ බවයි. ඒක මම කියපු කාරණයට උදාහරණයක්.මහාචාර්ය ගම්ලත්ට පුළුල් වාග් කෝෂයක් තිබුණා. ඔහු පාළි, සංස්කෘත වැනි භාෂා පිළිබඳ ප්‍රාමාණිකයෙක් වුණු නිසා මිශ්‍ර සිංහලයෙන් ඔහු කරපු දේශනවල මුළුමනින්ම වගේ තිබුණේ විදග්ධ මුහුණුවරක්. ඒ වගේම ඔහු දේශනවලදී තමාටම ආවේණික ශෛලියක් පවත්වගෙන ගියා. ඒක පසුකාලීන තරුණ විද්වතුන් අනුකරණය කළ එකක්.ආචාර්ය ලියනගේ අමරකීර්ති පවා ඔහුගේ අනුකාරකයකු බව ඔහු කළ එක්තරා දෙසුමකදි මට පෙනී ගියා. එකම මතවාදි ස්ථාවරයක හිටපු මහාචාර්ය ගම්ලතුත් ආචාර්ය පියසීලි විජේගුනසිංහ පස්සෙ කාලෙක බෙදී වෙන් වුණා. ඔවුන් දෙදෙනාම හිටපු සම්මන්ත්‍රණ අපට ආස්වාදජනක අත්දැකීමක් වුණේ ඔවුන්ගේ බුද්ධිමය ගැටුම් හේතුවෙන්.එක්තරා අවස්ථාවකදී මහාචාර්ය ගම්ලත් කලාව හා දේශපාලනය ගැන දේශන මාලාවක් පැවැත්වූවා. ඒ මරදාන සමාජ හා සාමයික කේන්ද්‍රයේ. ට්‍රොස්කිවාදියකු වූ එරික් ඉලයප්ආරච්චිත් මමත් ඒවට සහභාගි වුණා. ඒත් දේශන දෙක තුනකින් පස්සෙ මට ඒක මඟහැරිලා ගියා. එරික් දිගටම හිටියා.මහාචාර්ය ගම්ලත්ව විශ්ව විද්‍යාලයෙන් පන්නල දමලයි තිබුණේ. ඔහු ජීවත්වුණේ මහනුවර ප්‍රදේශයේ ඉංග්‍රිසි ටියුෂන් පන්ති පවත්වලා. විශ්ව විද්‍යාලයෙන් නෙරපල දමපු නිසා එතුමගේ ප්‍රඥාවන්ත භාවයෙන් ප්‍රයෝජනයක් ගන්න ශාස්ත්‍රාලයීය සමාජයට පුළුවන්කම ලැබුණේ නැහැ. ඒක ඉතාම අවාසනාවන්ත තත්ත්වයක්. පසුගිය අවදියේදී අපේ විශ්ව විද්‍යාලවලින් මැට්ටන් බිහි වුණේ, පුස්සන් බිහි වුණේ මහාචාර්ය ගම්ලත් වැනි බුද්ධිමතුන් එලවලා දමපු නිසා කියලයි මම හිතන්නේ. ඒක එක් වැදගත් කාරණයක්; වැදගත් සාධකයක්.මහාචාර්ය ගම්ලත් ලියපු සියලු සිනමා විචාර එකතු කරලා පොතක් පළ කිරීමේ සූදානමක් මෑතදි තිබුණා. ඒකට මූලික වුණේ මහාචාර්ය ගම්ලත් ඇසුරේ දීර්ඝ කාලයක් හිටපු උදේනි ජයවීර. ඔවුන්ට සොයා ගැනීමට අසීරු වුණු විචාර කීපයක්ම ඔවුන් ලබාගත්තේ මගෙ පෞද්ගලික පුස්තකාලයෙන්. මේ විචාර පොත ඉතා ඉක්මනින්ම පළ වෙනවනම් වැදගත් ය කියා මා හිතනවා.මහාචාර්ය ගම්ලත් දැන් ජීවතුන් අතර නැහැ. ඔහුගේ මරණය සංකේතවත් කරන්නේ මෙරට දේශීය බුද්ධිමතාගේ ඛේදවාචකය යැයි කියන්ට පුළුවන්. එතුමාගේ දැනුමෙන් හරි අඩක්වත් මෙරට ශාස්ත්‍රීය සමාජය ගත්තා යැයි අපිට කියන්න පුළුවන් ද? මෙවැනි ප්‍රඥාවන්තයන් නැතුවුණාම ආයේ ඒ වගෙ අය බිහිවෙන්නෙ නැහැ.මහාචාර්ය සරච්චන්ද්‍රලා, මහාචාර්ය ඩී. ඊ. හෙට්ටිආරච්චිලා, මහාචාර්ය පරණවිතානලා ආයේ බිහි වෙයි ද? නැහැ. ඒ වෙනුවට බිහිවෙන්නේ පුස්සන් පිරිසක්. ආචාර්ය ලියනගේ අමරකීර්ති වගෙ දෙතුන් දෙනකු හැරුණුකොට අද කථිකාචාර්යවරුන් වශයෙන් ඉන්න අය දිහා බැලුවම අපිට හිතෙන්නේ පසු පරම්පරාව දැන් පරම්පරාවටත් වඩා ‘බුද්ධි හීනයෝ’ වෙයි කියන එකයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av13040724</link>
    <topic>මා ආ ගමන මට හීනයක් වගේ</topic>
    <author>තුෂාරි නේරංජා වික්‍රමසිංහ</author>
    <content>මා ආ ගමන මට හීනයක් වගේවිනීතා කරුණාරත්නවිනීතා කරුණාරත්න අප සැම හඳුනන්නේ ජාතික රූපවාහිනියේ ජ්‍යෙෂ්ඨ වැඩසටහන් නිෂ්පාදිකාවක ලෙසින්. පසුගිය දා පැවැති රාජ්‍ය රූපවාහිනී ටෙලි සම්මාන උලෙළේ දී ඇය නිෂ්පාදනය කළ ‘මධුර යාමේ’ සංගීත වැඩසටහන 2011 වසරේ හොඳම සංගීත වැඩසටහනට හිමි සම්මානයෙන් පිදුම් ලැබීය.‘සෙනෙහසේ නවාතැන’, ‘ආලකමන්දාව‘ වැනි ජනපි‍්‍රය වැඩසටහන් රැසක නිෂ්පාදිකාව වන විනීතා මේ දිනවල තවත් නවතම වැඩසටහනක් නිර්මාණය කිරීමේ බලාපොරොත්තුවෙන් පසුවේ.මේ වනවිට මාධ්‍ය ක්‍ෂේත්‍රයේ වසර 25 ක පමණ කාලයක් ඔබ කටයුතු කර තිබෙනවා.මගේ මාධ්‍ය ජීවිතය දෙස ආපසු හැරී බලත්දී මට දැනෙන්නේ අප්‍රමාණ සතුටක්. ඒ තුළ දුක වගේම සතුටත් පිරීතිරී තිබුණා. මගේ මාධ්‍ය ජීවිතයේ මාව ධෛර්යවත් කරපු මට හිමි වූ පළමු සම්මානය ගැන මුලින්ම කතා කරන්න මම කැමැතියි.ඒ තමයි සංගීතවේදී එච්.එම්. ජයවර්ධන අළලා මා කළ ‘ආලකමන්දාව‘ වැඩසටහන. එයට සුමති සම්මානය හිමි වුණා.ඉන්පසුව සරත් දසනායක සංගීතවේදියා වෙනුවෙන් ඉදිරිපත් කරපු ‘ආලකමන්දාව‘ වැඩසටහනට වසරේ හොඳම සංගීත වැඩසටහනට හිමි රාජ්‍ය සම්මානය හිමි වුණා.ඒ වගේම අපට හිටපු ප්‍රවීණතම සංගීතඥයකු වූ ආචාර්ය ප්‍රේමසිරි කේමදාසයන් වියෝවූ අවස්ථාවේදී මම වැඩසටහනක් කළා ‘හිතුවක්කාර ගාන්ධර්වයා ගේ නික්මයාම’ කියලා. එයටත් හොඳම සඟරාමය වැඩසටහනට හිමි සුමති ටෙලි සම්මානය හිමිවුණා. මේ වන විට මේ විදිහට මම සම්මානය හයක් පමණ වැඩසටහන් උදෙසා දිනාගෙන තිබෙනවා.මම හිතන්නේ මේ ගෙවෙන්නේ ඔබේ මාධ්‍ය ජීවිතයේ ස්වර්ණමය අවධිය කියලයි. එය ඇත්ත ද?මටත් හිතෙනවා. (විනීතා සිනාසෙයි) මට මතකයි එක් අවස්ථාවක මම වසන්ත කුමාර නම් වූ ප්‍රවීණ මුද්‍රා නාට්‍ය ශිල්පියා ගැන වැඩසටහනක් කළා. මේ වැඩසටහනටත් විශේෂ සම්මානයක් හිමි වුණා. ඒ වගේම මේ වැඩසටහන ගැන කියත්දී ඒ තුළ විශේෂත්වයක් තිබෙනවා.ඒ කුමක් ද?වසන්ත කුමාර කලාකරුවාගේ දක්ෂතාව සැඟවිලායි තිබුණේ. ඔහු වටින කලාකරුවෙක්. මමත් තිර රචක සුනිල් මිහිඳුකුලත් එතුමාව හොයාගෙන එතුමාගේ නිවෙසට ගිය හැටි මට අදවාගෙ මතකයි. එතුමාව මේ වැඩසටහන සඳහා බොහොම අමාරුවෙන් තමයි අපි කැමැති කරවා ගත්තේ.අපි එතුමාගේ නිවෙසට යන මොහොතෙත් එතුමා පසුවුණේ කනගාටුවෙන්. එතුමාගේ බිරිඳ මියගොස් මාස තුනක්වත් ගතවී තිබුණෙ නැහැ. ‘ආලකමන්දාව‘ වෙනුවෙන් එතුමාව බොහොම අමාරුවෙන් මේ වැඩසටහනට අපි කැමැති කරවා ගත්තා.’ඉඟි නළු සම්ප්‍රදායයක නර්තන රචකයාණෝ’ කියලා වසන්ත කුමාරයන් ගැන නිර්මාණය කළ ඒ වැඩසටහනට සුමති සම්මානයත් රයිගම් සම්මානයත් හිමිවුණා. ඒ වගේම හොඳම වාර්තා වැඩසටහන හැටියටඒඕභජාත්‍යන්තර සම්මාන උලෙළේදී අවසන් වටයට තවත් රටවල් 5 ක් සමඟ මේ ‘ආලකමන්දාව‘ වැඩසටහන නිර්දේශ වුණා.මම ඒ සම්මාන උලෙළට නවදිල්ලියේ දී සහභාගි වුණා. එහිදී මේ වැඩසටහන විශේෂ ඇගයීමට පාත්‍ර වුණා. මෙය තමයි මම විදෙස් රටකට ගිය ප්‍රථම වතාව. එය මට මගේ මාධ්‍ය ජීවිතයට විශාල අත්දැකීමක්. ඒ වගේම ඉදිරි වැඩසටහන් නිර්මාණයටත් ලොකු ශක්තියක් වුණා.මෙවරත් ඔබට රාජ්‍ය ටෙලි සම්මාන උලෙළේදී සම්මානයක් හිමි වුණා.මෙවර මට හිමි වුණේ මගේ හයවැනි සම්මානයයි. මෙවර හොඳම සංගීත වැඩසටහන ලෙස සම්මානයට පාත්‍ර වූ ‘මධුර යාමේ’ වැඩසටහන ඔස්සේ කතාබහට ලක්වූයේ ‘රවි ශංකර් ශර්මා’ සංගීතවේදියා ගැනයි.එතුමා ලංකාවට ආ මොහොත් මේ වැඩසටහන මගේ යෝජනාවක් අනුව එවකට හිටපු සභාපති මහාචාර්ය ආරියරත්න ඇතුගල හා චිත්‍රපට හඬකැවීම් අංශයේ ප්‍රධානී අතුල රන්සිරිලාල් මහතාගේ එකඟත්වය මත නිර්මාණය වූවක්.ඒ වෙනකොට මම චිත්‍රපට හා හඬකැවීම් අංශයේ වැඩසටහන් නිෂ්පාදිකාවක ලෙසයි කටයුතු කළේ. මම ඇත්තෙන් ම හිතුවේ නැහැ සම්මානයකට පාත්‍ර වෙන්න තරමට ඒ වැඩසටහන ජයග්‍රහණයක් ලබයි කියලා.අපේ රටේ මහා ගාන්ධර්වයා පණ්ඩිත් අමරදේවයන් ගේ මහා රංගවේදී ජෝ අබේවික්‍රමයන් වැනි ප්‍රවීණ කලාකරුවන් එකතු කරගෙන සංගීත අසපුවක් ලෙසටයි මේ වැඩසටහන මම නිර්මාණය කළේ.කොහොමින් හෝ එයට 2011 වසරේ හොඳම සංගීත වැඩසහනට හිමි සුමති සම්මානය ලැබුණා. මම ඒ ගැන හුඟාක් සතුටු වෙනවා වගේම ආඩම්බර වෙනවා. මේ සම්මානය පිටුපස්සේ මට තිබෙන ලොකුම ශක්තිය තමයි මගේ සහෝදර රූපවාහිනී කාර්ය මණ්ඩලය. එක එක්කෙනා ගැන නම් වශයෙන් සඳහන් නොකළත් මේ හැම කෙනෙක් ම මට ශක්තියක් වුණා.ඔබේ ජීවිතය දෙස ආපසු හැරී බලද්දී මොකද හිතන්නේ?මගේ ජීවිතයේ මම තෘප්තියක් ලැබුවා නම් ඒ ලැබුවේ මගේ රැකියාවෙන්. මම ඈත පිටිසර ගම්මානයකින් ආපු කෙනෙක්. ජීවිතයේ බොහෝ දේවල් මට ලැබිලා නැහැ. කුඩා කාලේ අනෙක් දරුවන් වගේ මවගේ උණුහුමට ගුලිවෙලා ජීවත්වෙන්න වාසනාව මට හිමි වුණේ නැහැ.අම්මගේ ආදරය, සෙනෙහස, රැකවරණය ලබනවා විනා අම්මා කියන වචනයවත් කියන්න වාසනාවක් මට ලැබිලා නැහැ. උපන් දා සිට මේ දක්වාම මට අහිමි වූ දේ බොහොමයි. ඒත් ඒ සියලු දුක් මැඬලා මට සතුටක් ගෙන දුන්නේ මගේ මාධ්‍ය ජීවිතයයි. මේ ආ ගමන මට හීනයක් වගේ. ඇත්තටම ලොකු සතුටක් හිතට දැනෙනවා.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=av13040725</link>
    <topic>යුවරාජ් ගේ අලුත්ම පෙම්වතිය නෙහා ඩූපියා</topic>
    <author>සුජීව තේවහෙට්ටිගේ</author>
    <content>යුවරාජ් ගේ අලුත්ම පෙම්වතිය නෙහා ඩූපියාබොලිවුඩ්පුරයේ සිනමා තරු වසඟයට ගන්නා ක්‍රිකට් තරුවක් සිටිනවා. ඒ දිදුලන තරුව, යුවරාජ් සිං. මේ කඩවසම් යෞවනයාගේ සුරතෙහි දැවටී පෙම් බස් මිමිණු බොලිවුඩ් යොවුන් ළදුන් කී දෙනෙක් ද? කෙටි කාලයක් යුවරාජ් සමඟ පෙමින් බැඳී සිටි ඔවුන් දැන් කිසිම මොහොතක ඒ අතීතය සිහිපත් කරන්නේ නැහැ.යුවරාජ්ට ආදරය කළ කිම් ශර්මා, ප්‍රීටි සින්ටා, අමීෂා පටේල්, දීපිකා පදුකෝන්, අන්චාල් කුමාර් සහ අක්ෂරා ගෞඩා දැන් යුවරාජ්ව නාඳුනන ගානට හිත් වෙනස් කරගෙන.මේ සුරූපිනියන් අතරින් යුවරාජ්ගේ ඇසුරෙහි කාලයක් තිස්සේ රැඳී සිටියේ කිම් ශර්මායි. මේ යෞවනියට ආදරය කළ යුවරාජ්, ඇය විවාහ කර ගන්නටත් සිහින මැවූ බවයි සමහරු පැවසුවේ.ඒත්, ඒ පෙම්කතාව ඉදිරියට ඇදී ගියේ නැහැ. යුවරාජ්ගේ මව එයට එරෙහි වුණා. කිම් ශර්මා වැනි අඟර දඟර කාරියක තම පුතුගේ බිරිඳ බවට පත්වනවාට යුවරාජ්ගේ මව කැමැති වුණේ නැහැ. යුවරාජ් සහ කිම් අතර තිබුණු දැඩි සම්බන්ධකම ඒ හේතුවෙන් නිමාවට පත්වුණා.ඉන් පසුව තනිකඩව සිටි යුවරාජ්ගේ පෙම්වතිය වී ඔහු සමඟ සමීප සබඳකමක් පැවැත්වූයේ ප්‍රීටි සින්ටායි. කොහොම වෙතත් ප්‍රීටි ගෙන් ද වෙන්වූ යුවරාජ්, තවත් නිළියන් කිහිප දෙනෙකු ඇසුරු කළා. මේ නිළි ලැයිස්තුවට පසුව එකතු වුණු නිළියක් ද සිටිනවා. ඇය තමයි නෙහා ඩුපියා. මේ බොලිවුඩ් තරුව යුවරාජ්ට අලුතෙන්ම ළංවූ සුරූපිනියයි.මෑතකදී නෙහා, යුවරාජ් ගේ මෝටර් රථයෙහි සිටි බවට ආරංචියක් පැතිරී ගොස් තිබුණා. ඒ බව සනාථ කෙරෙන ඡායාරූප කිහිපයකුත් ඉන්දීය මාධ්‍යයන්හි පළවී තිබුණා. ඒ නිසා මේ ආරංචිය බොරුවක් යැයි කියන්න යුවරාජ්ටවත් නෙහාට වත් බැහැ.නෙහා, යුවරාජ් ගේ මෝටර් රථයට ගොඩ වී ඇත්තේ පසුගියදා පැවති ලක්මී මෝස්තර සතියේදීයි. එම උත්සව අවස්ථාවට බොලිවුඩ් සිනමාවේ ජනප්‍රිය තරු රැසක්ම සහභාගි වී සිටියා. ඒ වුණත් ඔවුන් කිසිවකු දැන සිටියේ නැහැ යුවරාජ්ගේ රථයට නැඟි නෙහා, ඔහු සමඟ පුංචි සවාරියක් ගිය බව. මේ සියලු දෙනා ඒ බව දැනගත්තේ ඉන්දියාවේ විද්්‍යුත් සහ මුද්‍රිත මාධ්‍ය මඟින්.දැන් කවුරුත් අහන්නේ නෙහා ඩුපියා ගේ ලොව තුළ යුවරාජ් රජ වී සිටින්නේ කොයිතරම් කාලයකට ද කියලයි.ඇමෙරිකා එක්සත් ජනපදයෙහි වසර කීපයක් පදිංචිව සිටි සුරූපී මධුරි ඩික්සිත් මෑතකදී තම සැමියා සහ පුතුන් දෙදෙනා සමඟ නැවතත් ඉන්දියාවට පැමිණියා. මධුරිගේ සැමියා, වෛද්‍ය ශ්‍රී රාම් නෙනේ දීර්ඝ කාලයක් ඇමෙරිකාවෙහි පදිංචිව සිටිමින් තම වෛද්‍ය වෘත්තියෙහි නියැළි සිටියා.දැන් ඔහු ඉන්දියාවේ රෝහලක වෛද්‍යවරයකු ලෙස සේවය කරමින් සිටිනවා. මධුරි ව විවාහ කරගත් මුල් කාලයේ දී ශ්‍රී රාම් පැවසුවේ තමන් කිසිම දවසක මධුරි රඟපෑ කිසිදු චිත්‍රපටයක් නරඹා නැති බවයි. ඒ කාලයේ දී ඔහු, බොලිවුඩ් සිනමාව පිළිබඳ උනන්දුවක් දැක්වූයේත් නැහැ. මධුරිගේ සිනමා ජීවිතයට බලපෑම් කළේත් නැහැ.ඒ වුණත් ඉන්දියාවට පැමිණි පසුව ඔහු, මධුරිගේ සිනමා ජීවිතය දෙස විමසුම් ඇසින් බලන්නට පටන්ගෙන ඔහුගේ මේ උනන්දුව කොයිතරම් දුරදිග ගොස් ඇතිදැයි කිවහොත් මේ නිසා මධුරිගේ පෞද්ගලික ලේකම්වරයාට මෑතකදී තම වැඩ කටයුතු අත්හැර දමා යන්නටත් සිදුවුණා.මධුරිගේ පෞද්ගලික ලේකම්වරයා ලෙස කටයුතු කළේ රික්කු නමැත්තායි. ඔහු මධුරිගේ සේවයට පැමිණියේ 1985 දීයි. එදා පටන් විසි අට වසරක්ම ඔහු මේ බොලිවුඩ් සුපිරි නිළියගේ විශ්වාසය දිනා ගනිමින් සේවය කළා.මධුරි රඟපාන චිත්‍රපටවල ගිවිසුම් අත්සන් කිරීමේදී එම චිත්‍රපටවල රඟපෑම් ගාස්තුවලට අදාළ කටයුතු සම්බන්ධීකරණය කිරීමේ දී චිත්‍රපටවල රූපගත කිරීම්වලට දින යොදා ගැනීමේ දී මෙන්ම මධුරි සහ මාධ්‍ය අතර සම්බන්ධීකරණ කටයුතු ද අනලස්ව ඉටුකළේ රික්කුයි.මධුරි ඩික්සිත් නම් වූ නිළිය බොලිවුඩ් සිනමා ලොව රැජනක බවට පත්කරන්නට රික්කුගෙන් සිදුවුණේ විශාල මෙහෙවරක්. සිනමා විචාරකයන් පවසන්නේ මධුරි රඟපෑ ‘තේසාබ්’ චිත්‍රපටයේ සාර්ථකත්වයත් එමඟින් ඉහළ නැඟුණු ඇයගේ ජනප්‍රියත්වයත් පසුපස සිටියේ මේ ලේකම්වරයා බවයි.මෙවැනි සාර්ථකත්වයන් මධුරිට ළඟාකර දීමට තිරෙන් පිටුපස හිඳිමින් ඔහු සිදු කළේ නිහඬ, නමුත් ක්‍රියාශීලී කාර්ය භාරයක්. මධුරිගේ සිනමා ජීවිතයේ දී ලද ජයග්‍රහණ මෙන්ම පරාජයන් හමුවේ ද නොසැලී සිටියේ රික්කුයි. මේ නිසා ඔහු වෙත මධුරි තුළ තිබුණේ දැඩි ගෞවරයක්.එහෙත් මේ වාතාවරණය තිබුණේ මධුරි විවාහ වනතුරු පමණයි. ඉන් පසුව තත්ත්වය වෙනස් වුණා.ඒ, මධුරිගේ සැමියා අනවශ්‍ය අයුරින් ඇයගේ සිනමා ජීවිතයට බලපෑම් කරන්නට පටන් ගත්තායින් පසුවයි. ඔහු විසින් මධුරිගේ මාධ්‍ය සම්බන්ධිකරණ කටයුතු සඳහා තරුණ පිරිසක් බඳවා ගනු ලැබීම රික්කු ගේ නොසතුටට හේතු වුණා. මධුරිගේ සැමියා පවසන්නේ තම බිරිඳගේ ප්‍රතිරූපය ස්ථාවර මට්ටමක පවත්වා ගැනීමට මෙවැනි තරුණ කණ්ඩායමක් අවශ්‍ය බවයි.මේ අතරේ දී මධුරි වෙනුවෙන් කළමනාකරුවකු ද පත් කෙරුණා. එය සිදුවූයේ ද වෛද්‍ය ශ්‍රී රාම් ගේ වුවමනාව මතයි. මෙවැනි කටයුතු සිදුවෙද්දී මධුරි ඒ කිසිවකට එරෙහි වුණේ නැහැ. ඇය නිශ්ශබ්දව සිටියා. ඉන් පසුව රික්කු, ඇයගේ වැඩ කටයුතුවලින් බැහැර වෙන්නට පටන් ගත්තා. සති කිහිපයක් ගත වූවායින් පසුව රික්කුට දුරකථනයෙන් කතා කළ මධුරි පැවසුවේ තමන්ගේ සිනමා ජීවිතයේ සියලු වැඩ කටයුතු තම සැමියා විසින් සිදු කරනු ලබන නිසා තවදුරටත් ඔහුගේ සේවය අනවශ්‍ය බවයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=am1304076</link>
    <topic>ජීවත් වෙන්න ආස නම් ලුණු අඩුවෙන් කන්න</topic>
    <author>සාගරිකා දිසානායක ජයසිංහ</author>
    <content>ජීවත් වෙන්න ආස නම් ලුණු අඩුවෙන් කන්නඑහෙම කළොත් වසරකට ජීවිත 6000ක් බේරා ගන්න පුළුූවන් ලුණු සහ සෞඛ්‍ය පිළිබඳ ලෝක ක්‍රියාකාරී ජාලයේ ලාංකීය සම්බන්ධීකාරක ප්‍රජා වෛද්‍යදවිද්‍යාව පිළිබඳ විශේෂඥ වෛද්‍ය පාලිත කරුණාපේමඅනාදිමත් කාලෙක පටන් අපි හු‍රුපුරුදු වෙලා තියෙන්නේ  හොඳ‍ට ලුණු ඇඹුල් ඇතිව කටට රහට කන්න බොන්න.එදා ඉඳූලාම අපි කියන්නේ කටට දැනෙන්න ලුණු ඇඹුල් නැත්නම් ඒ කෑමෙන් වැඩක් නෑ කියූලයි.ඒත් දැන් එහෙ ම නොවෙයි.ලුණු ඇඹුල් නැතිව කන කෑම වඩාත් ඇඟට ගුණ, නැත්නම් සෞඛ්‍යාූරූක්ෂිත කෑම බීම කියූලයි නූතන වෛද්‍ය විද්‍යා පර්යේෂණවලින් සොයා‍‍ ූගෙන තිබෙන්නේ.අපේ රට වැනි ආසියාතික රටූවල ආහාර පානූවූලට හොඳට ලුණු, ඇඹුල්,මිරිස්,තුනූපහ වගේම තෙලුත් දානවා.අපේ කෑම රස වෙන්නේ කුළුබ‍ඩු වැඩිූපුර දාන තරම‍ට කියූලයි අපි හිතන්නේ.ලුණු ඇඹුල් ඇතිව කටට රහට කන්න බොන්න ආසියාතික රටූවල ජනූතාව හුරු වී සි‍ටීම නිසාම ආසිූයාූතික රටූවල ජනූතාව අතර බෝ නොවන රෝග ලොව වෙනත් රටූවල ට වඩා වැඩි බව ඔබ දන්නූවාද? අධික රුධිර පීඩූනය, හදූවත් රෝග, අංශූභාූගය, මෙන්ම පිළිකා ඇතිවීමූටත් අධික ලුණු ඇඹුල් සහිත කෑම ආහාූරය‍ට ගැනීම ඍජුූවම බලූපාූනවා.බෝ නොවන රෝග අතූරින් අධික රුධිර පීඩූනය‍ට මුල් තැනක් හිමි වෙනවා. අපේ ර‍ටේ සමස්ත ජනූගූහූනූයෙන් 20-25%අතූර‍ ූකොූටූසක් අධික රුධිර පීඩූනූයෙන් පෙ‍ළෙනවා. එමෙන්ම ශ්‍රී ලංකාවේ දිනූකට හෘද රෝගීන් සියූයූකුත් ආඝාත රෝගීන් හතූළිස් දෙනෙූකුත් මරූණූයට පත් වෙනවා.මේ මරූණූවූලින් බොහොූමූයක් පරෙූස්සූමෙන් ක‍ටයුතු කළොත් වළක්වා ගත හැකි මරණ.අධික ලෙස ලුණු යෙදු ආහාර පාන දෛනිූකව ගැනීූමට හුරු වීමෙන් අධික රුධිර පීඩූනය,හෘදූයාූබාධ මෙන්ම ආඝාූතූවූලට පහූසුූවෙන් ම ගොදුරු වෙනවා.ලුණු භාවිූතය අඩු කිරීූමෙන් ඉතා පහූසුූවෙන්ම මේ මාරාූන්තික රෝගූවූලින් වැළකී සිටීූමට ඔබට පුළුූවන්. අපේ සිරුූරට ලුණු ලැබෙන ප්‍රධාන මාර්ගය වන්‍ෙන්.ේ ආහාර පිසීමේ දී එයට එක් කරන සෝඩිූයම් ක්ලෝරූයිඩ් හෙවත් සාමාන්‍ය ලුණු. අපේ සිරුූරට ලැබෙන ලුණුූවූලින් 70%ක් ම ආහාූරූවූලට දමන ලුණුූවූලින් ලැබෙූනවා. සකස් කළ ආහාූරූවූලින් 20% කුත් ,ස්වභාූවික ආහාූරූවූලින් 10% කුත් අපේ සිරුර‍ට ලුණු ලැබෙූනවා. වර්තූමාූනයේ ශ්‍රී ලංකාවේ ‍බෝ නොවන රෝග ශීඝ්‍රයෙන් ඉහළ යමින් පවූතිූනවා.අධික රුධිර පීඩූනය, ආඝාූතය, හෘද රෝග, පිළිකා,වකුූගඩු රෝග,මුත්‍රා ගල් , ස්ථූලූතාව, ඔස්ටියෝපොරෝසිස්,දියවැඩියාව, ඇදුම තත්වය වැඩි වීම,මැනිූයස් රෝගය, මෙන්ම ඇල්ෂූයිූමර්ස් රෝගය යන රෝග හට ගැනීම සහ අධික ලුණු භාවිූතය අතර පැහැූදිලි සබූඳූතාූවක් ඇතැයි සොයා ගෙන ති‍බෙනවා.ශ්‍රී ලංකා වෛද්‍ය පර්යේූෂූණාූයූතූනය මගින් කරන ලද පර්යේූෂූණූයූකින් හෙළි වී ඇත්තේ ලාංකිූකූයකු දිනූකට ලුණු ග්‍රෑම් 12.5 ක ප්‍රමාූණූයක් පරි‍‍භෝූජූනය කරන බවයි. වැඩිූහිූටිූයකු විසින් දිනූකට පරිූභෝූජූනය කළ යුතු ලුණු ප්‍රමාූණය ලුණු ග්‍රෑම් පහක් පමූණක් වන බවයි වෛද්‍ය ‍ නිර්දේූශය. ඒ කියන්නේ සාමාූන්‍යූයෙන් කපන ලද තේ හැන්දක අඩංගු ලුණු ප්‍රමාූණූයක්. ළදූරුූවන්ට ලුණු අවශ්‍ය වන්නේ ම නෑ. ඉන් පසුව ළමූයින් ආහාර ගැනීූමට අරුචි කරන නිසා යන්තම් ලුණු එක් කිරීම සුදුසු බවයි වෛද්‍ය මතය.* තිබහ නම් වතුර බොන්න    පැණි බීම,කෝඩියල් එපා‍* ටින් කළ මස්-‍මාළුවල    වැඩිපුර ලුණු  * පළමු අවුරුද්දේම දරුවාට   ලුණු ඕන නෑ  * ඉදෙන බතට ලුණු මොකටදනාගූරික .ජනූතාූවූගෙන් 38% ක් ම අධික රුධි‍ර පීඩූනූයෙන් පෙළෙූනවා. අධික ලුණු භාවිූතය ඊ‍ට හේතු වෙනවා. දැනට අප ගන්නා ලුණු ප්‍රමාූණය දිනූකට පුද්ගූලූයකු විසින් ලබා ගත යුතු ලුණු ප්‍රමාූණූයට වඩා දෙගුූණූයූකූටත් වැඩියි.නිරෝගී පුද්ගූලූයකු විසින් දිනූකට ලබා ගත යුතු ලුණු ප්‍රමාූණය ග්‍රෑම් පහ දක්වා අඩු කළ හොත් අපේ රටේ වාර්ෂිූකව ආඝාූතය නිසා සිදුූවන මරූණූවූලින් 14% ක් අඩු කරූගූන්න‍ටත් හෘදූයාූබාූධූවූලින් සිදුූවන මරූණූවූලින් 9% කුත් අඩු කර ගන්න පුළුූවන්. ඒ අනුව වාර්ෂිූකව රටේ සිදුූවන මරූණූවූලින් 5000-6000 ක් පමණ ජීවිත බේරා ගන්න පුළුූවන්.එතූරම් මරණ සංඛ්‍යාූවක් වළක්වා ගත හැකි න‍ම් එවැනි සරල සෞඛ්‍යාූරූක්ෂිත පිළිූවෙූතක් අනුූගූමූනය කරූන්නට පැකිූළෙන්නේ කුමූටද?ඒ සඳහා ඔබ කළ යුත්තේ මෙතෙක් ඔබ පවත්වා ගෙන ආ ආහාර පිළිූයෙල කිරීමේ හා අනුූභව කිරීමේ රටාවේ සරල වෙනූසක් කිරීම පමූණයි.කෑම පිළිූයෙල කිරීූමේදී හැකි තරම් අඩුූවෙන් ලුණු යොදන්න. බත් උයූනූවිට හාල්වල‍ට ලුණු කැ‍ට හෝ කුඩු එක් කිරීූමෙන් වළූකින්න. ලුණු වෙනුූවට රම්පා,කරූපිංචා,එනූසාල්, කුරුඳු වැනි ස්වභාූවික රස කාරක එකතු කරන්න. ආහාූර‍ ූවේූලට සකස් කළ ආහාර, ටින් කෑම, ලුණු දමා කල් තැබූ ආහාර, ආහාූරූයට එක්කර ගැනීම හැකි තාක් අඩු කරන්න.නිදූසුූනක් ලෙස ආහාර සමඟ ලුණු දෙහි ,ජාඩි වැනි ආහාර දෛනිූකව ගැනීම නතර කරන්න. ටින් කරන ලද මාළු හෝ මස්වූලට අමූතර ලුණු එකතු කරන බව මතක තබා ගන්න. ‍ටින් කරන ලද මස් මාළු වෙනුූවට හැකි හැම විට ම අලුත් මස් මාළු භාවිූතූයට හුරු වන්න‍‍. ‍ටින් කළ ආහාර තෝරා ගැනීමේ දී ලේබූලය කියවා අඩු ලුණු හෝ ලුණු රහිූතව සකස් කළ ඒවා තෝරා ගන්න.අච්චාරු , ලුණු දෙහි, චට්නි , සෝස් වර්ග, සලාද මිශ්‍රණ හා අබ ක්‍රීම්වල අධික ලුණු ප්‍රමාූණූයක් අඩංගු වන බැවින් භාවිූතය සීමා කරන්න. ලුණු අධික කෙටි ආහාර, කෙටි කෑම, බයිට් වර්ග ලුණු සහ මිරිස් තවූරන ලද ආහාර, බැදපු අල පෙති, වැනි ආහාර වෙනුූවට අලුත් එළූවළු සහ පලූතුරු භාවිූතය‍ට හුරු වන්න. කෘත්‍රිම පාන, හෝ සුප් වර්ග වෙනුූවට ස්වභාූවික පලූතුරු හෝ ‍නිවසේ දී සකස් කර ගත් පාන වර්ගූවූලට හුරු වන්න. පිපාූසය‍ට හොඳම බීම පිරිූසිදු ජලූයයි.ළදූරුූවන්ට ලුණු හඳුන්වා දීම පමා කරන්න. සීනි භාවිූතය ද සීමා කරන්න ලුණු භාවිූතය ප්‍රමාද වූ වි‍ට අඩුූවෙන් ලුණු භාවිූතය ට ළමයි පුරුදු වෙති. නැවුම් ආහාූරූවල රසය ඒ අයුූරින් ම විඳ ගන්න ට පුරුදු වන්න. අමු එළූවළු සහ පලූතුූරුූවූලට ලුණු එක් නොකර ආහාූරූයට ගන්න. කරූවල, හාල් මැස්සන් වැනි ලුණු අධික ආහාර පිසීූමට පෙර හොඳින් සෝදන්න. පිසීූමේදී ඒවා ට ලුණු එක්කිූරීූමෙන් වළූකින්න.ආහාර රටාව මෙන්ම ඔබේ දෛනික චර්යා රටාව ද වෙනස් කරන්න. නිරෝගී ජීවිූතූයක් සඳහා ඇති පහූසුම මඟ එයයි . ඒ සඳහා පහත සඳූහන් සුපිරි පුරුදු අට ජීවිූතූයට එකතු කර ගන්න.1. ඔබ ගේ ජීවිතයට වග කිව යුත්තා ඔබම වන්න.2. දිනූකට භාවිතා කරන ලුණු  ප්‍රමාණය කැපූ තේ හැඳි එකූකට සීමා කරන්න.3. සීනි භාවිතය අඩු කරන්න. දියවැඩියාව නැති වුවත් හැකිූතාක් සීනි හා පැනි රස භාවිූතය අඩු කරන්න. නිරෝගී පුද්ගූලූයකු දිනූකට ලබා ගත යුතු සීනි ප්‍රමාණය තේ හැඳි හයූකට සීමා කරන්න.ලුණු ග්‍රෑම් 400ක් අවම වශූයෙන් දවස් විස්සක් වත් භාවිතා කරන්න.4. අවම වශූයෙන් සතියකින් දින පහක් වත් විනාඩි තිහක් වත් ශාරීූරික ව්‍යායාමවල නිරත වන්න.5. දිනූකට එක් පුද්ගූලූයකු විසින් ගත යුතු එළවළු සහ පළතුරු  ප්‍රමාණය ග්‍රෑම් 400කි. ඒ සඳහා එළවළුසහ පළතුරු කොටස්  පහක්වත් පරිභෝජනය කළ යුතුය.6. ට්‍රාන්ස් ෆැට් හෙවත් තෙලෙන් බදින ලද කොලෙස්ටරෝල් සහිත ආහාර කේක් වර්ග හා කට ගැස්ම භාවිතය අඩු කරන්න.7.දුම් බීම සහ මධ්‍යසාර භාවිතයෙන් වළකින්න.8.ඔබේ රුධිර පීඩන ම‍ට්ටම 140-90 මට්ටමට අඩු අගයක පවත්වා ගන්න. අවම වශයෙන් වසරකට වරක්වත් රුධිර පීඩනය පරීක්ෂා කරවා ගන්න. මේ සරල චර්යා වෙනස්කම් මඟින් ඉහත කී බෝවන රෝගවලින් වැළකී දිගු කළක් සෞඛ්‍ය සමිපන්න දිවියක් ගත කිරීමට ඔබට හැකි වේවි.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=am1304077</link>
    <topic>මෝහනයේදී හෙළි වූ සුජානිගේ අප්‍රසන්න රාත්‍රි‍ය</topic>
    <author/>
    <content>මෝහනයේදී හෙළි වූ සුජානිගේ අප්‍රසන්න රාත්‍රි‍යමනෝ විද්‍යා උපදේශකමේජර් සුසන්ත ද සිල්වා (විශ්‍රාමික)බොහෝ දෙනෙක් කුඩා කල සිට තම සිතට වද දෙන යම් යම් ප්‍රශ්න, සිදුවීම් සිතේ රඳවාගෙන සිටිති. ඒ තත්ත්වය මානසික සෞඛ්‍යයට ඉතා අයහපත් ලෙස බලපායි. සිතට විසඳාගත නොහැකි තරම් ගැටලුවක් සිත තුළ ඇති වුවහොත් එයින් සිදුවිය හැකි හානිය ඉතා බරපතළ විය හැකිය.ඕනෑම තද රහසක් රැකගත යුත්තේ එහි සැර බාල කිරීමෙන් පසුවයි. එසේ සැර බාල කිරීමට ආගමික වතාවත් හා මනෝවිද්‍යාත්මක උපදේශනය මඟින් උපකාර ලබාගත හැකිය. මේ කතාවෙන් දැක්වෙන්නේ ද එවැනි වූ අමිහිරි මතකයක රහස එළියට පැමිණ සිතට වද දුන් අයුරුය.සුජානි විශ්වවිද්‍යාලයක දෙවැනි වසරේ ශිෂ්‍යාවකි. ඇය මා වෙත යොමු වූයේ, සිය යෙහෙළියක සමඟයි. ඇය පවසන පරිදි ඇයට ඇත්තේ යම් භූත බලපෑමකි. ඇගේ සීයා මියගොස් සිටි අතර ඔහුගේ බලපෑම සුජානිට ඇතැයි මවුපියන් ඇතුළු බොහෝ අයත් සාස්තර, යන්ත්‍ර මන්ත්‍ර කරන අයත් පවසා තිබිණි.ප්‍රශ්නය නම්, ඇයට යම් අවස්ථාවක බෙරහඬක් ඇසුණු විට ඇඟ අප්‍රාණික වී යම් ආත්මයක් ආරූඪ වූ අයුරින් හැසිරීමයි. එවිට ඇය අඬයි. වැලපෙයි. ශාරීරිකව ඉතා දැඩි දුකක් ඇති බවට පෙන්නුම් කරයි.මීට පෙර ඇය වෛද්‍යවරුන් වෙත යොමුවී ලබාගත් වාර්තාවල, ඇයට කිසිදු ශාරීරික රෝගයක් නැති බවත්, මානසික වෛද්‍යවරයාගේ මතයට අනුව කිසිදු මානසික ආබාධයක් නැති බවත් සඳහන්ව තිබිණි. ඒ බව සනාථ වනුයේ, ඇය ඉගෙනීම් කටයුතු ඉතා හොඳින් කරගෙන යන දීප්තිමත් ශිෂ්‍යාවක බැවිනි.සුජානි සමඟ කතාබහේදි දැනගන්නට ලැබුණේ ඇය කුඩා කළ මොනරාගල ප්‍රදේශයේ ගමක හැදී වැඩුණු බවත් පසුව අධ්‍යාපන කටයුතු සමඟ නගරයට පැමිණි බවත්ය. එම රෝගී තත්ත්වයට ඇය පත්ව තිබුණේ වයස 14 දී පමණ සිටයි.ඒ කාලයේ ඔවුන් ගමේ පදිංචිව සිට ඇත. දැනට පවතින රෝග තත්ත්වය නිසා ඇය වෙනත් මානසික පීඩාවකට ලක්ව ඇති බව පෙනී ගියේය. ඇගේ පෙම්වතා මේ ප්‍රශ්නය මත ඇයව මඟ හරිමින් සිටී.බෙරහඬට ආවේශ වීම නතරකර ගැනීම ඇගේ එකම අරමුණ විය.සුජානි සමඟ කතාබහේදී රෝගයට හේතුවක් සොයා ගැනීමට අපහසු වූ බැවින් ඇගේ කැමැත්ත මත ඇය මෝහනයට පත් කරන ලදී. ක්‍රම ක්‍රමයෙන් මෝහනයේ තීව්‍රර අවස්ථාවට පත්වූ ඇයව ඇගේ කුඩා කල දක්වා ගෙන යන ලදී. වයස අවුරුදු 12 දී ඇය එක්තැනක නතර වී ඉතාම දුකසේ හඬන්නට ෂය.එය ඉතා සංවේදී හැඬීමක් විය. එය අප්‍රසන්න රාත්‍රියක් බවත් අවටින් බෙරහඬ නිකුත් වන බවත් ඇය කීවාය. ඇයගේ දුක තරමක් දුරට හෝ පහව යන තෙක් හඬන්නට හැරිය අපි පසුව ඇයව අස්වසා එම හැඬීමට හේතුව සොයා ගවේෂණය කළෙමු.මෝහනයේ දී සුජානි සියලු විස්තර නොවලහා පැවසුවාය. එදින (වයස 12 එක් දිනක රාත්‍රියේ) සුජානි තම මවුපියන් සමඟ නෑ ගෙදරක තිබූ තොවිලයක් බැලීමට ගොස් ඇත.එහිදී මධ්‍යම රාත්‍රියේ තොවිලයේ උච්චතම අවස්ථාවකදී තම මාමා කෙනකුගේ දැනුම්දීමකින් ඇය මිදුලෙන් ඔබ්බට ගොස් ඇති අතර එම ඥාතියා විසින් සුජානිව ගෙය පෙනෙන නොපෙනෙන මානයේ දී අතවරයකට ලක්කොට ඇත. ඇයට දැඩි ශාරීරික හා මානසික වේදනාවක් මෙම අවස්ථාවේදී දැනී ඇත.කෑ ගැසීමට උත්සාහ කළත් බෙරහඬ නිසාත් කට වසා තිබූ නිසාත් එය ව්‍යර්ථ වූ බව ඇය පැවසුවාය. පසුව ඥාතියා ඒ පිළිබඳව කිසිවෙකුට නොපවසන ලෙස ඇයට තර්ජනය කොට ඇත. එම තර්ජනය ද තොවිල්පළේ බෙරහඬ ද හදපත්ලේ රඳවාගෙන සුජානි නිහඬ වුවාය.එම සිදුවීම ක්‍රම ක්‍රමයෙන් ඇය වැඩෙන විට අමතකව ගොස් ඇති අතර ඒ පිළිබඳව කිසිවෙකුට හෝ දැනගන්න ඉඩක් නොලැබිණි. ඇයට ද මේ වන විට ඒ පිළිබඳව එතරම් පැහැදිලි මතකයක් නොවීය.අප සමඟ කතාකිරීමේ දී කිසිදු අවස්ථාවක ඇය ඒ පිළිබඳව සටහන් නොකළ නමුත් මෝහන නිද්‍රාවේදී ඇයගේ යටි සිත ඉතා අවංකව පිළිතුරු දුන් බැවින් ගැටලුවට හේතුව සොයා ගැනීම ඉතා පහසු විය.තොවිල්පළේ සිදුවීම බොහෝ කලක් ගතව තිබුණ ද සුජානිගේ යටිසිතේ මෙය ඉතා තදින් කා වැදී තිබිණි. එය පසුව ආවේශයන් ලෙස එළියට පැමිණියේ එම අප්‍රසන්න සිදුවීම පිළිකුල් කිරීමටය.මෝහන ප්‍රතිකාර හා උපදේශන ක්‍රම මඟින් ඉතා පහසුවෙන් සුජානිගේ ආවේශය සුවපත් කළ හැකි විය. ඇගේ ඉදිරි අනාගතයට හානියක් නොවන පරිදි සියල්ල ඉටුකිරීමට අපි වගබලා ගත්තෙමු.මේ වන විට ඇයට බෙරහඬ සාමාන්‍ය දෙයකි. ඇය හොඳින් ඉගෙනීම් කටයුතු සිදුකරගෙන යයි. රහස මේ අදටත් රහසක්ව පැවතුණ ද එහි ආවේගයේ සැර බාලවී ඇත. එයට දැන් සුජානිව පාලනය කළ නොහැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=am1304078</link>
    <topic>බල්ලාට බෙහෙත් විදලා කියලා  හපා කෑවොත් නොසලකා ඉන්න එපා</topic>
    <author>සුනිල් දයා අල්විස්</author>
    <content>බල්ලාට බෙහෙත් විදලා කියලා  හපා කෑවොත් නොසලකා ඉන්න එපාජලභීතිකාව-මරණය නියතයිබොරැල්ල රජයේ වෛද්‍ය පර්යේෂණ ආයතනයේ තාක්ෂණ විද්‍යාඥකීර්ති වික්‍රමරත්නසිංහල අලුත් අවුරුදු සමයේ දී බොහෝ දෙනා ඥාති මිත්‍රාදීන් හිතවතුන් සහ අසල්වැසියන්ගේ නිවෙස්වලට යාම සිරිතක්. මෙහෙම යන එන පිරිසට එම ගෙදරවල සුරතලයට ඇතිකරන සුනඛයන්ගේ සපා කෑමකට ලක්වීම අනපේක්ෂිතව සිදුවිය හැකිය.එවැනි අවස්ථාවක හෝ වෙනත් කිසියම් මොහොතක තම නිවසේ හෝ වෙනත් නිවසක හෝ මහ පාරේ දඩාවතේ යන සුනඛයෙකුගේ සපා කෑමක් වගේම සපා කෑමට ඇඟට කඩා පනිද්දී පාදවල නිය පහරවලට සිරීමක් සිදුවී ඇත්නම් ‘ජලභීතිකාව’ නමැති මාරාන්තික රෝගය ගැන සිතා වහා වෛද්‍යවරයකු හමුවී ප්‍රතිකාරවලට යොමුවීම වැදගත් කරුණකි.සපා කෑම සිදුකළ සුනඛයාට එන්නත් ලබාදුන් වාර්තා සටහන් පොත හෝ කාඩ්පත තිබේනම් එය රැගෙන වෛද්‍යවරයා හමුවීම ද වැදගත්.සුනඛයෙකුගේ සපා කෑමකට හෝ සිරීමකට ලක්වී ජලභීතිකාව වෛරසය ඇතුළු වුණොත් එය ශරීරයේ ලේ සමඟ සංසරණය වී ‘මධ්‍ය ස්නායු පද්ධතිය’ හරහා මොළයට ගමන් කර රෝගය වැලඳෙයි. රෝගය වැලදුණහොත් කිසිදු ප්‍රතිකාරයක් නැහැ. මරණය අනිවාර්යයෙන්ම සිදුවෙනවා. නමුත් නිසි එන්නත් ලබාදීමෙන් රෝගය වළක්වාගන්න පුළුවන්.මේ දිනවල පවතින දැඩි උෂ්ණාධික තත්ත්වය හා අයාලේ යන සුනඛයන්ගේ රංචු ගැසීම පොරකා ගැනීම හා ඒ නිසා සිදුවන සපා කෑම් නිසා ද ජලභීතිකාව වෙන කාලවලට වඩා වැඩිපුර පැතිර යාමේ ප්‍රවණතාවක් පවතිනවා.සුනඛයන්ගෙන් වගේම ගෙදර ඇති කරන බළලාගෙන් වුවද ජලභීතිකාව හැදෙන්න තිබෙන අවකාශ වැඩිය. බළලාගේ සපා කෑමකට හෝ නියපොතු පහරකට සිරීමක් ඇතිවුවහොත් එමඟින් ද මේ රෝගය සපා කෑමට ලක්වූ අයට බෝවිය හැකියි.ඒ නිසයි ගෙදරවල සුරතලයට ඇති කරන සුනඛයන්ට බළලුන්ට ජලභීතිකා එන්නත ලබාදීම සිදුකළ යුත්තේ.ඒ වගේම මේ සතුන්ට ඇතිවන ලෙඩ රෝග සඳහා ඩිස්ටෙම්පර් සහ ‘පාවෝ’ යන එන්නත් වර්ග ද ලබා දෙනවා. ඉහත කී එන්නත් වර්ග තුනම නිවසේ සුරතලයට ඇතිකරන සුනඛයාට බළලාට ලබාදීම පළපුරුදු පශු වෛද්‍යවරයකු මඟින් සිදුකළ යුතුය. මේ එන්නත් වර්ග ලබාදුන් දින හා විස්තර ද එන්නත් සඳහා ලබාදෙන පොතේ හෝ කාඩ්පතේ පශු වෛද්‍යවරයා විසින් නිසි පරිදි සටහන් කළා ද යන වග පරීක්ෂා කර බැලීමෙන් විමසිලිමත් විය යුතුය.මෙහෙම කියන්නේ ජලභීතිකා එන්නත ලබාදුන්නා ය කියා මෙහි සඳහන් සෙසු එන්නත් දෙකෙන් එකක් ලබා දී ජලභීතිකා එන්නත ලබාදුන් බවට වැරැදි අවබෝධ නිවැසියන් අතින් අනන්තවත් සිදුවී තිබීම නිසාය. ජලභීතිකා එන්නත ගෙදර සුරතලාට ලබා දුන්නත් එය ක්‍රියාකාරිත්වය නිසි ලෙස සිදු නොවී ප්‍රතිදේහ නිපදවීමේ ශක්තියක් නොපවතින්නටත් ඉඩ තිබෙනවා.ඒ නිසයි බොහෝ අවස්ථාවලදී ගෙදර සුරතලා වන සුනඛයා හෝ බළලාගේ සපා කෑමකට හෝ සිරීමකට වුවද සුරතලාට එන්නත් ලබා දී තිබුණත් තමන් වෛද්‍යවරයකු වෙත යොමු වී සිද්ධිය පවසා වෛද්‍ය ප්‍රතිකාර ලබා ගත යුතු වන්නේ. එවැනි අවස්ථාවක එන්නත් සටහන් පොත හෝ කාඩ්පත රැගෙන යාමට ද අමතක නොකරන්න.සුනඛයන්ට බළලුන්ට වගේම ‘ජලභීතිකාව’ වඳුරන් මුගටියන් ගවයන් අලියන් අශ්වයන් ඌරන්, ඌරුමීයන්, නරියන්, දඬු ලේනුන්, හාවන් ආදි ක්ෂිරපායි සතුන්ටත් වැලඳෙනවා.මෙවැනි සතුන්ගේ සපා කෑමකට හෝ සිරීමකට කෙනෙකු මුහුණ පෑවොත් ගලා යන පිරිසුදු ජලයෙන් විනාඩි 3 - 5 අතර කාලයක් එම ස්ථානය හොඳින් සෝදා හරින්න.සපා කෑමක් හෝ සිරීම් සිදුවීමක් ඇතිවුවහොත් සිද්ධිය වූ දිනයේ සිට දින 14 ක් යනතුරු සුනඛයා හෝ බළලා වගකීමෙන් යුතුව රැක බලා ගැනීම සිදුකළ යුතුයි.ඒ කාලය තුළ එනම් දින 14 කාලයක් තුළ සතාට එන්නත්දීම සිදු නොකළ යුතුයි.වැඩිපුරම සිදුවන්නේ සුනඛ සපා කෑම් නිසා දින 14 කාලය තුළ සතාගේ් හැසිරීමේ වෙනස්වීමක් කටින් සෙම දැමීම, අසාමාන්‍ය ලෙස බිරීම හා බිරීමේ ශබ්දයේ වෙනස් ඇතිවීම, රෞද්‍ර හැසිරීම මිනිසුන් හා සතුන් සපා කෑමට, මුඛයේ යටි හණුව එල්ලා වැටීම, වමනය කිරීම, කෑම අරුචිය, තැතිගත් ස්වභාවය, බඩ පිපීම, මළපහ කිරීමේ අසාමාන්‍යතා, කකුල් අප්‍රාණික වීම, ඇවිදීමට නොහැකිවීම, මුළු ගැන්වීමේ ලක්ෂණ තිබේනම් වෛද්‍යවරයාට වහාම දැනුම් දිය යුතුය.සපා කෑමකින් පසු හදිසියේ සුනඛයා හෝ බළලා මිය ගියහොත් හිස කොටස දියර කාන්දු නොවන පරිදි ඇසුරුමක බහා පැය 8 ක් ඇතුළත බොරැල්ල වෛද්‍ය පර්යේෂණ ආයතනය වෙත රැගෙනවිත් බාර දිය යුතුය.මේ කාලය තුළ එය සිදුකළ නොහැකිනම් හිස කොටස පොලිතින් අසුරණයක බහා ඉන්පසු එය හොඳින් අයිස් කැට දමන ලද රෙජිෆෝම් අසුරණයක තබා පැය 24 ක් ඇතුළත වෛද්‍ය පරීක්ෂණ ආයතනයට ගෙනැවිත් බාර දෙන්න.මෙම අංශය දවසේ පැය 24 පුරා දිනපතා විවෘතව පවතිනවා.සුනඛයන්ට හා බළලුන්ට කුඩා දරුවන් මහත් ආශාවක් දක්වනවා. එහෙත් එසේ එම සතුන් ළඟට යන දරුවන් පිළිබඳව හා දරුවා ඒ සතුන් සමඟ සෙල්ලම් කරන විට සපා කෑමට හෝ සිරීමකට ලක්විය හැකි නිසා ඒ ගැන වඩාත් අවධානයෙන් සිටීම මවුපියන් හා වැඩිහිටියන්ගේ ද යුතුකමකි.ගෙදර ඇති කරන සුනඛයාට හෝ බළලාට වයස සති 5 - 6 අතර පළමු එන්නත ද මාස 3 - 5 අතර දෙවන එන්නත සහ ඉන්පසු වසරක් පාසාත් නිසි ප්‍රතිශක්තිකරණය ලබාදිය යුතුය.එම එන්නත් ලබා දුන්නත් සතාගේ සපා කෑමට මුහුණ දුන්නොත් එන්නත් විස්තර ද සමඟ වෛද්‍යවරයකු හමුවී උපදෙස් ලබා ගැනීම අනිවාර්යයෙන්ම සිදුකළ යුතු බව මතක තබා ගන්න. ජලභීතිකාව වැලඳුණොත් කිසිදු ප්‍රතිකාරයක් නැත. මරණය ඒකාන්තය.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=ay130407</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.නිහඬ රාත්‍රියක දෑසම පියාගෙන කල්පනා කර බැලුවොත් කණ කැස්බෑවා විය සිදුරෙන් නව සඳ දකිනවා වගේ අමාරුවෙන් ලබාගත්ත මේ මනුස්ස ජීවිතේ අප කරලා තිබෙන්නේ මොනවද? සමහර වෙලාවට හිතෙන්නේ කරපු දේකුත් නෑ නොකරපු දේකුත් නෑ කියලා.සමහරවිට කරපු දේවල් ගැන වගේ ම නොකරපු දේවල් ගැනත් සතුටක් දැනෙනවා. මොකද ඒ දේ කළා නම් නොකළාට වඩා දුකක් දැනෙන්න ඉඩ තිබ්බ හින්දා. ඒ වගේමයි කරගන්න බැරිවුණු සමහර දේවල් සිතට ගේන්නේ දරාගන්න බැරි දුකක්. ඒ අපට පුළුවන්කම තියෙද්දිත් ඒ දේවල් නොකළ නිසා, එහෙම නැත්නම් ඒ දේ කරන්න අපට කවදාවත් ම පුළුවන් කමක් නැති බව අවබෝධ වන නිසා.හැබැයි, ඒ බැරිකම ඇතිවෙන්නේ තමන් නිසාම නොව අනුන්ට සිදුවන හානියක් වළක්වන්න කියලා හිතෙනවා නම් ආයෙත් කවදා හරි දවසක ඒ දුකට හිතට සතුටකුත් ගේන්න ඉඩ තිබෙනවා.මොකද හරියට ඩිජිටල් මිනිස්සු වගේ බින්දුවයි නැත්නම් එකයි කියලා කරුණු තෝරලා අනුන්ට මොනව වුණත් තමන්ගේ වැඩේ කරගෙන සතුටු වෙන්න තරම් රොබෝ හිත් නැති මිනිස්සු තාමත් ඉන්න නිසා ඇනලොග් ජීවිත ගත කරන හිත් පිත් ඇති මිනිස්සු සතුට අඳුන ගන්නේ කළු සුදු අතර දහස් ගණනක් ප්‍රභේද තිබෙන අළු පාට වගේ අතරමැදි දේවලින් හිත හදාගෙන. ඒ අයට එක වෙනුවට බින්දුව ලැබුණත් සියදිවි නහගන්න හිතෙන්නේ නෑ.තරගකාරී ලෝකේ ඕනෑවට වඩා බලාපොරොත්තු ඇති කරගෙන ඒවා මත්තේ දුවනවට වඩා ජීවත්වෙන ටික සතුටෙන් ඉන්නේ කොහොමද කියලා බලන්න පුරුදු වෙච්ච කීයෙන් කීදෙනා ද ඉන්නේ. ජීවිතේ සතුටක් ලබා ගන්න මිනිස්සු මොනවද නොකරන්නේ.ඒත් ඒ හැම දේම අන්තිමට ගේන්නේ සතුටක්මද කියලා හරියටම තේරෙද්දි පෙරහර ගිහින්. හේතුව පුංචි කාලේ ඉඳලම අප සතුට කියලා හඳුන ගන්නේ තවත් කෙනකු හා සසඳලා ලබාගත්ත සාපේක්ෂ දේවල් නිසා. සමහරවිට ලෝකෙට පේන්න ලොකු ලොකු දේවල් ලැබුණත් පොඩි දේකින් ලැබෙන සතුට ඒ අතර නැතිවන වෙලාවකුත් තිබෙනවා.එහෙම හිතුණේ ලෝකප්‍රසිද්ධ පොප්, රොක් වගේ සංගීතයෙන් හිනි පෙත්තටම ආව ජෝන් ලිනන් තමන්ගේ පුංචි කාලේ ගැන කියලා තිබුණු කතාවක් කියවගෙන යන විටයි.ලිනන්ගේ අම්මා හැමදාම කීවේ පුතේ, ලොකු මිනිහෙක් වෙනවට වඩා සතුටෙන් ජීවත්වන මිනිහෙක් වෙන්න කියලලු. ඉතින් දවසක් ඉස්කෝලේ දී රචනාවක් ලියන්න කීවලු මගේ අනාගත බලාපොරොත්තුව කියලා. ලිනන්ගේ පන්තියේ ළමයි තම තමන්ගේ බලාපොරොත්තු මොනවද කියලා පහුවෙනිදා ලියාගෙන ඇවිත් ගුරුතුමීට බාර දුන්නලු.ඒවාට ලකුණු දීපු ගුරුතුමිය ලිනන්ගේ රචනාව දිහා බලලා ළඟට කතා කරලා ඇහුවලු ඇත්තටම මොනවද මේ ලියලා තියෙන්නේ කියලා. ලිනන් කීවලු මගේ අනාගත බලාපොරොත්තුව කියලා. මොකද්ද ඔබ ඇත්තටම බලාපොරොත්තු වෙන්නේ කියලා ආයෙත් ගුරුතුමී ඇහුවලු. ලිනන් කීවලු ‘සතුට’ කියලා. ගුරුතුමී කීවලු ලිනන් ඔබ ප්‍රශ්නය හරියට තේරුම් අරගෙන නැහැ කියලා පුංචි ලිනන් කීවලු ටීචර් ඔබ ජීවිතේ හරියට තේරුම් අරගෙන නැහැ කියලා.ඉතින් ඇත්තටම අප හැමදේම කරලා බලාපොරොත්තු වන්නේ කුමක්ද? අපේ අනාගත බලාපොරොත්තුවලින් අපේ ජීවිතය ඉල්ලන්නේ මොනවද?නිහඬ රාත්‍රියක දෑසම පියාගෙන කල්පනා කර බැලුවොත් තේරේවි කවුද හරි කියලා.- අරුණි  පාසල් බිමේ දී මම දුටුව, සිත බැඳුණ රැලි වැටුණ සුදු ගවුම ගන්නට මම සිතුව මම ගන්න ගිය විටදි මගෙ මිතුර එය අරන් මම නිහඬ වී උන්න මිතුරාට එය නොකිය කාලය ගෙවී ගොස් මිතුරා මියගියා මම ගියා මළගමට මම දුටුව සුදු ගවුම කඩමාල්ලක් වෙලා, එය වැරහැලි වෙලා අපුල හැඟුමක් ගෙනෙයි මගේ සිත සසල විය අනියත බව දුටිමි සිත බැඳුන සුදු ගවුම මට පිළිකුලකි අදතිහාරියේ පී.පේමදාස  දරා දිවි බර ගමන් කළ මග නතර වී මොහොතක් සිනා මුහුණක් සොයනු කවුරුද කාලයයි වියපත්අලුත් අවුරුදු කියා නම්කර බක් මහේ දවසක් නැකැත් කුමකට ගෙනාවෙ ද නුඹ නැතිව රස අහරක්සවන් පුරවයි කොවුල් කූජන කොහිද එහි මිහිරක් දෑස් රිදවයි පිපී එරබදු දවා පිනි කඳුළක්රබන් වැයුමක හඬින් සසැලේ බිඳීගිය හදවත් සයින් හැකිළී ගිලුණු කුසපොතු නටාවි ද නැටුමක්අපෙන් අයදිනු ඇයිද කාලය නොලද හැකි සතුටක් සිනා නුපුරුදු විඩාබර නෙත්උතුරු කැලිෆෝනියාවේ මාලා විජෙකෝන්නීල දෑසේ රැඳුන කඳුළැලි එදා මට මුතු පබලු කළ ඔබ දෑ සමන් වැනි දසන් පෙළ තොල් අතර සඟවා සිනා පෑ ඔබ මියුරු සර ගී දැහැනකින මන් මත් වෙලා කෙවිලියක සේ ඔබ යළි නොඑන්නට කුණාටුවකට හසු වෙමින් ඉගිළී ගියා ඔබසිතූ වෙමි ඔබ ගැනම දහසක් පැතුම් හදවත රුවා ගෙන මම අසාරවූ මේ සසර ගමනට ඔබේ සුසුවඳ එක් කළා මම වසා ගන්නට බැරිව නෙත් යුග රැඳුණු ඔබෙ රුව මුදා හළ මම දරාගෙන හදවතේ රැඳි දුක එදා පිටුපා තනි වුණෙමි මමඋඩුබද්දාවේ, සෝමරත්න බන්නැහැක  මේ තිබුණ මේ දැන් නෑ කොහි වැඩිය ද දන්නෙත් නෑ දමනය නම් පහසුත් නෑ හිත ඇත්නම් නොහැකිත් නෑකොටුගොඩනන්දන ජයකොඩි  ගිනිගහන මධ්‍යහ්නයේ, රබර් වත්ත මැදින් වැටී ඇති පුංචි මැටි පාරේ, පන්මල්ලක් කිහිල්ලේ ගසාගෙන හෙමින් සීරුවේ එන රොසලින්ට හමුවූයේ කරෝලිස් උන්දෑය.”කොහේද බං නංගියේ මේ මහ කට්ට දවාලේ ගාටන්නේ””කඩමණ්ඩියට යනවා අයියේ කහට ඩිංගිත්තක්වත් බොන්න සීනි ටිකක් ගෙනෙන්න”ඇයගේ දත් වැටුණු මුවත්, රැලි වැටුණු මුහුණත්, වැරහැලි වී ගිය ඇඳුනුත් ඇයගේ දුක්ඛාන්තය කැඩපත් කළේය.”ඈ බං නංගියේ කොල්ලා ලියුම් කරදහියක්වත් එව්වේ නැතෙයි”දිග සුසුමක් හෙළු රොසලින් එතැනින් පිටව ගියේ දෙනෙතට ඉනූ කඳුළු ද තම රෙදිපටින් පිසදා ගෙනය.රොසලින් අගහිඟතා මැද වුවද තම ස්වාමියා සමඟ සතුටින් ජීවත් වූවාය. ඔවුන්ගේ කැදැල්ලට හෙනහුරා පාත් වුයේ කිසිවෙකුත් නොසිතූ නොපැතූ නිමේෂයකය. රොසලින් ගේ ස්වාමියා දර කපන්නට ගොස් දර ගසකට යටවී මිය යනවිට ඔවුන්ගේ පුතාට මාස 10කි. එතැන් පටන් රොසලින්ගේ එකම අරමුණ වූයේ තම පුතාට හොඳ අධ්‍යාපනයක් ලබා දී ලොකු උගතෙක් කිරීමය.විවිධ අපහාස උපහාස මැද ඇය කීර වෙළෙඳාම් කොට තම පුතුට ඉගැන්වීමට වියදම් කළාය. ඇතැම් දිනවල ඇය වතුරෙන් පමණක් සිය කුසගිනි නිවාගත්තේ පුතුගේ ඉගෙනීමට මුදල් මදිවේ යැයි සිතමිනි. ඇයගේ සියලු දුක්සුසුම් අස්වසාලමින් පුතා විශ්වවිද්‍යාලයට සමත් වූවේය.ඇය දුක සේ උපයාගත් සියලු සතය වියදම්කොට තම පුතු විශ්වවිද්‍යාලයට යැව්වේ ලොකු මහතෙකු වී එනු ඇතැයි යන බලාපොරොත්තුවෙනි.එහෙත් සියල්ල සිදුවූයේ වෙනස් ආකාරයෙනි. රොසලින්ගේ පුතා කොළඹ ගිය පසු තුන් හතර වතාවකට වඩා ගමට පැමිණියේ නැත. කොළඹ ඔහුට සුරවිමනක් මෙන් පෙනෙන්නට විය. තමා ඉපදුණු ගමත්, දුක සේ තමා ඇති දැඩි කළ අම්මාත් ඔහුට අමතක විය. කොළඹින් විවාහයක් ද කරගන්නා ඔහු කොළඹම පදිංචි වන්නේ තම මවත්, ගමත් මුළුමනින්ම අමතක කරමිනි.පුතු ගැන සිතමින්, හඬමින් සුසුම් හෙළමින් සිටින රොසලින් දිනෙන් දින වැහැරෙන්නට වූවාය. උදේම පිළ මතට එන ඇය දෑස් අයාගෙන සිටිනුයේ තම පුතු එනු ඇතැයි බලාපොරොත්තුවෙනි. කහට උගුරකට වැඩි දෙයක් ඇයගේ කුසට යන්නේ නැත. එක උරයක් හැළී ගොස් ඇති හැට්ටයත්, ඇඟටම දියවී ගොස් ඇති චීත්තයත් මාරු කළ දවසක් ඇයට මතක නැත.එදා පසළොස්වක දිනයකි. කෙමෙන් පායා එන සඳ දෙස බොඳවී ගිය දෙනෙතින් බලා සිටි රොසලින්ගේ දැහැන බිඳුනේ අඩි සද්දයකටය. මඳ අඳුරේ වුව ඇයට එම ඡායාව හඳුනාගැනීමට ගියේ නිමේෂයකි. රොසලින් ගේ පුතු විශාල රෙදි බැගයක් එක් අතකින් ද, අවුරුදු හයක් පමණ වයසැති ඔහුගේ පුතු එක් අතකින් ද රැගෙන රොසලින් ඉදිරියේ දිස්විය.”මගේ රත්තරං පුතේ, මගේ පුතේ... උඹ ආවද මයේ දෙයියෝ, මගේ පුතේ....”රොසලින් සිය පුතු බදාගත්තේ අපමණ සෙනෙහසකිනි.”මට සමාවෙන්න අම්මේ, මට සමාවෙන්න. මං අම්මට වැරදි කළා. ඒ දේ මටම ආයේ පළිසන් දුන්නා. මගේ රත්තරං අම්මේ දරුවෙකුත් එක්ක මං මේ ලෝකේ තනිවුණා. දැන් මට කවුරුවත් නෑ. කිසිදෙයක් නෑ.””එහෙම කියන්න එපා මයේ රත්තරං පුතේ. උඹට කවුරු නැතත් උඹේ අම්මා ඉන්නවා. මට දැන් ‘අම්මේ’ කියන්න කෙනෙක් වගේම ‘ආච්චියේ’ කියන්න කෙනෙකුත් ඉන්නවා.”මතුගම දක්ෂිකා විජයන්ති  වත කඳුළු අතරින් පෙරී එන සඳ එළියෙ පිනි දියෙන් ගත දොවා සිනාසෙන සේපාලිකා දැක රැයේ බමරෙක් ඇසුවේ ය පැනයක්... පතුරමින් සුවඳ ලොව රාත්‍රියේ සිනාසෙන නුඹලාගෙ ජීවිතයෙ අරුත කිම කියන් මට... සිනාසී සුවඳ දී ලොවේ සැරිසරන්නට අපට රෑ විතරමයි වරම් දී ඇත්තෙ ලොව... මළානික පුංචි මල් පුබුදන්න හෙට ලොවට විකුණනව ජීවිතය අපෙ නොවෙයි සිතාගෙන නැහැ තමයි තේරුමක් ගත කරන මේ දිවියෙ ඔබ ඇවිත් රකී නම් අපෙ පවුල් හෙට සිටන් යනව අපි සිල්ගන්න හැමදාම වුණත් අනෙ...!අකුරැස්සේ ඩයනී මාලිකා  බාධාවලට බාධා වී පැන ගන්ට මඟ දුන් කියා ජය කණුවට දිව යන්ට ඔවදන් දෙවා නොමගෙන් යහ මඟ යන්ට දිවි හැර පියා ඇයි ගියෙ ඇදුරුනි යන්ට?ටැම්පිටියේ මාලනී සී. වන්නිසේකර  නිදි මරා දින ගණන් ලියූ කවි කොළ ගුලි කරන්... මහමෙරක් කඳුළු බර හිත දරන්... හීන සේරම විසිකළා උමතු වෙන්නට කලින්...රජරට විශ්වවිද්‍යාලයේඉසුරිකා සියඹලාපිටිය  ඔබ නිල් අහසක් වුණ දිනයේ සඳ ද නොවූ තරුවක් ද නොවූ රෑ අහසේ හමු වූ මම කවුදෝසඳ ඔබ ළඟ තනියට හිටියේ තරු ළඟ ඔබ දිනිදුන් වූවා සඳ නැති තරු නැති අමාවක ඇවිත් නොසිතුව ලෙස අප හමුවූවාලොවක් සරසනා අහසට පෙම්බැඳ තනියෙන් ළතැවුල් විඳි මොහොතේ අමාවකේ හමුවුණු දිනයේ සිට ඔබට හොරා නෙතු කඳුළු විදී.....නිකවැරටියේ ඉරේෂා සූරියප්පෙරුම  හලෝ .. රත්නෙ.. හලෝ... හලෝ.. ඥානේ... කොහෙ යන්නද මේ? ”මේ ...පොඩි ගමනක් යන්න කියලා” ආ... ලෙඩෙක් බලන්නවත්ද? අතින් කටින් අරගෙන. මේ ... පලතුරු එහෙමත් තියෙන්නෙ””නෑ රත්නෙ මේ.. පොඩී පහේ වැඩකට මෑණියො බැහැදකින්ට යනවා.””මෑණියො? කවුදැ නැන්දම්මද? හෙහ් හෙහ්....””අප්පා .. කට .. කට.. කට .. මොනවද මේ කියවන්නෙ? හපොයි ... හපොයි එතුමාට දැනෙනවා කරන අපහාස උපහාස””මෑණියො? එතුමා? ... කවුදෑ ඔය?””ඇයි දන්නෙ නැද්ද අර වෙලේ ගෙදර මහත්තයා මෑණියන්ගෙන් පේන කියනවනෙ””කවුද අර බාර් එකේ වැඩ කරන හාදයද?””හා..හා.. එව්වා අකැප වචන. හහ්... අප්පේ බලන්ට එපැයි බලාගෙන සිටියා වගේ කියන්නේ””හැබෑට දැන් ඔය මොන දෙයියෝගෙන් ද පේන කියන්නෙ?”මෑණියන්ගෙන් මෑණියන්ගෙන් අර ... අත් අටක් ද කොහෙද තියෙන්නෙ””හෙහ්.. හෙහ්... දැන් ඔය පිහිට පතන්නෙ නමක්වත් නොදැනද?””ආහ්.. අපි දැනගෙන මක් කරන්නද රත්නෙ. එතුමා දන්නවනෙ. අප්පා... පින් කඳක්””ඔව් ඔව් මාත් කීප දවසක්ම දැකලා තියෙනවා බාර් එක අයිනෙ පින පලදීලා ඉන්නවා””නෑ...නෑ.. අමරෙට වැරදිලා. එතුමා පස්පවුවලින් තොරයි. උම්බලකඩ කෑල්ලක් වැද්ද ගන්නෙ නෑ ඕං... හතර මායිමට.””ඒකට මක් වෙනවද කටු ඇතුළට වැද්ද ගන්නවනෙ. මං මේ ළඟදි දැක්කා එහෙ හිටපු කිරි එළදෙන නානාගේ මස් ලෑල්ලට දක්කනවා””නෑ... ඒ.. මේ...””ඥානේ අපි යහපත් නම් අපිට දෙයියො බලනවා. ආයෙ ඒකට බ්‍රෝකර්ලා ඕන නෑ. මොකදෑ මේ දෙවියන්ව contact  කරලා දෙන්න ආයෙ අමුතුවෙන් කවුරුත් ඕනද?””ඒ වුණාට රත්නෙ අපේ දුව මේ පාර විභාගෙ ෆේල් වුණානෙ””ආ ... අර අපේ චූටි දූලෑ පන්තියෙ හිටපු දරුවා””ඒකනෙ ඒකනෙ රත්නෙලෑ ළමයා පාස්වුණා. මොකද අපෙ ළමයගෙ මොළේ අඩුද? එක විෂයකට පන්ති දෙකකට ගියා ඕං... තව මොනවද කතා. අර පල්ලෙහා ගුණසේකරයා ඕකා කොඩිවිනයක් කරලා””හැබෑට?”නැතුව ඔය අපූරුවට ගෙයි මායිමේ තිබිලා මෑණියො ගොඩගත්තෙ. ඔක්කොම ඉදිරිපිට.””දවල්ද?””නෑ රත්නෙ රෑ.. රෑ..””හ්ම්.. හ්ම්.. හෙහ්.... හෙහ්...”මේ රත්නෙ මං යනවා. පරක්කු වුණා. මට එපොයින්ට්මන්ට් එක තියෙන්නෙ 6.00ට. ඔය අතන මෙතන ඉඳලා කිල්ලට අහුවුණොත් එහෙම””හා.. හා.. හොඳයි”තාත්තගේ බුද්ධිය මෙහෙම නම් දුවට අරෙහෙම වුණු එක පුදුමයක්යැ. ආයෙ අමුතුවෙන් කොඩිවින කරන්නෙ මොකටද? ගොඩට අදින්න අදින්න වළේම වැටෙනවා නම් ඉතින්... හ්ම්... ඥානපාල වුණාට ඥානෙ ගෑවිලාවත් නෑ.මේ වගේ මිනිස්සු ඉන්නකල් කට්ට ආ¼ඩින්ට හොඳයි.දෙයියන්ට ඉතින්... යක්කුන්ගෙ පිහිටවත් තමයි.හිඳගල තිළිණි අනුරුද්ධිකා  අහසෙ පිපි සඳ වගේ මට දුරින් නුඹ ඉන්න මගෙ පාළු ලෝකයේ පුරුදු ලෙස තනි වෙන්න වලා සළු මෑත් කර එපා යළි හිනැහෙන්න නුඹ නමින් නෙතු තෙමූ මගෙ කඳුළු මට දෙන්න නුඹ පැතූ ඇගෙ ලොවේ රජවෙලා වැජඹෙන්න මගේ මළගම දිනට නෙතු කඳුළු නොසලන්න...!රංවල සමුද්‍රා බටේවෙල  ක්ෂිතිජයේ පාවෙන වලාකුළක් වාගේ ගිම්හානයේ පීදෙන මල් කැකුළක් වාගේ පිනි බිඳු කඩා හැළෙන වර්ෂාවක් වාගේ මා සිතේ විඩාව නිවනා සදු වාගේ නිහඬ පරිසරයකි ඔබ මට සැමදාපියුමි උත්තරාපොළොන්නරුවයුගනයන වටකුරුව මා දිහා නොබලන්න සත්තමයි නුඹෙ පාට මා කැමති සුදු පාට ගමේ හැදුණත් නුඹට අහිමි ඇයි ගමේකම... පාට පාටින් සැරසුණු නුඹේ වරිගෙම එවුන් නගරෙ හැදුණ වුණත් කියන්නෙම ගමේකම හිමිදිරියේ ඇහැරිලා එකම ගීතය ගයා යෙහෙළියන් මිසක නුඹ යහළුකම් නෑ කිසිත් ස්ත්‍රී ආධිපත්‍යය රජ කෙරෙන නුඹ ගැන දුක හිතුනි මට නුඹේ ආයුෂ රැඳුනෙ කෙටි කාලයයි මට ඇහිලා තියනවා - කවුරුන් හෝ කියනවා නුඹ දමන බිජුවලට ජීවයක් නැත කියා ඒක හරි පුදුමයක් ඇත්තටම එහෙමමද දවස් හතළිස් පහේ පෝරකේ තීන්දුව ෆාම් වූ පළියට ද කිකිළියේ කියන් මටහම්බන්තොට – ගැමුණු වික්‍රම සූරියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aj1304071</link>
    <topic>හම්බන්තොට තොරතුරු ලොවට කියන City App ජනපති අතින් එළි දකී</topic>
    <author/>
    <content>හම්බන්තොට තොරතුරු ලොවට කියන City App ජනපති අතින් එළි දකීමත්තල රාජපක්ෂ අන්තර්ජාතික ගුවන් තොටුපළ විවෘත කිරීමට සමගාමීව හම්බන්තොට නගරය පිළිබඳ තොරතුරු ලෝකයට ලබාදෙන City App එකක් එළි දැක්වීමට මයික්‍රොසොෆ්ට් සමාගම පියවර ගෙන තිබේ. ’Window to Sri Lanka’ යන නාමය යටතේ, මත්තල ජාත්‍යන්තර ගුවන් තොටුපළ විවෘත කිරීමෙන් පසු ව පැවති සංස්කෘතික උත්සවයේ දී මහින්ද රාජපක්ෂ ජනාධිපතිතුමා විසින් එය මුල් වරට එළි දක්වන ලදී.එමඟින් ලෝකය පුරා විසිරී සිටින මිලියන 60 කට අධික පිරිසකට හම්බන්තොට නගරය පිළිබඳව තොරතුරු ලබා ගැනීමේ හැකියාව ලැබේ. Microsoft Store හරහා එක් වරක් බාගත කිරීමෙන් පසු අන්තර්ජාල පහසුකම් රහිතව වුවද භාවිත කළ හැකි මෙම City App හරහා හම්බන්තොට නගරයට ඇතුළුවන සංචාරකයන්ට හා ආයෝජකයන්ට නගරය පිළිබඳ සම්පූර්ණ විස්තරයක් ලබාගත හැකිවෙයි.මහින්ද රාජපක්ෂ ජනාධිපතිතුමා City App එළි දක්වමින්. මයික්‍රොසොෆ්ට් අධ්‍යක්ෂ වෙලින්ටන් පෙරේරා, දේශීය කළමනාකරු ශ්‍රියාන් ද සිල්වා විජයරත්න, අමීස් වැන් ඩර් බර්ග් යන මහත්ම මහත්මීහු ද මෙහි සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aj1304072</link>
    <topic>BAM GREEN වෙතින් නව පරිසර හිතකාමී බලශක්ති විසඳුමක්</topic>
    <author/>
    <content>BAM GREEN වෙතින් නව පරිසර හිතකාමී බලශක්ති විසඳුමක්පරිසර හිතකාමී බලශක්ති සේවා වර්ධනය කර හඳුන්වා දීමට කැපව ඇති සමාගමක් වන BAM Green පුද්ගලික සමාගම පසුගියදා මෙහෙයුම් ආරම්භ කෙළේය.BAM Holdings හි අනුබද්ධ සමාගමක් වන BAM Green, දේශීය රෙදිපිළි කර්මාන්තයේ ප්‍රමුඛයෙකු වන, සමූහයේ ආදි කර්තෘ, සභාපති බී. ඒ. මහීපාල මහතාගේ මූලිකත්වයෙන් ක්‍රියාත්මක වන සමාගමකි. ඇඟලුම් ක්ෂේත්‍රයේ දශක තුනකට වැඩි අත්දැකීම් ඇති BAM Holdings, අනුබද්ධ ආයතන 12 ක සේවය කරනා විශාල සේවක පිරිසක ගෙන් සමන්විතය. 1980 වසරේ සිය මෙහෙයුම් ආරම්භ කළ සමාගම සතුව, මේ වනතුරුත් විශ්වසනීයත්වය පිළිබඳ ඉහළ පිළිගැනීමක් ඇත.“BAM Green යනු අපගේ අනාගත පරපුර සහ ස්වභාවික පරිසරය ආරක්ෂා කිරීමට සහ නිවැරැදිව පවත්වාගෙන යාමට කැපවූ දීර්ඝ කාලීන දැක්මක් සහිත සමාගමක්. අපගේ දීර්ඝ කාලීන අරමුණ වන්නේ බහු ජාතික සමාගම්වල සිට ගම්මානවල දේශීය ව්‍යාපාරයන්හි සියල්ලන්ටම පරිසර හිතකාමී බලශක්ති විසඳුමක් හඳුන්වා දීමයි.” යනුවෙන් BAM Holdings හි සභාපති බී. ඒ. මහීපාල මහතා පැවසීය.  BAM Green හි ව්‍යාපෘති ඉංජිනේරු අසංක තෙන්නකෝන්, අධ්‍යක්ෂ ඉෂංග මහීපාල මහතා, කළමනාකාර අධ්‍යක්ෂ හේමන්ත මුණසිංහ, BAM Holdings හි සභාපති බී. ඒ. මහීපාල BAM Green හි අධ්‍යක්ෂ හර්ෂණ මහීපාල මහත්වරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aj1304073</link>
    <topic>වෙස් මුහුණු කාර්මිකයන්ට NDB බැංකුවෙන් වැඩමුළුවක්</topic>
    <author/>
    <content>වෙස් මුහුණු කාර්මිකයන්ට NDB බැංකුවෙන් වැඩමුළුවක්NDB අම්බලන්ගොඩ වෙස්මුහුණු කර්මාන්තයේ නිරත ව්‍යවසායකයින් වෙනුවෙන් විශේෂ වැඩමුළුවක් පසුගියදා පවත්වනු ලැබී ය. ජාතික නිර්මාණ මධ්‍යස්ථානය, ජාතික අත්කම් කවුන්සිලය, අපනයන සංවර්ධන මණ්ඩලය, ලක්පහන හා ලක්සල යන ආයතන සමඟ ඒකාබද්ධ ව්‍යයාමයක් ලෙස ක්‍රියාත්මක වූ මෙම වැඩමුළුවත් සාම්ප්‍රදායික වෙස්මුහුණ නිර්මාණකරුවන් වෙළෙඳපොළ ලෙස ක්‍රියාත්මක වූ මෙම වැඩමුළුවෙන් සාම්ප්‍රදායික වෙස් මුහුණු නිර්මාණකරුවන්ට වෙළෙඳපොළ හා නූතන ව්‍යාපාරික ක්‍රමවේද පිළිබඳව දැනුම ලබාදී වෙස් මුහුණු කර්මාන්තය නඟා සිටුවීම පියවර ගැනිණ.මෙම වැඩමුළුව සඳහා 50 කට අධික වෙස්මුහුණු කර්මාන්තයේ නියැළෙන්නන් පිරිසක් සහභාගි වූ අතර ලක්සල, ලක්පහන වැනි ගැනුම්කරුවන්ගේ අවධානය පිණිස ඉතා අලංකාර වෙස් මුහුණු නිර්මාණ පෙළක් ද ප්‍රදර්ශනය කර තිබිණි.NDB පාරිභෝගික බැංකු සේවා හා සුළු හා මධ්‍ය පරිමාණ වෙළෙඳ කටයුතු ප්‍රධානී, උප සභාපති රාජ් අබුබකර් මහතා මෙම වැඩමුළුව පිළිබඳව අදහස් දක්වමින් පැවසුවේ, වෙස්මුහුණු කර්මාන්තය වර්තමානයේදී මුහුණ දී සිටින පසුගාමී තත්ත්වය, සාම්ප්‍රදායික කර්මාන්තකරුවන් තුළ වර්තමාන වෙළෙඳපොළ තරගකාරිත්වයට මුහුණ දෙන ආකාරය පිළිබඳව ඇති ව්‍යවසායික දැනුම අඩුකමේ ප්‍රතිඵලයක් විය හැකි බව අපි හඳුනා ගත්තා.සුළු හා මධ්‍ය පරිමාණ බැංකුකරණයේ පුරෝගාමී බැංකුවක් වශයෙන් NDB මෙම වටිනා කර්මාන්තය යළි පණ ගැන්වීමට හා මෙම නිෂ්පාදන සඳහා වෙළෙඳපොළ තුළ වැඩි ඉල්ලුමක් නිර්මාණය කිරීමටත් එමෙන් ම නිර්මාණකරුවන් හට වඩා පුළුල් වෙළෙඳපොළ ප්‍රවේශයක් ලබාදීමටත් අපේක්ෂා කරනවා” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aj1304074</link>
    <topic>Siemens දස වසර සමරයි</topic>
    <author/>
    <content>Siemens දස වසර සමරයිSiemens දකුණු ආසියානු කලාපයේ ප්‍රධාන විධායක නිලධාරී ආර්මින් බෘක්ගෝලීය ඉලෙක්ට්‍රොනික සහ විද්‍යුත් ඉංජිනේරු බලාගාරය වන Siemens නිවේදනය කර සිටින අයුරින් ඔවුන් ශ්‍රී ලාංකේය වෙළඳපොළ තුළ අධි තාක්ෂණික බලශක්ති, යටිතල පහසුකම් සහ සෞඛ්‍ය ආරක්ෂණ විසඳුම් ආදිය තව දුරටත් පුළුල් කර ඇත.මෙම විසඳුම් අතරට ශක්ති කාර්යක්ෂමතාවකින් යුත් බලශක්තිය නිපදවීම සඳහා උචිත ස්ටීම් ටර්බයින සහ ට්‍රාන්ස්ෆෝමර්, නාගරික ප්‍රදේශයන්හි බලශක්තිය බෙදා හැරීමට සුදුසු ගෑස්වලින් ක්‍රියාත්මක වන ස්විච් ගියර පද්ධති, මහා පරිමාණ ප්‍රවාහනයකට උචිත සංචරණ විසඳුම්, බලශක්ති කාර්යක්ෂමතාවෙන් යුත් කාර්මික මෝටර් රථ හා ප්‍රේරණයන් සහ එක්ස් රේ, චුම්භක අනුනාද රූප ක්‍රමය ආදී සෞඛ්‍යාරක්ෂණ විසඳුම් ඇතුළත්ය.Siemens විසින් සිය අංග සම්පූර්ණ කාර්යාලය ශ්‍රී ලංකාවේ පිහිටුවනු ලැබුවේ 2004 වර්ෂයේදීය.මොවුන් සතුව ශ්‍රී ලාංකේය වෙළඳපොළ සඳහා පවතින විසඳුම් ගුවන් සේවා, බලශක්ති බෙදාහැරීම, ගොඩනැගිලි, යටිතල පහසුකම්, සෞඛ්‍ය ආරක්ෂණය, අමුද්‍රව්‍ය හැසිරවීම, නිෂ්පාදනය සහ කාර්මික උපයෝගයන් ආදිය සම්බන්ධයෙන් පවතී. Siemens හි ගෝලීය පර්යේෂණ කණ්ඩායමේ හොඳම තාක්ෂණික සොයා ගැනීම්, සුරක්ෂණය කරන ලද තත්ත්වයන් සහ ශ්‍රී ලාංකේය වෙළඳපොළ වෙනුවෙන්ම සකස් කරන ලද නිෂ්පාදන අංගයන් මොවුන් එක්රැස් කරගෙන ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aj1304075</link>
    <topic>ඩිමෝ නව මහින්ද්‍රා ට්‍රැක්ටර් මාදිලි ගෙන්වයි</topic>
    <author/>
    <content>ඩිමෝ නව මහින්ද්‍රා ට්‍රැක්ටර් මාදිලි ගෙන්වයිමෙරටට හඳුන්වාදී ඇති මහින්ද්‍රා ට්‍රැක්ටර් මාදිලි තවදුරටත් ව්‍යාප්ත කිරීම සඳහා ඩිමෝ පියවර ගෙන තිබේ. ප්‍රමාණය අතින් ලොව විශාලතම ට්‍රැක්ටර් නිපදවීමේ සමාගම වන මහින්ද්‍රා වසර 15 කට වැඩි කාලයක සිට ශ්‍රී ලාංකේය ගොවි මහතුන්ට අවශ්‍ය ඉහළ වටිනාකමින් යුත් ට්‍රැක්ටර් සහ අනෙකුත් යන්ත්‍රෝපකරණ විසඳුම් ලබා දේ. මැඩීම, අස්වැද්දීම, සී සෑම, පෝරු ගෑම, ගොයම් පෑගීම, ප්‍රවාහනය මෙන් ම කුඹුරු සහ තේ වගාවේ ද විවිධ කාරයයන්ට සහය වීමට මෙම නිෂ්පාදනයන්ට හැකි වී ඇත.මෑතකදී ඩිමෝ විසින් ඊළඟ පරපුරේ තාක්ෂණයෙන් සැදුම්ලත් එන්ජින් බලයෙන් යුත් ට්‍රැක්ටර් ශ්‍රී ලංකාවේ දී හඳුන්වා දෙන ලදී. ඉහළ ඉන්ධන ධාරිතාවයකින් යුත් මෙම ට්‍රැක්ටර් Rotavators හා එක්ව උපරිම PTOHP  ප්‍රමාණයක් ලබා දේ.ඩිමෝ හඳුන්වා දුන් ශ්‍රී ලංකාවේ පුළුල් ම ට්‍රැක්ටර් මාලාව දැන් මාදිලි පහකින් යුක්ත ය. එනම්, සාමාන්‍ය භාවිතයට ගත හැකි සිලින්ඩර් 3 කින් හා අශ්ව බල 39 කින් යුත් ට්‍රැක්ටර් මාදිලිය නවීන කෘෂිකාර්මික අවශ්‍යතාවයන්ට අනුව සැකසුණු සිලින්ඩර් 4 කින් සහ අශ්ව බල 45 කින් යුත් ට්‍රැක්ටර් මාදිලි වඩාත් රළු, මතුපිටකට සහ ඉහළ ක්‍රියාකාරිත්වයක් අවැසි අවස්ථාවන්ට උචිත අයුරින් නිමැවුණු අශ්ව බල 49 ටර්බෝ චාජ් ට්‍රැක්ටර් මාදිලිය හා ඕනෑම රළු මතුපිටක ධාවනය කළ හැකි සහ ඕනෑම කාර්යයක යෙදවිය හැකි අශ්ව බල 60 ට්‍රැක්ටර් මාදිලි ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aj1304076</link>
    <topic>නිකාඩෝ සභාපතිට දේශබන්ධු සම්මානය</topic>
    <author/>
    <content>නිකාඩෝ සභාපතිට දේශබන්ධු සම්මානයනිකාඩෝ සමාගමේ සභාපති ඒ. ඒ. සුනිල් ගුණවර්ධන මහතාට අස්ගිරි මහා විහාරයේ විජිත වල්පොල පදනම මඟින් දේශ බන්ධු, ලංකා පුත්‍ර සහ දේශ ශක්ති යන ගෞරව සම්මාන පසුගියදා ප්‍රදානය කළේය. දේශීය කර්මාන්තයක් වන නිකාඩෝ සමාගම ආරම්භ කරමින් රටට සහ ජනතාවට කළ සේවය වෙනුවෙන් මෙම ගෞරව සම්මාන ලබා දී ඇත.ඛණිජ තෙල් නියෝජ්‍ය අමාත්‍ය සරණ ගුණවර්ධන මහතා විසින් නිකාඩෝ සමාගමේ සභාපති සහ කළමනාකාර අධ්‍යක්ෂ ඒ. ඒ. සුනිල් ගුණවර්ධන මහතාට දේශ බන්ධු, ලංකා පුත්‍ර සහ දේශ ශක්ති සම්මාන ප්‍රදානය කළ අවස්ථාව.යූරෝ මෝටර්ස් සමාගම විසින් නව JAC ට්‍රක්රථ මාදිලි 3 ක් ශ්‍රී ලාංකීය වෙළෙඳපොළට හඳුන්වා දෙනු ලැබීය. මේ බව සනිටුහන් කරමින් යූරෝ මෝටර්ස් සමාගම චීනයේ මෝටර් රථවාහන හා වාණිජ වාහන නිෂ්පාදනයේ නිරත රාජ්‍ය සමාගමක් වන Jianghuai Automobile Company සමඟ එහිදී ගිවිසුමකට එළඹෙන ලදී.මෙරට වෙළෙඳපොළ තුළ දිනෙන් දින ඉහළ යන මධ්‍යම ප්‍රමාණයේ ට්‍රක් රථ සඳහා ඇති ඉල්ලුම සපුරාලනු වස් යූරෝ මෝටර්ස් විසින් එම සැහැල්ලු ට්‍රක් රථ මෙරටට හඳුන්වා දීමට පියවර ගනු ලැබීය. මේ සමඟම යූරෝ මෝටර්ස් සමාගම විසින් මෙරට තුළ අලෙවි කරනු ලබන සිය නිෂ්පාදිත පෙළ තවතවත් වැඩි දියුණු කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aj1304077</link>
    <topic>සෙලින්කෝ ඉන්ෂුවරන්ස් වෙළෙඳපළ අගය ඉහළට</topic>
    <author/>
    <content>සෙලින්කෝ ඉන්ෂුවරන්ස් වෙළෙඳපළ අගය ඉහළට2013 වසරේ දී අවුරුදු 25 වසර සමරන සෙලින්කෝ ඉන්ෂුවරන්ස් සමාගම එම කාලය තුළ දී ශ්‍රි ලාංකික ජනතාවට පෙර නොවූ රක්ෂණ සේවා ලබා දී ඇත්තේ ශ්‍රී ලංකාවේ රක්ෂණ ක්ෂේත්‍රයට නව නැම්මක් එක්කරමිනි.2012 වසරේ සෙලින්කෝ ජීවිත රක්ෂණ හා සාමාන්‍ය රක්ෂණ අංශ දෙකේ මුළු ආයෝජන ප්‍රමාණයේ වටිනාකම රුපියල් බිලියන 52.1 ක් වන අතර එහි වත්කම් වල වටිනාකම රුපියල් බිලියන 68.9 ක් සමඟ 9.2% ක වර්ධනයක් පෙන්නුම් කර ඇත. සෙලින්කෝ සමූහ ව්‍යාපාරයේ 2012 වසරේ වත්කම්වල වටිනාකම රුපියල් බිලියන 73 ක් වන අතර 11% වර්ධනයක් දක්වයි.වසර 9 ක් නොකඩවා රක්ෂණ ක්ෂේත්‍රයේ පෙර ගමන්කරු ලෙස කිරුළු දරා ඇති සෙලින්කෝ ඉන්ෂුවරන්ස් සමාගම 2013 වසරේදී මීට වඩා සාර්ථක ප්‍රතිඵල ලබා ගැනීමට බලාපොරොත්තු වන අතර මේ වන විට ශ්‍රී ලංකා රක්ෂණ ක්ෂේත්‍රයේ 25% ක වෙළඳපොළ අගයක් ලබා ඇත.ලංකෙම් රොබියලැක් ශ්‍රී ලංකාවේ සතරදිග් භාගයේ විසිරී සිටින සිය පාරිභෝගිකයන්ට විවිධ පූජනීය ස්ථානවල වන්දනාවේ යෙදීම පිණිස සියලු වියදම් සහිත වන්දනා ගමන් මාලාවක් උදා කරන නව වැඩසටහනක් හඳුන්වා දෙයි. ‘මවුපිය ප්‍රණාම’ ලෙස හඳුන්වන මෙම වැඩසටහන මඟින් දරුවන්ට තම දෙමවුපියන්ට හෝ පවුලේ වැඩිහිටියන්ට වන්දනා ගමනක් ලබාදීමට සුවිශේෂී අවස්ථාවක් ලැබෙන හෙයින් තම තරුණ ජීවිත කාලය තුළ මහත් ඵලදායි කාර්යයක් ඉටු කොට බොහෝ දෙනෙකුගේ සිහින සැබෑ කිරීමට හැකි වෙයි.ලංකෙම් ලංකා අධ්‍යක්ෂ රුවන් ටී. වීරසිංහ මහතා නොබෝදා පැවති උත්සවයකදී මවුපිය ප්‍රණාම ලාංඡනය නිරාවරණය කරයි. දිලුක්ෂාන් ජයසේකර (නිෂ්පාදන කළමනාකරු), චන්දන හේරත් (වෙළඳ නාම සහ නව නිපැයුම් සංවර්ධන කළමනාකරු) දර්ශන අබේසිංහ, මංජුල බටගල්ල මහත්වරු ද මෙහි සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aj1304078</link>
    <topic>පැනසොනික් වාහන බැටරි ශ්‍රී ලංකාවට</topic>
    <author/>
    <content>පැනසොනික් වාහන බැටරි ශ්‍රී ලංකාවටසීමාසහිත ඩග්ලස් සහ පුත්‍ර පුද්ගලික සමාගම පැනසොනික් වෙළඳ ලකුණ සහිත රථ වාහන බැටරි හඳුන්වා දුන්නේ ය.පැනසොනික් යනු ජපානයේ රථවාහන නිෂ්පාදකයින් අතර බොහෝ සෙයින් විශ්වාසයට පාත්‍රව ඇති වාහන නිෂ්පාදනය වන කර්මාන්ත ශාලාවේ දී වැඩියෙන් ම සවිවන බැටරි වර්ගය වන අතර ඔවුන්ගේ සංකල්පය වී ඇත්තේ දීර්ඝ ආයු කාලයකින් යුත් සැහැල්ලු බැටරි නිපදවීමයි. නවීන තාක්ෂණය සහ ශිල්පීය නිපුණත්වය භාවිතයෙන් නිපදන පැනසොනික් රථ වාහන බැටරි, වැඩි ක්‍රියාකාරිත්වයක් ලබාදීම අතින් අන් තරගකරුවන් අතර අසමසම වේ.කඩවත පත්මා මෝටර් හි හිමිකරු මහේන්ද්‍ර සුබසිංහ, මීගමුව තිසර ටයර් සහ ස්පෙයාර්ස් පුද්ගලික සමාගමේ හිමිකරු ඒ. වර්ණකුමාර, ජාඇල ලක්සන්ස් හි හිමිකරු යසිරු ලංකාතිලක, කැලණිය කුසුම් ටයර් සහ වීල් අලයිමන්ට් හි හිමිකරු ප්‍රේමාල් රුද්‍රිගෝ, ච්ඉඹ් සමූහ සමාගමේ සභාපති/ කළමනාකාර අධ්‍යක්ෂක සරෝජ් පෙරේරා, රාගම රෝයල් බැටරි වර්ක්ස් හි හිමිකරු ලලිත් ඉවාන් ද සිල්වා සහ කොළඹ 8 යුනිවර්සල් බැටරි හි හිමිකරු පූර්ණ ගුණවර්ධන මහත්වරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>07</day>
    </date>
    <link>http://www.silumina.lk/2013/04/07/_art.asp?fn=aj1304079</link>
    <topic>සමාගම් රැසක් ලාභාංශ ප්‍රකාශයට පත්කරයි</topic>
    <author>තාරක වික්‍රමසේකර</author>
    <content>සමාගම් රැසක් ලාභාංශ ප්‍රකාශයට පත්කරයිසතිය ආරම්භයේ දී වෙළඳපොළ ගනුදෙනු පහළ ගියේය. පෙර සතිය අවසානයේ 6218 ක් වූ ගනුදෙනු සංඛ්‍යාව සතිය ආරම්භයේ 3836 ක් දක්වා පහළ ගියේය.ෆ‍්‍රී ලංකා කොටස් 4405110 ක් අලෙවි වීම කැපී පෙනුණි. මිල ඉහළ යාම් අතුරින් හන්ටර්ස් (24.60) නෙස්ට්ලේ (22.90) නුවරඑළිය (75.00) කැපී පෙනුණි.මිල පහළ යාම් අතුරින් කළම්ඹු ෆාමසි (17.10) කැපී පෙනුණි.අප්‍රේල් 2 වැනිදා යළි ගනුදෙනු ඉහළ ගියේය. ඒ ගනුදෙනු 4314 ක් දක්වා ඉහළ යමිනි. සී අයි එෆ් එල් 2458798 ක්ද ජේ. කේ. එච්. 1299575 ක් ද සම්පත් 1074114 ක්ද අලෙවි විය. කළම්ඹු ෆාමසි කොටසක මිල රුපියල් 36.00 කින් ද නෙස්ලේ රුපියල් 37.80 කින් ද වැඩි විය.ඒ සී එල් ප්ලාස්ටික් රුපියල් 18.50 කින් මිල පහළ ගියේය.3 වැනිදා වෙළඳ පොළ යළි ගනුදෙනු ඉහළ ගියේය. ගනුදෙනු සංඛ්‍යාව 5608 ක් ලෙස දැක්වුණි. මිලියනය ඉක්මවා කොටස් අලෙවි වූ සමාගම් අතර ජේ. කේ. එච්. (1227396) නේෂන් ට්‍රස්ට් (1598208) යුනියන් බෑන්ක් (2171758) ඊ චැනලින් (1975360) පී සී එච් හෝල්ඩින්ස් (1508322) කැපී පෙනුණි. මිල ඉහළ ගිය සමාගම් අතර සිලෝන් ටුබැකෝ (11.30) කොන්වෙන්ෂන් ෆුඩ් (8.50) පෙන්නුම් කෙළේය.කළම්ෂෝ කොටසක මිල රුපියල් 389.10 කින් ඉහළ යාම දිනයේ කැපී පෙනෙන මිල වෙනස් වීමය. පෙර දින රුපියල් 1801 ක්වූ කොටසක මිල රුපියල් 2190.10 ක් දක්වා ඉහළ ගියේය.මිල පහළ යාම් අතරින් කළම්ඹු ෆාමසි (21.80) හරිස්චන්ද්‍ර 18.20 නෙස්ලේ (18.80) කැපී පෙනුණි.රම්බොඩ ෆොල්ස් කොටසකට ශත 50 ක්ද ප්‍රොපටි ඩිවලොප්මන්ට් පී එල් සී කොටසක් 2.75 ක්ද ෂැවරොන් ලුබ්රිකන්ට් ලංකා පී එල් සී කොටසක් රුපියල් 3.00 ක්ද සෙංකඩගල ෆිනෑන්ස් පී එල් සී ශත 80 ක්ද ඩී එෆ් සී සී වර්ධන බැංකුව කොටසක් ශත 50 ක්ද ලාභාංශ ගෙවනු ලබන බවට නිවේදනය කර තිබුණි.පී සී හවුස් පී එල් සී කොටස් 2 ක් ඇති අයකුට එක් කොටසක් රුපියල් 3.00 කට ද චිලව් ෆිනෑන්ස් කොටස් 7 ක් ඇති අයකුට කොටසක් රුපියල් 10 ක් බැගින් ද කොටස් හිමියන්ට ලබා දෙනු ලබන බවට නිවේදනය කර තිබුණි.සමාගම් මෙලෙස ලාභාංශ ප්‍රකාශ කර තිබුණේ විශේෂයෙන් ගෙවී ගිය මුදල් වර්ෂය හා යමිනි.අවුරුදු සතිය තුළ වෙළඳ පොළ ගනුදෙනු තරමක් මන්දගාමී ස්වරූපයක් උසුලනු ඇති බව ද තැරැව්කාර සමාගම් පවසයි. ආයෝජකයන් සිංහල හා හින්දු අලුත් අවුරුද්ද කරා යොමුවීම ඊට හේතු වන බව ද එම සමාගම් පෙන්වා දෙයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aa1304141</link>
    <topic>අපේ ගමන අපි යනවා</topic>
    <author>සුනිල් දයා අල්විස්</author>
    <content>-ආරක්ෂක ලේකම්සුනිල් දයා අල්විස්ජනාධිපතිතුමා සහ රජය ප්‍රජාතන්ත්‍රවාදීව ජනතාවගේ වැඩි ඡන්දයෙන් පත්වී ඇති බැවින් ජනාධිපතිතුමා වගකිව යුත්තේ ජනතාවට මිස අන්තර්ජාතික සංවිධාන හෝ වෙනත් රටවලට නොවේ යයි ආරක්ෂක ලේකම් ගෝඨාභය රාජපක්ෂ මහතා ‘සිළුමිණ’ට පැවැසීය.සැලසුමක් ඇතිව කටයුතු කරන බවත් ජනතාව අනුමත කැර ඇති එම වැඩපිළිවෙළ නොපැකිළව ඉටුකිරීමට රජය බැඳී සිටින අතර රජය නිවැරැදි ගමන් මඟක යමින් එම වැඩපිළිවෙළ ක්‍රියාත්මක කරන බවත් කීය.රජයේ ගමන් මඟට අකුල් හෙළන්නට වැටකඩොළු දමන බව හොඳින් දන්නා බව කී ලේකම්වරයා කුමන බාධක දැම්මත් රජය බාධක බිඳ හෙළා ඉලක්කය කරා යන බව සඳහන් කෙළේය.යුද්ධයක් නිමා වී අවුරුදු තුනක කාලයක් තුළ මේ තරම් ඉක්මනින් සහන සැලසූ කිසිම රටක් ලෝකයේ නොමැති බව පෙන්වා දුන් ගෝඨාභය රාජපක්ෂ මහතා අන්තර්ජාතික බලවේගවලට අවශ්‍ය වූයේ රට බෙදීම බවත් ඊට ඉඩ නොදී යුද්ධය ජයගත් නිසා එම සංවිධාන සෑම ප්‍රශ්නයක්ම මතු කරන නමුත් කොටි සංවිධානය මානව හිමිකම් කඩකළ ආකාරය ගැන ඒ කිසිවකු කතා නොකරන බව දැක්වීය.ළමා සොල්දාදුවන්ට සයනයිඩ් කරල් ගෙල පැලැන්දු ඇඩෙලා බාලසිංහම් තවමත් නිදහසේ සිටින අතර මේ ගැන අන්තර්ජාතික සංවිධාන ඇහැ කන පියාගෙන සිටින බව කීය.මානව හිමිකම් වැඩිපුරම කඩකැර තිබෙන්නේ ඇමෙරිකාව වුවද අපේ රටට චෝදනා එල්ල කරන්නේ ද ඇමෙරිකාව වීම පුදුම සහගත බවත් රජය උගත් පාඩම් හා ප්‍රතිසන්ධාන කොමිසමේ නිර්දේශවලින් වැඩි කොටසක් දැනටමත් ඉටු කැර තිබෙන බවත් කීය.අපේ රටට එල්ල වන විදෙස් බලපෑම් ගැන සිතමින් සිටියොත් රජය අපේක්ෂිත ගමන යා නොහැකි නිසා ඒ උපක්‍රම වලට හසු නොවී අපේ ඉදිරි ගමන යන බව ආරක්ෂක ලේකම්වරයා වැඩිදුරටත් පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aa1304142</link>
    <topic>ත්‍රිකුණාමල සංවර්ධනයට දෙවසරකට මිලියන 13700ක්</topic>
    <author>දයා ඩී.ෆොන්සේකා (ත්‍රිකුණාමල සංචාරයකින් පසු)</author>
    <content>දයා ඩී.ෆොන්සේකා (ත්‍රිකුණාමල සංචාරයකින් පසු)ත්‍රිකුණාමල දිස්ති‍්‍රක්කයේ මාර්ග සංවර්ධනය ඇතුළු සංවර්ධන කටයුතු සඳහා රජය නැඟෙනහිර නවෝදය හරහා 2011 සිට මේ දක්වා රුපියල් මිලියන 13698.07ක මුදලක් වියදම් කොට ඇති බව ත්‍රිකුණාමල දිස්ත්‍රික් ලේකම් මේජර් ජෙනරාල් ටී.ටී.ආර්.ද සිල්වා මහතා පවසයි.ඒ මහතා ඒ බව කියා සිටියේ පසුගියදා රජයේ ප්‍රවෘත්ති දෙපාර්තමේන්තුවේ මෙහෙයවීමෙන් ත්‍රිකුණාමල කච්චේරියේ දී පැවැත්වූ ‘දිස්ත්‍රික් සංවර්ධනයේදී මාධ්‍යවේදියාගේ කාර්යභාරය’ මැයෙන් පැවැත්වූ සම්මන්ත්‍රණයේදීය.මේ මුදලින් වැඩිම මුදල වන රුපියල් මිලියන 5350ක් වියදම්කොට තිබුණේ දිස්ත්‍රික්කයේ පාලම් හා මාර්ග සංවර්ධනය උදෙසාය.ඊළඟට වැඩිම මුදල වන රුපියල් මිලියන 3354 යොදවා තිබුණේ ජල සැපයුම් ව්‍යාපෘති සඳහායි. මෙයට අමතරව ත්‍රිකුණාමල දිස්ත්‍රික්කයේ සෞඛ්‍ය, වාරිමාර්ග, අධ්‍යාපන, කෘෂිකර්මය හා විදුලිබල සැපයුම් උදෙසා ද විශාල මුදලක් වියදම් කොට නව ව්‍යාපෘති රැසක් දියත්කොට තිබුණු අතර නවීකරණය කරන ලද ත්‍රිකුණාමල මහ රෝහල ද ප්‍රධාන ව්‍යාපෘති අතර කැපී පෙනිණ.ත්‍රිකුණාමල දිස්ත්‍රික් ලේකම් මේජර් ජෙනරාල් ටී.ටී.ආර්.ද සිල්වා මහතාගේ ප්‍රධානත්වයෙන් පැවති මාධ්‍යවේදීන් දැනුම්වත් කිරීමේ සම්මන්ත්‍රණයට ත්‍රිකුණාමල දිස්ත්‍රික් අතිරේක ලේකම් (සැලසුම්) කේ.පරමේශ්වරම් මහත්මිය නැෙඟනහිර පළාත් ප්‍රධාන ලේකම් සරත් ගුණරත්න හා සහකාර ප්‍රවෘත්ති අධ්‍යක්ෂ හිල්මි මොහොමඩ් මහත්ම මහත්මීන් ඇතුළු රජයේ නිලධාරීහු විශාල පිරිසක් සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aa1304143</link>
    <topic>කටුගෙයක් කළ යුත්තේ සිරිකොතයි</topic>
    <author/>
    <content>ඊනියා ගිවිසුමක් හරහා රට පාවා දුන් එක්සත් ජාතික පක්ෂය දැන් කටුගෙයක තැන්පත් කිරීමට කාලය පැමිණ ඇති බවත්, ඉදිරි පරම්පරාවලට මෙන්ම දෙස් විදෙස් ජනතාවටත් එම පක්ෂයේ කෙරුවාව, දැනගත හැකි පරිදි, මත්තල ගුවන් තොටුපළේ පුංචි කටුගෙයක් හදා එහි වත්මන් එ.ජා.ප. මහලේකම්වරයාගේ, පිළිරුවක් ද තැන්පත් කරන බව සිවිල් ගුවන් සේවා අමාත්‍ය පියංකර ජයරත්න මහතා සඳහන් කරයි.ඒ මහතා මෙසේ ප්‍රකාශ කළේ පසුගියදා එක්සත් ජාතික පක්ෂ මහලේකම් තිස්ස අත්තනායක මහතා කළ ප්‍රකාශයකට පිළිතුරු දෙමිනි. තවදුරටත් අදහස් දැක්වූ අමාත්‍යවරයා සඳහන් කළේ මත්තල ගුවන්තොටුපළ වැසෙනතුරු බලාගෙන සිටීමේ පහත් ආශාවක් එ.ජා.ප.යට ඇති බවත්, මේ වන විට විදේශ ගුවන් සමාගම් කිහිපයක් ද මත්තලට පියාසර කිරීමේ කැමැත්ත පළ කර ඇති බවත්ය.එක්සත් ජාතික පක්ෂයේ ක්‍රියාකාරීන් සියල්ල මේ වන විට කටුගෙයි ආසන්නයට යවා අවසන් නිසා දැනට ඉතුරුව ඇත්තේ ඔවුන් එහි තැන්පත් කිරීම පමණක් හෙයින් ඒ සඳහා මත්තල ගුවන් තොටුපළේ පහසුකම් ලබාදිය හැකි බවත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aa1304144</link>
    <topic>සශ්‍රීක රටක් ගොඩනඟමු</topic>
    <author/>
    <content>- ජනාධිපතිඅලුත් අවුරුද්දේ සැබෑම සතුට රැකෙන්නේ බත බුලතින් පිරි නිදහස් රටක බවත් රට සහලින් ස්වයංපෝෂිත කර සශ්‍රීක රටක් සදාචාර සම්පන්න සමාජයක් ගොඩනඟා සතුටින් පිරි අවුරුද්දක් උදා කිරීමට කළ කැප කිරීම් අපගේ මහත් සැනසීමට හේතු වන බව මහින්ද රාජපක්ෂ ජනාධිපතිතුමා සිය අලුත් අවුරුදු පණිවුඩයේ සඳහන් කරයි. ජනාධිපතිතුමාගේ අලුත් අවුරුදු පණිවුඩය මෙසේය.උදා වූ අලුත් අවුරුද්ද අපි සැවොම සතුටින් යුතුව පිළිගනිමු.අලුත් අවුරුද්ද අනාදිමත් කාලයක පටන් අප පවත්වාගෙන ආ හෙළයේ මහා සංස්කෘතික මංගල්‍යයයි. සූර්යයාගේ ක්‍රියාකාරිත්වය හා බැඳී මිහිකතේ අපූර්වත්වය සිහිගන්වන මංගල්‍යයයි. කෘෂිකාර්මික ජීවන රටාවෙන් පෝෂණය වූ ශ්‍රී ලාංකිකයෝ අලුත් අවුරුද්ද අර්ථ පූර්ණව පිළිගත්හ. ඉන් ප්‍රීති ප්‍රමෝදයට පත්වූහ.වර්තමානයේ වෙනදාටත් වඩා අප ජනතාව අලුත් අවුරුදු සම්ප්‍රදායන් ඉටු කරනු දැකීම හෙළයේ පැවැත්ම අගයන අප කාගේත් ඉමහත් සතුටට හේතුවෙයි.අලුත් අවුරුදු සම්ප්‍රදායන් නිසා ගොඩනැඟෙන පවුල් බැඳීම ලාංකේය සමාජය තවත් ශක්තිමත් කරයි. එබැවින් අවුරුදු චාරිත්‍ර ඉටුකොට අනාදිමත් කාලයක සිට අප රැකගත් උරුමයන් අනාගත පරපුරට දායාද කළ යුතුය. ජාතියේ පැවැත්ම තහවුරු වන්නේ එමඟිනි.සැමට සෞභාග්‍යවත් සුබ අලුත් අවුරුද්දක් වේවායි! ප්‍රාර්ථනා කරමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aa1304145</link>
    <topic>අලුත් අවුරුදු පණිවුඩ</topic>
    <author/>
    <content>අග්‍රාමාත්‍යතුමාගේ අලුත් අවුරුදු පණිවුඩයඅපට අනන්‍ය සභ්‍යත්වය මඟින් එකමුතුව දේශය ගොඩනැඟීමේ වගකීමක් අප සියල්ලන්ටම පැවරී තිබේ. එය සාමූහික දායකත්වයක් වන අතර ඒ සඳහා ජාති ආගම් දේශපාලන කුල හා වර්ග බේදයෙන් තොරව සෑම ජන කොටසකම සහයෝගය ලැබී උදාවූ අලුත් අවුරුද්ද මහා සංස්කෘතික මංගල්‍යයක් බවට පත්කර ගැනීමට තරයේ අදිටන් කර ගත යුතු බව අග්‍රාමාත්‍ය දි.මු. ජයරත්න මහතා සිය අලුත් අවුරුදු පණිවුඩයේ සඳහන් කරයි.අග්‍රාමාත්‍යතුමාගේ අලුත් අවුරුදු පණිවුඩය මෙසේය.සාමය, සතුට සහ සෞභාග්‍යය ගෙන එන ශ්‍රී ලාංකීය හෙළ සංස්කෘතික මංගල්‍යය වන සිංහල – හින්දු අලුත් අවුරුදු උදාව නිමිත්තෙන් සුබ පැතුම් එක් කරන්නේ හදපිරි සතුටිනි.සූර්යයා මීන රාශියේ සිට මේෂ රාශි ගතවීම නව වසරක් උදාවීම පමණක් නොව, එය ශ්‍රී ලාංකිකයන්ගේ ජීවිතයේ නව පිටුවක් සනිටුහන් වන සුවිශේෂී අවස්ථාවකි. නැවුම් අස්වනු නෙළාගත් හෙළවැසියන් සුබ මොහොතින් සියලු චාරිත්‍ර වාරිත්‍ර ආරම්භ කිරීම අපගේ සමගිය හා සාමූහිකත්වයේ සංකේතයයි.තිස් වසරක් තිස්සේ රට බියෙන් දවාලූ කිසිදා නිමා කළ නොහැකි යැයි සිතූ කුරිරු ත්‍රස්තවාදය සදහටම නිමා කිරීමට මහින්ද රාජපක්ෂ ජනාධිපතිතුමා අභීත නායකත්වය සැපයීය, යුද්ධය නිමා කිරීමත් සමඟ රට ගෝලීය වශයෙන් සංවර්ධනය කිරීමේ යෝධ මාවතට අප මේ වන විට අවතීර්ණය වී තිබේ.අභීත රජ දරුවන් වසර ගණනාවක සිට කරන ලද දැවැන්ත ව්‍යාපෘති හා සමාන සංවර්ධන කාර්ය භාරයක්, ගත වූ වසර කිහිපයේ දී ජනාධිපතිතුමාගේ නායකත්වයෙන් දියත් කර තිබේ.යහපත් ප්‍රාර්ථනා, යහපත් සිරිත් විරිත් සහ සමාජයීය හා සංස්කෘතිය ආරක්ෂා කර ගනිමින් උදාවූ නව වසර පිළිබඳව නැවුම් බලාපොරොත්තු සඵල කර ගැනීමේ අවස්ථාව උදාවී තිබේ.උදා වූ සිංහල හා හින්දු අලුත් අවුරුද්ද සාමය, සතුට, සෞභාග්‍යය පිරි ශ්‍රී සුබ නව වසරක් වේවා! යි ප්‍රාර්ථනා කරමි. සැමට සුබ අනාගතයක්.විපක්ෂ නායකමේ අලුත් අවුරුද්දේ සාමයේ හා සමගියේ සතුට පතුරවන්නට අපි සැවොම අදිටන් කර ගනිමු යයි විපක්ෂ නායක හා එජාප නායක රනිල් වික්‍රමසිංහ මහතා අලුත් අවුරුදු සුබ පැතුම් පණිවුඩයක් නිකුත් කරමින් සඳහන් කර සිටී.අවුරුදු චාරිත්‍ර වාරිත්‍ර ඔස්සේ අපට පෙන්වා දෙන්නේ පවුලේ අය අතර පමණක් නොව වටපිටාවේ ඥාතිමිත්‍රාදීන් සමඟ ද සාමය හා සතුට බෙදාහදා ගැනීමේ වැදගත්කම බවද රනිල් වික්‍රමසිංහ මහතාගේ අවුරුදු පණිවුඩයේ සඳහන් වෙයි.ජනමාධ්‍ය ඇමැතිහෙළයේ මහා සංස්කෘතික මංගල්‍යය ලෙස හැඳින්වෙන අලුත් අවුරුදු උත්සවය බාධාවකින් තොරව උත්සවශ්‍රීයෙන් පැවැත්විය හැකි නිදහස් වාතාවරණය සහතික කළ රජයේ ඊළඟ අභිප්‍රාය වන්නේ ආර්ථික වශයෙන් දියුණු සමාජයක් උදාකරලීම බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා නිකුත් කළ අලුත් අවුරුදු පණිවුඩයේ සඳහන් වේ.දුක් අෙඳා්නා වෙඩි හඬ මැදින් අලුත් අවුරුදු තිහක් පසුකළ ශ්‍රී ලාංකිකයන් ඒ අමිහිරි අතීතය අමතක කළ යුතු සේම එවන් තත්ත්වයක් යළි උදා නොවීමට ගත හැකි සෑම පියවරකටම පෙරමුණ ගැනීම රට වෙනුවෙන් කරන යුතුකමක් බවත් අවුරුදු උදාව අලුත්වුවත් මිනිසාගේ සිතුවිලි ආකල්ප අලුත් නොවන්නේ නම් එවන් මිනිසුන්ගෙන් හෙබි සමාජය දියුණුවකට පත් නොවන බවද ඇමතිවරයාගේ එම පණිවුඩයේ දැක්වෙයි.එම අලුත් අවුරුදු පණිවුඩයේ මෙසේ ද දැක්වේ.අලුත් ආරකින් සිතන්නට, අලුත් ආකල්ප අනුව කටයුතු ආරම්භ කරන්නට, අලුත් ඇඳුම් අඳින්නට, නෑදෑ හිතමිතුරුකම් අලුත් කරන්නට අලුත් අවුරුද්ද ජන සමාජයට ආරාධනා කරයි. මෙමඟින් ජන සමාජය තුළ ජනිත වන නව පිබිදීම අලුත් ශ්‍රී ලංකාවක් ගොඩනැඟීමේ රාජ්‍ය බලාපොරොත්තුව සපල කරවයි.චිරාත් කාලයක සිටම අඛණ්ඩව රැකගෙන ආ ආගමික හා ජාතිකාදී වශයෙන් අනුගමනය කරන්නා වූ අපට අනන්‍ය වූ අවුරුදු චාරිත්‍ර වාරිත්‍ර පද්ධතියෙන් ශ්‍රී ලාංකේය සභ්‍යත්වය හා සංස්කෘතිය ආරක්ෂා කිරීමට ලැබෙන බලය අතිමහත්ය.ලෝකයේ දියුණු ජාතියකට වුවද කිසිදු මතභේදයකින් තොරව අපේ මේ සිරිත් විරිත්වල ගැබ්ව ඇති විශ්ව සාධාරණත්වය එකහෙළා අනුමත කළ හැකිය. එම නිසාම ශිෂ්ට සම්පන්න ජාතියක් ලෙස ශ්‍රී ලංකාව ගොඩනඟාගත් අභිමානය කිසිම රටකට නොදෙවෙනි වේ. ඔබ සැමට සාමය සතුට පිරි සෞභාග්‍යවත් අවුරුද්දක් වේවා! යි පතමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aa1304146</link>
    <topic>හිසතෙල් ගෑමේ රාජ්‍ය උත්සවය කතරගමදී</topic>
    <author/>
    <content>සිංහල සහ හින්දු අලුත් අවුරුදු උදාව සමඟින් එළඹෙන හිසතෙල් ගෑමේ නැකත් චාරිත්‍රය වෙනුවෙන් දේශීය වෛද්‍ය අමාත්‍යාංශ ආයුර්වේද දෙපාර්තමේන්තුව සමඟින් සංවිධානය කරන හිස තෙල් ගෑමේ රාජ්‍ය මහෝත්සවය හෙට (15) පෙරවරු 6.41 ඓතිහාසික කතරගම කිරිවෙහෙර රජමහා විහාරස්ථානයේදී මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වේ.කතරගම කිරිවෙහෙර රජමහා විහාරාධිපති රුහුණු මාගම්පත්තුවේ ප්‍රධාන සංඝ නායක ඌව වෙල්ලස්ස විශ්වවිද්‍යාලයේ කුලපති මහෝපාධ්‍ය ආචාර්ය අලුත්වැව සෝරත නායක හිමිපාණන්ගේ අනුශාසකත්වයෙන් මේ උත්සවයේ කටයුතු සංවිධානය කර තිබේ.හිස තෙල් ගැල්වීමේ රාජ්‍ය මහෝත්සවයට අමතරව රට පුරා මේ චාරිත්‍රය ඉටු කිරීමේ වස් අවශ්‍ය නානු බෙදා හැරීමට ආයුර්වේද දෙපාර්තමේන්තුව පියවර ගෙන තිබෙන බවද දේශීය වෛද්‍ය ඇමැති සාලින්ද දිසානායක මහතා පවසයි.විහාරස්ථාන දස දහසකට ලියාපදිංචි පාරම්පරික වෛද්‍යවරුන් පහළොස් දහසකට ද ප්‍රාදේශීය ලේකම් කාර්යාලවලට ද මේ නානු ලබාදීමට පියවර ගෙන තිබේ.මේ අතර පින්නවල අලි අනාථාගාරයේදි එහි සිටින අලින්ට හිස තෙල් ගෑමේ අවුරුදු චාරිත්‍රය සිදු කිරීමට ද කටයුතු යොදා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aa1304147</link>
    <topic>විශිෂ්ටතම පාසල ගම්පහ රත්නාවලී</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලවිභාග දෙපාර්තමේන්තුව සකස් කළ ඉහළ ගුණාත්මක දර්ශකයට අනුව ගම්පහ රත්නාවලී බාලිකා විද්‍යාලය ශ්‍රී ලංකාවේ ප්‍රථම ස්ථානය ලබාගෙන ඇති බව අධ්‍යාපන අමාත්‍ය බන්දුල ගුණවර්ධන මහතා පවසයි.පසුගියදා නිකුත් වූ සාමාන්‍ය පෙළ ප්‍රතිඵල විශ්ලේෂණයේ දී මේ බව සඳහන් කළ ඇමැතිවරයා 2010, 2011 වසර දෙකේදී ද විභාග දෙපාර්තමේන්තු දර්ශක අගය අනුව දිවයිනේ ප්‍රථම ස්ථානය හිමි වූයේ ද ගම්පහ රත්නාවලී බාලිකාවට බව පැවසීය. කොලඹ දේවි බාලිකා විද්‍යාලය හා මාතලේ විද්‍යා විද්‍යාලය දෙවන ස්ථාන හිමිකරගෙන සිටින අතර තෙවැනි ස්ථානය කොළඹ විශාඛා විද්‍යාලය හිමිකරගෙන ඇත.මෙබඳු වැඩපිළිවෙළකින් පාසල් අතර ගුණාත්මක තත්ත්වය වර්ධනය කරගැනීමට ස්වයං පෙළඹීමක් ඇතිවන බව ද මෙවැනි දර්ශකයක් මඟින් පාසල්වල නියම තත්ත්වය වටහා ගැනීමට හැකි වන බව ද අමාත්‍යවරයා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aa1304148</link>
    <topic>යාල්දේවි යාපනයටම යයි</topic>
    <author>තාරක වික්‍රමසේකර</author>
    <content>තාරක වික්‍රමසේකරලබන වසර නිමාවීමට පෙර කන්කසන්තුරය දක්වාම උතුරු දුම්රිය මාර්ගය තනා නිම කරනු ලබන බව ප්‍රවාහන අමාත්‍ය කුමාර වෙල්ගම මහතා පවසයි.මේ වසරේ සැප්තැම්බර් මාසය වන විට කිලිනොච්චිය දක්වා දුම්රිය මාර්ගය තනා නිමකරනු ලබන බවත් උතුරේ ජනතාවට යළි යාල්දේවි දුම්රිය ලබාදීමට අවශ්‍ය වැඩකටයුතු සිදු කරනු ලබන බවත් ඇමැතිවරයා පවසයි. ඉන්දියානු ණය සහනාධාර යටතේ රයිට්ස් සමාගම මඟින් මෙම මාර්ගය යළි සැකසීම සිදු කරනු ලබන අතර පෙර පැවැති සියලු ප්‍රධාන දුම්රිය ස්ථාන එලෙසම ඉදිකරනු ලැබේ.එමෙන්ම උතුරු මාර්ගයට ප්‍රථම වරට වර්ණ සංඥා ලබාදීම ද මෙම ව්‍යාපෘතියට සමගාමීව සිදු කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aa1304149</link>
    <topic>සිංහල අලුත් අවුරුදු චාරිත්‍ර</topic>
    <author/>
    <content>දිවයිනේ සියලුම විෂයධාරාවන්ගෙන් පළමු, දෙවන හා තෙවන ස්ථාන ලබාගන්නා සිසු සිසුවියන් ඇගයීම සඳහා රු. 100,000/-, රු. 75,000/- , රු. 50,000/- වශයෙන් මුදලින් ත්‍යාග පිරිනැමීමේ වැඩසටහන යටතේ වාණිජ අංශයේ දිවයිනේ 02 ස්ථානයට පත් වූ ගම්/බණ්ඩාරනායක මහ විද්‍යාලයේ තිසර පහන් මධුසංඛ සිසුවාට රු. 75,000/- ක මුදල් ත්‍යාගයක් පිරිනැමීම පසුගියදා ගම්පහ ප්‍රාදේශීය කළමනාකාර සුනිල් ඉලුක්කුඹුර මහතා අතින් සිදු විය.එම අවස්ථාවට සහභාගි වූ ගම්/ බණ්ඩාරනායක මහ විද්‍යාලයේ විදුහල්පති ලාල් දිසානායක, වාණිජ අංශය භාර ආචාර්ය ඩබ්.එස්. ප්‍රේමරත්න, ගම්පහ ප්‍රාදේශීය ප්‍රධාන කාර්යාලයේ සහකාර ප්‍රාදේශීය කළමනාකාර ඒ.එම්. ජයසේකර, සිසු උදාන නිමැවුම් කළමනාකරු කේ.පී. රණසිංහ, ගම්පහ මහජන බැංකු කළමනාකාර ඩබ්. මායාදුන්න සහ ව්‍යාපාර ප්‍රවර්ධන නිලධාරිනී ධම්මිකා ඒකනායක මහත්මිය ඡායාරූපයේ දැක්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aa13041410</link>
    <topic>සිංහල අලුත් අවුරුදු චාරිත්‍ර</topic>
    <author/>
    <content>අප්‍රේල් මස 14 වැනි ඉරිදා පූර්ව භාග 01.29ට සිංහල අලුත් අවුරුද්ද උදාවෙයි.අප්‍රේල් මස 13 වැනි සෙනසුරාදා අපර භාග 07.05 සිට අප්‍රේල් 14 වැනි ඉරු දින පූර්ව භාග 07.53 දක්වා පුණ්‍ය කාලය බැවින් අප්‍රේල් 13 වැනි දින අපර භාග 07.05ට පළමුව ආහාර අනුභව කොට සියලු වැඩ අත්හැර ආගමික වතාවත්වල යෙදීම ද පුණ්‍ය කාලයේ අපර කොටස තුළ එනම් 14 වැනි දින පූර්ව භාග 01.29 සිට 07.53 දක්වා පහත දැක්වෙන අයුරු වැඩ ඇල්ලීම, ගනුදෙනු කිරීම හා ආහාර අනුභවය ආදී චාරිත්‍ර විධි ඉටු කිරීම ද මැනවි.”අප්‍රේල් මස 14 වැනි ඉරිදා පූර්ව භාග 04.06ට නිල් පැහැති වස්ත්‍රාභරණයෙන් සැරසී දකුණු දිශාව බලා ළිප් බැඳ ගිනි මොළවා, ගිතෙල් සහ හකුරු මිශ්‍ර කිරිබතක් ද තල මිශ්‍ර කැවිලි වර්ගයක් ද පිළියෙල කර ගැනීම මැනවි.අපේ‍්‍රල් මස 14 ඉරිදා පූර්ව භාග 07.05ට තඹ පැහැති (රතු සහ කහ මිශ්‍ර) වස්ත්‍රාභරණයෙන් සැරසී දකුණු දිශාව බලා සියලු වැඩ අල්ලා ගනුදෙනු කොට ආහාර අනුභවය මැනවි.අප්‍රේල් මස 15 වැනි සඳුදා පූර්ව භාග 06.41ට නැඟෙනහිර දිශාව බලා හිසට දිඹුල් පත් ද පයට ඉඹුල් පත් ද තබා සුදු පැහැති වස්ත්‍රාභරණයෙන් සැරසී තෙල් සහ දිඹුල් පත් යුෂ මිශ්‍ර නානු ද ගා ස්නානය කිරීම මැනවි.අප්‍රේල් මස 17 වැනි බදාදා පූර්ව භාග 07.42ට කිරිබත් සහ හකුරු මිශ්‍ර ආහාරයක් අනුභවකොට පලාවන් (කොළ) පැහැති වස්ත්‍රාභරණයෙන් සැරසී දකුණු දිශාව බලා පිටත්වීම මැනවි.අප්‍රේල් මස 15 වැනි සඳුදා පූර්ව භාග 06.53ට සුදු පැහැති වස්ත්‍රාභරණයෙන් සැරසී කිරිබත් හා කිරි මිශ්‍ර ආහාරයක් අනුභව කොට නැඟෙනහිර දිශාව බලා පිටත්වීම මැනවි.සැ.යු. ඉහත සියලු නැකැත් වේලාවන් පිළියෙල කර ඇත්තේ ශ්‍රී ලංකා සම්මත ඔරලෝසු වේලාවට අනුව සංස්කෘතික කටයුතු දෙපාර්තමේන්තුවේ සිංහල අලුත් අවුරුදු නැකැත් කමිටුව විසිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aa13041411</link>
    <topic>“රඹකැන්ඔය” ව්‍යාපෘතිය මේ මස අග ජනතාවට</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහනැගෙනහිර පළාතට මහින්ද චින්තනය යටතේ ලබාදුන් විශාලතම වාරි ව්‍යාපෘතිය වන රඹකැන්ඔය ජලාශ ව්‍යාපෘතිය මේ මස අවසානයේ විවෘත කිරීමට සියලු වැඩ කටයුතු යොදා ඇතැයි වාරිමාර්ග හා ජල කළමනාකරණ අමාත්‍යාංශයේ ලේකම් අයිවන් ද සිල්වා මහතා පවසයි.අලුත් ඉඩම් අක්කර 10000 ක් අලුතින් අස්වද්දන මහඔය පොල්ලෙබැද්ද යන ප්‍රදේශවල පවුල් 25000 කට පිරිසුදු පානීය ජලය ලබාදෙන මේ වාරි ව්‍යාපෘතියට රජය රුපියල් දස ලක්ෂ 2500 ක් වැයකර තිබේ. මෙහිදී සිදු කරන්නේ මහඔය දී රඹකැන්ඔය හරහා මීටර් 1250 ක් දිග වේල්ලක් බැඳ අක්කර අඩි 45000 ක් විශාල ජලාශයක් ඉදිකිරීමයි. මේ ව්‍යාපෘතිය මඟින් වැව් 10 ක් පුරවන අතර ප්‍රදේශයේ යටිතල පහසුකම් රැසක් සඳහා දායක වේ. ඒ අනුව මෙම ව්‍යාපෘතිය මඟින් පොල්ලෙබැද්ද ගල්වල පාය පාසල අලුතින් ඉදිකරන අතර, මහඔය ප්‍රදේශයේ මාර්ග, කෘෂිකාර්මික, පශු සම්පත් හා විදුලිබල ක්ෂේත්‍රයන්ගේ ද සංවර්ධනයක් සිදුවන බව අමාත්‍යාංශ ලේකම්වරයා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aa13041412</link>
    <topic>බස්නාහිර දහම් පාසල් නංවන්න මිලියන 270 ක්</topic>
    <author>රමණී සුබසිංහ</author>
    <content>රමණී සුබසිංහබස්නාහිර පළාතේ බෞද්ධ, හින්දු, ක්‍රිස්තියානි දහම් පාසල් 2709 ට රුපියල් ලක්‍ෂය බැගින් රුපියල් මිලියන 270 ක් ලබා දීමට කටයුතු කර ඇතැයි බස්නාහිර පළාත් සභාව පවසයි.’ගුණ නැණ වඩමු’ යන රාජ්‍ය ප්‍රතිපත්තිය ශක්තිමත් කිරීම යටතේ දහම් පාසල් සංවර්ධනය කිරීමේ අරමුණ ඇතිව මෙම කටයුතු සිදු කරනු ලබන බවද පළාත් සභාව පවසයි. ’සරුදම් අරුණැල්ල’ වැඩසටහන යටතේ මේ ආධාර පිරිනැමේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aa13041413</link>
    <topic>සියනෑ ජම්බෝරියට සියල්ල සූදානම්</topic>
    <author/>
    <content>ගම්පහ දිසා බාලදක්ෂ සංගමය මඟින් පවත්වනු ලබන සියනෑ ජැම්බරේට් 2013 දිසා බාලදක්ෂ රැලිය 2013 මැයි මස 1 සිට 5 දක්වා උඩුගම්පළ සෙනරත් පරණවිතාන ජාතික පාසලේ දී පැවැත්වීමට කටයුතු සංවිධානය කර ඇත.මෙම කඳවුර සඳහා ගම්පහ දිසාවේ බාලදක්ෂයින් හා ආරාධිත දිස්ත්‍රික්කයන්හි බාලදක්ෂයින් 750 කට අධික පිරිසක් නේවාසිකව කඳවුරුගත කිරීමට නියමිතයි. එයට අමතරව පෝතක බාලදක්ෂයින් බාලදක්ෂිකාවන් දෙමාපියන් හා ආදි බාලදක්ෂයින් 5000 අධික පිරිසක් වරින්වර සහභාගි වීමට නියමිතයි. වැඩි විස්තර 0718791203 මඟින් දැනගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=aa13041414</link>
    <topic>කතරගම අවුරුදු මංගල්‍ය පෙරහර 14 වැනිදා</topic>
    <author>ඊ. එච්. සෝමපාල කතරගම විශේෂ</author>
    <content>ඊ. එච්. සෝමපාල කතරගම විශේෂරුහුණු කතරගම මහා දේවාලයේ වාර්ෂිකව පෙරහර මංගල්‍යයන් 03 ක් පැවැත්වේ. අවුරුදු මංගල්‍ය පෙරහර ඇසළ මහ පෙරහර හා ඉල්මහ පෙරහර යනුවෙනි.මේ සෑම පෙරහරක්ම පෞරාණික චාරිත්‍රවලට මුල් තැනක් දෙමින් සුබ නැකැත් චාරිත්‍රයන් අනුව සිදුකිරීමට රුහුණු කතරගම මහා දේවාලයේ බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතා කටයුතු සංවිධානය කර ඇත.පුණය කාලය (නොනගතය) අවසන් වීමෙන් පසුව අපි‍්‍රයෙල් මස 14 දින දේවාලය විවෘත කර පුද පූජාවන් පැවැත්වෙන අතර නැකැත් චාරිත්‍ර අනුව අප්‍රියෙල් මස 14 දින රාත්‍රී අවුරුදු මංගල්‍ය පෙරහර කතරගම මහා දේවාලයෙන් ඇරැඹෙයි. කතරගම අෂ්ඨඵල බෝධින් වහන්සේ හා කතරගම මහා දේවාලය ප්‍රදක්ෂිණ කර පෙරහර මහා වාසල් දොරටුවෙන් මහා වීදියට පිවිසේ. එම වීදියේ පෙරහර ගමන්කර වල්ලි අම්මා දේවාලයට පැමිණේ.එම දේවාලයේ දී පෞරාණික චාරිත්‍ර පුද සිරිත් ඉටුකිරීමෙන් පසුව පෙරහර යළිත් මහා වීදියේම ගමන්කර මහා දේවාලයට ගෙවදිනු ඇත.පෙරහර මහා දේවාලයට ගෙවදීමෙන් පසුව පුද පූජාවන් පැවැත්වීමෙන් අනතුරුව “දැකුම් තැබීම” නම් පෞරාණික චාරිත්‍රයක් ඉටු කරනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=ab1304142</link>
    <topic>ඉන්දියානු කලාකරුවන්ට සත්‍යය අවබෝධ වේවා!</topic>
    <author>සංවාද සටහන - තුෂාරි නේරංජා වික්‍රමසිංහ ඡායාරූපය- විමල් කරුණාතිලක</author>
    <content>‘අධිෂ්ඨාන පූජාවේ’ අරමුණ ලාංකික කලාකරුවෝ පැහැදිලි කරතිශ්‍රී ලංකාව මුහුණපාන විවිධ අභියෝග හමුවේ රට වෙනුවෙන් පෙනීසිටින පෙරට එන පිරිසක් ලෙස කලාකරුවන් ප්‍රධාන වශයෙන් හැඳින්විය හැකිය. රටේ ආපදා අවස්ථාවලදී රට වෙනුවෙන් ඔවුන් නිර්ලෝභීව එකාවන්ව එක්සිත්ව හැම අවස්ථාවක ම නොබියව ඉදිරියට පැමිණියා. මේ දිනවල ශ්‍රී ලාංකාවට එරෙහිව ක්‍රියාත්මක වන දකුණු ඉන්දියානු තමිල්නාඩු කලාකරුවන් ගේ උද්ඝෝෂණ ව්‍යාපාරයට පිළිතුරක් ලෙස ඔවුන්ට සත්‍ය අවබෝධ වේවායි ප්‍රාර්ථනා කරමින් හා ලංකාවට පැමිණ එම සත්‍ය නිවැරැදිව අවබෝධකර ගන්නා ලෙස ඉල්ලමින් ශ්‍රී ලාංකේය කලාකරුවන්ගේ ජාතික සංවිධානය නිදහස් චතුරශ්‍රයේදී රැස්ව පසුගියදා අධිෂ්ඨාන පූජාවක් පවත්වනු ලැබුවා. මෙම අවස්ථාවට ටෙලි නිර්මාණවේදීන්ගේ සංසදය, සිනෙස්ට්‍රා පදනම, ඔස්කාර් සංවිධානය, දේශීය සිනමාව සුරැකීමේ සංවිධානය, ගායක ගායිකාවන්ගේ සංගමය, දේශීය සිනමා ශිල්පීන්ගේ සංවිධානය, සිනමා සහ රූපවාහිනී කාර්මික ශිල්පීන්ගේ සංගමය යන සංවිධාන ද එක් විය. ඒ පිළිබඳ ප්‍රවීණ කලාකරුවන් කිහිප දෙනෙක් පැවසූ අදහස් මෙසේය.ශ්‍රී ලංකාවට එරෙහිව රටවල් කිහිපයක නැඟී සිටීමේ දැඩි ප්‍රවණතාවක් මෑත කාලයේ අපි දකිනවා. විශේෂයෙන් ශ්‍රී ලංකාවට අහිතකර මෙන්ම සත්‍ය පදනම් නොවන වැඩපිළිවෙළක් එම රටවල් තුළ ක්‍රියාත්මක වෙනවා. තමිල්නාඩුවේ කලාකරුවන් ලංකාවට එරෙහිව නඟන මේ විරෝධතාවට එක්වීම ගැන ශ්‍රී ලාංකික කලාකරුවන් වශයෙන් අපේ අවධානය විශේෂයෙන්ම යොමුවුණා.මේ ගැන ඇත්තටම අපිට තිබෙන හැඟීම නම් අපිත් එක්ක කාලාන්තරයක් තිස්සේ මේ අය ඉතාම කිට්ටුවන්ත දැඩි සම්බන්ධතාවකින් යුතුව කටයුතු කරපු අය. සිනමා කර්මාන්තය පටන්ගත් තැන් සිට මෑතක් වන තුරුම අපි සියලුම චිත්‍රපට නිර්මාණය කිරීමේ කටයුතුවලට මූලික කේන්ද්‍රස්ථානය කරගත්තේ තමිල්නාඩුව. චිත්‍රාගාර පහසුකම් වගේ දේවල් ලබාගෙන දිගින් දිගටම නිර්මාණ කටයුතුª කළා. නමුත් මෙතන එක්තරා කණ්ඩායමක ඒ කියන්නේ සමස්ත තමිල්නාඩු චිත්‍රපට කලාකරුවන් නොවුණත් යම් යම් දේශපාලන වුවමනාවන් සඳහා ඒ වෙනුවෙන් කැප වූ කණ්ඩායමක් ශ්‍රී ලංකාවට විරුද්ධව නඟන චෝදනා දිහා බැලුවහම අපිට හිතාගන්නත් බැහැමේ අය කලාකරුවන් වශයෙන්. දුරවබෝධයකින් මේ වගේ ප්‍රකාශ කරන්නේ කොහොමද කියලා වගේම මේ වගේ උද්ඝෝෂණ ව්‍යාපාරවලට සහභාගි වන්නේ ඇයිද කියලා ලංකාවේ තිබුණු තත්ත්වය ඔවුන් කියන දෙයට වඩා සියයට දාහක් වෙනස් බව ලංකාවේ ජීවත්වන අපි දන්නවා. මේ රටේ අපේ සහෝදර දමිළ ජනතාව සමූල ඝාතනය කරන බවත් ඔවුන්ට නොයෙකුත් වෙනස්කම්, අවහිරකම් අඩන්තේට්ටම් කරන බවට පළවෙන ප්‍රවෘත්ති සම්පූර්ණයෙන්ම පදනම් විරහිතයි. මම හිතන්නේ මේ රටේ ජීවත්වන සිංහල ජනතාවට වඩා මේ රටේ ජීවත්වන දෙමළ ජනතාව මේ බව දන්නවා. මේ පිළිබඳ කලාකරුවන් වශයෙන් අපි සංවේදීව ඒ අයට ආරාධනා කරන්නේ ඔබ ඔය දරන මතයේ සත්‍ය අසත්‍යතාව දැකගන්න ශ්‍රී ලංකාවට ඇවිත් බලන්න කියලයි. අපි විවෘතව ඔවුන්ට ආරාධනය කරනවා. මොකද අපේ පැත්තේ එහෙම හංගන්න වසංකරන්න දෙයක් තිබෙනවා නම් අපිට ඒ අයට මෙහෙම එන්න කියන්න බැහැ.ඒ තරම් දැඩි ආත්ම විශ්වාසයකින් යුතුව එන්න කියන්නේ මෙහෙ එහෙම දෙයක් නැති නිසා. ඇත්තවශයෙන්ම වසර තුනහමාරක් වගේ සුළු කාලයක් ඇතුළත ශ්‍රී ලංකා රජය සම්පත් අතින් අපට වඩා පෝසත් රටවල්වලටවත් කරන්න බැරි විදිහේ නැවත පුනරුත්ථාපනයක් සංවර්ධනයක් ප්‍රතිසංස්කරණයක් යුද්ධයෙන් වැනසුණු පළාත්වල කරලා තිබෙනවා. ඒවා ඇවිල්ලා සියැසින් දැකගන්න. මේ අපි කියන දේත් ඔබ පවසන දේ අතරෙත් තියෙන පරතරය මොකක්ද කියල සත්‍ය වටහා ගන්න එන්න කියලයි ඔවුන්ට අපේ අධිෂ්ඨාන පූජාව ඔස්සේ අපි ආරාධනා කළේ.ඇත්තටම අපි මේ තමිල්නාඩු කලාකරුවන්ගේ මේ ක්‍රියාකලාපය ගැන ඉතාම කනගාටු වෙනවා. ඒ අය බොහොම මෑතකදි තමයි මේ අපට මේ වගේ ලොකු ප්‍රශ්නයක් ඇතිවෙලා තිබෙන්නේ ශ්‍රී ලාංකික දමිළ ජනතාව ගැන. මීට ඉස්සෙල්ලා අවුරුදු ගාණක් මේ රටේ දමිළ ජනතාවට ප්‍රශ්න තිබුණා පෙර පැවැති පාලනයන් තුළ දී.ඉතින් ඒවා ගැන කිසිම උනන්දුවක් මේ අයට තිබුණේ නැහැ. මේ අවස්ථාවේ ඔවුන් ක්‍රියාත්මක කරන බොරු ප්‍රචාර බොහොම අවස්ථාවාදී ක්‍රියාවක් හැටියටයි අපි දකින්නේ. ඒගොල්ලන්ගේ මහ මැතිවරණය බොහොම ළඟ ළඟම එනවා. ඉතින් ඒකට කතාකරන්න දෙයක් නැතිවයි මෙය සිදුකරන්නේ. ඒ ගොල්ලන්ට ඒ අයගේ රටේ ඕනෑතරම් කතාකරන්න මීට වඩා බරපතළ ප්‍රශ්න තිබෙනවා. මේ වෙනකොට පැය 10ක වතුර, විදුලිය කපාහැරීම් තිබෙනවා.එහෙම දේවල් තියෙද්දී අපේ රටේ දේ ගැන කතාකරනවා. අපිට අපේ සහෝදර ජනතාවත් සමඟ හොඳින් ජීවත්වන්නට නොදී මේ කරන්නට හදන්නේ නැවත වරක් අර පහුගිය වකවානුවේ වගේ සිංහල දමිළ තරුණ තරුණියන් නැවතත් ත්‍රස්තවාදී වැඩවලට පොලඹවන්න ද කියන ගැටලුව අපිට මතුවෙනවා. එහෙම කරලා ඒ අයගේ ප්‍රයෝජනය සඳහා එය ඉත්තෙක් කරගන්න හදන බවකුයි පෙනෙන්නට තිබෙන්නේ.මේ නිසා අපිත් මේ වෙලාවේ හිතුවා නිහඬව ඉන්නේ නැතුව ඒ අය වගේ තේරුමක් නැති වැඩ නෙවෙයි අපි බොහොම සාමකාමීව අපි අපේ අදහස් ප්‍රකාශ කිරීමක් කරන්න ඕන කියන දෙය. එනිසයි අපි අධිෂ්ඨාන පූජාව පැවැත්වූයේ. අපි මෙසේ කළේ ඔවුන් අර විදිහට කටයුතු කළ නිසයි. අපි මේ ඔස්සේ ඔවුන්ට සෘජුවම කියා සිටියා එන්න සත්‍ය දකින්න. ලංකාවට එන්න ඉන්දියාවේ ඉඳගෙන එක එක කළු කණ්ණාඩි දුඹුරු කණ්ණාඩි දාගෙන බලන්න එපා. ලංකාවට ඇවිත් බලන්න මොකක්ද වෙලා තිබෙන්නේ කියලා අපි ඔවුන්ට ආරාධනා කර සිටියා.තමන්ගේ රට තමන්ගේ ජාතිය කියන ඒ ජාතික හැඟීම හැමදෙනා තුළම තියෙන්න ඕනෑ දෙයක්. අද අපිට මේ මුහුණ පාන්න වෙලා තියෙන ගැටලුව ඇත්තෙන්ම වෙනත් රටක කලාකරුවන් පිරිසක් විසින් අප රට පිළිබඳ දරන වැරදි මතය නිසා ඇතිවූවක් ලෙසයි මම දකින්නේ.මොකද අපි කාලයක් මේ ඉන්දියානු කලාකරුවන් බොහෝ සේ අගය කළා. දැනටත් ඔවුන්ගේ නිර්මාණ බොහොම ආදරයෙන් අපි පිළිගන්නවා.ඔවුන් ගේ මේ තිබෙන්නා වූ වැරදි මතය බොහොම සුහද අයුරින් ඔවුන්ගේ සිත් සතන් තුළින් ඈත් වේවායි කියා අපි පවත්වනු ලැබූ අධිෂ්ඨාන පූජාව ඔස්සේ ප්‍රාර්ථනා කළා. ඔවුන්ට බැණවැදීමවත් දොස් පැවරීමවත් නෙමෙයි අපි කළ යුත්තේ.මොකද අපේ හිත පිරිසුදු නම් අපේ ජාතියේ තිබෙන ඒ පිරිසුදු හැඟීම මෙහිදී ප්‍රධාන විය යුතුයි. අපි එකට එක කරන්නේ නැතිව බොහොම සාමකාමීව මෙහෙම දෙයක් කළ නිසා මම හිතනවා අපේ බෞද්ධ දර්ශනය අනුව ඒ දේ සාර්ථක වූවා කියලා.මෙය ඉතාමත්ම සැලසුම් සහගත ක්‍රියාවලියක් ලෙසයි අපි දකින්නේ. දකුණු ඉන්දියාවේ තමිල්නාඩුවේ කලාකරුවන් පසුගිය දා උද්ඝෝෂණ ව්‍යාපාරයක් ක්‍රියාත්මක කළා. ඒ උද්ඝෝෂණ ව්‍යාපාරය සත්‍යග්‍රහයක් කියලා ඒ හරහා ඒ අය කිව්වේ යුද අපරාධ කරුවන්ට දඬුවම් දෙන්න කියලයි. එතකොට මේ අය යුද අපරාධකරුවන් කියලා ඔවුන් කිව්වේ කාටද? අවසාන වශයෙන් අපේ රටේ අපේ ජනාධිපතිතුමා ඇතුළු මේ යුද්ධයට විරුද්ධව කටයුතු කරපු මේ යුද්ධය පරාජය කරන්න කටයුතු කරල මේ රට නිදහස් කරගත්ත දේශ හිතෛශී ජන නායකයන් සහ හමුදා රණවිරුවන්ට. ඊළඟට ඔවුන් කියනවා මේ අයට දඬුවම් දෙන තුරු සම්බාධක පනවන්න කියලා. මොනවද මේ සම්බාධක පනවන්න කියන්නේ. අපිත් එක්ක ඉන්දියාව තරහ විය යුතුයි. ඉන්දියාව අපෙන් ඈත් විය යුතුයි කියලනෙ මේ කියන්නේ.හැතැප්ම 20කට එහා පැත්තෙන් තිබෙන රටයි අපි අතරයි ගැටුමක් නිර්මාණය කරන්න මේ අය උත්සාහ දරනවා. ඊළඟට මොකක්ද ඔවුන් කියන්නේ ඔවුන්ගේ නිදහස වෙනුවෙන් මරණයේ අයිතිය නැතුව සටන් කරන්න තියෙන අයිතිය තහවුරු කරන්න කියලා. මේ රට තුළ එල්.ටී.ටී.ඊ. බෙදුම්වාදීන්ට සටන් කරන්න අපි ඉවසා සිටිය යුතුයි කියලනෙ ඒ කියන්නේ. මේ වගේ කරුණු 7ක් ඔවුන් එදා තහවුරු කරගෙන මේවා යෝජනා කරලා ඉදිරිපත් කළා.මේ සියල්ල අවසානයේ ඔවුන් ජයලලිතාට ස්තුති කරන්න යෝජනා කරනවා. මේ ස්තුති කරන්න කියලා කියන්නේ අපේ වන්දනා නඩවලට ගහපු එකට ද? චෙන්නායි එයාර්ලංකා කාර්යාලයට ගහපු එකට ද? අපේ ශ්‍රී ලංකාවේ ක්‍රීඩකයින්ට ඉන්දියාවට එන්න එපා කියල කියපු එකටද? අපේ හාමුදුරුවන්ට ගහල එලවපු එකටද? එතකොට සිවුරු ගලවලා තුවාය සරම් අන්දලා කිසිම රටක සදාචාරාත්මකව ශිෂ්ටසම්පන්න රටක් නොකරන දේවල් කරපු එකට ද මේ ජයලලිතාට ස්තුති කරන්නේ. 2013 වන විට මේ විදිහට අපි දකින ඛේදවාචකය ඒගොල්ලන්ගේ ඡන්ද ඉලක්කයක්. ඒ ඉලක්කයට ගොදුරු වන්නේ මේවාට කිසිම සම්බන්ධයක් නැති මේ රටේ සිටින අහිංසක සිංහල සහ දමිළ මුස්ලිම් ජනතාවයි. එතකොට අපි ඊට වඩා ශිෂ්ටසම්පන්න කලාකරුවන් විදිහට විනයගරුක, හැදිච්ච කලාකරුවන් විදිහට අපිට ඓතිහාසික උරුමයක් තිබෙන කලාකරුවන් විදිහට මේ අයට ඉතාම සාමකාමීව අපි කියා සිටින්නේ ලංකාවට එන්න ඇවිත් සත්‍ය දැනගන්න කියලයි.මේ සඳහා අපි සත්‍යක්‍රියාවක් කළා. ඒ ඔස්සේ ඉන්දීය කලාකරුවන්ට අපි ගෞරවයෙන් ආරාධනා කළා ශ්‍රී ලංකාවේ කලාකරුවන් සමඟ අපි යමු උතුරු නැඟෙනහිර ප්‍රදේශයට. මේ යුද්ධය නිසා 30 වසරක් පුරා බැටකාපු ඒ උතුරු නැෙඟනහිර අපේ සහෝදර දෙමළ ජනතාව විඳපු පීඩාව ඇස්දෙකෙන් දැකගෙන ඔවුන්ගෙන් විමසන්න මානව අයිතින් උල්ලංඝණය වෙනවාද? මොනවද තිබෙන ප්‍රශ්න යනාදිය. අද අපේ රටෙන් වැඩිම සම්පත් ප්‍රමාණයක් යොදවා තිබෙන්නේ ඒ පැත්තේ බිඳ වැටුණු මාර්ග හදන්න, බිම්බෝම්බ ගොඩදාන්න, එල්.ටී.ටී.ඊ. ත්‍රස්තවාදීන් මොනතරම් අපේ රටේ ජීවිත නසමින් විනාශයක් මේ රටට සිදුකළාද? රටේ ජනතාව පොදුවේ මොනතරම් දුකක් විඳින්න සැලැස්සුවාද?ඒත් අද බලන්න ලංකාවේ සෑම සති අන්තයකම කොහේ හෝ සංගීත සංදර්ශන පැවත්වෙනවා. ජනතාව ඕනෑම තැනක බියෙන් සැකෙන් තොරව යනවා එනවා. විනෝද වෙනවා. සතුටු වෙනවා. මේක අපිට ළඟා කරලා දුන්නේ අපේ ජනාධිපතිතුමා ඇතුළු රණවිරුවන්. මේවා දැක දැක අපිට කලාකරුවෝ විදිහට පැත්තකට වෙල ඉන්න බැහැ.අපි සත්‍ය කතා කළ යුතුයි. ඒ නිසා තමයි අපි මේ ආකාරයට එකාවන්ව එක්සිත්ව පෙළගැසී ඉන්දියානු කලාකරුවන්ට සත්‍ය අවබෝධ වේවා කියා ඔවුන්ට මෙරටට පැමිණෙන්න කියා ආරාධනා කරමින් මෙවැනි අධිෂ්ඨාන පුජාවක් පැවැත්වූයේ. එහි ප්‍රතිඵල සාර්ථකයි කියා මම හිතනවා.රටක අනන්‍යතාව ඒ රටේ ජීවත්වෙන මිනිස්සුන්ට රටවැසියන්ට අයිති කාරණාවක්. මේ මාතෘ භූමිය කෙරහි ජාත්‍යන්තරයේ එල්ලවන විරෝධය දවසින් දවස ක්‍රියාත්මකවීම කනගාටුවට කරුණක්. නමුත් ඒ කනගාටුව තවත් තීව්ර වෙන්නේ අපේ අසල්වැසි රාජ්‍යය එහෙම නැතිනම් අපේ බොහොම සහෘද මිත්‍රයා සහ සහෝදරයා ඉන්දියාව. අපට බොහෝ දේ ලැබෙනවා ඉන්දියාවෙන්. ඉතිහාසයේ පටන් එහෙමයි. අපේ සමාජ දේශපාලනික සංස්කෘතික ආගමික පසුබිම් බොහෝවිට ඉන්දියාවත් සමඟ ගනු දෙනු කළ යුගවල ප්‍රතිඵලයි.ඒක නිසාම ඔවුන් එහෙම නැතිනම් ඒ රාජ්‍යය අපේ සහෝදර මිත්‍ර සහ අපව රැකබලාගන්නා වූ රාජ්‍යයක් ලෙසයි අපි දුටුවේ. නමුත් මෑතක සිට අර ජාත්‍යන්තරයේ ඇතිව තිබෙන යම් යම් බලපෑම් මත ඔවුන් අපව අත්හැර දමන්නට සැලසුම් කරන බවක් තමයි පෙනෙන්නේ. මං හිතන්නේ මේ සැලසුමේ කූටප්‍රාප්තිය වන්නේ ඉන්දියානු රංග ශිල්පීන් අප රටට ජාත්‍යන්තර අතපෙවීමක් කරන්නට කියලා කරන බලපෑමයි.මේක තමයි ශ්‍රී ලාංකික කලාකරුවන් හැටියට අපිට තිබෙන විශාලතම කනගාටුව. මොකද අපි බොහෝ දේවල් බෙදාහදා ගත්තා ඉන්දියාව සමඟ. දැන් මේ ශිල්පීන් දේශපාලන අතකොළුවක් බවට පත්වෙලා වෙනයම් අයගේ දේශපාලන ඕනෑ එපාකම් ඉෂ්ට සිද්ධ කරන්නට යම්කිසි වැඩපිළිවෙළක් ක්‍රියාත්මක කරන බවයි පෙනෙන්නේ. අපි අධිෂ්ඨාන පූජාව හරහා ඉන්දියානු රංග ශිල්පී ශිල්පිනියන්ට ගෞරවයෙන් ආරාධනා කළා ලංකාවට එන්න ඇවිත් උතුරු නැෙඟනහිර සංචාර අත්දැකීම් විඳින්න.මේ දෙමළ ජනතාව සමඟ සහජීවනය සහයෝගය මිත්‍රකම සහ ඔවුන් සමඟ ඇති බැඳීම දකින්න කියන එක. මෙය කිසිම මොහොතක ඉන්දියානු චිත්‍රපට කර්මාන්තයත් ලංකාවේ චිත්‍රපට කර්මාන්තයත් අතර තිබෙන ගැටලුවක් නෙමෙයි. මෙය සත්‍ය කරුණු අවබෝධකරගැනීම සඳහා පැවැත්වූ අධිෂ්ඨාන පූජාවක් පමණයි.අපි ආදරේ කරපු අපි ගරු කරපු දකුණු ඉන්දියානු කලාකරුවන් පිරිසක් මෙලෙස පැය අටක උපවාසයකින් සිදුකරලා තිබෙන්නේ අපේ රටටත් ජාතියටත් අවසන අපේ ශ්‍රී ලංකාවටත් ශ්‍රී ලාංකිකයන්ටත් අපහාස වන අන්දමේ ක්‍රියාවක්. ඔවුන් අපට විරුද්ධ බොහෝ මඩ ප්‍රචාර මෙහිදී ක්‍රියාත්මක කොට තිබෙනවා.ඉතින් ඒ පිළිබඳ අපේ සම්පූර්ණ සත්‍ය ප්‍රකාශ කරන්න ඒ කියන්නේ ඔවුන් ගෙන යන මේ ප්‍රචාර සම්පූර්ණයෙන්ම අසත්‍ය බව ලොවට හඬගා කියන්නට සියලුම කලාකරුවන් එක්ව අධිෂ්ඨාන පූජාවක් ක්‍රියාත්මක කළා. මෙය ඇත්තටම පළිගැනීමක් නොවෙයි.අපි ඉතාම කාරුණික දැනුම් දීමක් තමයි මේ හරහා සිදු කරන්නේ. ඒ අයටත් ලොවටත් මේ ප්‍රචාර සහමුලින්ම අපිට එල්ලකරපු බොරු ප්‍රචාර කියලා පෙන්වීමයි අපේ අරමුණ. මම හිතන්නේ ඔවුන් මේ දේ කරන්නේ පැහැදිලිවම දේශපාලන ඕනෑකමක් මතයි කියලයි.සංවාද සටහන - තුෂාරි නේරංජා වික්‍රමසිංහ ඡායාරූපය- විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=ab1304141</link>
    <topic>වසර හතරක් තිස්සේ තනි ඉලක්කමක උද්ධමනය රඳවා ගැනීම විශේෂ ජයග්‍රහණයක්</topic>
    <author>සාකච්ඡා කෙළේ</author>
    <content>ශ්‍රී ලංකා මහ බැංකුවේ ආර්ථික පර්යේෂණ දෙපාර්තමේන්තුව අතිරේක අධ්‍යක්ෂ ධර්ම ශ්‍රී කුමාරතුංගපසුගිය සතියේ නිකුත්වූ අලුත්ම මහ බැංකු වාර්තාව අනුව අයහපත් ලෝක තත්ත්වයක් පවතිද්දීත් 2012 වසරේදීත් ශ්‍රී ලංකාව සියයට 6.4 ක ආර්ථික වර්ධන වේගයක් අත්කර ගැනීමට සමත් වී තිබීම විශේෂයෙන් සඳහන් කළ යුතුයි. පශ්චාත් යුද සමය ගත්තොත් 2010, 2011 හා 2012 වසර තුනේ සාමාන්‍ය වර්ධන වේගය සියයට 7.5 යි.ඒක පුද්ගල ආදායම 2012 වසරේදී ඩොලර් 2923 දක්වා වැඩි වී තිබෙනවා. 2011 වසරේ ඒක පුද්ගල ආදායම ඩොලර් 2836 ක් වුණා. වසර 2016 වන ඒක පුද්ගල ආදායම ඩොලර් 4000 දක්වා වැඩිකර ගැනීම අපේ ඉලක්කය වී තිබෙනවා.2012 වසරේ මුල් භාගයේ රජය හා මහ බැංකුව එක්වී ප්‍රතිපත්ති මාලාවක් හඳුන්වා දුන්නා 2011 වසරේ වැඩිවුණ වෙළෙඳ හිඟය අඩුකර ගැනීමට. මේ අලුත් ප්‍රතිපත්ති මාලාව අනුව මූල්‍ය ප්‍රතිපත්ති තවත් දැඩි කළා. මේ අනුව මහ බැංකුව වානිජ බැංකුවලට ණය දීමේදී අනුගමනය කරන ප්‍රතිපත්ති පොලී අනුපාතිකය ඉහළ දැම්මා.2011 වසරේදී දක්නට ලැබුණ සියයට 30 ක ණය වර්ධන අනුපාතිකය පහත දැමීමට අවශ්‍ය කළා. පෞද්ගලික අංශයට දෙන ණය 2012 වසරේදී අඩු කරගන්න අවශ්‍ය වුණා.අපි මුදල් පනතේ 101 (1) වගන්තිය යටතේ මේ ක්‍රියා මාර්ග ගත්තා. මෙලෙස 2012 පෙබරවාරියේ ප්‍රතිපත්ති පොලී අනුපාතිකය ඉහළ දැම්මා. 2012 පෙබරවාරි මාසයේදී තවත් ක්‍රියාමාර්ගයක් අපි ගත්තා විනිමය අනුපාතිකය සම්බන්ධයෙන් නම්‍යශීලී පිළිවෙතක් අනුගමනය කරන්න.මේ අනුව විදේශ විනිමය වෙළෙඳ පොළට මැදිහත් වීම සීමා කළා. විනිමය අනුපාතිකය වෙළෙඳ පොළ බලවේග අනුව නියම වුණා.විශේෂ අවස්ථාවල පමණක් විශේෂයෙන් ඉන්ධන අපනයනය වැනි විශාල විදේශ විනිමයක් එතෙරට ගලා යන අවස්ථාවල පමණක් එම සීමිත මැදිහත් වීම සිදුකළා.2011 වසරේ විදේශ අංශයේ දක්නට ලැබුණ විශේෂ ලක්ෂණය වුණේ ආනයන විශාල වශයෙන් වැඩිවීමයි. ඒ නිසා ආනයන සීමා කරන්න ක්‍රියා මාර්ග ගන්න සිදුවුණා. සමහර භාණ්ඩවල වාහන වැනි දේ ගෙන්වීමේ තීරු බදු අනුපාතයත් ඉහළ දැම්මා. ඒ වගේම 2012 පෙබරවාරි මාසයේදී අලාබ ලබන විදුලිබල මණ්ඩලය වැනි ආයතනවල මිල සංශෝධනයක් සිදු කිරීම වැනි පැහැදිලි ක්‍රියාමාර්ග කීපයක්ම ගත්තා.උද්ධමනය දිගටම මාස 49 ක් තනි ඉලක්කමේ තබා ගැනීමට හැකිවීම විශේෂ ලක්ෂණයක්. 2012 වසරේ වාර්ෂික සාමාන්‍ය උද්ධමන අනුපාතිකය සියයට 7.6 ක්.රාජ්‍ය මූල්‍ය පැත්තෙනුත් රාජ්‍ය මූල්‍ය ඒකාග්‍රතා ක්‍රියාවලිය තුළ සමස්ත රාජ්‍ය මූල්‍ය හිඟය අපි අපේක්ෂා කළ සියයට 6.4 මට්ටමේ තබා ගැනීමට පුළුවන් වුණා. ඉලක්කය වුණේ අයවැය හිඟය සියයට 6.2 දක්වා අඩුකර ගැනීමයි. 2011 වසරේ අයවැය හිඟය සියයට 6.9 ක් වුණා.බදු පදනම පුළුල් කිරීම හා බදු ගෙවීම දිරිමත් කිරීම තුළින් දළ දේශීය නිෂ්පාදිතයේ ප්‍රතිශතයක් ලෙස බදු අනුපාතිකය ඉහළ නැංවීමේ අරමුණත් රාජ්‍ය මූල්‍ය ඒකාග්‍රතා ක්‍රියාවලිය තිරසාරව පවත්වා ගැනීමට තීරණාත්මක වෙනවා. බදු ප්‍රතිසංස්කරණ මඟින් බදු ව්‍යුහය සරල කර තිබෙනවා. නමුත් රාජ්‍ය ආදායම එකතු කිරීම තවමත් දුර්වල මට්ටමක තිබෙන්නේ.විදේශ අංශය ගත්තම අපි දැක්කේ 2011 ආනයන අපනයන පරතරය වැඩිවෙලා තිබුණා. රජයේ ආදායම ගැන කියනකොට රුපියල් බිලියන 987.8 ක් දක්වා සියයට 5.7 කින් රාජ්‍ය ආදායම ඉහළ යාම 2012 විශේෂ ලක්ෂණයක්. රජයේ වියදම 2012 රු. බිලියන 10492.9 දක්වා සියයට 6.6 කින් වැඩි වුණා. දළ දේශීය නිෂ්පාදිතයේ ප්‍රතිශතයක් ලෙස රාජ්‍ය වියදම 2012 සියයට 19.7 දක්වා අඩුවුණා. 2011 ඒ සංඛ්‍යාව සියයට 21.4 ක් වුණා.අපනයන ආදායම සියයට 7.4 කින් 2012 අඩු වුණා. මේකට විශේෂ හේතුවක් තිබුණා යුරෝපය හා ඇමෙරිකානු රටවල තිබුණ අයහපත් ආර්ථික තත්ත්වයන්. එම රටවල අපනයන සඳහා ඉල්ලුම අඩුවීම වගේම මිල අඩුවීමත් මෙයට බලපෑවා. ඒ නිසා අපනයන ආදායම අඩුවුණා.ආනයන වියදමත් 2012 සියයට 5.4 කින් අඩුවුණා. හැම අංශයකම ආනයන අඩුවුණා. තීරු බදු බලපෑම නිසා වාහන ආනයනය සියයට 44 කින් අඩුවුණා. 2012 වෙළඳ හිඟය සියයට 3.1 කින් අඩුවුණා.2012 දී වෙළඳ හිඟය ඩොලර් මිලියන 9409 ක්. 2011 වෙළඳ ගිණුමේ හිඟය ඩොලර් මිලියන 9710 ක්.විදේශ සේවා නියුක්ති ප්‍රේෂණ ඩොලර් මිලියන 5985 දක්වා සියයට 16.3 කින් 2012 වැඩි වුණා. සංචාරක ඉපැයීම් ඩොලර් මිලියන 1039 දක්වා 2012 වැඩි වුණා.එම වැඩිවීම කලින් වසරට වඩා සියයට 25.1 වැඩිවීමක්. සංචාරකයන්ගේ පැමිණිම ද 2012 වසරේ මිලියනය ඉක්මවා ගියා.වෙළඳ ගිණුම, සේවා ගිණුම, ආදායම් ගිණුම හා සංක්‍රාම ගිණුම ඇතුළත් ජංගම ගිණුමේ හිඟය 2012 අඩුවුණා. එය 2011 ට වඩා අඩුවීමක්.2012 ගෙවුම් ශේෂයේ ඩොලර් මිලියන 151 ක අතිරික්තයක් වාර්තා වුණා. 2011 ගෙවුම් තුලනයේ තිබුණේ ඩොලර් මිලියන 1061 ක හිඟයක්. මේකෙන් රට අත්කරගෙන ඇති විදේශ අංශයේ ශක්තිමත් භාවය පෙන්වනවා.විදේශ සංචිත 2012 ඩොලර් බිලියන 6.9 දක්වා වැඩිවුණා. 2011 වසරේ විදේශ සංචිත ප්‍රමාණය ඩොලර් බිලියන 6 ක්. ලෝකය පිළිගත් විදේශ ආනයන ආවරණය මාස 3 ක් නමුත් පවතින සංචිත මාස 4.3 ක ආනයන සඳහා ප්‍රමාණවත් වෙනවා.2012 වසරේ නම්‍යශීලී විනිමය අනුපාතිකයක් නියම වීමට ඉඩ හැරීමෙන් පසු ඩොලරයට සාපේක්ෂව රුපියල සියයට 10.43 කින් අවප්‍රමාණය වුණා. එය අපනයන කරුවන්ට ශක්තියක්.මහ බැංකුව 2012 වසරේදී බැංකු අධීක්ෂණය සුපරීක්ෂණය තවදුරටත් ශක්තිමත් කළා. බැංකු ශාඛා ජාලය උතුරු නැඟෙනහිර ඇතුළුව තවදුරටත් එම වසරේ ව්‍යාප්ත වුණා. බැංකු නොවන ආයතනවලත් ශාඛා ජාලය උතුරු නැඟෙනහිර ඇතුළුව තවදුරටත් විශාල වශයෙන් වැඩිවුණා.කොළඹ කොටස් වෙළෙඳපොළ ක්‍රියාකාරී ලැයිස්තුගත සමාගම් සංඛ්‍යාව 2012 දී තවදුරටත් 287 දක්වා වැඩිවුණා.අලුත් සමාගම් 15 ක් කොටස් වෙළඳපොළට අලුතෙන් ඇතුළු වුණා. කොටස් වෙළඳ පොළේ ශුද්ධ විදේශ ලැබීම් 2012 දී ඩොලර් මිලියන 305.2 දක්වා සැලකිය යුතු ලෙස වර්ධනය වුණා.ආර්ථික වර්ධන ක්‍රියාවලිය පිළිබිඹු කරමින් රටේ විරැකියාව එම වසරේ සියයට 4 දක්වා අඩු වුණා. එම සංඛ්‍යාව 2011 වසරේ සියයට 4.2 ක්.2012 ලැබු ආර්ථික වර්ධනයට කෘෂිකාර්මික, කර්මාන්ත හා සේවා අංශවල වර්ධනය දායක වෙලා තිබෙනවා. කෘෂිකර්මාන්තය සියයට 5.8 කින් ද කාර්මික අංශය සියයට 10.3 කින් ද සේවා අංශය සියයට 4.6 කින් ද වර්ධනය වුණා. සමස්ත ආර්ථික වර්ධනයේ කෘෂිකර්ම අංශයේ දායකත්වය සියයට 11 ක්. කාර්මික අංශයේ දායකත්වය සියයට 30 ක්. සේවා අංශයේ දායකත්වය සියයට 58.5 ක්.සාකච්ඡා කෙළේසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=ab1304143</link>
    <topic>සංවර්ධනයේ පෙරටුගාමීන් ලෙස උපාධිධාරීන් 15596 ක ගේ සේවය සුරක්ෂිත කරනවා</topic>
    <author>ධර්මන් වික්‍රමරත්න</author>
    <content>- ඇමැති බැසිල් රාජපක්ෂආර්ථික සංවර්ධන අමාත්‍ය බැසිල් රාජපක්ෂ මහතා පුහුණුව ලැබූ උපාධිධාරීන් හමුවූ අවස්ථාවත්‍රස්තවාදයෙන් මුදාගත් ශ්‍රී ලංකාව සංවර්ධනය කිරීමේ උදාර කාර්යන්ට උරදීම සඳහා ආර්ථික සංවර්ධන අමාත්‍යාංශයට එක්වූ උපාධිධාරී නිලධාරින් 15,596 ගේ සේවක සුරක්ෂිතභාවය ඇති කරමින් දිළිඳුබවින් තොර ශ්‍රී ලංකාවක් 2016 දී බිහි කිරීම සඳහා සංවර්ධනයේ පෙරටුගාමින් ලෙස ඔවුන්ගේ සේවය රජය ලබාගන්නා අතර රාජ්‍ය සේවයේ ඉහළම තනතුරු දක්වා යෑමට අවශ්‍ය සහයෝගය ඔවුන්ට ලබාදෙන බව ආර්ථික සංවර්ධන අමාත්‍ය බැසිල් රාජපක්ෂ මහතා පැවසීය.ජනාධිපතිතුමාගේ මඟ පෙන්වීම යටතේ උපාධිධාරීන් 52,721 ක් රාජ්‍ය සේවයට බදවා ගැනීමට රජය ගත් ක්‍රියාමාර්ගය මෙහිදී පැහැදිලි කළ ආර්ථික සංවර්ධන අමාත්‍යවරයා ආර්ථික සංවර්ධන අමාත්‍යාංශයට බඳවාගත් එක් උපාධිධාරියෙකු එක් මසකට දිළිඳු පවුලක් නඟා සිටවීමට පියවර ගතහොත් වසර තුනක් තුළ රටේ දිළිඳුකම පිටු දැකීමේ ඉලක්කයට විශාල මෙහෙයක් සිදුකර ශ්‍රී ලංකාව ආසියාවේ ආශ්චර්ය බවට පත් කළ හැකි බව ද අවධාරණය කළේ ය.ආර්ථික සංවර්ධන අමාත්‍ය බැසිල් රාජපක්ෂ මහතා මෙම අදහස් පළකළේ ආර්ථික සංවර්ධන අමාත්‍යාංශයට බඳවාගෙන රට පුරා ප්‍රාදේශීය ලේකම් කාර්යාලවලට අනුයුක්ත කර සිටින උපාධිධාරී සංවර්ධන නිලධාරින් 15,596 කින් ප්‍රථම කණ්ඩායම දෙසතියක පුහුණුව සාර්ථකව නිමකර විසිර යෑම නිමිත්තෙන් ඉකුත් 9 වැනිදා පැවති විසිර යෑමේ උත්සවයේදී ය. මෙම නායකත්ව පුහුණු පාඨමාලාව ඉකුත් මාර්තු 28 වනදා මධ්‍යස්ථාන 16 කදී ආරම්භ විය.උපාධිධාරී අභ්‍යාසලාභින් පත්වීම් යටතේ සංවර්ධන නිලධාරීන් ලෙස ආර්ථික සංවර්ධන අමාත්‍යාංශයට බඳවාගනු ලැබූ මෙම උපාධිධාරීන්ට අදියර තුනක් යටතේ සති දෙකක නේවාසික පුහුණු වැඩමුළු පැවැත්වීමට ආර්ථික සංවර්ධන අමාත්‍යාංශය ගත් තීරණය අනුව උපාධිධාරීන් 5,150 ක් කණ්ඩායම් 03 ක් බැගින් උපාධිධාරීන් 15,596 ක් ස්ථාන 16 කදී පුහුණු කරනු ලැබේ. මෙහි දෙවන අදියර අප්‍රේල් 18 සිට මැයි 05 දක්වා ද තෙවන අදියර මැයි 18 සිට 24 දක්වා ද පැවැත්වේ. එක් අදියරයකදී ස්ථාන 16 කදී කණ්ඩායම් 35 ක් වශයෙන් පුහුණු කිරීමට සැලසුම්කර ඇති අතර එක් කණ්ඩායමකට 150 දෙනෙකු අයත් වේ. ආර්ථික සංවර්ධන අමාත්‍යාංශයේ පුහුණුව ලබන උපාධිධාරීන් ගෙන් සියයට 70 ක් කාන්තාවන් වේ.ප්‍රථම කණ්ඩායමේ දෙසතියක පුහුණුව ලැබූ ආර්ථික සංවර්ධන අමාත්‍යාංශයට අයත් උපාධිධාරීන් 5,150 විසිරයෑමේ උත්සව රටපුරා මධ්‍යස්ථාන 16 කදී උත්සවාකාරයෙන් පැවති අතර ඉන් කිහිපයක් ම අමාත්‍ය බැසිල් රාජපක්ෂ මහතාගේ නිරීක්ෂණයට ලක්විය.මහනුවර තලාතුඔය ශ්‍රී ලංකා නාවික හමුදා පුහුණු පාසල, පේරාදෙණිය, ගන්නෝරුව ශ්‍රී ලංකා යුද හමුදා විදුලි යාන්ත්‍රික බලකාය, මහනුවර බූවැලිකඩ යුද හමුදා සංඥා බළකා පාසල සහ රන්දෙනිගල රන්ටැඹේ ජාතික ශිෂ්‍යභට බළකා මූලස්ථානයේ පැවති විසිරයෑමේ උත්සවයන්ට සහභාගි වූ ආර්ථික සංවර්ධන අමාත්‍යවරයා ඒවාට සහභාගි වූ උපාධිධාරී නිලධාරීන් සමඟ සුහද සාකච්ඡාවන්හි ද නිරත විය.ආර්ථික සංවර්ධන අමාත්‍ය බැසිල් රාජපක්ෂ මහතා ගේ මෙහෙයවීමෙන් කාලීන සමාජ ආර්ථික ප්‍රවාහය තුළ දිළිඳුබව පිටුදැකීම සඳහා පවුල සහ ගම කේන්ද්‍ර කරගත් ග්‍රාමීය මට්ටමේ සංවර්ධන වැඩසටහන් ක්‍රියාත්මක කිරීමේ මැදිහත්කරුවන් ලෙස කටයුතු කිරීමට අවශ්‍ය මූලික අවබෝධය ලබාදීම මෙම පුහුණු වැඩමුළු මගින් අපේක්ෂා කෙරේ. ග්‍රාමීය මට්ටමින් පත්කරනු ලබන මෙම නිලධාරීන් අභියෝග ජයගත හැකි නායකයකු බවට පත් කිරීමට සඳහා අවශ්‍ය පෞරුෂ වර්ධනය කිරීම සඳහා ආරක්ෂක හමුදාවල සහාය ඇතිව පුහුණුවීම් ලබාදීම, ගමේ ප්‍රජාවගේ අවශ්‍යතාවයන් සහ අභියෝගයන් හඳුනාගෙන එම අභියෝග ජයගැනීම සඳහා නායකත්වය ගෙන කටයුතු කළයුතු ආකාරය සහ දිවි නැගුම ජාතික ව්‍යාපාරය පිළිබඳ දැනුවත් කිරීම ඇතුළු කරුණු ගණනාවක් මෙම දෙසතියක පුහුණු පාඨමාලාවේදී සිදු කෙරේ.රටින් බිහිවූ උගතුන් 51,000 ක් වැනි විශාල පිරිසක් එකවර රාජ්‍ය සේවයට බඳවා ගැනීම රජයේ පිරිවැයට බරක් නොව මහා සම්පතක් යැයිද ජනතා නියෝජිතයින් මෙන්ම රජයේ උසස් නිලධාරීන්ගේ වගකීම වන්නේ එම පිරිස රටේ ආර්ථිකයට නිසි අයුරින් යොදා ගැනීම සඳහා කටයුතු කිරීම බව ආර්ථික සංවර්ධන අමාත්‍ය බැසිල් රාජපක්ෂ මහතා එම විසිර යෑමේ උත්සවවලදී කියා සිටියේය.පුහුණුවේ අවස්ථාවක්මහින්ද චින්තන ප්‍රතිපත්ති ප්‍රකාශයේ සඳහන් පුද්ගලයා හදා පවුල හදන්නත්, පවුල හදා ගම හදන්නත් යන සංකල්පය ක්‍රියාත්මක කිරීමේ වගකීම මෙම උපාධිධාරීන්ට පැවරෙන බවත් ගමේ නායකත්වය ගෙන ගම සංවර්ධනය කිරීම සඳහා අවශ්‍ය සැලසුම් සකස් කිරීම තුළින් ගමේ දිළිඳු බව තුරන් කිරීම කාර්ය භාරය මොවුන් වෙත පැවරෙන බවත් ආර්ථික සංවර්ධන අමාත්‍ය බැසිල් රාජපක්ෂ මහතා එහිදී අවධාරණය කළේය.අමාත්‍යවරයා මෙම පුහුණු කඳවුරු නිරීක්‍ෂණයට එක්වෙමින් තවදුරටත් මෙසේද ප්‍රකාශ කළේය. “මීට වසරකට පමණ පෙර මහින්ද රාජපක්‍ෂ ජනාධිපතිතුමා කටුවන පොලේ දි ජනතාව හමුවුණ වෙලාවක උපාධිධාරින් පිරිසක් පැමිණ එතුමාගෙන් ඉල්ලීමක් කළා රට ගොඩනඟන්න තමන්ගෙ දැනුමත් යොදාගන්න කටයුතු කරන්න කියලා. ඒ කාලේ සමහර අය කිව්වා මේ අය බඳවා ගැනීම රජයට බරක් බව. ඒත් ජනාධිපතිතුමා කිව්වේ මේ අය රටට, රජයට සම්පතක් බව. මේ අය රාජ්‍ය සේවයට බඳවා ගන්න අවශ්‍ය පියවර ගන්න කියලා.ඒ අනුව තමයි ඔබලා අද රාජ්‍ය සේවයට එක්වෙලා ඉන්නේ. රජයේ සංවර්ධනය ගමට ගෙනියාමට හැකිවන පරිදි දිවයින පුරා ඇති ග්‍රාම සේවා වසම් 14,000 ටම උපාධිධාරි නිලධාරියෙක් දමන්න කටයුතු කළා.මොවුනට එක් ඉලක්කයක් යටතේ වැඩ කරන්න පුහුණුවක් හා දැනුමක් ලබාදීමේ අවශ්‍යතාව අපට දැනුණා. ඒ අනුව යුද ගුවන් නාවික බලය හිමිවූ ලොව සිටි දරුණුතම ත්‍රස්තවාදී සංවිධානය පරාජය කිරීමට හැකිවූ එඩිතර නායකයන් බිහිකළ අපේ හමුදා කඳවුරුවලදි මේ අයට නායකත්ව පුහුණුව දෙන්න තීරණය කළා.උපාධිධාරි ඔබලා සියලු දැනුම ලැබගෙන ගමට ගිහින් සේවය කරලා රාජ්‍ය සේවයට උපාධිධාරින් සම්පතක් බව පෙන්වන්න කියලා මම ඉල්ලා සිටිනවා.”මෙම අවස්ථාවන්ට තලාතුඔය ශ්‍රී ලංකා නාවික හමුදා පුහුණු පාසලේ කමාන්ඩර් කේ.ඒ. කුරුප්පු, ගන්නෝරුව ශ්‍රී ලංකා යුද හමුදා විදුලි යාන්ත්‍රික බළකායේ ලුතිනන් කර්නල් සංජේ පතිරණ, රන්ටැබේ ජාතික ශිෂ්‍ය භට බළකා පුහුණු මධ්‍යස්ථානයේ සේනා විධායක මේජර් ජනරාල් ගාමිණී ජයසුන්දර යන මහත්වරුන් ඇතුළු විශාල පිරිසක් සහභාගි වී සිටියහ.ධර්මන් වික්‍රමරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=ab1304144</link>
    <topic>ජනපති දිනපොත</topic>
    <author>ඡායාරූප - සුදත් සිල්වා, චන්දන පෙරේරා</author>
    <content>තන්තිරිමලේ උපතිස්සගම ජනතාවගේ ගැටලු සොයා බලන්නට ජනාධිපතිතුමා ඉකුත් දා එම ගමේ නිරීක්ෂණ චාරිකාවක යෙදී කරුණු විමසයි.හෙළයේ ගොවි පිළිවෙත අනුව ජාතික අලුත් සහල් මංගල්‍යය මහින්ද රාජපක්ෂ ජනාධිපතිතුමාගේ ප්‍රධානත්වයෙන් අනුරාධපුර ජය ශ්‍රී මහා බෝධීන් වහන්සේ අභියස දී පැවැත්වූ මොහොත.කාල්ටන් පෙර පාසල් සමූහයේ අලුත් අවුරුදු උත්සවය රාජ්‍ය ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් ක්‍රීඩා අමාත්‍යාංශ ක්‍රීඩාංගණයේ පැවැත්වූ අවස්ථාව. මහින්ද රාජපක්ෂ ජනාධිපතිතුමා, විදුහල්පතිනි ජනාධිපති ආර්යා ශිරන්ති රාජපක්ෂ මහත්මිය, පාර්ලිමේන්තු මන්ත්‍රී නාමල් රාජපක්ෂ, ලුතිනන් යෝෂිත රාජපක්ෂ යන මහත්වරු මේ අවස්ථාවට එක්ව සිටියහ.ජනාධිපතිතුමා සඳුන් පැළයක් මිහින්තලා පුදබිමේ රෝපණය කරයි. විහාරාධිපති වලවා හැංගුව වැවේ ධර්මරතන නා හිමි ඇතුළු අමුත්තෝද මෙහි වෙති.දකුණ - රජරට - උතුර යා කෙරෙන රාජධානි පිවිසුම හෙවත් පාදෙනිය - අනුරාධපුරය මාර්ගය ජනාධිපතිතුමා විවෘත කරයි.ජනාධිපතිතුමා ඉකුත් දා පාර්ලිමේන්තුවට පැමිණ සභා ගර්භයේ රැඳී සිටි මොහොතඡායාරූප - සුදත් සිල්වා, චන්දන පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=ab1304145</link>
    <topic>ඇමැතිතුමා‍ෙග් පොලු පාර මුට්ටිය ළඟින්ම යයි!</topic>
    <author>චන්දන බණ්ඩාර</author>
    <content>ජය ශ්‍රි මහා බෝධින් වහන්සේ අබියස‍දී පැවැත්වෙන අලුත් සහල් මංගල්‍යය ගිය සතියේදි හතලිස් හය වෙනි වරටත් පැවැත්විණි. ඒ ජනාධිපතිතුමාගේ ප්‍රධානත්වයෙනි. ගොවිජන සේවා දෙපාර්තමේන්තුව ඒ කටයුත්තට දායකත්වය ලබා දි තිබු අතර එය ආර්ථික සංවර්ධන අමාත්‍යාංශය යටතේ ඇති ආයතනයකි. මෙතෙක් කාලයක් අලුත් සහල් මංගල්‍යයකට රාජ්‍ය නායකයකු පැමිණ නැති අතර ප්‍රථම වතාවට මෙවර ජනාධිපතිතුමාගේ ප්‍රධානත්වයෙන් අලුත් සහල් මංගල්‍යය පැවැත්විණි.අලුත් සහල් මංගල්‍යයට ජනාධිපතිතුමාට ආරාධනා කරනු ලැබුවේ ගොවිජන සේවා සහ ආර්ථික සංවර්ධන නියෝජ්‍ය ඇමැති එස්. එම්. චන්ද්‍රසේන විසිනි. මෙවර එම මංගල්‍යය අපේල් 3 සහ 4 දිනවල පැවැත්විමට නියමිත වුවත් පසුව එය අපේල් හත් වෙනිදාට යොදා ගෙන තිබිණි. ඉතා ඉහළින් පැවැති අලුත් සහල් මංගල්‍යයට ජනාධිපතිතුමා ඇතුළු පිරිස පැමිණියේ පෙරහරකිනි. එලෙස පැමිණි ජනාධිපතිතු‍මා සහ අටමස්ථානාධිපති පල්ලේගම සිරිනිවාස හිමියන් අතින් අලුත් සහල් පාත්‍රයට පිරවීම සිදු කෙරිණි. මේ අවස්ථාවට ඇමැති එස්‍. එම්. චන්ද්‍රසේන, ඇමැති ඩබ්ලිව්. බි .ඒකනායක සහ උතුරුමැද පළාත් මහ ඇමැති එස්. එම්. රංජිත් ඇතුළු පිරිසක් සහභාගිවි සිටියහ.අලුත් සහල් පිරවීමෙන් අනතුරුව රුවන්මැලි මහ සෑ විහාරාධිපති හිමියන් අනුශාසනාවක් පවත්වමින් සිටියහ. ඒ සමගම ජනාධිපතිතුමා ඇමැති එස්. එම්. චන්ද්‍රසේනට කිවේ නායක හාමුදුරුවන්ට මේ මොහොතේම පණිවිඩයක් ලබා දෙන ලෙසය. "ඇමැතිතුමා අපේ නායක හාමුදුරුවන්ට කියන්න ඊළග අලුත් සහල් මංගල්‍යය තියන්නේ වස විස නැති, රසායනික පොහොර නැති අලුත් සහල් වලින් කියලා." ජනාධිපතිතුමා ඇමැති එස් .එම්. චන්ද්‍රසේනට කියා සිටියේය. "වස විසවලින් තොරව වි ගොවිතැන කරනවා නම් බොහොම වටිනවා." රුවන්මැලි මහ සෑ විහාරාධිකාරී පල්ලේගම හේමරතන හි‍මියෝ කියා සිටියහ.මේ අතරතුර ජනාධිපතිතුමාට අනුරධපුරයේ තන්තිරිමලේ ප්‍රදේශයේ ස්වාමින් වහන්සේ සහ ජනතාව ලිපි මගින් දැනුම් දි තිබුණේ තම ගමේ පවතින දුෂ්කරතා ගැනය. එල්ටී ටී ඊ ත්‍රස්ත ප්‍රහාරයන්ගෙන් භිතියට පත්ව සිටි ජනතාවක් වාසය කළ උපතිස්ස ගමේ ජනතාව තම අඩුපාඩු ජනාධිපතිතුමාට දැනුම් දී තිබිණි. අලුත් සහල් මංගල්‍යය අවසන් වු පසුව ජනාධිපතිතුමා ඇමැති එස්. එම්. චන්ද්‍රසේනට කිවේ "අපි දැන් යමු උපතිස්ස ගමට" කියාය. ජනාධිපතිතුමා සමඟ ඒ ගමනට මහ ඇමැති එස්. එම්. රංජිත්, උතුරු මැද ආණ්ඩුකාර කරුණාරත්න දිවුල්ගනේ සහ ඇමැති ඩබ්ලිව් බි. ඒකනායක එක් වුහ.ජනාධිපතිතුමා සමග එකම වාහනයේ නැඟී ඇමැති චන්ද්‍රසේන ගියේය. ඒ අනුව ජනාධිපතිතුමාගේ නිල රථය තන්තිරිමලේදි හැරවුයේ ගුරු පාරකටය. ඉතා දුෂ්කර වු එම මාර්ගයේ ගල් බොරළු වලවල් වලින් ගහනව පැවැති නිසා ජනාධිපතිතුමාගේ නිල රථය ගමන් කළේ ඉතා හෙමිනි. එමේන්ම එම ගමනද ඉතා අපහසු එකක් වු නිසා ඇමැති එස් .එම්. ජනාධිපතිතුමාගෙන් විමසා සි‍ටියේ "සර් ටිකක් ගමන අමාරුයි නේද" කියාය. "නෑ මට මේවා හොදට පුරුදුයි" ජනාධිපතිතුමා කියා සිටියේය. අවට තිබු නිවාස දෙස බලමින් ඇමැති එස් එම් ට විවිධ උපදෙස් ලබා දෙමින් යන ජනාධිපතිතුමා රැගත් වාහනයට මල්වතු ඔයේ පාලම කැඩි ගොස් තිබු නිසා ගමන් කිරීමට සිදුවුයේ ඉතා අපහසුවෙනි. ඉතා දුෂ්කර ගමන් මගක ගොස් කිලෝමිටර පහළොවක් පමණ ගිය පසුව උපතිස්ස ගමට ජනාධිපතිතුමා ඇතුළු පිරිස පැමිණියහ.උපතිස්ස ගමට පැමිණි ජනාධිපතිතුමා ජනතාව විසින් මහත් හරසරින් පිළිගනු ලැබීය. ඒ වෙන විටත් රුවන්මැලි මහ සෑ නායක හිමිපාණන්වහන්සේ සහ තන්තිරිමලේ රජමහා විහාරස්ථානාධිපති හිමියෝ උපතිස්ස ගමට වැඩම කර සිටියහ. එහිදි තන්තිරිමලේ රජමහා විහාරාධිපති හිමියන් ජානාධිපතිතුමාට පැහැදිලි කළේ අතිතයේ මේ ගමට කො‍ටි ත්‍රස්තවාදින්ගෙන් එල්ල වු ප්‍රහාර නිසා ජනතාව මේ ප්‍රදේශය අතහැර ගොස් සිට නැවැත ගමට පැමිණෙමින් සිටින බවය." ඒ නිසා ජනාධිපතිතුමනි මේ ගමට සංවර්ධනය ලැබිලා නැහැ‍. පාසල පන්සල ගමට එන පාර බොහොම අබලන් මේවා සංවර්ධනය කරලා දෙන්න." උන්වහන්සේ ඉල්ලා සිටියහ. ‍මේ අතරතුර ජනාධිපතිතුමා එතැනට රැස්ව සිටි කුඩා දරුවන් පිරිසක් සමග කතා බහ කළේය. "ඔයාලාට මොනවාද මගෙන් වෙන්ඩ ඕනේ. ඔයාලාට පාර හදලා ඕනේ කොහොමද "ජනාධිපතිතුමා විමසා සිටියේය. "අපට කාපට් පාරක් ඕනෑ" එම කුඩා දරුවා කිවේ කවුරුත් පුදුමයට පත් කරමිනි. "හොදයි මං ඔයාලට කාපට් පාරක් තමයි දෙන්නේ "ජනාධිපතිතුමා එසේ කියමින් මාර්ග අමාත්‍යාංශයේ ලේකම්වරයාට කිවේ, පාර කාපට් කර සකස් කොට තමාට දැනුම් දෙන ලෙසය. "පොඩි එවුනුත් ඉල්ල‍න්නේ කාපට් තමයි. බලන්නකෝ පොඩි ළමයිගේ හිතට වැදිලා තියෙන දේවල්" ජනාධිපතිතුමා කියා සිටියේය.ඉන් අනතුරුව ජනාධිපතිතුමා ඇමැති එස් එම් චන්ද්‍රසේනට සහ උතුරුමැද මහ ඇමැතිට කිවේ උපතිස්ස ගමේ, පාසල, පන්සල, වැව් ප්‍රතිසංස්කරණය කොට වතුර රදවා ගැනිමට ඇනිකට් එකක් ඉදිකොට දෙන ලෙසටය.උපතිස්ස ගමෙන් පිටවූ ජනාධිපතිතුමා ඊළඟට පැමිණියේ මිහින්තලේ රජ මහා විහාරයටය. එහි ප්‍රතිසංස්කරණ කටයුතු සහ එම භූමියේ සඳුන් පැළ පන්සියයකින් යුතු සඳුන් උයනක් සකසන ලෙසටද ජනාධිපතිතුමා උපදෙස් දුන්නේය.ජනාධිපතිතුමා එදින ගත කළේ අනුරාධපුර ජනපති මැදුරේය. පසු දින ‍උදෙන්ම අවදි වු ජනාධිපතිතුමා පයින්ම ගමන් කරමින් අභයගිරිය දාගැබේ සංවර්ධන කටයුතු සොයා බැලුවේය. ඉන් අනතුරුව පැවති උත්සවයකදී ජනාධිපතිතුමා අතින් රුවන්මැලි මහ සෑ ධර්ම ශාලාවට මුල් ගල් තැබිණි. ඉන්පසු ජනාධිපතිතුමා සහභාගි වූයේ ගල්ගමුව සහ යාපහුව ප්‍රදේශවල පැවැති උත්සව කිපයකටය.අලුත් සහල් මංගල්‍යයට ජනපති යයි.කොළඹ මීතොටමුල්ල කුණු කන්ද ගැන ගිය සතියේදි රටේ දැඩි කථා බහට ලක් වීය. ඊට ප්‍රධානම හේතුව වුයේ මීතොටමුල්ල කුණුකන්දට එරෙහිව උපවාස කළ පිරිසක් පොලිසිය විසින් විසුරුවා හැරිමය. අවසානයේ මේ කුණු කන්ද නිසා ජනතාවට වැරැදි මතයක් අතිවුයේ මධ්‍යවල ඇතැම් සත්‍යයෙන් තොර ප්‍රකාශ නිසාය.මේ නිසා නාගරික සංවර්ධන අධිකාරියට ඇතැමුන් චෝදනා කොට තිබිණි. කෙසේ වෙතත් මේ ගැන සත්‍ය තොරතුරු ගිය බදාද පැවැති මාධ්‍යවේදින්ගේ හමුවකදි ආරක්ෂක ලේකම්වරයා හෙළිකොට සිටියේය"මේ කුණුකන්ද ගැන කාටවත් කිසිම අවස්ථාවක නාගරික සංවර්ධන අධිකාරියට චෝදනා කරන්ඩ බැහැ. මේ ගැන ඇතැම් මාධ්‍ය අසත්‍ය ප්‍රචාර ගෙන යනවා. නමුත් ඒ ගැන ක්‍රියා කිරිම කොළඹ මහ නගරසභාවට අයිති කාර්යයක්. ඒක නාගරික සංවර්ධන අධිකාරියට අයිති වැඩක් නෙමෙයි. මේ ගැන වැරැදි අර්ථකථන ලබා දෙන්ඩ ඇතැම් අය උත්සාහ කරන බව පේනවා. ‍" ගෝඨාභය රාජපක්ෂ ආරක්ෂක ලේකම්වරයා සදහන් කළේය. මේ අතරතුර කොළඹ නගරාධිපතිවරයාට දුරකථනයෙන් ඇමැතු ආරක්ෂක ලේකම්තුමා කුණු කන්ද සම්බන්දයෙන් ඇතැම් විද්‍යුත් මාධ්‍ය ගෙන යන ප්‍රචාරයන් වහාම නිවැරැදි කරන ලෙසටද දැනුම් දුන්නේය. ඊට ප්‍රතිචාර දැක්වු නගරාධිපතිවරයා එම මතයන් නිවැරදි කරන බවට පොරොන්දු වීය.ගිය අගහරුවාදා පාර්ලිමේන්තු ආලින්දයේදි ආණ්ඩු පක්ෂයේ ප්‍රධාන සංවිධායක ඇමැති දිනේෂ් ගුනවර්ධන සහ විපක්ෂයේ ප්‍රධාන සංවිධායක පාර්ලිමේන්තු මන්ත්‍රි ජෝන් අමරතුංග ඇතුළු මැති ඇමැතිවරු පිරිසක් අතීත දේශපාලන සිදුවිම් ගැන කථා බහ කරමින් සිටියහ. ඇමැති ජගත් පුෂ්පකුමාර, ඇමැති මහින්දානන්ද අළුත්ගමගේ,පාර්ලිමේන්තු මන්ත්‍රිවරුන්වන තාරානත් බස්නායක ,නිල්වලා විජේසිංහ ,සහ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ඇතුළු පිරිසක්ද ඒ අසළ සිටියහ"ජෝන් අමරතුංග මන්ත්‍රිතුමා කවදත් සතුටින් ඉන්න කෙනෙක් අපි පිටරටවල ගියාමත් රසවත් කථා බහවල යෙදෙනවා." ඇමැති මහින්දානන්ද අළුත්ගමගේ කියා සිටියේය. දේශපාලනය නිසා අපේ හිත් නරක්කර ගන්න ඕනේ නෑ "මන්ත්‍රි ජෝන් අමරතුන්ග කිවේය. ඒ සමගම දිනේෂ් ගුණවර්ධන ඇමැතිවරයා කිවේ "ඒක ඇත්ත අපි කරන්න ඕනේ ප්‍රතිපත්ති ගරුක දේශපාලනයක් කියාය.නාමල් රාජපක්ෂ මන්ත්‍රිවරයාගේ උපන්දිනය නිමිත්තෙන් කුමාරසිරි හෙට්ටිගේ පදනම සහ දෙනියාය කොටපොල ගැටබරු රාජ මහා විහාරයේ දායක සභාව එක්ව එම විහාරස්ථානයේ උඩමළුවේ පිංකම් මාලාවක් සංවිධානය කොට තිබිණි.නිවාස 108 කින් සමන්විත අනුරාධපුර පෙරිමියන්කුලම, කටුකැලියාව, “තුරුඉතුරුගම” හරිත ජනසෙවණ නිවාස ගම්මානය, ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදුපහසුකම් අමාත්‍ය විමල් වීරවංශගේ ආරාධනයෙන් මහින්ද රාජපක්‍ෂ ජනාධිපතිතුමාගේ සුරතින් පසුගිය සතියේදී විවෘත විය.සාම්ප්‍රදායික තාක්ෂණය භාවිතයෙන් ඉදිකළ නිවාස 102 ක් හා අඩු වියදම් තාක්‍ෂණය යටතේ ඉඳීකළ නිවාස හයකින් සමන්විත මේ නිවාස ව්‍යාපෘතිය සඳහා වැය වී ඇති මුදල රුපියල් මිලියන 86 කි.නාගරික ජනාවාස සංවර්ධන අධිකාරිය විසින් බොරැල්ල ප්‍රදේශයේ ඉඳිකළ මහල් නිවාස සංකීර්ණය තක්සේරු මිලට අඩුවෙන් නිසි ප්‍රමිතියෙන් යුතුව ඉඳිකිරීමට සමත් වීම හේතුවෙන් ඉතිරි වූ මුදල් යොදවා මේ හරිත ජනාවාසය ගොඩනඟන ලද හෙයින් එයට “තුරු ඉතුරුගම” යන නම යෙදීමට විමල් වීරවංශ අමාත්‍යවරයාගේ උපදෙස් මත නිලධාරීන් කටයුතු කර තිබිණි. ජනාධිපතිතුමන්ගේ සුරතින් එම නිවාසවල ප්‍රතිලාභීන්ට නිවාස හිමිකම්පත් ලබා දීමෙන් අනතුරුව ජනාධිපතිතුමන් සිදු කළ කතාවට කවුරුත් ඉමහත් අවධානයෙන් යුතුව සවන් දෙනු දැක ගත හැකි විය.”අපි හිතනවා මේ නිවාස හදලා ඉවර කරන්න පුළුවන් කියලා. නිවාස අවශ්‍යතාව දිගින් දිගටම වැඩි වන නිසා එහෙම වෙන්නේ නැහැ. අලුත් ජෝඩුවලට අලුත් නිවාස අවශ්‍ය වෙනවා. එනිසා මේ විදිහට වැඩි වන නිවාස අවශ්‍යතාව සපුරන්න පුළුවන් විදිහේ ශක්තිමත් නිවාස අමාත්‍යාංශයක් රටට අවශ්‍යයි. ඒ නිසා අපි විමල් වීරවංශ ඇමැතිතුමන්ට විශාල කාර්යභාරයක් තමයි භාර දී ඇත්තේ.අපි අමාත්‍යාංශ භාර දුන්නාම සමහර ඇමැතිවරුන් කියනවා, ‘මට ඇන ගන්න තමයි මේක දීලා තියෙන්නේ’ කියලා. එහෙම හිතලා නොවෙයි දුන්නේ. මේකත් කරන්න පුළුවන් කෙනෙක් තෝරලා දුන්නේ. ඔබතුමා කිසි ප්‍රශ්නයක් නැතිව ඕනෑම අභියෝගයක් භාර ගන්න කෙනෙක්නේ. අභියෝග භාර අරගෙන අඬන්නේ නැතිව ඉදිරියට යන ඇමැතිවරයෙක් රට, ජාතිය ගැනත් කැක්කුමක් තියෙනවා. ඒ වගේ ම රජය රැකගෙන ජනතාව ගැන කැක්කුමක් ඇතිව කටයුතු කරන ඇමතිවරයෙක් හැටියට අපට හොඳම උදාහරණය විමල් වීරවංශ ඇමැති කියලයි මම විශ්වාස කරන්නේ.” ජනාධිපතිතුමන්ගේ කතාවත් සමඟම වේදිකාවේ සිටි මැති ඇමැතිවරුන්ගේ මෙන් ම මාධ්‍යවේදීන්, ජනතාව ඇතුළු සෑම ‍ෙකනකුගේ දෑස් යොමු වූයේ විමල් වීවරංශ ඇමැතිවරයා දෙසටය.රැස්වීමේ කටයුතුවලින් අනතුරුව සූදානම් කර තිබූ තේ පැන් සංග්‍රහය සඳහා ජනපතිතුමන් පැමිණියේ ඊට සහභාගි වී සිටි ජනතාව අතරිනි. බොහෝ දෙනකු සමඟ කතාබහ කරමින් ආචාර කරමින් ජනපතිතුමන් අදාළ ස්ථානය වෙත පැමිණෙන අයුරු දැක ගත හැකි විය. තේ පැන් සංග්‍රහය සූදානම් කොට තිබුණේ් සුධාරක තාක්‍ෂණය යටතේ ඉදි කර තිබූ අඩු වියදම් හරිත නිවාසයකය.”මෙය හරිම සනීපයි. ඇතුළේ රස්නය අඩුයි. පරිසර හිතකාමී බව පෙනෙනවා. ජනාධිපතිතුමන් එහිදී විමල් වීරවංශ අමාත්‍යවරයාට පැවසීය.”මෙවැනි නිවෙසක් ලක්‍ෂ 06-07 කට හදා ගන්න පුළුවනි ජනාධිපතිතුමනි” අමාත්‍යවරයා සඳහන් කළේය.”නොමිලේ ද මේ ගෙවල් දෙන්නේ.” ජනාධිපතිතුමන්ගෙන් පැනයකි.”විවිධ ක්‍රම යටතේ ලබා දෙනවා. නැති බැරිම කෙනකුට තමයි නොමිලේ දෙන්නේ. අප ලබා දෙන මුදල සහ ඔවුන්ගේ අතේ තිබෙන මුදල යොදවලා තමයි මේ බොහෝ නිවාස ඉඳි කර ඇත්තේ. එහෙම කළාම තමයි ජනාධිපතිතුමනි, අගයක් ලැබෙන්නේ.” අමාත්‍යවරයා පැහැදිලි කළේය.”යම් දායකත්වයක් ලබා ගැනීම හරි හොඳයි. ඇතැම් පිරිස් නොමිලේ තමයි නිවාස බලාපොරොත්තු වෙන්නේ. යම් දායකත්වයක් ලබා ගත්තාම ඔවුන්ටත් එහි වටිනාකම දැනෙනවා.” ජනාධිපතිතුමා පෙන්වා දුන්නේය.සෙවණ ජනසෙවණ නමින් නව මුහුණුවරකින් එළි දැක්වීමට නිවාස අමාත්‍ය විමල් වීරවංශ අමාත්‍යවරයා කටයුතු කර තිබිණි.කිසිම අයුරකින් නිවාසයක් සාදා ගැනීමට වත්කමක් නොමැති අසරණ පවුල් වෙනුවෙන් නිවාස සාදා දීම අරමුණු කර ගනිමින් මේ ලොතරැයිය එළිදැක්වූයේ ජාතික නිවාස සංවර්ධන අධිකාරියේ සහ ජාතික ලොතරැයි මණ්ඩලයේ ඒකාබද්ධ වැඩසටහනක් ලෙසටය.පළමු ලොතරැයි පත ජනාධිපතිතුමාට පිළි ගැන්වීම පසුගිය සතියේදී අමාත්‍ය විමල් වීරවංශ අතින් අරලියගහ මන්දිරයේදී සිදු කෙරිණි.”දිනුම් අවස්ථා වැඩි ක්‍ෂණික ලොතරැයියක් ලෙස අද එළි දැක්වෙන ‘සෙවණ ජනසෙවණ ලොතරැයිය’ මඟින් ලැබෙන සියලු මුදල් නැතිබැරි පවුල්වල නිවාස සිහිනය සැබෑ කිරීමටයි යොදන්නේ.” අමාත්‍ය විමල් වීරවංශ පෙන්වා දුන්නේය.”දිනුම් අවස්ථා වැඩියි කියලා කියනවානේ. මං ගත්තු ටිකට් දැන්ම බලන්න. දිනුමක් තියෙනවා නම් දැන්ම ගන්න පුළුවන්නේ.” ජනාධිපතිතුමන් කවුරුත් සිනහ ගන්වමින් පැවසීය. “වැඩේ හොඳයි. සාර්ථක වෙන්න කියලා ප්‍රාර්ථනය කරනවා.” ජනපතිතුමන් සියල්ලන් දිරි ගන්වමින් සඳහන් කළේය.අනවසර ඉඩමක ඉදි කළ අඩු පහසුකම් නිවාසයක දිවි ගෙවමින් වුවද සාමාන්‍ය පෙළ විභාගයෙන් ශ්‍රී ලංකාවෙන් ම පස් වැනි ස්ථානය දිනා ගත් සහන් ලක්‍ෂිත විජේවත්ත ශිෂ්‍යයාට රත්නපුර නව නගරය ආසන්නයේ පිහිටි ඉඩමක නව නිවෙසක් ඉදිකර දීමට කටයුතු යොදන ලෙස අමාත්‍ය විමල් වීරවංශ නිවාස සංවර්ධන අධිකාරියට උපදෙස් දී තිබේ.සහන් ලක්‍ෂිත විජේවන්ත ශිෂ්‍යයා ඇතුළු ඔහුගේ පවුලේ සාමාජිකයන් සෙත්සිරිපායේ පිහිටි සිය අමාත්‍යාංශයට කැඳවා ඒ බව දැනුම් දීමට ද පසුගිය සතියේදී විමල් වීරවංශ ඇමැතිවරයා කටයුතු කළේය.”ඔබගේ ජයග්‍රහණය පිළිබඳව අපගේ උණුසුම් සුබ පැතුම්. අභියෝග රැසක් ජය ගනිමින් ඉදිරියට ආ ඔබට ශක්තියක් වීමට අප සූදානම්. ඒ අනුව ජනසෙවණ වැඩසටහන යටතේ ඉඩමක් සහ එහි අංග සම්පූර්ණ නිවාසයක් ඉදිකර දීමට අපි කටයුතු කරනවා.” එහිදී ලක්‍ෂිතට විමල් වීරවංශ ඇමැතිවරයා කීවේය.”ඇලෝසියස් විද්‍යාලයට ගමේ සිට යාමට පැය තුනකට අධික කාලයක් ගත වෙනවා. පාසල නිම වී ගෙදර පැමිණෙන විට ප්‍රමාද වන නිසාම මට කුප්පි ලාම්පු එළියෙන් රෑ 2.00 පමණ වන තෙක් පාඩම් කිරීමට සිදු වූවා. මේ ආකාරයට නව නිවෙසක් රත්නපුර නගරය ආසන්නයෙන් ලැබීම නිසා මට පාසලට යාමට ගත වන්නේ විනාඩි 15 ක කාලයක්. මේක මගේ සිහිනයක් සැබෑ වීමක්. හොඳින් උසස් පෙළ සමත්ව වෛද්‍යවරයකු වීමටත් ඉන් අනතුරුව රටට සේවය කිරීමටත් බලාපොරොත්තු වෙනවා.” යනුවෙන් පැවසූ ලක්‍ෂිත අමාත්‍යවරයාට වැඳ ආචාර කිරීමට ද අමතක නොකළේය.විශාරද සනත් නන්දසිරි පසුගිය දා කෑගලු බාලිකා විද්‍යාල භූමියේදී පැවති එළිමහන් සංගීත සංදර්ශනයක් අතර තුර ලද අවසරයෙන් අපූරු ප්‍රකාශයක් කළේය. ඔහු සදහන් කළේ මෙරට ඉණෙන් ඉහළට සහ ඉණෙන් පහළට වශයෙන් සංගීත සංදර්ශන සම්ප්‍රදායන් දෙකක් පවතින බවය. අද මේ කෑගලු බාලිකා විද්‍යාල භූමියේ පැවැත්වෙන්නේ එවන් ඉණෙන් ඉහළට සම්ප්‍රදායේ සංගීත ප්‍රසංගයක්.මෙවන් විරල ගීත ප්‍රසංගයක් සංවිධානය කිරීම පිළිබද මම සබරගමු මහ ඇමති මහීපාල හේරත් ට ස්තූතිය පළ කරනවා." විශාරද සනත් නන්දසිරි වැඩිදුරටත් කීය.සබරගමු මහ ඇමති මහීපාල හේරත්ගේ උපදෙස් මත පාර්ලිමේන්තු මන්ත්‍රී කනක හේරත් සංවිධානය කළ එම සැණකෙළියේ විශේෂත්වයන් රැසක් දක්නට ලැබිණි. කෑගල්ල දිස්ත්‍රික්කයේ එක්සත් ජනතා නිදහස් සංධානයේ සියලුම පාර්ලිමේන්තු මැති ඇමතිවරුන් සේම එම දිස්ත්‍රික්කය නියෝජනය කරන සංධානයේ පළාත් සභා මන්ත්‍රීවරුන්ටද විශේෂ ආරාධිතයන් වශයෙන් දින 03 පුරා සහභාගී වන්නයැයි මහීපාල හේරත්,කනක හේරත් පිය පුතු දෙදෙනාගෙන් ඇරයුම් ලැබී තිබිණි.ඒ අනුව අතාවුද සෙනෙවිරත්න රංජිත් සියඹලාපිටිය, තිස්ස විතාරණ, ජගත් බාලසූරිය, ලලිත් දිසානායක යන කෑගල්ල දිස්ත්‍රික්කය නියෝජනය කරන සියලු පාර්ලිමේන්තු මැති ඇමතිවරුන් සේම සංධානයේ කෑගල්ල දිස්ත්‍රික්කයේ දෙවන පෙළ නායකයින් සේ සැලකෙන චමිල දිසානායක දුෂ්මන්ත මිත්‍රපාල, හර්ෂ සියඹලාපිටිය, උදයකාන්ත ගුණතිලක යන පළාත් සභා මන්ත්‍රීවරු හේරත් පිය පුතුන්ගේ ඇරයුමින් උත්සවය පැවති තෙදින පුරා එම අවස්ථාවන්ට එක් වූහ.ඊට අමතර සබරගමුව පළාත් සභා අමත්‍යවරුන් වන රත්නපුර දිස්ත්‍රික්කයේ අතුළ කුමාර රාහුබද්ධ ,රංජිත් බණ්ඩාර යන ඇමතිවරු ආරාධිතයින් වශයෙන් පැමිණි අතර ශ්‍රී ලාල් වික්‍රමසිංහ ඇමැතිවරයා නියෝජනය කරමින් ඔහුගේ බිරිය සහභාගී වූවාය.මේ සියල්ලටත් වඩා විශේෂත්වය වූයේ ශ්‍රී ලංකාවේ ඉන්දීය නියෝජ්‍ය මහ කොමසාරිස් ඒ.නඩරාජා මහතාගේ සම්ප්‍රාප්තියයි.කනක හේරත් මන්ත්‍රීවරයා සමග ප්‍රදර්ශන භූමියේ කුටියෙන් කුටිය ඇවිද යමින් රංජිත් සියඹලාපිටිය ඇමතිවරයා සදහන් කළේ තමන්ට මේ සතිය මහත් ප්‍රීතිමත් එකක් වූ බවය. " මම රටේ නොයෙකුත් තැන් වල දැයට කිරුළ ප්‍රදර්ශන 07 ක් සංවිධානය කළා.මෙවර අම්පාර දැයට කිරුළ වේදිකාවේදී මීළග දැයට කිරුළ කෑගල්ලටත් ලබා දෙන බවට ජනාධිපතිතුමා සදහන් කළා.එම සඳහනින් පසු වේදිකාවෙන් බට මට මුලින්ම හමු වූයේ මහීපාල හේරත් මහ ඇමතිවරයා .2014 දැයට කිරුළට සමගාමීව 2014 නිදහස් දින ජාතික උළෙල පවත්වන්නෙත් කෑගල්ලේ.මමයි මහ ඇමතිතුමයි එම අවස්ථා වලින් අපේ දිස්ත්‍රික්කයට උපරිම ප්‍රතිලාභ ලබා ගැනීමට එකම න්‍යාය පත්‍රයක් යටතේ කටයුතු කිරීමට එකග වුණා." රංජිත් සිඹලාපිටිය සදහන් කළේය.ප්‍රදර්ශනය පැවති තෙදින පුරාම කෑගලු බාලිකා විද්‍යාල භූමියට මහ ජන ගගක් ගැලීය. සෑම දිනකම රාත්‍රිය සැණකෙළි බිමේ සංගීත ප්‍රසංගයක් පැවති අතර එය සුභාවිත ගී සදහා පමණත් වෙන් කළ යුතු බවට මහීපාල හේරත් මහ ඇමතිවරයාත් තරුණ පාර්ලිමේන්තු මන්ත්‍රී කනක හේරත් එකම මතයක වූහ.තරුණෝදය අවසන් දිනය හෙවත් 06 වන දා කෑගලු බක් මහ උළෙල සඳහා වෙන් කර තිබිණි.ආචාර්ය ජගත් බාලසූරිය මහාචාර්ය තිස්ස විතාරණ, නියෝජ්‍ය අමාත්‍ය එච් මිත්‍රපාල එදින ප්‍රධාන ආරාධිතයෝ වූහ.ලිස්සන ගහේ නැගීම සදහා තරගකරුවන්ට ඇරයුම් කීරීම මැති ඇමතිවරුන් අතින් සිදුවිය.කණා මුට්ටිය බිදීමේ පළමු තරගකරුවා වූයේ එච් .ආර් මිත්‍රපාල නියෝජ්‍ය අමාත්‍යවරයායි. මිත්‍රපාලගේ දෑස් කළු රෙදි කඩකින් බැදිණි. එය නිවැරදි ලෙසම වැසී ඇත්දැයි මහීපාල හේරත් මහ ඇමතිවරයා කීප විටක්ම විමසා බැලීය.කෙසේ වෙතත් මුට්ටිය ආසන්නයටම පැමිණිය ද ඇමැති මිත්‍රපාලගේ ප්‍රහාරයෙන් මුට්ටිය බේරුණි."කොහොම වුණත් මිත්‍රපාලගේ ඇස් බැන්ද කෙනා පොඩි චාන්ස් එකක් දීලා තියෙනවා." මහ ඇමතිවරයා සදහන් කළේ නියෝජ්‍ය ඇමති සගයාගේ පිටට තට්ටුවක් දමමිනි.කොළඹ මාධ්‍ය කලා හා කළමනාකරණ පාසලේ වාර්ෂික ත්‍යාග ප්‍රදානෝත්සවය ගෙවී ගිය සතියේ දී බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැති අතර, එහි ප්‍රධාන ආරාධිතයා වශයෙන් සහභාගී වුයේ එජාප හිටපු නියෝජ්‍ය නායක කරු ජයසුරියයි.එහිදි කරු සඳහන් කළේ මාධ්‍ය මඟින් චරිතයක් ගොඩ නැඟීමටත් විනාශ කිරීමටත් ඇති හැකියාව පිළිබඳවයි. මෙහි දී සහතිකපත් ලැබූ ශිෂ්‍ය ශිෂ්‍යාවනට කරු කීවේමාධ්‍යයෙහි ගෞරවය ආරක්ෂා කරන ලෙස හා නිදහස් මතධාරී මාධ්‍යවේදියකු වශයෙන් සමාජයේ ගෞරවය හිමි කර ගන්නා ලෙසත්ය.මාධ්‍යයෙහි පිරිහීම ගැන ද අදහස් දැක්වු කරු ඇතැම් මාධ්‍ය ආයතන යම් අවස්ථාවලදී තම ගෞරවය කිලිටි කර ගන්නා බවත් එකී තත්ත්වය වළක්වාලීම සඳහා දැනට යෝජිත චර්යාධර්ම පද්ධතිය හැකි ඉක්මනින් නීති ගත කළ යුතු බවත් පෙන්වා දුන්නේය.එක්සත් ජාතික පක්ෂයේ ආරම්භක සාමාජිකයෙකු වු ආර්.අයි.ප්‍රනාන්දුපුල්ලේ සැමරීමේ උත්සවයක් කොළඹ හෝර්ටන් පෙදෙසේ කදිරගමාර් අනුස්මරණ ශාලාවේදී පැවැත්විණ.ප්‍රනාන්දුපුල්ලේ පවුලේ සාමාජිකයන්ගේ ආරාධනයෙන් කරු එමඋත්සවයට සහභාගී වු අතර, එහි ප්‍රධාන දේශනය පවත්වනු ලැබුවේ කීර්තිමත් ශ්‍රී ලාංකික හිටපු විනිසරුවරයෙකු වන මහාචාර්ය ක්‍රිස්ටි වීරමන්ත්‍රි විසිනි.පසුගියදා අලුත්ගම පුරාණ කන්දේවිහාරයේ දී පැවැති දුර්ලභ ගණයේ විශේෂ පුජාවකට සහභාගී වීමට ද කරුට අවස්ථාව ලැබිණි.විහාරාධිපති නාහිමිපාණන්වහන්සේගේ ආශිර්වාදය මත එම පින්කමට දහස් ගණනක් සැදැහැවතුන් සහභාගී වු අතර පන්සලින් ගමට යන තේමාව යටතේ වාර්ෂිකව පැවැත්වෙන එම පින්කම මෙහෙයවනු ලැබුයේ ප්‍රවීණ පඩිරුවනක වන දීගල පියදස්සී හිමිපාණන්ය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=ab1304146</link>
    <topic>ජිනීවාවලට, චෙන්නායිවලට, නිව්යෝර්ක්වලට නොතේරෙන කැබිතිගොල්ලෑවට තේරෙන කතාව</topic>
    <author>ඩබ්.කේ.ප්‍රසාද් මංජු ඡායාරූප – නුවන්</author>
    <content>මීට වසර 5කට පමණ පෙර කැබිතිගොල්ලෑව බස් බෝම්බයෙන් මියගිය අහිංසක දරුවන්ගේ මතකයන් තවමත් අපගේ සිත් තුළ පවතී. කොටි ත්‍රස්තවාදීන්ගේ කුරිරු ක්‍රියාදාමයන් මතකයේ තිබෙන තුරු, කොටි ත්‍රස්තවාදීන්ගේ තවත් එක් කුරිරු ප්‍රහාරයක් වන කැබිතිගොල්ලෑව බස් බෝම්බ ප්‍රහාරය කිසිදිනෙක අමතක නොවනු ඇත. එම ප්‍රහාරය යළිත් මතකයට නැඟුණේ පසුගියදා අනුරාධපුර කටුකැලියාවේදී ය.නිවාස 108කින් යුත් අනුරාධපුරය, පෙරියන්කුලම, කටුකැලියාව “තුරුඉතුරුගම” හරිත ජනසෙවණ නිවාස ගම්මානය ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතාගේ ආරාධනාව අනුව මහින්ද රාජපක්ෂ ජනාධිපතිතුමාගේ ප්‍රධානත්වයෙන් ජනතා අයිතියට පත් කෙරුණි.”මහින්ද චින්තන ඉදිරි දැක්ම” අනුව විමල් වීරවංශ මහතාගේ උපදෙස් පරිදි ක්‍රියාත්මක වන ‘ජනසෙවණ’ නිවාස දස ලක්ෂයේ නිවාස හා ජනාවාස සංවර්ධන මෙහෙයුම යටතේ මෙම නිවාස ගම්මානය ඉදිකර ඇත.අනුරාධපුර නගර සීමාව තුළ ජල ගැලීම් වැනි ස්වාභාවික විපත්වලින් පීඩාවට පත්වන පරිසර සංවේදී හෝ රක්ෂිත ප්‍රදේශවල හෝ නාගරික සංවර්ධන කටයුතු සඳහා යෝජිත ප්‍රදේශවල ජීවත්වන අඩු ආදායම්ලාභී ප්‍රජාව ඉලක්ක කර ගනිමින් විමල් වීරවංශ අමාත්‍යවරයාගේ උපදෙස් පරිදි නාගරික ජනාවාස සංවර්ධන අධිකාරිය මඟින් මෙම නිවාස ව්‍යාපෘතිය ඉදිකරන ලදී. අනුරාධපුර මහ නගර සභාව, මධ්‍යම නුවර ගම් පළාත සහ නැඟෙනහිර නුවරගම් පළාත ප්‍රාදේශීය ලේකම් කාර්යාලය සහ ජාතික භෞමික සැලසුම් දෙපාර්තමේන්තුවේ ද සහයෝගය ඇතිව මෙම ජනසෙවණ හරිත නිවාස ව්‍යාපෘතිය සැලසුම් කරනු ලැබීය. මල්වතු ඔය ආශ්‍රිතව අනවසරයෙන් පදිංචි වූ ජනතාව වසර ගණනාවක් තිස්සේ මල්වතු ඔය පිටාර ගැලීමෙන් දැඩි දුෂ්කරතාවලට මුහුණ දුන්හ. නමුත් ඔවුන්ගේ ගැටලුවලට නිසි විසඳුම් ලැබුණේ මෙම නිවාස ව්‍යාපෘතියෙනි.උතුරු මැද ප්‍රධාන නාගරික කලාපය සඳහා වූ සැලැස්මේ අනුරාධපුර ප්‍රදේශයේ නේවාසික කලාපයක් ලෙස හඳුනාගෙන ඇති අතර අනුරාධපුර, පෙරියන්කුලම, කටුකැලියාව ප්‍රදේශයේ අක්කර 19 පර්චස් 26ක භූමි ප්‍රදේශයක, කලාපීය ලාක්ෂණිකයන්ට සහ හරිත තාක්ෂණයට අනුරූපී වන ආකාරයෙන් තිරසර මානව ජනාවාසයක් ලෙස නිවාස සඳහා වූ බිම් කට්ටි 108ක් පොදු හරිත කලාප 6ක් ලෙස ප්‍රජා පහසුකම් සඳහා වූ අක්කර 1 පර්චස් 33ක ඉඩකඩ සහිතව සැලසුම් කරන ලදී. එම ව්‍යාපෘතියේ පිරිවැය රුපියල් මිලියන 86කි.මෙම නිවාස ව්‍යාපෘතිය ‘තුරුඉතුරුගම’ යනුවෙන් හැඳින්වීමට විශේෂ හේතුවක් ඇත. නාගරික ජනාවාස සංවර්ධන අධිකාරිය මඟින් බොරැල්ලේ අඩු පහසුකම් ජනාවාස පවුල් වෙනුවෙන් නිවාස ව්‍යාපෘතියක් ඉදිකිරීමට සැලසුම් කළ අතර එය බාර කෙරුණේ ශ්‍රී ලංකා රාජ්‍ය ඉංජිනේරු සංස්ථාව වෙතට ය. නිසි ප්‍රමිතියට නිසි කළමනාකාරිත්වයක් යටතේ මනාව මෙම නිවාස ව්‍යාපෘතිය සැලසුම් කළේ විමල් වීරවංශ අමාත්‍යවරයාගේ උපදෙස් පරිදි ය. මෙම බොරැල්ලේ නිවාස ව්‍යාපෘතියේ වැඩ කටයුතු සාර්ථකව අවසන් වූ අතර නිසි කළමනාකාරිත්වයක් යටතේ වැඩ කළ නිසා ඇස්තමේන්තු මුදලින් රුපියල් මිලියන 25ක මුදලක් ඉතිරි කරගැනීමට හැකිවීම විශේෂත්වයකි. එම ඉතිරි මුදලට තවත් මුදල් එක්කර රුපියල් මිලියන 86ක වියදමින් මෙම කටුකැලියාව ගම්මානය ඉදිකළ නිසා මෙය ‘තුරුඉතුරුගම’ වශයෙන් නම් කළ බව විමල් වීරවංශ අමාත්‍යවරයා පවසයි. මෙම නිවාස 108න් නිවාස 6ක් ඉදිකර තිබෙන්නේ අඩු වියදම් තාක්ෂණය උපයෝගී කොටගෙන ය.පරිසර හිතකාමී ලෙස අඩු වියදම් තාක්ෂණයෙන් මෙම නිවාස 6 ඉදිකළ ද එහි ශක්තිමත්භාවයේ සහ ප්‍රමිතියේ නම් කිසිදු අඩුවක් නොමැත. ගස් කොළන්වලින් යුත් හරිත ජනාවාසයක් වශයෙන් මෙම නිවාස ව්‍යාපෘතිය පවත්වාගෙන යාම සඳහා පොල් සංවර්ධන මණ්ඩලය හා පළාත් ආයුර්වේද දෙපාර්තමේන්තුව නාගරික ජනාවාස සංවර්ධන අධිකාරිය සමඟ ඒකාබද්ධවීමට නියමිතයි.නිවාස ව්‍යාපෘතිය ජනතා අයිතියට පත්කිරීමෙන් අනතුරුව ජනාධිපතිතුමා තේපැන් සංග්‍රහය භුක්තිවිඳීම සඳහා යෑමට සූදානම් වුවත් රැස්ව සිටි පිරිස ජනාධිපතිතුමා සමඟ වචනයක්වත් කතා කිරීමට දැඩි උනන්දුවක් දැක්වූ නිසා තේ පැන් සංග්‍රහයට පෙර එම පිරිස සමඟ සුහදව කතාබහ කිරීමට ජනාධිපතිතුමා අමතක නොකළේ ය.ජනාධිපතිතුමාගේ අත අල්ලා ගැනීමට මිනිසුන් පොර කෑවේ ඔවුන් තුළ තිබෙන හෘදයංගම බව නිසාය. සමහර අම්මලාට අවශ්‍ය වූයේ කුඩා දරුවන් ජනාධිපතිතුමාගේ අතට පත්කිරීමට ය. නමුත් ටිකක් ඈතට වෙන්නට හිටපු අම්මලාට ඒ කාර්යය තරමක් අසීරු ය. සමහර අම්මලා තම දරුවා ඔසවාගෙන අතින් අත ඉදිරියට යෑමට සැලැස්වූ අතර මෙය දුටු ජනාධිපතිතුමා ඒ සෑම දරුවෙක්ම ඔසවා සිපගනිමින් ආශිර්වාද කළේ ය. දරුවෙකු එසේ සිපගත් විට එම කුඩා අත දරුවා ජනාධිපතිතුමාගේ නළල කිහිප වතාවක්ම අතගෑවේ ය.මහින්ද රාජපක්ෂ ජනාධිපතිතුමා නව ගම්මානය ජනතා අයිතියට පත්කළ මොහොත. විමල් වීරවංශ ඇමැතිවරයා ඇතුළු සම්භාවනීය අමුත්තන් මෙහි සිටිති.එය ඉතා හැඟුම්බර අවස්ථාවක් විය. මීට වසර 5කට පමණ පෙර අනුරාධපුර කැබිතිගොල්ලෑව බස් බෝම්බයෙන් මියගිය කුඩා දරුවා ඔසවාගෙන දරුවාගේ පියා හඬන ඡායාරූපය ඔබට තවමත් මතක ඇතුවාට සැකයක් නැත. ඒ අවස්ථාවේදී ඒ පියාගේ දුක බෙදාගැනීමට ජනාධිපතිතුමා එක්වූයේ රටේ නායකයා සේම පියෙකු වශයෙනි.කැබිතිගොල්ලෑව බස් බෝම්බය පුපුරා යන අවස්ථාවේදී ජනාධිපතිතුමා සිටියේ කොළඹ ය. එම සිද්ධිය කන වැකුණු සැණින් ජනාධිපතිතුමා ප්‍රකාශ කළේ තමන්ට දැන්මම කැබිතිගොල්ලෑවට යෑමට අවශ්‍ය බවයි. කොටි ත්‍රස්තවාදීන් කැබිතිගොල්ලෑව මාර්ගයේ තවත් පැති බෝම්බ (ක්ලෝමෝ) සවිකර තිබූ නිසා ආරක්ෂක අංශ ප්‍රකාශ කළේ එම ගමන අනතුරුදායක නිසා කැබිතිගොල්ලෑවේ ගමන ටිකක් ප්‍රමාද කරන බවයි.නමුත් ජනාධිපතිතුමා කියා සිටියේ තමන්ට කෙසේ හෝ ඒ අවස්ථාවේදීම කැබිතිගොල්ලෑවට යා යුතු බවයි.”කොටි ත්‍රස්තවාදීන් බෝම්බ ගහලා මරලා තියෙන්නේ මේ රටේ අහිංසක මිනිස්සු. ඒ මිනිස්සු මැරිලා තියෙද්දි මට ඉන්න බැහැ. ආරක්ෂාව මොනව වුණත් මං දැන්මම කැබිතිගොල්ලෑවට එක්කරගෙන යන්න” ජනාධිපතිතුමා ඒ අවස්ථාවේදී පැවැසීය.ජනාධිපතිතුමා ඒ අවස්ථාවේදී කැබිතිගොල්ලෑවට ගොස් ප්‍රකාශ කළේ තවත් මෙවැනි කුරිරුකම් සිදු කිරීමට කොටි ත්‍රස්තවාදීන්ට ඉඩ නොදෙන බවයි. තම මියගිය පුතාගේ මළ සිරුර තුරුළු කරගෙන හඬා වැලපෙන පියාට ජනාධිපතිතුමා පොරොන්දු වූයේ මින් මත්තට මෙවැනි ක්‍රියා ඇති නොවීමට අනිවාර්යයෙන්ම කටයුතු කරන බවයි. එදා කැබිතිගොල්ලෑවේදී දුන් පොරොන්දුව වසරක් පමණ යන විට ජනාධිපතිතුමා ඉටු කළේ කොටි ත්‍රස්තවාදය මුළුමනින්ම පරාජය කරමිනි.එදා කැබිතිගොල්ලෑවේ දී මියගිය දරුවන් වඩාගෙන හඬනා මවුවරුන් පියවරුන් වෙනුවට මෙදා අනුරාධපුර කටුකැලියාවේදී දක්නට ලැබුණේ තම දරුවන් ඔසවා ජනාධිපතිතුමාගේ අතට පත්කිරීමට සිනහසෙමින් පොරකන අම්මලා තාත්තලාය. එදා සහ අද මේ වෙනස තුළින් විශාල කතාවක් පවසනවා නොවේද? ඒ කතාව ජිනීවාවලට නොතේරුණාට, චෙන්නායිවලට නොතේරුණාට, නිව්යෝර්ක්වලට නොතේරුණාට කැබිතිගොල්ලෑවේ, හොරොව්පතානේ ජනතාවට ඉතා හොඳින් තේරේ. එම නිසා තුරුඉතුරුගම නිවාස ගම්මානය ජනතා අයිතියට පත්කිරීම පිටුපස තිබෙන කතාව රටට ආදරය කරන සියලුම ශ්‍රී ලාංකිකයන්ට හොඳින් මතක හිටිනු ඇත.ඩබ්.කේ.ප්‍රසාද් මංජු ඡායාරූප – නුවන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=af1304141</link>
    <topic>සාමාන්‍ය පෙළ 5 වැනි තැන ලැබු දුප්පත් සහන් ලක්ෂිතට අලුත් දිවියක්</topic>
    <author>සටහන / ඡායාරූප රත්නපුර දිසා විශේෂනිරෝෂණ පෙරේරා</author>
    <content>සමන් දෙවිදුන්ගේ අඩවියේ නිසංසල ගමක පදිංචි සහන් ලක්ෂිත ඇතුළු පවුලේ අයගේ ජීවිත ගලාගෙන ගියේ දුක් කරදර මධ්‍යයේය. සහන්ගේ පියා රෝගීව ඔහුට රැකියාව අහිමිවීම ඔවුන් කබළෙන් ළිපට වැටෙන තරමේ ප්‍රශ්නයක් බවට පත්විය.සහන්ගේ ආදරණිය මව පස් දෙනකුගෙන් යුත් පවුලේ බර කරට ගත්තාය. ඇයට අරමුණක් තිබුණි. ඒ තම පුතුට හා දියණියන් දෙදෙනාට ඉහළම අධ්‍යාපනයක් ලබාදීමය.සහන් ලක්ෂිත කුඩා කාලයේ සිටම දුක් වේදනා හැඳින සිටියේය. “පුතේ ඔයා කවදාහරි දවසක උසස් රැකියාවක් කරන්න නම් අපේ දුප්පත් කමෙන් මිදෙන්න නම් ඉහළින්ම ඉගෙන ගන්න ඕනි.” මවත් පියාත් පැවසු කරුණ සහන්ගේ හිත පතුලේ කාවැදි තිබුණේය.“ඔව්. මට පුළුවන් මම ඉහළින්ම ඉගෙන ගන්නවා” සහන් ලක්ෂිතගේ එකම ඉලක්කය එය විය.හිසට හරිහැටි වහලයකුත් නිවසට විදුලියත් නැතිවීම සහන්ගේ හිතට මහා බරක් වූයේ නැත. කුප්පි ලාම්පුවේ එළිය ඔහුට ජීවිතයම ආලෝකවත් කිරීමට තරම් ප්‍රමාණවත් විය. උපකාරක පන්ති ගණනාවකට මුදල් වැය කරන්න තරම් ශක්තියක් සහන්ගේ මවට නොතිබුණාය.කුප්පි ලාම්පු එළියෙන් පාඩම් කළ හැටි සහන් සිහිපත් කළ අයුරු.අධ්‍යාපනය ලැබීමට අවශ්‍ය වනුයේ සියලු යස ඉසුරු නොව කැපවීම උනන්දුව හා ඉලක්කයන් බව වටහා ගත් සහන් තම අරමුණ ජය ගත්තේය.මේ සහන් ලක්ෂිත යනු මෙවර අපොස සාමාන්‍ය පෙළ විභාගයෙන් ලංකාවෙන් පස්වැනි ස්ථානය ලද සිසුවායි.විභාගය සමත්වීමට අන්තර්ජාලයෙන් අතිරේක විෂය කරුණු සොයා ගත් බව සමහරුන් කියද්දි සහන්ට කියන්නට ඇත්තේ මට බලන්න රූපවාහිනියක්වත් නොතිබූ බවයි.විශ්වීය දැනුම අතැඹුලක් ලෙස උකහා ගැනීමට සන්නිවේදන පහසුකම් ඇති නවීන ලෝකයේ මේ සිසුවා ඒ සියල්ල ජීවිතයට ළඟාකර ගත්තේ පොත පතෙන් හා සමාජ වටපිටාවෙනි.හිරිමල් යෞවනයේ සිත්සතන් ආක්‍රමණය කරන තොරම්බල් සංස්කෘතියට හසු නොවුණු ඔහුගේ විනෝදාංශය වූයේ පොත් පත් බැලීමය.රත්නපුර කරවිට පොල්වත්ත නම් ගමේ වතු සමාගමකට අයත් ඉඩම් කැබැල්ලක සහන්ගේ පුංචි නිවෙස පිහිටියේය. ඉඩමක් නැතිකම නිසා ඔවුන් එහි කුඩා නිවසක් තනාගෙන වහලයට ටකරන් කීපයක් සෙවිලි කරගෙන දිවි ගත කළහ. ඉදිරිපස ඉටිරෙදිවලින් ආවරණය කර තිබේ.හරිහමන් නිවසක් කෑමක් බීමක් නැතිමුත් සහන් එය තම ඉලක්කයට බාධාවක් කර නොගත්තේය.සහන් ලක්ෂිත ඇතුළු පවුලේ අය, පදිංචි නිවෙස ඉදිරිපිටදෙලක්ෂ හැත්තෑ දහසක් වූ සිසු සිසුවියන් අතරින් පස්වැනි ස්ථානය ලැබීම සුවිශේෂ දක්ෂතාවකි. ඔහු ඒ හපන්කම පෑවේ රෝස මල් යහනාවක නම් නොවේ.සහන්ගේ ආදරණිය මව ලලිතා ද සිල්වා මහත්මිය තම දූ දරුවන් හා සැමියා රැක බලා ගන්නේ කරවිට තේ කම්හලේ සේවිකාවක ලෙස ශ්‍රමය වගුරුවමිනි.මවකගේ ආදරය සෙනෙහස පවුලකට සහන් එළියකි. ලලිතා මහත්මිය අධිෂ්ඨානශීලී මවක් වූවාය. ඇයගේ ජීවිතය දෙස බලා සිටි සහන්ගේ ජීවිතයට ඒ ලක්ෂණ නිරායාසයෙන්ම එක්විය. මේ සහන්ගේ වචනවලින්ම ඔහු කියන කථාවය.“අපි පාඩම් කරන්නේ කුප්පි ලාම්පුවෙන්. දවසකට ලාම්පු තෙල් කාලක් ගෙදරට ගේනවා. ගෙදර අනෙක් කුප්පි ලාම්පු පත්තු කරන්නෙත් මේ ගෙනෙන තෙල් කාලෙන්මයි. සමහර දිනවලට ලාම්පු තෙල් ඉවර වී කුප්පි ලාම්පුව නිමුණු විට මම නිදා ගන්නවා. ඉඳහිට දවසක ඥාති නිවසකට ගොස් පාඩම් කළ අවස්ථාත් තිබුණා.අපේ ගෙදරට විදුලිය නැති නිසා රූපවාහිනියක් නැහැ. ගුවන්විදුලියක් තියෙනවා. ගුවන්විදුලියෙන් ප්‍රවෘත්ති අහනවා. නැදෑ ගෙදරකට ගොස් ඉඳහිට රූපවාහිනිය බලනවා. ප්‍රවෘත්ති හා අධ්‍යාපන වැඩ සටහන් පමණයි බැලුවේ. ටෙලි නාට්‍ය ගැන කියන්න මට දැනුමක් නැහැ. ඒවා බලා නැති නිසා.මම කාලසටහනකට අනුව පාඩම් කළා. 9, 10, 11 වසරවලදී දිගටම පාඩම් කළ නිසා විශේෂයෙන් විභාගයට සූදානම් වෙන්න අවශ්‍ය වුණේ නැහැ.වර්ෂාව දිනවලදී ටකරන් සෙවිලි කළ වහලයට වැහි බිඳු වැටෙන විට පාඩම් කරන්න අමාරුයි. හිල් වුණු ටකරන් වලින් වැටෙන වැසි ජලයෙන් ගේ ඇතුළත් හොඳටම තෙමෙනවා. ඒත් ඉතිං මොනව කරන්න ද? මම දැඩිවම හිතාගත්තා අපිට දියුණු වෙන්න පුළුවන් වන්නේ හොඳින් ඉගෙන ගත්තොත් පමණයි කියලා. ඒ විශ්වාසයෙන් මම පාඩම් කළා. මට තිබු අභියෝග ජයගන්න නම් දෙමාපියන්ට සොහොයුරියන්ට සලකන්න නම් හොඳින්ම අධ්‍යාපනය ලැබිය යුතුයි කියා මා තදින්ම විශ්වාස කළා.බටහිර සංගීතය විෂයට 11 වසරේදී ගුරුවරයකු සිටියේ නැහැ. එය මට අභියෝගයක් වුණා. අනෙත් විෂයන් ගැන ප්‍රශ්නයක් තිබුණේ නැහැ.බටහිර සංගීත විෂයට අතරමඟදී උපකාරක පන්ති ගියා. මාසයකට රුපියල් 1250 ක් පන්ති ගාස්තු ගෙවුවේ අමාරුවෙන්. මා විශ්වාස කරනවා බටහිර සංගීතයට ගුරුවරයකු හිටියානම් මම මීට වඩා ස්ථානයක් ලබා ගන්නා බවට.රත්නපුර ශාන්ත ඇලෝසියස් විදුහලේ ඉගෙනුම ලබන සහන් තමාගේ නිවසේ ප්‍රශ්න අඟ හිඟකම් අධ්‍යාපනයට බාධාවක් කරගත්තේ නැත.මේ ළමයාගේ ගෙදරට විදුලිය නැති බව අපි දැනගෙන හිටියේ නැහැ. සහන්ගේ ගෙදර ප්‍රශ්න තිබෙන බව ඔහු කවදාවත්ම හඟවා තිබුණේ නැහැ. සහන්ගේ ආර්ථික දුෂ්කරතා ගැන මා දැනගත්තේ ඔහු ලංකාවේ පස්වැනියා වූ පසුව බව රත්නපුර ශාන්ත ඇලෝසියස් විදුහලේ විදුහල්පති උපාලි මීගස්දෙනිය මහතා කීවේය.රත්නපුර ශාන්ත ඇලෝසියස් විදුහලේ ආචාර්ය මණ්ඩලයත් විදුහල්පතිවරයාත් ලබාදුන් සහයෝගය ගැන සහන් තම කෘතවේදීත්වය පළ කළේය.සෑම විෂයකටම උපකාරක පන්තිවලින් තොර ලොවක් නැති සිසුන්ට සහන් ආදර්ශයකි. ගණිතය හා විද්‍යාව යන විෂයන්ට ඔහු උපකාරක පන්ති ගිය බව නිහතමානීව කීවේය. අනාගතයේ දී සාමාන්‍ය පෙළ විභාගයට පෙනී සිටින නංගිලාට මල්ලිලාට මම කියන්නේ පාසලේ අධ්‍යාපනය හරියට කර නිවසේදී පාඩම් කරන්න. එය අරමුණකින් කාලසටහනකට කරන්න. එවිට උසස් ප්‍රතිඵල ලබාගත හැකි බව සහන් කීවේය.ලලිතා මහත්මිය බාධක දුෂ්කරතා මධ්‍යයේ තම පුතු වෙනුවෙන් සිදුකළ කැපවීම ආදර්ශයකි. දුප්පත්කම ඇයට බාධාවක් නොවුණි. ලලිතා මහත්මිය කළේ එය තම දිවියට දිරියක් පන්නරයක් කරගැනීමය. මේ සමාජයේ සිටින සමහර අම්මලාට ඇය සැබෑ ආදර්ශයකි.සියල්ල සම්පූර්ණ වන තුරු බලා හිඳින සමහර අම්මාවරුන්ට වඩා මේ ආදරණීය මාතාව මහ පොළව මත දෙපයින් නැගී සිටියාය. දහදිය කඳුළු මතින් ජීවිතය සොයා ගියාය. අද ඇය ඒ ප්‍රතිඵලයේ සතුට අපිරිමිතව භුක්ති විඳින්නිය.“මාගේ සහන් පුතා වෛද්‍යවරයකු වී රටට සේවයක් කිරීම මාගේ එකම පැතුමයි. මාගේ පුතාට ඒ දෙය කරන්න පුළුවන්.”සාමාන්‍ය පෙළ විභාගය ලියද්දි පුතා දුක් වින්දා. මම රෑ එළිවෙනතුරු පුතා සමඟ ඇහැරිලා සිටි වෙලාවල් තිබෙනවා.ගෙදර වහලයට වැස්ස වැටෙන විට ගේ තෙමෙනවා. වර්ෂාව ටකරන්වලට වැටෙන හඬට පාඩම් කරන්න අමාරුයි. පුතා මේ කිසිවකින් සැළුණේ නැහැ.මාගේ මහත්තයා පුතාට නිතරම කීවේ හොඳින් ඉගෙන ගන්නා ලෙසයි. අපේ ඥාතින් උදවු කළා. මාගේ පුතා ලංකාවෙන් පස්වැනියා වුණත් මට දැනෙන්නේ පළමුවැනියා වුණා වාගේ යැයි ලලිතා මහත්මිය කීවේ සතුටු කඳුළු දෙනෙතින් ගලා යද්දීය.කුප්පි ලාම්පුවෙන් පාඩම් කර මේ දිරිය සිසුවා ලබාගත් ජයග්‍රහණය ගැන පුවත්පත්වලින් දැනගැනීමෙන් පසු ඇමැති විමල් වීරවංශ මහතා සහන් සහ දෙමාපියන් කොළඹට කැඳවනු ලැබීය. රත්නපුරයෙන් නිවසක් ඉදිකර දීමට ඇමැතිවරයා පොරොන්දු විය.විදුලිබල නියෝජ්‍ය ඇමැති පේ‍්‍රමලාල් ජයසේකර මහතා සහන්ගේ නිවෙසට ගොස් ඔහු හමුවිය. එක් දිනයකින් එම නිවසට විදුලි බලය ලබාදීමට ඇමැතිවරයා මූලික විය.එක්සත් ජනතා නිදහස් සන්ධානයේ රත්නපුර දිස්ත්‍රික් පාර්ලිමේන්තු මන්ත්‍රී ජනක වක්කුඹුර මහතා ද සහන්ගේ නිවෙසට ගියේය.රුපියල් තුන්දහස බැගින් මාසික ශිෂ්‍යත්වයක් තම පෞද්ගලික මුදලින් ලබාදීමට මන්ත්‍රීවරයා කාරුණික වී තිබේ.සහන් ලක්ෂිත ජීවිතයේ එක් කඩඉමක් සාර්ථකව ජයගෙන තිබේ. උදාවෙන බක්මහේදී ඔහු අවුරුදු කුමරෙකු වෙමින් තම දෙමාපියන්ගේ ඥාතින්ගේ පාසලේ බලාපොරොත්තු ඉටු කළේය. වෛද්‍යවරයකු වී රටට සුවසෙත උදා කිරීමට සිහින මවන මේ දිරිය පුතුගේ අපේක්ෂාවන් ඉටුවේවා යැයි අපි ප්‍රාර්ථනා කරන්නෙමු.සටහන / ඡායාරූප රත්නපුර දිසා විශේෂනිරෝෂණ පෙරේරාමෙවර අ.පො.ස. සාමාන්‍ය පෙළ විභාගයෙන් ශ්‍රී ලංකාවෙන්ම පස්වන ස්ථානය හිමිකරගත් රත්නපුර, කරවිට, පලාවෙල පොල්වත්තේ පදිංචි සහන් ලක්ෂිත විජේවන්ත සිසුවාට මහින්ද රාජපක්ෂ ජනාධිපතිතුමාගේ උපදෙස් පරිදි “ජනසෙවණ” නිවාස වැඩසටහන යටතේ ඉඩමක් හා නව නිවසක් ලබාදීමට තීරණය කළ බව ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතා පවසයි. ඒ අනුව අමාත්‍යවරයා ජාතික නිවාස සංවර්ධන අධිකාරියට උපදෙස් ලබා දුන්නේ කඩිනමින් රත්නපුර නව නගරය ආසන්නයෙන් ඉඩමක් මෙම සහන් ලක්ෂිත ශිෂ්‍යයාට ලබාදී එම ඉඩමේ නිවසක් ඉදිකිරීමේ කටයුතු ආරම්භ කරන ලෙසයි. සහන් ලක්ෂිත ශිෂ්‍යයා, ඔහුගේ දෙමව්පියන් හා ඔහු අධ්‍යාපනය හදාරන රත්නපුර ශාන්ත ඇලෝසියස් විද්‍යාලයේ විදුහල්පතිවරයාද සමඟින් බත්තරමුල්ල සෙත්සිරිපායේ පිහිටි ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේදී ඊයේ (09) දින විමල් වීරවංශ අමාත්‍යවරයා හමුවූ අවස්ථාවේදී අමාත්‍යවරයා විසින් මේ බව දැනුම් දෙන ලදී.සහන් ලක්ෂිත ශිෂ්‍යයා ජීවත් වන්නේ ඉතා අඩු පහසුකම් නිවසකය. එම අඩු පහසුකම් නිවස ඉදිකර ඇත්තේද අනවසර ඉඩමකය. ඒ අනුව සහන් ලක්ෂිත ශිෂ්‍යයා ඇතුළු පවුල දැඩි අසරණ ජීවිතයක් ගත කළේ ජීවත් වීම සඳහා ස්ථිර නිවසක් ඉදිකරගැනීම සැබැවින්ම සිහිනයක් වූ නිසාය. එම අඩු පහසුකම් නිවස පිහිටා තිබෙන කරවිට, පලාවෙල ග්‍රාමය දුෂ්කර ප්‍රදේශයක් වන අතර රත්නපුරයේ සිට එම ගම්මානයට යෑමට පැය 2 කට අධික කාලයක් ගතවේ. මෙවැනි අභියෝග රැසක් මධ්‍යයේ අධ්‍යාපනය හදාරා මුළු දිවයිනෙන්ම පස්වෙනියා බවට පත්වීම විශේෂත්වයකි. මෙම සහන් ලක්ෂිත ශිෂ්‍යයා මුහුණ දෙන දුෂ්කරතා පිළිබඳ මාධ්‍ය මඟින් තොරතුරු දැනගත් විමල් වීරවංශ අමාත්‍යවරයා එම ශිෂ්‍යයා ඇතුළු පවුලේ සියලුදෙනා අමාත්‍යාංශයට කැඳවා ජනසෙවණ නිවාස වැඩසටහන යටතේ ඉඩමක් ලබාදී එහි අංග සම්පූර්ණ නිවසක් ඉදිකරදීමට කටයුතු කරන බව දැනුම් දුන්නේය.මෙහිදී අදහස් දැක්වූ සහන් ලක්ෂිත ශිෂ්‍යයා “මට ගරු විමල් වීරවංශ අමාත්‍යතුමා නිවසක් ලබාදෙන්න පොරොන්දු වුණා. ඇත්තටම නව නිවසක් ලැබෙන එක මට විශාල පහසුවක්. මට ලොකුම බාධාව වුණේ කාලය. සාමාන්‍යයෙන් මම දැන් ජීවත්වන නිවසේ ඉඳලා පාසලට යන්න මට පැය තුනක හතරක කාලයක් ගතවෙනවා. ඒ නිසා තමයි මට රාත්‍රී දෙක විතර වෙනකන් පාඩම් කරන්න සිදුවුණේ. ඉතිං මට රත්නපුර නගරය ආසන්නයෙන්ම නිවසක් ලැබුණහම විනාඩි පහළවක වගේ කාලයකින් නිවසට පැමිණෙන්න පුළුවන්. ඒ පැය හතරක පමණ කාලයත් අධ්‍යාපන කටයුතු සඳහා යොදවලා උසස් පෙළ විභාගයේදී මට උසස් ලෙස සමත් වෙන්න පුළුවන්වෙයි කියලා මම හිතනවා. මගේ අනාගත අපේක්ෂාව ජීව විද්‍යා අංශයෙන් උසස් පෙළ හදාරලා වෛද්‍යවරයෙක් විදිහට ලංකාවට සේවය කිරීමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=af1304142</link>
    <topic>රියදුරාට කොන්දොස්තරට මරණ දඬුවම හිමි කළ යාංගල්මෝදර දුම්රිය-බස්රිය අනතුර</topic>
    <author>සුභාෂිණි ජයරත්න</author>
    <content>ඒ 2005 අප්‍රේල් 27 දාය. රටක් හෙල්ලු මේ බිහිසුණු අනතුර සිදුවී හරියටම වසර 8 කට ආසන්න වුණා. ඒ වසර 8 පුරා කුරුණෑගල මහාධිකරණයේ මේ නඩුව විභාග වුණේ ජීවිත 41 ක් බිලිගනිමින් සිදුවූ අනතුරට වගකිව යුත්තන්ට නියම වන දඬුවම පිළිබඳව සෑම දෙනකුගේම අවධානය යොමු කරමින්.යාංගල්මෝදර දුම්රිය - බස් අනතුර සිහිවෙද්දී අද වුවද සිරුරේ ලොම් ඩැහැගැන්වෙයි. එය ඒ තරමටම බිහිසුණු මාරාන්තික රිය අනතුරකි. අවුරුදු 8 ක් ඉක්ම ගියත් අදටත් එහි ප්‍රතිවිපාක විඳින්නන්, සදාකාලිකවම වේදනා විඳින්නෝ සිටිති. දුම්රිය හරස් ගේට්ටු සියල්ල වසා තිබියදී, දුම්රිය මඟේ කොළඹ නුවර නගරාන්තර ශීඝ්‍රගාමී දුම්රිය පැමිණෙමින් තිබියදී, දුම්රියේ මගීන් මෙන්ම අවට සිටි අය ද කෑගසමින් එපා කියද්දී ව්එ ඩ්ඊ 2520 දරන බස් රථයේ කොන්දොස්තර හා රියදුරුගේ උවමනාව මත බස් රථය රේල් පාර හරහා ධාවනය කළේ දුම්රිය එන්න කලින් පැනගන්නයි. ඒත් බස්රථයට දුම්රිය පාර ඔස්සේ ඉදිරියට යාමට නොහැකි වූයේ රිය අනතුරු ඉතිහාසයේ දරුණුම රිය අනතුර ලෙස රටම කම්පාවට පත් කරමින් දුම්රිය බස්රියේ ගැටීම නිසයි.බස්රථයේ ගමන්ගත් 41 දෙනෙක් ඉතා දරුණු බහුවිධ තුවාල සිදුවීමෙන් හා ගින්නට හසුවීමෙන් මියගිය අතර බසයේ සිටි ඉතිරි අය සදාකාලික රෝගීන්, අංගවිකල වූවන් බවට පත්වූහ. වසර 8 කට පසු මේ බරපතළ සිදුවීම නැවතත් අපේ මතකයට එක්විය.මරණීය චේතනාවෙන් නොවුවත් මඟීන්ගේ ජීවිත තඹ දොයිතුවකටවත් මායිම් නොකිරීම හේතුවෙන් එම බසයේ රියදුරු වූ අබ්දුල් වාහීඩ් හප්රූල් නමැත්තාටත්, කොන්දොස්තර වූ බුද්ධික රුවන් කුමාරටත් එරෙහිව අධි චෝදනා ගොණු විය. මුලින්ම කුරුණෑගල මහේස්ත්‍රාත් අධිකරණයේත්, අනතුරුව කුරුණෑගල මහාධිකරණය යටතේත් විභාග වූ මේ නඩුවේ තීන්දුව පසුගියදා ප්‍රකාශයට පත්වූයේ මෙරට අධිකරණ ඉතිහාසයේ මාර්ග අනතුරු නඩුවක් සඳහා අපරාධ නීති විධි විධාන සංග්‍රහය යටතේ විත්තිකරුවන්ට මරණීය දණ්ඩනය පැවරු ඉතිහාසයේ ප්‍රථම අවස්ථාව බවට වාර්තා වෙමිනි.ඒ අනුව පසුගියදා කුරුණෑගල මහාධිකරණයේ සියලු විදුලි පංකා, විදුලි පහන් නිවා දමා චූදිතයන් දෙදෙනාගේ මරණ දඬුවම ප්‍රකාශයට පත්විය. බෝගම්බර බන්ධනාගාරයට රැගෙන ගොස් ශ්‍රී ලංකා ආණ්ඩුවේ ජනාධිපතිවරයා නියම කරන ලද දිනයක දී හුස්ම හිරවන තෙක් ගෙල සිරකර මරණීය දණ්ඩනයට පත්කළ යුතු බවට තීන්දුව ප්‍රකාශයට පත්කරමින් විනිසුරුවරයා සාම්ප්‍රදායිකව සිය පෑන ද කඩා දැමීය.1989 භීෂණ කාලයේ ටයර් මත පිළිස්සෙන සිරුරු හා සමානව මේ අනතුරේ මළසිරුරු ගොඩ ගැසෙන්නට වූයේ සසර කලකිරවමින්. ඇසින් දුටු සාක්ෂි බොහෝමයක් පදනම් කරගෙන මේ නඩුව සාර්ථකව අවසන් කරන්නට හැකි විය. එදා මේ කොළඹ නුවර නගරාන්තර දුම්රියේ රියදුරු වශයෙන් කටයුතු කළේ එච්. ඒ. සිරිසේන මහතායි. ඔහු එදා නගරාන්තර ශීඝ්‍රගාමී දුම්රිය කොළඹින් රැගෙන ආවේ උදෑසන 7 ටය.“....කොළඹින් උදේ 7 ට ගමන් ඇරැඹු දුම්රිය ගම්පහ නවත්වන විට වේලාව උදේ 7.32 යි. මීළඟට නවත්වන්න තිබුණේ පේරාදෙණිය දුම්රිය ස්ථානයේ. යාංගල්මෝදර රේල්වේ හරස් පාර ළංවෙන කොටම අපි හෝන් ගහගෙන ආවා. අපිට ඉස්සරහට යන්න සිග්නල් ලැබුණු නිසා පැයට කිලෝ මීටර් 15 - 20 ක් පමණ වේගයෙන් කෝච්චිය ඉදිරියට ආවා. අපි ඉස්සරහට එන විට එකපාරටම බස් එකක් පාර හරහට දැම්මා. බස් එකේ පිටිපස්සේ රෝදේ හරියෙන් එකපාරට කෝච්චියේ හැප්පුණා. හැප්පිලා හැරුණා. මීටර් 500 විතර ඉස්සරහට ගිහිනුයි කෝච්චිය නවත්වා ගත්තේ...” 1963 සිට දුම්රිය රියදුරකු වශයෙන් සේවය කරන සිරිසේන මහතා ජීවිතයේ තමා විඳි ඒ බිහිසුණුම අත්දැකීම විස්තර කළේ එසේය.කුරුණෑගල සිටම මඟීන්ගෙන් පිරී තිබූ මේ බස් රථය ධාවනය වී ඇත්තේ අධික වේගයෙන් බව අනතුරට මුහුණ පෑ බස් රථයේ ගමන්ගත් තුවාලකරුවන් බොහෝමයක් සාක්ෂි දී ඇත. අලව්ව දෙසට එන විටත් එතැනදී හමුවන යාංගල්මෝදර දුම්රිය හරස් මඟ ආසන්නයේදීවත් මේ පෞද්ගලික බස් රථයේ වේගය අඩු නොවූ හෙයින් පිටත සිටි බොහෝ දෙනකුගේ අවධානය මේ බස් රථය කෙරෙහි යොමුව තිබිණි. උදෑසන 8.20 ට පමණ බස් රථය දුම්රිය ගේට්ටුව අසලට ළඟාවන විට දුම්රිය ගේට්ටුව වසා තිබුණේ කොළඹ නුවර ශීඝ්‍රගාමී නගරාන්තර දුම්රිය පැමිණෙමින් තිබු නිසාය.අධික වේගයෙන් පැමිණෙමින් තිබු මගීන් පුරවා ගත් මේ බස් රථය දුම්රිය ගේට්ටුව අසලට පැමිණෙමින් තිබෙන විටත් දුම්රිය ගේට්ටු වසා තිබීම නිසා වාහන දෙක තුනක් පමණ ඉදිරියෙන් නවතා තිබුණි. බසය ඊට පිටුපසින් නැවැත්වීය. පෞද්ගලික බස් රියදුරුගේ අධික තදියම නිසා පිටුපස දොරින් බැසගත් කොන්දොස්තර කෙළින්ම ගියේ රේල් පාර මැදටය. ඉන් අනතුරුව ඔහු රියදුරුට අතින් සංඥාවක් කළේ බස් රථය ඉදිරියට ගෙනෙන ලෙසයි. රියදුරු බස් රථය දකුණට කපා විරුද්ධ මංතීරුව ඔස්සේ වසා තිබු රේල් ගේට්ටුව හරහා ධාවනය කරන්නට උත්සාහ දැරුවේය.සිනමා පටයක දර්ශනයක් බඳු මේ සිදුවීම ඇසින් දුටු සාක්ෂි ගෙන දුන්නේ යාංගල්මෝදර දුම්රිය ගේට්ටු වැසීමේ කටයුතු භාරව සිටි ඊ. එම්. ජයරත්න මහතාය.‘ගේට්ටුව වසා තියෙන අවස්ථාවේ බස් එකක් ආවා. බස් එකෙන් බැහැලා ආ කොන්දොස්තර බස් එකට අනිත් පැත්තෙන් දාලා එන්න කිව්වා. මම හයියෙන් කෑගහලා කිව්වා බස් එකට එන්න එපා කියලා. කොන්දොස්තර මට බනිමින් බස් එකට එන්නැයි සංඥා කළා. බස් එක ටික දුරයි ආවේ. ඩෝං ගාලා බස් රථයේ දකුණු පැත්තේ මැද හරියේ හැප්පිලා දුම්රියේ ඇමිනී ඉදිරියට ඇදී ගිහින් ගිනි ගත්තා...”නඩුවේ ඇසින් දුටු බොහෝ සාක්ෂි ගොණු වූයේ මඟීන්ගේ ජීවිත තඹ දොයිතුවකටවත් මායිම් නොකරමින් මේ රියදුරා හා කොන්දොස්තර කටයුතු කළ නොසැලකිලිමත් ආකාරය ගැනය. මේ නිසා මඟීන් 41 දෙනකු මරණයට පත්කිරීම හා තවත් 35 දෙනෙක් මරණයට පත්කිරීමට තැත් කිරීම යන චෝදනා රියදුරුට එරෙහිව ගොණු වූ අතර මිනිස් ඝාතන සඳහා ආධාර සහ අනුබල දීම යන චෝදනා යටතේ කොන්දොස්තරට චෝදනා එල්ල විය. මරණීය දණ්ඩනය නියම කිරීමට පෙර බසයේ රියදුරු හා කොන්දොස්තර තම නිදහසට කරුණු ඉදිරිපත් කරමින් කියා සිටියේ තම බසය දුම්රියේ හැපුණු බව පිළිගන්නා නමුත් බසයේ සිටි අය මරණයට පත් කිරීමේ චේතනාවක් නොතිබු බවය. මේ අවස්ථාවේ අවශ්‍ය වී තිබුණේ මඟීන් ඉක්මනින් රැගෙන යාම බවත්, මේ ක්‍රියාවට ඒ අවස්ථාවේ බස් රියේ මඟීන්ගේ විරුද්ධත්වයක් නොතිබු නිසාත් තමන්ට ලිහිල් දඬුවමක් ලබා දෙන ලෙසත්ය.කෙසේ වෙතත් එකිනෙකා පසුපස හඹා යන තරගකාරී පෞද්ගලික බස් රියදුරන්ගේ නොසැලකිලිමත්කම තවත් අඩු වී නැත. මඟීන්ගේ ජීවිත පරදුවට තබා තමන්ට සිතු මනාපෙට බස් රථය ධාවනය කරන රියදුරන්ගේ ද අඩුවක් ද නැත. දඩවලට යටත් වෙමින් මේ වරද දිනපතා කරන රියදුරන් කොන්දොස්තරවරු ද අඩුවක් නැත. මේ නිසා අකාලයේ මරු වසඟයට යන අයගේ අඩුවක් ද නැත. ඒත් එක් අයකු, දෙදෙනකු හෝ ඊට වැඩි පිරිසක් මියගියත් ඒ අයට අධිකරණ ඉතිහාසයේ මරණ දඬුවමක් හිමි වූ අවස්ථා අප අසා තිබුණේ නැත. මොවුන්ට මරණ දඬුවම දිය යුතු ය යන්න දෙනෝදාහක ගේ තීරණය වුවද ලිහිල් දඬුවමක් හරහා හෝ දඬුවම ලිහිල් වීම හරහා ඒ සියල්ල ම කාලයේ වැලි තලාවෙන් වැසී යනු ඇත.අදටත් යාංගල්මෝදර අතීතයට යම් සිහිවටනයක් එක්කර හමාරය. යාංගල්මෝදර දුම්රිය හරස් මඟ දකින විටත්, මේ වසර 8 කට පෙර අතීත සිදුවීම සිහිවන විටත් අපේ සිතට නැඟෙන්නේ ඒ බිහිසුණු විලාපයයි. වේදනාවෙන් කෑමොර දෙන හඬයි. තවමත් අතපය කැඩි සදාකාලික අංගවිකල වූවන් ද, පවුල් පිටින් ජීවිත විනාශ වූවන් ද මේ අනතුර කළ වූවන්ට නඟන සාපය තවමත් නිම වී නැත. ඒ අයට සිංහල අවුරුද්දක් උදාවන්නේ නැත. යාංගල්මෝදර බස් දුම්රිය අනතුරේ වසර 8 ක් ගෙවී යන්නට ඔන්න මෙන්න කියා තිබියදී ඉතිහාසයේ ප්‍රථම වරට බස් රියදුරකුට හා කොන්දොස්තර වරයකුට උපරීම දඬුවම වන මරණීය දණ්ඩනය ලබා දීම මඟීන් ප්‍රාණ ඇපයට තබා ගනිමින් බස් ධාවනය කරන සියලු රියදුරන්ටම ආදර්ශයක් නොවන්නේ ද?සුභාෂිණි ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=af1304143</link>
    <topic>ආසියානු පළමු පෙළ රග්බි ශූරතාව ශ්‍රී ලංකාවට</topic>
    <author>ඉඳුනිල් වීරරත්න සේයාරූ සුසන්ත විජේගුණසේකර</author>
    <content>මලල ක්‍රීඩාව හරහා ලෝකයාට අපේ පුංචි ශ්‍රී ලංකාව හඳුන්වා දුන්නේ ඩන්කන් වයිට් සහ සුසන්තිකා. ක්‍රිකට් ක්‍රීඩාවෙන් අර්ජුන රණතුංග ඇතුළු පිරිවර. මේ වන විට රග්බි ක්‍රීඩාවෙන් ලෝකයේම අවධානය දිනාගන්නට යෝෂිත රාජපක්ෂ ප්‍රමුඛ ශ්‍රී ලංකා රග්බි කණ්ඩායම සමත් වෙලා. පාර්ලිමේන්තු මන්ත්‍රී නාමල් රාජපක්ෂත් එම කණ්ඩායමේ කැපී පෙනෙන සාමාජිකයෙක් නිසා රාජපක්ෂවරුන් රග්බි ක්‍රීඩාවෙන් මවුබිමට කීර්තිය ගෙනා බව ඉතිහාසයේ සටහන් වී අවසන්.ඒ පසුගිය සෙනසුරාදා (06) ආසියානු පළමු කොටසේ රග්බි ශූරතාව දිනා ගනිමින් ශ්‍රී ලංකා රග්බි පිල ආසියාවේ සුපිරි රග්බි කණ්ඩායම් 5 අතරට එක්වීමට සමත් වීමත් සමඟිනි.එච්. එස්. බී. සී. ආසියානු පළමු කොටසේ රග්බි තරගාවලිය සඳහා මෙවර චීන තායිපේ, තායිලන්තය සහ කසකස්තානය සහ සත්කාරක ශ්‍රී ලංකා පිල සහභාගි වූ අතර එහිදී චීන තායිපේ, තායිලන්තය හා කසකස්තානය පරාජය කරමින් ශ්‍රී ලංකා පිල ආසියානු පළමු කොටසේ ශූරතාව දිනා ගැනීම කැපී පෙනේ.අපරාජිත ශ්‍රී ලංකා පිල කසකස්තානය හා තරග වැදුණේ දැඩි ආත්ම විශ්වාසයකින් යුතුව වූ අතර, කසකස්තානයට මෙම තරගය අතිශයින් තීරණාත්මක විය.මෙහිදී සුපුරුදු ආක්‍රමණශීලී ක්‍රීඩා රටාව ක්‍රියාත්මක කළ ශ්‍රී ලංකා ක්‍රීඩකයෝ ගෝල 5 ක් උත්සාහක දිනුමක් හා දඬුවම් පහර 3 ක් සමඟින් ලකුණු 49 ක් රැස්කළ අතර කසකස්තානයට රැස්කර ගත හැකි වූයේ ගෝලයක් උත්සාහක දිනුමක් හා දඬුවම් පහර දෙකක් සමඟින් ලකුණු 18 ක් පමණි.කෙසේ නමුත් තරගය ආරම්භ වී හතරවැනි මිනිත්තුවේ දී දඬුවම් පහරක් සාර්ථක කරගනිමින් කසකස්තානය ලකුණු ලබා ගැනීම ආරම්භ කළ නමුත් පස්වැනි මිනිත්තුවේදී සඳුන් හේරත් ශ්‍රී ලංකා පිල වෙනුවෙන් පළමු උත්සාහක දිනුම වාර්තා කරමින් ලකුණු පුවරුව කරකැවීම ආරම්භ කළ ශ්‍රී ලංකා ක්‍රීඩකයෝ පළමු අර්ධය නිමා කළේ ලකුණු 30 - 06 ලෙසිනි.දෙවැනි අර්ධයේ දී දෙවැනි මිනිත්තුවේදී සත්‍යා රණතුංග ශ්‍රී ලංකා පිල වෙනුවෙන් සිව්වැනි උත්සාහක දිනුම වාර්තා කිරීමත් සමඟ අතිරේක ප්‍රසාද ලකුණ ලැබීමෙන් ශ්‍රී ලංකා පිල ආසියාවේ සුපිරි කණ්ඩායම් 5 අතරට එක් විය. ඒ අනුව ශ්‍රී ලංකා කණ්ඩායම ප්‍රධාන තරගාවලියට එක්වීමේ අවස්ථාව උදාකරගෙන තිබේ.මහින්ද රාජපක්ෂ ජනපතිතුමා, මහින්දානන්ද අලුත්ගමගේ ක්‍රීඩා අමාත්‍ය තුමා, රග්බි සභාපති අසංක සෙනෙවිරත්න මහතා ඇතුළු සම්භාවනීය අමුත්තන් රැසකගේ සහභාගිත්වයෙන් පැවැති මෙම තරගය අවසානයේ ජයග්‍රාහී කුසලානය ජනාධිපතිතුමා අතින් ශ්‍රී ලංකා රග්බි පිලේ නායක යෝෂිත රාජපක්ෂ වෙත පිරිනැමිණි.මේ අනුව ශ්‍රී ලංකා ක්‍රීඩකයෝ නුදුරු අනාගතයේදීම ලොව රග්බි පිටියේ තම අණසක පතුරවමින් ජයග්‍රහණ ගෙන එන තෙක් අපි සුබවාදී පැතුමින් බලා සිටින්නෙමු.මෙම ජයග්‍රහණයත් සමඟ නාවික ලුතිනන් යෝෂිත රාජපක්ෂගේ නායකත්වයෙන් යුත් ශ්‍රී ලංකා කණ්ඩායම ලබන වසරේ පැවැත්වෙන ‘ෆයිව් නේෂන්ස්’ සුපිරි රටවල් පහේ තරගාවලියට සුදුසුකම් ලැබු අතර, එම තරගාවලිය 2015 වසරේ ලෝක කුසලාන රගර් තරග මාලාවට ආසියානු සුදුස්සන් තෝරන තීරණාත්මක තරගාවලිය වේ.එසේම මෙම ජයග්‍රහණයත් සමඟ ‘ෆයිව් නේෂන්ස්’ තරගාවලියේදී එදා මෙදා තුර දැක්වූ දක්ෂතා මත අන්තර්ජාතික රගර් ශ්‍රේණිගත කිරීමේ ඉදිරියට පැමිණීමට ශ්‍රී ලංකා කණ්ඩායමට හැකිවීම කැපී පෙනේ.ඒ අනුව මීට පෙර ලෝක ශ්‍රේණිගත කිරීම්වල 44 වැනි ස්ථානයේ පසුවූ ශ්‍රී ලංකාව මෙම ජයග්‍රහණයත් සමඟ 36 ස්ථානය අත්කර ගැනීමට සමත් විය.ඉඳුනිල් වීරරත්න සේයාරූ සුසන්ත විජේගුණසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=af1304144</link>
    <topic>දිවි නැඟුමින් අත මිට සරු කළ කෑගලු පුරවර</topic>
    <author>රූපාන්ති බුලත්සිංහල</author>
    <content>කෑගලු බාලිකා විදුහල අසලින් ඇරැඹෙන විකල්ප මාර්ගය ඔස්සේ නව සංවර්ධන ව්‍යාපෘති කීපයකට පිවිසේ. ප්‍රාදේශීය ලේකම් කොට්ඨාස එකොළහකින් සැදුම්ලත් කෑගල්ල තේ, පොල්, රබර් යන වගා ත්‍රිත්වයටම හොඳ තෝතැන්නකි. වර්ග කි. මීටර් 1693 ක භූමි භාගය සංවර්ධනය කිරීමේ කටයුතු මේ වන විටත් කඩිනමින් සිදු කෙරේ.ගම නැඟුම, දිවි නැඟුම, සමෘද්ධි යන සෑම වැඩසටහනක්ම මේ වන විටත් ක්‍රියාත්මක ය. ජාතික සංවර්ධනයට දිස්ත්‍රික්ක දායකත්වය රුපියල් මිලියන 46,469 කි.දිවයිනේ මුළු රබර් වගා කරන ඉඩම් ප්‍රමාණයෙන් 29% ක් කෑගල්ල දිස්ත්‍රික්කයට ය. පුංචිම පුංචි රබර් කට්ටියක වුව ද කිරි ගැනීමට සුදුසු පරිදි සැකසීමට කෑගලු ගොවියාට හුරු ය. සීමා මායිම් නොමැතිව වරින් වර ඇස ගැසෙන කුඩා තේ වගා බිම්වලින් වුව ද 5.3% ක නිමවුමක් ජාතික නිෂ්පාදනයට එක් කරයි.මහා පරිමාණයෙන් තේ වගාවේ යෙදෙන්නන් 17% ක් වුවද වැඩිම නිමවුමක් ගෙන දෙන්නේ 83% ක කුඩා තේ වතු හිමියන් ගෙනි. වරින් වර වගාව පිළිබඳ දැනුම්වත් කරන වැඩමුළු ප්‍රායෝගික මට්ටමින් ක්‍රියාත්මක වේ.කෙලෙස හෝ හොඳ තත්ත්වයේ දළු ලබා ගැනීමට තේ වතු හිමියන් පෙලඹීම මේ දිනවල ක්‍රියාත්මක ය. මේ වන විටත් කුඩා තේ වගාකරුවන් ප්‍රමාණය 19982 කි.කප්රුක පුරවර වැඩ සටහන කෑගල්ලේ ද ක්‍රියාත්මක ය. 2005 වසරේ පොල් ගෙඩි මිලියන 152 ක් නිෂ්පාදනය කළ අතර පොහොර සහනාධාරයත්, වගාකරුවන් ගේ උනන්දුවත් මත වාර්ෂික නිමවුම වැඩිකර ගෙන ඇත. කෑගල්ල, වරකාපොළ, රඹුක්කන මේ වන විටත් කප්රුක පුරවර වැඩසටහන සාර්ථකව ක්‍රියාත්මක ය. ජාතික නිෂ්පාදනයට දායකත්වය ලබාදෙන ප්‍රමාණය 5.64% කි.මේ හැරුණ විට ජාතික නිෂ්පාදනයට වී වගාවෙන් 1.06% ක ප්‍රමාණයක් සපයන අතර කෘෂි අපනයන බෝග සඳහා ද ගොවිබිම්වල පරාසය වැඩි වේ. ජාතික වැඩසටහන් අතරින් දිවි නැඟුම ව්‍යාපාරය කෑගල්ලට ආශිර්වාදයකි.ඉසුරුමත් නිවහනක් අසිරිමත් මවුබිමක් වෙනුවෙන් පලතුරු පැළ 2012 දී අක්කර 260 ක ව්‍යාප්ත කර ඇත. තමන්ගේ ම ගෙවත්තේ කෙටි ඉඩකඩක වුව ද වගා කිරීම යහපතකි. සත්ත්ව පාලනය ගෘහ කර්මාන්තවල පවා නව ව්‍යාපෘති යටතේ මූල්‍ය දායකත්වය සිදු කෙරුණි.විදුලිය හා බලශක්තිය සහිත ගෘහ ඒකක 19.8% කි. පානීය ජල පහසුකම් ව්‍යාපෘති කීපයක් ම ක්‍රියාත්මක වෙන අතර සෞඛ්‍ය ක්ෂේත්‍රය සමඟ රෝහල්වල සංවර්ධනය ද කැපී පෙනෙන මට්ටමක පවතී.කෑගල්ල දිස්ත්‍රික්කයේ 2012 වන විට සජීවී උපත් සංඛ්‍යාව ලක්ෂයකට මාතෘ මරණ සංඛ්‍යාව 2012 දී 1813 කි.මෙය 2005 වසර සමඟ සැසඳීමේ දී විශාල අඩුවීමකි. සෞඛ්‍ය ක්ෂේත්‍රයේ ඇතිවී තිබෙන ප්‍රගතිය පිළිබඳව කෑගල්ලේ මහ රෝහලේ අධ්‍යක්ෂ වෛද්‍ය ලලිත් පොද්දල්ගොඩ මහතා ඉදිරිපත් කළේ මෙවැනි අදහසකි.“මෑතකදී ඉඳලා විශාල ප්‍රතිපාදන ප්‍රමාණයක් අපේ රෝහලට වෙන් වුණා. ඒ කියන්නේ රුපියල් මිලියන 15.7 ක් තරම් ප්‍රමාණයක්. නව ජන්ම ළදරු ඒකකයක් හැදුවා. දළ වශයෙන් රුපියල් මිලියන 6.7 ක වියදමක් වැය වුණා. විකලාංග දරුවන් වෙනුවෙන් විකලාංග ඒකකය ඉදිවුණා.මේ සඳහා රුපියල් මිලියන 5.8 ක් වැය වුණා. ප්‍රදේශයේ සිදුවුණ සෞඛ්‍ය ක්ෂේත්‍රයේ දියුණු ජනතාවට විශාල ආශිර්වාදයක් ලෙසයි මං දකින්නේ. නව ලේ බැංකුව, පස් මහල් ගොඩනැඟිල්ල මේ හැම දෙයක්ම අපට ලැබුණේ නව සංවර්ධනයේ ප්‍රතිඵලයක් විදිහටයි.”සෞඛ්‍ය ක්ෂේත්‍රයේ සංවර්ධනය මෙන්ම ජනතා දිවියේ සංවර්ධනය ද මේ දිනවල කඩිනමින්ම සිදු කෙරෙමින් පවතී. දිවි නැඟුම ව්‍යාපෘතිය යටතේ ගර්කින් වගාව කරගෙන යන කුඩා පවුලක් ද එහිදී අපට මුණ ගැසුණි. මේ ඔවුන්ගේ කතාවයි.“මගේ නම ප්‍රියන්ත කප්පාගොඩ. මගේ ආසාවක් තිබුණා, මොනව හරි දේක යෙදෙන්න. ඒ හින්දා මං මේ වගාව තෝරාගත්තා. දිවි නැඟුම යටතේ මට දැනුම වගේ ම ආධාරත් ලැබුණා. ගර්කින් වගාවට මේ වන කොට හොඳ වෙළඳ පොළක් තියෙනවා.ලංකාවේ ගර්කින් හඳුන්වන්නේ සලාද පිපිඤ්ඤා කියලා. දියර පොහොර තමයි මේ සඳහා අපි යොදාගන්නේ. වගාව සරුසාර කරන ක්ෂේත්‍රය කොහු බත්. අපි මේ හැම බඳුනකටම කොහුබත් දාලා තියෙන්නේ, මේ වන විට රුපියල් අසූහතරදාහකටත් වඩා මුදලක් වැය වුණා. ලංකාවේ ආරම්භ කළපළමුවැනි ගර්කින් තවානත් මෙයයි. ඉහළ වටිනාකමට වැඩි මුදලකට වෙළඳ පොළේ අලෙවි වෙනවා. ඇත්තට ම සාර්ථක වගාවක්. උනන්දුවයි,උත්සාහයයි ඇත්නම් මේ වගාවෙන් දියුණු වෙන්න පුළුවන්. කෑගල්ල දිස්ත්‍රික්ක සංවර්ධන කරන ව්‍යාපෘතිය යටතේ වගාවන් කරන්න බොහෝ දෙනෙක් යොමු වෙලා තියෙනවා.”රුපියල් 80,000 ක වියදමින් අපනයන මල් වගාව කරගෙන යන දමයන්ති ලේකම්ගේ මහත්මිය අදහස් දැක්වූයේ මෙසේ ය. “දිවි නැඟුම යටතේ තමයි මට මේ ආධාර ලැබුණේ. අන්තූරියම් වගාවට මං ගොඩක් ආසයි. ඇත්තටම ප්‍රදර්ශන පැවැත්වීම මඟින් මට සැලකිය යුතු මුදලක් ලැබෙනවා.”ජනතා දිවිය මෙලෙස ශක්තිමත් වෙද්දී අධ්‍යාපන ක්ෂේත්‍රයේ ද යම් ප්‍රබෝධයක් ඇතිවෙමින් තිබෙනු දක්නට ලැබිණි. සබරගමු පළාත් මහ ඇමැති මහීපාල හේරත් මහතාගේ උනන්දුව සහ කැපවීම මේ සඳහා වඩාත් ප්‍රබල විය. කෑගල්ල මහ විද්‍යාලයේ සංවර්ධනය වෙනුවෙන් කලක් තිස්සේ සිට විවිධ ක්‍රියාවලීන් ක්‍රියාත්මක වුවත් ඉතාමත් ප්‍රබල වූ ක්‍රියාවලියක් ක්‍රියාත්මක වූයේ මෑත වකවානුවේ දී ය.මේ පිළිබඳ කෑගල්ල විද්‍යාලයේ නියෝජ්‍ය විදුහල්පති එම්. ආර්. සෙනෙවිරත්න මහතා දැක්වූයේ මෙවැනි අදහසකි. “කාලාන්තරයක් තිස්සේ ක්‍රීඩා පිට්ටනියක අවශ්‍යතාවය අපට තිබුණා. මේ භූමිය ලබාගත්තේ ගොඩක් දුෂ්කරතා මධ්‍යයේදී යි. මේ සඳහා රුපියල් මිලියන 26 ක මුදල් ප්‍රමාණයක් වැය වුණා. මුදල් සහ ක්‍රම සම්පාදන අමාත්‍ය රංජිත් සියඹලාපිටිය මහතාගේ සහයෝගය අපට නිරන්තරයෙන් ලැබුණා. මීටර් 110 ක් පමණ ක්‍රිකට් සඳහා වෙන් වෙනවා.මළල ක්‍රීඩා වෙනුවෙන් මීටර් 400 ක ප්‍රමාණයක ධාවන පථයක් වෙන් වෙනවා.” පියවි ඇසට ඇස ගැසෙන සංවර්ධනය හැරුණුකොට මානව සංවර්ධනයේ ද විවිධ අංශ සමෘද්ධිමත්ව ඇති බව පැහැදිලි ය.රූපාන්ති බුලත්සිංහලඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>14</day>
    </date>
    <link>http://www.silumina.lk/2013/04/14/_art.asp?fn=af1304145</link>
    <topic>බොරුවකට රැවටී කනත්තක් මිලදී ගත් රුසියානුවාට ජීවිතයත් එපා වෙයි</topic>
    <author>චතුරිකා සුරවීර</author>
    <content>සිංහලයාගේ එක් භයානක නරකක් නම් බොරු කීමයි.”රොබට් නොක්ස් එදා හෙළදිව් වාසීන්ගෙන් උගත් නරකම සත්‍යය එයයි. කෙසේ වුවත් “කොන්කින් ඇන්ටන්” රුසියාවේ සිට මෙහි පැමිණියේ මේ බව නොදැන වීම අභාග්‍යයකි.“මගේ අතේ සල්ලි කීයක්වත් නෑ කාමරයක් දෙන්ඩ බැරි නම් මේ ඉස්තෝප්පු කෑල්ලෙ හරි මට ඉන්ඩ ඉඩ දෙන්න.”ඒ අසරණ මුහුණින් ඇන්ටන් කළ අවසාන ඉල්ලීමයි. ඒ තරමටම ඔහු කම්පා කළ ඛේදාන්තයක ආරම්භය මෙය නොවේ.තිස් පස් වියැති රුසියානු ජාතික ඇන්ටන් රුසියන් ලක්ෂ 60 ක් දී තංගල්ලෙන් ඉඩමක් මිලදී ගත්තේ ඉකුත් වසරේදී ය. ඔහුගේ එකම අරමුණ වූයේ මිලදී ගත් ඉඩමේ තානායම් පළක් ඉදිකිරීමයි. අවාසනාවකට දෝ මිලදී ගත් ඉඩම ‘පොදු සුසාන භූමියක්’ බවත්, ලංකාවේ ලොකු ම බොරුකාරයෙකුට තමා හසු වී ඇති බවත් ඔහුට සැලවෙද්දී සියල්ල සිදුවී හමාර ය.තානායම්පළ ගොඩනඟන්නට සැකසූ සැලසුම් සියල්ල ගඟට කැපූ ඉණිමෙන් නිශ්ඵල කාර්යයක් බවට පත් වෙද්දී ඇන්ටන්ගේ සිත ව්‍යාකූල විය.අතේ පිච්චියක් නොමැතිව මෙරට අසරණ වූ ඇන්ටන් මිනුවන්ගොඩ ‘කීනා’ තානායම්පළට යන්නට ශ්‍රියානන්ද නැමැත්තාගේ ත්‍රී රෝද රියට ගොඩ වූයේ මේ අතර ය.ඇන්ටන් රැගෙන තානායම්පළට ගිය ශ්‍රියානන්ද තමා මුහුණ දුන් ඒ අත්දැකීම මෙසේ විස්තර කළේ ය.“එදා 31 වැනිදා වෙලාව උදේ 8.30 ට විතර ඇති, මේ කියන මනුස්සයා කීනා හොටෙල් එකට එයාව ගිහින් දාන්න කිව්වා. එයා අතේ සල්ලි නෑ. හෙට උදේට පවුල රට ඉඳන් එනවා ආවාම දෙන්නම් කියලත් කිව්වා. එදා මේ මනුස්සයා හොටෙල් එකේ නතර වෙලා.එක දවසක් ඉඳලා ආපහු එයාර්පෝර්ට් ගිහින් තියනවා. ඒත් ආයෙමත් හෝටලයට ගිහිල්ල. එදා හෝටල් අයිතිකාරයා ආපහු මට කෝල් කරල කිව්ව මෙයා ළඟ සල්ලි නෑ. මෙයාව ආපහු එක්කන් යන්න කියල. මම ඇවිත් මෙයා එක්ක කතා කළාට එයා ළඟ සිම් කාඩ් එකක් තියෙනවා කෝල් කරන්න පුළුවන් ද ඇහුවා. මම මගේ ෆෝන් එක දුන්න, ඒ සිම් එක දාලා කතා කරන්න. ඒ සිම් එකෙත් සල්ලි ඉවර වුණා. ඊට පස්සෙ මම මගේ ෆෝන් එකෙන් කතා කරන්න කිව්වා. පස්සෙ උදේ දහය වෙනකොට කොමර්ෂල් බැංකුවට යන්න ඕනෑ කිව්වා. ඒ ගිහින් බැංකුවෙන් රුපියල් 5000 ක් ගන්නවා මං දැක්කා. ඒත් එයා මට කිව්වේ 3000 ගත්තෙ කියලා.ඊට පස්සෙ හෝටලයට ගිහින් රුපියල් 3000 හෝටලයට දුන්නම ඒ ගොල්ලො කැමති වුණා හෝටලේ තියාගන්න. ඒත් එයා කිව්ව ‘වයිෆ්’ එනකං එළියෙ ඉස්තෝප්පුවට වෙලා ඉන්නම් කියලා. හෙට සල්ලි ගේනවනෙ අද හෝටලේ ඉන්න කියල මම එයාව කාමරේට ගිහින් දැම්මා.උදේ පාන්දර හම්බ වෙද්දී මම දැක්ක මේ මනුස්සයා එයාර්පෝර්ට් එක ළඟ කැරකි කැරකි ඉන්නවා. එවෙලේ මගෙන් පහේ කාසි පහක් ඉල්ලගෙන දුම්වැටියක් ගත්තා. මං කිව්වා බීම බෝතලයක් ගන්න සල්ලි දෙන්නම් කියලා.ඒත් කැමති වුණේ නෑ. ඒ මනුස්සයා හරි අහිංසකයි කාගෙන්වත් කන්න බොන්නවත් කැමැති නෑ. ඊට පස්සෙ 2 වැනිදා උදේ 8.00 ට විතර හෝටලෙන් මට කෝල් කරල කිව්ව, අර රුසියාවෙ මනුස්සයාගෙ වයිෆ් ඇවිත් කොහෙට ද යන්න කතා කරනවා. එන්න කියලා ගිහින් බලද්දී මේ මනුස්සයා නාන කාමරේ එල්ලිලා හිටියා. ඊට පස්සේ අපි මිනිය මෝචරියට ගිහින් දැම්මා.”මේ කනගාටුදායක සිදුවීම පිළිබඳව කටුනායක ප්‍රධාන පොලිස් පරීක්ෂක කමල් සිරිවර්ධන මහතා සිද්ධිය සම්බන්ධයෙන් මෙසේ අදහස් පළ කළේ ය.“කොන්කින් ඇන්ටන් රුසියන් ජාතිකයෙක් අවුරුදු 35 යි. මේ පුද්ගලයා කටුනායක මිනුවන්ගොඩ කීනා ගෙස්ට් හවුස් එකට ඇවිල්ල තියනවා නවතින්න කියලා. ගෙස්ට් එකේ අයිතිකාරයට කියල තියෙනවා ඉස්තෝප්පුවෙ හරි ඉන්න ඉඩ දෙන්න කියලා. පස්සෙ නොම්මර 04 කාමරේ දීල තියෙනවා. 2 වෙනිදා ඉනේ ගැට ගහන පටියක් උපයෝගි කරගෙන නාන කාමරේදි බෙල්ලෙ වැල දාගෙන තියෙනවා.මේක මුදල් සම්බන්ධ ගැටලුවක් මේ සම්බන්ධ අධිකරණ නඩුවක් පැවැත්වෙනවා. දැනට මේ පුද්ගලයාගේ ඥාතීන්ට භාරදීම සඳහා මෘත ශරීරය මීගමුව රෝහලේ තැන්පත් කරල තියෙනවා.”කලකිරීම, අසතුට සේම, අසරණ බව ද ඇන්ටන් ගේ සිත්හි පෙරළිකරන්නට ඇත. සිංහලයාගේ භයානක නරකත් වූ ‘බොරුවට’ හසුවී සිය දිවියෙන් වන්දි ගෙවූ මේ අසරණ රුසියන් ජාතිකයාගේ සිහින, පැතුම් සියල්ලම ඔහුගේ මරණයත් සමඟම වැළලී යනු ඇත. එය එසේ වීම මිනිස් දම් ඉදිරියේ යුක්ති සහගත දැයි ඔබම කල්පනා කරන්න.චතුරිකා සුරවීරඡායාරූප - කුමාරසිරි ප්‍රසාද්(ගුවන් තොටුපළ සමූහ)කර්තෘට ලියන්න | මුද්‍රණය සඳහා</content>
  </post></root>