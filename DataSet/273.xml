<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=am1306092</link>
    <topic>දරුවාට වැඩි වාර ගණනක් කුඩා ප්‍රමාණවලින් ආහාර ලබාදෙන්න</topic>
    <author>සාගරිකා දිසානායක ජයසිංහ</author>
    <content>දරුවාට වැඩි වාර ගණනක් කුඩා ප්‍රමාණවලින් ආහාර ලබාදෙන්නපෝෂණ සම්බන්ධීකරණ අංශයේ අධ්‍යක්ෂවිශේෂඥ වෛද්‍ය ශාන්ති ගුණවර්ධන සහ ප්‍රජා වෛද්‍ය විශේෂඥසුදර්ශනී ප්‍රනාන්දුපුල්ලේවැඩි දෙනෙකුගේ අදහස මිනිසාගේ පෝෂණය සඳහා වැඩි අවධානයක් යොමු විය යුත්තේ පුංචි කාලෙදි පමණක් කියායි. එහෙත් සත්‍ය වන්නේ මිනිසාගේ මුළු ජීවිත කාලය පුරාම නිසි පෝෂණය නිරෝගී ක්‍රියාශීලී දිවියක් සඳහා අත්‍යවශ්‍ය වන බවයි.පෝෂණය පිළිබඳව අවධානය යෙදිය යුත්තේ දරුවා මවගේ කුස තුළ සිටියදීමයි. ගර්භණී මවගේ පෝෂණය නිසි පරිදි සිදු නොවූ කල කලල අවස්ථාවේ සිටම වර්ධනය අඩාළ වීමෙන් අඩු බර දරු උපතක් සිදු වෙනවා.එසේ අඩු බරැතිව උපදින දරුවන්ගේ මොළයේ හා ශරීරයේ වර්ධනයේ පැහැදිලි අඩුවක් දැකිය හැකියි. වයසට සරිලන උස නැති වීම හෙවත් මිටි බව, නිසි බර නොමැති වීම, ළමා කාලයේ අධික ලෙස තරබාරු වීම, නව යොවුන් අවදියේ වර්ධනය බාල වීම, බුද්ධි වර්ධනය හීන වීම වැනි සංකූලතාවනට එවැනි දරුවන් ගොදුරු වෙනවා.එවැනි දරුවන් වැඩි වියට පත් වූ විට හෘද රෝග, දියවැඩියාව, අධි රුධිර පීඩනය, ඇදුම, දිගු කාලීන වකුගඩු රෝග, සම්බන්ධක පටක ආශ්‍රිත රෝග රුමටොයිඩ’ සන්ධි ප්‍රදාහය වැනි ආබාධ (ආතරයිටිස්) පිළිකා, වයස්ගත වීමේ දී අස්ථි දිරා යාම (ඔස්ටියෝපොරෝසිස්) ඇසේ සුද මතුවීම, හදිසි අනතුරු සහ මානසික රෝගවලට ගොදුරු වීමේ වැඩි අවදානමක් දරනවා.අපේ රටේ වයස අවුරුදු පහට අඩු දරුවන් ගෙන් 21.6% ක් අඩු බරැති දරුවන් බව ඔබ දන්නවා ද? වයස අවුරුදු හයට අඩු දරුවන් ගෙන් හතරෙන් එකක්ම අඩු බරැති දරුවන්.වයසට සරිලන උස නැති මිටි දරුවන් 18% ක්. මොවුන් කාලීන මන්දපෝෂණයට හසුවූ දරුවන්. උසට සරිලන බර අඩු දරුවන් හෙවත් තීව්‍ර මන්ද පෝෂණයට ගොදුරු වූ දරුවන් සංඛ්‍යාව 15% ක්. අඩු බරැති දරුවන් ගේ ඉගෙනීමේ ශක්තිය සෙසු අයට වඩා 22% කින් අඩුයි.යකඩ ඌණතාව හේතුවෙන් බුද්ධි වර්ධනයත් දරුවන්ගේ ක්‍රියාශීලී බවත් අඩු වෙනවා.දරුවකුගේ ජීවිතයේ මුල් වසර කිහිපය කායික වර්ධනය මෙන්ම මානසික වර්ධනය ශීඝ්‍රයෙන් සිදුවේ. එම අවධියේ දරුවාට අවශ්‍ය පෝෂණය නොලැබුණු හොත් එය ඔවුන්ගේ අනාගත නිරෝගී භාවයට අහිතකර ලෙස බලපායි. කුඩා දරුවන්ගේ ප්‍රතිශක්තිකරණ පද්ධතිය දුර්වල බැවින් ඔවුහු පහසුවෙන් ලෙඩ රෝගවලට ගොදුරු වෙති. එහෙයින් ලෙඩ රෝගවලින් දරුවන් ආරක්ෂා කර ගැනීමට ද නිසි පෝෂණය වැදගත් වේ.කුඩා දරුවන්ගේ ආමාශය කුඩාය. ඉපදී මුල් පැය බාගය ඇතුළතම කොලෙස්ට්‍රම් සහිත මවුකිරි දීම ඇරැඹිය යුතුය. උපතේ සිට මාස හයක් යනතුරු මවුකිරි පමණක්ම දිය යුතුය. මාස හය සම්පූර්ණ වන විට අමතර ආහාර හඳුන්වා දිය යුතුය.මාස හයේ දරුවකුට වේලකට තම්බා පොඩි කරගත් බත් එළවළු පොල් කිරි හෝ බටර් මිශ්‍රිත තලපය තේ හැඳි 2 - 3 ක් පමණ ප්‍රමාණවත් වේ. මාස අටේදී තේ කෝප්ප 1/2 ක් ද මාස 9 - 11 දක්වා කාලයේ දී කෝප්ප 3/4 ක් ද වසරකදී කෝප්පයක් පමණ ද ප්‍රමාණවත් වේ. ප්‍රධාන වේල් දෙකකට අතරමැද එක වේලක් හෝ දෙකක් එකතු කළ යුතුය. කෑම වේල් දෙකක් අතර අවම වශයෙන් පැය 2 ක වත් ඉඩක් තැබිය යුතුය.අමතර ආහාර දෙන අතරට අවුරුදු දෙකක් හෝ ඊට වැඩි කාලයක් මවුකිරි දීම ද සුදුසුය.දරුවාගේ වර්ධනයේ අඩුවක් ඇත්නම්, මව රැකියාවක නියුතු නම් වෛද්‍ය උපදෙස් මත මාස 4 සම්පූර්ණ වූ පසු අමතර ආහාර දුන්නාට වරදක් නැත.දරුවාට වැඩි ශක්ති ප්‍රමාණයක් හා පෝෂණයක් ලබාදීමට අමතර ආහාර හඳුන්වා දෙන මුල් අවස්ථාවේ සිට උකු ස්වභාවයක් දැරීමත් තෙල් එකතු කිරීමත් වැදගත්ය.දරුවාගේ ශක්ති වර්ධනය සහ ක්‍රියාකාරීත්වය උදෙසා මුල සිටම සත්ත්වමය ආහාර ද එක් කළ යුතුය. කුඩු කරගත් හාල්මැස්සන්, සියුම්ව කපා ගත් මස් මාළු, හොඳින් තම්බා ගත් බිත්තර කහ මදය දරුවාගේ ආහාරයට එක්කිරීමෙන් එම අවශ්‍යතාව සම්පූර්ණ වේ.සත්ත්වමය ආහාර නොගන්නා දරුවන් සඳහා දිනපතාම පරිප්පු, මුං ඇට, කඩල, කව්පි වැනි පියලි ආහාර හෝ තම්පලා, සාරණ, ගොටුකොළ මුරුංගා කොළ, බීට් කොළ හෝ කොළ ගෝවා වැනි පලා වර්ගයක් ද එක්කළ හැකිය. මේ ආහාර පිළියෙල කළ පසු දෙහි ඇඹුල් එක් කිරීමෙන් ඒවායෙහි ඇති යකඩ සිරුරට උරා ගැනීම පහසු කරවයි. ආහාරයෙන් පසු පලතුරු ලබා දීමෙන් ද එම අවශ්‍යතාව ඉටු වේ.පියලි ආහාර අවශෝෂණය පහසු වීමට පිළියෙල කිරීමට පෙර පෙඟවීම මෙන්ම පැළවෙන්නට හැර පිළියෙල කිරීම ද කළ හැකිය.මාශ බෝග, රනිල බෝග සහ ඇට වර්ගවල දරුවන්ගේ වර්ධනයට අවශ්‍ය පෝෂක බහුලව තිබේ. එවැනි ආහාර ක්‍රම ක්‍රමයෙන් දිනපතා ආහාර වේලට එක් කරන්න.දරුවාගේ ඇස් පෙනීම වර්ධනයට, ලෙඩ රෝගවලින් ආරක්ෂා වීමට තද කොළ පැහැ, තැඹිලි පාට එළවළු සහ පලතුරු වර්ගයක් හෝ කීපයක් දිනපතා ආහාරයට එක් කරන්න. වට්ටක්කා කැරට් බතල ඕනෑම පලා වර්ගයක්, අඹ ගස්ලබු ලාවුලු වැනි පලතුරු වඩා සුදුසුය.දරුවා වේගයෙන් වැඩෙන හෙයින් ක්‍රමයෙන් දිනකට දෙන ආහාර වේල් ගණන වැඩි කරන්න.මාස 6 - 8 දී දිනකට ආහාර වේල් 2 - 3, සමඟ අතරමැදට මවුකිරි, මාස 9 - 11 දී දිනකට ප්‍රධාන වේල් 3 - 4 සහ කෙටි වේල් එකක් සමඟ මවුකිරි, මාස 12 - 24 දී ප්‍රධාන වේල් 3 - 4 ක් කෙටි වේල් 2 ක් සහ ආහාර වේලෙන් පසු මවුකිරි දෙන්න.වැඩෙන දරුවකුට ක්‍රමයෙන් ආහාර ප්‍රමාණය වැඩි කළ යුතුය‍.දරුවාට බඩගිනි දැනෙන විට ආහාර දෙන්න.වෙනම හැන්දක් සහ කෝප්පයක් ලබා දී දරුවාට තනිව ආහාර ගැනීමට අවස්ථාව ලබා දෙන්න.ආහාර ගැනීම සඳහා වෙනම ස්ථානයක් තිබීම වැදගත්ය.දරුවාගේ ඇසට ඇස යොමු කර ආහාරයේ පාට, හැඩය, රසය සහ පිළියෙල කර ඇති ආකාරය ගැන කතා කරමින් දරුවාට ආහාර දෙන්න.දරුවා හොඳින් ආහාර ගන්නා විට ඔහුට හෝ ඇයට ආදරයෙන් කතා කර ප්‍රශංසා කරන්න.ආහාර ගැනීම විනෝදජනක අත්දැකීමක් බවට පත් කරන්න.දරුවන් රෝගී වූ විට රෝග කාරක විෂ බීජවලට එරෙහිව ක්‍රියා කිරීම සඳහා වැඩිපුර පෝෂණයක් අවශ්‍ය වේ. අසනීප අවස්ථාවකදී.මවුකිරි සහ දියර ආහාර ලබා දෙන වාර ගණන වැඩි කරන්න.මෘදු රස වැඩි සහ ගිලීමට පහසු ආහාර ලබා දෙන්න.වැඩි වාර ගණනක් පුරා කුඩා ප්‍රමාණවලින් ලබා දෙන්න.සුව වුවද දරුවාගේ බර යථා තත්ත්වයට පත්වන තුරු වැඩිපුර ආහාර වේලක් ලබා දිය යුතුය.ආහාර පිළියෙල කිරීමේ දී තෙල් එකතු කිරීම සුදුසුය.මසකට වරක් දරුවාගේ බර කිරා බැලිය යුතුය. වර්ධනයේ වෙනසක් ඇත්නම් ඒ පිළිබඳ ප්‍රදේශයේ පවුල් සෞඛ්‍ය සේවා නිලධාරිනිය ගෙන් තොරතුරු විමසා බැලිය යුතුය.යොවුන් වියේ දරුවන් තරුණ පිරිස මෙන්ම වැඩිහිටි ජනතාවගේ පෝෂණය පිළිබඳවත් එක සේ අවධානය යොමු කළ යුතුයි.දේශීය එළවළු පලතුරු හා ධාන්‍ය වර්ග පලා වර්ග සහ මාළු සහිත පෝෂ්‍යදායි ආහාර වේලක් ලබා දීමෙන් මන්දපෝෂණය සම්පූර්ණයෙන්ම වළක්වා ගන්නට පුළුවන්. පළමු වැනි අවුරුද්ද තුළ දරුවාගේ ආහාරයට සීනි සහ ලුණු එකතු නොකිරීමෙන් සීනි සහ ලුණු සඳහා දරුවා තුළ ඇති ඇල්ම අඩු කෙරෙනවා. අධික සීනි සහ ලුණු භාවිතය අද බෝ නොවන රෝග බොහොමයකට මුල් වන බව ඔබ දන්නවා.සීනි සහ ලුණු මෙන්ම තෙල් සහ මේද හැකිතාක් සීමා කිරීමෙන් ද බෝ නොවන රෝග අවදානම අඩු කරගන්නට පුළුවන්. මස් වර්ගවලට වඩා මාළු කෑම ශරීරයට හිතකරයි. ඔබේ මුදල් පසුම්බියටත් හිතකරයි. පෝෂ්‍යදායී මාළු වර්ග ඕනෑතරම් වෙළෙඳපොළේ තිබෙනවා. අධික මිලෙන් යුතු ඉස්සො දැල්ලො තෝරු පරා වෙනුවට මිලෙන් අඩු එහෙත් පෝෂ්‍ය ගුණයෙන් ඉහළ හාල්මැස්සන්, සාලයන්, හුරුල්ලන් වැනි පුංචි මාළු ඔබේ ආහාර වේලට එක්කර ගන්නට පුළුවන්.විටමින් හා ඛණිජ ලවණවලින් පිරි කොළ වර්ගයක් පලතුරක් ඔබේ ගෙවත්තේ පෝච්චියක පොහොර උරයක හෝ වැහි පිහිල්ලක වවා ගතහොත් දෛනික ආහාර වේලට කෘමිනාශක හෝ කාබයිඩ් යොදා නොගත් නැවුම් පලතුරු හෝ එළවළුවක් නොමිලේම එක්කර ගන්නට පුළුවන්.පෝෂණයෙන් ඉහළ යැයි සිතා වෙළෙඳපළින් මිලදී ගන්නා සොසේජස්, පේස්ට්‍රි හෝ මස් මාංශවලින් තැනූ කෘත්‍රිම ආහාර හා පලතුරු යුෂ හෝ ශක්තිජනක පාන ඇත්තෙන්ම ඔබගේ සෞඛ්‍යයට සිදු කරන්නේ අයහපතක් මිස යහපතක් නොවෙයි. අද ලංකාවේ දරුවන් අතර මන්දපෝෂණය වගේම අධි පෝෂණයත් තදබල ගැටලුවක් බවට පත්වෙලා.ඉහත සඳහන් කළ බෝ නොවන රෝගවලට මුල් වන්නේ එම පෝෂණ ගැටලු. නිසි පෝෂණය පිළිබඳ ප්‍රමාණවත් අවබෝධයකින් යුතුව නොමිලේම හෝ ඉතා අඩු මිලට ලබා ගත හැකි දේශීය ආහාරපාන ඕනෑතරම් අපේ රටේ තිබෙනවා.නිසි පෝෂණය යනු ආහාරපාන පමණක්ම නොවෙයි. පුද්ගලයාගේ මානසික සෞඛ්‍ය ව්‍යායාම මෙන්ම ජීවත්වීමට සුදුසු පරිසරයක විසීම වැනි සමාජයීය කරුණුත් ඒ සඳහා බලපානවා. බුද්ධිමත් ක්‍රියාශීලී සෞඛ්‍යසම්පන්න අනාගත පරපුරක් බිහිකර ගැනීමට පදනම සකස් වන්නේ පෝෂණය මඟින්. එහි මූලික අඩිතාලම දැමිය යුත්තේ ඔබේ නිවසේ මුළුතැන්ගෙයින්.නිසි පෝෂණයෙන් සුවැති දැයක් යන මැයෙන්සෞඛ්‍ය අධ්‍යාපන කාර්යාංශයේ පැවැති දේශනය ඇසුරිනි.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=am1306093</link>
    <topic>දරුවට බත් කවන්න යක්කු පෙන්නන්න එපා</topic>
    <author/>
    <content>දරුවට බත් කවන්න යක්කු පෙන්නන්න එපාමනෝ විද්‍යා උපදේශකමේජර් සුසන්ත ද සිල්වා (විශ්‍රාමික)මම නම් යකෙකුට වත් බය නෑ” ඔබ එසේ කියන පුද්ගලයන් කොතෙකුත් දැක ඇත.ඔබ සමහර විට යකාට බය නැතත් කුඩා සතෙකුට මහත් බියක් දක්වනවා ඇත. රාත්‍රී කාලයේ දී එක කාමරයක සිට තවත් කාමරයකට යෑමට බිය වනවා ඇත. අකුණක් ගසනු දුටු විට පුටු උඩ නඟින පුද්ගලයින් ඔබ කොතෙකුත් දැක ඇත. ඕනෑම සත්ත්වයෙකුට යම් යම් දේ පිළිබඳව යම් තාක් දුරකට බියක් තිබිය යුතු යැයි පොදු ධර්මතාවයකි.සමාජයේ ජිවත් වන විට ආගමට, නීතියට, චාරිත්‍ර වාරිත්‍ර වලට බියක් තිබිය යුතු ය. රාජකාරිය පිළිබඳව යම් ප්‍රමාණයකට බියක් තිබිය යුතුය. එවිට එම කාර්යය හොඳින් ඉටු කිරීමේ හැකියාව ඇත. ඒ සඳහා එම බිය උපකාරී වේ.ඉගෙන ගන්නා ළමයෙකුට යම් ප්‍රමාණයකට එම විභාග පිළිබඳව යම් ප්‍රමාණයකට බියක් තිබිය යුත්තේ එයට හොඳින් සාර්ථකව මුහුණ දීම සඳහායි. මේ ආකාරයට බැලූ විට බිය අසුබ දෙයක් නොවේ.සමහර පුද්ගලයෝ මුදල් ගෙවා බිය වෙති. භූත චිත්‍රපට, හොල්මන් මන්දිර මුදල් ගෙවා නරඹති. එසේ හෙයින් බිය හා බියට ඇති බිය කිසි ලෙසකින් හෝ නොසලකා හැරිය යුතු දෙයක් නොවේ. නමුත් යම් යම් අයට ඇති ආසාමාන්‍ය බිය නොහොත් ෆෝබියා (Phobia) නමැති බිය රෝගී තත්ත්වයකි.බොහෝ විට එම තත්ත්වය ඇති වන්නේ චර්යා රටා හා කුඩා කාලයේ දී මනසේ ඇති වන මතකයන් නිසා විය හැකිය. අඳුරට බිය විය යුතු ය. අඳුරේදී ආලෝකයක් නැති හෙයින් බොහෝ සිතිවිලි ඇති විය හැකි ය. අදටත් එම මතකයන් අප මනසේ ක්‍රියා කරයි. ඈත අතීතයේ මිනිසාට අකුණු සැර පිළිබඳව අද්දැකීම් ලැබී ඇත.අදත් ඔවුන්ගේ සිත අකුණු සැරට බියක් දක්වයි. නමුත් මෑතකදී සොයා ගත් විදුලි බලය අකුණු සැරයට වඩා මාරාන්තික වුව ද එයට මිනිසා බිය නැත. ඒ ඔවුන්ගේ සිත්වල තම මතකයන් බරපතළ ලෙස තැන්පත් වී නැති නිසා ය.අනවශ්‍ය දේට ඇති අනවශ්‍ය බිය පාලනය නොකළහොත් ඔබට ශාරීරික හා මානසික රෝගවලට මුහුණ දීමට සිදු වනු ඇත. එසේ වීමට හේතුව නම් අප යම් දෙයකට බිය වන විට අප සතු ශරීරය යම් වෙනසකට ලක් වී එය මුහුණෙන් පෙන්නුම් කිරීමයි. එසේ වන්නේ ශරීරය තුළ රසායනික වෙනස් වීම් සිදු වන හෙයිනි. ශරීරයත් මනසත් අතර ඇති සම්බන්ධතාව නිසා පසුව රෝගී වන්නට පටන් ගනී.අසාමාන්‍ය බියකින් පෙළුණු කෙනකුගේ කතාවක් පිළිබඳව ඔබගේ දැන ගැනීම පිණිස සටහන් කර තැබීමට මම කැමැත්තෙමි.ඔහු දක්ෂ පාබල සෙබළෙක් විය. යුද සමයේ දී ඉතා දක්ෂ හමුදා නිලධාරියෙකු ලෙස කටයුතු කළ ඔහුගේ ඇති එකම දුර්වලතාව අඳුරට ඇති බියයි. පිරිස සමඟ සිටියදී හා අවි ආයුධ අතැතිව සිටියදී ඔහුට එම බිය නොතිබිණි.ඔහුගේ මෙම තත්ත්වය දැන සිටි සමහර යාළුවන් ඔහුව බිය කිරීමේ අටියෙන් ඔහුට නින්ද ගිය පසු එම ආලෝකය නිවා දැමීමට කටයුතු කර ඇත. නින්දෙන් අවදි වන විට මේ තත්ත්වය දුටුවහොත් ඔහු මහත් කලබලයට පත්ව වහා විදුලි ආලෝකය දල්වයි.දැනට හමුදා සේවයෙන් විශ්‍රාම ගොස් සිටින ඔහු මේ වන විට පෞද්ගලික ආයතනයක සේවය කරයි. “අර ඉස්සර ටිකක් විතර රෑට ලයිට් දාගෙන සිටීම මට දැන් කරදරයක් වෙලා.” ඔහු කතාව ආරම්භ කළේ ඒ ආකාරයටයි. “ගෙදර හැම තැනම ලයිට් දාලා කියලා බිරියගෙන් එකම කන්දොස්කිරියාවයි.නෝනාට විතරක් නෙමෙයි ළමයාටත් මේ ලයිට් දාන එක කරදරයක්. ලයිට් කැපිල්ලක් තිබුණු දවසට ලයිට් එනකල් මට නින්ද යන්නෙ නෑ. මට හිතා ගන්න බෑ ඇයි මං මේ තරම් අඳුරට බය කියලා. ඉස්සර නම් කට්ටිය එක්ක එකට ඉන්නකොට මට මේක ඒ තරම්ම දැනුණේ නෑ. නමුත් දැන් තනියම ඉන්න වුණාම බය දැනෙනවා.” ඔහු තම තොරතුරු කියාගෙන ගියේ ය.උපදේශන කාර්යයේදී ඔහුට එම තත්ත්වය පිළිබඳව වටහා දී මෝහන ප්‍රතිකාරයක් ලබා දීමට අපි කටයුතු කළෙමු.මෝහනයේ දී සොයා ගත්තේ ඔහු ඉතා කුඩා කාලයේ පෙර පාසල් වියේ දී දෙමාපියන් රැකියාවට ගොස් සිටි අතර දරුවා හැදී වැඩී ඇත්තේ තම ආච්චි සීයා ළඟ බවයි. ඔවුන් තමාව වඩාගෙන ආහාර කවන අතර රාත්‍රී කාලයේ දී ආච්චිට වඩා පහසු වූයේ අඳුර ඇති ස්ථාන පෙන්වා, අඳුරට බිය කොට, යක්ෂයන්ට කතා කොට ආහාර කැවීමයි. ඔහු ආහාර ටික අමාරුවෙන් හෝ ගිල දමන්නේ අඳුරේ සිටින යකාට බියෙනි.ක්‍රම ක්‍රමයෙන් එම දරුවා වැඩි වියට පැමිණි පසු අඳුර පිළිබඳව එතරම් තැකීමක් නොවීය. නමුත් තනිව සිටින විට අඳුර ගලා එද්දී ඔහු ඉතා අසහනයෙන් පෙළෙයි.මෙය මඟ හරවා ගැනීම සඳහා ඔහු ආලෝකය තිබෙන තැන්වල සිටි. ආලෝකය නොමැති අවස්ථාවල ඔහු මහත් අපහසුතාවට පත් විය. ඔහුගේ මෙම තත්ත්වය දැන ගත් අප මෝහන ක්‍රියාවලියේ දී ඔහුට මෙම තත්ත්වයෙන් මිදීමට අවශ්‍ය උපදේශන ලබා දෙන ලදී.ඔහුට තමා සිටින තත්ත්වය තේරුණු අතර අඳුරේ වුව ද වැඩ කටයුතු කර ගත හැකි ධෛර්යකින් යුත් මනසක් ඇති පුද්ගලයෙකු බවට පත් වීමට උපදේශන ක්‍රම උදව් විය.මවුපියනි, හිතා මතා ඔබේ දරුවන් බිය නොකරන්න. එසේ නොවුණහොත් ශරීරයෙන් වැඩුණ ද මනසින් ඔබේ දරුවන් දුර්වලතාවයට පත් වීමට ඉඩ ඇත. යකෙකුට වත් බිය නොමැති නිර්භීත දරුවන් මේ සමාජයට බිහි කරන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=ay1306091</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු සිළුමිණ, ලේක්හවුස්, කොළඹ 10. ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකථන අංකයක් ද ලියා එවන්න අමතක නොකරන්න.සමහර වෙලාවට අම්මලාට වඩා අප්පච්චිලාට අපි බයයි. ඒ ඔවුන්ගේ පෞරුෂය නිසා. උඩු රැවුල කරකවල උගුර පාදලා බරහඬින් නිකුත් කරන අණ පිළිනොපැද හිටියොත් දඬුවම මොනවගේ වෙයිද කියලා හිතාගන්න බැරි තරම් නිසා ඒ කාලෙ වගේම අදත් ඒ අයට ගරු කරන්න අපි පුරුදු වෙලා.ඒ අයට තියෙන්නේ ගල් හිත්. මොන දෙයින්වත් වෙනස් වෙන්නේ නෑ. එහෙම කියලා තමයි අපි හිතන්නේ. ඒත් ඒ ගල් හිත් ඇතුළේ කොයි තරම් සියුම් සිතිවිලි තියෙනවද කියලා තේරෙන්නේ අපි වෙනුවෙන් ඒ ඇස්වලින් නොගලන කඳුළු රහසින් සුසුම් එක්ක පාකර හරින හැටි දුටුවොත් විතරයි. ඒ කියන්නේ ඕනම ගල් හිතක් මල් පෙති වගේ මෘදු වන මොහොතක් එනවා.හැබැයි සමහර චරිත තිබෙනවා මොනව කරලවත් හොල්ලන්න නම් බැහැ. මහමේරු පර්වතය ව‍ෙග් අචලයි. සමහර වැඩවලට එහෙම ගල් හිතක් තිබීම හොඳ වුණත් ඒක හැමවිටම නම් හොඳ මදි. මොකද ඒ වගේ හිත තදකරගෙන ඉන්න අයට හෘදයාබාධ පවා හැදෙන්න ඉඩ තිබෙනවලු.තමන්ගේ සිතිවිලි නිදහසේ ගලා යන්න ඉඩ දෙන මිනිස්සුන්ට වගේ සරල බවක් ඒ අයගේ සිරුරට ලැබෙන්නේ නෑලු. සමහර අය කතාවට කියන්නේ මෝල්ගස් ගිල්ලා ව‍ගේ ඉන්නවා කියලා. ඒ වගේ අය දැක්කම අපට හිතෙන්නේ මහා ශක්තිමත්, දැඩි අධිෂ්ඨානයකින් යුතු අය කියලා.ඔව්; අපිට පේන්නේ එහෙම තමයි. හැබැයි ඒ වගේ ඉන්න අයගේ සිත් කඩා වැටෙන්නේ අප හිතනවාටත් වඩා ඉක්මනින්. මොකද තමන් හිතන දෙයට වඩා වෙනස් දෙයක් සිදු වුණොත් ඔවුන්ට දරාගන්න හරිම අපහසුයි.දසරාජ ධර්මයේ වුණත් දැඩි බව හොඳයි කියනවාත් සමඟම මෘදු බව තිබිය යුතු බව කියන්නේ ඒකයි. මොකද දැඩි බවින්ම දේවල් කරගන්න ගියාට ඒවා හැමෝටම එක දිගට ඔරොත්තු දෙන්නේ නෑ.අනෙක ඵල බර අතු නැවෙනවා වගේ තමන් ඉහළට යද්දි දැනුම වැඩිවෙද්දි තමන්ගේ වටිනාකම උසස් මට්ටමකට එද්දි ටිකක් නිහතමානී වුණොත් තමයි ගුණවත් මනුස්සයෙක් කියන නාම විශේෂණය කවුරු වුණත් තමන්ගේ නමට ඉදිරියෙන් යොදන්න නිර්ලෝභී වෙන්නේ.අනෙක තද හිත් තියාගෙන ඉන්න විට යම් බලයක් ක්‍රියාත්මක වෙලා ඒ හිත බිඳුණොත් රිදීමත් වැඩියි. ඒත් මෘදු නම්‍යශීලී හිතකට ඒ ‍වගේ පොඩි පොඩි වෙනස්වීම් ආවාට ඒවා හෙමින් ලිස්සා යනවා මිසක් දැඩි වේදනාවක් හදවතට ගේන්නේ නෑ.මේ හැමදේම කියාගෙන එද්දි මතක් වුණේ ලෝකේ ශක්තිමත්ම මිනිහෙක් කියූ කතාවක්. බෲස්ලී... ඔහු ගතින් ඉතාම ශක්තිමත්. සිතිනුත් ඒ වගෙයි. හැබැයි ශක්තිය කියන්නේ කාටවත් ගුටිබැට දෙන එක හෝ අනුන් තලාපෙළා සිත දැඩිකරගෙන ඉන්න එක නම් නෙවෙයි කියලා බෲස්ලිගේ කතාවකින් ඔප්පු වෙනවා.“බලන්න අර තද හයිය ගස් දිහා. ඒවා සුළඟකින් ඉක්මනට බි‍ඳෙනවා. ඒත් උණ ගස්, විලෝ ගස් සුළඟත් සමඟ නැමී බේරෙනවා.”ඒකෙන් බෲස්ලි අදහස් කළේ සතර අගතියටම නැමිලා හිස පහත් කරලා තමන්ගේ පැවත්ම හදා ගන්න කියන එක නම් නෙවෙයි. ඕනවට වඩා දැඩි වෙන්න එපා කියන එකයි. මොකද මෘදු හිතක් තියෙද්දි අපට ඕනෑම දෙයක් ගැන නම්‍යශීලීව හිතන්න පුළුවන් වෙනවා.ඒත් හිතුවොත් හිතුණා කියලා වැඩ කළොත් වරදින්න තිබෙන ඉඩ වැඩියි. ඒ නිසා ජීවිතේ දිනන්න නම් අපට සමහර වෙලාවට අපේ තීරණ වෙනස් කරන්න වෙනවා. හරියට සුළං අතට නැවෙන උණ ගහක් වගේ. ඒකෙන් කියන්නේ අපේ අධිෂ්ඨානය අඩු විය යුතුයි කියන එක නම් නෙවෙයි. වැරදියට තේරුම් ගන්න එපා.අරුණි මගේ මිදුලෙ පිපී දිලෙන රෝස කැකුල සිරියාවයි මගේ ගෙමැද පහන් තරුව මගෙ මිනිබිරි තමයි ඉතින් දුව නුඹ දැඩිවී වැඩුණම මේ සීයා නාකි වෙලා ඒ වෙලාවෙ නුඹෙ වාරුව මේ සීයට දෙනව නේදවේයන්ගොඩ විනී ප්‍රේමරත්න මලේ රේණු මිස කිසිවිට සුවඳක් එහි නැත මළවත සරසන්නට හැකි පෙති කිසිවක් නැත පාට මිසක් ගුණ සුවඳක් එමල පුරා නැත රොන් උරන්න වන බමරුන් කිසිවෙක් එන්නැත කටු කොහොලින් පිරී ඉතිරි නිදිකුම්බා වැලේ අත පොවන්න බයයි හිතට එයින් මහද සැලේ වන වදුලේ පිපුණ සුවඳ මලට බමර කැලේ පෙම් වතුන්ගෙ සරණ පතයි එමල මුකුළු කෙළේ නිදිකුම්බා වැනි මිනිසුන් ගුණ දහමක් නැතී කටු කොහොලින් පිරි ඉතුරුන ජීවිත ගත වෙතී සැප දුක - හොඳ නරක කියා දෙකක් ලොවේ ඇතී නිදිකුම්බා මල අසලින් බමරුන් ඉගිළෙතිඋඩුබද්දාවේ සෝමරත්න බන්නැහැක ගුත්තිල ඇඳුරිඳුනි හිතුවෙ නෑ මම එරෙහි වෙන්නට ගුරුතුමනි, කිසිදාක ඔබහට වෙනස්වන ලෝකයේ මටත් දක්ෂයෙක් වන්නට සිතුණා.... සමාවනු මැන මූසිලටඅලව්වේ යශෝධරා සහනීමිනිබිරී මල් වලට පැන් ඉසින්නාසේ පොඩි වැස්සක්...උකුවෙල නිශ්ශංක රාජපක්ෂ මුදා හලෙමි, ලිහිල් කළෙමි, දැඩි ලෙස බැඳි ආශා බැමි වටහා ගතිමි, මෙනෙහි කළෙමි අනිත්‍යයේ පරම සත්‍යය නිවා හලෙමි, තුරන් කළෙමි සසර දිගු කරන ලැව්ගිනි වටහා ගතිමි, හර සුන් බව ඉඳුරන් පිනවූ ජීවිතයෙහි දුකින් මිදුනු සිතට හැෙඟ් වෙළී සිටි මුලාවක අරුමය යළි ඉපැදුණෙමි, පිවිසුණු කල මුණිදුන් ගත් ඒ උතුම් මගට...කාංචනා ගීතමාලි වෙසක් මාසෙත් ගෙවිලා. අති පූජනීය මාසයක් තමයි වෙසක් මහ කියන්නේ. ඒත් ඉතිං මේ වෙසක් මහෙත් අහන්න ලැබුණු අපරාධවල නම් අඩුවක් නෑ. මේ වෙසක් මහේ සිදුවුණු අපරාධ විතරක්ම බැලුවොත් නම් කොච්චරක්ද? හිරකරුවන් ගෙලලා ගනිද්දී, අම්මා එක්ක තරහ වුණු අප්පොච්චා, අවුරුදු පහේ ළමයවත් කුදලං ළිඳට පනිනවා.හරිම පුදුමයි මේ වැඩ. ඔන්න ඔය වෙලාවට තමයි හිතෙන්නේ අපේ තුන් ලෝකාග්‍ර වූ සම්බුදුරජාණන් වහන්සේ යළි වඩිනවා නම් කියල.’තුන්ලෝකාග්‍ර’ කියද්දියි මතක් වුණේ. දැං කාලේ හොඳ නම ගිය මැරයෙක් ඉන්නවා නම් කටවහරට කියන්නේ “ඒකා හොඳ ලෝකෝත්තරයා, මට නම් ඕකව අරහං” කියලයි. අනේ අපොයි බුදුගුණවලට ගිය කල.දැං කොසොල් රජතුමා දැකපු හීන 16ත් සැබෑවේගෙනයි යන්නේ. ලොකු ගස් තියෙද්දි පොඩි ගස් ඵල දරනවා, නගර වැසියෝ නගරෙ අත ඇරලා ගමට යනවා... කොහොමද අපේ මේ ධර්මද්වීපයට මේ වින්නැහිය වුණේ් කියලා හිතෙන වාර අනන්තයි.අනේ අපේ බුදුහාමුදුරුවෝ යළිත් වඩිනවා නම්... අනේපිඬු සිටුතුමා වගේ සිටුවරු, විශාඛාව වගේ සිටුදූවරු මේ ලෝකෙට යළි පහළ වෙනවා නම් කොච්චර සුන්දරද?බුදුදහම වැළලිලා, පොළොවට පස් වෙලා යන්න නොදී ආරක්ෂා කරගැනීම බෞද්ධයෝ විදියට අපේ යුතුකමක් ම විතරක් නෙමෙයි වගකීමක්. මේ ධර්මද්වීපයට යළිත් පණ දිය යුතුයි. නිර්මල බුදුදහම රැකගත යුතුයි.මේ ඉල්ලීම හිතවත් ඔබටමයි. “සිංහලයිනි නැගිටිව්, බුද්ධගයාව බේරාගනිව්” කියලා ඇයි අනගාරික ධර්මපාලතුමා අපට ම කිව්වේ? ටිකක් හිතලා බලන්න ඒ අපට එය කළ හැකි නිසයි. ඉතිං සිංහලයිනි හැඟිටිව්, බුද්ධ ධර්මය වැනසීමට ඉඩ නොදෙව්!නිල්පනාගොඩ ප්‍රමෝදනී රත්නසූරිය මා මළ පුවත නුඹ සවනට වැටෙන විට සිහියට නැගෙයි නුඹ හා සිටි අතීතය ඒ සුන්දර මතකයන් සිහිකර තැවෙනු කිම ඇවිදින් යන්න අවසන් වරට මා දැකගන්න සුන්දර ලෙසට හැඩවි මා සිටියාට මල් කලබද සුරතෙහි මගෙ තිබුණාට දුක් නොවන්න මා යන්නේ යළි නොඑන්නට මේ අවසන් ගමන මට නුඹ සුබ පතනවද පෙරහර දිගේ සොහොනට මා යනවිට නුඹේ කරපිටින් මා රැගෙන යන්න සතර රියනේ මා වැළලු පසු සත් දවසේ මතක බණට ඇවිත් යන්න මරණය කාටත් උරුමයි එ ගැන නිතරම සිහිකරන්න වළදාමාපු මං වාගේම අපේ මතකයන් වළ දමන්නවැලිසර දර්ශනි කහඳවල දේදුන්නේ සත් වර්ණ ගා වෛවර්ණ කැනවූ අනගි සිහිනයට අහෝ කිමද වූයේදිවුලපිටියේ මල්ෂි පබසරා කලෙකින් හමුවූ මගේ මිතුරා සමඟ මම බොහෝ වේලා කතා කළෙමි. ඔහු මධුවිතෙන් සප්පායම් වන්නට මට ඇරියුම් කළ ද මම එය තරයේ පිළිකෙව් කළෙමි. කට පමණක් අපට කතා කරන්නට සෑහේ යයි මම ඔහු හා පැවසුවෙමි.හෝරා ගණනක්ම අපි වෙනස් මැය යටතේ දෙඩිමු. අනතුරුව කතාවට තේමා කරගත්තේ ආදරයයි.මම ඔහුට මගේ අත්දැකීම් කීවෙමි. අතීත අත්දැකීම් ටොන් ගණනින් මම ඔහු අසළට ගොඩ ගැසුවෙමි. කුඩා දරුවෙකුගේ ආදරයේ පවත්නා පවිත්‍රභාවය මම ඔහුට කීවෙමි.”නෑ කුඩා දරුවෙකුගේ ආදරේ ගැඹුරක් නැහැ. ඒක ආධ්‍යාත්මයේ ගැඹුරින් මතුවන එකක් නොවෙයි. කුඩා දරුවෙකුගෙ ආදරේ තත්පරෙන් තත්පරේ වෙනස් වෙනවා. විශ්වාස කරන්න බෑ...””එහෙනම් ආදරය කා ළඟ ද තියෙන්නෙ?” මම ඔහු විමැසීමි.”මං කියන්නම් පුංචි කතාවක්.. හැමදාමත් එකාකාරි ලිපි ලියල ලියලා ඇතිවෙලා මං ටිකක් ඇවිදින්න ගියා අලුත් අත්දැකීමක් ලබා ගන්න. හැමතැනම තිබුණෙ මෙතෙක් ලියපු දේවල්මයි... අලුත් හැඟීමක් මතු කරන කිසි දෙයක් මං දැක්කෙ නෑ.. මං ගෙදර එන්න හැරුණා. ගේ ළඟ බස් එකෙන් බැස්ස ගෙදරට එන පාර දිගේ ආව කුප්පි ලාම්පුව ගේ ඇතුළෙ පත්තුවෙනව.හරිම නිශ්ශබ්දයක්... ඒ අඳුරු හැන්දෑවෙ ඉස්තෝප්පුවත් කළුවරයි... අම්මා ඉස්තෝප්පුවෙ කණුවකට හේත්තුවෙලා... මං ළංවෙලා බැලුව අම්ම අඩනින්දෙ.. අඩඅඳුරෙ සියුම් එළියට මං දැක්ක අම්මගෙ ඇස්වල තෙතමනය. අම්ම අත්දෙකෙන් අල්ලගත්ත යම් දෙයක් උකුලෙ තියාගෙන හිටිය...”එහෙම කියපු මගෙ මිත්‍රයා වචන ගිලගත්තා.”මොකක්ද ඒ...””මගෙ දවල් බත් පිඟාන”අපේ සාකච්ඡාව එතනින් එහාට ගියේ නෑ.වැල්ලවාය දඹේගොඩ ජිනදාස   දිවියේ අරුත පහදා දී සෙනෙහසින්... අපි අපේ වන්නට පැතුමන් පතා දයාවෙන්... පවසා වදන් සිත කුල්මත් කරවන විලසින්... තබා ඇත නොමැකෙන ලෙස සෙනෙහසක සටහන්...ශ්‍රී ජයවර්ධනපුර විශ්වවිද්‍යාලයේකුමාර ගුරුසිංහආරච්චි ඔබ එන්න...- සුදු රෝස ඇයි පරව - පෙති හැලුණේ අකලටම...- රොද බැන්ද බිඟු කැලට - ගෙන දෙන්න කඳුළක්ම... - තනි වුණා සමනලයා - මල නැතිව හැමකල්ම... - මල් සුවඳ දැනි දැනී පාරවයි - හදගැස්ම... මල් නටුවේ - කටු හැදුණෙ ජීවිතේ - පහදන්න... මතු සසරේ - අප අතරේ හිනැහෙන්න - ඔබ එන්න.තලාතුඔය වී.එච්.සරත් ආදරණීය අහස, අහස, මම ඔබට බොහෝ ආදරය කරනවා. ඔබ දෙස බලා ඉන්නට බොහෝ ආසයි. රාත්‍රියට හඳ පෑයූවිට මුළු අහසම එළියයි. හැමතැනම ළා කහපාට සඳ එළිය පැතිරිලා. ඒත් පුරහඳ පෑයූ දාට ඔබ හරි ආඩම්බරයි. ඔබ දෙස බලන්නත් ටිකක් අපහසුයි. එදාට ඔබේ තරු ඇස් රැඳෙන්නේ හඳ දිහාවටමයි.ඒ නිසා මං වැඩියම කැමති හඳ නැති තරු පිරුණ අහසටයි. එක එක විදියට තැනින් තැන පුංචි පුංචි තරුකැට දඟලන කොට හරියට මට දැනෙන්නෙ ඇස් දහසකින් ඔයා මා දිහා බලන් ඉන්නව කියලයි. ඒ වෙලාවට ඔයා ගැන මට හිතෙන දේවල් මට දැනෙන දේවල් මං ඔයාට කියනවා.ඒත් ඔයා ඇහෙන්නෑ වගේ ඉන්නව. ‘ඇත්ත ඒක නෙවෙයිනෙ. මං අහසට ගොඩක් දුරින් ඉන්න නිසා ඔයාට ඒව ඇහෙන් නැතුව ඇති” එහෙම හිතලා මං මගෙ හිත හදා ගන්නවා. මං අහස දිහා බලා ඉන්නවා කියලවත් අහසට ගොඩක් ආදරෙයි කියලවත් ඔයා දන්නෙ නෑනෙ.අහස, මං ඔයාට ආදරේ කරන තරම දන්නව නම් ඒ ආදරේ දරාගන්න බැරි ව ඔයා මගෙ ළඟට කඩා වැටෙයි. එහෙම වුණොත් ඒක සොබාදහමේ පැවැත්මට බාධාවක්නෙ. මේ ලෝකෙ විනාස වෙලා යාවි. ආදරයක් නිසා ලෝකයක් විනාශ වෙන්න දෙන්න බෑ.ඒ නිසා... මගෙ ආදරේ ඔයා දැනගන්න ඕනි නෑ. මං ඔයා දිහා බලාන හැමදාමත් ඔයාට ආදරෙන් ඉන්නවා. ඔයාගෙන් වැටෙන ආදර පිනිදිය මං දෝතින් අරන් ගස් වැල්වලට මල් ඵල දීල මේ ලෝකෙ ලස්සන කරනවා. ඉර – හඳ – තරු වලාකුළු එක්ක ඔයා හැමදාමත් ලස්සනට ඉන්න ඕනි. ඒක තමයි මගේ එකම පැතුම.මම, හැමදාමත් ඔයාට ආදරය කරන පොළොවනැඳුන්ගමුවේ ඩබ්.ඒ.සුමේධා මනෝරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aj1306091</link>
    <topic>AMW නවතම එක්ස්ට්‍රේල් ඩීසල් රථය හඳුන්වා දෙයි</topic>
    <author/>
    <content>AMW නවතම එක්ස්ට්‍රේල් ඩීසල් රථය හඳුන්වා දෙයිපාරිභෝගිකයින් අතර ඉතා ජනප්‍රිය නිසාන් එක්ස් ට්‍රේල් එන්ජිම සහිත රථය මෑතකදී ඇසෝසියේටඩ් මෝටර්වේස් සමාගම මගින් හඳුන්වා දෙන ලදී.ශ්‍රී ලංකාවේ මෙන් ම ලොව පුරා වැඩිම ඉල්ලුමක් ඇති නවතම එක්ස් ට්‍රේල් රථයේ අධිබල ඩීසල් ටර්බෝ එන්ජිම සියලුම ත්‍රාසජනක අත්දැකීම් විඳීමට ළැදි ජනතාවගේ සිත් ආකර්ෂණය කරගනු ඇති බව නොඅනුමානය.මේ වර්ගයේ වාහන සඳහා ලොව පුරා මෙන් ම ශ්‍රී ලංකාවෙන් ඇති ඉල්ලුමේ පැහැදිලි වර්ධනයක් දක්නට ලැබෙන මෙවන් අවදියක මෙම නව හඳුන්වාදීමත් සමඟ මෝටර් රථ ගැනුම් කරුවන්හට ඔවුන්ගේ තෝරාගැනීම පිළිබඳව නැවතත් සිතා බැලීමට ඉඩකඩ සලස්වනවා නොඅනුමානයි.තවද ඇසෝසියේටඩ් මෝටර්වේස් සමාගමේ ආකර්ෂණීය සහ අසමසම අලෙවියෙන් පසු සේවාවත් මෙම රථය ජපානයේ නිෂ්පාදිත නිසාත්, ගෙවන මුදලට සරිලන ආරක්ෂක සහ සුඛෝපභෝගී අංගෝපාංගයන්ගෙන් සැඳුම්ලත් නිසාත් මෙම එක්ස් ට්‍රේල් රථය ශ්‍රී ලංකාවේ වාහන වෙළෙඳ පොළ තුළ පෙරලියක් ඇති කරනු නොඅනුමානයි” යයි අසෝසියේටඩ් මෝටර්වේස් සාමාන්‍යාධිකාරී (නිසාන් ) යොහාන් ද සොයිසා මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aj1306092</link>
    <topic>තොරතුරු තාක්ෂණය වෙනුවෙන් උරදෙන තරුණ සංවිධානවලට ආධාර</topic>
    <author/>
    <content>තොරතුරු තාක්ෂණය වෙනුවෙන් උරදෙන තරුණ සංවිධානවලට ආධාරදකුණු ආසියානු කලාපයේ තරුණ පරපුර අතර තොරතුරු තාක්ෂණ අධ්‍යාපනය සහ භාවිතය ප්‍රචලිත කිරීමට ක්‍රියා කරන තරුණ සංවිධාන වලට ආධාර පිරිනැමීමේ වැඩසටහනක් පසුගියදා කොළඹ පැවැත්විණි.මෙය සංවිධානය කරන ලද්දේ ලෝක බැංකුව, මයික්‍රොසොෆ්ට් සමාගම සහ සර්වෝදය ෆියුෂන් සංවිධානය මඟිනි.ශ්‍රී ලංකාව, බංග්ලාදේශය, මාලදිවයින සහ නේපාලය යන රටවල තරුණ සංවිධාන ඒ සඳහා ඉදිරිපත් වූ අතර ජයග්‍රහණය හිමිකරගනු ලැබුවේ ශ්‍රී ලංකාවේ ශිල්ප සයුර සංවිධානය, බංග්ලාදේශයේ වයි.පී.එස්.ඒ.සංවිධානය, නේපාලයේ යුවා සංවිධානය සහ මාලදිවයිනේ ලයිව් ඇන්ඩ් ලර්න් පරිසර අධ්‍යාපන සංවිධානයයි.ජයග්‍රහණ හිමිකරගත් එක් එක් සංවිධානයට තම වැඩසටහන් ක්‍රියාත්මක කිරීම සඳහා ඇමෙරිකන් ඩොලර් 15000ක් අතර 20000ත් අතර මුදලක් හිමිවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aj1306093</link>
    <topic>කොමර්ෂල් බැංකුව බිලියන 3.23 ක බදු පෙර ලාභයක්</topic>
    <author/>
    <content>කොමර්ෂල් බැංකුව බිලියන 3.23 ක බදු පෙර ලාභයක්2013 මාර්තු 31 වනදායින් අවසන් වූ පළමු කාර්තුව තුළදී කොමර්ෂල් බැංකුව රුපියල් බිලියන 16.77 ක් වූ දළ ආදායම මත බදු වලට පෙර රුපියල් බිලියන 3.23 ක ලාභයක් වාර්තා කිරීමට සමත් ව ඇත. මෙම කාලය තුළ විදේශ විනිමය ආදායම් අඩුවීම හා පොලී ආන්තිකය අඩුවීම යන අභියෝග හමුවේ බැංකුව විසින් ලබාගත් මෙම කාර්ය සාධනය කැපී පෙනේ.ජාත්‍යන්තර මූල්‍ය වාර්තාකරණ ප්‍රමිතීන් මත පදනම් වූ නව ශ්‍රී ලංකා ගණකාධිකරණ ප්‍රමිතීන්ට අනුකූලව බැංකුව විසින් සිය ප්‍රථම අතුරු මූල්‍ය වාර්තා ඉදිරිපත් කරමින් පවසා සිටින්නේ, මෙම කාර්තුවේදී බැංකුවේ විදේශ විනිමය ආදායම රුපියල් බිලියන 1.47 කින් නැතහොත් 65% කින් ගිය වසරේ පළමු කාර්තුවට සාපේක්ෂව අඩුවී ඇති බවයි.2012 පළමු කාර්තුවේදී ඇමරිකානු ඩොලරයට සාපේක්ෂව ශ්‍රී ලංකා රුපියල අව ප්‍රමාණය වීමට එරෙහිව 2013 වසරේ මුල් කාර්තුවේ දී ඇමෙරිකානු‍ ෙඩාලරයට සාපේක්ෂව රුපියල අධි ප්‍රමාණය වීම මෙයට හේතුව ලෙස දක්වයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aj1306094</link>
    <topic>ශ්‍රී ලංකාවේ ප්‍රථම මල් සහ ත්‍යාග විස්තර නාමාවලිය එළිදකී</topic>
    <author/>
    <content>ශ්‍රී ලංකාවේ ප්‍රථම මල් සහ ත්‍යාග විස්තර නාමාවලිය එළිදකී‘මල් සහ ත්‍යාග විස්තර නාමාවලිය - 2013 එළිදක්වමින් සහ කොළඹ, මහනුවර සහ තදාසන්න ප්‍රදේශවල නොමිලයේ ගෙනැවිත් භාරදීමේ සේවාවක් ආරම්භ කරමින් ලස්සන ෆ්ලෝරා ආයතනය ශ්‍රී ලංකාවේ මල්කම් ක්ෂේත්‍රයේ සුවිසල් වෙනසක් සිදුකරයි.සුමුදු, වර්ණවත් පිටු 40 කින් යුත් මෙම විස්තර නාමාවලිය ශ්‍රී ලංකාවේ හඳුන්වාදුන් මේ ආකාරයේ පළමුවැන්න වන අතර එහි විවිධ උත්සව අවස්ථා සඳහා යොදා ගැනෙන මල් සැරසිලි විලාසිතා සමූහයක් ප්‍රදර්ශනය කෙරේ.පාරිභෝගිකයින්ට ඇණවුම් කිරීමට පෙර මල්වල සවිස්තරාත්මක තොරතුරු, වර්ණ, ප්‍රමාණය සහ මිල ගණන් දැනගනිමින් මල් සැරසිලි විලාසිතා දැක ගැනීමට අවකාශ සැලසේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aj1306095</link>
    <topic>ඔබේම ඉඩමක ඔබේ නිවස සාදා දීමට ‍“ඔඩිලියා හදමු මන්දිර” ව්‍යාපෘතිය සූදානම්</topic>
    <author/>
    <content>ඔබේම ඉඩමක ඔබේ නිවස සාදා දීමට ‍“ඔඩිලියා හදමු මන්දිර” ව්‍යාපෘතිය සූදානම්”හදමු මන්දිර” යන ව්‍යාපෘතිය ජනතාවට හඳුන්වා දුන් ඔඩිලියා හෝම්ස් ඒ ඔස්සේ ඉදිකිරීම් ක්ෂේත්‍රයට අලුත් කලාවක් හඳුන්වා දීමට යයි.ඉදිකිරීම් තුළ ඉහළ ගුණාත්මක භාවය රඳවා ගනිමින් නව නිර්මාණ සහ අලුත් තාක්ෂණික ක්‍රමද මුල්‍ය පහසුකම් ගැන ද මෙහිදී දී හඳුන්වා දෙයි.ඕනෑම ආයෝජනයක අවදානමක් තිබුණ ද ඉඩම් දේපළ සඳහා කරන ආයෝජන වඩා ස්ථාවර බවක් පෙන්වන බව ඔඩිලියා හෝම්ස් කළමනාකාර අධ්‍යක්ෂක රෝහිත අබේගුණරත්න මහතා පැවසීය.ආයෝජනයේ ලාබය, මිලදී ගන්නා ස්වභාවය මත උස් පහත් වුවද එහි අවදානම ඉතා අඩු බව ද පැහැදිලි කළේය.තවද මෙම ක්ෂේත්‍රයේ සේවා සැපයුම් ආයතන ජනතා විශ්වාසය පවත්වා ගැනීමට සමත්ව ඇති බවත් ඔඩිලියා හෝම්ස් ඉදිකිරීම් හා සංවර්ධනය තුළ ගුණාත්මක භාවය ඔසවා තැබීමට නිරතුරුව වෙහෙසෙන බවත් පැවසීය.ගුණාත්මක සංවර්ධනයත් ප්‍රමිතිගත ඉදිකිරීමත් තුළ ප්‍රමුඛයන් අතර අප සිටිනවා. ශ්‍රී‍්‍ර ලංකාව තුළ සෑම ප්‍රදේශයක ම මේ වනවිටත් අප සේවාව සපයනවා.ඉදිකිරීම් තුළ ගුණාත්මක බව නිර්මාණශීලී බව සහ සාධාරණ මිල යන කරුණුවලට මුල් තැන දෙනවා. දේපළ වෙළෙඳාමේදී සංවර්ධනයට මෙන්ම අනාගත වෙළෙඳ වටිනාකම වැඩි ඉඩම් පාරිභෝගිකයන්ට ලබා දෙනවා.කිසිම පාරිභෝගිකයෙකුට අප තරම් අඩු වියදමින් ඉදිකිරීම් කළ නොහැකියි. මේ වනවිටත් එම විෂයන් තුළ සාර්ථකත්වයත් ප්‍රසාදයත් අප ලබා ගෙන තිබෙනවා.පුළුල් සැපයුම් ජාලයත් නිපුණතා ඇති වෘත්තිකයන් අප සමඟ සිටීමත් මෙම සාර්ථකත්වයට හේතුවයි.“හදමු මන්දිර” හරහා නිවසක් ඉදිකිරීමේදී සිත්පින වන සොඳුරු බවක් සාමාන්‍ය ඉදිකිරීමකට වෙනස්ව ලබා දීමට අප සූදානම්. නිවැරදි කළමනාකරණයත් නිසි මුල්‍ය පරිපාලනය මත වේගවත් සහ ගුණාත්මක ව මෙම සෑම කටයුතු සිදුකෙරෙනවා.ගැනුම්කරුවන්ට මාස 18 ක පොලී රහිත ඔඩිලියා පහසු ගෙවීමේ ක්‍රමයට මිලදී ගැනීම් අවස්ථාව සලසා ඇත.බැංකු ණය උපදේශනය ද ගැනුම් කරුවන්ට ගාස්තු රහිතව ඔඩිලියා වෙතින්ලබාගත හැකිය.මීගමුව ඔඩිලියා රෙසිඩන්සීස් ව්‍යාපෘතිය මෙන්ම මාරවිල, ජා-ඇල, මහ වැවි ඉඩම් ව්‍යාපෘතිද ඔබට විවරව ඇත.ශ්‍රී ලංකාවේ ඕනෑම ප්‍රදේශයක ඔඩිලියා “හදමු මන්දිර” ව්‍යාපෘතිය යටතේ ඔබේ ඉඩමක ඔබේ මන්දිරය සාදා දෙන්නට ඔඩිලියා හෝම්ස් සූදානම් යැයි ගුණරත්න මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aj1306096</link>
    <topic>එක්ස්පෝලංකා මිහිකත හෝරාව සමරයි</topic>
    <author/>
    <content>එක්ස්පෝලංකා මිහිකත හෝරාව සමරයි“ජනතා එකමුතු‍ෙවන් විශ්වය සුරකිමු” යන ප්‍රතිඥාව සමඟින් එක්ස්පෝලංකා හෝල්ඩිංග්ස් හි කාර්ය මණ්ඩලය මෙවර මිහිකත ‍හෝරාව සැමරීමට එක්විය.මෙම ස්වේච්ඡා වැඩසටහන මඟින් ගෝලීය දේශගුණ විපර්යාසයන්ට එරෙහිව ජනතාව පෙළ ගැස්වීමට එක්ස්පෝලංකා සමූහය ද මේ අනුව අත්වැල් බැඳ ගනු ඇත.මහද්වීප 7ක, රටවල් හා දේශභූමි 150ක, 7,000ක් පමණ වන නගර හා සුළු නගර කේන්ද්‍ර කර ගනිමින් කෝටි සංඛ්‍යාත ජනතාවක් මෙවර 2013 මිහිකත හෝරාව සැමරීම සඳහා එක්වූහ.මෙම කාර්යය සඳහා එක්ස්පෝලංකා මුලපුරන ලද්දේ ෆේස්බුක් සමාජ ජාලය හරහා ක්‍රියාන්විතයක් ආරම්භ කරමිනි. එහිදී ජනතාවගෙන් කරන ලද ඉල්ලීම වූයේ ‘පැයකට එහා යමින් පරිසරයට යමක් ඉටු කරන ලෙසයි.එය පැළෑටියක් රෝපණය කිරීම, ප්ලාස්ටික් බෝතල් ප්‍රතිචක්‍රීයකරණය කිරීම, ප්ලාස්ටික් බෑග් භාවිතයෙන් වැළකී සිටීම ආදිය වැනි ඉතා සරල දෙයක් විය හැකිය.එහිදී තෝරාගත් අය වෙනුවෙන් ටී-ෂර්ට් වැනි මිහිකත හෝරා වෙළෙඳ භාණ්ඩ ප්‍රදානය කෙරුණු අතර වාසනාවන්තයින් හ‍ට රු.10,000ක මුදල් ත්‍යාග ජයග්‍රහණය කිරීමට ද අවස්ථාව සැලසී තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aj1306097</link>
    <topic>SLIIT සිසු සිසුවියෝ ක්‍ර‍ීඩාවෙන් ඇගයුම් ලබති</topic>
    <author/>
    <content>SLIIT සිසු සිසුවියෝ ක්‍ර‍ීඩාවෙන් ඇගයුම් ලබතිSLIIT ක්‍රීඩා සංගමය සංවිධානය කළ වර්ණ රාත්‍රිය පසුගියදා මාලබේ SLIIT ආයතනයේ දී මහත් හරසරින් පැවැත්විණි.වාර්ෂිකව පැවත්වෙන ‍එම උලෙ‍ෙළහි දී ක්‍රීඩාවෙන් විශිෂ්ට දස්කම් දැක්වූ SLIIT ක්‍රීඩක ක්‍රීඩිකාවන් සම්මානයට හා ඇගයුමට පාත්‍ර වූ අතර සිසු සිසුවියන්, නිලධාරීන්, විශේෂ ආරාධිත අමුත්තන් ඇතුළු ක්‍රීඩාවට ළැදි විශාල පිරිසක් එම අවස්ථාවට සහභාගී වූහ.බැඩ්මින්ටන්, ටේබල් ටෙනිස්, කැරම්, ක්‍රිකට්, පාපන්දු, රග්බි, බාස්කට්බෝල්, ටෙනිස්, රෝවිං, නෙට්බෝල්, වොලිබෝල්, මලල ක්‍රීඩා සහ බේස් බෝල් යන ක්‍රීඩා ඉසව් 15කට පමණ සහභාගී වූ දහසකට අධික සිසුවියන් පිරිසක් අතුරින් දස්කම් දැක්වූ සිසු සිසුවියන් 133 දෙනෙක් මෙහිදී ඇගයුමට ලක්වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aj1306098</link>
    <topic>සෙරන්ඩිබ් ෆ්ලාර් මිල්ස් ISO සහතිකය දිනාගනී</topic>
    <author/>
    <content>සෙරන්ඩිබ් ෆ්ලාර් මිල්ස් ISO සහතිකය දිනාගනීසෙරන්ඩිබ් ෆ්ලාර් මිල්ස් සමාගමට නොබෝදා නෙදර්ලන්තයේ කොන්ට්‍රෝල් යූනියන් ඉන්ස්පෙක්ෂන්ස් ආයතනය විසින් ISO 9001: 2008 තත්ත්ව කළමනාකරණ පද්ධති සහතිකය පිරිනමන ලදී.කොන්ට්‍රෝල් යූනියන් ආයතනයේ කළමනාකාර අධ්‍යක්ෂ සංජය පතිරගේ මහතා එම සහතිකය සෙරන්ඩිබ් ෆ්ලාර් මිල්ස් සමාගමේ ප්‍රධාන මූල්‍ය නිලධාරි මොහොමඩ් රියාල් මහතා වෙත ප්‍රදානය කරන අවස්ථාවයි මේ. කොන්ට්‍රෝල් යූනියන් හි සම්පත් වන්නිආරච්චි සහ සුපුන් ජයසිංහ සෙරන්ඩිබ් ෆ්ලාර් මිල්ස් හි අබ්දුල් කාදර් සහ හේමානි ගුණතිලක යන මහත්ම මහත්මීහු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aj1306099</link>
    <topic>ශ්‍රී ලංකා මර්චන්ට් බැංකුවට නව ප්‍රධාන විධායක නිලධාරියෙක්</topic>
    <author/>
    <content>ශ්‍රී ලංකා මර්චන්ට් බැංකුවට නව ප්‍රධාන විධායක නිලධාරියෙක්ටී. මුතුගල මහතා ලංකා බැංකුවට අනුබද්ධිත ශ්‍රී ලංකා මර්චන්ට් බැංකුවේ නව ප්‍රධාන විධායක නිලධාරිවරයා ලෙස පත් කරනු ලැබ සිටී. ශ්‍රී ලංකා මර්චන්ට් බැංකුවේ සභාපති එම්.ආර්. ෂාහ් මහතා නව ප්‍රධාන විධායක නිලධාරි ටී. මුතුගල මහතාට සුබ පතන අයුරු. ශ්‍රී ලංකා මර්චන්ට් බැංකුවේ අධ්‍යක්ෂ පී.ජී. රූපසිංහ, අධ්‍යක්ෂ ලලිත් ද සිල්වා, ලංකා බැංකුවේ සාමාන්‍යාධිකාරි ඩී.එම්. ගුණසේකර මහත්වරු ද ඡායාරූපයේ සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aj13060910</link>
    <topic>ජනශක්ති වාර්ෂික වාර්තාවට ප්ලැටිනම් සම්මානය</topic>
    <author/>
    <content>ජනශක්ති වාර්ෂික වාර්තාවට ප්ලැටිනම් සම්මානයA Transformative Spirit යන තේමාව යටතේ ඉදිරිපත් කරන ලද ජනශක්ති රක්ෂණ සමාගමේ 2012 වස‍ෙර් වාර්ෂික වාර්තාව ඇමෙරිකානු වෘත්තීයමය සන්නිවේදකයන්ගේ එක්සත් මණ්ඩලය විසින් 2012/13 වසරට අදාළව පිරිනමනු ලබන ස්පොට් ලයිට් ප්ලැටිනම් සම්මානයෙන් පිදුම් ලැබූ අතර මෙම වාර්ෂික වාර්තාව ජාත්‍යන්තර ශ්‍රේණිගත කිරීම්වල 11 වන ස්ථානයට පත්විය.මෙම ජාත්‍යන්තර සම්මානය සඳහා ජනශක්ති රක්ෂණ සමාගම සුදුසුකම් ලැබුවේ මේ සඳහා ලබාදෙන ලකුණු 100 න් 99 ක් ලබා ගනිමින් ගෝලීය දැවැන්තයින් වන සිස්කෝ සිස්ටම්ස්ල ඉන්ටෙල් කෝපරේෂන් සහ ක්‍රෙඩිට් සුවිස් යන ආයතන සමග උරෙන් උරගැටෙමින්ය.එම සම්මානය මඟින් අභියෝගාත්මක ආර්ථික තත්වයක් තුළ මතුපිට වර්ණනාවන්ගෙන් බැහැරව සන්නිවේදනය කරනු ලැබූ දත්තයන් ප්‍රශස්ත ආකාරය‍ට ඉදිරිපත් කිරීමෙහිලා ජනශක්ති රක්ෂණ සමාගම පෙන්නුම් කළ විශිෂ්ටත්වය සම්මාන කමිටුවේ විශේෂ සම්භාවනාවට පාත්‍රවිය.මේ පිළිබඳව අදහස් දක්න ඇමෙරිකානු වෘත්තීමය සන්නිවේදකයන්ගේ මණ්ඩලයේ කළමනාකාර අධ්‍යක්ෂ ක්‍රිස්ටීන් කෙනඩිමෙම වසරේදී ජනශක්ති රක්ෂණ සමාගම විසින් සම්මාන සඳහා ඉදිරිපත් කළ 2012 ජනශක්ති රක්ෂණ සමාගමේ වාර්ෂික වාර්තාව විශිෂ්ට තරගකාරීත්වයක් සඳහා ඉදිරිපත් කළ උසස් මට්ටමේ වෘත්තීයමය වාර්තාවක් ලෙසට හැඳින්විය හැකියි” යනුවෙන් පැවසුවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>09</day>
    </date>
    <link>http://www.silumina.lk/2013/06/09/_art.asp?fn=aj13060911</link>
    <topic>සංචාරක හෝටල් කොටස් හිමියන් අමතක කරලා</topic>
    <author>තාරක වික්‍රමසේකර</author>
    <content>සංචාරක හෝටල් කොටස් හිමියන් අමතක කරලාසතිය ආරම්භක සඳුදා (03) වෙළඳ පොළ ගනුදෙනු සැලකිය යුතු අයුරින් වෙනස් වූයේ නැත. පෙර සතිය අවසානයේ 8742 ක් වූ ගනුදෙනු සංඛ්‍යාව සතිය ආරම්භක සඳුදා 8421 ක් ලෙස දැක්වුණි.එසේ වුවත් මිලියනය ඉක්මවා කොටස් අලෙවි වූ සමාගම් ලෙස නේෂන් ලංකා (2568089) යුනයිටඩ් මෝටර්ස් (2402217) ෆ්‍රී ලංකා (1866444) දැක්වුණි.මිල ඉහළ යාම් අතුරින් සමාගම් එතරම් කැපී නොපෙනුණ අතර මිල පහළ යාම් අතුරින් ඊ. බී. ක්‍රෙසි සමාගම කැපී පෙනුණි. ඒ රුපියල් 50.10 කින් මිල පහළ යමිනි.යම් වශයෙන් හෝ මිල ඉහළ ගියේ මිරමාර් සමාගමයි. ඒ පෙර දිනට වඩා රුපියල් 11.70 ක මිල ඉහළ යාමකි. පෙර දින 74.00 ක් වූ කොටසක මිල එදින රුපියල් 85.70 ක් ලෙස දැක්වුණි.පසුදින එනම් 4 වැනිදා ගනුදෙනු 9469 ක් දක්වා ඉහළ ගියේය. මිල ඉහළ ගිය සමාගම් අතර අබාන්ස් (25.50) එලායන්ස් (29.20) කැපී පෙනුණි. මිල පහළ ගිය සමාගම් අතර කළම්ඹු ෆාමසි (15.50) කන්වෙන්ෂන් ෆුඩ්ස් (16.40) දැක්වුණි.කොමර්ෂල් බෑන්ක් (3345357) එක්ස්පෝලංකා (1018482) පිරමල් ග්ලාස් (1099255) මිලියනය ඉක්මවා කොටස් අලෙවි වූ සමාගම් ය. පසුදින එනම් 5 වැනිදා බදාදා වෙළඳ පොළ ගනුදෙනු දැක්වුණේ 8090 ක් ලෙසය.පෙර දින 394 ක් වූ විදේශ ගනුදෙනු සංඛ්‍යාව එදින 583 ක් දක්වා ඉහළ නැඟීම විශේෂ සිදුවීමකි. සී අයි එෆ් එල් (1019287) ඩයලොග් (5406061) නේෂන් ලංකා (1131825) නේෂන් ලංකා (WC - 2013) - (1719650) පිරමල් ග්ලාස් (2418286) ටෝකියෝ සිමෙන්ට් (1258675) ටච්වුඩ් (1679426) කැපී පෙනුණි.මිල ඉහළ ගිය සමාගම් අතරින් කැපී පෙනුණේ ඊ බී ක්‍රෙසි සමාගමය. ඒ පෙර දින රුපියල් 1200 ක් වූ කොටසක මිල රුපියල් 1281.70 ක් දක්වා ඉහළ යමිනි. සමාගම් කිහිපයක මිල සැලකිය යුතු ලෙස පහළ ගිය ද කොටස් 100 ට වඩා අලෙවි වූ සමාගම්හි කැපී පෙනෙන ලෙස මිල වෙනස් වූයේ නැත.පසුගිය සතිය අවසානයේ සමස්ත කොටස් මිල දර්ශකය දැක්වුණේ ඒකක 6463.06 ක් ලෙසය. සතිය ආරම්භක සඳුදා එය දැක්වුණේ ඒකක 6451.68 ක් ලෙසය. එදින එස් ඇන්ඩ් පී එස් එල් 20 දර්ශකය පෙර සතියේ දැක්වුණේ ඒකක 3646.32 ක් ලෙසය. සතිය ආරම්භක සඳුදා එය ඒකක 3635.59 ක් ලෙස දැක්වුණි.පසුදින එනම් (4) අඟහරුවාදා සමස්ත කොටස් මිල දර්ශකය ඒකක 6449.66 ක් ලෙස දැක්වුණි. එදින එස් ඇන්ඩ් පී එස් එල් 20 දර්ශකය දැක්වුණේ ඒකක 3645.90 ක් ලෙසය. බදාදා (05) සමස්ත කොටස් මිල දර්ශකය දැක්වුණේ ඒකක 6422.84 ක් ලෙසය. එස් ඇන්ඩ් පී එස් එල් දර්ශකය දැක්වුණේ ඒකක 3635.05 ක් ලෙසය.වාර්ෂික වාර්තාවත් සමඟ කොටස් හිමියන්ට ප්‍රදානය කරන ලද දිවා ආහාර ප්‍රදාන කූපන් පත් ඇතැම් සංචාරක හොටල් විසින් මෙවර ලබා නොදීම කොටස් හිමියන් හෝටල් ක්ෂේත්‍රයෙන් බැහැර වීමට හේතුවක් විය හැකි බව ද වෙළඳ පොළ ආරංචි මාර්ග පවසයි.තම වාර්ෂික හමුවේදී පවා දිවා ආහාර කොටස් හිමියන්ට ලබා දුන් සංචාරක හෝටල් පවා එය මඟ හැර ඇතැයි ද කොටස් හිමියෝ චෝදනා කරති. මෙය සංචාරක හෝටල් විසින් කොටස් හිමියන් නොසලකා හැරීමක් ලෙස ද කොටස් ආයෝජකයෝ පෙන්වා දෙති.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aa1306161</link>
    <topic>බෝට්ටු ලියාපදිංචියේදී රක්ෂණය අනිවාර්ය වෙයි</topic>
    <author>අරුණි මුතුමලී</author>
    <content>අරුණි මුතුමලීමෙරට ධීවරයින් 175000 කින් රක්ෂණාවරණය ලැබ ඇත්තේ 20000 ක් පමණක් බවත් පසුගියදා ඇතිවූ කුණාටු තත්ත්වය නිසා මියගිය ධීවරයින් අතරින් රක්ෂණය ලබාගෙන ඇත්තේ හතර දෙනෙකු පමණක් බවත් ධීවර හා ජලජ සම්පත් සංවර්ධන ඇමැති දොස්තර රාජිත සේනාරත්න මහතා පැවසීය.ධීවර බෝට්ටු ලියාපදිංචියේ දී රක්ෂණ සහතිකය අනිවාර්යයෙන් ඉදිරිපත් කළ යුතු බවත් සඳහන් කරන ඇමැතිවරයා ජීවිතාරක්ෂක කබා පැලඳීම ද ලබන වසර මුල සිට අනිවාර්ය කිරීමට තීරණය කළ බව ද සඳහන් කරයි. දැනට පවතින රක්ෂණ ක්‍රමයට සම්බන්ධ වී ඇත්තේ සමස්ත ධීවරයින්ගෙන් සියයට 12 කටත් අඩු ප්‍රතිශතයක් බව ද එම රක්ෂණාවරණය මඟින් හදිසි අනතුරකදී සහන මෙන්ම ජීවිත හානියකදී පවුලේ සාමාජිකයන්ට වන්දි මුදල් හා වයස අවුරුදු 18 දක්වා දරුවන්ට අධ්‍යාපන ශිෂ්‍යත්ව ක්‍රමයක් ද ලබා දී ඇති නමුත් ධීවරයින් ඒ සඳහා දක්වා ඇත්තේ මඳ උනන්දුවක් බව ද පෙන්වා දෙයි. ධීවරයන් සඳහා ජීවිතාරක්ෂක කබා 10000 ක් හා ජීවිතාරක්ෂක වළලු 1500 ක් පමණ බෙදා දී ඇති නමුත් ඒවා නිසි පරිදි භාවිතයට ගැනීමට ධීවරයින් දක්වා ඇත්තේ මඳ උනන්දුවක් බව පවසයි. ආරක්ෂක කබා නොපලඳින ධීවරයන් වෙනුවෙන් වන්දි ගෙවීම 2014 සිට අත්හිටුවන බව ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aa1306162</link>
    <topic>පැය 48 කට කලින් කාලගුණ තොරතුරු</topic>
    <author/>
    <content>ධීවරයන් ස්වාභාවික විපත්වලින් ආරක්ෂා කරගැනීම සඳහා නිවැරැදි කාලගුණ වාර්තා පැය හතළිස් අටකට කලින් ලබා දෙන චන්ද්‍රිකා තාක්ෂණය යොදාගන්නා අලුත් යාත්‍රා සුපරීක්ෂණ පද්ධතියක් ධීවර යාත්‍රාවලටම ඉක්මනින්ම ලබාදීමට කටයුතු කරන බව ධීවර හා ජලජ සම්පත් සංවර්ධන ඇමැති දොස්තර රාජිත සේනාරත්න මහතා පවසයි.මේ නව යාත්‍රා සුපරීක්ෂණ පද්ධතිය මාර්ගයෙන් යම් ධීවර යාත්‍රාවක් විපතට පත්වූ විට රතු බොත්තමක් එබීමෙන් බලධාරීන් දැනුවත් කිරීමටත් ඒ අනුව එම යාත්‍රාව නිරීක්ෂණය කර ගලවා ගැනීමේ ක්‍රියාමාර්ග ගැනීමටත් හැකි වන බව ඇමැතිවරයා කීය.මේ යාත්‍රා සුපරීක්ෂණ පද්ධතිය නිසා කාලගුණ වාර්තා පිළිබඳ තොරතුරු ලැබෙන තුරු බලා නොසිට නිවැරැදි කාලගුණ වාර්තා එම ධීවර යාත්‍රාවලටම ලැබෙන බවත් එම කාලගුණ වාර්තා අනුව රටපුරා පිහිටි ධීවර මධ්‍යස්ථාන හා මාධ්‍ය මාර්ගයෙන් එක්දින ධීවරයන් ද දැනුවත් කිරීමට පියවර ගන්නා බවත් ධීවර ඇමැතිවරයා කීය.මේ අලුත් සුපරීක්ෂණ පද්ධතිය මාර්ගයෙන් සුනාමි, සුළි සුළං වැනි ස්වාභාවික විපත් ගැන තොරතුරු ලබාදෙන අතරම මසුන් බහුලව ගැවසෙන ස්ථාන පිළිබඳව ධීවරයන්ට නිවැරැදි තොරතුරු ලබා දී වැඩි මාළු සම්පතක් ධීවරයන්ට ලබා ගැනීමටත් මේ මාර්ගයෙන් හැකි වනු ඇතැයි ද ධීවර ඇමැතිවරයා පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aa1306163</link>
    <topic>ලේ දන්දීම මහත් අභිමානයෙන්සමරන්න පුළුවන්</topic>
    <author>සුනිල් දයා අල්විස්</author>
    <content>- ජනපතිසුනිල් දයා අල්විස්වසර තිහක් පුරා රටේ පැවැති ත්‍රස්තවාදය හේතුවෙන් මහා ලේ ගංගාවක් ගලාගෙන ගිය බවත් රට වෙනුවෙන් සටන් කළ වීර සෙබලුන්ට අඩුවක් නැතිව ලේ ලබාදීමට අපේ ජනතාවට හැකි වුණ බවත් දැන් අපි ඒ ලේ ගංගා නතර කර තිබෙන බවත් මහින්ද රාජපක්ෂ ජනාධිපතිතුමා අරලියගහ මන්දිරයේදී සිකුරාදා (14) පැවැති ලෝක රුධිර දායක දින සැමරුම් උත්සවයේදී පැවැසීය. දියුණුවන රටවල් අතර හොඳම ලේ දන්දීමේ සේවාවක් පවත්වාගෙන යන්නේ අපේ ශ්‍රී ලංකාවේ බව සඳහන් කළ ජනාධිපතිතුමා.ලේ බැංකුව සතු ලේ වලින් සියයට අනූහයක් ම මුදලට ඥාතිත්වයට ලබාදුන් ලේ නොව මිනිස් ජීවිත ආරක්ෂා කිරීමේ අරමුණින් ලබාදුන් ලේ බව ද පැවසීය. දැන් අපේ රටේ අනාථ කඳවුරු නැති බවත් දැන් තියෙන්නේ සෞඛ්‍ය කඳවුරු, ලේ දන්දීමේ කඳවුරු ස්වේච්ඡාවෙන් ලේ දන්දීමේ කඳවුරු බවත් ඒවාට ලේ පරිත්‍යාග කළ පරිත්‍යාගශීලීන්ට සම්මාන පිදීම ආඩම්බරයට කරුණක් බවත් සඳහන් කෙළේ ය. මෙතැනට රැස්ව සම්මානයෙන් පිදුම් ලබන ඇතැමුන් සිය වතාවකට වඩා ලේ පරිත්‍යාග කළ අය බවත් පරිත්‍යාගශීලීන් ගැන අහන්නට ලැබීමත් ලොකු වාසනාවක් බව ද ජනාධිපතිතුමා වැඩිදුරටත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aa1306164</link>
    <topic>ඩෙංගු තවාන්කරුවන් 280 කට නඩු 886 කට අවවාද</topic>
    <author/>
    <content>කොළඹ නගර සභා බල ප්‍රදේශයේ පාසල්, ආයතන හා නිවාස 11700 ක් ඉකුත් සතිය තුළ පරීක්ෂා කිරීමේ දී ඩෙංගු තවාන් පවත්වාගෙන ගියේ යැයි චෝදනා කොට 286 කට නඩු පවරා තවත් 886 කට නොතිසි නිකුත් කර ඇතැයි කොළඹ නගර සභාවේ ප්‍රධාන සෞඛ්‍ය වෛද්‍ය නිලධාරී වෛද්‍ය ප්‍රදීප් කාරියවසම් මහතා පැවැසීය.නොතිසි නිකුත් කරන ලද ආයතනවලට රාජ්‍ය ආයතන 80 ක් සහ නිවාස 50 ක්ද ඇතුළත් වෙයි. කෙසේ නමුත් පසුගිය මාසයට වඩා මේ මාසයේ ඩෙංගුවල සුළු අඩුවීමක් පෙන්නුම් කළත් පැහැදිලිවම දකින්නට තිබෙන කරුණ වන්නේ මේ සම්බන්ධයෙන් මහජනතාව ද අඩු උනන්දුවක් දැක්වීම බවත් තම ගේදොර වත්ත පිටිය හා පරිසරය පිරිසිදු කර ගැනීමට දක්වන උනන්දුව අඩු බව කාරියවසම් මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aa1306165</link>
    <topic>ලේක්හවුස්-මිහින්තලා ආලෝක පූජාව තෙදිනක්</topic>
    <author>රමණී සුබසිංහ</author>
    <content>රමණී සුබසිංහඅනුරාධපුරය කේන්ද්‍ර කරගත් පොසොන් සතිය ලබන 20 වැනිදා සිට 26 වැනි දා දක්වා පැවැත්වෙන අතර ලේක්හවුස් ආයතනයේ මෙහෙය වීමෙන් පවත්වන ලේක්හවුස් - මිහින්තලා ආලෝක පූජාව 51 වැනි වරටත් මේ මස 22 වැනිදා සිට 24 වැනිදා දක්වා මිහින්තලා පුදබිම ආශ්‍රිතව පැවැත්වේ.22 වැනිදා උදෑසන සහ දහවල් ආගමික වතාවත්වලින් අනතුරුව පස්වරුවේ ආලෝක පූජාව ආරම්භ වේ. අබාන්ස් ආයතනයේ බැතිබර දායකත්වයෙන් හා ලංකා විදුලිබල මණ්ඩලයේ සම අනුග්‍රහයෙන් ලේක්හවුස් මිහින්තලා ආලෝක පූජාව වර්ණවත් වේ.23 වැනි දා මහා භාරකාර දෙපාර්තමේන්තුවේ අනුග්‍රහයෙන්, ලේක්හවුස් - මිහින්තලා ආලෝක භාරය මෙහෙයවීමෙන් මිහින්තලේ අවට ප්‍රදේශයේ දහම් පාසල් සිසුන් 1000 කට සිල් රෙදි බෙදා දීම හා සීල සමාදාන පින්කම් පැවැත්වෙන අතර එදින පස්වරුවේ දිනමිණ බුදුසරණ අනුග්‍රහයෙන් පැවැත්වූ රචනා හා කථික තරගයට සහභාගි වූ සිසුන්ට තිළිණ හා සහතික පත්‍ර ප්‍රදානය සිදු කෙරේ.මිහින්තලේ, අටමස්ථානය හා තන්තිරිමලේ කේන්ද්‍ර කරගත් පොසොන් කලාපය සතියක් පුරා පැවැත්වෙන අතර බැතිමතුන්ගේ ආරක්ෂාවට අමතර පොලිස් කණ්ඩායම් ද යොදවා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aa1306166</link>
    <topic>ඒ - 9 පාර සහ ඉරණමඩු ගුවන් තොට අලුත් වී ඇරේ</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහරුපියල් දස ලක්ෂ 22000 ක වියදමින් සම්පූර්ණ ලෙස ප්‍රතිසංස්කරණය කළ කිලෝමීටර් 321 ක් දිග මහනුවර – යාපනය ඒ 9 මාර්ගය හා ඉරණමඩු ගුවන් තොට ජනතා අයිතියට පැවරේ.මුලින් මීටර් 3. 5 ක් පළලට තිබුණු මේ ඒ 9 මාර්ගය නවීකරණය කිරීමෙන් පසු මීටර් 10 ක් පළලට සම්පූර්ණයෙන් කාපට් අතුරා නවීකරණය කර තිබේ. දැන් මේ මාර්ගය ප්‍රධාන මංතීරු දෙකකි. බයිසිකල් යාමට මීටරයක් පළල මංතීරු දෙකක් තිබේ. ප්‍රධාන නගරවල ඒ 9 මාර්ගය මං තීරු හතරකට සකස් කර තිබේ. කිලිනොච්චි නගරයේ ද ඒ 9 මාර්ගය මංතීරු 4 කට සකස්කර ඇත. වාහන නැවැත්වීමට මීටර් 2. 5 ක තීරුවක් ද බයිසිකල් ධාවනය කිරීමට දෙපසින් මීටර් 1 බැගින් ධාවන තීරු දෙකක් ද තිබීම විශේෂත්වයක් බව මාර්ග සංවර්ධන අධිකාරිය පවසයි. මේ අතර මහින්ද චින්තනය යටතේ 2009 සිට 2011 දක්වා උතුරු පළාතේ මාර්ග සංවර්ධනයට රුපියල් දස ලක්ෂ 79467 ක් වැයකර ඇතැයි මාර්ග සංවර්ධන අධිකාරිය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aa1306167</link>
    <topic>ආරක්ෂක කැමරාවල සටහන්ව ඇති පොලිස් වාහනය සොයයි</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහමොහොමඩ් ෂියාම් නමැති කෝටිපති මුස්ලිම් ජාතික ව්‍යාපාරිකයාගේ ඝාතනය සිදුවූ දින කොළඹ නගරයේ සැකකටයුතු අන්දමින් එහා මෙහා ධාවනය කැරුණු බව කියන පොලිස් වාහනයක් පිළිබඳව විශේෂ අවධානය යොමු වී ඇතැයි රහස් පොලිසිය කියයි. කොළඹ නගරයේසවිකොට ඇති සීසීටීවී ආරක්ෂක කැමරා පද්ධතියේ සටහන්ව ඇති එම ඡායාරූප මේ ඝාතන සිද්ධියේ වැඩිදුර පරීක්ෂණ සඳහා අදාළ කරගනු ඇත.එම ඝාතනය සම්බන්ධ පරීක්ෂණ කොළඹ අපරාධ කොට්ඨාසයෙන් රහස් පොලිසියට පවරා ඇත්තේ සැකකාර නියෝජ්‍ය පොලිස්පතිවරයා කලක් අපරාධ කොට්ඨාසයේ අධ්‍යක්ෂ වශයෙන් කටයුතු කළ නිසා බව දැනගන්නට තිබේ.ව්‍යාපාරික ෂියාම් නැමැත්තා පැහැර ගෙන ගොස් මරා දමන ලදැයි කියන සිද්ධිය සම්බන්ධයෙන් සැකපිට අත්අඩංගුවට පත් නියෝජ්‍ය පොලිස්පති වාස් ගුණවර්ධන මහතා හැරුණු විට උප පොලිස් පරීක්ෂක වරයකු ද පොලිස් කොස්තාපල්වරුන් දෙදෙනකු හා තව පුද්ගලයන් දෙදෙනකු ද අත්අඩංගුවේ පසුවන අතර සිද්ධියට අදාළව තවදුරටත් පරීක්ෂණ කටයුතු සිදුකැරෙන බැවින් විශේෂ ආරක්ෂාව යටතේ නියෝජ්‍ය පොලිස්පතිවරයා රක්ෂිත බාරයේ තබන ලෙස ඉල්ලමින් අධිකරණයේ දී කරුණු දැක්වූ රහස් පොලිසියේ සහකාර පොලිස් අධිකාරි ශාන් අබේසේකර මහතා සිද්ධියට සම්බන්ධ යැයි කියන සැකකාර උප පොලිස් පරීක්ෂක හා කොස්තාපල්වරුන් දෙදෙනාට නියෝජ්‍ය පොලිස්පතිවරයා දුන් බව කියන උපදෙස් මත මේ අපරාධයට සම්බන්ධ වී ඇති බවට කරුණු හෙළිදරව් වී ඇතැයි ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aa1306168</link>
    <topic>යාල් දේවිට පණ දෙන්න ඩොලර් කෝටි 8 ක දුම්රිය</topic>
    <author>තාරක වික්‍රමසේකර</author>
    <content>තාරක වික්‍රමසේකරඋතුර දකුණ යා කරන යාල් දේවි දුම්රිය යාපනය දක්වා ලබන වසර වන විට ධාවනයට යෙදවීමට නියමිත හෙයින් උතුර – දකුණ යා කිරීමට චීනයෙන් ගෙන්වන ඇමරිකන් ඩොලර් කෝටි 8 ක් වටිනා නව බලවේග දුම්රිය 6 ක් යෙදවීමට කටයුතු යොදා ඇතැයි දුම්රිය දෙපාර්තමේන්තුව පවසයි. චීන එක්සිම් බැංකුවේ ආධාර ඇතිව ඇමෙරිකන් ඩොලර් කෝටි 8 ක් වැයකර මේ බලවේග දුම්රිය හය ආනයනය කැරේ.දුර ධාවනයට සැකසු නව බලවේග දුම්රිය අධිවේගී ධාවනයට යොදා ගත හැකි ලෙස ද්විත්ව එන්ජින්වලින් සමත් විය.මේ වන විටත් චීනයෙන් උඩරට ධාවනයට නවීන බලවේග දුම්රිය 7 ක් යොදවා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aa1306169</link>
    <topic>13 ගැන හදිසි පනත අඟහරුවාදා!</topic>
    <author/>
    <content>පළාත් සභා දෙකක් හෝ ඊට වැඩි ගණනක් ඒකාබද්ධ වීමට ආණ්ඩුක්‍රම ව්‍යවස්ථාවේ 13 වැනි සංශෝධනයෙන් සලසා ඇති විධි විධාන අහෝසි කිරීමට අදාළ හදිසි පනතක් ලබන අඟහරුවාදා රැස්වන පාර්ලිමේන්තුව වෙත හදිසි පනතක් ලෙස ඉදිරිපත් කිරීමට රජය තීරණය කර තිබේ.මේ අනුව මෙය 19 වැනි ආණ්ඩුක්‍රම ව්‍යවස්ථා සංශෝධනය ලෙස සලකනු ලබන බව ඇමැති මණ්ඩල තීරණ දැනුම් දීමේ දී ප්‍රවෘත්ති හා ජනමාධ්‍ය ඇමැති හා රජයේ මාධ්‍ය ප්‍රකාශක කෙහෙළිය රඹුක්වැල්ල මහතා කීය. මේ සම්බන්ධයෙන් ඇමැති මණ්ඩලය ගත් අනික් වැදගත් තීරණය වන්නේ පළාත් සභාවලට අදාළ විෂයක් සම්බන්ධයෙන් පාර්ලිමේන්තුවට යම් පනතක් ගෙන ඒමේදී සියලු පළාත් සභාවල අනුමැතිය ලබා ගත යුතු බවට සඳහන් විධි විධානය වෙනුවට බහුතරයේ කැමැත්ත මත කළ යුතු බවට එන යෝජනා ද ඇතුළු 13 වැනි සංශෝධනයේ සම්බන්ධයෙන් සෙසු සියලු යෝජනා පිළිබඳව අදහස් ලබා ගැනීමට තේරීම් කාරක සභාවක් පත් කිරීමටය.මේ තේරීම් කාරක සභාව පත් කිරීම පිළිබඳව කථානායක චමල් රාජපක්ෂ මහතා සමඟ සාකච්ඡා කර හැකිනම් එහි කටයුතු ලබන බදාදා (19) සිටම ආරම්භ කිරීමට ද බලාපොරොත්තු වන බව ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aa13061610</link>
    <topic>පළාත් සභාවල බලපෑමට හසු නොවන සේ පාර්ලිමේන්තුව සවිබල ගැන්විය යුතුය</topic>
    <author>චන්දන බණ්ඩාර</author>
    <content>චන්දන බණ්ඩාරදහතුන්වන ව්‍යවස්ථා සංශෝධනය යටතේ ක්‍රියාත්මක කිසිදු පළාත් සභාවක බලපෑමට හසු නොවන සේ පාර්ලිමේන්තුව ශක්තිමත් කළ යුතු බවට රජය සහ ශ්‍රිලනිපය ප්‍රමුඛ රජයේ ප්‍රබලයන්ගේ බහුතර අදහස බවට පත්ව තිබෙන බව රජයේ ජ්‍යෙෂ්ඨයෙක් “සිළුමිණට” ප්‍රකාශ කළේය.දහතුන්වන ව්‍යවස්ථා සංශෝධනය යටතේ පළාත් සභා මෙරට පිහිටුවීමේදී ග්‍රාමීය සංවර්ධනයට සහ තවත් කාරණා කීපයක් යටතේ ජනතාවට බලපාන යම් පනතක් පාර්ලිමේන්තුවේ සම්මත කිරීමට පෙර සියලු පළාත් සභාවන්හි අනුමැතිය ලබා ගත යුතු බවට වගන්තියක් ඇතුළත්ව තිබෙන නිසා යම් පළාත් සභාවක් එවැනි පනතකට අනුමැතිය ලබා නොදුනහොත් එය පාර්ලිමේන්තුවේ උත්තරීතරභාවය අභියෝගයට ලක් වන බවද එම ජ්‍යෙෂ්ඨයා පෙන්වා දුන්නේය.එමෙන්ම එවැනි අවස්ථාවක යම් අකාරයකට පනත ගෙන එන පක්ෂයට පාර්ලි?මේන්තුවේ තුනෙන් දෙකේ බලය සහිතව සම්මතකරගැනීමට සිදු වෙන බවත් වත්මන් රජයට මෙන් තුනෙන් දෙකේ බලයක් සහිත පාර්ලිමේන්තුවක් යළිත් බිහි වීම ගැන අනාවැකි පළ කළ නොහැකි බවද එවැනි අවස්ථාවක පාර්ලිමේන්තුව හෑල්ලුවට ලක් විය හැකි බවද පෙන්වා දුන්නේය.එම හේතු නිසා පාර්ලිමේන්තුවට අභිමත පරිදි යම් පනතක් සම්මත කර ගැනිමට හැකි ලෙස පාර්ලිමේන්තුවේ උත්තරීතරභාවය ආරක්ෂාවෙන ලෙස පළාත් සභාවන්හි බලපෑමට හසු නොවන ලෙස පාර්ලිමේන්තුව සවි බල ගැන්විමට අවශ්‍ය පියවර ගැනීමට කටයුතු කළ යුතු බවට රජයේ බහුතරයකගේ මතය බව ද අවධාරණය කළේය.මීට මාස කීපයකට පෙර දිවිනැඟුම පනත පාර්ලිමේන්තුවේ සම්මත කර ගැනීමට යාමේදී සියලු පළාත් සභාවන්හි අනුමැතිය ලබා ගත යුතු බවට ශ්‍රේෂ්ඨාධිකරණය නියෝග කොට තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aa13061611</link>
    <topic>ජගත් ජයසූරිය ජෙනරාල් නිලයට</topic>
    <author/>
    <content>යුද හමුදාපති ලුතිනන් ජෙනරාල් ජගත් ජයසූරිය මහතා මහින්ද රාජපක්ෂ ජනාධිපතිතුමා විසින් ජෙනරාල් පදවියට උසස් කැර ඇති අතර ඔහු ආරක්ෂක මාණ්ඩලික ප්‍රධානී තනතුරේ අගෝස්තු 1 වැනිදා සිට කටයුතු කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aa13061612</link>
    <topic>නව යුද හමුදාපති දයා රත්නායක</topic>
    <author/>
    <content>යුද හමුදා මාණ්ඩලික ප්‍රධානී මේජර් ජෙනරාල් දයා රත්නායක මහතා මහින්ද රාජපක්ෂ ජනාධිපතිතුමා විසින් අගෝස්තු 1 වැනිදා සිට ක්‍රියාත්මක වන පරිදි යුද හමුදාපති ධූරයට පත් කැර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=ab1306161</link>
    <topic>ආණ්ඩුක්‍රම සංශෝධනය සහ හෘද සාක්ෂියේ නිදහස</topic>
    <author/>
    <content>නියෝජිත ප්‍රජාතන්ත්‍රවාදය සහ සර්වජන ඡන්ද බලය පිළිබඳ ශ්‍රී ලාංකේය පුරවැසියාට ඇත්තේ දිගු ඉතිහාසයකි. එලෙසම ව්‍යවස්ථා ප්‍රතිසංස්කරණ ක්‍රියාවලිය සහ එහි අත්දැකීම් පිළිබඳව ද සියවස් දෙකකට ආසන්න ඉතිහාසයක් ද ශ්‍රී ලාංකේය අපට උරුම වී තිබේ. 1833 කෝල්බෲක් කැමරන් ප්‍රතිසංස්කරණය ලංකා යටත්විජිතයේ පළමු ව්‍යවස්ථා ප්‍රතිසංස්කරණයයි. 1829 දී පමණ ශ්‍රී ලංකාවට පැමිණි කෝල්බෲක් කොමසාරිස්වරුන් ලංකා යටත්විජිතයට ගැළපෙන ව්‍යවස්ථා ප්‍රතිසංස්කරණයක් සඳහා කරුණු අධ්‍යයනය කොට සිය නිර්දේශ 1832 දී පමණ ඉදිරිපත් කරන ලද අතර නාමාකරණයෙන් මහජන නියෝජිතයන් පත් කරන ප්‍රථම ව්‍යවස්ථාදායක සභාව ඒ යටතේ ස්ථාපිත කරන ලදී.ජාතීන් අනුව ආණ්ඩුකාරයා විසින් ස්වකීය අභිමතය පරිදි ව්‍යවස්ථාදායක සභාවට මහජන නියෝජිතයන් පත් කළේය. 1912 ව්‍යවස්ථා ප්‍රතිසංස්කරණයේදී පළාත්බද සීමිත ඡන්ද බලය ලංකා යටත්විජිතයේ පුරවැසියන්ට හිමි වූ අතර එහිදී ශ්‍රීමත් මාකස් ප්‍රනාන්දු මහතා පරදා පොන්නම්බලම් අරුණාචලම් මහතා ලංකා යටත්විජිතයේ ප්‍රථම මහජන නියෝජිතයා ලෙස තේරී පත්විය. 1931 ඩොනමෝර් ප්‍රතිසංස්කරණය ලංකා යටත් විජිතයේ දේශපාලන ගමන් මඟ වඩාත් අර්ථ පූරණය කරන තීරණාත්මක කඩඉමක් වූයේය. ලංකා යටත්විජිතයේ පුරවැසියන්ට සර්වජන ඡන්ද අයිතිය හිමි වූයේ ‍ඩොනමෝර් ප්‍රතිසංස්කරණයෙනි.1931 ප්‍රථම රාජ්‍ය මන්ත්‍රණ සභාවට මහජන නියෝජිතයන් තෝරා පත් කර ගැනීම සඳහා ලංකා යටත්විජිතයේ පුරවැසියා සිය ඡන්දය පාවිච්චි කළේය. අද මෙන් එවක දේශපාලන පක්ෂයකට ඡන්දය ප්‍රකාශ කිරීමක් නොවූ අතර තමන් කැමැති අපේක්ෂකයාගේ වර්ණය සඳහන් ඡන්ද පෙට්ටියට ඡන්දය සලකුණු කොට පත්‍රිකාව බහාලීම පළමු සර්වජන ඡන්ද අයිතියේ අත්දැකීම ලෙස ඓතිහාසික තොරතුරු වාර්තා කරයි. සර්වජන ඡන්ද අයිතිය ලැබී වසර 82 ක දිගු ඉතිහාසයක් අපට තිබේ. එදා මෙදා කාලය තුළ සර්වජන ඡන්ද අයිතිය භාවිත කරමින් ශ්‍රී ලාංකේය පුරවැසියා නියෝජිත ප්‍රජාතන්ත්‍රවාදය ශක්තිමත් කිරීමට සුවිශේෂී කාර්යභාරයක් ඉටු කර ඇත්තේය.රාජ්‍ය මන්ත්‍රණ සභාවේ සිට වර්තමාන ව්‍යවස්ථාදායකය හෙවත් ශ්‍රී ලංකා ප්‍රජාතාන්ත්‍රික සහ සමාජවාදී ජනරජයේ උත්තරීතර පාර්ලිමේන්තුව සඳහා මහජන නියෝජිතයෝ අතිවිශාල පිරිසක් තේරී පත් වී ඇත්තාහ.ශ්‍රී ලංකාවේ නියෝජිත ප්‍රජාතන්ත්‍රවාදයේ නන්විධ ගති ලක්ෂණ නිරූපණය වන බව ඒ පිළිබඳව කරන අධ්‍යයනයන්හිදී මනාව පෙනී යයි. විශේෂයෙන් මෙරට දේශපාලන පක්ෂ ක්‍රමය ශක්තිමත් වීමට නියෝජිත ප්‍රජාතන්ත්‍රවාදය මහෝපකාරී වී තිබේ. 1935 දෙසැම්බර් 18 වැනිදා ආරම්භ වූ ලංකා සමසමාජ පක්ෂයේ සිට මේ දක්වා මැතිවරණ කොමසාරිස්වරයා හමුවේ ලියාපදිංචි වී ඇති දේශපාලන පක්ෂ 60 ක ප්‍රමාණයක් දක්වා වර්ධනය වීමට සර්වජන ඡන්ද බලයත් එමඟින් පෝෂණය වූ නියෝජිත ප්‍රජාතන්ත්‍රවාදයත් ප්‍රබල සාධකයක් වී තිබේ.ශ්‍රී ලංකාවේ බහු පක්ෂ ක්‍රමයක් ක්‍රියාත්මක වන බව ප්‍රකාශ වුවත් ශ්‍රී ලංකා නිදහස් පක්ෂය සහ එක්සත් ජාතික පක්ෂය යන මාතෘ පක්ෂ‍ වෙතින් පෝෂණය වූ හා එම පක්ෂ දෙක මත ක්‍රියාත්මක වන බහුපක්ෂ ක්‍රමයක් පවතී යනුවෙන් ප්‍රකාශ කළහොත් එය වඩාත් නිවැරැදි වන්නේය.1948 අත්පත් කර ගත් ජාතික නිදහස සහ 1972 දී එම නිදහස වඩ වඩාත් අර්ථපූරණය කළ ලංකාව නිදහස් නිවහල් ස්වෛරී ජනරජයක් වූ අවස්ථාවත් යන පාදක සිද්ධීන් පදනම් කර ගනිමින් 1947 ප්‍රථම පාර්ලිමේන්තුවේ සිට වර්තමානයේ ක්‍රියාත්මක වන නිදහස් ශ්‍රී ලංකාවේ 13 වන පාර්ලිමේන්තුව දක්වා නන්විධ දේශපාලන පක්ෂ වලින් ආණ්ඩු පක්ෂයට සහ විපක්ෂයට යන බෙදීම පරිදි මහජන නියෝජිතයෝ තේරී පත් වී ඇත්තාහ. 1989 ට පෙර ක්‍රියාත්මක වූ සරල බහුතර නියෝජිත ක්‍රමය යටතේ මැතිවරණ කොට්ඨාස මට්ටමේ මහජන නියෝජිතයන් තෝරා ගැනීමේ දී දේශපාලන පක්ෂයකට වඩා ඉදිරිපත් වන අපේක්ෂකයාගේ ප්‍රතිරූපය, පෞරුෂත්වය හා පෞද්ගලිකත්වය විශේෂයෙන් කැපී පෙනිණි.1978 ආණ්ඩුක්‍රම ව්‍යවස්ථාවෙන් හඳුන්වා දුන් සමානුපාතික ඡන්ද ක්‍රමයක් සමඟ පුද්ගල සාධකය යටපත් වී දේශපාලන පක්ෂය වඩාත් කැපී පෙනෙන සාධකයක් බවට පත් විය. 1947 නිදහස් ශ්‍රී ලංකාවේ ප්‍රථම පාර්ලිමේන්තුවේ සිට 1978 දක්වා පැවැති පාර්ලිමේන්තුවලදී ආණ්ඩු පක්ෂය හෝ විපක්ෂය නියෝජනය කළ ඕනෑම මන්ත්‍රීවරයකුට ස්වකීය හෘද සාක්ෂිය පරිදි තම මතය ප්‍රකාශ කිරීමට සහ ඒ පිළිබඳව ඡන්දය ප්‍රකාශ කිරීමට ඉඩකඩ සැලසී තිබුණි. නමුත් 1978 ආණ්ඩුක්‍රම ව්‍යවස්ථාව මහජන මන්ත්‍රීවරයාගේ හෘද සාක්ෂියේ නිදහස දේශපාලන පක්ෂයේ වහලෙක් බවට පත් කර ඇත.1989 පාර්ලිමේන්තු මැතිවරණයේ සිට මේ දක්වා පවත්වනු ලැබු සෑම පාර්ලිමේන්තු මැතිවරණයක්ම සමානුපාතික ක්‍රමය යටතේ පවත්වන ලද අතර එහිදී ආණ්ඩු පක්ෂයෙන් හෝ විපක්ෂයෙන් තේරී පත්වන කවර හෝ මන්ත්‍රීවරයෙකුට තම හෘද සාක්ෂියට අනුව සභා ගර්භයේ දී අදහස් දැක්වීමට හා ඒ මත පිහිටා ඡන්දය ප්‍රකාශ කිරීමට තිබූ ඉඩකඩ අතිශයින්ම සීමා වී තිබේ. මන්ත්‍රීවරයාගේ ස්වාධීනත්වය අබිබවා දේශපාලන පක්ෂයේ අවශ්‍යතාව මෙමඟින් උද්දීපනය වී ඇත්තේය. අවසාන විග්‍රහයේ දී දේශපාලන පක්ෂයේ අවශ්‍යතාව යනු එම පක්ෂයේ නායකයාගේ අවශ්‍යතාව ලෙස විග්‍රහ කිරීමට පුළුවන. වෙනත් ලෙසකින් ප්‍රකාශ කළහොත් 1978 ජේ. ආර්. ජයවර්ධන ජනාධිපතිවරයාගේ ආණ්ඩුක්‍රම ව්‍යවස්ථාව පක්ෂ නායකත්වයේ අභිමතාර්ථය උපුටා දක්වන ඒකාධිපතිත්වයක් නිර්මාණය කරන ව්‍යවස්ථාපිත ලියවිල්ලක් ලෙස හැඳින්වුවහොත් එහි ඇති වරදක් ද නැත.උතුරු පළාත් සභා ඡන්ද විමසීම පිළිබඳව රට තුළ මතයක් ගොඩනැඟීමත් සමඟ 13 වන ආණ්ඩුක්‍රම සංශෝධනයෙන් ඒ යටතේ ස්ථාපිත පළාත් සභා ක්‍රමය සහ පළාත් සභාවට පැවරී ඇති ඉඩම් හා පොලිස් බලතලත් සමඟ ඉතා දිගු නිහැඬියාවකට පසු දේශපාලන පක්ෂවල හෘද සාක්ෂිය පිළිබඳ අදහස යළිත් මාතෘකාවක් වී තිබේ. පසුගියදා මහින්ද රාජපක්ෂ ජනාධිපතිතුමා ආණ්ඩුක්‍රම සංශෝධනය පිළිබඳව ජාතික හෙළ උරුමය සහ ඊ පී ඩී පී සංවිධානය සමඟ පැවැති සාකච්ඡාවලදී ප්‍රකාශ කොට ඇත්තේ එක්සත් ජනතා නිදහස් සන්ධානයට අයත් දේශපාලන පක්ෂවලට ආණ්ඩුක්‍රම සංශෝධනය පිළිබඳව හෘද සාක්ෂියට එකඟව අදහස් දැක්වීමට හා ඡන්ද විමසුමකදී කටයුතු කිරීමට හැකි බවයි.පාර්ලිමේන්තු දේශපාලන ගමන්ම‍ඟේ 43 වසරක අත්දැකීම්වලින් පෝෂණය වූ සහ පාර්ලිමේන්තු ප්‍රජාතන්ත්‍රවාදය ශක්තිමත් කිරීමට එම කාලය තුළ ස්වකීය දායකත්වය ලබා දුන් මහින්ද රාජපක්ෂ ජනාධිපතිතුමා ගනු ලැබු මෙම තීරණය තවදුරටත් මෙරට පාර්ලිමේන්තු ප්‍රජාතන්ත්‍රවාදය ශක්තිමත් කිරීමට සහ පාර්ලිමේන්තු මන්ත්‍රීවරයාගේ ගෞරවය ආරක්ෂා කිරිමට ගනු ලැබු වැදගත් සහ ප්‍රජාතන්ත්‍රවාදී තීරණයක් ලෙස සඳහන් කිරීමට පුළුවන.දකුණු ආසියාවේ පාර්ලිමේන්තු ප්‍රජාතන්ත්‍රවාදය පවතින සෑම රටකම පවතින ආණ්ඩු පිළිබඳව සලකා බැලීමේ දී පෙනී යන විශේෂත්වයක් වන්නේ එකී ආණ්ඩු සියල්ලම මෙන් සභාග ස්වරූපයක් ගැනීමයි. අසල්වැසි ඉන්දියාවේ ද නේපාලයේ සහ බංග්ලාදේශයේ ද පෙරදිග දෙසට යන විට ජපානයේ ද ඇත්තේ එවැනි සභාග ප්‍රවණතාවයකින් යුතු ආණ්ඩු පාලනයන්ය.සභාග ආණ්ඩු නියෝජනය කරන දේශපාලන පක්ෂවලට ඔවුනොවුන්ට අනන්‍ය වූ ප්‍රතිපත්ති පවතී. ඇතැම් විටෙක එකිනෙක පක්ෂවල ප්‍රතිපත්ති පරස්පර විරෝධී වේ. නමුත් ඔවුන් සභාගයකට පැමිණි විට ජාතික ප්‍රතිපත්තියක් මත පිහිටා කටයුතු කරන ස්වරූපයක් පෙන්නුම් කරයි. මහින්ද රාජපක්ෂ ජනාධිපතිතුමා නායකත්වය දෙන එක්සත් ජනතා නිදහස් සන්ධානය ද දේශපාලන පක්ෂ 20 කට වැඩි ප්‍රමාණයකින් යුතු වඩාත් පුළුල් සහ සංකීර්ණ සභාගයකි. ඒ තුළ වාමාංශික, දක්ෂිණාංශික, මධ්‍යස්ථ, ජාතිකවාදී ආදි වශයෙන් වූ ප්‍රවණතාවන් දක්නට ලැබේ. නමුත් ඒ සියලු දේශපාලන පක්ෂ මහින්ද චින්තන රාජ්‍ය ප්‍රතිපත්තිය යථාර්ථයක් කරනු පිණිස ශපථ කොට සිටීම සුවිශේෂී ලක්ෂණයකි.දකුණු ආසියාවේ මෙන්ම සමස්ත ආසියාවේම පුළුල්ම සහ සංකීර්ණම සභාගය ශ්‍රී ලංකාවේ පවතින එක්සත් ජනතා නිදහස් සන්ධාන ආණ්ඩු සභාගය ලෙස හැඳින්වුවහොත් එය වඩාත් නිවැරැදි වේ. එම සභාගය කළමනාකරණය ද එක අතකින් ආශ්චර්යයකි. එබැවින් මහින්ද රාජපක්ෂ ජනාධිපතිතුමා 2005 සිට මේ දක්වා ශ්‍රී ලංකාවේ රාජ්‍ය නායකත්වය හෙබවීම යනු පුළුල් සහ සංකීර්ණ සභාග කළමනාකරණයක විශිෂ්ටත්වයක් ලෙස ද හඳුන්වා දීමට පුළුවන.13 වන ආණ්ඩු ක්‍රම ව්‍යවස්ථා සංශෝධනයෙන් ස්ථාපිත පළාත් සභා වෙත පැවරී ඇති බලතල පිළිබඳව ජාතික නිදහස් පෙරමුණ, ජාතික හෙළ උරුමය වැනි ජාතිකවාදී දේශපාල න පක්ෂ වෙනත් මත දරද්දී සාම්ප්‍රදායික වාමාංශික දේශපාලන පක්ෂ පළාත් සභා ක්‍රමයේ ආරක්ෂාව උදෙසා පෙනී සිටී. දිවි නැඟුම කෙටුම්පත පාර්ලිමේන්තුවේ දී අනුමත කර ගැනීම පිළිබඳව ශ්‍රේෂ්ඨාධිකරණය ලබා දුන් තීරණයක් සමඟ පළාත් සභා වෙත සහ මධ්‍යම ආණ්ඩුව වෙත හිමි වන බලතල හෙවත් සමගාමී ලැයිස්තුවේ බලතල පිළිබඳව යළි සිතා බැලීමට සිදුව තිබේ.එලෙසම උතුරු නැ‍ඟෙනහිර පළාත් වෙන් කිරීමට සරත් එන්. සිල්වා මහතා අගවිනිසුරුව සිටිය දී ලබා දුන් තීරණයත් සමඟ ආසන්නතම පළාත් සභා වලට ඒකාබද්ධ වීමට ව්‍යවස්ථාපිතව ඇති අයිතිය ද යළි සලකා බැලීමට ද සිදුවේ. මෙම ප්‍රායෝගික තත්ත්වයන් සලකා බලමින් එම බලතල සංශෝධනය කිරීමට අදාළ කෙටුම්පත් අමාත්‍ය මණ්ඩලය වෙත යොමු කර තිබෙන බව ඉකුත් සතියේ මාධ්‍ය වාර්තා කළේය. මේ ලිපිය පළ වන විට ඒ පිළිබඳව වන අමාත්‍ය මණ්ඩල තීරණය ද ප්‍රකාශ වී තිබීමට පුළුවන.මේ සියලු තත්ත්වයන් තුළ ආණ්ඩු ක්‍රම සංශෝධනයක් නියත වශයෙන් ම ඉදිරි කාලයේ දී සිදුවන බව මනාව පෙනී යයි. එහිදී විධායක බලය හෝ වෙනත් බලපෑම්සහගත තත්ත්වයන් ගෙන් දේශපාලන පක්ෂවල හෘද සාක්ෂිය මොට නොකිරීමට ජනාධිපතිවරයා ගනු ලැබු තීරණය ඔහුගේ විශිෂ්ටත්වය නැවතත් පෙන්නුම් කරන අවස්ථාවකි. මේ මොහොතේ රටට අවශ්‍යව ඇත්තේ ජනාධිපතිතුමා පූර්වාදර්ශයෙන් පෙන්වා දී තිබෙන යහපත් දේශපාලන ප්‍රවණතාව එක්සත් ජනතා නිදහස් සන්ධානයේ සහෝදර දේශපාලන පක්ෂ මනාව කළමනාකරණය කර ගැනීමයි.හතළිහ දශකයේ මැද භාගයේ පොන්නම්බලම්ගේ පනහට පනහ යෝජනාවේ සිට 1987 ජූලි 29 වැනිදා අස්සන් කෙරුණු ඉන්දු - ලංකා සාම ගිවිසුම දක්වා නන්විධ දේශපාලන උපායමාර්ගවලදී අනුගමනය කළ අරාජිකවාදී දේශපාලන භාවිතයට වඩා පරිපූර්ණත්වය හා ප්‍රවීණත්වය ප්‍රදර්ශනය කරන දේශපාලන භාවිතයකට ශ්‍රී ලංකාවේ සෑම දේශපාලන පක්ෂයකටම දැන් විවෘත අවස්ථාවක් උදාවී ඇත්තේය.එම අවස්ථාව නිවැරැදිව කළමනාකරණය කිරීමේ වගකීම සෑම දේශපාලන පක්ෂයක්ම සතුව පවතී.1987 ඉන්දු - ලංකා ගිවිසුම අස්සන් කරන විට එවකට ජනාධිපති ජේ. ආර්. ජයවර්ධන මහතා තම පක්ෂයේ නියෝජ්‍ය නායකයා වූ එවකට අග්‍රාමාත්‍ය ‍ආර්. ප්‍රේමදාස මහතාටවත් තම හෘද සාක්ෂිය පරිදි කටයුතු කිරීමට අවස්ථාව සලසා නොදුන් බව කවුරුත් දන්නා සත්‍යයකි.1987 ඉන්දු ලංකා ගිවිසුම පරිදි පළාත් සභා ක්‍රමය ස්ථාපිත කිරීමට 13 වන ආණ්ඩු ක්‍රම ව්‍යවස්ථා සංශෝධනය පාර්ලිමේන්තුවට ඉදිරිපත් වූ අවස්ථාවේ දී ඊට හෘද සාක්ෂියට එකඟව පක්ෂව ඡන්දය දීමට නොහැකිව සෞඛ්‍ය අමාත්‍යවරයාව සිටි හෝමාගම පාර්ලිමේන්තු මන්ත්‍රී ගාමණි ජයසූරිය මහතා සිය මන්ත්‍රී ධූරයෙන් ද ඉල්ලා අස්විය. 5/6 ක බලයක් තිබූ ජේ. ආර්. ජයවර්ධන ජනාධිපතිවරයාගේ ආණ්ඩුවේ මන්ත්‍රීවරුන්ගේ හෘද සාක්ෂියේ නිදහස දින රහිත ඉල්ලා අස්වීමේ ලිපි මඟින් තම සාක්කුවට දමා ගැනීමට ජයවර්ධන ජනාධිපතිවරයා කටයුතු කළේය.ඉතිහාසය නැවතත් මහින්ද රාජපක්ෂ යුගයේ දී ප්‍රතිනිර්මාණය වී තිබේ. නමුත් ජයවර්ධන භාවිතය රාජපක්ෂ ජනාධිපතිතුමා ඉවත දමා ඇත.ඔහු ප්‍රකාශ කරන්නේ ආණ්ඩුක්‍රම සංශෝධනයේ දී සන්ධානයේ දේශපාලන පක්ෂ හෘද සාක්ෂියට අනුකූලව සිදු විය යුතු බවයි. මේ ලියුම්කරු මීට පෙර ඉදිරිපත් කරන ලද සෑම විශ්ලේෂණයකදීම දිගින් දිගටම අවධාරණය කළේ හුදෙක් ආණ්ඩුක්‍රම සංශෝධනයකට වඩා අද රටට අවශ්‍යව ඇත්තේ අතිශයින්ම පුළුල් වූ රාජ්‍ය ප්‍රතිසංස්කරණ ක්‍රියාවලියක් බවත් ආණ්ඩුක්‍රම සංශෝධනය යනු එහි එක් පියවරකි.තිස් වසරක බෙදුම්වාදී කොටි ත්‍රස්තවාදය පරාජය කොට මවුබිමේ නිදහස අද වඩාත් අර්ථපූරණය කර තිබේ. ත්‍රස්තවාදය පරාජය කිරීම යනු මවුබිමේ නිදහස අර්ථපූරණය කරන දිගු ක්‍රියාවලියක තවත් පියවරකි. මතවාදී ත්‍රස්තවාදය තවමත් ක්‍රියාත්මකව පවතී. දැනුවත්ව හෝ නොදැනුවත්ව දෙමළ ජාතික සන්ධානය එම මත වාදය වෙනුවෙන් පෙනී සිටී. කොටි හිතවාදී විදේශගත දෙමළ ප්‍රජාව එකී මතවාදය තව තවත් පෝෂණය කරයි. විය යුත්තේ මතවාදී ත්‍රස්තවාදය පරාජය කොට මවුබිමට එරෙහි සියලු බලවේග නිහඬ කරන පුළුල් දේශපාලන මැදිහත් වීමකි.එහිදී ආණ්ඩුක්‍රම සංශෝධනයකදී බෙදුම්වාදී මතවාදය නියමයෙන් හෝ අනියමින් ශක්තිමත් කෙරෙන කවර හෝ ක්‍රියාවලියකට දායකත්වය අනුබලය ලබා නොදීම වගකිව යුතු සෑම සියලු දෙනාගේම යුතුකමකි. ලාංකේය දේශපාලනයේ අතිශයින් බාල බොළඳ ක්‍රියාවලිය නම් ආණ්ඩුවේ ඕනෑම දෙයකට විපක්ෂය එරෙහි වීමයි. ඉදිරි ආණ්ඩු ක්‍රම සංශෝධනයකදී එක්සත් ජාතික පක්ෂය, ජනතා විමුක්ති පෙරමුණ, දෙමළ ජාතික සන්ධානය සහ පාර්ලිමේන්තුව නියෝජනය නොකරන අනෙකුත් පක්ෂ විපක්ෂ කණ්ඩායම්වල ද පරම වගකීම විය යුත්තේ ජාතික නිදහස වඩාත් ශක්තිමත් කරන පුළුල් රාජ්‍ය ප්‍රතිසංස්කරණයක් කරා යන ගමනක පළමු පියවර ලෙස සලකා ආණ්ඩුක්‍රම සංශෝධනයකට සැබෑ ජන මතයකට ගරු කොට ඊට නිසි දායකත්වය ලබා දීමයි.එක්සත් ජනතා නිදහස් සන්ධාන සභාගයේ නායකයා ලෙස මහින්ද රාජපක්ෂ ජනාධිපතිතුමා සන්ධානයේ සහෝදර දේශපාලන පක්ෂවලට ආණ්ඩුක්‍රම සංශෝධනයකදී ලබා දුන් හෘද සාක්ෂියේ නිදහස එක්සත් ජාතික පක්ෂය, ජනතා විමුක්ති පෙරමුණ සහ දෙමළ ජාතික සන්ධානය ද පූර්වාදර්ශයක් කර ගැනීම මොහොතේ අතිශයින් වැදගත් වන්නේ ය. ආණ්ඩුක්‍රම ව්‍යවස්ථාවක් ගිනි තැබු සහ ඒ සියලු විසුකදස්සනයන් එසේ සිදුවෙද්දී විපක්ෂ නායක පුටුවට වී නිදා සිටි විපක්ෂ නායකයෙකු පිළිබඳ ශෝචනීය ඉතිහාසයක් ද අපට තිබේ.අතීතයේ සිදු වූ සියලු වැරැදි නිවැරැදි කොට අනාගතය ශක්තිමත් කිරීමට වර්තමානයේ දී පරිණත තීන්දු ගැනීමේ ඓතිහාසික අවස්ථාව විපක්ෂයට ද උදා වී ඇත.වත්මන් රජය පරාජය කිරීම වැනි පටු පරමාර්ථ වලට වඩා මවුබිම දිනවීම උදෙසා පුළුල් අභිමතාර්ථ වලට යොමු වීමට විපක්ෂයට ද සුදුසු කාලය දැන් එළඹ ඇත. ප්‍රකාශිත ආණ්ඩුක්‍රම සංශෝධනයේ දී මහින්ද රාජපක්ෂ ජනාධිපතිතුමා පෙන්නුම් කොට තිබෙන රාජ්‍ය නායකත්වයේ පරිපූරණත්වය එක්සත් ජාතික පක්ෂ නායක රනිල් වික්‍රමසිංහ, ජනතා විමුක්ති පෙරමුණේ නායක සෝමවංශ අමරසිංහ සහ දෙමළ ජාතික සන්ධානයේ නායක ආර්. සම්බන්දන් මහත්වරු ද පෙන්නුම් කරනු ඇතැයි ශ්‍රී ලාංකේය පුරවැසියන් ලෙස අපි දෑස දල්වා නොඉවසිලිමත්ව බලා සිටිමු.ඉන්දික ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=ab1306162</link>
    <topic>රට ගැන හිතලා කථා කරන්ඩ</topic>
    <author>චන්දන බණ්ඩාර</author>
    <content>ජනපති ඇමැතිවරුන්ට කියයිජනාධිපති මහින්ද රාජපක්ෂ මහතා පසුගිය එකොළොස් වෙනිදා දවස පුරා රත්නපුර දිස්ත්‍රික්කයේ ස්ථාන තුනක පැවති ආගමික උත්සව රැසකට සහභාගී වීය. ජනාධිපතිතුමා මැති ඇමැතිවරුන් ඇතුළු පිරිසක් සමඟ රත්නපුර නව නගරයේ සිට සබරගමුව මහ සමන්දේවාලයට පැමිණියේ ය. සමන් දේවාලයේ පැවති ආගමික වතාවත් වලින් අනතුරුව උත්සව සභාව දේවාල මළුවේ තාවකාලික ශාලාවක සූදානම් කර තිබිණි.පසුගිය දින කිහිපය පුරා රත්නපුරයට දැඩි වර්ෂා කාලගුණයක් පැවතිය ද එදින උදෑසන පටන් පැවතියේ වියළි කාලගුණයකි. ජනාධිපතිතුමා ඇතුළු පිරිස සමඟ එම තාවකාලික උත්සව ශාලාවේ අසුන් ගෙන සිටි විශේෂ ආරාධිතයන් අතර එ.ජා.ප. පාර්ලිමේන්තු මන්ත්‍රිනී තලතා අතුකෝරල සහ සබරගමුව පළාත් සභා විපක්ෂ නායිකා වෛද්‍ය තුසිතා විජේමාන්න යන මහත්මීහුද වූහ.තාවකාලික උත්සව ශාලාව තුළ පැවතියේ දැඩි දාහයකි .පරිසරයේ පැවැති උණුසුම් තත්ත්වය ඊට හේතු විය. එහෙත් ජනාධිපතිතුමා එම ශාලාවට පැමිණ අසුන් ගත් සැණින් පැවැති දාහය නිමා කරමින් මහා වරුසාවක් ඇද හැලෙන්නට විය.එම උත්සවය ආමන්ත්‍රණය කිරීම සදහා එකම ගිහි කතාව පැවරී තිබුණේ සබරගමු ආණ්ඩුකාර වි.ජ.මු. ලොකුබණ්ඩාරටය. ඔහු සදහන් කළේ සිනාසීමට නොදන්නා ඇතමුන් හරියට වසින්නට ආසන්න අහස වගේ කියාය. "එහෙත් අපේ ජනාධිපතිතුමාගේ මුහුණ හැමවෙලේම සිනහවෙන් ප්‍රසන්න බවෙන් පිරුණක්.එතුමන්ගේ එම ප්‍රිය මනාප බව දකින්නෙකුට ඇතිවන්නේත් එවන් ප්‍රසන්න හැඟුම ක්.වි.ජ.මු ලොකුබණ්ඩාර ආණ්ඩුකාරවරයා කීය.ඒ මූණ දකින එතුමන්ට ඡන්දය දුන් අයෙකු තුළ මෙන්ම ඡන්ද නොදුන් අය තුළ පවා ප්‍රසන්න හැගුම් ඇතිවනවා.ඡන්දය නොදුන් කෙනෙකුට අනේ එතුමන්ට ඡන්දය දීමට බැරිවුණානේ යන පසුතැවිල්ල ඇතිවෙනවා.සිනාසෙන්න නොදන්නා උදවියට සිනාවෙන් පිරුණ ජනාධිපතිතුමාගේ මුව මඩල දේශපාලන පාඩම් පොතක් වගේ.එසේ කී සබරගමුව ආණ්ඩුකාර වරයා අනතුරුව තවත් අපූරු සදහනක් ද කළේය. තලතා අතුකෝරල සහ තුසිතා විජේමාන්න මහත්මීන් නමින් ම අමතමින් ආණ්ඩුකාරවයා සදහන් කළේ දැක්කා නේද සමන් දෙවියන්ගේ අනුහස්.ඒ වගේම අපේ ජනාධිපතිතුමාට සමන් දෙවියන්ගේ ආශිර්වාදය ලැබුණු හැටි.මෙච්චර වෙලා තිබුණු මහ දාහය නිමා කරමින් මේ මුළු පළාතම සිහිල් වුණා. ඕවා තමයි දෙවියන්ගේ බුදුන්ගේ හාස්කම්. විපක්ෂයේ මීළග කණ්ඩායම් රැස්වීමේදී ඔබතුමියන් දෙදෙනා විපක්ෂයේ අනිත් උදවියටත් මේ විස්කම් හාස්කම් ගැන කිව්වොත් හොදයි.ආණ්ඩුකාරවරයා සදහන් කළේය.2014 වස‍රේ දැයට කිරුළ යටතේ නිදහස් දින ජාතික උළෙල පැවැත්වෙන්නේ කෑගල්ල දිස්ත්‍රික්කයේය. . දැයට කිරුළ ප්‍රදර්ශනය පිළිබද ප්‍රාදේශීය ලේකම් කොට්ඨාශ මට්ටමින් නිළධාරීන් සහ දේශපාලන අධිකාරිය දැනුවත් කිරීමේ සම්මන්ත්‍රණ මාලාවක් පසුගිය සෙනසුරාදා හා ඉරිදා සහ 12 යන දෙදින පුරා අමාත්‍ය බැසිල් රාජපක්ෂ මහතාගේ ප්‍රධානත්වයෙන් සම්මන්ත්‍රණ මාලාවක් පැවැත්විනි. කෑගල්ල දිස්ත්‍රික්කයේ මැතිවරණ කොට්ඨාශ නමය පුරා පැවති එම සම්මන්ත්‍රණ මාලාව පුරාවට බැසිල් රාජපක්ෂ මහතා සමග මහ ඇමති මහීපාල හේරත් සහ,තොරතුරු හා තාක්ෂණ ඇමැති අමාත්‍ය රංජිත් සියඹලාපිටිය ද එක්ව සිටියහ.ගිය සතියේ පැවැති රජයේ කැබිනට් මණ්ඩල රැස්වීම උණුසුම් වාද විවාද වලින් පිරිණු එකක් වීය. සුපුරුදු පරිදි ගිය බ්‍රහස්පතින්දා අරලිය ගහ මන්දිරයේදී රජ‍යේ කැබිනට් මණ්ඩල රැස්වීම පැවැත්විණි. කැබිනට් මණ්ඩල රැස්වීම ආරම්භයේදීම නැඟී සිටි ඇමැති නිමල් සිරිපාලද සිල්වා කියා සිටියේ දහතුන්වන සංශෝධනයේ කරුණු දෙකක් සංශෝධනය කිරීම සදහා ශ්‍රිලනිපයේ එකඟත්වය පළ කරන බවය.ඉන් අනතුරුව ඇමැති චම්පික රණවක සහ ඇමැති විමල් වීරවංශ ද කියා සිටියේ තමන්ද එම සංශෝධන ඉදිරිපත් කරනවාට කැමැත්ත ප්‍රකාශ කරන බවය. ඉන් අනතුරුව නැඟී සිටියේ මුස්ලිම් කොංග්‍රස් නායක ඇමැති රාවුෆ් හකිම්ය. ‍හකීම් ඇමැතිවරයා කියා සිටියේ එම සංශෝධන ගෙන එනවාට තමන් විරුද්ධ වන බවය.උණුසුම් වාද විවාදවලින් අනතුරුව ජනාධිපතිතුමා සිය අදහස් දැක්වුයේය. " මේ හැමෝම මහජන නියෝජිතායෝ. කවුරුවත් තමන්ගේ පෞද්ගලික දේවල් ගැන නෙමෙයි කතා කරන්න ඕනෑ . හැමෝම ජනතා නියෝජිතයෝ විදියට කතා කරන්න. රට වෙනුවෙන් කතා කරන විමල් සහ වාසුදේව ඇමැතිවරු දෙන්නා හොඳ යාළුවෝ. ඒ නිසා පෞද්ගලික දෙයක් විදියට කවුරුත් හිතන්නේ නැහැ කියලා මා හිතනවා." එසේ කියා ජනාධිපතිතුමා බැලුවේ අමැති වාසුදේව දෙසය. ඉන් අනතුරුව ඇමැති වාසුදේව ඇමැති විමල්‍ දෙස බලා සිනා සුණේය. ඊට ප්‍රතිචාර දැක්වු විමල් වීරවංශ ඇමැතිවරයාද සිනහවකින් පිළිතුරු දුන්නේය.උතුරු පළාත් සභාව පිහිටුවීමට පෙර ආණ්ඩුක්‍රම ව්‍යවස්ථාවට අත්‍යාවශ්‍යයෙන් සංශෝධනය කළ යුතු බවට හෙළ උරුමය ඉදිරිපත් කර ඇති සංශෝධන පහ පිළිබඳ සාකච්ඡා කිරීමට ජාතික හෙළ උරුමය ජූනි 10 දින පස්වරුවේ ජනාධිපතිතුමා මුණ ගැසුණේය. හෙළ උරුමයේ නියෝජිත පිරිස සමන්විත වූයේ ආචාර්ය ඕමල්පේ සෝභිත නාහිමි, අතුරලියේ රතන නාහිමි, චම්පික රණවක, උදය ගම්මන්පිල නිශාන්ත වර්ණසිංහ සහ නීතිඥ එම් සී ජයරත්න ඇතුළු පිරිසකගෙනි.සෝභිත නාහිමියෝ හෙළ උරුමය යෝජනා කරන සංශෝධන පහ සහ එහි අරමුණ පැහැදිලි ක‍ළහ. එම ඉල්ලීම් පහෙන් දෙකක් ඇමති මණ්ඩලයට ඉදිරිපත් කිරීමට කටයුතු කර ඇති බව ජනාධිපතිතුමා පෙන්වා දුන්නේය. මෙහිදී ව්‍යවස්ථාවේ විධිවිධාන ගෙන හැර දක්වමින් චම්පික පැවසුවේ පොලිස් බලතල සුළුවෙන් තැකිය නොහැකි බවත් දහහත් වන සංශෝධනයෙන් පොලීසිය මධ්‍යම ආණ්ඩුවෙන් ස්වාධීන වුවත් පළාතේ සිටින සියලුම පොලිස් නිලධාරින් මහ ඇමතිවරයාගේ පාලනයට යටත් කර ඇති බවත්ය.එමෙන්ම පළාත් සභා තුළ ඉඩම් බලය භාවිතා වන ආකාරය තම අත්දැකීම් ඇසුරෙන් උදය ගම්මන්පිල පැහැදිලි කළේය.අවසානයේ දී හෙළ උරුමයේ ඉතිරි යෝජනා තුන පාර්ලිමේන්තු තේරීම් කාරක සභාවට තමන් යොමු කරන බව ජනාධිපතිතුමා පැවසීය. එවිට රතන නාහිමියෝ “ඔය තේරීම් කාරක සභාව කෙරෙන වැඩක් දැ“යි විමසූහ.එවිට ජනාධිපතිතුමා පැවසුවේ මෙවර කවුරුන් නාවත් එහි කටයුතු සිදු කරන බවයි. තම සංශෝධන පහ ඉදිරිපත් කිරීමේ දී ජනාධිපතිතුමන්ගෙන් සහ විපක්ෂ නායකතුමන්ගෙන් කළ ඉල්ලීම සිහිපත් කළ ඕමල්පේ හිමියන් එම සංශෝධන පාර්ලිමේන්තුවට ඉදිරිපත් කිරීමේ දී ආණ්ඩුවක් ලෙස සහය පළ කළ නොහැකි නම් මන්ත්‍රිවරුන්ට හෘද සාක්ෂියට එකඟව නිදහසේ ඡන්දය ප්‍රකාශ කිරීමට අවස්ථාව ලබා දෙන ලෙස ඉල්ලීය. ජනාධිපතිතුමා ඒ ඉල්ලීමට එකඟ විය.ජාතික හෙළ උරුමයේ නියෝජිත පිරිස පසුගිය 12 දා සිරිකොතට ගොස් විපක්ෂ නායකතුමා ද මුණ ගැසුණහ. එජාපය නියෝජනය කරමින් ජෝශප් මයිකල් පෙරේරා, ජෝන් අමරතුංග, ගාමිණි ජයවික්‍රම, තිස්ස අත්තනායක, රවි කරුණානායක සහ විජේදාස රාජපක්ෂ සහභාගි වූහ. හෙළ උරුමයේ යෝජනා පහට ප්‍රතිචාර දක්වමින් විපක්ෂ නායකතුමා එම කරුණු සම්බන්ධයෙන් එජාපයේ ස්ථාවරය පැවසීය.පක්ෂ ස්ථාවර අතර වෙනස්කම් තිබුණත් සාකච්ඡා මාර්ගයෙන් එකඟතාවකට පැමිණීමට විපක්ෂ නායකතුමා යෝජනා කළ අතර හෙළ උරුමය එයට එකඟ විය. ඉන්පසු විපක්ෂ නායකතුමා විසින් නව ව්‍යවස්ථාවක් සම්බන්ධයෙන් වූ එජාප යෝජනා හෙළ උරුමයේ නියෝජිතයන්ට පිළිගැන්වූ අතර චම්පික සහ ගම්මන්පිල එකී යෝජනා අතර තමන්ට එකඟ විය හැකි සහ නොහැකි කරුණු පැහැදිලි කරදුන්හ. ඉන්පසු ඒ පිළිබඳ ද දෙපාර්ශ්වය අතර සාකච්ඡා පැවැත්වීමට තීරණය විය. අවසානයේ දී මන්ත්‍රිවරුන්ට නිදහස් ඡන්දයක් ලබා දීම පිළිබඳ චම්පික විමසූ අතර ඒ පිළිබඳ පක්ෂයේ සෙසු නායකයන් සමඟ සාකච්ඡා කර තම මතය දැනුම් දෙන බව විපක්ෂ නායකතුමා පැවසීය. හෙළ උරුමය ජනපති සහ විපක්ෂ නායක හමු වෙයි‍ශ්‍රිලංකාවේ පැවැත්වීම නියමිත පොදුරාජ්‍ය මණ්ඩලීය තරුණ සමුළුව මේ වසරේ නොවැම්බර් මස දහ වෙනිදා සිට දාහතරවෙනිදා දක්වා පැවැත්වෙයි. ඒ හම්බන්තොටදීය. මේ සමුළුවට සමගාමීව පොදුරාජ්‍ය මණ්ඩලීය තරුණ නායකයන්ගේ හමුවක් ගිය සතියේදී මහරගම තරුණ සේවා පරිශ්‍රයේදි පැවැත්විණි.පොදුරාජ්‍ය මණ්ඩලීය තරුණ සමුළුවේ වැඩ කටයුතු සංවිධානය කිරීමේ කමිටුවේ සම සභාපතිත්වය දරණුයේ තරුණ කටයුතු ඇමැති ඩලස් අලහප් පෙරුම සහ පාර්ලිමේන්තු මන්ත්‍රී නාමල් රාජපක්ෂය. මේ අතරතුර මහරගම තරුණසේවා පරිශ්‍රයේ පැවැති සාකච්ඡාවට ජාතික තරුණසේවා සභාවේ සභාපති නිතිඥ ලලිත් පියුම් පෙරේරා ඇතුළුව තරුණ පාර්ලිමේන්තුවේ අගමැති ෂෙහාන් ධම්මික, කුසල් කුමාර , අරුන්ත්‍රා රාජසිංහම් , නුරාලි මුතාලිෆ් සහ ශාලිකා දිලීපනී ඇතුළු පිරිසක් එක්ව සිටියහ.පොදුරාජ්‍ය මණ්ඩලීය තරුණ සමුළුවට සමගාමීව පසුගියදා ශ්‍රීලංකාවේ තරුණ තරුණියන් පස්දෙනා සමග පොදුරාජ්‍ය මණ්ඩලීය රටවලට අයත් රට‍වල තරුණ නායකයන් පිරිසක් පසු ගිය 12 වෙනිදා හම්බන්තොට ප්‍රදේශයේ සංචාරයකද නිරතවීය. එමෙන්ම තරුණ දිනයට සමගාමීව තරුණ පා ගමනක්ද පසුගියදා පැවැත්විණි. ඇමැති ඩලස් අලහප්පෙරුම , පාර්ලිමේන්තු මන්ත්‍රී නාම්ල් රාජපක්ෂ සහ ජාතික තරුණ‍සේවා සභාවේ සභාපති නිතිඥ ලලිත් පියුම් පෙරේරාද ඊට එක්ව සිටියහ.මේ අතරතුර නාමල් රාජපක්ෂ මන්ත්‍රිවරයා එම පිරිසට ආරාධනා කළේ තංගල්ල කාල්ටන් නිවෙසට පැමිණ තේ ටිකක් බීලා යන්න ඒන්න කියාය.ඒ අනුව පොදුරාජ්‍ය මණ්ඩලීය රටවලට අයත් තරුණ නායකයෝ පිරිස තංගල්ල කාල්ටන් නිවෙසට යනවිට එම නිවෙස වටා අති විශාල පිරිසක් රැස්ව සිටියහ. ඒ නාමල් රාජපක්ෂ මන්ත්‍රීතුමා හමුවීමටය. එහිදී පොදුරාජ්‍යමණ්ඩලීය රටවල තරුණ නායකයෝ පුදුමයට පත් වුයේ නාමල් රාජපක්ෂ මන්ත්‍රිවරයා ජනපතිවරයකුගේ පුතකු වුවද ජනතාව සමඟ ගැවසෙමින් ජනතාවගේ ප්‍රශ්න විසදන ආකාරය ගැනය.මේ අතරතුර එදිනටම තංගල්ල කාල්ටන් නිවෙ‍සේ පවත්වාගෙන යන කාල්ටන් පෙර පාසලේ දරුවන් සිව්දෙනෙකුගේ උපන්දිනය එදිනට යෙදී තිබිණි. එහිදී කුඩා දරුවන් සමග ඔවුන්ගේ උපන්දින කේක් කපන අවස්ථාවන්ටද එක් වීමට නාමල් මන්ත්‍රීතුමා කටයුතු කළේය. ඉන් අනතුරුව පොදුරාජ්‍යමණ්ඩලීය රටවල තරුණ නායකයන් පිරිස සමග එදින දහවල් දිවා ආහාරය ගැනීමටද නාමල් රාජපක්ෂ අමතක නොක‍ළේය.එදින එම පිරිස සමග දිවා අහාරය ගැනීමට ඇමැති රෙජිනෝල්ඩ් කුරේ ද පැමිණ සිටියේය. එහිදී ඇමැති රෙජිනෝල්ඩ් තරුණ නායකයන්ට අපේ ර‍ටේ අහාර වට්ටෝරු ගැන පැහැදිලි කිරිමක් කළේය. මේ අතරතුර තරුණ නායකයක් හැන්දෙන් ගැරුප්පුවෙන කන අතරතුර නාමල් රාජපක්ෂ මන්ත්‍රීවරයා එළවළු සහ බත් සමග සිය දිවා ආහාරය ගත්තේය. මෙය දුටු තරුණ නායකයන් මන්ත්‍රී නාමල්ගෙන් විමසා සිටියේ "එළවළු සමග බත් කාලා ඇතිද? ඔබතුමා රගර් ක්‍රිඩකයෙක් නේද? රගර් ක්‍රිඩකයෙක්ට හොඳට ශක්තිය ඕනෑ නේද ? "කියාය. " මං හොඳට ව්‍යායාම කරනවා. ඒ වගේම දැන් යෝග ව්‍යායාම කරනවා." ඒ නිසා මට ප්‍රශ්නයක් නෑ " මන්ත්‍රී නාමල් කියා සිටියේය.පොදුරාජ්‍ය මණ්ඩලීය යෞවන සමුළුවඑක්සත් ජාතික පක්ෂයට අනුබද්ධිත රාජ්‍ය සේවා ජාතික වෘත්තිය සමිති සම්මේලනයේ හතලිස්වන සංවත්සරය ගෙවී ගිය සතියේ දී යෙදී තිබුණු අතර, ඒ පිළිබදව උත්සවය පැවැතියේ සිරිකොත මන්දිරයේ දීය. රංජිත් මද්දුම බණ්ඩාර මන්ත්‍රීවරයා එම සංගමයේ සභාපතිධූරය භාර ගැනීම ද එහි දී සිදු විය.ඒ සම්බන්ධව එජාප හිටපු ‍නියෝජ්‍ය නායක කරු ජයසුරිය හමුවු රංජිත් මද්දුම බංඩාර මන්ත්‍රිවරයා කියා සිටියේ පක්ෂයේ සියලු දෙනා එකම වේදිකාවක එදින පෙනී සිටියහොත් එය පාක්ෂිකයින්ට හා තම වෘත්තිය සමිති සම්මේලනයට මහත් ආශිර්වාදයක් වන බවය. එහි දී කරුගේ සහභාගීත්වය ද බලාපොරොත්තු වන බව රංජිත් මද්දුමබණ්ඩාර මන්ත්‍රීවරයා කීවේය. එම සිතුම් පැතුම් අගය කරමින් කරු සඳහන් කළේ එම ආරාධනය ගෞරවයෙන් පිළිගන්නා බවය.එම උත්සවයේ දී එජාප පාක්ෂිකයන් හා වෘත්තිය සමිති ක්‍රියාකාරීකයන් අමතමින් කරු ජයසුරිය සඳහන් කළේ රට හා පාක්ෂිකයන් වෙනුවෙන් සියලු දෙනා එක්සත්ව සමඟි විය යුතු කාලය පැමිණ ඇති බවත්, කණ්ඩායම් සංකල්පය එහිලා ඉතා වැදගත් බවත්ය.එක්සත් ජාතික පක්ෂයට ආවේණික කළමණාකරණ ශක්තිය ගැන ද කරු මෙහි දී විග්‍රහයක් කළේය. නියමිත පරිදි ආරාධනා ලබන පක්ෂයේ සෑම උත්සවයකටම කරුගේ සහභාගීත්වය ලැබුණු අතර, බස්නාහිර පළාත් සභාවට අලුතෙන් පත් වූ අත්තනගල්ල එජාප සංවිධායක චන්ද්‍රසෝම සරණලාල් ගේ දිවුරුම් දීම වෙනුවෙන් 13 වෙනිදා පැවැති උත්සවයට හා එදිනම මහනුවර පැවැති විපක්ෂයේ විරෝධය මඟින් පැවැත්වූ විරෝධතා රැලියට ද කරු සහභාගී වූයේය.එසේම බස්නාහිර පළාත් සභාවේ කළුතර දිස්ත්‍රික්කය නියෝජනය කරන යූසුෆ් මන්ත්‍රීවරයාගේ අවුරුදු 30 ක දේශපාලන දිවියට සුබ පැතීමේ උත්සවයටත් කරු සහභාගී වුයේය.ගිය සතියේදී එජාප නායකයා සහ විශ්ව විද්‍යාල ආචාර්යවරුන්ගේ සම්මේලනයේ සභාපති ආචාර්ය නිර්මාල් රංජිත් දේවසිරි ඇතුළු පිරිසක් සමඟ සාකච්ඡාවක් පැවැත්විණි. ඒ එජාපයේ ජාවත්ත කාර්යාලයේදීය. එම හමුවට එජාප මහ ලේකම් තිස්ස අත්තනායක සහ එජාප කුරුණෑගල දිසා මන්ත්‍රී අකිල විරාජ් කාරියවසම්ද එක්ව සිටියහ.එහිදී එජාප නායකයා එජාපය විසින් රටට ඉදිරිපත් කළ නව ආණ්ඩුක්‍රම ව්‍යවස්ථාවේ කෙටුම් පතක්ද විශ්වවිද්‍යාල ආචාර්යවරුන්ගේ සම්මේලනයට ලබා දුන්නේය. මේ අතරතුර එජාප නායකයා සහ එජාප මහ ලේකම් තිස්ස අත්තනායක ගිය සතියේදී මාතර දෙවිනුවර විශ්ණු දේවාලයේ පැවැති දහසක් පුජා වැඩසටහනට එක් වූහ. එම දේව පුජාව සංවිධානය කොට තිබුණේ දෙවිනුවර එජාප සංවිධායක එච්. ආර් විමලසිරි විසිනි. ඊට මංගල සමරවීර සහ සාගල රත්නායකද එක්ව සිටියහ. එම පුජාවට පසුව එජාප නායකයා ගියේ මාතර කඹුරුපිටිය ප්‍රදේශයේ පැවැති සාමාජික ප්‍රවර්ධන වැඩසටහනකටය.ගිය සතියේ සදුදා දිනයේ රාජ්‍ය සේවා වෘත්තිය සමිති සම්මේලනයේ හතලිස්වන වාර්ෂික සමුළුව පැවැත්විණි. එය සංවිධානය කොට තිබුණේ එහි සභාපති පාර්ලිමේන්තු මන්ත්‍රී රංජිත් මද්දුම බණ්ඩාර විසිනි. ඊට එජාපයේ නායකයා ඇතුළුව පාර්ලිමේන්තු මන්ත්‍රීවරුන්වන තිස්ස අත්තනායක , කරු ජයසුරිය , සජිත් ප්‍රේමදාස , ගාමිණි ජයවික්‍රම පෙරේරා ඇතුළු පිරිසක් එක්ව සිටියහ.මේ අතරතුර ගිය සතියේදී ඇතිවු කුණාටු තත්ත්වය නිසා මුහුදු ගිය ධීවරයින් විශාල පිරිසකට හානී සිදු වීය. මේ අතරතුර මිය ගිය ධිරයි‍න්ගේ මළ ගෙවල්වලට ගිය එජාප නායකයා ඇතුළු පිරිසක් ධීවරයි‍න්ගේ දෝෂ දර්ෂණයට ලක්වූහ. ‍ එජාප නායකයාගේ රථ පෙළකට ප්‍රහාර එල්ල විය. ඒ සිදුවීම වුයේ බළපිටිය පු‍දේශයේ තරුණ පිරිසක් මිගෙට්ටුවත්ත ප්‍රදේශයේ රැක සිට කළ විරෝධතාවක් නිසාය.රටට ආදරේ ජනතාවයිගිය සතියේ අඟහරුවාදා මේ ධීවර පිරිස රනිල් වික්‍රමසිංහ එජාප නායකයා මිය ගිය ධීවරයින්‍‍ගේ මළ ගෙවල්වලට පැමිණ දේශපාලන වාසි ගැනීමට සැරසෙන බවට ‍චෝදනා කරමින් එසේ විරෝධතාවයේ යෙදෙන්නට වුහ. ඒ සමගම මිගෙට්ටුවත්ත ප්‍රදේශයෙන් ගමන් ගත් එජාප නායකයාගේ රථ පෙළ අවහිර කරමින් තරුණ ධීවර තරුණ පිරිස කියා සිටියේ “ අපේ මළ ගෙවල්වල පිස්සු පුසා එන්න එපා. අපට දිය හැකි සෑම සහනයක්ම රජය ලබා දෙනවා "කියාය. එජාප නායකයාව ඉතා ආරක්ෂිතව එම ස්ථානයෙන් ඉවත් කිරිමට ඔහු‍ගේ ආරක්ෂක අංශයත් පොලිසියත් කටයුතු කළේය.පසු දිනයේදී ජනාධිපතිතුමා එජාප නායකයාට දුරකථනයෙන් කතා කොට ඒ සිදුවීම ගැන විමසා සිටියේය. එහිදී ජනාධිපතිතුමා කියා සිටියේ යම් අයෙක් මීට සම්බන්ධ බවට ඔප්පු වුවහොත් තමන් නිසි නීතිමය ක්‍රියා මාර්ග ගන්නා බවටය.මේ අතරතුර ජාතික හෙළ උරුමයේ නියෝජිත පිරිසක් ගිය සතියේදී එජාපයේ කාර්යාලය වන සිරිකොත මුලස්ථානයට පැමිණ විශේෂ සාකච්ඡාවක් සිදු කළහ. එනම් ජාතික හෙළ උරුමය පාර්ලිමේන්තුවට ඉදිරිපත් කර ඇති පෞද්ගලික මන්ත්‍රී යෝජනාව ගැනය. එනම් දහතුන්වන ආණ්ඩුක්‍රම ව්‍යවස්ථායේ කරුණු පහක් සංශෝධනය කිරිමට ජාතික හෙළ උරුමය මේ යෝජනාව ඉදිරිපත්‍ ‍කොට තිබිණි . ඊට ඉඩම් සහ පොලිස් බලතලද අයත් වෙයි. එහිදී පැමිණ සිටි ජාතික හෙළ උරුමයේ නියෝජිත පිරිස දහතුන්වන ව්‍යවස්ථා‍ සංශෝධනයේ ඇති අහිතකර තත්ත්වයන් ගැන පැහැදිලි කර සිටියේය.ඉන් අනතුරුව එජාප නායකයා ද සිය මතය ප්‍රකාශ කළේය. “මා ඔබතුමාලාගේ මතය ගැන පක්ෂය සමඟ සාකච්ඡා කිරිමට බලාපොරොත්තු වෙනවා. හැබැයි මගේ මතය තමයි මේ රටේ සෑම දේශපාලන පක්ෂයකටම දේශපාලනය කරන්ඩ අයිතිය තිබිය යුතුයි කියන කරුණ. මං පක්ෂය සමග සාකච්ඡා කරලා අපේ තීන්දුව ලබා දෙන්නම්” එජාප නායකයා කියා සිටියේය.රටේ කොතැනකවත් බිම් අඟලකට උරුමකම් නොකියන ජනතාවට රජය විසින් බෙදා දෙනු ලබන ඉඩම් කැබැලි රන්බිම ඔප්පු ප්‍රදානය ගිය සතියේ ජනාධිපතිතුමාගේ ප්‍රධානත්වයෙන් අරලිය ගහ මැදුරේදී සිදු විය. ඒ යටතේ 3500 දෙනෙකුට තමන්ගේම කියන ඉඩමක පිරිසුදු ඔප්පු හිමි වීය. මහින්ද චින්තන ප්‍රතිපත්තිය අනුව රටේ සෑම පුරවැසියෙකුටම තමන්ගේ කියා ඉඩමක් ලබා දීමේ වැඩසටහන ය‍ටතේ මේ ඉඩම් ඔප්පු ප්‍රදානය සිදු වීය.මේ අවස්ථාවට ජනාධිපතිතුමා සමඟ ජනාධිපති ලේකම් ලලිත් වීරතුංග, නියොජ්‍ය අමැති විනයාගමුර්ති මුරලිදරන් , පාර්ලිමේන්තු මන්ත්‍රී ඒ. එච්. එම් අස්වර් , ඉඩම් ප්‍රතිසංස්කරණ කොමිෂන් සභාවේ සභාපති නිමල් පුංචිහේවා සහ එහි විධායක අධ්‍යක්ෂ සහ කොළඹ දිස්ත්‍රික් ශ්‍රි.ල.නි.ප සංවිධායක නීතිඥ හරිගුප්තා රෝහණධීර ඇතුළු පිරිසක් එක්ව සිටියහ.එහිදී හරිගුප්තා රෝහණධීරට ජනාධිපතිතුමා කියා සිටියේ “හරිගුප්තා ‍ඔයාලා වැඩේ හරියට කරගෙන යනවා නේද බොහොම හොඳයි. අහිංසක ජනතාව වෙනුවෙන් මං මේ වැඩසටහන පටන් ගත්තේ එජාප රජය කාලේ මං දැක්කා ඉඩම් අක්කරය දෙක රුපියලට දෙකට විකුණනවා. ඒත් දුප්පත් අහිංසක මිනිස්සුන්ට එක බිම් අඟලක් දුන්නේ නැහැ. ඒ නිසා පටන් ගත්ත මේ වැඩ සටහන යටතේ දුන්න ඉඩම් කාටවත් විකුණන්න ඉඩ තියන්න එපා. ” ජනාධිපතිතුමා ඉඩම් ප්‍රතිසංස්කරණ කොමිෂන් සභාවේ විධායක අධ්‍යක්ෂවරයාට කියා සිටියේය.ඉන් අනතුරුව කොළඹ දිස්ත්‍රික් ශ්‍රිලනිප සංවිධායක හරිගුප්තා රෝහණධීර රන්බිම ඔප්පු ප්‍රදානය කිරීමේ උත්සවය ඇමැතුවේය. “ මහින්ද චින්තනය කියන දෙය දැන් දේව භාෂිතයක් වගේ වෙලා තියෙන්නේ. ඒ ප්‍රතිපත්තියේ තමයි මේ රට අද වේගයෙන් සංවර්ධන මාවතේ ගමන් කරන්නේ . රන්බිම ඔප්පු ප්‍රදානය කිරීමේ වැඩසටහන ජනාධිපතිතුමා එවකට තම ප්‍රතිපත්ති ප්‍රකාශනයෙන් ඉදිරිපත් කළා. එතුමාගේ දර්ශනය මාළුවෙක් අවශ්‍ය වුණත් මාළු දීම නෙමෙයි. ඒ වෙනුවට බිලී පිත්තක් දීම තමයි එතුමාගේ දර්ශනය .ඒ එතුමාගේ දර්ශනය අද ඵල දරලා තිබෙනවා. ර‍ටේ වේගවත් සංවර්ධනයේ රහස මහින්ද චින්තනයයි” හරිගුප්තා රෝහණධීර ශ්‍රිලනිප සංවිධායකවරයා කියා සිටියේය. ‍මේ අතරතුර ජනාධිපතිතුමාට හරිගුප්තා සංවිධායකවරයා කියා සිටියේ “සර් අපේ මහාචාර්ය මැන්දිස් රෝහණධීරයන්ගේ දෙවෙනි ගුණානුස්මරණ උත්සවය තිබෙනවා. ඒකට ඔබතුමාගේ පැමිණීම බලා පොරොත්තු වෙනවා" කියාය. “ ආ ඒක බොහොම හොඳට කරන්ඩ ඕනේ. මාත් ඒකට අනිවාර්යයෙන්ම එනවා. ” ජනාධිපතිතුමා කියා සිටියේය. හරිගුප්තා සංවිධායකවරයා දිවංගත මහාචාර්ය මැන්දිස් රෝහණධිරයන්ගේ පුතණුවන්ය.‘‘ ඉඩම් පොලිස් බලතල සහිතව උතුරේ ඡන්දය එපා’’ යන ඉල්ලීම රැගත් දසදින මහජන පෙත්සම් වැඩපිළිවෙළ පසුගිය බදාදා සවස කොළඹ කොටුව දුම්රිය ස්ථානය ඉදිරිපිට පැවැති උත්සවයකින් අනතුරුව අවසන් විය.‘‘ අපේ සොයුරන් ජීවිත පූජා කළා, අපට අතපය අහිමි වූවා, ඒ වෙන දෙයක් නිසා නොවේ, මේ රටේ ඒකීයභාවය රැකදීම වෙනුවෙන් සටන් කළ නිසායි. ඒ නිසා ඇමතිතුමනි, යළි බෙදුම්වාදී ත්‍රස්තවාදයට හිස ඔසවන්න ඉඩ දෙන්න එපා.’’එසේ පවසමින් විමල් වීරවංශ ඇමැතිවරයාගේ දෑත් තමාට හිමි එක අතින් දැඩි සේ අල්ලාගත් රණවිරුවකු සිය පෙත්සම් ගොනු ලබාදෙමින් පවසන විට, එය දුටු කාගේත් දෑස් කදුළින් තෙත් විය.දේශපේ‍්‍රමී භික්‍ෂු පෙරමුණේ සභාපති බෙංගමුවේ නාලක හිමියන් ඇතුළු මහා සංඝරත්නයේ ආශිර්වාදය සහිතව පසුගිය ජූනි 03 වැනිදා ඇරඹි ජානිපෙ දසදින මහජන පෙත්සම් වැඩපිළිවෙළට ගෙවී ගිය දින 10 තුළ ශ්‍රී ලංකා රාමඤ්ඤ නිකායේ මහනායක නාපානේ ‍ෙප්‍ර්මසිරි මහනාහිමි, කල්‍යාණි ශ්‍රී සාමග‍්‍රී ධර්ම මහා සංඝ සභාවේ මහනායක පිඹුරේ උදිත මහනාහිමි, අමරපුර සිරි සද්ධම්ම මහ නිකායේ අනුනායක ආචාර්ය දික්වැල්ලේ තිස්ස අනුනාහිමි, ශ්‍රී කල්‍යාණවංශ නිකායේ අනුනායක ආචාර්ය දෙවිනුවර සිරි සුනන්ද අනුනාහිමි, ශ්‍රී ලංකා රාමඤ්ඤ නිකායේ උතුරු මැද පළාත් ප්‍රධාන සංඝනායක පොතානේ ධම්මානන්ද නාහිමි, ශ්‍රී ලංකා අමරපුර නිකායේ උප ප‍්‍රධාන සංඝ නායක හල්මිල්ලෑවේ සද්ධාතිස්ස නාහිමි, පැපිලියාන ශ්‍රී සුනේත්‍රාදේවි පිරිවෙනේ පරිවේනාධිපති, ශ්‍රී ජයවර්ධනපුර විශ්ව විද්‍යාලයේ ජ්‍යෙෂ්ඨ කථිකාචාර්ය ආචාර්ය මැදගොඩ අභයතිස්ස හිමියන් ඇතුළු මහා සංඝරත්නයේ ආශිර්වාදය හිමිවීම සුවිශේෂය.එසේම පළාත් සභා මන්ත්‍රීවරුන් වන මධ්‍යම පළාත් සභා මන්ත්‍රී ලක්‍ෂ්මන් විජේසිරි (එජාප), මධ්‍යම පළාත් සභා මන්ත්‍රී අනුර ප‍්‍රනාන්දු, සබරගමුව පළාත් සභා මන්ත්‍රී වරුණ ලියනගේ, බස්නාහිර පළාත් සභා මන්ත්‍රී පියල් නිශාන්ත ද සිල්වා, බස්නාහිර පළාත් සභා මන්ත්‍රී ඉසුරු දේශප්‍රිය, අනුරාධපුර නගර සභාවේ නගරාධිපති එච්. පී. සෝමදාස, පෙත්සමට අස්සන් තැබූහ.ඉන්දු-ලංකා ගිවිසුම අත්සන් කිරීම පිණිස 1987 ජූලි 30 දින ශ්‍රී ලංකාවට පැමිණි එවකට ඉන්දියානු අගමැති රජීව් ගාන්ධි මහතාට පිරිනැමුණු නාවික හමුදා උත්තමාචාරය අතරතුරදී ඔහුට අභීතව විරෝධය පාමින් පහරදුන් නාවික සෙබළ විජයමුණිගේ රෝහණ ද සිල්වා මහතාද පෙත්සමට අත්සන් තැබීම විශේෂ සිදුවීමකි.දස දින මහජන පෙත්සම් වැඩ පිළිවෙළ සාර්ථක ලෙස අවසන් කළ ජාතික නිදහස් පෙරමුණේ දේශපාලන මණ්ඩලය බදාදා රාත්‍රියේ හදිසියේම එහි බත්තරමුල්ලේ ප්‍රධාන කාර්යාලයේදී රැස්විය. ‘‘ජනතාව කලකිරීමක සිටින බවට විපක්ෂය ගෙනයන ප්‍රචාර බොරුවක් බව මහජන පෙත්සම් වැඩපිළිවෙළ සාර්ථක වීමෙන් තහවුරු වූවා. නිවැරදි මඟ පෙන්වීමක් තිබෙනවා නම් ජනතාව ඒ වටා එකතු වෙනවා. දස ලක්ෂයකට අධික ජනතාව පෙත්සමට අත්සන් තැබුවා.ඒ, රණවිරුවන් දිවිපුදා රැකගත් මේ රටේ ඒකීයභාවය විනාශ කිරීමට එරෙහිවයි. මෙම පෙත්සම මේ රටේ මෙතෙක් අත්සන් කළ විශාලතම පෙත්සමයි. පසුගිය දිනවල විපක්ෂයේ ඇතැමුන් ආණ්ඩු විරෝධී පෙත්සමක් ගැන විශාල ප්‍රචාරයක් ගෙනගියා. ඒත් අත්සන් කළ පෙත්සමක් නැහැ’’ විමල් වීරවංශ මහතා පෙන්වා දුන්නේය.‘‘මේ ආණ්ඩුව බලයට පත්කළ, රටට ආදරේ කළ ජනතාව තමයි මේ පෙත්සමට දායක වුණෙත් , ඔවුන්ගේ බලාපොරොත්තු ඉටුකිරීම සදහා අප ඉදිරියටත්, නිවැරදි දැක්මක පිහිටා සැබෑ නායකත්වයක් සැපයිය යුතුයි’’ ප්‍රධාන ලේකම් ප්‍රිියංජිත් විතාරණ එහිදී අවධාරණය කළේය. ජානිපෙ මහජන පෙත්සම අත්සන් දසලක්‍ෂය ඉක්මවයි.චන්දන බණ්ඩාර කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=ab1306163</link>
    <topic>අපි නොදන්න ඇමෙරිකාව!</topic>
    <author>රෝහණ ආර්යරත්න</author>
    <content>ඇමෙරිකන් පුරවැසියන් ගේ පමණක් නොව යුරෝපයේ හා අනෙකුත් රටවල රහස් එකතු කිරීමේ ක්‍රියාවලියක නියැළී සිටින අන්දම පසුගියදා ඇමෙරිකානුවකු විසින් හෙළිකිරීම එරට රජයට වැදුණු කණේ පහරක් බඳුය. අනුන්ගේ දොස් සෙවීමේ යෙදී සිටි ඇමෙරිකන් රජයට හා ඒ සඳහා උදව් වන එෆ්.බී.අයි, සී.අයි.ඒ. වැනි රහස් සංවිධානවල  කටයුතු හෙළි කිරීම ඇරැඹූ ඩැනියල් එල්ස්බර්ග්,  ජුලියන් අසාන්ග් වැන්නවුන් අනුව යමින් ඇමෙරිකානුවකු වන එඩ්වඩ් ස්නෝඩන් ඇමෙරිකන් රජයේ රහස් ඔත්තු සේවා පුළුල් අයුරින් කරනු ලබන මානව හිමිකම් උල්ලංඝනය කිරීමේ ක්‍රියාවලියක සුලමුල හෙළි කර ඇත.”ප්‍රජාතන්ත්‍රවාදය යනු ජනතාවගේ ජනතාව විසින් ජනතාව වෙනුවෙන් පවතින රජයකි” මේ ඇමෙරිකාවේ අති ශ්‍රේෂ්ඨ හිටපු ජනාධිපතිවරයකු වූ ඒබ්‍රහම් ලින්කන් ගැටිස්බර්ග් හි පැවැත්වූ දේශනයේ දී පැවසූ අර්ථකථනයකි. ප්‍රජාතන්ත්‍රවාදය සමඟ පුද්ගල නිදහස, මාධ්‍ය හා කථාකිරීමේ නිදහස සමඟ ඈඳී තිබෙන මානව හිමිකම් ද සුරකින රාජ්‍යයක් හැටියට ඇමෙරිකාව සෙසු රටවලට ආදර්ශයක් සැපයිය යුතුය.එහෙත් අනෙකුත් රටවල මානව හිමිකම් උල්ලංඝනය කිරීම ගැන ඇමෙරිකාව මහත් උවමනාවකින් කටයුතු කරන බව පැහැදිලි වෙයි.”ලෝකයේ පොලිස්කාරයා” ලෙස ක්‍රියා කරමින් සෙසු රටවල අභ්‍යන්තර කටයුතුවලට අතපොවන ඇමෙරිකාව තම පුරවැසියන් ගේ මානව හිමිකම් උල්ලංඝනය කිරීමේ ක්‍රියාවලියක නියැළී සිටින අන්දම ද පැහැදිලිය.ඇමෙරිකන් පුරවැසියන් ගේ පමණක් නොව යුරෝපයේ හා අනෙකුත් රටවල රහස් එකතු කිරීමේ ක්‍රියාවලියක නියැළී සිටින අන්දම පසුගියදා ඇමෙරිකානුවකු විසින් හෙළිකිරීම එරට රජයට වැදුණු කණේ පහරක් බඳුය.අනුන්ගේ දොස් සෙවීමේ යෙදී සිටි ඇමෙරිකන් රජයට හා ඒ සඳහා උදව් වන එෆ්.බී.අයි, සී.අයි.ඒ. වැනි රහස් සංවිධානවල කටයුතු හෙළි කිරීම ඇරැඹූ ඩැනියල් එල්ස්බර්ග්, ජුලියන් අසාන්ග් වැන්නවුන් අනුව යමින් ඇමෙරිකානුවකු වන එඩ්වඩ් ස්නෝඩන් ඇමෙරිකන් රජයේ රහස් ඔත්තු සේවා පුළුල් අයුරින් කරනු ලබන මානව හිමිකම් උල්ලංඝනය කිරීමේ ක්‍රියාවලියක සුලමුල හෙළිකර ඇත.එම හෙළිදරව්ව සමඟ ඇමෙරිකන් ජනාධිපති වරක් ඔබාමාට රට තුළින් මෙන්ම අන්තර්ජාතික වශයෙන් ද දැවැන්ත අභියෝගයකට මුහුණ දීමට සිදුවී ඇත. ඇමෙරිකන් ඉතිහාසයේ ජාතික ආරක්ෂාව සම්බන්ධයෙන් සිදුවූ දැවැන්ත තර්ජනයක් ලෙසට ද මෙය හැඳින්විය හැකිය.වියට්නාම යුද්ධය පිළිබඳ රහස් සහිත පෙන්ටගන් ලියකියවිලි හෙළිදරව් කිරීමට මුල් වූ ඩැනියල් එල්ස්බර්ග් පවසන අන්දමට ස්නෝඩන්ගේ මෙම හෙළිදරව්ව තමාගේ ක්‍රියාවට වඩා වැදගත්, භයානක එකක් වෙන්නේය.’ගාඩියන්’ පුවත්පතේ පළවූ සම්මුඛ සාකච්ඡාවකින් සී.අයි.ඒ. සංවිධානයේ කාර්මික සහායකයකු ලෙස කටයුතු කළ ස්නෝඩන් ජාතික ආරක්ෂක ඒජන්සියේ කොන්ත්‍රාත්කරුවෙකු වන බුෂ් ඇලන් හැමිල්ටන් නම් ආයතනයේ සේවය කරන බවත් පැවැසීය.ස්නෝඩන් හෙළිදරව් කර ඇති පරිදි පසුගිය වසර හතක කාලය තුළ එෆ්.බී.අයි. ආයතනය හා ඇමෙරිකන් ජාතික ආරක්ෂක ඒජන්සිය මඟින් ඇමෙරිකන් පුරවැසියන්ගේ පෞද්ගලික කථාබහට රහසේ සවන්දීම හා පටිගත කිරීම සඳහා තෝටනෙට් සමාගම සහාය කරගෙන සිදුකිරීම සඳහා ‘පි‍්‍රසිම්’ නම් වූ මෙහෙයුම ක්‍රියාත්මක කර ඇත. ඇමෙරිකාවේ රහස් ඔත්තු අංශයේ ප්‍රධානියා වන ජේම්ස් ක්ලිපර් ද මේ ක්‍රියාව සිදු කළ බව පිළිගන්නා අතර ඇමෙරිකන් පුරවැසියන් පිළිබඳ තොරතුරු කිසිවක් ලබා නොගත් බවත් පැවැසීය.ඇමෙරිකා රජය මඟින් කරගෙන යනු ලබන පුද්ගල ඔත්තු බැලීමේ කටයුතු ගැන කලකිරී මෙසේ ඒ සියල්ල හෙළිකිරීමට ඉදිරිපත් වූ බවත් රජය අයිති නොවන බලයක් ක්‍රියාත්මක කිරීම මෙන්ම ඒ පිළිබඳ ජනතාව දැනුවත්ව නොසිටීම එසේ ක්‍රියාකිරීමට හේතුව බව ඔහු කීය.”මාගේ මුඛ්‍ය පරමාර්ථය ජනතාවට එරෙහිව කරනු ලබන කටයුතු මහජනතාවට හෙළිකරලීම”යි ස්නෝඩන් පැවසීය.ඔහුගේ හෙළිදරව්වත් සමඟ උණුසුම් තත්ත්වයක් ඇතිවීම නිසා ස්නෝඩන් රහසේම හොංකොං නගරයට පලා ගොස් ඇත.මේ අතර ස්නෝඩන් ගේ හෙළිදරව්ව පිළිබඳව කොංග්‍රස් මණ්ඩලය දැනුවත් වී තිබේද යන්න හෙළිකිරීම ගැන බරක් ඔබාමාට බලකිරීම පිළිබඳව මහජන මතයක් ද නැඟී එමින් පවතී.එසේම මේ පිළිබඳව ජනාධිපති ඔබාමාගෙන් ප්‍රශ්න කිරීමට ජර්මන් චාන්සලර් ඇන්ජෙලා මර්කල් සූදානමින් සිටින අතර යුරෝපීය කොමිසමේ නායක විවියන් රෙඩින් මේ පිළිබඳව ඇමෙරිකන් නිලධාරීන්ට ඩබ්ලින් හි දී බලපෑම් කිරීමට බලාපොරොත්තු වන බව ද පැවසුවාය. එසේම “පෞද්ගලික දත්ත ආරක්ෂා කිරීම සඳහා වැඩපිළිවෙළක් සකස් කිරීම අති විශේෂ කටයුත්තක් නොවන අතර එය අත්‍යවශ්‍ය මානව හිමිකමක්” යැයි ද පැවසුවාය.යුරෝපයේ සැම රටකින්ම ඇමෙරිකාවේ “මානව හිමිකම් උල්ලංඝනය” කිරීමේ ක්‍රියාවලියට එරෙහිව ප්‍රතිචාර නැඟ එද්දී හොංකොං හි ස¼ැඟවී සිටින එඩ්වඩ් ස්නෝඩන් කියන්නේ සිය අනාගතය ඉතා අවිනිශ්චිත තත්ත්වයක පවතින බවය.හොංකොං පාලකයින් සමඟ අපරාධකරුවන් හුවමාරු කිරීමේ ගිවිසුමකට ඇමෙරිකාව එළඹී තිබීම නිසා ස්නෝඩන් වහාම ඇමෙරිකාවට එවන ලෙස ඉල්ලා සිටිය හැකිය. එවැන්නක් පිළිබඳ දැනුමක් ඇති ස්නෝඩන් කල් මරමින් සැඟවී සිටින්නේ අයිස්ලන්තය වැනි රටක පුරවැසි භාවය ලබාගැනීමය.එහෙත් ඔහුගේ ජීවිතය ගැන පවා විශ්වාසයක් නැති තත්ත්වයක් පවතින බව බොහෝ දෙනා අදහස් කරති. ජනමත විචාරණයකට අනුව ඇමෙරිකන් ජනතාවගෙන් සියයට 59ක් රජය මඟින් රහසේ දුරකතන සංවාදවලට සවන්දීමට විරුද්ධ බව ;හළිකර ඇත.කෙසේ වෙතත් සෙසු රටවල මානව හිමිකම් සුරැකීම ගැන මහත් උනන්දුවක් දක්වන ඇමෙරිකන් රජය ඒබ්‍රහම් ලින්කන් ජනාධිපතිවරයා විසින් දේශනා කරනු ලැබූ ප්‍රජාතන්ත්‍රවාදය කෙතරම් සුරකින්නේ ද යන ප්‍රශ්නය අද ලොව හමුවේ ඉදිරිපත්ව ඇත.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=ab1306164</link>
    <topic>“කාලගුණය” මීට වඩා කාර්යක්ෂම විය යුතුයි</topic>
    <author/>
    <content>ධීවර හා ජලජ සම්පත් ඇමැතිදොස්තර රාජිත සේනාරත්නස්වාභාවික විපත් වැළැක්විය නොහැකි නමුත් මෙවැනි චණ්ඩ මාරුතවලින් ධීවර ජනතාවට විය හැකි විපත් වැළැක්වීමට නවීන තාක්ෂණය යොදාගන්නා තොරතුරු ලබාදීමේ වැඩපිළිවෙළක් ඉක්මනින්ම ක්‍රියාත්මක කරන බව ධීවර හා ජලජ සම්පත් සංවර්ධන ඇමැති දොස්තර රාජිත සේනාරත්න මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් ඇමැතිවරයා මේ ප්‍රකාශය කළේය.එහිදී ඇසූ ප්‍රශ්න කීපයක් හා ඒවාට ඇමැතිවරයා දුන් පිළිතුරු ‍මෙසේය.ධීවර ක්ෂේත්‍රයේ මේ සිදුවූ ඛේදවාචකය ඔබ කොහොමද දකින්නේ...?“මේක ඉතාම කනගාටුදායක සිද්ධියක්.2011 වසරේදීත් මේ වගේම කුනාටුවක් චණ්ඩ මාරුතයක් ඇතිවෙලා දෙවුන්දර ආසනයේ දෙවිනුවර ධීවරයන් 25 දෙනෙකුගේ ජීවිත නැති වුණා. පාණදුරේ එක්කෙනෙකුගේ ජීවිත නැතිවුණා. එම වතාවේදීත් බලපෑම වුණේ ගොඩබිම පෙනී පෙනී වෙරළාසන්න මුහුදේ ධීවර කටයුතුවල යෙදුණු අ‍යට. ගැඹුරු මුහුදේ ධීවර කටයුතුවල යෙ‍දුණ අයට එයින් බලපෑමක් වුණේ නැහැ.”“මේ වතාවේ වගේම එම වතාවෙත් කාලගුණ විද්‍යා දෙපාර්තමේන්තුව කිසිම පූර්ව දැනුම්දීමක් කළේ නැහැ. නමුත් එවර ඒ අඩුපාඩුව කාලගුණ විද්‍යා දෙපාර්තමේන්තුව පිළිගත්තා. මෙවර මුලින් මේ වරද ඔවුන් පිළි අරගෙන දෙවනුව කියන්න හදමින් ඉන්නවා එහෙම නෙවෙයි ඔවුන් අපට දැන්නුවා කියලා.දැන් මෙහෙන් එහාටත් එහෙන් මෙහාටත් වරද පටවන්නනේ උත්සාහ කරන්නේ...”“මෙහෙමයි ඔවුන් මුලින්ම දැන්වීමක් කරල තියෙන්නේ පසුගිය සිකුරාදා (ජූනි 7 වැනිදා) දහවල් 12 ට. ඒක එදා දහවල් 12.17 ට අපට ලැබිල තියනවා. ඒකෙන් කියන්නේ දිවයින හරහා අවට ප්‍රදේශවල තද සුළං ඇතිවිය හැකියි කියලා. ඒකෙ කියන සුළඟ පැයට කිලෝමීටර් 30 - 40 විය හැකියි. සමහරවිට 50 - 60 ක් විය හැකියි කියලා. 50 - 60 වුණත් ධීවරයෝ ධීවර රක්ෂාවට මුහුදු යනවා. ඒ‍ක ජීවිත හානිවන මට්ටමක් ලෙස ධීවරයන් පිළිගන්නේ නැහැ. ඊට පසු 8 වැනි සෙනසුරාදා උදේ 3 ට කාලගුණ විද්‍යා දෙපාර්තමේන්තුව නිවේදනයක් පැක්ස් පණිවුඩයක් නිකුත් කරලා තියනවා.ඒක ධීවර දෙපාර්තමේන්තුවට ලැබිල තියෙන්නේ උදේ 4.10 ට. ඒකෙ තියනව තද සුළං පවතී කියලා. ධීවර හා නාවික කටයුතුවලින් වළකින්න කියලා. තවත් පැක්ස් පණිවුඩයක් උදේ 5.30 ට අපට එවල තියනවා මේක ධීවර දෙපාර්තමේන්තුවට ලැබිල තියෙන්නේ උදේ 6.06 ට. මේ සුළි සුළං විපත සිදුවුණේ උදේ 2 ට. මේ අනතුරු ඇඟවීම් එනකොට විපත සිදුවෙලා ඉවරයි.”.කාලගුණ විද්‍යා දෙපාර්තමේන්තුව කියනව 7 වැනිදා සවස 4 ටත් පණිවුඩයක් පැක්ස් පණිවුඩයක් එව්වා කියල. පැයට කිලෝමීටර් 80 දක්වා. සුළ‍ෙඟ් වේගය වැ‍ඩිවිය හැකියි විමසිලිමත් වෙන්න කියලා. නමුත් එහෙම පණිවුඩයක් අපේ ධීවර දෙපාර්තමේන්තුවට ලැබිලා නැහැ. යැව්වා කියන ඒ කිසිම මාධ්‍යයකටත් ලැබිලත් නැහැ.මොකක්ද ඔවුන් මේ පැක්ස් පණිවුඩය එව්ව දුරකථන අංකය ඇහුව්වාම කියන්නේ අනෙක් පැක්ස් පණිවු‍ඩ එවපු දුරකථන අංකය‍ නෙවෙයි වෙන දුරකථන අංකයක්. ඒ කියන දුරකථන අංකය ධීවර දෙපාර්තමේන්තුවේ දුරකථන අංකයකුත් නෙවෙයි. ඔවුන් මේ නිලධාරීන් තම වගකීමෙන් ගැලවෙන්න හදනවා කියලා මේකෙන් පේනවා. මේ පණිවුඩය අපට නොලැබුණත් ඒ අය පණිවුඩය කියන ඒ ලැයිස්තුවේ තියන අනෙක් මාධ්‍ය ආයතන 12 ට වත් ලැබෙන්න එපායැ. ඒ ආයතන සියල්ලම කියනව තමන්ට එහෙම පණිවුඩයක් ලැබුණේ නැහැ කියලා.”මොකක්ද මේ වගේ විපතකදී ගන්න පුළුවන් පියවර...?“මේ තත්ත්වය අපට වාර්තා වුණ විගසම නාවික හමුදාවට ගුවන් හමුදාවට යොමු කරල නැව් 2 ක් නාවික යාත්‍රා ගණනාවක් හා හෙලිකොප්ටර් දෙකක් යොදවල විපතට පත් ධීවරයන් ගලවාගන්න කටයුතු කළා. සමහරු චෝදනා කරනව මේක මේ යාත්‍රා වේගයෙන් ගියේ නැහැ කියලා. එකක් නාවික යාත්‍රා වලටත් හෙලිකොප්ටර්වලටවත් යන්න බැරි සුළං තත්ත්වයක් මුලින් ඇතිවෙලා තිබුණේ. දෙවැන්න නැව්වලට නොගැඹුරු මුහුදට යන්න බැහැ. නමුත් ඔවුන්ට හැකියාව ලැබුණා ජීවිත 5 ක් ගලවගන්න.”“ධීවර දෙපාර්තමේන්තුව සම්පූර්ණයෙන් ම ජීවිත ගලවා ගැනීමේ වැඩපිළිවෙළක් ක්‍රියාත්මක කළා. රෝහල්ගත කළ අයට කඩිනම් ප්‍රතිකාර ලබාදීමට සෞඛ්‍ය අංශ සමඟ සම්බන්ධවී කටයුතු කළා. මියගිය අයගේ මෘතදේහයන් රෝහල් කරා ගෙන ‍යන්නත් එම මරණ පරීක්ෂණ කටයුතු කඩිනම් කරන්නත් උදව් කළා. දිස්ත්‍රික් ලේකම්වරු හා සියලු ප්‍රාදේශීය ලේකම්වරුන්ට දැන්වූවා මිය ගිය පුද්ගලයන්ගේ අවසන් කටයුතු කර ගැනීම සඳහා අවශ්‍ය වන්දි මුදල් ලබාදෙන්න කියලා. මේ සඳහා ධීවර අමාත්‍යාංශයේ ලේකම් අධ්‍යක්ෂ ජනරාල් ජාතික ධීවර මහා සම්මේලනයේ ලේකම් අපේ නියෝජ්‍ය ඇමැතිතුමාත් කැප වෙලා කටයුතු කළා. මොකද මම ඒ වෙනකොට විදේශ ගතවෙලා හිටියේ.”මේ විපත් ගැන විමසිලිමත් වෙන්න වැඩපිළිවෙළක් දැන්වත් ක්‍රියාත්මක කරනවද...?“සැටලයිට් මාර්ගයෙන් ක්‍රියාත්මක වන වී.එම්.එස්. යාත්‍රා සුපරීක්ෂණ පද්ධතිය මාර්ගයෙන් පැය 48 කට කළින් කාලගුණ වාර්තාව ලබාදෙන්න. අපි කටයුතු කරගෙන යනවා මේ සඳහා ට්‍රාන්ස් පොන්ඩරයක් හැම ධීවර යාත්‍රාවකටම ලබාදෙනවා. කාලගුණය විතරක් නෙවෙයි එමඟින් මුහුදු යාත්‍රාවටම ලබාදෙන වාර්තාව මඟින් කාලගුණයට අමතරව මුහුදේ රළු භාවය සුනාමි තත්ත්වයන් මුහුදු සීමා නිරීක්ෂණය, මුහුදු සීමා පසු කරනව නම් කිලෝමීටරයකට කළින් ඒ පිළිබඳ අනතුරු සංඥා මේ සියල්ල කරන්න බලාපොරොත්තු වෙනවා.”මේකෙ පිෂ් පයින්ඩර් කියල එකක් තියනවා. ඒකෙන් මාළු බහුලව ඉන්න ස්ථාන පිළිබඳව නිවැරදි තොරතුරු ලබාදෙනවා. එතෙන්ඩ ගිහින් ධීවරයට මාළු අස්වැන්න නෙළාගන්න පුළුවන්. මේකෙන් අපට බහුදින යාත්‍රා නිරීක්ෂණය පුළුවන් වෙනවා වගේම අනතුරකට මුහුණ දුන් අවස්ථාවක බොත්තමක් ඔබල දැනුම් දීමටත් පුළුවන් වෙනවා. එතකොට අපට ළඟ සිටින යාත්‍රාවකට දැනුම් දීල ගලවාගන්න කටයුතු කළ හැකියි.මෙවන් විපතට පත්වුණ එක් දින ධීවරයන්ට මේ පණිවුඩය දෙන්නේ කොහොමද?“අපේ මධ්‍යස්ථාන 21 ක් තියෙනවා. අපි පැය 24 කට කලින් මේ කාලගුණ වාර්තාව ලබාදෙන්න බලාපොරොත්තු වෙන නිසා ගැඹුරු මුහුදේ ධීවරයා දැනුවත් කරන ආකාරයටම වෙරළාසන්න එක්දින ධීවර කටයුතුවල යෙදෙන ධීවරයවත් දැනුවත් කරන්න පුළුවන් වෙනවා. මාධ්‍යයන් විශේෂයෙන් ධීවරයන් අතර ප්‍රචලිත ගුවන්විදුලි මාධ්‍යයන් මේ සඳහා යොදා ගන්නවා. හැම ධීවරයෙක්ම ගුවන් විදුලි යන්ත්‍රයක් අතේ ගෙනියනවා.”ධීවරයන්ට රක්ෂණයක් හඳුන්වා දෙන්නේ නැත්තේ ඇයි...?“අපි විශේෂ රක්ෂණයක් ධීවරයට දීල තියනවා. අපි හඳුන්වා දුන් රක්ෂණය අනුව රුපියල් 750 ක වාර්ෂික රක්ෂණයට ලක්ෂ 1 වන්දියක් දෙනවා. රු. 1500 වාරිකයට ලක්ෂ තුනක වන්දියක් ලැබෙනවා. නමුත් මේ ධීවරයන්ගෙන් 4 දෙනයි මේ රක්ෂණ ක්‍රමයට දායකවෙලා තියෙන්නේ. අපි දැන් මේ රක්ෂණය ලබන අවුරුද්දේ ඉඳල අනිවාර්ය කරන්න කටයුතු කරනවා.”“විපතකදී විතරක් නෙවෙයි හැමවිටම ධීවරයන්ගේ අවධානය මේ සඳහා යොමුවිය යුතුයි. ඔවුන් කරන්නේ අවදානම් රක්ෂාවක්. ඔවුන් ඒ අවදානම බාර අරන් මේ රක්ෂාව කරන්නේ.මේ විපතට පත්වුණ බොහෝ දෙනා ජීවිත ආරක්ෂක කබා නොඇද සිටි බව කියනවා?රක්ෂණය වගේ තමයි බොහෝ දෙනා මේ ගැන සැලකිල්ලක් දක්වන්නේ නැහැ. දියඹට යනකොට ඇඳගෙන යනවා. ගිහිල්ලා ගලෝල දානවා. අපි නොමිලේ දස දහස් ගණන් බෙදල දීල තියනවා මේ ජීවිත ආරක්ෂක කබා.”ධීවර කර්මාන්තයේ ඉදිරිය ගැන ඔබ සුබවාදීවයි බලන බව පෙනෙන්නේ?“දැනට අපේ තියෙන්නේ ජීපීඑස් උපකරණ මාර්ගයෙන් ක්‍රියාත්මක වන සීමිත දැනුමක් තියන කාලගුණ මධ්‍යස්ථානයක්. කාලගුණ විද්‍යා දෙපාර්තමේන්තුව දෙන කාලගුණ වාර්තාව තමයි ඔවුන් ප්‍රයෝජනයට ගන්නේ. ඔවුන්ම කියනවා ඔවුන්ට හරි උපකරණ නැතිය කියලා.නමුත් අපේ අලුත් වී.එම්.එස්. පද්ධතිය ආවම චන්ද්‍රිකා මාර්ගයෙන් තමයි මේ සියලු වාර්තා ලබාගන්නේ. නෝර්වේ රටෙන් මේ යන්ත්‍ර ලබාගන්නේ. අපේ දෙපාර්තමේන්තු නිලධාරීන් මෙහි මෙහෙයුම් කටයුතු සඳහා යොදවනවා. මේකට යුරෝ මිලියන 7 ක් වැය වෙනවා. රුපියල් නම් මිලියන 80 ක වියදමක්. ආණ්ඩුව මේ සඳහා වැය කරන්නේ යූරෝ මිලියන 4 ක් විතරයි. මම ඒන්න කලින් අඩු තාක්ෂණයක් වීඑච්.එස් තාක්ෂණය යොදාගන්නා යන්ත්‍ර ගන්න සැලසුම් කරල තිබුණා. ඒකට මිල කරලා තිබුණා යුරෝ මිලියන 16.9 ක්. දැන් අපි ඊට නවීන තාක්ෂණය යොදාගන්න කටයුතු කරන්නේ ඊට අඩු වියදමක්.”මේ හානි විපත් ප්‍රතිපූර්ණය කරන්න රජය කරන්නේ කුමක්ද?“මේ සඳහා මම කැබිනට් පත්‍රිකාව ඉදිරිපත් කළා.මියගිය ධීවරයන් සංඛ්‍යාව 49 ක් අතුරුදන් සංඛ්‍යාව 10 ක්. 22 කට තුවාලයි.සම්පූර්ණ හානිවුණ යාත්‍රා සංඛ්‍යාව 84 යි. අඩක් හානිවුණ යාත්‍රා සංඛ්‍යාව 76 ක්. සම්පූර්ණ හානිවූ යාත්‍රාවලට අපි අලුත් යාත්‍රා දෙනවා. අඩක් හානි වූ අයට හානියෙන් සීයට 50 ක් ගෙවනවා.”“ජීවිත හානි වූ එක් අයකු වෙනුවෙන් රුපියල් ලක්ෂයක් ගෙවනවා. මේ වන්දි ගෙවන්න මා කැබිනට් මණ්ඩලයට කැබිනට් පත්‍රිකාවක් ඉදිරිපත්කර අනුමැතිය ලබාගත්තා. මේ සඳහා ලක්ෂ 65 ක් ලබාදෙන්න ජනාධිපතිතුමා එකඟවුණා. මේ වන්දි වැඩපිළිවෙළ සඳහා භාණ්ඩාගාරයෙන් මිලියන 73.2 ක් ඉල්ලා තිබෙනවා.මේ රටේ ජනයට කන්න පුළුවන් මිලකට මාළු කෑල්ලක් ලබාදෙන්න පියවර ගන්න බැරි ඇයි...?“ඒකට තමයි අපේ මේ මුළු වැඩපිළිවෙළම යොමුවෙලා තියෙන්නේ.රටේ දරුවෝ සීයට 21 මන්දපෝෂණයෙන් පෙළෙනවා. මේ රටේ ජනතාව ලබාගන්න සත්ව‍ ප්‍රෝටීන වලින් සීයට 72 ක් ලබාගන්නේ මාළුවලින්‍. ඒ කියන්නේ අපි බෞද්ධ රටක් නිසා ඔවුන් මස් අනුභව කරන්නේ අඩුවෙන්. ලෝකය ගත්තොත් සත්ව ප්‍රෝටීන වලින් සීයට 25 යි මාළුවලින් ලබාගන්නේ. ඒ නිසා විශේෂයෙන් වැදගත් වෙනවා ජනතාව විශේෂයෙන් දරුවන් මන්දපෝෂයෙන් මුදාගන්න සාධාරණ මිලකට මාළු ලබාදීම.”“මේ රටේ එක් අයකුගේ ඒකපුද්ගල දෛනික මාළු පරිභෝජනය ග්‍රෑම් 28 ක්. පසුගිය අවුරුදු තුන තුළ 2012 අවසාන වෙනකොට ඒ ප්‍රමාණය ග්‍රෑම් 38 දක්වා වැඩිකරගන්න පුළුවන්වෙලා තියනවා. මේ ඒක පුද්ගල දෛනික මාළු පරිභෝජනය ග්‍රෑම් 60 දක්වා වත් වැඩිකර ගන්න ඕන.මත්ස්‍ය නිෂ්පාදනය සීයට 50 කින් වැඩි කර ගන්න පුළුවන් වෙලා තියනවා. “2009 මාළු නිෂ්පාදනය මෙට්ට්‍රික් ටොන් 339000 ක්. එම ප්‍රමාණය 2012 වෙනකොට මෙට්ට්‍රික් ‍ටොන් 486000 වැඩි කළා.”ඒ නිසයි 2011 සිට මෙතෙක් මාළු මිල ස්ථාවරව පවත්වා ගෙන යන්න පුළුවන් වෙලා තියෙන්නේ. වාරකන් කාලයට මාළු ඉහළ යාමක් වෙනවා. පසුගිය අවුරුදු තුනේ ම ස්ථාවර මට්ටමක මාළු මිල තියාගන්න අපට පුළුවන් වෙලා තියනවා.මාළු මිල ස්ථාවර කරන්න රජයේ මැදිහත්වීමක් කරනවද?“ඔව්. මාළු මිල ස්ථාවර කරන්න ධීවර සංස්ථාව මැදිහත්වෙනවා. ධීවර සංස්ථා වෙළෙඳ සල් 124 රට පුරා පිහිටුවා තිබෙනවා. එය 250 දක්වා වැඩි කරනවා. ලක් සතොස වෙළෙ‍ඳ සල් 225 ක් ධීවර සංස්ථා මාළු විකුණනවා. හැම කෝප් සිටියකම හැම ආර්ථික මධ්‍යස්ථානයකම ධීවර සංස්ථාව සාධාරණ මිලට මාළු විකුණනවා.මේ නිසා වැඩි මාළු මිලක් පෞද්ගලික අංශයට නියම කරන්න බැරි වෙනවා. මුහුදෙන් අල්ලන මාළු ප්‍රමාණය වැඩි කරන ගමන් මිරිදිය මාළු නිෂ්පාදනය වැඩි කරගන්නත් පියවර අරන් තියනවා.සාකච්ඡා කළේසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=ab1306166</link>
    <topic>සංවාද මණ්ඩපය</topic>
    <author>සංවාද සටහන</author>
    <content>එජනිස මහ ලේකම් සහ පරිසර ඇමැතිසුසිල් ප්‍රේමජයන්තඔබ එජනිස මහ ලේකම්වරයා ලෙස දහතුන්වන ව්‍යවස්ථා සංශෝධනයට පක්ෂ තැනකද විපක්ෂ තැනකද ඉන්නේ?දහතුන්වන සංශෝධනය සම්බන්ධයෙන් රජයේ ස්ථාවරයේ තමයි මං ඉන්නේ. දහතුන්වන සං‍‍ශෝධනය ඔය ඔක්කොම ගැන කතා කරන්නේ යුද්ධය අවසන් කරපු නිසායි. එහෙම නැත්නම් ඔය එක්කෙනෙක්වත් ඔය ගැන කතා කරන්ඩ යන්නේ නැහැ. ඒ නිසා රජයක් හැටියට ජනාධිපතිතුමාගේ නායකත්වයෙන් ගන්නා තින්දුවේ තමයි සන්ධානයේ මහ ලේකම් හැටියට මම ඉන්නේ. සන්ධානයේ විවිධ දේශපාලන පක්ෂ ඉන්නවා ඒ ගැන විවිධාකාරයේ මත ප්‍රකාශ කරන.දැනට ගිය සුමානේ අමාත්‍ය මණ්ඩලයට සන්දේශ දෙකක් ඉදිරිපත් කළා. ඒ එක යෝජනාවක් තමයි ආසන්නයේ තිබෙන පළාත් සභා දෙකක් ‍නෛතිකව එක් කිරිමට තිබෙන බලය නැති කිරිම සම්බන්ධ යෝජනාව. ඒක දැනටමත් කරලා තිබෙනවා. උතුරු නැගෙනහිර එකතු කරලා තිබුණා. ඒක ශ්‍රේෂ්ඨාධිකරණයෙන් වෙන් කළා.කාගේ හරි අරමුණ තියෙන්නේ ඊලමක් පිහිටුවීම නම් ඒක කරන්ඩ උතුරු නැගෙනහිර එක් කරන්ඩ ඕනේ. ඒක ව්‍යවස්ථාවෙන්ම අයින් කළාම එසේ එක් වීමට තිබෙන ඉඩකඩ නැති වෙනවා. ඒකට මං හිතන්නේ කාටවත් විරුද්ධ වෙන්න පුළුවන් කමක් නැහැ ඊලමක් හදන්ඩ බලාපොරොත්තු වෙන කෙනෙකුට හැර. මොකක්ද තියෙන අවශ්‍යතාවය. බලන්න මේ ගැටුම එන හැටි. බලතල බෙදීමනේ දහතුන්වන සංශෝධනයෙන් බලා පොරොත්තු වෙන්නේ. එතකොට පළාත් සභා දෙක එකතු කරනවා කියන්නේ මොකක්ද? ඒ කියන්නේ බලතල එකතු කරනවා කියන එකයි. අමාත්‍ය මණ්ඩල දෙක එකක් වෙනවා. ආණ්ඩුකාරයෝ දෙන්නා එක් අයෙක් වෙනවා. එකයි වෙන්නේ . ඒකේ තියෙන ප්‍රතිඵලය මොකක්ද? ඒ කියන්නේ මුල් සංකල්පයට පටහැණි වෙනවා නැවැත ඒකාබද්ධ කරනවා කියන දෙය.ඉන්දු ලංකා ගිවිසුම අස්සන් කරන වෙලාවේ ඔය ගිවිසුම හැදුවේ ඉන්දියාවත් ප්‍රභාකරනුත් සනසන්න‍. ඉතින් එහෙම උවමනාවක් අපට නැහැ. අනෙක් කාරණය තමයි. සමගාමී ලැයිස්තුවේ තිබෙන පනතක් පාර්ලිමේන්තුවේ සම්මත කරනවා නම් උදාහරණ වශයෙන් දිවි නැගුම වගේ එකක් සම්මත කරන්ඩ පාර්ලිමේන්තුවේ තුනෙන් දෙකක බලයක් අවශ්‍යයි කියන නීතිය. අපේ රජයට තුනෙන් දෙකේ බලය මේ වෙලාවේ තිබුණාට අපට හැමදාම අපේක්ෂා කරන්ඩ බැහැ තුනෙන් දෙකේ බලයක් යම් රජයකට ලැබෙයි කියලා. එතකොට පාර්ලිමේන්තුවේ උත්තරීතර භාවය ගැන ප්‍රශ්නයක් මතු වෙනවා. ඒවගේම පනතක් සම්මත කරන්ඩ බැරිවෙනවා රට පුරා ක්‍රියාත්මක කරන්ඩ.අපේ රට පුංචි රටක් ඉන්දියාව වගේ ප්‍රාන්ත‍ තියෙන රටක් නෙමෙයි. එතකොට මධ්‍යම රජයට බැරිනම් උතුරු ප්‍රදේශයෙන් එන මන්ත්‍රීවරු එක්ක උතුරු ප්‍රදේශයට සහ මුළු රටටම බලපාන නීතියක් සම්මත කරන්ඩ ඒක පාර්ලිමේන්තුවේ උත්තරිතර භාවය ගැන ප්‍රශ්නයක වෙනවා. ඉන්දියාවේ ව්‍යවස්ථාවේ තියෙන්නෙත් එහෙමයි. පළාත් සභා ඉඩම් සහ පොලිස් බලතල ගැන විවිධ මතයන් තිබෙනවා නීති ක්ෂේත්‍රවල. මගේ මතය නම් 18 වැනි සංශෝධනය සමග පොලිස් බලතල සහ පොලිස් කොමිෂන් සභා පිහිටු වෙන්නේ නැහැ. පොලිස් කොමිෂන් සභා පනතක් 1990 සම්මත කළත් එය ගැසට් කළේ නැහැ.ඒ නිසා ඒක අවශ්‍ය නැහැ. ඒ නිසා නැවත සංශෝධන ගෙන එන්න අවශ්‍යයි කියලා මට පෙනෙන්නේ නැහැ.ඔබ කියන්නේ 18 වෙනි සංශෝධනයෙන් පොලිස් බලතල අහෝසි වෙලා කියලාද?අ‍හෝසි වෙලා නොවෙයි. ක්‍රියාත්මක වෙන තැනට ගෙන එන්ඩ බැහැ. 18 වෙනි සංශෝධන එක්ක පොලිස් කොමිෂන් සභා පිහිටුවන්ඩ බැහැ. ඒක තමයි නීතිමය තත්ත්වය. 18 වෙනි සංශෝධනයෙන් අපි කියලා තියෙන්නේ ලංකාවේ එක පොලීසියයි තියෙන්නේ ඒවගේම පොලිස් කොමිසමක් තිබෙනවා. පළාත් පොලිස් කොමිසමක් ගැන අපි කතා කරලා නැහැ. මැතිවරණ කොමිසම , පොලිස් කොමිසම සහ අල්ලස් කොමිසම වගේ‍ කොමිසම් ගැන විතරයි අපි කතා කරලා තියෙන්නේ.නමුත් පළාත් පොලිස් කොමිසම් 13 වන ව්‍යවස්ථා සංශෝධනය අනුව බලාත්මක කළ හැකියි නේද?පළාත් පොලිස් කොමිසමක් ක්‍රියාත්මක වෙන්න පළාත් පොලිස් කොමිෂන් සභා පනතක් සම්මත විය යුතුයි. 13 සංශෝධනය ව්‍යවස්ථාවේ තිබුණට පළාත් සභා පනතක් ගෙනාවේ නැතිනම් පළාත් සභා පිහිටුවන්ඩ බැහැ‍නේ. ඒ වගේම ව්‍යවස්ථාවේ තිබුණාට පළාත් පොලිස් කොමිෂන් සභා පනතක් සම්මත නොකර පළාත් පොලිස් කොම්සමක් ක්‍රියාත්මක කරන්ඩ බැහැ. ඉතින් අපි එය ක්‍රියාත්මක කරන්නේ නැහැ.උතුරු පළාත් සභාවේ ප්‍රථම මහ ඇමැති වු වර්ධරාජා පෙරුමාල් උතුරු පළාත් සභාවේ පොලිස් හමුදාවක් පිහිටෙව්වා නේද?නැහැ පොලිස් හමුදාවක් හැදුවේ නැහැ. වර්ධරාජා පෙරුමාල් උතුර නැ‍ඟෙනහිර ඒකාබද්ධ කරලා එකම පළාතක් හැටියට ප්‍රකාශයට පත් කළා‍. එවකට ජනාධිපති ජේ. ආර් ජයවර්ධන මහතා ඒ සමගම උතුරු නැ‍ඟෙනහිර ඒකාබද්ධ කළ පළාත් සභාව විසුරුවා හැරියා. මේ මොන දෙයක්වත් නැ‍හැනේ පළාත් සභා දෙකක් ඒකාබද්ධ කළ හැකියි කියලා වගන්තියක් 13 වැනි ව්‍යවස්ථා සංශෝධනයට නොදැම්මානම්. රනිල් වික්‍රමසිංහත් ඒ සංශෝධනයට අත උස්සපු කෙනෙක්.පළාත් සභා අහෝසි කිරීමට හෝ කරුණු පහක් සංශෝධනය කිරිමට ජාතික ‍හෙළ උරුමය පාර්ලිමේන්තුවට පෞද්ගලික මන්ත්‍රී යෝජනාවක් ගෙන විත් තිබෙනවා. ඔබ ඒ ගැන හිතන්නේ කුමක්ද?හෙළ උරුමය කරුණු පහක් ඉදිරිපත් කරලා තියෙනවා. ඒ ගැන අපි සාකච්ඡා කළා. ඒ කරුණු පහෙන් දෙකක් සංශෝධනය කරන්ඩ තමයි අපි කැබිනට් සං‍දේශය ගෙනාවේ. ඉතිරි කාරණා ගැන සාකච්ඡා කරන විට මත දෙකක් තිබිය හැකියි. ඒ සඳහා නීතීඥවරු දෙදෙනෙකුට වුවත් මත දෙකක් තිබිය හැකියි. ඒ ‍වගේ තමයි මගේ මතය තියෙන්නේ පොලිස් කොමිසන් සභා පනත පනතක් ලෙස පාර්ලිමේන්තුවේ සම්මත නොකර පළාත් සභා පොලිස් බලතල ක්‍රියාත්මක කරන්ඩ බැහැ කියන දෙය. ඊළග කාරණය ඉඩම් . ඉඩම් බදු දීමක් විතරයි පළාත් සභාවකට කරන්ඩ පුළුවන්. එසේ නොමැතිව ජනාධිපතිවරයාගේ අස්සනින් තොරව ඉඩමක් බැහැර කිරීමට පළාත් සභාවට අයිතියක් නැහැ. එතකොට උතුරු පළාත සහ අනෙත් පළාත් සභාවල පෞද්ගලික ඉඩම් හැර අනෙත් ඉඩම් රජයට අයිතියි.කෙසේ වෙතත් අපි දැක්කා බර්ටි ප්‍රේමලාල් මහ ඇමැතිතුමාගේ කාලයේදී ඉඩම් සම්බන්ධ පනතක් උතුරු මැද පළාත් සභාව යළිත් හරවා ජනාධිපතිතුමාට එව්වා. ඒ පළාත් සභාව සතු ඉඩම් බලතල නිසා නේද?ඒ නිසා තමයි අපි නැවතත් මුලට එන්නේ. සමගාමී ලැයිස්තුවේ තිබෙන විෂයයක් සම්බන්ධව ඒ ගැටලුව ආවේ. එතකොට පළාත් සභාවේ බහුතරයක් විරුද්ධනම් අපට නීතියක් සම්මත කරන්ඩ පුළුවන්. ඒ ඉඩම් පනතක් සම්බන්ධ ගැටලුවක්. එහෙම නැතිව ඉඩම් බෙදන්න ගියේ නැහැ ඒ මහ ඇමැතිවරයා.දැන් ආණ්ඩුව 13 සංශෝධනයේ කරුණු දෙකක් සංශෝධනය කරන්ඩ හදනවා. හෙළ උරුමය කරුණු පහක් සංශෝධනය කිරීමට පාර්ලි‍මේන්තුවට යෝජනාවක් ගෙනාවා. මේ මොනවා කරන්ඩ ගියත් ආණ්ඩුවට බලපෑම් එල්ල වෙනවා නේද?ඔව් සමහරු එකඟ නොවෙන්ඩත් සමහරු එකඟ වෙන්ඩත් පුළුවන්. අපි දිවි නැඟුම පනත ගෙනා වෙලාවේත් සමහරු ඡන්දය ප්‍රකාශ කළේ නැහැ පක්ෂව. නමුත් අපට තුනෙන් දෙකේ බලය තිබුණා. එතකොට අපි අවසාන එකඟතාවකට යනකොට ඡන්ද සංඛ්‍යාව තහවුරු කරගෙන තමයි අපි එතැනට යන්නේ.ඔබ හිතනවාද ආණ්ඩුව ඉදිරිපත් කරන කරුණු දෙක සංශෝධනය කර ගන්නට තුනෙන් දෙකේ බලය තිබෙනවා කියලා?මේ කරුණු දෙක සම්මත කර ගන්ඩ කිසි කෙනෙකුට විරුද්ධ වෙන්ඩ පුළුවන් කමක් නැහැ. පැහැදිලිවම පළාත් දෙකක් ඒකාබද්ධ කරනවා කියන දෙය බලතල බෙදා දීම කියන මුල් සංකල්පයට විරුද්ධයි. එතකොට එකතු කරන්ඩ වෙන්නේ උතරු සහ නැ‍ඟෙනහිර පළාත් දෙක. ඒ කියන්නේ ඊලම් දේශයක් ගොඩ නැගීමක් වෙන්නේ. එහෙම නම් ඒකට කාටවත් එකඟ වෙන්ඩ බැහැ. මුස්ලිම් අයට පුළුවන්ද එකතු වෙන්ඩ . මොකද මුස්ලිම්වරු සුළුතරයක් වෙනවා උතුරු නැ‍ඟෙනහිර පළාත් එක් වුණ ගමන්. මං හිතන්නේ නෑ එයාලා ඒකට එකඟ වෙයි කියලා. අනෙක් පැත්තෙන් මොකද්ද තියෙන ප්‍රශ්නය බහුතර පළාත් සභා සංඛ්‍යාවක අනුමැතිය ගත යුතුයි කියන කාරණ‍යේ. ඉන්දියාවේ ව්‍යවස්ථාවේත් නැති දෙයක් එය. එතකොට ඇයි අපට විතරක් ඒ නීතිය දාන්නේ. ඒ හේතු නිසා අපට තුනෙන් දෙකේ බලය ලබා ගන්ඩ හැකියාව තිබෙනවා.13 ව්‍යවස්ථා සංශෝධනයේ යම් සංශෝධනයක් කළොත් එය ඉන්දු ලංකා ගිවිසුම ඒක පාර්ශ්වීය ලෙස කඩ කිරීමක් බව ඉන්දිය අගමැති කාර්යා‍ලයේ නිවේදනයකින් කියා තිබුණා. ?ඒක පුදුම කතාවක්නේ. ඉන්දියාව සමග සදාකාලික ගිවිසුමකට අපි බැඳිලා නැහැ. ඉන්දියාව සමග ගිවිසුමක් අස්සන් කළේ බලතල බෙදා දෙන පළාත් සභා ක්‍රමයක් ඇති කරන්ඩ. හැබැයි එහි අහවල් එක මෙහෙම වෙන්ඩ ඕනේ කියලා කාටවත් කොන්දේසි දාන්ඩ බැහැ.මොකද අපි ඉන්දියාවේ ප්‍රාන්තයක් නෙමෙයි.හිටපු මහ ඇමැති වරයෙක් හැටියට ඔබ හිතන විදියට පළාත් සභාවක් පාලනයට පොලිස් සහ ඉඩම් බලතල අවශ්‍යද ?ඒ බලතල නැතිව මා අවුරුදු පහක් පළාත් සභාව පාලනය කළා. ඒ වගේම ඒ පළාත් සභාව හොඳට සංවර්ධනය කළා. කිසිම ප්‍රශ්නයක් වුණේ නැහැ.13 සංශෝධනයේ කිසිවක් සංශෝධනය නොකර පළාත් සභා මැතිවරණය තියලා උතුරු පළාත වෙනත් පක්ෂයකට ගියොත් එය ඊලමකට පාර කැපීමක්ද?ඊලමකට පාර කැපීම නවත්වන්ඩ තමයි අපි අර සංශෝධන ගෙන එන්නේ.ඉඩම් පොලිස් බලතල නොමැති සං‍ශෝධනයක් ගැනද ඔබ කියන්නේ?මගේ මතය ඉඩම් ‍සහ පොලිස් බලතල ඔය තියෙන ප්‍රමාණයෙන් කිසිම පළාත් සභාවකට ක්‍රියාත්මක කළා කියලා ඒකේන් හානියක් වෙන්නේ නෑ.පළාත් සභා සීමා යළිත් නිර්ණය කිරීමේ සුදානමක් තිබෙනවාද?දිස්ත්‍රික්ක සහ පළාත්වල සීමා නිර්ණය කරනවා කියන දෙය ලේසි පහසු වැඩක් නෙමෙයි. දැනට ජනතාව ජීවත් වෙන ජීවන රටාවන් තිබෙන එක්තරා ක්‍රමයක් තිබෙනවා. එහෙම සියල්ල කණපිට පෙරළන අකාරයට එක පාර වෙනස් කරන්ඩ බැහැ. නැති ප්‍රශ්න අලුතෙන් ඇති වෙනවා එතකොට. ඒ ගැන නම් මට යමක් කියන්ඩ බැහැ. මේ වෙලාවේ එය කරන්ඩ පුළුවන් දෙයක් කියලා මා නම් හිතන්නේ නැහැ.අපි දැක්කා මාධ්‍ය වාර්තා හෙළ උරුමය යෝජනාවට ආණ්ඩුවේ මන්ත්‍රීවරුන්ට හෟද සාක්ෂියට එකඟව ඡන්දය දෙන්න ඉඩ දෙන බවට ජනාධිපතිතුමා කියලා තිබුණා කියා. එහි සත්‍යයක් තියෙනවාද?මා ඒ ගැන දන්නේ නැහැ. පත්තරවලින් විතරයි දැක්කේ. පත්තරවල තියෙන හැම දේමත් ඇත්ත නෙමෙයිනේ.13 සංශෝධනය කිරීම ගැන ආණ්ඩුවේ පාර්ශ්ව අතර මත දෙකක් තිබෙනවා. මේ නිසා ආණ්ඩුව හෙල්ලෙයිද?නැහැ ඔය කිසි කෙනෙක් ආණ්ඩුව හොල්ලන්ඩ යන්නේ නෑ. ආණ්ඩුව හොල්ලලා ගිහින් කොහේ ඉන්ඩද13 සංශෝධනය කරනවාට දෙමළ ජාතික සන්ධානය විරෝධය ප්‍රකාශ කරනවා. ඒ ගැන ආණ්ඩුව සලකන්නේ නැද්ද?එයාලා ඉතින් හැමදාම විරුද්ධයිනේ. එයාලා එල්.ටී.ටී.ඊ ය එක්ක හිටපු අය‍නේ. එයාලා ළඟ තවමත් එල්.ටී. ටී‍‍. ඊ එකේ අය ඉන්නවානේ.ඔවුන් පාර්ලිමේන්තුව වර්ජනය කළොත් මොකද වෙන්නේ?එයාලා ජේ. ආර් ජයවර්ධන ජනාධිපතිවරයාගේ කාලයේදීත් පාර්ලිමේන්තුව වර්ජනය කරලා හි‍ටියේ. අපට කිසිම ප්‍රශ්නයක් වුණේ නැහැනේ. එයාලා පාර්ලිමේන්තුව වර්ජනය කළා කියලා යාපනයේ ජනතාවට පාඩුවක් වෙන්නෙත් නැහැ. යාපනයේ ජනතාවට ඔනේ ඔය එකක්වත් නෙමෙයි. එල්.ටී.ටී.ඊ ය ළමයි අරගෙන යන්නේ නැහැ.කප්පම් ගන්නේ නැහැ. මාර්ග බාධක නැහැ. එහේ ජනතාව ව්‍යාපාර සහ කෘෂි කර්මාන්තය කරගෙන ජීවත් වෙනවා. ප්‍රශ්නය තියෙන්නේ දේශපාලකයන්ට විතරයි. ඒ බලය පිළිබද ප්‍රශ්නයක්. ඒ නිසා රජය බලන්නේ රටේ ජනතාවගේ ප්‍රශ්න මිසක් දේශපාලන පක්ෂයක හෝ එහි නායකයකුගේ ප්‍රශ්නයක්‍ නෙමෙයි.නියත වශයෙන්ම ලබන සැප්තැම්බර් මාසයේ පැවැත්වෙන උතුරු පළාත් මැතිවරණයේදී රජයට අවාසියක් තිබෙනවාද?අපි දන්නවා උතුරු පළාතේ තිබුණ පළාත් පාලන මැතිවරණයෙන් නගර සභා ප්‍රාදේශිය සභා 19 අතරින් රජය දිනුවේ ආයතන තුනයි.ඉතිරි සියල්ල දිනුවේ දෙ‍මළ සන්ධානය සහ මුස්ලිම් කොන්ග්‍රසය. ඒ නිසා පළාත් සභාවක් දිනුවා හෝ පැරදුනා කියලා ඒකෙන් රටේ ජාතික ප්‍රශ්නවලට බලපෑමක් වෙන්නේ නෑ. එය ඒ ප්‍රදේශයේ ප්‍රාදේශිය පරිපාලනය සදහා පිරිසක් තෝරා ගැනීමක් වෙන්නේ. අපට බලය ලැබුණද නැද්ද කියලා ප්‍රශ්නයක් නැහැ. ඉන්දියාවේ ප්‍රාන්ත සියල්ලම ආණ්ඩු පක්ෂයට නෙමෙයි තියෙන්නේ. ඒ නිසා අපට ඒ ගැන ගැටලුවක් නැහැ.මේ ආණ්ඩුව ‍‍හොලවන්න කාටවත් බැහැ.සංවාද සටහනචන්දන බංඩාරඑජාප සභාපති පාර්ලිමෙන්තු මන්ත්‍රීගාමිණී ජයවික්‍රම පෙරේරාඋතුරු පළාත් සභා ජන්දය පැවැත්වීම පිළිබදව ඇතිකරමින් සිටින්නේ අනවශ්‍ය භිතියක් බවත් එම පළාත් සභාවද ස්ථාපිත කිරීම අනෙක් පළාත් සභා ඇති කළා මෙන් කිසිදු අයුරකින් රටේ ස්වෛරීභාවයට හෝ රටේ ඒකීය අඛණ්ඩ පැවැත්මට කිසිසේත් තර්ජනයක් නොවන බවත් එජාප සභාපති හා පළාත්සභා ක්‍රමය ඇති කිරීමෙන් පසුව වයඹ පළාත් සභාවේ ප්‍රථම මහා ඇමති වූ පාර්ලිමේන්තු මන්ත්‍රී ගාමිණී ජයවික්‍රම පෙරේරා මහතා පවසයි.සිළුමිණ සමඟ පළාත් සභා ක්‍රමය පිළිබදව නැ‍ඟෙන චෝදනා පිළිබදව විශේෂ සම්මුඛ සාකච්ජාවකට එක්වෙමින් මන්ත්‍රීවරයා එම ප්‍රකාශය සිදු කළේය.එහිදී මන්ත්‍රීවරයාගෙන් ඇසූ ප්‍රශ්න කීපයක් හා ඒවාට ලැබුණ පිළිතුරු මෙසේය.උතුරු පළාත්සභා ජන්දය පැවැත්වීමට එරෙහිව නැගෙන ප්‍රබල චෝදනා ගැන ඹබ කියන්නේ කුමක්ද?එම ජන්දය පවත්වා උතුරේ පළාත්සභාවත් ඇති කළ යුතුයි. පළාත් සභා ක්‍රමය ඇති කළේත් උතුරු නැ‍ඟෙනහිර ප්‍රශ්නය විසදීමේ අරමුණ ඇතිවයි. නමුත් එය මෙතෙක් යථාර්ථයක් වී නැහැ. මේ රටේත් ප්‍රාන්ත පාලනය ,ප්‍රාදේශීය පාලනය එදා ඉදලම තිබුණා. අපේ ඉතිහාසයේ රජවරුන් ගැන පමණක් නොව යුවරජවරුන් ගැනත් සදහන් වන්නේ ඒ නිසයි. මේ ගැන සමහරු අනවශ්‍ය භීතියක් රටේ ඇති කරන්න උත්සාහ කරනවා. ඒක නිෂ්ඵල උත්සාහයක් ලෙසයි මා දකින්නේ.පළාත්සභා ක්‍රමය මේ රට බෙදන්න අපේ අසල්වැසියා ඉන්දියාව අප පිට පැටවූ උප්පරවැට්ටියක් ලෙසයි මේ රටේ සමහරු සලකන බව පෙනෙන්නේ....?පළාත්සභා ක්‍රමය ඇතිකරන්න කලින් මේ ර‍ටේ තිබුණ දිස්ත්‍රික් සභා ක්‍රමයේ විකාශනයක් ලෙසයි මා මේ ක්‍රමය දකින්නේ. රට බෙදෙන එක වළක්වන්නයි ඇත්තටම පළාත් සභා ක්‍රමය මේ රටේ ඇති කළේ කියන එක අමතක කරන්න එපා. එදා මේ පළාත්සභා ක්‍රමය මේ රටට හඳුන්වාදෙන කොට උතුරේ විතරක් නෙවෙයි දකුණෙත් ත්‍රස්තවාදයක් තිබුණා.උතුරේ වගේම දකුණේත් ත්‍රස්තවාදයත් ආරක්ෂක හමුදාවට විරුද්ධව ක්‍රියාත්මක වුණා.හමුදාවේ පොලිසියේ භටයන් මරා දැම්මා.එදා ජේ.ආර්. කෙරුවේ කපටිකමක්. එදා අපේ හමුදා උතුරේ ත්‍රස්තවාදය නිසා උතුරට කොටුවෙලා හිටියේ. එදා මේ රටේ ඇතිවෙමින් තිබුණ ආර්ථික සංවර්ධනයට ඊර්ෂ්‍යාවෙන් විශේෂයෙන්ම දකුණු ඉන්දියාව මේ රටට ත්‍රස්තවාදී විෂ බීජය ඇතුළු කර තිබුණා. රටේ දියුණුව අකා මකා දමන්නයි ත්‍රස්තවාදීන්ට ඕන කරල තිබුණේ. ඌරගේ මාළු ඌර පිටම තියල කපනවා වගේ ත්‍රස්තවාදය ඇති කළ අයටම ජේ.ආර්. ත්‍රස්තවාදය නැති කිරීමත් බාර දුන්නා. මේ නිසා ත්‍රස්තවාදයට විරුද්ධව කළ සටනට ඉන්දියානු හමුදා භටයන් දෙදහසකට වැඩි පිරිසකට ජීවිත පූජා කරන්න සිදුවුණා.මේ නිසා අපේ හමුදාභටයන්ට දකුණේ ත්‍රස්තවාදය නැති කරන්න පූර්ණ අවධානය යොමු කර කටයුතු කරන්න පුළුවන් වුණා.අද පළාත් සභා ක්‍රමයට විරුද්ධව තිබෙන ලොකුම විවේචනය වන්නේ එය රට බෙදීමට හේතුවනු ඇතිය යන්නයි.?නැහැ. ඒක බොරු බයක් කියලයි මට කියන්න තියෙන්නේ. පළාත් සභා පාලනය අයාලේ යන පාලනයක් කියලයි සමහරු කල්පනා කරන බව පෙනෙන්නේ. එහෙම ඔය සමහරු හිතනව වගේ කටයුතු කරන්න බැහැ පළාත්සභා ප්‍රධානිනුත් තියන පාලන රාමුව තුළයි කටයුතු කළ යුත්තේ. පවත්නා නීතියට අනුවයි තීරණයක් ගන්නව නම් ගත යුත්තේ. මේ පළාත් සභා ඇති කරලා තියෙන්නේ මම කලිනුත් කිව්වා වගේ මේ රට බෙදන්න නෙවෙයි එකතු කරන්නයි. ඒ නිසා මධ්‍යගතව තිබුණ පරිපාලනය පළාත ගම දක්වා විම්‍ධ්‍යගත වුණා.පළාත් සභා ක්‍රමය සුදුඅලියෙක් නෙවෙයිද.?පළාත් සභා ක්‍රමය අහෝසි කරන්න ඉල්ලන ජාතික හෙළ උරුමයත් එජාපය හමුවුණා නේද.ජාතික හෙළ උරුමය ඔවුන්ගේ යෝජනා අපට දුන්නා. අපිත් මේ ව්‍යවස්ථාව වෙනස් කරන්න අපි ඉදිරිපත් කර ඇති යෝජනා ඔවුන්ට දුන්නා. මේ හෙළ උරුමය ඉදිරිපත් කරපු යෝජනා පිළිබදව වැඩිදුරටත් සාකච්ජා කරන්න අපි එකඟ වුණා. ඒ සාකච්ජා ඉදිරියට විජේදාස රාජපක්ෂ මන්ත්‍රීතුමන්ගේ ප්‍රධානත්වයෙන් පවත්වාගෙන යනවා ඇතිඔබ ඇහුවා පළාත් සභා සුදු අලියෙක් ද කියා. මා එයට එකහෙළාම කියන්නේ පළාත් සභා වැඩ කරන්න පුළුවන් තැනක් කියන එකයි. පළාත් සභාවලින් වැඩ කරන්න නම් එයට කෙටිකාලීන ,මධ්‍යකාලීන,දීර්ඝකාලීක සැලසුම් තියෙන්න ඕනා.අද නැත්තෙත් ඒකමයි. ඉන්දියාව බලන්න. ඒ රටේ ප්‍රාන්ත ආණ්ඩුවලට විතරක් නෙවෙයි මහා ආණඩුවටත් විශේෂඥ පරිපාලන නිලධාරීන්ගේ විශේෂ අවධානය ඇතිව හදපු සැලසුම් තියනවා. අද මේ රටේ පළාත්සභාවලට විතරක් නෙවෙයි මහආණ්ඩුවටවත් සැලසුමක් කියල එකක් නැහැ. මුදල් ගසාකෑම දූෂණය ඉහවහ ගිහිල්ලා. ඉහළ සිට පහළට හැම තැනකම මේ මහජන මුදල් ගසාකෑම මහ පරිමාණයෙන් සිදු වෙනවා. අකාර්යක්ෂමතාව නිසා ඇතිවන පාඩු හැම අංශයකින්ම මහජනතාව පිට පටවමින් තිබෙන්නේ. ඒ නිසයි අද තැන තැන මහජන විරෝධතා මතු වෙමින් තිබෙන්නෙත්.ආණ්ඩුව පැත්තෙන් දහතුන සංශෝධනයට ගෙන එන සංශෝධන ගැන කියන්නේ කුමක්ද.?ආණ්ඩුව කියන දේ මා ඔබට කතාකරන මොහොතෙත් පැහැදිලි නැහැ. විමල් වීරවංශ එකක් කියනවා. හෙළ උරුමය එකක් කියනවා. මුස්ලිම් කොංග්‍රසය තව එකක් කියනවා. ඩීව් ගුණසේකර ඇමතිවරයා වෙනමම කතාවක් කියනවා. අපි බලා ඉන්නේ ඔය පත්කෙරුවා කියන පාර්ලිමේන්තු තේරීම් කමිටුවට ආණ්ඩුව යෝජනා කරන්නේ මොනවද කියන එකයි.ආණ්ඩුවේ ප්‍රධානීන් පසුගිය කාලය තුළම කිව්වේ දහතුනට වැඩිමනත් බලතල දෙනවා කියානේද.ජාත්‍යාන්තරයට එක්සත් ජාතීන්ගේ මහලේකම්ට තව හුඟක් දේවල් ආණ්ඩුවෙන් කිව්වා. ගිවිසුම් පවා අස්සන් කරල දුන්නා. දැන් බළල්ලු ල‍වා කොස් ඇට බාවන්න හදනවා.පළාත් සභාවලට ඉඩම් හා පොලිස් බලතල දීම ගැන ඇති විරෝධය ගැනත් කතා කළොත්.?රජයේ ඉඩම් පිළිබදව තීරණගන්නේ මහ ආණ්ඩුවයි. පළාත්සභාවට අවශ්‍ය ඉඩම් මහආණ්ඩුවෙන් ඉල්ලා ලබා ගත යුතුයි. මම මහ ඇමති ලෙස වයඔ පළාතට පත් වුණ වෙලාවේ කර්මාන්තපුර හතරක් ඇතිකරන්න අවශ්‍ය ඉඩම් රජයෙන් ලබා ගත්තා. ඉඩම් කොමිසමක් තියෙනො නම් ඒ මාර්ගයෙන්මේ කටයුතු කර ගන්න හැකි වෙනවා. කොහොමත් මහ ආණ්ඩුවෙන් තමයි පළාත් සභාවත් තමන්ට අවශ්‍ය ඉඩම් ලබා ගත යුත්තේ. දැනුත් එහෙමනෙ කෙරෙන්නේ.මොකක්ද මේ ඇති කරන්න හදන භීතිය.පොලිස් බලතලත් කිසිම ආණ්ඩුවක් මෙතෙක් පළාත් සභාවලට දීලා නැහැ නේද.?ඒකෙන්ම පැහැදිලියි ආණ්ඩුවේ කැමැත්ත මත තමයි පළාත්සභාවලට දෙන බලයේ ප්‍රමාණය තීරණය වන්නේ. අද ත්‍රස්තවාදයක් නැති නිසා බලය පැවරීම ගැන තීරණ බය නැතිව ගන්න හැකියාව තියනවා.හැම බලයක්ම ආණ්ඩු අතේ තබා නොගෙන පළාත් සභාවලටත්යම් බලයක් තිබිය යුතුයි.උතුරේ පළමු පළාත් සභාව අවසන් වුණෙත් වෙනම ඊලමක් ප්‍රකාශයට පත් කිරීමෙන් යයි කිව්වොත්.?ඒ එක්කම ප්‍රේමදාස ජනාධිපතිතුමා ඒ පළාත්සභාව විසුරුවා හැර එහි පාලනය මධ්‍යම ආණ්ඩුව යටතට ගත්තා.ඒකෙන්ම පේනවා පළාත්සභාවකට ඕන දේ කරන්න බැරි බව. ඔවුන් උත්සාහ කරන්න පුළුවන් නීතිය ඉක්මවා යන්න.නමුත් එවැන්නකට ඉඩක් පවත්නා නීති රාමුව තුළ නැතිබව මේ වර්ධරාජා පෙරුමාල්ගේ වෙනම රාජ්‍යයක් ප්‍රකාශ කිරීමේ කතාවෙනුත් හොඳින්ම පැහැදිලියි.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=af1306161</link>
    <topic>A 9 මරණයේ මාවත ජීවිතයේ මාවත විය</topic>
    <author>මාර්ග සංවර්ධන අධිකාරියේ උපදේශක</author>
    <content>ඒ 9 මාර්ගය මහින්ද රාජපක්ෂ ජනාධිපතිතුමාගේ සුරතින් නිල වශයෙන් මහජන අයිතියට පත්කිරීම නිමිත්තෙනි.ඊශ්වර විසංතිය යනු සිතු දෙය නොමවන, නොසිතු දෙයම සිදුවන කාල පරාසයකි. ලියුම්කරු ද මෙයට වසර 10 ක පමණ පෙර සහෝදර ද්‍රවිඩ ජනතාව “චාමය” යනුවෙන් උච්චාරණය කළ කාල පරිච්ඡේදයකදී යාපනය බැලීමට තිබු නොනිත් ආශාව මුදුන් පමුණුවා ගැනීම පිණිස ඉන්දියානු බෝරා ජාතික මිත්‍රයාට ව්‍යාපාරික කටයුත්තකට යාපනයට යාමට තිබු අවස්ථාව ප්‍රයෝජනයට ගෙන ඔහු සමඟ මෙම ගමනට පිළිපන්නෙමි.රාත්‍රී 8.00 ට පමණ රු. 1,200.00 ක් ගෙවා ප්‍රවේශ පත්‍රයක් ගෙන වැල්ලවත්තෙන් ආරම්භ කළ බස් චාරිකාව ?ශ්‍රී ලංකා යුද හමුදාවේ අවසන් මුර කපොල්ල පිහිටා තිබු ඕමන්තට ළඟාවන විට අලුයම 1.30 ට ආසන්න වී තිබිණ. එතැන සිදුවූ ක්‍රියාකාරකම්වලින් අනතුරුව මීටර් 600 ක් පමණ වූ No Mans Land  සීමාව පසුකොට එල්. ටී. ටී. ඊ. මුර කපොල්ලට සේන්දු වීමට සිදුවිය.නාට්‍යයේ හොඳම ජවනිකාව තිබුණේ එතැනය. සන්තකයේ තිබෙන සියලුම බඩු බාහිරාදිය කැබලි තුනකට වැඩිනම් එල්. ටී. ටී. ඊ. රේගුව විසින් නියම කරනු ලබන බදු වලට යටත්විය යුතුය. භාණ්ඩ පටවාගත් ලොරියක් නම් භාණ්ඩ බිමට බා සම්පූර්ණ පරීක්ෂාවට ලක් කරනු ලබන අතර, එල්. ටී. ටී. ඊ. රේගුව විසින් වෙනම පිළියෙල කරනු ලබන ඉන්වොයිසියකට යටත් කොට බදු අය කිරීම සිදු කරනු ලබයි.ඉනික්බිතිව අපගේ ජාතික හැඳුනුම්පත ඔවුන්ට බාර දී ඔවුන්ගේ හැඳුනුම්පත් ලබාගත් අප, ඕමන්ත මුරපොළ පසුකර පුලියන්කුලම්, මාන්කුලම්, කිලිනොච්චි, පරන්තන්, අලිමංකඩ සිට මුහමාලේ දක්වා වූ කි. මී. 100 ක පමණ වූ මාර්ග කොටස් එල්. ටී. ටී. ඊ. පාලනය ඇස් ?පනාපිටම දුටු අතර, රථවාහන පොලීසි, උසාවි, පරිපාලන සංකීර්ණ ස්ථාපිත කොට වෙනම රාජ්‍යයකට පාර කපාගෙන තිබු අයුරු දක්නට ලැබිණ. මට සිතුණේ මෙය මගේ ජීවිතයේ ප්‍රථම හා අවසාන යාපනේ ගමන කියාය. සියලු රට වැසියන්ට නැවත නැවතත් ස්මරණය කර දිය යුතුව ඇත්තේ ඒ අමිහිරි අතීතයයි.බෙදා වෙන්කොට පාලනයට නොව තනිව පැවතීමටත් අසීරු වර්ග සැතපුම් 25622 ක් වන කුඩා දිවයිනක සේනාධිනායකයා ප්‍රමුඛ කොට ඇති වීරෝදාර ආරක්ෂක හමුදාවෝ තවත් මාස 06 ක් පමා වූවානම් අත්වීමට තිබු ඉරණම බෙහෙවින් ඛේදනීයයි.කරුණු කාරණා එසේ ඉටුවුණි නම් මාතෘකා ගතකොට ඇති ඒ 9 මාර්ගය පමණක් නොව ඒ 1 සිට ඒ 35 දක්වා සියලුම මාර්ගවල ගමන් කිරීමට සිදුවනු ඇත්තේ රුදුරු එල්. ටී. ටී. ඊ. ත්‍රස්තවාදී නඩයට බදු ගෙවීමෙන් අනතුරුවය. එය එසේ වුවද තෙවරක් බුදු සිරිපා පහස ලද රජවරුන් 192 රජකම් කළ රාජාවලියකින් යුත් වසර 5000 කටත් වඩා පැරණි ලිඛිත ඉතිහාසයක් සහිත ඓතිහාසික තම්බපණ්ණි ජනතාව එතරම් අවාසනාවන්ත වූයේ නැත.එදාඅදඓතිහාසික රට මුදා ගැනීමේ කාර්ය භාරය ඉටුකළ නායකයාගේ සුරතින් මිලියන 20,000 ක් වැයකොට සම්පූර්ණයෙන්ම ප්‍රතිසංස්කරණයට ලක්කළ ඒ 9 නම් ලද ලොව සුපතල නුවර - යාපනය මාර්ගය කිලිනොච්චියේ දී මහත් අභිමානයෙන් යුතුව ජනතා අයිතියට පත් කරන ලදී.දෙවන අදියර යටතේ නිමකළ ගල්කුලම - රඹෑව - මැදවච්චිය - වවුනියාව - ඕමත්ත - පුලියන්කුලම් - මාන්කුලම් - කිලිනොච්චි - අලිමංකඩ - මුහමාලෙයි - පලෙයි හරහා යාපනය දක්වා කි. මී. 200 ක පමණ ප්‍රමාණය අයත් වූ අතර, ගල්කුලම සිට මහනුවර දක්වා වූ කි. මී. 120 ක පමණ ඉතිරි කොටස ද මෙතරම්ම පිරිවැයක් දරා කලින් වැඩ නිමකොට තිබුණි.ශත වර්ෂයකට අධික කාලයක් පැරැණි මීටර් 4.5 ක් පළල ඒ 9 පැරණි මාර්ගය වෙනුවට එක මං තීරුවක් මීටර් 3.5 ක පළලකින් යුක්තව මංතීරු දෙකකින් සමන්විතව ලොව නවීනතම තාක්ෂණය උපයෝගී කර ගනිමින් ඉදිකර ඇති මාර්ගයේ මීටර් 1.0 ක පදික මංතීරුවකින් ද මාර්ග උරහිස මීටර් 1.0 ක පළලකින් ද යුක්තව සමන්විත වන අතර, මේ මාර්ගයේ මුළු පළල මීටර් 9.0 ක් වේ.මීට අමතරව කි. මී. තුනක් දිගට දිවයන කිලිනොච්චි නගරයේ එක් පසෙකට මංතීරු දෙක බැගින් මංතීරු හතරක් සහිතව මාර්ගය වැඩි දියුණු කර ඇති අතර, එහි වාහන නවතා තැබීම සඳහා මීටර් 2.5 පළල මාර්ග තීරු දෙකක් ද බයිසිකල් ධාවනය සඳහා මීටර් දෙකක් පළල මංතීරු දෙකක් ද, පදිකයන් සඳහා වෙන්වූ මීටර් 1 ක් බැගින් පුළුල් වේදිකා දෙකක් ද ඉදිකර මෙම මුළු දුර ප්‍රමාණය විදුලි කුලුනු යොදා ආලෝකවත් කර ඇත.මෙම සමස්ත ඒ 9 ව්‍යාපෘතිය වරාය හා මහාමාර්ග විෂය භාර අමාත්‍යවරයා වශයෙන් ජනාධිපතිතුමා සහ ව්‍යාපෘති අමාත්‍ය නිර්මල කොතලාවල සහ අධීක්ෂණ මන්ත්‍රීවරුන්ගේ සෘජු අධීක්ෂණයෙන් ද අමාත්‍යාංශයේ ස්ථිර ලේකම්වරයා සහ මාර්ග සංවර්ධන අධිකාරියේ අධ්‍යක්ෂ ජනරාල්වරයාගේ පරීක්ෂණය යටතේ මාර්ග සංවර්ධන අධිකාරිය යටතේ පිහිටුවා ඇති මාර්ග ජාල වැඩිදියුණු කිරීමේ ව්‍යාපෘතියේ අධ්‍යක්ෂවරයා සහ සෙසු අධ්‍යක්ෂවරුන්ගේ මැදිහත්වීම මත මහජන චීන සමූහාණ්ඩුවේ කැටික් ඉංජිනේරු සමාගම ප්‍රධාන කොන්ත්‍රාත්කරු වශයෙන් ද අයි සී සී සහ මාගා උප කොන්ත්‍රාත්කරුවන් වශයෙන් ද මෙම ඓතිහාසික කර්තව්‍යයට දායකත්වය සපයා තිබුණි. එසේ හෙයින් එදවස වවුනියාව සිට යාපනයට ගමනාන්තය නිම කිරීමට ගතවූ පැය 7 ක පමණ කාලය වෙනුවට මෙදවස පැය 5 1/2 ක 6 ක පමණ කාලයකින් කොළඹටම ළඟාවිය හැකිය.මේ ඒ 9 විශේෂ ව්‍යාපෘතියට අමතරව උතුරට මාර්ග සංවර්ධනයේ අරුණළු කැඳවාගෙන එන සෙසු ව්‍යාපෘතීන් ගැන ද හැඳීන්වීමක් නොකළහොත් එය විශාල අඩුපාඩුවක් සේ පෙනීමට ඉඩ ඇත.2009 වර්ෂයේ වැඩ ආරම්භ කර සමහරක් නිමැවී තවත් ස්වල්පයක වැඩ කටයුතු නිම කෙරෙමින් පවතින ව්‍යාපෘතීන් වන්නේ මිලියන 6532 ක් වැය කරමින් දැනට ප්‍රතිසංස්කරණය කරමින් පැවතෙන කි. මී. 67 ක් දුර දිවෙන ඒ 32 මන්නාරම - යාපනය මාර්ගයත්, කි. මී. 52 ක් දුරට දිවයන පරන්තන් - වෙල්ලමුල්ලිවයික්කාල් - කරෙයිමුල්ලි වයික්කාල් - නන්දිකඩාල් කලපුව හරහා දිවෙන ඒ 35 මාර්ගය රු. මිලියන 5700 ක් වැයකින්, මාන්කුලම් - ඔඩ්ඩුසුඩාන් - මුල්ලියාවලි හරහා මුලතිව් දක්වා දිවෙන කි. මී. 49 ක් ඒ 34 මාර්ගය රු. මිලියන 3748 ක් වැය කරමින් ද, බී 297 දරන මුලතිව් - කෝකිලායි - පුල්මුඩේ - ත්‍රිකුණාමලය මාර්ගය නයාරු කලපුව හරහා ඉදිවෙන දැවැන්ත පාලමක් ද සමඟ කි. මී. 42 ක කොටස රු. මිලියන 5777 ක් වැය කරමින් ද, යාපනය - පේදුරුතුඩුව, යාපනය - කන්කසන්තුරෙයි, යාපනය - පලාලි, පූතූර් - මීසාලෙයි යන මාර්ග පද්ධති හතර රු. මිලියන 10200 ක් වැය කරමින් ද බී 334 ඔඩ්ඩුසුඩාන් - නෙදුන්කර්නි හා බී 296 මුලතිව් - පුලියන්කුලම් මාර්ගවල කි. මී. 52 ක මුළු දුර ප්‍රමාණය රු. මිලියන 5241 ක් වැය කරමින් ද, සංගුපිටිය ජැටියේ පිහිටවූ ගුවන් පාලම ද ඇතුළත්ව පාලම් ව්‍යාපෘතීන් සඳහා තවත් මිලියන 3000 ක් පමණ වැය කරමින් ද මාර්ග සංවර්ධන අධිකාරියේ සෘජු අධීක්ෂණය යටතේ පිහිටුවා ඇති ගැටුම්වලින් හානියට පත් ප්‍රදේශවල හදිසි ව්‍යාපෘති යටතේ තවත් මිලියන 5000 ක් ද උතුරු මාර්ග ජාල සම්බන්ධ කිරීමේ ව්‍යාපෘතිය යටතේ තවත් මිලියන 13576 ක් වැය කරමින් ද ප්‍රමුඛතා මාර්ග ව්‍යාපෘතිය - 1 යටතේ මිලියන 5700 ක් වැය කරමින් ද පළාත්බද මාර්ග ව්‍යාපෘතියට මිලියන 2985 ක බරපැන දරමින් ද 2009 සිට 2011 වසර දක්වා පමණක් උතුරු මාර්ග ජාලය නගා සිටුවීම සඳහා රජය වැයකොට ඇති සමස්ත මුදල් ප්‍රමාණය රු. මිලියන 76467 කි.දළ දේශීය නිෂ්පාදිතයේ එකතු කළ අගය මත බැලුව ද මෙය අති විශාල මුදල් කන්දරාවක් වන අතර, එහි විපුල ඵල ප්‍රයෝජන නෙලා ගැනීම උතුරු පළාතේ ජීවත්වන ජනතාවගේ ජාතික වගකීමකි.මාර්ග ජාල වැඩි දියුණු කිරීමෙන්ම දියුණුවේ නව මංපෙත් සොයාගත් තායිලන්තය, සිංගප්පූරුව, මැලේසියාව, වියට්නාමය, කාම්බෝජය වැනි රටවල් ආදර්ශයට ගෙන මේ සුවිශාල ආයෝජනවල උපරීම ප්‍රතිලාභ තම මවුබිමට අත්පත් කරදීමට කුසීත, උදාසීන බව දුරලා ජනතාව පෙළ ගැසිය යුතු කාලය වහ වහා එළඹෙමින් පවතින අතර, එය එසේ සිදුවුවහොත් 1982 දී ලුතිනන් ගුණවර්ධන යාපනයේදීත්, 1991 දී කපිතාන් අලදෙණිය කොකාවිල් හිදීත් සිය කැමැත්තෙන්ම සිදුකළ ජීවිත පරිත්‍යාග වලින් ඇරඹි 2009 දී ගලා යාම අවසන් වූ රණවිරුවන්ගේ රුධිර ගංගාවලින් තෙත් වූ මෙම උතුරු මාර්ග ජාලයේ මුදුන් මල්කඩ බඳු වූ ඒ 9, අලුත් ?ශ්‍රී ලංකාවේ නැවත උපදින පුනර්ජීවනයේ මාර්ගය යනුවෙන් නම් කිරීම කිසිසේත් අසාධාරණ නොවනු ඇත.මාර්ග සංවර්ධන අධිකාරියේ උපදේශකසුදත් පී. වික්‍රමආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=af1306162</link>
    <topic>මඳකට නැවතී ආපසු හැරී බලමු</topic>
    <author/>
    <content>මාධ්‍යයෙන් නිතර ඇසෙන විවිධාකාරයේ පුවත් බහුතරයක් ජනතාවගේ කන්වලට ඔරොත්තු නොදෙන තරමේ ඒවා යැයි කිසිවකු කිවහොත් මාද ඊට එකඟ වෙමි. ඒ තරමින් අද වාර්තාවන බොහෝ පුවත් එදා අප නොඇසූ නොදුටු ගණයේ අබුද්දස්ස කාලයට සිදුවන සිදුවීම් ඇසුරින් ලියවෙන පුවත්ය.එදා සමාජයේ විශේෂිත ගණයට වැටුණු බොහෝ අපරාධ අද සාමාන්‍ය අපරාධ බවට පත්වෙමින් තිබේ. පුතා අතින් තම පියා ඝාතනය වීම, පියා තම දියණියට අතවර කිරීම, සංඝයා වහන්සේ කපා කොටා ඝාතනය කිරීම, මව විසින් දරුවන් ඝාතනය කිරීම, නොඑසේ නම් වරෙක පියා තම පවුලේ සියලු දෙනාම ඝාතනය කිරීම ඉන් සමහරකි.මෙවන් ප්‍රචණ්ඩ ක්‍රියා ශීඝ්‍රයෙන් ඉහළ යමින් පවතින මෙවන් වාතාවරණයක පසුගිය දිනක දිවයිනේ ප්‍රසිද්ධ පාසලක සිසුවකු විසින් එම පාසලේම තවත් සිසුවකුට පිහියෙන් ඇන මරා දමනු ලැබිය. මෙය මෑතකදී වාර්තා වූ ඉතා අවාසනාවන්ත සිද්ධියකි. රටේ නීතිය කෙසේවුවද දරුවන් සිටින මවුපියන් වශයෙන් අප මේ පිළිබඳව මඳක් හෝ සිතා බැලිය යුතුය.ආදරණීය අම්මේ තාත්තේ පිහි පහරෙන් මියගිය ඒ අහිංසක සිසුවා හෝ දැනට අත්අඩංගුවේ පසුවන අපරාධයට වගකිව යුතු යැයි කියන සිසුවා ගැන ඔබ සිතිය යුතුය. මේ දරුවන් දෙදෙනාගේ මවුපියන් අද මොනතරම් අසරණ තත්ත්වයකට පත්ව ඇද්ද යන්න මෙහිලා විග‍්‍රහ කළ යුතු නොවේ.මේ සිසුවා ජීවත් වූ පරිසරය ආශ්‍රය කළ පුද්ගලයන් හෝ ගෙදර පසුබිම පිළිබඳව අප දීර්ඝ විමසුමකට ලක් කළ හොත් අවසානයේ මේ දරුවා මෙවන් වරදකට පෙලඹුණේ මන්ද යන්න ගැටලුවක් වන්නට පිළිවන. මේ දරුවා මෙවන් අපරාධයක් කළා යැයි කිසිසේත් නොසිතන බව අසල්වාසීන්ගෙන් ඔබට අසන්නට ලැබෙනු ඇත. එසේ නම් මේ දරුවා මෙවන් අපරාධයකට පෙලඹුණේ කෙසේද?ආදරණීය පුතේ! ඔබ වරදක් සිදු කොට ඇත. එය දරුණු ගණයේ අපරාධයකි. ඒත් යම්තම් හයක් හතරක් ඉගෙන ගෙන සමාජයට පියමන් කිරීමට සැරසුණු ඔබ අතින් සිදුවූ ඒ වරද ඔබ මත පමණක් පැටවීම නම් ඒ තරම් සාධාරණ නැති බව මගේ අදහසයි.එසේ නම් ඔබගේ මවුපියන් ගුරුවරුන් හෝ සාමජය ඊට වගකිවයුතු ද? එලෙසින්ම වරද වෙනත් කවරකු පිට හෝ පැටවීමට තරම් හේතු සාධක ඉදිරිපත් නොවේ නම් ඇත්ත වශයෙන්ම ඊට වගකිව යුත්තේ කවුද?ආදරණීය මවුපියනි අප සත්‍ය ආවර්ජනය කළ යුතුය. සමාජයට පියමන් කරන්නට සූදානමින් සිටින ඔබගේ පුතාට හෝ දියණියට අවවාදයක් කිරීමට අප කොයි තරම් සුදුස්සන් වෙමුද? අප දෙනු ලබන අවවාදයක් උපදෙසක් ඔවුන් මොන තරමින් පිළිගනීද? කුඩා කළ සිට ආදරයෙන් කවා පොවා ඇති දැඩි කළ දරුවන් උස්මහත් වූ පසුව ඔබගේ අවවාදවලට ඔවුන්ගෙන් ලැබෙන ප්‍රතිචාරය කුමක් වේද? තාත්තා මොනවාද දන්නේ අම්මා මොනවාද දන්නේ මට ඕන දේ තමයි මම කරන්නේ මට අම්මලා කියන දේ කරන්න බෑ. ඒ දරුවන්ගෙන් නැඟෙන හඬයි. මවුපියන්ගේ හඬ ඊට හාත්පසින්ම වෙනස් වේ. මුන් හැදුවට වැඩිය හොඳයි වහුපැටවු ටිකක් හැදුවා නම්. මම යනවා ඔළුව හැරුණු අතේ.ආදී වශයෙන් මවුපියන් හදවත් වේදනාවට පත් කරවන වාද විවාද ගෘහ ජීවිතයේ ශීඝ්‍රයෙන් ලියලමින් පවතින බව කාටත් නොරහසකි. සමහර නිවෙස් තුළ සිදුවන මෙවැනි සිදුවීම් හෙළි කිරීමට තරම් නොවන සිද්ධීන් වීම කනගාටුවට කරුණකි.දරුවන්ට තරවටු කිරීම අවවාද කිරීම හෝ පහරක් ගැසීම තවදුරටත් ඉතා සුළු කාලයකට සීමා වන්නේ අපේ දරුවන්ට ද මූලික අයිතිවාසිකම් ලබාදී නිවෙසේ සිට පොලිසියට දුරකථනයෙන් පැමිණිලි කිරීමේ සම්ප්‍රදාය දායාද වන කාලය වැඩි ඈතක නොවන නිසාය. එම ජයග්‍රහණය ද ඔවුන් විසින් අත්පත් කර ගත් පසුව මොවුන්ගේ මීළඟ ගොදුර කවුරු විය හැකිද? බටහිර සංස්කෘතියට අනුව වයස අවුරුදු 15 – 16 වන විට ගැහැනු හෝ පිරිමි දරුවන් එළියට පියමං කළ යුතු වන්නේය. ඇත්ත වශයෙන්ම ඔවුන් මේ ආකාරයේ සංස්කෘතියක් බිහි කරගෙන ඇත්තේ දරුවන්ගෙන් එල්ල වන තර්ජනවලින් බේරීමට විය හැක.කරුණු කෙසේ වුවද ශ්‍රී ලංකාව වැනි බෞද්ධ පසුබිමක් ඇති සදාචාර ධර්ම සුරකින රටක මෙසේ සිදුවීමට ඉඩ දී තවදුරටත් බලාසිටිමුද? ඇත්ත වශයෙන්ම මෑත ඉතිහාසයේ සිදුවූ මේ කනගාටුදායක පරිවර්තනයට හේතු වූ කරුණු මොනවාද? ගමේ ඇළේ දොළේ වෙල් ඉපනැල්ලේ සෙල්ලම්කරමින් වැල වරකා කජු පුහුලන්, දම්, හිඹුටු කෑ ඒ මිහිරි අතීතය අද අපගේ ගතින් ද සිතින් ද පහව ගොස් ඇති සෙයකි. අපට එදා කුමන තරාතිරම්වල පුද්ගලයන් ඇසුරු කිරීමේ අවස්ථාව ලැබුණාද? නැන්දලා මාමලා ආච්චිලා සීයලා මේ කී දෙනෙක් අපට සමීපව සිටියාද? එදා වෙල්යාය පුරා ඒ මේ අත දුවමින් සරුංගල් යවද්දී අඹ වරකා කඩන්නට ගහට නගිද්දී හෝ ගඟේ ඒ ඉවුරෙ සිට මේ ඉවුරට පීනා යද්දී අප පසුසපසින් අපේ මවුපියන් සිටියේ නැත. අපගේ ආරක්ෂාවට එදා ජීවිතාරක්ෂකයින් අප වටා සිටියේ නැත. අඹ ගසේ අත්ත කෙළවරට යන විට අත්ත බිමට නැවී වැටෙන බව අප දැනගත්තේ අත්දැකීමෙනි.රංඩුවෙලා ගුටි ඇණගෙන වේදනා විඳ ගෙදරට නොකියාම පසුවදා නැවත අපි යාළු වුයෙමු. ගුටි ඇණ ගත්තත් ඒ වේදනාව ෂඳ දරා ගන්නට අපට ආත්මශක්තියක් තිබුණි. ලංකා දණ්ඩ නීති සංග්‍රහයේ දක්වා ඇත්තේ ජීවිතය ආරක්ෂා කර ගැනීමට පෞද්ගලික ආරක්ෂාවේ අයිතිය පරිදි ඊට සමාන බලයක් පාවිච්චි කිරීම වරදක් නොවන බවයි.මේ අහිංසක දරුවාගේ ආත්ම ශක්තිය ආත්ම විශ්වාසය විනාශ කර ඇත්තේ අප විසින්ම නොවේද? එදා නිදහසේ ඇළේ දොළේ පීනපු උදේ සිට රෑ වනතුරු සෙල්ලම් කරමින් ළමා අවදිය රිසි සේ භුක්ති විඳි අපි අද අපේ දරුවන්ට ඒ අයිතිය ලබා නොදීමට තරම් අකාරුණික වී ඇත.එසේ නම් අද අපේ දරුවන් ඒ සුන්දරත්වය අත් විඳින්නේ කෙසේද? ඒ අත්දැකීම් ලබා ගන්නේ කෙසේද? ඔවුන් දුක වේදනාව මහන්සිය කුසගින්න නොහඳුනති. පැය කිහිපයක් කුසගින්න දරාගෙන සිටින්නට පිළිවන් දරුවකු අද අප අතරින් සොයාගත හැකිද? අද අපේ දරුවන්ට ආත්ම විශ්වාසයක් නොමැති බව කවුරුත් පිළිගත යුතුය. මේ ආත්මවිශ්වාසය පාඨමාලාවකින් කිසිසේත් ලබා ගත හැක්කක් නොවේ. මවුපියන්ගේත් අන් අයගේත් ආදරය කුඩා කළ පටන් මොවුනට අසීමිතව ලැබේ.වරක් හෝ ඔවුන් හඬවන්නේ නැතිව දරුවන්ට අවශ්‍ය කරන ඕනෑම දෙයක් ලබාදීමට මවුපියන් අද පුරුදුව සිටිති. දුක, වේදනා ආදියට මුහුණ දීමට ශක්තියක් මොවුනට නැත. දුක වේදනාවට මොවුන් ප්‍රතිචාර දක්වන්නේ ප්‍රචණ්ඩත්වයෙනි. දුක වේදනාවට මුහුණ දීමට ඔවුන්ට පුරුද්දක් නැත. මෙය ඉතා භයානක තත්ත්වයකි. මෙවන් තත්ත්වයක් තුළ දරුවා තම සහෝදරයන්ට හෝ ගුරුවරුන්ට ද ප්‍රතිචාර දක්වන්නේ ප්‍රචණ්ඩත්වයෙනි.මේ තත්ත්වය මා දකින්නේ බන්ධනාගාරයේ සිරගතව සිටින ඒ දරුවාගෙන් පමණක් නොවේ. තහංචිවලට යටත් කොට තම කැදැල්ලට පමණක් සීමා කොට ඇතිදැඩි කරන බහුතරයක් සමාජයට පියමං වූ විට අන්‍යයන් නොරුස්සන ආකාරයේ ගතිපැවතුම් ඇති අය බවට පත්වෙති. ඇතැම් විශ්වවිද්‍යාලවල සිසුන් හැසිරෙන ආකාරය කෙතරම් කනගාටුදායකද? උසස් අන්දමින් විභාග සමත් සිසුන් කී දෙනෙක් සමාජයට හිතකාමී යහපත් පුරවැසියන් වන්නේ දැයි විමසා බැලිය යුතුය.ආදරණීය අම්මේ තාත්තේ ඥානවන්තව මේ ගැන මඳක් හිතන්න. අපි අපේ දරුවන් සමාජයෙන් ඈත් කොට පොත පතේ දැනුම පමණක් ලබා දී උගතුන් කරමුද? නොඑසේ නම් ඔවුන් දුක සැප හඳුනන සමාජ ධර්ම දන්නා නීතිගරුක යහපත් පුරවැසියන් කරමුද?කීර්ති මල්ලිකාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=af1306163</link>
    <topic>කොළඹ සරසවියෙන් ආදිවාසීන්ට වවුනියාවට සූර්ය බලාගාර</topic>
    <author>රූපාන්ති බුලත්සිංහල</author>
    <content>ඌරුවරිගෙ වන්නිලා ඇත්තන් ගේ ඥාති වෙන්න සුදාවන්නිලා ඇත්තන්ට හැකිවුණේ පරම්පරාවෙන්. කැලෑ පොජ්ජෙ එහාට මෙහාට කරක් ගැහුවට මොකද ඉතින් තවමත් කැලැ එළිය වුණේ උදේට පායන හිරුගෙන් සහ රාත්‍රියට පායන සඳ එළියෙන් පමණයි. ගස් අතර රූටා එහාට මෙහාට දුවන වැදි කැකුළන්ට ආලෝකයේ අඩුවක් නොදැනුණාට, තවමත් අකුරු කරන වැදි පැංචන් පැංචියන්ට නම් ආලෝකය පිළිබඳ දැනුණේ අඩුවක්. ඒත් මේ අඩුවට විකල්පයක් සොයාගෙන කොළඹ විශ්ව විද්‍යාලයේ විද්‍යා පීඨයේ සිසුන් පිරිසක් රතුගලට ගියේ අහම්බෙන් නම් නොවේ.ඔවුන් ලද සම්මානයඅලුත් සාස්තරය ටික... ටිකක් අමුතු වුණාට; ඒකට හුරු වෙන එක මහ වැඩක් නෙවෙයි. කොහොම වුණත් කොළඹින් හඳුන්වා දුන් සියල්ල පිළිගන්න වන්නිලා ඇත්තෝ කැමැති වුණේ මතු පරපුර ගැන හිතලා. මේ හැම දේම පෙරගමන් කරු වූ කොළඹ විශ්වවිද්‍යාලයේ විද්‍යා පීඨයේ සුලක්ෂණ සේනානායක අදහස් දැක්වූයේ මේ අයුරිනි.“ඇත්තටම අපට ඕනෙ වුණේ දුෂ්කර ගම්මානෙක පිරිසකට සේවයක් කරන්නයි. අපි ඒකට තෝරා ගත්තේ ආදි වාසීන්ගේ රතුගල පැත්තේ ගම්මානයක්. මේ ගම්මානයට විදුලිය තිබුණේ නැහැ. අපි අපේ දැනුම යොදාගෙන සෑදුව සූර්යය කෝෂ පද්ධතිය ඒ ගම්මානයට හඳුන්වා දුන්නා.ඒ අය බොහොම කැමැති වුණා. වැදි රැහේ පැංචො පැංචියො ඉස්කෝලෙ යන නිසා මේ අයට පාඩම් කරන්න විදුලිය ඕනෙ. රාත්‍රියට කුප්පි ලාම්පු එළිය දුන්නාට, ඒක ඒතරම්ම ප්‍රමාණවත් නැහැ. සූර්යය කෝෂ රතුගලට සවි කරලා විතරක් වැඩක් නැහැ. අපි ඒ පිළිබඳ දැනුම්වත් කිරීමකුත් කළා.හිරු එළිය නොමැති විට සූර්යය කෝෂ චාජ් කරගත හැකි රීචාජබල් යුනිට් එකකුත් අපි ගමට හඳුන්වලා දුන්නා. ඒ වගේම විදුලිය නැති වෙලාවට පාවිච්චි කරන්න නැවත ආරෝපණය කළ හැකි විදුලි ලන්තැරුම් හඳුන්වලා දුන්නා. මේ ව්‍යාපෘතියට අපිට ආධාර දුන්නේ බ්‍රිතාන්‍ය කවුන්සලයෙන්. ලක්ෂ තුනක් පමණ වන මේ ආධාරය නිසා අපිට සහනයක් වුණා.රජයකට කියලත් සුබසාධනය කරන්න පුළුවන් සීමාවක් තියෙනවා. ඒ හැරුණ විට සියලුම ජනතාව වෙනුවෙන් කැප වෙන්න තරමක් අමාරුයි. හඬක් නඟනවාට වඩා වැඩක් කරලා ඒ සඳහා දායක වෙන්න ඕනෙ කියලා අපි කල්පනා කළා. අපි විදුලිය ලබා දෙන්න සැලසුම් කළ ආකාරය පිළිබඳ සැලැසුමක් බ්‍රිතාන්‍ය කවුන්සලයට ඉදිරිපත් කළහම ඒ අය ඒක තේරුම් අරගෙන අපි වෙනුවෙන් ආධාර දෙන්න කැමැති වුණා.මෙවැනි දෙයක් ඉදිරිපත් කළ ළාබාලම කණ්ඩායම තමයි අපි. ඒක අපිට සතුටක්. විද්‍යාර්ථයන් විදිහට අපි ලත් දැනුමෙන් රටට දෙයක් කරන්න අවශ්‍යයි. නැත්නම් වැඩක් නැහැ. මේ දේ අපි හැමෝම තේරුම් ගත්තා. අපේ උපකුලපතිනිය ලෙස හිටපු දැන් විශ්ව විද්‍යාල ප්‍රතිපාදන කොමිසමේ සභාපති මහාචාර්ය ක්ෂණිකා හිරිඹුරේගම මහත්මියගෙන් ලැබුණ පූර්ණ සහයෝගය අපි අගේ කරනවා.පරිත්‍යාගය ලැබුණේ කොළඹ විශ්ව විද්‍යාලය වෙනුවෙන්. රතුගල ගම්මානයට විදුලිය ලබාදීමෙන් පසු අපි වවුනියාවේ ගම්මාන කීපයක් තෝරා ගත්තා. ඒවා ඉතාමත් දුෂ්කරයි. ඇත්තටම ඒ ගම්මානවල අයට අපි එහේ ගියහම පුදුමයි. ඇමරිකානු තානාපති කාර්යාලය මේ සඳහා රුපියල් මිලියනයක මුදල් ආධාරයක් කොළඹ විශ්ව විද්‍යාලය වෙනුවෙන් ලබා දුන්නා.”සුලක්ෂණට දිරියක් වුණ පිරිස අතර රිද්මි අතපත්තු, රවි රංගා පණ්ඩිරත්න, සෙසම් මල්වැන්න, පත්මිලා හේරත්, ඩිනුෂා ගුණතිලක, සුමුදු ප්‍රනාන්දු, සුපුන් ගජවීර, තාරක වික්‍රමතුංග, අධීෂ පීරිස්, විදර්ශන් දාබරේ, ජනිත් වික්‍රමආරච්චි, යොෂිතා කුලතුංග, මලීන් විජයසේන වූහ. ඒ අතරින් සෙසම් තම අදහස් මේ අයුරින් දැක්වූවාය.“ගොඩක් වෙලාවට විශ්ව විද්‍යාල සිසුන් ගැන තියෙන්නෙ වැරැදි ආකල්පයක්. මං හිතන්නේ ඒ ආකල්පය වෙනස් කරන්නත් එක්ක මේක හොඳයි කියලා. හැම දෙයකටම විසඳුමක් තියෙනවා. අපි හිතන්නේ අපි ක්‍රියාවෙන් පෙන්වන එක ගොඩක් වටිනවා. අපි කළ පුංචි උත්සාහයක් විතරයි.සූර්ය ශක්තිය දෙන්න ගමට ගිය දාමේ ඒ උත්සාහය තවත් වැඩිදියුණු කරගෙන රටට සේවයක් කරන්න බලාපොරොත්තු වෙනවා. අපේ බලාපොරොත්තු හැම දෙයකටම සහයෝගය ලැබුණේ හැමෝගේම දායකත්වයෙන්. ජිවිතේ සෑම ප්‍රාර්ථනයක් පුබුදුවාලන්න උත්සාහය තියෙන්නේ අප තුළමයි. මං හිතන්නේ පිරිසක් වශයෙන් එකමුතුව රටට ඵලදායි සේවයක් කරන්න හැකියාව අපිට ලැබිලා තියනෙවා.සුලක්ෂණ යහළුවන් සමගහැබැයි ඒවා වචන වලින් නෙවෙයි අපේ එක්සත් බව මඟින් තමයි විදහා දක්වන්න හැකියාව ලැබිලා තියෙන්නේ. වවුනියාව ප්‍රදේශයේ කෝංගහා, වෙහෙරපදය, කෝවිල් පුලියන්කුලම්, වෙල්වැඩිතිව් වගේ ප්‍රදේශවලට අපි ගිහිල්ලා විදුලි සම්පාදනය කරන්න සූර්ය කෝෂ සවි කළා. මේක මේ අපේ කණ්ඩායමේම දායකත්වයෙන් කරපු දෙයක්.” මේ අය පවසනවා.සෙසම් මල්වැන්න එසේ පවසන විට සත්මිලා හේරත් දැක්වූයේ මෙවැනි අදහසක්. අපි වවුනියාවට පද්ධති හතරක් දුන්නා. මේ අනුව වොට් 500 ක පද්ධතියක් වොට් 300 ක පද්ධතියක් වොට් 150 පද්ධති දෙකක් ලබලා දුන්නා.මේ සඳහා විදුලිය ලබලා දුන්නේ මොරටුව විශ්ව විද්‍යාලයෙන්. ඒ අය ඔවුන්ම නිෂ්පාදනය කළ එල් ඊ ඩී බල්බ් ලබලා දුන්නා. ඒක අපිට ලොකු සහනයක් වුණා. මේ හැමෝගේම දායකත්වයෙන් තමයි ඒ ප්‍රදේශවලට විදුලිය දෙන්න හැකිවුණේ.ඩිනුෂා ගුණතිලක තම සුවිශේෂී මෙහෙය ගැන අදහස් දැක්වූයේ මේ ආකාරයටය. “මං හිතන්නේ අද ලංකාවේ තියෙන්නේ දැනුම අල්පයකට කේන්ද්‍රගත වීමයි. මේ කේන්ද්‍රගත වීම මත නොදියුණු සමාජයක් බිහි වෙනවා. අපි කළේ ඒ සමාජයට අපෙන් සිදුවිය යුතු මෙහෙය ඉටු කිරීමයි.”අඳුරේ සිටිනවාට වඩා එක පහනක් දැල්වීම වඩාත් යහපත්ැය. මේ අගනා සේවය ගැන ඔවුන්ට මෙන්ම අපටත් වටී. මෙවැනි මෙහෙවර කිරීමට ඔවුන්ට තවත් ශක්තියක් දිරියක් දීමට ඔබට හැකිනම් ඔබ පමා නොවන්න. එය අපේ අයදුමයි.රූපාන්ති බුලත්සිංහලඡායාරූප - සුදම් ගුණසිංහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=af1306164</link>
    <topic>“අර මාලෙ විකුණල තමයි මං මේ ත්‍රීවිල් කට්ට ගත්තෙ”</topic>
    <author>වසන්ත ජයසිංහ ආරච්චිගේ</author>
    <content>පසුගිය සතියේ අපි ‘වංගු පාරෙන්’ කාර් රෙන්ට් කරන ලොකු අයියලට පොඩ්ඩක් පරිස්සම් වෙලා තමන්ගේ ජොබ් එක කරන්න කියලා සංඥා එළි නිකුත් කළා. පේනවනේ රට කාලා වතුර බීපු අයියලනෙ අපි අතරේ ඉන්නේ. කොහෙන් කොහොම හරි ගිය පාර ‘වංගු පාර’ අපි අවසන් කළේ මාලිගාවත්ත ජෝතිපාල පිළිරුව පැත්තේ රවුමක් ගහන්න ඕන කියලා හිතාගෙනනේ. හැබැයි ඔය පැත්තේ කරක් ගහන්න හිතාගෙන පාරට බැස්සත් මෙදා පාර තවත් සුපර් මෑන් කෙනෙක් ගැන කියලම ඒ පැත්තේ ගියොත් හොඳයි කියලා හිතුවා.ටිකක් හිතලා බැලුවොත් උපදින හැම කෙනාම බලන්නේ කොහෙන් කොහොමහරි ජීවත් වෙන්නනේ. ඔය මොන දේ කරන්නත් බඩ කට පුරෝගෙන ඉන්න එපැයි. එහෙම හිතලා ජීවිතේ ගොඩදාගන්න ට්‍රයි කරන මෑන්ලා මෙන්ලා ඕන තරම් අපි අතරේ ඉන්නවා.කමක් නෑ සාධාරණව ඔය දේවල් වෙනවනම්. හැබැයි ඉතිං බඩගින්න විතරක් නෙමෙයි ඕනැ එපාකම් වැඩි වුණාම කවුද සාධාරණයක් අසාධාරණයක් ගැන බල බලා ඉන්නේ කියලා සමහරු හිතන්න පුළුවන්. හිතුවට වරදක් නැහැ. අපි තුන්වේලක් කනකොට එක වේලක්වත් කන්න නැති උදවියත් අපි අතරේ ඉන්නවා කියලා අමතක කරන්න එපා. ඒ හින්දා වැඩි තණ්හාවක් ඕන නෑ. ලැබෙන හැටියට ජීවිතේ රවුම් කරගත්තොත් හොඳයි නේද?මුලින් කිව්වනේ සුපර් මෑන් කෙනෙක් ගැන. මෙයා අපට මුණ ගැහුණේ අහම්බෙන්. ඒ කිව්වේ කතාවට වැටිලා ටික දුරක් යන්න කලියෙන් එයා එයාගේ ඇතුළේ තියෙන ගුණ අගුණ ලිහා දාන්න ගත්තා. මෙදා පාර ‘වංගු පාරෙන්’ ඒ අපේ ලොකු අයියගේ කතාව කියන්න ඕන කියලා හිතුවේ මෙයාගෙන් ලොකු පාඩමක් ගන්න තියෙනවා කියලා හිතුණ හන්දා.‘වංගු පාරේ’ කොටස් කාරයින් දෙන්නා සුගතත් රුවනත් දැන් දන්නවනේ. පසුගිය දවසක සුගතා ගත්ත අලුත් ඉඩමේ ගෙපැළ කපන්න දිනේ දාගෙන අපිටත් ආරාධනාවක් කළාම මොන වැඩ තිබුණත් එකට ඉන්න යාළුවගේ උදව්වකට නොගිහින් කොහොම ද? රුවනත් මමත් උදේ රැයින්ම සුගතාගේ වැඩේට සෙට්වෙන්න පිටත්වුණා. අපි යනකොට සුගතා තවත් දෙන්නෙක් වැඩේට එකතු කරගෙන. කොහෙන් කොහොමහරි අපි වැඩේට බැහැලා වරුවක් ගතවුණාට පස්සේ සුගතගේ ගෙදරින් අරගෙන ආව දවල් කෑම වේලට අපි කට්ටිය සෙට් වුණා.“මචං මේ පුංචයියා. අඳුරගන්න ඕන මෑන් කෙනෙක්. මේ ඒරියා එකේම නොදන්න කෙනෙක් නැහැ. සුගතා එහෙම කියන අතරෙම පොඩිපහේ මෑන් අපි දිහා බලලා හිනාවුණා.කොහොමද අයියේ.“හොඳයි මහත්තයෝ. මහත්තයලා ගැන මට සුගත් මහත්තයා කියලා තියෙනවා. ඉතිං මහත්තයෝ ඉස්සර මේ වගේ ගෙපළක් කපන්න ඇතිතරම් මිනිස්සු හිටියා. කයියක් කිව්වොත් දවසෙන් මේක කපලා ඉවරයි ඒ කාලේ. අද කොහෙද මිනි වළක් කපාගන්නවත් එකෙක් ඉන්නව ද? මහත්තයලා ආව මෙසක් මේ වගේ වැඩකට මිනිස්සු හොයන්න බැහැ.”ඔන්න පුංචයියා කතාවට බැස්සා. මොනවා වුණත් පුංචයියාගේ කතාවේ ඇත්තක් තියෙනවා කියලා හිතනවා.පුංචයියා මොනවද කරන්නේ.“මම ඉතිං මහත්තයෝ හංදියේ ත්‍රීවිල් කට්ටක් තියාගෙන හයර් යනවා. ඕක තමයි ඉතිං ජීවත්වෙන්න කරන්නේ. සුගත් මහත්තයත් ටිකක් රෑ වුණාම මගේ ත්‍රීවිල් එකේ තමයි ගෙදරට යන්නේ. අපේ දැන හැඳුනුම්කම ඇති වුණෙත් එහෙමනේ. ආයේ ඉතිං මට සෙට් වුණොත් මහත්තයලා වුණත් ඕන දෙයක් කියන්න මේ පුංචයියා එතන ඇති.”ත්‍රිවිල් රස්සාව හොඳයි ද අයියා.“වරදක්ම නෑ මහත්තයා. කෝඩේ වදින දවස් තියෙනවා. ඒත් ඉතිං එදා වේල පිරිමහගන්න පුළුවන්. හැබැයි ඉතිං ලොකු මුදලක් පොතක දාලා ඉතිරි කරලා එහෙම ගොඩයන්න බැහැ මහත්තයෝ. ඒත් අපි කාටවත් බරක් නැතුව ඉන්නවනේ.”අපේ කතාව මැද්දට හොස්ස දාපු සුගතා අමතක වෙලා යන්න ගිය කාරණයක් මතක් කරන්න ගත්තා.“මට උඹලට කියන්න බැරි වුණානේ. මෙයා මාර මෑන් කෙනෙක් මෙහෙම හිටියට. ඔය කාවහරි වතුරේ ගිලුනොත් පුංචයියා තමයි හොයාගෙන එන්නේ. මෙයාට ඕන වතුරක ගැඹුරක පීනන්න පුළුවන්.”මොකක්ද අයියා ඒ කතාව.?”පොඩි කාලේ ඉඳලම ග?ඟේ නාන එක අපිට හුරුයිනේ මහත්තයෝ. ඒ දවස්වල මම ගැටයා කාලේ ඔය ග?ඟේ මෙගොඩ ඉඳලා එගොඩට පීනනවා. අපේ මෙගොඩට. හරි හුරුයි ඔය ඉසව් හැම එකක්ම.මාරයිනේ?“ඕවා මොනවද මහත්තයෝ මුහුදේ නාන්න ගියත් එහෙමයි. මට වතුරට ඒ හැටි බයක් දැනෙන්නේ නැහැ. කොච්චර රැල්ල සැර වුණත් මට පුළුවන් ඒවත් එක්ක පිහිනන්න. අම්මපා මම මේ දෙකක් හලාගෙන කියනවා නෙමෙයි ලොක්කා. ඔය රැල්ලත් එක්ක පීනන එකටත් ක්‍රම සහ විධි තියෙනවා. අපේ උන් ඕවා දන්නේ නැති හින්දයි ගිලිලා මැරෙන්නේ.මොනවද අයියා කියන්නකො අපිටත් ඔය ක්‍රම සහ විධි.“හරි ලොක්කා මෙහෙමනේ. දැන් මහත්තයලා මුහුදේ නාන්න ගියොත් මොනවද කරන්නේ. කෙළින්ම පනින්නේ ගහන රැල්ලටනේ. එහෙම වුණාම මොකද වෙන්නේ. හරියට රැල්ලට අහුවෙලා අනෙක් පැත්ත ගැහැව්වොත් කොඳුනාරටිත් කැඩෙනවා. එහෙම නෙමෙයි ගහන රැල්ලේ යටට යන්න ඕන. බලන්නකෝ රැල්ල එන වෙලාවට වතුර යටට ගියොත් හානියක් නෑ. ඕක පොඩි දෙයක්.”හරි පුංචයියා අර වතුරේ ගිලුන මිනිස්සු ගන්නවා කිව්වේ.“අපොයි ඔව්. මේ ඒරියා එකේම මාව ඔය වැඩේට ප්‍රසිද්ධයි. කවුරුහරි වතුරේ ගියොත් ගොඩට ගන්න වෙන්නේ මට. හැබැයි ඉතිං පොඩි ෂොට් එකක් ඇනගෙන හිටියොත් මොන සක්කරයා කිව්වත් මම වතුරට නම් බහින්නේ නැහැ. අපි හැමදාම මෙහෙම නෑනේ ලොක්කා. ඉතිං අඩි කීයක් යට වුණත් මට පුළුවන් උඩට අරගෙන එන්න.”අයියා ඔය වගේ ජීවිත කීයක් විතර ගොඩ අරන් තියෙනව ද?“මෙහෙමනේ පණපිටින් බේරගත්තට වඩා මේ අත්දෙකෙන් ඇදගෙන ආව මළකඳන් ගාන වැඩියි. මගේ හිතේ විස්සක් විසිපහක් ඇති. කලකිරෙනවා මහත්තයෝ. අපරාධ ජීවිත. ගොඩක් උන් සෙල්ලමට ගිහින් තැනක් නොතැනක් නැතිව වතුරට බැහැලා නිකම් විනාශ වෙනවා.”ඇත්තටම පුංචයියට බයක් නැද්ද?“මොකට බයවෙන්න ද මහත්තයෝ. මැරුණ මිනිහට නෙමෙයි බයවෙන්න ඕන. ජීවත්ව ඉන්න එකාටයි බයවෙන්න ඕන. මෙහෙමයි සමහර ඒවා තියෙනවා දවසේ දෙකේ හොයාගන්න බැරුව. ඒවා දිහා බලන්නත් බයයි. මොනවා කරන්න ද ගොඩගන්නත් එපැයි. පේනවනේ අපේ කතාව පුංචයියා වෙනමම පැත්තකට අරන් යන්නයි හදන්නේ. කොහොම ද අයියගේ කතාව. ඔන්න පුංචයියා කවුද කියලා මෙතනින් පස්සේ තවත් තේරුම් ගන්නකෝ.”ඇයි පුංචයියා තමන් ගැනවත් හිතන්නේ නැතුව මෙහෙම කරන්නේ.“ඇත්තම කිව්වොත් මහත්තයෝ මිනියක් ගොඩට අරන් දුන්නත් මට කීයක් හරි හම්බ වෙනවා. මොකද ජීවිතේ ගැටගහන්න එක ලේසී නැහැනේ. ඉතිං මෙහෙම දෙයක් වුණත් කලාතුරකින්නේ.”ඉතිං අයියට මේක පිනක් කියලා හිතලා කරන්න බැරි ද?“එහෙම කළා. එහෙම තමයි මම මුල් කාලේ කළෙත්. ඒත් අපේ උන්දලාට කිසිම කෙළෙහි ගුණයක් නැහැ. එක සැරයක් මම මිනිය ගොඩට අරන් ආවට පස්සේ මට සිහිය නැතුව ගියා. ඒ වෙලාවේ එතැන හිටියා පිරිස මාව ඉස්පිරිතාලෙට අරන් ගිහින් තියෙනවා. ඒත් ආයෙනම් මගේ දිහා උන්න ද මළා ද කියලවත් බැලුවේ නැහැ. ඉතිං මුන්ට කොහොමද අපි පින් අතේ වැඩ කරන්නේ මහත්තයෝ.”නෑ... එහෙමත් කරනව ද?“මොකද නැත්තේ. ඔයිට වඩා දේවල් මට වෙලා තියෙනවා. එතනින් පස්සේ මම හිතුවා නිකම් කරනකොට අගයක් නැත්නම් මම මගේ ජීවිතේ ගැනවත් ගෑනි ළමයි ගැනවත් හිතන්නේ නැතුව කරන මේ වැඩෙන් කීයක් හරි ගත්තම මොකද කියලා. පව් නෑනේ මහත්තයෝ. මහත්තයලට මම කතාවක් කියන්නම් මේක කවුරුත් දැනගෙන හිටපු දෙ?යක් නෙවෙයි. දැන් ෆිට් වුණානේ. බොරු මොකට ද? මම ඔය දුවන ත්‍රීවිල් කට්ට ගත්තෙත් එහෙම කරපු වැඩකින්.”මොකක්ද අප්පේ ඒ කතාව?“දවසක් ලොකු සල්ලිකාරයෙක්ගේ පුතෙක් වතුරේ ගිහිල්ලා. කට්ටිය හොඳටම සෙට් වෙලා ඉඳලා තියෙන්නේ. ඉතිං ඔය එක තැනක් තියෙනවා වළක් තියෙන. මම හිතන්නේ අඩි විස්සක් විතර ඇති. ඉතිං හොඳටම පදන් වෙලානේ ඉඳලා තියෙන්නේ. අර සල්ලි කාරයාගේ පුතා යට ගිහින්. කොහොමහරි කට්ටිය බයවෙලා මාව හොයාගෙන ආවා. මම හොයාගෙන එනකොටත් ඕක වෙලා පැය භාගයක් විතර ඇති. ආයේ මොනව ද මළකඳනේ හොයන්න වෙන්නේ. මොකද මම ඔය තැනින් මළකඳන් දෙක තුනක් ගොඩ අරන් තියෙනවා.පස්සේ මම බැහැලා යටට ගියා. වතුරට ටිකක් වැඩියි. ඒත් ගිය එක පාරින්ම මම හොයාගත්තා. අතට අහුවුණේ කඹයක් විතර තිබුණු මාලේ. උඩට අදින කොටම ඒකේ ගාංචුවෙන් ගැලවිලා අතට ආවා. මම එහෙමම උඩට ආවා. ඒක වටිනවා කියලා හිතුණ නිසා මාලේ හංගාගෙන දෙවැනි පාර ගිහින් මිනිය උඩට ඇදගෙන ආවා. පවුම් හතරක මාලයක් මහත්තයෝ. ඒ මිනිස්සු මිනිය ගත්තා මෙසක් ඊට පස්සේ මම ගැන බැලුවේ නැහැ.”“ඉතිං මම අර මාලේ දුන්නේ නැහැ. බොරු මොකටද මම ඒක විකුණලා තමයි මේ ත්‍රීවිල් කට්ට ගත්තේ. හැබැයි අද මම ඔය කතාව කියනකම් මොකෙක්වත් ඕක දන්නේ නැහැ. දැන් අවුරුදු හතරක් විතර ඇති ඕක වෙලා.කොහොමද පුංචයියාගේ කතාව. කතාවත් එක්කම වේලාවත් ගිහින්. ආව එකේ සුගතගේ වැඩේ කරන්නත් එපැයි. පුංචයියගේ ජීවිතේ ගැන හිතද්දි පුදුමාකාරයි. හැබැයි මිනිහා කාටත් බරක් නොවී ජීවත් වෙනවා. ඒත් එයා කරන වැඩේ සාධාරණයි ද නැද්ද කියන්න නම් අපි දන්නේ නැහැ.ඒත් එයා එක්ක වුණ කතාබහ ඒ විදිහටම වංගු පාරට ගේන්න ඕන කියලා හිතුවේ මෙහෙමත් මිනිස්සු මේ රටේ ජීවත්වෙනවා කියලා කියන්න ඕන වුණු හින්දා. ප්‍රශ්නයක් ඇතිනේ මෙයා කොහෙද ඉන්නේ කියලා. ඒ නිසාම අපි ගඟ මොකක්ද තැන කොහෙද කියලවත් නොකියා ඉන්න තරමට වාරණයක් දාගත්තේ මොන දේ කළත් පුංචයියලා එක් පැත්තකින් කෙනෙකුට සේවයකුත් කරන නිසා. එහෙම නම් ලබන සතියේ වංගු පාරෙන් මුණ ගැහෙනකම් ඔන්න අපි කැපෙනවා.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=af1306165</link>
    <topic>ත්‍රිවිධ හමුදා සෙබළු කඳවල වැව අලුතෙන් හදති</topic>
    <author>අමල් යශෝමන් ජයසිංහ</author>
    <content>තිස් වසරක් පුරා ලක්දේශයේ ජීවිත මෙන් ම දේපළ ද අගාධයට ඇද දැමූ කෲරතර යුධ සමයට නැවතීමේ ලකුණ තැබීමට ආරක්ෂක හමුදාවෝ සමත් වීමත් සමඟ මේ වනවිට හුදී මහජනතාවගේ පොදු සුබසාධනයට ද හමුදා දායකත්වය මහත් රුකුලක් වී තිබේ.ආරක්ෂක ලේකම් ගෝඨාභය රාජපක්ෂ මහතා කඳවල සංවර්ධනය කැරෙන භූමි ප්‍රදේශය නිරීක්ෂණය කළ අයුරු.ප්‍රතිසංස්කරණය කැරෙන කඳවල වැව සහ නව ක්‍රීඩා පිටියමහින්ද රාජපක්ෂ ජනාධිපතිතුමාගේ උපදෙස් මත ආරක්ෂක ලේකම් ගෝඨාභය රාජපක්ෂ මහතාගේ අධීක්ෂණය යටතේ රත්මලාන කොතලාවල ආරක්ෂක විශ්ව විද්‍යාලීය භූමියේ ව්‍යාපෘති රැසක් ක්‍රියාත්මක වෙමින් රත්මලාන ප්‍රදේශවාසින්ගේ දෛනික ජීවන රටාවන් දුෂ්කරතාවනට ඇද දැමූ අනිසි ජල ගැල්ම වැළැක්වීමේ පියවර ද මේ වනවිට අරඹා තිබේ.කොතලාවල ආරක්ෂක විශ්වවිද්‍යාලයට අක්කර 4 1/2 කින් යුත් මහා පරිමාණයේ ක්‍රීඩාපිටියක් හිමිවුණි. එහි මීටර 400 ධාවන තීරුවක් ද සහිතව ක්‍රිකට්, රගර්, ෆුට්බෝල් ආදී ඕනෑම තරග ඉසව්වක් සඳහා පහසුකම් සපයා දෙමින් මිලියන 40 ක රාජ්‍ය ප්‍රතිපාදන යටතේ ඉදිවූ ක්‍රීඩා පිටිය ද එම ආරක්ෂක විශ්ව විද්‍යාලීය නිල දරුවනට බලවත් අඩුවක්ව තිබූ නිල නිවස්නයක ගැටලුවද හමාර කරමින් ඉකුත් 13 දා එහි සපැමිණි ආරක්ෂක ලේකම් ගෝඨාභය රාජපක්ෂ මහතා විසින් එහි අයිතිය පවරා දුන්නේ එම ව්‍යාපෘති පිළිබඳව කරුණු විමසා සතුට පළ කරමිනි.අලුතින් විවෘත කළ බළලත් නිලධාරී සැරයන් සහ සුළු නිලධාරී නිවස්න ගොඩනැඟිල්ලඑපමණක් ද නොවේ. එහි සයමහලින් යුත් ගොඩනැගිල්ල බලලත් නිලධාරි සැරයන් සහ සුළු නිලධාරින්ගේ පහසුව පිණිස ඉදිකරන ලද්දකි. එහි සුපිරි ආපන ශාලාවක්, අවන්හලක්, නවාතැන් කාමර 30 ක්, දේශණ ශාලා, විවේකී කාමර, මුළුතැන්ගෙයි ඇතුළු පහසුකම් රැසක් අතර ඉහළම මාලයේදී ඇස දිවයන මානය තෙක් විහිද පෙනෙන්නට එළිමහන් සඳළුතලයකින් යුතුවේ. එහි වියදම වශයෙන් ඇස්තමේන්තු වූ මුදල මිලියන 85 කි.රත්මලාන ජනතාව පීඩා විඳි ජල ගැල්මෙන් මුදාලනු වස් මේ වනවිට වර්ග මීටර 31,000 කින් යුතු කදවිල වැව ප්‍රතිසංස්කරණය කැරෙමින් පවතී. එය සයමසක ව්‍යාපෘතියකි. ත්‍රස්තයනට එරෙහිව අවි දැරූ දෙඅත් අවියෙන් බැහැර වී මහජන සුබසාධනය වෙනුවෙන් ඇප – කැපවී ඇති අයුරු කියාදෙන මාහැඟි සාධකයකි. එම වැව තැනෙන්නේ නාවික හමුදා පිරිසගෙනි.මහා ක්‍රීඩාපිටිය දැන් කෙළි බිමට විවෘතය. ඊට ඇවැසි ක්‍රීඩාගාරය ද ඉදිවන්නට ඇරඹී ඇත. රත්මලාන ප්‍රදේශයට ඇවැසි තවත් යටිතල පහසුකම් සඳහා හමුදා දායකත්වය ඉහළින් ලැබී ක්‍රියාවට නැංවී තිබීම එහි ජනී ජනයාගේ සතුටට ද හේතු වී ඇති බව නිසැකය.විශේෂයෙන් සඳහන් කළ යුත්තක් ද තිබේ. ඉහත දැක්වූ නව ව්‍යාපෘතීන් උදෙසා ඇස්තමේන්තු වූ පිරිවැය මිලියන 85 ක් වුවද වඩාත් සතුටට කාරණය වනුයේ අපේ හමුදා සෙබළුන්ගේ අගනා ශ්‍රම දායකත්වය නිසාම එකී කටයුතුවලදී මිලියන 24 ක් ඉතිර කර ගැනුමට හැකිවී තිබීමය. එය ප්‍රශංසාත්මකය. ඉන් තවත් විපුල පොදු සේවාවන් තවදුරටත් ඉටුකරලීමට ඇවැසි ප්‍රතිපාදන ශක්තිය නිතැතින් ම ඊට හිමි වී තිබේ.ඉදිරියටත් කදවල ප්‍රදේශයේ පමණක් නොව හමුදා කඳවුරු ආශි‍්‍රතව ඇති ප්‍රදේශවල යටිතල පහසුකම් සංවර්ධනයට ත්‍රිවිධ හමුදාවේ ශ්‍රම දායකත්වය ලබා දීමට කටයුතු කරමින් පවතී.අමල් යශෝමන් ජයසිංහපින්තූර – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=af1306166</link>
    <topic>නුවන්ගෙන් ගවස්කාර්ට හොඳ කනේ පාරක්</topic>
    <author>ලාස්ට් මෑන්</author>
    <content>මෙන්න මෙහෙමයි වුණේ කුසල් ජනිත් දැවී ගියා. ඩිල්ෂාන් දැවී ගියා. මහේලත් දැවී ගියා. තව කට්ටිය ඉන්නවා. මැතිව්ස්, චන්දිමාල්, තිරිමාන්න... ඔක්කොම නොම්මර එකේ පිතිකරුවෝ.ඒත්... මෙන්න මහේල ගාවට නුවන් එනවා පිත්තත් උස්සාගෙන...ඊට පස්සෙ දෙන්ඩ පටන්ගත්තා ඇට්ටි හැලෙන්ඩ... නුවන් නෙමෙයි. සුනිල් ගවස්කාර්... විකට් එකේ ඉදල නෙමෙයි... විස්තර විචාරක කුටියේ ඉඳලා... මුළු ලෝකෙටම ඇහෙන්ඩ...“මොන මෝඩ තකතීරු තීන්දුවක් ද ?ඒක... මෙච්චර බැට්ස්මන් ලා ඉඳීද්දි වල්ග කොටයක් එවන්නේ... ඔල්මොරොන්දන් තීරණයක්...”නුවන් ආවා... පන්දු නිකම් යනවා... එකේ පාරවල් තමයි ගහන්නේ... පන්දු 13 ට ලකුණු 12 යි...“මං කිව්වේ... මෙච්චර පිතිකරුවෝ ඉන්න එකේ මේ මොන විකාරයක්ද කෙරුවේ...”නිවේදක කුටියේ ඇට්ටි හැලෙන්ඩ දෙනවා...“ඔන්න නුවන් දුන්නා එකපාරට ම පන්දුව පියාඹාගෙන ගියා... හයයි... පැවිලියන් එක උඩ... ඔන්න ආයිමත් දුන්නා පාවෙලා ගියා... මිනිස්සු අතරට... ඔන්න ආයිමත් දුන්නා... පියාඹගෙන ගියා... ගවස්කාර්ගේ කටට...”නිවේදක කුටියේ හිටපු අපේ මිනිහා. රසල් ආනල්ඩ් නුවන් වෙනුවෙන් දුන්නා ගවස්කාර්ට හොඳ කීචොක් පාරක්...“දැන් මොකද කියන්නේ?” රසල්, ගවස්කාර්ගෙන් අහනවා... තාමත් ගවස්කාර්ගෙ කටේ බෝලෙ හිරවෙලා.“නෑ ඉතින් කෙටි පන්දුනේ එවන්නේ?”“හරි කෙටි පන්දු කියමුකෝ... බලන්ඩ ගහන ගැහිල්ල”රසල්ගේ වචනෙට ගවස්කාර් කැරකිලා සර්ප ෂයන්නක් වුණා. නුවන් එහෙම පටන් අරගෙන දුන්නා එංගලන්තෙට දුවන්ඩ නෙමෙයි තමන්ට තුට්ටු දෙකට දාපු ගවස්කාර්ට කන පැලෙන්ඩ”සංගාගෙන් පටන් නොගෙන නුවන්ගෙන් පටන්ගත්තෙ ඒ ටික කියාගන්ඩ... හැබැයි සංගගෙ ගැහිල්ල තමයි ගැහිල්ල... සුපර්... සුපර් කියන්නෙ නිකං නෙමෙයි... සංගා ගහන කොට රසල් කිව්වා ශ්‍රී ලංකාවෙ ඉන්න නම්බර් වන් කියලා. එතකොට ඉන්දියාවෙ බෝන්ස්ලේ කිව්වේ ලංකාවෙ නෙමෙයි මුළු ලෝකෙන්ම සංගා වගේ ඉන්නෙ දෙතුන් දෙනයි කියල...මොනව වුවත් අපට ක්‍රිකට් උගන්නපු සුද්දගෙ රටටම ගිහිල්ල සුද්දන්ටම ගහපු එක මාරයි. රෑ එකට දෙකට ටෙලිවිෂන් ඉස්සරහ නිදි වරාගෙන ලංකාවෙ මිනිස්සු ගහපු විසිල් කන්දරාව එකක් වුණානම් ෂුවර් එකට එංගලන්තෙටත් ඇහෙනවා.එක වෙලාවකට හිතෙනවා මේත් හොඳටම ඇති කියලා. අපි මෙහෙ ඉඳලා එහෙම කිව්වට ගහපල්ලා ඕස්ට්‍රේලියාවටත්. එතකොට බඩු හොඳටම ගොඩ. හැබැයි අර වගේ කැච් අතාරින්ඩ නම් එපා. දැක්කනේ කුසල් ජනිත් ගේ කැච් එක අල්ලගන්ඩ නවසීලන්තයේ මැකලම් පැනපු පැනිල්ල. අන්න මල්ලි පැනුං කිව්වලු.අපේ හයියත් අරගෙන ගහපල්ල ඕස්ට්‍රේලියාවටත්. උඹලට විතරයි ඉන්දියාවට ගේමක් දෙන්ඩ පුළුවන්. ඔන්න එහෙනං අපි විසිල් එකක් ගහගෙනම මාරු වෙනවා... ආයිබෝං කිව්වා.ලාස්ට් මෑන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=af1306167</link>
    <topic>වරද කාගෙ ද?</topic>
    <author>අරුණි මුතුමලී</author>
    <content>මාරියාවේ, මාරියාවේ මාරියාවේ නුඹ ආ දා සිට පැල මගේ අඳුරුයි!මෙවන් විලාප බටහිර හා දකුණු මුහුදු තීරය පුරා පැතුරුණු සතියක් ලෙස පසුගිය සතියම හඳුන්වන්න පුළුවන්. දිනෙන් දින මියගිය ධීවරයින්ගේ සංඛ්‍යාව වැඩි වන බවට වාර්තා වුණා. මේ ලිපිය ලියන මොහොත වන විට සිදු වී තිබු මරණ සංඛ්‍යාව 53 ක්. එහි වගකීම පිළිබඳව තවමත් තර්ක විතර්ක මතු වෙනවා.කොහොම වුණත් හැමෝම කීවේ ප්‍රධාන වගකීම තිබෙන්නේ කාලගුණ දෙපාර්තමේන්තුවට කියලයි. ඔවුන් අනතුරු ඇඟවීම නිසි අයුරින් නිසි වෙලාවට කළානම් මේ මරණ සිදු නොවන බවයි බහුතරයකගේ මතය ලෙස ඉදිරිපත් වුණේ.එහෙත් කාලගුණ විද්‍යා දෙපාර්තමේන්තුව ප්‍රකාශ කළේ ඔවුන් නිසි පරිදි අනතුරු ඇඟවීම් කළ බවටයි. ඒ නිසා අප කාලගුණ වාර්තා නිවැරදිව නිශ්චිතව අනතුරකට කලින් ඉදිරිපත් කළ හැකිදැයි ජ්‍යෙෂ්ඨ කාලගුණ විද්‍යාඥ කේ. ආර්. අබේසිංහ මහතාගෙන් විමසුවා.කාලගුණ අනාවැකියක් සියයට 100 ක් නිවැරදිව කියන්න අපහසුයි“වසර 30 ක් කාලගුණ විද්‍යාඥයෙකු ලෙස සේවය කළ අත්දැකීම් අනුව පවසනවානම් කිසිම කාලගුණ අනාවැකියක් සියයට 100 ක් නිවැරදිව කියන්න අපහසුයි. සුළි සුළඟක් වුවත් නිවැරදිවම හානි වන ස්ථානය කිව හැක්කේ කිලෝමීටර් 5 - 10 ක් පමණ පරතරයක් සහිතවයි.විශේෂයෙන් ටොනෙඩෝ, දියගොබ වළාව වැනි හදිසි විපර්යාසයන් පිළිබඳව නිශ්චිතවම කියන්න අමාරුයි. නමුත් අපට ආපදා ගෙන දෙන කාලගුණ තත්ත්ව වෙනම හඳුනාගන්න පුළුවන්. සුළි සුළං, නැඟෙනහිර තරංග හෙවත් දෙසැම්බර් සිට ජනවාරි දක්වා නැඟෙනහිරින් එන සුළං තරංග ත්‍රිකුණාමලය මඩකළපුව හරහා එන ආකාරය මෙන්ම බටහිර තරංග ලෙස හඳුන්වන නිරිත දිග මෝසම් සුළං තරංග පුත්තලමේ සිට ගාල්ල දක්වා පැමිණ ඉදිරියට ගමන් කරන ආකාරය දැන් පවතින චන්ද්‍රිකා ඡායාරූප හා කාලගුණ අනාවැකි පවසන වෙබ් අඩවි මඟින් පැය 24 ත් 48 ත් අතර කාලයක දී අනාවරණය කළ හැකියි.විශේෂයෙන් දරුණු ආපදාකාරී කාලගුණ සාධක ඇතිවන්නේ එකවර නොවේ. ඒවා ක්‍රමානුකූලව හටගෙන නැඟෙනහිර බටහිර වෙරළ ඔස්සේ පැමිණෙන්නේ.හිතට එකඟවම කියනවා නම් කාලගුණ විද්‍යාත්මක විශ්ලේෂණවලදී රට ගැන හිතනවානම්, ජනතාව බේරා ගත යුතු ය කියන හැඟීම තිබෙනවානම් තරමක් වෙහෙස වී කෙටිකාලීන වූ පැය 24 කට පෙර අනාවැකි මධ්‍ය කාලීනව දින 3 ට පෙර අනාවැකි හා දිගුකාලීන ලෙස සති 2 - 3 ට පෙර අනාවැකි ඵල කරන්න පුළුවන්. ශ්‍රී ලංකාවේ දිගුකාලීන කාලගුණ පුරෝකථන තවම දියුණු වී නැහැ. නමුත් කුණාටු ක්ෂණික ආපදා නොවන නිසා අඩුම වශයෙන් පැය 24 ට පෙර අනාවරණය කළ හැකි බව නොකියාත් බැහැ.ඔහු එසේ කීවත් සමහරුන්ගේ අදහස නම් ගොවින්ට මෙන්ම ධීවරයන්ට ද සාම්ප්‍රදායික දැනුමක් කාලගුණය පිළිබඳ ඇති බවයි. ඒ ඥානය භාවිත කළානම් මෙවැනි විපතක් සිදු නොවන්නටත් ඉඩ තිබුණා නේදැයි අප විමසුවේ ජාතික ධීවර සහයෝගීතා ව්‍යාපාරයේ කැඳවුම්කරු හර්මන් කුමාර මහතාගෙන්.ඔව්. ධීවරයින්ට ස්වභාවික පරිසරය පිළිබඳ සාම්ප්‍රදායික ඥානයක් තිබුණා තමයි. හත්දින්නත් තරුව පායන ආකාරය අනුව කුණාටුවක් එන බවට, මාළු අගිනේ හුරුල්ලෝ උඩ පනින ආකාරය අනුව මඩිය සරු ද යන්න, සුළඟ හමන දිශාව අනුව මාළු අසුවනවා ද කියන්න, ගොඩ ගොරවන විට අනිවාර්යයෙන් මාළු හසුවන බව දැනගත්ත වගේම උතුරෙන් කළු කළොත් වැස්ස අනිවාර්යයයි කියන්න ධීවරයින් දැනගෙන හිටියා.නමුත් අද වන විට ඇතිවී තිබෙන දේශගුණික විපර්යාස සමඟ ඒ දැනුමට වඩා උපකරණවලට විශ්වාසය තබන්න ධීවරයන් පුරුදු වී තිබෙනවා. ඒ වගේම සුනාමියෙන් පසු ආපදා කළමනාකරණ, කමිටු, සංඥා කුලුනු, ආදි සියල්ල තිබෙනවා. ඒ නිසාත් ජනතාව ඒ ගැන විශ්වාස කරනවා. නමුත් ඒවා නිසි ලෙස ක්‍රියාත්මක වන්නේ නැහැ. එය කාර්යක්ෂම කිරීමේ වගකීම රජයට වගේම ධීවර අමාත්‍යාංශයට, ආපදා කළමනාකරණ මධ්‍යස්ථානයට, කාලගුණ විද්‍යා දෙපාර්තමේන්තුවට ආදි වගකිව යුතු ආයතන සියල්ලට පැවරෙනවා.ධීවරයන් සියලු දෙනාට අදාළ අරක්ෂිත උපකරණ ලබා දී නැහැඒ වගේම 2007 ලෝක කම්කරු සංවිධානය මඟින් ධීවරයින්ගේ ආරක්ෂාව පිළිබඳ ප්‍රඥප්තියක් ඇතිකර ගත්තා. නමුත් ඒ ගැන අපේ රටේ කිසිදු සංවාදයක් නෑ. අපේ රටේ ධීවර ප්‍රජාව 150000 ක් පමණ සිටිනවා. ඒ අයගෙන් බහුතරයක් හිතේ ධෛර්යයට මුහුදු යන්නේ. මොකද අද මුහුදු නොගියොත් දරුවන් බඩගින්නේ. ඒ වගේම ඔවුන්ගේ ආරක්ෂාව සඳහා සියයට සියයක් දෙනාට අදාළ අරක්ෂිත උපකරණ ලබා දී නැහැ. ඔවුන්ට මඟ පෙන්වීමකුත් නැහැ. නෛතික පෙලඹවීමකුත් නැහැ. ඒ වගේම කාලගුණ අනාවැකි හරියට ලැබුණෙත් නැහැ.ධීවරයන්ගේ පාර්ශ්වයෙන් එසේ කියද්දී ධීවර දෙපාර්තමේන්තුවේ සෝදිසි මෙහෙයුම් ඒකකයේ සහකාර අධ්‍යක්ෂ ලාල් ද සිල්වා මහතා පැවසුවේ මෙවැනි අදහසක්.“ධීවර ජනතාව ජීවිතාරක්ෂක කබා පැලඳීය යුතු බවට වසර තුනකට පමණ පෙර ගැසට් කර නීති යොදා තිබෙනවා. අමාත්‍යාංශය මඟින් ඒවා හැකි තරම් බෙදා දී තිබෙනවා. ධීවරයකුට එය ලැබී නැතිනම් ඉතා සුළු මුදලකට එය ලබා ගැනීමටත් හැකියාව තිබෙනවා. ඇතැම් අය විනෝදය සඳහා දිනකට වියදම් කරන මුදලින් වුවත් එම කබායක් ගැනීමට හැකියාව තිබෙනවා. ඒවා පැලඳගෙන සිටියොත් දින දෙකක් වුවත් පාවෙන නිසා ජීවිතය බේරාගන්න පුළුවන්.කබා පැලඳීය යුතු බවට ගැසට් කර තිබෙනවාඒ කොහොම වුණත් මේ ව්‍යසනයට ප්‍රධාන හේතුව නිසි පරිදි ධීවරයින් කුණාටුව පිළිබඳව දැනුම්වත් නොවීමයි. මොකද 7 වැනිදා දහවල් 12 ට ලැබුණු වාර්තාව ඉතා සාමාන්‍ය පරිදි ලැබෙන එකකට සමානයි. සවස 4 ට ලැබුණු වාර්තාවෙන් කිසිදු අනතුරු ඇඟවීමක් සටහන්ව තිබුණේ නැහැ.එහෙම ලැබුණානම් අප අනිවාර්යයෙන්ම සුළුපන්න ධීවරයින්ට දැනුම් දෙනවා. අනෙක ඔවුන් දහවල් 2.30 - 3.00 පමණ වෙද්දී රැකියාවට යනවා. ආපසු එන්න පෙර පණිවිඩයක් දීම අපහසුයි. සුනාමි වෙලාවේදී පවා අප පණිවුඩ ලබා දුන්නේ බහුදින යාත්‍රාවලටයි. ඔවුන් ඒ පණිවිඩය සුළුපන්න ධීවරයින්ට ලබා දී ඒ අයව ගැඹුරු මුහුදට ගෙන්වාගෙන තිබුණා. සමහර වෙලාවට ජංගම දුරකථන ක්‍රියාකාරී වනවා. නමුත් සුළුපන්න ධීවර බෝට්ටුවලට රැල්ල එන නිසා සංඥා පද්ධති ලබාදීමෙන් පලක් නෑ. ඒවා මුහුදු වතුරට විනාශ වන නිසා.කෙසේ වුවත් 2011 නොවැම්බර 11 ධීවරයන් 25 දෙනෙකු මිය ගියේ ද කාලගුණ විද්‍යා දෙපාර්තමේන්තුව නිසි පරිදි අනතුරු ඇඟවීමක් නොකළ නිසයි. මෙවරත් සිදු වුණේ එයයි.එසේ ඔවුන් කීවත් කාලගුණ විද්‍යා දෙපාර්තමේන්තුව පවසන්නේ ධීවරයින්ට සැලකිලිමත් වන ලෙස තමන් නිවේදනයේ සඳහන් කළ බවයි. එය ආපදා කළමනාකරණ මධ්‍යස්ථානයට ලැබුණේ නම් කළ හැකි දේ පිළිබඳව ආපදා කළමනාකරණ අමාත්‍යාංශයේ මාධ්‍ය ප්‍රකාශක සරත් ලාල් කුමාර මහතාගෙන් අප විවසුවා.කාලගුණ විද්‍යා දෙපාර්තමේන්තුව තමයි සුනාමි කුණාටු ආදි ස්වාභාවික විපත් පිළිබඳ වගකිවයුතු තාක්ෂණික ආයතනය ලෙස සලකන්නේ. මෙවර ප්‍රශ්නේදී ඇමෙරිකාවේ කාලගුණ වෙබ් අඩවිය මඟින් පවා නිකුත් කළ වාර්තා අධ්‍යයනය කළත් එහි නියත වශයෙන්ම ශ්‍රී ලංකාව පිළිබඳව අවධානය යොමු වී නොතිබුණු බවක් කියැවෙනවා.කෙසේ වුවත් ඉකුත් 8 වනදා සිකුරාදා සවස 4.30 ට පමණ ලැබුණු වාර්තාවේ තිබෙන්නේ මුහුද රළුවන්න පුළුවන් සුළඟ තද වන්න පුළුවන් කියායි. අප එවැනි වාර්තාවක් ලැබුණු විට ධීවර සංස්ථාවට හා ඇමැතිවරයාට, ලේකම්වරයාට ආදි අවශ්‍ය ස්ථාන වෙත යොමු කරනවා. ඒ වගේම සැලකිලිමත්ව සිටින ලෙස දැනුම් දෙනවා. නමුත් රාත්‍රී 2 ට පමණ ඇරඹුණු සුළඟ පිළිබඳ අනතුරු ඇඟවීම ආවේ රාත්‍රී 3 ට පමණයි. මේ කුණාටුවට හසුවුණු ධීවරයින් කිසිවකුටත් රේඩියෝ සන්නිවේදන ක්‍රම හෝ ජීවිතාරක්ෂක කබා නැහැ. වී. එච්. එෆ්. තරංග පද්ධති ඔවුන් ළඟ ඒ මොහොතේ තිබිලත් නැහැ.අනතුරු ඇඟවීම අයිති කාලගුණයටයිඅනතුරු ඇඟවීමක් ලෙස කාලගුණ පණිවිඩයක් දීමට නෛතික අයිතිය තිබෙන්නේ කාලගුණ විද්‍යා දෙපාර්තමේන්තුවට පමණයි. එනිසා හරියටම අනතුර ඇඟෙව්වානම් ධීවර සමිති හා වෙනත් පද්ධති ඔස්සේ පණිවිඩය ලබා දෙන්න හැකියාව තිබුණා. ඒ වගේම පැයට කිලෝමීටර 80 ක වේගයක් කී විට ඒ පිළිබඳව යම් අවබෝධයක් ඇති කරගැනීමටත් අපට හැකියාවක් තිබිය යුතු වනවා. කෙසේ වෙතත් මීට වඩා සම්බන්ධීකරණයක් වගේම සාමූහික තීරණ ගැනීමේ හැකියාවක් තිබෙනවානම් මෙවැනි අනතුරුවලින් ජීවිත හානි සිදු නොවන මට්ටමට කටයුතු යොදන්න හැකියාව තිබෙනවා.”මේ සියලු තොරතුරු අනුව කොහේ හෝ වරදක් සිදු වී ඇති බව නම් පැහැදිලියි. එහෙත් ඒ වරද නිසා එදිනෙදා බඩවියත රැකගන්න. ධීවරයින්ගේ ජීවිත ගණනක් අහිමි වූ බව ද අමුතුවෙන් කිව යුතු නැහැ. මෙහිදී ධීවරයින්ට ද තමන්ගේ ජීවිත පිළිබඳ වගකීමක් තිබෙන බවත් ඔවුන්ගේ සාම්ප්‍රදායික දැනුම අමතක කිරීමේ විපාක ගැනත් මතක් කළ යුතුමයි.කෙසේ වෙතත් මෙවැනි සිදුවීම් යළි සිදු නොවන්නට මීට වඩා රට දැය ගැන මෙන්ම තමන්ගේ සේවය වැටුපට පමණක් සීමා නොකරන පිරිසක් බිහිවිය යුතු ය යන්න ද නොකියාම බැහැ.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=af1306169</link>
    <topic>සයුර රළුවූ මොහොතේ නාවික හමුදාව පිහිටට ආ හැටි</topic>
    <author>අමල් යශෝමන් ජයසිංහ</author>
    <content>හිටිවනම මහසයුර රළු වී කැලඹී ගියේ ය. එහෙත් ඇති විය හැකි චණ්ඩ සුළි කුණාටු අනෝරා වැසි ගැන නොතකා සිය අඹු දරු පෝෂණය උදෙසා මුහුදු රස්සාවේ ගිය සියගණනකගේ ජීවිත හා දේපළ මේ වනවිටත් විනාශ වී ගොස් ඇත්තේ කිසිවකුත් නොසිතූ නොපැතූ අයුරකිනි. සැබැවින්ම ඒ සිදුවූ මහා ඛේදවාචකයේ දී මුහුදු රස්සාවේ ගිය තම සබැඳියාණන් ආපසු ගෙට නොපැමිණ මහසයුරේ ම යන්නම ගියා යැයි ළතැවී සුසුම් ලන්නන් හඬා වැලපෙන්නන්ගේ කඳුළු පිරි දෙනෙතේ කඳුළු තවමත් වියැකී – වියැළී ගොස් නැතිවා සේ ය.ඒ ඉකුත් 7 වැනිදා සවස්යාමයේ සිට මුහුදේ රළු ස්වභාවය හඳුනාගත් ඇතැමුන් තම මුහුදු රස්සාවේ නොගොස් ගෙට පැමිණිය ද තවත් පිරිස් මහ මුහුදේ ප්‍රචණ්ඩ බව දැක දැක බෝට්ටු මත නැඟී මුහුදු රස්සාවට යද්දී නාවික හමුදාවට ද දැනගන්නට ලැබුණේ මහසයුරේ දැඩි බව හා අයහපත් කාලගුණික තත්ත්වය පිළිබඳවය.ආපදා කළමනාකරණ අමාත්‍යාංශයෙන් ද ධීවර අමාත්‍යාංශයෙන් ද විටින් විට ලද විවිධ වාර්තාවලින් කියැවුණේ ගාල්ල සිට කොළඹ දක්වා මුහුදු වෙරළින් දියඹට වන් ධීවර යාත්‍රා ආපසු ගොඩබිමට නොපැමිණි බවය. ඒ ඉකුත් 8 දා අලුයම මුහුදේ චණ්ඩ බව කොතෙක් ද යත් සුළි කුණාටු මහ වැසි මැද චණ්ඩ රළ ඉහළට නැඟී ධීවර බෝට්ටු පොළවේ ගසන්නාක් බඳු වෙද්දී තත්ත්වය සැක හැර දත් ජනපතිතුමා විසින් නාවික හමුදාව ඇතුළු සියලු ක්‍රියාන්විතයනට ධීවර ජනතාව විපතින් මුදවා ගන්නා ලෙස උපදෙස් ලබා දුන්නේය.නාවික හමුදාව බියකරු දියරළට මැදිවූ ධීවර පිරිස් ඉන් මුදාගැනීමට උපරිමයෙන් කළ යුතු හා කළ හැකි දේ වහා සැලසුම් කළේය. එහෙත් නාවික හමුදාව සතු කුඩා යාත්‍රා මේ මහ ජලකඳ අතරට ගෙනයාම නොකටයුතු ක්‍රියාවක් බැවින් වහා නාවික හමුදාව සතු නෞකා 3ක් මහමුහුදට පිටත් කර හැරියේය. ජයසාගර, සුරනිමල හා සයුර නෞකා කොළඹින් පිටත් වී ධීවර යාත්‍රා ද ධීවරයන් ද බේරා ගැනීමේ විශේෂ මෙහෙයුම් ක්‍රියාත්මක කරවූයේ ඒ අයුරිනි.සැඬ මහ කුණාටු ද අනෝරා වැසි ද ප්‍රචණ්ඩ දළ රළ පෙළ ද බිහිසුණුව නැඟී සිටියේ මෙම සංවේදී මෙහෙයුම් පවා අඩාල කරවන තරමේ වියරුවකින් ;මනි. 8 වන දින එළිය වැටෙද්දී තව තවත් මහ මුහුද චණ්ඩ විය.දකුණු ලක මුහුදු තීරය කඳුළු ගංගාවක් වී ඈතට ඇසෙන්නට වූයේ විලාප හඬය. දෙහිවල, අඟුලාන, මොරටුව, රත්මලාන, ඉඳුරුව, ගාල්ල, දෙහිවල, ගාලුමුවදොර, බලපිටිය, අම්බලන්ගොඩ ආදී ප්‍රදේශවල මහමුහුදේ නාවික හමුදාව මෙහෙයුම් සිදුකරද්දි නෞකාවලට අමතරව සමුදුර නෞකාව ද වැඩිදුර මෙහෙයුම් සඳහා වේග ප්‍රහාරක යාත්‍රා හයක් ද ධීවරයන් අතුරුදන් වූ බවට සැක කැරෙන ප්‍රදේශ කරා විශේෂ සෝදිසි මෙහෙයුම් ක්‍රියාත්මක කළහ.තවදුරටත් යුහුසුලු වූ නාවික හමුදාව මේ මෙහෙයුම් සිදුකරන අතරේ දී ක්ෂණික මුදවා ගැනීම් සහ සහන සැලසීමේ බළගණයක් ගොඩබිම සිට පිහිටවනු ලැබීය. ආපදා අවස්ථාවක දී එය ඉතා වැදගත් වන බව දන්නා නිසාම මෙවැනි බළගණ පිහිටුවනු ලබන අතර ඒ සඳහා විශේෂ පුහුණුව ලද භාවිතයන් යොදවා ගනු ලැබීම සිදුකරති.නාවික හමුදා කිමිදුම් අංශය ද සිය දායකත්වය ලැබදෙමින් සෝදිසි මෙහෙයුමට මැදිව සිටිය දී නාවිකයකු අනපේක්ෂිත ව අනතුරකට ලක්වීමෙන් ඔහුට ප්‍රථමාධාර දෙනු ලැබිණි.මෙලෙස මහසයුර සිත්පිත් නැතිව අකම්පිතව හැසිරෙද්දී කඩිනමින් පියවර ගනිමින් පිටත් වූ බටහිර නාවික විධානයට අනුයුක්ත සයුර හා සුරනිමල නෞකා ද දකුණු නාවික විධානයට අයත් සමුදුර හා ජයසාගර යන නෞකා ද ක්‍රියාත්මකවෙද්දී සුරනිමල නෞකාව විසින් රත්මලානට නුදුරු මුහුදේ දී ධීවරයන් සිව්දෙනකු ද අනෙකුත් යාත්‍රා මඟින් තවත් ධීවරයන් දෙදෙනකු බේරුවල මුහුදු සීමාවේ දී ද ඉඳුරුව, ගාලු මුවදොර, කොස්ගොඩ, බලපිටිය ප්‍රදේශවලදී තවත් 12 ක් ද ඇතුළුව 18 දෙනකු බේරාගැනීමට සමත් වූහ.මේ අතර වෙරළාශ්‍රිත මුදවා ගැනීමේ කටයුත්තට පියවර ගෙන කොළඹ සිට ගාල්ල දක්වා වූ වෙරළ කලාපයන් වෙත නාවික හමුදාව තම විශේෂ කණ්ඩායම් අනුයුක්ත කිරීමට ද කටයුතු කළහ. අවශ්‍ය වූ හදිසි අවස්ථාවකදී සූදානමින් කුඩා නාවික යාත්‍රා රැසක් ද ගාල්ල හා කොළඹ වරායන්හි නවතා තිබිණි.ජයසාගර නෞකාව අතුරුදන් වූ ධීවර යාත්‍රා සොයා මෙහෙයුමක යෙදුණේය. දෙවිනුවරින් මුහුදු ගිය යාත්‍රා 5ක් අනතුරට ලක්ව තිබියදී දෙවිනුවර ධීවර වරායට ගෙනැවිත් දමනු ලැබිණි. නාවික හමුදාවට යුද හමුදා පොලිසිය ද දායකත්වය දෙනු ලැබිණි. බේරාගන්නා ලද ධීවරයන් වහා ගිලන් රථ ආධාරයෙන් රෝහල් ගතකරවීමට ද නාවික හමුදාව කඩිනම් විය.මර බියද, ජීවිතය පිළිබඳ අනේක බලාපොරොත්තු ද සුන්නත්දූලි කරවූ සිත්පිත් නැති මහසයුරේ රළු බව තවමත් විටින් විට මතුවේ. කාලගුණ විද්‍යා දෙපාර්තමේන්තුව ද ඒ බව දැනුම්වත් කරද්දී නාවික හමුදාව මේ වන විට ද ඒ මහසයුරේ සිව්දිශා හඹා යමින් විපතට පත් අහිංසක ධීවර මිනිසුන් සොයති. ඔවුන්ගේ දියබත් වූ ධීවර යාත්‍රා සොයා දෙති.මහමුහුදේ කොතැනක ;හී ඉබාගාතේ කුසගින්නේ වැටී සිය පණකෙන්ද අමාරුවෙන් රැක ගැනීමට හතිලන සවිය ද නැතිව සිටින්නවුන් සොය සොයා නාවික හමුදාව මේ මොහොත වන විටත් මහ දිය මත්තේය. සෙසු ක්‍රියාන්විතයනට මෙන් ම මහ රළු මහමුහුදට සෘජුවම අභීතව මුහුණ දෙන නාවික හමුදාවේ සංවේදී දායකත්වය උදෙසා අප සදා ණය ගැති වන්නෙමු.අමල් යශෝමන් ජයසිංහ සිතන්නට කිසිත් ඉතිරි වී තිබුණේ නැත. කළ යුතුව තිබුණේ ක්‍රියාත්මක වීම පමණි. ඉහළ අහසට පෙනෙන මුහුදේ දර්ශනය වඩාත් බියකරු විය. දසතින් නැගෙන මහා රළ ගෙඩි මත යටිකුරුව අසරණව පාවෙන ධීවර බෝට්ටු දර්ශනයේ බියකරු බව තවත් වැඩි කරවිය. ඔවුහු අහසේ සිට ඒ බෝට්ටු එකින් එක නිරීක්ෂණය කළහ. දිගින් දිගටම ඔවුන්ගේ බලාපොරොත්තු සුන් වූයේ ඒ අතරින් බහුතරය ජීවයෙන් තොර ව සිය හිමිකරු ධීවරයන් අහිමිව, අස්වාමිකව ජලය මත පාවෙමින් පවතින බව තහවුරු වූ බැවිනි. එහෙත් ජීවිත බේරා ගැනීමේ තිර අදිටනින් යුක්ත වූ ඔවුහු දෙහිවල මුහුදු තීරයේ සිට නාවික සැතපුම් පහක් පමණ මුහුදු කලාපයක නොකඩවා සැරි සැරූහ. ලැබුණූ තොරතුරු මත ක්ෂණීකව ගුවන් ගත වුවද ඔවුහු විශීෂ්ට සූදානමකින් යුක්ත වූහ. නියමුවන් දෙදෙනාට අමතරව ඔවුන්ගේ සහයට අවිකරුවන් දෙදෙනාත් ජීවිතාරක්ෂක භටයින් දෙදෙනාත් සිය උපරිම අවධානය මුහුදු දිය මතට යොමු කරමින් සිටියහ.එක්වරම බලාපොරොත්තුවක සේයාවක් ඔවුන්ගේ නෙත් මානයේ ඇඳී ගියේය." අන්න බෝට්ටුවක එල්ලිලා දෙන්නෙක් ඉන්නවා. "එතැන් සිට කතාව පැවසිය යුත්තේ ඔවුන්ගේ ම වචනවලිනි. ඒ එකී අත්දැකීම තවකකුගේ දෘශ්ටි කෝණයෙන් ප්‍රකාශ කිරීමට තරම් ලඝු කළ නොහැකි බැවිනි." ඔවුන් පාවෙමින් හිටියේ වෙරළේ ඉඳලා නාවික සැතපුම් එකහමාරක් පමණ දුරකින්. බෝට්ටුව පෙරළිලා තිබුණේ. දෙන්නම බෝට්ටුවේ එල්ලිලා ඉන්නවා අපි දැක්කා. මූලස්ථානයත් එක්ක සන්නිවේදනය කරලා, පහළට බැහැලා ඔවුන් බේර ගන්න අපි තීරණය කළා. මමත් මගේ සහය නියමුවාත් යානය අඩි දෙසීයක් පමණ පහළට ගෙන ආවා.ඊටත් වැඩිය පහළට ආවොත් යානයේ පෙතිවලින් පහළට වදින සුළං පහර නිසා ඔවුන්ට තවත් හානි වෙන්න පුළුවන්. අපි අඩි දෙසීයේ සීමාවේ දී යානය ස්ථාවරව අහසේ තියාගෙන හිටියා. එතනදී ජීවිතාරක්ෂක භටයන් ඔවුන්ගේ වගකීම් ආරම්භ කළා‍"මහ සුළඟ කළ විපත ගැන දැනුවත් වූ සැනින් දෙහිවල මුහුදේ අසරණව සිටින ධීවරයන් සොයා ගුවන් ගත වූ බෙල් 412 හෙලිකොප්ටර් නියමු ස්කොඩ්‍රන් ලීඩර් නිපුන කනිප්පුලිආරච්චි එසේ කතා බහට එක් වූයේය. යානයේ ඔහුත් සමග තව හය දෙනෙක් විය. පහළ මහ මුහුදේ රළ සමග පොර බදන ධීවරයන් දුටු ඔවුහු එකාවන්ව අධිෂ්ඨාන ගත වූයේ මේ අහිංසක මිනිසුන්ට ජීවිත දානය දීමටය. යානයේ ජීවිතාරක්ෂක භටයන් අතර සිටි නායක ගුවන් භට ගුණතිලක අඩි දෙසීයක ඉහළ අහසේ සිට කඹයක එල්ලෙමින් පහළ මහ මුහුදට බසින්නට වූයේය." මුහුද හරිම රළුයි. අඩි විස්සක් තිහක් විතර උසට රළ පාර. ඒ වගේමයි හුළඟ. මට බයක් හිතුනේ නැහැ. ඒත් මේ මගේ පළවෙනි ජීවිතාරක්ෂක මෙහෙයුම. මීට කලින් කොච්චර පුහුණුවීමි කළත් මේ වගේ මුහුදක අසරණ වෙච්ච මනුස්සයෙක් බේරගෙන නැහැ. පැකිලීමක් ඇති වු‍‍ණේ නැහැ. මම දිගටම පහළට බැස්සා.හුළග මාවත් ගහගෙන යන තරම්. මම හෙමින් හෙමින් වතුරට බැස්සා. දෙන්නාගෙන් කවුරු ඉස්සෙල්ලා ගෙනියන්නද කියලා තේරීමක් කරන්න බැහැ. දෙන්නම ඉන්නේ ගොඩක් අමාරුවෙන්. මම මගේ ළගින්ම හිටපු කෙනා ඇදලා මගේ ළගට ගත්තා."කළු පැහැ ශක්තිමත් කඹය මිනිසුන් කිහිපදෙනෙක් ගේ බර වුවද ඉසිලීමට සමත්ය. ඒ කඹයේම අගට සවි කරන තැඹිලි පැහැති ජීවිතාරක්ෂක උපකරණයකි‍. එය බේරාගන්නා පුද්ගලයාගේ සිරුර වටා යවා රැඳවිය යුතුය. දැන් ජීවිතාරක්ෂක භටයාත් විපතට පත් වූ පුද්ගලයාත් කඹය සමග සම්බන්ධව සිටියි. සන්නිවේදන කටයුතු සියල්ල දෑත් යොදා ගනිමින් කරන සංඥා හා බැ‍ඳේ. සූදානම් බවට ලැබෙන සංඥ‍ාවත් සමග නියමුවා යානය ගුවනට ගෙන යන්නේය. දැන් දක්නට ලැබෙන්නේ වඩාත් භයානක දර්ශනයකි. අඩි හාරසීයක උසකින් පියාසර කරන හෙළිකොප්ටර් යානයේ සිට පහළට වැටෙන කඹයක අඩි දෙසීයක් පහළින් එල්ලී ගමන් කරන මිනිසුන් දෙදෙනෙකි. එහෙත් ගුණතිලක පවසන්නේ එය තමා ඇතුළු ජීවිතාරක්ෂක භටයන්ට බිය උපදවන දෙයක් නොවූ බවයි.ජීවිතාරක්ෂක භටයා ධීවරයා සමග" මම බය වුණේ අනතුරට පත් වුණූ පුද්ගලයා කලබල කරයි කියලා. ඒ වෙනකොටත් ඔහු ගොඩක් බයවෙලයි හිටියේ. මම වතුරට බැහැපු ගමන් ඔහුත් එක්ක කතා කළා. මම ඇහුවා ගෙවල් කොහෙද කියලා. 'දෙහිවල' කිව්වා. ඊළඟට මම ඇහුවා කීයට ද බෝට්ටුව පෙරළුනේ කියලා. 'පාන්දර හතරට විතර' කිව්වා.ඊට පස්සේ මම ඔහුත් එක්ක අහසට නැංගා. හුළං පාර ඔහුට පීඩාකාරී නොවෙන්න මම ඔහුව සුළඟට විරුද්ධ අතට හරවා ගත්තා. ඒත් අහසේ ටික දුරක් යනකොට ඔහු වෙවුලන්න පටන් ගත්තා. මම ඔහුව තදින් අල්ල ගත්තා. කිලෝමීටරයක් විතර දුරක් ගිහින් අපි ගෝල්ෆේස් පිට්ටනියට යානය පහත් කළා. තවත් කෙනෙක් මුහුදේ ඉන්න නිසා බලබලා ඉන්න වෙලාවක් නැහැ. ඔහුව කඹයෙන් ගැලෙව්වා. එතකොට කවුදෝ දෙන්නෙක් ඇවිත් ඒ මනුස්සයව අරගෙන ගියා. අපි මුහුදේ ඉන්න අනික් කෙනා බේර ගන්න ගියා. "සම්පූර්ණ මෙහෙයුමට පැය එකහමාරක පමණ කාලයක් ගත වන්නේය. නිපුන සහ සහය නියමු ඉන්දික ඇතුළු පිරිස මෙලෙස දෙහිවල අවට මුහුදේ ජීවිත බේරා ගැනීමට වෙහස දරද්දී තවත් බෙල් 412 යානයක් අහසට නැගෙන්නේය.ඒ බේරුවල මුහුදේ ජීවිත රැකගැනීම වෙනුවෙනි. ඒ අතරම ශ්‍රී ලංකා ගුවන් හමුදාවේ වයි 12 යානයක් දකුණු බස්නාහිර මුහුදු තීරය පීරමින් සැරි සරන්නට වූයේ විපතට පත් වූ ධීවරයින් සොයමිනි. බේරුවල මුහුදු තීරය වඩා බිහිසුණු විය. බෙල් 412 හෙලිකොප්ටර් බළගණයේ අණ දෙන නිලධාරී චන්න දිසානායක බේරුවල මෙහෙයුම ගැන තම අත්දැකීම් පවසන්නේය." උදේ මම වෙනත් රාජකාරියක යෙදිලා හිටියේ. නැත්නම් මමයි දෙහිවල යන්නේ. ඕනෑම අවස්ථාවකදී අනික් අයට වගකීම් දීලා පැත්තකට වෙන්නේ නැතිව මම ඉස්සරවෙලාම ඉදිරිපත් වෙන එක මගේ ස්වභාවය. ඒත් එදා මට යන්න වුණේ දෙවැනියට. විපත බලවත් කියලා තේරුණාම අපි තීරණය කළා මුදාගැනීමේ මෙහෙයුම තවත් දිගට ගෙනියන්න.බේරුවල මුහුදු තීරයේදී අපට ජීවිත පහක් පමණ බේර ගන්න පුළුවන් වුණා. කඹ ආධාරයෙන් පුද්ගලයන් බේරා ගත්තා‍. සමහරුන්ට අපි ගොඩබිමට යන්න මග පෙන්නුවා. ට්‍රෝලර් යාත්‍රාවලට විපතට පත් වූවන් ගැන දැනුම් දුන්නා. යාත්‍රාවලට මග පෙන්නුවා. අපි ගොඩබිමට ආවේ යානයට ඉන්ධන ගන්න විතරයි. අඳුර වැටීගෙන එනකොට තවත් පුද්ගලයන් මුහුදේ ඉන්න ඉවට අපිට දැනුම් දුන්නා.මිනිසුන් වෙරළේ ‍ගිනිගොඩවල් ගහලා තිබුණේ අපට ඒ ඔස්සේ විපතට පත් වූවන් සිටින දිසාව හොයා ගන්න. ඒ වෙනකොට අඳුර වැටිලා. සාමාන්‍යයෙන් අපි අඳුර වැටුනට පස්සේ හෙලිකොප්ටර් මෙහෙයුම් කරන්නේ නැහැ. ඒත් අපි ඒ තීරණ සියල්ල පැත්තක දාලා ගිහින් අර ධීවරයන් බේරා ගත්තා. ඒ වෙනකොට ඒ අය පැය දොලහකට වැඩිය වතුරේ ගත කරලා. අපි නොගියා නම් ඔවුන්ට කවදුරටත් දරා සිටින්නට බැරි වෙන්න බොහෝ දුරට ඉඩ තිබුණා. "ඉහළ අහසේ පියාසරන විට බත් කූරකු සේ පොළවට පෙනෙන හෙලිකොප්ටර් යානය සැබවින්ම එතරම් විශාල වන්නේ නැත. එහි දෙපස දොරවල් විවෘත වූ ඉහළ අහසේ සැඩ සුළං පහරට අනාරක්ෂිත ලෙස විවෘතය.එතුළ රැඳී සිටිමින් අඩි ගණනාවක් පහළ ජීවිත සමග පොරබදන මිනිසුන් වෙනුවෙන් දහදිය හෙළීම කිසිසේත්ම පහසු කරුණක් වන්නේ නැත. ජීවිත විනාශ කිරීමත් ජීවිත බේරා ගැනීමත් අතර විශාල වෙනසක් පවතින්නේය.ඒ නම් මානව දයාවයි. තම ජීවිතය අනතුරේ හෙළමින් තවකකු ගේ බර දරා මහා සුළඟට එරෙහිව කඹයකින් එල්ලෙමින් කිලෝමීටර් ගණන් ගමන් කළ හැක්කේ ඒ මානව දයාවේ ශක්තියෙනි. චන්න, නිපුන, ආසිරි, දහනායක, ඉන්දික, නානායක්කාර, ගුණතිලක, චමින්ද, ගෝමස්, ගුණරත්න, නවරත්න,දනුෂ්ක, ජයලත්, සම්පත්ඒ මානව දයාව අත්වින්දෝ ය. ඔවුන් නිසා ජීවිතය ලද මිනිස්සු අද තම දරු පවුල් සමග සැනසීම අත්විඳිති. තමා බේරා ගත්තේ කවුද, කිනම් ජාතියකද කිනම් ආගමක මිනිසුන් දැයි ඔවුහු නොදන්නෝය.එපරිද්දෙන්ම තමන් ජීවිතය ලද්දේ කවුරුන් නිසාදැයි ඒ අහිංසක ධීවරයන් ද දන්නේ නැත. එහෙත් මානව දයාව සහිත මිනිසුන් කිහිපදෙනෙක්ගේ දහදිය මතින් තමන් ජීවිතය ලද බව නම් මේ මිනිසුන් මිය යන තුරා සිහිපත් කරනු ඇත.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=af13061610</link>
    <topic>2012 සා/පෙළ හපනුන් ඇගයූ සිත්මිණ පාඨක ප්‍රසාද ප්‍රණාම උලෙළ</topic>
    <author/>
    <content>ලේක්හවුස් ආයතනයේ සභාපති හා කළමනාකාර අධ්‍යක්ෂ ජ්‍යෙෂ්ඨ මාධ්‍යවේදී බන්දුල පද්මකුමාර මහතා විසින් IVS ආයතනයේ සභාපතිනි මහාචාර්ය විජිතා සේනානායක මහත්මියට විශේෂ උපහාර සමරු තිළිණය ප්‍රදානය කළ අවස්ථාව.අධ්‍යාපන සේවා ඇමැති දුමින්ද දිසානායක මහතා විසින් ජයග්‍රාහී සිසුවියකට ත්‍යාග පිරිනැමූ අවස්ථාව. ලේක්හවුස් ආයතනයේ සභාපතිතුමා සහ සිත්මිණ කර්තෘ මනෝලි සුභසිංහ මහත්මිය ද පසෙකින් සිටී.ලංකාවේ සීමාසහිත එක්සත් ප්‍රවෘත්ති පත්‍ර සමාගමේ සිත්මිණ අධ්‍යාපනික පුවත්පත මගින් 2012 වසරේ සා/පෙළ විභාගයෙන් ඉහළම ප්‍රතිඵල ලබාගත් සිසුන් දස දෙනා වෙනුවෙන් සම්මාන ප්‍රදානය කිරීමේ උත්සවයක් පසුගිය 07 වැනිදා ලේක්හවුස් ආයතනයේදී පැවැත්විණි. මෙම සිත්මිණ පාඨක ප්‍රසාද ප්‍රණාම උත්සවයේ ප්‍රධාන ආරාධිතයා ලෙස සහභාගී වූයේ අධ්‍යාපන සේවා අමාත්‍ය දුමින්ද දිසානායක මහතායි.2012 වසරේ අ.පො.ස. පෙ/පෙළ විභාගය උසස් පෙළ ලෙස සමත්ව දිවයිනේ ප්‍රථම දසදෙනා අතරට එක්වූ සිසුන් දසදෙනාට මෙහිදී සම්මාන ඵලකයක්, මුදල් ත්‍යාගයක් සහ සහතික පත්‍රයක් පිරිනැමිණි. මේ සඳහා අනුග්‍රහය දක්වන ලද්දේ Institute of Vocational Studies (PVD LTD) ආයතනයේ සභාපතිනි මහාචාර්ය විජිතා සේනානායක මහත්මිය විසිනි.මෙරට සිසුන්ට විදෙස් අධ්‍යාපනය ලබාගැනීම සඳහා උපකාරී වන ප්‍රමුඛ පෙළේ අධ්‍යාපනික ආයතනයක් වන IVS ආයතනය මඟින් ලේක්හවුස් ආයතනයේ ක්‍රීඩා සමාජයට ද රු. 100000/= ක ආධාර මුදලක් පිරිනැමීම මෙදින සිදුවිය.සා/පෙළ ප්‍රතිඵල අනුව ලංකාවේ 5 වන ස්ථානය දිනාගත් සනත් ලක්ෂිත විජේවන්ත සිසුවාගේ උසස් අධ්‍යාපන කටයුතු වෙනුවෙන් මාස් පතා ශිෂ්‍යත්වයක් පිරිනැමීමට ජනප්‍රිය රංගන ශිල්පිනී සේමිනී ඉද්දමල්ගොඩ මහත්මිය කැමැත්ත පළකළ අතර එහි පළමු ශිෂ්‍යත්වය එදින උත්සවයේදී සහන් ලක්ෂිතට පිරිනැමිණි.එසේම ඇය අතින් සියලු සිසුන් වෙත ඉංග්‍රීසි සිංහල ශබ්දකෝෂය බැගින් ද පිරිනැමීම සිදු කෙරිණි. උපතින් ම ආබාධිතව සිටියත් සා/පෙළ ඉහළින් සමත්වූ දුලාංජලී ආරියතිලක ශිෂ්‍යාවට ද මෙහිදී විශේෂ සම්මාන සහතිකයක් පිරිනැමිණි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=af13061611</link>
    <topic>සිතුල්පව්ව රාජමහා විහාරයේ රාජ්‍ය පොසොන් පූජෝත්සවය</topic>
    <author>යටගල රාජමහාවිහාරය,</author>
    <content>රුහුණු පුරවරයේ රාජශ්‍රීපදවිප්‍රාප්ත කාවන්තිස්ස මහා නරේන්ද්‍රයන් විසින් පරම සදධජ්‍යසයෙන් යුතුව ශ්‍රී සම්බුද්ධ ශාසන චිරස්ථිතිය සඳහා ප්‍රතිෂ්ඨාපනය කළාවූ ඓතිහාසික සිතුල්පව්ව රාජමහා විහාරස්ථානයෙහි දොළොස් දහසක් මහ රහතන් වහන්සේ වැඩ සිටියහ. එතුමා සුපින්වත් විහාරමහා දේවිය සමඟ අතිනතගත් ශ්‍රී සරණ මංගල්‍යය සිහිවීම පිණිස කරවනු ලැබූ මගුල්මහා විහාරයේද රහතුන් වහන්සේලා වැඩ විසූහ. මෙම ශ්‍රේෂ්ඨ පුණ්‍ය භූමිය මේ වනවිට සමස්ත ජනතාවගේම ගෞරවයට පාත්‍ර වූ අති පාරිශුද්ධ වූ පූජා භූමියකි.මෙවර රාජ්‍ය පොසොන් පූජෝත්සවය ජූනි 22, 23, 24 දිනයන්හි අතිඋත්කර්ෂවත් අයුරින් සිතුල්පව්වේ දී පැවැත්වීමට සිතුල්පව්ව මඟුල් මහා විහාර දායක සභාවේ ගරු සභාපති ශ්‍රී රෝහණ ජනරංජන ත්‍රිසිංහලාධීශ්වර විශ්වකීර්ති මහින්ද රාජපක්ෂ ජනාධිපතිතුමාගේ මූලිකත්වයෙන් හා දායක සභාවේ ගරු අනුශාසක ශ්‍රී ලංකා පාර්ලිමේන්තුවේ කථානායක චමල් රාජපක්ෂ මහතාගේ අනුශාසනා පරිදි සංවිධානය කර ඇත. දායක සභාවේ ගරු උප සභාපති උපාලි සමූහ ව්‍යාපාරයේ කළමනාකාර අධ්‍යක්ෂ ධම්මික ආටිගල මහතාගේ අනුග්‍රාහක දායකත්වයෙන් සිදු කෙරෙන ආලෝක පූජාව අති දර්ශනීය ආකාරයෙන් පැවැත්වීමට විධිවිධාන යොදා ඇත. තෙදින පුරාම පැවැත්වෙන ආගමික හා ප්‍රතිපත්ති පූජා රැසකි.පොසොන් පෝයට පෙර දින (ජූනි 22) ශ්‍රී සර්වඥධාතූන් වහන්සේලා වැඳපුදා ගැනීමට පහසුකම් සලසා ඇත. රාත්‍රී මහ සෑ මළුවේ දම්සක් පැවතුම් සූත්‍ර දේශනාව පැවැත්වේ. පොසොන් පුර පෝයදා සුවිශේෂී ආගමික වැඩසටහන් රැසකි. බුද්ධ පුජා, බෝධි පූජා, ධර්ම දේශනා, ධර්ම සාකච්ඡා, ජාතක දේශනා සමථ විදර්ශනා භාවනා වැඩසටහන් හා සර්වරාත්‍රික පරිත්‍රාණ දේශනාව ආදී ආධ්‍යාත්මික සුවය සලසන පුණ්‍යමය ප්‍රතිපත්ති පූජා වැඩ සටහන් පැවැත්වේ.මෙම පොසොන් පූජෝත්සවයේදී පෝයට පෙරදින පෝය දින හා පසුදින සැදැහැවතුන් විශාල සංඛ්‍යාවක් සීල සමාදානයෙහි යෙදීමට සූදානම්ව ඇත.දිවයිනේ නන්දෙසින් පැමිණෙන බැතිමතුන්ට මහ ජනතාවට අවශ්‍ය සියලු පහසුකම් රජය වෙනුවෙන් හම්බන්තොට මහ දිසාපතිතුමා, තිස්සමහාරාම උප දිසාපතිතුමා ප්‍රධානව රාජ්‍ය නිලධාරීන් හා රාජ්‍ය ආයතන සහ අනුග්‍රාහක ආයතන, පෞද්ගලික ආයතන පරිත්‍යාගශීලීන් ආදී සැමගේ නොමඳ සහය සැලසී ඇති අතර අවශ්‍ය සියලු ආරක්ෂාව පොලිසිය ත්‍රිවිධ හමුදාව සිවිල් ආරක්ෂක අංශය මැනවින් සැලසුම් කර ඇත.මෙම මහෝත්සවයේ සුවිශේෂ අවස්ථා රැසකි. මහසෑ මළුව අබියස ප්‍රතිනිර්මාණය කළ දෙවැනි මළුව හා එහි නිම කළ රන්වැට සහ දොළොස් මහේ පහන්ගෙය, ප්‍රතිසංස්කරණය කළ බෝධිඝරය, බෝසත් පිළිමගෙය, මඟුල් මහා විහාරයේ සෑමළුව, අභිනව විශ්‍රාම ශාලාව ජලනළ පද්ධතිය ආදී විවෘත කිරීම් මහින්ද රාජපක්ෂ ජනාධිපතිතුමාගේ ප්‍රධානත්වයෙන් සිදුකෙරේ.සිතුල්පව්ව පුදබිමට පැමිණෙන අතිවිශාල පිරිස සඳහා ආහාරපාන පරිත්‍යාග කිරීම පිණිස දන්සල් රැසක් පැවැත්වේ. නවාතැන්, ගමනාගමන පහසුකම් සනීපාරක්ෂක සෞඛ්‍ය පහසුකම් සියල්ල මැනවින් සම්පූර්ණ වී ඇත. යෝධ කණ්ඩියේ සිට සිතුල්පව්ව දක්වා වූ ඉළුක්පිටියේ ශ්‍රී ජිනරතන මාහිමි මාවත සහ කතරගම සිට සිතුල්පව්ව දක්වා වූ පාරත් දකුණු පළාත් සභාව මඟින් හා මහාමාර්ග සංවර්ධන අධිකාරිය මඟින් අලුත්වැඩියා කර ඇත.ජූනි 23 දින පෝයදා රාත්‍රි 9.00 සිට පසුදා පහන් වන තෙක් සර්වරාත්‍රික පරිත්‍රාණ දේශනාව ජනාධිපති තුමාටත් රජයටත් සියලුම ආරක්ෂක අංශවලටත් ලක්වැසි සැමටත් සැනසුම සෞභාග්‍යය ප්‍රාර්ථනා කරමින් පැවැත්වේ. මෙම උතුම් පින්කම් සඳහා එක්වන ලෙස සැමට ආරාධනා කෙරේ. පොසොන් පෝයදින ආගමික වැඩසටහන් ස්වාධීන රූපවාහිනිය, ජාතික ගුවන් විදුලිය හා අනෙකුත් විද්්‍යුත් නාළිකා ඔස්සේ ලෝපුරා විසුරුවා හැරීමට කටයුතු සම්පාදනය වී ඇත.යටගල රාජමහාවිහාරය,සිතුල්පව්ව රාජමහා විහාරය ප්‍රධානඅෂ්ට මහා විහාරාධිපති,දක්‍ෂිණලංකාවේ උපප්‍රධාන සංඝනායක,මැටරඹ හේමරතනනායක ස්ථවීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=af13061612</link>
    <topic>92 වැනි උපන් දිනය සමරන හිටපු කථානායක එම්. එච්. මොහොමඩ්</topic>
    <author>සබරගමුව විශ්ව විද්‍යාලයේ කුලපති</author>
    <content>එම්. එච්. මොහොමඩ් මහතා මේ රටේ දේශපාලනයේ විවිධ පැතිකඩයන් නියෝජනය කළ කෘතහස්ත දේශපාල නඥයෙකි. 1921 වර්ෂයේ කොළඹ නගරයේ කීර්තිධර පවුලකට දාව උපන් මෙතුමා පවුලේ පස්වැනියා විය. කොළඹ වෙස්ලි විද්‍යාලයෙන් අධ්‍යාපනය ලැබු මෙතුමා කුඩා කල සිටම ශිෂ්‍ය ප්‍රජාව අතර දැක්වූ සුහදත්වයත්, පන්ති කාමරයේ පමණක් නොව විෂය බාහිර කටයුතු විෂයෙහි දැක් වූ කුසලතාවයත් නිසා විද්‍යාලයේ නමක් දිනාගත් ශිෂ්‍ය නායකයෙකු බවට පත්ව සිටියේය.මොහොමඩ් මහතාණන්ගේ පියා අති දක්ෂ නීතිඥවරයෙකු විය. පිය උරුමයෙන් ලත් ආභාසය ඔස්සේ 1944 වර්ෂයේ දී ක්‍රියාකාරී දේශපාලනයට පිවිසි එම්. එච්. මොහොමඩ් මහතා නාගරික මන්ත්‍රීවරයකු ලෙස කොළඹ නගර සභාවට තේරී පත් වූයේය. අඛණ්ඩව දේශපාලනයේ නියැළෙමින් මහජන ප්‍රසාදය හා විශ්වාසය දිනා ගැනීමට සමත් වූ මොහොමඩ් මහතා 1960 වර්ෂයේ දී කොළඹ නගරාධිපති ධූරයට තෝරා පත්කර ගනු ලැබීය.1965 වර්ෂයේ පැවැති මහ මැතිවරණයේ දී බොරැල්ල ආසනයට තරග කළ මොහොමඩ් මහතා විශිෂ්ට ජයග්‍රහණයක් ලබා ගත්තේය. මෙහිදී ප්‍රදේශයේ සිංහල බෞද්ධ අතිබහුතරයක් ඡන්ද ලබා දී තිබුණේ එතුමාටය. සියලු ජාතීන් හා ආගම් කෙරෙහි එතුමා දැක් වූ මැදිහත් බව මේ මැතිවරණ ප්‍රතිඵල වලින් ප්‍රකට කළේය.බොරැල්ල ප්‍රදේශයේ බෞද්ධ ආරාම පන්සල් වැඩි සංඛ්‍යාවක ආශිර්වාදය යොමු වූයේ මොහොමඩ් මහතාටය. මොහොමඩ් මහතා බොරැල්ල පමණක් නොව කොළඹ දිස්ත්‍රික්කයේ ආරාම පන්සල් වලට හා භික්ෂුන් වහන්සේලාට උදව් උපකාර සලසා දී ඇත්තේ තමන් වෙතින් ඉටුවිය යුතු ජාතික යුතුකමක් ලෙස සලකාය.ඇතැම් ආරාමවලට ගොඩනැගිලි පවා ඉදිකර දී ඇත. දාන මාන පිරිනමා ඇත. මෙම සත් ක්‍රියාවලදී කිසි විටෙකත් තම ජාතිය හෝ ආගම බලපා නැත. මොහොමඩ් මහතාගේ මෙම අපක්ෂපාතී සමාජ මෙහෙවර අගය කළ බොරැල්ල ජනතාව තරග කළ හැම මැතිවරණයකින්ම එතුමාට විශාල ජයග්‍රහණයක් අත්කර දුන්නේය. මෙතුමා මහජන හදවත් තුළ සදාකාලික විරාජමාන චරිතයක් බවට පත් වීමට සාක්ෂි වන්නේ වසර 69 ක සිය පාර්ලිමේන්තු දිවියේ කිසිදු විටක ඡන්දයකදී පරාජය නොවීමයි.ශ්‍රී ලංකා රජයේ කම්කරු අමාත්‍ය ධූරය, මුස්ලිම් සංස්කෘතික කටයුතු භාර අමාත්‍ය ධුරය, ප්‍රවාහන අමාත්‍ය ධුරය, පාර්ලිමේන්තු කටයුතු අමාත්‍ය ධුරය, ආදි අමාත්‍ය ධුර රාශියක් හෙබවූ මේ සුවිශේෂී දේශපාලනඥයා ශ්‍රී ලංකා පාර්ලිමේන්තුවේ අති සම්භාවනීයම තනතුර වන කථානායක පදවියෙන් පුද ලැබීමට පවා වාසනාවන්ත වූයේය.එම්. එච්. මොහොමඩ් මහතා 92 වැනි වියට පා තබා ඇතත් අදත් ක්‍රියාශීලීව මහජන සේවයේ යෙදී සිටි. ශ්‍රී ලංකා ඉස්ලාමීය මධ්‍යස්ථානයේ සභාපති වශයෙන් මෙන්ම ලෝක මුස්ලිම් එක්සත් මණ්ඩලයේ ජ්‍යෙෂ්ඨතම සාමාජිකයා ලෙස ද ලෝක මුස්ලිම් කොංග්‍රසයේ උප සභාපතිවරයා ලෙසින් ද කටයුතු කරන මෙතුමා දක්ෂ දූ පුතුන් තෝරා වෛද්‍ය, ඉංජිනේරු, දන්ත, කෘෂි අංශවල ශිෂ්‍යත්ව ලබා දෙමින් ඔවුන්ගේ ජීවිත ආලෝකවත් කිරීමට ඇප කැපවී සිටී. යුග ගණනාවක් මහජන සේවයට කැප වී ආදර්ශවත් අගනා සේවය මඟින් ජන හදවත් තුළ සදා නොමියන සිහිවටනයක් බවට පත්ව සිටින එම්. එච්. මොහොමඩ් මහතාට සුබ උපන් දිනයක් වේවායි ඉත සිතින්ම ආශිංසනය කරමි.සබරගමුව විශ්ව විද්‍යාලයේ කුලපතිමහාචාර්ය අග්ගමහා පණ්ඩිතකුඹුරුගමුවේ වජිර හිමිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=af13061613</link>
    <topic>ඇවිළුණු ගිනිදැල් නිවි නිවී යාදෙන්</topic>
    <author/>
    <content>පාළු පැලේ මට තනි නෑ. හිමියනේ. සිත සංකා ගන්න එපා හිමියනේ. විදුලි අකුණු මේඝ වලා එතෙර ඇදෙන්නයි. සතර වරම් දෙවිපිහිටෙන් මෙතෙර දකින්නයි.ඒ ධීවර බිරිය එදා එසේ නොගැයුවාය. ඇගේ සැමියා ගොරබිරම් මහ සයුර මැද දැඩි සුළි කුණාටු අතර ජීවිතය පොර බදමින් සිටින බව පුංචි පැල අවට කෙළින් සිට ගත නොහී, ඇඹරෙන ගස් වැල් ඇයට ඒ බව කියා දුන්නාය. 2004 වසරේ සීතල නත්තල පහව ගිය දාට පසු දා මහ සයුර ගොඩ ගලා මහ විනාශයක් සිදු වූ හැටි ද ඇගේ මතකයට නැංවුණේ නිතැතිනි.පොතුවිල් පුත්තලම හලාවත මීගමුව දෙහිවල බළපිටිය කොස්ගොඩ ගාල්ල සිට මාතර දක්වා වූ ඒ මුහුදු තීරයේ කරදිය වැල්ල අතරින් අපි ඇවිද ගියෙමු.පිළී ගඳ නැහැපුඩු හකුළුවන තරම් කුයිලයක්සැමටබළපිටිය රෝහලෙන් දැනේ. ජූනි 7 වෙනිදා මහ රාත්‍රියේ සිට හැමූ චණ්ඩ සුළිසුළඟින් උදුරා ගත් ජීවිත රැසක් කොට්ට පොල් ඇසුරුවාක් මෙන් ඒ පුංචි මෝචරියේ ගොඩගසා තිබෙනු පෙනෙයි. ඒ බොහෝ සිරුරු නරක් වී ඉදිමී බැලීමට කැත උපදවන තරමේ ඕජස් ගලන තත්ත්වයක තිබීම කෙතරම් කනගාටුදායකද ?මුහුද ඔවුනට මෙන්ම අපටද මහාර්ඝ සම්පතකි. ඔවුන්ගේ ජීවත් වෙන පැලේ සිට ගෙදර බඩුමුට්ටු ,ජීවිකාව, ඒ දරුවන්ට පොත්පත් පෑන පැන්සල ලබා ගැනීමට ඉසුරු දුන්නේ ඒ මහ මුහුදය. ඒ නිසා කොහේදෝ යන රුදුරු සුළඟකින් තම ඔරු පාරු ජීවිත උදුරාගත්තත් ඒ ළමා ළපැටියෝ මුහුදට සාප නොකළහ. තම මුතුන්මිත්තන් සයුර වෙරළ ආරක්ෂා කළත් , කොරල්පර , හුණුගල් ආදිය කඩමින් සොබාදහමට වින කළ පසුකාලයක ඇත්තන් සොයා මුහුද ගොඩ ගැලුදාත් ඔවුහු මුහුදට සාප නොකළහ.බළපිටිය රෝහලේ ඒ දකින්නට තිබු ශෝචනීය දසුන් අපේ සිත වේදනාවෙන් අඹරවයි. එක් තැනක කේඩෑරීව ගිය ගැහැනු දරුවන් හතර ‍දෙනෙක් තවත් එවැනිම දුප්පත් අම්මා කෙනෙකු බදාගෙන ''අනේ අම්මේ, දැන් ඉතින් අපි ජීවත් වෙන්නේ කොහොමද ? මාළු මුදලාලිගේ ණය පියවන්නේ කොහොමද? අනේ තාත්තේ මං ඉක්මනින් එනවා කියලා ගියේ මේ මෝචරියට එන්නද?" මෙවැනි දහසක් හැඟුම්බර ශෝකාකූල කියුම් අසමින් අපි තවත් මෝචරියට කිට්ටු වෙමු.කැහැටු මිනිසුන් මෙන්ම සැරපරුෂ පෙනුමින් යුතු මිනිස්සු බොහෝ පිරිසක් එතැන රොද බඳිති. ඔවුන් ඉල්ලා සිටින්නේ තම තාත්තාගේ, අයියාගේ, මල්ලීගේ මළසිරුරය.එහෙත් ඒ සිරුරු මහ මුහුදේ දින දෙකක් පමණ පාවී තිබූ නිසා රජයේ අවවාදය ඒවා ඉක්මනින් වළ දැමීමය. " අපේ තාත්තට පාංශුකූලය දෙන්නවත් අපට ඉඩක් දෙන්නයැයි එක පැයකට සිරුරු ගෙදර ගෙන යන්නට ඉඩ දෙන්නැයි ද ඉල්ලා ඔවුහු විලාප‍ දෙති.බළපිටිය මහේස්ත්‍රාත් අසංක බෝදරගම, බළපිටිය වෛද්‍ය අධිකාරී ප්‍රියන්ත ජීවන්ත , වතුගෙදර හදිසි මරණ පරීක්ෂක එම්. කරුණාරත්න යන මහත්වරුන්ගේ හදවත් මේ අනූවේදනීය ප්‍රකාශ වලින් වෙඞරු මෙන් උණු විය. ඒ වන විටත් ඒ පුංචි මෝචරියේ හැම තැනම ධීවර මළ සිරුරු විසිදෙකක් තිබිණ. එක් හෝරාවකට පමණක් තම ආදරණීයයා ‍ගෙදර ගොස් තබාගෙන ඊට පසු වළ දමන නියෝගය පිට සිරුරු ඥාතීනට නිදහස් කැරිණ. ඒ දෝංකාරය අප සිත්හි තවමත් රාව ප්‍රතිරාව නංවයි. මේ ලිපිය ලියන මොහොතේ ද මේ සුළි කුණාටුවෙන් උඳුරා ගත් ජීවිත ගණන 55කි. 30 ගණනක් තවමත් අතුරුදන්ය. 27 දෙනෙක් තුවාල ලබා සිටිති.සුළුපන්න ධීවර යාත්‍රා විශාල ගණනක් අබලන් වී තිබේ. මේ ඛේදවාචකය ආරංචි වූ සැණින් ශ්‍රී ලංකා ගුවන් හමුදාව හා නාවික හමුදාව පැය 24 පුරා මෙහෙයුම් ක්‍රියාත්මක කෙරිණ. ගොරබිරම් මුහුදේ චණ්ඩ රැළි සමඟ පොරබදමින් හිස් අහසට සුසුම්ලමින් ජීවිතය ඉල්ලා හැඬූ බොහෝදෙනෙකු එම මෙහෙයුම් වලින් මුදවා ගැනිණ. සමහරුන් තවමත් රෝහලේය.එහෙත් අපේ රට පුදුමාකාරය. ඕනෑම ඛේදවාචකයකදී එහි වගකීම බාරගන්නට කිසිවෙකුත් නැත. මට ඇමරිකන් ජනාධිපතිවරයෙකුව සිටි ජෝන් එෆ් කෙනෙඩිගේ කියුමක් මතක්වෙයි. '' ජයග්‍රහණයට පියවරුන් දහස් ගණනෙකි. පරාජය අනාථ දරුවෙකි." මේ කියුම අනුව මේ සිද්ධියට තාත්තා කෙනෙක්ද නැත. අවාසනාවකට අපේ රටේ මුහුදු රැල්ල අයිති එක ඇමැතිවරයෙකුටය. සුළි සුළඟ අයිති තවත් ඇමැතිවරයෙකුටය. ඒ නිසා '' බෝලය" එහෙට-මෙහෙට පාස් වීම සොබාවිකය. කරිජ්ජ වැ‍ල්ලෙන් උපන් දා සිට මුව දෝවනය කළ, වෙනත් දේ ද කළ ධීවරයින්ට මුහුද යෙහෙළියකි. ඇගේ වෙනස්කම් ඔවුනගේ තියුණු ඇසට අත්දැකීමෙන්ම හසුවෙයි.එහෙත් ගුරුන්ටත් අකුරු වරදිනවායැයි කියමනක් ඇත. මුහුදේ පමණක් නොව රට ඇතුළත ගංඟා වැව් ආදියෙහිද ගමන් ගන්නා විට ජීවිත ආරක්ෂක කබා පැලඳීම වඩා සුදුසුය. එය කළ යුතුය.ආදී වශයෙන් නීතිද තිබුණු බව අප දන්නේ මේ සිද්ධියෙනි. එහෙත් අහිංසක ධීවරයන් කියන්නේ මාළු මුදලාලි ලා ඔවුනට ජීවිත ආරත්ෂත කබා ලබා නොදෙන බවයි. මහ මුහුදේ දී ඔවුන් ඒවා පලඳිනවා ද නැද්ද යන වග සොයා බලන්නට ධීවර අමාත්‍යාංශයේ කඩා පනින හමුදාවක් ද අපට නැත. යම්තම් පණ ගහහා දුවන අපට ඒවා කරන්නට ද බැරිය. මේවා වැඩිමනත් කතා කිරීමට වඩා ඒ ඛේදවාචකයේ ධීවර කඳුළේ තැන් කීපයක් ඔබේ කඳුළට එක් කිරීම පමණක් මගේ වෑයමය.මේ ඛේදවාචකයෙන් දිවි ගලවා ගත් පළපුරුදු ධීවරයෙකු වන මොරටු වැල්ලේ රොයිස් ඇන්ටනි මෙසේ කියයි.'' මගේ පුතා මිය ගිය බව මට තේරුණා. නිලන්ත නිලන්ත කියලා මම කතා කළා. ඔහු කතා කළේ නැහැ. පාන්දර පහේ ඉඳලා දහවල් 11 වන තුරු වාලට කොඩියට තියලා ගැටගහපු පුතාගේ මළ සිරුර බදාගෙන මම මුහුදේ පාවි පාවී හිටියා. රාත්‍රි 10 වන විටත් අපි දැල් එළාගෙන මාළු අල්ලමින් හිටියේ. ටික ටික මාරියාව ගහන බව අපට තේරුණා. හුළං පාරත් හුඟාක් සැරයි. ලොකුවට රළ නැංඟා. යාත්‍රාව පාලනය කරන්න අමාරු බව දැනුණා. අපි ඉන්න සීමාවේ දියඹට වෙන්න තවත්යාත්‍රා තිබුණා.අපි ගොඩට එන්න තීරණය කළා. ඒත් ගොඩට එන්න බැහැ. වතුර පාර එන්න එන්නම සැර වැඩියි. ටික දුරක් එන කොට අපි වගේම මුහුදු ගිය තවත් යාත්‍රා කීපයක්ම පෙරළෙනවා අපි දැක්කා.ඔවුන්ගේ විලාප හඬ මුහුදු රැල්ලේ ශබ්දයට වැඩියෙන් ඇහුණා. ඒත් එක්කම ආපු ලොකු සුළංපාරත් එක්ක මාරියාවත් නිසා අපේ යාත්‍රාවත් පෙරළුණා. යාත්‍රාව කෑලි කැඩිලා ගියා. ඒ කෑලි වල එල්ලිලා මමයි මගේ නිලන්ත පුතයි දෙවියන් ඇදහුවා. වතුරපාර තවත් සැර වැඩියි. අපි දෙන්නටම අත්වාරු නැති තරම්. අපිට වතුර පෙවෙන්න ගත්තා. පුතා එකපාරටම කතා නැතිව ගියා. මම එයා ගේ මාමා. පුතා මැරුණ බව මට තේරුණා. පුතා ඇත්තටම මැරුණද කියලා සැක හැර දැන ගන්න විදියක් තිබුණෙත් නැහැ. මං පුතාව බදාගෙන පීන පීන හිටියා. වාලන් කොඩියකට තියලා ගැටගහගෙන මං උදේ පහ වෙනකම් වතුරේ පොර බැදුවා. නාවික හමුදාවෙන් මාව බේරා ගන්න ආවා. ඒ වෙලාවේ පුතාගේ මළ සිරුර දියඹට වැටුණා".අඟුලානේ මුහුදුබඩ පාරේ චණ්ඩි මල්ලී කියන කතාව ද අනුවේදනීයය.'' මං ගියේ පහුගිය 7 වනදා හවස . මගේ තනියට හිටියේ සමීර මල්ලී විතරයි. පැය දෙකක පමණ ගමනකින් පස්සේ අපි දැල් එලුවා. රාත්‍රි 10 විතර එලපු දැල් ටික නැවත බෝට්‍ටුවට ගත්තා. ගොඩබිමට එන්න ආවත් කවදාවත්නැති විදියට රැල්ල වැඩියි. අපි ඇන්කර් එක දාගෙන හිටියා. පහුවෙනිදා උදේ 4.30 පමණ ආපු මහ සුළඟත් එක්ක රැල්ල වැඩිවෙලා අපේ බෝට්ටුව පෙරළුණා. අපි දෙන්නට කරගන්න කිසිම දෙයක් නැති වුණා.සමීර මල්ලිට හරිහැටි පීනන්නත් බෑ. මට එකපාරටම හිතුණා, බෝට්ටුවේ ගැටගසා තිබෙන තෙල් බැරල්එකයි. කායි බෝලයි ගලවා අරගෙන ඒක ආධාරයෙන් සමීර මල්ලීවත් අරගෙන කොහොම හරි ගොඩට පීනනව කියලා. රැල්ලත් එන්න එන්නම වැඩියි. ඒ මදිවට වැස්ස. සමීර මල්ලි ටිකක් දුර එන විට මට කීවා. අයියේ මට අමාරුයි කියලා.මං එයාගේ හිත සැරින් සැරේ ධෛර්යවත් කළා. පැය හයක් තිස්සේ ගොඩ බිම බලා මෙහෙම පීනන කොට අපි දෙන්නා ආපස්සට ගිය වාර අනන්තයි. ඒත් මං බැරල්එක අතහැරියේ නෑ.එහෙම පීනගෙනඑන විට මට ඈතින් පෙනුණා විශාල ගල් බැම්මක්. මගේ හිත ශක්තිමත් වුණා. මං මල්ලිට කිව්වා. තව ටිකයි තියෙන්නේ. බැරල්එක තද කරලා අල්ලාගන්න කියලා. ටික ටික ගල් බැම්ම ළඟට එන විට මට පෙනුණා විශාල ගොඩනැඟිලි. මං තේරුම් ගත්තා සමීරයි මමයි ඉන්නේ ගාලු මුවදොර පිටිය ආසන්නේ කියලා. තව ටිකක් ඉස්සරහාට එන විට විශාල රැල්ලක් ඇවිත් ගල් බැමිම පෙනි පෙනී තිබියදී මල්ලී මගෙන් වෙන් කළා. පොලිසියේ මහත්වරු අපිව ගොඩ ගෙනාවා. ගිලන්රථයකින් ජාතික රෝහලට ගෙනිච්චා".බේරෙන්න විදියක් තිබුණේම නෑ. රළ පහර ඉහළ ගිහින් අපේ බෝට්‍ටු අල්ලලා පොළවේ ගැහුවා වාගේ. සැඩ රළ සමඟ පොරබැද දිවි ගලවා ගත් ධීවරයෝ රැසක් කීහ. රන්දොබේ වළගෙදර, වැල්ලවත්ත, වැල්ලබඩ, අහුන්ගල්ල, කොස්ගොඩ යන ප්‍රදේශ වලින් මුහුදු ගිය ඔවුන් බොහෝ දේ කිව්වත් ඒ සියල්ල ලියන්නට බැරිය. මුහුදු ජලය පෙවීමෙන්, ගල් පර වල වැදීමෙන්, හිසේ අමාරුව, හදවත් අමාරුව, ඇස් වලට වැලි යාම, ඇස් වලින් කඳුළු ගැලීම වැනි බොහෝ ආබාධ වලින් පෙළුණ ඔවුන් කී සමහරක් මෙසේය.එක් දින ධීවර යාත්‍රාවක ස්කීපර් වරයකු වන රන්මුතු නිශාන්ත මෙසේ කියයි." අපි ධීවර කටයුතු සඳහා ගියේ ගාල්ල පැත්තට. හවස 7.30 පමණ දැල් එළන කොටත් අහස කළුවරයි. රෑ 9 ඉඳන් සුළඟ එන්න ගත්තා. වැස්සත් ඒත් එක්කම ආවා. සුළං වේගයෙන් හමන කොට මං ඇන්ජිම හයියෙන් අල්ලගෙන ඒක ස්ටාට් එකේම තියාගත්තා. සුළඟ හඬ නඟා ගෙන ආවේ. රළ ගෙඩි ඉහළ එන්නට පටන් ගත්තා. ඒවා බෝට්ටුවේ බියකරු ශබ්ද නඟමින් හැපුණා. බෝට්ටුවේ සිටි ජගත් හා ශාන්ත ටැප් කෑල්ලකින් වතුර අයින් කළා. මාළු අල්ලන්න එළා තිබූ දැල් කපලා දැම්මා. දැල අල්ලාගෙන හිටියා නම් බෝට්ටුව පෙරළෙනවා. බෝට්ටුව රළ පහර එන පැත්තට අල්ලා අල්ලායි හිටිහැටියේ. සුනාමියේදී වත් දැකිකේ නැතිඋස රළ පාරවල් ආවේ. බළපිටිය මෝය කට ගාව එන්න බැරි තරම් මුහුද සැරයි.මං හෙමින් හෙමින් බෝට්ටුවක් බන්ට් එක ළඟට ගත්තා. ඒත් පස්සෙන් ආපු යෝධ රළ පහරක් බෝට්ටුව පොළවේම ගැහුවා. අපි තුන්දෙනාම මුහුදට වැටුණා.හොඳ හොද ජවනිකා දැන් නම් මාධ්‍ය වල පෙන්වනවා. නමුත් විනාශ වුණේ ධීවරයයි. මාත් ජීවිතය බේරාගත්තේ පැය තුනක් විතර මුහුදත් එක්ක පොර බදලයි. මෙහෙම කිව්වේ හලාවත මෝයෙන් මුහුදු ගිය නිහාල් රෝෂන් නැමැති තිදරු පියෙකි. ඔහුගේ ධීවර හිතවතා නිමල් අප්පුහාමිය. හලාවත මෝයේ සිට මුහුදු සැතැපුම් 6 පමණ ගිය තැන ඔවුහු සිය දැල් කුට්ටම් එළාගෙන සිටි‍යහ. ඒ අදවත් තෙල් වියදමවත් බේරාගන්නවායැයි සිතමිනි.අපේ බෝට්ටුවත් පෙරළුණා. අපි දෙන්නා බෝට්ටුවේ රබර් කෑල්ල අල්ලාගත්තා. අරක්ෂිත කබා ඇඳලා කිබුණ හින්දයි ඇත්තටම අපි බේරුණේ.දෙවියන්ට කිය කිය අපි අපේ ශක්තිය වැඩිකර ගත්තා.දෙන්නාම බෝට්ටුව බඳාගෙන හිටියා. පැය තුනක් විතර මෙහෙම ඉන්න එකත් හරිම අමාරුයි. ඔය අතරේ කරුකපනේ බෝට්ටු තුනක් අපිට කිට්ටු කළා. ඒ අයට අපිව බේරගන්න බෑ. මොකද සුළඟ සැරයි. නිමල් අමාරුවෙන් ඒ බෝට්ටුවකටගොඩ වුණා‍.මංකිව්වා දුරකථන අංකය දීලා ගොඩ බිමට පණිවිඩයක් දෙන්න කියලා. මොකද බෝට්ටුව අතහැරලා ගිහිල්ලා මං කොහොමද ජීවත් වෙන්නේ. මං හිතුවේ බෝට්ටුවත් බේරගන්නයි. බෝට්ටු ඇන්ජිම නැතුව ජීවත්වෙනවාට වඩා හොදයි මැරෙන එක කියලා හිතුණා. පැය 15ක් මුහුදේ රළ රැළි හා චණ්ඩ සුළඟ සමඟ පොර බඳා ජීවිතය බේරාගත් බළපිටියේ තරුණයෙක් තවමත් රෝහල් ඇඳ මත සිටියි. ඔහු බේරා‍ගෙන තිබුණේ ද නාවික හමුදා මෙහෙයුමෙනි.ධීවරයෝ අතර බෝසත්වරුද සිටිති. තම ජීවිත ආරක්ෂක කබාය පීනන්න බැරි මිතුරාට ලබා දී ජල රකුසා සමඟ පොරබදා ජීවිතය බේරාගත් ඇතමෙකු ගැන ද අපට ආරංචිය. එසේම වැල්ලේ දසදහස් ගණනින් මිනිසුන්රොද බැඳ සිටියත් කිසිවෙකු තමන්ට ගොඩ ඒමට ආධාර නොතළ බවද සමහරු කීහ.සියල්ල සිදුවී හමාරය. ධීවරයින්ට කාලගුණ වාර්තා කියන්නට බැරිය. ඔවුන්ගේ සුළුපන්න යාත්‍රවල පරිගණක නැත. ඔවුනට ඊ මේල් යැවීමට ද විදියක් නැතිය. ඇමරිකාව වැනි දියුණු ර‍ටවල් නවීන යන්ත්‍ර සූත්‍ර වලින් බලා කියන අනාගත වාර්තාවන් ද සුළු කොට නොතැකීමට තරම් අප අමනෝඥ නොවිය යුතුය.යකාගෙන් වුව හොඳ දෙයක් ලැබුණොත් එය බාර ගැනීමට තරම් නිහතමානී විය යුතුය. එසේ නොවුණහොත් අපේ ධීවරයාටත් අපටත් දෙවියන්ගේ පිහිට පමණය.උපාලි සමරසිංහතොරතුරු මූලාශ්‍ර සහායඅම්බලන්ගොඩ සමූහ ආර්. ඤාණදාසපුත්තලම දිස්ත්‍රික් සමූහ ප්‍රසාද් පූර්ණමාල්බළපිටිය සමූහ දිලිප් නිශ්ශංකඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=af13061614</link>
    <topic>ඉවසීම කොච්චර වටිනවාද?</topic>
    <author/>
    <content>ඔවුන්ට අනාගත අපේක්ෂා නැත.අනාගත බලා පොරොත්තු නැත. කොටින්ම කිවහොත් ඔවුහු දවස උදාවන නිසා ඒ දවස ගෙවා දමති.ඇතැම් විට ඇතැමෙකුට රාත්‍රිය දිගුය .තවකෙකුට මුළු දවසම දිගුය.ජිවිතවය් කිසිදු බලාපොරොත්තුවක් නැතැයි කියා ජිවිතයෙන් පලායන්නටද ඔවුන්ට හැකියාවක් නැත. වරදකරුවන්ගේ ලෝකයේ පෝරකය පෙනි පෙනි ජීවත් වන ඔවුන්ගේ දවස සුන්දර නැත.කඳුළින් සුසුමෙන් පිරුණ මේ ජීවිත වල පතුල ඔබ මීට පෙර දැක තිබෙන්නේද?සිර ගෙදර යනු අමුතුම ලෝකයකි.විටෙක එය සරසවියක් බදුය. එහි ඉගෙන ගැනීමට ඇති දේ බොහෝය.මේ වනවිට වැලිකඩ බන්ධනාගාරයේ මරණ දඩුවම නියමව සිටින පිරිස දෙසිය තිස්ගණනකි.මරණ දණ්ඩනය නියම කරනු ලබන්නේ මත්ද්‍රව්‍ය අ‍ෙලවිය ,මනුෂ්‍ය ඝාතන හා රාජ්‍ය විරෝධී ක්‍රියා යන වැරදි සම්බන්ධයෙනි.ජීවිතයේ යම් දිනෙක කළ වරක් නිසා ඔවුහු අද මහ උළු ගෙදර සිට සුසුම් හෙළති.මරණ දණ්ඩනය කොයි මොහොතේ ක්‍රියාත්මක වේදැයි කිව නොහැක.හෙටක් ගැන පැතුම් නැති ,බලාපොරොත්තු නැති ඔවුහු දිනෙන් දින මොහොතින් මැරී මැරී උපදිති. ගෙවි ගිය කාලය තුළ එවුන්ට කීමට ඇති දේ බොහෝය.මොහොතක් සවන් දෙන්න මේ ඔවුන්ගේ හද පතුළේ රැදී ඉකිබිදින කඳුලේ රාවයයි.සාගර උපන්නේ දකුණු පළාතේ පිටිසර ගමක .ඔහු පවුලේ දෙවැනියා.ඔවුන්ගේ පියා නැතිවුණේ ඔවුන් පුංචිම දවස්වලයි. එදවස පටන් සාගරගේ ,අක්කාගේ සියළු බර කරට ගන්නා ලද්දේ සාගරගේ මව විසිනි."අපේ අම්මා අප ලොකු මහත් කරන්න හුඟක් දුක්වින්දා.අම්මගෙ අයියා ඒ කියන්නේ මාමා අපට එයාට පුළුවන් විදිහට උදව් උපකාර කෙරුවා.අම්මා දුක් විදින නිසා මම වැඩිදුර ඉගෙන ගන්න උනන්දු වුණේ නැහැ.මම සුළු සුළු රැකියා කිහිපයක්ම කළා.අන්තිටම කළේ රියදුරු රස්සාවක්.ඔය රස්සාව කරන අතරේ තමයි මට ප්‍රියංකා හමු වුණේ. එයා හරි ලස්සනයි.අපේ අම්මගෙත් කිසිම අකමැත්තක් තිබුණේ නැහැ. ප්‍රියංකාගේ ගෙවල් තිබුණේ අපේ ගෙවල් වලට කිට්ටුවම වගෙයි.මම නිතර නිතර එයාගෙ ගෙදර ගියා.එක දවසක් මම එයාගේ ගෙදර අසල ඉන්න විට මිනිහෙක් කෑ ගහගෙන ඇවිත් බැන්නා .මමත් ඒ මිනිහාට බැන්නා.ඒ මිනිහා මගෙ කම්මුලට ගැහුවා මට ඒ ආව තරහා ඉවසගන්න බැරිව ගියා.ඒ මනුස්සාගේ පුරුද්ද තමයි බීගෙන ඇවිත් අහළ පහළ අයට බණින එක‍.මට ඒ මිනිහ එක්ක ආව තරහා ඉවස ගන්න බැරිව ගියා.වැටේ තිබුණ යකඩ බටය ගලවලා අරගෙන මම අර මිනිහට ගැහුවා. මට ඒ මිනිහව මරන්න උවමනාවක් තිබුණේ නැහැ.ඇත්තම කිව්වොත් මම දැන් පසු තැවෙනවා ඒදා මම දුර දිග නොබලා ඒ කරපු දේ ගැන.ඒ සිද්දිය වෙනකොට මට අවුරුදු විස්සක් විතර ඇති."අවුරුදු විස්සේ දී කළ වරදට ඔහුගේ ජිවීතයේ යොවුන් වියම ගෙවාදමන්නට සිදුව ඇත්තේ සිපිරි ‍ගෙදර තුළය."මේ සිද්ධිය වුණේ අනුහය අවුරුද්දේ .ඊට පස්සේ කාලයක් මම රක්ෂිත බන්ධනාගාරයේ හිටියා. දෙදහ අවුරුද්දෙදි මට ඇප ලැබුණා.නඩුව දිගින් දිගටම ඇදි ඇදි ගියා.මට අච්චු ලැබුණේ දෙදහස් පහ අවුරුද්දෙදි.එදා උසාවියේදී නඩුකාර උන්නාන්සේ මට දඩුවම නියම කරද්දි මලග හිතට ඇති වුණේ පුුදුමාකාර දුකක්. මගෙ ඇස්වලට කඳුළු ආවා.මට වැඩියත්ම දුක හිතුනේ මගෙ අම්මා ගැන.අපෙ අම්මා මට පුදුම තරමේ ආදරයකින් හිටියේ."සාගර බිම බලාගනි. ඔහු විටෙක සුසුමක් හෙළයි."ඔබ අඬනවද?""නැහැ . මට දැන් ඉස්සර වගෙ ඇ‍ඬෙන්නේ නැහැ.ඒත් මට අම්මා ගැන මතක් වෙනකොට දුකයි"සාගර බිම බලාගෙනම පවයි.ඔහුට ජීවිතයේ හෙට දවස ගැන කිසිදු බලාපොරොත්තුවක් නැත්තා සේය."කොහොමද මම ජීවිතේ බලාපොරොත්තු තියා ගන්නේ.මම මැරෙන්න නියම ‍වෙච්ච මිනිහෙක්.කොයි මොහොතෙ මරණ දණ්ඩනය ක්‍රියාත්මක වේවිද කියන්න දන්නේ නැහැ.ජීවිතේ ඕනෑම දෙයක් බාරගන්න මම දැන් සුදානම්.ගෙදරින් බලන්න එනවද? ‍ මම රිමාන්ඩ් එකේ ඉන්න කාලේ අම්මා මා බලන්න ආවා.ඊට පස්සෙත් ආවා. එත් අක්කා නම් බලන්න ආවෙම නැහැ. එයා බැඳලා ඉන්නේ සල්ලි තියෙන කෙනෙක්. අක්කා කියන්නේ මම නිසා එයාගෙ පවුලට අවමානයක් වුණා කියලා. ඒ නිසා එයා මා බලන්න එන්නේ නැහැ.මට මරණීය දණ්ඩනය නියම වුණාට පස්සේත් අම්මා තුන් හතර වතාවක්ම බලන්න ආවා.දෙදහස් නවය අවුරුද්දෙන් පස්සේ මේ වන තුරුම අම්මා මා බලන්න ආවේ නැහැ. මට මතක හැටියට අම්මට මේ වෙනකොට වයස අවුරුදු හැත්තෑ තුනක් විතර ඇති . අම්මා ජීවතුන් අතර ඉන්නවද නැද්ද කියන්න මම දන්නේනැ.අවුරුදු හතරකින් විතර මම අම්මා දැක්කේ නැහැ. පුළුවන් විදිහට ආරංචි කරලා බැලුවා . ඒත් තොරතුරක් දැන ගන්න ලැබුණේනැ. සමහර විට අම්මා ජීවතුන් අතර නැතිව ඇති. හිටිය නම් එයා මා බලන්න නෑවිත් ඉන්නේ නැහැ."" එතකොට අර යාළු වෙලා හිටිය ගෑනු ළමයට මොකද වුණේ?""ඇප තියලා එළියට ආවට පස්සේ කසාඳ බැන්දා.ඒකට කවුරුවත් අකමැති වුණෙත් නැහැ. එත් මට වැඩි කාලයක් පවුල් කන්න බැරිවුණා. මම හිරේ ආවට පස්සේ එයා රට ගියා.ගිය අවුරුද්දෙත් ලංකාවට ආපු වෙලාවේ එයා මා බලන්න ආවා.""එයා මොකද කියන්නේ?""එයා කියනවා මම එනතුරු බලාගෙන ඉන්නවා කියලා.එත් කාටද ඕවා විශ්වාස කරන්න පුළුවන්?""ඇයි එහෙම කියන්නේ? ""මම හිර ගෙදරට ආවාට පස්සේ ජීවිතේ ගැන හුඟක් දේවල් ඉගෙන ගත්තා.මිනිස්සු ගැන බොහෝ දේවල් ඉගෙන ගත්තා‍.ඒ නිසා මම දැන් කිසිම කෙනෙක් විශ්වාස කරන්නේ නැහැ.ඒ නිසා මම එනතුරු එයා ඉන්නවද කියන එක ගැන මට කිසිම හැඟිමක් නැහැ."සාගරට දැන් කිසිවකු පිළිබඳව හැඟිමක් නැති සේය. ඔහුට මරණිය දණ්ඩනය නියම වී දැන් වසර අටක් ගතවී ඇත්තේය.ගෙවි ගිය කාලය තුළ ඔහු බොහෝ සෙයින් හු‍ෙදකලා වී ඇත්තේය."අච්චු නලැබුනට පස්සේ මට ම‍ාව නැති වුණා වගෙ දැනුණා.උසාවියෙන් හිර ගෙදරට ආවට පස්සේ මට කොටු දේදයි අමු රෙදි කමිසයයි බකට් දෙකයි පිඟානයි ලැබුණා .දැන් මගෙ කියලා දේකට තියෙන්නේ එච්චරයි.මම ඉන්නේ චැපල් වාට්ටුවේ සී 3‍ විශේෂ මැදිරිවල. අපේ කාමරයේ ඔක්කෝම හතර දෙනෙක් ඉන්නවා.අපේ කාමරේ බුද්ධ රූපයක් තියෙනවා. මම උදේ සවස බුදුන් වඳනවා. ඉස්සර මං සිඟරට් බිව්වා. දැන් කිසිම දෙයක් පාවිච්චි කරන්නේ නැහැ.මගෙ හිතේ කිසිම දෙයක් නැහැ.මට දැන් අතීතය මතක් වෙන්නෙත් නැහැ. මම අතීතය මතක් කරන්න උත්සාහ දරන්නෙත් නැහැ.දැන් මට වයස අවුරුදු තිස් හයයි.මම වැරැද්දක් කළා. ඒ නිසයි මට මේ දඩුවම ලැබුණේ. මම ඒ දඩුවම විඳිනවා . කාගෙන්වත් වචනයක් වැරදුනා කියලා මම මෝඩයා වගේ පැටලෙන්න යන්නේ නෑ.මේ කාමරේ අපි හතර දෙනෙක් හිටියට ආගිය තොරතුරු කථා කරන්නෙ නැ. අපි අපේ පාඩුවේ ඉන්නවා.දැන් මම හරිම සැසැල්ලුවෙන් ඉන්නේ."සාගර එලෙස කීද ඔහු සිත එක දෙයක් ගැනනම් නිතර වදවෙයි."ඇත්ත මට මගෙ අම්ම හැම මොහොතකම මතක් වෙනවා.මම හැම විටම මෙනෙහි කරන්නේ ඉවසීම කොච්චර වටිනවද කියලයි."(නම් ගම් මනඃකල්පිතයි)විශේෂ ස්තුතිය, බන්ධනාගාර කොමසාරිස් ජෙනරාල් චන්ද්‍රරත්න පල්ලේගම,වැලිකඩ බන්ධනාගාර අධිකාරි ගාමිණි ජයසිංහ, ප්‍රධාන සුබසාධන නිළධාරි පද්මසිරි පෙරේරා යන මහත්වරුනට.(ලබන සතියේ තවත් කතාවක්)ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=af13061615</link>
    <topic>රේඛා</topic>
    <author>‍රූපාන්ති බුලත්සිංහල</author>
    <content>දෛවය වෙලාවකට සරදමක් වගේ පුදුම දේවල් විතරක් නෙවෙයි .හිතාගන්න බැරි දේවල් සිද්ධවෙන්නේ. මෙච්චරම හැම දෙයක්ම පුදුමයක් බවට පත් කරන්න දෛවයට පුළුවන්. ඒක හරි ඇත්තටම කොහොමද කියලා කියන්න බැහැ. මේ කතාව සිද්ධ වුණේ ඉඳුරුවේ.මහා සුළඟක් ඇවිත් මිනිස් ජීවිත අවුල් කරලා සුනුවිසුනු කරලාතියෙද්‍දි , බොහෝදෙනා අතුරුදන්වෙලා තියෙද්දි හැම මුහුදු ගිය ජනතාවගේ මුවඟට සෝ සුසුම් නැ‍ගෙද්දි තම අයිතිකරු සොයා මිනිසුන්නැති ‍බෝට්ටුව අයිතිකරුගේ ගෙවත්තේ පහළට පැමිණිම හිතාගන්නවත් බැරි දෙයක් විය. නමුත් එහි ගිය පිරිස තවමත් මහ මුහුද මැදය.මහ මුහුද මහා ලෙස වියරු වී මිනිස් ජීවිත බිලි ගනිද්දි බෝට්ටුව තම අයිතිකරු සොයා පැමිණීම කෙතරම් අරුමයක් ද ,එහෙත් මිනිසුන් නැවත නොයේම කනගාටුවකි.කෙතරම් බඩුබාහිරාදිය තිබුණත් වැඩක් නැත. ජීවිතයක් නොමැතිව. මොන දේ ලැබුණත් මොකටද ජීවිතේ නොමැතිව.වාහනේ තියෙනවා. බැටරි නෑ හොරුන්ගෙත් හොරු කම්බ හොරු කියලා කතාවක් තියෙනවා. ඒ කතාව ඇත්ත වෙන වෙලාවක් තියෙනවා. සමහර අයට හොරකම් කරන්න තැන නොතැනක් නැහැ. ජම්මෙට වඩා පුරුද්ද ලොකුයි කියලාත් කතාවක් තියෙනවා . සමහර අය ගේ පුරුදු නිසා අනිත් අයට තියෙන කරදර ගැන කියලත් වැඩක් නැහැ.කිව්ව නහන ගුරු උඩින් ගියත් එකයි. බිමින් ගියත් එකයි. හොරු ඉන්නවා කියලා දැන‍‍ගෙන ඉන්න තරමට ඉතින් හුඟක්හොඳයි. මේක මේ නවත්වලා තියෙන ලොරියකට සිදු වූ දෙයක්ලැබුණ කලබැගෑනියක්.අයිතිකරු මේ ලොරිය නවත්වලා, ගිහිල්ලා එනකොට බැටරි දෙකම නැහැ.අනේ ඉතින් වාහනයක් අතේ අරන් යන්න බැහැ.ඒ වුණත් ,හැම වෙලාවකම නවත්වලා යන වාහනයක් ගැන කල්පනාකාරී වෙන්න අවශ්‍යයි. නැත්තම් ඉතින් වෙන පාඩුව ගැන කියලා වැඩක් නැහැ.මේ නිසා වාහනයක් නවත්වලා යන හැම වෙලාවකම කල්පනාකාරී වෙන්න ඕනේ.දහම්කියාදීජනතාව දැනුවත් කළත් ඉතාමත් වටිනා පින්කමක්. ඒවගේ ම තමයි, පොළොව අස්වද්දන එකත් පින්කමක්. මේ පින්කම කරන්න අක්මීමන ස්වාමීන් වහන්සේනමක් තමන් ගේ සියලු ශ්‍රමය වැය කළා. මේ වැය කිරීම පාඩුවක් වුණේ නැහැ. මේ හැම දෙයක්ම අසරණ මිනිසුන්ට වගේම ගමේ පන්සලට. බණ කියන වගේම දාන දෙන එකත් උතුම් පින්කමක් කියලා මේ ස්වාමීන් වහන්සේ පෙන්නුම් කළේ ආදර්ශයෙන්මයි. කතාවක් තියෙනවානේ අවවාදයට වඩා ආදර්ශය උතුම් කියලා. අපි හැමෝම ආදර්ශය පෙරදැරි කරගන්නවා නම් කිසිම වැරැද්දක් වෙන්නේ නැහැ. ජීවිතය කියන්නේ ඔහේ ජීවත්වෙනවාට වඩා තමන්ගෙන් ඉටු වියයුතු යුතුකම කිරීමයි‍. මිනිසුන් වෙලා අපි ඉපදුනේ යුතුකම ඉටුකරලා මැරෙන්න මිස ඔහේ මැරෙන්න නෙවෙයි. උන්වහන්සේ එය ආදර්ශයෙන්ම පෙන්වාදීලා තියෙනවා.තමන් ගේ අය නැති වුණාම දැනෙන්නේ පුදුම දුකක්.ඒත් ඉතින් මොනවා කරන්නද? කොහොම හරි ජීවත්වෙනවා ඇරෙන්න කරන්න දෙයක් නෑ. තනිකම ජීවිතේට උරුම දෙයක්. ඒත් ඉතින් එහෙම වුණ දාට වාව‍ ගන්න බැහැ. මෙහෙම වුණ පූසි පැටියකුට අපූරු යාළුවෝ පිරිසක් හමුවුණේ පොළොන්නරුවේ පන්සලක් ළඟදි. මේ සංසාර බැඳීම හිතාගන්න බැහැ.ඒත් පුංචි පූසි පැටියාට අලුත් යාළුවෝ ටික පුදුම අස්වැසිල්ලක්. මේ පැවියාට යන්න පුළුවන් වුණේ බිමින් වුණාට යාළුවෝ ටික නම් ගියේ උඩින්. ඒ නිසා පූසි පැටියාටත් යන්න සිද්ධ වුණේ උඩින්. බැරි අමාරුවෙන් තමන් ගේ අලුත් යාළුවාත් කර තියාගෙන රිලා පිරිස ගස් උඩින් පැන පැන ගියා.මේක හරි පුදුම දෙයක්. හැමෝම බලාගෙන හිටියේ පුදුමයෙන්. කවදාවත් ඉතින් පූසෙක් ගස් උඩ ගිහිල්ලා තියෙනවාද ආයිබෝවන්ඩ. ඒකත්හරියට ඉබ්බෙක් උඩින් ගියාවගේ. පුදුම හිතෙන දෙයක්. එත් ඉතින් යාළුකම් වල හැටි එහෙම තමයි. හැබැයි ඉතින් බිමින් යන යාළුවෝ උඩින් යන්න ගියාහම කට වරද්දා ගන්නවා. ඒක නම් එච්චර හොඳ දෙයක් වෙන්නේ නෑ.‍රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=as1306161</link>
    <topic>‘බී’ පන්තියෙ ඉඳලා ‘ඒ’ පන්තියට වැටුණා ඒත් එක්කම මගෙ සායම ගියා</topic>
    <author>උපාලි සමරසිංහ</author>
    <content>‘බී’ පන්තියෙ ඉඳලා ‘ඒ’ පන්තියට වැටුණා ඒත් එක්කම මගෙ සායම ගියා- ජිප්සීස් නායක සුනිල් පෙරේරාජිප්සීස් නායක සුනිල් පෙරේරා මෙරට සංගීත ක්ෂේත්‍රයේ පෙරළිකාර මිනිහෙකි. සමහරුන්ගේ මතයට අනුව ඔහු සංගීත ක්ෂේත්‍රය මැදට වැටුණු බෝම්බකරුවෙකි. “ළිඳ ළඟ සංගමය”, “ලුණු දෙහි”, “කුරුමිට්ටෝ”, හරහා “ඉඳියප්ප නෝනලා” ගේ සිට “මෙහෙම වෙන්නෙ ඇයි?” වැනි සුවිශේෂ ගීත ගොන්නකින් ගී කෙත උඩු යටිකුරු කළ මේ ගායකයාගේ හඬ පෞරුෂය අති ප්‍රබලය. ඒ හ‍ඬේ ජවය, අලංකාරය, වර්ණය නිසා වෙ‍ළෙඳ දැන්වීම්කරුවන් ද ඔහු හඹා ආවේ වනපස මලක් වටා රොද බඳින බමරුන් රැසක් පරිද්දෙනි.එමතු ද නොව මේ ‘ඔරිජිනල්’ වෙනුවට ‘ඩුප්ලිකේට්'ලා රට වටා බිහිවන්නට පටන් ගත්තේය. ඒත් තවමත් ලංකාවේ අංක එකේ සංගීත කණ්ඩායම මෙහෙයවන සුනිල් කිව යුත්ත කෙළින්ම කියන්නෙකි. බැහැර කළ යුත්ත කෙළින්ම බැහැර කරන්නෙකි. තමා විශ්වාස කරන දේ එලෙසම කරන මේ ගුණය ඔහු සතු සුවිශේෂතාවයි. කෙතරම් අභියෝග ආවත් ඉන්ද්‍රඛීලයක් මෙන් තම අනන්‍යතාව සනිටුහන් කරන හෙතෙම මම අද තක්සලාවට කැඳවමි. ඒත් ඔහුගේ තක්සලාව වෙනස් එකකි. එහි ප්‍රධාන ගුරුවරයා තමාගේම තාත්තා ය. පාසල එහි පරිවාර අංගයක් වෙයි.ඇත්තටම මට පාසල පිළිබඳ මහා පුරාජේරුවක් නෑ. ඉස්කෝල දෙකකටම ගියත් මං හිටියෙ පංතියෙ අන්තිම බංකුවෙ කෙළවරෙ. අනෙත් ළමයින් වගේ ඉස්කෝලෙම විතරක් මාව ගොඩනැඟුවා කියලා කිව්වොත් මං කුහකයෙක් වේවි. මගෙ ඇත්තම ඉස්කෝලෙ හා එහි ප්‍රධානාචාර්යවරයා මගේ තාත්තා.පුංචිම කාලයේ මුලින්ම මගේ තාත්තා මාව දැම්මේ මොරටුව සාන්ත සෙබස්තියන් විදුහලට. අපි ගියේ රික්ෂෝ කරත්තෙන්. අයියයි මායි බොහොම ජේත්තුවට ඇඳල මේ රික්ෂෝවෙ පාසල් ගිය හැටි මට තවම හොඳට මතකයි. හතරවැන්න දක්වා එහෙම ගියත් පාසලේ මහා රමණීය සිතුවම් මට නැහැ. අනෙක් ළමයි වගේම මාත් පාසලේ හිටිය විතරයි. ඊළඟට හතරවැන්නෙන් පස්සේ තාත්තා මාව බම්බලපිටිය සාන්ත පීතර විද්‍යාලයට දැම්ම. එතකොට යන්න වුණේ කාරෙකින්. කාර් එකේ නැඟල ගියත් දවල්ට බනිස් ගෙඩියක් කන්න විතරයි තාත්තගෙන් සල්ලි ලැබුණේ. අනෙත් ළමයි සත පනහ රුපියල ගෙනෙද්දි මං ගෙන ගියේ සත පහළොවක් විතරයි. අපෙ තාත්තා මුලින්ම වැඩ කළේ හමුදාවෙ.ඊට පස්සෙ තැපැල් දෙපාර්තමේන්තුවෙ ක්ලාර්ක් කෙනෙක් විදිහට. පස්සෙ තමයි උස්වත්ත කොම්පැණිය පටන් ගත්තෙ. එයා ගාව තිබුණෙ දැඩි හමුදා පාලනයක්. පවුලේ හිටපු පිරිමි ළමයි හතර දෙනාම මේකෙන් පුදුමාකාර පීඩා වින්දා. කොණ්ඩෙ කපන්නෙ, සපත්තු ගන්නෙ, කලිසම මහන්නෙ තාත්තට ඕන විදිහට. ඉස්කෝලෙ රෙක්ටර් තාත්තට හිතවත් නිසා මේ පාලනය තවත් වැඩි වුණා. කලිසමේ ‘ගොල්ෆීය’ ටේලර් ළඟදී කොයි විදිහට ද තියෙන්න ඕනි කියල පෙන්නන්නෙත් තාත්තා. බොහොම වේලාවට අපේ කලිසම්වල ගෝල්ෆියත් එයා තියන්නෙ එයාගෙ ප්‍රමාණයටයි. අනෙත් සියලු මිනුම් ද එහෙමයි.මට මතකයි ආගම වේලාවට මං පට්ටපල් බොරු වැල් වටාරම් ලියනව. ආගමික ප්‍රශ්න අහන තරමට මං කැමතියි. ගණන් වලටත් මං දක්ෂයි. කොටින්ම මං පන්තියෙ පළමුවැනිය. තාත්තට ඉතිං ඊට වඩා දෙයක් නැහැ. එයා දන්න කියන හැමෝටමත් නෑදැයින්ටත් කයිය ගහනව මගේ පුතා මං විශේසඥ වෛද්‍යවරයෙක් කරනව කියල. කොටින්ම හත්වැනි පන්තියේ ඉන්දැද්දි එංගලන්තෙ ක්‍රේම්බ්‍රිජ් ද, ඔක්ස්ෆර්ඩ් ද වැඩිය හොඳ මේ කොලුවාට අධ්‍යාපනය දෙන්න කියල හැමෝගෙන්ම අහනව. එයාට තිබුණෙ හරි පුදුමාකාර බලාපොරොත්තු. සිහින මාළිගා.ඉස්කෝලෙ ඇරිල ගෙදර ආ ගමන් ටියුෂන් ගුරුවරු පෝළිමට ඉන්නව උගන්වන්න. මේ අය දැක්කම මගෙ ඔළුව කැක්කුමයි. සෙල්ලම් කරන්නත් ලැබුණෙ ඉතාමත් සුළු වේලාවයි. ඊට පස්සෙ ආයෙත් ටියුෂන්. ඉස්කෝලෙදි මං ලබාගන්න වටිනාම දේ තමයි සංගීත පාඩම. ඉස්කෝලෙ බෑන්ඩ් එකේ සෙල්ලම් කරන්න මට අවස්ථාව ලැබුණා. තාත්තගෙන් අවුරුදු දො‍ළහේදී විතර මට මුලින්ම ගිටාර් එකක් ලැබුණා. මං ඒකත් අරන් ගිහින් ගුරුවරුන්ගෙන් ගිටාර් ගහන්න ඉගෙන ගත්තා. තාත්ත ගෙදරටත් ‘ගිටාරිස්ට්’ කෙනෙක් ගෙන්වල දුන්න. තාත්තට සල්ලි ඕනැතරම් නිසා මගෙ ගිටාර් එක හැමදාම වෙනස් වෙනව. අලුත් එකක් ආවහම අලුත් එක තමයි ඉල්ලන්නෙ.ඒ කාලෙ රෙක්ටර් මර්වින් වීරක්කොඩි. එතුමා සමඟ මාව නේවාසිගාරයට දාන්න තාත්තා කතා කළා. ඒකට හේතුව කාරෙක එවනවට මං විරුද්ධයි. බස් එකේ හරි කෝච්චියේ හරි එන්න හරි ආසයි. දවසක් තාත්තට බොරු කියල හවස ‘බෑන්ඩ් ප්‍රැක්ටික්ස්’ කියල කාරෙක එන එක නවත ගත්තා. කොල්ලො දෙන්නෙක් එක්ක වැල්ලවත්තෙන් කෝච්චියට නැංගා. උන් මහ පුදුම නැහැදිච්චි යක්කු. මං උන්ට බය නිසා සද්ද නොකර ඉන්නව. කෝච්චියේ එන ගමන් රේල් පාරෙ යන එන මිනිස්සුන්ට මේ අය කලින් පුරව ගත් මලුවල තිබ්බ ගල්කැට වලින් ගහනව. මිනිස්සු තුවාල වුණත් කෝච්චිය යනවනෙ. මං ගල් නොගැහුවත් ඒවට හිනා වේවි නම් ආව. ගල්කිස්සෙ දුම්රිය නතර කළාම ස්ටේෂන් මාස්ටර්ට කෝච්චියේ හිටපු මහත්මයෙක් මේ ගැන පැමිණිලි කළා. දැන් අපිව දුම්රියෙන් බස්සගෙන පොලීසියට බාර දෙන්නයි සූදානම. මං ඒ මහත්මයාට කිව්ව ගල් ගැහුවෙ නැහැ. මේ දෙන්න තමයි ගල් ගැහුවෙ කියල. ඒත් උන් දෙන්න මාත් ගල් ගැහුව කිව්වා. මට යාළුවො එපා වුණා. ස්ටේෂන් මාස්ටර්ට නොවඳිනා වැඳුම් වැඳල ඉස්කෝලෙ නම ගම කියල බේරුණා. ඒත් රෙක්ටර්ට මේ ගැන පසුව දැනුම් දීල.තවත් එකක් තියෙනව. සැවොයි, මැජෙස්ටික්, වගේ හෝල් වල ෂෝ කාඩ් දැක්කම කොලු රංචුව මේ චිත්‍රපට බලන්නමයි දඟලන්නෙ. බිකිනියක් ඇඳල ගෑනියෙක් ඉන්න “ෂෝ කාඩ්” එකක් දැක්කොත් ඉස්කෝලෙ වැඩ ඉවරයි.රෙක්ටර් ගේ අනුදැනුම මත වෙන්න පුළුවන්. තාත්තා පොඩි එකා පියල්ව විතරක් ගෙදර තියාගෙන අපිව හොස්ටල් එකට දැම්ම.හොස්ටෙල් එකත් අමුතුම ජීවිතයක්. වෙලාවට නැඟිටින්න ඕනෑ. පාඩම් කරන්ඩ ඕනෑ. ඇඳුම පිරිසුදුව තියෙන්ඩ ඕනෑ. ඒවා ලොන්ඩරියට ගෙනියන්න වෙලාවට ඇඳපත්තෙ තියන්ඩ ඕනැ. සෙල්ලම් කරන්ඩ, පල්ලි යන්ඩ ඒවටත් වෙලාවක්. තාත්තගෙ හමුදා පාලනය වගේමයි. මේකෙත් ‘නවක වදය’ වගෙ දේවල් ආවා. නවකවද කාරයන්ට ‘රෙක්ටර්’ ළඟටම යන්ඩ මං වැඩේ දුන්නා. පත්තරවල ලියන්ඩ බෑ. ඇත්තටම ඔය කැම්පස්වල අදත් තියෙන්නෙ නවකවදය ද? අලුත් අය හඳුනා ගන්නෙ මෙහෙම ද? උන්ට තියෙන්නෙ පර පීඩා කාමුකත්වය.අපේ ස්කෝලෙට වැඩියෙන්ම ආවෙ තේ වතු තියෙන පැක්ටරිකාරයන්ගෙ දරුවො. අගලවත්තෙ. මතුගම අයත් හිටියා. සිකුරාදාට ගිහින් සඳුදාට එන්ඩ අපිත් හදාගත්තෙ බොහොම අමාරුවෙන්. ඒත් ඒ ආවාමත් ගෙදර ටියුෂන්. ඉරිදා සවස තුනට නැවත නේවාසිකාගාර ගත වීමයි තාත්තාගේ නියමය. සඳුදට අපේ කාර් එක ඉස්කෝලෙට එනවා මල්ලි පියල්ව අරගෙන. ඒ නිසා අප අම්මට කන් කෙඳිරි ගානවා අනේ අම්මෙ මල්ලිත් එක්කම හෙට ස්කෝලෙට යන්නම් කියලා. ඒත් තාත්තා තදින්ම නියම කරනවා ඉරිදම නේවාසිකාගාරයට යන්ඩ. මට ඒ කාලෙ තාත්තාව පෙනුණේ යකෙක් වගේ! මොනවා කරන්න ද? යනවා.තාත්තා හීන් අඩියක් ගහලා යහළුවො එක්ක හිටියානම් ‘ගිටාර්’ එක ගහලා සින්දුවක් කියන්ඩ ආරාධනා කරනව. ඉස්කෝලෙ සංගීත තරගවලදී තාත්තා උගන්වනවා මේ සින්දුව කියපන් කියලා. ඒත් මට වඩා පහළ පංතියක හිටපු අජිත් නිවාඩ් කබ්රාල් අද මහ බැංකු අධිපති එයා තමයි සින්දු කියලා දිනන්නෙ. මං හැමදාම පරාදයි.මේ විදියට ගිහින් කොහොම හරි 8 වැන්න වෙද්දි හොස්ටල් ජීවිතේ ‘රෙක්ටර්’ තහනම් කරනවා. දරුවෙක් වැඩිහිටි වෙනකොටම හොස්ටල් එකෙන් අයින් කරනවා. මටත් යන්තම් නිදහස ලැබිලා ගෙදර ආවා.ඒත් ඒක එහෙම හිතුවට නැවතත් මං වැටුණෙ හිරගෙදරකට. ඒත් එක්කම ‘රෙක්ටර්’ මාව ‘ඒ’ පන්තියට දැම්මා. තාත්ත විශේෂඥ වෛද්‍යවරයෙක් කරන්ඩ බලා ඉන්න පුතාගෙ සායම යන්නෙ එතකොට. අපේ ඉස්කෝලෙ දක්ෂ සිංහල ළමයි හිටියෙ ‘ඒ’ පන්තියෙ. දුර්වල ළමයි හිටියෙ ‘බී’ පන්තියෙ. ‘සී’ පන්තියෙ හිටියෙ දක්ෂතම ‘බර්ගර්’ ළමයි. ‘ඩී’ පන්තියෙ ‘බර්ගර්’ අදක්ෂයෝ. ‘ඊ’ පන්තියෙ දෙමළ ළමයි.අදක්ෂ ළමයි නිසා පන්තියෙ කප් ගහපු, පළමුවැනියා වෙච්ච මට දක්ෂ ළමයි අතරට වැටීම හරිම අභාග්‍යයක්. උන් එක්ක අපට හැරෙන්න බෑ. මං එකපාරටම 25 වැනියා 26 වැනියා වුණා. තාත්තට යකා නැංගා. මොකද මිනිහො, පළමුවැනියා ඉඳලා 26 වැනියා වුණෙ. තාත්තා කෑ ගැහුවා. තාත්තා හිතුවෙ මේකට හේතුව ‘ගිටාර් ගැහිල්ල’ කියලයි. වහාම ‘ගිටාර්’ එක අරන් තිබ්බා.දැන් ආයිත් ගුරුවරු පෝලිමෙ. ඉස්කෝලෙ ඇරිලා රෑ ආවම රෑ 7 - 8 වෙනකම් එක දිගට. භෞතික විද්‍යාවට මං හරිම කැමැතියි. ඒ ගුරුවරයා උගන්වන ක්‍රමය අපූරුයි. සාමාන්‍ය පෙළ සමත් වෙන්ඩ නම් විද්‍යා විෂයන් දෙකක් පැරැණි නිර්දේශය අනුව සමත් වෙන්ඩ ඕනෑ. ඒ නිසා දැන් දිගටම වැඩ.තාත්තා පළමුවැනියා එකපාරට මෙහෙම වුණෙ ඇයි? කියලා හොයනකොට ‘ගිටාර්’ එකේ ආසාවට මං ඇත්ත කිව්වා. විභාගෙ ළංවෙනකොට තාත්ත පැය තුනකට ලියා අවසන් වන ප්‍රශ්න පත්‍රත් ගෙදරට ගෙනාවා. හරියටම ගුරුවරයාට කියනවා වෙලාව බලල ප්‍රශ්න පත්‍රය දෙන්න. තාත්තා තමයි වෙලාව බලන්නෙ. පැය තුනකදි හරියටම උත්තර පත්‍රය එකතු කරනවා. ලිව්වත් නොලිව්වත් දෙන්න ඕනි. ගුරුවරයගෙන් විමසනව තත්ත්වය. එයා කියන දේ අනුව තමයි ඊළඟ පියවර.මේ විදිහට කරලත් මට පළමු වතාවෙ “ඕ ලෙවල්” සමර්ථකම ලැබුණෙ නැහැ. පාස්වෙලා තිබුණෙ විද්‍යා විෂයයන් එකක් විතරයි. දෙවැනි වතාවටත් මට දස වද දීලා ගුරුවරුන් ගෙන්වල ආයෙමත් උගන්වන්ඩ පටන් ගත්ත. දෙවැනි වතාවත් මං ‍ෙෆ්ල්.ඒ කාලෙ ලංකාවෙ මේ විභාගය අසමත් වෙලා ළමයෙක් දෙන්නෙක් සිය දිවි නසා ගත්තා. තාත්තා දිනපතා පත්තර බලනවා. ඒ නිසා ප්‍රතිඵල බලන්න යන දවසෙ මෙහෙම කිව්වා. “පුතේ ප්‍රතිඵලය මොනව වුණත් කමක් නැහැ. උඹ ගෙදර වරෙන්.” තාත්තගෙ වචනය මට දිව ඔසුවක් වුණා. ඒත් මොන දෙයකටවත් ජීවිතය නසාගන්න නම් මට සිතුවිල්ලක් ඇවිත් තිබුණෙම නැහැ.ඊළඟට තාත්තා ඇහැව්ව උඹට මොනවද කරන්න පුළුවන් කියල. මම කිව්ව සංගීතය කියල. තාත්ත ස්ටුඩියෝ එකක් අලුතෙන්ම හැදෙව්වා. සංගීත භාණ්ඩ ගොඩක් අරගෙන අනෙක් මල්ලිල එක්ක සෙල්ලම් කරපන් කිව්වා. තාත්තගෙ නෑයො, යාළුවො හ‍ැමෝම දොස් කියන්න ගත්ත. දරුවො ටික කාලකණ්ණි කරන්න හදනවද කියල. ඒත් තාත්තා කිව්ව මට සුනිල් විශ්වාසයි ලංකාවෙ අංක එකේ සංගිත කණ්ඩායම මගේ දරුවො බිහි කරයි කියල. ‘ජිප්සීස්’ නම දැම්මෙත් තාත්ත.උඹල අහිගුණ්ටිකයො වගෙ තැන තැන ගිහිල්ල සිංදු කින කණ්ඩායමක් වේවි. මං “ළිඳ ළඟ සංගමය” ගහල රට පුරා ජනප්‍රියත්වයට ආවා. තාත්ත කිව්ව කරන දේ හරියට කරපන් කියල. එහෙම කිව්වට ඒ කාලෙ රත්මලානෙ පාර්ලිමේන්තු මන්ත්‍රි වෙළෙඳ හා ජාතික ආරක්ෂක ඇමැති ලලිත් ඇතුලත් මුදලි මහත්මයගෙ දේශපාලන මීටින් හැම එකකටම අපට මුදල් නැතිව සෙල්ලම් කරන්න සිද්ධ වුණා. මේකට මම හරි විරුද්ධයි. මං එන මැති ඇමැතිවරු එක්කවත් කතා කරන්නෙ නැහැ. තාත්ත මේකට බනිනව. ඇයි බං උඹට තේරෙන්නෙ නැද්ද? ඇමැතිතුමා සීනි ශත 50 ක් වැඩි කළොත් අපි ජුජුබ්ස් හදලා ඉවරයි කියලා. පස්සෙ තාත්ත දවසක් කියනව සුනිල්, උඹලට ලලිත් මහත්තයල සල්ලි ගෙවනව හොඳ ස්පොන්සර් කෙනෙක් එයාට හම්බවෙලා. මං ඉතින් එදා නම් බොහොම සතුටින් ගියා සින්දු කියන්න. එදා තමයි ගල්කිස්සෙ සුපර් මාර්කට් එක විවෘත කළේ.එක කථාවකට පස්සෙ සින්දුවක්. මාර කට්ටක් කෑව. සල්ලිත් ලැබුණ. පස්සෙ හොයල බලන කොට සල්ලි ගෙවල තියෙන්නෙ තාත්තා.තාත්ත අපට ඉංග්‍රිසි උගන්වන්ඩ පුදුම මහන්සියක් ගත්ත. ඉස්සෙල්ලම සත පනහෙ කාසි පහළොවක් විතර අපට දෙනව. ඊට පස්සෙ තාත්තා ඉංග්‍රිසියෙන් ප්‍රශ්න අහනව. සිංහලෙන් උත්තර දුන්නොත් සත පනහක් නැවත ගන්නවා. සමහර දෙයකට අපි උත්තර නොදී “හ්ම්” කියනව. “හ්ම්” කියන්නෙත් ඔව් කිව්ව එකට තමා කියල සත පනහක් ගන්නව. මේ විදිහට තාත්තා මගෙ ගුරුවරයා වුණා.ජිප්සීස්, “කුරුමිට්ටො”, “ලුණු දෙහි”, “ඔජායේ” වගෙ ගීත ගයනකොට තාත්තා කිව්ව අර විශේෂඥ වෛද්‍යවරයට වැඩිය උඹ හොඳයි කියලා. හැබැයි තාත්ත මං කලාවට නැඹුරු වනවට මුලින් මුහුණට එකක් පෙන්නල යටින් වෙනම ගේමක් දුන්න.හිටි ගමන් තාත්ත ඉරිද වගෙ දවස්වල වරෙල්ල ආකාස කඩෙන් කන්න කියල පවුලෙ හැමෝම එක්ක එනව. එහෙම ඇවිත් එතැන සෙල්ලම් කරන සංගීත කණ්ඩායම පෙන්වනවා. ඊට පස්සෙ හිමින් සැරේ මට කියනව. අනේ, ඔය උන් ඇඳන් ඉන‍්නෙ මුදලාලි දුන්න ඇඳුම්. සපත්තුත් මුදලාලිගෙ. මුන්ට කන්නවත් දෙන්නෙ නැහැ.දැන් රාත්‍රියට මේ අයට දෙන‍්නෙ එක්කෙනෙකුට ආප්ප දෙකයි. කුකුළු මස් හොදියි විතරයි. ඉඳහිට අර ආප්ප දෙකෙන් එකක් බිත්තර ආප්පයක්. හැබැයි! සෙනසුරාදාට ආප්ප දෙකත් එක්ක කුකුළු මස් කෑල්ලක් දෙනව. ඉතින් උඹත් කලා කාරයෙක් වෙන්න හදන්නෙ ඔහොම කන්නද? තාත්ත ඇහැව්ව මතකයි. මං ඒත් “එහෙනම් ජෙට් ලයින්ස්ලට” හොඳට ගෙවනවනෙ තාත්තෙ කියල එදා උත්තර දුන්නා.නමුත් ජිප්සීස්ල ලක්ෂ දහය පහළොව අරගෙන ‘ෂෝ’ කරන කොට තාත්ත හරියට සතුටු වුණා.තාත්තා අපේ ස්ටුඩියෝ එකේ වැඩ කරන කාලෙට අපිට පඩි ගෙව්ව. උඹ හැමදාම උදේ නවයෙ ඉඳන් රෑ හත වෙනකම් සංගීතය පුහුණු වෙන්න ඕනි. ඒකට මං අතිකාල එක්ක පඩි ගෙවනව. මගෙ ෆැක්ටරියෙ අනිත් කම්කරුවො වගේම උඹලත් මගෙ සේවකයො කියල හිතල හරියට වැඩ කරපල්ලා. එහෙමයි එතුමා අපව දිරිමත් කළේ.ඒත් මගෙ ජීවිතයෙ හදිසි විවාහයක් සිද්ධ වුණා. ඒ බරපතළ කතාව මං කියන්නම්. (ලියන්න එපා.) ඒක කවදා හරි මං මැරුණාම ඔයා ලියන්න. ඒ වගේ අත්දැකීමකදීත් තාත්ත මා ළඟ ජීවිත ගුරුවරයා වෙලා නොසැලී සිටිය. ඊට පස්සෙ ස්ටුඩියො එකේ රෑ වැඩ කරනකොට ඇවිත් බණිනවා යකෝ බැඳපු එකා මේ වෙලාවෙ ඉන්න ඕනෑ ගෙදර. වහාම පලයන් කියලා.ඇත්තටම මාව බිහි කළේ පාසලට වඩා මගේ තාත්තා. ඒකෙන් මං ම‍ෙග් ඉස්කෝලවලට අගෞරවයක් කරන්නෙ නැහැ. ඇත්ත කථාව නම් මාව බිහි කළේ, නිර්මාණය කළේ තාත්තා.උපාලි සමරසිංහඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=as1306162</link>
    <topic>ගුණ දහම් අමතක වෙන්නේ අනුකරණය නිසයි</topic>
    <author>රමණී සුබසිංහ</author>
    <content>ගුණ දහම් අමතක වෙන්නේ අනුකරණය නිසයිසංවරය නම් හික්මීමය. ස්වකීය චර්යාවන් හික්මවා ගත් පුද්ගලයා තමන්ට ප්‍රියය. අනුන්ට ද ප්‍රියය.විවිධ විලාසිතාවන් ගෙන් හැඩ ගැන්වූ බාහිර ස්වරූපය මොන තරම් සිත්ගන්නා සුලු වුවද හැසිරීම පහත් නම් ඒ පුද්ගලයා සමාජයේ අවමන් මිස අබිමන් නොලබන්නේය.අප හැසිරෙන්නේ හා ක්‍රියා කරන්නේ සිතිවිලි අනුවය.‘මනො පුබ්බං ගමා ධම්මා මනො සෙට්ඨා මනොමයා’සිතිවිලි උපදින්නට උදවු වන්නේ අප ගේ ඉන්ද්‍රියයන් හා ඒ සමඟ ගැටෙන අරමුණු වන බව තථාගතයන් වහන්සේ දේශනා කළහ. එනම් ඇස, කන, නාසය, දිව, ශරීරය හා මනස යන ඉන්ද්‍රියයන්ට හසුවන රූප, ශබ්ද, ගන්ධ, රස, ස්පර්ශ හා ධර්ම යන අරමුණුය.‘දහම් සෙවණේ සිඟිත්තෝ’ජාත්‍යන්තර ළමා සංවිධානයේ නිර්මාතෘසුදුහුම්පොළ විමලසාර හිමිඉඳුරන් හා මේ අරමුණු ගැටීම නිසා සිතිවිලි උපදී. අරමුණු දුර්වල නම්, නරක නම් උපදින සිතිවිලි ද නරක ය. එවිට පුද්ගල හැසිරීම ද දුර්වලය. අවැඩ සහිතය.අප ගේ චර්යාවන් වඩාත් පහත් තත්ත්වයට ඇද දමන්නේ රාගය, ද්වේෂය, මෝහය, ඊර්ෂ්‍යාව, ආදි ක්ලේශයන් ය. එවැනි සිතිවිලි ඉපැදුණු කල ඒවාට අනුව ක්‍රියාත්මක වීම නිසා පුද්ගල හැසිරීම දුර්වල වේ. එවිට මනුෂ්‍යයා අමනුෂ්‍යයකු වැනි වේ.තිරිසන් සතකුට සමාන වේ. සංවර බව වුවමනා කරන්නේ අප ගේ හැසිරීම තමන්ට මෙන්ම ගුරු දෙගුරුන් ඇතුළු සමාජයේ ද හිත පිණිසය. එක් අවස්ථාවක භාග්‍යවතුන් වහන්සේ හමුවට ආ උත්තර නම් මානවකයා ඉන්ද්‍රිය සංවරය පිළිබඳ වූ ඔවුන් ගේ ඉගැන්වීම ප්‍රකාශ කළේය.එනම් සියලු ඉඳුරන් වසා සිටීමය. ඒ අවස්ථාවේ අප තථාගතයන් වහන්සේ දේශනා කොට වදාළේ එසේ නම් අන්ධයින් හා බිහිරන් අනෙක් අයට වඩා උසස් විය යුතු බවය.බෞද්ධ ඉගැන්වීම එය නොවේ. සමාජය හා ගැටීමේ දී කෙනෙකු ගේ ඇසට මනාප දේ, අමනාප දේ මෙන් ම උපේක්ෂා සහගත (මධ්‍යස්ථ) දේ ද ලැබිය හැකිය. අප කළ යුතු වන්නේ ඒ සියල්ල සංස්කාර බව, ඕලාරික බව තේරුම් ගැනීමය.හේතු ප්‍රත්‍යයන් ගේ ප්‍රතිඵල බව අවබෝධ කර ගැනීමය. එසේ නුවණින් වටහා ගන්නා තැනැත්තා මනාප වූ දෙයෙහි දැඩි ලෙස නොඇලෙන්නේය. අමනාප දෑ හි ද වේදනාවට පත් නොවන්නේය.ඉන්ද්‍රිය සංවරය ඇති වන්නේ, නොමනා දේ හි නොපෙලඹෙන්නේ මෙසේ නුවණින් විමසා බලා කටයුතු කිරීමෙනි. කෙලෙස් ප්‍රහීන කළ හැකි ක්‍රම කිහිපයක් ධර්මයේ ඉගැන්වේ.එහි දී ඉන්ද්‍රිය සංවරය ඇතිකර ගැනීම, සීල සංවරයෙන් යුතු වීම, වීර්ය ඇති කර ගැනීම, භාවනාව පුහුණු කිරීම, අවබෝධයෙන් ජීවත්වීම යනාදී කරුණු ප්‍රධාන වේ. ගිහියන්ට මෙම ගුණ ධර්ම ක්‍රමයෙන් පුරුදු පුහුණු කොට ජීවිතයේ සාර්ථකත්වය ළඟා කර ගත හැකිය.‘තුම්මෙහි කිච්චං ආතප්පං අක්ඛතාරො තථාගතං’බුදුරජාණන් වහන්සේ පෙන්වා දී තිබෙන්නේ තමන් ගේ දියුණුව තමා විසින් ම සලසා ගත යුතු බවය. කෙනෙකු ගේ ජීවිතය තවත් කෙනෙකුට සකසා දිය නොහැකි ය. අවශ්‍ය මාර්ගෝපදේශය පමණක් දිය හැකි ය. තම තමන් ගේ ජීවිතවලට වග කිව යුතු එකම තැනැත්තා තමාමය.අවංක වීම, ප්‍රතිපත්ති ගරුක වීම, සැලසුම් සහගත වීම, තමන්ට ආවේණික දක්ෂතාවයෙන් ඵල ප්‍රයෝජන ගැනීම ජීවිතයේ ජයග්‍රහණයට හේතු වේ.බුදු දහමින් සුපෝෂිත වූ අපගේ මුතුන් මිත්තෝ ප්‍රතිපත්ති ගරුක, ගුණ යහපත් අය වූ හ. වර්තමානයේ ද සුළු පිරිසක් හැරෙන්නට එම උතුම් ගුණාංගවලින් පිරිපුන් බොහෝ පිරිස් ඇත. වත්මන් තරුණ දරුවන් ගෙන් වැඩි පිරිසක් උතුම් ගුණධර්ම ඇති අය වෙති.බෞද්ධ ධර්මයේ පහස, ගමේ පන්සලේ ඇසුර, බෝ මළුවේ වැලි මළුවේ ස්පර්ශය ඒ උතුම් ගුණාංග ඔපමට්ටම් කර ඇත. ගුණයෙන්, නුවණින් කීකරු කමින් යුතු තරුණ දූ දරුවන් අතර සිටිනා අසංවර, අකීකරු සුළු පිරිසක් නිසා ඇතැම් විට තරුණ පරපුරම දෝෂ දර්ශනයට ලක්වනු පෙනේ. එහෙත් හැදියාවෙන් යුතු, යහපත් දරුවන් ගුණ ගරුක මිනිසුන් අතර කවදත් ඇගැයීමට ලක් වෙන්නේය.කුඩා වියේ ආගමට දහමට අනුව මවුපියන්ට කීකරුව හැදෙන වැඩෙන ඇතැම් දරුවන් තරුණ විය එළඹෙත් ම ඒ සියලු ගුණ දහම් අමතක කරන්නේ අනුකරණයට හුරු වීම නිසා ය. එසේත් නැතිනම් සිත තුළ වූ කරුණාවන්ත බව නිසා අනුනට පොලඹවා ගැනීමේ හැකියාව නිසාය.අනුකම්පාව, කරුණාව, මෛත්‍රිය මෙන් ම අවබෝධය ද ජීවිතයට වැදගත් ය. නැණ නුවණ හා සමාජය පිළිබඳ අවබෝධය ඇති දරුවන් තමන්ට නොගැළපෙන දේ අනුකරණය කරන්නේ හෝ රැවටිලි කරුවන්ට හසුවන්නේ හෝ නැත.අසුන් ගැනීමේ දී, මහ මඟ ඇවිදින විට දී අනෙකුත් භික්ෂුන් වහන්සේට හිරිහැර වන ලෙස නොහික්මුණු ලෙස හැසිරුණු භික්ෂුවක නිසා කළකිරුණු මහ කාශ්‍යප මහ රහතන් වහන්සේ එම භික්ෂුවට අවවාද කිරීමට පවා තමන් වහන්සේ නොසතුටු බව එක් අවස්ථාවක බුදුරජාණන් වහන්සේට සැළ කර සිටියහ.නොහික්මුණු, අය සමාජයේ අප්‍රසාදයට ලක්වන බවට ගුණවතුන් ගේ ඇසුරට නුසුදුසු බවට එය හොඳම උදාහරණයකි. මවුපිය, ගුරුවර, වැඩිහිටියන් ආදි ගරු කටයුතු අය ඉදිරියේ ගරු නොකිරීම වරදකි.ඔවුන් සිත රිදවීම පවකි. ඇතැම් විට යම් ප්‍රශ්නයක් පිළිබඳ වැඩිහිටියන් දරන මතය වැරැදි වීමට පුළුවන. එවැනි අවස්ථාවක වුව කරුණු පැහැදිලි කළ යුතු වන්නේ ඉතා සංසුන්වය. ප්‍රියමනාප ලෙසය. එසේ කළ ද ඔවුන් පරණ මතයේ ම එල්බ සිටින්නේ නම් කළ යුතු හොඳම දේ නිශ්ශබ්ද වීමය.ඇතැම් තරුණ දරුවන් අනුන් සමච්චලයට ලක් කරමින් ඔවුන්ට කරදර වන ලෙස හැසිරෙන ආකාරය දුම්රියේ, බස්රියේ සුලබ දසුන් ය. ඇතැම් පෙම්වතුන් ගේ හැසිරීම ඉතා අසංවරය.තමන් ලෝකය දකින්නේ ඇස් දෙකකින් වුවද ලෝකයා ඇස් සිය දහස් ගණනකින් තමන් දෙස බලා සිටිනා බව අප ගේ දරුවන් හොඳින් මතක තබා ගත යුතුය. ලෝකයාගෙන් අපවාද, ගැරහුම් නො ලබන ලෙස ජීවිත පැවැත්ම සකසා ගන්නට උත්සාහ කළ යුතු ය. එක් අවස්ථාවක අප තථාගතයන් වහන්සේ මෙසේ දේශනා කළහ.‘පුති මච්ඡං කුසග්ගෙන - යො නරො උපනය්හති කුසාපි පූති වායන්ති - එවං බාලුපසෙවනා’කුණු මස් එතූ කොළය ද කුණු ගඳ - දුර්ගන්ධය හමන්නාක් මෙන් බාලයන් සේවනය කරන හොඳ පුද්ගලයා ද හීන පුද්ගලයෙක් වන බව එහි අර්ථයයි.මෙහි බාලයන් යනු වයසින් බාල කුඩා දරුවන් නොව පස් පව්, දස අකුසල් කරන ගුණ නුවණින් තොර පාපී පුද්ගලයන්ය.එවැනි බාලයකු නොවී හික්මුණු හැසිරීම් ඇති ගුණ යහපත් අයකු වීමට උත්සාහ කරනවා නම් සමාජයේ ආදරය, ගෞරවය දිනා ගන්නා කෙනකු බවට පත්වීම අසිරූ වන්නේ නැත. එම ගුණ යහපත්කම ම ඔබගේ සැබෑ සුන්දරත්වය වනු ඇත.රමණී සුබසිංහඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=as1306163</link>
    <topic>බලාගෙනයි වැඩිය තරහ ගන්නෙපා කෙස් හැ‍ෙලන්න පුළුවන්</topic>
    <author>ලිව්වේසේමාලි කැල්ලපත</author>
    <content>බලාගෙනයි වැඩිය තරහ ගන්නෙපා කෙස් හැ‍ෙලන්න පුළුවන්හිසකේ පැසුණාම කෙස් ගස් ගලවා වැඩක් නෑඅහිසට කොණ්ඩය ආභරණයකි. කෙස් ගස් නිසා ආඩම්බර වන්නෝ මෙන්ම කෙස් ගස් නිසා දුක් වන්නෝ ද අද බොහෝ වෙති. ගැහැනු ළමයි සිය කෙස් කළඹට අද නොකරන මෝස්තරයක් නොමැත.ස්වභාවිකව වැවුණු මේ කෙස් කළඹ ට එහි ස්වභාවික පැහැය වෙනස් කිරීම, රැලි සහිත කොණ්ඩයක් නම් එම කෙස් ගස් කෘත්‍රිමව කෙළින් කිරීම, කෙළින් ඇති කෙස්ගස් නම් ඒවා ක්‍රේල් කිරීම ආදී කී නොකී මෝස්තර කෙස් කළඹට සිදු කරති.මේ සියල්ලෙන් ම අපේක්ෂා කරන්නේ මුහුණට කලඑළියක් ලබා ගැනීමය. ඒ කොණ්ඩය එතරම්ම වැදගත් නිසාය. අපට මෙතරම් වැදගත් මේ කොණ්ඩය හැදෙන්නේ කොහොමද? කොණ්ඩය වැඩීමේ ස්වාභාවික ක්‍රියාවලිය කෙසේ සිදුවන්නේ ද? කොණ්ඩයට මේ බාහිර විච්චූරණ කිරීමෙන් කුමක් සිදුවන්නේ ද යනාදී වූ කාරණා ගැන ගෙදර අප දැනුම්වත් කරන්නේ ශ්‍රී ලංකා වෘත්තීය පුහුණු අධිකාරියේ කොණ්ඩා සැකසුම් හා රූපලාවණ්‍ය පිළිබඳ උපදේශිකා කුෂිනි අබේසේකරය.අප ඇගෙන් ප්‍රථමයෙන් ම විමසු‍වේ කෙස් ගසක් යනු කුමක්ද යන්නයි.කෙස් ගසක් කියන්නේ මැරුණු ශෛලයක්. එයට පෝෂණය ලැබෙන්නේ පැපිලා එකෙන්. පැපිලා එකක් ලෙස සලකන්නේ ශෛල ක්‍රියාකාරිත්වය අවසන් වන තැනයි. මෙය තවදුරටත් වැවෙන්නේ පොලිකල් නමැති පොකට් එකක් ඇතුළේයි. මේ සියල්ල සිදුවන්නේ කාලයත් අතරයි. ඒ කාලය අපට කෙස් ගස වැවෙන කාලය, විවේක කාලය සහ පරණ කෙස් ශෛලය වැටී අලුත් කෙස් ගසක් එන කාලය ලෙස හඳුන්වන්න පුළුවන්.වැවෙන කාලය කියන්නේ තනි කෙස් ගස එළියට එන්න ගතවන කාලයයි. මෙය වසර 3 - 8 ත් අතර කාලයකදී සිදුවෙන්නක්. විවේක කාලය යනු අලුත් කෙස් ගසක් වැඩෙන්නේ නැති කාලයයි. ඒ කාලය සාමාන්‍යයෙන් සති ගණනකට සීමා වෙනවා. ඉන්පසු එන්නේ අවසාන කාලයයි. එනම් පරණ කෙස්ගස වැටී අලුත් කෙස් ගසක් එන කාලයයි. මෙය සති ගණනක් අතර සිදුවෙන ක්‍රියාවලියකි.මේ ක්‍රියාවලිය හොඳින් යහපත්ව සිදුවීමට අප ගන්නා ආහාර බලපානවා. හොඳ පෝෂ්‍ය පදාර්ථ සහිත ආහාර ගන්නවා නම් එය කෙස් ගසේ යහපත් වර්ධනයට හේතු වෙනවා. විටමින් බී - 12, බී - 2, ඒ, ඊ සහ ඩී අඩංගු ආහාර ඉතා සුදුසුයි. පොදුවේ ගත්කල එළවළු හා පලතුරුවල මේ විටමින් බහුලයි.බිත්තර, යෝගට්, මුහුදු මාළු, කිරි, මාළු බිත්තර හා කඩල ඇතුළු ධාන්‍ය වර්ගත් කෙස් ගසක වැඩීමට හේතු වෙනවා. මේවා දිනපතා අපේ ආහාර වේලට අවම වශයෙන් වර්ග තුනක්වත් එක්කර ගත යුතුයි. පලතුරු ගන්නේ නම් සුළු ප්‍රමාණවලින් හෝ වර්ග තුනක් ගතහොත් එය හොඳ කෙස්ගසක් ලැබීමට හේතු වෙනවා.අද බාල තරුණ මහලු කියා වෙනසක් නොමැතිව හිසකේ යෑම බොහෝ අයට ප්‍රශ්නයක් වෙලා.කෙස් ගසක් හැලීමට හේතු කීපයක් බලපානවා. අභ්‍යන්තර හා බාහිර වශයෙන් කෙස් ගස් වැටීමට හේතු තියෙනවා. ජානමය හේතු, වයස් සීමාව, හදිසි කෝපය හා තරහ යෑම, ආතතිය සහ රෝගාබාධ අභ්‍යන්තර හේතු ලෙස සැලකිය හැකියි.දියවැඩියාව සහ පීනස මේ රෝග අතර විශේෂයි. බාහිර හේතු ලෙස රසායනික ද්‍රව්‍ය වැරැදි ලෙස භාවිතා කිරීම, හදිසි අනතුරු නිසා සිදුවන කම්පනය නිසාත් හිසකේ හැලී යා හැකියි. එසේම අද සමාජයේ පවතින පුද්ගල කාර්ය බහුලත්වය නිසාද මෙය සිදුවෙනවා.මේ ඉහතකී ගැටලු සියල්ල නිරාකරණය කළ හැකියි. සම්භාහනය කිරීමෙන් සෛල ක්‍රියාකාරිත්වය වැඩිවෙනවා. ඉන් කෙස් ගසේ පැපිලා එකට නැවත පෝෂණය ලැබී අර ක්‍රියාවලිය සමබරව සිදුවෙනවා.අද සාමාන්‍ය කතා බහේදී හිසකේ සුදු වීම හඳුන්වන්නේ කෙස් පැසීම ලෙසයි. එය බොහෝවිට වයසට යෑමත් සමඟ සිදුවෙන්නක්. එහෙත් අද පාසල් වියේ දරුවන් අතර පවා හිසකේ තැනින් තැන සුදු වූ දරුවන් සිටිනවා. ඉදිච්ච කෙස් ගලවන්නත් හුඟක් අය පුරුදුව ඉන්නවා.හිසකේ පැසීමට වයස් සීමාවක් නැහැ. කෙස් ගසක් සුදුවීම යනු එහි ඇති ස්වාභාවික මෙලනීන් වර්ණකය ක්‍රමයෙන් අඩුවීමයි. මෙය සාමාන්‍ය ලෙස නම් වෙන්නේ වයසත් සමගයි. හැබැයි ජානමය හේතු නිසාත් හිසකේ සුදුවිය හැකියි.මව හෝ පියාගේ අකලට කෙස් පැසුණේ නැති වුවත් මුතුන් මිත්තන්ගේ කෙස් පැසී තිබේ නම් ජානමය හේතු අනුව කෙස් පැසීම වෙනවා. මෙයට පිළියමක් නැහැ. මොකද මෙලනින් තත්ත්වය අභ්‍යන්තරව වෙනස් කිරීම අපට කළ නොහැකියි.අගිස්ස පැලුණු කෙස්ගසක්එම කෙස් ගස යළි එන්නේත් සුදු වෙලාමයි. එය කළුවී එන්නේ නැහැ. මෙයට පිළියමක් සොයන්න තරම් තවමත් විද්‍යාව දියුණු වී නැහැ. මේ සුදුවීම ක්‍රමයෙන් වැඩිවීමක් මිස අඩුවීමක් අප දකින්නේ නැහැ.එක් කෙස් ගසක් ඉදී තිබූ පමණින් එය අනෙක් කෙස් ගස් පැසීමට හේතු වෙනවා යැයි කීම බොරුවක්. එසේ වන්නේ නැහැ. එම ෆොලිකල් එකෙන් එන සුදු කෙස් ගස පමණයි එතැනින් සුදුවට එන්නේ.සුදු කෙස් ගසක් ආවිට අප කරන්නේ ඒ සුදු කෙස් ගස කපා දැමීමයි. ඊළඟට ඒ කෙස් ගස නැවත වැවෙන්නේ කෙළින්. එයට හේතුව තමයි කපන අත අනුව කෙස් ගස කෙළින් වැවීම. මෙහිදී කළ යුතු හොඳම දේ සුදු කෙස් ගස නොකපා සිටීමයි.කෙනෙකුගේ ප්‍රතිරූප වර්ධනයට අවශ්‍ය දේ වන්නේ හිසකෙස්. කවුරුන් දෙස හෝ බැලූ විට පළමුවෙන් ම ඇස යන්නේ හිසකේවලටයි. හොඳ හිස් කළඹක් ඇති විට නොදැනීම අපේ ප්‍රතිරූපය වර්ධනය වෙනවා. හොඳ කෙස් කළඹකින් අපට ලැබෙන්නේ නිහඬ පෞරුෂයක්.එසේ නම් හොඳ කෙස් කළඹක් සඳහා වඩාත් වැදගත් වන්නේ අභ්‍යන්තරව එහි පෝෂණයට ලැබෙන දෙයයි. ඒත් කාර්යබහුල ජීවිතයේ අපට ඒ පෝෂණය සමබරව ලබා ගැනීම අපහසුයි. මෙයට පිළියමක් ලෙස බාහිරවත් කෙස් කළඹ රැක ගැනීම අවශ්‍ය වෙලා. අද සමාජ කාරණා අනුව හොඳ කෙස් කළඹක් සඳහා අප කුමක් කළ යුතුද?කෙස් ගසක් මාළුවාගේ කොරපොතු වැනි කියුටිකල් ආවරණයකින් ආරක්ෂාවෙලයි තියෙන්නේ. මේවායේ කුණු දූවිලි රැ‍ඳෙනවා. එම කුණු දූවිලි ඉවත් කරගැනීම අනිවාර්යෙන්ම කළ යුතුයි. හිස් කබලේත් කුණු දූවිලි රැ‍ඳෙනවා.එයට හේතුව හිස් කබලේ සමේ තෙල් නිෂ්පාදනය වීමයි. මෙලෙස නිපදවෙන තෙල් කොටසක් කෙස්ගසටත් කොටසක් සමටත් යෑම එහි යාන්ත්‍රණයයි. ඒ තෙල් සමට හා කෙස් ගසටත් අවශ්‍යය.ඉන් බැක්ටීරියා හා දිලීරමඟින් කෙස් ගස් හා සම ආරක්ෂා වෙනවා. මෙයට අප සමේ PH අගය ලෙස පවසනවා. මෙහි අගය ‍4.5 හා 5.5 ක අගයක් ගන්නවා. මෙය ආම්ලිකයි. මේ අම්ලයෙන් තමයි අර බැක්ටීරියා හා දිලීර විනාශ කරන්නේ.අප දැනගන්න ඕනෑ මේ අම්ලය විනාශ නොවන ආකාරයට සේදුම් කාරකයක් භාවිතා කරන්න. අප සේදුම් කාරක ලෙස මෙහිදී සලකන්නේ හිස සෝදන ෂැම්පුයි.ඇඳුමක් ඕනෑවට වඩා සේදුවාම ඇඳුමේ ඇති අලංකාරය (පැල්ලම / කුණු ගියාට) නැතිවෙනවා. සේදුම් කාරක දාන්න දාන්න එහි අලංකාරය නැතිවී යනවා. ඒ වගේ කෙස් ගසක් ඕනෑවට වඩා ෂැම්පු දමා සේදූවිට අර තියෙන තෙල් ගතිය යනවා.සතියකට 3 වතාවක් ෂැම්පු කිරීම ඉතා ප්‍රමාණවත්. හැබැයි තෝරා ගන්නා ෂැම්පුවල අර PH අගය තිබිය යුතුයි. ඒ සඳහා කලින් කියූ ලෙස නියමිත PH අගය සහිත ෂැම්පු භාවිතා කළ යුතුයි. එසේ වීමෙන් හිස් කබලේ සහ කොණ්ඩයේ ආම්ලිකත්වය රඳා පවතිනවා.ෂැම්පු භාවිතයේදී කියුටිකල් එක මත ඇති හා ඇතුළත ඇති කුණු දූවිලි ඉවත් වන්නේ එය නිරාවරණය වීමෙනුයි. හැබැයි මෙය මෙලෙසම තබන්න බැහැ.කියුටිකල් වැසිය යුතුයි. මේ වැසෙන ක්‍රියාවලිය සිදුවන්නේ කන්ඩිෂනර් මගිනුයි. එනිසා කන්ඩිෂනර් තෝරා ගනිත්දීත් අර කියූ PH අගය සහිත කන්ඩිෂනර් තෝරාගත යුතුයි.හිසකේ ප්‍රභේද තියෙනවා - වියළි, අධික තෙල් සහිත ලෙසින්. අද සාමාන්‍යයෙන් බොහෝ දෙනෙක් පොල් තෙල් ගාන්නේ නැහැ.ඒත් ගෙදර හින්දපු පිරිසුදු පොල් තෙල් කොණ්ඩයට ඉතා හොඳයි. වියළි කොණ්ඩයට පොල්තෙල් ඉතා සුදුසු දෙයක්. පොල්තෙල් යනු ස්වභාවධර්මයෙන් අපට ලැබුණු කොණ්ඩයේ තෙතමනය තබා ගත හැකි හොඳම ද්‍රව්‍යයක්. ඊට අමතරව අලිගැට පේර, මී පැණි වගේ දේ පාවිච්චි කළ හැකියි. මේවා වියළි කොණ්ඩයකට සුදුසු දේවල්.අධික තෙල් සහ කොණ්ඩයට දෙහි අඩංගු ෂැම්පු වර්ග මින්ට් ෂැම්පු වර්ග, ගොඩපර අඩංගු ෂැම්පු සුදුසුයි.දෙහි, උළුහාල් මේවා හිස‍්හොරි වලටත් හොඳයි. වර්තමානයේ බොහෝ දෙනකුට හිස්හොරි ලොකු ප්‍රශ්නයක්. හිසකේ පීරද්දී උරහිස මතට කුඩු සේ වැටීම හිරිහැරයක්. මේ හිස්හොරිවලට අද වෙළෙඳ පොළේ බොහෝ ප්‍රතිකාර තියෙනවා.මේ හිස්හොරි නැතිකර ගන්න බැරිද?හිසේ සමේ මරුණු ශෛල මාසිකව ඉවත් වෙනවා. මසකට වරක් සිදුවන ‍‍ෙම් මැරුණු සම ඉවත්වීම දිනපතා සිදුවෙද්දී අප එය හිස්හොරි තත්ත්වයක් ලෙස සලකනවා. මෙහිදී වෙන්නේ මැරුණු ශෛල තට්ටුවක් එකතු වී ඒ මැරුණු ශෛල ගැලවී යෑමයි.අධික තෙල් සහිත හමේ මේ හිස්හොරි නම් වූ දිලීරය හොඳ පෝෂණයෙන් යුතුව වැඩෙනවා. මෙය වර්ධනය කරගන්න පුළුවන්. නිවෙසේදී වුවත් සතියකට වරක් දෙහි, උළුහාල්, ගොඩපර වැනි ප්‍රතිකර්ම ඉතා සුදුසුයි.ෂැම්පු වර්ගයක් භාවිතා කරනවා නම් හිස්හොරි මර්දන ෂැම්පු වර්ගයක් විශේෂයෙන් ම සල්ෆර්, ටී ට්‍රී, Zyne perithione වැනි ද්‍රව්‍ය අඩංගු ෂැම්පු වර්ග තෝරා ගත යුතුයි. හැබැයි මෙය කළ යුත්තේ සතියකට පමණයි.අනවශ්‍ය ලෙස සේදුම් කාරක භාවිතා කළ යුතු නැහැ. මේ සියල්ල හිස්හොරි මර්දනය වූ පසු නැවැත්වීම සුදුසුයි.තරුණ ගැහැනු ළමයි බොහෝ දෙනෙක් ඔවුන්ගේ කෙස් අග පැලීම ගැන මැසිවිලි නඟනවා. කෙස් ගස අග දුඹුරු පැහැ ගැන්වී පැලී යෑම හිසකෙස්වල අලංකාරයට බාධාවක්.මෙය අද බහුලව දකින්න ලැබෙන දෙයක්. වැරැදි පුරුදු මෙයට හේතු වෙනවා. ෂැම්පු කර කොණ්ඩය කන්ඩිෂනර් නොකිරීම, අනවශ්‍ය ලෙසට හිසකේ පීරීම (කොණ්ඩය තදින් පීරීම හොඳ නැහැ) සහ වැරැදි ලෙස හිසකේ සඳහා උපකරණ භාවිතා කිරීම.මෙහිදී සිදුවන්නේ කොණ්ඩය සෑදී ඇති කියුටිකල් කැඩී යෑමයි. මේ කියුටිකල් කැඩී ගිය විට අප කියන‍්නේ කොණ්ඩය අග පැලෙනවා කියලයි. මෙය සිදුවන්නේ කෙස් ගසේ අභ්‍යන්තරයටයි. හිසකේ අවුල් වෙන්නේ ගැට ගැසෙනවා කියන්නෙත් මේ කියුටිකල් එකට එක පැටලීම නිසයි.හිසකේ පැලීමට කළ යුතු එකම ප්‍රතිකාරය කෙස් ගස අගින් කපා දැමීමයි. අභ්‍යන්තරයට කරන්න පුළුවන් සත්කාරය වනනේ කන්ඩිෂනර් භාවිතා කිරීම. එය තාවකාලික ප්‍රතිකර්මයක්. මේ කෙස් ද ස්ථිරව යළි හදන්න බැහැ. එකම පිළියම කැපීම පමණයි. හොඳම දේ අප කෙස් ගස නොපැළෙන ලෙස රැක ගැනීමයි.හොඳ කෙස් කළඹක් ලබාගන්න කළ යුතු දේ මසකට වරක්වත් සෙන්ටිමීර් 2 ක් වත් කෙස් ගස අග කැපීම කළ යුතුයි. ඊට හේතුව තමයි කෙස් ගස හැදෙන්නෙ කෙරටීන් පෝෂණයෙන්.කෙස්ගස දිගු වෙන්න වෙන්න ඇතැම් අයගේ ශරීර ක්‍රියාකාරිත්වය අනුව මේ කෙරටීනය බාල වෙනවා. එවිට කෙරටීනය ශක්තිමත්ව වැවෙන්නෙ නෑ. කෙස් ගසේ අග දුර්වල වෙන්නේ ඒකයි. එයට පිළියම මසකට වරක් කෙස්ගස අගින් කැපීමයි.අද කතාබහ ජාතික වෘත්තීය පුහුණු අධිකාරියේකොණ්ඩ සැකසුම හා රූපලාවණ්‍ය පිළිබඳ උපදේශිකාකුෂිනි අබේසේකරලිව්වේසේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=as1306165</link>
    <topic>නෙළුම් විල</topic>
    <author>නෙළුම් විල, සිළුමිණ, ලේක්හවුස්, කොළඹ</author>
    <content>නෙළුම් විලගම්මානය මැදින් පාරක් වැටී තිබේ. එය අබලන්ය. පයින්වත් යා නොහැකි ගානය.උදා එළිය වැටෙන විටෙක ත්‍රිරෝද රථ පෙළක් මේ පාරේ ඇදෙනු පෙනේ. වළගොඩැලි නිසා රථ ඒ මේ අත පැද්දෙයි. එවිට ඒවායෙන් හීන් කිචිබිචියක් ඇසෙයි.චිබිචිය ඇසෙන්නේ කුරුල්ලන්ගෙන් නොවේ. ත්‍රිරෝද රථවල ගමන්ගන්නා පුංචි දරු දැරියන්ගෙනි.රිය පෙළ වළ ගොඩැලිවල වැටී ඒ මේ අත පැද්දෙන විට අර කිචිබිචිය තවත් වැඩි වෙයි.මේ දරුවන් පිරිස අකුරට යන්නේ වසර දහයක් තිස්සේ වසා දමා තිබී නැවත විවෘත කැරුණු හඳපාන්ගොඩ, ගැටකොස්ගහහේනේ ධර්මාශෝක ප්‍රාථමික විද්‍යාලයටය.දරුවන් දස දෙනකුගෙන් ඇරඹුණු මේ පාසලට වසරක් පිරී තිබේ. එහි දරුවෝ තිස් දෙනෙක් පමණ අකුරු කරති.හඳපාන්ගොඩ කඩමණ්ඩිය සිට පාසලට ඇති දුර කිලෝ මීටර් එකහමාරක් පමණ වේ. දරුවන් පාසල් ගෙන යන මේ ත්‍රිරෝද රථ ගමන මුදලට කැරෙන්නක් නොවේ. එය මුළුමනින්ම උතුම් පරමාර්ථයක් පෙරදැරිව කැරෙන සමාජ සත්කාරයකි.අබලන් පාරේ යෑමෙන් ත්‍රිරෝද රථවලට යම් හානියක් සිදුවිය හැකිය. එය ද ත්‍රිරෝද රථ හිමියෝ නිහඬවම දරා ගනිත්.ගමේ පාසල වෙනුවෙන් ඔවුන් ලබා දෙන දායකත්වය සුළුපටු නොවේ. එය අප රටට ආදර්ශයකි.හඳපාන්ගොඩ ත්‍රිරෝද රථ සංගමයේ සාමාජිකයනි ඔබට ශක්තිය හා ධෛර්යය ලැබේවා.  හඳපාන්ගොඩ ප්‍රදීප් සමරසිංහ මහතා විසින් යොමු කරන ලද ලිපියක් ඇසුරිනි.  වැහි බීරිම නිසා හැන්දෑව ඉක්මනින් ආවේය.මම නගරයේ පෞද්ගලික පන්තියක් ඉදිරියේ රැඳී සිටියෙමි. පන්තිය ඇරී දරුවා මවෙත දිව ආවේය.වැහි පොද ඉහිරෙන්නට විය.මම කුඩය ඉහලුවෙමි.ඉක්මනින් ගෙදර යා යුතු වුව ද ගෙදරට අවැසි බඩු වගයක් ගත යුතු ම විය. එහෙයින් දරුවාගේ අතකින් අල්ලාගෙන වාහන අතරින් පාර පැන ඉදිරියේ වූ සතොසට ගියෙමි.එහි සෙනඟක් සිටියේ නැති ගාණය. කැෂියර් මැෂිම ළඟ සිටි තරුණ කත හිනාවකින් අප පිළිගත්තාය.බඩු තෝර - තෝරා සිටින්නට වෙලාවක් නැත. එහෙයින් මට වුවමනා කළ ඇත්තේ කොයි - කොයි දිසාවේදැයි ඇගෙන් දැනගත් මම ඒවා ගෙනැවිත් ඈ අසල තැබූවෙමි. එහෙත් මට වුවමනා කළ සබන් වර්ගයක් එහි තිබුණේ නැත.සර් ඒක ගන්නනං උඩට යන්න ඕනෑ” ඇය කාරුණිකව කීවාය.මම දරුවා පහත නවත්වා වහ වහා පඩිපෙළ නැඟ ගියෙමි.ඉහළ මාලයෙන් වේගවත් ගීයක් ඇසෙන්නට විය. ගීය නැගෙමින් තිබුණේ පඩිපෙළ අවසන් වන තැන තරමක් අඳුරු කුටියකිනි. එහි සේවිකාවෝ දෙදෙනෙක් යමක් කරමින් සිටියහ.මට අවශ්‍ය කළ දෙය ඉක්මනින් තෝරාගෙන පහළට බැසීමි.රතු සීනි ටිකකුත් ගත යුතු නොවේදැයි මට සිහිපත් වූයේ එවිටය. සුදු සීනිවල කිසියම් විස රසායනයක් තිබෙන බව මාධ්‍යවලින් කියැවී තිබිණ. එනිසා රතු සීනි පාවිච්චියට ගත යුතු යැයි අපට සිතිණි.මගේ උපවිඥානය විසින් මා සතොසට යොමු කරන ලද්දේ ද රතුසීනි ටිකක් මිලදී ගැනීම සඳහා ම බව මෙහිදී කිව යුතුය. බොහෝ කඩවල ඇත්තේ සුදු සීනිම පමණි. රතු සීනි සතොසින් ගත හැකි බව මගේ මිතුරකු කියා තිබිණ.”මට රතුසීනි ටිකකුත් ගන්ඩ ඕනෑ. ඒව තියෙන්නෙ කොහෙද මිස්?” මම කැෂියර් කතගෙන් ඇසීමි.”රතු සීනි නං තියෙන්නෙ ලූස් සර්. ඇතුළට ගිහිං කිරව ගන්ඩකො” ඇය මා ඒ දෙසට යොමු කළාය.එතැන දෙදෙනෙක් සිටියහ. කෙනකු සිටියේ සෙල්ෆෝනයෙන් කාටදෝ දොස් කියමිනි. අනෙකා හැරී මදෙස බැලුවේය.”මට රතු සීනි කිලෝ දෙකක් දෙනවද? මම දෙවැන්නාට කීමි.”පිස්සුද? මං වැඩ කරන කෙනෙක් නෙමේ. මාත් බඩුගන්ඩ ආව කෙනෙක්. කෝ මේ බඩු කිරන අය කවුරුත් නෑනෙ” ඔහු ඔබ මොබ බැලුවේය.’සොරි’ මට කියැවිණ.මම රතුසීනි ඇත්තේ කොහිදැයි සොයන්නට වීමි. සිල්ලරට කිරන හාල්, පරිප්පු ආදිය අතර යාන්තමින් රත් පැහැ ගත් දෙයක් බැරලයක තිබිණ. ඉස්සර මට හුරු ‘රතු සීනි තද දුඹුරු පැහැයෙන් යුතු ය. මෙය ළා රතු පැහැය ගත්තකි.”මේ තියෙන්නෙ රතු සීනි වෙන්ඩ ඇති නේද? මම පළමුවැන්නා දෙස බැලූවෙමි. ඒ වන විට දුරකථන ඇමතුමින් මිදී සිටි හේ ඔබ - මොබ සක්මන් කරමින් සිටියේය.”ඔව්. ඔය තියෙන්නෙ රතු සීනි තමා” ඔහු කීවේය.”කෝ මේ කවුරුවත් නැද්ද? මේ අපේ බඩු කිරල දෙන්ඩ” පළමු වැන්නා ගේ උස් හඬ සතොස තුළින් නැඟිණ.”මොනවා කරනවද මන්ද අපි ඇවිල්ලත් දැන් සෑහෙන වෙලාවක්” පළමුවැන්නා චහ් – චුහ් ගෑවේය.”මේ එන්ඩ! අර බඩු කිරල දෙන්ඩ” කැෂියර් කතගේ හඬ ඒ අතරින් ඇසිණි.ටිකකින් නිල් පැහැ ඇඳුම ලා ගත් කතක් පැමිණියාය.කෝ කොහෙද හිටියෙ? අර අරකෙන් හාල් කිලෝ පහක් දෙන්ඩ” පළමු වැන්නා නොරුස්නා හැඟුමෙන් කීවේය.”මටත් ඕනෑ හාල් කිලෝ පහයි, සීනි කිලෝ පහයි..” දෙවැන්නා ද ඉදිරියට ආවේය.සේවිකාව සිලි - සිලි බෑගයක් ගෙන එය ගසා පසෙක ලා යන්ඩ ගියේය. පාරිභීගිකයෝ දෙදෙනා කටට ආ වචන තද කරගෙන ඈ යන දෙස බලා සිටියහ.ටිකකින් ඈ ආවේ සිලි- සිලි මලු පිරුණ උරයක් රැගෙනය. කටින් හපා එහි ආවරණය ඉවත් කළ ඇය එය පසෙක එල්ලා ඉන් දෙකක් ගෙන එකක් අනෙක තුළට බහා හාල් කිරන්නට වූවා ය. මෙවිට තවත් සේවිකාවක් එහි ආවාය. දෙවැනි පාරිභෝගිකයා තමාට හාල් කිරා දෙන ලෙස ඇයට කීවේය.ඇය එය නෑසුණු ගානට බිල් වගයක් තෝරන්නට වූවාය. ඒ අතර සේවිකාවෝ දෙදෙන ඔවුන්ගේ ප්‍රශ්න වගයක් ද කතා කරන්නට පටන්ගත්හ.සීනි කිලෝ දෙකක් ගන්නට ගිය මම මේ සියල්ල ඉවසා සිටින්නට වීමි. අර දෙදෙනාගේ බඩු කිරා අවසන් වූ හැටියේ මම මගේ අවශ්‍යතාව කීමි. ඒ වන ෂට අලුතින් පාරිභෝගිකයෝ පිරිසක් ද පැමිණ සිටියහ. මගේ බස නෑසුණා සේ සිටි සේවිකාව තමන් අඳුරන අයට බඩු කිරා දෙන්නට වූවාය.කේන්තියට පත් මම සීනි ගැනිල්ල අල්ලා දමා කැෂියර් මැෂිම ළඟට ගොස් මගේ බඩු ටිකට බිල දාන්නයි කැෂියර් ලියට කීමි.’සර් සීනි ගත්තද?” ඇය ඇසුවාය.”මොන සීනිද? අරගොල්ල දෙන්නෙ නෑ. මට පස්සෙ ආපු අයට බඩු කිරනව. මට පරක්කු වුණා. ඔය ටික දෙන්ඩකො” මම ඇයට නොරුස්නා හැඟුම පළ කෙළමි.එකෙණෙහිම ඇය දොරකඩ සිටි සේවකයකුට කතා කළේය. ඔහු සිටියේ පාර දෙස බලාගනෙය. කතා කළ හැටියේම ඔහු ආවේය.”අනේ මේ සර්ට රතු සීනි කිලෝ දෙකක් කිරල ගේන්ඩ” ඇය ඔහුට කාරුණිකව කීවාය.’හා’යි කී ඔහු ද ඉක්මනින් ගොස් සීනි ටික කිරාගෙන විත් ඇය ළඟ තැබුවේය.ඇය මගේ බිල යොදා මුදල් ගෙන බඩු ටික උරයක ලා මට දුන්නේ සුපුරුදු සිනාවතිනි.ආයතනය කෙරෙහි මා තුළ වූ නොරුස්නා හැඟීම පහකිරීමට ඇය ගත් උත්සාහය ගැන මම යටි සසිතින් සතුටුවෙමි.”බොහොම ස්තුතියි” මා ඇයට තුති පිදුවේ එය කළ යුතුම නිසාය. ඈ බුද්ධිගෝචරව කටයුතු නොකළා නම් මගේ රතු සීනි සිහිනය දියවී යනු ඇත.”හොඳයි සර් ගිහිං එන්න” ඇය කිවේ මගේ හිත නිවමිනි.”ඒ ඇන්ටි හොඳයි නේද තාත්තෙ” සතොසින් පිටවෙද්දී දරුවා කීවේය.අනාගත පාරිභෝගිකයකු විය හැකි ඔහු මේ සියල්ල නිරීක්ෂණය කරමින් මා පසුපසින් විපරමින් සිට ඇති බව මට පසක් වූයේ එවිටය.මෙය සුළු සිද්ධියක් විය හැකිය. එහෙත් ඒ සිද්ධිය යට ආයතනයේ අධ්‍යාත්මය ගැන යමක් කියැවේ.පාරිභෝගිකයාගේ සිත දිනාගෙන ආයතනය ජනතාව අතර ජනප්‍රිය කරවීමට කිසියම් සේවක පිරිසක් උත්සාහ කළ ද තවත් පිරිසක් පාරිභෝගිකයා සතොසින් ඉවත් කරන බව පෙනේ.බලධාරීන් මේ තත්ත්වය හොඳින් අවබෝධ කොට ගෙන දුර්වලතා මඟහැරවීමට කටයුතු කළ යුතු බව මගේ අවබෝධයයි.  වේයන්ගොඩ ඩී.පී.ජයවර්ධන මහතා විසින් යොමු කරන ලද ලිපියක් ඇසුරිනි.  මා දියණිය ලබන වසරේ උසස් පෙළට ගණිත අංශයෙන් පෙනී සිටින සිසුවියකි. සාමාන්‍ය පෙළින් ඇය ඒ සාමාර්ථ නවයක්ම ලබාගත්තාය.පිය සෙනෙහස හා රැකවරණය උපන්දා සිටම අහිමි ඇය මෙතෙක් දුර හදාවඩා ගැනීමට මවක ලෙස මා විඳි දුක අපමණය.මගේ සුළු රැකියාවෙන් ලැබෙන වැටුප දැන් ඇගේ අධ්‍යාපන කටයුතුවලට හා අපේ ජීවන අවශ්‍යතාවලට කිසිසේත් ප්‍රමාණවත් නොවේ. ඇගේ අධ්‍යාපන කටයුතු මෙතෙක් දුර කරගෙන ආවේ ඉඩමෙන් කොටසක් ද විකුණා ලද මුදලිනි. මේ වන විට අප සතුව ඇත්තේ ගරාවැටෙමින් පවතින ගෙය පමණි.කෙසේ වුවද දැන් නතර විය නොහැකි ය. ඇගේ අනාගතය සරිකර දිය යුතුය. අනේ, ඔබට හැකි නම් අපට උදව් කරන්න.  අනන්‍යතාව සඟවා සිටීමට කැමැති සිළුමිණ පාඨක මවක විසින් යොමු කරන ලද ලිපියක් ඇසුරිනි.ඇයට උදව් කිරීමට කැමැති කෙනකුට ඇගේ දුරකථන අංකය නෙළුම් විලෙන් ලබාගත හැකිය. සේමාලි මහත්මිය අමතන්න.නෙළුම් විල, සිළුමිණ, ලේක්හවුස්, කොළඹ  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av1306162</link>
    <topic>සෙනෙහස වෙනුවෙන් පිදෙන ගී මල් පොකුර</topic>
    <author>ජෝජ් රොබ්සන් ද සිල්වා</author>
    <content>සෙනෙහස වෙනුවෙන් පිදෙන ගී මල් පොකුරසිංහල චිත්‍රපට ගීතාවලියෙන් මතකයේ රැඳුණු ගීතයක්! මේ අරුත්බර ගීතය 1972 තිරගත වූ “හිතක පිපුණු මල්” චිත්‍රපටයෙන් රැඟුම් ගැයුම් වැයුම් තුළින්රැඟුම් ගැයුම් වැයුම් තුළින් උපන් කලා රසේ රටක් දැයක් තැනක් කියා වෙනස්කමක් නොපා මිනිස් වගත් මිනිස්කමත් සමෝසමයි කියා ලොවේ ඉතා උදාර වූ පහන් හැඟුම් මවයි රැඟුම් මැදින් ගැයුම් හඬින් වැයුම් නදින් ලොවේ මැවූ රසේ වෙනස් වෙන්න නීතියක් නොවේ ආදරයෙන් සුගන්ධවත් පවන් රොදක් වගේ සමානතාවයෙන් බැඳී වෙළේ මිනිස් හදේපද රචනය - ධර්මසිරි ගමගේ සංගීතය - ෂෙල්ටන් ප්‍රේමරත්න ගායනය - විශාරද නන්දා මාලිනී, ඩැල්රින් සුබි චිත්‍රපටය - “හිතක පිපුණු මල්”රංගන ශිල්පිනී චතුරිකා පීරිස් ගයන මෙම මියුරු ගීතය “ටොරානා” මියුසික් බොක්ස් නිෂ්පාදනය කළ “ගී මල් දම්” සංයුක්ත තැටියෙනි.වතුසුදු මල වතුසුදු මල වගෙ පිවිතුරු මගේ ආදරේ වතුසුදු මල වගෙ සුවඳැති මගේ ආදරේ පෙම් කුමරෝ ඔබේ නමට පුද දෙමි සහතික වෙයි ඉරහඳ තරු අහස පොළොව මහා සාගරේ... මල් පවනේ පාවී එන ආදර ගීතේ පෙම් කුමරෝ ඇසෙනවා ද ඒ හීනෙන් දැනෙනවා ද මගේ හිතේ ඔබට තිබෙන නිමල ආදරේ... වසන්තයේ සඳපානේ නීලාකාසේ පෙම් කුමරෝ දකිනවා ද රෑ තරු මැද පෙනෙනවා ද ඒ අහසේ මා ලියනා මගේ ආදරේ...පද රචනය - ආනන්ද පද්මසිරි සංගීතය - එච්. එම්. ජයවර්ධන ගායනය - චතුරිකා පීරිස්  රසබර ගීත හයක්ම ඇතුළත් වූ “සුසීමා” ටෙලි නාට්‍යයේ ගීතලෝලී සිත්ගත් ගීයක්.දෑස පියා ගත් කල දෑස පියා ගත් කල මට මැවෙන්නෙ ඔබ රුව ඈත කඳුකරෙන් එන නල ගෙනෙන්නෙ ඔබෙ හඬ කුමාරියේ - අමතක නොවේ ලස්සන රුවේ - සිත සැනසුවේ අතින් අත වෙළී වෙරළේ තනිවුණු මොහොතේ ඈත නිම් වළල්ලේ නෙත් රැඳවූ මොහොතේ සිත කැලඹුණේ - ඇයි නොම දැනේ කී දෙයක් ද අරුමයක් ද මට සිතා ගන්න නොහේ රළින් රළ හැපී පෙණකැටි විසිරෙනු දැකලා නිම් නොවූ සිතේ සතුටින් හසරැල් පිපිලා මතකය මගේ අවදි වුණේ ඒ එදාය මේ මෙදාය මට හිතා ගන්න නොහේපද රචනය - ක්ලැරන්ස් විජේවර්ධන සංගීතය - ක්ලැරන්ස් විජේවර්ධන ගායනය - ජැක්සන් ඇන්තනී සමඟ ජෝර්ජ් සේනානායකමේ දිනවල නැවත වේදිකා ගත වෙන “නරි බෑනා” වේදිකා නාට්‍යයේ ජනප්‍රිය ගීතයකි. කුමට ද සොබනියෙ කුමට ද සොබනියෙ කඳුළු සලන්නේ හේතුව මම නො දනිම් ගිරි හෙල් අරඹේ ඇති මගෙ නිවසට මම ඔබ ගෙන යන්නම් ඔබ හට හැම සැප එහි දෙන්නම් හඳ පායන කල ගඟ බඩ ඉඳගෙන ඔබෙ හිස පීරන්නම් මල් පෙති විසිරුණු සුදු වැලි මතුපිට ඔබ ගෙන ඇවිදින්නම් මම මගෙ ආදරේ පෙන්වන්නම් තණ අග දිලිසෙන පිනි කැට අරගෙන ඔබ ඇඟ දෝවන්නම් ඉර පායන විට පුබුදින මල් ගෙන ඔබෙ හිස පීරන්නම් කොමලියෙ ආදර බස් දෙන්නම්පද රචනය - දයානන්ද ගුණවර්ධන සංගීතය - ලයනල් අල්ගම මුල් ගායනය - සොලමන් ෆොන්සේකා නව ගායනය - රොඩ්නි වර්ණකුලගබ්සාව තේමා කරගෙන රචිත මුල්ම ගී සංකල්පනාව ලෙස සැලකිය හැකි මෙම ගීතය විජය රාමනායක නිෂ්පාදනය කළ “නෙළුම් නූපන් විලේ” සංයුක්ත තැටියෙන් ඔබට ශ්‍රවණය කළ හැකි ය. සමාවෙයන් මට පුංචි පුතේසමාවෙන් මට පුංචි පුතේ උපදින්නට පෙර නුඹ නැසුමට හැදු පියාණන්ට පුතුනේ සමාවෙයන් පුතුනේ ජීවිතයේ යස ඉසුරු නොමැති සඳ දිවි සරතැස මැද යහගුණ වියැකී මවු කුස සිටියදී නුඹ පුතුනේ කුරිරු වුණත් මා සිතින් නොවේ දෛවය සේ සිදු වුවද උපත නුඹෙ හිත උහුලන්නේ කෙලෙස ද අද මා අතපය විකලව නුඹ ඉපදී දහදුක් විඳීනා වරද මගේසංගීතය - සෝමපාල රත්නායක ගායනය - ආචාර්ය වික්ටර් රත්නායකමිහිලොල් ගුමු ගුමුමිහිලොල් ගුමු ගුමු නද ලොබිනා මා සනසන මුදු වදනා පෙම්බර සෞම්‍ය සුප්පා දේවිය මා හද ලෙන බිඳ ගියේ ද වගු රට මිහිලොල් ගුමු ගුමු නද ලොබිනා මා සනසන මුදු වදනා පෙරළා නොයෙනෙමි වනසා ගම් බිම් සොයා සිංහබා සිංහ සීවලී ලෙන් දොර නොවසමි පෙම්බර දරුවනි ආපසු එනු මැන හැඳීනිය දා මා ආපසු එනු මැනවී හී සර නොවඳීය පිය හදවත මත මා පුතු ළය මත පිය සෙනෙහස ඇත පෙම්බර සෞම්‍ය සුප්පා දේවිය ආපසු එනු මැන මා හද ලෙන වෙත ආපසු එනු මැනවිපද රචනය - පුණ්‍යා ඒකනායක සංගීතය - ජගත් වික්‍රමසිංහ ගායනය - විශාරද අමරසිරි පීරිස්නාත්තණ්ඩියේ නිපුණි, කැලණියේ සිසුරු, නුවර නිලක්ෂි, මතුගම ඉෂාරා, මාලඹේ ශානිකා, කරුවලගල්වෙල අචිනි, රත්නපුර රේණුකා, ගාල්ලේ පබා සහ ගම්පහ දිලිනි ඉල්ලූ ගීතයයි මේ...! සුරංගනාවී මගේසුරංගනාවී මගේ හඳක් වගේ පායලා හිතේ තියෙන ආදරේ ඇස් දෙකේම ලියැවිලා මේ තරම් හීනයක් නෑ ඉතින් ළං වෙලා සත්තමයි ආදරේ තටු අරන් ඉගිලිලා සිනාසෙන්න ආදරෙන් ඉහේ මල් පිපේ මගේ හිතින් වින්ද වේදනා කොහේදෝ ගියේ ළඳේ සිනාසෙන්න ආදරෙන් ඉහේ මල් පිපේ මගේ හිතින් වින්ද වේදනා කොහේදෝ ගියේ මේ තරම් හීනයක් නෑ ඉතින් ළං වෙලා සත්තමයි ආදරේ තටු අරන් ඉගිලිලා රෑ ගොම්මනේ ගුලිවෙලා තනිවෙමි මේ ආදරේ විඳ ගමු සුන්දරී මගේ පුංචි පැල්පතේ පහනමයි ඔයා සඳේ නිවී යන්න දෙන්නෙ නෑ දිවුරමි සදා ප්‍රියේ මගේ පුංචි පැල්පතේ පහනමයි ඔයා සඳේ නිවී යන්න දෙන්නෙ නෑ දිවුරමි සදා මේ තරම් හීනයක් නෑ ඉතින් ළං වෙලා සත්තමයි ආදරේ තටු අරන් ඉගිලිලා රෑ ගොම්මනේ ගුලිවෙලා තනිවෙමි මේ ආදරේ විඳ ගමු සුන්දරීපද රචනය - සම්පත් ප්‍රනාන්දුපුල්ලේ සංගීතය - රාජ් තිලෙයම්පලම් ගායනය - රුවන් හෙට්ටිආරච්චිපසුගිය සතියේ මේ අයත් ගී ඉල්ලා එස්. එම්. එස්. එව්වා. පොල්ගහවෙල පුන්සර, මාතර සහන්, ආනමඩුවේ ධනංජය, හොරපේ සසිනි, කුරුණෑගල සජානි, වටාපොත මෙතිනු, මාතර ගයනි, අලුත්ගම ප්‍රභාවි, මාතලේ හසිර, යක්කල හිරුණි, පන්නිපිටියේ නිශ්ශංක, අවිස්සාවේල්ලේ පියුමි, ගාල්ලේ උමාෂා, බදුල්ලේ තක්ෂිලා, ඇල්පිටියේ සඳුනි, රාජාංගණයේ සුපුන්, ග්‍රෑන්ඩ්පාස් රුවන්, පූගොඩ හංසිකා, දොම්පේ සුනේත්‍රා, කළුතර නිමේෂා, මොනරාගල දිනේෂ්, බඩල්ගම මන්දිරා සහ ගම්පහ දිලිනි.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av1306163</link>
    <topic>එංගලන්තයේ හිටපු නිසා මගේ රංගනය ගැන සැකයක් සෝමේ අංකල්ට තිබුණා</topic>
    <author> ගාමිණී සුසන්ත</author>
    <content>එංගලන්තයේ හිටපු නිසා මගේ රංගනය ගැන සැකයක් සෝමේ අංකල්ට තිබුණා'සිරි පැරකුම්' හි සිරිමල් එතනා සෙනාලි ෆොන්සේකාකවුද මේ ‘සිරිමල් එතනා'? මේ දිනවල තිරගත වන “සිරිපැරකුම්” චිත්‍රපටය නරඹන ප්‍රේක්ෂකයන්ට නැ‍ඟෙන ප්‍රශ්නයකි ඒ. ඇය සෙනාලි ෆොන්සේකා. සෙනාලි ලංකාවේ ප්‍රසිද්ධ කලා පවුල් දෙකකට සම්බන්ධ කෙනෙක්. “රසඳුන” වෙනුවෙන් අප සෙනාලි හමුවුණේ ඇයගේ නවතම තොරතුරු විමසා සිටින්නට.‘සිරි පැරකුම්’ චිත්‍රපටයේ ඔබේ රංගනය ගැන මොන වගේ ප්‍රතිචාරද ලැබෙන්නේ?චිත්‍රපටය නරඹන ගොඩක් දෙනෙක් මගේ රංගනය අගය කරල කතා කරනවා. චිත්‍රපටය තිරගත වන්න කලින් පවා චිත්‍රපටයට සම්බන්ධ අයගෙන් හොඳ ප්‍රතිචාර මගේ රංගනයට ලැබුණා. හැමෝම මගේ රංගන ජීවිතයට සුබ පතනවා.මේ ඔබේ කීවැනි චිත්‍රපටය ද?ම‍ෙග් පළමු චිත්‍රපටය.‘සිරිපැරකුම්’ වැනි ඓතිහාසික කතාවක් රැගත් චිත්‍රපටයකින් රංගන ජීවිතය ආරම්භ කරන්න ලැබීම ගැන මොනවද හිතෙන්නේ?මේක අපේ ‍රටේ ඉතිහාසයට සම්බන්ධ සත්‍ය කතාවක්. මගේ චරිතය සිරිමල් එතනා. ඇය තමයි පරාක්‍රමබාහු කුමාරයා අප්‍රකටව සිටින කාලයේ ඔහුගේ පෙම්වතිය. මෙවැනි චිත්‍රපටයකින් රංගන ජීවිතය ආරම්භ කිරීමට ලැබීම ව‍ෙග් ම ආචාර්ය සෝමරත්න දිසානායක මහතා වැනි අධ්‍යක්ෂවරයකුගේ නිර්මාණයකින් චිත්‍රපට රංගනයට එන්න ලැබීමත් වාසනාවක්.මේ චිත්‍රපටයේ වැඩකරගෙන යද්දී ප්‍රවීණ ශිල්පීන්ගෙන් ලැබුණු සහාය?ප්‍රවීණ කලාකරුවන් විශාල පිරිසක් එක්ක වැඩ කිරීමේ අවස්ථාව මට මෙහිදී ලැබුණා. මම කලා පවුලකින් එන කෙනෙක් නිසා මේ ප්‍රවීණයින් මට නුහුරු නුපුරුදු අය නෙමෙයි. හැබැයි මීට කලකට පෙර මම ඔවුන් දෙස බැලුවේ ප්‍රේක්ෂකයෙක් විදියට. මේ චිත්‍රපටයේ වැඩ කරන විට ඔවුන් මට ගොඩක් සමීප වුණා.ඒ වගේ ම විශාල සහයෝගයක් ලබා දුන්නා. රංගනය ගැන, මේ වෘත්තීය ගැන ගොඩක් ඒ උපදෙස් මට ගොඩක් වටිනවා.කොහොමද ඔබ මේ චිත්‍රපටයට සම්බන්ධ වුණේ?මාව මේ චිත්‍රපටයට තෝරා ගනිද්දි මම හිටියේ එංගලන්තයේ. දැනට අවුරුදු 10 ක ඉඳල මම පදිංචිය එංගලන්තයේ. මම එහේ ඉගෙන ගන්නවා. මේ චිත්‍රපටයට රංගන ශිල්පීන් ගන්නා බව පුවත්පතකින් දැනගන්න ලැබුණා.ඊට පස්සෙ මම මගේ විස්තරයි ඡායා රූපයකුයි රේණුකා බාලසූරිය මහත්මියට එව්වා. ඒ අනුව මාව චිත්‍රපටයට තෝරා ගත්තත් සෝමරත්න දිසානායක මහතාට පුංචි සැකයක් තිබුණා අවුරුදු 10 ක් තිස්සේ එංගලන්තයේ ජීවත්වන මට, 13 වැනි ශතවර්ෂයේ ලංකාවේ ජීවත් වුණු චරිතයක් නිරූපණය කරන්න පුළුවන් වේවිද කියලා.ලංකාවට ඇවිත් සෝමරත්න අංකල් ඉදිරියේ මම ඒ චරිතය නිරූපණය කළා. එවිට තමයි ඔහු මා ගැන නිවැරදි තීරණයකට ආවේ. ඒ විදියටයි මම “සිරිපැරකුම්” චිත්‍රපටයට සම්බන්ධ වුණේ.ඔබ කොහොමද මේ චරිතයට සූදානම් වුණේ?මූලික වශයෙන්ම මේ චරිතය ගැන හොඳ අවබෝධයක්, සෝමරත්න අංකල්ගෙන් මට ලැබුණා. ඊට අමතරව පරාක්‍රමබාහු කුමාරයා ගැනත් ඒ යුගය පිළිබඳවත් ලියවුණු පොත් මම කියෙව්වා.ඒ වගේම මට හම්බ වුණා සිරිමල් එතනා ගැනම ලියවුණු පොතක්. ඒ පොතෙන් මට මේ චරිතය ගැන හොඳ අවබෝධයක් ආවා. ඒ විදියටයි මම මේ චරිතයට සූදානම් වුණේ.ඔබ පුංචි කාලෙත් කලාවට සම්බන්ධ වෙලා සිටියද?මීට අවුරුදු 10 කට ඉස්සර සිරස නාළිකාවේ “පුංචි පැංචි” වැඩසටහන ඉදිරිපත් කරන්න මම දායක වුණා. ඊට අමතරව ටෙලිනාට්‍ය කීපයකත් රඟපාල තියෙනවා.ඔබ රංගනයට ආවේ ඔබේ පවුල් පසුබිම නිසාද?මේ ක්ෂේත්‍රය මට අමුතු තැනක් නෙමෙයි. මගේ නැන්දා (මාලිනී ෆොන්සේකා) මගේ අනෙක් නැන්දලා අක්කල රඟපානව දැකල මටත් ආශා හිතුනා රංගනයට එන්න. ඉතින් අහම්බෙන් වගේ ඒ ආශාව ඉටුවුණා. මගේ අම්මගේ සහෝදරයෙක් වන අශෝක සෙනරත් මුදලිගේ මාමා මට ගොඩක් උදව් කළා.ඔබ එංගලන්තයේ මොනවද කරන්නෙ?මම මූලික අධ්‍යාපනය ලැබුවේ එංගලන්තයේ. ලබන අවුරුද්දේ මම විශ්වවිද්‍යාලයට ඇතුළත් වෙනවා. Bio medical science ඉගෙන ගන්න. මම එංගලන්තයේ හිටියට ලංකාවට හරිම ආදරෙයි.එතකොට ඔබ රංගනයට සම්බන්ධ වෙන්නේ විනෝදාංශයක් හැටියටද?විනෝදාංශයක් හැටියට කලා කටයුතුවල යෙදෙන්න මම කැමැති නෑ. ඒ මොකද විනෝදාංශයක් ලෙස කරන දෙයකින් හොඳ දෙයක් කරන්න බැරි නිසා. රංගනය කියන්නෙ කැපවීමකින්, අභ්‍යාස කිරීමකින් ප්‍රගුණ කරන්න ඕන ‍ දෙයක්.අනාගත යේදී මම ඉගෙන ගන්නා විෂයෙන් ඉදිරියට යන ගමන් කලා ක්ෂේත්‍රයේත් රැ‍ඳෙන්න උත්සාහ කරනවා. කරන දේ වෙනුවෙන් උපරිම කැප කිරීමක් කරන්න මම සැම විටම උත්සාහ කරනවා.ඔබේ පවුලේ විස්තරත් කියන්න?මගේ තාත්තා උපාලි ෆොන්සේකා. අම්මා සේනානි ෆොන්සේකා. නැන්දා මාලිනි ෆොන්සේකා. මම තමයි පවුලේ එකම දරුවා. අපි ඉන්නෙ එංගලන්තයේ. මගේ අම්ම එයාගෙ රැකියාවෙන් පවා අයින්වෙලා මගේ වැඩවලට උදව් වෙනවා. තාත්තත් මගේ ළඟින්ම ඉන්නවා.අවුරුදු 10 ක් තිස්සේ එංගලන්තයේ ජීවත් වුණත් ඔබට හොදින් සිංගල කතා කරන්න පුවවන් නේද ?ඔව් මට හොදට සිංගල කතා කරන්න පුලුවන්.එංගලන්ත‍ෙය් ජීවත් වුණාට මට මගේ මව් බස අමතක නෑ. ගාමිණී සුසන්තඡායාරූප - නිපුණි වික්‍රමනායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av1306164</link>
    <topic>ඔය බළල් මවිල් යැ? කෙස්නෙ</topic>
    <author>එඩ්වඩ් චන්ද්‍රසිරි</author>
    <content>ඔය බළල් මවිල් යැ? කෙස්නෙසෝමසිරි කොළඹගේ කලා ලෝකයට පා තැබුවේ වේදිකා රංගනයෙන්. ජයලත් මනෝරත්න, ප්‍රසන්න විතානගේ, කේ.බී.හේරත් වගේ ප්‍රවීණ නාට්‍ය අධ්‍යක්ෂවරු යටතේ සාර්ථක නාට්‍ය රැසක ඔහු රඟපෑවා. අනතුරුව ඔහු ටෙලිනාට්‍ය වෙත යොමුවුණා. වර්තමානයේ ඔහු නිතර රූපවාහිනියෙන් දකින්නට ලැබෙන චරිතයක්.කොළඹගේ පදිංචි වලා ඉන්නේ අංගොඩ. අංගොඩ හිටියට ඒ තරං ලොකු ඔළුවේ අමාරුවක් කොළඹගේට තියෙනවයි කියල පෙනෙන්ඩ නම් නැහැ.දවසක් දා ලුම්බිණි රඟහලේ දී කපිල කුමාර කාලිංග ගේ ‘අපි ගෙවන්නෙ නෑ’ නාට්‍ය දර්ශනයක් අවසන් වෙලා කොළඹගේ ගෙදර යන්ඩ තමන්ගේ මෝටර් සයිකලයට ගොඩවුණේ, එම නාට්‍යයේ රංගන ශිල්පියකු වූ දයාදේව එදිරිසිංහත් සමඟ. දයාදේව පදිංචි වෙලා හිටියේ රාජගිරියේ.ඔවුන් ඒ එන ගමන් නාරාහේන්පිට සුපුරුදු අවන්හලකට ගොඩවෙලා බාගයක් අරගෙන, කඩිමුඩියේ බිව්වේ ටිකක් රෑබෝ වෙලා තිබුණු නිසා. බෝතලේ හිස්වේගෙන එනකොට දයාදේව තව භාගයක් ඇණවුම් කළා.”ගෙදර යන්ඩත් එපායැ. කාලක් ඇති නේද?” කොළඹගේ තමන්ගේ වීදුරුවේ තිබුණු අන්තිම උගුර කටට හලා ගනිමින් කිව්වේ පවුල මතක් වෙලා.”චික් ...’ කාලක් ගන්ඩ ලැජ්ජා නැද්ද? භාගෙම ගමු..” දයාදේව කට ඇද කරලා කිව්වා.දෙදෙනා ගෙදර යන්ඩ සයිකලයට නැග්ගෙ හොඳටම පදම් වෙලා. ඔවුන් බොරැල්ලේ කනත්තේ ප්‍රධාන දොරටුව ඉදිරිපස පාර දිගේ ඇවිත් රාජගිරිය පැත්තට හරවලා ටික දුරක් යනකොට. හිටපු ගමන් සයිකලය පුටු..පුටු.. ගාලා ගැස්සිලා නතර වුණා. සයිකලය නැවත පණගන්වන්ඩ කොළඹගේ නොගත් උත්සාහයක් නැහැ. ඒ හැම උත්සාහයක්ම අසාර්ථක වුණාම කොළඹගේ පැත්තකට වෙලා හතිඅරින්ඩ ගත්තා. දයාදේව ඒ සැරේ සයිකලය ළඟට කිට්ටු වෙලා ඒක ස්ටාට් කරන්න උත්සාහ කළා.ඔය අතරේ කොළඹගේ කම්මැලිකමින් එතනම තිබූ ලයිට් කණුවකට අත ගහලා පාළු කනත්ත දිහා බැලුවා. කනත්තේ යකඩ වැට අද්දරම සොහොන් කොතක් වෙත ලයිට් කණුවේ එළිය හොඳින් පතිත වෙලා තිබුණා. කොළඹගේ යකඩ වැටට කිට්ටුකරලා එම සොහොන් කොතේ සටහන් කරලා තිබුණු වැකිය කියෙව්වා.”සත්ගුණවත්, දානපති, සමාජ සේවක, කීර්තිමත් ලේඛක පෙරේරා මැතිඳුන් මෙහි සැතපී සිටී” ඒ දෙස බලමින් මිමිණූ කොළඹගේ දයා දිහා බලලා පුදුමයෙන් මෙහෙම කිව්වා.”මගෙ අම්මෝ මුන්ගෙ තියෙන ලෝබකමක තරම! දයා, මේ බලපංකො හතරදෙනෙක්වම එක වළේ වළලලා.”90 දශකයේ කොළඹගේත් මමත් නාට්‍ය කීපයකම එකට වැඩකළා. කොළඹගේ රංගනයෙන් සහ මම නිෂ්පාදන කළමනාකරණයෙන් ඒ නාට්‍යවලට දායකවුණා. ඒ වගෙ නාට්‍යයක් කොළඹ තියෙන දවසට රෑට කොළඹගේ සමඟ ගෙදර එන්න මම පුරුදු වෙලා හිටියා. ඔහු කොටිකාවත්තෙන් මාව බස්සවලා, අංගොඩට යනවා. දවසක් දා මෙහෙම නාට්‍යයකට සහභාගි වෙලා අතරමඟදී මධුවිතකිනුත් සප්පායම් වෙලා, කොළඹගේ ගෙදර යනකොට මධ්‍යම රාත්‍රියට ආසන්න වෙලා.කොළඹගේ ගෙ දුවයි පුතයි අපූරු පූස් පැටියෙක් ඇතිදැඩි කළා. සුදු පුළුන් කැටියක් වගෙ පූසා ගෙදර හැමතැන දුවපැන ඇවිද්දා. මේස, පුටු උඩ නිදාගත්තා. කොළඹගේ මේ පූස් ආදරයට කැමැති වුණේ නැහැ. ඔහු වඩාත්ම අකැමැති වුණේ පූස්පැටියා පුටු උඩ ලගිනවට. පුටු උඩ රැඳුණු බළල් මවිල් දැකලා පූස්පැටියව රෑට එළියට දාන්ඩ කොළඹගේ කොන්දේසියක් පැනෙව්වා.කොළඹගේ පහුවැනිදා නැඟිටිනකොට පමාවෙලා.. ඔහු ලහි ලහියේ මූණකට හෝදගෙන ඇඳපැලඳ ගෙන කාර්යාලය බලා යන්නට හෙල්මටය අතට ගත්තා. හෙල්මට් එක ඇතුළේ සුදු බළල් මවිල්. කොළඹගේ තරහින් පුපුරමින් පුතාට කතා කළා.”මම කියල තියෙනවා නේද මේ පූසව රෑට එළියට දාන්ඩ කියලා. ඔහු පුතාට කඩාපනිමින් කිව්වා.”ඉතින් ඌ ඊයෙ රෑත් එළියෙනෙ හිටියෙ” පුතා කෙඳීරිගාමින් නිදහසට කරුණු කිව්වා.”එළියෙ හිටියා? එහෙනං කොහොමද මනුස්සයො මේ හෙල්මට් එක ඇතුළේ බළල් මවිල් තියෙන්නෙ?”කොළඹගේ කෝපයෙන් බෙරිහන් දුන්නා. පුතා හෙල්මටයට එබිලා බැලුවා.”තාත්තා වලිගෙ පාගගෙන නෙ කෑගහන්නෙ. ඔය බළල් මවිල්යැ? ඇයි තාත්තට මතක නැද්ද ඊයේ රෑ නාට්‍යයට ගිහින්නෙ ආවේ. තාත්තා රෑ ආවේ එඩ්වඩ් අංකල් එක්ක නේද? පුතා කිව්වේ සමච්චල් හිනාවකින්.කොළඹගේ ටිකක් මෙල්ල වෙලා හෙල්මට් එක දිහා බැලුවා.”හැබෑට! මේ එච්වඩ් ගෙ සුදු කොණ්ඩෙන් ගැලවුණු කෙස්ගස් නේද?” කොළඹගේ තමාටම මුමුනා ගත්තා.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av1306165</link>
    <topic>පුංචි කුමාරයාට වෙන දේ හරියට මට වෙනවා වගෙයි</topic>
    <author>නිරෝෂ් ලක්ෂාන් ද සිල්වා</author>
    <content>පුංචි කුමාරයාට වෙන දේ හරියට මට වෙනවා වගෙයි‘අභීත දියණිය’පුංචි කුමාරයාටහඬ කවනනිරෝෂ් ලක්ෂාන් ද සිල්වායොං සෝ කුමරුමේ දිනවල ජාතික රූපවාහිනියෙන් විකාශය වන ’අභීත දියණිය’ මාලා නාටකය වයස් භේදයකින් තොරව ලොකු පොඩි කා අතරත් එකසේ ජනපි‍්‍රය යි. ‘දොං යී’ ගේ පුංචි පුත් කුමරු ‘යොං සෝ’ ට කුඩා දුවා දරුවන් දක්වන්නේ ඉමහත් ආසාවකි. මේ පුංචි කුමරු ගේ චරිතය මෙතරම් ජනපි‍්‍රය වීමට එම චරිතයට පණ දෙන කට හඬ ඉවහල් වී තිබේ. ‘යොං සෝ’ ට හඬ කවන්නේ තවමත් පාසල් වියේ පසුවන පුංචි පුතෙකි. ඔහු නමින් නිරෝෂ් ලක්ෂාන් ද සිල්වායි. පොකුණුවිට සිරිමෙවන් මහා විද්‍යාලයේ හත්වන ශ්‍රේණියේ ඉගෙනුම ලබන මේ පුංචි පුතු කලා හැකියාවන්ගෙන් ඉදිරියෙන් ම සිටින්නේය. ලක්ෂාන් තමා හඬ කවන පුංචි පුත් කුමරුගේ චරිතය ගැන අපිත් එක්ක කතා කළේ මේ විදිහට.”දොං යී ගෙ පුංචි පුතා හරිම හුරතල්. ඔහුට මගේ හඬ ලබාදෙන්න හැකිවීම ගැන මම හුඟාක් සතුටු වෙවා. එය ඉතාම සංවේදී චරිතයක්. මම හඬ කවන කොට දැනෙන්නේ පුංචි කුමාරයට වෙන දේ හරියට මට වෙනව වගේයි. ඉතින් සංවේදී තැන්වල දී මටත් ඇත්තටම එයා අඬන කොට ඇඬෙනවා.ලක්ෂාන් ගේ කලා හැකියාවන් හඳුනාගෙන ඔහුව දිරිමත් කරන අය බොහෝයි.”මම පුංචි දවස්වල ඉඳලම කථික තරග, ගායනා ආදියට දක්ෂයි. කොහොමින් හෝ පොකුණුවිට ශ්‍රී විනයාලංකාර අපේ පන්සලේ දහම් පාසලේ වැඩසටහනක් කරන්න ජාතික රූපවාහිනියෙන් පැමිණියා. එහිදී මම ස්තූති කතාව කළා. මෙතනට පැමිණ සිටියා ජාතික රූපවාහිනියේ ප්‍රධානියකු වන අතුල රන්සිරිලාල් මාමා. එතුමා තමයි මාව ජාතික රූපවාහිනියට ගෙනැවිත් හඬ කැවීම් ඇතුළු කලා කටයුතුවලට දායක කර ගත්තේ. එතුමාගේ මඟ පෙන්වීම නොවන්නට අද මට මෙතරම් දුරක් එන්නට ලැබෙන්නේ නැහැ.අද වන විට හුඟාක් කාටුන් වැඩසටහන්වලට මම හඬ කවලා තිබෙනවා. ඒ අතර ‘අතුරු මිතුරු’, ‘දුනුවලිගා’ විශේෂයි. ඒ වගේම ඒකාංගික ටෙලිනාට්‍යකත් චරිත නිරූපණය කරන්න අවස්ථාව මට හිමි වුණා. මගේ අනාගත බලාපොරොත්තුවත් කලා අංශයෙන්ම ඉදිරියට යාමයි.මුලදී යම් චකිතයක් හිතේ තිබුණත් දැන් නම් එයට හුඟාක් හුරුයි. ඒ වගේම හුඟාක් ආසාවෙන් තමයි හඬ කැවීම් කටයුතු කරන්නේ. මට හිතෙන්නේ ‘යොං සෝ’ කුමරු මගේ ඇඟේ ජීවත් වෙනවා කියලයි.සහෝදරියන් දෙදෙනකුගෙන් යුත් පවුලේ එකම පිරිමි දරුවා වන ලක්ෂාන් කලාවේ නිරතවීමට අත හිත දුන් සැමටම තම ස්තූතිය පුද කර සිටිනවා.”අභීත දියණී” නාට්‍යය නරඹන හුඟදෙනෙක් මට දුරකථනයෙන් අමතා ඔවුන් ගේ සුබ පැතුම් පිරිනමනවා. ඒ වගේම පාසලේ විදුහල්පතිතුමා, ගුරුවරුන්, යහළු යෙහෙළියන් වගේම පන්සලේ ධම්මානන්ද හිමියන් ඇතුළු හැමදෙනෙක් ම මට ආශිර්වාද කරනවා. ඒ ගැනත් නිහතමානීව මම සතුටු වෙනවා.”සිරිමෙවන්ගම, පොකුණුවිට ලක්ෂාන් ගේ ලිපිනයයි.තුෂාරි නේරංජාඡායාරූපය -දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av1306166</link>
    <topic>යාත්‍රා</topic>
    <author>තුෂාරි නේරංජනා</author>
    <content>යාත්‍රාකලා ක්ෂේත්‍රය තුළ නමක් දිනා සිටින ජනප්‍රිය රංගන ශිල්පිනී මංජුලා කුමාරි වැඩිපුර මේ දවස්වල දැකගන්නට නැහැ. පසුගිය දවස්වල විවේක සුවයෙන් ගෙදරටම වෙලා කාලය ගත කරපු මංජුලා අලුත්ම ටෙලිනාට්‍යයකින් ප්‍රේක්ෂකයා හමුවට ඒමට මේ දවස්වල ලකලෑස්ති වෙන බව අපිට දැනගන්න ලැබුණා.“කාලෙකට පස්සේ ඉතාම සතුටින් හොඳ ටෙලි නිර්මාණයකට දායක වෙන්න මට අවස්ථාව හිමි වුණා. ඒ චරක පෙරේරා අධ්‍යක්ෂණය කරන ‘භ්‍රහ්ම මූර්තිය’ ටෙලිනාට්‍ය හරහා.“මෙතෙක් කල් මම රඟ නො පෑ අමුතු ම ආකාරයේ චරිතයක් රඟපාන්න මේ හරහා මට අවස්ථාව හිමිවී තිබෙනවා. ඒ වෙද ගෙදරක උවැටැන් කරන තරුණියකගේ චරිතයක්. එහි නම ‘නේත්‍රා’ තොවිල්, ගුරුකම් කරන මේ තරුණියගේ චරිතයට මම හුඟාක් ආසයි. ඒ වගේ ම මගේ ප්‍රේක්ෂකයන්ව බොහෝ කාලයකට පස්සේ නවතම චරිතයකින් සතුටු කරන්න ලැබීම මටත් සතුටක්.සහන් විජේසිංහ, ගයනා සුදර්ශනී කලා ක්ෂේත්‍රයේ අමතක කරන්න බැරි යුවළක්. මොවුන් දෙදෙනා එක්ව නිෂ්පාදනය කළ ටෙලිනාට්‍ය කිහිපයක් ම පසුගියදා විකාශය වුණා. මේ දවස්වල සහනුත් ගයනාත් අලුත් ම ටෙලිනාට්‍ය නිෂ්පාදනයක් එක්ක කාර්ය බහුල වෙලා කියලා අපිට දැනගන්න ලැබුණා. ඔවුන්ගේ අලුත්ම ටෙලි නිර්මාණය ගැන අපි අහල බැලුවා.“පහුගිය දවස්වල අපි නිෂ්පාදනය කළ ‘මේ සුරම්‍ය පාරාදීසේ’ ටෙලි නාට්‍යය විකාශය වී අවසන් වුණා. මේ දවස්වල ‘වීදි පහන්’ නමින් අලුත්ම ටෙලිනාට්‍යයක් රූගත කිරීම් කරනවා. විශේෂයෙන් ම පැල්පත් වාසීන් වටා ගෙතුණු කතාවක් මෙය. මමත් සහනුත් මෙහි වෙනස්ම ආකාරයේ චරිත නිරූපණය කරනවා. පොඩි ගෙදරක ජීවත් වන ගැහැනියක් තමන්ගේ රට ගිය ජවවත් බලා හදාගෙන අනුන්ට උදව් උපකාර කරමින් ජීවත් වෙන ආකාරයේ චරිතයක් තමයි මෙහිදී මම නිරූපණය කරන්නේ. පහන් ඇමැතිවරයෙක් විදිහට රංගනයේ යෙදෙනවා. මම හිතනවා. මේ නාට්‍යයත් පෙර නාට්‍ය මෙන් ම ප්‍රේක්ෂකයෝ ඉතා ආදරෙන් වැලඳ ගනීවි කියලා.”සම්මානනීය චිත්‍රපට අධ්‍යක්ෂිකා ඉනෝකා සත්‍යාංගනීගේ නවතම චිත්‍රපටය ‘සින්ඩ්‍රෙල්ලා’ යි. එහි නිර්මාණ කටයුතු මේ වනවිට බොහෝ සෙයින් අවසන් බව අපට දැනගන්නට ලැබුණා. ‘සින්ඩ්‍රෙල්ලා’ චිත්‍රපටයේ නවතම තොරතුරු ගැන ඉනෝකා අපිත් එක්ක කතා බහ කළා.“මේ දවස්වල ‘සින්ඩ්‍රෙල්ලා’ චිත්‍රපටයේ සංගීත නිර්මාණ කටයුතුවල තමයි මම නිරතව වී සිටින්නේ. ඒ සඳහා නදීක ගුරුගේ මට සහාය වෙනවා. මේ සියල්ල නිමවූ පසු ළඟදීම මගේ ප්‍රේක්ෂක ජනතාවට ‘සින්ඩ්‍රෙල්ලා’ නරඹන්නට හැකිවේවි කියා මම විශ්වාස කරනවා. ඒ වගේ ම මම අලුත් ම නිර්මාණයක් කිරීමටත් ‘පිඹුරුපත් සකස් කරමින් ඉන්නවා. ඒ වගේ ම මගේ වාර්තා වැඩසටහන් නිර්මාණ කටයුතුත් සුපුරුදු පරිදි සිදුවෙනවා. ඒ වෙනුවෙන් මම මේ දවස්වල වව්නියාවේ සිට ‘ළදරුවන්ගේ පෝෂණය’ පිළිබඳ වාර්තා වැඩසටහනක් නිර්මාණය කරනවා.නිරෝෂන් විජේසිංහ ජනප්‍රිය රංගන ශිල්පියෙක්. පසුගියදා නිරෝෂන් කෙටි චිත්‍රපට නිර්මාණයක් සඳහා සම්මානයට පාත්‍ර වුණා. මේ දවස්වල නිරෝෂන් තම කාලය වැඩිපුරම වේදිකාවට යොමු කර ඇති බව අපිට දැනගන්නට ලැබුණා.“මම මේ දවස්වල තරමක් කාර්ය බහුලයි. විශේෂයෙන් ම වේදිකා නාට්‍ය හරහා ‘රතු හැට්ටකාරී’, ‘තාරාවෝ ඉගිලෙති’ වේදිකා නාට්‍යවල ප්‍රධාන චරිත රඟ දක්වන නිසා මේ දවස්වල රට වටේට යන්න වෙලා.  චන්දික නානායක්කාරට මේ දවස්වල එක එක විදිහෙ චරිත රඟපාන්න ලැබෙන බව අපිට දැනගන්නට ලැබුණා. සුපුරුදු රටාවෙන් මිදුණු මේ චරිත ගැනත් මෑතදී ඔහුට රඟපාන්න ලැබුණු අපූරු චරිතයක් ගැනත් චන්දික කතා කළා.“මම රඟපාපු සුවිශේෂී චරිතයක් තමයි දේවින්ද කෝන්ගහගේ ගේ ‘භව තරණ’ හා ‘භව සරසි’චිත්‍රපටය හා ටෙලිනාට්‍යය. මෙය ඉතාම විශේෂ නිර්මාණයක් වෙනවා. එකම නළු නිළි පිරිසක් යොදාගෙන එකට රූගත කිරීම් කළ භව තරණ චිත්‍රපටයේත් භව සරණ ටෙලිනාට්‍යයේත් මම රඟ දක්වන්නේ හාමුදුරු නමක ගේ චරිතයක්. එය විශාල කාල පරාසයක් තුළ දිවෙන චරිතයක්.”“මෙහිදී මේ තෙරුන්වහන්සේ ගේ චරිතය මාස තුනක පමණ කාලයක් විවිධ තැන්වල රූගත කිරීම් කළා. මෙහිදී මට සැරෙන් සැරේට තට්ටය දමා ගන්න සිදු වුණා. වේෂ නිරූපණ ශිල්පීන් තට්ටයක් නිර්මාණය කළා. සාමාන්‍යයෙන් දිනක් හෝ දෙකක් පමණයි තට්ටයක් දාගෙන රූගත කිරීම් සිදු කරන්නේ. මම දින 15 ක් එක දිගට තට්ටය දමාගෙන රූගත කිරීම් කළා. එය ඉතාම අසීරු කරුණක් වුණා. මේ තෙරුන්ගේ චරිතය හරිම සුවිශේෂියි. උන්වහන්සේ භාවනා කරන කොට නයි පොළඟුන්, උන්වහන්සේ ගේ ඇඟ මත සැරිසරනවා. මේ සතුන් මට සජීවීවම ඇගේ වෙළාගෙන රූගත කිරීම් කරන්න සිදු වුණා. හරිම ත්‍රාසය භීතිය දනවන අත්දැකීමක් වුණා. මතක් වෙන කොට තවමත් බය දැනෙනවා.තුෂාරි නේරංජනාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av1306167</link>
    <topic>මනස සෑදීමට බුදු ගුණ ගීයක් ලියූ යසපාල පෙරේරා</topic>
    <author>ඉනෝකා</author>
    <content>මනස සෑදීමට බුදු ගුණ ගීයක් ලියූ යසපාල පෙරේරාඔහු, ගුවන් විදුලියෙන් බිහිවූ ජ්‍යෙෂ්ඨ ගායකයෙකි. ‘කරු අයියා’ ගේ ළමා පිටියෙන් සහ මඩවල එස්. රත්නායකයන්ගේ ‘ටිකිරි සිනාරැලි’ ගුවන් විදුලි වැඩසටහන් ඔස්සේ බිහිවූ විශිෂ්ටයන් අතරේ අදත් ක්‍රියාකාරී ශිල්පියෙකි එසේ ම ගායනයෙන් ඔබ්බට ගිය ප්‍රවීණයකු සේ ගීත රචනාවේහි ද යෙදී සිටී.එහි කූට ප්‍රාප්තිය බඳු, හිත සසල කරවන බුදු ගුණ ගීතයක් පසුගිය වෙසක් සමයේ රූපවාහිනී තිරය මත දිස්විණි. ඔහු යසපාල පෙරේරාය.ඔහු සමඟ මේ කතා බහ පෙළ ගැසෙනුයේ ඒ නිමිතිකොට ගෙනයි.“මේ ගීයෙන් කියැවෙන්නෙ, බුදු ගුණ සිහි කිරීමක් පමණක් නොවෙයි. අපි කොයි තරම් ඒවා දැක අසා තිබුණත් හරිහැටි ජීවිතයට ග්‍රහණය කර නොගත් විට සිදුවන විනාශයයි.මේ තරම් උදේ හවස බණ අහන, බුදුන් වඳින බෞද්ධයෝ ඉන්න රටක අපරාධ වැඩි ඇයි? බුදුගුණ, හෝ ඒ සිල්වත් ජීවිතය අපෙන් ගිලිහිලා නිසා.‘දිවි ගමනේ සැනසුම ලැබ ගන්නට දමනය කරගත යුතු වේ මැයි සිත දැනුණත් දුක් දොම්නස් මනසට අප සිටිය යුතුයි නොතැවී - නොසැලී...’මේ කියන්නෙ අප මුහුණ දෙන ජීවිතය බුදු දහම හරි හැටි ජීවිතයට ග්‍රහණය කර ගත්තා නම් අවබෝධ කරගත්තා නම් මේ රණ්ඩු සරුවල්, දුක් දොම්නස් ජීවිතෙන් බැහැර කිරීම හරිම පහසුයි.මේ ගීතයේ සංගීත නිර්මාණය කොට ගායනා කරන්නේ මහාචාර්ය සනත් නන්දසිරි. එතුමා මේ ගීතයට උපරිම දේ දායාද කොට දී තිබෙනවා. රූප රචනාව බලමින් ගීතය අහද්දී අපිට අපි ගැන හිතෙන්න ගන්නවා.ඇත්තටම ඒ සිතිවිල්ල ආවේ 2600 වැනි සම්බුද්ධත්ව ජයන්තිය වෙනුවෙන්. ‘පිළිවෙතින් පෙළ ගැසෙමු...’ කියලා තේමාවක් දුන්නට කොහොමද ඒක කරන්නෙ කියලා අදහසක් කොහෙන්වත් කියැවුණේ නැහැ. ප්‍රචාරයක් දුන්නෙ නැහැ. මට හිතුණා බුදුන්ගේ ගුණම කියනවට වඩා මිනිසුන්ගේ මනස හදාගන්න බුදු බණ යොදා ගන්නේ කොහොමද කියන එක ගීතයකින් කිව යුතුයි කියලා.ඉනෝකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av1306168</link>
    <topic>ජාතික රූපවාහිනියේ ‘නොනිමි චාරිකා’ ඇමෙරිකාවෙන් ඇරැඹෙයි</topic>
    <author/>
    <content>ජාතික රූපවාහිනියේ ‘නොනිමි චාරිකා’ ඇමෙරිකාවෙන් ඇරැඹෙයිශ්‍රී ලංකාවේ රූපවාහිනී නාළිකාවක් ප්‍රථමවරට විදේශයක දී නිර්මාණය කෙරෙන අර්ධ වාර්තා ශ්‍රව්‍ය දෘශ්‍ය වෘත්තාන්තය ලෙස හැඳීන්විය හැකි ‘නොනිමි චාරිකා’ හි මුහුරත් උලෙළ පසුගියදා කොළඹදී පැවැත්විණි.මෙහි නිර්මාණ දායකත්වය ජාතික රූපවාහිනිය සමඟ ඒෂියන් ෆිල්ම් ඇන්ඩ් ඩ්‍රාමා ෆවුන්ඩේෂන් -ඇමෙරිකාව ය.දයාරත්න රටගෙදර අධ්‍යක්ෂණය කරන මෙහි රවීන්ද්‍ර රන්දෙණිය, මාලනී ෆොන්සේකා, චන්න පෙරේරා, පාලිත සිල්වා, අජිත් ජිනදාස, සුනේත්‍රා සරත්චන්ද්‍ර, සෙනාලි ෆොන්සේකා, නදී චන්ද්‍රසේකර, භද්‍රජී මහින්ද ජයතිලක ප්‍රධාන චරිත රඟති.කතාව හා තිර නාටක සංස්කරණය කපිල කුමාර කාලිංග ගේ වන අතර තිර නාටකය ෂර්ලි ද අල්විස් හා භද්‍රජී මහින්ද ජයතිලක ගෙනි. සම්බන්ධීකරණය කිත්සිරි මෙවන් ජයසේන හා ලසන්ත ද අල්විස් ගෙනි.මෙම “නොනිමි චාරිකා” වැඩසටහන වරෙක ටෙලි වෘත්තාන්තයක හැඩය ගත්ත ද, එය වාර්තා වැඩසටහනක ලක්ෂණ පහළ කරයි. ප්‍රධාන චරිත හා වස්තූන් සමඟ බද්ධ වන මෙම ටෙලි වෘත්තාන්තය 2000 මුල් භාගයේ දී ඇමෙරිකාවේ ඉතා ජනප්‍රියවූ Traveler TV Series අනුසාරයෙන් ලියන ලද්දකි.ඇමෙරිකාවේ “Travel Channel”මගින් විකාශනය වූ මෙම වැඩසටහන දත්ත වාර්තා සටහන් අනුව ඉහළම ස්ථානයක පැවති (Ratings) බවට සඳහන් වේ.මෙවැනි වාර්තා වැඩසටහන් වෘත්තාන්තයක් ලෙසින් ඉදිරිපත් කිරීම හොලිවුඩ් සිනමාවේ හඳුන්වනු ලබන්නේ “Semi Docu Tele Series” යනුවෙනි.‘නොනිමි චාරිකා’ කතා වස්තුව ද එම න්‍යාය මුල් කරගෙන තනන ලද්දකි. “Traveler”වැඩ සටහන් ගොනු කර ඇත්තේ මේ ආකාරයට ය.“සංචාරක යුවළක් හා ඔවුන්ගේ සංචාරය, ටෙලි වෘත්තාන්තයක ස්වරූපයෙන් දිගහැර දක්වන අතර ඇමෙරිකානු සංචාරය කොටසින් කොටස විවිධ වූ නැවුම් ස්ථානයක් ඉලක්ක කර ගනී.”ඇමෙරිකානු එක්සත් ජනපදය ප්‍රාන්ත 50 න් සමන්විත ය. මෙහිදී විවිධ අන්දමේ වටිනාකම්, ඓතිහාසික, භූගෝලීය, සංස්කෘතික, ජාතික, ආගමික, විද්‍යාත්මක හා ස්වභාවික වටිනාකම් වලින් යුතු මෙන් ම විවිධ ජනශ්‍රැති පිළිබඳ හා මනරම් දර්ශනීය පෙදෙස් වැනි ප්‍රේක්ෂකයන්ගේ සිත් බඳවා ගන්නා ස්ථාන සාකච්ඡාවට බඳුන් වෙයි. මෙහිදී මෙම ස්ථාන පිළිබඳව නිවැරදි දත්ත ගොනු කර කරුණු සහිත, අධ්‍යාපන වටිනාකමකින් යුතුව ඉදිරිපත් කිරීම මෙම වැඩසටහනේ මූලික අරමුණ බව සඳහන් වෙයි.එමෙන්ම මෙම වැඩසටහනේ දර්ශනවලින් සියයට අසූවක් (80?%) ඇමෙරිකාවේද ඉතිරි සියයට විස්ස (20%) ශ්‍රී ලංකාවේ ද පටිගත කරනු ලබයි. ශ්‍රී ලංකාවේ දර්ශන කොළඹ අවට සහ රන්මිහිතැන්න මහින්ද රාජපක්ෂ ටෙලි සිනමා ගම්මානයේ දී පටිගත කරනු ලැබීම ද විශේෂත්වයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av1306169</link>
    <topic>හොලිවුඩ් පුරෙන්</topic>
    <author>සුජිව තේවහෙට්ටිගේ</author>
    <content>හොලිවුඩ් පුරෙන්හොලිවුඩ් පුරෙන්මේ ශීත සෘතුවේදී විශ්වවිද්‍යාලයකට ඇතුළත් වී තමන්ගේ වැඩිදුර අධ්‍යාපන කටයුතුවල නියැළෙන්නට හොලිවුඩ්පුරයේ යොවුන් නිළියක් පෙරුම්පුරමින් සිටිනවා. ඇය තමයි එමා වොට්සන්. ඇයගේ බලාපොරොත්තුව බ්‍රවුන් විශ්වවිද්‍යාලයට ඇතුළත් වෙන්නටයි.මේ වන විට 23 වැනි වියෙහි පසුවන එමා වඩාත් කැමැති ස්වාධීනව ඉගෙන ගන්නලු. විශ්වවිද්‍යාලයේදී වුවත් කාගේවත් අණදීමකින් තොරව නිදහසේ, තමන්ගේ පාඩුවේ ඉගෙනගන්නයි එමා නිතරම උත්සාහ ගන්නෙ.ඇය, ‘හැරී පොටර්’ චිත්‍රපට මාලාවේ රඟපාන කාලයේදීත් වඩාත් කැමැත්තක් දැක්වූයේ මේ අයුරින් නිදහසේ ඉගෙනගන්නලු. ‘හැරී පොටර්’ චිත්‍රපටය රූපගත කරන කාලයේදී එමා ගේ වයස අවුරුදු 8ත් 10ත් අතර වුණා.යුගයක් උන්මාදයට පත්කළ නැසීගිය සුරූපී නිළි මැරිලින් මොන්රෝ ගේ මෙතෙක් ප්‍රකාශිත නොවූ ඡායාරූප තුන්දහසකට වැඩි ප්‍රමාණයක් ජූලි මාසයේ දී අලෙවි කිරීමට ප්‍රවීණ ඡායාරූප ශිල්පියෙකු වන මිල්ටන් එච්.ග්‍රීන් සූදානම් වෙනවා.මිල්ටන්, මැරිලින් මොන්රෝ ජීවත්ව සිටියදී ඇයගේ ඡායාරූප ගැනීමට අවසර ලබා සිටි ඡායාරූප ශිල්පියායි. විශේෂයෙන්ම ’50 දශකයේ මුල් භාගයේ දී මැරිලින් ගේ ජනප්‍රියත්වය ඉහළට ගන්නට ඔහු කැමරාවට නැංවූ ඡායාරූප බෙහෙවින් උපකාර වුණා. එම වකවානුවේදී මිල්ටන් මැරිලීන්ගේ ඡායාරූප ඉතාම අලංකාරවත් ලෙස නිමකළ විට ඔහුට ඇයගෙන් අගනා මල් කළඹ තිළිණ වූ බව කියැවෙනවා. මේ හිතවත්කම නිසා පසුකාලයේ දී දෙදෙනාගේ හවුල්කාරත්වයෙන් චිත්‍රපට නිෂ්පාදන සමාගමක් ද පිහිටුවා ගෙන තිබෙනවා. මේ සමාගම, ‘බස් ස්ටොප්’, ‘ද ප්‍රින්ස් ඇන්ඩ් ද ෂෝ ගර්ල්’ වැනි චිත්‍රපට නිෂ්පාදනය කළා.ජනප්‍රිය නිළි එලිසබෙත් ටේලර් ගේ චරිතය ඇතුළත්ව නිර්මාණය කෙරෙන අලුත්ම ටෙලි වෘත්තාන්තයකට හෙලේනා බොන්හැම් කාටර් ව තෝරාගෙන තිබෙනවා. මේ ටෙලි වෘත්තාන්තයේ දී එලිසබෙත් ටේලර් සහ ජනප්‍රිය නළුවකුව සිටි රිචඩ් බර්ටන් ගේ පෙම් සබඳකම පිළිබඳ අවස්ථා කිහිපයක් ද නිරූපණය කෙරෙනවා. රිචඩ්ගේ චරිතයට පණ දෙන්නේ ඩොමිනික් වෙස්ට්.රිචඩ් සහ එලිසබෙත් ටේලර් 1983 දී රඟපෑ ‘ප්‍රයිවට් ලයිව්ස්’ නම් වූ විකට චිත්‍රපටය බෙහෙවින් ජනප්‍රිය වුණා. එම චිත්‍රපටය පිළිබඳව ද මේ ටෙලිවෘත්තාන්තයේ කතාබහට ලක්වෙනවා. රිචඩ් බර්ටන් අවසන් වරට රඟපෑවේද ‘ප්‍රයිවට් ලයිව්ස්’ චිත්‍රපටයේයි.එලිසබෙත් ටේලර් මියගියේ 2011 දී හෘදයාබාධයකින්. ඒ වන විට ඇය 79 වැනි වියෙහි පසුවුණා. මේ ප්‍රවීණ නිළියට පණ පොවන හෙලේනා බොන්හැම් කාටර් 2001 දී ‘ප්ලැනට් ඔෆ් ද ඒප්ස්’ සහ ‘හැරී පොටර්’ වැනි චිත්‍රපටවල ද රඟපෑවා.‍ෙටලි වෘත්තාන්තවල රඟපෑමෙන් වඩාත් ජනප්‍රියත්වයට පත්වූ පැමලා ඇන්ඩර්සන් ගේ ජනප්‍රියත්වය තවමත් නොසිඳී තිබෙනවා. ප්‍රේක්ෂක ආකර්ෂණය නොඅඩුව ලබාගන්නට උපන් හපන්කම් දක්වන ඇය, මෑතකදී රූපවාහිනී වෙළෙඳ දැන්වීමක රඟපෑවා. මේ වෙළෙඳ දැන්වීම නිර්මාණය වුණේ වෙබ් අඩවි නිර්මාණය කරන මහා පරිමාණයේ වෙළෙඳ සමාගමක් වෙනුවෙන්. ‘ඩ්‍රීම්ස් කේප්නෙට් වර්ත්ස්’ නම් වූ එම ආයතනයේ ප්‍රචාරක කටයුත්තකට නිර්මාණය වූ මේ වෙළෙඳ දැන්වීම ඇමෙරිකානු රූපවාහිනී නියාමන අධිකාරියේ තහනමට ලක්වෙලා.මේ තහනමට හේතුව, පැමැලා සහ තවත් නිරූපිකාවක් අඩනිරුවතින් අශ්ලීල අන්දමට නැටුමක යෙදිමයි. මේ නර්තනයට කලින් දිග හැරෙන දර්ශනයේ ඇතුළත් වන්නේ පැමලා ඇන්ඩර්සන් කෝපි කෝප්පයක් පානය කරන අවස්ථාවක්. එහිදී වඩාත් මතුකර පෙන්වන්නෙ අඩක් නිරාවරණය වූ ඇයගේ ළැම පෙදෙසයි. ඉන්පසුව දිස්වන නර්තන රංගනයේ දී පැමලා සහ තවත් යුවතියක් හැඳ සිටින්නේ නාන ඇඳුම්.මේ දර්ශන නුසුදුසු බව සඳහන් කළ ඇමෙරිකානු රූපවාහිනී නියාමන අධිකාරිය, නැවත වෙළෙඳ දැන්වීම විකාශය කළ හැක්කේ ඒ අඩනිරුවත් දර්ශන ඉවත් කිරීමෙන් පසුව බව නියෝග කළා.යෞවන පරපුරේ ගායක ජස්ටින් බීබර් දැනට වඩා වගකීමක් ඇතිව කටයුතු කරනවා නම් වඩාත් හොඳ යැයි, ජනප්‍රිය නළු චානින් ටැටම් පවසනවා.”මම මෙහෙම කියන්නෙ මට යම් ප්‍රමාණයක අත්දැකීම් තියෙන නිසයි. බීබර්ට එහෙම අත්දැකීම් නැහැ. එයා දැන් ජනප්‍රිය ගායකයෙක්. තවදුරටත් සාමාන්‍ය කෙනෙක් නෙමෙයි. මේ නිසා බීබර් ජීවත් වෙන්න ඕනෙ, වගකීමක් ඇතිවයි. බීබර්ට හොඳ දක්ෂතාවක් තියෙනවා. ඒත් මට දුකයි එයා ගැන. නොමඟ ගිහින් අසාර්ථක ගායකයෙක් වෙන්න එපා කියලයි මම එයාට කියන්නෙ.චානින් ටැටම් මේ කාරණය පවසන්නට හේතුවක් වී ඇත්තේ ජස්ටින් බීබර් ඇසුරු කරන මිත්‍රයන් ගැන සිහිපත්වීමෙන් පසුව වෙන්නට ඇති. මෑතකදී බීබර්ගේ නි‍ෙවසෙහි පැවති සාදයකට එක්වූ තරුණයකු මත්ද්‍රව්‍ය ලබා සිටි බවට ආරංචි පැතිරී ගොස් තිබුණා.සුජිව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av13061610</link>
    <topic>සුමීගෙන් අහන්න</topic>
    <author/>
    <content>සුමීගෙන් අහන්නසිනමා පුවත්පත්නළු නිළියන්ට ද? පාඨකයන්ටද?පහළ බියන්විල භද්‍රා බියංකා මධුප්‍රශ්නය - පැරණි ගීවල තොරතුරු එක්රැස් කරගෙන සිටින කාන්ති වික්‍රමසිංහ ගේ දුරකථන අංකය කියන්න.පිළිතුර - 0718574528වේයන්ගොඩ පී.බී. රත්නායකප්‍රශ්නය - ප්‍රවීණ ග්‍රැෆික් නිර්මාණ ශිල්පී දී.ග. සෝමපාල පසුගිය දිනවල අසනීපව සිටියා. දැන් ඔහුගේ සුවදුක් කෙසේ ද?පිළිතුර - ඔහු දැන් තරමක් සුවෙන් සිටින බව ආරංචියි.මාතලේ ධර්මා ඒකනායකප්‍රශ්නය - ‘දිගු දෑස දුටුවාම ඇෙඬනවා තනි ඇහැට’ කියලා සින්දුවකින් කියන්නේ ඇයි?පිළිතුර - අනික් ඇහැ අන්ධ වෙන්න ඇති.මාවතගම හිල්මි මොහොමඩ්ප්‍රශ්නය - ප්‍රවීණ නර්තන ශිල්පිනී මිරැන්ඩා හේමලතා පසුගිය දිනෙක නෙළුම් පොකුණ රඟහල විවේචනය කර තිබුණා. ඒ ගැන ඔබේ ප්‍රතිචාරය දක්වන්න.පිළිතුර - එසේ විවේචනය නොකර එහි නිර්මාණ ඉදිරිපත් කරන ලෙස මා එතුමියගෙන් ඉල්ලා සිටිනවා.කුලියාපිටියේ ජයසේන අතපත්තුප්‍රශ්නය - ‘බව්ජි බවුරා’ චිත්‍රපටයේ රඟපෑ ප්‍රධාන නළු නිළි යුවළ කවුද?පිළිතුර - භාරත් භූෂන් හා මීනා කුමාරිඅනුරාධපුරේ නිරෝෂන් ජයතුංගප්‍රශ්නය - වේදිකා නාට්‍ය නිෂ්පාදක රෝහණ දන්දෙනියගේ ලිපිනය කුමක්ද?පිළිතුර - 8/158, බාලිකා නිවාස පාර, රුක්මලේ, පන්නිපිටිය.පිළියන්දල අසේල කරුණාමුනිප්‍රශ්නය - රජීව් සෙබස්තියන් ක්ලැරන්ස්ගේ හඬින් ගී ගැයීම විවේචනය කරන කිසිවෙක් අයිවෝ ඩෙනිස්, සුනිල් ශාන්තගේ හඬින් ගී ගැයීමට එරෙහිව වචනයක්වත් නොදොඩන්නේ ඇයි?පිළිතුර - අයිවෝ ඩෙනිස්ටත් තමන්ගේ ම කියලා ගායන අනන්‍යතාවයක් නැහැ. ඔහු මොනතරම් දක්ෂ ගායකයෙක් වුණත් ඒ දේ අපිට කියන්න සිද්ධ වෙනවා.පොල්ගහවෙල කිත්සිරි අබේකෝන්ප්‍රශ්නය - රත්න ශ්‍රී විජේසිංහ චිත්‍රපටවලට ගීත ලියා ඇද්ද?පිළිතුර - ඔහු ‘ආගන්තුකයා’ චිත්‍රපටයට ගීතයක් ලිව්වා මට මතකයි.ගෝනපල වීරසේන ලද්දුවහෙට්ටිප්‍රශ්නය - බන්දු සමරසිංහගේ හොඳම රඟපෑම් ඇතුළත් චිත්‍රපට මොනවාද?පිළිතුර - ඔහු රඟපෑ ‘රජ්ජුලතා’ වගේ චිත්‍රපට මා දැක නැහැ. මා දැකපු චිත්‍රපට අත?රින් ‘කවුද බොල ඇලිස්’ හා ‘දුකට සැපට සනී’ යන චිත්‍රපටවල කළ රඟපෑම් සාර්ථකයි.ගිංතොට සරත් රුබේරුප්‍රශ්නය - මේබල් බ්ලයිත් හොලිවුඩ් නිළියක්ද?පිළිතුර - අපොයි නැහැ. සිංහල නිළියක්. එහෙම නම් ලෙස්ටර් ජේම්ස් පීරිස්, අයිවෝ ඩෙනිස්, ලුවී වැන්ඩ්‍රස්ටාටන්, රොබට් මැක්ලවුඩ්, ජොනී ඩී. හුඩ්, විලී බ්ලේක්, වගේ අයත් විදේශීය සිනමාකරුවන් හා ශිල්පීන් වෙනවනේ.අවිස්සාවේල්ලේ කුමුදුනී කාරියප්පෙරුමප්‍රශ්නය - කලකට ඉහතදී ක්ලැරන්ස් විජේවර්ධන, චිත්‍රා සෝමපාලගේ ගීත කීපයක් නව සංගීත යෝජනයට මුසුකළා නේද?පිළිතුර - ඔව් ‘උඩරට කඳුකර’, ‘ඉසුරුමුණිය’, ‘කුරුලු ගමේ’ වැනි ගීත කීපයක සංගීත අනුවාදන ඔහු ඉදිරිපත් කළා මට මතකයි.මෝදර එම්. ආර්.සී. ඩයස්ප්‍රශ්නය - සිනමා පුවත්පත් පළවිය යුත්තේ නළු නිළියන් උදෙසාද? පාඨකයෙක් උදෙසා ද?පිළිතුර - පාඨකයන් උදෙසා, රසිකයන් උදෙසා සිනමා පත්තර සල්ලි දීලා ගත්තෙ නැති ප්‍රවීණ නළුනිළියන් ගැන මා පෞද්ගලිකවම දන්නවා. ඒ අය හිතනවා සිනමා පුවත්පත් කියන්නේ තමන්ගේ බූදලයක්ය කියලා.නිට්ටඹුවේ තාරක බැද්දගේප්‍රශ්නය - ‘චෙරියෝ හොල්මන්’ හොඳ විකට චිත්‍රපටයක්ද?පිළිතුර - නැහැ. ඒ තරම් කබල් විකට චිත්‍රපටයක් නම් මම දැකල නැහැ. අපේ ප්‍රේක්ෂකයන් ඒ තරම්ම බොළඳයි’ ළාමකයි කියලා එහි අධ්‍යක්ෂවරයා හිතනවා නම් එය වැරදියි. ඒක තුට්ටු දෙකේ විකට චිත්‍රපටයක්.කැලණියේ චන්දන ගුණරත්නප්‍රශ්නය - වික්ටර් රත්නායක - ඇන්ජලින් ගුණතිලක යුග ගී ගායනා කර තිබේද?පිළිතුර - මා දන්නා තරමින් නැහැ.පහත නම් සඳහන් අයත් මෙවර ප්‍රශ්න එවා තිබුණා. මහරගම ඉෂාරා වනිගසිංහ, බොරලැස්ගමුවේ බන්දුල තේනබදු, රඹුක්කන සරත් විජයානන්ද.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’ රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av13061611</link>
    <topic>‘ක්ලැරන්ස්ගේ ගී රජිව් ට තහනම් ද?’</topic>
    <author>ජෝජ් රොබිසන් ද සිල්වා</author>
    <content>‘ක්ලැරන්ස්ගේ ගී රජිව් ට තහනම් ද?’සංවාදය  සිරි හෙට්ටිආරච්චිගෙන් රජිව් සෙබස්තියන්ට පිළිතුරුමුදල් ගෙවා ලබාගත් සින්දු මිසක්ක්ලැරන්ස්ගේ වෙන සින්දු කිව්වොත්අපි සෙබස්තියන්ට නඩු පවරනවාක්ලැරන්ස් විජේවර්ධන පාර්ශවයෙන් රජිව් සෙබස්තියන්ට කැලැරන්ස්ගේ ගීත තහනම් බැව් පවසන නමුත් රජිව් පවසන්නේ තමන් දිගටම ක්ලැරන්ස්ගේ ගී ගායනා කරන බවයි. ඒ සම්බන්ධයෙන් පසුගිය දෙවැනිදා ‘රසඳුන’ සමඟ රජිව් විශේෂ හෙළිදරව්වක් කළ අතර ඊට එරෙහිවූ සිරි හෙට්ටිආරච්චි ‘ක්ලැරන්ස්ගේ ගී රජිව්ට තහනම් ද’ සංවාදයට එක් වෙමින් කළ කතා බහයි මේ.“මම මුලින්ම ත්‍යාගරාජා රජිව් ජෝශප් සෙබස්තියන් එහෙම නැත්නම් රජිව් සෙබස්තියන් ශීලා විජේවර්ධන මහත්මියටත් මටත් දොස් පවරමින් ජුනි දෙවැනිදා “රසඳුන” මඟින් කළ සියලුම ප්‍රකාශ අමූලික බොරු බව සහතික කොට පවසනවා. සෙබස්තින් කියලා තියෙන්නේ පට්ටපල් බොරු. (“රජිව් කියා ලියන්න එපා” යයි ඉල්ලමින්...) කටට ආපු බොරු ඇද බාලා මිනිස්සු රවට්ටලා. ඒ වගේම වැදගතුන්ට නිග්‍රහ කරලා. කාට ද ඔහු මේ අපහාස කරලා තියෙන්නේ. රත්නපුර බටුගෙදර හොඳ වලව්වකින් පැමිණි කුල කාන්තාවක් වන, ක්ලැරන්ස් විජේවර්ධන මහත්මයාගේ ආදරණීය බිරියටයි. ශීලා විජේවර්ධන මහත්මියගේ මියගිය ස්වාමි පුරුෂයාගේ ගීත ගායනා කරමින් ජීවත් වෙමින් මොහු කරන දේ හරිද. මියගිය ක්ලැරන්ස්ගේ නමට කොච්චර අගෞරවයක් ද ඔහුගේ ඇටකටු මතක් කර ප්‍රකාශ කරද්දී. මේ වැදගත් මිනිස්සු කරන ප්‍රකාශ නෙමේ, මුඩුක්කු වලින් ආපු මිනිස්සු කියන දේවල්. අද මුඩුක්කු වල මිනිස්සුවත් ඔය වගේ ජරා කතා කියන්නේ නැහැ. කිසිම වැදගත්කමකට නැති මොහු කියපු දේවල් වලට රසඳුනේ ඉඩ දුන්නා නම් මේ අපි කියන දේවලුත් කෙළින්ම පළකර දෙන්න කියා මං ඉල්ලා සිටිනවා. එසේ නැත්නම් ක්ලැරන්ස්ගේ පාර්ශවයෙන් අපිට ලොකු අසාධාරණක් සිද්ධ වෙනවා.”“මම නැවතත් කියනවා, සෙබස්තියන් කියා තිබුණු සියලුම කාරණා පට්ටපල් බොරු කියලා. මම ඔහුට අභියෝග කරනවා - මං මේ කියන එක කරුණක් හෝ බොරු නම් මට විරුද්ධව නඩු පවරන්න කියා. ඔය සෙබස්තියන් කියන කරන තරමක් කියන්නේ කරන්නේ බොරුමයි.”ඔබ එලෙස පැවසුවත් ක්ලැරන්ස් ජීවත්ව සිටියදී තමන් සමඟ කළ කී බොහෝ දේවල් පිළිබඳ රජිව් සාක්ෂි ඇතුව පවසා තිබුණා නේද..?“මම ඒ සියල්ල ගැන ශීලා විජේවර්ධන මහත්මියගෙන් විමසා බැලුවා. ඇය පැවසුවේත් ඔය සෙබස්තියන් පවසා තියෙන්නේ අමූලික බොරු බවයි. (“ඔය සේරම හෙළිදරව් කරලා ඇත්ත පෙන්නලා දෙන්න ඉක්මනින්ම ආයෙමත් විජේවර්ධන මහත්මිය ලංකාවට එනවා කියලත් කිව්වා” යයි සිහිපත් කරමින්...) මම දන්නා අයුරින් මම පවසන්නේත් එයමයි. ක්ලැරන්ස් මහත්මයා ජීවත්ව සිටිද්දී කිසි දවසක සෙබස්තියන් ඔහුගේ නිවෙසට පැමිණ නැති බව අපි තවදුරටත් පැහැදිලිවම පවසනවා. හැබැයි ගේට්ටුව ගාවට ඇවිල්ලා හිටගෙන ඉඳලා හැරිලා ගියා කියලා නම් ආරංචියක් තියෙනවා.ක්ලැරන්ස් මහත්මයාගේ තලපත්පිටියේ ගෙදරට මුලින්ම ඔය සෙබස්තියන්ව එක්කන් ගියේ මමයි. ඒ අපි පවරා තිබුණු නඩුව සමථයකට පත් කර ගන්න කතාබහ කිරීමටයි. එතකොට ක්ලැරන්ස් ජීවතුන් අතර නැහැ. විජේවර්ධන මහත්මිය උන්නේ ඕස්ට්‍රේලියාවේ. මට තාම මතකයි, සෙබස්තින් එදා සරමක් ඇඳගෙන ආවේ. හර්නියා ඔපරේෂන් එකක් කරලයි ඉන්නේ කිව්වා. මම දන්නේ නැහැ ඇත්තද බොරුද කියලා. එතැන ඉඳලා සෙබස්තියන් පවසා ඇති හැමදේම බොරු. ඒ නිසා මම හැමදේම මුල ඉඳලා කියන්නම්.”“සෙබස්තින් කියනවානේ ඔහුගේ සංගීත ක්ෂේත්‍රයේ වීරයා ක්ලැරන්ස් කියලා. එසේ නම් ඔහු සරත් කොතලාවල සමඟ එකතු වී අනවසරයෙන් ක්ලැරන්ස්ගේ ගී ගයා CD වලට ඇතුළත් කළේ ඇයි..? එම නිසා තමයි 2005 දෙසැම්බර් මාසයේ දී ශීලා විජේවර්ධන මැතිනිය සෙබස්තියන්ටයි, සරත් කොතලාවලටයි විරුද්ධව කොළඹ මහාධිකරණයේ නඩුවක් (අංක ඩ්ඛ්/සිවිල්/26-2005 නඩුව) පැවරුවේ. නඩුව විභාගයට ගැනීමට සූදානම් වනවිට සෙබස්තියන් මා සමඟ සාකච්ඡා කර එය සමථයකට පත් කර ගත්තා. ඒත් විජේවර්ධන මහත්මිය එයට තරයේ විරුද්ධ වුණා. මගේ තනි කැමැත්තට අපි සමථයකට ආවා, අවුරුද්දක් ඇතුළත ලක්ෂ 20 ක් ගෙවීමට මහාධිකරණයේ දී පොරොන්දු වෙලා. ඒ අනුව එම නඩුව තාවකාලිකව ඇණ හිටියා. හැබැයි අධිකරණය සෙබස්තියන්ට නියම කළා අනවසරයෙන් ක්ලැරන්ස්ගේ ගී ගායනා කිරීම සපුරා තහනම් බවටත්, එසේ ගායනා කිරීමට අවශ්‍ය නම් ශීලා විජේවර්ධන මහත්මියගෙන් දින 14 කට කලින් ලිඛිතව අවසර ගත යුතු බවටත් ගායනා කරන ගීත වලට 30% ක මුදලක් ගෙවිය යුතු බවටත්. මේවා සියල්ලම නඩු වාර්තාවේ සදහන් වී තිබෙනවා. ‘සෙබස්තියන්ට ඒවා දැන් මතක නැද්ද’ කියා මට හිතෙන හින්දයි මෙහෙම නැවත මතක් කර දෙන්න හිතුවේ.”“මම කියන්නේ සාක්ෂි තියෙන කාරණායි. මියගිය පුද්ගලයින්ගේ නම් සදහන් වෙන කාරණා මං ඉදිරිපත් කරන්නේ නැහැ. අවුරුද්දක් ඇතුළත පොරොන්දු වූ මුදල සෙබස්තියන්ට ගෙවන්න බැරි වුණාම නැවත නඩු දිනේකදී ඔහු ඇස්වල කඳුළු පුරෝගෙන මහාධිකරණ භූමියේ දී මා ළඟට ඇවිත් ‘තව අවුරුද්දක් කල් දෙන්න’ කියා බැගෑපත් වුණා. මම අනුකම්පා කර සෙබස්තියන්ට මුදල් ගෙවීම සඳහා තව අවුරුද්දක් ලබා දෙන ලෙස නීතිඥයන්ට උපදෙස් දුන්නා. දැන් එම කාල සීමාවත් ඉවරයි. තවම ඔහු ගෙවා තිබෙන්නේ රුපියල් ලක්ෂ 7 1/2 ක් (හත හමාරක්) පමණයි.තව රුපිල් ලක්ෂ 12 1/2 ක් ඔහුගෙන් අපට අයකර ගැනීමට තියෙනවා. මීට අමතරව ලක්ෂ 2 1/2 ක (දෙකහමාරක) අගරු චෙක් පතක් සෙබස්තියන් මා හට දී වංචාවක් කර තිබෙනවා. ඒ සම්බන්ධයෙන් අප මහරගම පොලිස් ස්ථානයේ පැමිණිල්ලක් කළා. මේවා බොරු නෙමේ. පොලිස් පොතේ මේ විස්තර සියල්ලම සටහන් වී තියෙනවා. ඒ වගේම අගරු වූ චෙක්පත ඉදිරිපත් කරන්නත් පුළුවන්. නඩු අංකය ඉදිරිපත් කරන්නත් පුළුවන්.සෙබස්තියන් මාව පමණක් නෙමේ කාලයකට ඉහත දමයන්ත කුරුප්පු සහ සරත් කොතලාවල ඇතුළු කිහිප දෙනෙකුවම රවටා තියෙනවා. සෙබස්තියන් කාඩ්බෝඩ් ක්ලැරන්ස් වි?ජේවර්ධන කෙනෙක් වෙන්න ගිහින් ‘සුසීමා’ ටෙලි නාට්‍යයේ ක්ලැරන්ස්ගේ සින්දු පොඩ්ඩක් එහා මෙහා කරලා හදලා දුන්නු ‘සුසීමා’ චිත්‍රප?ටයේ සින්දු අසාර්ථක වීම නිසා එහි නිෂ්පාදකයින්ට බරපතළ පාඩුවකුත් සිදු වුණා. ඒ ගැන ‘සුසීමා’ චිත්‍රපටයේ නිෂ්පාදක සහ අධ්‍යක්ෂ මහතුන්ගෙන් අසා දැන ගන්නත් පුළුවන්.”2001 නොවැම්බර් මාසයේ දිනයකදී ක්ලැරන්ස් උපහාර ප්‍රසංගයක් පවත්වා ශීලා විජේවර්ධනට මුදල් පරිත්‍යාගයක් කළ බවත් රජිව් සෙබස්තියන් පැවසුවා නේද..?“එයත් අමූලික බොරුවක්. ආනන්ද විදුහලේ ආදි ශිෂ්‍ය සංගමයට ආධාර පිණිස පැවැත්වූ ක්ලැරන්ස්ගේ ගී ගායනා කළ සංගීත ප්‍රසංගයකදී එම සංගමයේ භාණ්ඩාගාරිකවරයා අත්සන් කළ මුදල් චෙක් පතක් නම් දමයන්ත කුරුප්පු මහත්මයා විජේවර්ධන මහත්මියට බාර දුන්නා. එම ප්‍රසංගය සෙබස්තියන් පැවැත් වූ ප්‍රසංගක් නොවේ. ඉතින් ඒ මුදල සෙබස්තියන් දුන්නු මුදලක් වෙන්නේ කොහොමද. ඔය වගේ පට්ටපල් බොරු තමයි ඔහු ඇද බාන්නේ.”රජිව් සාක්ෂි ලෙස ඉදිරිපත් කරන ඔහුට ක්ලැරන්ස් එවූ ලිපිය සහ ගුවන් විදුලියේ ගීත අනුමැතිය ලද බව සනාථ කරන ලිපිය ඔබ පිළිගන්නවා ද..?“නැහැ. මම කොහොමත්ම ඒවා පිළිගන්නේ නැහැ. සෙබස්තියන්ට ගොඩාක් බොරු කියන්න, කරන්න පුළුවන්. ක්ලැරන්ස්ගේ අස්සන හොරට ගහලා ඉදිරිපත් කළා ද දන්නේ නැහැනේ. මං හිතනවා ක්ලැරන්ස් එව්වා කියන ලිපිය ව්‍යාජ අස්සනක් යොදා ගත් ලිපියක් කියලා. ගුවන් විදුලියේ ගීත අනුමත වූ ලිපිය ගැන මං දන්නේ නැහැ. විජේවර්ධන මහත්මිය එය විශ්වාස කරන්නෙත් නැහැ. ඒ නිසා එම ලිපි අපි තරයේම ප්‍රතික්ෂේප කරනවා.”එසේ නම් රජිව් ඉදිරිපත් කර ඇති ජීවමාන පුද්ගල සාක්ෂි පිළිබඳ ඔබ පවසන්නේ කුමක්ද..?“මම ‘රසඳුන’ ඉල්ලා සිටිනවා - සෙබස්තින් ඉදිරිපත් කරන එම ජීවමාන සාක්ෂිකරුවන් වන දයානන්ද පෙරේරා, සරත් කොතලාවල, විජය රාමනායක, කුලරත්න ආරියවංශ වැනි මහත්මයින්ගෙන් විමසා බලන්න කියා. ඒ වගේම දමයන්ත කුරුප්පු මහත්මයාගෙනුත් හුඟාක් කාරණා දැන ගන්න පුළුවන්. කුරුප්පු මහත්මයා ළඟ ඉඳලා යම් යම් දේවල් ඉගෙන ගෙන අන්තිමේ දැන් ඒ මහත්යාට දොස් කියන සෙබස්තියන් ගැන දැන ගන්න ඉන්න හොඳම ජීවමාන පුද්ගල සාක්ෂිය කුරුප්පු මහත්මයාමයි, සෙබස්තින් වගේ නෙමෙයි ඒ මහත්මයා. මම වගේ එංගලන්තයේ අධ්‍යාපනය ලබපු උසස් අධ්‍යාපන සුදුසුකම් තියෙන මහත්මයෙක් තමයි කුරුප්පු මහත්මයාත්.”ක්ලැරන්ස්ගේ මළගමට ඔබ උන්නා නම් එය ඔප්පු කරන ලෙස රජිව් අභියෝග කරනවා නේද..?“එයාගේ මොන අභියෝගයක් ද ඕක. එදා සෙබස්තියන් අස්සක මුල්ලකවත් ඉන්නවා නම් මම දැක්කේ නැහැ. මළගමේ ඍඩ්ඉ පටය මා ගාව තාම තියෙනවා. ඕනෑම වෙලාවක මට එය ඉදිරිපත් කරන්න පුළුවන්. ඔය ඔක්කොම පසුපස ඉන්නවා ක්ලැරන්ස් හින්දා යන්තම් නමක් හදා ගත්ත ෂෙල්ටන් වීරරත්න කියලා පුද්ගලයෙක්. ඒ පුද්ගලයා දෙන වැරදි උපදෙස් අනුව තමයි සෙබස්තියන් ඔය කියවන්නේ. ෂෙල්ටන් වීරරත්නත් දැන ගත්තොත් හොදයි, මම ශීලා විජේවර්ධන මහත්මියගේ පමණක් නොවේ අමිලා විජේවර්ධන මෙනවියගේත් ඇටෝර්නි බලකරු බව.”ඔබ ශීලා විජේවර්ධනගේ ඥාතියෙකු නොවන බවත් රජිව් පවසනවා..?“මගේ නෑදෑකම හොයන්න සෙබස්තියන්ට තියෙන අයිතිය මොකක්ද. ඔය නෑදෑකම සහෝදරකම් ඔක්කොටම වඩා වටින්නේ ‘ඇටෝර්නි බලකරු’ කියන එකයි. එය හරිහැටි නොදන්න අය එක්ක වාද කරලා තවදුරටත් කාලය නාස්ති කරන්න මං බලාපොරොත්තු වෙන්නේ නැැ. ‘එම්’ එන්ටටේන්මන්ට්ස් එකෙන් මුදල් ගෙවා අරගෙන කියන සින්දු ඇරෙන්න ක්ලැරන්ස්ට අයිති වෙනත් සින්දු කොතැනකදී හෝ සෙබස්තියන් කිව්වොත් ගන්න පුළුවන් ඉහළම නීති මාර්ග ගැනීමට පියවර ගන්නා බව අවසාන වශයෙන් මම සහතික කොට කියනවා.”ජෝජ් රොබිසන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av13061612</link>
    <topic>ගී මිහිර</topic>
    <author>ජෝජ් රොබ්සන් ද සිල්වා</author>
    <content>ගී මිහිරඉවසයිද මන්දා මා දුන් රිදුම් වෙන් වීලා ආ දා වෙනතක් බලන් උන්නාට මා රහසේ තුරුල්ලක හෙමින් මට ඉන්න බෑ මේ මතකෙට හොරෙන්තනියෙන්ම වින්ඳා දුන් දුක් සුසුම් තව කඳුළු නෑ මේ දෙනෙතේ ඉතින් ගියදාම ඔබ ඔහු හා ඉගිල්ලී හොරෙන් මට මා ද නැති වුණා සත්තයි හෙමින්ගොළු වෙච්ච තරු දෑසේ කඳුළැල් උනන්නේ දරා ගන්න බෑනේ මතකේ විලාපේ ආදරේ ඔබෙන් තරම් ලැබුණෙ නෑ කාගෙන් වත් රැක ගන්න බැරි වුණේ සංසාර ආදරේ ගියදාම ඔබ ඔහු හා ඉගිල්ලී හොරෙන් මට මා ද නැති වුණා සත්තයි හෙමින්මේ පාළු දුක් සිහිනේ අතරමං වෙලා බොහෝ සේ ආයෙ ගන්න බෑ ඒ සෙනෙහස ඔබේ ජීවිතය වැටුණු තරම් නැඟිට ගන්න බෑ ආයේ මැරි මැරී උපදියි මේ සංසාර ආදරේ උන්නාට මා රහසේ තුරුල්ලක හෙමින් මට ඉන්න බෑ මේ මතකෙට හොරෙන්* පද රචනය – ඩිලාන් ගමගේ* සංගීතය – උදාර සමරවීර* ගායනය – අතුල අධිකාරී, සමිතා මුදුන්කොටුවසිංහල ගීත ක්ෂේත්‍රයේ පසුගිය කාලවකවානුවේදී වැඩිම කතාබහකට තුඩු දුන් ගීතය ලෙස “ඉවසයිද මන්දා මා දුන් රිදුම්” ගීතය හැඳින්විය හැකි ය. ඊට ප්‍රධාන හේතුව අතුල අධිකාරි සහ සමිතා මුදුන්කොටුවගේ පෞද්ගලික ජීවිත වල සිදු වූ වෙනස්කම් සියුම්ව ස්පර්ශ කරමින් ගීත ශ්‍රාවකයින්ගේ සංවේදී සත් සසල කරන්නට මේ ගීතයට හැකි වීම ය. අපේ “රසඳුන” පාඨක ගීත ශ්‍රාවකයින් බොහෝ දෙනෙකුගේ විමසුම වූවේ ද – “ඔය සින්දුවෙත් කියන්නේ අතුලගෙයි සමිතාගෙයි ඇත්තම කතාව නේද...? යන පැනයයි. එහෙයින් මෙවර “ගී මිහිර” ගෙනෙන්නට “ඉවසයිද මන්දා” ගී පද රචනයේ හිමිකරු ඩිලාන් ගමගේ හට අපි ආරාධනා කරමු.”ඩිලාන්” ගී පද රචනයට පිවිස ඉතාම කෙටි කාලයක් ඇතුළත වෘත්තීය ගී පද රචකයෙකු බවට පත් වූ තරුණයෙක්. “දුන්න වේදනා” (නිරෝෂා විරාජිනී) – “මේ ඇස් දිහා බලන්” (ශිහාන් මිහිරංග) – “ඔබ තරම්” (තීක්ෂණ අනුරාධ) - “වෙන් වී දැන්” (චාමික සිරිමාන්න) – “ළං ළං වෙලා” (නොයෙල් රාජ්) – “හුස්මක් දුරින්” (ශෂිකා නිසංසලා) සහ “තාමත් මුණ ගැහුණේ නැතත්” (සුරේන්ද්‍ර පෙරේරා) වැනි වර්තමානයේ ඇහෙන ගීත ගණනාවක පද රචකයා වන ඩිලාන් මේ වනවිට ගී පදමාලා පන්සීයක පමණ අයිතිකරු වී සිටියි. ඩිලාන් “ඉවසයිද මන්දා” ගීතය නිර්මාණය වූ අයුරු අප සමඟ හෙළිදරව් කළේ මෙලෙසින්ය.”අතුල අයියයි සමිතා අක්කියි ගැයූ ‘ආලෙන් වෙලා ගන්න කෝලම් කළා’ ගීතය ඇහැව්වම මටත් ආස හිතුණා ඔවුන් දෙන්නා එක්ක මගේ ගීතයක් කරන්න. එහෙම හිතිලා ගී පද රචනය කරද්දී අතුල අයියාගෙයි සමිතා අක්කිගෙයි සැබෑ ජීවිතය අළලාමයි මං මේ ගීතය රචනා කෙරුවේ. මම වැඩිපුරම ගීත රචනා කරන්නේ අත්දැකීම් ඇසුරු කරගෙනයි. මගේම අත්දැකීම් වගේම අහන්න දකින්න ලැබෙන ඒවාත් ඇසුරු කරගෙන මම ගීත රචනා කරනවා. මගේ ගීත සාර්ථක වෙන්නෙත් එහෙම සැබෑ අත්දැකීම් ඇසුරෙන් ලියන හින්දා වෙන්න ඇති.””කොහොම හරි මං අතුල අයියාවයි සමිතා අක්කිවයි හිතේ තියාගෙන මේ ගී පද රචනය කරලා ඒ දෙන්නාගෙන්ම ඇහැව්වා ගායනා කරන්න කැමැතිද කියලා. දෙන්නාම අකැමැති වුණේ නැහැ ගීතය ගයන්න. මමමයි මේ ගීතයේ නිෂ්පාදන කටයුතු කෙරුවෙත්. මියුසික් වීඩියෝව නිර්මාණය කළේ සහන් අබේසේකර. මගේ ගී පද රචනයේ අන්තර්ගතයට ගැළපෙන අයුරින් රූප රචනයක් සිදු වුණා. හැමදේම සුදුසු පරිදි කෙරුණා. තාමත් මේ ගීතයට ගීත රසික රසිකාවියන්ගෙන් හොඳ ප්‍රතිචාර ලැබෙනවා. කාලයක් යනතුරු මේ රටේ ගීත රසිකයින්ට මතකයේ රැඳෙන ගීතයක් නිර්මාණය කරන්න ලැබීම ගැන මම හුඟාක් සතුටු වෙනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av13061613</link>
    <topic>හුඟක් අපරාධවලට මුල මිනිසුන්ගේ මානසික රෝග</topic>
    <author>තුෂාරි වික්‍රමසිංහ</author>
    <content>හුඟක් අපරාධවලට මුල මිනිසුන්ගේ මානසික රෝගඅනෝජා වීරසිංහගෙන් මානසික සෞඛ්‍ය දැනුවත් කිරීමේ වැඩසටහනක්ජාතික ප්‍රශ්නයක් ලෙස අප සමාජය පෙළෙන මානසික ගැටලු පිළිබඳ දැනුවත් කරමින් එකී ප්‍රශ්නවලට විසඳුම් ලබාදීම වෙනුවෙන් ප්‍රවීණ රංගන ශිල්පිනී අනෝජා වීරසිංහ සිය ‘අභින’ පදනම හරහා දීප ව්‍යාප්ත වැඩසටහනක් මෙහෙයවමින් සමාජ සද්කාර්යයක් දියත් කොට සිටියි.මුලින්ම මේ සද්කාර්යය කුමක්ද යන්න පිළිබඳ කතා බහකරමු.මානසික රෝග වගේම ඒ රෝගීන් පිළිබඳ අපේ රටේ මුල් බැස ඇති මතිමතාන්තර ආකල්පමය වශයෙන් වෙනසකට බඳුන් කිරීම තමයි මෙහි මූලික අරමුණ.අද අපේ රටේ පවතින මානසික ගැටලු ඔබ දකින්නේ කොහොමද?ලංකාවේ තිබෙන එක ප්‍රශ්නයක් තමයි අපේ සාමාන්‍ය මිනිස්සු අද ‘අනේ මට කොලොස්ට්‍රරෝල් තියෙනවනේ, අනේ මට ෂුගර් නේ, අනේ මට මේ හාට් ප්‍රෙබ්ලම් තියෙනවනේ ආදී වශයෙන් මේ ලෙඩ හරි ලොකු ලෙඩ වගේ හැමතැනම කියවනවා. මේ වගේ ලෙඩ ගැන කතාකරන්න අද සමාජයේ මිනිස්නු තුළ ලැජ්ජාවක් බයක් නැහැ. ඒවා හරියට පෝසත් අයට හැදෙන ලොකු ලෙඩ වගේ මිනිස්සු කියා ගන්නා හැටි එදිනෙදා ජීවිතයේ අපි දකිනවා. ඒත් මේ අතර කෙනෙකුට මට මානසික රෝගයක් තියෙනවා කියලා තවත් කෙනෙක්ට කියන එක හරිම ලැජ්ජයි.ඒක කියන්නෙ නැහැ. ඒක හංගනවා. ඒක ලෙඩා පමණක් නෙවෙයි හංගන්නේ. පවුලේ අයත් හංගනවා. මොකද අද අප රටේ ආකල්පයක් තිබෙනවා, මානසික රෝගියෙක් ඉන්නවා නම් එයා කසාද බැන්දොත් ළමයින්ටත් හැදෙනවා කියලා. මෙවැනි එක එක විකාර ආකල්ප තිබෙනවා අද සමාජයේ. ඒ නිසා මේ ආකල්පය නැති කරන්න තමයි අපි මේ ආකාරයට උත්සාහ දරන්නේ. මොකද වෛද්‍යවරුන් පෙන්වා දී තිබෙනවා 2020 වන විට ලෝකයේ වළක්වා ගැනීමට අසීරු රෝග අතරින් දෙවන ස්ථානය ගනු ලබන්නේ මානසික සෞඛ්‍ය සම්බන්ධ රෝගාබාධය කියන කාරණය.එයින් ඔබ අදහස් කරන්නේ මේ හැම ලෙඩකටම මූලික වන්නේ මිනිස් මනස කියන එක ද?ඔව්. කෙනෙකුගේ ශරීරය ලෙඩ වෙනවා නම් මනස ලෙඩ වෙන්න බැරිකමක් නැහැ නේද? ඒ නිසා මේ මනස කියන දේ තමයි මම හිතන විදිහට අනෙක් හැම ලෙඩකටම මූලික වන්නේ. පිළිකා, හෘද රෝග මේ හැමදේටම මනස බලපානවා. ඒ නිසා මේ මානසික ගැටලු පිළිබඳ අපේ සමාජය දැවත් වී සිටිය යුතුම වෙනවා. ඒ ගැන නිසි අවබෝධයකින් කටයුතු කළොත් ලංකාවේ මිනිසුන්ගේ මානසික සෞඛ්‍යය යහපත් අතට ගොඩනගන්න පුළුවන්. දැන් බලන්න දවස ගානේ සිදුවන විවිධ අපරාධ.දැන් හුඟාක්ම සිදුවෙන අපරාධවලට මූලික වෙලා තිබෙන්නේ මිනිස්සු මානසික රෝගවලින් පෙළෙන එක. දැන් බලන්න මෑතකදී කොටකෙතන ප්‍රදේශයේ සිදුවූ ඝාතන රැල්ල ගත්තොත් ඒවා දිහා බලනකොට ඒවා ගොඩක්ම සිදුකරලා තිබෙන්නේ මානසික විකෘතිතාවලින් පෙළෙන අයයි. මෙය හඳුනාගෙන මනසට නිවැරදි පිළියම් ලබා දුන්නොත් මේ තත්ත්වය මඟ හරවා ලන්නට පුළුවන්. ඒ වෙනුවෙන් තමයි අපි මේ වැඩසටහන දියත් කොට තිබෙන්නේ.සංවාද මණ්ඩප නාට්‍ය ඔස්සේ ජනතාවට ලබා දෙන්නේ කුමක් ද?ඇත්තටම මේ හරහා අපි ප්‍රධාන වශයෙන් ඉටුකරගත යුතු කරුණු කාරණා ගණනාවක් ගැනම කතාබහට බඳුන් කරනවා. විශේෂයෙන් සමාජය සහ පුද්ගලයින් පෙළනා ගැටලුවලට විසඳුම් සෙවීම, ඒ හරහා කතා බහට ලක්වෙන මාතෘකාව සමඟ ඍජුවම සම්බන්ධවීමේ අවශ්‍යතාව, එම ගැටලුව විසඳීම් සඳහා පුළුල්ව සංවාදයට එළඹීමේ අවස්ථාව ලබාදීම, පුද්ගල සහ සමාජීය ප්‍රශ්න දෙස පුළුල්ව සහ ගැඹුරින් බැලීම, පුද්ගලයා තුළ ආකල්පමය වෙනසක් ඇති කිරීම, බල රහිතයන් බලවත් කිරීම යනාදී කරුණු ගැන මේ නාට්‍ය ඔස්සේ විශේෂ අවධානයක් යොමු කරනවා.මේ තුළ විනාඩි 20 ක පමණ කාලසීමාවකදී සැබෑ ජීවිතයේ ප්‍රායෝගික ගැටලු රඟ දැක්වීමක් සිදුවෙනවා. ඇත්තෙන්ම මෙය ප්‍රාසාංගික වැඩසටහනක් විදිහට හඳුන්වන්න පුළුවන්. මේ ඔස්සේ විශාදය සහ සාංකාව දුර්වලතාවයේ සලකුණක් නොවන බවත් එය ශක්තිමත් වීමට කාලාන්තරයක් තිස්සේ දැරූ දැඩි උත්සාහයක ප්‍රතිඵලය විය හැකි බවත් යන කරුණු පෙන්වා දෙනවා. මේ තත්ත්වයන් අවම කර ගැනීමට උදව් වෙන ආධ්‍යාත්මික හා පාරම්පරික ක්‍රමවේද අපේ රටේ තවමත් ඉතිරිව තිබෙන බවත් මෙයින් පැහැදිලි කරනවා.දිවි නසා ගැනීම් අතින් අපේ රට ඉහළම ස්ථානයක සිටිනවා. මෙය මානසික සෞඛ්‍ය පිරිහීමේ උච්චතම අවස්ථාවක් නොවේද?අද ලංකාවේ සියදිවි නසා ගැනීම් නිරන්තරයෙන් අහන්න දකින්න ලැබෙනවා. විශේෂයෙන් ම අම්මලා දරුවන් සමඟ පාලම්වලින් ගංගාවලට පනිනවා. ළිංවලට පනිනවා. මේවා සේරම ඔවුන්ගේ මානසික තත්ත්වයන් පාලනය කරගන්න බැරිවීමෙන් සිදුවන අපරාධ. ඇත්තටම අපේ රට තිස් වසරක යුද්ධයක් පැවතුණු රටක්.ඒ සමඟම ලංකාවේ සිදුවන අපරාධවලට මේ පශ්චාත් යුද මානසික ආතතියත් බලපානවා. වෙනත් විදේශීය බටහිර දියුණු රටවල් මේ සඳහා පිළියම් වශයෙන් මුදල් වියදම් කරලා විවිධ වැඩසටහන් මේ උදෙසා ක්‍රියාත්මක කරනවා. නමුත් මේ මානසික ආතතිය පිළිබඳ ප්‍රශ්නයේදී අපේ රටේ විසඳුම් සෙවීම තරමක් ප්‍රමාද වී තිබෙනවා. ඒ සඳහා අපිට පුළුවන් විදිහට විසඳුම් සමාජයට සොයා දීම තමයි අපේ වැඩසටහනේ අරමුණ.මේ වැඩසටහන ඔස්සේ ළමා මනසටත් කතා කරනවාද?ඔව්. අද ළමා පරපුර ගත්තොත් කෝපය හා මානසික ආතතිය වැඩි වශයෙන් ම ඔවුන්ට බලපානවා. අපි පොඩි කාලේ වගේ නෙමෙයි. අද දරුවන්ට ඉගෙනීමට ඇති විෂය පථය හරි විශාලයි. දරුවන්ට පාසලේදී, නි‍ෙවසේදී පැවරෙන වැඩ වගකීම් වැඩියි. සමහරවිට දරුවන්ට සෙල්ලම් කරන්න වෙලාවක් ඇත්තෙම නැති තරම්. අද ළමයින්ට වඩා අම්මලා තමයි පාසලේ තරගයට මුහුණ දීලා තියෙන්නේ. දරුවන්ගේ පාසල් වැඩ හැමදේම කරන්නේ අම්මලා. මේවා නිවැරදි ලෙස මෙහෙයවා ගැනීමට ඔවුන් දන්නේ නැහැ.ඒ නිසා මව්පියන් ළමයින් අතරේ විවිධ මත ගැටුම් ඇති වෙනවා. මේ ඔක්කොම ආතතියේ හා කෝපයේ ප්‍රතිඵල. ඉන්පසු අපරාධවලට, යුද්ධවලට මේ අය යොමුවෙනවා. මෙන්න මේ දේවල් වෙනස් කර මිනිසුන් සමඟ මේ කාරණා කතා බහ කොට මිනිසුන් යහපත් මානසික ජීවිතයකට හුරුකර වීමෙන් ඔවුන්ට යහපත් ජීවිතයකට මුහුණ දෙන්න පුළුවන්.මේ සඳහා ඔබට උපකාර කරන පිරිසක් ඇති...?ඔව්. මේ සද්කාර්ය වටහාගෙන මෙහි බරපැන උසුලන්නේ බේරුවල බාබරීන් ආයුර්වේද නිකේතන සමූහයට අයත් සුදන රොඩ්රිග්‍රෝ සහන පදනමයි. ඒත් එක්කම වෛද්‍ය කපිල රණසිංහ සහ වෛද්‍ය නීල් ප්‍රනාන්දු උපදෙස් ලබා දෙමින් ‍ෙමය මෙහෙයවීමට මට සහාය වෙනවා. ඒ අයගේ උපකාරය ස්තූති පූර්වකව මතක් කර සිටිනවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av13061617</link>
    <topic>‘සාදු සිරි ජින වන්දනා’ සංයුක්ත තැටිය</topic>
    <author/>
    <content>‘සාදු සිරි ජින වන්දනා’ සංයුක්ත තැටියසංඝයා වහන්සේ විසින් ම ගී පද රචනා කර ඇති ගායන ශිල්පී සංගීත විශාරද සරත් ඕවිටිගල සංගීතවත් කර ගායනා කළ ගීත 17 ක් ඇතුළත් ‘සාදු සිරි ජින වන්දනා’ සංයුක්ත තැටිය පසුගිය දිනෙක මල්වතු මහා විහාරවාසී නියංගොඩ ශ්‍රී විජිතසිරි අනුනායක ස්වාමින් වහන්සේ වෙත පිළිගැන්වූ අවස්ථාව.මෙම අවස්ථාවට පූජ්‍ය ගිරාවේ මංගල ස්වාමීන් වහන්සේ මෙන්ම දියවඩන නිලමේ තුමාගේ මහලේකම් පී. ඩබ්ලිව්. කරුණාරත්න මහතා ද සහභාගි වූහ.දශක හතරක් පුරා සිංහල - දෙමළ සංගීත නිර්මාණයේ යෙදුණු සරත් වික්‍රම, තම ගමනට අත හිත දුන් සගයන් වෙනුවෙන් ඇගැයිමේ උලෙළක් සංවිධානය කර තිබේ.මෙම 25 වැනි දින සවස 4.00 ට කොළඹ මහජන පුස්තකාල ශ්‍රවණාගාරයේදී පැවැත්වෙන මෙම උලෙළේදී, ජෝතිපාලයන්ගේ ගීත 16 කට පරිගණක සංගිතය මුසුකරමින් ‘වීර සෙබළුන්’ නමින් සී.ඩී. පටයක් ද, ඔහුගේ චිත්‍රපට හා ටෙලිනාට්‍ය ගීත ඇතුළත් සීඩී පට දෙකක් ද එළිදැක්වීමට නියමිත ය.සහෘද සංවාද කේන්ද්‍රය සංවිධානය කරන මෙම උලෙළේ මුඛ්‍ය දේශනය මහාචාර්ය ප්‍රණීත් අබේසුන්දරයන් පවත්වනු ලබයි. ‘සරත් වික්‍රම ලයිව් ඉන් කොන්සර්ට්’ නමින් පැවැත්වෙන මෙම උලෙළේදී තෝරා ගත් ගීත කිහිපයක් ප්‍රවීණ ශිල්පීන් විසින් ගායනා කරනු ඇත.රොෂාන් අනුරුද්ධගේ ‘පැතු සිහිනයේ’ ගීතය රැගත් සංගත තැටිය පසුගියදා එළිදුටුවේය. මැණික් ජයසිංහ ගී පද රචනා කළ මෙහි තනු නිර්මාණය ලස්සන ජයසේකරගෙනි.ප්‍රවීණ ගීත රචක ඩබිලිව්.කේ.සරත් විමලසිරි පිටපත ලියූ ‘ශ්‍රද්ධාංජලී’ පොසොන් ගී සරණිය පොසොන් පෝදා (23) දහවල් 12 සිට 12.45 දක්වා ශ්‍රී ලංකා ගුවන් විදුලි සංස්ථාවේ සිංහල ස්වදේශීය සේවයෙන් ප්‍රචාරය වේ.විශාරද රෝහණ ධර්මකීර්ති නිෂ්පාදනය කළ ‘ශ්‍රද්ධාංජලී’ ශ්‍රී ලංකා ගුවන්විදුලි සංස්ථාවේ සංගීත අංශයේ ඉදිරිපත් කිරීමකි.ප්‍රති රූ ගී ප්‍රසංගය අද (16) සවස 3.00 ට කොළඹ මහජන පුස්තකාල ශ්‍රවණාගාරයේදී පැවැත්වේ.මෙහි සංගිතය සමීර සුබසිංහ ප්‍රමුඛ white ගෙනි. කථනය ශාලුක මදුශංක ගෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av13061618</link>
    <topic>‘සුසීමා’ ටෙලි නාට්‍යයේ ගීත විකිණීමට ශීලා විජේවර්ධනට අයිතියක් නැහැ!</topic>
    <author/>
    <content>‘සුසීමා’ ටෙලි නාට්‍යයේ ගීත විකිණීමට ශීලා විජේවර්ධනට අයිතියක් නැහැ!රොහාන් වැලිවිට“දෑස පියා ගත් කල” - “රෑ තාරකාවෝ” - “මට පෙනෙන්නේ නෑ” - “දේවතාවන් සිතන දේවල්” සහ “තටු සලා යන්න නම්” ගීත ද කලකට ඉහත “සුසීමා” ටෙලි නාට්‍යයේ ඇතුළත් වූ ගීත වුව ද වර්තමානයේ දී ද ගීතලෝලී ඔබේ සිත් ගත් ගී ලෙසින් ඔබේ ආදරය දිනාගෙන ඇති බැව් නොරහසකි.මෙම ගීත හයම මෙතෙක් නැසීගිය ගී පද රචක, සංගීතඥ සහ ගායන ශිල්පී ක්ලැරන්ස් විජේවර්ධනයන්ගේ බුද්ධිමය දේපළ ලෙස සලකා ක්ලැරන්ස්ගේ බිරිය වන ශිලා විජේවර්ධන විසිනුත්, ක්ලැරන්ස්ගේ දියණිය වන අමිලා විජේවර්ධන විසිනුත් භාවිත කරනු ලැබූ නමුත් එම ගීත විකුණා මුදල් ඉපයීමට ඔවුන්ට කිසිඳු අයිතියක් නැති බව “සුසීමා” ටෙලි නාට්‍යයේ පිටපත් රචක සහ අධ්‍යක්ෂ රොහාන් වැලිවිට විසින් පසුගිය දා මාධ්‍ය වෙත ලිපියක් ඉදිරිපත් කරමින් කියා සිටියේ ය. ඒ පිළිබඳ රොහාන් සමඟ අප කළ කතා බහකි මේ.“මම මාධ්‍ය වෙත ලිපියක් මඟින් කරුණු ඉදිරිපත් කළේ පසුගිය දිනවල ක්ලැරන්ස් විජේවර්ධන මහතාගේ බිරිය වන ශීලා විජේවර්ධන මහත්මිය ක්ලැරන්ස්ගේ ගීතවල අයිතිය පිළිබඳ මාධ්‍යවලින් ඉදිරිපත් කළ කරුණු දුටු නිසයි.ජනක රත්නායකගේ චිත්‍ර කතාව ඇසුරෙන් ‘සුසීමා’ ටෙලි නාට්‍යයේ පිටපත රචනා කළේ මා නිසාත්, ක්ලැරන්ස් පද රචනය කර තනු නිර්මාණය කළ ගීතවල සංකල්පනා මගේ නිසාත් සහ මෙම සියලුම ගීත සංගීතවත් කර පටිගත කිරීමේ දී වාදකයින්ට සහ ‘සව්සිරිපාය’ ශබ්දාගාරයට ආදී ගෙවීම් කරන ලද්දේ ‘සුසීමා’ නිෂ්පාදක ඒ. එස්. පී. ලියනගේ නිසාත් මෙම ගීත විකුණා අයථා ලෙස මුදල් ඉපැයීමට ශීලා විජේවර්ධන හට කිසිම අයිතියක් නැහැ.”ක්ලැරන්ස් පද රචනය කළ ගීතවල සංකල්පනා ඔබේ කියා ඔබ පවසන්නේ කොහොම ද...?මෙහෙමයි. ඔය ගීත හයම මම පිටපත ලියා අධ්‍යක්ෂණය කළ ‘සුසීමා’ ටෙලි නාට්‍යයේ පිටපතට ගැළපෙන අයුරින් මම ක්ලැරන්ස්ට අදහස් කියා ලියවා ගත් ගීත මිසක් ක්ලැරන්ස්ම හිතලා ලියූ ගීත නෙමේ. ‘සුසීමා’ ටෙලි නාට්‍යයේ කතාවට ගැළපෙන අයුරු මම ක්ලැරන්ස්ට කියවා ලියවා ගත් මේ ගීත අනිවාර්යනේම මගේත් බුද්ධිමය දේපළක්. එමෙන්ම ‘සුසීමා’ තේමා ගීතයේ පද රචනයෙන් (‘දේවතාවන්’ ගීතයෙන්) 50% ක්ම රචනා කර තියෙන්නේ ජැක්සන් ඇන්තනී විසිනුයි. ජැක්සන් එයට සාක්ෂි කියනවා. කොහොම වුණත් මේ ගීත සියල්ලම මගේ නිර්මාණ. මම මගේ ටෙලි නාට්‍යයට මට ඕනෑ විදිහට හදපු ඒවා.බුද්ධිමය දේපළ පනතින් ආවරණය වෙන්නේ ගී පද රචනය සහ ස්වර රචනය (තනුව) නේද...?අන්න ඒක තමයි මම කියන්නේ ශ්‍රී ලංකාවේ බුද්ධිමය දේපළ නීතිය වෙනස් විය යුතුයි කියලා. දැන් මෙම නීතිය පවතින අයුරින් අනුන්ගේ බුද්ධිමය දේපළ අමු අමුවේම මංකොල්ල කෑමක් සිදු වෙනවා. ගී සංකල්පනාව බුද්ධිමය දේපළක් නොවේ ද? එපමණක් ද? අද ගීත නිර්මාණය කළාට පසු ඒවා ජනප්‍රිය කරගන්න රූපවාහිනී මාධ්‍යයට රූප රචනා කර වීඩියෝ ඉදිරිපත් කරන්න යද්දී සමහර ගීතවලට රුපියල් ලක්ෂ 30, 40 වියදම් කරලා තියෙනවා.එතැනදී රූප රචනය කළ නිර්මාණකරුවාගේ බුද්ධිමය දේපළ සැලකෙන්නේ නැත්තේ ඇයි. හරියට 1971 චිත්‍රපට පනත වාගේ. තාම ඒ හැත්තෑ එකේ පනතේ විදිහට හිතලා ඔක්කොම චිත්‍රපට පාඩු කරගන්නවා. ගීතයටත් සිදුවෙලා තියෙන්නේ ඒකයි. අද ගීත ප්‍රසිද්ධ කිරීමට වෙළෙඳ සමාගම් පවා තියෙනවා.බටහිර රටවල් දිහා බලන්න. ළඟම රට ඉන්දියාව දිහා බලන්න. ඒ රටවල ථභඵඪජ ඪදඤභඵබපර එක එහෙම දියුණු වී තියෙද්දී මේ අපේ ශීලා විජේවර්ධන, සිරි හෙට්ටිආරච්චි එක්ක එකතු වෙලා අපේ කලා නිර්මාණයන්ට ජාත්‍යන්තරේට යන්න තියෙන එක නැති කරන්න හදනවා. කලා කෘතියක වටිනාකම පිළිබඳ මීට වඩා පුළුල්ව හිතන්න ඕනෑකම තිබෙද්දී දැන් සිදු වෙන්නේ කුමක් ද? කවුද මේ ගී නිර්මාණ කරන්න වියදම් දැරුවේ... ශීලා විජේවර්ධන ද නැත්නම් සිරි හෙට්ටිආරච්චි ද...? ඒ සියලුම මුදල් ගෙවලා තියෙන්නේ අපි.ඔවුන් විකුණා තිබෙන්නේ ක්ලැරන්ස්ගේ බුද්ධිමය දේපළ නොවේ ද...?කොහොමද එහෙම වෙන්නේ. බුද්ධිමය දේපළ පනතේ වචනාර්ථයෙන් එම ගීත ක්ලැරන්ස්ගේ කියා කිව්වාට මා හෙළිදරව් කළ කරුණු අනුව ඒවා විකුණන්න ශීලාට හෝ හෙට්ටිආරච්චිට තියෙන සදාචාරාත්මක අයිතිය කුමක් ද? මේ දෙන්නා ‘එම්’ එන්ටර්ටේන්මන්ට්ස් එකට මේ ගීත විකුණලා. අද කාට හරි මේ ගීත ගයන්න ඕනෑ නම් ‘එම්’ එන්ටර්ටේන්මන්ට්ස් එකෙන් මුදල් ගෙවලා අවසර ගන්න ඕනා. එතකොට මේ රොහාන් වැලිවිට කවුද? මේ ගීත නිර්මාණ සම්පූර්ණයෙන්ම මගේ බුද්ධිමය දේපළ හරහා නිර්මාණය වූ ඒවා වුණාට මොකක්ද අද මගේ තත්ත්වය.“සුසීමා” ටෙලි නාට්‍යයේ ගීතවල අයිතිය ඔබේ වග සනාථ කිරීමට ඔබට තවදුරටත් ඇති සාක්ෂි මොනවා ද...?ජීවතුන් අතර ඉන්න ජැක්සන් ඇන්තනී, ජෝර්ජ් සේනානායක සහ ශබ්ද පරිපාලක ඉංජිනේරු ක්‍රිස්ටි පෙරේරා සාක්ෂි කියනවා. ඒ හැර තව එක කාරණයකින්ම එය මම පැහැදිලි කරන්නම්. මගේ අනුදැනුමකින් තොරව ක්ලැරන්ස් ධම්මිකා බණ්ඩාර ලවා ‘තටු සලා යන්න නම්’ ගීතය පටිගත කරවා තිබුණා.ඒත් මම එම ගීතය සම්පූර්ණයෙන්ම මකා දමා මැණික් කුරුකුලසූරිය ලවා ඒ ගීතය ගායනා කරවා තමයි ‘සුසීමා’ සඳහා යොදා ගත්තේ. ක්ලැරන්ස්ට අයිතියක් තිබුණා නම් මට එලෙස කරන්න හැකි වෙයි ද? මේ ගීතවල අයිතිය මට තිබුණු හින්දා තමයි මම කැමැති අය ලවා මේ ගීත ගායනා කෙරුව්වේ. තවදුරටත් පවසනවා නම් ‘සුසීමා’ ටෙලි නාට්‍යයේ සංගීතය ක්ලැරන්ස්ගේ කියා සඳහන් කළාට එය කළේ රංජිත් ඩයස් සමඟ ජෝර්ජ් සේනානායකයි.එමෙන්ම ‘රෑ තාරකාවෝ’ ගීතය ජෝර්ජ් සමඟ මම විදේශීය ගීත අහලා අහලා ‘රෙගේ’ ශෛලියෙන් කරපු නිර්මාණයක්. ඒ අනුව ඒක ක්ලැරන්ස්ගේ නිර්මාණයක්වත් නෙමෙයිනේ. ඒත් අපි එහෙම කළේ නැහැ. ‘සුසීමා’ ටෙලි නාට්‍යයේ ගීතවල පමණයි ක්ලැරන්ස් ථභඵඪජ කළේ.ඒත් ක්ලැරන්ස් විජේවර්ධන නමැති ශ්‍රේෂ්ඨ සංගීතඥයාට කරන ගෞරවයක් ලෙස සලකා මම නාමාවලියට ඔය කාරණා ඇතුළත් කළේ නැහැ. පැහැදිලිවම මේ ගීත හයම ඒ. එස්. පී. ලියනගේ මහතාගේ මූල්‍යමය දායකත්වයෙන් මගේ බුද්ධිය භාවිත කරමින් ක්ලැරන්ස් ලවා කරවපු ගීත බව මම අවංකවම ප්‍රකාශ කරනවා. එම නිසා මේ ගීත ශීලා හෝ හෙට්ටිආරච්චි කිසියම් ආයතනයකට හෝ පුද්ගලයකු හට විකිණීම අයථා ලෙස මුදල් ඉපයීමක් වෙනවා.ඔබ මෙම කරුණු හෙළිදරව් කරන්නේ මේ ගීත පිළිබඳ බුද්ධිමය දේපළ අයිතිය හෝ වෙනත් ප්‍රතිලාභයක් හෝ බලාපොරොත්තුවෙන් ද...?නැහැ, මම එවැනි කිසිවක් බලාපොරොත්තු වෙන්නේ නැහැ. ප්‍රධාන වශයෙන්ම ‘සුසීමා’ ටෙලි නාට්‍යයේ ගීත අලෙවි කිරිම වහාම නතර කිරීම සහ මෙතෙක් එම ගීතවලින් හම්බ කරපු සල්ලි කලාකරුවන්ගේ සුබ සිද්ධිය උදෙසා ජනාධිපති අරමුදලට ලබා දීම තමයි මගේ බලාපොරොත්තුව.කරුණාකරලා එය එසේ කරන ලෙස ශීලා විජේවර්ධන මහත්මිය ඇතුළු මෙම ගීත භාවිත කරමින් මුදල් ඉපයූ සහ උපයන සියලුම දෙනාගෙන් මම ඉල්ලනවා. ඒ සමඟම මෙම ගීත මතු පරම්පරාවට, මේ රටේ ජනතාවට රස විඳීන්න ගයන්න තිබිය යුතු අයිතිය තහවුරු කරන්නත් මම බලාපොරොත්තු වෙනවා. ඉදිරියේ දී කවුරුන් හෝ මේ ගීත ගායනා කරනවා නම් ඒ සඳහා මුදල් ගෙවන්න කැමැති නම් ඒ මුදලත් කලාකරුවන් වෙනුවෙන් ජනාධිපති අරමුදලට ලබා දෙන ලෙස කටයුතු පිළියෙල වෙනවා දකින්නයි මගේ අරමුණ.විශේෂයෙන්ම ක්ලැරන්ස්ගේ නිර්මාණ ගායනා කළ ඇනෙස්ලි මාලේවන, ඉන්ද්‍රාණී පෙරේරා, අනිල් භාරතී ඇතුළු ගායක ගායිකාවන්ටත් සිදු වී තිබෙන අසාධාරණයට ද අවධානය යොමු කරන්න ඕනි. ක්ලැරන්ස් නිර්මාණය කළ ගීත අහන්න සහ ගයන්න අලුත් පරපුරට දෙන්න. එය මේ රටේ ජනතාවගේ මූලික අයිතිවාසිකමක්. මේ පිළිබඳ වගකිව යුතු නිසි බලධාරියෙකුගේ ඇස් යොමු වේවා කියාත් මම ප්‍රාර්ථනා කරනවා.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av13061619</link>
    <topic>විරිඳු ගායකයාට සරණක් වෙමු</topic>
    <author/>
    <content>විරිඳු ගායකයාට සරණක් වෙමුඩබ්ලිව්.රොහාන් කරුණාරත්න විරිඳු ගායනයේ විශේෂ කුසලතා දක්වන්නෙකි.”මට පුංචි කාලෙ ඉඳලම ගීත ගායනා කිරීමට හැකියාව තිබුණා. සමස්ත ලංකා විරිඳු ගායනා තරගවලදී මම ප්‍රථම ස්ථානය පවා දිනාගත්තා. 1999 දී සමස්ත ලංකා විරිඳු ගායනා තරගාවලියේ දී එසේ සම්මානයට පාත්‍ර වුණා.හැකියාව තිබුණත් ඒ දේවල් දියුණු කරගෙන ඉදිරියට එන්න මාර්ගයක් මට තිබුණේ නැහැ. ඒ නිසා මගේ දක්ෂතා සෑහෙන දුරට සීමා වුණා. ඒත් දැනට මම ජීවත්වන බණ්ඩාරගම ප්‍රදේශයේ විරිඳු ගායකයෙක් විදිහට මම ජනප්‍රියයි.පොහොය දිනවල තොරණ අසල විරිඳු ගීත ගායනා කරන්නට මම යනවා.ජීවත්වන්නට මාර්ගයක් නොමැති නිසා මම දැනට ගාල්ල, මාතර, අලුත්ගම, මතුගම බස්රථවල ගීත ගයා එදිනෙදා ජීවිතය ගැටගහගන්න මුදලක් සොයා ගන්නවා.ඒ වගේම මට ඉන්න හිටින්න ගෙයක් දොරක් නැහැ. ස්ථිර රැකියාවක් නැහැ. මගේ කලා හැකියාව දියුණු කරගෙන ඉදිරියට යන්න කවුරුන් හෝ මට අතදෙනවා නම් එය ලොකු පිනක් වගේම ශක්තියක්.”රොහාන් කරුණාරත්න ගේ ලිපිනය ආර්.ලහිරු නිශාන් බාරේ, නො. 90, ගැමුණු මාවත, බැල්ලන්තුඩාව, බණ්ඩාරගම.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av13061620</link>
    <topic>කාටත් හොරෙන් කසාද බැඳලා</topic>
    <author>ටානියා මෝසස්</author>
    <content>කාටත් හොරෙන් කසාද බැඳලානව පුරපුරේ ජනප්‍රිය ගායක ඉරාජ් වීරරත්නගේ විවාහ මංගල්‍යය යැයි කියැවෙන ඡායාරූප පෙළක් පසුගියදා අපට අන්තර්ජාලයෙන් දැක ගන්නට ලැබුණා. ඇත්තටම ඉරාජ් කාටත් හොරා විවාහවෙලා ද? අපි ඒ ගැන ඉරාජ්ගෙන්ම අහලා බලමු.ඉරාජ් හොරෙන්ම කසාද බැන්දා නේද...?සම්පූර්ණ බොරුවක්නේ.එහෙනම් ‍ෙම් වෙඩිං ‍ෆොටෝ අපි දැක්කේ?හ්ම්ම්... වෙ‍ඩිං එකක් නම් ගත්තා තමයි. හැබැයි ඉතින් ඒ ඇත්තට නම් නෙමෙයි.ඒ කිව්වේ?මේක ගීතමය රූ ගැන්වීමක්. මගෙයි ඉන්ෆාස් ගේ අලුත්ම ගීතය වෙනුවෙන් තමයි මේ රූපගත කිරීම් කළේ.ආ... එහෙමද?ඔව්. අපේ අලුත්ම ගීතය තමයි ‘මනමාලී'. දැන් දවස් 10 කට කලින් තමයි අපි මේ මියුසික් වීඩියෝ එක රිලිස් කළේ. ගීතය ගායනා කරන්නේ ඉන්ෆාස්, පද රචනය අචල සොලමන්ස්ගේ, මියුසික් කළේ මම.අපිට නම් ආරංචි වුණේ ඔයාගේම වෙඩිං එකේ වීඩියෝ එක තමයි කියලයි.නෑ ඒක මෙහෙම නේ වුණේ. මේ වීඩියෝ එකේ රූගත කිරීම් අතරතුර අපි ෆොටෝස් වගයක් ගත්තා. ඒවා මගේ ෆේස් බුක් පේජ් එකට දැම්මා. ඉතින් ඒක දැකපු මගේ රසික රසිකාවියෝ හිතුවේ මං කසාද බැඳලා කියලයි. ඔන්න ඔහොමයි ගොසිප් සයිට්ස් වලට මේ නිවුස් එක ගියේ.ඒ කියන්නේ ගීතය ජනප්‍රිය කරගන්න ඔයගොල්ලෝ යොදපු උපක්‍රමයක්?එහෙම නැහැ. දැනටමත් මේ ගීතය අසීමිතව ජනප්‍රිය වෙලා ඉවරයි.කොහොමද එච්චරටම ජනප්‍රිය වුණා කියන්නේ?මේ මියුසික් වීඩියෝ එක අපි රිලීස් කළේ දවස් 10 කට කලින්. මේ දවස් 10 ඇතුළතදී යූ ටියුබ් වෙබ් අඩවිය හරහා ලක්ෂ තුනහමාරක පිරිසක් මේ ගීතය නරඹා ඩවුන්ලෝඩ් කරලා තියෙනවා. ඉතින් ලංකා ඉතිහාසයේ මෙතෙක් මේ තරම් විශාල පිරිසක් නරඹපු මියුසික් වීඩියෝ එක විදිහට ‘මනමාලි’ වාර්තාගත වෙලා තියෙනවා.මේක ටිකක් වෙනස් නිර්මාණයක්.ඔව්. අපිට ඕනේ වුණේ ප්‍රමිතියක් ඇති වෙනස් විෂුවල් එකක් හදන්න. පහුගිය කාලේ ජනප්‍රිය වුණ එක සින්දුවකවත් කොලිටි විෂුවල් එකක් තිබුණද බලන්න. ඉතින් අපි අලුත් දෙයක් අලුත් විදිහකට කළා.ඉතින් සම්පූර්ණ විවාහ උත්සවයක් ම නිර්මාණය කළාද?ඔව්. ‘මනමාලි’ ගීතය අපිට ඕන වුනේ ‘වෙඩිං සෝං’ එකක් විදිහට අවුට් කරන්න. ඉතින් අපේ ගීතයේ විෂුවල්ස් වලටත් ‘වෙඩිං තීම්’ එක තෝරගත්තා. අපිට රූපගත කිරීමේදී වෙඩිං එකකදී වෙන හැම සිදුවීමක්ම ඒ විදිහටම රූගත කරන්න ඕනෑ වුණා.එහෙනම් ඉතින් වෙඩිං එකකට යන වියදමම මේ විෂුවල් එකටත් යන්න ඇති?ඊටත් වඩා ලොකු වියදමක් ගියා. ලංකාවේ වැඩිම වියදම් කරලා නිර්මාණය කරපු මියුසික් වීඩියෝ එක ‘මනමාලී'.බොරුවට හරි වෙඩිං එකක් ප්ලෑන් කරන එක ලේසි නැහැ නේද?ඔව්. මමයි ඉන්ෆාසුයි තමයි ප්ලෑන් කළේ. ස්ටුඩියෝ 3000, වෝග් ජුවලර්ස්, මයිකල් වි‍ජේසූරිය, හමීඩියා, කාගීල්ස් මැජික්.. මේ සියලු දෙනාගෙම එකතුවෙන් තමයි අපේ වෙඩිං තීම් එක සාර්ථක වුණේ. හැබැයි මේ හැම දෙයකටම වෙඩිං එකක් ප්ලෑන් කරන තරම් දීර්ඝ කාලයක් ගියේ නැහැ. මාසයක් ඇතුළතදී හැම දේම වුණා.හොඳයි මේ විවාහය හැඩ කරපු ඔයාගේ කණ්ඩායම ගැනත් කතා කරමු.මගේ බ්‍රයිඩ්’ විදිහට හිටියේ මරියා. ඇය ජනප්‍රිය නිරූපිකාවක්.ඉරාජ්ගේ ‘වෙඩිං තීම්’ එක කරගත්තු ගීතයත් රිලිස් වුණා. ඊළඟට මොකද කරන්න හිතන් ඉන්නේ?‘මනමාලී’ ගීතයම බෙංගාලි, හින්දි, නේපාලි භාෂාවලට පරිවර්තනය කරලා ඒ රටවල්වල ප්‍රචාරය කරන්න මේ දිනවල සැලසුම් කරනවා.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av13061621</link>
    <topic>මොකද මේ හරියට බය වෙලා ව‍ෙග්</topic>
    <author/>
    <content>මොකද මේ හරියට බය වෙලා ව‍ෙග්ධනුක රත්මල්කඩුව ඉවෝන් දෙස බලා මඳ සිනහවක් පෑවේය. සිනාසී ප්‍රතිචාර දැක්වීමට තරම් නිසල බවක් සිතේ නොතිබුණද, ඕ ඒ බවක් පෙන්නුම් නොකළාය. ධනුකගේ සමීපතම මිතුරා රියැදුරු අසුනේ සිට ඔවුන් දෙස බලා සිටියේ නොඉවසිල්ලෙනි.ඉවෝන් ධනුකගෙන් මිදී යළි වෑන් රිය තුළට ගොඩ වැදුණාය. කුඩා කැඩපත අතට ගෙන දෙතොල් මත සායම් තවරා කෙහෙරැලි සකස් කරගෙන වජිර දෙස බලා සිටියේ ප්‍රශ්නකාරී ලෙසය. ගතවෙන සෑම තත්පරයක්ම හදවතේ බර වැඩි කරවන්නේ යැයි ඈ කීවේ නැත. ධනුක පාර දෙපැත්ත බලමින් අනෙක් පැත්තට මාරු වූවේය.දැඩි නිශ්ශබ්දතාවක් පැවතුණේ විභාගය පැවැත්වෙන නිසා බව ඔහු දන්නේය. අවශ්‍යතාව හා දරාගැනීමේ අපහසුතාව මත අසීරු තීරණයක පිහිටියද එහි බැරෑරුම් බව සිහිපත් වෙන විට ඔහුට සෑහෙන බියක් නොදැනුණා නොවේ. මඳ වේලාවක් ප්‍රධාන ගේට්ටුව දෙස අවධානය යොමු කරමින් සිට ඔහුද නැවත වාහනය අසලට ආවේය.‘මුකුත් කනවද?’ඉවෝන් සැන්ඩ්විච් පෙත්තක් දිගු කළා. කතා බහින් තොරව එය කටට දෙකට ගිල දැම්මද බඩගින්නක් මෙන් දැවිල්ලක් කුස තුළ නැගී ආවේය. ඉවෝන් තවත් පෙත්තක්, තේ කෝප්පයක් ඔහුට දුන්නේ ඒ තේරුම් ගත්තා ලෙසින්ය.“තව වෙලා යයිද?”“ආ...”ධනුක මිතුරා දෙස බැලුවේ තිගැස්සෙමිනි.“මොකද මේ? හරියට බයවෙලා වගේ?”“බය? බය නැතිවෙන්නෙ කොහොමද හොරකමක් කරන්න ආහම?”වජිර සිනාසුණේ සැහැල්ලුවෙන් නොවේ. එහෙත් ධනුක තමාට කර ඇති අසීමිත උදව් උපකාර සලකන විට මේ ගමනට නෑවිත් කර ඇරීමට ඔහුට පුළුවන් කමක් නැත.“වැඩිය ගණං ගන්න එපා ධනුක. ටිකක් සන්සුන් වුණොත් හොඳයි.”ඉවෝන් නිහඬව හිස් තේ බඳුන ගත්තාය. ඈ ඔහු දෙස බලා සිටියේ කිසිම අයුරකින් වැරැදීමක් වීමට ඉඩ නැති බව සපථ කරමින්ය.අත් ඔරලෝසුව දෙස බලමින්ම මිතුරා දෙස ඉඟියක් කළ ධනුක නැවත ප්‍රධාන ගේට්ටුව ඉදිරිපස තිබූ අවන්හල දෙසට පිය මැන්නේය. වජිර ඔහු හා එක්වීමට රියෙන් බැස ඉවෝන් දෙස බලා හිස වැනුවේ යන බව හඟවන්නටය.කුඩා අවන්හල දරුවන්ගෙන් හිස්ව තිබීම නිසා පාළු ස්වභාවයක් ඉසිලීය. ඔවුන් දෙදෙනා එහි පැමිණ කෑමට යමක් තිබේදැයි විපරම් කරමින් සුපරික්ෂාකාරී වූහ.“අනේ සර් කිරි විතරයි තියෙන්නේ. දැන් නිවාඩු හින්ද වැඩිය කෑම දාන්නෑ.”“කමක් නෑ..”වජිර උණු කිරි වීදුරුවක් ඇණවුම් කළේ ධනුක දෙසද හොරැහින් බලාය.“බොමු බොමු... ඉස්සරහට මොනව කන්න ලැබේවිද දන්නෑ..”“වජිර..?”ධනුක මොහොතක් ඔහු දෙස බලා සිටියේ බිය රැඳුණ දෑසින් යුතුවය. ජීවිතය මහා පුදුමාකාරී ලෙස ඔහු සමඟ සෙල්ලම් කිරීමට සූදානම් වී ඇති බවක් ධනුකට දැනුණේ මේ මොහොතේදී පමණක් නොවේ. නිල්මිණි මුණ ගැසුණ දෙවැනි අවස්ථාවේ එය ඔහුට ඉවෙන් මෙන් දැනී තිබුණි.අහම්බෙන් තමා ඉදිරිපිටට ආ ඒ සුන්දර යුවතිය සිය හදවත තුළ අරක්ගන්නා බව ඔහුට අවබෝධ වූවේය. නොකැමැත්තෙන් හෝ සමහර අවස්ථාවල කැමැත්තෙන් හෝ ඔහු ඒ සුන්දර දසුන සිහිකරමින් වින්දනයක් ලැබුවේය. යුවතියකගේ එක සිනා බිඳක් නොලබා ඒ තරම් හදවතින් බැඳී පසුතැවිලි වීමට තරම් ඔහු පෙර කළ බොහෝ තාවකාලික සබැඳුම් බලපෑවේද?“ධනුක...”වජිර ඔහුගේ උරහිසට තට්ටු කළේ තමාගේ ප්‍රශ්නය බරපතළ වූ බව තේරුම් ගැනීමෙන් පසුවය.“අපි ප්‍රශ්නයට මුහුණ දෙන්න සූදානම් වෙමු. අපිට පැනල යන්න ඉඩ තියාගන්න ඕන නැහැ.”“මට තේරෙනවා.. ඒත් ආපසු හැරෙන්න මට මගේ හිත ඉඩ දෙන්නෑ.”වජිර උණුසුම් කිරි වීදුරුව අතට ගත්තේ පැටලී ගිය මනසකින් වුවද, ධනුකගේ අසරණ බැල්ම ඔහු සංවේදී කළේය. කිරි බඳුන සුරතට ගන්නා විට ධනුකගේ සුරත මඳක් වෙව්ලා කිරි ස්වල්පයක් මේසය මත ඉහිරී ගියේය.“ධනුක... හිත හදාගනිං.. සන්සුන් වෙයං...”වජිර ඕනෑකමින් බරවූ වචන පිට කළේ ඉංග්‍රීසියෙනි.“මතකද ලෝ කොලේජ් එකේදි දවසක් විජිත හම්බ වෙන්න ගියා මහ රෑ?වජිර එකවරම අතීතයේ වූ රසබර සිදුවීමක් මතකයට නංවන්නට උත්සාහ ගත්තේ මිතුරාගේ හදවත නිසල කිරීමටය.කිරි උගුරක් බොන්නට ගිය ධනුකගේ දෙතොල මත තුනී සිනහවක් පැතිරී ගියේය. අතීතය කෙතරම් සුන්දර ද? කිසිදු බරපතළක් නොමැතිව ආදරය ප්‍රේමය හා සෙල්ලම් කළ අයුරු? සඳ පායා නොතිබූ අඳුරු රැයක වජිර හා තමා පෙම්වතියන් බැලීමට ආවේ කිසිවකුටත් හඳුනාගත නොහැකි ලෙස වෙස්වළාගෙන ය.සිහින් ගල්කැට සියයක් පමණ ගසන විට නිවෙසේ විදුලි පහන් දැල්වෙන විට, පළමුවෙන් ම දිව ගත්තේ ධනුකය. මිතුරා මඟ දමා ඔහු හැකි තරම් වේගයෙන් ගුරු පාර දිගේ දිව ගොස් ආපසු හැරුණේ මිනිත්තු කීපයකට පසුවය. වජිර නොමැති බව වැටහීමත් සමඟ ඔහු හොරෙක් මෙන් ඔහු සොයා ආපසු ආවේය.“උඹ මහ පල් බූරුවෙක් ධනුක...”වජිර නිවෙස සමීපයේම අඳුරු ස්ථානයක ගුලිවී වාඩිවී සිට කඩා පැන්නේය. ධනුකට කොක් හඬලා සිනහ ආවේ වජිර සිටි ආකාරය දැකීමෙන් වුවද, ඔහු වහා මිතුරා ඇදගෙන ආපසු දුවන්නට සැරසුණේය. වජිර අත ගසා දැම්වේ දැවෙන කෝපයෙනි.“මචං.. මට මාර බයක් ආවා... අහුවුණා නම් ෂුවර් අපි දෙන්නව ගස් බඳිනවා..”“යකෝ... දුවල හරියනවද? උඹ දුවපු සද්දෙ හරියට ඇහුණා නම් උන් පොලීසියට ටෙලිෆෝන් කරන බව දන්නැද්ද?“වජිර මට එකපාරට මුකුත් හිතාගන්න බැරි වුණා...”“කොහෙද මොළේ තියෙන්නෙ ඔළුවේ නෙවෙයිනේ..”වජිර ධනුකගෙ පස්සට හොඳ පහරක් දුන්නේය.“හරි හරි බං දැං මොකද කරන්නේ?” ධනුක රිදුම් දෙන පසු පස අත ගා ගත්තේ ඒ පහර ඉදිරිපසට වැදුණා නම් කොහොම වේ දැයි බියෙනි.“උඹල නම්.. මාර යාළුවො” වජිරගේ කෝපය තවමත් සන්සිඳී නොමැත.“ඉතින් බූරුව වගෙ බලා ඉන්නැතුව වරෙන් යන්න...”වජිර තවත් වාරයක් පිටට ඇන ඉදිරියට තල්ලු කර දැම්මේය. ධනුක අඳුරේම වජිරට මුහුණ දී සිටගත්තේ බයෙන්ය.“ආපහු යන්න.. ඒ මිනිස්සු ඇහැරලා නේද?”ධනුකගේ ස්වරයට වජිරට යන්තමින් සිනහවක් නැගුණි.“එන්නෙ නම් මහ ලොකු වීරය වගෙ? පොඩි සද්දෙටත් මුත්‍රා ගිහින්. වරෙන් යන්න. බඩු එළියෙ.”ධනුකට අතීතය සිහිපත් වීමෙන් පුපුරා ගිය සිනව නවතා ගන්නට බැරිවිය. වජිරට ඕනෑ වූයේත් එම දෙයම බැවින්, කෙමෙන් ප්‍රකෘති තත්ත්වයට පත්වෙන මිතුරා දෙස බැලුවේ සැනසුම් සිතකින්ය.“උඹ කවදත් වැඩේ අනල ඊට පස්සෙ පස්ස බිම ඇන ගන්න මිනිහනේ.”“මේ පාර බලපන්කෝ..?” ධනුක වජිරගෙ සුරතට පහරක් ගසා තව තවත් ධෛර්යවත් වූවේය.කිරිවලට මුදල් ගෙවූ ධනුක හිමිකාරිය සමඟ සුහදශීලී කතාවක් ගොඩ නංවා ගන්නටූ උත්සාහ කළේය.“අද වැඩිය බිස්නස් නැහැ වගෙ..” ඔහු ඉතිරි මුදල් පසුම්බියේ දා ගත්තේය.“ඉස්කෝල නිවාඩුනෙ මහත්තය. ආයෙ ඉතින් පටන් ගන්න තුරු අපටත් විවේකයි.”“ආ.. ඒක හොඳයි. මේ ළමයි මෙතනට ඇවිල්ල කෑම බීම ගන්නවද?”“ඉස්කෝල වෙලාවෙ එන්න තහනම්. ඒත් ඔය සිකියුරිටි අයියා ඇවිත් කෑම බීම අරන් යනවා...”“ආ අපේ ජනවර්ධන?”“ඔව් ඔව් මහත්තයල එයාවත් දන්නවද?” ඈ තරමක් සුහදශීලි වී ඇතිවා මෙන්ම කිසියම් විශ්වාසයක් ද ගොඩ නංවාගෙන ඇත.“අපේ අක්කගෙ දුව එන්නෙ මේ කොලේජ් එකටනෙ. අද එයාට විභාගෙ..”“දුව එක්කරගෙන යන්නද බලා ඉන්නේ?”“ඔව් ඔව්...”ධනුක වජිර දෙස බලා ඉඟි මැරුවේය.“මං එන්නම් මහත්තයෝ පිටිපස්සෙ වැඩක් කර කර හිටියෙ...”ඈ ඉදිරිපස කෙටි දොර වසා නොපෙනී ගියාය.ධනුක අත් ඔරලෝසුව දෙස බැලුවේ නොඉවසිල්ලෙනි. උදය කාලයේ තිබූ විෂයය හමාර වී තරමක වේලාවක් ගතවී ඇත. ඔහු ඉක්මන් ගමනින් ජනවර්ධන සිටි කුටිය අසලට ගමන් කළේ තරමක සැකයෙන් හා බියෙනි. හොඳ වේලාවට ජනවර්ධන සිටියේ තනිවය. මුව පුරා නැගුණ සිනහවෙන් ඔහු ධනුක දෙස බලාගෙන කුටියෙන් එළියට ආවේය.“සර්... බේබි බලන්ඩද? එක්කරගෙන යන්ඩද?”ඒ ප්‍රශ්නයෙන් ධනුකගේ සියලු බිය සැක පහව ගොස් නව ජවයක් සිරුර පුරා දිව ගියේය. කිසියම් බැරෑරුම් බවක් මුහ‍ුණේ ආරූඪ කර ගනිමින් ඔහු ගේට්ටුවෙන් එපිට සිසාරා බැලුවේය.“අක්කගෙ දූ‍ට හවසත් විභාගෙ තියනවා ජනවර්ධන. මගෙ යාළුව ඇවිත් ඉන්නෙ.. අර මං කිව්වේ..”“මතකයි සර්.. බේබිත් එක්කම ඉන්න සුදු ළමයනේ?”“අන්න හරි...”“හැබැයි.. තාම විභාගෙ ඉවර නැහැ.”“ඒ ළමයට ඉවරයි. ජනවර්ධන ගිහින් බලන්න. මතකයිනෙ.. නම නිල්මිණි. එයාට කියන්න නිමන්ත අයිය ගේට්ටුව ළඟ කිරි කඩේ බලා ඉන්නව කියලා..”ධනුක මිට මෙලවූ රුපියල් පන්සීයද සමග ජනවර්ධන ඉගිලී ගියේ සැණකිනි.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av13061622</link>
    <topic>පාර දිගේමුල් නැති පරපුරක කතාව</topic>
    <author>සුනිල් මිහිඳුකුල</author>
    <content>පාර දිගේමුල් නැති පරපුරක කතාවකිසියම් චිත්‍රපටයක මුද්‍රිත තිරනාටකයක හතරවැනි මුද්‍රණය පළ වූවා ය යන්න සිනමා සාහිත්‍යයේත් පොත් ප්‍රකාශනයේත් අතිශය වැදගත් සංසිද්ධියක් යැයි මම සිතමි. එම චිත්‍රපට තිරකතාව නම් අජිත් තිලකසේන ගේ ‘පාර දිගේ’ ය. (එනමින් යුතු චිත්‍රපටය අධ්‍යක්ෂණය කරන ලද්දේ ආචාර්ය ධර්ම?සේන පතිරාජ විසිනි)‘පාර දිගේ’ චිත්‍රපටය තිරගත වන්ට දෙවසරකට පමණ ඉහත පතිරාජ ‘දෙසතිය’ පුවත් සඟරාවට දුන් සම්මුඛ සාකච්ඡාවකදී මෙසේ කියා ඇත.“මං තැනු චිත්‍රපට අතරින් මං වඩාත්ම කැමැති ‘පාර දිගේ’ කෘතියට. ශීඝ්‍රයෙන් වෙනස් වෙමින් දිවෙන යථාර්ථය සම්ප්‍රදායික ආකෘතියකින් ග්‍රහණය කරගන්ට බැරි නිසා ආකෘතියත් සමඟ පෙරළියක් කරන්ට මං උත්සාහ ගන්නවා. ගම පිළිබඳ මෙතෙක් අප හිර කරගෙන තිබුණු සංකල්පය පුපුරුවා දමන්ටත් මං තැත් කළා. අපට ගමත් නගරයත් දෙකම නැති බව පාර දිගේ කියනවා.” (දෙසතිය 1978 මාර්තු 15)අජිත් තිලකසේන‘පාර දිගේ’ චිත්‍රපටය පිළිබඳ විචාරවත් කතිකාවක යෙදෙන්ට එය මනා පූර්විකාවක් කරගත හැකිව තිබුණත් එවක සිටි විචාරකයෝ ‘පාර දිගේ’ අභියස බරපතළ අර්බුදයකට මැදී වූහ. චිත්‍රපටයේ අන්තර්ගතයත් සම්මතය ඉක්මවූ අධිතාත්විකවාදි කලා රීතියකින් යුතු ආකෘතියත් ග්‍රහණය කර ගන්ට අසමත් වූ මේ විචාරකයෝ එය නිසිව විවේචනය කරගත නොහැකිව අන්දමන්ද වූහ; තුෂ්නිම්භූත වූහ.එවක සිටි විදග්ධ යැයි පිළිගැනුණු බොහෝ විචාරකයෝ (සිරිල් බී. පෙරේරා, නීල් අයි. පෙරේරා, බෙනඩික්ට් දොඩම්පෙගම, ලෙස්ලි බොතේජු, ....... ?’පාර දිගේ’ පමණක් නොව පතිරාජගේ සෙසු චිත්‍රපට කෙරෙහි ද ස්වකීය විචාරාක්ෂිය යොමුකළ ආකාරයක් නොපෙනේ.මේ විචාරකයන් ඉතාලි නව යථාර්ථවාදයේ සිට ප්‍රංශ නවරැල්ල දක්වා වූ විශ්ව සම්භාව්‍ය සිනමාවේ විවිධ ප්‍රවණතා අත්දැක තිබු, සිනමාව අරභයා ඇසූපිරූ තැන් ඇති පිරිසක් වුව පතිරාජගේ චිත්‍රපට කෙරෙහි අවධානයක් යොමු නොකළේ මන්ද යන්න විමසිල්ලකට හසුකළ යුතු ප්‍රශ්නයකි.ඇතැම් විට ඊට එක් හේතුවක් වූයේ පතිරාජගේ චිත්‍රපට වෙතින් පිළිබිඹු කෙරුණා වූ වාමවාදී දේශපාලන දෘෂ්ටිය නිසා දැයි නොදනිමි. (ඉහත නම් සඳහන් විචාරකයෝ සාමාන්‍යයෙන් ලිබරල්වාදීහු වූහ)සමහර විචාරකයන්ට පතිරාජගේ චිත්‍රපට ඥානනය නොවූයේය. කොටින්ම දිරෙව්වේ නැත. මොහුගේ චිත්‍රපට වර්ගීකරණයට අපහසු බවත් ඊට හේතුව ඔහුගේ නිර්මාණශීලිත්වයෙහි හීලෑ නොවූ මුරණ්ඩු ගතිය බවත් එඩ්වින් ආරියදාස විසින් ප්‍රකාශ කරනු ලැබ ඇත.ඉහත පරපුරෙන් පතිරාජගේ චිත්‍රපට අරභයා කිසියම් කතිකාවක යෙදුණේ රෙජි සිරිවර්ධන, එල් ඕ. ද සිල්වා, පියල් සෝමරත්න හා චාල්ස් අබේසේකර යන දෙතුන් දෙනකු පමණි.‘පාර දිගේ’ පමණක් නොව පතිරාජගේ සෙසු සිනමාපට ද ගැඹුරු විවරණයකට ලක්කළේ පතිරාජ මෙන් දේශපාලනමය වශයෙන් වාමවාදි ආස්ථානයක සිටි විචාරකයන් පිරිසකි. මහාචාර්ය සුචරිත ගම්ලත්, ආචාර්ය පියසීලි විජේගුණසිංහ, ගුණසිරි සිල්වා, ආචාර්ය ජේ. උයන්ගොඩ, කුමුදු කුසුම් කුමාර ඊට නිදසුන්ය.මානෙල් හපුගල යන අන්වර්ථ නමින් ‘කම්කරු මාවත’ පුවත්පතට ‘පාර දිගේ’ අළලා විචාරයක් ලියූ ආචාර්ය පියසීලි විජේගුනසිංහ මෙම සිනමා පටය හැඳීන්වූයේ එය නිසැකයෙන්ම සිංහල සිනමාවේ සන්ධිස්ථානයක් සලකුණු කරන්නා වූ කෘතියක් ලෙසිනි.‘පාර දිගේ’ ගැන පතිරාජ වරක් මා සමඟ කළ සම්මුඛ සාකච්ඡාවකදී කියා සිටියේ එය අනාගතවාදී කලා කෘතියක් වන බවය. ඔහු එසේ කීවේ මීට අවුරුදු 20 කට 25 කට පමණ ඉහතදීය. අද වන විට පතිරාජගේ චිත්‍රපට කෙරෙහි තරුණ පරපුරේ සුවිශේෂ ආකර්ෂණයක් පවත්නා බවක් දිස්වෙයි.අශෝක හඳගම වැනි සිනමාකරුවන් පතිරාජගේ සිනමා භාවිතාව ඉහළින්ම අගය කරනු ද පෙනේ. ‘පාර දිගේ’ මුලින්ම තිරගත වූ අවස්ථාවේ ඉපිද නොසිටි චින්තන ධර්මදාස වැනි නව පරපුරේ ප්‍රබුද්ධ විචාරකයන් මෙම චිත්‍රපටය දෙස වෙනත් දෘෂ්ටි කෝණවලින් බලා නැවත කියවනු ද මේ අතර දැක්ක හැකිය.‘පාර දිගේ’ තිරනාටකය වරින්වර පළ වෙමින් එහි 4 වැනි මුද්‍රණයට ළඟා වන්නේ එවන් පසුබිමකය. පතිරාජගේ චිත්‍රපට මෙන්ම අජිත් තිලකසේනගේ කෙටිකතා හා භාෂා භාවිතාව සම්බන්ධයෙන් ද පෙර නොවූ විරූ සංවාදයක් දැන් ඇතිවෙමින් පවතී.අජිත්ගේ තිරකතාව කියවද්දි අපට වඩාත්ම සාක්ෂාත් වන්නේ අජිත්ගේ කෙටිකතාවල ද දක්නට ලැබෙන සුවිශේෂී කලා භාවිතාවන් අධ්‍යක්ෂ පතිරාජ විසින් මැනවින් ග්‍රහණය කරගෙන එය දෘශ්‍ය මාධ්‍යයට නඟනු ලැබ ඇති බවකි. පතිරාජගේ සියලු චිත්‍රපටවලට වඩා ‘පාර දිගේ’ විශේෂත්වයක් ගන්නේ ඒ නිසාය.එසේ වුව පතිරාජගේ කලාත්මක ප්‍රකාශනයේ දී තාත්විකත්වය ඉක්ම වූ ලක්ෂණ ඔහුගේ සෙසු චිත්‍රපටවල ද දක්නා ලැබේ. සිනමාවට ප්‍රවිෂ්ට වන්ට පෙර ඔහු විකාරරූපි නාට්‍ය රචකයකු හා නිෂ්පාදකවරයකුව සිටි බව මෙහිදි අප අමතක කළ යුතු නැත.‘පාර දිගේ’ චිත්‍රපටය සාර්ථක වීමට අජිත් ගේ මේ තිරනාටකය, ඩොනල්ඩ් කරුණාරත්නගේ සුවිශිෂ්ට කැමරාකරණය, ආචාර්ය ප්‍රේමසිරි කේමදාසයන්ගේ භාවෝද්පාදක සංගීතය මෙන්ම විජය කුමාරතුංගගේ අග්‍රගණ්‍ය චරිතාංග නිරූපණය ද බෙහෙවින් ම ඉවහල් වූ බව අවංකවම කිව යුතුය.මා සිතන පරිදි විජයගේ හොඳම රඟපෑම් තුනෙන් මෙය එකකි. (සෙසු: බඹරු ඇවිත්, කැඩපතක ඡායා) ‘පාර දිගේ’ චන්දරේගේ චරිතයට පතිරාජ ම කියා ඇති පරිදි විකල්ප නළුවෙක්, ආදේශක නළුවෙක් නැත. විජය එකී චරිතයට දුන් අර්ථකථනය නොවන්ට අජිත්ගේ තිරකතාවත් පතිරාජගේ චිත්‍රපටයත් විකෘති වන්ට ඉඩ තිබිණැයි අද මට සිතේ.චිත්‍රපටයේ එක් තැනක චන්දරේ කරන ප්‍රකාශයක් අසූව දශකය මුල් භාගයේ එවක තරුණයන්ව සිටි අපට මහත් ආස්වාදජනක දෙබසක් වූයේය.“අපි අහක විසිකරලා තියෙන එඬරු දඬු වගේ? අපිට මුල් නෑ. ඒත් දලු එනවා.”සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av13061623</link>
    <topic>චිත්‍රසේන නිර්මාණය කළේ බැලේද? ඔපෙරා ද?</topic>
    <author/>
    <content>චිත්‍රසේන නිර්මාණය කළේ බැලේද? ඔපෙරා ද?අපේ රටේ ඇතැම් නාට්‍ය කලාකරුවනුත් ඔවුන් සමඟ පුවත්පත් සාකච්ඡා කරන මාධ්‍යවේදිනුත් ‘ඔපෙරා’ කියන්නේ මොනවද, ‘බැලේ’ කියන්නේ මොනවද කියලා හරි හැටි දන්නෙ නැති වග ඔවුන් ලියන ලිපිවලින් පේන්න තියෙනවා. මේ ළඟදි මම එක්තරා පුවත්පත් සාකච්ඡාවකදි දැක්කා, චිත්‍රසේන ‘ඔපෙරා’ කරලා තියෙනවයි කියලා ලියලා තියෙනවා.ඇත්තටම ‘ඔපෙරා’, ‘සිම්ෆනි, ‘බැලේ’, ‘කැන්ටාටා’, ‘සොනාටා’ කියන්නේ මොනවද කියලා අපි කිසියම් සරල හැඟීමක්වත් ඇතිකර ගැනීම වැදගත්.ඔපෙරාවෙදි (OPERA) ගීත ගායනයෙන්ම තමයි අදහස් ප්‍රකාශ වන්නේ. මහාචාර්ය සරච්චන්ද්‍රයන්ගේ ‘පෙමතො ජායති සොකො’ ඔපෙරාවක් ලෙස ඇතමුන් තම ලේඛනවලදි සඳහන් කර තිබෙනවා. ඒත් ඒක ඔපෙරාවක් යැයි කියන්න පුළුවන්ද කියන එක ප්‍රශ්නකාරියි.කෙසේ වෙතත් ආචාර්ය ප්‍රේමසිරි කේමදාසයන්ගේ ‘මානසවිල’, ‘සොඳුරු වර්ණදාසි’, ‘දොරමඩල’, ‘අග්නි’ ඔපෙරාවලට අපේ රටින් දියහැකි හොඳ උදාහරණ. ලිබෙට්‍රෝ (LIBRETTO) කියන්නේ ඔපෙරාවේ පෙළ රචනය.කේමදාසයන්ගේම ‘කැලෑමල්’, ‘සිතිජය’, ‘නව රැල්ල’ ‘රතුමල්’ වගේ හැටේ දශකයේ වේදිකාවට ඉදිරිපත් කරපු නිර්මාණ හඳුන්වා ඇත්තේ ’සංගීත නාටක’ ලෙසින්. ඒවා ඇතැම්විට ඔපෙරාවල ප්‍රාථමික අවස්ථා වෙන්නත් පුළුවන්.මේ අතර ‘ගීත නාටක’, ‘ගීතාංග නාටක’ යන වර්ගීකරණයන් ද නාට්‍ය ක්ෂේත්‍රයේ පවතිනවා. මහාචාර්ය සරච්චන්ද්‍රයන්ගේ ‘මනමෙ’, ‘සිංහබාහු’ ‘ගීත නාටක’ ලෙස සලකන්ට සිදුවන බව මහාචාර්ය සුනිල් ආරියරත්නගේ අදහසයි. මහාචාර්ය සරච්චන්ද්‍රයන්ගේ ‘වෙස්සන්තර’ නම් කර ඇත්තේ ‘ගීතාංග නාටකයක්’ විදියට.කොහොම වුණත් එදා ගුවන් විදුලියේ ‘ගීත නාටක’ කියා වෙනම සංගීත ප්‍රණීතාංගයක් ද තිබුණු බව මෙහිලා කිවයුතු වෙනවා.බැලේ (BALLET) කියන්නේ මුද්‍රා නාට්‍යවලට. දෙබස් නැතුව ගීත හා සංගීතය පමණක් තිබුණත් එය සංගීතමය ප්‍රකාශනයකටත් වඩා නාට්‍යමය ප්‍රකාශනයක් යැයි කීමයි වඩාත් නිවැරදි. නළු නිළියන්ගේ (නර්තන ශිල්පීන්ගේ) අභිනයෙන් තමයි මුළුමනින්ම අදහස් ප්‍රකාශ වෙන්නේ. චිත්‍රසේන ගේ ‘කරදිය’, ‘නල දමයන්ති’ මුද්‍රා නාට්‍යවලට දිය හැකි අනගි උදාහරණ දෙකක්.සිම්ෆනි  (SYMPHONY) කියන එකට සිංහලෙන් දෙන වචනය තමයි ‘සංධ්වනිය’. මෙයට සාහිත්‍යමය පෙළක් නැහැ. මුළුමනින්ම වාද්‍ය වෘන්දයකින් තමයි අදහස් ප්‍රකාශනය සිදුවන්නේ. සංගීත සංධ්වනි සම්ප්‍රදාය ලොව පහළවුණේ 18 වැනි සියවසේදී බව කියැවෙනවා. බීතෝවන්, මෝසාට් ලොව බිහිවුණු ශ්‍රේෂ්ඨතම සංධ්වනි රචකයන් ලෙස ඉමහත් කීර්තියක් දරනවා.ඩබ්ලිව්.බී. මකුලොලුව ගේ ‘ගොයම් දා මඟුල’ මෙරට නිර්මාණිත ප්‍රථම සංගීත සංධ්වනිය. ආචාර්ය කේමදාසයන්ගේ ‘සිංහල අවුරුද්ද’, ‘මුහුද’, ‘නියඟය හා වැස්ස’, ‘මගේ කාලයේ මවුනි’ විචාරක ප්‍රශංසාව දිනූ තවත් සංගීත සංධ්වනි කීපයක්.’සිම්ෆනි’ සඳහා කේමදාසයන් යොදා ගෙන ඇත්තේ ‘නාද රූප නාට්‍ය’ යන වචනය.’කැන්ටාටා’  (CANTATA) යන නමිනුත් සංගීත ප්‍රභේදයක් දක්නා ලැබෙනවා. කේමදාසයන්ගේ ‘පිරිනිවන් මංගල්ලය’ එබඳු කැන්ටාටාවක් ලෙස නම් කරන්න පුළුවන්. එය හඳුන්වා ඇත්තේ ප්‍රථම බෞද්ධ කැන්ටාටාව වශයෙන්.’සොනාටා’  (SONATA)එක් තූර්ය භාණ්ඩයක් වාදනය කිරීම සඳහා කළ සංගීත සංරචනයක් ලෙස විචාරකයන් හඳුන්වනවා. ‘ඔරටෝරියෝ’ (ORATORIO) නමින් යුතු සංගීත භාවිතාවක් ද සංගීත සම්ප්‍රදාය තුළ පවතිනවා. කේමදාසයන්ගේ ‘නිදන් කොල්ලය’ මට මතක හැටියට එබඳු ඔරටෝරියෝවක්.මේ අතර ‘නාද වර්ණ කාව්‍ය’ යන නමින් කෙරෙන නිර්මාණ විශේෂයක් ගැනත් අපට අසන්ට ලැබෙනවා. ඉංගී‍්‍රසියෙන් මෙයට කියන්නේ TONE POEM කියලා. කේමදාසයන් ගේ ‘ඈ’ එබඳු ‘නාද වර්ණ කාව්‍යයක්’. ඔය සිංහල වචනය පවා කේමදාසයන්ගේ නිර්මාණයක් යැයි මා සිතනවා.අපිට සංගීතය පිළිබඳ ශබ්ද කෝෂයක්, සිංහල විශ්ව කෝෂයක් නැහැ. ඒ නිසා තමයි මා මුලින්ම සඳහන් කළ අර්ථ ව්‍යාකූලතා පැන නඟින්නේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=av13061624</link>
    <topic>මං මැරෙන තුරා තාත්තට ආදරෙයි</topic>
    <author>සුජීව තේවහෙට්ටිගේ</author>
    <content>මං මැරෙන තුරා තාත්තට ආදරෙයිත්‍රිෂාලා දත්. ඇය බොලිවුඩ්පුරයේ තරුවක් නොවෙයි. ඇය කිසිම චිත්‍රපටයක රඟපා නැහැ. දැන් යොවුන් වියෙහි පසුවන ඇය, නිළියක නොවුණත් සිනමා ලෝකය හා බැඳුණු පවුල් පසුබිමක් ඇති හැඩකාරියක්. ඇය, සුපිරි නළු සන්ජේ දත් ගේ වැඩිමල් දියණියයි. සන්ජේ දත් සහ රිචා ශර්මාගේ එකම දියණියයි.ඇය මේ වන විට පදිංචිව සිටින්නේ ඇමෙරිකා එක්සත් ජනපදයේ. උසස් අධ්‍යාපන කටයුතුවල නියැළෙමින් තමන්ගේම ව්‍යාපාරික කටයුත්තක ද යෙදී සිටින ත්‍රිෂාලා පසුගිය වසර කිහිපය තිස්සේ නිහඬව කාලය ගත කළා.තම පියාට පසුගියදා සිරදඬුවම් නියම වූ අවස්ථාවේ දී පවා ඇය ඉන්දියාවට පැමිණියේ නැහැ. බොහෝ දෙනා සිතුවේ ඇය තම පියාව බලන්නට ඒවිය කියලයි. ඒත් ඇය ඇමෙරිකාවටම වී සිටියා.පියාට ලැබුණු සිර දඬුවම ගැනවත් ඇය කතා කළේ නැහැ. පසුගිය සතියේ නම් ඇය යම් සටහනක් තම බ්ලොග් අඩවියෙහි තබා තිබුණා. එහි මුලින්ම සටහන් කර තිබුණේ, තම පියා සිරදඬුම් ලද අවස්ථාවේදී ඔහු වෙනුවෙන් සංවේදීව අදහස් පළ කළ රසික රසිකාවියන් සඳහා ස්තුතියක්.පියා වෙනුවෙන් යාඥා කරන්නැයි ද ඇය ඉල්ලා තිබුණා. ඒත් ඇය අධිකරණ තීන්දුව ගැන කිසිවක් සඳහන් කර තිබුණේ නැහැ.ත්‍රිෂාලාගේ ඒ අදහස් සියල්ල ඇය සටහන් කර තිබුණේ මේ අයුරින්...”මම දැන් හොඳින්ම දන්නවා, මගේ තාත්තා ඉන්න තත්ත්වය ගැන රසික පිරිස හොඳින්ම දන්නා බව. තාත්තට හිර දඬුවමක් ලැබිලා. මේ බව දැනගත්ත මොහොතේ මම නිශ්ශබ්දව හිටියා. මට දැන් හිතෙනවා, ඇයි මම නිශ්ශබ්දව හිටියේ කියලා.දැන් ඉතින් මම කියන දේ අහන්න. මම දැන් අක්කා කෙනෙක්. මට නංගියෙකුයි මල්ලියෙකුයි ඉන්නවා. මම තමයි අපේ ගෙදර ලොකු අක්කා. ඒ නිසා මට වගකීමක් තියෙනවා. ඒ දෙන්නා ගැන බලන්න ඕනෑ. මම මැරෙනතුරා තාත්තට ආදරෙයි.මගේ ඇඟේ දුවන්නෙත් තාත්තාගෙ ලේ. මම තමයි, තාත්තා දැකපු මුල්ම දරුවා. සමහරු අහනවා, තාත්තා අමාරු අවස්ථාවකට පත්වෙච්ච වෙලාවෙ මුම්බායිවලට ආවෙ නැත්තෙ ඇයි කියලා. මට ඒවා ඇහුණාම හරිම දුකයි. දැන් මගේ තාත්තා හරිම අසීරු අවධියක් ගතකරමින් ඉන්නෙ””2007 ජනවාරි මාසෙ ඉඳලා මම, තාත්තාව දැක්කෙ නැහැ. ඒ කාලෙ ඉඳලම මාවයි තාත්තවයි ටැබ්ලොයිඩ් පත්තරවලට නැතුවම බැරි වුණා. මන්යාටා, තාත්තගෙ ජීවිතයට සම්බන්ධ වුණාම ඒ පත්තරවලට වැඩ වැඩි වුණා. අපි අතරෙ උණුසුම් තත්ත්වයකුත් මතුවුණා.මට එක්තරා අවස්ථාවකදි බොලිවුඩ් සිනමාවට සම්බන්ධ වෙන්නත් හිතුණා. හැබැයි, ඒක හරිම මෝඩ, මුරණ්ඩු අදහසක් බව දැන් මට හිතෙනවා. මම දැන් නම් කීයටවත් බොලිවුඩ් සිනමාවට සම්බන්ධ වෙන්නෙ නැහැ.””මම තරුණයි. මට හොඳින් කල්පනා කරන්න ඔළුවක් තියෙනවා. මම කරන්න ඕනෙ මොනවද කියල මම දැන් දන්නවා. පහුගිය කාලෙ ගොඩක් දේවල් සිද්ධ වුණා. තාත්තයි මමයි එකම වහලක් යට ජීවත්වුණේ නැහැ. ගෙදරින් මම වෙන්වෙලා දැන් අවුරුදු 6ක් ගතවෙලා. මේ අමාරු අවස්ථාවෙ මම එක වචනයක්වත් මගේ පවුලේ අයගේ අයහපතට හේතුවෙන්න කියන්නෙ නැහැ.”ත්‍රිෂාලා එලෙසින් තම අදහස් සටහන් කර තිබුණා.අවුරුදු පහක ඇසුරකින් පස්සෙයි, සායිෆ් අලිඛාන් සහ කරීනා කපූර් එක කැදැල්ලකට එක්වුණේ. ඒ, 2012 ඔක්තෝබර් 16 දා, දෙදෙනාගේ විවාහ ජීවිතයට ගතවී ඇත්තේ මාස 7ක් වැනි කෙටි කාලයක්. ඒත් මේ දෙදෙනාගේ යහළු යෙහෙළියන් සහ ඥාතීන් අහන ප්‍රශ්නයක් තිබෙනවා.එය අමුතු ප්‍රශ්නයක් නම් නොවෙයි. ‘කරීනා අම්මා කෙනෙක් වෙන්නෙ කවදද?’ ඔන්න ඔය ප්‍රශ්නය තමයි බොලිවුඩ්පුරයේ බොහෝ දෙනෙකු මේ දෙදෙනාට යොමු කරන්නේ.මේ ප්‍රශ්නයට උත්තර දෙන්න කරීනා පැකිළුණේ නැහැ. ඇය පසුගියදා මාධ්‍යයන්ට ප්‍රකාශ කළේ මේ අදහසයි.... “හැමෝම දැන් මගෙන් අහන්නෙ ‘මම අම්ම කෙනෙක් වෙන්නෙ කවදද? සායිෆ් ආයෙමත් තාත්ත කෙනෙක් වෙන්නෙ කවදද?’ ඔන්න ඔය ප්‍රශ්න අහල දැන් මට ඇතිවෙලා.ඔය හැමෝටම මම කියන්නෙ අම්මා කෙනෙක් වෙන්න මට අවශ්‍යතාවක් නැහැ කියලයි. සායිෆ්ට නම් ලොකු දරුවො දෙන්නෙක් ඉන්නවා. ඒ නිසා ආයෙමත් දරු සුරතල් බලන්න එයාගෙ කැමැත්තක් නැහැ.””අපි දෙන්නා මොඩර්න් කපල් එකක්. අපි වැඩ කරන්නෙ අපිට ඕනෑ හැටියට. අපි, අපේ වෙඩින් එක කිව්වෙත් ටික දෙනෙකුටයි. අපි කිසිම වෙලාවක සම්ප්‍රදායික දේවල් ඒ හැටියෙන්ම පිළිගන්න ලෑස්ති නැහැ. විවාහ වුණාය කියල මමවත් සායිෆ්වත් සිනමාවෙන් ඈත් වෙන්නෙත් නැහැ.විවාහ ජීවිතය ඒකට බාධාවක් නෙමෙයි. මීට කලින් සිනමාවෙ හිටිය වහීඩා රෙහ්මාන්, ශර්මිලා තාගෝර් වගේ අය විවාහ වුණාට පස්සෙත් රඟපෑවෙ නැද්ද?” කරීනා ප්‍රශ්න කරනවා.කරීනා තවමත් බොලිවුඩ් සිනමාවේ මුල් පෙළේ නිළියක්. ඇයගේ ජනප්‍රියත්වය අඩුවෙලා නැහැ. ඇය මෑතකදී රඟපෑවේ ‘සත්‍යග්‍රහ’ සහ ‘ශෝරි තෙරේ ප්්‍යාර් මේන්’ යන චිත්‍රපටවලයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=am1306161</link>
    <topic>හතළිහත් වයසක් ද</topic>
    <author>ගාමිණී සුසන්ත</author>
    <content>හතළිහත් වයසක් දපවුලේ අයෙකුට පියයුරු පිළිකාවක් හෝ බඩවැලේ පිළිකාවක් ඇත්නම් ඔබටත් අවදානමක් තිබෙනවා40 පැන්න විට කාන්තාවකට නම් ‍මැමෝග්‍රෑම් පරීක්ෂාවත් පැප් පරීක්ෂාවත් අත්‍යාවශ්‍යයිකෑගල්ල මහ රෝහලේකායික රෝග පිළිබඳවිශේෂඥ වෛද්‍යපුබුදු ජයසේකරවයස අවුරුදු 40 බොහෝ දෙනෙක් සලකන්නේ ජීවිතයේ හොඳම වයස ලෙසයි. එසේ වුවත් වයස අවුරුදු 40 පසුවූ විට ඕනෑම අයකු තම ශරීර සෞඛ්‍ය පිළිබඳව අවධානය යොමු කිරීම ඉතාම අවශ්‍යයි. ඒ; මෙම වයසේ දී බෝ නොවන රෝග ගණනාවකටම ගොදුරු වීමේ හැකියාව ඇති නිසයි. වයස අවුරුදු 40 පසුවූ විට අප ශරීර සෞඛ්‍ය පිළිබඳව විශේෂ සැලකිල්ලක් දැක්විය යුත්තේ ඇයි? එම වයසේදී ඇතිවිය හැකි රෝගාබාධ මොනවා ද? එම රෝගවලට ගොදුරු නොවී සිටීමට සහ එම රෝගවලින් මිදීමට අප කුමක් කළ යුතු ද යන ගැටලු අපි කායික රෝග විශේෂඥ වෛද්‍ය පුබුදු ජයසේකර මහතාගෙන් විමසා සිටියෙමු.වයස අවුරුදු 40 කියන්නේ මිනිස් ජීවිතයේ සුවිශේෂී අවස්ථාවක්ද?කිසියම් පුද්ගලයකු ළමා විය තරුණ විය පසුකරලා ක්‍රියාකාරිත්වයෙන් සහ බුද්ධිමය වශයෙන් උපරිම අවස්ථාවකට පත්වෙන වයසක් විදියට වයස අවුරුදු 40 හඳුන්වන්න පුළුවන්. එය තරුණ වයසේ කළ දඟකාරකම්වලින් මිදිල මානසිකව තැන්පත් බවක් පෙන්වන පැසුණු බවක් පෙන්වන වයසක්.වයස අවුරුදු 40 වන විට මානසිකව එලෙස පුද්ගලයකු වෙනස් වෙනවා වගේම එම වයස වන විට ශාරීරික වශයෙන් ද මිනිසෙකු තුළ විශාල වෙනස්කම් රාශියක්ම ඇතිවෙනවා.තවත් ආකාරයකින් බලන විට වයස අවුරුදු 40 කියන්නේ බුද්ධිමය වශයෙන් සහ දැනුමෙන් මුහුකුරා ගිය වයස. යෙදෙන වෘත්තියේ ඉතාම හොඳ කාර්යක්ෂමතාවයක් පෙන්වන්න පුළුවන් වයස.වයස අවුරුදු 40 වන විට ජීවිතයේ අඩක් පමණ ගතවෙලා ඉවරයි. ඉදිරි කාලයත් ඉතාම හොඳින් මානසිකව සහ ශාරීරිකව නිරෝගිමත්ව ගතකිරීමට නම් වයස අවුරුදු 40න් පසුව සෑම ස්ත්‍රියකම පුරුෂයකුම තම ශරීර සෞඛ්‍යය පිළිබඳව විශේෂ සැලකිල්ලක් දැක්විය යුතු වෙනවා.එසේ නොවුණොත් සිදුවන්නේ ඉදිරි ජීවිත කාලය රෝගියකු ලෙස ඵලදායී නොවන ජීවිතයක් ගතකිරීමටයි. වයස අවුරුදු 40 වූ විට තම සෞඛ්‍ය පිළිබඳව සැලකිලිමත් වීමෙන් ඉදිරි ජීවිත කාලය තමන්ටත් පවුලේ උදවියටත් රටටත් වැඩදායී අයුරින් ගතකරන්න පුළුවනි.මෙහිදී විශේෂ කරුණක් සඳහන් කළ යුතුයි. ඒ තමයි වයස අවුරුදු 40න් පසුව පුරුෂයකුට වඩා ස්ත්‍රියකගේ ශරිරය තුළ විශාල වෙනස්කම් රාශියක් සිදුවන බව. ඒ සඳහා මූලික වන්නේ වයස අවුරුදු 40 පසුවන විට ස්ත්‍රියකගේ ශරීරයේ සිදුවන හෝමෝනවල වෙනස්කම්.ඇතැම් පුද්ගලයින් විශේෂයෙන්ම දරුවන් ලද කාන්තාවන් වයස අවුරුදු 40න් පමණ පසුව දැන් නම් වයසට ගොස් ඇතැයි සිතා ලස්සනට පිළිවෙළට ඇඳීමට පැලඳීමට, පිරිසුදුව සිටීමට උත්සාහ ගන්නේ නෑ.ජීවිතය දෙස බලන්නේ සෘණාත්මකව. මෙය ඉතා වැරදිසහගත මතයක්. වයස අවුරුදු 40 ඉක්මවූ විට “දැන් තමා මගේ හොඳම වයස” කියා සිතීමෙන් ඉදිරි කාලය සාර්ථකව ගතකිරීමට අවශ්‍ය මානසික ශක්තිය ලබාගත හැකියි.වයස අවුරුදු 40න් පසුව රෝගවලට ගොදුරුවීමේ හැකියාව වැඩිද?වයස අවුරුදු 40ක් ලෙස සඳහන් කරන්නේ කිසියම් සීමාවක් සටහන් කරගත යුතු නිසයි. වයස අවුරුදු 40 දී සිදුවෙනවා යැයි කියන ශාරීරික වෙනස්කම් ඇතැම් අයකුගේ වයස අවුරුදු 38 දී සිදුවෙන්න පුළුවනි.තවත් අයකුගේ 42 දී සිදුවෙන්න පුළුවන්. කෙසේ හෝ වයස අවුරුදු 40 පමණ ඉක්මවූ විට ඕනෑම පුද්ගලයකු රෝගාබාධවලට ගොදුරු වීමේ හැකියාව වැඩිවෙනවා. එයයි සාමාන්‍ය ස්වභාවය.වයස අවුරුදු 40 ඉක්මවූවන් ගොදුරුවන රෝගාබාධ බොහොමයක් බෝ නොවන රෝග ලෙස හඳුනාගෙන තිබෙනවා. නවතම පරීක්ෂණ මඟින් හෙළිවී තිබෙන්නේ අප රටේ 70%ක් පමණම මිය යන්නේ බෝ නොවන රෝගවලට ගොදුරුවීමෙන් බවයි.මෙයට ප්‍රධාන වශයෙන්ම හේතුවන්නේ් වැරදි සෞඛ්‍ය පුරුදු. මේ අනුව බලන විට පෙනීයන්නේ වයස අවුරුදු 40 යනු ලෙඩ රෝග රාශියක් ආරම්භ වන වයසක් ලෙස හැඳින්වීම නිවැරදියි.ඒ නිසා අප විසින් අවුරුදු 40 පසුවූ විට ජීවිතය නිවැරැදි ලෙස කළමනාකරණය කරගන්නේ නැතිනම් ඉදිරි ජීවිත කාලයේ දී ගැටලු රැසකටම මුහුණ දෙන්න සිදුවෙනවා.වයස අවුරුදු 40න් පසුව ඕනෑම අයකු තම ශරීර සෞඛ්‍ය පිළිබඳව වැඩි අවධානයක් යොමු කළහොත්, දැනටමත් කිසියම් රෝගාබාධයක් ඇත්නම් එය කලින් හඳුනාගත හැකිවෙනවා.එසේම දැනටමත් කිසියම් රෝගයක් ඇත්නම් එය හොඳින් පාලනය කරගැනීමට හැකියාව ලැබෙනවා; ඊටත් අමතරව කිසියම් හෝ දරුණු රෝගාබාධයකට ගොදුරු නොවී සිටීමේ හැකියාව ලැබෙනවා. එසේ කිරීමෙන් වයස අවුරුදු 40න් පසුව ජීවිතයෙන් උපරිම ඵල නොළාගත හැකි වෙනවා.වයස අවුරුදු 40 ඉක්මවූ විට ගොදුරු විය හැකි බෝ නොවන රෝග මොනවාද?හෘදයාබාධ, අධිරුධිර පිඩනය, දියවැඩියාව, රුධිරයේ කොලෙස්ටරෝල් මේදය වැඩිවීම, පිළිකා ආදිය මෙහිදී ප්‍රධානයි. ශ්‍රී ලංකාව තුළ අද ඉදිරියෙන්ම තිබෙන්නේ හෘදයාබාධ. ලංකාව තුළ වසරකට බෝ නොවන රෝගවලින් මියයන සංඛ්‍යාව පිළිබඳව සිතන විට එයින් 30%ක්ම මියයන්නේ හෘදයාබාධ නිසා බව හෙළිවී තිබෙනවා.බෝ නොවන රෝග පිළිබඳව වයස අවුරුදු 40 වූ විට වැඩි අවධානයක් යොමු කළ යුතු වන්නේ ඇයි?වයස අවුරුදු 40 ඉක්මවූ පසුව අප සිටින්නේ ලෙඩ රෝග රාශියක් හිස මත තබාගෙනයි. සත්‍ය එසේ වුවත් බොහෝ දෙනෙක් ඒ බව දන්නේ නෑ. ඒ නිසා බෝ නොවන රෝග පිළිබඳව දැනගැනීම ඉතාම වැදගත්.බෝ නොවන රෝග ඇතිදැයි හඳුනාගැනීමට අප කුමක් කළ යුතු ද?ලෝකයේ ඕනෑම රටක මෙන්ම ශ්‍රී ලංකාව තුළ ද නිර්දේශ කරන්නේ වයස අවුරුදු 40 ඉක්මවූ විට අවම වශයෙන් වසරකට වරක් සුදුසුකම්ලත් ‍ෛවද්‍යවරයකු හමුවී පූර්ණ වෛද්‍ය පරීක්ෂණයකට භාජනය විය යුතු බවයි. මෙහිදී විශේෂයෙන්ම රුධිර පීඩනය, රුධිරයේ කොලෙස්ටරෝල් මේදය ප්‍රමාණය, රුධිරයේ සීනි ප්‍රමාණය මැන බැලීම ඉතාම වැදගත්. සාමාන්‍යයෙන් නිරෝගී පුද්ගලයෙකුගේ ශරිරයේ රුධිර පිඩනය 120/80 වැනි අගයක් ගන්නවා.ඒ අගයේ තරමක වෙනසක් සිදුවී ඇතත් (එම අගය 140/90 දක්වා වැඩි වුණත්) වෛද්‍යවරයා එකවරම ඖෂධ ආරම්භ කරන්නේ නෑ. එහිදී ජීවන රටාවේ සහ ආහාර රටාවේ වෙනස්කම් සිදුකරගනිමින් රුධිර පීඩනය හොඳ මට්ටමක පවත්වාගෙන යාමට රෝගියාට වෛද්‍යවරයා උපදෙස් ලබාදෙනවා. ඒ උත්සාහය අසාර්ථක වුණොත් තමයි වෛද්‍යවරයා ඖෂධීය ප්‍රතිකාර ආරම්භ කරන්නේ.එහෙත් වෛද්‍යවරයා වෙත යොමුවන විටත් රුධිර පීඩනය ඉහළ අගයක ඇත්නම් හෝ අධිරුධිර පීඩනය නිසා රෝගියා වෙතින් වෙනස් සංකූලතා පෙන්නුම් කරයි නම්, වහාම ඖෂධීය ප්‍රතිකාර ආරම්භ කරනවා.හෘදයාබාධවලට ගොදුරුවීමෙන් වැළකී සිටීමට කුමක් කළ යුතුද?හෘදයාබාධවලට ගොදුරු නොවී සිටීමට නම්, ප්‍රධාන වශයෙන්ම ශරීරයේ රුධිර පීඩනය පිළිබඳව අවධානය යොමුකර එය පාලනය කරගැනීම ඉතා වැදගත්. ඒ වගේම රුධිරයේ සීනි ප්‍රමාණයත් ශරිරයේ කොලෙස්ටරෝල් මේදයත් පාලනය කරගනිමින් ශරීරයේ තරබාරු බව (ස්ථුලභාවය) පාලනය කරගැනීම ඉතාම අවශ්‍යයි. වයස අවුරුදු 40 වූ විට ගනු ලබන වෛද්‍ය වාර්තාවල තත්ත්වය හොඳ මට්ටමක පවතී නම් බිය විය යුතු නෑ.එහෙත් මීළඟට වෛද්‍යවරයා හමුවිය යුත්තේ වසර 6කට 7කට පසුව නොවේ. අවම වශයෙන් මීළඟ වසර දෙක ඇතුළත ද වෛද්‍යවරයා හමුවී වෛද්‍ය පරීක්ෂණ කරගත යුතුයි. අවම වශයෙන් වසරකට හෝ දෙකකට වරක් හෝ කායික වෛද්‍යවරයකු හමුවී අවශ්‍ය වෛද්‍ය පරීක්ෂණ වලට භාජනය වීම වැදගත්.වෛද්‍ය පරීක්ෂණවලදී රුධිරයේ සීනි ප්‍රමාණය පිළිබඳව මැන බැලීම ඉතාම වැදගත්. පැය 12ක් ආහාර නොගෙන කරනු ලබන රුධිර පරීක්ෂාවේදී රුධිරයේ සීනි ප්‍රමාණය 126ට වඩා වැඩි නම් එම පුද්ගලයාගේ රුධිරයේ සීනි මට්ටම වැඩි බව සැලකෙනවා. එසේම රුධිරයේ කොලෙස්ටරෝල් මේදය ප්‍රමාණය 200ට වඩා වැඩි නම් එම පුද්ගලයාගේ ශරීරයේ කොලෙස්ටරෝල් මේදය වැඩි බව සැලකෙනවා. එම තත්ත්වයන් සුදුසු අගයක පවත්වාගෙන යාමට වහාම ක්‍රියා කළ යුතුයි.වයස අවුරුදු 40 ඉක්මවූ විට ඇතිවිය හැකි අනෙක් බෝ නොවන රෝගය වන්නේ පිළිකායි. පිළිකාවලට ගොදුරුවීම නිසා වසරකට ලංකාව තුළ ද විශාල පිරිසක් මියයනවා. මුඛ පිළිකා, පියයුරු පිළිකා, ගැබ් ගෙල පිළිකා, අන්ත්‍රවල හටගන්නා පිළිකා වයස අවුරුදු 40 ඉක්මවූ විට ඇතිවන පිළිකා අතර විශේෂයි.ඒ පිළිකා අතර බොහොමයක් වැරදි ජීවන පුරුදු නිසා ඇතිවන පිළිකා. උදාහරණයක් ලෙස දුම්පානය මත්පැන් පානය වැනි වැරදි පුරුදු නිසා මුඛ පිළිකා ඇතිවීමේ හැකියාව තිබෙනවා. ඇතැම් පිළිකා හටගන්නේ නොදැනුවත්වමයි. වයස අවුරුදු 40 වූ පසුව වසරකට වරක්වත් පූර්ණ වෛද්‍ය පරීක්ෂණයකට භාජනය වීමෙන් ඒ පිළිකා කල්තබා හඳුනාගැනීමේ හැකියාව තිබෙනවා.කාන්තාවන් අතර වර්තමානයේදී බහුල පියයුරු පිළිකා තමාටම සිදුකරගත හැකි ස්වයං පියයුරු පරීක්ෂාව මඟින් කල්තබා හඳුනාගැනීමේ හැකියාව තිබෙනවා. එසේ නැතිනම් මැමෝග්‍රෑම් පරීක්ෂාව මඟින් ඉතාම පහසුවෙන් පියයුරු පිළිකා හඳුනාගත හැකියි.මුල් අවස්ථාවේදී පියයුරු පිළිකාව හඳුනාගැනීමෙන් ඉතාම පහසුවෙන් එය සුවපත් කරගත හැකියි. පියයුරු පිළිකා වේගයෙන් වර්ධනය වන්නේ වයස අවුරුදු 40 – 50 අතර කාලයේදී බව හෙළිවී තිබෙනවා. ඒ නිසා 40 ඉක්මවූ කාන්තාවන් ‘මැමෝග්‍රෑම්’ පරීක්ෂණයකට වසරකට හෝ දෙකකට වරක්වත් යොමුවීම ඉතාම වැදගත්.ගැබ් ගෙල පිළිකා කලින් හඳුනාගන්න පුළුවන්ද?අද ලංකාවේ කාන්තාවන් අතර බහුලවී ඇති පිළිකා අතර දෙවැනි තැන ගන්නේ ගැබ්ගෙල පිළිකා. ගැබ්ගෙල පිළිකා ද කලින් හඳුනාගැනීමෙන් සුවපත් කරගැනීමේ හැකියාව තිබෙනවා. ගැබ්ගෙල පිළිකාවට හේතුවන පැපිලෝමා වෛරසය කාන්තාවකගේ ශරීරයට ඇතුළු වන්නේ් ලිංගික හැසිරීම් නිසයි. ඒ නිසා විවාහ වී ඇති ලිංගික ක්‍රියාකාරිත්වයක් ඇති කාන්තාවන් වයස අවුරුදු 40ට පෙර සිටම ගෙබ් ගෙල පිළිකාව හඳුනාගැනීමට සිදුකෙරෙන ‘පැප්’ පරීක්ෂණයට භාජනය වීම වැදගත්.අඩුතරමින් වයස අවුරුදු 40 වන විටවත් විවාහක කාන්තාවන් මේ පරීක්ෂණය වසරකට වරක් හෝ භාජනය වීම අනිවාර්යයි. දිවයින පුරා රජයේ රෝහල්වල ඇති ‘සුවනාරී’ සායනවලදී කාන්තාවන්ට මෙම ‘පැප්’ පරීක්ෂාව සහ ඇතැම් රෝහල්වලදී ‘මැමෝග්‍රෑම්’ පරීක්ෂාව කරගැනීමේ හැකියාව දැන් තිබෙනවා. වයස අවුරුදු 40 ඉක්මවූ සෑම විවාහක කාන්තාවක්ම “දැන් මට හතළිහ පැන්නානේ” යැයි සිතාවත් මැමෝග්‍රෑම් සහ පැප් පරීක්ෂා සිදුකරගැනීම වැදගත්.වයස අවුරුදු 40 ඉක්මවූ විට බහුල වන තවත් පිළිකා විශේෂයක් තමයි අන්ත්‍රවල හටගන්නා පිළිකා. මෙහිදී මලපහ කිරීමේදී කිසියම් වෙනසක් දැනේනම්, මල සමඟ රුධිරය පිටවෙයිනම් වහාම වෛද්‍ය උපදෙස් පැතීම සුදුසුයි. ඒ අන්ත්‍රවල ඇතිවන පිළිකාවක් නිසා ඉහත රෝග ලක්ෂණ පෙන්නුම් කළ හැකි නිසයි. අන්ත්‍රවල කිසියම් ගැටලුවක් ඇතිනම් එය හඳුනා ගැනීමට ‘කොලොනොස් කොපි’ පරීක්ෂාව සිදු කරනු ලබනවා.යමෙකුගේ මවට පියාට හෝ සහෝදර සහෝදරියකුගේ අන්ත්‍රවල පිළිකාවක් තිබුණේනම්, තමාට ඉහත රෝග ලක්ෂණ නොතිබුණත් වයස අවුරුදු 50 ඉක්මවූ පසුව කොලොනොස් කොපි පරීක්ෂාවක් කරගැනීම වරදක් වන්නේ නෑ. යම් අයකුට ඉහත රෝග ලක්ෂණ ඇත්නම්, පවුලේ අයෙකුට එවැනි රෝගයක් තිබී ඇත්නම් වයස අවුරුදු 40 ලැබීමට පෙර ඉහත පරීක්ෂණය කරගැනීම සුදුසුයි.වයස අවුරුදු 40 ඉක්මවූ විට අස්ථි ගැන සැලකිලිමත් වීම කෙතරම් වැදගත් ද?වයස අවුරුදු 40 ඉක්මවූ පසුව තමන්ගේ අස්ථි පද්ධතිය පිළිබඳව සැලකිලිමත් වීම ඉතාම වැදගත්. විශේෂයෙන්ම කාන්තාවන් වයස අවුරුදු 50 ට ආසන්න වන විට සිදුවන ආර්ථවහරණය නිසා ශරීරයේ හෝමෝනවල වෙනස්කම් සිදු වෙනවා. එහි ප්‍රතිඵලය ඇතැම් විට ඔස්ටියෝපොරෝසිස් රෝගයට ගොදුරු වීම විය හැකියි.එවිට ඉතා සුළු වැටීමකින් පවා අස්ථි බිඳීමේ හැකියාව තිබෙනවා. ඒ නිසා අස්ථි පද්ධතියේ වර්ධනයට අවශ්‍ය පෝෂණය අවුරුදු 40 ට පෙර සිටම ආහාර මඟින් ලබාගැනීම වයස ඉතාම වැදගත්.ඇතැමුන් අතර මතයක් තිබෙනවා විවිධ වෛද්‍ය පරීක්ෂණවලට භාජනය වී තමන්ගේ ශරීරයේ කිසියම් රෝගාබාධයක් ඇතැයි හඳුනා ගැනීම එම රෝගය වැඩිවෙන්න හේතුවක් බවට?එය ඉතාම වැරදි සහගත මතයක්. කිසියම් රෝගයක් නිසා දුක් විඳ මිය යනවාට වඩා වෛද්‍ය පරීක්ෂණයක් මඟින් එම රෝගය කල් තියා මුල් අවස්ථාවේම හඳුනා ගැනීමෙන් ඒ සඳහා ප්‍රතිකාර ලබාගැනීමේ හැකියාව ලැබෙනවා. ඒ නිසා කිසියම් රෝගයක් කල්තබා හඳුනා ගැනීම ඉතා වැදගත්.නමුත් මුල් අවස්ථාවේ වුවත් හඳුනා ගත් විට ප්‍රතිකාර කළ නොහැකි රෝගයක් (මොළයේ පිළිකාවක් වැනි) කලින් හඳුනා ගැනීමෙන් පලක් ඇත්තේ නෑ. එහෙත් බොහොමයක් රෝග එවැනි තත්ත්වයක නෑ. ඒ නිසා වෛද්‍ය පරීක්ෂණ මඟින් කල්තබා රෝගයක මුල් අවස්ථාවේදීම හඳුනා ගැනීමයි වැදගත්.බෝ නොවන රෝගවලින් වැළකී සිටිය හැකි ද?ඔව් බොහොමයක් බෝ නොවන රෝගවලින් වැළකී සිටීමේ හැකියාව අපට තිබෙනවා. බොහොමයක් බෝ නොවන රෝගවලට ගොදුරු නොවී සිටීමට අනුගමනය කළ හැක්කේ එකම ක්‍රමයක්. ඉන් ප්‍රධාන වන්නේ ශරීරයට ගැළපෙන ආහාර රටාවකට හුරුවීමයි. ලුණු අඩු, තෙල් අඩු ආහාර ගැනීමට හුරුවීම ඉතාම වැදගත්. ලුණු වැඩිපුර ගැනීම ශරීරයට ඉතාම අහිතකරයි. අධි රුධිර පීඩනයට එය ප්‍රධාන හේතුවක්. එසේම සීනි අධික තෙල් අධික ආහාර ද බෝ නොවන රෝගවලට ප්‍රධාන හේතුවක්.කෘත්‍රිම රසකාරක අඩංගු ආහාර ගැනීම පිළිකා ඇතිවීමට හේතු වන බව අද පැහැදිලි වී තිබෙනවා. අ‍පගේ ආහාරයට අලුත් එළවළු පලතුරු පලා වර්ග වැඩිපුර එක්කර ගැනීම මුහුදු මාළු ආහාරයට එක්කර ගැනීම මඟින් බෝ නොවන රෝගවලින් බේරී සිටීමට අවස්ථාව ලැබෙනවා. හොඳ ආහාර පුරුදු වගේ ම ව්‍යායාමත් නිරෝගී ජීවිතයකට ඉතාම අවශ්‍යයි. අවම වශයෙන් දිනකට පැය 1/2 බැගින් සතියකට දින 5 ක්වත් ඇවිදීම දිවීම පිහිනීම වැනි ව්‍යායාමයක යෙදීම අවශ්‍යයි.නිරෝගී දිවියකට උසට සරිලන බරක් පවත්වාගෙන යාම ඉතාම ප්‍රයෝජනවත්. මෙහිදී බී. එම්. අයි. අගය 18 - 25 අතර පවත්වාගෙන යාම මඟින් නිරෝගී ජීවිතයක් ගත කළ හැකියි.උදරය විශාල වීමත් ගැටලුවක් ද?උදරය විශාල වන්නේ උදරය ආශ්‍රිතව තෙල් තැන්පත් වීම නිසයි. උදරයේ තෙල් තැන්පත් වීම හෘදයාබාධවලට සහ අංශභාග රෝගයට හේතු වන බව සොයාගෙන තිබෙනවා. සාමාන්‍යයෙන් පිරිමි අයකුගේ උදරය උපරීම වශයෙන් සෙන්ටිමීටර් 90 ක් ද කාන්තාවකගේ නම් එය සෙන්ටිමීටර් 85 ක්ද විය යුතු බවයි වෛද්‍ය මතය. එබැවින් උදරය නෙරා ඒමට නොදී පවත්වාගෙන යාම ඉතාම අවශ්‍යයි.යමෙකුගේ උදරය ප්‍රදේශය සහ උකුල් ප්‍රදේශය ඇපල් ගෙඩියක හැඩය ගැනීම සුදුසු නෑ. එහිදී පෙනෙන්නේ උදරය මහත්ව උකුල ප්‍රදේශය සිහින්වයි. නමුත් නිරෝගී පුද්ගලයකුගේ උදරය සිහින්වත් උකුල ප්‍රදේශය මහත්වත් දිස්විය යුතු බව පැවසෙනවා. එය පෙයාස් ගෙඩියක හැඩය ගත් උදර ප්‍රදේශයක් ලෙස සැලකෙනවා.වයස අවුරුදු 40 න් පසුව ජානමය බලපෑමෙන් ඇතිවන රෝග පිළිබඳව අවධානයක් යොමු කිරීම කෙතරම් වැදගත් ද?සෘජුවම ජාන බලපෑම නිසා හටගන්නා රෝග තිබෙනවා. තවත් රෝග තිබෙනවා ජානමය බලපෑම වගේම ජීවන රටාවේ බලපෑම නිසාත් හටගන්නා රෝග.අධි රුධිර පීඩනය, දියවැඩියාව, ශරීරයේ කොලෙස්ටරෝල් මේදය තැන්පත් වීම ඉන් ප්‍රධානයි. යමෙකුගේ පියාට මවට හෝ පවුලේ අයකුට ඉහත රෝග ඇත්නම්, පවුලේ ලේ ඥාතියකු හෘදයාබාධයක් නිසා මියගොස්, අංශභාගය හැදී එක්තැන් වී ඇත්නම් ඒ පිළිබඳව වැඩි අවධානයක් යොමු කළ යුතුමයි.මෙහිදී කළ හැකි වන්නේ ජිවන රටාවේ බලපෑම නිසා ඉහත රෝගාබාධ ඇතිවීමට ඇති හැකියාව අවම කරගැනීමයි. හොඳ ආහාර පුරුදු ඇතිකර ගැනීමෙන්, දිනපතා ව්‍යායාම කිරීමෙන් ඉහත රෝග ඇතිවීමට හේතු වන සාධකවලින් දුරස් වෙන්න හැකියාව තිබෙනවා.විශේෂයෙන් කිසියම් කාන්තාවකගේ මවට සහෝදරියකට පියයුරු පිළිකාවක් තිබී ඇත්නම්, ස්වයං පියයුරු පරීක්ෂාව මසකට වරක්වත් සිදුකර වසරකට වරක් මැමෝග්‍රෑම් පරීක්ෂණයට භාජනය වීමෙන් පාරම්පරික බලපෑම නිසා පියයුරු පිළිකාවක් හටගැනීමේ අවදානමෙන් මිදීමට හැකියාව තිබෙනවා.මහා අන්ත්‍රයේ පිළිකා ද ජානමය බලපෑම නිසා ඇතිවිය හැකි බව පෙනී ගොස් තිබෙනවා. එවැනි බලපෑමක් ඇති බව හැ‍ඟේ නම් කල්තබා එය හඳුනා ගැනීමෙන් සහ ඒ සඳහා අවශ්‍ය ආරක්ෂිත ක්‍රම අනුගමනය කිරීමෙන් වයස අවුරුදු 40 ඉක්මවූ පසුව පාරම්පරිකව උරුම විය හැකි රෝගාබාධ රාශියකින් මිදී සිටීමට හැකියාව ලැබෙනවා.වයස අවුරුදු 40 න් පසුව ලිංගික ජීවිතය පිළිබඳව කෙබඳු අවධානයක් යොමු කළ යුතු ද?වයස අවුරුදු 40 ඉක්මවූවා යැයි කියා පුරුෂයින්ට නම් ලිංගික ප්‍රාණවත් වීම වැනි ලිංගික ගැටලු මතුවන්නේ නෑ. නමුත් දියවැඩියාව, කොලෙස්ටරෝල් මේදය තැන්පත් වීම, අධි රුධිර පීඩනය වැනි තත්ත්වයන්වල ප්‍රතිඵලයක් ලෙස ලිංගික දුබලතාවයක් ඇතිවෙන්න පුළුවනි.බොහෝ විට කාන්තාවන් වයස අවුරුදු 40 ඉක්මවූ පසුව දරුවන් ලැබුණු පසුව ලිංගික ජීවිතයට වැඩි උනන්දුවක් දක්වන්නේ නෑ. එය පවුල් ජීවිතය තුළ ගැටුම් සහගත තත්ත්වයන් මතු කිරිමට හේතු වන්න පුළුවනි.වයස අවුරුදු 40 න් පමණ පසුව ඇතැම් කාන්තාවන් ලිංගික ජීවිතය පිළිබඳව සෘණාත්මකව බැලීම ඉතා නුසුදුසුයි. වයස අවුරුදු 40, 50 වූවා යැයි සිතා ජීවිතය අත්හැර දැමීම සුදුසු නෑ. අඹු සැමි දෙදෙනා අතරේ කිසියම් ලිංගික ගැටලුවක් ඇත්නම් වඩාත්ම සුදුසු වන්නේ වෛද්‍ය උපදෙස් පැතීමයි.පවුලේ වෛද්‍යවරයා කෙතරම් වැදගත් ද?තමන්ගේ සහ තම පවුලේ උදවියගේ සෞඛ්‍ය පිළිබඳව සොයා බැලීම සඳහා පවුලේ වෛද්‍යවරයකු ලෙස තමා ජීවත්වන ප්‍රදේශයේ සුදුසුකම් ලත් වෛද්‍යවරයකුගේ උපදෙස් ගැනීම ඉතාම වැදගත්. අද එක් වෛද්‍යවරයකු ළඟටත් හෙට තවත් වෛද්‍යවරයකු ළඟටත් යාම සුදුසු වන්නේ නෑ.කිසියම් රෝගයක් සඳහා විශේෂඥ වෛද්‍යවරයකු හමුවිය යුත්තේ පවුලේ වෛද්‍යවරයා හරහායි. කිසියම් අසනීපයක් නැතත් වසරකට වරක්වත් පවුලේ ‍වෛද්‍යවරයා හමුවී තමාගේ සහ තම පවුලේ උදවියගේ සෞඛ්‍ය තත්ත්වය පිළිබඳව සාකච්ඡා කිරිම වැදගත්.වයස අවුරුදු 40 න් පසුව ඉතිරි කාලය සතුටින් සහ නිරෝගීව ගතකිරීම සඳහා අප කුමක් කළ යුතු ද?ජීවිත කාලය කෙටි වීමට හේතු වන දුම්පානය මත්පැන් පානය ආදියෙන් මිදීමත්, හොඳ ආහාර පුරුදුවලට හුරුවීමත්, දිනපතා ව්‍යායාමවල යෙදීමත් අවුරුදු 40 න් පසුව ඉතාම ප්‍රීතිමත් නිරෝගීමත් ජීවිතයක් ගත කිරීමට උපකාරී වෙනවා.විශේෂයෙන්ම අනවශ්‍ය බර මනසට නොගෙන මානසික ආතතියෙන් තොර සැහැල්ලු ජිවිතයකට හුරුවීම ඉතාම අවශ්‍යයි. ගීතයක් රස විඳීම, පරිසරය රස විඳීම ළඟා විය නොහැකි ඉලක්ක හඹා යාමෙන් වැළකීම ආදිය සැහැල්ලු ජිවිතයකට උපකාරී වෙනවා. ඒ මඟින් වයස අවුරුදු 40 න් පසුව සාර්ථක ප්‍රීතිමත් ජීවිතයක් ගත කළ හැකි වෙනවා.බොහෝ දෙනෙක් දන්ත වෛද්‍යවරයෙක් වෙත මෙන්ම අක්ෂි වෛද්‍යවරයෙක් වෙත යන්නේ දතක ගැටලුවක් මතු වුණොත් හෝ පෙනීමේ දුබලතාවක් ඇතිවුණොත් පමණයි. වසරකට වරක් හෝ දන්ත වෛද්‍යවරයකු වෙත යාමෙන් මුඛ පිළිකාවෙන් වැළකීමේ හැකියාව ද තිබෙනවා.වයස අවුරුදු 40 පමණ වූ විට අප අක්ෂි වෛද්‍යවරයකු වෙත යා යුත්තේ හතළිස් ඇඳිරිය නිසාම නොවෙයි. අක්ෂි වෛද්‍යවරයකුට තම දෑස් පෙන්වා ගැනීමෙන් ඇසේ සුද මතුවීම, ග්ලූකෝමා වැනි රෝග කලින් හඳුනාගෙන ප්‍රතිකාර කළ හැකි නිසයි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=am1306162</link>
    <topic>කුස තුළ සිටින දරුවාට පාසලක් සෙවු ඉෂාරා</topic>
    <author/>
    <content>කුස තුළ සිටින දරුවාට පාසලක් සෙවු ඉෂාරාමනෝ විද්‍යා උපදේශකමේජර් සුසන්ත ද සිල්වා (විශ්‍රාමික)පසු ගිය දිනයක අප සොයා අපූරු යුවළක් පැමිණියහ. තරමක් පමා වී විවාහ වූ ඔවුහු වසර 10 ක සීමාව පසු කරමින් සිටියහ. විධායක ශ්‍රේණියේ රැකියාවක නියුතු බිරිය ඉෂාරා ප්‍රථම දරු උපත අපේක්ෂාවෙන් සිටියාය.සුමේද නම් වූ සැමියා අප වෙත යොමු කර තිබුණේ වෛද්‍යවරයෙකු විසිනි. සුමේද පවසන පරිදි ඔහුට තිබෙන ගැටලුව මෙසේය.තම බිරිය ඉෂාරාගේ ප්‍රථම දරු ප්‍රසූතිය සිදු කිරීමට දින ළං වෙමින් තිබේ. නමුත් පසු ගිය මාස 2 ක පමණ කාලයක සිට ඇයගේ හැසිරිම් රටාව වෙනස් වෙමින් තිබේ.ඉතා දුකටත්, කලබලයටත්, කලකිරීමටත් පත් ඇයට කේන්ති යෑමට ද පටන් ගෙන තිබිණි. රාත්‍රියට පවා නින්ද නොයයි. හිතේ අමාරුවක් මෙන්ම ඇ‍‍‍ඟේ අමාරුවක් ද හට ගෙන ඇති ‍බව පෙනේ.“ඉතින් ඒ තත්ත්වය ලැබෙන්න ඉන්න දරුවාටත් හොඳ නෑ කියලා මම කලබල වුණා. ඉෂාරාත් මේ සෑම දෙයක් පිළිබඳවම දැනුවත් වුණත් ඇගේ සිත බොහෝම අපහසුතාවකට පත්ව ඇති බව මට වැටහුණා. ගර්භණී අවස්ථාවලදී ඇතිවන සංකූලතා පිළිබඳ ඉෂාරා හොඳින් දැනුවත් වෙලායි ඉන්නේ.”ඇත්ත වශයෙන්ම වයසට වඩා දැනුවත් කමින් මුහුකුරා ගිය ඉෂාරා අවශ්‍ය අනවශ්‍ය බොහෝ දේ දැනුවත්ව සිටි බව අපට ද පෙනී ගියේය.“මට මේ වෙනස් වීම ඇති වෙන්න පටන් ගත්තෙ මට හිතෙන විදිහට ස්කෑන් පරීක්ෂණය කරලා ටික දවසක් ගත වුණාට පසුවයි. අපට පුතෙක් ලැබෙන්න ඉන්නෙ. ඉතින් පුතාලා ලැබෙනකොට මවුවරුන්ට මේ වගේ ශාරීරික වෙනස්කම් සිදු වෙනවා ඇති.”ඉෂාරා කතාවට තවත් දේවල් එකතු කරමින් වෛද්‍ය මතයක් ද පල කළාය.“ඉතින් අපි මේ සියල්ල අපේ පවුලේ වෛද්‍ය තුමාටත් කාන්තා රෝග පිළිබඳ විශේෂඥ වෛද්‍ය තුමාටත් පැවසුවා. ඔවුන් යම් යම් පරීක්ෂණ සිදු කළා. කිසිඳු රෝගී ලක්ෂණයක් නොමැති නිසා අපේ පවුලේ වෛද්‍යවරයා තමයි යම් උපදේශනයක් ලබා ගැනීම සඳහා අපිව ඔබ වෙත යොමු කළේ.”අපට ද ඇයගේ කිසිඳු රෝගි ලක්ෂණයක් පෙනෙන්නට නොතිබුණ ද ඇය කළ විස්තරය අනුව ඇයට මානසික රෝගී තත්ත්වයක් ඇති බවට තහවුරු විය. අප සමඟ කතා කරන විට ඉෂාරාට තම යහළුවෙකුගෙන් දුරකථන ඇමතුම් කිහිපයක් ලැබුණු අතර ඇය තමාට ලැබෙන්නට සිටින දරුවාගේ ඉදිරි අනාගතය පිළිබඳව ද කතා කළ බවක් අපට වැටහිණි.තව දුරටත් ඒ පිළිබඳව අධ්‍යයනය කිරීමේ දී අපට වැටහී ගියේ ඇයට සංකූලතා සහ වෙනස් වීම් ඇති වීමට පටන් ගෙන ඇත්තේ ඇයට පුතෙකු ලැබීමට සිටින බව දැනගැනීමත් සමඟ බවයි.අප හා කතාබහ කළ කරුණු අනුව ඉෂාරාගේ දෛනික රටා හා හැසිරීම් පිළිබඳව අධ්‍යයනයක් කරන ලදී.ඉෂාරාට පුතෙකු ලැබීමට යන බව දැනගත් වහාම මේ වෙනස සිතට දැනී ඇත. ඇයගේ සැමියා පැවසුවේ ඔහු ප්‍රධාන පෙළේ පාසලක ආදි සිසුවෙකු බැවින් දරුවා එම පාසලට ඇතුළත් කර ගැනීමට අවශ්‍ය කටයුතු සම්පාදනය කරන බවයි.සුමේද පාසල් යන කාලයේ පාසල වෙනුවෙන් ක්‍රියාකාරීව වැඩ කටයුතු නොකළ අයෙකි. ඒ සඳහා අවශ්‍ය සුදුසුකම් නොමැති බව දෙදෙනාටම තේරුම් ගොස් තිබිණ.සුමේද තමා පාසලේ ඉගෙනුම ලබන කාලයේ දී කිසි දිනෙක කතා නොකළ යහළුවන් හට දුරකථනයෙන් කතා කොට තම පුතාව ද පාසලට ඇතුළත් කිරීමට අවශ්‍ය ලිපි ලේඛන ආදිය සකස් කර දෙන ලෙස ඉල්ලා සිටියේය. නමුත් එතරම් හිතවත් කමක් නොමැති යාළුවන් ඔවුන්ව මඟ හැර ඇති බවක් ඔවුන්ට වැටහී තිබිණි.සුමේදගේ එම අසාර්ථකත්වයත් සමඟ ඉෂාරාට සුමේද කෙරෙහි ද යම් කලකිරීමක් ඇති වී ඇත. ඉන් පසුව මේ දෙදෙනාගේම මතකයට ආවේ කෙසේ හෝ දරුවාගේ උප්පැන්න සහතිකයට පාසලට ආසන්න ලිපිනයක් සටහන් කිරීමයට.ඒ සඳහා තම යහළු යෙහෙළියන් සමඟ කතාබහ කරමින් ග්‍රාමසේවා නිලධාරීන්ව ද හමු වී විශේෂ ලිපිනයක් ලබා ගත හැකි දැයි විමසා ඇත. නොයෙකුත් ක්‍රියාමාර්ග අනුගමනය කළ ද මේ වන විට ඒ කිසිවක් සාර්ථක වී නැත.ඉන් පසුව ඔවුන් උත්සාහ දරා ඇත්තේ ප්‍රධාන පෙළේ පාසලකට ආසන්නව පිහිටි නිවෙසක් කුලියට ගැනීමයි. ඒ සඳහා වියදම් කිරීමට එක් අයෙකුගේ වැටුප ප්‍රමාණවත් නොවූ නිසා ඒ උත්සාහය ද අසාර්ථක විය.තවත් යහළුවෙකු ඉෂාරා හට පවසා ඇත්තේ නිවෙසක් කුලියට ගත්ත ද තම දරුවා පාසල් යන තෙක් එම නිවසේ පදිංචි වී සිටිය යුතු බවත්, ඡන්ද නාමලේඛනයේ තම නම් ඇතුළත් කර ගැනීම සඳහා පදිංචි වී වැඩ කටයුතු කළ යුතු බවත්ය. එනම් විදුලි බිල්පත්වල ජල බිල්පත්වල දුරකථන බිල්පත් වල තම නම් සඳහන් විය යුතු බවයි.එයින් පසු පුතාගේ අනාගත පාසල පිළිබඳව ඉෂාරාගේ බලාපොරොත්තු සියල්ලම අවුල්සහගත තත්ත්වයකට පත්ව ඇත. මේ තත්ත්වය මත ඇය දිගින් දිගටම තම මිතුරන් සමඟ කතාබහ කරමින් උපදෙස් ගනිමින් දිනෙන් දින එකම අවුල් ගොඩකට වැටී ඇත.අවසානයේ දී ඇය මානසිකව ඉතා දුර්වල වී කලකිරී ඉච්ඡාබංගත්වයට පත්ව ඇත. ඇයගේ උගත්කම වයස තරාතිරම දැනුවත් බව අතින් මුහුකුරා ගිය ද ඉහත කරුණු සොයා ගැනීමත් සමඟ අපට අපේ රෝග ලක්ෂණවල සත්‍යතාවය පැහැදිලි විය.ඇය අනිවාර්යෙන්ම මානසික ආතතියකට පත්ව ඇති බව අපට පෙනී ගියේය.ඒ කුමක් සඳහා ද? නූපන් දරුවෙකුට පාසලක් සොයා යෑමේ දී මොවුන් අපහසුතාවකට පත්ව ඇත. ඉෂාරා සිදු කරමින් සිටියේ ඇගේ මානසික සෞඛ්‍යයට හානියක් සිදු කිරිම පමණක් නොව නූපන් දරුවාට ද දුබල මානසික රෝගී තත්ත්වයක් උරුම කර දීමයි.බටහිර විද්‍යාව අනුව හා බුද්ධ දර්ශනයට අනුව ගැබිණි මාතාවන්ගේ පෝෂණය පමණක් නොව මානසික සිතුම් පැතුම් ද කුස තුළ සිටින දරුවාට දැනෙන බැවින් ඒ අනුව දරුවා ද හැඩ ගැසෙයි. අපේ පැරැන්නෝ ගැබිනි මාතාවන්ට අසුබ දේ දැකීමට නොව ඇසීමට පවා ඉඩ නොදෙනුයේ එබැවිනි.ඉතින් එහෙම නම් ඉෂාරා වැනි මාතාවන්ට ලැබෙන දරුවන්ගේ තත්ත්වය පැහැදිලිව පෙනී යයි. ඉතා කුඩා කාලයේදීම ඉෂාරා ද තම දරුවාව මානසික රෝගී තත්ත්වයට පත් කරනු නොඅනුමානය.ඉෂාරා සහ සුමේද අප පැවැත්වූ උපදේශන වාර කිහිපයකටම සහභාගි වීමත් සමඟ යහපත් තත්ත්වයට පත් වූහ. සිදු වීමට ගිය වරද හොඳින් අවබෝධ කර ගත් ඉෂාරා පාසල් අතින් ගත් දරුවෙකු නොව නිරෝගී දරුවෙකු පසු ගිය දා බිහි කළාය. මුදල් ද, කාලය ද, තම පවුල ද අහිමි කරගනිමින් රෝගී වන්නට ගිය ඉෂාරා මේ තත්ත්වයෙන් මුදා ගැනීමට ලැබීම අපට මහත් සතුටකි.අප ඉහතින් දැක්වූ ඉෂාරාගේ කතාව පමණක් නොව අද ඔබ කිහිප දෙනෙකුම එවැනි මානසික ආතතියකට ලක් විය හැකිය.අප ඔබගෙන් ඉල්ලා සිටිනුයේ කරුණාකර ඔවුන්ව හඳුනාගෙන ඔවුන්ගේ එම ආතතිය තත්ත්වයෙන් මිදීමට අවශ්‍ය පෞර්ෂත්වය ගොඩ නඟා ගැනීමට උදව් කරන ලෙසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=am1306163</link>
    <topic>නිතරම ඇලජික් ද සමේ රෝග සන්ධි රෝග ද</topic>
    <author>සාකච්ඡා කළේසුනිල් දයා අල්විස්</author>
    <content>නිතරම ඇලජික් ද සමේ රෝග සන්ධි රෝග දඇන්ටි නියුක්ලියර් ඇන්ටිබොඩීස් පරීක්ෂණයෙන් ලෙඩේ හරියටම දැන ගනිමුබොරැල්ල රජයේ වෛද්‍ය පර්යේෂණආයතනයේ තාක්ෂණ විද්‍යාඥකීර්ති වික්‍රමරත්නඇන්ටි නියුක්ලියර් ඇන්ටිබොඩීස් (Anti Nucleur Antibodies) නමින් හෝ ඇන්ටි නියුක්ලියර් ෆැක්ටර් (Anti Nucleur Factor) නමින් වෛද්‍ය රසායනාගාරයේ දී සිදුකරනු ලබන සුවිශේෂ පරීක්ෂණයකි.ඒ පරීක්ෂණය කෙනෙකුගේ ප්‍රතිශක්තිකරණය පිළිබඳ සොයා බලන පරීක්ෂණයක් ලෙස හැඳින්විය හැකිය.ඕනෑම කෙනෙකුට තමන්ගේ සිරුරේ ප්‍රතිශක්තීකරණ පද්ධතියක් පවතී. එමඟින් ශරීරයට බාහිරින් ඇතිවන බැක්ටීරියා, දිලීර, වෛරස, ක්ෂුද්‍රජීවි වැනි ඕනෑම විෂබීජයකට ඔරොත්තු දෙයි.බාහිරින් ශරීරයට ඇතිකරන රෝගාබාධ වළක්වා ගැනීමට ස්වයංක්‍රීයව ක්‍රියාත්මක කරන හොඳම ආරක්ෂක පද්ධතිය වන්නේ මේ ප්‍රතිශක්තීකරණ පද්ධතියයි.අපේ ශරීරයට පිටතින් එන වෛරස් හෝ බැක්ටීරියාවලට එරෙහිව සටන් කරන්නට ශරීරයෙන් නිපදවන තවත් දෙයක් තියෙනවා. මෙය ප්‍රතිදේහය හෙවත් ‘ඇන්ටිබොඩීස්’ යනුවෙනි.ඩෙංගු වැනි රෝග තත්ත්වයක් ගෙන බැලුවොත් ඩෙංගු වෛරසය ශරීරයට ඇතුළු වූ විට එයින් ඇතිවන්නේ ප්‍රතිජනකයයි.ඒ ප්‍රතිජනකයට එරෙහිව සටන් කිරීමට හැකියාව තියෙන්නේ මේ කියන ප්‍රතිදේහවලටයි. මේ ප්‍රතිජනකයට එරෙහිව සටන් කිරීමට නම් අපේ සිරුරේ ප්‍රතිශක්තිකරණ ක්‍රියාවලිය හොඳට ගොඩනැඟී තිබීම අවශ්‍යය.නමුත් සමහරුන්ගේ එහෙම වෙන්නේ නැහැ. එවැනි අයගේ සිරුරේ නිපදවෙන ප්‍රතිදේහ සිරුර විසින්ම වනසා දමනවා.ඒ තත්ත්වය ‘සිස්ටමික් ලුපස් එරිතිමැටෝසස්’ හෙවත් SLE යනුවෙන් හඳුන්වනවා. ආතරයිටීස් වැනි සන්ධි රෝග, සමේ රෝග, දද, මස්පිඩු ආසාදන දක්වා රෝග ආසාත්මිකතා, හිසකෙස්, නිය ගැලවී යාම කුඩා දරුවන්ගේ පවා සමේ ඇතිවන ප්‍රබල ආසාත්මිකතා හා විශාල තුවාල හටගන්නත් මේ නිසා පුළුවන්.ඒ අයගේ රෝග තත්ත්වය සහ වෙනත් සායනික වාර්තා සසඳා බලා වෛද්‍යවරුන් තේරුම් ගන්නවා ප්‍රතිශක්තිකරණය ඔහුගේ සිරුරටම එරෙහි වීමේ තත්ත්වයක් කියා.ඒ රෝග තත්ත්වයන් හරියටම කුමක්දැයි කියා දැනගන්නයි ‘ඇන්ටි නියුක්ලියර් ඇන්ටිබොඩීස්’ පරීක්ෂණය සිදු කරන්නේ.මේ පරීක්ෂණයෙන් සිදු කරන්නේ රුධිර සාම්පලය අරගෙන එම රුධිරයේ සෛල කොටස් වෙන් කරලා ඉතුරු වන මස්තු (සීරම්) ඉහළ මට්ටමේ රසායනාගාරයක් තුළ පරීක්ෂා කිරීමයි.කුඩා දරුවන්ට වුවත් මේ රෝග තත්ත්වයන් ඇතිවෙන්න පුළුවන්. විශේෂයෙන්ම ගැහැනු දරුවන්ටය.මේ පරීක්ෂණය රජයේ රෝහල්වලින් එවන ලේ සාම්පලවලින් නොමිලයේ සිදුකර නැවත එම රෝහල්වලටම ලබාදීම සිදු කරන්නේ බොරැල්ල වෛද්‍ය පර්යේෂණ ආයතනය මඟින්.ඒ සඳහා කිසිදු මුදලක් අය කරන්නේ නෑ. මේ වෙනුවෙන් පරීක්ෂණ කරන වෛද්‍ය පර්යේෂණ ආයතනයේ පිහිටි විශේෂ අංශය හඳුන්වන්නේ ‘ප්‍රතිශක්තිකරණ වේද අංශය’ නමින්ය.පරීක්ෂණය සිදුකර වාර්තාව නිකුත් කරන්න දින 5 ක් වත් ගත වෙනවා. ලේ සාම්පල පරීක්ෂා කර බැලීමට පිරිවැය වැඩියෙන් වැය කිරීමට සිදුවෙන නිසා වැඩිපුර නිදර්ශක ප්‍රමාණයක් එකතු කර ගැනීමෙන් පසු පරීක්ෂණ සිදුකිරීමට පියවර ගැනීම නිසයි මේ කාලය ගත වෙන්නේ.පෞද්ගලික අංශයේ ඉහළ පෙළේ රෝහල්වල රසායනාගාරවල සිදුකරන මේ පරීක්ෂණයට වැඩි මිලක් අය කිරීම සිදු වෙනවා.සාමාන්‍යයෙන් මේ පරීක්ෂණයට ලේ සාම්පල ලබාගන්නේ රෝහල්ගත වී සිටින රෝගීන්ගෙන්ය. එවැනි පරීක්ෂණයකට පැමිණ ලේ සාම්පල ලබාදීමක් සිදුවන්නේ නෑ. බොහෝ විට රෝහල්ගත වී නේවාසිකව සිටින මේ රෝග තත්ත්වයන් යයි සැක කරන රෝගීන්ගෙන් ලැබෙන ලේ සාම්පලුයි ඒ පරීක්ෂණයට යොදා ගන්නේ.තමන්ගේ ශරීරයේ ප්‍රතිශක්තීකරණය තමන්ට එරෙහි වන අවස්ථාව ප්‍රවේණිගත රෝගයක් දැයි බලා ගන්නත් මේ පරීක්ෂණය වැදගත් වෙනවා.සාකච්ඡා කළේසුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=ay1306161</link>
    <topic>හිරිමල් හිරු</topic>
    <author/>
    <content>සංස්කාරක,හිරිමල් හිරුසිළුමිණ,ලේක්හවුස්,කොළඹ 10.ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකථන අංකයක් දලියා එවන්න අමතක නොකරන්න.සුළඟ ඊයෙත් බොහෝ දේ අපට නැති කළා. එදා මුහුද අප‍ට කළ දේත් ඒ වගේමයි.ඒත් අපි සුළඟ එක්කවත් මුහුද එක්කවත් තරහද? අපි ගංවතුර ගෙනා ගඟ එක්කවත් නාය ගියකඳු එක්කවත් තරහද? හොඳයි තරහක් ආවත් තරහ වෙලා ඉන්න පුළුවන්ද?බැහැ ඒක තමයි අපට උරුම දේ. ඒ කියන්නේ සොබා දහමෙන් උපන් සියලු සතුන් වගේ ම මිනිසාත් සොබා දහමට එකයි.අපි කොයි තරම් වෙනස් වෙන්න හැදුවත්, අපි කොයි තරම් උසස් මනසක් ඇති මිනිසුන් කියා පාරම් බෑවත්, කෙතරම් සොබා දහම මෙල්ල කරන්න හැදුවත් අන්තිමට මෙල්ල වෙන්නේ අපිමයි. අනිත් සතුන් වගේමයි. ඒක තමයි ස්වභාව ධර්මේ රීතිය.ඔය ටික තේරුම් ගන්න බැරුව මොන දේ කළත් කවදා හරි වරදින එක නවත්වන්න බෑ.චීනයේ කොන්ෆියුසිස්ට්වාදයේත් කියල තියෙන්නේ සොබා දහමයි මිනසායි එකිනෙකට බැඳී තිබෙන්නේ ප්‍රත්‍යාවර්තී අයුරින් කියලා.ඒ වගේම බුදු දහමෙත් හැම විටම සොබා දහම ඇසුරෙන් තමයි බොහෝ දේශනා කර තිබෙන්නේ. අපි හැමදාම ආගමික දේශනා ඇසුවත් ‍පොත පත කියෙව්වත් ඒවායේ තිබෙන කරුණු හරි හැටි ප්‍රත්‍යක්ෂ කර ගත්තා ද කියලා ආපසු හැරී බලන්න තවමත් කාලය ටිකක් ඉතිරිවෙලා තියෙනවා.මොකද සොබා දහම ගැන අනන්ත අප්‍රමාණ දෑ ව්‍යංගාර්ථයෙන් මෙන්ම ඍජුව කියා තිබෙන ලිපි ලේඛන සිය දහස් ගණනක් ජීවිත කාලය පුරා කියවන අපි කන රටකජු ගොට්ට බසයේ ජනේලයෙන් එළියට විසි කරනවානම්, ටොෆි කොළය පාරේ අතහැරලා යනවානම්, ඒ තරමටම සුළු දෙයක්වත් අපට සොබා දහම රැකීමේදි මතක් වෙන්නේ නැත්නම් සොබා දහම පෙරළා අප ගැන තකයි කියා සිතන්න පුළුවන්ද?වනරෝප සූත්‍රයේ ගහ කොළ වැවීමෙන් ලැබෙන ආනිශංස ගැන කියලා තියෙනවා. ඒ වගේම තණකොළ ගසකට කෙළ බිඳක් හෙළීමෙන් සිදුවන පාපයේ තරමත් ‍සඳහන් වනවා.ඒ තරම් සියුම් ලෙස රැක ගතයුතු සොබා දම් මාතාව දූෂණය කරමින්, සූරා කමින් හිතක් පපුවක් නැති ලෙස කටයුතු සිදුවෙද්දි වියරුවන සොබා දිනිතිය ඉවක් බවක් නැතිවම පහර දෙද්දී එයට ලක්වන්නේ වැරදි කරුවන් ම නොවෙන්නත් පුළුවන්. ඒත් මිනිසුන් හැටියට අපි සැමදෙනකුටම වගකීමක් තිබෙන බව ස්වභාව ධර්මයා මතක් කරන හැටි ඒක වෙන්න ඇති.ඒක තමයි සොබා දහමේ රීතිය. ඒ නිසා අපට තරහ වෙන්න බෑ. තරහ ගියත් කරන්න දේකුත් නෑ. කළ හැකි එකම දේ අපිට පුළුවන් මට්ටමින් පරිසරය රැක ගන්න එක විතරමයි.එතකොට පරිසරයත් අපව රැක ගනීවි.අරුණි ගිමිහානේ ගිණිද නිවෙන්නයි නවදැලි හේනට වැසි වසින්නයි බඹරුන් මලවට දඟ කරන්නයි රෑ පායන සඳ සිත රැදෙන්නයි සන්තාපය පලවා හරින්නේ මුවදොර මිහිරි සිනා මැවෙන්නේ හැඩ වැඩ දේදුන්නක් මැවෙන්නේ සිහිනය පෙර මං පිය මනින්නේ සිත ළඟ නුඹ සක්මන් කරන වෙලේ වැව්දිය පිය මදනල පවන ඇදේ නෙත ළඟ නිල් කැට දිලෙන වෙලේ නුඹ හොරැහින් එබිකමි හද කළේඑස්. ජී. ශෂිකලා නෙත්සරණී- මහනුවර තරුවක් වන්නට මොකද මේ පෙරහරේ සඳක් වනු සනුහරේටම එළිය දෙන බොල්වෙන්න දෙන්නෙපා මිනිස්කම් ගල් කරගනින් හිත් තරු නඟේ මලේපරගම්මන නන්ද මගේ සිත් අහසම එළිය කොට දිලුණ මගෙ සඳ මගෙ සරා සඳ... වලා රොදකට මුවා වී ඇයි ද දුරකට පාවුණේ ඔබ.... තාරුකා කැට සිනාසෙයි මට ඔච්චමට මා දෙස බලා... නෙතග කඳුළැලි ඇද වැටෙයි මගෙ පැතූ පෙම අහිමි වූ නිසා ලබා‍ගන්නට නොහැකි මුත් මට මගේ සඳ ඔබමයි සදා... දුර සිටන් මම පෙම් කරන්නෙමි මගේ සිත අසරණ නිසා මගේ සඳ ඔබමයි සදා...කල්පනී - පයාගල ”නොකියූ නුඹෙ කවිය - සුදු කොඩි මුමුනද්දි දෑසෙ කඳුළු නැතුවාට - සුසුම් ළඟ වැතිරෙද්දි නිසල නුඹෙ මුව මඬල – අතීතය කොඳුරද්දි කෙලෙස හිස ඔසවම් ද – මතක මට වද දෙද්දි...”පහන්යා නිශානි රාජපක්ෂසෞන්දර්ය කලා විශ්වවිද්‍යාලයේ තෙරක් පතරක් නොපෙනෙන මානයේ සීමා මායිම් බාධක හමුවේ කිසිදා ළංවිය නොහැකිව ලතවෙන අපගේ නොයිඳුල් සෙනෙහස සිහිවී හද කකියා වැලපෙමි තනියේ ඔබ පුන් සඳයි දිදුලන අහස් ගැබේ මා තරු කැටයකි නිවි නිවී දිලිසෙන අඳුරේ දහසක් පැතුමන් පුබුදයි අපේ ලොවේ ඉටුකර ගමු කවදා හෝ මතු සංසාරේඅයිලීන් සේවිස් - රාගම හ‍ඳෙන් සිසිල ගෙන දොවා ඇගේ මුව නීල නුවන් මත පිණිකැට තවරා දේදුන්නක් ගෙන ගත දවටාලා‍‍‍‍‍.... අහස් කුසෙන් බැස දුවණිය මාගේ සුර අඟනක් සේ මාවෙත ආවා‍‍‍... එදා ඇගෙන් ලද පිය පදවිය අද දෙනුවන් තෙමනා කඳුළු ගඟක් වීය... පති කුලයට යන දුවණිය මාගේ සුර කුමරකුගේ සුරත දරා අප්පච්චී, මේන් බලන්නකො කියමින් ඇය පුත් කුමරකු‍ හෙට මා වෙත අරගෙන ඒවි...අනුර පණ්‍ඩුකාභය බාලසූරිය- මාලඹේ ඒ අය මට බොහොම ආදරය කළා‍. කෑමට බීමට ඇඳීමට ලෙඩට දුකට ජීවිතයේ හැම දෙයකටම ඇවැසී උපකාර උදව් කළා. මට පමණක් නොවේ.සජීවී, අජීවි හැමටම සැම දේකටම, ඒ එක් එක් අයට හෝ හැම දෙයටම නියමිත කාල සීමාවකට, මවු කුසින් බිහිවීමට උපකාර කළා. පසිඳුරන් වඩා ගැනීමට උපකාර කළා.එම හිතවන්තයෝ පස්දෙනෙකි. පඨවි, ආපෝ, තේජෝ, වායෝ, ආකාශ, උදව් ලබාදෙන කාල වකවානුවක් ද ඇත. කාල සීමාව නිමවූ විට පොලියත් සමඟ ගනුදෙනුව බේරා ගනී.මිය යෑම එම කාල සීමාවයි. පඨවි පොළව සරුකර ගනී. අ‍ාපෝ, එයා එයා ගෙ කොටස ඇදගනී. (ජලය) තේජෝ (උෂ්ණය) එයාගේ කොටස බාර ගනී. වායුව (වාතය) එයත් එසේ ම තමයි. ආකාශ ද මා නිදහස් කර යවයි.සියල්ලෝම තම තමාගේ කොටස් නිදහස් කර ගනී. ඔවුහු මා හැර ගියෝය. මෙතෙක් මමය, මටය, මාගේ කියා ගත්තේ අර පස්දෙනා සමඟ ය. දැන් මම තනි වූයෙමි.කවුද මේ තනි වූ මම විඥානය ය. මමත් කොහේ හෝ යා යුතුය. මා කොහේ යන්නද? අර තාවකාලික උදව් කරුවෝ මා අතහැර ගියා. ඉතින් මොකක්ද මගේ ලොකු කම.මම ද විඥානය යමි. මට යන්නට තැනක් ඇත. නමුත් තැන නොදනිමි‍. අර අයත් සමත කළ කීදේ අනුව තැන සූදානම්ව ඇත. නමුත් නොදනිමි. සමහරවිට නැවත ණය ගැනීමට එනු ඇත. නොඑනවා නම් හොඳයි.විජිතා මල්පාන, - හිඳගොල්ල රන්වන් පාටින් වත සරසා සුදු මල් කළඹක් අතේ දරා පෝරුව අබියස පා නඟනා නෑදෑ පිරිසට මැදිවීලා... මංගල කිංකිනි බෙර මැද්දේ පියවර තැබුවා පෝරුව මත්තේ සුබ ඵල දෙන්නට අස්ටක කියැවේ බුලත් හුරුලු හා තැලි පිළිගැන්වේ... යුවති පතීන් ඒ මේ අත හරවයි දෙදෙනා මොන මොනවද මුමුනයි වීඩියෝ කරු­‍ෙවක් දසත දුවයි විස්මිත අයුරින් රූ ගතවෙයි... යුවළට කැමරා කාචය හරවයි නිදහස නොමැතිව යුවතිය සසලයි පැලැදි අබරණ ඇය බර උසුලයි පිළිවෙත් ගැන ඇයට ද සිහි වෙයිපී. සුනීතා පෙරේරා- නින්දහේන, හීන තියෙන්නෙ දකින්න. ඒ වුණාට අපි දකින හැම හීනයක් ම සැබෑවක් නොවෙන්න පුළුවන්. හීනවල තියන ලස්සන අපි දකින්නෙ ඒ හීනේ ජීවත් වුණොත් විතරයි.පියවි ලෝකෙට ආවට පස්සේ අපි දැකපු හැම ලස්සන හීනයක්ම හීනයක් වෙලා ඉවරයි. මිහිමත ජීවය ලබන සෑම මනුෂ්‍යයෙකුටම ඔවුන්ට ආවේණික වූ හීන තියනවා.නමුත් අපි දකින හීනවලින් කීයෙන් කීයද සැබෑ වෙන්නෙ. අනිත් හැම හීනයක් ම නිමා වෙන රාත්‍රියත් සමඟ බොඳ වෙලා යනවා. ඒ බොඳ වෙච්ච හීනවලට අපි නැවත පණ දෙන්නෙ එළඹෙන රාත්‍රියේ.ලස්සනයි කියලා අපි දකින හැම හොඳ හීනයක් ම ලස්සන නෑ කියලා අපට දැනෙන්නෙ පියවි ලෝකෙට ඇවිත් ඒ හීනෙන් මිදුනට පස්සේ. හීනවලට පියාඹන්න පියාපත් දෙන්නෙ අපි.ඒ දීපු පියාපත්වලින් හීන ගව්ගානක් දුර පියාඹනවා. පියාපත් රිදුණාම... පියාඹගන්න බැරිව හීන අතරමං වෙනවා. ඒ නිසයි මං ඔයාලට කියන්නෙ හැම ලස්සන, සොඳුරු හීනෙකම පුංචිම හරි දුකක් තියනවා කියලා.හීන දැක්කට කමක් නෑ‍. ඒත් ඒ එකම හීනයක් හරි සැබෑ කර ගන්න. එතකොට එක හීනයක් හරි සැබෑ වුණානේ කියලා අපිට සතුටු වෙන්න පුළුවන්.නමුත් සැබෑ කරගන්න බැරි හීන දකින්න එපා කවමදාවත්. සැබෑ නොවෙන හැම හීනෙකම තියෙන්නෙ දුක විතරමයි.සචිනි රසාංගි - කිරිමැටියාව දමාපන් පාවාඩ... උඩට උඩු වියන්කොට බැඳපන් තොරන් හැඩට වට පිට... ණය වෙයන් රටට අඬාපන් බොරුවට පේන්න වටේට උගසට තියපන් මරණය දවස් හත අටකට හිවුව වග කියාපං බැරුව දුක ඉවසන්ට මැරිල වත් නැහැ සැනසෙන්ට ඉන්න කාලෙදි නොමර මැරුවට මැරුණ මම ආය ආයෙත් මැරුවට උඩ ඉන්න මට මේව පේනකොට ඇඬෙනව බං මළත්... මළකඳේ තනි ඇහැටගැමුණු වික්‍රමසූරිය– මාමඬලේ හද රැන්දු ඒ දුක් ගිනි මා පුච්චා අළු කරමින් අමිහිරි වූ වේදනාව හදට ගෙනෙනවා දිනයක ලොව ජයගන්නට මැවූ මාලිගා බිඳගෙන කඩා වැටුණු වැසි ජලයට මා යටකර දුර ඈතක යන්න හදනවා කෙනෙකුට හිමිවීම් මැද්දෙ අහිමිවීම දෝත දරන් ජීවිත වාලුකා තලේ අතරමංව මං මුළාව බලා සිටිති හිස් දෑසින් අෂ්ට ලෝක ධර්මේ ඇතුළේපී.ඩී.ප්‍රියංකා කුමුදුනී විජේසිංහ- අංකුඹුර යස ඉසුරු ලබන රිසි සුවිශාල පැතුම් මත මිණි කිරුළු පලදන්න මහත් වැර දරමින් කිමද...? තව හදවත් රිදවන්නට ගියේ... දම්වැලක පුරුක් මෙන් පවිටු සිතුවිලි රැසක් එකින් එක යාවෙමින් තම හදෙහි තෙරපෙද්දි සැබෑවත සඟවමින් බොරුවත පෙන්වමින් වෙස් මුහුණු පැලඳ ඇයි... තවමත් මේ සසර නොයෙක් දුක් විඳින්නේඑච්.එච්. ආනන්ද සමරසිරි- ගලේවෙල ආත්මීය භාෂණය ආත්මය පසක් කර ආත්මය ම අල්වා අත්හැරියේ ය උන් තැන ද අහිමි කරඑල්.නිමාෂා සඳරුවනි, කොළඹ විශ්වවිද්‍යාලය,ශාස්ත්‍ර පීඨය ටයිල් කරපු බාත් රූම් කොහෙද තියෙන්නේ පාරෙ පයිප්පෙන් සෝදා වතුරත් බොන්නේ කවුරුන් හරි දුන්න දෙයින් කුස පිරවෙන්නේ පේව්මන්ට් එක උඩම තමයි අප නිදියන්නේකොට්ට මෙට්ට ඇඳ ඇතිරිලි කොහෙද තියෙන්නේ මදුරු දඟර, දැල් කිසිදා ඕනේ ම නැහැනේ සොර සතුරන්ගෙන් බියකුත් නැහැනෙ දැනෙන්නේ එළිවෙනකන් වකුටු වෙලා සැපට නිදන්නේහිටපු ගමන් පොලිසියෙන් දුවගෙන එන්නේ පොට්ටනි ටික උස්සාගෙන අපිත් දුවන්නේ ආයිත් එතැනටම ඇවිත් සැපට නිදන්නේ සියලුම කටයුතු මෙහිදිමයි සිදුවන්නේඅම්ම තාත්තත් එක්කල එකට නිදන්නේ කිසිදා නැහැ පන්ති බේදයක් සලකන්නේ බල්ලෝ බළලුන් ඇවිත් මෙතනම ඉන්නේ පේව්මන්ට් කාරයො කියලයි අපට කියන්නේපියසෝම රුද්‍රිගු- අවිස්සාවේල්ල යව්වන වයසේ මිරිඟුව ඔස්සේ ආදර දෙවොලක් ඉදි කරලා තුන්වන පදයේ උණුසුම ලැබුමට පන්සිල් පදයක් කඩ කරලා නංවන මංගල කිංකිණි නාදය හදවත් අතරේ සිර කරලා චන්දන අරනේ සිසිලස ලැබුවද ගෙදර බුදුන් සිර කර මරලා මවුපියො දෙපොළගෙ උණුසුම් රුධිරය ඇටමස් අතරේ තෙර පෙද්දී ආදර දෙවොලේ දෙවියන් පාමුල යාදිනි කියලා වැල පෙද්දී මොහොතක් නොසිතා හැදූ වැඩූ මවුපියො අමතක කරලා සමු දෙද්දී ආදරයට ලංසුව තිවුවේ ඇයි ඔබ මුළු රට වැල පෙද්දීනරාවල එස්. සමරනායක,- අම්බලන්ගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aj1306161</link>
    <topic>ඩොලර් මිලියන 40ක ආයෝජනයෙන් දම්රෝ හෝටල් ක්ෂේත්‍රයට පිවිසෙයි</topic>
    <author/>
    <content>ඩොලර් මිලියන 40ක ආයෝජනයෙන් දම්රෝ හෝටල් ක්ෂේත්‍රයට පිවිසෙයිදම්රෝ, ශ්‍රී ලාංකේය සංචාරක කර්මාන්තයේ අභිවෘද්ධිය උදෙසා කාමර 270 කින් යුතු සුඛෝපභෝගී හෝටලයක් සහ වෙළෙඳ සංකීර්ණයක් ඉදිකිරීම අරඹා ඇත. එය ඇමරිකානු ඩොලර් මිලියන 40 ක ආයෝජනයකි.මරිනෝ සැන්ඩ්ස් නමින් ඉදිවන මෙම හෝටලය, කොල්ලුපිටියේ ගාලුපාර සහ මැරීන් ඩ්‍රයිව් අතර අක්කර 1 1/2 ක පමණ සුවිශේෂී පිහිටීමකින් යුතු භූමි ප්‍රමාණයක විහිදී යයි.මහල් 12 කින් සමන්විත මෙහි වෙළෙඳ සංකීර්ණය සඳහා මහල් 02 ක් ද වෙන්වෙයි. 2016 දී හෝටලය විවෘත කිරීමට බලාපොරොත්තු වේ.ශ්‍රී ලංකා සංචාරක මණ්ඩලයේ මඟපෙන්වීමෙන් ආයෝජන මණ්ඩලයේ ව්‍යාපෘතියක් ලෙස ක්‍රියාත්මක මරිනෝ සෑන්ඩ්ස් හෝටල් ව්‍යාපෘතිය, නාගරික සංවර්ධන අධිකාරියේ සහ වෙරළ සංරක්ෂ දෙපාර්තමේන්තුවේ ද අධීක්ෂණයෙන් ගොඩනැගේ.මරිනෝ සෑන්ඩ්ස් හි සුවිශේෂීම ලක්ෂණයක් වනුයේ ඉහළම මහල, (roof - top) මත ඉදිකෙරෙන අඩි 200 දිග, ඈත ක්ෂිතිජය දක්වා විහිදෙන දර්ශන තලයක් සහිත පිහිනුම් තටාකයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aj1306162</link>
    <topic>හොරයිසන් විශ්වවිද්‍යාලයෙන් මෙරට සිසුන්ට ඇමෙරිකාවේ හර්සින් උපාධිය</topic>
    <author/>
    <content>හොරයිසන් විශ්වවිද්‍යාලයෙන් මෙරට සිසුන්ට ඇමෙරිකාවේ හර්සින් උපාධියශ්‍රී ලංකාවේ හොරයිසන් විශ්වවිද්‍යාලය මෙරට සිසුන්ට අ‍ැමෙරිකාවේ හර්සින් උපාධිය ලබා ගැනීමට අවස්ථා උදා කර දෙයි.හර්සින් උපාධි පාඨමාලා හැදෑරීම සඳහා ශිෂ්‍යත්ව ප්‍රදාන වැඩපිළිවෙළක් ද ‍හොරයිසන් අධ්‍යාපන ආයතනය හඳුන්වා දෙයි.ඒ අනුව එන මස ඇරැඹෙන උපාධි පාඨමාලා සඳහා 25 දෙනකුට ශිෂ්‍යත්ව හිමි වෙයි.හර්සින් පාඨමාලා පිළිබඳ දැනුවත් කිරීමේ මාධ්‍ය හමුවේදී උසස් අධ්‍යාපන ඇමැති එස්.බී. දිසානායක මහතා කීවේ ළදරු අධ්‍යාපනයේ සිට උපාධි පාඨමාලා දක්වා හැදෑරිය හැකි හොරයිසන් අධ්‍යාපන පීඨය පරිසර හිතකාමි සහ නවීන තාක්ෂණානුකූ ල ඉගැන්වීම් ක්‍රම සහිත උසස් මට්ටමක පවතින බවයි.හර්සින් විශ්වවිද්‍යලයේ සභාපතිනී රෙනී හර්සින් මහත්මියද අදහස් දැක්වූවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aj1306163</link>
    <topic>යුරෝපයේ දී වෛද්‍ය විද්‍යාව ඉගෙනුමට මෙරට සිසුන්ට ඉඩ</topic>
    <author/>
    <content>යුරෝපයේ දී වෛද්‍ය විද්‍යාව ඉගෙනුමට මෙරට සිසුන්ට ඉඩගිෂාන් සුමනසිරි ජාත්‍යන්තර දෙපාර්තමේන්තුවේ ප්‍රධානීවඩිස්මින් වී.ප්‍රිස්ටූපා සමඟබෙලරුසියාවේ VITEBSK රාජ්‍ය වෛද්‍ය විද්‍යාලය නැඟෙනහිර යුරෝපයේ අංක එකේ විශ්වවිද්‍යාලය ලෙස නම් දරා සිටියි.දැන් කොළඹ 6, මායා ඇවිනියුහි PATHE STUDY MEDICINE මඟින් ශ්‍රී ලංකාවේ සිසුන් හට එම විශ්වවිද්‍යාලයේ ඉගෙනුම ලබා වෛද්‍යවරයකු වීමේ අවස්ථාව උදාවී ඇත.එහි උපාධිධාරීන් හට ශ්‍රී ලංකාවේදී හෝ වෙනත් විදේශ රටක, එනම් එක්සත් රාජධානිය, ඇමෙරිකා එක්සත් ජනපදය, කැනඩාව, ඕස්ට්‍රේලියාව, මැදපෙරදිග සහ වෙනත් බොහෝ විදේශයන්හි දී රැකියාවෙහි නිරතවීමේ අවස්ථාව ද හිමිව ඇත.දැනට එම විශ්වවිද්‍යාලයේ ශ්‍රී ලංකාවේ සිසුන් 200කට අධික ප්‍රමාණයක් අධ්‍යාපනය ලබති.එම විශ්වවිද්‍යාලය ඇමෙරිකාවේ එක්සත් රාජධානිය ඇතුළු බොහොමයක් වෛද්‍ය සභාවන්හි සම්පූර්ණයෙන්ම පිළිගත් විශ්වවිද්‍යාලයකි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aj1306164</link>
    <topic>සෙන්ට්‍රල් ඉන්ඩස්ට්‍රීස් සමාගමට අතිනවීන කර්මාන්තශාලා සංකීර්ණයක්</topic>
    <author/>
    <content>සෙන්ට්‍රල් ඉන්ඩස්ට්‍රීස් සමාගමට අතිනවීන කර්මාන්තශාලා සංකීර්ණයක්නැෂනල් පී.වී.සී. නිපදවන සෙන්ට්‍රල් ඉන්ඩස්ට්‍රීස් සමාගම අලුතෙන් ඉදි කළ අතිනවීන කර්මාන්තශාලා සංකීර්ණය එම සමාගමේ සභාපති, එස්.වී.වනිගසේකර මහතා ප්‍රධානත්වයෙන් හා අධ්‍යක්ෂ මණ්ඩලයේ සහභාගීත්වයෙන් පසුගියදා යක්කල දී විවෘත කෙරුණි.නැෂනල් පීවීසී හා ක්‍රිප්ටන් විදුලි ස්වීචයන් හා අමතර උපාංග සඳහා දිනෙන් දින ඉහළ යන පාරිභෝගික ඉල්ලුම් සපුරාලීමට තම නිෂ්පාදන ධාරිතාව වර්ධනය කිරීමේ අරමුණෙන් සෙන්ට්‍රල් ඉන්ඩස්ට්‍රීස් සමාගම විසින් මෙම නව කර්මාන්තශාලා සංකීර්ණය ඉදි කෙරුණි.අක්කර නවයක භූමියක පිහිටි මෙම සෙන්ට්‍රල් ඉන්ඩස්ට්‍රීස් සමාගමේ කර්මාන්තශාලා සංකීර්ණය අදියර තුනකින් ඉදි කෙරෙන අතර පසුගියදා විවෘත කෙරුණේ එහි පළමු අදියරය.මෙම නව කර්මාන්තශාලා සංකීර්ණය දැනට කෙරවලපිටියේ පිහිටි සෙන්ට්‍රල් ඉන්ඩස්ට්‍රීස් සමාගමේ කර්මාන්තශාලාවේ නිෂ්පාදන ධාරිතාව වර්ධනය කිරීමට උපකාරී වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aj1306165</link>
    <topic>ජෙට්වින් සමූහයේ අලුත් හෝටලය හොටෙල් ජේ</topic>
    <author>(ඡායාරූපය - සුදත් නිශාන්ත)</author>
    <content>ජෙට්වින් සමූහයේ අලුත් හෝටලය හොටෙල් ජේ‘ජෙට්වින්’ හෝටල් සමූහයට තවත් අලුත් සංචාරක හෝටලයක් ‘හොටේල් ජේ’ නමින් එක්වෙයි.එම අලුත් හෝටලය පසුගියදා මීගමුවේදී විවෘත කෙරුණේ ආර්ථික සංවර්ධන ඇමැති බැසිල් රාපක්ෂ මහතා අතිනි.එම සංචාරයේදී ඇමැතිවරයා සංචාරකයනට එහි සපයා ඇති පහසුකම් පිළිබඳව ද සොයා බැලුවේය.ජෙට්වින් හෝටල් සමූහයේ සභාපති හිරාන් කුරේ මහතා තම නව සංචාරක හෝටලය හඳුන්වා දෙන්නේ සංචාරකයන් සඳහා කාමර පහසුකම් සපයන අරපිරිමැසුම් දායක බජඑට් හෝටලයක් ලෙසිනි. එහි කාමරයක ගාස්තුව ඩොලර් 50 කි.මීගමු සංචාරක පුරවරයේ පිහිටි ජෙට්වින් හෝටල් සමූහයට අලුත් හෝටලයට අමතරව ජෙට්වින් බ්ලු, ජෙට්වින් බීජ්, ජෙට්වින් සී, ජෙට්වින් ලැගුන් හා ජෙට්වින් ආයුර්වේද පැමිලියන් යන සියලු පහසුකම් ඇති සංචාරක හ ොටල් ද ඇතුළත් වෙයි.ජෙට්වින් හෝටල් සමූහයේ සභාපති හිරාන් කුරේ මහතා පවසන්නේ සංචාරක කර්මාන්තයේ ප්‍රවර්ධනයට වර්තමාන රජයෙන් ලැබී ඇති අනුග්‍රහය යටතේ තම හෝටල් සමූහය ඉදිරියේදී අගනුවර, නුවරඑළිය හා නැ‍ගෙනහිර මුහුදු කලාපය දක්වා වර්ධනය කිරීමට දැනටමත් සැලසුම් සකස් කර අවසන් බවයි.(ඡායාරූපය - සුදත් නිශාන්ත)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aj1306166</link>
    <topic>එටිසලාට් ‘සුපර් රීලෝඩ්’</topic>
    <author/>
    <content>එටිසලාට් ‘සුපර් රීලෝඩ්’එටිසලාට් ලංකා සමාගම ‘සුපර් රීලෝඩ්’ නමින් සුවිශේෂ ප්‍රවර්ධන වැඩසටහනක් ක්‍රියාවට නංවයි. එටිසලාට් පෙර ගෙවුම් පාරිභෝගිකයන්ට තම දුරකථන සබඳතා රීලෝඩ් කරගැනීමෙන් මිලියන ගණනින් මුදල් තෑගි දිනාගැනීමේ අවස්ථාව ‘සුපර් රීලෝඩ්’ මඟින් හිමිවනු ඇත.දිනුම් ඇදීම මඟින් සෑම මාසයකදීම ජයග්‍රාහකයෙකු තෝරා ගන්නා අතර ඔහුට හෝ ඇයට රුපියල් මිලියනයක මුදල් ත්‍යාගයක් හිමි වේ. එසේම සතිපතා රු.200,000, රු.100,000 සහ රු.50,000 බැගින් දිනාගැනීමට සහ රු. 200, රු.100 සහ රු.50 බැගින් ක්ෂණික රීලෝඩ් තෑගි දිනාගැනීමට ද අවස්ථාව හිමිවේ.ඒ අතර ක්ෂණික ත්‍යාගයන් හිමිකර ගැනීමට අවස්ථාව උදා නොවන පාරිභෝගිකයන් වෙත, මාසයක කාලසීමාවක් සඳහා තමන් කැමැති අගය එකතු කළ සේවාවක් නොමිලේ ලබා ගැනීමට ද අවස්ථාව උදාකර දී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aj1306167</link>
    <topic>රෝයල් ෆුඩ්ස් පින්කම්</topic>
    <author/>
    <content>රෝයල් ෆුඩ්ස් පින්කම්රෝයල් ෆුඩ්ස් ආයතනයේ මූලිකත්වයෙන් වාර්ෂිකව පවත්වනු ලබන ගවයන්ට අභය දානය ලබාදීමේ පින්කම පිළියන්දල ධර්ම ශාස්ත්‍රෝදය පිරිවෙන් විහාරස්ථානයේ දී පසුගියදා පැවැත්විණි. එහිදී ගවයින් අටදෙනකු රෝයල් ව්‍යාපාරයේ අධිපති කේ.බන්දුසේන මහතා නිදහස් කළ අයුරුයි මේ. ඡායාරූපය –ගාමිණී රූපානන්දකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aj1306168</link>
    <topic>amante සමර් ෆැෂන් එළිදක්වයි</topic>
    <author/>
    <content>amante සමර් ෆැෂන් එළිදක්වයිනවතම විලාසිතා කිහිපයක් amante හඳුන්වා දෙයි. ගිම්හාන සමයේ අමන්දානන්දනය කැටි කර ගැනීමට මෙම විලාසිතාවන්ට හැකි වී ඇත.මෙම එළිදැක්වීම, මීට මාස කිහිපයකට පෙර සාර්ථකව හඳුන්වාදුන් ස්ප්‍රින් කලෙක්ෂන් හි පසු දැක්මකි.මෙම නිෂ්පාදන පෙළ සමඟ පාරිභෝගික මනදොළ සපුරාලීමට සහ මින්පෙර නොවිඳි අපූර්ව අත්දැකීමක් ලබා දෙමින් විශ්වාසනීයත්වය ස්ථාවර කිරීමටචථචදබඥ හට හැකිවී ඇත.පාරිභෝගිකයාට තෝරා ගැනීමට ඇති නිෂ්පාදන පෙළ ඉතා අනඟිය. වින්ටේජ් රෝස් සොඳුරු මල් ආශ්‍රිත විලාසිතාවන් වන අතර, වර්තමානය හා අතීතය අතර අපූරු පුරුකක් ලෙස එය හැඳින්විය හැකිය. මෙම ඇතුළත ඇඟලුම් ලෙස එළිදැක්වේ.florette ගිම්හානයේ සෙල්ලක්කාර ගතිය මනාව ගොනුකළ විලාසිතාවකි. මයික්‍රොෆයිබර් යොදාගෙන ඇති මෙයට අනගි පින්තාරුවක් සහිත විශේෂිත අංග එකතු කර සකස් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aj1306169</link>
    <topic>AMW අලෙවි නියෝජිත හමුව</topic>
    <author/>
    <content>AMW අලෙවි නියෝජිත හමුවඇසෝසියේටඩ් මෝටර්වේස් පුද්ගලික සමාගම AMW තම වාර්ෂික අලෙවි නියෝජිත සම්මේලනය මෙවරත් අතිසාර්ථක ලෙස පවත්වන ලදී.දිවයින පුරා ප්‍රමුඛ ටයර් අලෙවි නියෝජිතයන්, වෙළෙඳ සහ අලෙවි කණ්ඩායම් සාමාජිකයෝ එම අවස්ථාවට සහභාගි වූහ.AMW සමාගමේ දැවැන්ත අලෙවි ජාලය වසර ගණනාවක් පුරා ලද සාර්ථකත්වය ‘එකගමනක්, එක ජයග්‍රහණයක්’ තේමාව යටතේ පැවැත්වූ 2012 අලෙවි නියෝජිත සම්මේලනයේ දී හොඳින් දැකගත හැකි විය.නැවත පිරවූ ටයර් අලෙවියෙහි වාර්තා තබා ඇති අලෙවි නියෝජිතයන් ඇගයීමට ලක්කිරීම මෙම වාර්ෂික සම්මේලනයේ දී සිදුකෙරුණු අතර AMW මැරතන් වෙළෙඳ නාමය සඳහන් කරන ලද රන් කාසි මෙහි ජයග්‍රාහකයන් අතර බෙදා දෙන ලදී.මැරතන් ටයර් නව වෙළෙඳ සලකුණ එළිදැක්වීමට ද ඊට සමගාමීව සිදුකරන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aj13061610</link>
    <topic>ඩ්‍රිම්රෝන් රූපලාවණ්‍ය පාසලේ සහතිකපත් ප්‍රදානය 18 දා</topic>
    <author/>
    <content>ඩ්‍රිම්රෝන් රූපලාවණ්‍ය පාසලේ සහතිකපත් ප්‍රදානය 18 දාඩ්‍රිම්රෝන් රූපලාවණ්‍ය පාසලේ 2012 2013 අධ්‍යයන වසර තුළ ඩිප්ලෝමා “City &amp; Guilds” සහ වෙනත් රූපලාවණ්‍ය පාඨමාලා සාර්ථකව නිමකළ සිසු සිසුවියන් 600 කගේ විසිර යාම මේ මස 18 වන දින සවස 200 සිට සිරිමාවෝ බණ්ඩාරණායක සම්මන්ත්‍රණ ශාලාවේදී පැවැත්වේ.  කුරුණෑගල තෝරයාය ස්වර්ණ ප්‍රදීප විද්‍යාලයට පරිගණක මධ්‍යස්ථානයක් පරිත්‍යාග කරමින් එම ප්‍රදේශයේ සිසු සිසුවියන්ගේ තොරතුරු තාක්ෂණික සාක්ෂරතාව වර්ධනය කිරීමට CDB මූල්‍ය සමාගම පසුගියදා පියවර ගත්තේය.මෙම පරිගණක මධ්‍යස්ථානයෙන් සිසු සිසුවියන් 200කට ප්‍රතිලාභ හිමිවෙයි.CDB මූල්‍ය සමාගමේ අධ්‍යක්ෂ සහ ප්‍රධාන විකුණුම් නිලධාරි මැල්කම් වීරසූරිය ඇතුළුව සමාගමේ ඉහළ කළමනාකාරිත්වයේ සහභාගීත්වයෙන් මෙම පරිගණක මධ්‍යස්ථානය සිසු අයිතියට පැවරිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>16</day>
    </date>
    <link>http://www.silumina.lk/2013/06/16/_art.asp?fn=aj13061611</link>
    <topic>ආයෝජක උනන්දුව අඩුවෙලා</topic>
    <author>තාරක වික්‍රමසේකර</author>
    <content>ආයෝජක උනන්දුව අඩුවෙලාසතිය ආරම්භක සඳුදා ගනුදෙනු සංඛ්‍යාව 5735 ක් විය. මිලියනය ඉක්මවා කොටස් අලෙවි වූ සමාගම් අතර කාර්ගෝබෝට් (1640685) නේෂන් ලංකා (9854449) නේෂන් ලංකා (WAR - CON - 2013) (3268196) සමාගම් කැපී පෙනුණි.මිල ඉහළ ගිය සමාගම් අතර සිලොන් ටුබැකෝ (29.40) සමාගම කැපී පෙනුණි.මිල පහළ ගිය සමාගම් අතර එලායන්ස් (48.70) ඊ. බී. ක්‍රෙසි (10.00) ආසිරි සෙන්ට්‍රල් (28.60) කැපී පෙනුණි.පසු දින එනම් 11 වැනිදා ගනුදෙනු සංඛ්‍යාව 6809 ක් දක්වා ඉහළ ගියේය.මිලියනය ඉක්මවා කොටස් අලෙවි වූ සමාගම් අතර බ්ලු ඩයමන්ඩ්ස් (ඡන්ද බලය රහිත) - (1527522) හේමාස් හෝල්ඩින්ග්ස් (1096003) නේෂන් ලංකා (2232383) නේෂන් ලංකා (WAR-CON 2013) - (5717109) පී සී හවුස් (5247643) එස් එම් බී ලීසිං (ඡන්ද බලය රහිත) (2687404) යුනයිටඩ් මෝටර්ස් (1000210) ෆ්‍රී ලංකා (1108911) සමාගම් කැපී පෙනුණි.මිල ඉහළ ගිය සමාගම් අතර සමාගම් එතරම් කැපී නොපෙනුණි. රුපියල් 4.40 කින් මිල ඉහළ ගියේ කෙල්සේ සමාගමේය.මිල පහළ යාම් අතුරින් හුයිජේ (11.20) ඉන්ඩස්ට්‍රියල් ඒ එස් පී එච් (11.40) ලයන් බෲවරි (10.80) සිලොන් ටුබැකෝ (13.00) ෂෙවරොන් (16.00) කළම්ඹු ‍ෆාමසි (20.10) සමාගම් කැපී පෙනුණි.පසුදින එනම් 12 වැනිදා ගනුදෙනු 6317 ක් ලෙස දිස්වුණි. මිල ඉහළ ගිය සමාගම් අතර යුනියන් කෙමිකල්ස් කැපී පෙනුණි. ඒ පෙර දිනට සාපේක්ෂව රුපියල් 49.80 ක් මිල ඉහළ යමිනි. මිල පහළ ගිය සමාගම් අතර එලායන්ස් (46.60) ඊ. බී. ක්‍රෙසි (14.00) සමාගම් කැපී පෙනුණි.මිලියනය ඉක්මවා කොටස් අලෙවි වූ සමාගම් අතර මුලර්ස් (1443413) නේෂන් ලංකා (1875007) නේෂන් ලංකා (WAR - CON 2013) (3459000) එස් එම් බී ලීසිං (2275045) සමාගම් කැපී පෙනුණි.පීපල්ස් ලීසිං ෆිනෑන්ස් පී එල් සී කොටසකට ශත 50 ක්ද සීගිරිය විලේජ් හොටේල් පී එල් සී කොටසකට රුපියල් 2.00 ක්ද කොලොනියල් මෝටර්ස් පී එල් සී කොටසකට රුපියල් 3.00 ක්ද සෙන්ට්‍රල් ෆිනෑන්ස් කොම්පැණි පී එල් සී කොටසකට රුපියල් 1.20 ක්ද ලාභාංශ ලෙස ගෙවනු ලබන බව නිවේදනය කර තිබුණි.පෙර සතිය අවසානයේ සමස්ත කොටස් මිල දර්ශකය දැක්වුණේ ඒකක 6307.43 ක් ලෙසය. සතිය ආරම්භක සඳුදා එය ඒකක 6341.28 ක් ලෙස දැක්වුණි. අඟහරුවාදා එය ඒකක 6303.79 ක් ලෙසත් බදාදා එය ඒකක 6284.76 ක් ලෙසත් දැක්වුණි.එස් ඇන්ඩ් පී එස් එල් 20 දර්ශකය පෙර සතිය අවසානයේ ඒකක 3550.47 ක් ලෙසත් සතිය ආරම්භක සඳුදා ඒකක 3574.45 ක් ලෙසත් දැක්වුණි. අඟහරුවාදා එය ඒකක 3560.47 ක් ලෙසත් බදාදා එය ඒකක 3551.41 ක් ලෙසත් දැක්වුණි.වෙළෙඳ පොළ ගනුදෙනු මේ දිනවල ඉහළ පහළ යාම සිදුවන්නේ කිසිඳු ආකාරයක ක්‍රමානුකූලත්වයකින් නොවන අතර ආයෝජකයන් ද වෙ‍නදා තරම් උනන්දුවක් නොදක්වා ඇති අතර මේ දිනවල සමාගම් රැසක වාර්ෂික මහ සභා රැස්වීම දැකගන්නට හැකිය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aa1306232</link>
    <topic>ලේක්හවුස් ආලෝක පූජාවේ දෙවැනි දිනය අදයි</topic>
    <author>රමණී සුබසිංහ</author>
    <content>රමණී සුබසිංහපනස් එක්වැනි වරටත් අති උත්කර්ෂවත් ලෙස පවත්වන ලේක්හවුස් මිහින්තලා ආලෝක පූජාවේ දෙවැනි දිනය අදයි. අබාන්ස් ආයතනයේ බැතිබර දායකත්වයෙන් විදුලිබල මණ්ඩලයේ සම අනුග්‍රාහකත්වයෙන් අද පස්වරු 6.30ට ආලෝක පූජාව විවෘත කෙරේ.මිහින්තලා මැදමළුවේ ලේක්හවුස් ආයතනය මඟින් සමරු ඵලකයක් නිරාවරණය කැරෙන අතර සම්බුද්ධ ශාසනය පවත්නාතාක් ලේක්හවුස් ආයතනය මඟින් ආලෝක පූජාව පවත්වනු ලබන බවට එම සමරු ඵලකයෙන් තහවුරු කැර ඇත.ආලෝක පූජාව විවෘත කිරීම සඳහා අද මහින්ද රාජපක්ෂ ජනාධිපතිතුමා ද සහභාගි වීමට නියමිතය. ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල, විදුලිබල හා බලශක්ති ඇමැතිනී පවිත්‍රා වන්නිආරච්චි ඇතුළු අනුරාධපුර දිස්ත්‍රික්කයේ සියලුම මැති ඇමැතිවරුන් ද මේ අවස්ථාවට සහභාගී වීමට නියමිතය.මිහින්තලා රජමහා විහාරාධිපති වලවා හැංගුණවැවේ ධම්මරතන හිමියන් ගේ අනුශාසනා පරිදි පැවැත්වෙන ආලෝක පූජාව විවෘත කිරීමේ අවස්ථාවට ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ඇතුළු අධ්‍යක්ෂ මණ්ඩලය ද සහභාගි වන අතර විදුලි බල මණ්ඩලයේ සභාපති ඩබ්ලිව්.බී.ගනේගල මහතා ප්‍රමුඛ අධ්‍යක්ෂ මණ්ඩලය ද, අබාන්ස් ආයතනයේ සාමාන්‍යාධිකාරි ධම්මික ප්‍රසන්න මහතා ඇතුළු පිරිස සහභාගී වනු ඇත.මෙවර සැමරෙන 2320 වැනි මිහිඳු ජයන්තිය නිමිත්තෙන් අටපිරිකර 2320ක් පූජා කිරීමේ පින්කමක් ද පැවත්වෙන බැවින් බැතිමතුන්ට ඒ සඳහා එක්විය හැකි බව ද මිහින්තලා රජමහා විහාරාධිපතින් වහන්සේ පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aa1306233</link>
    <topic>පොසොන් පණිවුඩ</topic>
    <author/>
    <content>මිහිඳු මහ රහතන් වහන්සේ ආදර්ශයෙන් පෙන්වූ මාවතට අප ශ්‍රී ලංකාද්වීපය නැවත යොමු කරවීම අපේ ඒකායන ප්‍රාර්ථනය වන බව මහින්ද රාජපක්ෂ ජනාධිපතිතුමා නිකුත් කළ පොසොන් දින පණිවුඩයේ සඳහන් වෙයි.එම පණිවුඩය මෙසේය. අසිරිමත් පොසොන් මහා මංගල්‍යය පූර්ණ රාජ්‍ය අනුග්‍රහය සහිතව මුළු රටම එක්ව මේ වසරේදී ද සමරන්නට ලැබීම මහත් සතුටකි.පොසොන් පෝදා අනුබුදු මිහිඳු මහ රහතන් වහන්සේ ශ්‍රී ලංකාවට වැඩම කිරීම මෙලක සිදුවූ ශ්‍රේෂ්ඨතම සිදුවීම ලෙස අපි සලකමු. මෙම ආගමනය නිසාම උදාර වූ ද ශිෂ්ට සම්පන්න වූද සමාජයක්, සරු ආර්ථිකයක් හා උතුම් ජීවන දර්ශනයක් අපට ලැබිණ. එදා මිහිඳු මා හිමියන් ආදර්ශයෙන් පෙන්වූ මාවතට අප ?ශ්‍රී ලංකාද්වීපය නැවත යොමු කරවීම අපේ ඒකායන ප්‍රාර්ථනයයි. සමස්ත ශ්‍රී ලාංකේය සමාජයටම නිදහස උදාකර ගහකොළ සතා සීපාවා ද ආරක්ෂා කිරීමට අප සමත්වූයේ මිහිඳු හිමියන් අනුදත් මඟ ගමන් කිරීමෙනි.ජාති ආගම් කුල වශයෙන් පමණක් නොව ප්‍රාදේශීය වශයෙන් බෙදීම් ද සම්බුද්ධ දේශනා ගරු කරන අප පිළිකෙව් කරන්නෙමු. එබැවින් එක්සත්ව එක්සිත්ව මෙත් සිත් පෙරදැරිව සමඟිව දියුණුව කරා අප ළඟා විය යුත්තේ ය.පුඤ්ඤං වෙ පුරිසො කයිරා - කයිරාථෙතං පුනප්පුනං තමිහි ඡන්දං කයිරාථ - සුඛො පුඤ්ඤස්ස උච්චයො“පින් කරන්නා නිතර නිතර එය කළ යුතුය. පිනට ආසා කළ යුතුය. පින් රැස් කිරීම සැපයට හේතු වේ.” යනුවෙන් මිහිඳු හිමියන් ගෙනා බුදු වදනේ සඳහන් ය. ඒ දහම් අනුශාසනාව අර්ථවත් කරමින් අනුබුදු මිහිඳු හිමි ගුණ සැමරීමට මේ පොසොන් සමයේ අපි අධිෂ්ඨාන කරගනිමු.සාරධර්මයන් ගෙන් ශික්ෂිත විනයකින් යුතු මනා ගුණවත් ජන පිරිසක ගෙන් සමන්විත මාතෘ භූමියක් බවට හෙළ ලක්දෙරණ පත් කරවීම සඳහා මිහිඳු මහරහතන් වහන්සේ කළ මෙහෙවර ඉවහල් වූ බව පොසොන් මංගල්‍යය නිමිත්තෙන් ශුභාශිංසන පණිවුඩයක් නිකුත් කරමින් අග්‍රාමාත්‍ය ආචාර්ය දි. මු. ජයරත්න මහතා සඳහන් කරයි.අග්‍රාමාත්‍ය තුමාගේ එම පොසොන් දින ශුභාශිංසන පණිවුඩය මෙසේ ය.හෙළවැසියන් කෙරෙහි අනුකම්පාවෙන් මිහිඳු මහ රහතන් වහන්සේ ප්‍රමුඛ දූත පිරිස දඹදිව සිට මෙහි වැඩම කොට බුදු දහම ව්‍යාප්ත කිරීමට කටයුතු කළේ ගුණවත් පරපුරක් බිහි කිරීමේ අපේක්ෂාවෙනි.අනුකරණශීලී, බටහිරවාදී සමාජ සංස්කෘතිය නිසා බෞද්ධ සංස්කෘතියේ උරුමය සහ සාරධර්මවලට විවිධ බලපෑම් අත්වී ඇති බව කනගාටුවෙන් වුවද පැවසිය යුතු වේ. කලින් කල අප සමාජයට එල්ල වන අහිතකර සමාජ බලපෑම් වලින් හෙළ උරුමය ආරක්ෂා කර ගැනීම අප සතු වගකීමක් සහ යුතුකමකි. අප උරුමය අනාගත පරපුර උදෙසා දායාද කරලීම සහ සංස්කෘතිය සුරක්ෂිත කිරීම ගිහි පැවිදි අප සැමගේ පරම යුතුකම වන බව ද මෙහිලා අවධාරණය කරමි.ශ්‍රී ලංකා බෞද්ධයන්ගේ අභිෂේක මංගල්‍යය සැමරීම හෙවත් මිහිඳු මහ රහතන් වහන්සේගේ ලංකා ගමනය සනිටුහන් කරන උතුම් පුර පසළොස්වක පොහොය දින සමරන මේ අවස්ථාවේ දී සියලු ජාතීන්ට සමානාත්මතාවයෙන් හා සාමයෙන් යුතු සමාජයක් ගොඩනැඟීම සඳහා එක්වන ලෙස මම ආරාධනා කරමි.අවිද්‍යාන්ධකාරය දුරුකර ඥානාලෝකයෙන් ලක්දෙරණ ඒකාලෝක කළ අත්‍යුත්තම ඓතිහාසික සංසිද්ධිය මහින්දාගමනයයි.ක්‍රි.පූ. 03 වන සියවසේ පොසොන් පුර පසළොස්වක දිනය මිහිඳු මාහිමියන්ගේ ලංකාගමනය විශිෂ්ට ශිෂ්ටාචාරයක් සහිත අභිමානවත් දේශයක ආරම්භය සනිටුහන් කළේය. වත්මන් පරපුර උද්දාමයෙන් කථාකරන උදාර වූ අතීත ශි‍්‍ර විභූතිය රටට උරුම කළේ එදා අනුබුදු හිමි ගෙන ආ සදහම් පණිවිඩයේ බලයෙනි. ප්‍රාථමික ඇදහිලි හා විශ්වාස මත ජීවත් වූ ලක්වැසියා තර්ක බුද්ධියෙන් පිරි ප්‍රඥාවන්තයෙකු බවට පත්කළේ බුදු දහමයි.යමෙකු බුදු දහම පිළිගෙන සිල්වත් ජීවිතයක් ගතකොට පියවරෙන් පියවර තම ආධ්‍යාත්මය දියුණු කරගනිමින් බුදු දහමේ අග්‍ර ඵලය වන නිවන අවබෝධ කරගත හැකි බව රජු ප්‍රමුඛ ලක්වැසියන්ට අවබෝධ කරමින් මිහිඳු මහ හිමියෝ බෞද්ධ ශාසනය ලක්බිමේ ස්ථාපිත කළහ. එම නිසා ලාංකිකයා බෞද්ධ බවට පත්විය. තෙරුවන් සරණ ගියහ. දඩයම හැරදා නිරතුරුව පුණ්‍ය ක්‍රියාවන්හි යෙදෙන්නන් බවට පත්වූහ. මුළු රටම අභය භූමියක් විය.මිහිඳු මාහිමියන් සිහිපත් කරමින් පොසොන් පොහෝදින පුද පූජා, පෙරහැර පැවැත්වීම සිදුකළේ ඈත අතීතයේ සිටය. මේ යුතුකම ශ්‍රී ලාංකිකයා ඉතාමත් ගෞරවයෙන් යුතුව අද ද නොපිරිහෙලා ඉටුකරති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aa1306234</link>
    <topic>එජාප නාම යෝජනා මණ්ඩලය ළඟදීම</topic>
    <author/>
    <content>උතුර, වයඹ සහ මධ්‍යම යන පළාත් සභා මැතිවරණ සඳහා අපේක්ෂකයන් තෝරා ගැනෙන එජාප නාම යෝජනා මණ්ඩල එක්සත් ජාතික පක්ෂ නායක හා විපක්ෂ නායක රනිල් වික්‍රමසිංහ මහතා විසින් ඉදිරි දින කිහිපය තුළ පත්කිරීමට නියමිතව ඇතැයි එක්සත් ජාතික පක්ෂ මාධ්‍ය ප්‍රකාශක පාර්ලිමේන්තු මන්ත්‍රී ගයන්ත කරුණාතිලක මහතා සිළුමිණට පැවැසීය.ඉදිරියේ දී පැවැත්වීමට නියමිත පළාත් සභා මැතිවරණය වෙනුවෙන් මේ වන විටත් එජාපයෙන් විශාල පිරිසක් අයදුම් පත්‍ර බාර දී ඇති බවත් තවත් අයදුම් පත්‍ර ලැබෙමින් පවතින බවත් ඔහු වැඩිදුරටත් සඳහන් කළේය. ඒ අනුව මේ වන විටත් මූලික වටයේ තෝරා ගැනීම් සිදු කරමින් පවතින අතර නාම යෝජනා බාර දීමෙන් අනතුරුව තම පක්ෂය මැතිවරණ කටයුතු ආරම්භ කිරීමට බලාපොරොත්තු වන බවත් ඔහු කීය.ඉදිරියේ දී පැවැත්වෙන පළාත් සභා මැතිවරණය වෙනුවෙන් නාම යෝජනා මණ්ඩල පත්කිරීමේ පූර්ණ බලය එක්සත් ජාතික පක්ෂ කෘත්‍යාධිකාරී මණ්ඩලය විසින් පක්ෂ නායක රනිල් වික්‍රමසිංහ මහතාට පවරා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aa1306235</link>
    <topic>ශ්‍රිලනිප අපේක්ෂකයන් තේරීම 1 දා සිට</topic>
    <author>සුනිල් දයා අල්විස්</author>
    <content>සුනිල් දයා අල්විස්උතුර වයඹ සහ මධ්‍යම පළාත් සභා මැතිවරණය සඳහා ශ්‍රී ලංකා නිදහස් පක්ෂයෙන් තරග කිරීමට අපේක්ෂා කරන අපේක්ෂකයන් තෝරා ගැනීමේ කටයුතු ලබන 1 වැනිදා සිට ආරම්භ කිරීමට ශ්‍රීලනිපය බලාපොරොත්තු වේ.ශ්‍රිලනිප මහලේකම් ඇමැති මෛත්‍රිපාල සිරිසේන, ජ්‍යෙෂ්ඨ උප සභාපතිවරුන් වන නිමල් සිරිපාල ද සිල්වා, සුසිල් ප්‍රේමජයන්ත ශ්‍රීලනිප භාණ්ඩාගාරික ඩලස් අලහප්පෙරුම, ඩබ්ලිව්. ඩී. ජේ. සෙනෙවිරත්න යන ඇමැතිවරු ද ජ්‍යෙෂ්ඨ අමාත්‍ය ඒ. එච්. එම්. ෆවුසි, බස්නාහිර පළාත් ප්‍රධාන ඇමැති ප්‍රසන්න රණතුංග යන මහත්වරු ද නාමයෝජනා මණ්ඩලයට ඇතුළත් වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aa1306236</link>
    <topic>මාස තුනකින් කටුනායකට විනාඩි 15යි</topic>
    <author>තාරක වික්‍රමසේකර</author>
    <content>තාරක වික්‍රමසේකරඩොලර් මිලියන 330ක වියදමක් දරා ඉදිකැරුණු කොළඹ – කටුනායක අධිවේගී මාර්ගය ලබන සැප්තැම්බර් මාසයේ දී ජනතා අයිතියට පත් කරන බව කොළඹ – කටුනායක අධිවේගී මාර්ග ව්‍යාපෘතියේ අධ්‍යක්ෂ පුෂ්ප ගුණරත්න මහතා ‘සිළුමිණ’ට කීය.කිලෝමීටර් 256ක් දිග මේ මාර්ගයෙන් විනාඩි 15ක් වැනි කෙටි කාලයකදී කොළඹ සිට කටුනායකට ළඟා විය හැකිය. අධිවේගී මාර්ගයට පෑලියගොඩ වටරවුම අසලින් ඇරැඹෙන අධිවේගී මඟට පෑලියගොඩ, කෙරවලපිටිය, ජාඇල, කටුනායක (18 කණුව) හා ගුවන්තොටුපළ ස්ථානවල පිවිසුම් මාර්ග ඉදිකෙරේ.මෙරට ඉදිවන මාර්ග අතරින් මුහුදුවැලි පුරවා ඉදිකැරෙන එකම අධිවේගී මාර්ගය මෙයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aa1306237</link>
    <topic>ජගත් චමිලට අන්තර්ජාතික සිනමා සම්මානයක්</topic>
    <author/>
    <content>නිව්යෝර්ක් ජාත්‍යන්තර චිත්‍රපට උලෙළේදී “සැමීගේ කථාව චිත්‍රපටයේ” රඟපෑම වෙනුවෙන් ජගත් චමිල රංගන ශිල්පියා හොඳම නළුවාට හිමි සම්මානය දිනා ගන්නා ලදී.එම සම්මානය සමඟ ජගත් චමිල පසුගිය සෙනසුරාදා දිවයිනට පැමිණීමට නියමිතව තිබූ අතර, එදිනට බණ්ඩාරනායක ජාත්‍යන්තර ගුවන් තොටුපොලේ විශේෂ අමුත්තන් පිළිගැනීමේ ශාලාවේදී පිළිගැනීමේ උත්සවයක් සංවිධානය කර තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aa1306238</link>
    <topic>දොළොස්මහේ දන්සලින් ලක්ෂ 12 කට දිවා ආහාර</topic>
    <author/>
    <content>මෙරට වැඩිම කාලයක් පවත්වන බත් දන්සල වන අනුරාධපුරයේ රුවන්වැලිසෑය අසල දොළොස්මහේ මහ බත් දන්සල අද පොසොන් පසළොස්වක දිනයට දින 580 ක් සපිරෙයි.මහින්ද රාජපක්ෂ ජනාධිපතිතුමාගේ උපන් දිනය හා දෙවැනි පදවි ප්‍රාප්තිය වෙනුවෙන් 2011 දෙසැම්බර් 19 වැනි දින අනුරාධපුරය එස්. එම්. චන්ද්‍රසේන පදනම ආරම්භ කළ මෙම දන්සල මඟින් මේ වන විට වන්දනාකරුවන් ලක්ෂ 12 කට පමණ දිවා ආහාර ලබා දී ඇතැයි එස්. එම්. චන්ද්‍රසේන පදනමේ සභාපති නියෝජ්‍ය ඇමැති එස්. එම්. චන්ද්‍රසේන මහතා කියයි.මෙවර පොසොන් දිනවල (22/23/24) වන්දනාකරුවන් 20000 කට පමණ දිවා ආහාරය ලබා දීමට අපේක්ෂා කරන බව නියෝජ්‍ය ඇමැති චන්ද්‍රසේන මහතා කීය.අටමස්ථානාධිපති පල්ලේගම සිරිනිවාස නාහිමියන්ගේ හා රුවන්වැලිසෑය චෛත්‍යාරාමාධිකාරී නුවර කලාවිය ප්‍රධාන සංඝනායක පල්ලේගම හේමරතන නාහිමිපාණන්ගේ අනුශාසනා මත මෙම දොළොස්මහේ දන්සල පැවැත්වේ. උතුරුමැද ප්‍රධාන අමාත්‍ය එස්. එම්. රංජිත් මහතා දන්සලේ ප්‍රධාන සම සංවිධායක ලෙස ක්‍රියා කරයි. මෙම දන්සලට දායක වීටම කැමැති අයට 0716839334 අංකයට අමාත්‍ය පෞද්ගලික ලේකම් සෝමරත්න මහතා ඇමැතීමට පුළුවන.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aa1306239</link>
    <topic>ජනපතිගේ ප්‍රධානත්වයෙන් ”රුහුණේ ධර්ම දේශනා”දොරට වඩී</topic>
    <author/>
    <content>හම්බන්තොට දිස්ත්‍රික්කයේ විචිත්‍ර ධර්ම දේශක හිමිවරුන්ගේ ධර්ම දේශනා ඇතුළත් කොට හම්බන්තොට සූරියවැව ජාතික පාසලේ ආචාර්ය, ග්‍රන්ථ කර්තෘ, විතාරන්දෙණියේ වජිරවංස හිමියන් විසින් සම්පාදිත සිතුවම් සහිත ‘රුහුණේ ධර්ම දේශනා’ කෘතිය දොරට වැඩීමේ උලෙළ මහින්ද රාජපක්‍ෂ ජනාධිපතිතුමාගේ ප්‍රධානත්වයෙන් ජුනි 24 සඳුදා පෙ.ව. 10.00 ට ඓතිහාසික සිතුල්පව්ව රජමහා විහාරයේදී පැවැත්වේ. මෙම උත්සවයේ මුලසුන සිතුල්පව්ව රාජමහා විහාරාධිපති, දක්‍ෂිණ ලංකාවේ උප ප්‍රධාන සංඝනායක, රාජකීය පණ්ඩිත, මැටරඹ හේමරතන නාහිමි විසිනි. “රුහුණේ ධර්ම දේශනා” කෘතිය හැඳින්වීමේ දෙසුම රුහුණු මාගම්පත්තුවේ ප්‍රධාන සංඝනායක, ඌව වෙල්ලස්ස විශ්වවිද්‍යාලයේ කුලපති කතරගම කිරිවෙහෙර රාජමහා විහාරාධිපති ආචාර්ය අලුත්වැව සෝරත නාහිමියන් විසින් පවත්වනු ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aa13062310</link>
    <topic>මාධ්‍ය හා මහජන සම්බන්ධතාව පිළිබඳ ප්‍රථම සරසවි ශිෂ්‍ය සංගමය ඇරැඹේ</topic>
    <author/>
    <content>මෙරට විශ්වවිද්‍යාල ක්ෂේත්‍රයේ අලුතින් ම ආරම්භ කරන ලද පාඨමාලාවක් වන කැලණිය විශ්වවිද්‍යාලයේ මාධ්‍ය හා මහජන සම්බන්ධතා ඩිප්ලෝමා පාඨමාලාවේ ශිෂ්‍ය සංගමය පසුගියදා පිහිටුවා ගන්නා ලදී. මෙය මෙරට විශ්වවිද්‍යාල ක්ෂේත්‍රයේ ආරම්භ වූ මාධ්‍ය හා මහජන සම්බන්ධතාව පිළිබඳ ප්‍රථම සරසවි ශිෂ්‍ය සංගමය ද වේ.එහි අනුශාසක ලෙස කැලණිය විශ්වවිද්‍යාලයේ ජන සන්නිවේදන අංශයේ ජ්‍යෙෂ්ඨ කථිකාචාර්ය මනෝජ් පුෂ්පකුමාර ජිනදාස මහතා කටයුතු කරයි.මෙම සංගමයේ සභාපති ලෙස රිසිත දිනුසංඛ මෙන්ඩිස්, ලේකම් ලෙස නිහාල් පී. අබේසිංහ යන මහත්වරු පත්වී සිටිති. භාණ්ඩාගාරික ලෙස පී. අජිත් ධර්මප්‍රිය මහතා ද ප්‍රධාන සංවිධායක ලෙස එම්.කේ. උදය රූපසිංහ ද මහතා ද තෝරාගෙන ඇත.සංගමයේ උප සභාපති ලෙස සචිනි කාංචනා මෙනෙවිය ද, උප ලේකම් ලෙස කේ. සමන් පෙරේරා හා උප භාණ්ඩාගාරික ලෙස මේජර් ජනක සමරසිරි යන මහත්වරු ද පත්ව සිටිති. සඟරා සංස්කාරකවරිය ගයනි පෙරේරා මෙනවියයි.මීට අමතරව කාරක සභාවක්ද පත්කර ගෙන තිබේ. ඉදිරියේදී මෙරට මහජන සම්බන්ධතා ක්ෂේත්‍රය දියුණු කිරීම සඳහා සිසු පරපුර සංවිධානය කිරීම සංගමයේ ප්‍රධාන පරමාර්ථය වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aa13062311</link>
    <topic>ජාතික විදුලි සංදේශ යටිතල පහසුකම් ජාල මෙහෙයවීමේ බලපත්‍රය ශ්‍රී ලංකා ටෙලිකොම් සමාගමට</topic>
    <author/>
    <content>විදුලි සංදේශ නියාමන කොමිසම, ශ්‍රී ලංකාවේ ජාතික විදුලි සංදේශ යටිතල පහසුකම් ජාල (National Backbone Network - NBN) මෙහෙයවීමේ බලපත්‍රය ශ්‍රී ලංකා ටෙලිකොම් සමාගමට පිරිනමා ඇති බව සමාගම සතුටින් දන්වා සිටී. ජාතික විදුලි සංදේශ සේවා සැපයුම්කරු වන ශ්‍රී ලංකා ටෙලිකොම් සමාගම නව බලපත්‍රය යටතේ, තම අති නවීන ෆයිබර් ඔප්ටික් තාක්ෂණය පදනම් කරගත් ප්‍රධාන සංනිවේදන ජාලය හරහා සේවා සපයමින් මෙරට ජාතික විදුලි සංදේශ යටිතල පහසුකම් ජාල මෙහෙයුම්කරු වශයෙන් කටයුතු කරනු ඇත. පසුගියදා විදුලි සංදේශ නියාමන කොමිෂන් සභා කාර්යාලයේ ජැවති උත්සවයකදී විදුලි සංදේශ නියාමන කොමිසමේ අධ්‍යක්ෂ ජනරාල් අනූෂ පැල්පිට මහතා මෙම බලපත්‍රය ශ්‍රී ලංකා ටෙලිකොම් සමූහ ප්‍රධාන විධායක ලලිත් ද සිල්වා මහතා වෙත පිරිනැමීය.2016 වර්ෂය වනවිට ඒක පුද්ගල ආදායම් ඇ.ඩො. 4000 ක් සහ දළ දේශීය නිෂ්පාදන ආදායම ඇ.ඩො. බිලියන 100 ක් දක්වා ඉහළ නැංවීමේ රජයේ දැක්ම සාර්ථක කර ගැනීම සඳහා ශ්‍රී ලංකා ටෙලිකොම් සමාගම ද තම උපරිම දායකත්වය දක්වයි. සමස්ත දිවයින මුළුල්ලේ බ්‍රෝඩ්බෑන්ඩ් සම්බන්ධතා සඳහා පහසුකම් සපයමින් ජාතික විදුලි සංදේශ යටිතල පහසුකම් ජාලයේ අවසාන ඉලක්ක ද සපුරාලීමට සමාගම පූර්ණ වශයෙන් කැපවී සිටී. රජයේ තොරතුරු සංනිවේදන තාක්ෂණ සංවර්ධන සැලසුම් වලට අනුකූලව ඉදිරි වසර පහ ඇතුළත දිවයින මුළුල්ලේ දිස්ත්‍රික් ලේකම් කාර්යාල බල ප්‍රදේශ 329 සහ දිස්ත්‍රික් 24 ම ආවරණය වන පරිදි බ්‍රෝඩ්බෑන්ඩ් සම්බන්ධතා සැපයීමට ශ්‍රී ලංකා ටෙලිකොම් සමාගම සැලසුම්කර ඇත.උතුරු නැඟෙනහිර සහ ග්‍රාමීය ප්‍රදේශ ද ඇතුළුව දිවයිනේ බොහෝ ප්‍රදේශ ෆයිබර් ඔප්ටික් සම්ප්‍රේෂණ ජාලයෙන් ආවරණය කිරීමත් සමඟ අතිවිශාල ජාල නවීකරණ කළ පුළුල් කිරීමේ ව්‍යාපෘති ක්‍රියාත්මක කළ ශ්‍රී ලංකා ටෙලිකොම් සමාගමේ ෆයිබර් ජාල ව්‍යාපෘතින්හි කාර්ය භාරය සම්පූර්ණ වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aa13062312</link>
    <topic>පොසොන් සමයට අනුරපුරයට එන ජනතාවට උපරීම පහසුකම් සලසනවා</topic>
    <author>නිහාල් පී. අබේසිංහ</author>
    <content>- උතුරුමැද මහ ඇමැතිනිහාල් පී. අබේසිංහමෙවර පොසොන් උත්සවය සඳහා අනුරාධපුරයට පැමිණෙන සියලු ජනතාවට සියලුම ආරක්ෂක, සෞඛ්‍ය, ප්‍රවාහන ආදි පොදු පහසුකම් සියල්ල ලබා දීමට පියවර ගෙන ඇතැයි උතුරුමැද මහ ඇමැති එස්. එම්. රංජිත් සමරකෝන් මහතා පවසයි.ඒ අනුව 5000 ක පමණ පොලිස් බළකායක්, යුද හමුදාව ආරක්ෂාව බාරව කටයුතු කරන අතර දිස්ත්‍රික්කයේ සියලුම සුරාසැල් 20 සිට 26 දක්වා වසා දමනු ලබන බව ද මහ ඇමැතිවරයා කියයි. ප්‍රදේශයේ දුම්පානය තහනම් කර ඇත.මීට අමතරව හොර සුරාසැල් වැටලීමට විශේෂ පොලිස් කණ්ඩායම් හයක් යොදා ඇති බවත් ඇමැතිවරයා කීය.සියලු වැව් අසල ජීවිතාරක්ෂක කණ්ඩායම් යොදවා ඇති අතර වෙනදාට වඩා බස් හා දුම්රිය යෙදවීමට ද පියවර ගෙන තිබේ. මීට අමතරව අනුරාධපුරය නගරය පුරා දන්සල් 250 අධික ප්‍රමාණයක් පැවැත්වීමට කටයුතු යොදා ඇත. දන්සල් පිළිබඳව පරීක්ෂා කිරීමට සෞඛ්‍ය පරීක්ෂකවරු පිරිසක් ද යොදවා සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=ab1306231</link>
    <topic>මිහි දර්ශනය සහ මහින්ද චින්තනය</topic>
    <author>ඉන්දික ජයරත්න</author>
    <content>අද පොසොන් පුර පසළොස්වකත පෝය දිනයයි. ශ්‍රී ලාංකික සමාජය නව දිශානතියකට යොමුකළ හැරවුම් ලක්ෂයක් ලෙස පොසොන් පුර පසළොස්වක පෝය දිනය ඉතිහාසයට එකතු වී තිබේ. දේවානම්පියතිස්ස රජ දවස ධර්මාශෝක අධිරාජ්‍යයාගේ දෙටු පුත් මහා මහින්ද මහරහතන් වහන්සේ ප්‍රමුඛ ආර්ය මහා සංඝයා සහ භණ්ඩුක උපාසක ලංකාද්වීපයට වැඩම කළේ අද වන් දිනක බව ශාසන ඉතිහාසයේ සඳහන් වෙයි.දේවානම්පියතිස්ස රජු ප්‍රමුඛ රටවැසියන් බුද්ධාගම වැලඳගැනීම මහින්දාගමනයේ මතුපිට සංකේතීය කියමන වුවත් ඒ තුළ වෙනත් ගැඹුරු කියවීමක් අන්තර්ගතව තිබේ. අනාදිමත් කාලයක් මුළුල්ලේ ඉන්දියාව සහ ශ්‍රී ලංකාව අතර පවතින වෙන්කළ නොහැකි හෙවත් අවියෝජනීය සම්බන්ධතාව මහින්දාගමනයෙන් පළමුකොට සංකේතවත් වෙයි.මීට අමතරව ශ්‍රී ලංකාවේ සමාජ, ආර්ථික හා දේශපාලන පරිවර්තනයකට මහින්දාගමනය පාදක වී තිබෙන බව ප්‍රකාශ කළ හැක. විශේෂයෙන් ම සංවිධිත සමාජ සංස්ථාවක් ප්‍රති නිර්මාණය වීමට මහින්දාගමනය හේතු පාදක විය. කෘෂිකාර්මික අර්ථ ක්‍රමය අර්ථ පූර්ණය කිරීමට මහින්දාගමනය ඉවහල්වී තිබේ. විශේෂයෙන් ම මහා වාරි ශිෂ්ටාචාරයක් ගොඩනැඟීමටත්, ඒ මත පදනම් වූ වාරි තාක්ෂණ‍යත් රට තුළ සකස් වන්නේ මහින්දාගමනයේ ප්‍රතිඵල වශයෙනි.කලාව, සංස්කෘතිය, අධ්‍යාපනය, ආගමානුකූල පිළිවෙත්, භාෂාමය විකාශනයන් සියල්ල පිටුපස මහින්දාගමනය ශක්තිමත් පවුරක් නැතහොත් පදනමක් ලෙස එකතු වී තිබේ. ක්‍රි.පූ. 3 වැනි සියවස තරම් ඈත යුගයක සිදුවූ මහින්දාගමනය ශ්‍රී ලාංකීය ජන සමාජයට බද්ධ වී ඇත්තේ ඒ තුළ ඇත්තාවූ සංස්කෘතික ගතිලක්ෂණ නිසා යැයි කිවහොත් එය අති‍ශයෝක්තියක් නොවේ.වෙසක් පුර පසළොස්වක පෝය දිනය ශ්‍රී ලංකාවාසී බෞද්ධයාට වැදගත් වන්නේ යම් සේ ද ඊට නොදෙවනි වූ වැදගත්කමක් පොසොන් පුර පසළොස්වක පෝයට ද හිමිව තිබේ. අනුබුදු මිහිඳු හිමි ලෙස මහා මහින්ද මහරහතන් වහන්සේ හැඳින්වීමට තරම් ශ්‍රී ලාංකීය බෞද්ධයා කෘතවේදී වී ඇත්තේ එබැවිනි.මහින්දාගමනයේ විශේෂයෙන් කතා කළ යුතු වැදගත් පරිවර්තනයක් වන්නේ ඒ තුළ ඇත්තාවූ ප්‍රබල දේශපාලන කියවීමයි. ඒ වනාහී සර්වකාලීන වටිනාකමක් එකතු කලාවූ ප්‍රකාශනයකි. මුව දඩයමේ ගිය තිස්ස රජුට අම්බස්තලයේ වැඩ සිටිමින් කරන ලද ප්‍රකාශය එදා මෙදා තුර මෙරට රාජ්‍ය වි‍චාළ සියලු පාලකයින් ‍තේමා පාඨයක් ලෙස භාවිතා කළේ නම් ශ්‍රී ලංකාව ලොව දිදුලතම රාජ්‍යයක් වන බව නම් ඒකාන්තය.“මේ ගහකොළ මේ මහපොළව ඔබගේය එහෙත් ඒ සියල්ල ඔබගේ පමණක් නොව ඔබගේ මතු පරපුර වෙනුවෙන් ද රැකිය යුතුය පාලකයා යනු ඔබේ දරුවන්ගේ උරුමයෙහි හිමිකරුවා නොව තාවකාලික භාරකරුවා ය”මහා මහින්ද මහරහතන් වහන්සේමහා මහින්ද මහරහතන් වහන්සේ දේවානම්පියතිස්ස රජු අරභයා ප්‍රකාශ කළ ඉහත සඳහන් පාඨය අතීතයේ පමණක් නොව වර්තමානයේ පාලකයන් මෙන්ම අනාගතයේදී කවර හෝ කලෙක පහළවන පාලකයන් තේමා පාඨයක් ලෙස භාවිත කිරීමේ වගක‍ීමක් පවතී.‍ මන්ද බොහෝ විට ජනතාව විසින් පුද්ගලයෙකු රාජ්‍ය පාලනයට ඔසවා තැබූ විට ඔහුට හෝ ඇයට තමන් දරන භාරය අමතක වන ස්වරූපයක් පෙන්නුම් කරයි.රාජ්‍ය පාලනයට පත්වූ පසු පාලකයා සිතන සාමාන්‍ය ස්වභාවය වන්නේ ඔහුට සදාකාලික පාලන වරමක් ලැබුණු බවයි. නමුත් මහා මහින්ද මහරහතන් වහන්සේ දේවානම්පියතිස්ස රජු හමුවේ ප්‍රකාශ කළේ පාලකයා යනු හිමිකරු‍වකු නොව තාවකාලික භාරකරුවෙකු පමණක් වන බවයි.මෙම කියමන තේමා පාඨය කොට රාජ්‍ය පාලනය කරන කවර හෝ පාලකයෙක්ට රාජ්‍ය පාලනයේ අත්වැරදි සිදුවීමට කිසිදු හැකියාවක් මතුවිය නොහැක. ශ්‍රී ලංකාව නූතන ජාතික රාජ්‍යයක් බවට පත්වූ මොහොතේ පටන් අද පොසොන් ‍පුර පසළොස්වක පොහොය දා දක්වා ශ්‍රී ලංකාවේ රාජ්‍ය විචාළ රාජ්‍ය නායකයින් අතුරින් මහා මහින්ද මහරහතන් වහන්සේ දේවානම්පියතිස්ස රජු හට දේශනා කළ වදාළ මේ උතුම් දහම් පාඨය තේමාවක් කොට ගත් රාජ්‍ය පාලකයා කවුරුන්ද? ඒ අප කවුරුත් දන්නා පරිදි මහින්ද රාජපක්ෂ ජනාධිපතිතුමා පමණි.2005 අලුත් ශ්‍රී ලංකාවක් උදෙසා රට හමුවේ තබන ලද මහින්ද චින්තන ප්‍රතිපත්ති ප්‍රකාශනයේ සමාරම්භය සටහන් වන්නේ අදින් වසර 2300 කට පමණ පෙර මහා මහින්ද මහරහතන් වහන්සේ දෙවන පෑතිස් රජු හමුවේ දේශනා කළ වදාළ ඉහත සඳහන් උත්තරීතර සහ සර්වකාලීන වටිනාකමකින් හෙබි පාඨයයි.පෙර රජ දරුවන් ගිය මග යන මහින්ද රාජපක්ෂ ජනාධිපතිතුමා 2005 නොවැම්බර් මාසයේ 17 වැනිදා පැවති තීරණාත්මක ජනාධිපතිවරණයේ ලද ජයග්‍රහණයත් සමඟ මහා මහින්දාගමනයට තවත් වටිනාකමක් මෙන් ම නව අර්ථයක් ද එකතු ක‍ෙළ්ය. මහින්ද රාජපක්ෂ ජනාධිපතිතුමා මහින්ද චින්තනයේත්, මහින්ද චින්තන ඉදිරි දැක්මේත් තේමා පාඨය කොට ගෙන ඇත්තේ මහා මහින්ද හිමියන් දෙසූ මේ වටිනා දහම් පාඨයයි.මහින්ද රාජපක්ෂ ජනාධිපතිතුමා අට වසරක රාජ්‍ය පාලනය ඔහු දරුවන්ගේ උරුමයේ හිමිකරුවා නොව තාවකාලික භාරකරුවා යන්න තේරුම් ගෙන තිබේ‍. එලෙසම මහා මහින්ද හිමියන් ප්‍රකාශ කරන ගහකොළ මහපොළව සුරක්ෂිත කරන වගකීම එතුමා මනාව අවබෝධ කොටගෙන තිබේ. එය එකී සම්පත් වර්තමානයේ පමණක් නොව අනාගතය වෙනුවෙන් සුරැකීමට ද එතුමා උරදී සිටී.‍බටහිර ආර්ථික සංකල්ප වලදී නූතනයේ තිරසර සංවර්ධනයක් Sustainable Development) පිළිබඳව කතා කරයි. අන් කවර කලකට වඩා අද බටහිර ආර්ථික සංකල්ප වලදී තිරසර සංවර්ධනයට වැඩි වටිනාකමක් ද හිමිකර දී ඇත. බොහෝ සම්පත් ස්වභාවික පරිසරය වර්තමාන මානවයාගේ කායික අවශ්‍යතා උදෙසා භාවිතයට ගෙන තිබේ. මතු උපදින මානව අවශ්‍යතාව කෙසේ වෙතත් වර්තමාන මානවයාගේ ජීවිත කාලය අවසන් වීමට පෙර බොහෝ ස්වාභාවික සම්පත් අහිමි වීමේ අවදානමක් අද උද්ගතව පවතී. අධි පරිභෝජන‍වාදී ජීවන රටාව මනුෂ්‍යයාට සැපතට වඩා විපත ළංකර ඇත. එහි ආදිනව ලෙස අන් කවර කලකටත් වඩා ස්වාභාවික උපද්‍රවයන් ගේ (Natural Disasters) වැඩිවීමක් මෙන් ම කාලගුණික, දේශගුණික ස්වභාවයන්ගේ විපර්යාසයන් ද (Weather and Climate Changes) ඉහළ ගොස් ඇත.එවැනි ගෝලීය සමාජ ආර්ථික සන්දර්භයක් තුළ මහින්ද රාජපක්ෂ ජනාධිපතිතුමා ජාතිය හමුවේ තබන ලද මහින්ද චින්තන ප්‍රතිපත්ති ප්‍රකාශය සහ ඉදිරි දැක්ම ප්‍රතිපත්ති ප්‍රකාශය මහා මහින්දාගමනයට පුනර්ජීවනයක් එකතු කළේ ය. තිස් වසරක බෙදුම්වාදී කොටි ත්‍රස්තවාදය පරාජය කිරීමට ලබාදුන් ප්‍රතිඥාව ඉටු කිරීමට පළමු ජනවරමේ මුල් පස් වසරේදී ජනාධිපතිතුමාට හැකියාව ලැබුණි.නොබෙදුණු රටක් - බහුතර සම්මුතියක් - ගෞරවනීය සාමයක් (මහින්ද චින්තන පිටු අංක 23) යන ප්‍රකාශය යථාර්ථයක් කරමින් ජනාධිපතිතුමා බෙදුම්වාදී කොටි ත්‍රස්තවාදය පරාජය කළේ ය. එමඟින් සන්නද්ධ කණ්ඩායම් නිරායුධ කිරීම හෙවත් අවිහරණයට අවශ්‍ය කටයුතු ද සම්පාදනය කෙරිණි. නැ‍ඟෙනහිර මානුෂීය මෙහෙයුමෙන් පසු සිදුකළ පළාත් පාලන ඡන්ද විමස‍ීම් හා පළාත් සභා ඡන්ද විමසීම යනු ප්‍රජාතන්ත්‍රවාදයට ප්‍රවිෂ්ට වීමකි. මේ වනවිට උතුරේ පළාත් පාලන ආයතන සඳහා මහජන නියෝජිතයන් තෝරා පත්කරගෙන තිබේ. උතුරු පළාත් සභා ඡන්ද විමසීමට ද කටයුතු කිරීමේ සූදානමක් පවතී. ජාතික ප්‍රශ්නයට තිරසර විසඳුමක් උදෙසා ජනාධිපතිතුමා තේරීම් කාරක සභාවක් ද යෝජනා කර ඇත. ඒ වනාහි අවසන් විසඳුමකට පූර්විකාවක් වන අතර තේරීම් කාරක සභාවේ අවසන් එකඟතාව යනු යෝජිත විසඳුම් ක්‍රියාත්මක කිරීමකි‍. එම අවශ්‍යතාව යථාර්ථයක් කිරීම උදෙසා මෙරට සියලු දේශපාලන පක්ෂ තම දායකත්වය ලබාදීම අත්‍යවශ්‍ය කාරණයකි.ඉතිහාසය ගවේෂණය කිරීමේ දී විජයාවතරණයේ සිට අවසන් රජු වූ ශ්‍රී වික්‍රම රාජසිංහ දක්වා රාජාවලියේ විවිධ රජවරුන් රාජ්‍ය විචාරණ කල්හි රට සශ්‍රීක වූ මෙන් ම රට අරාජික වූ සමයන්ද පැවති බව සත්‍යයකි. අභ්‍යන්තර ආරවුල් මෙන් ම පරසතුරු උපද්‍රවයන්ට රට ගොදුරු වූ අවස්ථා ඉතිහාස ගවේෂණයේදී මනාව පෙනී යයි. ශ්‍රී ලංකා රාජාවලියේ රට එක්සේසත් කළ රාජාවලියේ සඳහන්ව ඇත්තේ රජවරුන් හයදෙනෙකුගේ නම් පමණි. ඒ නම් සියල්ලම ඔටුනු පලන් රජවරුන් වීම ද විශේෂත්වයකි.ජනවරමින් රාජ්‍ය නායකත්වයට ඔසවනු ලැබූ නිදහසෙන් පසු රට එක්සේසත් කළ එකම රාජ්‍ය නායකයා වන්නේ මහින්ද රාජපක්ෂ ජනාධිපතිතුමායි. එහි ඇති තවත් සුවිශේෂත්වයක් වන්නේ මෙරට සමාජ ආර්ථික දේශපාලන පරිවර්තනයකට සංස්කෘතික තෝතැන්නක් නිර්මාණය කළ මහින්දාගමනයේ පවුරු පදනම් මත මහින්ද රාජපක්ෂ ජනාධිපතිතුමා රාජ්‍ය ප්‍රතිපත්තිය නිර්මාණය කර තිබීමයි. එතුමා අද භූමියේ අයිතියත් එහි වසන සතා සීපාවා පමණක් නොව ගහකොළ වල අයිතිය ද වර්තමාන ජාතියට පමණක් නොව අනාගත පරපුර වෙනුවෙන් ද සුරක්ෂිත කිරීමට උරදී සිටී. අත‍ීතයේ සිටි බොහෝ පාලකයෝ රාජ්‍ය යනු තමන් සතු පෞද්ගලික දේපළක් ලෙස සිතා කටයුතු කළහ.නමුත් 2005 න් පසු ඇරඹි මහින්ද චින්තන පුනර්ජීවන යුගය රාජ්‍ය යනු දේපළක් නොව තාවකාලික භාරයක් යන්න අවබෝධ කරගෙන තිබේ. එලෙසම එම රාජ්‍ය පෝෂණය කිරීම තමන් සතු යුතුකමක් නොව වගකීමක් ලෙස ද අවබෝධ කරගෙන ඇත.නිදහසින් පසු බලයේ සිටි ඇතැම් නායකයින් රාජ්‍ය දේපළ තමුන් සතු පෞද්ගලික බූදලයක් ලෙස සලකා විජාතිකයන්ට විකුණා දැමූ බව අතීතය දන්නා සැවොම දනිති. ඉතිහාසය එසේ වූවත් වර්තමාන රාජ්‍ය ප්‍රතිපත්තිය තහවුරු කර ඇත්තේ රාජ්‍ය දේපළ සුරක්ෂිත කිරීමයි. පිටරැටියන් විකුණා දැමූ ජාතික සම්පත් ද මේ වනවිට යළි ජාතිය සතු කිරීමට මහින්ද රාජපක්ෂ ජනාධිපතිතුමා ක්‍රියාකර තිබේ.තිස් වසරක බෙදුම්වාදී කොටි ත්‍රස්තවාදය මිල කළ නොහැකි මිනිස් ජීවිත විශාල ප්‍රමාණයක් රටට අහිමි කළේ ය. ජාතිය සතු වටිනා සම්පත් විනාශ කළේය. නමුත් අහිමි වූ ජීවිතවලට යළි ප්‍රාණය දිය නොහැකි වුවත් ජාතියේ නිදහස උදෙසා දිවිදුන් මිනිසුන් පිළිබඳ වටිනාකම තහවුරු කරන්නට ඔවුන්ගෙන් යැපෙන්නන් සුරක්ෂිත කිරීමටත් ගෙන තිබෙන ක්‍රියාමාර්ග උතුම් මිනිසත් බව කියාපාන සාක්ෂියකි.විනාශ වූ උතුරු සහ නැ‍ඟෙනහිර පළාත් මෙන්ම සෙසු පළාත්වල අක්‍රීය වූ සංවර්ධන ක්‍රියාමාර්ගය යළි කඩිනම් කිරීමටත් ඉකුත් සමයේ කටයුතු සම්පාදනය වී තිබේ. 2009 මැයි 19 වැනිදා කොටි ත්‍රස්තවාදය ලංකා ධරණීතලයෙන් අතුගා දැමීමත් සමඟ සංවර්ධනයේ අරුණලු කඩිනමින් ජාතියට තිළිණ කිරීමට මහා සංවර්ධන සංග්‍රාමයකට මුලපිරීමට ජනාධිපතිතුමා අදාළ අංශ මෙහෙයවීය.ත්‍රස්තවාදය පරාජය කොට සිවු වසරක් ගතවන්නට මත්තෙන් සංවර්ධනයේ ආයෝජන ප්‍රතිඵල ජාතිය හමුවේ ප්‍රදර්ශනය වෙමින් පවතී. සංවර්ධනය යනු හුදෙක් භෞතික වැඩි දියුණුව පමණක් නොවේ. අධිවේගී මාර්ග, ගුවන් පාලම්, ‍වරාය, ගුවන්තොටුපළ, විදුලි බලාගාර 2005 න් පසු ජාතියට අලුතින් එකතු කළ සම්පත් සම්භාරයන්ට අයත්වේ. මෙම භෞතික සම්පත් වලට සමගාමීව දෙකෝටියක් වන්නා වූ මහා මානව සම්පත ගුණ නැණ බෙලෙන් පෝෂණය කිරීමේ වගකීම ද රජය සතුය‍.හුදෙකලා සිද්ධීන් ලෙස රට තුළ යම් යම් අනර්ථකාරී සිද්ධීන් සිදුවූවත් 2005 න් පසු ඇතිවූ විශේෂත්වය වන්නේ අනර්ථකාමී සිද්ධීන්ට රාජ්‍ය මැදිහත්වීම හෝ රාජ්‍ය අනුග්‍රහය හිමි නොවීමයි.1977 ධර්මිෂ්ඨ සමාජයක් උදෙසා රාජ්‍ය බලයට පත් ජයවර්ධන - ප්‍රේමදාස සුසංයෝගී ආණ්ඩු 1994 දී ජනතා අප්‍රසාදයෙන් ආපසු යන විට අධර්මිෂ්ඨ බව සමාජගත කර තිබුණි.පාලකයන් ධර්මිෂ්ඨ වනවිට නිසි කලට වැසි වැටී කෙත්වතු සරුසාර වී ජනජීවිතය සශ්‍රීක වන බව පාලි පාඨයකින් කියවේ. එය අතිශෝක්තියකින් තොරව ප්‍රකාශ කළ හැක්කේ 2005 පසු යථාර්ථයක් වී තිබෙන බවයි.ශාස්ත්‍රීයව කරන ලද ගවේෂණවලදී මෙන් ම මධ්‍යස්ථ මත විමසුම් වලදීද ප්‍රකාශ වන අදහස වන්නේ 2005 න් පසු ක්‍රියාත්මක මහින්ද චින්තන රාජ්‍ය ප්‍රතිපත්තියත් සමඟ ශ්‍රී ලංකාවේ මානව හා භෞතික සම්පත් ක්ෂේත්‍ර‍යන්ගේ වැඩි දියුණුවක් වී තිබෙන බවයි.මුදල් හා ක්‍රම සම්පාදන අමාත්‍යාංශයේ 2012 වාර්ෂික වාර්තාව ඉකුත් සමයේ ශ්‍රී ලංකාව අත්පත් කරගෙන තිබෙන සංවර්ධන ඉලක්ක පෙන්වා දෙන අතර ඉදිරි සංවර්ධන ඉලක්ක පිළිබඳ මනා පුරෝකථනයක් ද කර තිබේ.ශ්‍රී ලංකාවේ සමස්ත ආර්ථිකය පිළිබඳ සමාලෝචනයේදී (මුදල් හා ක්‍රම සම්පාදන අමාත්‍යාංශය - වාර්ෂික වාර්තාව 2012 පිටු අංක 21) ව්‍යාපාර පහසුකම් වැඩිදියුණු කිරීම සඳහා වන වාතාවරණයක් රට තුළ නිර්මාණය කිරීම පිළිබඳව ලෝක බැංකුව විසින් පවත්වන ලද සමීක්ෂණය අනුව 89 වන ස්ථානයේ සිට 81 වන ස්ථානය දක්වා ඉදිරියට පැමිණ තිබේ. ගෙවී ගිය සිව් වසරක කාලය තුළ සමස්ත මිල මට්ටම් වල ඉහළ නැඟීම හෙවත් උද්ධමන අනුපාතය තනි ඉලක්කමකින් පවත්වාගෙන යාමට ශ්‍රී ලංකාවට හැකිව තිබේ. 2012 වසරේ එහි ප්‍රතිශතික අගය 8 කි. 2005 වසරේදී ඇමෙරිකන් ඩොලර් 1,200 ක් ව‍ූ ඒකපුද්ගල ආදායම 2012 වනවිට ඇමෙරිකන් ඩොලර් 3,000 ක අගයකට ළඟා වී ඇත. 2016 දී එම ප්‍රමාණය ඇමෙරිකන් ඩොලර් 4,000 ක් වනු ඇතැයි වාර්ෂික වාර්තාව (පිටු අංක 20 - 21) පුරෝකථනය කරයි.නිදහසින් පසු යුගයේ ණය ලබා ගැනීම පිළිබඳව ශ්‍රී ලංකාවට ඇත්තේ එතරම් සතුටුවිය හැකි ඉතිහාසයක් නොවේ. පරිභෝජන අවශ්‍යතාවයන් සඳහා තිරිඟු පිටි සඳහා ණය ලබාගත් යුගයක ද අපි ජීවත් වුණෙමු. 2002 වර්ෂයේදී දළ දේශීය නිෂ්පාදිතයේ ප්‍රතිශතයක් ලෙස රාජ්‍ය ණය අනුපාතය සියයට 105 යි දශම 6 කි. එය 2012 වසරේදී සියයට 79 යි දශම එකක් (පිටු අංක 23) දක්වා අඩුකර ගැනීම නිවැරැදි ආර්ථික කළමනාකරණයට කෙටි උදාහරණයකි.ශ්‍රී ලංකාව පිළිබඳව පුරෝකථනයන් සඳහා භාවිත කළ එක් මිණුම් දණ්ඩක් වූයේ තුන්වන ලෝකයේ රටක් හෙවත් ශ්‍රී ලංකාව ඌන සංවර්ධිත රටක් බවයි. 2005 න් පසු ඇරඹි අලුත් යුගය ශ්‍රී ලංකාව මධ්‍ය ආදායම් ලබන රටක් ලෙස උසස්වීම් ලබා ඇත. දරිද්‍රතාව මනින මිණුම් දණ්ඩට වඩා පහළ මට්ටමක වෙසෙන ජනගහනය 2006‍/ 2007 වර්ෂවල පැවැතියේ සියයට 15. 2 ක් තරම් ඉහළ අගයකිනි. 2012 වසර වන විට එම ප්‍රමාණය සියයට 6.5 දක්වා (පිටු අංක 29) අඩු වී තිබේ.පොළොන්නරු යුගයේ පළමු පැරකුම්බා රජ දවස ශ්‍රී ලංකාව පෙරදිග ධාන්‍යාගාරය ලෙස විරුදාවලි ලැබීය. දේශීය පරිභෝජන අවශ්‍යතාව පමණක් නොව විදේශ වලට අපනයනය කිරීමට තරම් අතිරික්තයකින් ද සමන්විත ස්වයංපෝෂණයකින් අප පොහොසත්ව සිටියේ ය. නමුත් වැරදි ආර්ථික අත්හදාබැලීම් හේතුවෙන් පසුකාලීනව සහල් පැටවූ නැවක් එනතුරු මුහුදට දත නියවන තත්ත්වයකට අප පත්වීම ද සෝචනීය කතා පුවතකි. නමුත් 2005 නව යුගයක ඇරඹුම සහල් ඇතුළු බොහෝ ආහාර ද්‍රව්‍යවලින් අප ස්වයංපෝෂණය වීමට සමත්වූ බව වාර්ෂික වාර්තාවේ (පිටුව 75, 76, 77) තොරතුරු අනාවරණය කරයි.ශ්‍රී ලංකාවේ ආනයන වියදම්වලින් වැඩි ප්‍රමාණයක් කිරි පිටි ආනයනයට වැයවන බව ප්‍රකාශිත සත්‍යයකි. පශු සම්පත් ක්ෂේත්‍රය වැඩිදියුණු කිරීමට අවශ්‍ය ක්‍රියාමාර්ග වෙනුවට පසුගිය සමයේ පිටි ආනයනයට අනුබල ලබාදුනි. නමුත් අද වනවිට දේශීය කිරි නිෂ්පාදනයේ ධනාත්මක වර්ධනයක් ඇතිවී තිබේ. 2012 වසරේ දී දියර කිරි ලීටර් මිලියන 299.3 ක් නිෂ්පාදනය කර ඇත.මෙමගින් විදේශයන්ට ඇදී යන විශාල මුදල් ප්‍රමාණයක් ඉතිරි කර ගැනීමට හැකිව තිබෙන අතර ජාතියට කිරිපිටි බීමට වසරකට ඇමෙරිකන් ‍ඩොලර් මිලියන 310 ක වියදමක් දැරීමට සිදුවීම ද සියලු දෙනා යළි සිතා බැලිය යුතු කාරණයක් බව වාර්ෂික වාර්තාව පෙන්වා දෙයි. (පිටුව 82, 83)ජාත්‍යන්තර සබඳතා ජාලයන් ශක්තිමත් කර ගනිමින් කොරියාව, ජපානය, චීනය ආදී රටවල් සමඟ ඇති කරගත්තාවූ එකඟතා පරිදි පසුගිය සමයේ රටේ බහු කාර්ය සංවර්ධන යෝජනාක්‍රම රාශියක් ක්‍රියාත්මක වී තිබේ. (පිටුව 234, 235) ලෝක බැංකුව, ජාත්‍යන්තර මූල්‍ය අරමුදල හා ආසියානු සංවර්ධන බැංකුව සමඟ ඔවුන්ගේ කොන්දේසිවලට යටත් නොවී ස්වාධීන රටක් ලෙස එකඟතා ඇති කරගනිමින් සංවර්ධන අභිමතාර්ථ සපුරා ගැනීමට ශ්‍රී ලංකාව සමත්වීම සතුටට කාරණයකි.දිවිනැඟුම, මගනැඟුම, පුරනැඟුම ආදී නව සංවර්ධන සංකල්ප ග්‍රාමීය ප්‍රදේශවල ජනජීවිතය නව ප්‍රවේශයකට යොමු කිරීමට මහෝපකාරී වූ තිබෙන බව මුදල් හා ක්‍රම සම්පාදන වාර්ෂික වාර්තාව කියයි.ග්‍රාමීය ජනතාවගේ ජීවන උපායමාර්ග සවිබල ගන්වමින් ඔවුන් ආර්ථිකයේ සම පාර්ශ්වකරුවන් බවට පත් කිරීමට මෙම වැඩසටහන් විශාල පිටිවහලක් ලබාදී ඇත. ග්‍රාමීය මුදල් සංසරණය, ගම තුළම රඳවමින් නගරයේ ආයෝජන ගමට සමීප කරවීමට මෙම වැඩසටහන් විශාල දායකත්වයක් සපයයි. (පිටු අංක 328) නගර කේන්ද්‍රීය සංවර්ධනය පර්යන්ත ප්‍රදේශවලට ව්‍යාප්ත කිරීමට ගනු ලැබූ ආර්ථික උපාය මාර්ගයන් වලදී දිවි නැඟුම හා පුරනැඟුම වැඩසටහන් විශාල ශක්තියක් වී ඇත.ජාතික ආර්ථිකයේ සම්පත් බස්නාහිර පළාතට කේන්ද්‍රගත වීමේ ප්‍රවණතාවක් දශක ගණනාවක් මුළුල්ලේ දක්නට ලැබිණ. අද එම ප්‍රතිලාභ දිවයිනේ සෙසු පළාත් හා ප්‍රදේශවලට ව්‍යාප්ත වීමක් පෙන්නුම් කරයි. ප්‍ර‍ාදේශීය විෂමතා අවම කරමින් තුලිත ප්‍රාදේශීය සංවර්ධනයක් ඇති කිරීමට ගන්නා උත්සාහය සමස්තයක් ලෙස ඇති නැති පරතරය අවම කොට බෙදී යාමේ වි‍ෂමතාවයක් නිවැරැදි කිරීමට මනා පිටිවහලකි.පෙනෙන නිමිති සුබ නිමිති වන බවට මග සලකුණු කියා පායි. විය යුත්තේ සුබ අනාගතයක් සියලු රට වැසියන්ට අත්කර දීමයි. යුරෝපීය මධ්‍යතන යුගයේ වැඩවසම් සමාජ පද්ධතිය බිඳ වැටී 16 වන සියවසේ දී පුනරුදය ඇතිවූ පරිදි 2005 හැරවුම් ලක්ෂය ජාතික පුනර්ජීවනයක ස්වර්ණමය සටහන ස්ථාපිත කළේ ය. අදින් වසර 2300 කට පමණ එපිටින් මහා මහින්දාගමනයෙන් ආලෝකවත් වූ ලංකාද්වීපය ආසියාවේ දිදුලන රාජ්‍යයක් බවට පත් කිරීමට ගෙන තිබෙන වෙසැසි ක්‍රියාමාර්ග යථාර්ථයක් කිරීමට සියලු දෙනා අදවන් දවසක යළි යළිත් ප්‍රතිඥා දීම ජාතියේ ඉදිරි ගමන් මඟට සුබ පෙර නිමිති පහළ කරනවාට කිසිදු සැකයක් නැත.ඉන්දික ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=ab1306232</link>
    <topic>සංවාද මණ්ඩපය</topic>
    <author>සංවාද සටහන</author>
    <content>ශ්‍රී.ල.නි.ප මහ ලේකම්, සෞඛ්‍ය ඇමැතිමෛත්‍රීපාල සිරිසේනආණ්ඩුවේ ප්‍රා‍දේශීය දේශපාලකයන් වැරැදි කරන බවට චෝදනා නැඟෙනනවා. ?වැරැදි කරපු අපේ පක්ෂයේ දේශපාලකයන්ට දඩුවම් දීලා තිබෙනවා. ඒ වගේම තමයි වැරැදි කරන අයට දඩුවම් දෙනවාට වඩා වෙනත් ප්‍රජාතන්ත්‍රවාදයක් ලෝකයේ තිබෙනවා . ඒ තමයි වැරැදි කරන්ඩ බැරි වෙන විදියට ඊට තිබෙන ඉඩ කඩ නැති කිරීමයි.වැරැදි කරන්ඩ තියෙන ඉඩ කඩ නැති කිරීම යහපාලනයේ තිබෙන වැදගත් ලක්ෂණයක්. ඒ නිසා ප්‍රා‍දේශිය දේශපාලකයන්ට දුෂණ , වංචා සහ චණ්ඩිකම් කරන්ඩ තියෙන ඉඩ කඩ නැති කළ යුතුයි.චණ්ඩිකම් කරන ප්‍රාදේශීය දේශපාලකයන් බොහෝ දෙනා පක්ෂ මුලස්ථානයෙන් නාම යෝජනා දීපු අය නෙමෙයි. අපි නාමයෝජනා මණ්ඩලවලින් පත් කරන අයට වඩා ඇතැම් අය විවිධ බලපෑම්වලින් ‍නාමයෝජනා මණ්ඩලවලට නම් දානවා. ඒක මේ රටේ හැම පක්ෂයකම සිදු වෙන දෙයක්. ඒ විතරක් නෙමෙයි මේ පවතින ඡන්ද ක්‍රමය නිසා ප්‍රාදේශීය වශයෙන් විවිධ චරිත නිර්මාණය වෙනවා. ඒ නිසා තමයි සමානුපාතික ඡන්ද ක්‍රමය වෙනුවට කොට්ඨාස ඡන්ද ක්‍රමය අපි ඇති කරන්ඩ උත්සාහ කරන්නේ.මේ වෙනකොට පළාත් පාලන ආයතන ඡන්ද ක්‍රමය වෙනස් කිරිමට අවශ්‍ය කටයුතු සිදු වෙමින් පවතිනවා. අපි තාමත් විශ්වාස කරනවා අතීතයේ තිබුණ ගම් සභා ඡන්ද ක්‍රමය තමයි අපේ රටේ වැදගත් දේශපාලනඥයන් බිහි කළේ. එදා ආරිය සිංහල ඇඳුම ඇඳපු ගමේ මැම්බර් මහත්වරු හොඳ ගැමියෝ වගේම බොහෝම පිරිසුදු චරිත. අද බොහෝ ප්‍රාදේශීය දේශපාලකයෝ සුදු ෂර්ට් එකයි සුදු සරමයි ඇඳලා අතේ රත්රන් චේන් පොටක් බැඳලා. අමුතු දේශපාලනයක් කරන්නේ.මේ වෙනකොට මුළු රටම බලාගෙන ඉන්නවා වයඹ පළාත් සභා මන්ත්‍රීවරයාට ඔ‍බේ පක්ෂයෙන් දෙන දඬුවම මොකක්ද කියලා. ඔබතුමාට ඒ ගැන කියන්ඩ පුළුවන් මෙනවාද ?එය පක්ෂයේ මධ්‍යම කාරක සභාව තීරණය කළ යුතු දෙයක්. ඒ ගැන මට පෞද්ගලික අදහසක් දරන්ඩ බැහැ.අපේ රටේ රෝහල්වල බෙහෙත් හිඟයක් තිබෙන බවට දිගින් දිගටම මාධ්‍ය වාර්තා දකින්ඩ ලැබෙනවා. තමවත් මේ ගැටලුවට විසැඳුමක් නැද්ද ?රෝහල්වල බෙහෙත් නැහැ කියලා මාධ්‍ය වාර්තා කරන එක එක්තරා විලාසිතාවක් වෙලා. නමුත් රෝහල්වල බෙහෙත් නැහැ කියලා ක‍වුරුහරි රෝගියෙක් මැරිලා කියලා අපට අහන්ඩ ලැබිලා තියෙනවාද? නැහැනේ. ‍ඖෂධ කියන්නේ ලෝකයේ අද තිබෙන ඉතාම බරපතළ ජාවාරමක්.මේ ජාවාරමට සම්බන්ධ ‍දේශපාලනඥයන් ව්‍යාපාරිකයන් සහ සෞඛ්‍ය අංශවල ඇතැම් නිලධාරීන් ඉන්නවා. ‍ලෝකයේ සෑම රටකම එහෙම තමයි. ඉන්දියාව වගේ රටක් ගත්තොත් එය ඉතාම බරපතළ ජාවාරමක්. ඉතින් අපි වගේ පුංචි රටක මේ වගේ ජාවාරම් නැවැත්වීමට කෙතරම් පියවර ගත්තත් ජාවාරම්කාරයන් රිංගන හිල් අපි නොහිතන තැන්වල තිබෙනවා. මේ ජාවාරමේ එක් කොටසක් තමයි ඖෂධ මිල ගණන් වැඩි කිරීම සහ නොයෙක් අවස්ථාවල නොසිතන ආකාරයට ‍ඖෂධ හිඟයක් ඇති කිරීම.ඒ දේවල් ග‍වේෂණය කරලා මාධ්‍යය වාර්තා කරනවාද? ඒ නිසා ඔය බෙහෙත් හඟයක් කියලා ලියන වාර්තා වල යථාර්ථය වෙනස්. සමහර මාධ්‍ය සොයන්නේ කුණු රසය විතරයි. සෞඛ්‍ය අමාත්‍යාංශය අපහසුතාවට පත් කිරීමට ඇතැම් අවස්ථාවල වෘත්තීය සමිති නායකයෝ සමහර මාධ්‍යවේදී මහත්වරු සමඟ කටයුතු කරනවා.ඇතැම් නිලධාරීන් කරන වංචා ගැන මාධ්‍යවේදීන් ලියනවාද? සමහරුන්ගේ අරමුණ සෞඛ්‍ය ඇමැති වරයා සහ අමාත්‍යාංශට අපහසුතාවට පත් කිරීම. ඒ නිසා මා මාධ්‍යවේදී මහත්වරුන්ගෙන් ඉල්ලනවා අපක්ෂපාතී ලෙස යථාර්ථවාදී ලෙස ඔය කියන කාරණා වාර්තා කරන්ඩ කියලා.යම් කෙනෙක් කීවොත් මේ දෙවල් වෙන්නේ සෞඛ්‍ය ඇමැතිතුමාගේ දුර්වලතාව නිසා කියලා. ඒකට ඔබ දෙන පිළිතුර මොකක්ද ?ඔය මට නෙමෙයි ගහන්නේ. ඔය වගේ මාධ්‍ය වාර්තා පළ කිරීමේ අරමුණ තමයි ආණ්ඩුව අපහසුතාවට පත් කිරීම. ඒ ගහන්නේ මට නෙමෙයි ආණ්ඩුවට. මං දුර්වලයි කියන්ඩ කාටවත් කියන්න බැහැ. මොකද මං මගේ රාජකාරිය හරියට කරන කෙනෙක්. ඒක කවුරුත් දන්නවා. මට පෞද්ගලිකව මාධ්‍යයෙන් ගහලා මාව පොලොන්නරුවෙන් ඡන්දයෙන් පරාද කරන්ඩ බැහැනේ.ඔබ මෑත කාල‍යේ ස්විට්සර්ලන්තයේ ජිනීවා නුවරට ගියා. එහිදී ඔබට අති විශේෂ ප්‍රභූ ආරක්ෂාවක් ලබා දුන්නා. බලවත් රටවල රාජ්‍යතාන්ත්‍රිකයන්ටත් වඩා ආරක්ෂාවක් ඔබට දුන්නේ ඇයි ?ඒක තමයි මාත් නොදන්න කාරණය. මට වෙනත් අයට වඩා අති විශේෂ ප්‍රභූ ආරක්ෂාවක් ලබා දුන්නේ ඇයි කියන්ඩ ස්විස්ටර්ලන්ත රජයවත් ප්‍රකාශ කළේ නැහැ. ඒක එරට ආරක්ෂක අංශවලට එරට රජය ලබා දුන් උපදෙසක් අනුව සිදුවු දෙයක් කියලා පමණයි මා දන්නේ. මා ඒ ගැන විමසුවත් මට ඒ ගැන දැනුම් දුන්නේ නැහැ.ජාතික ඖෂධ ප්‍රතිපත්තිය ක්‍රියාත්මක කරන්ඩ බැරි වීම ඔබේ දුර්වලතාවක් නෙමෙයිද ?ඒක මගේ දුර්වලතාවක් නෙමෙයි. මං ඒ ගැන කැබිනට් මණ්ඩලයේදී සහ පාර්ලිමේන්තුවේ දී දහස්වාරයක් උත්තර දීලා තියෙනවා. හැබැයි මේ වෙනකොට වැරැදි කාරයන්ට දඩුවම් ලැබිලා නැහැ. මේ ජාතික ඖෂධ ප්‍රතිපත්තියට අදාළ පනත නැති කළේ නීති කෙටුම්පත් දෙපාර්තමේන්තුවයි. සෞඛ්‍ය අමාත්‍යාංශයේ වගකීම ඉටු කරලා දැන් වසර තුනක් වෙනවා. දැන් නැතිවුණ කෙටුම්පත එයාලා නැවතත් හදනවා. ඒකට මං මොනවා කරන්නද?දහතුන්වන ව්‍යවස්ථා සංශෝධනය නැවත සංශෝධනය කිරීමට දැන් මොකද වෙන්නේ? ඒ ගැන ආණ්ඩුව ඇතුළේ මත දෙකක් තියෙනවා නේද?විවිධ අදහස් දැරීමට තිබෙන අයිතිය ප්‍රජාතන්ත්‍රවාදී රටවල ලක්ෂණයක්. අපේ රජයේ සිටින විවිධ පක්ෂවලට විවිධ අදහස් තිබෙනවා. ඔවුන්ට ආවේණික දැක්මක් සහ විවිධ මත තිබෙනවා. ඒ මත ඉදිරිපත් කිරීමට ඔවුන්ට අයිතියක් තිබෙනවා. එක්සත් ජනතා නිදහස් සන්ධානය කියන්නේ ප්‍රජාතන්ත්‍රවාදය ඉහළින්ම අගය කරන පක්ෂයක්. එතකොට විවිධ පක්ෂ විවිධ විවිධ නායකයෝ උද්වේගකර සහ ආවේගශීලී ප්‍රකාශ කරනවා. ඒකත් එයාලගේ අයිතියක්. එහෙම නැතිව එක්සත් ජනතා නිදහස් සන්ධානය ඇතු‍ළේ ‍දේශපාලන පක්ෂ වෙඩි තියාගෙන බෝම්බ ගහගෙන මරා ගනීමක් නැහැනේ.දහතුන්වන ව්‍යවස්ථා සංශෝධනයට සංශෝධන ගෙන නොආවොත් විමල් වීරවංශ සහ චම්පික රණවක වැනි ඇමැතිවරුන්ගේ මතවලට මොකද වෙන්නේ ?ඇයි අපි කොරහේ කිඹුල්ලු දකින්නේ. ඔය එක එක කතා මවන්නේ ජනමාධ්‍යනේ. එයාලටත් ප්‍රවෘත්ති එපායැ. ඕනෑම දෙයක් අපිට සාකච්ඡා මඟින් විසඳා ගත හැකියි. ඒ නිසා ගැටලුවක් නැහැ.දහතුන්වන සංශෝධනයට සංශෝධන ගෙන එනවාට ඉන්දියාවේ විරෝධයක් තිබෙනවා නේද?කොහේද විරෝධයක් එල්ල වෙලා තියෙන්නේ. කවුද එහෙම කියන්නේ. ඔබ ඔය කියන්නේ මාධ්‍ය වාර්තා කියවලා බලලානේ. ඒවා මාධ්‍ය වාර්තා විතරයි. එහෙම නිල ප්‍රකාශයක් කරලා නැහැනේ.දහතුන්වන ව්‍යවස්ථා සංශෝධනයට සංශෝධන ගෙන ඒම ඉන්දු ලංකා ගිවිසුමට එරෙහි වීමක් බව ඉන්දීය අගමැතිවරයා එරට දෙමළ පක්ෂ නායකයකුට ලිඛිතව ප්‍රකාශ කළ බවට මාධ්‍ය වාර්තා කරලා තිබුණා.?ඔබ ඔය අහන හැම දෙයක්ම මාධ්‍ය වාර්තා කරපුවා ගැනනේ. ඉන්දීය අගමැති වරයා හෝ ඉන්දීය රජය ඒ ගැන තවම අපට එවැනි නිල ප්‍රකාශයක් කරලා නැහැ.දහතුන්වන ව්‍යවස්ථා සංශෝධනය සංශෝධන නොකර උතුරු පළාත් සභා මැතිවරණය පැවැත්වීම ඊළමට පාර කැපීමක් බව ජාතික නිදහස් පෙරමුණ සහ ජාතික හෙළ උරුමය ප්‍රකාශ කරනවා නේද?ඒක ඒ ඒ පක්ෂවල මතය. ඒ අයට එවැනි අදහස් දැරීමට අයිතිය තිබෙනවා. ඒ නිසා මා ඒ ගැන යමක් ප්‍රකාශ කිරීම සුදුසු නැහැවයඹ සහ මධ්‍යම පළාත් සභා විසුරවා හැරීමට නියමිතයි. වයඹ ඡන්ද සටන ඔබට බාර දී තිබෙනවා. කොහොමද ආණ්ඩුවේ සුදානම ?පැහැදිලිවම වයඹ සහ මධ්‍යම පළාත් සභා මැතිවරණවල ආණ්ඩුවට අභියෝගයක් නැහැ. ඒ පළාත් දෙක ආණ්ඩුව විශිෂ්ට විදියට ජය ගන්නවා.ජනතාවට යම් යම් ගැටලු තිබෙන බව විපක්ෂය රටට කියනවා. එවැනි පසුබිමකදී ආණ්ඩුව අධි තක්සේරුවක ඉඳගෙනද පළාත් සභා මැතිවරණවලට යන්නේ?යම් යම් සුළු සුළු ගැටලු ඇති වුණා. නමුත් විපක්ෂය රටට ඒවා කියපු තරම් ජනතාව ගණන් ගත්තේ නැහැ. ඒ කියන්නේ ජනතාවට කියන තරම් බලපෑමක් ඇති වෙලා නැහැ. අනෙක යම් යම් ප්‍රශ්න තිබුණා කියලා අපි උපකල්පනය කරමුකෝ. හැබැයි විපක්ෂයට ඒ ගැටලුවලට උත්තර විසදුම් දෙන්ඩ පුළුවන්ද? මේ රටේ විපක්ෂයට වැඩපිළිවෙළක් තියෙනවාද? මේ රටට ජනතාවට යහපතක් වෙනවා නම් වෙන්නේ මේ ආණ්ඩුවෙන් විතරයි. මේ රජය රට ගොඩනඟමින් යනවා. එහි ප්‍රතිඵල අනාගතයේදී ලැබෙයි.කෙසේ වෙතත් මෙවර ඉදිරි පළාත් සභා දෙකට අලුතින් බිහි වු දේශපාලන පක්ෂ කීපයකුත් තරග වැදීමට සුදානම් වෙනවා. විපක්ෂයේ අභියෝගයක් එල්ල වේවි නේද?1948 ඉදලා මේ රටේ විවිධ දැවැන්ත දේශපාලන චරිත පක්ෂ ගොඩ නැඟුවා. හැබැයි අද ඉතිරි වෙලා තියෙන්නේ ශ්‍රි.ල.නි.ප.ය සහ එජාපය විතරයි. ඒක ඉතිහාසය සාක්ෂි දරනවා. ඒ නිසා ඔය බිහි වෙන පක්ෂවලට ජන පදනමක් නැහැ. මේ ආණ්ඩුවට අභියෝග කළ හැකි දේශපාලන පක්ෂයක් දැන් මේ රටේ නැහැ.ආණ්ඩුවට උතුරු පළාත් සභාවේ අවාසියක් තියෙනවාද?අපි උතුරු පළාත් සභාව ආණ්ඩුවට වාසිද අවාසිද කියලා නෙමෙයි හිතන්ඩ ඕනේ. වසර තිහක යුද්ධයකට පසුව උතුරු පළාත් සභා මැතිවරණය තියන්ඩ යන්නේ. ඒ ප්‍රදේශයේ ජනතාවට ඡන්දය ප්‍රකාශ කිරීමට අයිතිය ලැබීම සහ එම ප්‍රදේශවල ජනතාවට සාමකාමී පරිසරයක් ලැබීම ගැන අපි සතුටු විය යුතුයි. බොහෝ දෙනා දන්නේ එක එක කුණු කතා කියමින් සතුටු වෙන්ඩ විතරයි. අපි සතුටු විය යුතුයි උතරු පළාත් මැතිවරණය තියන්ඩ හැකි වීම ගැන. එය එක්තරා ආකාරයකට රජයේත් සමස්ත ජනතාවගේත් ජයග්‍රහණයක්.එ.ජා.පයේ පළාත් සභා මන්ත්‍රීවරු දෙදෙනෙකු ඇතුළුව තවත් පළාත් පාලන ආයතනවල මන්ත්‍රීවරුන් විශාල පිරිසක් එජාපයෙන් නෙරපා හරිනු ලැබුවා. ඒ ගැන පක්ෂ මහ ලේකම් වරයකු ලෙස ඔබේ අදහස කුමක්ද?පක්ෂ නායකයකු කියන්නේ පක්ෂයක් බෙදා වෙන් කරන කෙනෙක් නොවිය යුතුයි. පක්ෂයක සියලුපිරිස් එක් කර ගැනීමට නායකයාට හැකි විය යුතුයි. විපක්ෂයක් වුණාම දුර්වල තැනක ඉන්නේ. ඒ නිසා පක්ෂයක පිරිස් ඉවත් කිරීම සුදුසු නැහැ. ඒ අය එකතු කරගෙන කටයුතු කළ යුතුයි.පක්ෂයක විනය රැකීමට එවැනි පියවර ගැනීම සුදුසු දෙයක් නේද?ඔව් එවැනි දෙයකුත් තිබෙනවා. පක්ෂයක විනයක් තිබිය යුතුයි. සමහර වේලාවට එවැනි පියවර ගත යුතුයි තමයි.ඔබට පසුගිය කාලයේ අන්තර්ජාතික සම්මාන දෙකක් ලැබුණා ?2013 වසරේ ලෝකයේ දුම්වැටි විරෝධි වැඩසටහන් සඳහා වසරකට වරක් යුනෙස්කෝ ආයතනය විසින් පිරිනමනු ලබන අන්තර්ජාතික සම්මානය හිමි වුණා. ඒ ‍වගේම ඇමෙරිකා එක්සත් ජනපදයේ හාවර්ඩ් විශ්ව විද්‍යාලය විසින් පිරිනමනු ලබන නායකත්වය සදහා වන සම්මානයෙන් පිදුම් ලැබුවා. දේශපාලනඥයකු ලෙස මා ඒ ගැන නිහතමානීව සතුටු වෙනවා. එපමණයි මගේ අදහසඩෙංගු උවදුර වේගයෙන් පැතිර යනවා. ඒ සදහා අමාත්‍යාංශය සිදු කරනු ලබන මෙහෙය සාර්ථක නැති බවට චෝදනා නැඟෙනවා?ඔය චෝදනාව අන්තිම වැරැදි එකක්. මා ඒක පැහැදිලි කරන්නම්. ඩෙංගු සඳහා ජනාධිපති කාර්ය සාධක බළකාය ඇති කළේ ම‍ගේ යෝජනාවක් අනුවයි. ඒ වගේම මදුරු මර්දන වැඩසටහන් ආරම්භ ක‍ළේ ම‍ගේ යෝජනාවක් අනුවයි. මේ වෙනකොට කිසිම ආසියාතික රටකට මේ උවදුර මර්දනය කර ගන්ඩ බැරි වෙලා තියෙනවා.අපේ රට පුංචි රටක්. කෙසේ වෙතත් ඩෙංගු මර්දනය අසාර්ථක වෙලා තියෙනවා ආසියාතික රටවල් රැසකම. ඉන්දියාව , මාල දිවයින , තායිලන්තය වැනි රටවල මේ උවදුර නිසා බරපතළ ප්‍රශ්නවලට මුහුණ දීලා තිබෙනවා. මේ උවදුර මැඩ පැවැත්වීමේදි ප්‍රතිකාර අංශය ශක්තිමත් කිරීම වගේම ඩෙංගු මදුරුවා ඇතිවෙන ස්ථාන පිරිසුදු කිරීම සිදු විය යුතුයි. එය පළාත් පාලන ආයතන සහ පරිසරයට සම්බන්ධ ආයතන විසින් සිදු කළ යුතුයි.ලෝකයේ කිසිම රටක පිරිසුදු කිරීමේ කටයුතු සෞඛ්‍ය අංශයෙන් සිදු කෙරෙන්නේ නැහැ. නමුත් අපේ රටේ ඒ කටයුත්තට සෞඛ්‍ය අමාත්‍යාංශය අත ගහලා තිබෙනවා. ඩෙංගු මරණ ගැන දැන් හැමෝම මාධ්‍යවල කතා කරනවා. කොළඹ විශ්ව විද්‍යාලයේ මෑතකදී ඩෙංගු මරණයක් සිදු වුණා.ඒ වෙනකොට කොළඹ නගර සභාවත් දන්වලා තිබෙනවා විශ්ව විද්‍යාලයේ පිරිසුදු කිරීම් කරන හැටියට. ඒ වගේම ඒ ආයතනවල සෞඛ්‍ය බලධාරීන් මොනවද ‍කළේ. මා කැබිනට් මණ්ඩලයේදී කියලා තිබෙනවා ඩෙංගු මර්දනයට අදාළ වගකීම් ඉටු නොකරන්නේ කවුද කියලා. ඒ නිසා මෙතැනදි මාධ්‍ය වුණත් තනි කරලා සෞඛ්‍ය අමාත්‍යාංශයට දොස් කියන එක වැරැදියි.බී.ටී. අයි බැක්ටීරියාව ඉසීමෙන් ඩෙංගු උවදුර පාලනය කරන්ඩ පුළුවන් කියලා ඔබ හිතනවාද?ඇත්තටම ගත්තොත් ආසියාතික රටවල්වල ඩෙංගු මර්දනයට බී.ටී.අයි බැක්ටීරීයාව යොදා ගැනීම අසාර්ථක දෙයක්. මෙය විශේෂඥවරුන්ගේ මතයක්. මේ බැක්ටීරීයාව ඩෙංගු මර්දනයට ඔරොත්තු දෙන්නේ සති දෙකක් විතර කාලයකට පමණයි. ඒ නිසා මේ බී.ටී.අයි බැක්ටීරීයා වැඩසටහන අන්තිම අසාර්ථක දෙයක්. මා ඉතා වගකීමෙන් ඒ බව ප්‍රකාශ කරන්නේ.අපේ ආණ්ඩුව ඇතු‍ළේ ප්‍රජාතන්ත්‍රවාදය තියෙනවා.සංවාද සටහනචන්දන බංඩාරඑජාප පළාත් සභා මන්ත්‍රී නීතිඥමෛත්‍රී ගුණරත්නතමන් එජාපයෙන් ඉවත් කළත් ආණ්ඩුවට එක් නොවන බවත් ඉදිරියේ දී විපක්ෂයේ ශක්තිමත් බලවේගයක් ගොඩනැඟීමට කැපවන බවත් එජාපයෙන් ඉවත් කළ දකුණු පළාත් සභා මන්ත්‍රී නීතිඥ මෛත්‍රී ගුණරත්න මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් පළාත් සභා මන්ත්‍රීවරයා මේ ප්‍රකාශය කළේය.එහිදී ඇසු ප්‍රශ්න කිහිපයක් හා ඒවාට නීතිඥ ගුණරත්න මහතා දුන් පිළිතුරු මෙසේ ය.පළාත් සභා මන්ත්‍රීවරු 2 ක් හා ප්‍රාදේශීය සභා මන්ත්‍රීවරු 19 ක් එජාපයෙන් ඉවත් කරන්න තීරණය කළා. ඔබව එජාපයෙන් අස්කිරීම ගැන කියන්නේ කුමක් ද?පක්ෂයෙන් අස් කිරීම ගැන අපි පුදුමයට පත්වෙන්නේ නෑ. රනිල් වික්‍රමසිංහ දරුණු ඒකාධිපතියෙක්. අවුරුදු 17/18 ක විපක්ෂයේ එතුමන්ගේ පාලන කාලේ පක්ෂයෙන් ජනතා ඡන්දයෙන් පත්වූ මන්ත්‍රීවරු 60 ක් ආණ්ඩුව පැත්තට ගිහිල්ලා තිබෙනවා.පළාත් සභා මන්ත්‍රීවරු සිය ගාණක් ප්‍රාදේශීය සභා මන්ත්‍රීවරු ගත්තොත් දහස් ගණනක් පාක්ෂිකයෝ ලක්ෂ ගාණක් පක්ෂය හැර ගිහිල්ලා තියෙනවා. ස්වාධීනව මත ප්‍රකාශ කරන සියලු දෙනා පක්ෂ නායකයා දකින්නේ තම නායකත්වයට විරුද්ධ වන අය විදියටයි.පක්ෂයේ ඉහළට එන නිර්මාණාත්මක හැකියා තියෙන දක්ෂයන්ට මේ පක්ෂයේ දැන් අවුරුදු ගණනක සිට තැනක් නැහැ. මේ නායකයා තම ඒකාධිපතිත්වය පවත්වාගෙන යන්නේ පවතින ආණ්ඩුවේ පැවැත්මට උදව් කරමින්. මෙයාට ආණ්ඩුවක් පිහිටුවන්න වුවමනාවක් නැහැ. එහෙම වුවමනාවක් තියෙනව නම් අපි වගේ අයව පක්ෂයෙන් නෙරපනව ද කියලයි අහන්න ඕන.පක්ෂයෙන් නෙරපීම ගැන ඊළඟට ඔබ කරන්නේ කුමක් ද?මේ සම්බන්ධයෙන් අපේ ප්‍රජාතන්ත්‍රවාදී අයිතිය ඉල්ලා අපි නඩු මඟට යනවා. තාමත් පක්ෂයෙන් අස්කළා කියල දැනුම් දීමක් අපට කරල නැහැ. ඒ දැන්වීම ලැබුණම අපි අධිකරණයට නිසැකවම යනවා. මේ කරන චෝදනා කිසිවකට අපි වැරැදිකරුවෝ නොවෙයි. අපි පක්ෂයට එරෙහිව කිසි දිනෙක වැඩ කරල තියෙන පිරිසක් නෙවෙයි. අපේ මුළු වෙහෙස දරා තියෙන්නේ නැවත එජාප ආණ්ඩුවක් බලයට ගෙන ඒමටයි.දිගටම විපක්ෂයේ ඉන්න එජාපයේ වත්මන් තත්ත්වය ඔබ දකින්නේ කොහොම ද?වත්මන් නායකත්වයේ ක්‍රියාකාරිත්වය තුළ පසුගිය අවුරුදු 17 ක කාල සීමාවේ පක්ෂයේ ඡන්ද පදනම ලක්ෂ 25 දක්වා අඩුකරගෙන තියනවා. යූඇන්පීය 1977 ගත් ඡන්ද ප්‍රමාණයවත් 2010 අරන් නැහැ. ජනගහනය වැඩිවීමත් සමඟ යූඇන්පීය සම්පූර්ණයෙන්ම පිරිහී තියෙනවා.නායකයා ගැන පාක්ෂිකයා අතර විශ්වාසය නැතිව ගිහින් තියෙනවා. මේ රටේ මහ යුද්ධයක් කරපු වෙලාවේ ආණ්ඩුවට විරුද්ධව මේ පක්ෂ නායකයා කළ කතා අද පාරාවළල්ලක් වෙලා තියෙනවා. මහජන විශ්වාසය නැතිවුණ මේ නායකයාට රනිල්ට මේ රටේ ජනතාව කවදාවත් පාලනය බාර නොදෙන බව පැහැදිලියි.ඇයි රනිල් වික්‍රමසිංහ මහත්තයගේ උත්සාහය 2014 ඡන්දයකින් බලය අල්ලන්න නේද?2014 ඔය කියන විදියට රනිල්ට බලය අල්ලන්න වෙන්නේ හීනෙන් තමයි. 2005 රනිල් බලය අල්ලනව කියල කැබිනට් මණ්ඩලයකුත් පත්කරගෙනයි හිටියේ. 1999 ත් එයා දිනල තමා හිටියේ. 2010 ලැබුණ ඡන්දෙ බලපුවහම 1977 එජාපයට ලැබුණ ඡන්දවත් ලැබිල නැහැ. යූඇන්පීය විශාල නායයාමකට පත්වෙලා ඉන්නේ. ඔහු පක්ෂය ඒකාධිපති විදියට පාලනය කළත් මහජනයා මේ නායකයා ගැන විශ්වාසයක් තියන්නේ නැහැ.එදා එජාපය පාලනය කරපු ජේ. ආර්. ටත් කිව්වේ ඒකාධිපතියා කියල නොවෙයි ද?ජේ. ආර්. විතරක් නෙවෙයි මහින්ද රාජපක්ෂ ජනාධිපතිතුමාත් පක්ෂය තුළ තමන්ගේ ‘කමාන්ඩ්’ එක අණ තියාගෙන යනවා. මහින්ද රාජපක්ෂ ජනාධිපතිතුමා නැතිව පොදු පෙරමුණට දිනන්න බැහැ. පක්ෂයේ කෙනෙකුට අස්වෙන්න කියපුවහම අස් වෙනවා.පසුගිය සතියේ අර ගුරුතුමිය දණගස්සපු පළාත් සභා මන්ත්‍රී බන්ධනාගාරයේ ඉඳන්ම අස්වෙලා තිබුණා. ජේ. ආර්. ගත්තොත් එයත් පක්ෂය දිනවපු නායකයෙක්. මේ නායකයා බලෙන් පක්ෂ නායකත්වය අල්ලගෙන හිටියත් පක්ෂය දිනවන්න බැරි නායකයෙක්. මෙයා පක්ෂය පරාජය කරන ඒකාධිපතියෙක්.ඒ පරාජය වන ඉතිහාසය වෙනස් කරන්නයි එජාපය උත්සාහ කරන බව පෙනෙන්නෙ?රනිල් ගෙන් ඡන්ද දිනන්න බලාගෙන ඉන්න පාක්ෂිකයාටත් රනිල්ටත් වෙන්නේ ඒ බලාපොරොත්තු ඡන්දෙන් පස්සෙ සුන් කරගන්නයි. රනිල් ජේ. ආර්. එක්කවත් මහින්ද ජනාධිපතිවරයා එක්කවත් සසඳන්න බැහැ. ජේ. ආර්.ට එදා මිනිස්සු කිව්වේ කොළඹ 7 මිනිහා ‘යැංකි ඩිකී’ කියලා.ජේ. ආර්. බලය ගත්තේ රෙද්ද බැනියමට සරමට බැහැල පුටුවෙන් පැදුරට බැහැලා. දිස්ත්‍රික්කයෙන් දිස්ත්‍රික්කයට ගිහින් ඔහු ශාඛා සමිති ගොඩනඟල, ලොකු බලවේගයක් එදා උන්න ආණ්ඩුවට විරුද්ධව හැදුවා.මේ නායකයා අවුරුදු 17 ක් ඉඳලත් තාම එදා ජේ. ආර්. හදපු මිනිස්සු එක්ක යන්නේ. අදත් එජාපයේ 70 - 77 දිරාපත් වුණ ඇටසැකිල්ල දකින්න තියෙන්නේ. ඒකට හේතුව අලුත් පරපුරක් අලුත් බලවේගයක් එකතු කරගන්න බැරිවීම. එකතු කරගත් පිරිසත් අද එජාපයෙන් ආණ්ඩුවට එකතු වෙලා ඉවරයි. රනිල් තමයි නායකයා කියා ගත්තු මිලින්ද මොරගොඩ, රෝහිත බෝගොල්ලාගම, මහින්ද සමරසිංහ, ජොන්ස්ටන් ප්‍රනාන්දු වගේ එජාප ප්‍රබලයෝ ඔක්කොම අද ආණ්ඩුවේ ඉන්නේ. මොනව කළත් අද මේ නායකයා යටතේ එජාපය ඉදිරියට යන්න බැරි තැනකට ඇවිල්ල තියෙන්නේ.තමන්ට විරුද්ධව යන අය ආණ්ඩුවේ කොන්ත්‍රාත්තුවක් කරන බවට නේද පක්ෂ නායකයා චෝදනා කරන්නෙ.ආණ්ඩුවේ කොන්ත්‍රාත්තුව කරන්නේ අප ද රනිල් ද කියල අහන්න ඕනැ. අපි ද මහජන ඡන්දයෙන් පත්වුණ මන්ත්‍රීවරු 60 ක් පාක්ෂිකයෝ ලක්ෂ ගණනක් පක්ෂය අතඇරල යන තැනට වැඩ කළේ. නැතිනම් රනිල් වික්‍රමසිංහ මහත්තය ද. මෙහෙම පක්ෂයේ දක්ෂයන් කපන දක්ෂයන් රඳවාගන්න බැරි නායකයෙක් කොහොම ද ඡන්දයක් දිනන්නේ කියන එකයි අහන්න ඕන.අද 2014 බලාගෙන පක්ෂ සාමාජිකත්වය නංවන්න ටිකට් පත් විකිණීම අසාර්ථක වෙලා තියෙනවා. රනිල්ට පක්ෂයේ අය එකතු කරගන්න බැරුව විපක්ෂයට නායකත්වය දෙන්නේ කොහොම ද. රනිල් වික්‍රමසිංහ මහත්තයා තනියෙන් ගේම් එක ගහන්න බලාගෙන ව්‍යවස්ථා සංශෝධන යෝජනා දාල තිබුණත් ඔහු මාදුළුවාවේ සෝභිත ස්වාමීන් වහන්සේගේ විධායක ජනාධිපති ක්‍රමය අහෝසි කිරීමේ ව්‍යාපාරයේ විපක්ෂ පොදු අපේක්ෂකයා වෙන්න උත්සාහ කරනවා. ඒ පොදු අපේක්ෂක පදවිය රනිල්ට බැරි වේලාවත් බාර දුන්නොත්, දිනන්න ඕනැ ඒ ව්‍යාපාරයත් ජනතාව නිසැකවම ප්‍රතික්ෂේප කරනවා.අද මේ පක්ෂ නායකයා කල් ඉකුත් වූ භාණ්ඩයක් බවට පත්වෙලා තියෙනවා. අලෙවි කරන්න බැරි භාණ්ඩයක් බවට පත් වෙලා තියෙනවා. මේ භාණ්ඩය අලෙවියට දාන එකම වැරැද්දත්.බලය උරගා බලන්න උතුරු ඡන්දයත් සමඟ වයඹ හා මධ්‍යම පළාත් ඡන්ද දෙකත් ඉදිරියේ එනවා...?ඡන්දවලට සූදානම් කියමින් අද ඡන්ද දිනාගන්න යූඇන්පීය සටන් කරමින් ඉන්නේ. නමුත් බලන්න මේ ඡන්ද දෙකත් රනිල් යටතේ එජාපය පරාදවන 30 වන 31 වන ඡන්ද වනවා. දැනටම රනිල් යටතේ එජාපය ඡන්ද 29 ක් පරාද වෙලා ඉවරයි. අද එජාපය කියන්නේ දුවන අශ්වයන් පැත්තකට දාල දුවන පක්ෂයක්.කුරූණෑගල දිස්ත්‍රික්කයේ වැඩිම ඡන්ද, ඡන්ද 160000 ගත්ත දයාසිරි ජයසේකර පැත්තකට දාල දිස්ත්‍රික්ක නායක පදවිය අකිලට දීල. මාතර වැඩිම ඡන්ද ගත්ත බුද්ධික පතිරණ පැත්තකට දාල ඒ තැනට සාගල ගෙනල්ලා. මෙහෙම ඡන්ද දිනන මිනිස්සු පැත්තකට දාල තමන්ගේ වටේ ඉන්න කොල්ලො කුරුට්ටෝ දාල ඡන්ද දිනවන්න පුළුවන් ද?විපක්ෂයෙන් එළියට වැටෙන මිනිහ ආණ්ඩුවේ තුරුල්ලට නේද වැටෙන්නේ...?නැහැ. අපි ආණ්ඩුවට යන්නේ නැහැ. ආණ්ඩුව වැරැදි පාරක යන්නේ. මේ ආණ්ඩුවේ වැරැදි ක්‍රියාමාර්ග නිසා අද ජනතාව උහුලන්න බැරි පීඩාවකට ලක්වෙලා. මේක ජනතාවට අනුකම්පාවක් නොදක්වන ආණ්ඩුවක්.ආණ්ඩුවට නොයනවනම් ඔබ අලුත් පක්ෂයක් හදනව ද?නැහැ. අපි ඉදිරියට ශක්තිමත් විපක්ෂ බලවේගයක් අනෙකුත් පක්ෂත් එකතු කරගෙන හදන්න කැප වෙනවා. ආණ්ඩුව කරන වැරැදි පෙන්වමින් ශක්තිමත් විපක්ෂ බලවේගයක් ගොඩ නැඟුවොත් ඒ බලවේගයට ජනතාව ආණ්ඩු බලය දෙනවා. අපි ඒ සඳහා කැප වෙනවා.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=ab1306235</link>
    <topic>සුදු අලියෙක් වුණත් වැඩක් ගන්ඩ පුළුවන්නම් ගන්නවා</topic>
    <author>චන්දන බණ්ඩාර</author>
    <content> - ජනපතිගිය සතියේදී ජනාධිපතිතුමන් විසින් වයඹ පළාතේ ආසන සංවිධායකවරු, පාර්ලිමේන්තු මන්ත්‍රීවරු සහ වයඹ පළාත් සභාවේ මැති ඇමැතිවරු අරලියගහ මන්දිරයට කැදවනු ලැබූහ. ඒ වයඹ පළාත් සභාව විසුරවා හැරීම පිළිබඳව මැති ඇමැතිවරුන්ගේ අදහස් ලබා ගැනීමටය.“ මං තනියම තීරණ ගන්නේ නැහැ. ඔයාලා තමයි වයඹ පළාතේ මහජන නියෝජිතයෝ. ඒ නිසා ඔයාලාගෙන් අහලා වයඹ පළාත් සභාව ගැන තීරණයක් ගන්ඩ තමයි එන්ඩ කීවේ.” ජනාධිපතිතුමා කියා සිටියේය. මේ හමුවට වයඹ පළාතේ සියලුම පාර්ලිමේන්තු මන්ත්‍රීවරු සහ වයඹ පළාත් සභා‍වේ මැති ඇමැතිවරු එක්ව සිටියහ. ඒ අනුව ඊට එක්ව සිටි සියලුම මැති ඇමැතිවරු ඊට සිය කැමැත්ත ප්‍රකාශ කළහ.“ ජනාධිපතිතුමනි, මේ වයඹ පළාත් සභා මන්ත්‍රීවරුන්ට ඒ අයගේ සංවර්ධන ව්‍යාපෘති වෙනුවෙන් ලක්ෂ සියය ගාණේ දෙන්ඩ කටයුතු කරලා තිබුණේ. ඒ නිසා ඒ අයට තමන්ගේ යෝජනා එවන්ඩ කටයුතු කරන්ඩ කීවා. නමුත් සමහර අයගේ යෝජනා එවලා නැති නිසා මුදල් වෙන් කරන්ඩ හැකියාවක් නැහැ.අනෙක් කරුණ තමයි ඒ යෝජනා සඳහා පළාත් මන්ත්‍රීවරුන් ආසන සංවිධායකවරයාගේ සහ මහ ඇමැතිවරයාගේ අනුමැතිය ගත යුතුව තිබුණා. නමුත් සමහරු ආසන සංවිධායක හමු වෙන්ඩ යන්ඩ කැමැති නැහැ. ඒකත් එක හේතුවක් මේ යොජනා නොලැබීමට” ඇමැති බැසිල් රාජපක්ෂ මහතා අවධාරණය කළේය.ඉන් අනතුරුව ජනාධිපතිතුමා පළාත් සභා මන්ත්‍රීවරුන්ට උපදෙසක් ලබා දුන්නේය. “ආසන සංවිධායකයා ළඟට පළාත් සභා මන්ත්‍රීවරයා යා යුතුයි. ඒ වගේම පළාත් පාලන ආයතන ප්‍රධානීන් , පළාත් සභා මන්ත්‍රීවරු සහ පාර්ලිමේන්තු මන්ත්‍රීවරු එකට එකතු වෙලා හැම විටම ප්‍රදේශයේ සංවර්ධන කටයුතු කළ යුතුයි. ඒ වගේම තමයි අපි දේශපාලනය කරන කොට අපි ඉන්න තැනින් පහළට බැහැලා කටයුතු කළ යුතුයි.හොඳම උදාහරණය තමයි මං අර වයඹ පළාත් මන්ත්‍රීවරයා‍ගේ සිදුවීමට සම්බන්ධ ගුරුවරියට දුරකථනයෙන් කතා කළා. ඒ වගේ ප්‍රශ්නයකදී මං ජනාධිපති කියලා ඉදලා හරියන්නේ නැහැ. ගුරුවරිය සහ ජනාධිපති අතර පරතරය ගැන මං ‍ හිතුවේ නැහැ. අසාධාරණයක් වුණොත් ඒ ගැන සොයා බැලිය යුතුයි. සමහර අය ආසන සංවිධායක හමු වෙන්ඩ යන්නේ නැහැ තමන්ගේ තියෙන උද්දච්ච කමට.” ජනාධිපතිතුමා අවධාරණය කළේය.ඉන් අනතුරුව වයඹ පළාත් මහ ඇමැති අතුල විජේසිංහ වයඹ පළාත විසුරවා හැරීමට සිය කැමැත්ත ප්‍රකාශ කිරීමේ ලිපිය ජනාධිපතිතුමා වෙත නිල ව‍ශයෙන් ලබා දුන්නේය.ගිය සිකුරාදා දිනයේදී ජනාධිපතිතුමාගේ ප්‍රධානත්වයෙන් අරලිය ගහ මන්දිරයේදී විද්‍යුත් සහ මුද්‍රිත මාධ්‍ය ප්‍රධානීන්ගේ හමුවක් පැවැත් විණි. එහිදී මාධ්‍ය ආයතන ප්‍රධානීහු ජනාධිපතිතුමාගෙන් විවිධ ප්‍රශ්න අසන්නට වුහ.එහිදී එක්තරා මාධ්‍ය ආයතනයක ප්‍රධානියකු විමසා සිටියේ" පළාත් සභා සුදු අලියෙක් කිය කියා කියමින් ඇයි පළාත් සභා නැමැති සුදු අලියා අහෝසි නොකරන්නේ කියාය. ඊට ජනාධිපතිතුමා දුන්නේ අපුරු පිළිතුරකි." සුදු අලියෙක් වුණත් වැඩක් ගන්ඩ පුළුවන්නම් ගන්ඩ ඕනේ" ජනාධිපතිතුමා කියා සිටියේය.ගිය සතියේදී නවගත්තේගම පාසල් ගුරුවරියකට වයඹ පළාත් සභා මන්ත්‍රීවරයකුගෙන් සිදුවු හිරිහැරය ගැන ජනාධිපතිතුමාට දැන ගන්නට ලැබුණේ දිනපතා පුවත්පත් වලිනි. ඒ සිදුවීමෙන් දැඩි කනස්සල්ලට පත් වු ජනාධිපතිතුමා ඊට සම්බන්ධ දේශපාලනඥයාට එරෙහිව නීතිය ක්‍රියාත්මක කිරීම පිළිබදව සොයා බැලුවේය.අවසා‍නයේදී ජනාධිපතිතුමා එම සිදුවිමට මුහුණ පෑ ගුරුවරියට දුරකථනයෙන් කතා කළේය. එහිදී ගුරුතුමිය එම සිදුවීමට අදාළ සියලු තොරතුරු ජනාධිපතිතුමාට කියා සිටියේය." මේ වගේ සිදුවීමක් නිසා සමස්ත ගුරු සංහතියටම සිදුවු අපහසුතාව ගැන දැඩි ලෙසම කනගාටුවට පත් වෙනවා. ඒ වගේම මේ සිදුවිම ගැන මා දැඩි ලෙසම කනගාටු වෙනවා." එසේ කී ජනාධිපතිතුමා එම සිදුවීමට සම්බන්ධ වයඹ පළාත් මන්ත්‍රිවරයා දැඩි ලෙස දෝෂ දර්ශනයට ලක් කළේය. ඉන් අනතුරුව ජනාධිපතිතුමාට ගුරුවරිය තම දුක් ගැනවිල්ල ඉදිරිපත් කළේය." සර් මට මේ පාසලේ තව දුරටත් සේවය කරන්ඩ බැහැ. මට කුණු හරුපෙන් බැණලා පොල්ලකින් ගහන්ඩ උත්සාහ කළා. ඒ නිසා මට වෙනත් පාසලක් ලබා දෙන්ඩ" ගුරුවරිය ඉල්ලා සිටියේය. ඒ සියල්ලටම කන් දුන් ජනාධිපතිතුමා ගුරුවරියට කියා සිටියේ " ඒ ගැන කලබල වෙන්ඩ එපා. ඔබ වෙනුවෙන් මමත් රජයත් ඉන්නවා. බය නැතිව පාසලට යන්ඩ නැවැත මොනවා හරි වුණොත් මට දන්වන්ඩ"එසේ කියමින් ජනාධිපතිතුමා ගරුවරිය අස්වැසුවාය.මේ අතරතුර ගිය සතියේ පැවැති ශ්‍රී.ල.නි.ප මධ්‍යම කාරක සභාවේදීද ඒ ගැන අවධනයට ලක් වීය. අදාළ මන්ත්‍රීවරයා නිසා ශ්‍රී.ල.නි‍‍.ප ය සහ රජය දැඩි අපහසුතාවට පත් වෙන නිසා එම මන්ත්‍රිවරයාට එරෙහිව විනය පියවර ගැනීමට ශ්‍රී.ල.නි.ප මධ්‍යම කාරක සභාව තීරණය කළේය. ඒ සමගම ගිය සතියේ අඟහරුවාදා දිනයේදී වයඹ පළාත් මන්ත්‍රීවරයා සිය තනතුරින් ඉල්ලා අස්වුණේය.ආණ්ඩුක්‍රම ව්‍යවස්ථාවට දහතුන්වන ව්‍යවස්ථා සංශෝධනයක් ලෙස ගෙන ආ පළාත් සභා පිහිටු වීම සඳහා වෙන සංශෝධනය වහාම අහෝසි කරන ලෙස පාර්ලිමේන්තුවට ජාතික හෙළ උරුමය ගෙන ආ යෝජනාව ගිය සතියේදී සභා ගත කෙරිණි.එම යෝජනාව පාර්ලිමේන්තුවට ඉදිරිපත් කළේ පාර්ලිමේන්තු මන්ත්‍රී අතුරලියේ රතන හිමියන් විසිනි. එම යෝජනාව ස්ථිර කරනු ලැබුවේ එ.ජා.ප පාර්ලිමේන්තු මන්ත්‍රී පාලිත රං‍ගේ බණ්ඩාර විසිනි.ගිය සතියේදී ජාතික හෙළ උරුමයේ සම ලේකම් බස්නාහිර පළාත් සභා මන්ත්‍රී උදය ගම්මන්පිල සහ රජයේ කැබිනට් ඇමැතිවරයකු වන රාජිත සේනාරත්න සමඟ වාදයක් හට ගැනිණි. ඇමැති රාජිත සේනාරත්න ආණ්ඩුක්‍රම ව්‍යවස්ථා දහතුන්වන සංශෝධනය රැක ගැනීම සඳහා අරගලයක නිරතව සිටින අතර පළාත් ඇමැති උදය ගම්මන්පිල පළාත් සභා අ‍හෝසි කිරිම සදහා වෙන අරගලයක නිරතව සීටී‍. ගිය සතියේදී ඇමැති රාජිත සහ පළාත් ඇමැති ගම්මන්පිල අතර උණුසුම් වාදයක් හට ගැණිනි. ඒ සදහා මාධ්‍ය විසින් විශාල ප්‍රචාරයක්ද ලබා දී තිබිණි.මේ අතරතුර ඇමැති රාජිත සේනාරත්න කළුතර පැවැති රැස්වීමකදී කීවේ ඇමැති ගම්මන්පිල පළාත් සභා ක්‍රමයේ රැදෙමින් ඇමැති ධුර සහ වරප්‍රසාද ලබමින් සිය බිරිය පවා සිය පෞද්ගලික ලේකම් ලෙස තබා ගනිමින් ඇයටද වරප්‍රසාද ලබා දෙමින් පළාත් සභා අහෝසි කරන ලෙස කියා සිටීම සුදුසු නොවන බවය.එමෙන්ම උතරු පළාත් සභාවට ඉඩම් සහ පොලිස් බලතල ලබා දීම‍ ගැටලුක් නොවන බවද ඇමැති රාජිත කියා සිටියේය. එමෙන්ම උදය ගම්මන්පිල ප්‍රකාශ කරනු ලබන කරුණු සනාථ කරන ලෙසද ඇමැති රාජිත පළාත් ඇමැති ගම්මන්පිලට අභියෝග කළේය.ඉන් අනතුරුව පළාත් ඇමැති උදය ගම්මන්පිල ඇමැති රාජිතගේ ප්‍රකාශය ප්‍රතික්ෂේප කළේය. පළාත් සභා පනතේ නිවැරදි තොරතුරු නැති බවත් ඒ ගැන ආණ්ඩුක්‍රම ව්‍යවස්ථාවේ කරුණු අඩංගු බවද පළාත් ඇමැති ගම්මන්පිල කියා සිටියේය. ඇමැති රාජිතගේ අභියෝගය බාර ගන්නා බවද ඇමැති රාජිත කැමැති ගුවන්විදුලි හෝ රූපවාහීනී නාළිකාවකදී විවාදය කළ හැකි බවත් පළාත් ඇමැති ගම්මන්පිල කියා සිටියේය. එහෙත් ඇමැති රාජිත පසුව කියා සිටියේ ගම්මන්පිල පළාත් සභාවේ සියලු තනතුරු අතහැර දමා තමන් රජයෙන් ලබා ගත් වරප්‍රසාද වෙනුවෙන් වු මුදල් රජයට ගෙවන්නේනම් තමන් විවාදයට එන බවය.මේ අතරතුර ආණ්ඩුවේ සිටින හවුල්කාර දේශපාලන පක්ෂ දහතුන්වෙනි ව්‍යවස්ථා සංශෝධනයට අකමැති නිසා ඒ පිළිබදව අනෙක් දේශපාලන පක්ෂ සමඟ කතා කරීම සදහා ආණ්ඩුවේ සිටින ප්‍රධාන පෙළේ නායකයන් පිරිසකගෙන් යුතු කමිටුවක් පත් කළේය.ඇමැති මෛත්‍රීපාල සිරිසේන , ඇමැති සුසිල් ප්‍රේමජයන්ත සහ ඇමැති නිමල් සිරිපාලද සිල්වා ඇතුළු පිරිසක් ඊට ඇතුළත් වුහ. දහතුන්වන ව්‍යවස්ථා සංශෝධනය ගැන වන පාර්ලිමේන්තු තේරීම් කාරක සභාවට කුමන පක්ෂවල සහභාගීත්වයක් සිදු නොවුණද එයට සහභාගී වන දේශපාලන පක්ෂවල අදහස් අනුව කටයුතු කිරීමට රජයේ අදහස වී තිබේ.මේ අතරතුර එජාපයේ කෘත්‍යාධිකාරී මණ්ඩල රැස්වීම ගිය සතියේදී පැවැතියේ සිරිකොත එජාප මුලස්ථානයේදීය. ඒ ගිය සතියේ සඳුදාය. එදින කෘත්‍යාධිකාරී මණ්ඩලයේ මුලසුනේ සිටියේ එජාප නායකයාය.එහිදී පක්ෂයේ අනෙත් කටයුතු වලට අමතරව පක්ෂයේ ශ්‍රීනාත් පෙරේරා විසින් ඉදිරිපත් කරන ලද විනය කමිටු වාර්ථාවද ඉදිරිපත් කෙරිණි. එම වාර්ථාවේ නියමයන්ට අනුව එජාප කෘත්‍යාධිකාරී මණ්ඩලය තීරණය කළේ එජාපයේ දකුණු සහ බස්නාහිර පළාත් සභා මන්ත්‍රීවරුන් වන මෛත්‍රී ගුණරත්න සහ ශිරාල් ලක්තිලක ඇතුළුව ප්‍රාදේශිය සභා සහ නගර සභා මන්ත්‍රීවරුන් අට දෙනෙකු පක්ෂයෙන් නෙරපා හැරීමටය.එම තීරණයත් සමඟම එජාප කෘත්‍යාධිකාරී මණ්ඩලය උණුසුම් වී ගියේය. එජාප මන්ත්‍රී සජිත් ප්‍රේමදාස කියා සිටියේ මේ විනය කමිටු වාර්තාව ක්‍රියාත්මක කිරීම යළිත් සලකා බලන ලෙසටය. එහෙත් එජාප නායක‍යාගෙන් ඊට අවසර නොලැබිණි.ඒ ගැන කීප වරක් සජිත් ප්‍රෙමදාස මන්ත්‍රීවරයා අදහස් දක්වන්නට යන විට අජිත් පෙරේරා මන්ත්‍රීවරයා කියා සිටියේ "ඔය අදහස් දක්වන්නේ මාධ්‍යට කියාය. ඒ සමඟම මන්ත්‍රී සජිත්ට කේන්ති ගියේය." තමුසේ මොනවාද කීවේ. වාඩි වෙනවා." මන්ත්‍රී සජිත් ඇමැති අජිත් පෙරේරාට කියා කියා සිටියේය. ඉන් අනතුරුවද සජිත් මන්ත්‍රීවරයා දිගින් දිගටම කතා කරගෙන ගියේය. ඊට මැදිහත් වුණේ එජාප නායකයාය. " තරහ කරගෙන වාද නොකර වාඩි වෙන්න" එජාප නායකයා මන්ත්‍රී සජිත්ට අවවාද කළේය.ජනාධිපතිතුමා යටතේ පවතින ආරක්ෂක හා නාගරික සංවර්ධන අමාත්‍යාංශය මෙන්ම මුදල් අමාත්‍යාංශය පිළිබඳ උපදේශක කාරක සභා රැස්වීම් පාර්ලිමේන්තුවේ කාරක සභා කාමරයේ පැවතියේ ගිය අඟහරුවාදාය.ජනාධිපතිතුමා පැමිණීමට කලින් කල්වේලා ඇතිව පැමිණි අමාත්‍යාංශ දෙකට අයත් නිලධාරීන් අතර ගෝඨාභය රාජපක්ෂ සහ මහබැංකුවේ අධිපති අජිත් නිවාඩ් කබ්රාල් යන අය ද වූහ.ජනාධිපතිතුමා පැමිණෙන තෙක් ඔවුහු ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ගේ කාමරයට පැමිණ සිටියහ. එජාප මන්ත්‍රී ශ්‍රී රංගා ද එතැනට පැමිණියේ තවත් මාධ්‍යවේදීන් කීපදෙනකු ද සමඟය.”කොහොමද රටේ ආර්ථික තත්ත්වය “ මාධ්‍යවේදියකු කබ්රාල් මහබැංකු අධිපතිවරයාගෙන් විමසීය.”ආර්ථිකය ගැන නොයෙක් කතා කියනවා. සමහරු කිසිම පදනමක් නැතිව විවේචනය කරනවා. ආර්ථික ප්‍රශ්න ලෝකයේ නැත්තෙ කොහේද? අපේ රටට එහෙම ලොකු ප්‍රශ්නයක් නෑ. මිනිස්සුන්ට දැන් අවශ්‍යතා හුඟක් තියෙනවා. පහසුකම් සොයා යනවා. ඉක්මනින් මේවා සම්පූර්ණ කරගන්න යන කොට අතේ් මුදල් ඉතිරිවන්නේ නෑ. බලන්න ටිකක් රටේ ඇවිදල සිද්ධවේගෙන යන සංවර්ධනය. මේ හැදෙන්නෙ රටේ අනාගතය නේද” මහ බැංකු අධිපති දිගු විස්තරයක් කරමින් කියා සිටියේය.”ඒකෙත් ඇත්තක් තියෙනවා” ශ්‍රී රංගා මන්ත්‍රීවරයා කීය.ජනාධිපතිතුමා හරියටම 10.30ට මුදල් අමාත්‍යාංශය පිළිබඳ උපදේශක කාරක සභාවට පැමිණ අසුන්ගත්තේය. එය ඉතා ඉක්මනින් අවසන් විය. ඊළඟට තිබුණේ ආරක්ෂක හා නාගරික සංවර්ධන අමාත්‍යාංශයේ උපදේශ කාරක සභා රැස්වීමය. එය අවසන් කොට ජනාධිපතිතුමා දිවා ආහාරය ද ගත්තේ “පාර්ලිමේන්තුවෙත් ටිකක් වෙලා ඉඳල එන්න ඕනෑ” කියමිනි.19 වැනිදා ප්‍රවීණ රංගන ශිල්පී සනත් ගුණතිලක පාර්ලිමේන්තුවට පැමිණියේ කුමාරසිරි හෙට්ටිගේ හමුවීමටය. ඒ වන විට ජොන්ස්ටන් ප්‍රනාන්දු, ගුණරත්න වීරකෝන්, ජගත් පුෂ්පකුමාර යන ඇමැතිවරු ද නෙරංජන් වික්‍රමසිංහ, වික්ටර් ඇන්තනී, අරුන්දික ප්‍රනාන්දු, තාරානාත් බස්නායක ඇතුළු මන්ත්‍රී පිරිසක් කතාබහ කරමින් සිටියේ අතීත දේශපාලන සිදුවීම්ය.”හැබෑට එක්නැලිගොඩ ගැන දැන් මොනවද අලුත්ම තොරතුරු” ජොන්ස්ටන් ප්‍රනාන්දු ඇමැතිවරයා අරුන්දික ප්‍රනාන්දු මන්ත්‍රීවරයාගෙන් විමසා සිටියේය.”අලුත් විස්තර මොනව වුණත් මටත් උසාවියෙ පෙනී ඉන්න කියල දැනුම් දීමක් තියෙනවා. මං ගිහින් මගේ කතාව කියනව“ අරුන්දික කීවේය.”අපිත් එදාට උසාවි එන්නම්කෝ. එතැන සිටි මැති-ඇමැතිවරුන් ඔහුගේ සහායට කීහ.”අපේ සනත් ගුණතිලක මොකද මේ පැත්තේ? දේශපාලනයටවත් එන්න සූදානමක්ද?” ජගත් පුෂ්පකුමාර ඇමැතිවරයා ඇසුවේ 2002 එජාප ආණ්ඩුව කාලයේ බොරු චෝදනාවකට දෙදෙනාටම රහස් පොලිසියට යාමට සිදුවූ සිද්ධියක් ගැන සිහිපත් කරමිනි.”ඒ කාලෙ සනත් හැකි පමණින් අපටත් උදව් කළා. අරලියගහ මන්දිරයට ගියාමත් අප හොඳින් පිළිගත්තා” ජොන්ස්ටන් ඇමැතිවරයා කීවේය.”චන්ද්‍රිකා ජනාධිපතිතුමිය ළඟ හිටියත් මං කාටවත් ලෙඩ දැම්මේ නෑ. මහින්ද රාජපක්ෂ ජනාධිපතිතුමත් ඒක දන්නවා. එතුමාට මං විරුද්ධව වැඩ කරලත් නෑ.”සනත් ගුණතිලක කීවේ එදා දේශපාලන සිදුවීම් කීපයක් ම විස්තර කරමිනි.”ඔයා හොඳ චරිතාංග නළුවෙක් නිසා බැරිද අපේ පාර්ලිමේන්තුවෙ ඉන්න විවිධ චරිත එකතු කරල චිත්‍රපටයක් කරන්න - හොඳට රඟපාන්න පුළුවන් අය ඉන්නවා” හෙට්ටිගේ කියද්දී සනත් ගුණතිලක කීවේ “හොඳයි! හොඳයි! අපි ඉස්සරහට බලමු” කියමිනි.මේ අතර දුමින්ද සිල්වා මන්ත්‍රීවරයා එතැනට පැමිණියේ තවත් මන්ත්‍රීවරුන් කීපදෙනකු සමඟිනි.”කොහොමද දුමින්ද දැන් ඔයාට හොඳටම හොඳද? ඇමැති විමල් වීරවංශ ඇසුවේය.”ඔව්! ඇමැතිතුමා දැන් හොඳයි තවත් ටික කලක් වෛද්‍ය උපදෙස් ගන්න වෙනවා” දුමින්දගේ පිළිතුර විය.”ඇත්තටම ඔයාගේ ජීවිතය බේරුණු හැටි පුදුමයි” අරුන්දික ප්‍රනාන්දු මන්ත්‍රීවරයා කීය.”ඇත්තටම ඒ ගැන නං හැමෝම වගේ කියනවා. ඔහොම වෙඩි වැදිල ;බ්රුණා කියන්නෙ ලොකු හාස්කමක්” හෙට්ටිගේ කීවේය.”මං වෙඩි වැදිල ඉස්පිරිතාලෙ අරන් ගිය වෙලාවෙ ලේ ගැලීම් නතර කරගන්න පුළුවන් වෙලා තියෙන්නෙ රුවන් විජේවර්ධන එ.ජා.ප. මන්ත්‍රීතුමා එයාගෙ අම්මාගෙ ඔපරේෂන් එකකට ගෙනාපු බේතක් ගන්න පුළුවන් වීමෙන් කියල දැනගන්න ලැබුණා. ඒක නැතිවුණා නං ඉතිං ඉවරයි” දුමින්ද සිල්වා මන්ත්‍රීවරයා කියා සිටියේය.ගිය සතියේදී ජනාධිපතිතුමා කිලිනොච්චියේ සංවර්ධන ව්‍යාපෘති රැසක් විවෘත කිරීමට එක්ව සිටියේය. ඒ අනුව සංවර්ධනය කරන ලද ඒ 9 මාර්ගය සහ ප්‍රතිසංස්කරණය කරන ලද ඉරණමඩු ගුවන් පතය විවෘත කළේය. ඉන් අනතුරුව කිළිනොච්චිය නගරයේ පැවැති මහා ජන රැළියකටද ජනාධිපතිතුමා සහභාගී වීය. එහිදී ජනාධිපතිතුමා කිළිනොච්චි ජනතාවට විශේෂ වැදගත් පණිවිඩයක් ලබා දුන්නේය. "ත්‍රස්තවාදයෙන් පීඩාවට පත් උතු‍රේ ජනතාවට දකුණේ ජනතාවට ලබා දී ඇති සෑම පහසුකමක්ම ලබා‍ දෙනවා.යුද්ධයෙන් විනාශ වු ජීවිත මට නැවැත ලබා දීමට හැකියාවක් නැහැ. ඒ හැර අන් සියලුු දේ උතුරේ ජනතාවට මා ලබා දෙනවා" ජනාධිපතිතුමා කියා සිටියේය. සැප්තැම්බර් මාසයේදී නිසැකවම උතුරු පළාත් සභා මැතිවරණය පැවැත්වෙනවා. එතකොට නිසැකවම ඔබට නිදහසේ හරි පැත්ත තෝරා‍ ගෙන තමන්ගේ ගම් බිම් සංවර්ධනය කර ගැනීමට අවස්ථාව ලබා දෙනවා." ජනාධිපතිතුමා කියා සිටියේය.ඉන් අනතුරුව ජනාධිපතිතුමා කියා සිටියේ ත්‍රස්තවාදය නිමා කිරීම ඇතැමුන්ට එදා සිහිනයක්ව පැවැති බවත් උතුර මෙතරම් ඉක්මනින් සංවර්ධනය වේ යැයි කිසිවෙකුත් නොසිතු බවත් ය. " ජාතිවාදී දේශපාලනය අපට අවශ්‍ය නැහැ. අපට අවශ්‍ය සහෝදර පේමයයි. වැරැදි මාර්ගයේ නොගොස් අසත්‍ය ප්‍රචාරවලට නොරැවටෙන ලෙස මා ඔබෙන් ඉල්ලා සිටිනවා." ජනාධිපතිතුමා කියා සිටියේය.ජනාධිපතිතුමාගේ කිලිනොච්චි සංචාරය අතරතුර යුද්ධය නිසා අවතැන්ව සිටි පවුල් සියයක් සඳහා නිවාස ලබා දීමේ වැඩසටහනකටද ජනාධිපතිතුමා එක්ව සිටියේය. ඉන් අනතුරුව ජනාධිපතිතුමා ගියේ කිළිනොච්චිය වට්ට කම්බි මහා විද්‍යාලයටය. එය යුධ සමයේ කොටි සංවිධානයේ යුධ මුලස්ථානයක්ම පැවැතිණි.එම විද්‍යාලය දෙමළ ජාතික සන්ධාන මන්ත්‍රී ශ්‍රීධරන් මුලික අධ්‍යාපනය ලැබු පාසලයි. එම පාසලට එම මන්ත්‍රීවරයා මෙතෙක් කාලයක් ගොස් නැති බවද වාර්තා වෙයි. එහෙත් පාර්ලිමේන්තු මන්ත්‍රී නාමල් රාජපක්ෂ මන්ත්‍රීවරයා එම පාසලට තුන් වතාවක් ගොස් අඩුපාඩු සොයා බලා තිබිණි. එම විද්‍යාලයේදීම පාසල් සිසුන් සඳහා නැවුම් කිරි ලබා දීමේ ජාතික වැඩසටහන ජනාධිපතිතුමාගේ ප්‍රධානත්වයෙන් ආරම්භ වීය. එය අධ්‍යාපන සේවා අමාත්‍යාංශය මගින් ක්‍රියාවට නැ‍ෙගන්නකි. මේ ව්‍යාපෘතිය රට පුරා ක්‍රියාත්මක කිරීමට නියමිතය. මන්ද පෝෂණයෙන් තොර මතු පරපුරක් නිර්මාණය කිරීම එහි අරමුණය.ගිය සතියේ දී ජාතික නිදහස් පෙරමුණේ දේශපාලන මණ්ඩලය අරලිය ගහ මන්දිරයේ දී ජනාධිපතිතුමා හමුවිය.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ සහ පක්ෂයේ ප්‍රධාන ලේකම් පි‍්‍රයන්ජිත් විතාරණ, සාම්ප්‍රදායික කර්මාන්ත හා කුඩා ව්‍යවසාය සංවර්ධන නියෝජ්‍ය අමාත්‍ය වීරකුමාර දිසානායක, හිටපු සංස්කෘතික කටයුතු අමාත්‍ය පියසිරි විජේනායක, හිටපු පාර්ලිමේන්තු මන්ත්‍රී ජයන්ත සමරවීර, සබරගමු පළාත් සභා මන්ත්‍රී දීපාල් ගුණසේකර, කොළඹ මහ නගර සභා මන්ත්‍රී මොහොමඩ් මුසම්මිල්, නීතිඥ කපිල ගමගේ, හෝමාගම ප්‍රාදේශීය සභාවේ මන්ත්‍රීනී ප්‍රියංගා කොතලාවල යන දේශපාලන මණ්ඩල සභිකවරු ඊට එක්ව සිටියහ.ජාතික නිදහස් පෙරමුණ විසින් පසුගිය දිනවල “ඉඩම් පොලිස් බලතල සහිතව උතුරේ ඡන්ද එපා!” යන ඉල්ලීම රැගත් මහජන පෙත්සමක් දස දිනක් පුරා රට වටා රැගෙන යමින් අස්සන් ලබා ගත් අතර ඊට අස්සන් ලක්ෂ දහයකට වැඩි ප්‍රමාණයක් ලැබී තිබිණි. එම මහජන පෙත්සම ජනාධිපතිතුමන්ට සංකේතාත්මකව භාරදීමට ඉහත කී ජානිපෙ නියෝජිත පිරිස අරලියගහ මන්දිරයට පැමිණ සිටියහ.මේ පෙත්සමට සහයෝගය ලබාදෙමින් ඊට අස්සන් තැබුවා. මුලුමහත් රටම ආවරණය වන ඊට අස්සන් තබා ඇති පිරිස දස ලක්ෂය ඉක්මවනවා” ජානිපෙ නායක විමල් වීරවංශ සංකේතාත්මකව එක් පෙත්සම් පුස්තකයක් ජනාධිපතිතුමන්ට පිළිගන්වමින් පැවසුවේය.”මට මේ ප්‍රශ්නය තේරෙන්නේ නැතිව නොවෙයි. මට මේ ප්‍රශ්නය හොඳට තේරෙනවා. ඒක විසඳන්න ඕනෙ ක්‍රමානුකූලව පියවරෙන් පියවර” ජනාධිපතිතුමන් පෙත්සම භාර ගැනීමෙන් අනතුරුව පැවසුවේය.”ජනාධිපතිතුමනි, 13 වැනි සංශෝධනයේ තිබෙන ඉඩම් හා පොලිස් බලතල ;දමළ ජාතික සන්ධානය වැනි දේශපාලන පක්ෂයක් අතට ගියොත් මධ්‍යම ආණ්ඩුව සමඟ ගැටුම් ඇති වන එක වළක්වන්න බැහැ. එමඟින් බෙදුම්වාදය යළි හිස ඔසවනවා.” විමල් වීරවංශ ඇමැතිවරයා එහි දී පෙන්වා දුන්නේය.”රටේ රාජ්‍ය නායකයා විදිහට එහෙම වෙන්න මම කිසිසේත්ම ඉඩ තියන්නේ් නැහැ” ජනාධිපතිතුමන් ඊට පිළිතුරු වශයෙන් පැවසීය.”උතුරු පළාත් සභා මැතිවරණයට පෙර ඉඩම් - පොලිස් බලතල ඉවත් කරන්න බැරි වෙයිද?” පියසිරි විජේනායක ජා.නි.පෙ. දේශපාලන මණ්ඩල සභිකයා එහිදී ජනාධිපතිතුමාගෙන් විමසා සිටියේය. ”අපි බලමු මේක කොහොමද බේරාගන්නේ කියලා” ජනාධිපතිතුමන් එවිට එසේ පැවසුවේය. මෙහිදී ප්‍රියන්ජිත් විතාරණ මොහොමඩ් මුසම්මිල් යන දේශපාලන මණ්ඩල සභිකයෝ ද අදහස් දැක්වූහ.සාකච්ඡාව අවසන්ව ජානිපෙ නියෝජිත පිරිස ජනාධිපතිතුමන්ගෙන් සමුගෙන පිටව ඒමට සූදානම් වන අවස්ථාවේ ජනාධිපතිතුමන් මෙසේ අවධාරණය කළේය.”මේ ගැටලුව මට ඉතා හොඳින් තේරෙනවා. මම මේකට විසඳුම සොයනවා. ඒක මගේ වගකීමක්” ජනාධිපතිතුමා කියා සිටියේය. .පසුගිය දා සබරගමුව පළාත් සභා ශ්‍රවණාගාරය පොඩිත්තන්ගෙන් සහ ඔවුන්ගේ මවුපියන්ගෙන් පිරී ඉතිරී ගොස් තිබිනි. ඒ 5 වසර ශිෂ්‍යත්වයට පෙනී සිටින දරුවන් සදහා සම්මන්ත්‍රණ මාලාවක් එහි පැවති නිසාය. පළාත් අමාත්‍ය අතුල කුමාර රාහුබද්ධ ගේ අනුග්‍රාහකත්වයෙන් සංවිධානය කර තිබූ එම සම්මන්ත්‍රණය විවෘත කිරීමට පැමිණි මහ ඇමති මහීපාල සිය අදහස් දැක්වීම ආරම්භ කළේ පොඩිත්තන්ට අපූරු ප්‍රශ්නයක් ඉදිරිපත් කරමිනි. රත්නපුර පොළොවෙන් උපදින වටිනාම සම්පත කුමක්ද මහ ඇමතිවරයාගේ ප්‍රශ්නයට දහසකට වැඩි පොඩිත්තන් එකහඬින් සදහන් කළේ "මැණීක් මැණික්" යනුවෙනි."නෑ දරුවනේ මට නම් රත්නපුර පොළොවෙන් මතුවන වටිනාම සම්පත මැණික් නොවේ. මේ ඔයාලා වගේ පුංචි දරු පැටව්. මැණිකකට වටිනාකමක් තියෙනවා. එත් පුංචි දරු පැටව්ගේ වටිනාකම මිල කරන්න බෑ." මහ ඇමති මහීපාල හේරත්ගේ අර්ථ විග්‍රයට පොඩිත්තන් සේම ඔවුන් සමග පැමිණි මවුපියෝද විනාඩි ගණනක් එක දිගටම අත්පොළසන් දුන්හ.එම උත්සවය අතර තුර කළු ගගේ අනාරක්ෂිත තොටුපොළවලින් ඔරු අඟුල් උපයෝගී කර ගනිමින් එගොඩ මෙගොඩ වන දුවා දරුවන්ගේ ප්‍රයෝජනයට ආරක්ෂිත කබා තොගයක් පිරිනැමීමද අමාත්‍ය මහීපාල හේරත් සහ අතුල කුමාර රාහුබද්ධ මැති ඇමතිවරු අතින් සිදුවිය.පසුගිය 11 වන දින සබරගමුව මහ සමන් දේවාලයට පැමිණි මහින්ද රාජපක්ෂ ජනාධිපතිතුමා වටකරගත් ප්‍රදේශවාසීන් පිරිසක් සඳහන් කළේ දේවාලය අසල අනාරක්ෂිත තොටුපළ හරහා ඔරු අගල් වෙනුවට මගී පාලමක් ඉදිකර දෙන ලෙසය.මහ ඇමති මහීපාල හේරත් සහ පළාත් මාර්ග අමාත්‍ය අතුල කුමාර රාහුබද්ද කැඳවූ ජනාධිපතිතුමා ගම්වාසීන්ගේ එම ඉල්ලීම ඉටුකරන්න යැයි ඒ මොහොතේම කීය.ඒ අනුව මීටර් එකසිය පහක දිගින් යුතු මඟී පාලමක් සදහා මේ වන විට ඇස්තමේන්තු අවසන් කර ඇති අතර අදාළ තොටුපළින් කළු ගඟ තරණය කරන පාසල් දුවාදරුවන් ඇතුළු ගම්වාසීන්ට සබරගමුව පළාත් සභාව ප්‍රදානය කළ ජීවිතාරක්ෂක කබා වල වටිනාකම රුපියල් එක්ලක්ෂ විසි දහසකි.එක්සත් ජාතික පක්ෂය විසින් ඉදිරිපත් කරන ලද යෝජිත නව ආණ්ඩුක්‍රම ව්‍යවස්ථා කෙටුම්පත පිළිබඳ කරුණු පැහැදිලි කිරීම සඳහා ජේ.ආර්.ජයවර්ධන කේන්ද්‍රයේ පැවති උත්සවයට, එහි සංවිධාකයන් වූ "නිදහසේ වේදිකාව" විසින් එජාප හිටපු නියෝජ්‍ය නායක කරූ ජයසුරියටද ආරාධනා කර තිබිණි.බණ්ඩාරනායක සම්මන්ත්‍රණ ශාලාවේ පැවැති ලෙස්ටර් ජේම්ස් පීරිස් උපහාර උත්සවයට ද කරු සහභාගී වූයේ කීර්තිමත් ප්‍රවීණ කලාකරුවන් දෙදෙනෙකුට සිය ප්‍රණාමය සහ ගෞරවය පිරිනැමීම යුතුකමක් සේ සලකමිනි හෙතෙම ඊට සහභාගී වී සිටි ප්‍රවීණ කලාකරුවන් සමඟ බොහෝ වේලාවක් ගත කළේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=af1306231</link>
    <topic>මිහින්තලේට අලුත් එළියක්</topic>
    <author>සාකච්ඡා කෙළේ</author>
    <content>මිහින්තලා රජමහා විහාරාධිපතිවලවාහැංගුණුවැවේ ධම්මරතන හිමිඅද පොසොන් පුර පසළොස්වක පොහෝ දිනයයි. මීට වසර 2320 ට මත්තෙන් අනුබුදු මිහිඳු මා හිමියන් මෙරටට වැඩම කොට ශ්‍රී සම්බුද්ධ ශාසනය පිහිටු වූයේ අදවන් පින්බර දිනයකයි. විනෝදයටත්, කෙළි සෙල්ලම පිණිසත් සතුන් දඩයමේ ගිය, ගස්, ගල්, දෙවි, දේවතාවුන් සරණ ගිය, පින් පව් නො හැඳින ගත් යුගයක මේ රටේ පුහුදුන් මිනිසුන් ශිෂ්ටාචාරවත් පිරිසක් බවට පත් කළ, සිංහල සංස්කෘතිය, සිංහල බෞද්ධ සංස්කෘතියක් බවට පත් කළ ඒ උතුම් දිනය සකල ලංකාවාසී බොදු ජනතාව මහත් බැතියෙන්, ගෞරවයෙන් යුතුව සමරති.අවි ආයුධ බිම දමා ධර්මිෂ්ඨ මිනිසුන් බවට පත්වීම, පංච ශීල ප්‍රතිපදාව ජීවන ප්‍රතිපදාව බවට පත්කර ගැනීම, උපසම්පදාව ඇරැඹීම, දළදා වහන්සේ හැර සියලු සර්වඥ ධාතුන් වහන්සේ බෙදා දීම, ඌර්ණ රෝම ධාතුන් වහන්සේ සහ අෂ්ටවංශ මාණික්‍ය තැන්පත් කිරීම, කකුසඳ, කෝණාගම, කාශ්‍යප, ගෞතම යන සිව් බුදුවරුන් වහන්සේ වැඩම කරවිම ආදී ශාසන ඉතිහාසයේ සුවිශේෂී සිදුවීම් රැසක කේන්ද්‍රස්ථානය වූ මිහින්තලාව ලෝකයේ මුල් ම අභ්‍ය භූමිය ද වේ.කලින් කල රට පැමිණි විවිධ සතුරු ආක්‍රමණ නිසා යම් පරිහානීය අවස්ථාවන් දක්නට ලැබුණ ද පෙර රජ දරුවන් ගේ කැපවීම, උනන්දුව හා අප්‍රතිහත ධෛර්යය නිසා මේ පින්බිම බොදු ජනතාවට වන්දනාමාන කර ගැනීමට, අදටත් සුරක්ෂිතව පවතී.ක්‍රිස්තු පූර්ව තුන්වැනි සියවසේ මිස්සක පව්වේ දී හා බැඳී ලාංකීය ඉතිහාසය සනිටුහන් වුව ද අනුරාධපුර රාජධානිය පරිහානියට පත් වනවාත් සමඟ ම මේ ප්‍රදේශය ජන ශුන්‍ය ප්‍රදේශයක් බවට පත්විය. භික්‍ෂු, භික්‍ෂුණී, උපාසක, උපාසිකා යන සිවුවනක් පිරිස් ප්‍රදේශය අත්හැර ගියහ. මෙහි වැඩ විසූ භික්‍ෂූන් වහන්සේ විදෙස් රටවලට පවා ගිය බව සඳහන් ය.විදේශීය මෙන් ම දේශීය ආක්‍රමණ, යුද කල කෝලාහල, බැමිනිතියාසාය මහා සාගතය, මැලේරියාව වැනි වසංගත රෝග ආදී නොයෙකුත් හේතු රැසක් ඊට බලපෑවේ ය. කාලයා ගේ ඇවෑමෙන් වල් බිහිවී, ගරාවැටී, පරිහානියට පත්වුණු මිහින්තලාව කලින් කල රජ පැමිණි බොදු රජදරුවන් ගේ කැපවීමෙන් ප්‍රතිසංස්කරණය වූයේ ද මෙරට බෞද්ධ ඉතිහාසයේ කේන්ද්‍රස්ථානය වූ පූජනීය ස්ථානය නිසාය.මෙරට ඉංගි‍්‍රසි යටත් විජිතයක් ව පැවති සමයේ බ්‍රිතාන්‍ය පාලකයින් පවා පුරා විද්‍යා වටිනාකම් ආරක්‍ෂා කළ බව සඳහන් ය. මෙහි ස්මාරක සංරක්‍ෂණය කිරීම සම්බන්ධව ලීවර්ස්, බාරෝස් වැනි ආණ්ඩුකාරවරුන් ගේ නම් කියැවේ.මෙහි වත්මන් සංරක්‍ෂණය පිළිබඳව වඩාත් වැදගත් තැනක් හිමි වන්නේ එච්.සී.පී. බෙල්, සෙනරත් පරණවිතාන වැනි පුරා විද්‍යාව සම්බන්ධ විද්වතුන්ටය. අනගාරික ධර්මපාලතුමා ගේ අනුගාමිකයෙක් වූ වලිසිංහ හරිස්චන්ද්‍රතුමා ගේ කැපවීමෙන් නැවත පූජනීය ස්ථානයක් වූ මිහින්තලාව ආරක්‍ෂා කරගනු වස් මහා සංඝයා වහන්සේ ගේ කැපවීම ද උදාරය. මහනෙකුටුණුවැවේ රතනපාල, සුරුක්කුලමේ සුමංගල, වීරපොකුණේ සුමංගල වැනි නා හිමිවරුන් ඒ අතර කැපී පෙනේ.මේ භික්‍ෂුන් වහන්සේ පිළිබඳ විස්තර රොබට් නොක්ස් ගේ වාර්තාවල පවා සඳහන් ය. වර්තමාන සංරක්‍ෂණ කටයුතු වෙනුවෙන් උරදී කටයුතු කරනු ලැබුවේ 1938 විහාරාධිපති ධුරයට පත් ව, 1991 දී අපවත් වී වදාළ වලවාහැංගුණුවැවේ රතනජෝති නා හිමියන් විසිනි.රජයේත්, දෙස් විදෙස් සැදැහැවතුන් ගේ ත් සහයෝගය ලබා ගෙන උන්වහන්සේ කළ සේවය අති මහත් ය. එහෙත් මෑත යුගයේ රටේ රාජ්‍ය නායකයා ලෙස මේ පින්බිමට පය තැබූ එක ම රාජ්‍ය නායකයා වන්නේ මහින්ද රාජපක්‍ෂ ජනාධිපතිතුමා ය.ජාතියේ ප්‍රෞඩත්වය, දේශයේ අභිමානය, හෙළ කලාවේ විශිෂ්ටත්වය ලෝකයාට කියා පෑ මිහින්තලා පුද බිමේ සෑම ස්මාරකයක් ම පාහේ මේ වන විට නටබුන් බවට පත්වෙමින් තිබේ. අපද්‍රව්‍ය බැහැර කිරීමේ නිසි ක්‍රමවේදයක් නොමැති වීම නිසා පරිසර පද්ධතිය විනාශ වෙමින් තිබේ.එක් පසෙකින් අක්‍රමවත් ලෙස ඉදිකළ වෙළෙඳසැල්ය. පූජා නගරය අවිධිමත් ය. බෞද්ධ නායකයකු ලෙස මේ සියල්ල විධිමත් දිශාවකට යොමු කිරීමට මැදිහත් වූයේ මහින්ද රාජපක්‍ෂ ජනාධිපතිතුමා ය. එතුමා ගේ ප්‍රධානත්වයෙන් යුත් කමිටුවකින් ගත් තීරණවලට අනුව මිහින්තලා නගරයේ සංවර්ධනය වෙනුවෙන් නව වැඩපිළිවෙළ රැසක් ක්‍රියාත්මක ය.සැලසුම්ගත පූජා නගරයක් බවට පත් කිරීම, ජල විදුලි පහසුකම් ක්‍රමවත් ලෙස ලබාදීම, මිහින්තලා වන්දනාවට පැමිණෙන දහස් සංඛ්‍යාත ජනතාව ගේ පහසුව පිණිස ක්‍රමවත් වැසිකිළි, රථගාල් හා වෙළෙඳසැල් ස්ථාපිත කිරීම එහි දී ප්‍රධාන වේ. මිහින්තලා භූමිය පිරිසුදු කිරීමේ කාර්යය සිවිල් ආරක්‍ෂක බළකාය මඟින් සිදු කෙරේ.මෙහි ක්‍රමවත් මාර්ග පද්ධතියක් සැකසීම සඳහා දැයට කිරුළ වැඩසටහනින් රුපියල් කෝටි දහතුනක මුදලක් වෙන් කර තිබේ. කඳුවටා පාර, මැද මළුවට පිවිසෙන මාර්ගය, මිහින්තලය නගරයේ සිට දේවානම් පියතිස්ස මාවත, ප්‍රධාන පඩි පෙළේ සිට කටුසෑය දක්වා මාර්ගය, කෞතුකාගාරයේ සිට ප්‍රධාන මාර්ගයට පිවිසෙන මාවත මේ අනුව සංවර්ධනය වේ. නටබුන් සකස් කිරීම ඇතුළු පූජා භූමි සංවර්ධනය සඳහා වෙන්කොට ඇති මුදල කෝටි තුනහමාරකි.උද්‍යාන අලංකාර කටයුතු සිදු කෙරෙන්නේ සිවිල් ආරක්‍ෂක බළකායේ සහයෝගයෙනි. සැදැහැවතුන් ගේ සිසිලස පිණිස, අලංකාර වතුර මලක් නිර්මාණය වීම, පූජා භූමියට පිවිසෙන ස්ථානයේ අඩි හයක ශෛලමය සමාධි ප්‍රතිමා වහන්සේ පිහිටු වීම ද සුවිශේෂී ය. දැයට කිරුළ වැඩසටහන යටතේ රංජිත් සියඹලාපිටිය ඇමැතිවරයා විසින් ඇරඹි පොහොය ගෙය නවීකරණය ඇතුළු සංරක්‍ෂණය කටයුතු ඉතා සාර්ථකය.සේල චෛත්‍ය රාජයාණන් වහන්සේට බුරුමයෙන් වැඩම වූ චූඩාමාණික්‍ය තැන්පත් කිරීම, අෂ්ඨපල බෝධීන් වහන්සේට රන්වැටක් ඉදිකිරීම, පුරාවිද්‍යා වටිනාකම් සුරැකෙන ලෙස විහාර ගෙය ප්‍රතිසංස්කරණය කිරීම, ධාතු මන්දිරය පිළිසකර කිරීම මෙවර 2320 වැනි මිහිඳු ජයන්තිය වෙනුවෙන් ඉටුකෙරෙන සුවිශේෂී පුණ්‍ය කටයුතු ය.මිහින්තලා පුණ්‍ය භූමියට මෙතෙක් අඩු පාඩුවක්ව තිබූ ධර්මශාලාවට මුල්ගල තැබීම ද ඉතාමත් වැදගත් කාර්යයකි. දුර බැහැර සිට මිහින්තලාව දැක බලාගන්නට, වන්දනාමාන කරන්නට පැමිණෙන දෙස් විදෙස් ජනතාවට විරාමයක් ලබන්නට මෙතෙක් ක්‍රමවත් ගොඩනැඟිල්ලක් තිබුණේ නැත. ලේක්හවුස් ආයතනයේ මෙහෙය වීමෙන් ඒ සඳහා දෙමහල් ධර්මශාලාවක් ඉදිවීම අගය කළ යුත්තකි.මෙතෙක් කලක් මිහින්තලාවේ සංවර්ධන කටයුතු පිළිබඳව යම් තාක් දුරකට හෝ අවධානය යොමු කෙරුණේ පොසොන් සමයේ පමණි. ඉන්පසු ඊළඟ වසරේ පොසොන් උදාවන තෙක් ඒ සංවර්ධන කටයුතු යටපත් වේ. එහෙත් යුද්ධය නිමාවී, නිදහස්, නිවහල් දේශයක, නිවැරැදි රාජ්‍ය නායකත්වයකින් ඇරඹූ මිහින්තලාවේ නව සංවර්ධනය ඉලක්ක ගත වැඩපිළිවෙළකි.ජනාධිපතිතුමා මිහින්තලේ නිරීක්ෂණ චාරිකාවකලෝක උරුමයක් ලෙස නම් කොට ඇති මිහින්තලා පුද බිමට එම වටිනාකම ලබාදීම ද අපගේ යුතුකම වන්නේය. අද අප රටේ සංචාරක කර්මාන්තය දියුණු වී තිබේ.විදේශිකයින්ගෙන් සැලකිය යුතු ප්‍රමාණයක් මෙහි පැමිණෙන්නේ බෞද්ධ ධර්මය පිළිබඳව අධ්‍යයනය කිරීමටයි. භාවනා කිරීම ද ප්‍රධාන ය. ඒ සඳහා ඔවුන්ට යම් පහසුකමක් සලසා දීම කළ යුතුය.ඒ සඳහා ද අවධානය යොමු වීම වැදගත් වේ. එමෙන් ම මිහින්තලාවේ ප්‍රධාන පෙළේ ස්තූප ඇතුළු චෛත්‍ය විශාල ප්‍රමාණයක් ගරා වැටී තිබේ.මිහිඳු මාහිමියන් ප්‍රමුඛ පිරිස වෙනුවෙන් භෂ්මාවශේෂ නිදන්කර තැනූ ස්තූප හතම ප්‍රතිසංස්කරණය කළ යුතු මට්ටමේ පවතී. අප තථාගතයන් වහන්සේ ගේ ඌර්ණ රෝම ධාතුන් වහන්සේ නිදන් කළ මහ සෑය මළුව ද සංරක්ෂණය කළ යුතු තත්ත්වයේ පවතී. ඇත්වෙහෙර, කණ්ඨක චෛත්‍යය, ගිරිභණ්ඩ චෛත්‍යය ප්‍රතිසංස්කරණය කළ යුතුවේ.මේ සියලු කටයුතු ඉලක්ක කර අක්කර 582 ක් පුරා සංරක්‍ෂණය කිරීම සිදුවේ. ඒ සඳහා සමස්ත බෞද්ධ ජනතාව ගේ අවධානය යොමු වීම ද වැදගත් වේ.මිහින්තලා පුද බිමේ සංවර්ධනය හා සමගාමීව ප්‍රදේශයේ ජනතාවට ද නව යුගයක අරුණලු උදාවෙමින් තිබේ.ගොවිතැන සරු වී අටු කොටු සහලින් පිරී තිබේ. මිහින්තලය අවට කිසිදු මත්පැන්සලක් හෝ මස් කඩයක් පිහිටුවීමට දැන් ඉඩ නැත.ලොව මුල්ම අභය භූමිය වූ මිහින්තලාව මුව පොව්වන් ඇතුළු වන සතුන්ට නිදහසේ සැරි සරන්නට අවකාශය සැලසී තිබේ. වල්බිහිවී තිබුණු සතුන් ගේ පැන් පොකුණු ශුද්ධ පවිත්‍රකර මනාව පිළිසකර කොට තිබේ.යුද ගිනිදැල් නිවී, සාමය උදාවී, රටේ නව අරුණලු උදා වී ඇති සමයක, රට ආර්ථික, සමාජයීය, සංස්කෘතික වශයෙන් සංවර්ධනය කරා යන යුගයක 2320 වැනි මිහිඳු ජයන්තිය සැමරීමට අවස්ථාව උදාවීම සකල ශ්‍රී ලංකාවාසී බෞද්ධ ජනතාව ලද මහත් භාග්‍යයකි.නිදහස් නිවහල් දේශයේ සුවිශේෂී සංවර්ධන වැඩ පිළිවෙළකට ඉලක්ක වූ, අපට බුදු දහම හඳුන්වා දුන් පින්බිම වූ මිහින්තලාව වන්දනා මානයට පැමිණෙන සුවිශාල ජනයාට ඇවැසි පහසුකම් සියල්ල ක්‍රමවත්ව සංවිධානය කොට තිබේ.දුම්රිය, බස්රිය ප්‍රවාහන සේවා, සා පිපාසා නිවන්නට ක්‍රමවත්ව හා පිරිසුදුව ඉදි වූ දන්සැල්, වෙළෙඳසැල් ඇතුළු සියලු දේ සංවිධානාත්මකව සිදු කෙරේ. පොසොන් සඳ කිරණින් ආලෝකවත් වන මිස්සක පව්ව තව තවත් විදුලි එළියෙන් ආලෝකවත් කරන්නට ලේක්හවුස් ආයතනය 51 වැනි වරටත් කටයුතු කර තිබේ.වන්දනාව පිණිස පැමිණෙන බෞද්ධ ජනතාව ද සුදුවතින් සැරසී, සංවරශීලීව හැසිරීමට, පරිසරයේ විනාශ වන සේ පොලිතීන් ඇතුළු අපද්‍රව්‍ය බැහැර නොකිරීමට වග බලා ගත යුතුය. ඉදිරි පරම්පරාවන්ට මේ පින්බිම සුරක්‍ෂිතව බාර දීම අපේ වගකීම වන බැවිනි.එමෙන් ම භෞතිකමය සංවර්ධනයක ගමන් ගන්නා අපේ රටේ ජනතාව තුළ අධ්‍යාත්මික සංවර්ධනය වැඩි දියුණු කිරීම ද කාලීන අවශ්‍යතාවකි.අද පොසොන්පුර පසළොස්වක පෝ දිනයේ සමස්ත ශ්‍රී ලංකා බෞද්ධ ජනතාව ඒ අධිෂ්ඨානයේ පිහිටා කටයුතු කරනවා නම් එදා මිහිඳු මහ රහතන් වහන්සේ අපට දායාද කර දුන් උතුම් බුදු දහම, බුදු දහමින් පෝෂිත වූ අපගේ බෞද්ධ සංස්කෘතිය චිරාත් කාලයක් මේ පින්බිමේ සුරක්‍ෂිත කර ගැනීම අපහසු නොවනු ඇත. බෞද්ධ භික්‍ෂුන් වහන්සේ, රාජ්‍ය නායකත්වය පෙරටු කරගත් සියලු බෞද්ධ ජනතාව ගේ පොසොන් අධිෂ්ඨානය එය විය යුතුය.සාකච්ඡා කෙළේරමණී සුබසිංහදුමින්ද දිසානායක මිහින්තලා ශ්‍රී ල නි ප සංවිධායක අධ්‍යාපන සේවා අමාත්‍යමහින්දාගමනයත් සමඟ ශ්‍රී ලංකා ජනතාව ලැබුවේ ධර්ම දායාදය පමණක් නොවේ. ශ්‍රී ලංකා ධරණීතලය වසාගත් පන්සල, වෙහෙර විහාර, සංඝාවාස, සමාධි, අවුකන වැනි බුද්ධ ප්‍රතිමා ආදි බෞද්ධ කලා ශිල්ප රැසක් දැයට දායාද විය. ආගමික, සංස්කෘතික හා සමාජයීය වශයෙන් අනභිභවනීය උරුමයන් රාශියක් දැයට උරුම වූයේ ද අද වැනි පොසොන් පොහෝ දිනයකය. ලෝකයේ මහා බලවතුන් අපට මානව හිමිකම් කියා දීමට වසර දහස් ගණනකට ප්‍රථම සමස්ත ලෝක සත්ත්වයාගේම ජීවත්වීමේ අයිතිය පානාතිපාතා ශික්ෂා පදය තුළින් තහවුරු කළේ ශ්‍රී ලාංකීය ජනතාවයි.මහින්දාගමනය නිසා අවිහිංසාවාදී කෘෂිකාර්මික ආර්ථික රටාවක් ඇතිවිය. දැයේ අනන්‍යතාව සුරකිමින් සමෘද්ධිමත් සැදැහැවත් ජනතාවගේ පින්බිම ජාතික මෙන්ම අන්තර්ජාතික වශයෙන් ද කීර්තිමත් පුන්‍ය භූමියක්ව පවතී.අනුරාධපුර රාජධානියේ බිඳ වැටීම සිදුවූ පස්වැනි මිහිඳු රජුගෙන් පසුව වල් බිහිවූ නටඹුන් අතරට එක්වී මිහින්තලා පින්බිම වරින් වර ඇතැම් රජවරුන්ගේ අවධානයට ලක් වූවද දීර්ඝ කාලයක් වනගතව පැවැතිණි.බ්‍රිතාන්‍ය අධිරාජ්‍යවාදී යුගයේ අවසාන භාගයේ දී පුරාවිද්‍යා කැනීම් ඔස්සේ කලඑළි වූ මේ පින්බිම මහා සංඝරත්නයේ පුරෝගාමී මෙහෙවර තුළින් යළිත් වන්දනීය පූජනීය පින්බිමක් ලෙස දැයට දායාද විය. කණ්ඨක චෛත්‍යය, ශිලාචේතීය, අම්බස්ථල චෛත්‍යය, මිහිඳු සෑය, මහා සෑය, ඇත් වෙහෙර, ඉදිකටු සෑය ආදි තහවුරු කළ චෛත්‍යයක් හැර තහවුරු නොකළ බෞද්ධ ස්මාරක රාශියකින් සමන්විත මේ අති උතුම් බුද්ධ භූමිය දේශයේ උත්තරීතර වටිනාකම් රැසක් දරා සිටී.විශේෂයෙන් රාජ්‍ය පාලනයේ දී දසරාජ ධර්මය ඔස්සේ රට පාලනය කිරීම සඳහා රජුන් දැනුම්වත් කළ මේ භූමියේ වැඩ විසූ අනුබුදු හිමියන්ගේ දහම ඉන් අනතුරුව බිහිවූ සිරිලංකා රාජ්‍ය පරපුරම යහ පාලනයකට යොමු කිරීමට උපස්ථම්භක විය.මේ භූමියේ දී සොයා ගන්නා ලද සෙල්ලිපි අතර රජවරුන් විසින් ලද නොයෙකුත් අනුග්‍රහය ගැන සඳහන් වී ඇත. එයින් පැහැදිලි වන්නේ අතීතයේ සිට රාජ්‍ය පාලනය අර්ථවත් කිරීමට මිස්සක සඟ පරපුර පුරෝගාමී මෙහෙවරක් ඉටුකර ඇති බවය.ඒ අනුව යමින් 1948 දී නිදහස ලැබීමෙන් අනතුරුව ?ශ්‍රී ලංකාවේ නොයෙකුත් පාලන කාලවලදී මිස්සක පින්බිමේ වීර පැවැත්ම වෙනුවෙන් විශාල වැඩ කොටසක් ඉටු කර ඇත. සම්බුද්ධ ශාසනයේ තිඹිරිගෙය වූ මිස්සක පින්බිමට යළි පුනර්ජීවය ලබාදීම සඳහා අතීතයේ සිට මේ පින්බිම සුරක්ෂිත කොට ආරක්ෂා කිරීමට ඇප කැප වූ මහා සංඝරත්නය නමස්කාර පෙරදැරිව සිහිපත් කළ යුතුමය.මහා වනපෙතින් වැසී ගිය නටබුන් අතර ආවාසගතව දහසක් උවදුරු මැද මේ පින්බිම රැකබලා ගත් උන්වහන්සේලා මෙන්ම අතීත මිහින්තලා ජනතාව ද ජාතියේ ප්‍රණාමයට ලක්විය යුතුය. නිරන්තර රාජ්‍ය පාලනයේ අවධානයට ලක්වූ මේ මහා බෞද්ධ පුදබිම සෑම පොසොන් පෝ දිනකම ලක්ෂ සංඛ්‍යාත බැතිමතුන් ගෙන් පිරීයන්නේ අනුබුදු හිමියන්ගේ ශාසනික මෙහෙවරට කෘතවේදීව පුද පූජා පැවැත්වීමටයි.ශ්‍රී ලංකා දේශයත් සම්බුද්ධ ශාසනයත් භයානක උවදුරකට ලක් කැරුණු භීෂණකාරී යුගය නිමා කළ මහින්ද රාජපක්ෂ ජනාධිපතිතුමා ද ශ්‍රී ලංකා බෞද්ධ ප්‍රබෝධයේ කේන්ද්‍රස්ථානය වූ මිහින්තලා පින්බිම යළි රජසිරි ගැන්වීමේ මහා මෙහෙවරේ පුරෝගාමී වැඩ කොටසක් ඉටු කර ඇත.මහා සංඝරත්නයටත් ජනාධිපතිතුමන් ඇතුළු රජරටත්, සමස්ත ලාංකීය ජනතාවටත් මිහින්තලා ප්‍රදේශය නියෝජනය කරන අප හිතවතුන්ටත් සැදැහැවත් බැතිමතුන්ටත් අනුබුද්ධ මංගල්‍යයක් වේවායි බැති සිතින් ප්‍රාර්ථනා කරමි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=af13062316</link>
    <topic>සමහර දරුවො ගවුම හරි ගස්සගෙන ඇවිත් දැන් හොඳයි නේද මිස් කියලත් ඇහුවා</topic>
    <author>ඊ.එම්. තිලකවර්ධන ආනමඩුව විශේෂ වාර්තාකරු</author>
    <content>දණගැස්වූ ටීචර් කියයිසෞභාග්‍යවත් සමාජයක් ගොඩනඟා ගැනීමට නම් අපි විනය ගරුක දරු පරපුරක් බිහි කරගත යුතු බවද හිරගෙවල් බිහි වන්නේ එසේ කරගත නොහැකි වුවහොත් පමණක් යැයි ද පි‍්‍රයානි සුසිලා හේරත් ගුරු මාතාව මා හා පැවසුවාය.ගල්ගමුව මල්මඩුගම ඇගේ නිවසේදී ඇය හමුවූ අවස්ථාවේ මේ ප්‍රකාශය කළාය. 14 වැනි සිකුරාදා ආනන්ද සරත් කුමාර නැමැති පළාත් සභා මන්ත්‍රීවරයා නවගත්තේගම නවෝද්‍යා පාසලට කඩා වැදී සිදුකළ සිද්ධියෙන් ඇගේ සිතේ ඇති වූ චකිතය සම්පූර්ණයෙන් පහව නොගියත් ඇය නිරවුල් මනසින් යුතුව ඍජුව මා හා අදහස් දක්වා සිටියාය.අපේ පාසලේ විනය මණ්ඩලයට පාසලේ විදුහල්පති, නියෝජ්‍ය විදුහල්පති, හැම අංශයකම අංශ ප්‍රධානීන් ඇතුළත් වෙනවා. මමත් 2010 ඉඳන් පාසලේ විනය භාර ගුරුවරියක් විදියට සේවය කරනවා.අපි පිරිමි ළමයි, ගෑනු ළමයි හැමෝගෙම විනය ගැන අනික් පාසල්වල වගේම සැලකිලිමත් වෙනවා. අපි පාසලේ නිල ඇඳුම් පිළිබඳ ප්‍රමිතිය පවත්වාගෙන යන්න වගේම නියපොතු කැපීම, සපත්තු කුට්ටම, කොණ්ඩය කැපීම, දවල් වී පැමිණීම හැම දෙයක් ගැනම සැලකිලිමත් වෙනවා. ගෑනු දරුවන්ගේ නිල ඇඳුම ඉණ උස රැලි තැබීම ගැනත් සැලකිලිමත් වෙනවා. හැම ගෑනු දරුවෙක් ම දණ හිසෙන් අඟල් දෙකක් පහළට තම ගවුම සකස් කරගත යුතුයි.ප්‍රධාන රැස්වීමේදී වගේම හැමදාමත් පාසලට ඇතුළු වෙන කොටත් මේ නිල ඇඳුමේ ප්‍රමිතිය ගැන සැලකිලිමත් වෙනවා. මේ සිද්ධිය වෙන්න කලින් දවසෙත් පිරිමි දරුවන් කීපදෙනෙක් දණහිස ප්‍රදේශය හිරවෙන අන්දමට ප්‍රමිතියට නැති දිග කලිසන් ඇඳන් ඇවිල්ලා කලිසන් කපල තිබුණා. ඊට විරුද්ධව පියවර ගෙන තිබුණා. ඔවුන්ව ආපසු ගෙදර යවල තිබුණා.මේ දරුවන්ගේ නිල ඇඳුම ගැන දරුවන්ට වගේ ම ඔවුන්ගේ මවුපියන්වත් දැනුවත් කරලයි කටයුතු කරන්නේ.සිද්ධිය වුණ දවසේ ශිෂ්‍ය නායිකාවන් කොට ගවුම් ඇඳගෙන ආපු දරුවන් හත්අටදෙනකුගේ ගවුම් වාටිය ගලවලා තිබුණා.* නිල ඇඳුමේ වාටිය සම්පූර්ණයෙන් ලෙහා දානවද?නැහැ. මේ දරුවන්ගේ ගවුම් වාටියේ අඟල් කීපයක් පමණයි ගලවල තිබුණේ. වාටිය ගලවපු ශිෂ්‍ය නායිකාව මට කිව්වා ගලවපු වාටියට කට්ටක් ගහල නියමිත දිගට ගවුම සකස් කරගන්න කියල ඇය ඒ දැරියනට උපදෙස් දුන්නා කියලා.* මෙහෙම කරපුවහම දරුවන්ට ලැජ්ජාවක් හිතෙන්නේ නැද්ද?හුඟක් දරුවෝ පස්සේ දවසේ ඒ අඩුපාඩු සකස් කරගෙන ඇවිල්ලා අපෙන් අහනව දැන් ගවුම හරි නේද ටීචර් කියලා. ලැජ්ජාවක් වෙන්න කලකිරෙන්න දෙයක් නැහැ. මේක පාසල. දරුවෝ එන්නේ ඉගෙන ගන්න. අපි ඉන්නේ ඔවුන්ට උගන්වන්න. ඔවුන්ට හරි වැරැද්ද කියා දීල ඔවුන් යහමඟට යොමු කරන්න.මම ගුරු වෘත්තියට බැඳුණේ 2005 වසරේ දී උපාධිධාරී ගුරුවරියක් විදියට. කැලණිය විශ්වවිද්‍යාලයේ සිංහල ශාස්ත්‍රවේදී උපාධිය මා ලබාගත්තේ 1999 වසරේදී. මම ජාතික අධ්‍යාපන ආයතනයේ පශ්චාත් උපාධි අධ්‍යාපන ඩිප්ලෝමා පාඨමාලාවත් සම්පූර්ණ කළා.මා පාසලේ 9, 10, 11 වසර දරුවන්ට සිංහල විෂය උගන්වනවා.මෙහෙම සිද්ධියක් වුණත් අපේ දරුවොත් මවුපියොත් හුඟක් හොඳයි. මවුපියන් කාටත් ඕන කරන්නේ යහපත් හික්මීමක් ඇති දරුවෙක් හදා ගන්න.ඒ දරුවට ඕන හික්මීම පාසලෙන් වගේම දහම් පාසලෙන් ද ලැබෙනවා. ක්‍රීඩාව හා බාහිර ක්‍රියාකාරකම් තුළින් ඉවසීම, ජය පරාජය දරා ගැනීම වගේ ම සමාජයට මුහුණ දීම පිළිබඳව ද දරුවට හොඳ අවබෝධයක් ලැබෙනවා.වැඩ කරන කොට තමයි අභියෝගවලට මුහුණ දෙන්න වෙන්නේ.කිසිම දවසක කිසිම වැඩක් නොකළ මිනිසා මළවුන් හා සමානයි කියල කියමනක් තිබෙනවා.ඕනම අභියෝගයකට එඩිතරව මුහුණ දෙන්න ඕන.අභියෝගවලට සාර්ථකව මුහුණ දෙනවා කියන්නේ ඒව විඳ දරාගන්න හොඳ ආත්ම ශක්තියක් අපට තියෙන්න ඕන. අපේ දරුවන්ට තියෙන්න ඕන. එහෙම අභ්‍යාසයක් අවබෝධයක් නැති අය තමයි ඔය ජීවිතයෙන් පළා යන්න උත්සාහ කරන්නේ.අභියෝගවලට සාර්ථකව මුහුණ දෙනවා කියන්නේ අරමුණ වෙනස් නොකර ඉදිරියට යන්න පුළුවන් වීමයි.ඉබ්බයි – හාවයිඅර ඉබ්බගෙයි හාවගෙයි කතාව ඔබ අහල තියෙනවනේ. ඒක පුංචි සරලම උදාහරණයක්. ඉබ්බ අරමුණ වෙනස් නොකර තමන්ගේ ගමන ජයග්‍රාහී කණුව කරා ගියා. හාවා අරමුණ වෙනස් කර ගමනේ අතරමඟ නිදාගත්ත නිසා හාවට ජය ගන්න බැරි වුණා.සමස්ත දරු පරපුරටම මට කියන්න තියෙන්නේ ඕනම අභියෝගයක් ජය ගන්න අරමුණ වෙනස් නොකර ඉදිරියට යන්න ඕන කියන එකයි.මම පාසල් විනය මණ්ඩලයට ඇතුළු වුණේ 2010 දී. අපේ පාසලේ විනය ඒ වෙනකොට පහළ මට්ටමක තිබුණේ. ඒකට හේතු තියෙනවා. ඒව හදාගෙන ගැටලු ප්‍රශ්න ගොඩක් දුරට විසඳගෙන අපිට ඉස්සරහට එන්න පුළුවන් වුණා.මේ ප්‍රශ්නය එදා ඇති නොවුණා නම් අපේ විද්‍යාලයේ විනය ඉහළටම ගෙන එන්න අපට පුළුවන් වෙන්න තිබුණා.* එදා සිදුවුණ සිද්ධියත් කෙටියෙන් මතක් කළොත්...?එදා මම ගෙදර යන්න ලෑස්ති වෙලා දරුවන් පාසලෙන් පිටවී යන තුරු පාසලේ ඉන්නකොටයි මේ සිද්ධිය වුණේ. මුලින්ම මන්ත්‍රීවරයාගේ බිරිය ඇවිත් මට බැන්නා. පාසල් නිල ඇඳුමේ වාටිය ගැලෙව්වා කියලා.මේ මන්ත්‍රීවරයාගේ දරුව කවුද කියලා ඇත්තටම මම අඳුනන්නෙත් නැහැ.පාසලේ පිටුපසින් පොල්ලක් අතින් අරන් මන්ත්‍රීවරයා ආව. මම ළඟට ආපු මන්ත්‍රීවරයා මට කුණුහරුපවලින් බැනල දණ ගසන්න කිව්වා. පොල්ලෙන් ගහන්න හැදුවා.පාසල් එන්න ඕන නම් සඳුදා දරුවගෙන් සමාව ගන්න ඕන කිව්වා. මගෙ ගෙදර පොඩි කරනව කිව්වා. ‘පෙති ගහල කපනව‘ කියලත් කිව්වා.ආයෙත් දණ ගහන්න කියල බැන්නා. දණගහල මගේ දණහිස හොඳටම තුවාල වුණා.මේක අමතක කරන්න අමාරු ඉතාම කනගාටුදායක සිද්ධියක්.මම ඉගෙන ගත්තේ මහනාන්නේරිය විදුහලේ. මම මල්මඩුගම ඉඳන් සැතපුම් හය හතක් අලි ඉන්න කැලෑව මැදින් පාසලට ගියේ පයින්මයි.මම මේ සතියේ ම පාසලට ගියේ නැහැ. පාසල නොසන්සුන් නිසා. අපේ දරුවෝ මවුපියෝ මාව බලන්න ගෙදරට ආව.මේ සිද්ධිය නිසා මම කැමැති වුණත් මට දිගටම නවගත්තේගම නවෝද්‍යා මහා විද්‍යාලයේ සේවය කරන්න අපහසුයි. ඒ නිසා මට මහ උස්වැව මහ විද්‍යාලයට මාරුවීමක් ලබා දී තිබෙනවා.මගේ මහත්තයත් එම විද්‍යාලයේයි සේවය කරන්නේ. එය මට පහසුවක් වේවි.ජනාධිපතිතුමා කතා කළාමේ සිද්ධිය සිකුරාදා සිදුවුණේ. සඳුදා උදේ හතත් හතයි තිහත් අතර ජනාධිපතිතුමා මගේ දුරකථන අංකයට කතා කරල සම්පූර්ණ සිද්ධිය ගැන ඇසුවා.එතුමා මට මුහුණ දෙන්න සිදුවුණ සිද්ධිය අහල කනගාටු වුණා.පාසල් භූමියට බලෙන් කඩා වැදිලා එහෙම කරන්න එයා කවුද කියලා එතුමා ඇසුවා.ගුරු පදවිය උතුම් පදවියක් බවත් ගුරුවරු හරියට දෙවිවරු වගේ බවත් එතුමා කිව්වා. මේ සම්බන්ධයෙන් සාධාරණය ඉටු කරන්න හැම පියවරක්ම ගන්නා බවත් ජනාධිපතිතුමා මට කියා සිටියා. මම ජනාධිපතිතුමාට හදවතින්ම මගේ කෘතඥතාව පළකළා.සමස්ත ගුරු පරපුරටම නැවත මෙවැනි සිද්ධියකට මුහුණ නොදෙන්න පියවර ගන්න කියලයි මම ජනාධිපතිතුමාගෙන් ඉල්ලුවේ.ඒක අනිවාර්යෙන්ම ඉෂ්ට කරනවා කියලා එතුමා සහතික වුණා. එතුමා ඒ පියවර ගන්නා බව මට සහතිකයි.මේ සිද්ධියට මුහුණ දෙන්න ජනාධිපතිතුමාගේ ප්‍රකාශයට මට ලොකු ශක්තියක් වුණා. මගේ දෙමාපියෝ, ගුරු සංගම්, ජනමාධ්‍ය, පාසල් දරුවෝ, අපේ ඥාතීන්, අපේ ගම් වැසියෝ, ආරක්ෂාව දුන් නවගත්තේගම පොලීසිය මේ ඔක්කොටම මගේ ස්තුතිය පළකරනවා.ඊ.එම්. තිලකවර්ධන ආනමඩුව විශේෂ වාර්තාකරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=af1306232</link>
    <topic>නයින්ට ආදරේ කරන නයි මල්ලි</topic>
    <author>ටිරෝනි වෑවලගේ</author>
    <content>නයෙක් වත්තකට අවොත් අපි හැමෝම බලන් ඉන්නේ ඌ ආපහු යනකල්. එලවා දාන්න තමයි ඉස්සෙල්ලම බලන්නේ. සමහරු මරන්නත් උත්සාහ කරනවා. ළං වෙන්නවත් බය හිතෙන විශාල විෂ ඝෝර සර්පයෙක් තමන්ගේ නිවස අයිනේ තියෙන ගල් ගොඩක් අස්සට රිංග ගත්තොත්.මේ වගේ වෙලාවකට කවුරු හරි ඔබ වෙනුවෙන් මේ සර්පයා අල්ලා දෙන්න ඉදිරිපත් වෙනවා නම් ඒ තැනැත්තා දෙවියෝ එව්වා වගේ ඔබට පෙනේවි. සතාටත් කරදරයක් වෙන්නේ නැහැනේ. නන්දික සම්පත් පෙරේරා. පදිංචිය කැලණියේ ගෝනවල. නන්දික පුරුද්දක් විදිහට නයි අල්ලනවා.ගෙදරට නයෙක් ඇවිත් කියලා නන්දිකට පණිවිඩයක් දුන්නොත් හැකි ඉක්මනින් නන්දික එතනට එනවා. කිසිම කලබලයක් නොකර නයා ගාවට ගිහින් අතින්ම අල්ලා ගන්නවා. බෑග් එකකට දා ගන්නවා. අරගෙන යනවා. පුදුමත් හිතෙනවා නේද? නන්දිකට නම් මේ වැඩ පිලිවෙළ හොඳට පුරුදුයි.දවසක් නන්දික වත්තට ආපු නයෙක් අල්ලනවා මටත් දකින්න ලැබුණා. ඒකයි නන්දික ගෙන් මේ ගැන වැඩි විස්තර අහලා බලන්න හිතුණේ. මට නම් නයෙක් කියන්නේ බල්ලෙක් පූසෙක් වගේම තවත් එක සතෙක් විතරයි. අහලා බැලුවහම නන්දික කිව්වේ එහෙමයි.නන්දික ගේ රැකියාව ‍මාළු වෙළඳාමඑතකොට නයි අල්ලන්නේආසාවට. දැන් මම නයි අල්ලනවා කියලා ප්‍රසිද්ධ නිසා කට්ටිය මාව හොයාගෙන එනවා. ඒ නිසාත් අල්ලන්න වෙනවා.‍නයි අල්ලන්න පටන් අරන් කොච්චර කල් දමුලින්ම නයෙක් අල්ලනකොට මට අවුරුදු දාසයයි.කොහොමද මේක පටන් ගත්තේමුලින්ම තාත්තා නයි ඇල්ලුවා. තාත්තගෙන් මම පුරුදු වුණා.තාත්තා කොහොමද නයි අල්ලන්න පුරුදු වුණේතාත්තා වැඩ කළේ ගොඩනැගිලි දෙපාර්තමේන්තුවේ. අත් උදව් දෙන්නෙක් විදිහට. ඒ කාලේ අපි පදිංචි වෙලා හිටියේ කොම්පඤ්ඤවීදියේ. තාත්තා වැඩ කරපු වැඩ පළේ කෙනෙක් තාත්තට කියලා දීලා තිබුණා.මොනවද කියලා දීලා තිබුණේනයාගේ හැසිරීම අනුව අල්ලගන්න විදිහ, අල්ලගන්න ඕනේ තැන් හෙමඊට පස්සේ තාත්තා නයි අල්ලන්න පටන් ගත්ත දඔව්. ඒත් තාත්තා අල්ලා තියෙන්නේ නයි තුන් දෙනයි. එක නයෙක් අංගොඩ දී. දෙන්නෙක් කැලණියේ. ගෝනවල. එතකොට අපි ගෝනවල පදිංචියට ඇවිත්.තාත්තා නයි අල්ලනවා නන්දිකට මතකදඔව්. ඒ කාලේ මට අවුරුදු පහළොවක් විතර ඇති.පවුලේ තව කවුද ඉන්නේමට අයියලා දෙන්නෙක් ඉන්නවා.එයාලත් නයි අල්ලනවදනෑ. අයියලා බයයි;නන්දික බය නැද්දනෑ. දැන් පුරුදු වෙලා.නන්දිකට තාත්තා නයි අල්ලන හැටි කියලා දුන්නදමුලින්ම තාත්තා කැමති වුණේ නෑ. දවසක් යාලුවෙක් ගේ ළිඳකට නයෙක් වැටිලා කියලා ඇවිත් කිවුවා. තාත්තට නයි අල්ලන්න පුළුවන් වුණාට ළිඳට බහින්න බෑ. වයසයි. මම කිව්වා මම බැහැලා අල්ලන්නම් මට කියලා දෙන්න කියලා. යාළුවට උදව් කරන්නත් ඕනෙ නේ.ඒ කියන්නේ නන්දික පළවෙනි වතාවට නයෙක් අල්ලන්නේ ළිඳක් ඇතුලෙදිඔව්. විලහේනේ සමූපකාරේ ගාවදීඅමාරු වැඩක් නේදළීඳ බඹ දෙක හමාරක් ගැඹූරුයි. හබැයි වතුර තිබුණේ නැහැ. නයාට උඩට එන්න විදිහක් නැතුව හිටියේ.නයා අල්ලන්න යනකොට තාත්තා මොනවද කියලා දුන්නේකරුවක් අරගෙන යන්න කිව්වා. හිරකරලා අල්ලන්න කිව්වා.තව මොනවද කිවුවේනයා බලාගෙන ඉන්න පැත්ත බලන්න කිව්වා. පෙනේ කරගෙන ඉන්නවා නම් පිටි පස්සෙන් යන්න කිව්වා. පෙනේ කරන්න බැරි වෙන්න පිටිපස්සෙන් බෙල්ලෙන් අල්ලන්න කිව්වා.තාත්තගෙන් හම්බවෙච්ච සාස්තරේ එච්චරදඔව්. ඒත් දැන් ඔය මොකුත් බලන්නේ නැහැ. පුරුද්දට අල්ලනවා.එදා විලහේනේ ළීඳ ඇතුලේ නයාව ඇල්ලුවදඔව්. එතකොට මට අවුරුදු දාසයයි.තාත්තා කියා දුන්න ක්‍රමය එදා පාවිච්චි කළා දඔව්. ඒ කියා දුන්න විදිහට තමයි ඇල්ලුවේ. ඉණිමගකින් තමයි ළිඳ ඇතුළට බැස්සේ. පස්සේ නයා එක අතකින් අල්ලගෙන ඉණිමගෙන් ගොඩට ආවා.ඊට පස්සේ නයාට ‍මොකද කළේගොඩට ගෙනත් පෝර බෑග් එකකට දාලා සත්තු වත්තට ගෙනිහින් දුන්නා. ඒ කාලේ සත්තු වත්තට ගිහින් දෙන නයි බාර ගන්නවා.නන්දිකඑදා ඉඳන් අද වෙනකොට නයි කීයක් විතර අල්ලලා තියනවදදාස් ගාණක් අල්ලලා ඇතිකොයි ප්‍රදේශවලදිදකැලණිය, ගම්පහ, ගණෙමුල්ල, කඩුවෙල වගේ පැතිවලින්මේ පැතිවල ඔච්චර නයි ඉන්නවදඔව්. ගෙවල් හදලා සතුන්ට ඉන්ඩ තැන් නැහැනේ.අල්ලා තියන ලොකුම නයා මතකදඔව්. අඩි අටක් විතර දිග නයෙක්කොහේදිදනාගහමුල ප්‍රදේශයේ වත්තක ඉඳලාමුලින්ම නයා ඇල්ලුවට පස්සේ නයි අල්ලන්න පුළුවන් කියලා හිතුණදඔව්. විශ්වාසයක් ඇති වුණාදෙවෙනියට නයෙක් අල්ලපු හැටි මතකදපෙළෙන්ගහහේනෙදි. පළවෙනි නයා අල්ලා වැඩි කාලයක් ගියේ නැහැ.‍ ඒ සැරේ ඇල්ලුවේ හැපින්නක්.කොහොමද නයයි හැපින්නයි අඳුර ගන්නේනයාගේ පෙන ගොබේ දෙපැත්තම එක වගේ පිරිලා, සම්පූර්ණයි. හැපින්නගේ පෙන ගොබේ එක පැත්තක් එකපාරටම ඉවර වෙලා වගේ. අසමරබරයි. අනික් එක හැපින්න ශරීරයෙන්, පෙන ගොබයෙන් පුංචියිඊට පස්සේ දිගටම නයි ඇල්ලුවදඔව්. හැබැයි තුන් වෙනියට අල්ලපු නයා මට දශ්ඨ කළාඒ කොහේදිදපෙළෙන්ගහහේනෙදිවිස්තර කිව්වොත්මේ නයා හිටියේ අත්තිවාරමක් බඳින්න ගෙනාපු ගල් ගොඩක් ඇතුළට රිංගලා. මම වෙනදා වගේම නයා අල්ලන්න හැදුවා. ඌ එකපාරටම හැරිලා ගැහුවා.කොහාටද දළ වැදුණේඅතේ පිටි අල්ලටඊට පස්සේ මොකද වුණේමම ඒක ගණන් ගත්තේ නැහැ. නයාව ඇල්ලුවා. බෑග් එකකට දාලා ඉවර වෙනකොට ටිකක් අමාරුයි වගේ දැනුණා‍. ‍මම ගෙදර ගියා. එන්න එන්න අමාරු වැඩියි. යාළුවෙක් ආවා. මම අමාරුවෙන් ඉන්නවා දැකලා ඇහුවම මම කිව්වා නයා ගැහුවා කියලා. මාව ඉක්මනට ඉස්පිරිතාලේ ගෙනිච්චා. බෑග් එකේ දාලා හිටපු නයාවත් ගෙනිච්චා.දවස් කීයක් ඉස්පිරිතාලේ හිටියදමුලින්ම ගොඩක් අමාරු වුණා. දැඩි සත්කාර ඒකකයේ දවසක් හිටියා. දවස් දාහතරක් ඉස්පිරිතලේ ඉඳලයි ගෙදර ආවේ.ඊට පස්සේ වැඩේ අල්ලලා දාන්න හිතුනදනෑ. දිගටම නයි ඇල්ලුවා.ඊට පස්සෙත් නයි දශ්ඨ කළාදඔව්. හය පාරක් දෂ්ඨ කරලා තියනවා. මුලින් තරම් අමාරු වුණේ නැහැ.නන්දිකගේ සිරුර නයි විෂට ඔරොත්තු දෙනවා කියලා හිතනවදඑහෙම වෙන්න ඇති.නයි අල්ලන වෙලාවක් තියනවදඑහෙම නෑ. පණිවිඩයක් එන ඕනෙම වෙලාවක ගිහින් අල්ලනවාමුදලක් අය කරනවදනෑ.තුටු පඪුරු ලැබෙනවා ඇතිඔව්.දැනට ලැබිලා තියන වැඩිම මුදල මතකදඑකපාරක් රුපියල් පන්දාහක් ලැබුණාඅල්ලන නයා නන්දික අරගෙන යනවදඔව්ඒ සත්තුන්ට මොකද කරන්නේමුලින් නම් සත්තු වත්තට ගිහින් දුන්නා. පස්සේ සත්තු වත්තට නයි වැඩියි කිව්වා. දැන් නයි අර‍ගෙන ගිහින් කැළණි ගග අයිනේ මිනිස්සු නැති පැත්තකට අත අරිනවාඒ නයි ආපහු එනවදඑහෙම එන බවක් දැනිලා නැහැනයෙක් එක පාරක් ආපු තැනකට ආපහු එනවා කියලා කියනවා නේදආපහු එන්නේ හොඳට ගොදුරු තියනවා නම් තමයි. නයා එන්නේ ගොදුරු හොයාගෙනනේ.නයෙක් වත්තකට නොඑන්න නම් මොකද කරන්න ඕනේගෙම්බෝ, මීයෝ නොඑන්න හොඳට පිරිසිඳවට තියා ගන්න ඕනේනයි එකිනෙකාට වෙනස්දඔව්. පෙනුමෙන් ලස්සන, අවලස්සන නයි ඉන්නවා.නයි දිගින් දිගටම දකිනකොට ලස්සන අවලස්සන තේරෙනවදඔව්. මේ අවුරුද්දේ මුල නාගහමුල ප්‍රදේශයේදී හරිම ලස්සන නයෙක් ඇල්ලුවා. අඩි හයක් විතර දිග ඇති. ඌ කැළේට අත අරින්නේ අපරාදේ කියලා හිතුනා. ඒ තරමට ලස්සනයි.පස්සේ මම තීරණය කළා සත්තුවත්තට ගිහින් දෙන්න. නයා හිටපු ගෙදර අයිතිකාරයෝ මට මග වියදම් දුන්නා. සත්තු වත්තට ගෙනිච්චහම බාර ගන්න බෑ කිව්වා. නයි වැඩියි කියලා. ආපහු ගෙනියන්න කරදර නිසා බෙල්ලන්විල කුරුලු අභය භූමියට ගිහින් දාන්න කිව්වා. මම බෙල්ලන්විලට ගිහින් නයා අත ඇරලා ආපහු ආවා.නයි විෂ යොදාගෙන නොයෙක් බෙහෙත් හදනවා කියලා නන්දික දන්නවදඉස්පිරිතාලදි එහෙම කියනවා ඇහිලා තිබුණානයි විෂ අරන් දෙන්න කියලා ඉල්ලීම් ඇවිත් නැද්දනැහැනයි ඇල්ලීම ගැන නන්දික ප්‍රසිද්ධයිදඔව්. ‍නයි මල්ලි කිව්වම ගොඩක් අය මාව දන්නවානයි විතරද අල්ලන්නේනෑ. ඕනෙ සර්පයෙක් අල්ලනවා. ඒත් නයි අල්ලනවා කියලා ප්‍රසිද්ධ නිසා නයි අල්ලන්න විතරයි ඉල්ලීම් එන්නේ.පොළොංගුත් අල්ලලා තියනවදඔව්.අල්ලන්න වැඩිය අමාරු නයා ද පොළඟදපොළඟ අමාරුයි. ජන වහරේ කියනවා වගේ පොළඟ බලන්නේ පැන පැන කන්න. නයා එහෙම නෑ. නයා බලන්නේ හැංඟෙන්න. ජීවිතේ බේර ගන්න. නයෙක් මරණ එක පව්.ඇයි එහෙම කියන්නේනයෙක් ඉස්සෙල්ලම පෙනේ කරලා, ශබ්ද කරලා පෙන්නනවා තමන් ඉන්නවා කියලා.එහෙම කරලත් කරදර කරනවා නම් තමයි දශ්ඨ කරන්නේ. ඒ නිසා මම හිතන්නේ නයෙක් මරන එක පව් කියලයි.නන්දිකගේ දැන් වයසඅවුරුදු තිස් හතයිදරු පවුල ගැන කිව්වොත්බිරියයි, දරු දෙන්නයි.කවදා හරි නයි අල්ලන සාස්තරේ දරුවන්ටත් දෙනවදමම නම් කැමතියි. ඒත් දරුවන්ගේ අම්මා කැමති නැහැ.මේ කරන්නේ එක විදිහක සේවයක්ඔව්. සේවයක් තමයි.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=af1306233</link>
    <topic>හුඹස් මැටි දහයියා එක්කර ගඩොල් ලක්ෂ 30ක් බැන්ද අභයගිරිය</topic>
    <author>නිහාල් පී. අබේසිංහ, සරත් මනුලවික්‍රම</author>
    <content>අභයගිරියට ගඩොල් ලක්ෂ 30 ක් බැන්දේ සිමෙන්ති හා වැලි නැතිවයි. ඒ සඳහා භාවිතා කළේ හුඹස් මැටි, පිළිස්සූ දහයියා, අළුහුණුු හා උළු කුඩු මිශ්‍රණයකි. සිමෙන්ති බදාමයට වඩා එය සුදුසු බව ජාතික විද්‍යාත්මක පර්යේෂණ සභාව ද නිර්දේශකර ඇත. මේ අනුව හුඹස් මැටි ඝන මීටර් 4500 ක් අළුහුණු ඝන මීටර් 4500 ක් හා පිළිස්සූ දහයියා ඝන මීටර් 2500 ක් අභයගිරිය සඳහා භාවිත කර ඇත.වසර 23 ක් තිස්සේ මධ්‍යම සංස්කෘතික ත්‍රිකෝණ අරමුදල මගින් ගඩොල් ලක්ෂ 30 ක් පමණ යොදා ගනිමින් කළ අභයගිරිය මහා දාගැබේ ප්‍රතිසංස්කරණ හා සංරක්ෂණ කටයුතු දැන් අවසන් කර තිබේ. මෙවර පොසොන් වකවානුවේදී අනුරාධපුරයට යන ඔබත් වැඩ අවසන් වූ අභයගිරියට ඔබගේ ගෞරවනීය පූජාවන් සමඟ අනිමිසලෝචන පූජාවන් ද පවත්වන්න ඔබගේ දූ දරුවන්ට එදා අභයගිරිය තිබුණු අයුරුත් දැන් තිබෙන හැටිත් කියාදෙන්න.මීට තිස් වසරකට පෙර අභයගිරි දාගැබ මහා වනාන්තරයකි. ගරාවැටුණු කොත පවා ඈතට දිස් වූයේ කටු පඳුරැ හා ලොකු ගස් කොළන් සමඟය. පාසල් වයසේදී එය නරඹන්නට ගිය එදා දරුවෙකු අද වැඩිහිටියෙකු වී එය නැරඹීමට පැමිණියහොත් මේ එදා දුටු අභයගිරිය දැයි මවිතයට පත්වනු ඇත. අභයගිරි දාගැබ සංරක්ෂණය වී හමාරය. ඒ මධ්‍යම සංස්කෘතික අරමුදලේ අභයගිරි ව්‍යාපෘතිය මගිනි. අභයගිරි සංකීර්ණය ස්තූපයකට පමණක ලඝු කළ හැක්කක් නොවේ.අභයගිරි සංකීර්ණය එදා ජාත්‍යන්තර බෞද්ධ විශ්වවිද්‍යාලයකි. තවත් විහාරාරාම රාශියක්, භික්ෂු මධ්‍යස්ථාන රාශියක් මේ සංකීර්ණයට ඇතුළත්ය.අනුරාධපුරයේ අටමස්ථානය අතරින් විශාලතම දාගැබක් ලෙස අභයගිරිය හැඳීන්වීමට පුළුවන. ක්‍රි.පූ. 89 - 77 කාලයේදී වළගම්බා රජු විසින් කරවන ලද බවට මහාවංශයේ සඳහන් අභයගිරිය ලොව උසම ස්තූප අතරින් දෙවැන්න ලෙස පුරාවිද්‍යාඥයෝ පෙන්වා දෙති.වළගම්බා රජු දුටුගැමුණු රජුගේ සොහොයුරාණන් වන සද්ධාතිස්ස රජුගේ පුත්‍රයා ය. එකල සොලී ආක්‍රමණයක් ඇති විය. ඒ අවස්ථාවේ රජ පැන යන්නට විය. එයට එරෙහිව ගිරි නම් නිගන්ඨයකු කළ අවමන් සහගත වචන කීපයක් නිසා අභයගිරිය පිහිටුවීමට හේතු වී තිබෙන බව ද මහාවංශයේ දැක්වේ. වළගම්බා රජ පරාජිත ?සමයේදී උදව්කර ඇති කුප්පිකලා මහ තෙරුන් වහන්සේට මේ ආශ්‍රමය බාර දී තිබේ.වළගම්බා රජු සමයේ ආවාස 12 කින් ඇරඹූ මෙම විහාරස්ථානය එතුමාගෙන් අනතුරුව බලයට පත් අනෙක් රජවරු ද සංවර්ධනය කළහ.කෙසේ වෙතත් ජාත්‍යන්තර සම්බන්ධතා නිසා සංස්කෘත ආදි භාෂාවන් භාවිත වෙමින් ද මහා යාන ආගමික පිරිස් සඳහා විවෘතව ද ථෙරවාදය සහිතවද අභයගිරිය පිළිගත් ජාත්‍යන්තර අධ්‍යාපන මධ්‍යස්ථානයක්ව පැවැති බවට පිළිගැනේ.අභයගිරිය හා අවට විශාල බෞද්ධ විහාරාරාම සංකීර්ණයක් තිබී ඇත. ඒ අනුව අභයගිරිය සංරක්ෂණ ව්‍යාපෘතියද අක්කර 600 ක් පුරා පැතිර ගොස් තිබේ. දැනට කර ඇති පුරාවිද්‍යා පර්ය?ෂණ අනුව ඒ අතීත බෞද්ධාගමික ශ්‍රී විභූතිය අපට පැහැදිලිව සාක්කි සහිතව බලා ගැනීමට අවස්ථාව ලැබී තිබේ.වලගම්බා රජු සමයේ මේ භූමියේ බෞද්ධ මධ්‍යස්ථාන හා සංඝාවාස රැසක් තිබී ඇත. එම මහා සංඝරත්නය අන්තර් ජාතික සම්බන්ධතා පැවැත්වූ බවට ද මහා වංශය කරුණු ගෙන හැර දක්වයි.චීන රටෙන් කි.ව. 5 දී ලංකාවට වැඩමවා වදාළ පාහියන් භික්ෂුව පවසා ඇත්තේ මහා විහාරයේ නේවාසික භික්ෂුන් වහන්සේ 5000 ක් පමණ වැඩ සිටි බවයි. මේ අනුව එකල අභයගිරිය වනාහි මෙරට බෞද්ධ ආගමික ප්‍රබෝධයක් ඇති කළ ප්‍රධානම බෞද්ධ කේන්ද්‍රස්ථානය ලෙස හැඳීන්වීමට පුළුවන. දන්ත ධාතුන් වහන්සේ සිරිලකට වැඩම කළ අවස්ථාවේ ද අභයගිරියේ රැකවරණ ලබා ඇත. දන්ත ධාතුන් වහන්සේ මෙහි තෙමසක් වන්දනාව සඳහා තබා ඇත.අභයගිරි ව්‍යාපෘතියේ පුරාවිද්‍යා අධ්‍යක්ෂ ජනරාල් ටී.ජී. කුලතුංග මහතා අප සමඟ පැවසූ අයුරින් අභයගිරියේ මුල්ම බිඳවැටීම සිදුවී ඇත්තේ කි.ව. 1017 දී සොලී ආක්‍රමණ නිසා ය. ඊට පසු කාලිංග මාඝ පාලනය හා රටේ අගනුවර බවට වෙනත් ? ප්‍රදේශ පත්වීම නිසා අභයගිරිය වල් බිහිවී ඉන් ඇතිවූ අභයගිරි සම්ප්‍රදාය ද යටපත් විය.දසවන සියවසේදී චෝල ආක්‍රමණවලින් මෙය විනාශ වූ පසු මහා පරාක්‍රමබාහු රජු විසින් අභයගිරි ස්තූපය ප්‍රතිසංස්කරණය කරවනු ලැබීය.දැනට මෙහි උස අඩි 240 කි. දාගැබ පිහිටා ඇත්තේ සම චතුරස්‍ර, සලපතල මළුවක ය. එහි පැත්තක දිග අඩි 587 කි. මළුවේ අතුරා ඇති සමහර ගල් ලෑලි වල වන්දනා කරුවන් ඒවා පූජා කළ බවට ඔවුන්ගේ නම් කොටා ඇත.පැරණි දාගැබ (1980 දී ගත් ඡායාරූපයක්.)යුරෝපීය යටත් විජිත කාලය පිළිබඳව මොන දේ පැවසුවත් අභයගිරියේ සැඟවුණු ඉතිහාසය නැවත ගොඩනැඟීමට මුලින්ම උත්සාහ දරා ඇත්තේ ඉංග්‍රීසි පාලන සමයේදී ය. ඒ අනුව එස්.එම්. බරොස් නම් නිලධාරියකු 1885 දී අභයගිරියේ කුඩා පෙදෙසක් අධ්‍යයනය කර අභයගිරිය පිළිබඳව වාර්තාවක් ඉදිරිපත් කර තිබේ.පසුව 1894 දී ජේ.එම්. ස්මිතර් මහතා අභයගිරියේ පුරාවස්තු පිළිබඳව විස්තරාත්ම අධ්‍යයනයක් කර අ?ැත. පසුව 1890 දී පමණ එවකට පුරාවිද්‍යා කොමසාරිස් ධූරය දැරූ එච්.සී.පී. බේල් මහතා අභයගිරිය භූමියේ කැණීම් කටයුතු ආරම්භ කර තිබේ.1901 දී වලිසිංහ හරිස්චන්ද්‍ර මහතා අභයගිරිය බෞද්ධ වන්දනාවට සුදුසු ලෙස සකස් කර ඇත. 1918 දී ගුණරතන නම් හිමිනමක් එහි ආගමික කටයුතු ආරම්භකර තිබේ.මධ්‍යම සංස්කෘතික අරමුදල මගින් අභයගිරි පුරාවිද්‍යා ව්‍යාපෘතිය ඇරඹුවේ 1981 දී ය. පුරාවිද්‍යා ව්‍යාපෘතිය නිසි ලෙස සංරක්ෂණය කරනු ලැබුවේ අභයගිරි සංකීර්ණයේ කුට්ටම් පොකුණත් දාන ශාලාවට නැ?ෙ?ඟනහිරින් ආරාම ගොඩනැඟිල්ලකුත් පමණි.1982 දී පමණ අභයගිරි සංරක්ෂණ කටයුතුවලට නිල වශයෙන් යළි මුල පිරූ නමුත් නිශ්චිත ඉලක්කයක් ඇතිව එය කරවීමට නැවත වැඩ පටන් ගැනුණේ 1997 දීය. අරමුදල මගින් තීරණය කර තිබුණේ ජේතවනාරාමයෙන් ලබන අත්දැකීම් ද පාදක කරගෙන අභයගිරිය දෙවනුව සංරක්ෂණය කිරීමට ය.එනමුත් කඩිනමින් අභයගිරියේ වැඩ නිමා කිරීමට පුරාවිද්‍යා අංශ, අභයගිරි ව්‍යාපෘතිය 2007 සිට විශේෂ වැඩසටහන්ක්‍රියාත්මක කළ බව අභයගිරි විහාරාධිපති ආචාර්ය කල්ලංචියේ රතනසිරි හිමියෝ ප්‍රකාශ කරති.“ලක්ෂ්මන් ජයකොඩි ඇමැතිතුමාගේ කාලේ අපි ගණන් බැලුවා. ඒ වනවිට සිටින සේවකයින් 500 පමණ දෙනා යොදවා වැඩ කළහොත් කොච්චර කල් යයිද කියලා. අවුරුදු 24 ක් යනවා කීවා. ඒ නිසා අපි රට පුරාම විවිධ සමිති සමාගම් ආයතන, සංවිධාන, විවිධ ජාතීන්, ආගමිකයන් ආදී විශාල පිරිසකගේ ශ්‍රමදායකත්වය ලබාගත්තා.‘ශ්‍රම පූජා’ කියලා ඉල්ලීමක් කළ නිසා ශ්‍රමය පමණක් නොවෙයි අමුද්‍රව්‍ය ලෙස හුඹස්මැටි, දහයියා අලු වගේ දේවල් පවා පරිත්‍යාග ලැබුණා. හරිම සතුටින් ජනතාව ඒකට දායක වුණා. මේක ඉතිහාසයේ අලුත් පරිච්ඡේදයක්. අපට ඇතැම් අය වීල්බැරෝ, සවල්, උදළු ආදී දේ පවා දුන්නා. අද වනවිට මළුවේත් අවටත් වැඩ අන්තිම ටික කෙරෙමින් පවතින්නේ” යනුවෙන් අභයගිරි විහාරාධිපති හිමියෝ පැවසූහ.අභයගිරියේ තතු පුවත්පත් ලිපියකින් නොව ග්‍රන්ථ මාලාවකින් පවා කියා නිම කළ හැකි නොවේ. ඊට දායක වූ පුරා විද්‍යාඥයින් නිලධාරීන්, පෙදරේරුවන්, කම්කරුවන්, විද්වතුන්, පර්ය?ෂකයින්, ලේඛකයින්, හිමිවරුන් ආදි දහසකුත් දෙනාට අප කෘතවේදී විය යුතුය.පසුගිය වසරවලදී විවිධ ආයතන මගින් ශ්‍රමය ලබාදෙන අයුරු.රෝලන්ඩ් සිල්වා මහතාගේ සිට වත්මන් පුරාවිද්‍යා කොමසාරිස් සෙනරත් දිසානායක මහතා මෙන්ම සංස්කෘතික ත්‍රිකෝණ වැසටහනේ දිගු කලක් විශාල මෙහෙයක් කළ මහාචාර්ය ටී.ජී. කුලතුංග සූරීන් මෙහිදී සිහි කළ යුතුව තිබේ.ඔහු දාගැබ බැඳීමේදී පැරණි බදාමයම යළි සොයා ගත්තේය. එය අළුහුනු, හුඹස්මැටි, උළුකුඩු හා දහයියා අළු මිශ්‍රණයෙන් සෑදූවකි.මධ්‍යම සංස්කෘතික ත්‍රිකෝණයේ නිලධාරින් පවසන පරිදි මධ්‍යම සංස්කෘතික ත්‍රිකෝණ අරමුදල මගින් අභයගිරිය ප්‍රතිසංස්කරණ හා සංරක්ෂණ කටයුතු 2005 න් පසු වේගවත් කර තිබේ.2005 දී බලයට පත් මහින්ද රාජපක්ෂ ජනාධිපතිතුමාගේ උපදෙස් හා උනන්දුව මත විවිධ ප්‍රමාණවල ගඩොල් ලක්ෂ 30 ක් පමණ යොදාගෙන අඩි 240 ක් උසට දැන් අභයගිරිය සම්පූර්ණ ලෙස පිළිසකර කර තිබෙන බව අභයගිරිය ස්තූප ව්‍යාපෘතියේ ස්ථාන භාර නිලධාරි මෙත්තානන්ද හෙට්ටිපතිරණ මහතා පවසයි.මේ අනුව අලුතින් දැනට ඉදිකර අවසන් වී ඇති අභයගිරි දාගැබ අඩි 240 ක උසකින් යුතුය. වැලිමළුවේ දිග මීටර් 236 කි. පළල මීටර් 236 කි. සලපතල මළුවේ දිග මීටර් 180 ක පළල මීටර් 180 කි. ගර්භයේ පරිධිය මීටර් 307 ක් වේ. හතරැස් කොටුවේ දිග හා පළල මීටර් 23.78 කි. අභයගිරිය දාගැබේ අටමස්ථානයේ අනෙක් චෛත්‍යවලට වඩා වෙනස් ස්වරූපයක් තිබේ. ඒ අනුව මෙහි බහිරව කොටුවක් තිබේ. එහි විශ්කම්භය මීටර් 12 කි. දේවතා කොටුවේ විශ්කම්භය මීටර් 9.72 කි. මේ අනුව ස්තූපයේ මුළු උස මීටර් 73.16 ක්? වේ.මේ අනුව මේ ඉදිකිරීම් සඳහා හුඹස් මැටි සහ ඝන මීටර් 4500 ක්ද, අළුහුනු ඝන මීටර් 4500 ක්ද පිළිස්සූ දහයියා ඝන මීටර් 2500 ක් ද ලබාදී තිබේ.ඒ සමඟම අපේ රටේ වාර්ගික යුද්ධය අවසන් වී රටේ සාමය සංවර්ධනය ඇතිවෙමින් පවතින මේ වකවානුවේ බෞද්ධ පුනර්ජීවනය ඇති කරලීම පිණිස මේ අභයගිරිය වන්දනාවෙන් ලැබෙන ප්‍රතිලාභය එලොව මෙලොව දෙලොවටම සෙත සදනු ඇත. එමෙන්ම රටට සාමය සමෘද්ධිය උදා කළ මහින්ද රාජපක්ෂ ජනාධිපතිතුමාගේ පාලන කාලයේදී මේ ලොව සුවිශාලම චෛත්‍යයක් වන අනුරපුරේ අභයගිරි දාගැබේ කටයුතු අවසන් වීම ද ඓතිහාසික කාර්යෙකි.නිහාල් පී. අබේසිංහ, සරත් මනුලවික්‍රමසේයාරූ - සරත් මනුල අනුරාධපුර විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=af1306234</link>
    <topic>මේ පින්බර භූමිය අපිරිසුදු නොකරමු</topic>
    <author>අරුණි මුතුමලී</author>
    <content>”මහරජ ඔබ මේ මිහින්තලයේ පාලකයා නොව බාරකරුවා පමණි. අහසේ සරන්නා වූ සියොතුන්ට ද ජලයේ සරන්නා වූ මත්ස්‍යයින්ට ද ගොඩබිම සරන්නා වූ සත්ත්වයින්ට ද මේ බිම එකසේ අයිතිය.”අනුබුදු මිහිඳු හිමියන් දෙවන පෑතිස් රජුට එසේ පැවසුවේ පරිසරය පිළිබඳ බුදු දහමේ දැක්වෙන හිතකාමී දර්ශනය අපට සරලව හඳුන්වා දෙමින්.ඉන්පසුව මිහිඳු මාහිමියන්ට නන්දන උයන පූජා කළ ද එය ප්‍රතික්ෂේප කරමින් මහමෙව්නාව කාය චිත්ත විවේකය හා සැනසිල්ල ඇති බව පවසමින් එහි වැඩ සිටියේ ද පැවැදි උතුමකු හට නිරාමිස සුවය ගෙන දෙන්නේ නිවුණු පිරිසුදු පරිසරයක බව පසක් කරමින්.පොසොන් පෝයට අනුබුදු මිහිඳු හිමියන්ගේ ලංකා ගමනය සමරමින් බැති සිතින් අනුරපුරයට රොක්වන අප ඒ පරිසර සංකල්පය කෙතරම් දුරට රකිනවාද කියා දැක ගත හැක්කේ පොසොන් පොහොයෙන් පසු අනුරාධපුරය, මිහින්තලය සහ තන්තිරිමලේ ප්‍රදේශවල එක්රැස්වන කසළ ප්‍රමාණය එකතු කළ විටයි.මේ පිළිබඳව බැතිමතුන් හා සංචාරකයන් දක්වන ප්‍රතිචාරය ගැන අප මුලින්ම විමසුවේ නුවර කලාවියේ ප්‍රධාන සංඝනායක රුවන්වැලි සෑ චෛත්‍යාරාමාධිකාරී පල්ලේගම හේමරතන ස්වාමින් වහන්සේගෙන්.”පොසොන් උලෙළ සැලකෙන්නේ ජාතික උත්සවයක් විදිහට. මිහින්තලය කේන්ද්‍රකොට ගෙන අනුරාධපුර අටමස්ථානය ආධ්‍යාත්මික ගුණ වගාවට සිල් සමාදන්වීමට හා එවැනි දාන ශීල භාවනාදී කටයුතු උදෙසා සියලු පහසුකම් සපයා දී තිබෙනවා. ශ්‍රී මහා බෝධීන් වහන්සේට කෙරෙන වතාවත් හා මහමෙව්නාවේ පොසොන් සති පිරිත් පැවැත්වෙනවා.රුවන්වැලි සෑයේ කෙරෙන වැඩසටහන්වලට අමතරව බැතිමතුන් වෙනුවෙන් දන්සැල් 50 ක් පමණ අවට සූදානම් වෙනවා. දැනට පවත්වාගෙන යන දෙළොස්මහේ දන්සල පොසොන් දිනයේ වැඩි පිරිසකට ආහාර දෙන්න බලාපොරොත්තු වෙනවා.සිංගප්පූරු හා මැලේසියා පිරිස විසින් පවත්වන සිංගප්පූරු දන්සලක් ද රුවන්වැලී සෑ භූමියේ පැවැත්වෙනවා. සිල් සමාදන්වන 25000 ට පමණ සිල්රෙදි දෙනවා. ගෙදරින් එන විට සියලු දෙනා වන්දනාවේ එන හැඟීමෙන් එන්න කියන කරුණ මූලිකයි. ඒ හැඟීම වගේම වන්දනාකරුවකු ලෙස ක්‍රියා කරන්න යන්න සිහි කිරීමත් අවශ්‍යයි.පුරා වස්තුවලට පරිසරයට හානි කිරීමෙන් වළකින්න- පල්ලේගම හේමරතන නාහිමි”එසේම වන්දනාකරුවකු ලෙස එනවා නම් එයට උචිත ඇඳුමකින් සැරසී එන්න. සුදු ඇඳුමක් නැතිම නම් පුදබිමකට අවශ්‍ය සංවරය සහිතව එන්න.මත්ද්‍රව්‍ය භාවිතය හා ඒවා තවත් අයට බෙදීමෙන් වළකින්න. ඒවා භාවිත කර වැව්වල නෑමට ගොස් ගිලෙනවා. තමන්ගේ ජීවිත අනතුරේ නොදමන්න.ලිප ගිනි මෙලවීමෙන් හා එයින් අපේ රටේ පුරාවස්තුවලට කරන හානියෙන් වළකින්න.විශේෂයෙන්ම තමන් පරිහරණය කරන ද්‍රව්‍යවල කසළවලින් පූජා භූමිය අපිරිසුදු නොකර හඳුන්වා දී ඇති ස්ථානවලට කසළ දමන්න.”මේ අදහසට එකඟතාව පළ කරමින් මිහින්තලා රජමහා විහාරාධිපති වලවා හැංගුන වැවේ ධම්මරතන හිමියන් පෙන්වා දුන්නේ මෙවැනි කරුණු කිහිපයක්.වෙස්සන්තරලා වගේ දන් දුන්නට මදිපූජා භූමියේ පිරිසුදු බවත් සුරැකිය යුතුයි.- මිහින්තලේ රජමහා විහාරාධිපති”මම කියන්නේ දන්සැල් දෙන පිරිස් ඒ කටයුතු ඉවර වූ පසු පන්සලට ගේන දේවල් ආපසු අරගෙන යන්න. මේ භූමිය ගඳ ගස්වන්නේ නැතිව. වෙස්සන්තරලා වගේ දන් දුන්නාට මදි. පුණ්‍ය භූමියේ පිරිසුදු කමත් බලන්න ඕනෑ. වෙන රටවල මේ වගේ අපිරිසුදු කිරීම් සිදුවන්නේ නැහැ.මිහිඳු මා හිමි වැඩිය මඟ යනවා නම් ඒ අයුරින් යා යුතුයි. ඒ නිසා වන්දනාකරුවන් බොහොම සැහැල්ලුවෙන් තමන් වන්දනාවේ එන බව මතක තබාගෙන ආ යුතුයි. පරිසරයට හිතකාමි විදිහට හැසිරිය යුතුයි. පොලිතින් ප්ලාස්ටික් වැනි දේ රැගෙන එනවා නම් ඒවා තැන තැන විසි නොකර අදාළ කසළ බඳුන්වලට දැමීම වගකීමක්.විදේශිකයන් මේ සියලු පාඩම් ලබා ගත්තේ අපෙන්. නමුත් දැන් අපට සිදුවී තිබෙනවා ඔවුන්ගෙන් එම පාඩම් ආපසු ලබා ගන්න.මිහිඳු හිමියන් බුදු දහම මෙරටට දේශනා කරන්න පටන් ගත්තේ අඹ පැනයෙන්. පරිසරයට තමයි මේ හැම අවස්ථාවකම මුල් තැන දී තිබෙන්නේ. ඒ යුගයේ රහතන් වහන්සේ දොළොස් දහසක් වැඩ සිටි බව මෙන් ම පාහියන් භික්‍ෂුවට අනුව අදාළ යුගයේ දෙදහසක් පමණ රහතන් වහන්සේ වැඩ සිටි බව පැවසෙන මේ බිමේ එදත් පින්කම් සිදුවන්න ඇති. නමුත් මෙවැනි පරිසර හානියක් සිදු වුණා නම් මේ පරිසරය මෙසේ අපට දකින්නට ලැබේවිද?ඒ නිසා හිතන්න. අපේ පොසොන් කමිටුව හැකි සෑම අයුරින්ම අවශ්‍ය සේවා සපයනවා. ඒ නිසා අප බැතිමතුනුත් ඒ සේවාවන් නිසි ලෙස ලබා ගනී කියා බලාපොරොත්තු වෙනවා.ස්වාමීන් වහන්සේ පැවසූ පරිදි පූජා භූමි අවට පැවැත්වෙන සේවා හා පරිසර සංරක්ෂණ කටයුතු පිළිබඳ අප විමසුවේ පොසොන් කමිටුවේ සභාපති, දිස්ත්‍රික් ලේකම් මහින්ද සෙනෙවිරත්න මහතාගෙන්.”අප මෙවරත් පොසොන් උත්සවය සඳහා බැතිමතුන් ලක්ෂ 16 ක් 17 ක් පමණ එතැයි බලාපොරොත්තු වෙනවා. මේ නිසා ඔවුන්ගේ මෙන්ම පරිසරයේ ආරක්ෂාව සඳහා විවිධ වැඩපිළිවෙළ රැසක් ක්‍රියාත්මක කෙරෙනවා.”පරිසර සංරක්ෂණ අනුකමිටුව මඟින් මිහින්තලය, අනුරාධපුරය හා තන්තිරිමලේ යන ප්‍රදේශවල කැලිකසළ බැහැර කිරීම හා පරිසරය සුරැකීම පිළිබඳ උපදෙස්, ඒ සඳහා අවශ්‍ය භාජන ආදිය සැපයීමත්, පුරාවස්තු ආරක්ෂාවට බැනර්, පරිසර නියමු භට කණ්ඩායම් විශාල සංඛ්‍යාවක්, සිවිල් ආරක්ෂක භටයින්, පළාත් පාලන ආයතනවල සේවකයින් ආදී කැලිකසළ එකතු කිරීම සඳහාත් ඒවා නිසි තැන්වලට යොමු කිරීම සඳහාත් යොදවා තිබෙනවා.පරිසර අධිකාරියත් කසළ බැහැර කිරීමට පියවර ගන්නවා.පූජා භූමි කලාප තුළ දුම්වැටි, මත්පැන් තහනම්.වැව්වල නාන අය ද නිසි උපදෙස් පිළිපැදීමෙන් ජීවිත අනතුරු වළක්වා ගන්නා ලෙස ඉල්ලනවා.එක් රැස්වන කසළ මධ්‍යම පරිසර අධිකාරිය හා මහනගර සභාව ඇතැම් පළාත් පාලන ආයතනවල සහයෝගයෙන් ප්‍රතිචක්‍රීකරණය කටයුතු යොදා තිබෙනවා.දිසාපතිවරයා පැවසූ පරිදි මධ්‍යම පරිසර අධිකාරියේ අනුරාධපුර කාර්යාලය මඟින් කෙරෙන කටයුතු පිළිබඳ අප විමසුවේ වැඩබලන සහකාර අධ්‍යක්‍ෂ ආර්.එම්.ඩී. අනුර මහතාගෙන්.”පරිසර නියමුවන් යොදා දැනුම්වත් කිරීමේ වැඩසටහන් අප දිගටම පවත්වාගෙන ආවා. විශේෂයෙන් දන්සැල් දෙන පිරිස් මෙන් ම බැතිමතුන් පොලිතින් හා ප්ලාස්ටික් ඇතුළු අනෙක් කසළ නොසැලකිලිමත් විදිහට බැහැර කිරීමෙන් වළක්වා ගැනීමයි අරමුණ.කසළ බැහැර කිරීම විධිමත් කිරීම සඳහා පරිසර අධිකාරිය ලෙස දිරන ද්‍රව්‍ය හා නොදිරන ද්‍රව්‍ය වෙන වෙනම නියමිත භාණ්ඩවල බැහැර කිරීම දිරිමත් කිරීම දිරිමත් කිරීමට වර්ණ කසළ බදුන් ලබා දී තිබෙනවා. ශ්‍රී මහා බෝධියේ උඩමළුව අවට පමණක් මෙවැනි භාජන 75 ක් පමණ යොදා තිබෙනවා. රුවන්වැලිසෑය හා ශ්‍රී මහ බෝධිය ආදර්ශ කලාපයක් ලෙසයි පවත්වාගෙන යන්නේ. එසේම ගිනි තැබීම් වළක්වා ගන්න වන සංරක්ෂණ දෙපාර්තමේන්තුවෙන් ද දැනුම්වත් කිරීම් සිදුවෙනවා.මෙයට පරිසර නියමු බළකායේ දරුවන් යොදා ගත්තේ අනාගත පරපුර හෝ මේ පරිසර විනාශයෙන් තොර පිරිසක් ලෙස සමාජයට බිහි කිරීමේ අරමුණින්.මේ සියලු කරුණු අතර ස්වාමින් වහන්සේ විසින් කරන ලද ඉල්ලීම වූයේ බුදුන් වහන්සේ දේශනා කළ මඟ යන බැතිමතකු ලෙස, මිහිඳු හිමියන්ට ගරු කරන බැතිමතකු මෙන් ම වන්දනාකරුවකු ලෙස මේ පූජා භූමි ප්‍රදේශ අපිරිසුදු නොකර, තව කෙනකුට හිරිහැර නොවන අයුරින් කටයුතු කරන ලෙසයි. බැතිමතුන් පොසොන් පෝයට වන්දනාවේ යන්නේ පින් රැස් කිරීමට නම් පරිසරයට හානියක් නොකිරීම ම මහා පින්කමක් ලෙස ද උන්වහන්සේ පවසනවා.මෙහිදී අපට නැඟෙන පැනය නම් මෙරට වැසියකු පිටරටකදී පරිසර හිතකාමීව ටොෆි කොලයක්වත් බිම නොදමන අයුරින් හැසිරීමත්, තමන්ගේ මව්බිමේ දී මෙන් ම තම ශාස්තෘන් වහන්සේ වෙනුවෙන් එන ගමනකදී මේ තරම් පරිසරය අපිරිසුදු වන අයුරින් හැසිරීමටත් හේතුව කුමක් ද යන්නයි.පරිසර අනුකමිටුවක් යොදාගෙන විවිධ පාර්ශවයන් එක් රැස් කරගෙන කසළ එකතු කිරීමට සිදුවන තරමට තමන්ගේ කසළ පුදබිමේ හෙළා එනවා නම් ඒ සැබෑ බෞද්ධයකු ද? සැබෑ බැතිමතකු ද? සැබෑ වන්දනා කරුවකු ද? යන්න තමන් දෙසටම හැරී ඇසිය යුතු කරුණක් බව කිව යුතුයි.පූජා භූමියකදී සිදු විය යුත්තේ තමන්ගේ සිත් තුළ ඇති කසළ අත හැරීම මිස බැහැරින් ගෙනා කසළ භූමියේ ගොඩ ගසා කෙළෙස් මළ පිරුණු සිත් රැගෙන ආපසු යෑම නොවේ. එනිසා ඔබ සිතන්න සැබැවින් ම රට දැය සමය ගැන සිතන පුරවැසියකු නම් මා අතින් මේ රටේ පුරා වස්තු විනාශ නොවිය යුතුය, පරිසරය කිළිටි නොවිය යුතුය.පූජා භූමිය අපුළ ගඳින්තොර විය යුතුය යන හැගීම පෙරදැරි කර මගේ බාහිර කසළින් පූජා භූමිය අපිරිසුදු නොවන්නත් අභ්‍යන්තර කසළින් මගේ සිත අපිරිසුදු නොවන්නත් අවශ්‍ය නිවැරදි පියවර මේ පොසොන් පොහොය දිනේ මා ගත්තා ද? යන පැනය ඔබ ඔබෙන් ම විමසන්න.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=af1306235</link>
    <topic>සාමාන්‍ය පෙළ අසමත්වූවන්ට අවුරුදු හතරකින් උපාධියක් දෙන අලුත් සරසවිය</topic>
    <author>චතුරිකා සුරවීර</author>
    <content>සාමාන්‍ය පෙළ අසමත්වී හෝ උසස් පෙළ අසමත් වී සරසවි වරම් අහිමි වූ බොහෝ පිරිසක් වෘත්තීය සහ කාර්මික ක්ෂේත්‍රයට යොමුවනු දැකගත හැකි ය. එසේ වෘත්තීය සහ කාර්මික ක්ෂේත්‍රයට පැමිණිය ද ඔවුන්ට උපාධියක් හැදෑරීම සඳහා විශ්වවිද්‍යාලයකට ඇතුළත් වීමට කිසිසේත් ම ඉඩකඩ විවර වූයේ නැත. ඒ සියලු අසමත්වීම් හමුවේ නැඟී සිටින්නට අත්වැලක් වී ඒ දරුවන්ට සරණක් වන්නට ලාංකේය ප්‍රථම තාක්ෂණික විශ්වවිද්‍යාලය වන වෘත්තීය තාක්ෂණ විශ්වවිද්‍යාලය. මේ වනවිට ආරම්භ වී ඇත.මේ අනුව අ.පො.ස සාමාන්‍ය පෙළ අසමත්. එහෙත් එසේ වුවත් යම් මූලික තාක්ෂණික පාඨමාලාවක් හදාරා ඇති සිසු සිසුවියන්ට අවුරුද්දකින් පසු උපාධියක් ලැබීමේ හැකියාව ලැබී තිබේ.වෘත්තීය පුහුණු හා නිපුනතා සංවර්ධන ඇමැති ඩලස් අලහප්පෙරුම මහතාගේ උපදෙස් මත මෙම වැඩසටහන ක්‍රියාත්මක වෙයි.රත්මලානබොරුපන පාර ඔස්සේ කි.මී. 2 ගිය පසු 7 වන පටුමග හමුවේ. එතැන් සිට මී. 200 දුරින් පිහිටි UNIVOTEC  හෙවත් වෘත්තීය තාක්ෂණ විශ්වවිද්‍යාලය වෙත, ගාලු පාරේ සිට කඳවල පාර ඔස්සේ පැමිණීමෙන් ද පහසුවෙන් ළඟාවිය හැකි ය. අධ්‍යයන කාර්යයන්හි නියැළීමට සුදුසු මනරම් වටාපිටාවකින් හා අති විශාල භූමි භාගයකින් සමන්විත මෙම විශ්වවිද්‍යාලය කර්මාන්ත හුරු දෑත් ශක්තිමත් කරන්නට ඇප කැපවී සිටී.මෙරට විශ්වවිද්‍යාල පද්ධතියෙන් බිහිවන බොහෝ උපාධිධාරීන් රැකියා විරහිතව පිටව ගිය ද වෘත්තීය තාක්ෂණ විශ්වවිද්‍යාලයෙන් බිහිවන එකද විද්‍යාර්ථියකු හෝ රැකියා විරහිතව පිටව යන්නේ නැත. වෘත්තීය විශිෂ්ටතාව මුදුන්පත් කොට ගනිමින් ඉලක්ක ගත රැකියා ජාලයක හිමිකරුවන් බවට පත්වීම. ඔවුන්ගේ පෙරමග දැක්ම වන්නේ ය.2008 අංක 31 දරන පාර්ලිමේන්තු පනත මගින් 2008.10.15 වන දින ස්ථාපිත මෙම විශ්වවිද්‍යාලයේ විශේෂත්වය වන්නේ කාර්මික හා වෘත්තීය අධ්‍යාපනයෙන් උසස් අධ්‍යාපන වරම් හිමිකරදෙන ලංකාවේ පළමු විශ්වවිද්‍යාලය බවට පත්වීමයි. දැනට මෙහි සිසු සිසුවියෝ 550 ක් පමණ පාඨමාලා හදාරති.අ.පො.ස. සාමාන්‍ය පෙළ ගණිතය අසමත්ව හෝ උසස් පෙළ A සාමාර්ථ තුනක් ලබා විශ්වවිද්‍යාල වරම් අහිමිවූවන් වෙනුවෙන් හැකියාවට අත්වැලක් වන්නට UNIVOTEC බැඳී සිටියි. යෞවන කටයුතු හා නිපුණතා සංවර්ධන අමාත්‍යාංශයේ පූර්ණ අනුමැතිය යටතේ ක්‍රියාත්මක මෙම රාජ්‍ය විශ්වවිද්‍යාලය සාම්ප්‍රදායික දේශන පැවැත්වීමේ ක්‍රමවේදයන්ගෙන් වෙන්ව ස්වකීය නිපුණතාවයන් හා හැකියාවන් මත පිහිටා උසස් අධ්‍යාපනයේ නිම් වළලු පුළුල් කරදීමට ඇප කැපවී සිටියි.අධ්‍යයන හා පරිපාලන කටයුතු විධිමත්ව පවත්වාගෙන යාම සඳහා UNIVOTEC  හි කර්මාන්ත හා වෘත්තීය තාක්ෂණ පීඨය, පුහුණු තාක්ෂණ පීඨය නමින් ප්‍රධාන පීඨ දෙකක් 2010 වසර තුළ ස්ථාපනය කොට ඇත.ආචාර්ය පී.ඒ.පියසිරිකර්මාන්ත හා වෘත්තීය තාක්ෂණ පීඨයෙන් පිරිනැමෙන උපාධි පාඨමාලා කීපයකි. ගොඩනැඟිලි සේවා තාක්ෂණය පිළිබඳ (B.Tech) උපාධිය, නිෂ්පාදන තාක්ෂණය පිළිබඳ (B.Tech) උපාධිය, මෙකාඉටෙ‍්‍රානික තාක්ෂණය පිළිබඳ(B.Tech) උපාධිය හා පුහුණු තාක්ෂණ පීඨයෙන් පිරිනැමෙන උපාධි පාඨමාලා අතර ජාල තාක්ෂණය පිළිබඳ(B.Tech) උපාධිය, මෘදුකාංග තාක්ෂණය පිළිබඳ(B.Tech) උපාධිය, බහු මාධ්‍ය හා වෙබ් තාක්ෂණය පිළිබඳ (B.Tech) උපාධිය, තාක්ෂණය පිළිබඳ අධ්‍යාපනවේදී උපාධිය (B.Ed Tech) යන උපාධි පාඨමාලා හැදෑරීමේ අවස්ථාව සෑම UNIVOTEC  විද්‍යාර්ථියෙකුටම හිමිවේ.පාඨමාලාවන් සඳහා සහභාගිවීමේදී ඔබ රැකියාවක නිරතවන්නේ නම් සිව් අවුරුදු කාල සීමාවක් ඒ සඳහා වැයවන අතර දේශන පැවැත්වෙන්නේ සෙනසුරාදා සහ ඉරිදා යන දිනයන්හි පමණි.ඔබ රැකියාවක නියුතු නොවන්නේ නම් අවුරුදු තුනකදී සතියේ දින පහම දේශන සඳහා සහභාගි වී අදාළ පාඨමාලා කාලය සම්පූර්ණ කරගත හැකි ය. කිසිදු පාඨමාලාවකට ඔබගේ වයස බාධාවක් නොවේ.පුස්තකාල පහසුකම්, නවීන දේශන ශාලා, ඉලෙක්ට්‍රොනික විද්‍යාගාර විදුලි ඉංජිනේරු, ඉදිකිරීම් තාක්ෂණ ආදී විද්‍යාගාර හා අන්තර්ජාල පහසුකම් නේවාසිකාගාර සහ ආපන ශාලාවන්ගෙන් සමන්විත සියලු පහසුකම් නොමිලේ අත්විඳිය හැකි ය.උපාධි පාඨමාලාවන් සඳහා ඇතුළත්වීමට ඇති සුදුසුකම් අතර අදාළ තාක්ෂණ අංශයන්හි ජාතික වෘත්තීය සුදුසුකම් 5 හෝ 6 මට්ටම්ව්ඍQ ඹ්ඥමඥත 5 ධප ව්ඍQ ඹ්ඥමඥත 6 හෝ ඩ්ව්ච්ඡ්, ව්ච්ඊ, ව්ච්ඡ්ඉ, ව්ච්ඡ්ඊ, ව්ච්ධ්ඛ්ඊ හෝ තෘතියික අධ්‍යාපන කොමිෂන් සභාව විසින් ජාතික වෘත්තිය සුදුසුකම් 5 හෝ 6 මට්ටමට සමාන වන වෘත්තීය තාක්ෂණ විශ්වවිද්‍යාලයේ අධ්‍යයන සභාව විසින් පිළිගන්නා සුදුසුකම් සලකා බැලේ.සියලු උපාධි පාඨමාලාවන් සඳහා ඔබගේ වයස අදාළ නොවේ. මෙහිදී උපාධිය සමත් වූවිට ලබාදෙන උපාධි සහතිකය අන්තර්ජාතික ලෙස පිළිගන්නා උපාධි සහතිකයකි.UNIVOTEC  හි ඉදිරි සැලැස්ම සඳහා දිරිදෙමින් කටයුතු කරනු ලබන්නේ උපකුලපති ආචාර්ය පී.ඒ. පියසිරි මහතා සහ පුහුණු තාක්ෂණ හා කාර්මික පීඨ පීඨාධිපති ඩබ්ලිව්.කේ.ඩී. සුගතදාස මහතා සහ බී.ඩී. විජේසිංහ යන මහත්වරුන් ඇතුළු සියලු අධ්‍යයන හා අනධ්‍යයන කාර්ය මණ්ඩලයයි. NVQ රාමුව තුළ උසස් අධ්‍යාපන අවස්ථා පුළුල් කිරීම සඳහා දැනට පවතින තාක්ෂණ විද්‍යාල 9 ක් University Collages 20 ක් දක්වා ව්‍යාප්ත කිරීම දැන් සිදුවෙමින් පවතී.මෙමගින් ව්ඍQ රාමුවේ පහළ සිට ඉහළට එන සිසුන්ට මෙන් ම අ.පො.ස. (උ.පෙ) සමත් සිසුන්ට ද තාක්ෂණ ක්ෂේත්‍රයේ උපාධි ලබා ගැනීමට අවස්ථා හිමිවේ. අනාගතයේදී University Collages  හි අධ්‍යයන කටයුතු වෘත්තීය තාක්ෂණ විශ්වවිද්‍යාලයේ අධීක්ෂණය යටතේ පවතින අතර එම විද්‍යාලවල පාඨමාලාවන්හි තත්ත්ව සහතික කිරීමේ වගකීම ද වෘත්තීය තාක්ෂණ විශ්වවිද්‍යාලයට පැවරෙනු ඇත.ආහාර සැකසුම් තාක්ෂණ උපාධි පාඨමාලාව තාක්ෂණ කළමනාකරණ උපාධි පාඨමාලාව, ප්‍රමාණ සමීක්ෂණ, ඉදිකිරීම් තාක්ෂණ හා සිනමා හා රූපවාහිනී තාක්ෂණ ආදී උපාධි පාඨමාලාවන් රැසක් මෙම වසරේ සිට හඳුන්වා දීමට සැලසුම් කොට ඇත.ඒ අනුව වෘත්තීය හා කාර්මික ක්ෂේත්‍රයේ නියැළෙන්නන්ගේ උපාධි සිහිනය සැබෑ කරන්නට වෘත්තීය තාක්ෂණ විශ්වවිද්‍යාලය කදිම තෝතැන්නකි.වැඩිදුර විස්තර, වෘත්තීය තාක්ෂණ විශ්වවිද්‍යාලයේ ශිෂ්‍ය අධ්‍යයන කේන්ද්‍රය 0112630701 හා අඛණ්ඩ අධ්‍යයන කේන්ද්‍රය 0112630723 යන දුරකතන අංකයන්ගෙන් විමසිය හැකි ය.චතුරිකා සුරවීරආචාර්ය පී.ඒ.පියසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=af1306236</link>
    <topic>හිඟාකෑමත් අද ලොකු රස්සාවක් මහත්තයො</topic>
    <author>වසන්ත ජයසිංහ ආරච්චිගේ</author>
    <content>ජීවිතේ කියන්නේ මහා පුදුමාකාර දෙයක් කියලා වෙලාවකට හිතෙනවා. ඇයි! දෙයියනේ මෙහෙමත් මිනිස්සු ඉන්නව ද? මොකට ද? ඔහොම හොයලා හම්බ කරන සල්ලි. ඔන්න එහෙමයි වංගු පාර බලලා පහුවදාට ලැබෙන කමෙන්ට්ස්. ඒත් ඉතිං! මොනවා කරන්න ද ජීවත්වෙන්න ගේම් ගහන ලොකු පොඩි සක්විතිලා සක්විති ලේඩිස්ලා වංගු පාරේ හැමදාමත් ඉන්නවා. ජීවිතේ ආමාරුයි කියලා තව එකෙක් පාගලා ගොඩයන්න ට්‍රයි කරන මෑන්ලා මෙන්ලා හිතන්නේ මේ ආත්මේ ගැන විතරයි.ආයේ මොකටද ලබන ආත්මයක්. ඒ ගැන හිතන්න කලියෙන් මේ ආත්මේ ගොඩදාගන්න එපැයි. ඔන්න ඔහොම සාධාරණ උත්තර හිත ඇතුළේ තියාගෙන කරන්න පුළුවන් පහත්ම වැඩ ටික කරලා යහමින් ජීවිතේ ගොඩදාගන්න සමහරු ට්‍රයි කරනවා. තුන්සිය හැටපස් දවසම බණ අහන බණ කියන හැම ආගමක්ම ඇති මේ රටේ උන්දලාට ජීවිතේ සරලකම ගැන කියලා දුන්නත් ඒවා එයාලට තුට්ටුවකටවත් වටින්නේ නැති තරම්.හැබැයි ජීවිතේ තේරුම් අරන් ජීවත්වෙන උන්දලත් මේ රටේ ඕන තරම් ඉන්නවා. එයාලට අත උස්සලා සැලියුට් එක ගහන ගමන් ඔන්න මෙදා පාරත් අපි වංගු පාරේ කරක් ගහන්න හිතාගෙන පාරට බැස්සා.ටිකක් හිතන්න අද අපි මේ කියන්න යන කතාව කොයිතරම් නම් අපේ ජීවිතවලට බද්ධයි ද කියලා.අපි මහන්සි වෙලා හොයන තුට්ටු දෙක පින් පතාගෙන තව කෙනෙකුට හරි දෙන්නේ අන්න ඒකෙන් පිනක් හරි ලැබෙයි කියලා හිතලා. හැබැයි අපි පිනට යමක් දුන්නේ හොර තක්කඩියෙකුට නේද කියලා දැනුණොත් අපරාදේ ඒ සල්ලි කියලා හිතෙයි. කොහොම වුණත් කමක් නෑ අසරණ අහිංසක මනුස්සයකුට උදව් කරලා පින් පුරවාගන්න එක ලොකු දෙයක්. හැබැයි! අන්න ඒ අහිංසකකම අස්සේ හොර තක්කඩියන් ඕන තරම් ඉන්නවා කියලා අද අපි කියන්නම්.හරි කතාව ටිකක් දිග්ගැස්සුණා කියලා හිතෙනවා. කෙටියෙන්ම කතාවට බහිමුකෝ. වංගු පාරේ කොටස් කාරයින් දෙන්නා සුගතත් රුවනත් එක්ක වෙනදා වගේම අපි පාරට බැස්සා. ඒත් වැඩි දුරක් යන්න කලියෙන්ම සුගතාගේ කන ගාවින් ගියා ප්‍රාඩෝ එකක් හින්දා අපේ ඇ?ඟේ රෝම කූප කෙළින් වුණා විතරක් නෙමෙයි සුගතාගේ කටට වලංගු නැති වෙන්න ගත්තා.“යකෝ මුන්ට ගිය රට. බලපන් තව පොඩ්ඩෙන් අපේ කෑලී රේක්ක වලින් එකතු කරන්න වෙන්නේ. මුන්ගේ... (සුගතාගේ සිංහල වචන ටික අපි වාරණයක් දාගමු) මුන් සත්තුන්ටත් අනන්තයි බං. බල්ලෝ හොඳයි තව. මුන්ට ලයිසන් දෙන උන් හොයාගෙන ගිහින් දෙකක් අනින්න ඕන. රටේ නීතියක් දන්නෙ නැති උන්. බලපන් දැන් දවසකට කී දෙනෙක් මුන්ගේ අලුගුත්තේරු එළවිල්ලෙන් මැරෙනව ද කියලා.”සුගතා ගේ වචන අස්සේ ගන්න දේවල් ගොඩක් තියෙන හින්දා මමත් රුවනත් කටවහගෙන ඉස්සරහට ඇදුනා. කොහෙන් කොහොමහරි අපි තවත් ඉස්සරහට ඈඳුනා. අන්න එතකොටයි දුර තියාම දැක්කේ පාරේ පැත්තක කෙනෙක් වැටිලා ඉන්නවා. දුටු සැණින් අපි තුන්දෙනා පිම්මේ ඉගිල්ලුනා.කන් පැළෙන අව්වේ හිඟන මනුස්සයෙක් පාරේ පැත්තක වැටිලා හිටියේ එයා පැදගෙන ආව රෝද තුනේ පාපැදියේ රෝදයකුත් ගැලවිලා ගිහින්. අනේ අපොයි කියලා ඒ දිහා බල බලා යන මිනිස්සු අතරේ සුගතත් රුවනත් මමත් අසරණ මනුස්සයා ඔසවලා පැත්තකට රැගෙන ගියා.මොකද ලොකු උන්නැහේ වුණේ.රෝදේ ගැලවිලා ගියා මහත්තයෝ. මගේ මේ කකුල පණ නැහැ. ටිකක් වේලා ඉඳලා පැත්තකට යනවා කියලා හිතුවේ.ඉතිං මේ අව්වේමොනවා කරන්න ද මහත්තයෝ කරුමෙනේ. මහත්තයලා උස්සලා ගත්තට කවුරුත් උදව් කරන්නේ නෑ මහත්තයෝ. මේ වෙනකොට සුගතත් රුවනත් කැඩුණු බයිසිකලේ පැත්තට අරගෙන ආවා.ගැලවිලා ගිය බයිසිකල් රෝදයේ හුලං බැහැලා තිබුණු හින්දා සුගතත් රුවනත් මමත් හිතුවේ කොහොමහරි බයිසිකලය හදලා දෙන්න.එහෙම හිතලා ළඟ පාතක තිබුණු බයිසිකල් වැඩ පොළක් හොයාගෙන අපි ගියේ ලොකු උන්නැහේට අලුත් ටයරයකුත් දාලා දෙනවා කියලා හිතාගෙන. හැබැයි! දුටු සැණින් වැඩේ තේරුම් ගත්ත බාසුන්නැහේ අපිට සිද්ධිය තේරුම් කරලා අලුත් ටයරයක් වෙනුවට හුළං ටිකක් ගහලා පුරුදු ටයරයම දමා බයිසිකල් රෝදය අපට දුන්නා.මේ හිඟන මනුස්සයා (අපි ඒ වචනේ කියන්න අකැමැති වුණත් වැඩේ තේරුම් බේරුම් කරගන්න ඕන හින්දා ඒ විදිහට කිව්වට අමනාප වෙන්න කාරි නෑ) සයිකල් වැඩපළේ බාසුන්නැහේ හොඳට දන්නවා. ඇත්තම කිව්වොත් සතියකට තුන් හතර වතාවක් ලොකු උන්නැහේගේ බයිසිකල් රෝදය සයිකල් වැඩපළේ බාසුන්නැහේ ළඟට එනවා.වැඩේ! කොහොමද වෙන්නේ කියලා ?තේරුම් ගන්න අමාරුයිනේ. හරි අපි ලොකු උන්නැහේට අතට ගාණක් දීලා එයාගේ තකතීරු කට්ට කපටි වැඩේ අගමුල ඇතුව අහගත්තා. දැන් අපි කතාව ලෙහා දාන්නම්. ඊට පස්සේ ඉතුරු හරිය.ලොකු උන්නැහේ කොහේද ඉන්නේ.මගේ ගමනම් පිටිසර මහත්තයෝ.පිටිසර කිව්වේ?ඇල්පිටියෙන් ඇතුළට යන්න ඕන. ඒත් දැන් ඒ ගිය කාලයක් දන්නෙ නෑ. මෙහෙට වෙලා මැරෙනකම් ජීවත් වෙනවා.කාත් කවුරුත් නැද්ද?ඉන්නවා උන් ඔක්කොම බැඳලා. උන්න ද මලා ද කියලා මම දන්නේ නැහැ. මොනවා වුණත් මම මැරෙනකම් හරි ජීවත්වෙන්න එපැයි මහත්තයෝ. ඒකයි මේ කීය කීය හරි ඉල්ල ගන්නේ.හරි මොකද ඔය කකුලට වුණේ.කකුල කපලා දැන් අවුරුදු හත අටක්?. අනෙක් එක පණ නැහැ. ලොකු උන්නැහේ කතාවට බැහැලා අපි ගෙනත් දුන්න බනිස් ගෙඩියෙත් තේ එකෙත් රස බලනවා.මොනවා වෙලා ද කකුල කැපුවේ.ඒක දිග කතාවක්නේ. මම ගමේ ඉඳලා කොළඹට ආවේ ගැටයා කාලේ මහත්තයෝ. ඒ කාලේ ඉතිං කීයක් හරි හොයා ගන්න තමයි හැදුවේ. ඒ හොයන දේවල් ගෙදරට යැව්වා. මොන දේ කළත් උන් සලකන්නේ නෑ මහත්තයෝ. ගෙදරට ගියාම උන්ට මෙච්චර කරන මම පිට එකෙක් වගේ. අම්මපා මහා නස්තරානි ගෑනියෙක් මට හිටියේ. පස්සේ ඔක්කොම අතහැරලා දැම්මා. ඉතිං සමහර දාට මම නිදාගන්නේ බස් හෝල්ට්වල. නැත්නම් අගුපිල්වල.වැරැද්ද තමයි ඒත් බොන්න පුරුදු වුණා. නැවතුණේ කුඩු වලින්. මෙහේ උන් සෙට් වුණාට පස්සේ හැමදාම හවසට කීයක් හරි හොයාගෙන කුඩු ගැහැව්වා. සමහර දාට අතේ සතේ නැති වුණාම පොඩි පොඩි ගේම් දුන්නා. එහෙම එකකට ගිහින් මේ වින්නැහිය වුණේ.ඒ මොකක්ද?මගේ අම්මපා මහත්තයලා දෙයියෝ වගේ මට සැලකුවනේ. ආයේ ඉතිං මාව මුණ ගැහෙන්නත් පුළුවන් නැති වෙන්නත් පුළුවන්. බොරු ඕන නැහැනේ ඉස්සර කුඩු ගහන්න සල්ලි නැතිවුණාම පාරේ යන වාහනයකට අඩේ තියනවා. මොක වුණත් පරිස්සමින් හෙමින් යන වාහනේකට ගිහින් හේත්තු වෙලා බිමට වැටෙනවා. ඔය වැඩේට අපි දෙතුන් දෙනෙක් හිටියා.සමහරදාට තුවාලත් වෙනවා. හැබැයි ඉතිං වාහනේ හැප්පුණු ගමන් උගෙන් කීයක් හරි ගලවාගෙන තමයි යවන්නේ. පොලීසියට යමු කිව්වොත් අනෙක් වුන් මැදි වෙනවා. මාරුවෙන් මාරුවට හැම එකාම ඕක කරලා කුඩු ගැහැව්වා.කරුමේ කියන්නේ දවසක් වැඩේ ගැස්සිලා ගියානේ මහත්තයෝ. ඊට පස්සේ තමයි කකුල කපන්න වුණේ.මාරයිනේ? ඒ කියන්නේ වාහනේට යට වුණා.ඔව් මහත්තයෝ හිතුවට වඩා වාහනේ යටට ගියා. රෝදයක් ගියේ කකුල උඩින්. ඊට පස්සේ මාස හය හතක් මහා ඉස්පිරිතාලේ හිටියා. මොක වුණත් ඉතිං ජීවත් වෙන්නත් එපැයි. ඊට පස්සේ තමයි මහත්තයකුගේ උදව්වෙන් මේ බයිසිකලය හම්බ වුණේ.හරි ලොකු උන්නැහේ දැන් මොකක්ද මේ කරන වැඩේ.සමහරදාට මිනිස්සු සතයක්වත් දෙන්නේ නැහැ. ඉල්ලගෙන ජීවත්වෙන එක ලේසී නෑ මහත්තයෝ. ඉතිං මම මේ බයිසිකල් රෝදය බාගේට ගැලවිලා යන්න හදනවා. රෝදය හුළං අඩුවෙන්න හදනවා. ඒක වුණත් පරිස්සමින් කරන්න ඕන. දැන් මේ විදිහට වැටුණම කවුරුහරි උදව් කරනවා මහත්තයෝ. එක්කෝ ටයරයක් දාලා දෙනවා. නැත්නම් සල්ලි දෙනවා. මම කරන්නේ ආපහු ඒ ටයරය ගලවලා විකුණන එක.ඉතිං ලොකු උන්නැහේ මේ වැඩේ කරන එක කැතයි නේද?එතකොට මට මහත්තයල ද කන්න දෙන්නේ.හරි ඉතිං ...... පුළුවන්නේ අඩුම තරමේ ටිකට් හරි විකුණන්න.දැන් මට ඕවා කරන්න බැහැ මහත්තයෝ. අනෙක කවුද අපිට එහෙම දෙන්නේ. අනෙක මම ගැන දැන් හොයන්න බලන්න එකෙක් නැහැ. ඉතිං මොන විදිහෙන් හරි මම ජීවත්වෙන්න ඕනනේ. බොරු ඕන නෑ මහත්තයෝ මම කන එක තුන්වේලම හොඳට කනවා. රෑට හොඳවයින් ෂොට් එකක් දාගන්නවා. මෙහේ මාව බලා කියාගන්න කෙනෙක් ඉන්නවා උන්දට හොඳට සලකනවා. මිනිහා මැරිලා ළමයි දෙන්නෙක් ඉන්නවා. උන්ට මම සලකනවා. ඒක පිනක්නේ.සුගතත් රුවනත් මමත් මූණෙන් මූණ බලා ගත්තා.දවසට ලොකු උන්නැහේ කීයක් විතර හොයනව ද?සමහරදාට දවසට තුන්හතර දාහක් හොයනවා. ඒත් සමහර දවස්වලට සීයක්වත් නැති දවස් තියෙනවා. පොළක් වගේ තියෙන දවසට ගොඩ. අනෙක මහත්තයෝ මම හැම තැනකම යනවා.ආයේ මේ ඒරියා එකට එන්නේ මාසෙකින් විතර. ඔය මොකුත් නැත්නම් අර වගේ වැඩක් කරලා රෝදයක් දෙකක් විකුණලා කීයක් හරි හොයාගන්නවා.කොහොමද ලොකු උන්නැහේගේ කතාව. තවත් ඉතින්! මොනවා කතා කරන්න ද? තේරුම් ගන්න පුළුවන්නේ. මේක ලොකු උන්නැහේ තනියම කරන බිස්නස් එකක් නෙමෙයි.අපේ කතාව ඇතුළේ එයා නොකියපු කාරණා ගණනාවක් තියෙනවා කියලා හිතෙනවා. වැඩි දේවල් අහන්න ගියොත් මේ ටිකවත් අහන්න ලැබෙන්නේ නෑ කියලා හිතුණා.තවත් දෙයක් මේ බිස්නස් එක ඇතුළේ ටයර් කඩෙත් සයිකල් වැඩපළේ බාසුන්නැහෙගෙත් සම්බන්ධයක් තියෙනවා කියලා අපිට පැහැදිලි වුණා.කොහොම වුණත් මේක අපි මුහුණ දුන්න යථාර්ථයක්. හැබැයි මෙයාලා මාසේට ලොකු මුදලක් අතට හොයාගන්නවා. ලක්ෂ ගණන් බැංකු පොත්වල තියාගෙන යාන වාහන විතරක් නෙමෙයි හොඳ ගෙවල් දොරවල් හදාගෙන ජීවත්වෙන හිඟන පරම්පරාවේ ලොකු අයියලා අක්කලා ඕන තරම් මේ රටේ ජීවත් වෙනවා.මේ ඒ අය අතරින් එක්කෙනෙක් විතරයි. හැබැයි එයා අපිව ගොනාට අන්දවන විදිහ කොහොම ද?මතක තියාගන්න මේවට ඇන්දෙන්නේ වෙන කවුරුත් නෙමෙයි අපිම තමයි. හැබැයි! මේ දේවල් වලින් අහිංසක අසරණ මනුස්සයකුට උදව් කරන්න ඕන කියන තෙතමනයක් අපේ හදවතින් ඈත් වුණොත් ඇත්තටම අසරණ වෙන ජීවිතත් අපි අතර ඉන්නවා.මේක පුංචි සිද්ධියක්. බලන්න දෙයක් ගන්න තියෙනව ද කියලා.එහෙම හිතලා ලොකු උන්නැහේ උස්සලා අපි ආපහු රෝද පුටුවෙන් තියලා වංගු පාරට වැටුණේ ලබන සතියේ තවත් වංගුවක් දිග ඇරගන්න ඕන කියන බලාපොරොත්තුවෙන්.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=af1306237</link>
    <topic>නිබන්ධනය බාර නොගත්තාට මේ තරම් සාහසික වෙන්න ඕනෑ ද</topic>
    <author>සුනිල් දයා අල්විස්</author>
    <content>නාවල විවෘත විශ්ව විද්‍යාලයේ නීති පීඨ අංශයේ අංශාධිපතිනී යසෝධරා කදිරගාමර් (40) මහත්මියට මන්නා පිහියකින් ඇන තුවාල සිදු කිරීමට එම විශ්ව විද්‍යාලයේම නීති උපාධිය හදාරන තුන්වන වසරේ සිසුවෙකු වන සිවඥාන සුන්දරම් සුරේන්ද්‍රන් (40) පෙලඹුණේ ඇයි.සිද්ධියෙන් පසු සියදිවි නසා ගැනීමේ අරමුණින් සිවඥාන සුන්දරම් පෙති වර්ගයක් කටේ දමා විශ්ව විද්‍යාලයේ උඩු මහලක කාමරයක සිහිසුන්ව සිටියදී වහා කළුබෝවිල රෝහලට ඇතුළත් කරනු ලැබිණ.ඔහු නිදිපෙති ගත්තේ ද නැතිනම් මත්පෙති වර්ගයක් ගනු ලැබුවේ ද යන්න කරුණු සොයා බැලීමට ඔහුගේ ලේ සාම්පල වෛද්‍ය පර්යේෂණ අංශ වෙත යොමුකර ඇත. සුරේන්ද්‍රන්ගේ මන්නා පිහි ප්‍රහාරයට ලක්වීමෙන් තුවාල ලැබු යශෝධරා කදිරගාමර් මහත්මියගේ උරහිසට හා පිට ප්‍රදේශය කැපුම් පහරවලට ලක්වී තිබුණ ද ඒවා එතරම් බරපතළ නොවන බවත් දැන් ඇය ක්‍රමයෙන් සුව අතට පත්වෙමින් සිටින බව ද ජාතික රෝහලේ අධ්‍යක්ෂ වෛද්‍ය අනිල් ජාසිංහ මහතා පැවැසීය.19 වැනිදා ඇතිවූ එම සිද්ධියේ දී රෝහල්ගත කරන ලද කදිරගාමර් මහත්මියට පැය දෙකක සැත්කමක් සිදු කර දැඩි සත්කාර ඒකකයේ දැඩි අවදානම් ඒකකයේ රඳවා සිටි අතර සිකුරාදා වන විට සාමාන්‍ය වෙනත් වාට්ටුවකට මාරු කිරීමට නියමිතව තිබිණි.කදිරගාමර් මහත්මිය සී.ටී. ස්කෑන් පරීක්ෂණයකට ද භාජනය කර ඇගේ සෞඛ්‍ය තත්ත්වයේ කිසිදු ගැටලු සහගත තත්ත්වයක් නැතැයි ද ඇය හොඳ සුවයට පත්වෙමින් සිටින බව ද වෛද්‍ය අනිල් ජාසිංහ මහතා ප්‍රකාශ කර සිටියේය.නිදිපෙති හෝ වෙනත් පෙති වර්ගයක් ගෙන සිහිසුන්ව අසාධ්‍ය තත්ත්වයෙන් සිද්ධිය වූ (19) දින කළුබෝවිල රෝහලට ඇතුළත් කළ සිවඥාන සුන්දරම් සුරේන්ද්‍රන්ගේ සෞඛ්‍ය තත්ත්වය හොඳ තත්ත්වයට පත්වෙමින් ඔහු සුවය ලබමින් සිටින බව කළුබෝවිල රෝහලේ වැඩ බලන අධ්‍යක්ෂ හා නියෝජ්‍ය අධ්‍යක්ෂ වෛද්‍ය ලයනල් මුහන්දිරම් මහතා පැවැසීය.අපරාධයක් සිදු කිරීමේ වරදකරුවකු ලෙස චෝදනා ලැබ සිටින සිවඥාන සුන්දරම් රෝහල්ගතව මේ වන විට සිටින්නේ රක්ෂිත බන්ධනාගාර නිලධාරීන් බාරයේය.සිවඥාන සුන්දරම් මහතා එවැනි දෙයකට පෙලඹීමේ හේතුව ලෙස අනාවරණය වූයේ ඔහු විසින් නියමිත කාලයට ලබාදිය යුතු නිබන්ධන ව්‍යාපෘතියේ වාර්තාව ප්‍රමාදවීම නිසා එය බාර ගැනීම අංශාධිපතිනිය වන යශෝධරා කදිරගාමර් මහත්මිය ප්‍රතික්ෂේප කර සිටීමය.විවෘත විශ්ව විද්‍යාලයේ නීති අංශයේ තුන්වැනි වසරේ පාඨමාලා හැදෑරු ඔහු එම් බී බී එස් වෛද්‍ය උපාධිධාරියෙකු ලෙස රජයේ සේවයේ සිට ඉවත් වී ඇත.තම නිබන්ධන ව්‍යාපෘති වාර්තාව ප්‍රතික්ෂේප කිරීම නිසා කදිර්ගාමර් මහත්මිය සමඟ තද කෝපයෙන් සිට ඇය මරා දමා තමන්ද සියදිවි නසා ගැනීමට සිවඥාන සුන්දරම් තම සැලසුම් සකස් කර මේ අපරාධය සිදුකර ඇතැයි යන සැකය මෙතෙක් සිදුකළ පරීක්ෂණවලදී මතු වී ඇත.මේ සිද්ධිය පිළිබඳ නුගේගොඩ කොට්ඨාසය භාර ජ්‍යෙෂ්ඨ පොලිස් අධිකාරී ඩබ්ලිව්. එම්. වික්‍රමසිංහ මහතාගේ අධීක්ෂණය හා උපදෙස් යටතේ මිරිහාන මූලස්ථාන පොලීසියේ අපරාධ අංශයේ ස්ථානාධිපති රොෂාන් අනුරුද්ධ මහතා ඇතුළු පොලිස් කණ්ඩායම අංශ කිහිපයක් ඔස්සේ පර්යේෂණ පවත්වාගෙන යයි.සුනිල් දයා අල්විස්ආචාර්ය මහීම් මෙන්ඩිස්පීඨාධිපතිමානව ශාස්ත්‍ර හා සමාජ විද්‍යා පීඨය,නාවල විවෘත විශ්වවිද්‍යාලයපසුගිය දා අපේ විවෘත විශ්වවිද්‍යාලයේ නීති අංශයේ අංශාධිපතිනිය වන යශෝදරා කදිරගාමර් මහත්මියට අත්වූ කනගාටුදායක තත්ත්වය ගැන සමස්ත විශ්වවිද්‍යාල ක්‍ෂේත්‍රයම කනගාටුව ප්‍රකාශ කර සිටිනවා.ඇයට අපේ විශ්වවිද්‍යාලයේ අවසන් වසරේ අධ්‍යාපනය ලබන නීති සිසුවෙකු මාරාන්තික ප්‍රහාරයක් එල්ල කළා ඉතා සුළු සිදුවීමකින් ඇතිකරගත් හදිසි කෝපයට. මේ සිසුවා පොඩි දරුවෙක් නොවෙයි. ලියාපදිංචි විශ්වවිද්‍යාලයක එම්.බී.බී.එස්. වෛද්‍ය උපාධිය ලබාගත් වෛද්‍යවරයෙක්.ඒ වගේම අවසන් වසරේ නීති සිසුවෙක්. මෙය කෙනෙකුට හමුවන දුලබ අවස්ථාවක්. වෛද්‍යවරයෙක් නීතිඥයෙක් වීමත් නීතිඥයෙක් වෛද්‍යවරයෙක් වීමත් කෙනෙකුට පහසුවෙන් ළඟා කරගන්න අපහසුයි. බුද්ධිමත් සිසුවෙක් මෙලෙස ආවේගශීලීව හැසිරීම මේ සිදුවීමේ අවාසනාවන්ත තත්ත්වයයි. මේ පහරදීමට හේතු වූ හේතුව නිශ්චිත වශයෙන්ම නිගමනය කිරීම අමාරුයි.ලංකාවේ විශ්වවිද්‍යාල ක්‍ෂේත්‍රයේ විශාලම සිසු ජනගහනයක් සිටින්නේ විවෘත විශ්වවිද්‍යාලයේයි. දැනට සිසුන් 38,000ක් පමණ අධ්‍යාපනය ලබනවා. නීති අංශය ඇතුළත් මානව ශාස්ත්‍ර හා සමාජ විද්‍යා පීඨයේත් මේ වන විට 13,000ක සිසුන් පිරිසක් අධ්‍යාපනය හදාරනවා.මේ අයගේ අධ්‍යයන කටයුතු සිදු කරන්නේ නිසි ප්‍රමිතියකට යටත්වයි. නියමිත වේලාවට පැවැරුම් බාරදීම සිදුකළ යුතුයි. නමුත් තවමත් මේ නීත්‍යානුකූල රටාව අනුගමනය කරන සිසුන් විශාල පිරිසක් මේ 38,000 තුළ සිටිනවා. සමහරු නියමිත දින පසුවීම නිසා අපිට අනන්තවත් කන්නලව් කරනවා. මේ සිසුවාත් එවැනි අයෙක්.නියමිත දිනට නිබන්ධනය බාර නොදුන් නිසා ඔහුගේ නිබන්ධනය අංශ ප්‍රධානියා ප්‍රතික්ෂේප කළා. එසේ ප්‍රතික්ෂේප වන එකම නිබන්ධනය මෙය පමණක් නොවෙයි. එය එක් පැවැරුමක් පමණයි. නමුත් එසේ කරන අනන්තවත් සිසුන් අතරින් මෙලෙස ආවේගශීලී වූයේ මොහු පමණයි.මේ සිදුවීම සම්බන්ධව යුක්තිය පසිඳලීම ඒ ආයතනවලට බාරයි. කිසිවෙක් එයට බාධා නොකළ යුතුයි. පරීක්ෂණ වගකීමකින් යුතුව කළ යුතුයි.පීඨාධිපතිවරයා ලෙස පහර කෑ මේ අංශාධිපතිතුමිය ගැනත් මෙසේ ආවේගශීලී වූ සිසුවා ගැනත් අපි දුක්වෙනවා. විවෘත විශ්වවිද්‍යාලය තුළ මීට පෙර මෙවන් අවාසනාවන්ත සිදුවීම් සිදුවූයේ නැහැ. විශ්වවිද්‍යාලයක් යනු විචාරවත් සාකච්ඡා පවත්වන ස්ථානයක්. මේ වන විට මේ සිදුවීම සම්බන්ධව ගත යුතු පියවර ගැන අපේ පරිපාලනය, විශ්වවිද්‍යාල ප්‍රතිපාදන කොමිසම, මෙන්ම උසස් අධ්‍යාපන අමාත්‍යාංශය සාකච්ඡා කරමින් පවතිනවා.මේ අවාසනාවන්ත සිදුවීම තුළ කිසිම දේශපාලනයක් ගෑවී නැහැ. මේ හරහා යන එවැනි ඕපදූප, කටකතා, විහිළු අපි ප්‍රතික්ෂේප කළ යුතුයි. ඉදිරියටත් මෙවැනි අවාසනාවන්ත සිදුවීම් ඇති නොවීමට වග බලා ගත යුතුයි.සුභාෂිණීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=af1306238</link>
    <topic>ශෂි පබා එහෙම පැන්නේ ඇයි</topic>
    <author>විජිත රත්නායක</author>
    <content>ලුණුගම්වෙහෙර ජලාශයේ සිසිල් ජල කඳ පිසගෙන එන සිසිල් සුළං පොද වෙනදා මෙන් නොව පසුගිය සතියෙම බොහොම අකාරුණිකව හමාගෙන ගියා. හරියට මහා කම්පාවකට පත්වෙලා වගේ. මේ අතර ලුණුගම්වෙහෙර ජලාශයට පණ දුන්න වාරිමාර්ග දෙපාර්තමේන්තුවේ විදුලි කාර්මික ශිල්පී කේ.ඒ.ගුණවර්ධන මහතායි ලුණුගම්වෙහෙර දිස්ත්‍රික් රෝහලේ උපස්ථායිකාවක වූ රංජනී මහත්මියයි ඒ තමන්ගෙ ආදරණීය දියණිය වෙද නළාව කනේ ගසාගෙන රෝගීන් සුවපත් කරන වෛද්‍යවරියක් වනු දකිනු රිසියෙන් අනාගත බලාපොරොත්තු ගොන්නක් සිත දරාගෙන වැව අද්දර පහළ ඉහත්තෑවෙ තම නිවසේ ජීවත්වුණා.එහෙත් ඒ සියලු බලාපොරොත්තු පසුගිය අඟහරුවාදා දිනයේ ඉඳන් අකම්පිත සුළඟට හසුව සුනු විසුණු වුණාක් මෙන් බොඳවී ගියා. දියණියන් දෙදෙනෙකුගෙන් පමණක් සුසැදි ගුණවර්ධන යුවළගේ දෙවෙනි දියණිය ඇයයි. වයස අවුරුදු 22ක් වන ඇය නමින් ශෂි පබා ගුණවර්ධනයි.ශෂිපබා මූලික අධ්‍යාපනය ලැබුවේ තිස්සමහාරාම දෙබරවැව ජනාධිපති විද්‍යාලයෙන්. පහ ශ්‍රේණිය ශිෂ්‍යත්වයෙන් ලකුණු 166ක් ලබා විශිෂ්ට ලෙස සමත් වූ ඇය අම්බලන්ගොඩ ධර්මාශෝක විද්‍යාලයට ඇතුළු වූවාය. ඒ තම එකම සහෝදරිය වන අම්බලන්ගොඩ දේවානන්ද විද්‍යාලයේ ඉගෙනගනිමින් සිටි අමාලි චන්දිමා සමඟ එක්ව ඉදිරි අධ්‍යාපන කටයුතු ජය ගැනීමේ අටියෙනුයි.එහිදී ඇය උසස් පෙළ විද්‍යා අංශයෙන් වෛද්‍ය විද්‍යාලයට යාමට බලාපොරොත්තු ගොන්නක් සිත දරන් සිටියත් ඇයට ප්‍රමාණවත් ජයග්‍රහණයක් ලබා ගන්න පුළුවන් කමක් ලැබුණේ නෑ. එනිසා ඇය නැවත වරක් උසස් පෙළට ලිව්වා. දෙවැනි වතාවෙදිත් තම ඉලක්කයට යාමට නොහැකි වූ ඇය තම උත්සාහය අත් නොහළේය.ඇයගේ අධිෂ්ඨානය නිසාම තුන්වැනි වතාවෙදි වෛද්‍ය විද්‍යාලයට යාමේ වරම් ලැබුවාය. ඒ ජයවර්ධනපුර විශ්වවිද්‍යාලයටයි. එහි ටික කලක් අධ්‍යාපනය හදාරමින් සිටිය දී කොළඹ වෛද්‍ය විද්‍යාලයට යාමේ වරම් ලැබුවාය. ඒ අනුව ඇය කොළඹ වෛද්‍ය විද්‍යාලයේ අධ්‍යාපන කටයුතුවල නිරත වූයේ මහත් උද්‍යෝගයෙනි.ඇය පසුගියදා ඩෙංගු අවදානම නිසා විශ්වවිද්‍යාල වසා දැමීමෙන් පසු සිකුරාදා දිනයේ ගමට පැමිණ ඉරිදා නැවතත් වෛද්‍ය විද්‍යාලයට ගියාය. අම්මයි තාත්තයි අක්කයි එක්ක එකට තුරුලුවෙලා පූසි පැටියෙක් වගේ නිදා ගන්නට කැමැති ශෂි පබා නොඑනා ගමනක් යන්නට පෙට්ටියක සැතපී නිවසට ඒවි යැයි කිසිදා නොසිතූ ඇගේ එකම සහෝදරිය වූ අමාලි හැඬූ කඳුළින් පවසන්නේ පාසල් වියේ සිටම යාළුවන්ටත් පාඩම් වැඩ කියා දිදී ඇය ඉගෙනගත් බවයි. ඉගෙන ගැනීමට කොපමණ දක්ෂදැයි කියනවා නම් ඇය උසස් පෙළ සිසුන් අතර ජනප්‍රිය වූවේ “කෙමෙස්ට්‍රි ඩික්ෂනරිය” යනුවෙන් බව ඇය පැවසුවාය.හය වන ශ්‍රේණියේ සිට ධර්මාශෝකයේ ඉගෙනගත් පබාගේ යෙහෙළියක ඇය ගැන පවසන්නේ තමා පළමු වතාවෙන් වෛද්‍ය විද්‍යාලයට ගිය බවත් පබා තුන්වෙනි වතාවෙදි වෛද්‍ය විද්‍යාලයට පැමිණි බවත් අපි දෙදෙනා බැජ් දෙකක වුණත් පාසල් වියේ යහළුකම නොබිඳුණු බවයි. කාටවත් කරදරයක් කරන ළමයෙකු නොවුණු පබා නිතරම පොඩි එකෙක් වාගේ හරිම සුරතල් බවත් එක්ෂෑම් අමාරුයි කියා යහළුවන්ට පවසා ඇති පබාට වැඩ හොඳින් පුළුවන් වුණත් එක්ෂෑම්වලට බියක් දැක්වූ බවත් ඇය පැවසුවාය.පබාගේ බැජ් එකේ හිතවතියක් වූ තිස්සමහාරාමයේ සරණි රත්නායක පවසන්නේ හොඳින් වැඩ කරන ඇයගේ නෝට් නිතරම කම්ප්ලීට් බවත් අපි නෝට් ඉල්ලා ගන්නේත් ඇයගෙන් බවත් ය. ඉංග්‍රීසි හොඳින් පුළුවන් වූ පබාගේ ප්‍රැක්ටිකල් වැඩ ද කම්ප්ලීට් බවත් ඇය පවසයි. කලින් දවසෙ යෙහෙළියන් සමඟ චිත්‍රපටයක් බැලූ ඇය තම යෙහෙළියන් සමඟ හොඳින් කතා කර තිබෙන බවත් සරණි පැවසුවාය.බිම් මහලේ පළමු ලෙක්චර් එක ඉවරවුණාම ඔළුව රිදෙන බව පවසා පබා එළියට ගොස් තිබෙනවා. පබා හතර වැනි තට්ටුවට ගියේ ඇයිද කියන ප්‍රශ්නය ඇති බවත් එසේ යෑමට අවශ්‍යතාවක් නොමැති බවත් පවසන සරණි දැනුවත්ව ඇයට කිසිම ප්‍රශ්නයක් නොතිබූ බවත් පවසන්නීය.එදින සවස ‘බොටනි’ ප්‍රැක්ටිකල් එක තිබෙන්න තිබූ බවත් ඒවා ගැන තම යහළු යෙහෙළියන් එක්ක කතාකළාම බයවුණාදැයි නොදන්නා බවත් කොපමණ මහන්සි වුවත් බැරිවෙයි කියා මෙයා සිතා තිබෙන බවත් පවසන සරණි පබා දක්ෂයි ඒත් බයයි යනුවෙන් පවසන්නීය.වෛද්‍ය පීඨයේ ජ්‍යෙෂ්ඨ ශිෂ්‍යයෙක් පබාගේ වියෝව ගැන පවසන්නේ වෙනත් අදහසකි. උසස් පෙළ ප්‍රතිඵල පිට කිරීමෙන් අනතුරුව විශ්වවිද්‍යාලයට බඳවා ගැනීමට කාලයක් ගතවන බවත් ඇතුළත් කරගත් දිනයේ සිට කඩිනමට පාඨමාලා කටයුතු කරගෙන යන බවත් ළමයින්ට ප්‍රශ්න කතා කරන්නවත් ඉඩ ප්‍රස්ථාවක් නොලැබෙන බවත් ඔහු කියයි.මේ තත්ත්වය දරා ගන්නට බැරුව පබා මේ අවාසනාවන්ත තත්ත්වයට පත්වන්නට ඇති බවත් ඔහු පවසයි. පබාගේ වියෝව දරාගත නොහැකිව වෛද්‍ය පීඨයේ ඇයගේ ළඟින් සිටි යෙහෙළියන් හඬා වැටෙමින් හෙම්බත්ව සිටින බැවින් ඔවුන්ගෙන් මේ පිළිබඳව නොවිමසන ලෙස කාරුණිකව ඉල්ලා සිටින බවත් පැවසීය.පබාගේ පියා පවසන්නේ ඇයට ඉගෙනගැනීම සඳහා හෝ සාමාන්‍ය ජීවිතයේ දී කිසිදු ආකාරයක අඩුපාඩුවක් ප්‍රශ්නයක් නොතිබූ බවයි. විශ්වවිද්‍යාලයෙන් පබා ලිස්සලා වැටිලා රෝහල්ගත කළ බවත් කලබල වෙන්න එපා අමාරු නෑ කියා දුරකථන ඇමතුමක් මඟින් දැන්වූ බවත් විශ්වවිද්‍යාලයේ බොහෝ දෙනා ලිස්සලා වැටිලා කියා කියන බවත් තමාට මේ කිසිවක් නොවැටහෙනා බවත් ඔහු කීය.ශෂි පබා සිව් මහලෙන් පැන්නා ද වැටුණා ද යන පැනය කා අතරත් ඉතිරිකර දහසකුත් රෝගීන් සුවපත් කිරීමේ පින්බර වෘත්තියකට හිමිකම් කියන්නට තිබූ භාග්‍යය ද නොලබමින් බ්‍රහස්පතින්දා සැඳෑ යාමයේ ලුණුගම්වෙහෙරම හඬවමින් ඇය නොඑනා ගමනක් ගියාය.මේ අතර කොළඹ විශ්වවිද්‍යාලයේ විද්‍යා පීඨයේ පස් මහල් ගොඩනැඟිල්ලෙන් වැටී ජීවිතක්ෂයට පත්වූ තිළිණි ශෂිප්‍රභා සිසුවියගේ මරණය සම්බන්ධ තොරතුරු ඇයගේ ජංගම දුරකථනය ඔස්සේ ලබා ගත හැකිදැයි සෙවීමට කරුඳුවත්ත පොලීසිය කටයුතු යොදා තිබේ.එහෙත් එහිදී අනාවරණය වී ඇත්තේ ඇයගේ ජංගම දුරකථනයට කිසිදු කෙටි පණිවුඩයක් ලැබී නැතුවා හෝ ලැබුණු කෙටි පණිවුඩ සියල්ල ඇය විසින් මකා දමනු ලැබුවා හෝ විය හැකි බවයි. පොලිසිය සැක කරන්නේ ඇය විසින් සියලු කෙටි පණිවුඩ මකාදමන්නට ඇති බවයි. එසේනම් ඇය එකදු කෙටි පණිවුඩයක්වත් සිය දුරකථනයේ තබා නොගත්තේ මන්ද යන්න පිළිබඳව ද පොලිසිය සැක පළ කරයි.ඒ ගැන ද සොයා බලන අතරම මඟහැරුණු ඇමතුම් හයක් පිළිබඳව ද කරුණු සෙවීම සිදු කෙරෙන අතර ඉන් තුනක් ඇයගේ පියා විසින් ගන්නා ලද ඇමතුම් හෙයින් ඉතිරි අංක තුන කාගේ ද යන්න පිළිබඳ ව ද අවධානය යොමු කිරීමට සිදුව ඇත්තේ ඒ පිළිබඳ තොරතුරක් කිසිවකු නොදන්නා බැවිනි.මේ වන විට සොයාගෙන ඇති කරුණු අනුව ඒ අංක තුනම විසන්ධි වී ඇති බව පොලිසිය පවසයි.සිද්ධිය ඇසින් දුටු විශ්වවිද්‍යාල කාර්යාල සේවිකාව තවමත් කම්පනයෙන් පසුවන නිසා ඇයගෙන් ද තොරතුරක් ගැනීමට මේ ලිපිය ලියන මොහොත වනතුරුම ගත් උත්සාහයන් අසාර්ථක වූ බව ද පැවසේ. ශිෂ්‍යාව මෙසේ පස්මහල් ගොඩනැඟිල්ලෙන් වැටී ඇත්තේ 17 වැනිදා පෙරවරු 9.30ට පමණ වන අතර පැය දාහතක පමණ අසාධ්‍ය තත්ත්වයේ පසුවූ ඈ 18 වැනිදා අලුයම තුනට පමණ ජීවිතක්ෂයට පත්වූවාය.විජිත රත්නායකමොනරාගල දිස්ත්‍රික් සමූහ-කොළඹ විශ්වවිද්‍යාලයේ නියෝජ්‍ය උපකුලපතිමහාචාර්ය ප්‍රේමකුමාර ද සිල්වාකොළඹ විශ්වවිද්‍යාලයට ඇතුළු වන, සෑම සිසුවකුටම, සිසුවියකටම ඇතුළත් වූ මුල් සති කිහිපය තුළ නම්නීකරණ (Orientation Programme) පාඨමාලාව නමින් පුළුල් උපදේශන සේවාවක් ලබා දෙනවා. ඊට අමතරව ‘අත්වැල’ නමින් භාෂා 3න්ම මුද්‍රිත පොතක් ද ලැබීමට සලස්වනවා.අපේ මේ උපදේශන සේවාව ඉතා විධිමත්. විශ්වවිද්‍යාලයට ප්‍රමාද වී පැමිණෙන ළමයකුට මේ උපදේශන සේවාව නොලැබී යන්න පුළුවන්. විශ්වවිද්‍යාල අධ්‍යයන කාලය තුළ ද තමන්ට පැනනඟින ගැටලුවලට විසඳුම් සොයන ආකාරය, ඒ සඳහා යා යුත්තේ කා ළඟට ද විශ්වවිද්‍යාලයේ උපකුලපති සිට ශිෂ්‍ය උපදේශන සේවා දක්වා වූ සියලුම නිලධාරීන්ගේ, ආචාර්යවරුන්ගේ තොරතුරු දුරකථන අංක මෙන්ම විභාගවලදී ගැටලු පැනනැඟුණු විට විසඳුම් සොයන ආකාරය මේ උපදේශන සේවාව හරහා ඉතා විධිමත්ව සිසුන් දැනුම්වත් කරනවා.විශේෂයෙන්ම කොළඹ විශ්වවිද්‍යාලයේ මේ නම්නීකරණ පාඨමාලාව ඉතා හොඳින් ක්‍රියාත්මක වන අතර මේ හරහා බොහෝ සරසවි සිසුන්ගේ මානසික ව්‍යාකූලතාවයන් සමතයකට පත් කරන්නට හැකි වුණා. මේ පාඨමාලාව විශ්වවිද්‍යාලයට ඇතුළු වන සති දෙක තුළදී අපි ලබාදෙන අතර මෙමඟින් මවුපියන්ටත් කතා කරන්නට අපිට හැකියාව ලැබෙනවා.ඉතා අවාසනාවන්ත ලෙස පසුගියදා මියගිය සරසවි සිසුවිය අපේ විශ්වවිද්‍යාලයට පැමිණියේ විශ්වවිද්‍යාල අධ්‍යයන වර්ෂය ආරම්භ වී සති 3 – 4ක් ගතවූ පසුව යි. ඒ වන විට නම්නීකරණ පාඨමාලාව අවසන්. එහි දැනුම ඇයට ලබාගත හැකිවූයේ නැහැ.ඇගේ මානසික තත්ත්වය අනුව අපිට තේරුම් ගිය දෙයක් තමයි මේ පාඨමාලාව ඇයට ඉතා අවශ්‍ය බව. නමුත් ප්‍රමාද වී පැමිණි නිසා ඇයට ඒ අවස්ථාව ගිලිහී ගියා. ඇය දෙවනවර විභාගයට පෙනී සිට රුහුණු විශ්වවිද්‍යාලයට තේරී තියෙනවා. නමුත් ඇගේ දෙමවුපියන්ගේ දැඩි උවමනාව වූයේ ඇය වෛද්‍යවරියක් වනු දැකීමයි.දෙමවුපිය අවශ්‍යතාව හා ඇගේ හැකියාව අතර ඇය අතරමං වූවා සේම දැඩි මානසික ආතතියකින් ද පසුවී තියෙනවා. ඇය 3 වන වතාවට විභාගයට පෙනී සිටියේ ඒ බලාපොරොත්තුව සඵල කරන්නයි. නමුත්ඛ ස්කෝර් ලකුණු ප්‍රමාණය අඩුවීම නිසා ඇයට ලැබුණේ ජයවර්ධනපුර විශ්වවිද්‍යාලයයි. නමුත් පසුව කොළඹ විශ්වවිද්‍යාලයේ විද්‍යාපීඨයේ ඇතිවූ පුරප්පාඩු හරහා ඇයට පසුව කොළඹ විශ්වවිද්‍යාලයේ විද්‍යාපීඨයට ඇතුළත් වීමට හැකිවී තිබෙනවා.ඇගේ මව අපට පැවසූ පරිදි ඇය විභාගවලට මුහුණ දීමේදී යම් භීතියකින් පසුවුණා. විශේෂයෙන්ම මේ තත්ත්වය උසස් පෙළ විභාගයේ දී ඇතිවී තියෙනවා. මේ සුළු මානසික තත්ත්වය උපදේශන සේවාව හරහා ඉතා පහසුවෙන් ඉවත් කළ හැකියි. නමුත් ඇගේ මේ තත්ත්වය අපි දැන සිටියේ නැහැ. ඇයගේ යෙහෙළියන් පවා දැන සිට නැහැ. ඇය නිතරම සිනාමුසු මුහුණිනුයි සිටියේ. ඇගේ ප්‍රශ්නය කවුරු හෝ දැනගෙන පැය 24 පුරාම ක්‍රියාත්මක වන අපගේ උපදේශන සේවාවට ඇය යොමු කරවීමට හැකියාව තිබුණා.ඇය විශ්වවිද්‍යාල ජීවිතයේ දී මුහුණ දෙන පළමු විභාගය යෙදී තිබුණේ මේ අවාසනාවන්ත සිදුවීම වූ දින සවස්වරුවේයි. සවස 4.30ට ප්‍රායෝගික පරීක්ෂණයක් යෙදී තිබෙන්න තිබුණා. ඇය තුළ නිරන්තරයෙන්ම විභාග භීතිකාව තිබූ නිසා ඇය සිතන්නට ඇති මේ ප්‍රායෝගික පරීක්ෂණය සාර්ථකව කරගන්නට බැරිවෙයි කියා. මේ දරුවාට හරියාකාරව උපදේශන සේවයකට යටත් කළ යුතුව තිබුණේ පාසලේදීමයි. දරුවාගේ නියම තත්ත්වය දන්න දෙමවුපියන්ට ඒ දරුවා නිසි උපදේශන සේවයකට යටත් කළ යුතුව තිබුණා. දැන් සිදුවිය යුතු සියල්ල අවසනාවන්ත ලෙස සිදුවී හමාරයි.මේ සිදුවීම දෙමවුපියන්ටත් පාඩමක්. දරුවන් අනවශ්‍ය පීඩනයන්ට යටත් නොකළ යුතුයි. ඒ අයට නිදහසේ අධ්‍යාපනය කරගෙන යන්නට ඉඩ දිය යුතුයි.දැන් ඉදිරියට කොළඹ විශ්වවිද්‍යාලය තුළ ප්‍රමාද වී පැමිණෙන ශිෂ්‍යයන්ටත් උපදේශන සේවා ලබාදීමට අපි බලාපොරොත්තු වෙනවා. අංශාධිපතිවරුන්ගේ මාර්ගයෙන් ඒ ශිෂ්‍යයන් හඳුනාගෙන ඒ කටයුතු ඉදිරියේ දී දැනට වඩා සාර්ථකව කරගෙන යන්නට අපි කටයුතු යොදනවා.සුභාෂිණීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=af13062310</link>
    <topic>හිඟාකෑම ලන්ඩන් ක්‍රමයට</topic>
    <author>නීතිඥ අනුර හෑගොඩ</author>
    <content>හිඟාකෑමේ ප්‍රභේද පිළිබඳව සිත සිතා සිටියෙමි. හිඟන්නා කියූ පමණින් මසිතට නැඟෙනුයේ වැරහැලි ඇඳගත් වයස්ගත පුද්ගලයෙක්, පාරේ අයිනක වාඩි වී රෙද්දක් එලාගත් අයෙක් හෝ හැරමිටියක් එක් අතකින් ද අනෙක් අතින් බෙලෙක්කයක් ද ගත් පුද්ගලයෙකි.ආදරය පතන, ඡන්දය ඉල්ලන, නැවත නොගෙවන අදහස මත බැංකු ණය ලබාගන්නා අය මගේ සිහියට එන්නේ නැත. ඒ කොයිවාත් එකම රාමුවේ වුද හිඟන ලේබලය වදින්නේ මහපාරේ හිඟා කන්නන්ට පමණි. සමහරුන්ගේ හිඟා කෑම රක්ෂාවක් පමණක් නොව එක්තරා රඟපෑමක් ද වන බව අප නොදන්නවා නොවේ. හිඟන්නන් කීපදෙනෙක් එක් තැන් කොට හොඳ නාට්‍යයක් නිපදවීමට හැකි යැයි කියතොත් එය ඔවුන්ගේ මූලික අයිතිවාසිකම් වලට පටහැනි දැයි සැකයක් මා තුළ ඇතිවේ. එයින් ඔවුන්ගේ රැකියාවට බාධා වන නිසා එය එසේ වන්නට ද පුළුවන.අප පාසල් සමයේ කොළඹ ටවුන් හෝල් බස් නැවතුම් පල අසල සිටි සිඟන්නන් දෙතුන් දෙනෙක් සිහියට නැඟේ. එක් තරුණ හිඟන්නෙකුගේ කටේ තිබුණේ “අනේ බඩගිනියි, අනේ බඩගිනියි” යන්න පමණි. “අම්ම නෑ තාත්තා නෑ” කියමින් සිටි අයෙක් ද විය.“අනේ මහතුනේ මට වන් දුක බලලා” යන්න සුප්‍රසිද්ධ යැදීමේ කවියකි. ගෙදරදී හොඳට ඇඳ පැලඳගෙන අවුත් තම වාහනයේ සිට ඇඳුම් මාරුකොට හිඟන වෙස් ගත් පුද්ගලයන් ඉතිහාසයේ මොන කොටස දක්වා දිවෙනවා දැයි දන්නේ ඔවුන්ම පමණි. ලක්‍ෂ විස්සක තැන්පතුවක් තිබූ හිඟන්නෙක් පොලීසියට හසුවූයේ මෑතදීය. ලක්‍ෂ විස්සක් ඉතුරු කරන්නට කොපමණ හම්බ කළ යුතු දැයි කිව යුතු කරුණක් නොවේ.වසන්ත සමයේ දිනෙක නිව්යෝර්ක් නුවර වීදියක ඇවිදිමින් සිටි ඩේවිඩ් ඔගිල්වි නැමැති සුප්‍රසිද්ධ ප්‍රචාරණ ව්‍යාපාරිකයා හට “මා අන්ධය” යනුවෙන් පුවරුවක් ගෙන සිගා කෑමේ යෙදෙන පුද්ගලයෙකු ඇස ගැසිණ. ඔහුට හවස්වනතුරුම ලැබී තිබුණේ ඉතා සුළු මුදලකි. තද පෑනක් ගත් ඔගිල්වි “මේ වසන්ත සමයයි එහෙත් මා අන්ධය” යනුවෙන් එම පුවරුව වෙනස් කළේය. නොබෝ වේලාවකින් අන්ධ පුද්ගලයාගේ බෙලෙක්කය කාසිවලින් පිරී ඉතිරී යන්නට විය. තමා පසුකර යන්නන්ගේ සිත් උණුවී යන ලෙස සටහනක් යොදා තමා විකුණා ගත හැකි ආකාරය ඔගිල්වී හිඟන්නාට කියා දුන්නේය.ඕඥඨඨචප හෙවත් “සිඟන්නා” නමින් තැබෑරුම්, ආපනශාලා, සංගීත කණ්ඩායම් සිටින ලන්ඩනයේ නියම හිඟන්නන් ද නැත්තේ නොවේ. යුරෝපයේ සමහර රටවල සිට පැමිණ සිඟාකන පුද්ගලයන් හැරුණු කොට නිවාස රහිත බව, අන්ධ බව, ආබාධිත බව පෙන්වා සිඟාකන පුද්ගලයන් ලන්ඩනයේ ද ඇත.මෙහි පුද්ගලයන් හාරසියයකට එක් අයෙක් හිඟන බව ගණන් බලා තිබේ. නිවාස නොමැති වූවනට රජයෙන් නිවාස හෝ කුලී ගෙවීමද, ආදායම් නොමැති වූවනට සහ අඩු ආදායම් ලබන අයට ජීවනාධාර ලබා දීම ද, ආබාධිතයනට විශේෂ දීමනාවන්ද රජය මඟින් කරනු ලැබේ. මොන ආදායම් තත්ත්වයේ මවුපියනගේ ළමුනට වුවද උප්පත්තියේ සිට වයස දහස දක්වා චයිල්ඩ් බෙනිෆිට් යන ආධාරයක් සතිපතා ලැබේ. මේ ආකරයේ විවිධ මුල්‍යමය ආධාර ගණනාවක් මෙහි ජනතාව භුක්ති විඳිති. එවන් වටපිටාවක් යටතේ සිඟාකෑම අවශ්‍ය දැයි සිතේ.එහෙත් මෑතදී ලන්ඩනයේ ධනවත් පෙදෙසෙක සිඟාකමින් සිටි පුද්ගලයෙක් පොලීසියට හසුවිණ. ඔහු පොලීසියට ඇස ගැසුණේ ඔහුගේ සිඟැකෑමේ ක්‍රමවේදය තරමක් වෙනස් වූ නිසාය. බැංකුවක් අසල වාඩිවී සිටින ඔහු බොහෝවිට ඒඊර් යන්ත්‍රයෙන් මුදල් ලබා ගන්නන් කරා ගොස් සිඟා කයි.මුදල් නොදුනහොත් ඔහු සමඟ සිටින බල්ලා උසි ගන්වයි. බියට පත්වන පුද්ගලයින් ඔහුට මුදල් දෙති. ඔහු කියන්නේ ඔහුට නිවාසයක් නොමැතිව බඩගින්නේ ඉන්නට සිදුව ඇති බවය. නමුත් ඔහු අත්අඩංගුවට පත්වූ පසු සත්‍යය හෙළි විය. ඔහු රජය මඟින් සපයන ලද ලක්ෂ තුනක වටිනාකමකින් වූ නවීන නිවසක හිමිකරුවෙකි. රජයෙන් ඔහුට යැපීමට දුන් මුදලට අමතරව සිඟාකෑමෙන් වසරකට පවුම් 50,000 ක මුදලක් ද ඔහු උපයාගෙන තිබිණ.මෙහි අලුත් බැංකු ලිපිකරුවෙකුගේ සියලු දීමනා ඇතුළුව වේතනය වන්නේ පවුම් 14,000 ක් පමණි. හිඟාකමින් ඔහු උපයාගත් මුදලේ ප්‍රමාණය බැංකු ලිපිකරුවකුගේ වේතනය මෙන් තුන් ගුණයකටත් වඩා වැඩිය.මෙහි තවත් කතාවක් තිබේ. එනම් පූර්ණ කාලීන කන්තෝරු රැකියාවන්හි නිරත වූවන් සමහරක් ද සිඟාකන බවය. කන්තෝරු ඇඳුම් මාරුකොට සිඟන වෙසක් ගන්නා මොවුන් සමහරෙක් රාත්‍රියකට පවුම් දෙසීයක පමණ මුදලක් සිඟා ගන්නා බවද හෙළිවී ඇත. එසේ සිඟා කා අසුවූ එක් තරුණියක් පවසා ඇත්තේ ඇගේ නිවෙසට නව කුස්සියක් සාදා ගැනීම සඳහා එසේ කළ බවය.අර කලින් කියූ වසරකට පවුම් 50,000 ක් සොයාගත් හිඟන්නා එයින් වැඩි කොටසක් වැය කොට ඇත්තේ තැබෑරුම් හී බීමටත් සාප්පු සංකීර්ණයන්හී ඇති සූදු සාප්පුවල සූදු කෙලීමටත්ය. ඔහු විසින් සිඟාකන මුදල රටේ දියුණුව සඳහා ව්‍යාපාර පවත්වාගෙන යාමට නැවත යෙදවීම පිළිබඳව ඔහුට ආචාර කළ යුතුව ඇතත් ලැබී තිබෙනුයේ පොලිස් අවවාදයක් පමණි. නැවත සිඟාකා අසුවුවහොත් ඔහු ලගින්නේ හිෙර්ය.කොතරම් සැප සම්පත් තිබුණ ද නැතද යමකුගේ ඉරණම වන්නේ සිඟාකෑම නම් එයට ලන්ඩනය හෝ කොළඹ කියා වෙනසක් නැත.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=af13062311</link>
    <topic>මරණයට මොහොතකට පෙර දරුවන් අතරට යන්නට ඇත්නම්...</topic>
    <author>ඉනෝකා සමරවික්‍රම</author>
    <content>රැදවියෝ හැන්දෑවේ වාට්ටු ගතවීමට පෙර කෑම ලබා ගැනීමට පෝලිම් ගැසෙති. නියාමකයකුගේ මඟ පෙන්වීමෙන් දෙපා අද්ද අද්දා පැමිණි ගුණසිරි අසල බංකුවේ වාඩි වූයේ ය. ඔහුගේ එක් ඇසක් නැත. අනෙක් ඇසේද පෙනීම ඇති නැති ගානය. අත පය වාරු නැති ඔහු කොයි මොහොතේ හෝ තමන්ට නිදහස්වී ගෙදරට යා හැකි ය. යන සිහිනය දකින්නෙකි?, ගුණසිරි හැත්තෑ දෙහැවිරිදි වියේ පසුවෙයි?.“මම වතු කම්කරුවෙක්. අපේ පළාතේ වැඩිපුරම තිබෙන්නේ රබර්. මම ඉගෙන ගත්තේ ඉස්කෝලේ හතරෙ පන්තියට විතරයි. අපේ අම්මා තාත්තා කුලී වැඩ කළේ. පවුලේ සහෝදර සහෝදරියොත් හත් දෙනයි. මම බාලයා. අපිට ඉඩකඩම් තිබුණේ නැහැ. ඒත් රජයෙන් අනූනව අවුරුදු බද්දට ලැබුණු ඉඩමක තමයි පදිංචි වෙලා හිටියේ. මම බීඩි වැඩපලෙන් බීඩි කොළ ගෙනැල්ලා එතුවා. බීඩි දහයට රුපියල් තුනයි ලැබුණේ. ඊට පස්සේ තමයි කිරිකැපිල්ලට ගියේ?. දවසට රුපියල් දෙකයි හැත්තෑවයි ලැබුණේ. උදේ වරුව කිරිකපලා ගෙදර ඇවිත් හැන්දෑවේ ගෙදර තියෙන වැඩක් පලක් කරගන්නවා.”මම එක්දහස් නවසිය හැත්තෑ පහේ දී විතර විවාහ වුණා. බිරියගෙ දෙමවුපියන්ගෙන් ලැබුණු ඉ?ඩම් කොටසක පුංචි ගෙයක් හදාගෙන පදිංචි වුණා. අපිට දරුවෝ තුන්දෙනයි. දෙන්නෙක්ම ගැහැනු දරුවෝ. මම ගමේ පන්සලේ හොඳ දායකයෙක්. දරුවෝ ඉගෙන ගත්තා. ගමෙන් පිට රස්සාවලට ගියා.”එච්චර හොඳට හිටපු ගුණසිරි කොහොමද හිරගෙදරට ආවේ.“මගෙ පවුලට අයිති ඉඩමක? කොටසක් එයාගේ නංගිට දීලා තිබුණා. ඒ ඉඩමේ කොස්, දෙල්, පුවක්, පොල් ආදී බෝග ජාති තිබුණා. මේ ගොල්ලෝ හොර ඔප්පුවක් හදාගෙන තිබුණා. මම ඔය බව ග්‍රාම සේවක නෝනටත් කියලා තිබුණේ. වත්තේ තිබුණ ගස් ටික කපාගෙන ගියා කියලා පැමිණිල්ලකුත් දමලා තිබුණේ.මට මතක හැටියට පැමිණිල්ලට එන්න කිව්වේ මැයි දෙවෙනිදා. නමුත් මැයි පළමුවෙනිදා මම ගෙදර යනවිට නංගිගේ මනුස්සයා ඒ කියන්නේ මස්සිනා ඔවුන්ගේ ගේ ළඟ පාර අයිනේ හිටියා. ඔහු මට කතා කළා. කොහේද ගියේ කියලා මගෙන් ඇහුවා. තොරණක් ගහන්න පුවක් ගස් ටිකක් කපා ගත්තා කියලත් මට ඔහු කිව්වා.ඔය අතරේ මං දැක්ක එයාගේ පුතා අපි ඉන්න පැත්තට දුවගෙන එනවා. ඒ එක්කම ඔහු කෝප්පයකින් මා ඉන්න දෙසට දමා ගහනවා දැක්කා. මගෙ මුහුණට, පපුවට පුදුම දැවිල්ලක් දැනුණේ. මම ඒ එක්කම දුවන්න හැදුවා. මට ඇහුණා ?ඔවුන් අහනවා කඩුව කොහෙද කියලා. මට දැනුණා මහා විනාශයක් වෙන්න යනවා කියලා. මං ඔවුන්ගෙන් බේරිලා යන්න දැඟලුවා. ඒ එක්කම මස්සිනාගේ දුව බිම වැටුණා. මම ඒ ඇසිල්ලෙන් ඔවුන්ගෙන් ගැලවිලා දිව්වා. ඔවුන් මා පස්සෙන් මෝටර් සයිකලයකින් පන්නාගෙන ආවා.මම කෑගහගෙනම ඉදිරියට දිව්වා. දැවිල්ල ඉවස ගන්න බැහැ. මගේ කෑගැහිල්ලට කවුදෝ මගෙ ඇඟට වතුර ගැහුවා. මා පස්සෙන් පන්නගෙන එන අය මූව මරපන් කියනවා ඇහුණා. ඒ එක්කම මං පාර අයිනේ තිබුණ වත්තකට පැන්නා. ඒ ගෙදර අයිති මනුස්සයා තමයි එදා මගේ ජීවිතේ බේරගත්තේ. ඊට පස්සේ මගෙ පුතා මාව රෝහලට ඇතුළත් කළා.මේ සිද්ධිය සම්බන්ධව පුතා පොලිසියට පැමිණිලි කරන්න ගියාමයි දැනගෙන තිබුණේ ඊට පෙර මස්සිනා හා ඔහුගේ පුතා ඇවිත් අපි ඔවුන්ව මංකොල්ල කන්න හැදුවා කියලා පැමිණිලි කළා කියලා. ඒ වෙනකොට පොලිසියට වැටහිලා තිබුණේ සිදුවුණ දේ. කොහොම හරි ඔවුන් අත්අඩංගුවට ගත්තා. ඔවුන් ඇප පිට ගෙදර ආවා. මමත් සනීප වෙලා ගෙදර ආවා.නමුත් මගෙ වම් ඇහැ පේන්නෙ නැතුව ගියා. ඒ ඇහැ ඇසිඩ්වලට හොඳට පිව්චුනා. ඒ වෙනකොට මට වෙන රස්සාවක් කරගන්න විදිහකුත් නැහැ. මං මගේ වත්තේ පීදුණු කිතුල් මලක් කපන්න කෙනකුට බාරදුන්නා. මං ගමේ ඇවිදින විට ආරස්සාවට පොලු කෑල්ලකුත් අරගෙන යන්න පුරුදු වෙලා හිටියා. කාලයක් ගෙවිලා ගියත් මස්සිනා අපට අරියාදු කරන එක නතර කළේ නැහැ. මම දවසක් පාරේ එද්දී මස්සිනා මට කතා කරලා ගහන්න ලෑස්ති වුණා. මම කම්මලෙන් පණ පොවාගෙන ආවපිහිය මල්ලෙන් අරගෙන ඔහුගේ මූණ ඉස්සරහින් එහෙට මෙහෙට කළා. එහෙම කළේ ඔහු බය කරන්න. නමුත් පිහිය ඔහුගේ බෙල්ලේ වැදුණා. ඔහු වැටේ පැටලිලා බිමට වැටුණා. මං එහෙම කළේ මරන්න හිතාගෙන නෙමෙයි. නමුත් ඒ කැපුම් පහරට ඔහු මැරුණා. මං ගෙදර ගියේ නැහැ.ආයෙමත් කඩමණ්ඩියට ගියා. කඩමණ්ඩියේ මිනිස්සු සිද්ධිය වුණු තැනට ගිහින් ඇවිත් කිව්වා අන්න බං අරූ මැරිලා කියලා. මං බයෙන් හිටියේ මගෙ දරුවා මේ දේවල්වලට පැටලේවි කියලා. මම බස් එකක නැඟලා ටවුමට ගිහින් පොලිසියට බාර වුණා.“මේ විනාශය වුණේ ඉඩම් වලට තිබුණු තණ්හාව නිසයි.”ගුණසිරි පිළිස්සුණු ඇසින් ගලන කඳුළු පිසිමින් පවසයි. ඔහුට තම දූ දරුවන් සිහිවන විට ඉකි බිදෙයි.“නඩු ගියාම මං වරද බාරගන්න හැදුවත් පෙරකදෝරු මහත්තයා කිව්වා නිවැරැදි කරු කියන්න එයා නඩුව දිනලා දෙන්නම් කියලා. ඒත් ඒක එහෙම කරගන්න බැරි වුණා. දැන් මම හිරගෙදරට ඇවිත් අවුරුදු දහයක් විතර වෙන්න ආවා. ඉස්සර වගෙ නෙමෙයි දැන් ඇස් පේනවා අඩුයි.ඇවිදගන්න අමාරුයි. කවදා එල්ලලා මරයිද දන්නේ නැහැනේ. එතෙක් බලා ඉන්නවා. ඒත් ගෙදර යන්න දරු පැටවුන්ගේ මුහුණ බලන්න ආසයි. දරුවන්ගේ දරුවෝ ආවාම සීයේ කියලා කතා කරනවා. ඒ වෙලා?වට පපුව පිච්චිලා යනවා.ඔහු නිහඬව හඬයි.චැපල් වාට්ටුවේ සිටි ගුණසිරි පන්සල් වාට්ටුවට ආවේ අතපය වාරු නැතිවීමත් සමඟය. ඔවුන්ගේ උදව්වට සිටින්නේ ද රැදවියෙකි.අපි පන්සල් වාට්ටුවේ හිටියට දවසට පැය භාගයයි එළියට එන්නේ. ඒත් චැපල් එකේ හිටියට වඩා අතපය දිග ඇරගෙන ඉන්න පුළුවන්. දැන් අපිට වාරු නැහැ. දවසම බිම නිදියගෙන තමයි ඉන්නේ. පෝයට සිල් ගන්නවා. උදේට හවසට බුදුන් වඳීනවා. මම පොතක් තියාගෙන ඒකේ බණ අහපු දවස්, සිල්ගත් දවස්, ගෙදරින් මා බලන්න ආ දවස් ලියා ගන්නවා.”ඔහු අත රැඳී පොත පෙරලා බැලීමි. ඔහු කියන දේ සැබෑවකි. පන්සල් වාට්ටුවට පැමිණි දා සිට කළ පින් දහම් කටයුතු ගුණසිරි පොතක ලියා ඇත. එල්ලුම් ගහට නියමව සිටියද ගුණසිරිගේ එකම බලාපොරොත්තුව මැරෙන්න මොහොතකට පෙර හෝ තම දරුවන් අතරට යාමය.හිතේ තරහට වරදක් කළා තමයි. ඒත් අතපය වාරු නැති මේ මම එළියට ගියා කියලා ආයෙ මිනි මරන්න යන්නෙ නෑ. කවුරු හරි මට පිහිටවෙලා මට එළියට යන්න තියෙනවා නම් මගේ දරු මුනුබුපුරන්ගේ මුහුණ බලාගෙන මැරෙන්න පුළුවන්.”විශේෂ ස්තුතියබන්ධනාගාර කොමසාරිස් ජෙනරාල් චන්ද්‍රරත්න පල්ලේගම, වැලිකඩ බන්ධනාගාර අධිකාරි ගාමිණී ජයසිංහ, ප්‍රධාන සුබසාධන නිලධාරි පද්මසිරි පෙරේරා මහත්වරුන්ට.ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=af13062312</link>
    <topic>“දරුවො පස් දෙනාටම ලියුකේමියා”</topic>
    <author>ඉනෝකා සමරවික්‍රම</author>
    <content>වැල කොතරම් පුංචි වුවද එහි ඵල කෙතරම් විශාල වුවද වැලේ ගෙඩි වැලට බර නැත. සෙල්ලම්මා හා වීරන් නමසිවා යුවළ ද එසේ ය. කොතරම් අග හිඟකම් තිබුණ ද හිසට වහලක් නොතිබුණ ද මේ රෝගී දරුවන් ඔවුන්ට බරක් නොවේ. අසරණ දරු පැටවුන් පස්දෙනා ඔවුන්? දෙදෙනාගේ ලෝකයයි. ඉදින් දෛවය විසින් සරදම් කළ මේ දරු පවුලට තවත් අසරණ වීමට දිය හැකි ද??“අපි කොළඹ එක එක වතුවල හිටියා. ජොන්සන් වත්තේ, මවුලානා වත්තේ, පුංචි බොරැල්ලේ මේ හැම තැනම හිටියා. ඒත් අපිට ඉන්න හිටින්න ස්ථිර තැනක් ලැබුණේ නැහැ?. අන්තිමට පේව්මන්ට් එකෙත් හිටියා. ඒත් රෑට පොලිසියෙන් අල්ලනවා.ඒ නිසා රෑවෙන තුරු ඉඳලා බස් අල්ලගන්න පරක්කු වුණා කියා පිටකොටුවේ බස් නැවතුමේ නිදිය ගන්නවා. එළිවුණාම කොහේට හරි ගිහිල්ලා වැඩක් පලක් කරගන කීයක් හරි හොයා ගන්නවා. ඒත් ඒ ඉදිල්ලත් හරි ගියේ නැහැ. ඊට පස්සේ තමයි අපි මෙතැනට ඇවිත් මේ ගේ පොඩ්ඩ හදාගත්තේ.”වීරන් පවසන්නේ කනගාටුවෙනි. මේ ගේ පොඩ්ඩ යැයි කියූ විට ඔබට සිතෙන්නට පුළුවන එය අංගසම්පූර්ණ පුංචි ගෙයක් ලෙස. නැත. එය පාරේ ගසා ඇති දැන්වීම් පුවරු මෙන්ම පෝස්ටර් ආදිය එකතුකර වටේ අහුරා දිරාගිය තහඩු භාග දෙකතුනකින් ඇහිරූ පුංචි මඩුවකි.එහි මහා වැස්සකට එක්කෙනකුට වුවද නොතෙමී ඉන්නට අමාරු තැනකි. එහෙත් එහි එක්කෙනෙක් නොව දරුවන් පස්දෙනෙකුත් එක්ක සෙල්ලම්මා හා වීරන් ජීවත්වෙති.මිනිසෙකුට ඉන්නට හිටින්නට ස්ථිර තැනක් නැතිකමත් එක්තරා ඛේදවාචකයකි. එහෙත් වීරන් නමසිවා හා අලහිරි සෙල්ලම්මා යුවළගේ පවුලට එම ඛේදවාචකය මත පැටවුණු තවත් මහා බරැති ඛේදවාචකයකට ඈ මුහුණදීමට සිදුව තිඛේ. දෛවය මිනිසුනට මේ තරම්ම රිදවන්නේ ඇයිද යන්න සිතා ගැනීමටත් නොහෙන තරම්ය.සෙල්ලම්මා හා නමසිවා යුවළගේ වැඩිමල් දරුවා අවිශ්ගේ වයස අවුරුදු එකොළහකි. දෙවැන්නා අභිෂේක්ගේ වයස අවුරුදු අටකි. තුන්වැන්නා අමිරන්ගේ වයස අවුරුදු පහකි. බාලම දරුවන් දෙදෙනා එරෝන් හා එගෝන් ගේ වයස අවුරුදු දෙකකි. මේ දරු පැටවුන් පස් දෙනා දෙස බැලූවෙකු හරි අපූරු දරු පැටවු යැයි නිතැතින්ම කියනු ඇත. එනමුත් ඒ අපූරු බවට යටින් දිවෙන්නේ ඛේදාන්තයකි.“මගේ දරුවෝ පස්දෙනාම ලියුකේමියා රෝගයෙන් පෙළෙනවා. අපි ලොකු පුතා ලියුකේමියා රෝගියෙක් කියලා දැනගත්තේ ඔහුට වයස අවුරුද්දක් කාලේදි. අනිත් දරුවනුත් ඒ රෝගයට ගොදුරුවී ඇති බව දැනගත්තේ ඔවුන් ඉපදී අවුරුද්දකින් විතර. පුතාලට අවුරුද්දට දෙපාරක් විතර ලේ මාරු කරනවා.ඔවුන් වෙතින් රෝග ලක්ෂණ පෙන්නුම් කෙරෙන විට ළමා රෝහලට රැගෙන යනවා. ඒ වෛද්‍යවරු අප?ට බොහෝ උදව් උපකාර කරනවා. අපි මේ දරුවෝ එක්ක ජීවත් වෙන්නේ හරිම අමාරුවෙන්. අපට හරියට ඉන්න තැනක් නැහැ. මේ ගේ කෑල්ලට පිටුපසින් තියෙන්නේ කුණු කානුවක්. ඒකෙන් එන ඌරු මීයෝ රෑට මේ කාඩ්බෝඩ් ඉටිරෙදි අස්සෙන් ඇවිත් දරුවන්ව හපලා යනවා. අපි මේ ගේ හදාගෙන ඉන්න කෑල්ල අනවසර ඉදිකිරීම්වලට අයිතියි. මෙතනිනුත් එලෙව්වම අපට යන්න එන්න තැනක් නැහැ.දැන් දෙයියනේ කියලා මරදාන පොලිසියේ මහත්තුරුන්ට පින් සිද්ධවෙන්න තුන්වේල කාලා ඉන්නවා. මගෙ දරුවෝ කවදාවත් බඩගිනියි කියලා කන්න ඉල්ලන්නේ නැහැ. පොල් සම්බෝලයි බතුයි දුන්නත් කාලා ඉන්නවා. දරුවන්ට දෙන කිරිපිටි පැකට් එක පාවිචිචි කරන්න පුළුවන් දවස් තුනයි. හැමදාම උදේට එයාලට මාරි බිස්කට් හා කිරි දෙන්න ඕන.අපිට හරි හමන් රස්සාවක් නැහැ. මගෙ මනුස්සය බරකිරන තරාදියකුත් අරන් වතුවලට, පාසල් ළඟට යනවා. ඔහු බර කිරල රුපියල් පන්සීයක් විතර දවසකට හොයා ගන්නවා. ඒත් වැස්ස දවස්වලට ඒකත් නැහැ. මං ගෙවල්වල රෙදි හෝදන්න යනවා. ඒත් දරුවෝ හොඳටම ලෙඩ වුණාම ඒ ගමන යන්නත් බැහැ. අපි දෙන්නටම එකට වැඩකට යන්න අමාරුයි. එහෙම යන්න වුණ වෙලාවට පොඩි දරුවෝ ටික බලාගන්නේ ලොකු පුතා.සෙල්ලම්මා තම දරුවන්ගේ රෝගී තත්ත්වය හා තමන් මුහුණපා ඇති තත්ත්වය ගැන කියමින් තැවෙන්නීය. ඇය මහා ගින්දරක් උහුලන්නීය. දිනෙන් දින මොහොතින් මොහොත කුමක් සිදුවේ දැයි නොදැන ඇය දරු පැටවුන් පස්දෙනා රැකීමට අපමණ වෙහෙස දරන්නීය. සාලිමාර්වත්ත හඳුන්වනු ලබන්නේ ඉදිආප්ප වත්ත ලෙසිනි.ඒ කොළඹ බොහෝ කඩවලට ඉදිආප්ප තම්බාදෙන නිසා ය. සෙල්ලම්මා ද පසුගිය කාලේ ඉදිආප්ප තැම්බුවා ය. එහෙත් දරුවන් දැඩිව අසනීප වූවිට ඇයට එයද කරගෙන යාමට නොහැක. දරුවන් ගැනත් තමන් වැටී ඇති තත්ත්වය ගැනත් කල්පනා කිරීම නිසා සෙල්ලම්මා ද විටින් විට රෝගී වන්නීය.“මම මානසික රෝගියෙක්. දරුවෝ පස්දෙනාම අසනීපයි කියලා මතක් වෙනකොට මට රාත්‍රියට නින්ද යන්නේ නැහැ. සමහර වෙලාවට මේ වත්තට එන සෙල්ලම් බඩු කාරයෝ දැක්කම දරුවෝ ඒවා ඉල්ලලා අඬනවා. මට අරන් දෙන්න විදිහක් නැහැ. ඒ වෙලාවට මං දරුවන්ට තරවටු කරනවා.මං කොහොමද දෙයියනේ මගෙ දරුවන්ට ඒවා අරගෙන දෙන්නේ. සමහර දවස්වලට මට තේරෙනවා මං අසනීප වේගන එනවා කියලා. ඒ වෙලාවට මං කොළඹ රෝහලට ගිහින් ප්‍රතිකාර ගන්නවා. මට හොඳටම අමාරුවෙලා කරන්ට් එකත් ඇල්ලුවා.සෙල්ලම්මා නමසිවා සහ දරු පැටවුන්දැන්නම් නිතර රෝගී වෙන්නේ නැහැ. පහුගිය දවස්වල පොලිසියේ මහත්තුරුන්ගෙන් අපි ගැන ආරංචි වෙලා විවිධ අය අපට උදවු කළා. මේ තියෙන හාල් පොල්, භූමිතෙල් ලිප ඉඳීආප්ප තම්බන ආම්පන්න ඒ ආ ගිය අයගෙනා ඒවා. පොලිසියේ මහත්වරුන්ට පින් සිද්ධ වෙන්න දැන් මගෙ දරුවෝ තුන්වේලටම බතුයි පරිප්පුයි හරි කනවා.”මෙය පුංචි පැලැස්තරයක් පමණි. නිට්ටාවට සුව වේයැයි සිතිය නොහැකි රෝගයකින් පෙළෙන පිරිමි දරුවන් පස්දෙනකු ද තුරුළු කරගෙන කොයි මොහොතේ පාරට වැටේදැයි නොදැන අන්ත අසරණව දිවිගෙවන මොවුන්ට හෙට දවසේදී කුමක් සිදුවේවිද යන්න කාහට අනාවැකි කිව හැකි ද?මරදාන පොලිසියේ ප්‍රජා පොලිස් ඒකකයට මේ දරු පවුල හමුනොවන්නට ඔවුන් තවත් බොහෝ අසරණ වන්නට ඉඩ තිබිණි.අපේ ඒකකයටම ඉන්නේ නිලධාරීන් පස්දෙනයි. අපි මේ පොලිස් බල ප්‍රදේශයට අයත් සෑම නිවෙසකම තොරතුරු එක්රැස් කර තබාගෙන සිටින්නේ. සාලිමාර් ප්‍රදේශය භාරව ඉන්නේ කොස්තාපල් කුමාරසිරි. ඔහුට තමයි මේ පවුල හඳුනා ගන්නට ලැබී තිබුණේ. මේ දරුවන්ගේ තාත්තා නමසිවා මුලින් මත්ද්‍රව්‍ය පාවිච්චි කළ අයෙක්.ඔහු එයින් මුදවාගෙන තිබුණේ අන්තරායකර ඖෂධ පාලක ජාතික මණ්ඩලයෙන්. මේ දරුවන් වෙනුවෙන් එහි සභාපතිතුමිය ලේෂා ද සිල්වා මහත්මියත් උදවු කරනවා. ඒ වගේම මේ තොරතුරු දැනගෙන දරුවන්ට උදවුකළ හැමටම අපි ස්තුතිවන්ත වෙනවා. ප්‍රජා පොලිස් ඒකකයේ ස්ථානාධිපති අයි.එම්. නියෝමාල් ප්‍රනාන්දු මහතා පවසන්නේය.දරුවකුට උණක් හෙම්බිරිස්සාවක් හැදුන විට ද අම්මා කෙනකුට උසුලා සිටීමට කොතරම් නම් අපහසුද එසේම එක් දරුවෙක් නොව තම කුසින් වැඳූ දරු පැටවු පස්දෙනාම රෝගීන් වූ විට, දරුවන්ටය කියා හරි හමන් පෝෂණයක්, සමබල ආහාර වේලක් ඊටත් වඩා නිදහසේ වැටී ඉන්නට තමන්ගේ කියා වහලක් නැති විට ඒ අම්මා කොතරම් දුක් ගින්නක් උහුලනු ඇද්ද? එය දන්නේ දරු දුක දන්නා මවුවරු පියවරුන්ට පමණි.ආදරණීය සිළුමිණ පාඨකයිනි, ඔබ හැමවිටම අන් දුකේදී පිහිටට ආහ. මේ දරු පැටවුන්ගේ කුසගිනි නිවීමට, එහෙමත් නැත්නම් මේ දරු පැටවුන්ට ඔවුන්ටම කියා ඉන්න හිටින්නට හිසට වහලක්, ඒ අම්මාට තාත්තාට හිතට නිවනක් ලබාදීමට ඉදිරිපත් විය හැකි නම් මහඟු පින්කමකි.අප හා එක්වන්න මේ ඔබේ වාරයයි. මේ දරු පවුල පිළිබඳව මරදාන ප්‍රජා පොලිස් ඒකකයේ දුරකථන අංක 0718237702 අමතන්න.මේ තොරතුර අපට කීවේ සිළුමිණ පාඨක නාවින්නේ සිබිල් පෙරේරා යුවළය.ඉනෝකා සමරවික්‍රමඡායාරූපවිමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=af13062313</link>
    <topic>පස්සර නුවරඑළිය කම්පා කළ</topic>
    <author>කථාව හා සේයාරූ</author>
    <content>පස්සර නමුණුකුල ඌව පළාතට අයත් බදුල්ල දිස්ත්‍රික්කයේ පිහිටි බහුවාර්ගික ජනකොටස් බහුලව ජීවත්වන ප්‍රාදේශීය කොට්ඨාසයකි. සිංහල, දමිළ, මුස්ලිම් ජනතාව සාමයෙන් සපිරි සහජීවනයෙන්, සහෝදරත්වයෙන් යුතුව සිය ජීවිකාව ගෙන යති. තම සහෝදර අසල්වැසියන්ට යම් අවස්ථාවක ආපදාවක් විපතක් සිදුවූ විට ගම්වැසියෝ කම්පාවට පත්වෙති. තමන්ට හැකි අයුරින් පිහිට වෙති.කිසිවෙකු නොසිතූ අවස්ථාවක එවැනි දුක්මුසු අවස්ථාවක් ගැන නමුණුකුල තැන්නකුඹුර ප්‍රදේශයේ ජනතාවට අසන්නට ලැබුණේ ඉකුත් (19) දිනයි. ඒ නුවරඑළිය වැලිමඩ පාරේ පොල්ගහවංගුවේ සිදුවූ මාරක බස් අනතුර ගැනයි.නමුත් ඔවුන් කිසි විටෙක නොසිතන්නට ඇති මේ සිද්ධියට මුහුණ දුන්නේ තම අසල්වැසියන් දූ දරුවන් බව. එහෙත් ඔවුන් එම ස්ථානයට දිව ගියේ නොදන්නා නොහඳුනන අයකුට වුවද පිහිටවීම තම යුතුකම නොවේදැයි සිතින් සිතමින්මය. එහෙත් සිද්ධිය සියැසින් දුටු ඔවුහු දෙඅත් හිස් මත තබා විලාප දෙන්න පටන් ගත්තේ අනතුරට ලක්ව සිටියේ තම අසල්වැසි දූ දරුවන් බව දැකීමෙනි.ඉකුත් (19) වැනිදා පෙරවරු 6.00 පමණ වන විට තැන්නකුඹුර දෙමළ කනිෂ්ඨ විද්‍යාලයේ පාසල වෙත එහි ඉගෙනුම ලබන දරු දැරියන්, මවුපියන් පාසල් ගුරු භවතුන් එක්රැස් වූයේ පෙර තීරණය කරගත් පරිදි අධ්‍යාපන චාරිකාවක් සඳහා ගමන් ඇරඹීමටය. නුවරඑළිය වැනි මධ්‍යම කඳුකරයේ පිහිටි සුන්දර පළාතකට ගොස් මේ පාසලේ ඉගෙනුම ලබන දරුවන්ට යම් විනෝදාස්වාදයක් ලබාදීම ගුරුවරුන්ගේ හා මවුපියන්ගේ එකම අභිමතය විය.පෙරවරු 6.30ට පමණ සිය විද්‍යාලයෙන් ගමන් ඇරඹූ පාසල් දරුවන්, ගුරුවරුන්, මවුපියන් රැගත් බස් රථය නමුණුකුලින්, පස්සර, බදුල්ල හරහා වැලිමඩට පැමිණ නුවරඑළිය මාර්ගයේ නුවරඑළියට පැමිණෙන අතරතුර පළමුවෙන් හග්ගල උද්භිද උද්‍යානයයේ සිරි නැරඹීම සඳහා මෙම බස් රථය නවතා තිබේ.මේ වන විටත් අයහපත් කාලගුණික හා තද මීදුම් තත්ත්වයක් පැවති අවට පරිසරය යම් පණිවුඩයක් ලබා දුන්නත් එය සිතන්නට තරම් අවකාශයක් කිසිවෙකුටත් නොතිබුණි. කෙටි විරාමයකින් හග්ගල උද්‍යානයෙන් නික්මුණු මෙම අධ්‍යාපනික සංචාරක නඩය ඉන් ඉක්බිතිව පැමිණියේ නුවරඑළිය වික්ටෝරියා උද්‍යානයේ සුන්දරත්වය දැක බලා ගැනීමටය.පාසල් දරුවන්ගේ විනෝදාස්වාදය තමන්ට ද මානසික සුවයක් ලෙස සැලකූ ගුරු භවතුන් හා මවුපියන් වික්ටෝරියා උද්‍යානයට පිවිස සිරි නරඹා අනතුරුව දිවා භෝජනය ද ගෙන පස්වරු 2.30ට පමණ තම දරුවන් ද කැටුව මෙම අධ්‍යාපන චාරිකාවේ ආපසු සිය ගම් බලා යන වාරය ආරම්භ කරන්න විය.නුවරඑළියේ අති සුන්දර චමත්කාරය දැක බලා නැවත සිය ගම් බිම් බලා යන තැන්නකුඹුර දෙමළ විද්‍යාලයේ ඉගෙනුම ලබන දරුවන් කෙතරම් සතුටකින් සිටින්නට ඇත්දැයි අපට සිතාගන්නට පුළුවන. පුංචි පැටව්ගේ මියුරු සරින් එකම විනෝද සාගරයක් වූ බස් රථය කෙමෙන් කෙමෙන් පිදුරුතලාගල පාමුල පිහිටි ග්‍රෙගරි වැව හරහා පස්සර දක්වා ගමන් ඇරඹුවේ මෙම චාරිකාවේ දී තමන් ලැබූ අත්දැකීම් සතුට සොම්නස පොදි බැඳගෙනය.තමන් මේ ගමන් කරන්නේ මරුවා හා සෙල්ලම් කරන්නට යැයි එම බස් රථයේ රියදුරා, කොන්දොස්තර, දරුවන්, ගුරුවරුන් හා මවුපියන් කිසි විටෙක නොසිතන්නට ඇත.කෙමෙන් මාගස්තොට කටුමාන පසුකොට පොල්ගහවංගුව අසලට පැමිණෙන බස් රථය ආරක්ෂිත වැට ද කඩාගෙන අඩි 70 – 80ක් පමණ ප්‍රපාතයට ඇද වැටුණේ ප්‍රදේශයම කම්පා කරවමිනි.මෙම අවාසනාවන්ත සිද්ධිය සැලවූ වහාම ප්‍රද්ශවාසීන් ප්‍රපාතයට ඇද වැටුණු බස් රථයේ සිටි සියලුම තුවාලකරුවන් නුවරඑළිය මූලික රෝහල වෙත ගෙන එන්නට කළ මෙහෙවර අප සීතාඑළිය කටුමාන ප්‍රදේශයේ කාරුණික ජනතාවට ප්‍රශංසා කළ යුතුව ඇත.මේ සිද්ධියෙන් ජීවිතක්ෂයට පත් අයවලුන්ගේ ගණන 4කි. නමුණුකුල ප්‍රධාන වීදියේ පදිංචි බස් රථයේ රියදුරු තල්පාවෙල විදාන කම්කානම්ගේ අනිල් නිශාන්ත (31) කොන්දොස්තර, පිංඅරාව නමුණුකුල පදිංචි එස්.භාරතරාජ් (23) ආර්.ක්‍රිෂ්ණකුමාර් (30) සහ අම්පාර, කල්මුණේ පදිංචි සහීර් නූර් සාබ්දීන් (31) යන අයවලුන් අනතුරෙන් මරණයට පත්ව ඇත.මෙම සිද්ධියෙන් බරපතළ තුවාල ලැබූ දෙදෙනෙක් මේ වන විටත් නුවරඑළිය මූලික රෝහලේ දැඩි සත්කාර ඒකකයේ ප්‍රතිකාර ලබති. තවත් වැඩිහිටියන් හා දරුවන් 9 දෙනෙකු වැඩි දුර සෞඛ්‍ය පරීක්ෂණ සඳහා මහනුවර රෝහලට යවා ඇත.සියයට 90ක් පමණ වන බරපතළ නොවන රෝගීන් බදුල්ල රෝහල වෙත මාරුකර යැවීමට කටයුතු කර ඇති බව නුවරඑළිය රෝහල් අධ්‍යක්ෂ එස්.ඒ.ඒ.එන්.ජයසේකර මහතා පැවසීය.නුවරඑළිය ප්‍රදේශයේ මේ දිනවල පවතින අයහපත් කාලගුණික තත්ත්වය හා මීදුම හේතුවෙන් රියදුරු හට තම බස් රථය පාලනය කර ගැනීමට නොහැකි වූ හෙයින් මෙම අනතුර සිදුවන්නට ඇතැයි නුවරඑළිය පොලිසිය කියයි.කථාව හා සේයාරූඇන්ටන් සමන්ප්‍රියනුවරඑළිය විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=af13062315</link>
    <topic>34 වන ජාතික යෞවන සම්මාන උලෙළ තිළිණ ප්‍රදානය</topic>
    <author>සේයා රූ - ගීත් ද මැල්</author>
    <content>34 වන ජාතික යෞවන සම්මාන උලෙළ පසුගියදා මහරගම ජාතික තරුණ සේවා සභාවේදී පැවැත්වුණ අතර එහිදී ජයග්‍රාහකයන්ට තිළිණ ප්‍රදානය කළ අයුරු.යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම මහතා තිළිණ පිරිනමමින්රිවිර කර්තෘ සිසිර පරණතන්ත්‍රී මහතා තිළිණ ප්‍රදානය කරමින්‘ද අයිලන්ඩ්’ කර්තෘ ප්‍රභාත් සහබන්ධු මහතා තිළිණ ප්‍රදානය කරමින්හොඳම රංගන ශිල්පියා ලෙස සම්මාන දිනූ සුනෙත් ශාන්තප්‍රිය හා ශිල්පිනිය ලෙස සම්මාන දිනූ රොනිකා චාමලීසේයා රූ - ගීත් ද මැල් කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=af13062317</link>
    <topic>භාෂා හයක් කතා කළ හැකි ඉරානයේ අලුත් නායකයා</topic>
    <author>දයා ඩී. ෆොන්සේකා</author>
    <content>පසුගිය සිකුරාදා ඉරානයේ පැවැති මහ මැතිවරණයෙන් ඉරානයට නව නායකයෙක් පත්විය. නව නායකයාගේ ජයග්‍රහණයෙන් උදම් වූ ඉරාන වැසියන් වීදි බැස ප්‍රීති ඝෝෂා පවත්වනු පෙනිණ.මෙවර ඉරානයේ ජනාධිපති පදවියට තේරී පත්වූයේ ආගමික පූජකයෙකු වන හසන් රොහානී ය. කලක් ඉරාන ආරක්ෂක මණ්ඩලයේ ද ප්‍රධානියාව සිටි ඔහු ඉරානයේ ප්‍රසිද්ධ වී ඇත්තේ නව ප්‍රතිසංස්කරණ වාදියෙකු ලෙසිනි. ඔහු ලත් ඡන්ද ප්‍රතිශතය සියයට 50.7 කි. ලැබු ඡන්ද ප්‍රමාණය මිලියන 36704150 කි. අට වසරක් ඉරානය පාලනය කළ අහමදිනෙජාඩ් මෙවර මැතිවරණයට ඉදිරිපත් නොවීමය. ඊට හේතුව ඔහු දෙවරක්ම ජනාධිපති ධුරයට ඉදිරිපත් වී ජයග්‍රහණය කළ බැවිනි.ඉරානයේ වීදි රොහානිගේ පක්ෂයේ දම් පාටින් ලෙළදෙනු පෙනිණ.බටහිර හා මැදපෙරදිග බොහෝ දේශපාලන විචාරකයන්ට අනුව රොහානි ඉරානයේ වෙනසක් ඇති කරනු ඇතැයි පැවැසේ. ඒත් ලබන අගෝස්තු 1 දා ඔහු සිය පාලනය අරඹන තුරු ඒ ගැන හරි හැටි කිව නොහැකි බව සමහර විචාරකයන්ගේ මතයයි.ඔහු භාෂා හයක් පමණ චතුර ලෙස හැසිරවිය හැකි උගතෙකි. ෂඩ් භාෂා පරමේෂ්වර වූ ඔහුට ඇමෙරිකාව ඇතුළු බටහිර රටවල්වලට ගොස් කතා කිරීමේ දී භාෂා පරිවර්තකයෙකු අවශ්‍ය නොවේ.ඇමෙරිකාව බ්‍රිතාන්‍ය පමණක් නොව ජර්මනිය ප්‍රංශයට හෝ ගොස් ඔහුට ඒ රටවල භාෂාවලින් කතා කළ හැක. ඒ ඔහුට ඉංග්‍රීසි ජර්මන් ප්‍රංශ රුසියානු අරාබි හා පර්සියානු භාෂාවන් හොඳීන් හැසිරවිය හැකි නිසාය.ඔහු ඉරානයේ ආධ්‍යාත්මික නායකයා පත්කිරීමේ හා ඉවත් කිරීමේ බලය ඇති විශේෂඥයන්ගේ මණ්ඩලයේ (ඒඵඵඥදබතර ධට ඡ්යනඥපබඪඵ) ගරු සාමාජිකයෙකි.1989 දී ඉරාන ආරක්ෂක කවුන්සලය වෙනුවෙන් ආධ්‍යාත්මික නායකයා නියෝජනය කළේ ඔහුය.ඔහු ගැන බටහිර හා ඇමෙරිකාව සුහද බලාපොරොත්තු තබාගෙන සිටිය ද ඔහු ගැන පැහැදිලි චිත්‍රයක් තවම අන්තර්ජාතික ප්‍රජාවට නැත. හසාන් රොහානි උපන්නේ 1948 නොවැම්බර් 12 දින ඊසානදිග ඉරානයේ සෙම්නන් නම් ගම්මානයේය.ඔහුගේ පවුලේ අය ඔහු මෙන්ම විප්ලවවාදීහුය. 1971 ඉරානයෙන් පැන්නු ෂා රජුට හතුරු වූ ඔවුහු අයතුල්ලා කොමේනි ගේ හිතවාදීහුය.ටෙහෙරාන් විශ්ව විද්‍යාලයේ අධිකරණ නීතිය පිළිබඳ උපාධිය ලත් රොහානි එම්. ඒ. උපාධිය ලබාගත්තේ ස්කොට්ලන්තයේ ග්ලාස්ගෝ කැලේඩනියන් විශ්ව විද්‍යාලයෙනි.1960 ඔහු දේශපාලනයට පිවිසුණේ විප්ලවවාදී අයතුල්ලා කුමේනිගේ අනුගාමිකයකු වශයෙනි.ෂා රජු පන්නා දමා ඉරාන විප්ලවය සාර්ථක කර ගැනීමට ඔහු දායක විය. ඉරාන දේශපාලනය ඇතුළත ඔහුට දීර්ඝ ඉතිහාසයක් ඇත. ඉරාන මූලධර්මවාදී දේශපාලකයන් සමඟ කිට්ටු සබඳතා පැවැත්වුව ද ඉරානයට ප්‍රතිසංස්කරණවාදී ප්‍රජාතන්ත්‍රවාදී ආණ්ඩුවක් අවශ්‍ය බව ද ඔහුගේ විශ්වාසය විය.වසර 15 ක් පුරා ජාතික ආරක්ෂක කවුන්සලයේ ප්‍රධානියාව සිටි ඔහු 2005 දී ජනාධිපති අහමදිනෙජාඩ් සමඟ විරසකව ඒ ධූරයෙන් ඉල්ලා අස්විය. ඉන්පසු ඉරාන ජනතාව ප්‍රතිසංස්කරණවාදී ඔහු වටා රොක් වූයේ අන්තවාදයට එරෙහිවය.බටහිර රටවල් සමඟ න්‍යෂ්ටික සාකච්ඡාවලට සහභාගි වූ ඔහු හැඳීන්වූයේ “තානාපති ෂීක්” යනුවෙනි. ‘ෂීක්’ යනු වැඩිහිටියා යන අරුත දෙයි. ඔහු සුහද තානාපතිවරයකු ලෙස ප්‍රකටය. සමාජ ප්‍රතිසංස්කරණ ඇති කිරීම සඳහා ඔහු ඉරානය තුළ ක්‍රියා කළේය.ඇමෙරිකාව හා බටහිර රටවල් සමඟ මිත්‍රශීලී ප්‍රතිපත්තියක් අනුගමනය කළ ඔහු මිත්‍රශිලි විදේශ සබඳතාවලට දොර විවර කළ හැකි බව බොහෝ දේශපාලන විචාරකයන් ගේ මතයයි.අයතුල්ලා කොමේනිට ගැති ප්‍රතිපත්තියක සිටියත් ඔහු බටහිර සමඟ සිනාමුසුව සිටිතැයි තවත් දේශපාලන විචාරකයන් ගේ මතයයි.පසුගිය සිකුරාදා පැවැති ඉරාන මැතිවරණ ප්‍රතිඵලවලට තමන් ගරු කරන බව පවසන ඇමෙරිකාව ඉරාන රජය මින්පසු ගෞරවාන්විත තෝරා ගැනීම් කරන බව තමන් බලාපොරොත්තු වන බව ද කියයි.එසේ කියන්නේ ධවල මන්දිරයේ ප්‍රකාශක ජෙයි කාර්නි ය.ප්‍රංශය ප්‍රකාශයක් නිකුත් කරමින් කියා සිටියේ තමන් ඉරානයේ න්‍යෂ්ටික වැඩසටහන් සමඟ හා ඉරාන අරගලය සමඟ සුහදව ක්‍රියා කරන්නට සූදානම් බවයි.බ්‍රිතාන්‍ය විදේශ අමාත්‍යාංශය ප්‍රකාශයක් නිකුත් කළේ ද ඉරාන නව නායකයා කෙරෙහි යහපත් ආකල්පයකිනි. නව නායකයා අන්තර්ජාතික ප්‍රජාව සමඟ සුහද ප්‍රතිපත්තියක් අනුගමනය කරන බව තමන්ගේ බලාපොරොත්තුව බව ද ඔව්හු කියා සිටිති.යුරෝපා සංගමයේ විදේශ ප්‍රතිපත්ති පිළිබඳ ප්‍රධානී කැතරින් ඇස්වන් කියා සිටින්නේ ඉරාන න්‍යෂ්ටික වැඩසටහන් පිළිබඳ රොහානි යහපත් ලෙස ක්‍රියා කරනු ඇති බවයි.ඇෆ්ගන් ජනාධිපති හමීඩ් කර්සායි ද ඉරාන විප්ලවීය නායක අයතුල්ලි සයීඩ් අලි කුමේනිට හා ඉරාන ජාතිකයන්ට රොහානි නව නායකයා වශයෙන් තෝරා ගැනීම ගැන සතුට පළ කරයි.ඇමෙරිකාව ද රොහිනි ගේ ජයග්‍රහණය පිළිබඳව සතුට පළ කරමින් කියා සිටියේ ඔහුට නිවැරදි තීරණ ගැනීමට හැකි වනු ඇතැයි තමන් බලාපොරොත්තු වන බවයි.තමන්ගේ ජයග්‍රහණය පිළිබඳව කතා කළ රොහානි මෙය අන්තවාදය පරාජය කරමින් ප්‍රතිසංස්කරණවාදී බුද්ධිමතුන් ලත් ජයග්‍රහණයකැයි ප්‍රකාශ කළේය.රොහානිගේ ජයග්‍රහණයෙන් පසු අන්තර්ජාතික ප්‍රජාවගේ ප්‍රතිචාර අනුව ලෝක බලවතුන් ඉරානයට ගරු කරන තත්ත්වයක් උදාවී ඇතැයි මධ්‍යස්ථ මතධාරීන්ගේ මතයයි.ඉරාන නව නායක හසන් රොහානි යටතේ අන්තර්ජාතික වේදිකාවේ කුමන භූමිකාවක් රඟපානු ඇත්දැයි ඉදිරියේ දී බලාගත හැකි වනු ඇත.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=as1306231</link>
    <topic>අම්මා එංගලන්තෙ ඉඳන් මට එව්ව ගිටාරෙන් වැඩියෙන්ම සෙල්ලම් කළේ සල්ලිකාර කෙල්ලො</topic>
    <author>උපාලි සමරසිංහ</author>
    <content>අම්මා එංගලන්තෙ ඉඳන් මට එව්ව ගිටාරෙන් වැඩියෙන්ම සෙල්ලම් කළේ සල්ලිකාර කෙල්ලො- විශාරද ප්‍රදීපා ධර්මදාසකොළොම්තොට කොන්ක්‍රීට් වනාන්තරයේ ඉපදුණත් එහිම බොහෝ කලක් හැදී වැඩුණත් ඇයගේ හඬ පෞරුෂය නින්නාද කළේ අපේම ජනනාද රටාවයි. පැලේ, හේනේ, කමතේ, ඕවිටේ, මහ කැලෑවේ ගැයෙන ගීයක මිහිර එහි හැමදා කැටපත්ව තිබිණි. දූවිල්ලෙන් සැදුණ ලියක අළු පාට හැන්දෑවක ගැයූ ගී අපේ ජන විඥානයේ සදාදරණීය මතක සටහන් මවයි.ඒ කෝකිලාවිය අපි මෙවර තක්සලාවට කැඳවමු. වැඩිමනත් අටුවා ටීකා නැතිවම ඇගේ බසින් වැගිරෙනුයේ අපේකමම මිස අන් කවරක් ද? ඒ කූජනය අපූරුය. නමින් ඈ විශාරද ප්‍රදීපා ධර්මදාසය.“මගෙ අම්මගෙ අම්මා ඒ කියන්නෙ අපේ ආච්චි මාතර යටියන පැත්තෙ ගැමි ගැහැනියක්. තාත්ත ගාල්ල බද්දේගම. ඉතාම නිවුණු අහිංසක තැනැත්තෙක් වූ මගේ තාත්තා, මහණ වෙන්න හිටි කෙනෙක්. එතුමා ගාල්ල කොටුව පන්සලේ අවස්ථා දෙකකදී දොරකඩ අස්න දෙකක් කියල තියනවා.යුද්ධ කාලෙ ඒ කියන්නෙ තාත්තට අවුරුදු දහඅටක් විතර වෙද්දි ඒ පැත්තෙ ගැටව් සේරම සුදු ආණ්ඩුව යුද්දෙට බඳවා ගනිද්දි තාත්තගෙ අත්තම්මා ඒකට බොහොම කලබල වෙලා තියෙනවා. ඒ නිසා ඇය තමන්ගෙ මුනුපුරාව කොළඹට රක්ෂාවකට යැව්වා. තාත්තා විවිධ තැන්වල සුළු සුළු රැකියා කරමින් ඉඳල අන්තිමට කෘෂිකර්ම අමාත්‍යාංශය, ගොවිජන සේවා දෙපාර්තමේන්තුව වගෙ තැන්වලට පත්වුණ බව පස්සෙ කාලෙක මමත් දන්නවා.එයා හරිම ධෛර්යයෙන් කොළොම්තොට දී ජීවිතය ගැටගහගෙන තිබුණා. තාත්තාට ලොකු නෑදෑයිනුත් හිටිය. වැල්ලවත්ත සුමනදිසි බේකරිය අයිතිකාරයා අපේ බාප්පා. ඒත් තාත්තා බොහෝ විට නැවතිල තියෙන්නෙ පිට තැන්වල. අපේ අම්මා විවාහ වෙන්න අකමැත්තෙන් හිටි ගැහැනියක්. ඇය තමයි අපේ පවුලේ ජය කණුව. කොටින්ම වෙලාවකට අම්මා මාත් එක්ක කියල තියෙනවා තාත්තාගෙන් මම රෙදි කෑල්ලක්වත් ගත්තෙ නැහැ පුතේ කියල.ඇය විවාහ වුණේ අවුරුදු 33 දී. අම්මගෙ ඥාති සහෝදරයෙක් තමයි දෙන්නව එකතු කරල තියෙන්නෙ. අම්මා සල්ලි හොයන්න දක්ෂයි. කුලියට ඇඳුම් මහන්න; මැහුම් වැඩ ළමයින්ට උගන්වන්න, නොයෙක් පෞද්ගලික ආයතන හරහා ඉලෙක්ට්‍රොනික් බඩු විකුණන්න කොටින්ම කෑම ඕඩර් ගන්න පවා ඇය ඉදිරිපත් වුණා මතකයි. අපේ කුටුම්භය තිබුණෙ මොරටුවේ. හැබැයි! කුලී ගෙයක.මුලින්ම මං නමෝ විත්තියෙන් ඉස්කෝලෙට එන්නෙ වේල්ස් කුමරි විද්‍යාලයට. පුංචි සන්දියේ ඉඳන්ම මං ගී සින්දු කියන්න ආසයි. ඒක නිසා ප්‍රාථමික ගුරුවරු මට ආදරේ කළා. හැම සිකුරාදාම රැස්වීමේ මගෙ සින්දුවක් වරදින්නෙ නැහැ. බොහෝ වෙලාවට මං කිව්වෙ ඉන්ද්‍රාණි පෙරේරාගෙ ගීත. ඒ අතරිනුත් ‘මතකය අතරින්’ ගීතයට මං බොහොම ආසයි.මේකම දිගට කියන නිසා සමහර දවස්වල රැස්වීමට පෙර විදුහල්පතිනිය මට පණිවුඩයක් එවනව අද ‘මතකය අතරින්’ කියන්න එපා කියල. අපෙ අම්මා මාතර යටියන කියල කිව්වනෙ. ඇයටත් මට වගේම ගී සිංදු කියන්න ආසාව තිබිල තියෙනවා. ඒත් ඒවට ඒ පැරැණි මිනිස්සු කැමැති නැහැ.ඒ නිසා අම්මා සිංදු කියල තියෙන්නෙ ආච්චිගෙ හරක් පට්ටිය ඈත වන ලැහැබට දිගේලි කරන්නට යන ගමන්. එහෙම නැත්නම් කුඹුරට හේනට ගිහින්. අම්මට ඉටුකර ගන්න බැරිවෙච්ච ආසාව දිගේ මං ගමන් කරනකොට අම්ම තහංචි දැම්මෙ නැහැ.පළමුවැන්නෙ සිට අපොස සාමාන්‍ය පෙළ දක්වාම මං ‘වේල්ස් කුමරිය'ට ගියා. මගේ කේන්දරය අනුව මගේ ඒ කලදවසේදී මට ‘රාහු’ ලබල තිබුණලු. ඒ නිසා හරිම හිතුවක්කාරයි. අකීකරුයි. මං 1971 දී ඉස්කෝලෙට ගියෙ.අපි කුලී ගෙයින් කුලී ගෙයට මාරු වෙවි යද්දී පීටර් කේනමන් මහත්මය නිවාස ඇමැති කාලෙ අපේ තාත්තටත් මොරටුවෙන් ‘ප්ලැට්’ එකක් ලැබුණා. ඒ කාලෙ රට ගම හරි සුන්දරයි.ළමා අපරාධ, අපචාර, අතවර මේවා නැහැ. එදා මොරටුවෙ තිබුණෙ ‘ප්ලැට්’ ගොඩනැගිලි පහයි. මේ ප්ලැට් පහේ අය හිටියෙ එකම පවුලක් වගේ. කට්ටිය එකතු වෙලා ප්‍රසංග පවත්වනවා. සල්පිල් පවත්වනවා. තවත් නොයෙක් සමාජ ක්‍රියාකාරකම් කරනවා. බෙදා හදාගෙන - ශ්‍රමදානයක් තිබ්බත් සතියකට සැරයක් ‘ප්ලැට්’ වටේ පිරිසුදු කර ගැනීමක් තිබ්බත් ඔක්කොම අය එක මවකගෙ දරුවො වගේ එක්වෙනවා.එක ගෙදරකින් කෑම තවත් ගෙදරකින් බීම, තවත් ගෙදරකින් සවස තේ. මේ විදිහට බෙදාගෙන කටයුතු කළා. ඒ නිසා මදුරු වසංගත වැනි දේ පැතිරුණේ නැහැ. දවසක් එහෙම ප්‍රසංගයක් පැවැත්වෙන වෙලාවක සින්දුවක් කියාගන්නට යන්න බැරිව මං ගේ ඇතුළේ ඇඹරෙනවා. අම්මා සංවිධායකයන් ගෙන් අපේ ගෙදරින් මොනවද අවශ්‍ය කියල අහල එන්න හදිසියේම මාව යැව්වා. මේක ඉතින්! ඉබ්බා දියේ දැම්ම වගේ වැඩක්.මං ඒ කාරණය අහන ගමන් අයියේ, මටත් සින්දුවක් කියන්න බැරි ද? කියල නිකමට වගේ ඇහුවා. මට එතකොට අවුරුදු හයක් හතක් ඇති. මට අවස්ථාව ලැබුණා. මං මයික්‍රෆෝනයට කට තියල ශිරෝමි ප්‍රනාන්දු එදා ජනප්‍රිය ළමා ගායිකාවගෙ සින්දුවක් හයියෙන් කිව්වා.“මං දුකින් තමයි ඉන්නෙ කවුද මාව බලා ගන්නෙ අසරණ අනාථ පුංචි ළමයෙක් මං”එතැන සිටි සියල්ලෝම ඔල්වරසන් දෙන්න පටන් ගත්තා. මගේ කටහඬ යකඩ කටින් අහල අම්මත් මෙතනට දුවගෙන ඇවිත්. ඇගේ ඇස්වල කඳුළු. මට හොඳට මතකයි එදා එනවුන්සර් හිටියෙ නිශ්ශංක අමිත කියල අයිය කෙනෙක්. එයා මාව සිනහ ගස්වමින් මෙහෙම කිව්ව. “අපේ වේදිකාවෙ ‘ප්ලැට් එකේ’ එකම ගායිකාව ප්‍රදීපා. එයා එහෙම තමයි කිව්වෙ.ඒ කාලෙ සාමාන්‍යයෙන් අවුරුදු හතක අටක ළමයෙක් ගෙදරින් තනිවම පිටට යවන්නෙ නැහැ. දහම් පාසල් යන්න ‘කට්’ කරන කොට අම්මා කිව්වා අද දහම් පාසල් නැහැ කිව්වට මට පිළිගන්න බැහැ. කල්‍යාණිගෙන් ගිහින් අහල වරෙන් කියල. ඇත්තටම කල්‍යාණි ඉන්නෙ අපේ ගෙදරට ගෙවල් තුනකට එහා.එහෙත් මගේ මනසට ආවෙ මට කිට්ටු කටුබැද්දෙ අපේ මාමලගෙ ගේ ළඟ කල්‍යාණි. මට ඉතින් රාහුනෙ. මම පයින්ම මොරටුවෙ ඉඳන් කටුබැද්දෙ මල්ලිකා බේකරිය ළඟ අල්විස් පාරෙන් මාමලගෙ ගෙදරට ගියා. ඒ අය පුදුම වෙලා ඇහුවා තනියම ද ආවෙ කියල.මං කිව්ව මෙහෙන් ඇවිත් කල්‍යාණිවත් බලල යන්න කියල. ඒ අය මට කන්න දීල ගෙදර තියාගත්තා. ගෙවල් දෙකකට එහා ගිය මං ගෙදර නාපු හින්ද අම්ම කලබල වුණා. ඒ කාලෙ සන්නාසින් ඇවිත් පුංචි ළමයි අල්ලගෙන කරවල වේලන්න දූපත්වලට ගෙනියන කථාවක් පැතිරිල තිබුණා.ඒ නිසා ඇය බියවෙලා විලාප දුන්නා. ‘ප්ලැට්’ එකම පවුලක් වගේ හිටිය හන්ද කට්ටිය බෙදිල දැන් මාව හොයනවා. එක කණ්ඩායමක් මොරටු වැල්ලට යනව.තව කණ්ඩායමක් පොලීසියට යනව. අනෙක් අය රෝහල් වැනි ප්‍රසිද්ධ තැන්වලට බෙදිල යනව. අම්මා ඉතින් සහෝදරයා නිසා දුක කියන්නත් එක්ක මාමලගෙ ගෙදර ආවා.බලනකොට මං එහෙ ඔංචිලි පදිනවා. අම්ම මාව බදාගෙන ගොඩක් වෙලා ඇඬුවා. තාත්තා ජීවිතේටම මට දඬුවමක් දුන්නෙ. පටියකින් පහර දුන්නෙ එදා.අපේ ඉස්කෝලෙ හතර දෙනාගෙ කල්ලියෙ කෙනෙක් මං. පී දෙකයි එස් දෙකයි කියල අපිට කියන්නෙ. ඒ අපේ නම් අනුවයි. සරෝජනී, සන්ධ්‍යා, එස් දෙක. ප්‍රදීපා ප්‍රියන්ති පී දෙක. 72 - 73 කාලෙ ඩබල් ඩෙකර් බස් එකේ චණ්ඩියෝ වගේ ඉස්කෝලෙ එන්නෙ. අද ප්‍රියන්ති නීතිඥවරියක්. අපේ ඉංග්‍රීසි පන්තිය (5 - 6 ශ්‍රේණිවල) හරිම කම්මැළියි. ගුරුවරිය උගන්වන විදිය හරිම විඩාපත් අනෙක ඒ ගුරුවරිය නිතරම නිදියගෙන ඉන්නෙ.මායි ප්‍රියන්තියි පන්තියේ අන්තිම පේළියට ගිහින් ‘කවකටු පෙට්ටි’ මහ ශබ්දයෙන් වට්ටනවා. එතකොට ගුරුවරී උඩ ගිහින් ඇහැරෙන්නෙ. මේක අපට හරිම විනෝදයක්. ඒත් ඒ ගුරුවරිය දන්නවා මේක කරන්නෙ එක්කො ප්‍රියන්ති නැත්නම් මං කියලා. ඒ නිසා එතුමිය අපි දෙන්නාව පන්තියෙන් එපිටට පන්නලා දණ ගස්සවනවා. එහෙම දණ ගහගෙන ඉන්න ගමන් අපි කතා වෙනවා කැන්ටිමට ගිහින් මොනවා හරි කාලා මේ පන්ති පරිච්ඡේදය අවසන් වෙන තුරු පාසල් වත්තෙ ඇවිදින්ඩ. දැන් ගුරුතුමිය ‘ප්‍රින්සිපල්’ ළඟට යනවා. ඒ කාලෙ හරිම තේජවන්ත විනයගරුක විදුහල්පතිනියක් හිටියෙ.පද්මා ජිනදාස මහත්මිය. ඒ අය එනකොට ‘දණ’ ගහපු තැන්වල අපි නෑ. ඉතින්! දඬුවම් සැරයි. මගෙ ප්‍රියතම ගුරුතුමිය රංජනී ටීචර්. එතුමිය අපට උගැන්වූවෙ සමාජ අධ්‍යනය. හරිම ආදරණීයයි. දරුවන්ට සැබෑ මවක්. ලොකු පන්තිවලට එනකොට අපට සිංහල උගැන්වූවේ ගුණසේකර ටීචර්.එතුමිය උම්මග්ග ජාතකය උගන්වද්දී මට මතකයි. අපේ හිතේ චිත්තරූප මැවෙනවා. “අෂ්ටවංක මාණික්‍යය බිම දාලා ඒක ගන්ඩ නැවෙන කේවට්ට බමුණාගෙ නිකට මහෞෂධ පණ්ඩිතයන් විසින් අල්ලා බිම අතුල්ලන හැටි ඇය රඟපාල පෙන්වනවා. මේ විදියට උගන්වන ගුරුවරු ඇත්තටම සිසු පරපුරට ආශිර්වාදයක්.මගෙ අම්මා අපේ නිවසෙ කළමනාකාරිණිය. ඇය නොයෙක් දේ කරලා බැරි තැන එංගලන්තෙ රැකියාවකට ගියා අපට උගන්වන්ඩ සල්ලි හොයන්ඩ. තාත්තට ලැබෙන මුදල මදි. සංගීතයට මගේ තිබෙන ආසාව නිසා ඇය එහෙ ඉඳන් ‘යුගෝස්ලාවියානු ගිටාරයක්’ මට එව්වා. ඒක තවමත් මා සුරැකිව තබාගෙන ඉන්නවා.ඇත්තටම මගෙ ඉස්කෝලෙන් මට සංගීතයට කිසිම සානුබලයක් ලැබුණෙ නෑ. සල්ලි තියෙන ලොකු තැන්වල ළමයි තමයි මගේ ඒ ගිටාරය ගැහුවෙ. ඒක එදා හිටපු සංගීත ගුරුවරිය අත්අඩංගුවට ගත්තා. එදා ජාතික ගීය ගයන කණ්ඩායමෙත් මං හිටියා. ඒත් මගෙ සංගීත දැනුම දියුණු කරගන්ඩ එතැනදී ලැබුණෙ නෑ.සරෝජනියි ප්‍රියන්තියි මායි, සන්ධ්‍යායි එකතු වෙලා ඒ කාලෙ ‘සතර කලා’ කියලා පුංචි බිත්ති පත්තරයක් ස්කෝලෙ කළා. ඒකට ලොකු ප්‍රසාදයක් ආවත් දිගටම කරගෙන යන්ඩනම් බැරි වුණා. සමස්ත ලංකා කවි තරගය මගේ සිත් ගත්තා. ලංකාවේ ජන ගී, පැල් ගී තමයි මං ඒවායෙ කිව්වෙ. රංජනී ටීචර් තමයි ඒවාට අපට අවස්ථාව දුන්නෙ.අපි කොච්චර හැඩවැඩ දාලා අඬලා කිව්වත් ශ්‍රාවකයො ඇ‍ඬෙව්වත් ඒ වගේ අවස්ථා ජයග්‍රහණ හිමි වුණේ ගුරුවරුන්ගේ දරුවන්ට. රජයේ ස්කෝලවල මේ තත්ත්වය එදත් තිබුණා. අපේ ඉස්කෝලෙ මේරි, වික්ටෝරියා, ලුවිස්, ඇලෙක්සැන්ඩර් කියලා නිවාස හතරක් තිබුණා. මේරි නිවාසෙ හැමදාම කවි තරග නියෝජනය කළේ මමයි.අපොස සාමාන්‍ය පෙළ පාස් වුණාට පස්සෙ අපේ හතර දෙනාගේ කල්ලියත් බිඳිලා ගියා. අපි ස්කෝල හතරකට උසස් පෙළට ගියේ. මං ගියේ තුම්මුල්ලේ එදා තිබුණු සුජාතා විද්‍යාලයයට. මට මතකයි ඉනෝකා කීර්තිනන්ද ඉනෝකා අමරසේන වගෙ අයත් ඒකෙ ඉගෙන ගත්තා.එහේදී මගෙ යාළුවා ලිලන්ති. සුජාතාවේ යුනිෆෝම් එක නිල් සායයි සුදු ෂර්ට් එකයි. ඒත් මං මුල් දවස්වල ගියෙ මගෙ පරණ ඉස්කෝලෙ ඇඳුමින්. කොහුවල බර්නාඩ් එකෙන් ඒ ස්කෝලෙ ඇඳුම් මහ ගන්ඩ කාලයක් අවශ්‍ය වුණා. ඒත් පෞද්ගලික ස්කෝලයක් නිසා ප්‍රශ්න ආවේ නෑ. විදුහල්පතිනිය වුණේ ක්ලේරා මොට්වානි මහත්මිය.මේ කාලේ සෝමලතා සුබසිංහ මහත්මිය ඒ ඉස්කෝලෙට එනවා. ඒ ගුණසේන ගලප්පත්ති මහත්මයගෙ ‘සඳකිඳුරු’ නව නිෂ්පාදනයක් කරන්ඩ. 1981 දී විතර. දැන් ළමයි සේරම පේළියකට හිටවලා ‘සඳකිඳුරු’ නාටකයේ ගීයක් ගයන්ට පුරුදු කළා. සඳගිරි මුදුනා - බසිමින් දෙදෙනා - මල්පොත අමුණා සැරසීයේ... මේ පද හතර මිහිරිව ගයනව ද කියලා බලන්ඩ සෝමලතා මිස් ළමයගෙන් ළමයා ළඟට එනවා. මගෙ හඬත් අහලා මාව පැත්තකට ගත්තා.ඔයා සඳකිඳුරියට හොඳයි. කැමැති ද? ඒ මිස් ඇහුවා. සඳකිඳුරාට තෝරාගෙන තිබුණේ චන්දන අලුත්ගේ. මේවා දක්ෂතා මතම තෝරාගත් චරිත. මං කීවා මිස් මමනම් කැමැතියි නමුත් මේ ඉස්කෝලෙට මං අලුත් කියලා. ඒකට කමක් නෑ, මං ඒ ටික බලාගන්නම් එතුමිය කීවා. එතුමිය හරිම අදීනයි. ‘සඳකිඳුරු’ කරනකොට කිඳුරා මරන වෙලාවේදී මං ඇත්තටම කෑගහලා ඇඬුවා. කඳුළු පුරෝගෙන රඟපෑවා. සෝමලතා මිස්ට හරිම ඉහළයි.ඒ විදියට ඊට පස්සෙ මං ‘කරළියට’ පාවී එනවා. නාට්‍ය 16 ක් පමණ කරනවා. ඒ අතර ලලිතා සරච්චන්ද්‍ර මැඩම් මට කතා කරනවා ‘සිංහබාහු’ නාට්‍යයේ සිංහ සීවලි චරිතයට. ඒ යසෝදරා පී. එච්. ඩි. උපාධියට විදේශගත වන අවුරුදු දෙකේදී.කරුමෙට මං ආස කළ වේදිකා නාට්‍යය ‘සඳකිඳුරු’ ඉහළට එනකොට ‘කළු ජූලිය’ ආවා 1983 අවුරුද්දෙ. අපේ ‘ප්ලැට්’ එක පල්ලෙහා හිටපු අහිංසක ද්‍රවිඩ පවුලක්. සින්නතම්බි පවුල. ඒ පවුලටත් ගැහුවා ජාතිවාදීන්. ‘ප්ලැට්’ එකේ අනෙත් අහිංසක සිංහල මිනිස්සු ඔවුන්ව බේරාගත්තා. මේ කරදර මැද්දෙ තමයි සෝමලතා මැඩම් හරහා රෝහණ වීරසිංහයන් හඳුනා ගන්නෙත්.මගෙ සංගීත දැනුම දියුණු කරගන්නට මට සැබෑ ලෙසට මහා විශ්ව විද්‍යාලයක් වුණේ කේමදාස මාස්ටර්. ඒ ‘සත්‍යාංගනා’ ඔපෙරාවට ගී ගයන විට. සුජාතාවෙන් මට ලැබුණු ඒ කලා වරම මේ විදියට ඉදිරියට ගියා.කොළඹ හැදුණුත් ගමක පැලක ජීවත්වන්නට කවරදාවත් උත්සාහ ගත්තේ නැද්ද කියා ඔබ අහනවා. ඇත්තටම මගෙ ඉස්කෝල නිවාඩුව ගතවෙන්නෙ යටියන ආච්චිලාගේ ගෙදර. නිවාඩුව ලැබෙන දවස් දෙක තුනකට ඉස්සෙල්ලා මං ආච්චිට ලියුමක් යවනවා. මාව එක්ක යන්න එන්නෙ ආච්චි ද නැත්නම් පොඩි මාමා ද? කියලා.ඒ වගේ අවුරුද්දට තුන් වතාවක් මං මාස තුනකට වැඩි කලක් ගමේ. හේන කුඹුර, පිටිය, ඕවිට මං අඳුනනවා. ආච්චිගෙ කිරි හරක් පට්ටිය අරන් වදුලට ගාටන්නෙ මං. කේමදාස මාස්ටර් ළඟ ඉන්නකොට තමයි මං ඩලස්ව අඳුනගන්නෙත්. එයා එතකොට වැඩ කළේ ‘ලක්දිව’ පත්තරේ. චන්ද්‍රිකා මහත්මිය ජනාධිපතිනි කාලේ රනිල් මහත්මයා අගමැති කාලේ (ඒ 9) ඒ නයින් පාර ඇරියා.මං යාපනේ ගිහින් නෑ එතකොට. ඩලස් දේශපාන‍ෙයන් අයින් වෙලා හිටියේ. ඒ නිසා අප ‘මුහම්මලේ’ හරහා යන වෙලාවේ රාත්‍රියේ පාර වැහුවා. අපිට නවාතැන් දුන්නෙ එදා ඒ සංවිධානය. අපට දඩයක් එල් ටී ටී ඊ යෙන් ගැහුවා. මා හිතන්නෙ එල් ටී ටී ඊ යට කප්පම් ගෙවපු එකම ඇමැතිවරයා ඩලස්. පහුවදා මා දැක්කා තනිවම ජීවත්වන පන්සල්වල හාමුදුරුවරු කැඩුණු බිඳුණු ගොඩනැගිලි.එක පැත්තක් මෝටාර් පහරින් කුඩුවෙලා අනෙත් පැත්තෙ වහල යට ඉගෙන ගන්නා සිසු සිසුවියන්. ගිනි ගහන අව්වෙ පාසල් ඇරිලා එන පයට සපත්තු නැති දරුවන්. මේවා තමයි මගේ ගීතය හඬ පෝෂණය කළේ. ඒත් ඒ සඳහා සානුබලය ලැබුණේ සුජාතාවෙන්. වේල්ස් කුමරිය මගේ ලෝකායත දැනුම, සිංහල සාහිත්‍යය, සමාජ දැක්ම පෝෂණය කළා. ඇය මට සංගීතයේ සප්ත ස්වරයවත් සකස් කළේ නෑ. ඒත් සුජාතාව හා මාස්ටර් කේමදාස, රෝහණ වීරසිංහයන් මගේ සංගීත ගුරුවර ගුරුවරියන් වුණා.ඒත් වේල්ස් කුමරියට මං ආදරෙයි. එහි පැවැති විශේෂ සංගීත ප්‍රසංගයකදී මං මුදල් ගත්තෙ නැතිව ගීත කීවා. මාව එදා පිළිගත්තෙ ගුණසේකර ටීචර්. එතුමිය තමයි අපට ජීවිතයත් කියා දුන්නෙ. රංජනී ටීචර් මගේ ගීතයේ තිඹිරි ගෙය සකස් කළ අම්මා.උපාලි සමරසිංහඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=as1306232</link>
    <topic>සංකල්පනා</topic>
    <author>කසුරි</author>
    <content>සංකල්පනාගල් පිළිමයක් ද නුඹ සදාකල් පවතිනා මල් පියල්ලක් ද නුඹ සැඳෑකල පරවෙනා පුලුන් කෙන්දක් ද නුඹ දුර ඈත පාවෙනා පවන් රැල්ලක් ද නුඹ සිඹින මුත් නොරැඳෙනාගල් පිළිමයක් සේම කඳුළකුදු නොහෙළනා මල් පියල්ලක් සේම සැඳෑ කල ගිළිහෙනා පවන් රැල්ලක් සේම දැනෙන මුත් නොපෙනෙනා සුවඳක් ද සිහිනයක සිත පුරා තැවරෙනාකසුරිසේයාරුව - චතුරාණීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=as1306233</link>
    <topic>අද බොහෝ කාන්තාවන්ට චීත්තයක්වත් මූට්ටු කරගන්න බෑ</topic>
    <author>අද ලිව්වේ ඉනෝකා සමරවික්‍රම</author>
    <content>අද බොහෝ කාන්තාවන්ට චීත්තයක්වත් මූට්ටු කරගන්න බෑතම දියණියට මහන්න පුරුදු කිරීම මවකගේ මගකීමයි  ගෑනු ළමයකුට මැහුම් ඉගෙන ගත්තාට අහක යන්නේ නෑ“අපි පාසල් ගිය කාලේ මේ දැන් වගෙ නෙමෙයි; පුංචි පන්තිවල ඉඳලම මැහුම් ගෙතුම් උගන්වනවා. අපි ඒවා ඉගෙන ගත්තේ හරිම ආශාවෙන්. සාමාන්‍යයෙන් පාසලේ තුනේ පන්තියට විතර එන විට තමන්ගේ ඉරුණු ඇඳුමත් මහගන්න, මැහුම් ගැලවුණ වාටියත් මහගන්න ළමයකුට පුළුවන්.අයිරාංගනී ධර්මපාලඒ පුළුවන්කම මටත් තිබුණා. එදා පන්තියේ දී මැහුම්වලට තිබුණු කැමැත්ත හා උනන්දුව තමයි අද මාව මෙපමණ දුර ගමනක් ගෙනාවේ.”අයිරාංගනි ධර්මපාල අතීතය දෙස හැරී බලා තමන් පැමිණි ගමන්මඟ පැවසුවේ එසේය. ඇය අසූ හැවිරිදිය. එනමුදු ඇය තවමත් තමන්ගේ ඇඳුම් කපා මසා ගන්නීය. වර්තමානයේ බොත්තමක් ගැලවුණත් එය අල්ලා ගැනීමට ඇඳුම් මසන්නකු සොයා යන ඇතැමුන්ට ඇය හොඳ ආදර්ශයකි.වසර තිස් හතරක් සිංගර් මැහුම් පාසලේ ගුරුවරියක ලෙස සේවය කළ ඇය බිහිකළ ගෝලයන් සංඛ්‍යාව විශාලය.“අපේ පවුලේ ළමයි අටදෙනයි. මම තමයි බාලයා. තාත්තා පිස්කල් ආරච්චිකම කළේ. අම්මා රැකියාවක් කළේ නැහැ. ඇය නිවෙසට වී අපේ කටයුතු කරගෙන හිටියා. මම මුලින්ම ඉගෙන ගත්තේ ගමේ පාසලේ. කාලයක් කොන්වන්ට් එකෙත් හිටියා.කොන්වන්ට් එකේ ඉගෙන ගන්න කාලේ ඒකේ හිටපු සිස්ටර්ස්ලා අපට හැමදේම කියා දෙනවා. මම ඉගෙනීමට හුඟක් කැපවීම් කළ කෙනෙක් නෙමෙයි.විභාග පාස් වුණේ ගුරුවරු කියන දේ අහගෙන ඉඳලා. පාසල් යන කාලේ හැම ක්‍රීඩාවක්ම කළා. එස් එස් සී පන්තිය සමත් වුණාට පසුව මම පාසල් ගියේ නැහැ.පාසලෙන් අයින් වන විට සාමාන්‍යයෙන් මට මගේ ඇඳුමක් ‘බ්ලොක්’ එකක් තියලා කපලා මහගන්න පුළුවන් දැනීමක් තිබුණා. අපිට පාසලේ දී පොඩි දරුවකුගේ ඇඳුමක් කපලා මහන්න කියලා දුන්නා. ඒ වගේම නූල් ඇදීමේ සිට මැහුම් ශිල්පයේ මූලිකම දේවල් ඉගෙන ගත්තේ පාසල් කාලයේදීමයි.”ඉගෙනුමට වඩා මැහුම් ගෙතුම්වලට ඇල්ම දැක්වූ ඇය වයස අවුරුදු විසිහතරේදී පමණ එනම් 1958 කොල්ලුපිටියේ පිහිටි ඇලිසියා මැහුම් පාසලට ඇතුළත් වූවාය.“මං මේ මැහුම් පාසලට ඇතුළත් වුණේ ඉතාම කැමැත්තෙන්. මේ මැහුම් පාසලේ දී මං බොහෝ දේ ඉගෙන ගත්තා. අවසානයේ පැවැත්වෙන පරීක්ෂණයේ දී අපට ගෑනු ළමයෙක්ව දෙනවා.ඒ ළමයාගේ මිම්ම අරගෙන එයාට ගැළපෙන ඇඳුමක් කපලා මහන්න. මම එය ඉතාම සාර්ථකව කළා. මැහුම් පාසලෙන් ඉවත් වන විට මට හොඳට මහන්න පුළුවන්. ඔය අතරේ තමයි සිංගර් පාසලට බඳවා ගැනීම් කළේ. මමත් පරීක්ෂණයට සහභාගි වුණා. ඉල්ලුම්කරුවන් තුන්සියක් අතරින් මාව තෝරාගනු ලැබුවා.”අයිරාංගනී දක්ෂතාව සමඟ ඉදිරියට ආවාය. ඇය තමන් ලද දැනුම බොහෝ තරුණියන්ට කියා දුන්නාය. ඇගෙන් ඉගෙන ගත් බොහෝ අය මැහුම් වෘත්තිය සිය ජීවන ආදායම කර ගැනීමට සමත් වූහ.ඇය පරම්පරා කිහිපයක වෙනස්කම් දැක ඇත්තේය. ඇය මේ කියන දේවල් කොතරම් දුරට සත්‍යය ද? ඔබම සිතා බලන්න.“අපේ කාලේ වගේ නෙමෙයි. අද සමාජය හුඟක් වෙනස්.අද තරුණියන් විතරක් නෙමෙයි දරුවන්ගේ අම්මලත් හුරුවෙලා තියෙන්නේ සාප්පුවෙන් ඇඳුම් ගන්න. ඒ බව අපට වඩාත් හොඳින් පේන්නේ අවුරුදු සමයට රෙදි සාප්පුවල පිරෙන තරුණියන් කාන්තාවන් දුටුවම. සමහර විට මොවුන්ට මැහුම් ඉගෙන ගන්න කාලයක් නැතිව ඇති.නමුත් තමන්ගේ ඇඳුම මහගන්නවත් කාන්තාවක් වුණාම දැනුම්වත් විය යුතුයි. ඒ වගේ සාරි බ්ලව්ස් එකක් කුඩා දරුවකුගේ ඇඳුමක් මහන්න ඉගෙන ගැනීම ඉතාම වැදගත්. කුඩා දරුවාත් කැමැතියි. අම්මා මහලා දෙන ඇඳුම් අඳින්න. ඒ වගේම එය ආර්ථිකයටත් වාසියක්.සමහර වෙලාවට ගෙදර මැෂිමක් තිබුණත්, සමහරු එය අතින් අල්ලලාවත් පාගලා බලලවත් නැහැ. මට මතකයි අපි පුංචි කාලේ නම් අම්මා එහාට මෙහාට යනතුරු ඉඳලා මැෂිම පාගනවා. මං එහෙමයි හුරු වුණේ.මහා ලොකුවට ඇඳුම් කපලා මහන්න ඉගෙන නොගත්තත් තමන්ගේ දෙයක්වත් කරගන්න ඉගෙන ගත යුතුයි. රාත්‍රී නිදන ඇඳුමක්, ඇඳ ඇතිරිල්ලක්, කොට්ටා උරයක්, චීත්තයක් මූට්ටු කර ගන්න, සරමක් මූට්ටු කරගන්න, ඇඳුමේ ඉරුණ තැනක් එළලා ගන්න ඒ වගේම බොත්තමක් අල්ලා ගන්න, දිග ඇඳුමක් තමන්ට අවශ්‍ය පරිදි කොට කරගැනීමට කාන්තාවක් වුණාම දැනුම්වත් විය යුතුයි.රෙදි මහන මැෂිමක් ආවාට ගියාට පාවිච්චි කරන්න බැහැ. එහි දූවිලි පිස දමා පිරිසුදු කර තෙල් බින්දුවක් පමණ දැමිය යුතුයි. ඉන් පසුව ඇඳුම් මැසීමට පෙර වෙනත් රෙදි කැබැල්ලක් මසා බැලිය යුතුයි.එවිට මැෂිමේ ඇති තෙල් ඊට උරා ගන්නවා. එමෙන්ම මැෂිමේ ඉදිකටුව මාරු කර ගන්නත් දැනුම්වත් වීම වැදගත්. අපි ‍ගොරෝසුම රෙද්දක් මහනවා නම් නොම්මර දාසය ඉදිකටුවක් දැමිය යුතුයි.තුනී රෙද්දක් මහනවා නම් නොම්බර නවය හෝ දහය එකොළහ ඉදිකටුවක් දැමිය යුතුයි. මැෂිම පෑගීමේදී සමබරතාවය තබාගෙන පැඩලය පෑගීම කළ යුතුම දෙයක්.සාමාන්‍යයෙන් අපි ඇඳුමක් කැපීමේදී රෙද්ද කපන්න ගන්නෙ දික් අතට. එහෙම කළාම එය කාලයක් පාවිච්චි කිරීමට පුළුවන්. එයට හේතුව තමයි රෙද්දේ ඇදීම අඩුයි.නමුත් යම් විටෙක රෙද්දේ මෝස්තරය ඇඳුමට යොදා ගන්නා ආකාරය අනුව අපට එය කපන ක්‍රමය වෙනස් කිරීමට සිදු වෙනවා.අපි චීත්තයක් වගේ තෝරා ගැනීමේ දී එය සායම යන රෙද්දක් ද කියලා තෝරා ගැනීම වැදගත්. මට මතකයි අපේ අම්මලා ඒ කාලේ රෙද්දේ පාට වෙනස් වෙනව ද කියලා බලන්නේ රෙදි කොනක් යාන්තමින් විකලා බලනවා.රෙදි මැෂිමේදී අපි හැම විටම රෙද්දට ගැළපෙන අයුරින් නූල් තෝරා ගැනීමට ඉගෙන ගත යුතුයි.එහෙම තෝරා ගත් විට තමයි මහන ඇඳුම පිළිවෙළක් පිරිසුදු කමක් පෙනෙන්නේ. ඒ වගේම ලයිනින් එකක් රෙද්දට ගැළපෙන අයුරින් පාටින් තෝරා ගැනීම වැදගත්. සාරි හැට්ටයක් මහනවා නම් මේ කරුණු ගැන දැනුම්වත් වීම වැදගත්.සාමාන්‍යයෙන් ලයිනින් කර හැට්ටයක් මැසු විට එය කාලයක් පාවිච්චි කිරීමට පුළුවන්. ලයිනින් සඳහා යොදා ගන්නා රෙදි කෑල්ල සෝදා වේලා ගෙන අයන් කර තමයි හැට්ටය මැෂීම සඳහා යොදා ගත යුත්තේ. එහෙම කළාම ලයින් එකට යොදා ගන්නා රෙද්දේ ඇදීම අඩුයි.සාරි හැට්ටයකදී අ‍ත් කට කර පටිය ආදිය අතේ මැෂීමයි සුදුසුම දේ. එවිට තමයි සාරි හැට්ටයකට හොඳ නිමාවක් ලැබෙන්නේ.ඒ වගේම කිව යුතු දෙයක් තමයි චීත්තයක් මූට්ටු කිරීමේ දී කන වාටිය දිග අතට එන ලෙස මූට්ටු කිරිම වැදගත්. ඊට හේතුව තමයි එසේ කළ විට රෙද්දේ ඇදීම අඩුයි.ගෑනු ළමයෙක් වුණාම අද තාක්ෂණයේ අලුත් දේවල් ඉගෙන ගන්නවා වගේම මැහුම් ගෙතුමත් ඉගෙන ගැනීම කළාට එය අහක යන්නේ නැහැ.මගේ නම් අදහස මොන ඉහළ රස්සාවක් කළත් මැහුමක් ගෙතුමක් කරන්න දන්නවා කියන එක කාන්තාවකට අවමානයක් නොවෙයි.කුඩා කාලයේ සිට මම ඉගෙන ගත් දෙයින් මගේ තරුණ කාලයේත්, මං විවාහ වී මවක් වුණාටත් පස්සේ මට හොඳ ආර්ථික ශක්තියක් වුණා. මගේ මංගල ඇඳුමේ සියලු දේවල් කරගත්තේ මම.ඒ වගේම මගේ දරුවන්ගේ මංගල ඇඳුම් මෙන්ම ඔවුන්ගේ කුඩා කාලයේ යොවුන් වියේ ඇඳුම් මසා දුන්නේ මම. මගේ දියණියන් ඇතැමෙක් විදේශගතව ඉන්නේ. නමුත් ඔවුන් සියලු දෙනාට තමන්ගේ ඇඳුම මසා ගන්න පුළුවන්.අදටත් මං මගේ ඇඳුම් කපලා මහ ගන්නවා. මේ ඇඳගෙන ඉන්න ඇඳුමත් මම කපලා මහගත්ත එකක්.”අයිරාංගනී ධර්මපාල මාතාව පවසන්නේ සතුටිනි; ආඩම්බරයෙනි. ඇය වයෝවෘද්ධ යැයි කියා දවස නිකරුණේ ගෙවා දමන්නේ නැත. ඉඩක් ලද විට මැහුමක් ගෙතුමක් කරයි. අනෙක් වේලාවට බණ දහම් භාවනා පින්කම්වලට යොමු වේ. තමන් ගෙන් ඉගෙන ගත් සිසුවියන් අද ක්ෂේත්‍රයේ කරනු ලබන දස්කම් දැක සතුටු වෙයි.“මට නම් හැමදාම කියන්න තියෙන්නේ කවමදාවත් මැහුමක් ගෙතුමක් ඉගෙන ගත්තා කියලා එය අහක යන්නේ නැහැ. ගෑනු ළමයෙක් වුණාම එය ඉගෙන ගත යුතුයි.වර්තමානයේ ඉන්න අම්මලාගේ වගකීමක් දරුවන්ට දෑතේ කර්මාන්තයක් ඉගැන්වීම. මැහුම් ඉගෙන ගැනීමට අවශ්‍ය උනන්දුවත් කැපවීමත් පමණයි.” ඇය පැවසුවාය.අද ලිව්වේ ඉනෝකා සමරවික්‍රමඡායාරූපය විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=as1306235</link>
    <topic>දරුවාට ජීවිතය විඳගන්න මනසට විවේකය දෙන්න‍</topic>
    <author>රමණී සුබසිංහ</author>
    <content>දරුවාට ජීවිතය විඳගන්න මනසට විවේකය දෙන්න‍මහාචාර්ය විජිතපුරේ විමලරතන හිමිසත්‍ය සොයනු පිණිස ගිහි ගෙය හැර දා ගිය සිදුහත් බෝසතාණන් වහන්සේ අවුරුදු හයක් පුරා සිරුරට දැඩි දුක් දෙමින් දුෂ්කර ක්‍රියා කළහ. එහෙත් සිරුරට දැඩි දුක් දීමෙන් හෝ දැඩි සැප ලබා දීමෙන් හෝ සත්‍ය අවබෝධ කරගත නොහැකි බව වටහා ගත් උන්වහන්සේ මධ්‍යම ප්‍රතිපදාව තෝරා ගත්හ.සම්මා සම්බුද්ධත්වය ලැබ ගැනීම පිණිස උන්වහන්සේට ‍මැදුම් පිළිවෙත ‍මහෝපකාරී විය. තථාගත ධර්මය පිළිපදින අප විසින් කළ යුතු වන්නේ ද ඒ වටිනා ධර්මෝපදේශ අනුව යමින් ජීවිතය හැඩ ගසා ගැනීමය. එහෙත් අතීත හා වත්මන් සමාජ විමසා බැලීමේ දී සරල වූ ද, අල්පේච්ඡ වූ ද දිවි පෙවෙතකට හුරු වී සිටි මිනිසා දැඩි ආශාවන් පසුපස ලුහුබැඳ යන සෙයක් දකින්නට ලැබේ.සාම්ප්‍රදායික ලාංකීය සමාජයේ දරුවන් ඉගෙනුම ලැබුවේ තම නිවෙස ආසන්නයේ ම පිහිටි පාසලෙන්ය. දුප්පතාගේත්, පොහොසතාගේත් ගමේ ආරච්චිලගේත් දරුවන් එහි එකට ඉගෙනුම ලැබුවේ ය. එකල ඔවුන් ගේ අවශ්‍යතා ඉතාම සරල විය. බොහෝ භාණ්ඩ පරිහරණයක් නොවුණි.අලුත් පාසල් ඇඳුමක් ලැබුණේ ද අවුරුද්දට වතාවක් හෝ දෙවතාවක් පමණි. ඇතැම් විට පයට පාවහන් ද නැත. කාණ්ඩ සැදී සැතපුම් තුන හතර ගෙවා ගෙන පාසල් එන ගමනේ දී මේ දරුවන්ට පරිසරයේ ගහකොළ, වන සිවු පාවුන් ඇතුළු බොහෝ දේ ඇස ගැටුණි. ගම් තුන හතරක ගැහැනුන් පිරිමින් මුණ ගැසුණි.තමන්ගේ හිත මිතුරන් ගේ මවුපියන් කවුරු ද? මේ අසුවල් නැන්දා ය, මේ අසුවල් මාමා ය යනුවෙන් හොඳ හැඳින ගැනීමක් ඇති වුණි. ගහකොළට සතා සිවුපාවුනට ආදරය කළ දරුවන්ට ඇස ගැටෙන වැඩිහිටියන් සමඟ ද සුවිශේෂී ළබැඳියාවක්, සම්බන්ධතාවක් ගොඩ නඟා ගත හැකි වුණි. මඟතොට දී කිසිඳු දරුවකුට විපතක්, කරදරයක් නොවී නිරුපද්‍රිතව නිවසින් පාසලටත්, පාසලින් නිවසටත් යා හැකි වූයේ එබැවිනි.එහෙත් ගෙවී ගිය වකවානුවේ එසේ සහයෝගයෙන්, බැඳීමෙන් යුතු වූ අපේ සමාජය විශාල පරිවර්තනයකට බඳුන් විය. කෙටි කාලයක දී බොහෝ දේ ලබා ගන්නට දරන උත්සාහය වර්ධනය විය. අසීමිත ආශාවන් පසුපස නොනවතින හඹා යන ගමනක ඔවුහු පැටලී සිටිති. සීමා මායිම් වෙන් කළ නොහැකි තරමට ඒ ආශාවන් බලවත් ය.අති ධාවනකාරී සමාජ පරිසරයක් තුළ එක් පැත්තකින් මවුපියන්ට දරුවන් මඟ හැරී ගොසිනි. අනෙක් පසින් දරුවන්ට අත්‍යවශය දේ නොව අනවශ්‍ය දේත් දෙන්නට මවුපියෝ පෙලඹී සිටිති. මවුපියන් ගේ අනවශ්‍ය බල කිරීම් මැද දරුවෝ ද ඉලක්ක රැසක් ජය ගැනීමේ නො නවතින ධාවනයක නිරතව සිටිති.මෙහි වැඩිහිටියන්ට දරුවන් අමතක වූයේ යැයි කීවේ ආහාරපාන, බෙහෙත්, අධ්‍යාපනය ආදී දේ ලබා දීමෙන් මඟ හැර සිටිනවා යන්න නොවේ. දරුවන් සමඟ ගත කරන කාලය සීමා සහිත වීමය. මවත්, පියාත් දෙදෙනාම රැකියාවට යන නිවෙසක නම් බොහෝ දරුවන් පාසල් කාලයෙන් පසු ‍රැ‍ඳෙන්නේ දිවා සුරැකුම් මධ්‍යස්ථානයේය.උදෑසන නිවසින් පිටවන මවුපියන් හා දරුවන් නැවත මූණ ගැසෙන්නේ රාත්‍රිය එළඹෙන්නට හෝරාවක්, දෙකක් තිබිය දී ය. නිවසට පැමිණි පසුද දරුවන් හා ආදරයෙන් කතාබහ කරන්නට, ඔවුන් ඇසුරු කළ අය, මුහුණ දුන් ප්‍රශ්න ගැත කතා කරන්නට වැඩිහිටියන්ට ඉඩක් නැත. ඔවුන් යන්ත්‍ර සූත්‍ර මෙන් අනේකවිධ වැඩ කටයුතුවලය. එසේත් නැතිනම් රූප පෙට්ටිය ඉදිරියේ ය. දරුවන් දරුවන් ගේ ලෝකයේ ය.කෘෂිකාර්මික දිවි පෙවෙතක් ගෙවූ අපේ පැරණි සමාජයේ ද හේනට කුඹුරට ගිය වැඩිහිටියන් නිවසට ආවේ හැන්දෑ යාමයේ ය. එහෙත් ගෙදර සියල්ලන් එක් වී රාත්‍රී ආහාරය ගත්තේ ආදරය ද බෙදා හදා ගනිමිනි. අවවාද, අනුශාසනා, ප්‍රශ්න ගැටලු ඒ සියල්ල ද සාකච්ඡා වුණි.එතැන දරුවන්ට දරුවන්ගේ ලෝකයේ තනි වන්නට ඉඩක් නොවුණි. එදා නිවසේ දරු මුනුපුරන්ට මැදිව කිරි අම්මා, කිරි අත්තා ද විය. ඒ විස්තෘත පවුල විසිරී ගොස් අද න්‍යෂ්ටික පවුලක් නිර්මාණය වී තිබේ. අවුරුදු ගණනාවක් ජීවත්වීමෙන් ලද අත්දැකීමෙන් පෝෂණය වූ කිරි අම්මාගෙන් කිරි අත්තාගෙන් ලැබුණු ආදර්ශය අද දරුවන්ට ඇත්තේ ම නැති තරම්ය.දරුවන්ගේ චරිත සංවර්ධනයට ගෙදරින් ලැබිය යුතු යම් පුහුණුවක්, මඟ පෙන්වීමක් තිබේ. පාසලින් නොලැබෙන යම් කොටසක් නිවසින් ලැබිය යුතුමය. දරුවන්ට අධ්‍යාපනය ඇතුළු ජීවිතයේ අත්දැකීම් විඳ ගැනීමට විවේකී මනසක් තිබිය යුතුය.සරලව කියනවා නම් ඉගෙන ගන්නට විවේකී මනසක් තිබිය යුතුය. විවේකී මනසකින් පරිශීලනය කළ යුතය. විවේකී මනසින් ධාරණය කළ යුතුය. ඒ සඳහා ඇවැසි පරිසරය නිර්මාණය කර දීමේ වගකීම මවුපියන් සතුය.අතීත සමාජ‍ෙය් ජනමාධ්‍ය මෙතරම් බහුල නොවුණි. අද ජනමාධ්‍ය අතරට අන්තර්ජාලය, ජංගම දුරකථනය ආදි නව මාධ්‍යය ද පිවිස තිබේ. වරද අපේ දරුවන් ජනමාධ්‍ය හා නව මාධ්‍ය අතර මංමුළා වීමය. එදා ජනමාධ්‍යකරුවාට තමන් ම ගොඩනඟා ගත්, තමන් වෙතම පවරා ගත් ආචාර ධර්ම පද්ධතියක් තිබුණි.ඔහු ශ්‍රාවකයාට ඇමතුවේ, පාඨකයාට ලිව්වේ, ප්‍රේක්ෂකයාට ඉදිරිපත් කළේ ව්‍යසනයකට, අපගාමී බවකට හේතු වන දේ නොව සමාජ යහපත පිණිස වන දේ ය. වැඩිහිටියන්ට හා දරුවන්ට එකට හිඳ ඇසීමට පුළුවන්, කියවීමට හා දැකීමට පුළුවන් දේ ජනමාධ්‍ය ඔස්සේ ජනගත කෙරුණි.අද අපේ සමහර ප්‍රවෘත්ති පවා මවුපියන්ට දරුවන්ට එකට හිඳ නැරඹිය නොහැකි තත්ත්වයට වැටී තිබේ. සියල්ල ලාබය මුල් කරගෙන ක්‍රියාත්මක කරන්නට යාම නිසා සිදුවන මේ අහිතකර බලපෑම් අපේ සමාජය විශාල අන්තරායකට ගොදුරු කරන බව මවුපිය වැඩිහිටියන් අද දවසේ හොඳින් අවබෝධ කර ගත යුතුය.ඒ අවබෝධයෙන් යුතුව හොඳ නරක අවබෝධ කර ගත නොහැකි ළදරු මනස් ඇති අයට නිවැරදි මඟ පෙන්වීමක් කළ යුතුය. අද පරපුරේ අපි දකින අඩුපාඩු, ඒ තත්ත්වයේම පැවතියේ නම් ඊළඟ පරපුරේ අඩුපාඩු වර්ධනය වීමට පුළුවන. අද දවසේත් අපි බොහෝ විට අසන්නේ දකින්නේ නො ඇසිය යුතු, නො දැකිය යුතු දේය.අදහාගත නොහැකි දේ ය. මෙය දැකිය යුත්තේ පරම්පරා අතර ඇති ඝට්ඨනය යන ඇසින් නොවේ. ඊට වඩා බරපතළ දෙයක් මේ සමාජය තුළ වැඩි වර්ධනය වෙමින් තිබේ.සමාජයේ සමතුලිත බව කැඩී විසිරී යන, සමාජය පිපිරී යන, තිරසාර බව ආරක්ෂා කරගත නොහැකි විනාශ කාරී ගමන් මඟකට අපි අවතීර්ණ වී සිටිමු. වාර්තා වන අයහපත් දේ අතර වාර්තා නොවන අයහපත වැඩිය.මේ නිසා දරුවන් ගේ හෙට දවස සුරක්ෂිත කිරීම වෙනුවෙන් මවුපියන් දැඩි කැපවීමකින් කටයුතු කළ යුතු කාලයක් දැන් උදා වී තිබේ. මේ පිළිබඳව සමාජ නායකයන් ගේ ද අවධානය යොමු විය යුතු අතර සමාජ සෝධනය සඳහා වන තිරසාර ක්‍රමෝපායයන් ක්‍රියාත්මක කළ යුතු වේ.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=as1306234</link>
    <topic>නිම්වළල්ල</topic>
    <author>දයා ඩී ‍ෙෆාන්සේකා</author>
    <content>නිම්වළල්ලවසර 25 කට පසු සාරූට මව හමුවෙයිසාරූ බ්‍රෙයාලිට එතකොට වයස හයයි. ඉන්දියාවේ මංමාවත් අතර ඔහු තනිවී අතරමං වුණා. එහෙත් ඊට වසර විසිපහකට පසු ඔහු සිය ගෙදර හා මව හොයා ගත්තේ අන්තර්ජාලය හරහායි.එදා සාරූ හා ඔහුගේ වැඩිමල් සොහොයුරු ගුඩ්ඩු ගෙදර වියදමට යමක් සොයා ගන්නයි දුම්රියට ගොඩ වුණේ. දෙන්නා ගියේ දෙපැත්තකට. හිඟමන අවසානයේ සුපුරුදු දුම්රිය මැදිරියට ආවත් ගුඩ්ඩු එතැන හිටියේ නැහැ. සාරූ බය වුණා.දුම්රියේ මැදිරියෙන් මැදිරියට දුම්රියෙන් දුම්රියට ඔහු අඬමින් ගියා. ඔහුගේ හැඬීමට පිළිතුරු ලැබුණේ දුම්රියේ තෙරපීම පමණයි.ෆාතිමා මන්ෂි දරු හතර දෙනෙකුගේ මවක්. ගුඩ්ඩු වැඩිමලා. ඊළඟට සාරූ. ඊට බාල තවත් නංගියෙකුයි මල්ලියෙකුයි. ෆාතිමාත් හැදුණේ අනාථ නිවාසයකය. ඇය වැඩිවියට පත්වී ගොඩනැඟිලි කොන්ත්‍රාත් කරුවෙකු ළඟ වැඩ කළා.එහිදී වැඩ පරීක්ෂකවරයකුගේ ඇසට ලක්වුණු ඇයට ඔහු හා විවාහ වන්නට සිදුවුණා. ඇය අනාථ නිවාසයට යන විට හින්දු අයකු වුවද මුස්ලිම් තරුණයා හා විවාහ වූ පසු මුස්ලිම් ආගමට හැරුණා. ඇය ‍ෆාතිමා වුණේ එහෙමයි.ඔහු ගෙදර ඒම නවත්වන විට ඇයට සිටියේ පිරිමි දරුවන් තුන්දෙනා පමණයි. ඔහු දෙවැනි විවාහයක් කරගත්තා. ඒත් ඔහු ඉඳහිට ගෙදර ආවා. එහි ප්‍රතිඵලයක් වශයෙන් ඇයට දියණියක ලැබුණා. ඇය ඔහු සමඟ දබර වුණේ දරුවන් වෙනුවෙන්. දබරයේ ප්‍රතිඵලය වුණේ ඔහු ඇය සදහටම හැර දැමීමයි.ඉන්පසු ‍ෆාතිමා පුරුෂයා හැර ගිය අසරණියක් බවට පත්වුණා. දරුවන් සිවුදෙනකු සමඟ ඇය තනි වුණා. ඇය යළිත් කුලි වැඩට ගියා. අට හැවිරිදි ගුඩ්ඩු හා සය හැවිරිදි සාරූ හිඟමනින් යමක් හොයා ගෙන අම්මාට ගෙනැවිත් දුන්නා.“අම්මෙ බඩගිනියි කියන කොට මං දරුවන්ට මොනවද දෙන්නෙ. මේ දරුවන් හතර දෙනාට මං සමහර දවස්වල රෑට වතුර ටිකක් දීලා නිදි කරවනවා.” ‍ෆාතිමා කීවා.එදා රාත්‍රියේත් ඔවුන්ට ආහාරයක් තිබුණේ නැහැ. ගුඩ්ඩු මල්ලි සාරූ ද සමඟ ආහාරයට යමක් සොයා ගන්නට ගියා. ඒ අතරේ දුම්රිය පොළේ බංකුවක් මත සාරූ ක්ලාන්ත වුණා.“පොඩ්ඩක් ඔහොම ඉන්න. මං ඉක්මනට එන්නං.” ගු‍ඩ්ඩු ගියේ ආහාර මොකුත් හොයාගන්න.සාරූ දුම්රිය පොළට වෙලා බලා හිටියා බොහෝ වේලා. ඒත් ගුඩ්ඩු ආවේ නෑ. ඉන්පසු අසිහියෙන් වගේ ඔහු ගිහින් එතැන තිබු දුම්රියකට ගොඩ වුණා. මිනිසුන්ගේ කෑකෝ ගැසීම් හා තල්ලු කිරිම් අතරින් ඔහු දුම්රියෙන් දුම්රියට ගොඩවී ගියා. අන්තිමේ දී ඔහු නැවතුණේ කල්කටා දුම්රිය පොළේ. ගෙදරින් කිලෝ මීටර් 1500 ක් දුරින්.ඔහු දුම්රියෙන් බැස්සා. හින්දි බසින් කීප දෙනෙකු ගෙන් උදව් ඉල්ලුවා. ඒත් ඔවුන් කතා කළේ ඔහුට නොතේරෙන බසක්. ඒ බෙංගාලි බස. ඔහු තමාගේ සම්පූර්ණ නමවත් දන්නේ නැහැ. තමන් ආ නගරය හෝ උපන් ගම ගැනත් ඔහුට දැනුමක් නැහැ. දුම්රියෙන් දුම්රියට ගිය ඔහු මගීන්ගෙන් ආහාර ඉල්ලාගෙන කෑවා. කෙසේ හෝ ඔහුගේ ජීවිතය මහමඟටම වැටුණා.තම දරුවන් අතුරුදන් වීම ගැන ෆාතිමා බිය වුණා. ඇය ඔවුන් හිඟමන් ඉල්ලු දුම්රිය වලට ගොඩවී ඔවුන් ගැන විමසුවා. ගමින් ගමට නගරයෙන් නගරයට පොලීසියෙන් පොලීසියට ගොස් දරුවන් සොයාගෙන ඇය ගියේ පිස්සුවෙන් වගේ.එක් පොලිස් නිලධාරියකු පැවසු දෙයින් ඇය තවත් වියරු වැටුණා. ඇගේ වැඩිමල් පුතු දුම්රියෙන් ඇද වැටී හෝ තල්ලු කොට හෝ මියගිය බවය. අන්තිමේදී තම දරුවන් සොයමින් වසර ගාණක් ගමින් ගමට ගොස් වෙහෙසුණු ඇය උත්සාහය අත්හැර දැමුවේ සිතකින් නොවේ.මේ අතර සාරූට තමා කවුදැයි හඳුන්වා දීමට නොහැකි වුණා. ඔහු මාස ගණන් නගරවල ඇවිද අන්තිමේදී ඉන්දියාවේ දරුවන් හදා වඩා ගැනීමට දෙන සංගමයක් විසින් බාර ගත්තා. එහිදී ඔහුට හොඳ ආහාර, පිරිසුදු ඇඳුම් ලැබුණා. එහි කාර්ය මණ්ඩලය ද ඔහුගේ මව ගැන සෙවීමට කළ තැත අසාර්ථක වුණා.මාස ගණන් ගතවෙද්දී සාරූ නැතිවුණු දරුවෙකු ලෙස අනාථ නිවාසයේ ලියාපදිංචි කරගත්තා. මේ අතර සාරූ ගේ වාසනාව උදාවුණේ තමන්ට හදා ගැනීමට අනාථ දරුවෙකු සොයා ආ ඔස්ට්‍රේලියානු යුවළක් විසින් ඔහු නීත්‍යානුකූලව හදා ගැනීමට බාර ගැනීම නිසයි. ඔහු නව පවුල සමඟ ඔස්ට්‍රේලියාවට ගියා.එහෙත් දරුවා ගැන බලාපොරොත්තු අත් නොහැරී ෆාතිමා දේවාල කෝවිල් කරා ගොස් දරුවා ගැන පේන ඇසුවා. ඒ හැම එකකින්ම කීවේ “දරුවා මැරී නැහැ ඔහු ආපසු ඒවි” කියාය.ඒ නිසා ඇය තම දරුවා ගැන බලාපොරොත්තු අත්හැරියේ නැහැ. වසර විසිපහක් පුරා තම දරුවා ගැන ඇය සිතින් බලාපොරොත්තු අත්නොහැරියා සේම ඔස්ට්‍රේලියාවේ තස්මේනියා ප්‍රාන්තයේ අලුත් දෙමාපියන් ළඟ සැප විඳිමින් ඉගෙන ගත් සාරූට ද තම අතීත ජීවිතය අමතක කරන්නට නොහැකි වුණා.ඔහුට තමා උපන් ගම ‘කණ්ඩ්වා’ යනුවෙන් හොඳට මතකයි.ඔහු ෆේස්බුක් හරහා අන්තර්ජාලය ඔස්සේ කණ්ඩ්වා නගරය හෝ ගම සොයා ගැනීමට උදව් පැතුවා. ඒ 2011 මාර්තු 31 වැනිදා.මට කවුරු හෝ උදව් කරන්න. මං කණ්ඩ්වා වල අයෙක්. සිනමා හලක් අසල විශාල වතුර මලක් තියෙනවා. කණ්ඩ්වාවල මගේ ගම ‘ග’ යන්නෙන් පටන්ගන්නේ. නම හරියට මතක නැහැ.”පසුවදා ඔහුට පිළිතුරක් ලැබුණේ ඒ ඉන්දියාවේ “ගනේෂ් තලායි” වල සිට. එය ඇසු ඔහුට සිය ගම මතක් වුණා. වහාම එහි ගොස් සිය මව සොයා ගැනීමට ඔහු ඉටා ගත්තා. තමාට නව දෙමවුපියන්ගෙන් ද එයට සහයෝගය ලැබුණා. එහෙත් වඩා බලාපොරොත්තු තියා ගැනීමට එපා යැයි ඔවුන් අවවාද කළා.ඔහු සාරූ බ්‍රෙයාලි ඉන්දියාවට ආවා. ෆේස්බුක් හරහා පෙන්වූ ගමට ආ ඔහුට තම පැරැණි මතකය අලුත් වුණා. සියල්ල පෙනුණේ සිය මතකයේ තිබුණට වඩා පුංචියටයි. ඔහු සිය ළමා කාලයේ ඇවිද ගිය පාරවල් දිගේ ඇවිද ගියේ ඒ සුන්දර වූත් එහෙත් කටුක වූත් අතීතය සිහි කරමිනුයි.ඒ වීදි පටු මංමාවත් ගෙවල් මීට වසර ගණනාවකට තිබු අයුරින්මයි තිබුණේ. සිය මතකය අලුත් කරමින් ඇවිද ගිය ඔහු ඉස්සර තමා ගෙදර තිබූ ස්ථානයේ නැවතුණා. කම්පනයෙන් යුතු සිතට ආවේ දුක්බර හැඟීමක්.“අම්මා තාමත් ඉන්නවා ද? ඇය තමා හඳුනා ගනී ද?” ඔහුට කල්පනා වුණා.අසල නිවසකින් කාන්තාවක් එළියට ආවා. කැඩුණු හින්දි හා ඉංග්‍රිසි දෙමුහුණු බසකින් ඇය ඔහුට කතා කළා. උදව්වක් ඕනෑද කියා ඇසුවා.සාරූ තමා ඔස්ට්‍රේලියාවට ගෙනයද්දී ඒ දෙමාපියන් ගත් තමාගේ කුඩා කල පින්තූර ඇයට පෙන්නුවා. ඇය ඔහුට ඉංග්‍රිසියෙන් සියල්ල කියන්න උත්සාහ කළා. තම මවගේ හා සහෝදරයන් ගේ නම් ඔහු කීවා.එතැනට ආ පුද්ගලයෙක් සාරූ අත තිබු පින්තූරය ඉල්ලා ගත්තා.“පොඩ්ඩක් ඉන්න” ඔහු විනාඩි කීපයකින් යළිත් ආවා.“එන්න මාත් එක්ක මං ඔයාව ඔයාගේ අම්මා ළඟට ගෙනියන්නම්” ඔහු කැඩුණු ඉංග්‍රීසියෙන් කීවා.ඒ මිනිහා ඔහු රැගෙන ගියේ තවත් ගෙදරකට. එතැන කාන්තාවන් තිදෙනෙක් හිටියා.“මේ ඔබේ මව” ඒ අතරින් මැද සිටි මැදිවියේ කාන්තාව පෙන්නා ඔහු කීවා. සාරූ ඇය ළඟට ගියා. සුපුරුදු මුහුණක් ලෙස එය පෙනුණා. ඇගේ සුවඳ ඔහුට තාමත් අමතක නැහැ. මව පුතා වැලඳ ගත්තා සෙනෙහසින්.“මගේ පුතා. මගේ සාරූ මං ළඟට ආවා.”පුංචි කාලේ අශ්වයෙකුගේ පහර දීමෙන් සිදුවූ ඒ කැළල. සාරූගේ මුහුණේ තාමත් තියෙනවා. ඒ වගේම ‍ෆාතිමා ගේ දරුවන් සියලු දෙනාගේම නිකටේ ‘වළ ගැසීම’ ඔහුගේත් තියෙනවා. වෙනත් සාක්ෂි අවශ්‍ය නැහැ මේ මගේ පුතාමයි. වසර විසිහතරකට පෙර නැතිවුණු මගේ පුතාමයි.ඔහුගේ තොරතුරු ඇසු ‍ෆාතිමා කල්ලු හා ශකීලාට කතා කළා. ඔවුන් ද තම සහෝදරයා වැලඳ ගත්තේ කුතුහලයෙන්. ඒත් ආදරෙන්. තමාගේ ගුඩ්ඩු අයියාගේ මරණය ගැන අසා සාරූ කම්පා වුණා.දැන් ඇගේ පුතා අමුතුයි. සාරූ යන නම ඔහු උච්චාරණය කරන්නේ ෂේරෝ කියා. බොන්නේ බෝතල් කළ වතුර විතරයි. ඔහු දන්නේ ද හින්දි වචන කීපයක් විතරයි. ඇය ඉංග්‍රිසි දන්නේම නැහැ. කොහොම වුණත් දවස් දහයක් ඔහු සිය මව සහෝදරයා හා සහෝදරිය මෙන්ම අනෙක් නෑදැයන් සමඟ සතුටින් ගත කළා.ඉන්පසු ඔහු ගියේ මවට හා සහෝදරයන්ට ජීවත්වීමට මසකට ඩොලර් 100 ක මුදලක් එවන්නට පොරොන්දු වෙමිනි.ඇයට ඔස්ට්‍රේලියාවට එන්නට කළ ආරාධනය ‍ෆාතිමා කාරුණිකව ප්‍රතික්ෂේප කළා.“ඔයා ඔයාට සැප දුන් අම්මා තාත්ත සමඟ හොඳින් ඉන්න. පුතා ජීවත්ව ඉන්න එක ගැන සතුටුයි. මං මෙහෙම ඉන්නං” ඇය කීවාය.එහෙත් ශකීලා නම් ඔස්ට්‍රේලියාවට යාම ගැන බලාපොරොත්තු අත්හැරියේ නැහැ.දයා ඩී ‍ෙෆාන්සේකා ඩී සහ ලියෝ යුවළ ගේ පදිංචිය ඇමෙරිකාවෙ කෙන්ටකි ප්‍රදේශයයි. ඔවුන් කාලයක සිට ඔවුන්ගේ නිවෙසේ බීර අලෙවි සලක් පවත්වා‍‍ ගෙන ගියා. මින් වසර හතකට පෙර දිනක ඔවුන් ගේ නිවෙසේ පිටුපස පිහිටි බීර හලෙන් බීර කෑන් දෙකක් අතුරුදන් වුණා.ඔවුන් මෙය එතරම් ගණන් නොගත්තත් දිනපතාම රාත්‍රියේ බීර කෑන් දෙකක් අතුරුදන් වීම පසුව ඔවුන්ට නොතකා හරින්න බැරි වුණා. මෙසේ වසර හතක්ම එක දිගට බියර් කෑන් අතුරුදන් වුණත් මේ යුවළ හොරාට විරුද්ධව නීතිය ක්‍රියාත්මක කිරීමට හිතුවේ නැහැ.එසේ වුවත් පසුගියදාක උදැසන ගෙදර පසුපස දොර විවර කරද්දී දුටු දෙයින් ඩී ත‍රමක විමතියට පත් වුණා. එතැන වූයේ ඉතා පිළිවෙළට ලියූ ලිපියක්. ඩී ලිපිය විවෘත කරද්දී ඒ තුළ තිබී මුදල් නෝට්ටු කීපයක් බිමට වැටුණා.එම ලිපිය ඔවුන්ට එවා තිබුණේ ඔවුන්ගේ බියර් සොරා ගත් පුද්ගලයායි. එම ලිපියෙන් ඔහු තමා මෙතෙක් බියර් සොරා ගැනීම ගැන සමාව ඉල්ලා තිබුණා. ඒ සමගම මෙතෙක් සොරාගත් බියර් සඳහා මුදල් ද තබා තිබුණා. වසර හතකට පසු බියර් හොරා තමා මෙතෙක් සොරා ගත් බියර් සඳහා මුදල් ගෙවා තිබෙනු දුටු ඔවුන් පුදුමයට පත් වුණා."මාත් මගේ මිතුරාත් මෙතෙක් ඔබගෙන් ලබා ගත් බීරවලට ණය ගැතියි. අපට අවසානයේ දෙවියන් කෙරෙහි භක්තියක් ඇති වුණා. " යනුවෙන් ලිපියේ සඳහන්ව තිබුණා.මෙ‍යට පිළිතුරු ලෙසින් ලියෝ යුවළ පවසන්නේ ඔවුන් කළ වරද පිළිගැනීම ඉතා හොඳ බවයි. තමන් මේ දෙදෙනා මුණ ගැසීමට ඉතා කැමැත්තෙන් සිටින බව පවසන ඔවුන් තම ගෙයි දොර ඔවුන් සඳහා කොයි මොහොතේත් විවරව ඇති බවද පවසනවා.  ඔහු නිව්යෝර්ක් නගරයේ නව පාසලේ දර්ශන වාදය පිළිබඳ මහාචාර්යවරයෙකි. ඔහු දැන් සිසුන්ට උගන්වන අලුත්ම පා‍ඩම සිය දිවි නසා ගැනීමේ ලිපි ලිවීමයි.මාසයක පාඨමාලාවක් වන මේ අලුත්ම විෂය උගන්වන පාසල හඳුන්වන්නේ මරණයේ පාසල ලෙසයි. සිය දිවි නසා ගැනීමට පෙර ලියන ලිපි සාහිත්‍යමය කලාවකට අනුව ලිවීම මෙහිදී උගන්වනු ලැබේ.ජීවත් වන්නේ කෙසේද යන්න ඉගෙන ගැනීමට ඇති එකම මාර්ගය මරණයට සූදානම්වී සිටීම යන්න ඔහුගේ අදහසයි. එහෙත් මැ‍රෙන්න සිදුව ඇත්තේ තනියම වීම ප්‍රශ්නයක් බවත් ඔහු පවසයි.මේ පාසලේදී අතීතයේ හා වර්තමානයේ සුප්‍රසිද්ධ පුද්ගලයන් සිය දිවි හානි කර ගැනීමට පෙර ලියූ ලිපි කියවීමද ‍සිදු කෙරේ. ඒ ලිපි අතර ඇඩොල්ෆ් හිට්ලර් සහ කර්ට් කෝබන් ගේ ලිපි ද වෙයි‍.ලෝකයේ විශාලතම ටයර් සුසාන භූමිය කු‍වේටයේ පිහිටා ඇත්තේය.කුවේටයේ සහ ආසන්න රටවලින් භාවිතා කර ඉවත දමන ටයර් සියල්ල ගොඩගසා ඇත්තේ එරට යුලෙයිබියා ප්‍රදේශයේ මහා වැලි කතරකය.මෙහි තැන්පත් කර ඇති ටයර් සංඛ්‍යාව මිලියන හතකට වැඩිය.මේ මහා ටයර් සුසාන භූමියේ විශාලත්වය කෙතරම් ද යත් එය අභ්‍යවකාශයට පවා දිස්වන බව සඳහන්ය.වැලි කතර හාරා මෙහි ටයර් ගොඩ ගැසීම සමාගම් හතරක් මගින් සිදු කෙරේ.මැද පෙරදිග මෙසේ වුවද යුරෝපයේ මෙසේ ටයර් ගොඩ ගැසීම නීති විරෝධී කටයුත්තකි.අභ්‍යවකාශයට පෙනෙන අන්දමසාමාන්‍යයෙන්ටයරයක ජීවිත කාලය සැතපුම් 20000ක් පමණ වේ.යුරෝපයේදී නම් මේ ටයර් අනිවාර්යෙන්ම ප්‍රතිචක්‍රීය කළ යුතුවේ.නමුත් කුවේටයේ දී එහි ජීවිත කාලය ඉවර වූ වහාම සොහොනට යවනු ලැබේ.සේමාලි කැල්ලපත   ඔහු අතිශෝචනීය අතීතයකට හිමිකරුවෙකි. එක්තැනක රැඳී සිටීමට ඔහුට නොහැකි වූයේ මුහුණ දීමට සිදුවූ අමානුෂික හිරිහැර කරදර නිසාවෙනි. ඒ හැමටම වඩා ඔහුට වූ පීඩාව වූයේ අන්ධ බාවයයි.ශිවකුමාර් නාගයියා ඉන්දියාවේ මහාරාෂ්ට්‍ර හා කර්නාටක දේශ සීමාවේ පිහිටි සෝලාපූර් දිස්ත්‍රික්කයේ උපත ලැබූවෙකි.ඔහුට වයස 10ක් සම්පූර්ණ වූ විට ඔහුට මහත් සේ ආදරය කළ මවගේ වියෝව ඔහුගේ ජීවිතයේ අතරමං කිරීමට හේතු වු මුල්ම සංසිද්ධියයි. මුළුතැන්ගෙයි ඇතිවූ ගින්නක් නිසා ඇය මරුමුවට පත්වීම ඔහු‍ෙග් සිතේ නොමැකෙන සිද්ධියකි.ඔහුගේ බේබදු පියා දෙවැනි වරට විවාහවීම ශිවකුමාර් ගේ ශෝචනීය ජීවිතයේ ඇරැඹුම වූයේය. මත්පැන් පානය කරමින් නිවසට පැමිණෙන පියාගෙන් සිදුවන හිරිහැර ඉවසා ගත නොහැකි වූ හෙතෙම නිවසින් පලාගියේය.ඒ 2007 ජූනි 14 දිනය. ශිවකුමාර්ට මුහුණපෑමට සිදුවූ අනෙක් ඛේදවාචකය අන්ධයකු බවට පත්වීමයි. වයස 10 දී පමණ උස ගොඩනැඟිල්ලකින් පහල වැටුණු ඔහුගේ ලෝකය අඳුරු වී ගියේය.‘'ගමේ බොහෝ තරුණ ළමයි පැනල යනවා. ඒ යන්නේ සල්ලි හම්බකරන්න. ඒත් මම පැනලා ගියේ මගේ බේබදු තාත්තාගෙන් බේරීමට” යි හෙතෙම පැවසීය.පාසල් යාම අත්හැර දමා සිටි හෙතෙම එදින දුම්රියට නැංගේ බැංගලෝරයට යාමටය. එහිදී දුම්රියේ ගමන් කරන මඟීන්ට කෑම පාර්සල් එතීමෙන් සුළු ආදායමක් උපයා ගැනීමට ඔහුට හැකිවිය. මුළු දවස පුරාම කෑම පාර්සල් හැදීම ඔහුගේ රාජකාරිය විය. එහෙත් දිනක් ඔහු හමුවීමට පැමිණි මිතුරෙක් හුබ්ලි නග‍රයේ මීට වඩා මුදල් ලබාගත හැකි රැකියාවක් ගැන කීම නිසා දෙදෙනාම එහි ගියෝය.පුංචි කාමරයක් ඇතුළේ පිඟන් කෝප්ප සේදීම තමයි අපට කරන්න තිබුණේ. අපේ අතේ ‍පයේ වේදනාව ඇති වුවත් අපේ ස්වාමියා දිගටම එම කටයුතු කරන ලෙස අපට අණ කළා. විඳින්නට සිදුවූ හිරිහැර නිසා රැකියාව අත්හළ ශිවකුමාර්, ඉන්පසු බැංගලෝරයට ගොස් නගරයේ දුම්රිය ස්ථානය අසල පිහිටි හෝටලයක සේවයට ගියේය.එයින් ලැබුණු රු.500ක මුදල ඔහු වැය කරනු ලැබුවේ මත්වන තීන්ත ආඝ්‍රාණය කිරීමටයි. එය මත්පැන්, ගංජා වැනි මත්ද්‍රව්‍ය මෙන් මත්බවක් ඇති කරන සුළු විය.මේ අවධියේ නොමඟ ගිය තරුණයින් අල්වා පුනරුත්ථාපනය කිරීමේ මෙහෙයුමක් ඉන්දියා රජය හා රාජ්‍ය නොවන සංවිධානයක් මඟින් අරඹා තිබූ අතර එම මෙහෙයුමේ දී ශිවකුමර් අත්අඩංගුවට පත්විය.ඔහු ළමා නිවාසයකට යැවීම සඳහා කටයුතු යොදනු ලැබූ නමුත් ඔහුට වැලඳී තිබූ හදවත් රෝගය නිසා ශල්‍යකර්මයකට මුහුණදීමට සිදුවිය.ශල්‍යකර්මයෙන් අනතුරුව ඔහුගේ ගමට යවනු ලැබිණ. එහිදී ඔහුගේ මාමාගේ මත්පැන් හලේ ‍සේවය කරන්නට ලැබුණු අතර ඒ සඳහා දිනකට රුපියල් 100 ක මුදලක් ගෙවනු ලැබිණ.එහෙත් එතැනට පැමිණි මත්පැන් බොන අයගෙන් ඔහුට මහත් හිරිහැර විඳින්නට සිදුවීම නිසා 2012 මාර්තු 8 වැනි දින බැංගලෝරයේ පිහිටි ළමා නිවාසයේ නැවතීමට ගියේය.“මට ඕනෑ වුණේ නවාතැනක්. සල්ලි හොයන්න ඕනේ නෑ. සාමකාමීව ජීවත්වීමටයි මට අවශ්‍ය වුණේÓයි ශිවකුමාර් පැවසීය.ඔහුගේ ජීවිතයේ නව මඟකට යොමු වූයේ එම ළමා නිවාසයේ දීය. එම නිවාසය භාරව සිටි රාජේන්ද්‍ර ප්‍රසාද් මහතා ඉතාම කාරුණික පියෙක් විය.ඔහු අන්ධ ශිවකුමාර්ට පිහිටවූයේය. ඔහුට බ්‍රේල් අන්ධ භාෂාව පුහුණු කර වීමට සැලසුම් කළ ප්‍රසාද් මහතා ඔහුට SSLC (පොදු සහතික විභාගයට සමාන විභාගයක්) විභාගයට පෙනී සිටීමට කටයුතු සංවිධානය කළේය. ඒ සඳහා ස්වේච්ඡාවෙන් පාඩම් කියා දීම සඳහා ගුරුවරුන් ද යොදවන ලදී.ශිවකුමාර්ට පළමු පන්තියේ සාමාර්ථයක් ලබා ගැනීම ඔහුගේ දුක්බර ජීවිතයට වැටුණු නව ආලෝකයක් හා බලාපොරොත්තුවක් විය.ඔහුගේ ඊළග අරමුණ වන්නේ වරලත් ගණකාධිකාරවරයකු වීමයි.බැංගලෝරයේ ළමා නිවාසය ඔහුගේ ‍ශෝචනීය අතීතය වෙනස් මඟකට යොමු කළ තෝතැන්නක් ලෙස සලකනු ලබන ශිවකුමාර් “මම දැන් මගේ ගමට යනවා.ඒ යන්නේ සාර්ථක පුද්ගලයෙකු ලෙසටයි. මම එහි ගොස් දරුවන්ට කියාදෙනවා. ගෙදරින් පැනගොස් වහලුන් වගේ ගෙවල්වල වහල් වැඩ කරන්න යාමෙන් වළකින්න කියල.ඒ වෙනුවට ඉගෙනගන්න, හොඳින් ක්‍රීඩා කරන්න, හොඳ උසස් සාර්ථක කෙනකු වෙන්න කියල ඔවුන්ට උපදෙස් දීමට බලාපොරොත්තු වෙනවාÓයි කීවේය.රෝහණ ආර්යරත්න එලීන් සහ වෝනර් එකිනෙකා මුණ ගැසුණේ කුඩා අවදියේදීයි. වැඩි කලක් යෑමට පෙර දෙදෙනාගේ ඇසුර ආදරයකට පෙරළුණා. මේ ආදරය මුහුකුරා යද්දී දෙදෙනාට උවමනා වුණේ විවාහ ‍වීමටයි.එලීන් සිය පියා‍ගෙන් විවාහයට අවසර ඉල්ලුවත් එලීන් ගේ පියා එය ප්‍රතික්ෂේප කළේ එලීන් තවමත් විවාහයට සුදුසු‍ වයසක පසු නොවීම නිසයි. මේ වෙද්දී එලීන් ගේ වයස අවුරුදු 16යි. වෝනර්ට 17යි.මින් ටික කලකට පසු වෙන්වූ මේ දෙදෙනා වෙනත් අය හා විවාහ වුණා. ඒ විවාහවලින් ඔවුන්ට දරු මුනුබුරන්ද ලැබුණා.වසර ගණනක් විවාහ ජීවිත ගෙවූ මේ දෙදෙනාගේ සහකරුවන් ද එකම කාලයකදී මිය ගියත් ඒ කිසිවක් මේ දෙදෙනා දැන නොසිටියේ එදා වෙන්වූ පසු ඔවුන් කිසිදා යළි මුණ ගැසුණේ නැති නිසයි.එලීන් ජීවත් වුණේ එංගලන්තයේ උතුරු වේල්සයේයි. වෝනර් මිඩ්ලන්ඩ් ප්‍රදේශයේ ජීවත් වුණා. දරු මුනුබුරන්ගේ සුරතල් බලමින් පසුවූ දෙදෙනාට දෙදෙනා මුණ නොගැසුණත් දෙදෙනා ගැන මතකය ඔවුන්ගේ සිත්වල සදා සටහන්ව තිබුණා.මේ දෙදෙනා 1950 වසරේදී එක්ව ගත් සේයාරුවක් එලීන් ළඟ තිබෙද්දී ඇගේ සැමියා එය ළඟ තබා ගැනීම ගැන විරෝධය පළ කිරීම නිසා එලීන් එය සිය සොහොයුරිය මාගරට් ළඟ තබා තිබුණා. මොකද එදා සිටම ඔවුන්ගේ ආදරයට උදව් කළේ මාගරට් නිසයි. ඔවුන් පළමුවෙන්ම මුණ ගැසුණෙත් මාගරට්ගේ පෙම්වතා නිසයි.දැන් ජීවිතයේ සැඳෑ සමය ගත කරන දෙදෙනාගෙන් එලීන්ට පසුගියදාක වෝනර් ගැන තොරතුරක් ලැබුණා. ඒ ලැබුණේද මාගරට් හරහායි.ඉන්පසු යළි මුණ ගැසුණු දෙදෙනා පරණ ආදර මතක අලුත් කර ගත්තා. දශක හයක් වෙන්ව සිටි මේ දෙදෙනා පසුගිය දාක විවාහ වුණේ පරණ ආදර මතක සදා මතකයේ වූ නිසයි. ඒ වෙද්දී දෙදෙනාගේ වයස පි‍ළිවෙළින් 78ක් සහ 79ක්. දැන් ඔවුන් ඉතා ආදරයෙන් කල් ගෙවනවා. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=as1306236</link>
    <topic>නෙළුම් විල</topic>
    <author/>
    <content>නෙළුම් විලඔහු පත්තර කොළයේ ඔතාගෙන ආ බත් පත දිග හැරියේය.ටිකකින් ඔහු ගේ බඩ පිරිණි.ඔහුගේ දෑස දිව ගියේ පත්තර කොළයේ වූ වාර්තාවක් වෙතය.ඒ වූ කලි දස වසරක් තිස්සේ වසා දමා තිබූ පාසලක් ගම්මුන්ගේ ධෛර්යයෙන් නැවත විවෘත කර ගැනීම පිළිබඳ ආරංචියකි. වසා දමා තිබුණ කාලයේ එය යොදාගෙන තිබුණේ හමුදා පුහුණු කඳවුරක් වෙනුවෙනි. ගම්මුන්ගේ දැඩි වුවමනාවත් ඇපකැපවීමත් නිසා බලධාරීනට කරුණු කියා පාසල නැවත විවෘත කරවා ගෙන තිබේ.‘ආ මෙ ඉස්කෝලෙ හොඳයිනේ. අපි අපේ සර්ට පෙන්නමු. සර් උදව් කරයි!’ ඔහු තමා සමඟ අහර ගත් සගයාට පත්තර පිටුව පෙන්නුවේය.දෙදෙනා වහාම පුවත සිය ප්‍රධානියාට සැලකර පත්තර පිටුව පෙන්වූහ.එය කියවා බැලූ ප්‍රධානයා ‘හඳපාන්ගොඩ මගෙ යාළුවෙක් ඉන්නව. එයාගෙනුත් අහල බලමු'යි කීවේය.ඒ අනුව විපරම් කැරිණි. මිතුරාගෙන් ලැබුණේ ද සතුටුදායක පිළිතුරකි.දින ‍කිහිපයක් ගිය තැන අමුත්තෝ කිහිප දෙනෙක් හඳපාන්ගොඩ ගැටකොස්ගහහේනේ ධර්මාශෝක ප්‍රාථමික විද්‍යාලය ගැන සොයා බැලීමට ආහ.පාසලේ සිටි එකම ගුරු මාතාව වූ සුනේත්‍රා මහත්මිය ඔවුන් සතුටින් පිළිගත්තාය.පාසලට ජල පහසුව සැලසුණේ මේ අනුවය. වතුර මෝටරයක්, ටැංකියක් කුලුනක් ඇතුළු ජලනළ පද්ධතිය වෙනුවෙන් ලක්ෂ දෙක හමාරක පමණ මුදලක් ඔවුනට වැය විය.මින් නොනැවතුණු ඔවුහු කාර්ය මණ්ඩලය සමඟ පැමිණ පාසල අලුත්වැඩියා කර වර්ණාලේප කර දුන්හ.දරුවන් දහදෙනකු සිටි පාසල දරුවන් විසිපස්දෙනකු දක්වා වැඩි කරගත්තේය.පාසල සංවර්ධනය කර ගැනීමට ගමේ වැඩිහිටි සමිතියෙන් ද පරිත්‍යාගශීලීන්ගෙන් ද ලැබුණු සහයෝගය අමිලය. දරුවන්ගේ සාපිපාසාව සන්සිඳවීමට රාජගිරියේ නවාන්ටිස් තොරතුරු තාක්ෂණ ආයතනයටත් එහි ප්‍රදීප් සමන්තිලක මහතා ඇතුළු කාර්ය මණ්ඩලයටත් විශේෂයෙන් බත් පත කද්දී එය ඔතා තිබූ පත්තර පිටුව කියවා පාසල ගැන මුල්ම ආරංචිය දුන් දුරදක්නා නුවණින් යුතු තරුණයාටත් (නම ලියා නොතිබීම කනගාටුවට කරුණකි) ධෛර්යය, ශක්තිය හා වාසනාව ලැබේවා! ඔබ ආයතනය වෙනත් ආයතනවලට ද ආදර්ශයක් බව කියමි.හඳපාන්ගොඩ ප්‍රදීප් සමරසිංහ මහතා විසින් යොමු කරන ලද ලිපියක් ඇසුරිනි. උසස් පෙළ පන්තියේ මානවයකු තුළ ඊට පහළ පන්තියක මානවිකාවක කෙරෙහි පිළිබඳ සිතක් පහළ විය.මානවිකා තොමෝ සුන්දරය. ඇය අන් සතු වේයැයි ඔහු සිත තුළ බියක් ද හටගත්තේය.දෙවරක් නොසිතාම හේ ඇයට සිය ප්‍රේමය හෙළි කළේය.මාපියනට කීකරුව හැදුණ - වැඩුණ මානවිකාව ගෙදර ගිය හැටියේම මෑණියනට රහස හෙළි කළාය.මෑණියෝ ත්‍රස්ත වූහ.පසුදිනම පාසලට කඩා වැදුණු ඕ මානවකයාට මතක හිටින්නට දෙහි කැපුවා ය. ප්‍රසිද්ධියේ කරන ලද පරිභවයෙන් කැලඹී ගිය මානවක තෙමේ මානවිකාවන් ගේ මෑණියන් කෙරේ සංසාරගත වෛරයක් බැඳ ගත්තේය.සිද්ධියෙන් පාසල කැලඹී ගියේය. එහෙත් ඉවසිල්ලෙන් සියල්ල සන්සුන් කර ගැනීමට පාසල් මාතාවෝ සමත් වූහ. මානවකයාත් මානවිකාවත් යළි අකුරු කරන්නට වූයේ කිසිවක් නොවූ පරිදිය.කාලයේ වැලිතලාවෙන් සිද්ධිය වැසී ගියේය.මානවක තෙමේ උසස් පෙළ සමත් වී සරසවි ගියේ ය. සරසවියෙන් පිටවූ ඉක්බිති ඔහුට රැකියාවක් ලැබිණ.ඉගෙනුම හමාර කළ මානවිකාවට ද ගුරු පත්වීමක් ලැබිණ.කාලය තවත් ඉදිරියට ඇදී ගියේය.මේ අතිසුන්දර ගුරුවරියට ආයතනයක ඉහළ ම නිලයක් හොබවමින් සිටි කඩවසම් තරුණයකු ගෙන් විවාහ යෝජනාවක් ආයේය.තම දියණියට ආ මේ විවාහ යෝජනාවට ඇගේ මෑණියෝ එක පයින් කැමැති වූහ. තමන් අද එක පයින් කැමැති වූයේ එදා හොඳටම දෙහි කැපූ මානවකයාට බව ඇය නොදැන සිටියා ම නො වේ.විවාහ මංගල්‍යය මහ ඉහළින් පැවැත්විණ.මනමාලයා මනමාලිය සිය නිවෙසට කැන්දාගෙන ගියේය.මනමාලිය සුන්දර වූ පමණින්, මනමාලයා කඩවසම් වූ පමණින් ඔවුන ගේ සමාජ ආර්ථික තත්ත්වයන් සාර්ථක වූ පමණින් පවුල් ජීවිතය සාර්ථක විය හැකි යැයි අපි සිතමු.එහෙත් එය එසේ නොවීය.මනමාලිය මනමාලයාගේ නිවෙසට ගිය දා පටන් සිටියේ හැඬු කඳුළිනි.ඔහු රළු විය. රළු ම රළු විය. පොඩි දෙයටත් ඇයට කඩා පැන්නේ ය. පහර පිට පහර දුන්නේය.ඇය ඉවසුවා ය. ඉවසා බැරිම තැන හඬාගෙන මව සොයා ගියාය.එදා ත්‍රස්ත වූ මව මෙදා අසරණ වූවා ය. දියණිය ද කැඳවාගෙන ඇගේ සැමියා සොයා ගිය මව මලක් ලෙස තමන් ඇතිදැඩි කළ දියණියට රළු ලෙස නොසලකන්නැයි ඔහු ගෙන් අයැද සිටියාය.එහෙත් ඔහුගේ සැලකිල්ලේ කිසිදු වෙනසක් ඇති නොවීය. ඔහු මව ඉදිරියේ දී ද දියණියට පහර දුන්නේය.එසේ නොකරන්නැයි මව හඬා වැලපුණාය. ඔහු ඇයට බැණ පළවා හළේය.වරක් ආදරය කළ කෙනකුට ඒ ආදරණීය හැඟීම් පසෙක ලා වෛර කළ හැකි ද? හැකිය. ඊට හොඳම නිදසුන ඔහුය.සිය යොවුන් වියේ දී ඔහු ඇයට ආදරය කළේ මුළු හදවතින් ම බවට සැකයක් නැත. එසේ වුව ද ඇගේ මව ප්‍රසිද්ධියේ කළ පරිභවයෙන් ඔහු වෙනස් විය.ඔහු ගේ ආදරය වෛරයකට හැරුණේ එතැනිනි. ප්‍රේමයෙන් ප්‍රතික්ෂේප වූ තැන් පටන් ඔහු මුළුමනින් ම වෙනස් මිනිසකු බවට පත් විය. ඔහුගේ වෙනසට අඩිතාලම වැටුණේ වෛරයෙනි.ආදරය, ප්‍රේමය, වෛරය, පළිගැනීම ආදි මේ සියල්ල මිනිස් හැඟීම් ය. මේවා කෙදින කොයි අත පෙරළේ දැයි දන්නෝ කවරහු ද?එදා මේ මව කළ යුතු ව තිබුණේ ප්‍රසිද්ධියේ පරිභව කිරීම නොව දයාවෙන් කරුණු වටහා දීමය. එසේ වූවා නම් මේ කතාව මෙසේ නොලියවෙනු ඇත.සියුම් දේ වෙනස් කළ හැක්කේ ඉසියුම් අයුරිනි. රළු ලෙස එය වෙනස් කිරීමට ගිය කල ඉතා රළු දේ සිදු විය හැකිය.මනමාලියගේ මව එය ඉගෙන ගත යුතු ව තිබුණේ ළමා කාලයේ මය.මේ කතාව මට කී වැඩිහිටියා මට යළි හමු නොවීය.රත්නපුරේ සිළුමිණ පාඨකයකු විසින් යොමු කරන ලද ලිපියක් ඇසුරිනි. එය වයඹ පළාතේ පිහිටි කුඩා ගම්මානයකි. නම දඹගහගෙදරය.වතු සේවකයකු වූ රෙංගනාදන් මෙහි පදිංචියට ආවේ සිය දියණිය මෙහි තරුණයකු සමඟ දීග ආ නිසාය.වියපත් ව සිටි රෙංගනාදන් අවසන් හුස්ම හෙළුවේ දඹගහගෙදර සිය දියණියගේ ගෙදර දීය.රෙංගනාදන්ගේ අවසන් කටයුතු සිදු කැරුණු දා ධාරානිපාත වැසි වැටුණේ ය. එහෙත් කම්පාවට පත්ව සිටි ගම්වාසීහු වැසි නොතකා මළ ගෙදර වැඩ කර දුන්හ.ගමේ පන්සලේ හාමුදුරුවෝ රෙංගනාදන්ගේ පාංශුකූල කටයුතු සඳහා වැඩම කළහ.වෙලාවට වැස්ස පෑයුවේ ය. හිරු එළිය වැටිණ.මළ ගෙදරට මහ සෙනෙගක් රැස්ව සිටියහ.ගම්වාසීන් රෙංගනාදන් පවුලට දැක්වූ දයාව කරුණාව හාමුදුරුවන්ගේ පැසසුමට ලක් විය.මද සුළඟ කෙත් වතු සිසාරා හමා ගියේ ය. තුරු අග රැඳි දිය බිඳු බිම පතිත වූයේ කඳුළු බිඳු මෙනි.ගැමි තරුණයෝ රෙංගනාදන් ගේ නිසල සිරුර සිය කර මතින් ගෙන ගියහ.දඹගහගෙදර සිංහල ගැමි ජනතාව පළ කළ මනුස්සකම විස්මිත ය. මම ඔවුන් ඉහළින් පසසමි.පරගම්මන - නන්ද නමින් යුතු සිළුමිණ පාඨකයකු විසින් යොමු කරන ලද ලිපියක් ඇසුරිනි. නොසිතූ පරිදි මම තදබල ලෙස අසනීප වීමි.මට අනිවාර්යයෙන්ම ශල්‍යකර්මයක් කළ යුතු බවත් වකුගඩුවක් ඉවත් කළ යුතු බවත් වෛද්‍ය නිගමනය විය.ශල්‍යකර්මය කරවා ගැනීමට මා ඇතුළු වූයේ කළුබෝවිල මහ රෝහලටය. මා එහි 32 වැනි වාට්ටුවට ඇතුළු කැරිණි.මා රෝහලට ඇතුළු වූ තැන් පටන් ශල්‍ය කර්මය නිමා වී යළි ගෙදර යන තෙක් වාට්ටුවේත්, ශල්‍යාගාරයේත්, දැඩි සත්කාර ඒකකයේත් වෛද්‍යවරුන්, හෙදියන් ඇතුළු කාර්ය මණ්ඩලවල සියල්ලන් ගෙන් ලැබුණු කරුණාව දයාව සුළුපටු නොවේ.වාට්ටුවේ ප්‍රධාන වෛද්‍ය අනුරුද්ධ මහතා ඇතුළු වෛද්‍යවරුන්ගේ කැපවීම, මානව හිතවාදී ගුණය විශේෂයෙන් අගය කළ යුතුය. මා ඔවුන් දුටුවේ බෝසත්වරුන් ලෙසය.ප්‍රධාන හෙදි නිලධාරිනිය ප්‍රමුඛ කාර්ය මණ්ඩලය දැක්වූ කාරුණික භාවය මෙන් ම සේවාව කෙරෙහි ඔවුන් තුළ වූ කැපවීම ද විශිෂ්ටය.රෝහල ඉතා පිරිසිදු ය. එමඟින් හිතට ලැබුණු ශාන්තිය විශාලය.රෝහලක ගත කරන බව මට නොදැනිණ. දැනුණේ ගෙදර සිටින බවය.මා පමණක් නොව මා සමඟ නේවාසිකව සිටි හැම දෙනාම මා මෙන් ම සතුටින් සිටි බව කිව යුතුය.ඉදින් උතුම් මිනිසුනි සහෝදර ජනයාට උදාර සේවාවක් කරන ඔබ සැම මෙසේ පසසමි. ඔබ සැමට යහපත පතමි.බළපිටියේ, පාරුතොට, සමන් ද සිල්වා මහතා විසින් යොමු කරන ලද ලිපියක් ඇසුරිනි. මා පදිංචිව සිටින තට්ටු නිවාස සංකීර්ණයට ඇතුළු වන විට අමුත්තන් පිළිගැනීමේ කවුන්ටරයක් හමුවෙයි.දිනක් මා සේවය නිමකොට එහි පිවිසෙන විට එහි සේවයේ යෙදී සිටියේ අපේ පෙනුමෙන් යුතු නවක තරුණයෙකි. ඔහු ශ්‍රී ලාංකිකයකු විය හැකි යැයි මට සිතිණ.මා වහ වහා කවුන්ටරය වෙත පියමැන්නේ එහෙයිනි.‘ඔයා ශ්‍රී ලාංකිකයෙක් ද?’ මම ඇසීමි.පරිගණකයෙන් දෙනෙත මෑත් කළ තරුණයා සුහද සිනාවක් පාමින් අසුනින් නැගී සිටියේය.මා සිතුවා හරිය. එබඳු ප්‍රතිචාරයක් ලැබෙන්නේ අපේ රටේ අයකු ගෙනි. වැඩිහිටියකුට ගරු කිරීමට අසුනින් නැගී සිටීමේ පුරුද්දක් බටහිර අයට නැත.‘ඔව්’ ඔහු පිළිතුරු දුන්නේ ය.‘මාත් ලංකාවෙ, ඔයා හඳුනගන්න ලැබීම සතුටක්’ මම කීමි.‘ඇන්ටි හුඟක් කල් ඉඳන් ද මෙහේ ඔහු සිංහලෙන් කතා කරන්නට වූයේ ය. ඒ නිමේෂයේ අප ඥාතීන් වූවා සේය.ඔහු කී පරිදි ඔහු කොළඹ ප්‍රදේශයේ මුස්ලිම් ජාතික තරුණයෙකි. ශිෂ්‍යයකු ලෙස ඕස්ට්‍රේලියාවට පුරවැසිකම ලබා ගැනීමේ අදහසින් උපාධි පාඨමාලාවක් හදාරමින් සිටියි.ඔහු ගේ අරමුණ ඉටුවේවායි මම පැතීමි.ඔහු ගෙන් සමුගෙන යමින් සිටි මගේ හිතේ එකවරම ඉකුත් භීෂණ සමයේ සිද්ධීන් ඇඳී ගියේ මන්දැයි නොදනිමි.‘මේ රටේ හිටියොත් කවදාවත් ළමයි හදාගන්න වෙන්නෙ නෑ’ මා දන්නා බොහෝ අය කිරි දරුවන් කිහිලි ගන්නා ගෙන විදේශ ගතවූයේ එසේ කියමිනි.ඒ දරුවනට නොරටදී හිමි වූ බොහෝ භෞතික සම්පත් ලංකාවේ හැදී වැඩුණු අර දරුවාට අහිමි වූ බව සැබෑ ය. නමුත් ඒ දරුවනට අහිමිව ගිය බොහෝ වටිනා දේ සිය පරිසරයෙන් උකහා ගන්නට මේ දරුවාට හැකි විය. වැඩිහිටි මා දැක නැගිට කතා කිරීමේ වටිනා පුරුද්ද ඔහුට උරුම වූයේ ඒ පරිසරයෙනි.පුතුනි, ඔබ ගුණයහපත්කමින් හැදූ වැඩු මාපියනට ද මගේ ආචාරය හිමිවෙයි.  ඕස්ට්‍රේලියාවේ සවුත්බෑන්ක්හි ශ්‍රියානි පෙරේරා මහත්මිය විසින් යොමු කරන ලද ලිපියක් ඇසුරිනි.  නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av1306232</link>
    <topic>සෙනෙහස වෙනුවෙන් පිදෙන ගී මල් පොකුර</topic>
    <author>ජෝජ් රොබ්සන් ද සිල්වා</author>
    <content>සෙනෙහස වෙනුවෙන් පිදෙන ගී මල් පොකුර1966 තිරගත වූ “කිංකිණි පාද” චිත්‍රපටයේ ඇතුළත් වූ බොදු බැතිමතුන්ගේ මතකයේ රැඳුණු මේ ගීතය අදට යෙදී ඇති පොසොන් පෝය නිමිත්තෙන් පළ කරමු.මල් සුගන්දේ දම් සුගන්දේමල් සුගන්දේ දම් සුගන්දේ සිල් සුළං රැල් පාවෙලා සම්බුදුන් සම්භාවනීයයි සාදු සාදු වන්දනා මිහින්තලාවයි දහම් අමාවයි ශාන්ත අනුබුදු නාමයයි කාට කාටත් මේ කියන්නේ ශාසනේ ඉතිහාසයයි රත්නමාලී සෑ රදුන් මේ දෙව් බඹුන් පූජා ලබයි මේ මහා ගල් මුල් කියන්නේ ඒ උතුම් අභිමානයයි රැල් නඟා හෝ ගා ගලන්නේ ජාතියේ ජය පානයයි සිංහලේ විකුමන් කියන්නේ මේ පොළොන්නරු දේශයයි දාගැබයි මහ මේඝයයි නිල්වන් ගුවන් ගැබ යාවුණේ ගල් කුළින් සිත්තම් වුණාදෝ මෙත් සිහිල් කරුණා ගුණේමහ රජුන් තුන් සිංහලේ මෙහෙමයි එදා දස්කම් කළේ මේ උතුම් දහමින් තමා ලේ මස් පවා විස්කම් කළේ ධීරවීරයි පූජනීයයි නෑ නිමක් ගුණ ගායනේ සිව් මහා දෙවිඳුන් රකීවි මේ අපේ බුදු ශාසනේ* පද රචනය – නිහාල් ඒ. ජයසිංහ * සංගීතය – පී.එල්.ඒ. සෝමපාල * ගායනය - මොහිදින් බෙග්, සුජාතා අත්තනායක * චිත්‍රපටය – ‘කිංකිණි පාද’----------ගී පද රචක රවී සිරිවර්ධනගේ “මිලේනියම් පෙම්වතුන්” සංයුක්ත ගී තැටියෙන් ඔබට මෙම ගීතය ශ්‍රවණය කළ හැකි ය.මේ පහන නිවන්නටමේ පහන නිවන්නට එපා යළි දල්වන්නෙම ඔබ නිසා පුරසඳක් පතා මේ පහනට සැඩ සුළඟ වෙන්නෙපාහැම පහන් සිලම නිවුණා දල්වන්න බැරි ලෙසා කළුවරට වෙලා සිටියා මං මෙතෙක් නෙතු වසාඅවසන් පහන් සිලයි මේ සැඬ සුළඟ වෙන්නෙපා සඳ පහන් රැයක නොනිදා සඳ කැල්ම ගැන සිතානොනිවන්න පහන මහදේ දැල් වූ ඔබමැ නිසා අවසන් පහන් සිලයි මේ වැසි දිය ඉසින්නෙපා* පද රචනය – රවී සිරිවර්ධන * සංගීතය – කලිඳු වීරසිංහ * ගායනය – උරේෂා රවිහාරි-----------මහාචාර්ය එදිරිවීර සරච්චන්ද්‍රයන් වේදිකා නාට්‍ය සහ සිංහල සාහිත්‍ය උදෙසා ඉටු කළ සේවය අගයමින් පසුගිය ජුනි 03 වැනිදා සිට 2014 ජුනි 03 වැනිදා දක්වා “සරච්චන්ද්‍ර ජන්ම සංවත්සර වර්ෂය” ලෙස නම් කර ඇත. වේදිකා නාට්‍ය ගීතලෝලීන්ගේ සිත් ගත් මේ ගීතය සරච්චන්ද්‍රයන්ගේ “මනමේ” නාට්‍යයෙනි.ප්‍රේමයෙන් මන රංජිත වේප්‍රේමයෙන් මන රංජිත වේ නන්දිත වේ පුෂ්පයෙන් වන සුන්දර වේ ලංකෘත වේ ආලයෙන් වෙළි සැදි මේ ලතා මණ්ඩපයෙන් චණ්ඩාතප ඛණ්ඩිත වේ හිරු රජිඳුගේකෝකිල හඬ කන් පිනවයි රන් ස්වරයයි රෑන ගිරව් දෙන ගී සින්දු අම බින්දු සෑම දෙසේ සංගීත ඇසේ පිපි තඹරන නද බඹරනපිය රැව්දෙන ලිය කිඳුරන----------මහද දෝතින් ගෙන පැතු පැතුම් කුසුමේ පෙති කඩා හැර නුවන් යුග කඳුළින් තෙමා හැර නිමල පෙමකට නිඟා කළ මටවෛර නොකරනු මැනවි සොඳුරියේ කටුක දුක් හදවත දවද්දී නිවා ලන්නේ කෙලෙස ඔබ හද ඳුණු පෙම ඉකිබිඳ හඬද්දී සිනා රැල්ලක වේද සොම්නසසිතක් ඇති මුත් සුමුදු පිවිතුරු වරම් නැත අබිසෙස් ලබන්නට නුහුරු නුපුරුදු ලොවක යසිසුරු නොහැක ඔබ අබියස රඟන්නට* පද රචනය – යශෝධා විමලධර්ම * සංගීතය – නවරත්න ගමගේ * ගායනය – දයාන් විතාරණ-----------කුලියාපිටියේ නයෝමි, විදේශීය ප්‍රභූ ආරක්ෂක සේවයේ සමිත් අසංක, කිරිමැටියානේ රෙක්ෂි බර්නාඩ් සමඟ බොරලන්දේ ජයනි කැමැති ගීතයයි මේ.දුර යන්න හිතුවාටදුර යන්න හිතුවාට සැඟවී හොරෙන් ඔබ නැතුව මම ඉන්නෙ කොහොමද ඉතින් වාවන්න බැරි කඳුළු ආවත් නෙතින් හුස්මක් දුරින් ඉන්න මට බෑ ඔබෙන්අවතැන් වෙලා ළැම තුරේ පෙම් හැඟුම් හීනෙකින් හෝ තවකෙකුට ඔබ නොදෙමි මං එක් වෙන්න සංසාරේ පින් මදිව නම් අපි දෙන්නා එක තැනම මිය යමු ඉතින්දහසක් නුවන් මා දෙසම නපුරෙන් බලන් ඉන්නා නිසා හමු වෙන්න බෑ අපට දැන් එක් වෙන්න සංසාරේ පින් මදිව නම් අපි දෙන්නා එක තැනම මිය යමු ඉතින්* පද රචනය – ඩිලාන් ගමගේ * සංගීතය – උදාර සමරවීර * ගායනය - සශිකා නිසංසලා----------ඩී.බී. නිහාල්සිංහගේ “රේඛා” ටෙලි නාට්‍යයෙන් ඇසුණු ගීතලෝලීන්ගේ සිත්ගත් ගීතයකි.වන සිවුපාවුන්වන සිව්පාවුන් වැනි මිනිසුන් මැද දෙවි දේවතාවුන් වැනි මිනිසුන් ඇත ඒ දේවතාවන් දිව්‍යාංගනාවන් මනු ලෝ තලයේ වාසනාවන්කඳුළු සලන්නන් කඳුළින් ගොඩ ගෙන මුවගේ හසරැල් රඳවා තුටු කඳුළින් මුව සරසන දෙවියන් පුද දෙමු දෙවොලට කැඳවාවල්මත් වූවන් දැත මහ වන මැද යා යුතු මාවත පෙන්වා ඒ දෙස බලමින් සැනසෙන මිනිසුන් ඉටු දෙවියන් ලොව සිටිනා* පද රචනය – මහාචාර්ය සුනිල් ආරියරත්න * සංගීතය - රෝහණ වීරසිංහ * ගායනය – චන්ද්‍රලේඛා පෙරේරා----------දිමි ගොටුවයිදිමි ගොටුවයි කෝටු පාරයි ඉකි ගසා හැඩෙව්වා මා ඒ ආදරය යයි කියා දැනුණේ නැහැ. මං පුංචි සන්දියේ අප්පච්චීකන මිරිකලා අයනු කියා දී දුන් ඔවදන් සිත රිදුම් දුන්නා මා බාල කාලේ දුකින් හිටියා මට ආදරේ නෑ කියා ඔබ අප්පච්චී...එදා රිදුණු හිත මල් පිපිලා මා ලොව දිනුවා ඒ හින්දා ඔබේ පැතුමන් සැබෑ වීලා සතුටු වෙන්න නෑ ළඟින් ඔබ අප්පච්චී* පද රචනය – ප්‍රසන්න ඉලංගකෝන් * සංගීතය – චමින්ද සමරනායක * ගායනය – උදේෂ් නීලංග---------------------පසුගිය සතියේ මේ අයත් ගී ඉල්ලා ඉර්ඉ එව්වා. මාතර රකිත, කළුතර කසුන්, වලපනේ වාසනා, නුවර නයෝමි, වැලිගම පාතිමා, පාණදුර තාරක, වත්තල සචිනි, වාද්දුවේ ලූෂන්, ගම්පහ උපාලි, මාතර අනුරාධ, බොරලැස්ගමුවේ සචිනි, දෙහිවල හැම්ලට්, ගුරුබැබිලේ නෙත්මි, කෑගල්ලේ කෞෂිකා, ඇහැලියගොඩ අරවින්ද, ගාල්ලේ ඉසුරු, අංගොඩ කෞශල්‍යා, හොරතැපොල තාරක සමඟ කහන්තොට අජිත්.මෙහි ඔබ කැමැති ගීතයත් පළ වෙනවා දකින්න කැමැති නම් ඔබේ නම, ගම සමඟ කැමැති ගීතය සඳහන් කර 0776974226 දුරකතනයට sms කරන්න.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av1306233</link>
    <topic>මගේ අරමුණ ෙප්‍ර්ක්ෂකයන්ගේ තෘප්තියයි</topic>
    <author>ගාමිණී සුසන්ත ඡායාරෑප - ප්‍රසාද් සමරතුංග</author>
    <content>මගේ අරමුණ ෙප්‍ර්ක්ෂකයන්ගේ තෘප්තියයිසුබුද්ධි ලක්මාලිඅලුත්ම ‘රතු හැට්ට කාරිය’ ඇයයි. මේ දිනවල වේදිකාගත වන ‘රතු හැට්ටකාරි’ වේදිකා නාට්‍යයේ නව නිෂ්පාදනයේත්, ‘රඟපෑම් ඉවරයි’ වේදිකා නාට්‍යයේත් ප්‍රධාන චරිතය නිරූපණය කරන ඇය සුබුද්ධි ලක්මාලී. රංගනයට මෙන්ම ගායනයට ද නිසඟ හැකියාවක් පෙන්වන සුබුද්ධි, කලා ක්ෂේත්‍රයේ දිගු ගමනකට උරුමකම් කියන කලා ශිල්පිනියක ලෙස හැඳින්වීම නිවැරදිය.රතු හැට්ටකාරි වැනි වේදිකා නාට්‍යයක නව නිෂ්පාදනයේ ප්‍රධාන චරිතය රඟපාන්න ලැබීම ඔබට කොහොම ද දැනෙන්නේ?මුලින්ම කියන්න ඕන මෙවැනි නිර්මාණයකට දායක වෙන්න ලැබීමම භාග්‍යයක් බව. ඒ වගේම ලූෂන් බුලත්සිංහල වැනි නිර්මාණ කරුවකුගේ නාට්‍යයකට දායක වෙන්න ලැබීම වාසනාවක් බව. ‘රතු හැට්ටකාරි’ මුලින්ම වේදිකාගත කළ කාලේ මම ඉපදිලත් නෑ. නමුත් මේ වේදිකා නාට්‍යයේ එන ‘දී කිරි දී කිරි’ ගීතයට පුංචි කාලෙ ඉඳලම ගොඩක් ආශා කළා. මේ නාට්‍යයේ මුලින්ම රඟපෑවේ අනුලා බුලත්සිංහල කියන ප්‍රවීණ රංගන ශිල්පිනිය. ඇය කළ රංගනයක් ප්‍රතිනිර්මාණය කිරීමට සිදුවීම මට විශාල අභියෝගයක් වුණා.කොහොම ද ඔබ මේ චරිතයට සූදානම් වුණේ?‘රතු හැට්ට කාරි’ නව නිෂ්පාදනය මුල්ම නාට්‍යයට වඩා තරමක් වෙනස්. මෙහි පිටපත මට දුන්නු ලූෂන් බුලත්සිංහල මහතා කිව්වේ “මේ චරිතය මීට කලින් කළ අයගේ රඟපෑම් ගැන හිතන්නේ නැතිව ඔබ ඔබට දැනෙන විදියට මේ චරිතය කරන්න” කියලයි. ඒ අනුව මම මට දැනෙන විදියට සහ ලූෂන් බුලත්සිංහලයන්ගේ උපදෙස් අනුව මේ චරිතය ගොඩ නැඟුවා. මේ වේදිකා නාට්‍ය 70 දශකයට වගේම අදටත් ඉතාම හොඳට ගැළපෙනවා. මෙයට සහභාගි වෙන සෑම දර්ශනයකදීම මම උත්සාහ කරන්නේ චරිතයට උපරීම සාධාරණයක් කරන්නයි.මේ දිනවල ඔබ “රඟපෑම් ඉවරයි” වේදිකා නාට්‍යයටත් රංග‍නයෙන් දායක වෙනවා නේද?‘රතුහැට්ට කාරි’ පිටපත ලැබෙන්න කලින් තමයි මට ‘රඟපෑම් ඉවරයි’ නාට්‍යයේ පිටපත ලැබුණේ. විශේෂයෙන් ම මේ වේදිකා නාට්‍යයට මාව තෝරාගෙන තියෙන්නේ මෙහි මගේ චරිතය සංගීතය හරහා ගොඩනැ‍ඟෙන චරිතයක් නිසයි. මෙය උදයසිරි වික්‍රමරත්නගේ නිර්මාණයක්. මේ නාට්‍යයට මාව යෝජනා කරල තියෙන්නේ කමල් අද්දරආරච්චි සහ දිලීප අබේසේකර. මෙය තරමක වෙනස් ආකාරයක් ගත් වේදිකා නාට්‍යයක්. මෙහි විනාඩි 25 ක් පමණ වේදිකාව මත තනිවම මම රඟපානවා. එය අභියෝගයක් වුණා.ඔබ කොහොම ද කලාවට සම්බන්ධ වුණේ?මම අධ්‍යාපනය ලබපු බත්තරමුල්ල ශ්‍රී සුභූති ජාතික පාසලේ දීත් කොළඹ යශෝධරා බාලිකා විද්‍යාලයේදීත් කලා කටයුතුවලට සම්බන්ධ වුණා. නමුත් මම උසස් පෙළට කළේ ජීව විද්‍යා විෂයයන්. මගෙ දෙමවුපියන් ආශා කළේ මම කලා විෂයන් ගෙන් උසස් පෙළ හදාරනවට. උසස් පෙළෙන් පසුව මම තොරතුරු තාක්ෂණ උපාධියක් හැදෑරුවා. ඒ අතරතුරේ මගේ අක්කගෙ සැමිය ප්‍රේමසිරි කේමදාස පදනමට බැ‍ඳෙන්න අයදුම්පතක් ගෙනත් දුන්නා.ඒ අනුව මම කේමදාස පදනමට බැඳිලා කේමදාසයන් යටතේ අවුරඅදු 3 ක් ප්‍රසංගික කලාව ගැන ඉගෙන ගත්තා. එතුමා යටතේ ඉගෙන ගන්න මට හීනයක් තිබුණා. කෙසේ හෝ කේමදාස ශූරීන්ගේ අවසන් සිසුන් කීපදෙනාගෙන් කෙනෙක් වෙන්න මට වාසනාව ලැබුණා. එතුමාගෙන් ඉගෙන ගත්ත දේවල් තමයි මම ගායනයෙන් සහ රඟපෑමෙන් දැන් ඉදිරිපත් කරන්නේ. මගේ පළමු ටෙලි නාට්‍ය රංගනය ඇතුළත් වුණේ මහේන්ද්‍ර පෙරේරා ගේ “ස්ටාර් ශ්‍රී ලංකා හිස්තැනක්” ටෙලි නාට්‍යයේ.ඔබ මෙතෙක් දායක වී ඇති නිර්මාණ...?සුදත් රෝහණගේ ‘ගිරිකුළ’ ටෙලි නාට්‍යයටත් උපාලි ගම්ලත්ගේ ‘ගුරු ගීතය’ චිත්‍රපටයටත් රංගනයෙන් දායක වුණා. ටෙලි නාට්‍යවලට නම් ආරාධනා ලැබෙනවා. නමුත් වේදිකා නාට්‍යවලට මුල් තැන දෙන නිසා ටෙලි නාට්‍යවලට වැඩිය යොමු වෙන්නේ නෑ. නමුත් දැන් රැල්ලට හැදෙන ටෙලි නාට්‍යවලට නැතිව හොඳ නිර්මාණයකට ආරාධනයක් ලැබුණොත් මම සතුටින් දායක වෙනවා. ලැබෙන තරමට වැඩ බාර අරගෙන ගොඩක් කාර්යබහුල වෙන්න මම කැමැති නෑ. එහෙම වුණොත් කිසිම දෙයක් හරියට කරන්න ලැබෙන්නේ නෑ.ඔබ කලා ශිල්පිනියක් නොවුණානම්...?එහෙමනම් මම තොරතුරු තාක්ෂණය උගන්වන ගුරුවරියක් වේවි. අදත් මම ළමයින්ට තොරතුරු තාක්ෂණය උගන්වනවා.ගායනයෙන් ඉදිරියට එන්න අදහසක් නැත් ද?ගායනය තමයි මගේ මුල්ම විෂය. මම ගායනා කළ ගීත කීපයක් තිබෙනවා. ඉන් එකක් තමයි, ජයන්ත චන්ද්‍රසිරි අධ්‍යක්ෂණය කළ සතර දෙනෙක් සෙන්පතියෝ ටෙලි නාට්‍යයේ තේමා ගීතය. ඉදිරි කාලයේ දී හිමින් සැරේ මගේම ගීත එකතුවක් කරන්නත් බලාපොරොත්තුවක් තියෙනවා.ඔබේ පවුලේ තොරතුරු?අම්මයි තාත්තයි අක්කයි අක්කගේ මහත්තයයි මමයි තමයි පවුලේ අය. මේ හැමෝම මගේ කලා කටයුතුවලට ගොඩක් උදව් කරනවා.ඉදිරියේ දී ඔබ වෘත්තිය ලෙස තෝරාගන්නේ කලාව ද?නැහැ කලාව වෘත්තිය කරගන්න මගේ බලාපොරොත්තුවක් නෑ. කලාවේ යෙදෙන්න ඕන නිරවුල් මනසකින්. කිසියම් නිර්මාණයකට දායක වීමෙන් මුදලක් ලැබෙන බව ඇත්ත. නමුත් අපි මුදල බලාගෙනම කලාව ගැන හිතන්න ගියොත් එතැන හොඳ නිර්මාණයක් බිහි නොවන බවයි මගේ හැඟීම. මම කලාවේ යෙදෙන්න බලාපොරොත්තු වෙන්නෙ වෙනත් වෘත්තියක යෙදෙන ගමන්. මම කලාවෙන් බලාපොරොත්තු වෙන්නේ මගේ සහ ප්‍රේක්ෂකයින්ගේ තෘප්තිය.ගාමිණී සුසන්ත ඡායාරෑප - ප්‍රසාද් සමරතුංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av1306234</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතාඑක් හමුදා ඒකකයක් භාරව සිටි අණදෙන නිලධාරියා, අලුතින් සේවයට බඳවා ගෙන, තම ඒකකය වෙත අනුයුක්ත කර සිටි ආධුනික භටයන් හට, පැරෂුට් භාවිතය ගැන පාඩමක් කියාදෙමින් සිටියේය.”සර්! එහෙම වෙලාවක හදිස්සියෙන්වත් පැරිෂුට් එක දිගඇරුණේ නැත්තං මොකද කරන්නෙ?” එක් භටයෙක් අතුරු ප්‍රශ්නයක් නැඟුවේය.”එහෙම ප්‍රශ්නයක් පැනනැඟිලා කවුරුහරි භටයෙක් මගෙ ළඟට ආවොත් මට පුළුවනි එයාට අලුත් පැරිෂුට් එකක් දෙන්ඩ.” අණදෙන නිලධාරියා කීවේය.  ”මගෙ ඩ්‍රයිවින් ලයිෂන් එක ලබන සුමානෙ වෙනකොට ලැබෙයි “ වේරහැර ගොස් පැමිණි ප්‍රමෝද් කීවේ තම මව දෙසට හැරෙමිනි.”ඇයි, මටත් තියෙනවනෙ, වැඩ කරන දවස්වල ගත්ත ඩ්‍රයිවින් ලයිෂන් එකක්. උඹලෑ තාත්තට තමයි ඕවා ගැන කිසිම ඕනෑකමක් නැත්තෙ?” ශාන්ති තම මේසය ඉදිරිපස වාඩිවී කිසිවක් ලියමින් සිටි සැමියා දෙස බලමින් කීවාය.”මටත් තියෙන්නෙ බර වාහන ලයිසමක් තමයි. ඇයි බං මං උඹලගෙ අම්මවනෙ කසාද බැඳල තියෙන්නෙ..”චන්ද්‍රසිරි, තම පුතු හට කීවේ බිරිය දෙස බලා ඉඟිමරමිනි.  ජාගොඩ කලා පුවත්පතේ කර්තෘතුමා හමුවීමට පත්තර කන්තෝරුවේ පියගැට පෙළ දිගේ පියමැන්නේ තව නොබෝ දිනකින් තමා හා හා පුරා කියා එළිදක්වන ගීත ඇතුළත් සීඩී පටය දොරට වැඩීමේ උලෙළ පිළිබඳ ප්‍රවෘත්තියක් එහි පළ කරවා ගැනීමේ අදහසිනි. බොහෝ කලාකරුවන්, මාධ්‍යකරුවන් දැනහඳුනාගන සිටි තම වැඩිමහල් සොහොයුරා, තමා හඳුන්වාදෙමින් සහ තම අවශ්‍යතාව සඳහන් කරමින් ලියූ ලිපියක් ද ඔහු අත තිබ්බා.ජාගොඩ දෝතින් පිළිගැන්වූ ලිපිය කියවා බලා සීඩී පටයේ කවරය දෙසට බැල්මක් හෙළා මෙසේ ඇසීය.”කවුද මේ, “සැඟවෙන්නට පෙර” කියන නම දැම්මේ?””අපෙ අයියා.” ජාගොඩ සිනාවක් පා කීවේය.”නම හොඳයි. හොඳ ප්‍රචාරයක් හෙම දීලා උත්සවේට ලකලැහැස්ති වෙන්ඩ එපායැ. සීඩී එක අවුට් වෙලා ශ්‍රාවකයෝ ඒක ඇහැව්වයින් පස්සෙනෙ සැඟවෙන්ඩ වෙන්නෙ, නේද?” අරුණ කීවේ සෝපාහාසී සිනාවක් මුවඟට ගලා එද්දීය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av1306235</link>
    <topic>මට තරඟයක් තියෙන්නේ ඉන්දියාව ඒක්ක විතරයි</topic>
    <author>ජෝජ් රොබ්සන් ද සිල්වා</author>
    <content>මට තරඟයක් තියෙන්නේ ඉන්දියාව ඒක්ක විතරයිසරත් වික්‍රමප්‍රවීණ සංගීතඥ සරත් වික්‍රම යනු සංගීතය සිය ආත්මය කරගෙන දශක හතරක් පුරා මෙරට ගුවන් විදුලි, කැසට්, චිත්‍රපට සහ ටෙලි නාට්‍ය ක්ෂේත්‍රයන්ට ගී තනු තුන්දහසක් පමණ දායාද කළ නිර්මාණකරණයෙන් ජාත්‍යන්තරය ජය ගැනීමට වෙර දරන්නා වූ නිර්මාණ ශිල්පියෙකි.සරත් වික්‍රම ලයිව් ඉන් කොන්සර්ට් 25 දා  සිංහල, දෙමළ, ඉංග්‍රීසි, හින්දි සහ අරාබි යන භාෂා පහෙන්ම ස්වකීය ගී නිර්මාණ ශ්‍රාවකයින්ට ඉදිරිපත් කර ඇති සරත් මේ මස 25 වැනිදා සවස හතරට කොළඹ මහජන පුස්තකාල ශ්‍රවණාගාරයේ දී සිය කලා දිවියට අතහිත දුන් සහෝදර කලාකරුවන් ඇගැයීමේ චාම් උත්සවයක් පැවැත්වීමට සැරසෙමින් සිටියි.එහිදී ප්‍රවීණ ගායක ගායිකාවන් ගී ගයන ‘සරත් වික්‍රම ලයිව් ඉන් කොන්සර්ට්’ නමින් ප්‍රසංගයක් ද පැවැත්වෙන අතර ඊට සමගාමීව සරත් සංගීතවත් කළ ගී නිර්මාණ ඇතුළත් “වීර සෙබළුන්ට” - “මුතු” සහ “සුළඟ” යන සංයුක්ත තැටි තුන ද එළිදැක්වීමට නියමිතව ඇත. ඒ නිමිත්තෙන් සරත් වික්‍රම සමඟ “රසඳුන” කළ පිළිසඳරයි මේ.“අවුරුදු හතළිහක් මම සංගීත ක්ෂේත්‍රයේ නියැළී උන්නත් ‘සිළුමිණ’ පත්‍රයේ මගේ ලිපියක් පළ කරන පළමුවැනි අවස්ථාව මේ තමයි. හුඟාක් ස්තූතියි. විශේෂයෙන්ම මම මේ සූදානම් වෙන්නෙත් තරමක් වෙනස් වැඩකටයි. ඉතින් මේ අවස්ථාවේ සිළුමිණ ‘රසඳුනේ’ මේ තොරතුරු පළවීම මට වැදගත් වෙනවා.25 වැනිදා ‘සරත් වික්‍රම ලයිව් ඉන් කොන්සර්ට්’ කරන්නේ මෙතෙක් මං ආපු ගමනේ දී මට අත්වැලක් වුණු සැමට ගෞරව පුද කරමින් ඇගැයීමටයි. මට අතහිත දුන්නු විශාල පිරිසක් ඉන්නවා, නම් වශයෙන් කියන්න බැරි තරම්. ඔවුන් අතරින් තෝරා ගත් කිහිප දෙනෙකුට ගෞරව පුද කිරීමයි මගේ ප්‍රධාන අරමුණ. මා සමඟ නිර්මාණ කිරීමේ දී දායක වූ ගායන, ගී පද රචනා මෙන්ම වාදන ක්ෂේත්‍ර වල හිතවතුන්ව පමණක් නොවේ මාධ්‍ය ක්ෂේත්‍රයෙන් මට සහාය දුන් හිතවතුන්ට පවා මම මෙහිදී ඇගැයීමට අමත කරන්නේ නැහැ.”“මෙදින මම සංගීතවත් කළ එච්. ආර්. ජෝතිපාලයන් ගැයූ ගී ඇතුළත් ‘වීර සෙබළුන්ට’ සංයුක්ත තැටිය සමඟ - ‘මුතු’ සහ ‘සුළඟ’ යන සංයුක්ත තැටි දෙකත් එළිදැක්වීමට කටයුතු සූදානම් කර තිබෙනවා.එමෙන්ම එම ගී තැටි වල ඇතුළත් ගීත අතරින් තෝරා ගත් ගීත කිහිපයක් ප්‍රවීණ ගායක ගායිකාවන් කිහිප දෙනෙකු ගායනා කරන අතර මහාචාර්ය ප්‍රණීත් අබේසුන්දර, බණ්ඩාර ඇහැලියගොඩ සහ අමිල ජයසේකර, උත්සව සභාව ඇමැතීමටත් නියමිතව තිබෙනවා. ‘සරත් වික්‍රම ලයිව් ඉන් කොන්සර්ට්’ සංවිධානය කරන්නේ ‘සහෘද සංවාද කේන්ද්‍රය’ විසිනුයි.”මෙදින එළිදක්වන ජෝතිපාලයන් ගැයූ ගීත ඇතුළත් වන ‘වීර සෙබළුන්ට’ සංයුක්ත තැටිය සුවිශේෂ ගී තැටියක් ද?ඇත්තෙන්ම මෙය ලංකාවේ ප්‍රථම වරට පරිගණක සංගීතය මුසු කළ ජෝතිපාල ගැයූ ගීත ඇතුළත් වන සංයුක්ත තැටියයි. වාදක මණ්ඩලයක් සංගීතවත් කරමින් පටිගත කළ ගීතයකට පරිගණක සංගීතය මුසු කරන්න බැහැ, ලෝකයේ කොහේවත් එහෙම තාක්ෂණයක් මේ වනතුරු සොයා ගෙන නැහැ.ඒත් මං සොයා ගත්ත තාක්ෂණික ක්‍රමයකට මුලින් පටිගත කර තිබුණු ගීත වලට හානියක් නොවන අයුරින් සාර්ථක ලෙස ජෝතිගේ මේ ගීත 16 සඳහා මම පරිගණක සංගීතය මුසු කළා. මේ සින්දු අහන කොට ජෝති අලුතින්ම පටිගත කළ සින්දු වගේ. ‘වීර සෙබළුන්ට උපහාර’ කියලා මං අවුරුදු තිහකට පමණ පෙර ජෝතිට කළ ගීතයක් තියෙනවා. ඒ ගීතය සමඟ ‘මේ නොනිමෙන දිවි ගමනේ’ - ‘මා පතනා දේ’ - ‘පුංචි දෝණි තරහා වෙලා’ වගේ මා සංගීතවත් කරපු ජෝති ගැයූ ගී 16 ක් ‘වීර සෙබළුන්ට’ සංයුක්ත තැටියේ ඇතුළත් වෙනවා.”“මුතු” සහ “සුළඟ” සංයුක්ත තැටිවල විශේෂය කුමක් ද...?“මේ තැටි දෙකේම ඇතුළත් වෙන්නේ මම සංගීතවත් කළ චිත්‍රපට සහ ටෙලි නාට්‍යවලට යොදා ගත් ගීත අතරින් තෝරා ගත් ගීතයි. එමෙන්ම ‘මුතු’ සංයුක්ත තැටියේ එස්. පී. බාලසුබ්‍රමනියම් ගයන දෙමළ ගීතයකුත් ‘සුළඟ’ සංයුක්ත තැටියේ ඉන්දියාවේ නව පරපුරේ ගායිකාවක් වන සුනන්දා ගයන හින්දි ගීතයකුත් ඇතුළත් වීම විශේෂයි.සුබ්‍රමනියම් ගැයූ ගීතය ලිව්වේ ඉන්දියාවේ දක්ෂ ගී පද රචකයෙකු වන මුතුකුමාර් විසිනුයි. ගීත සංගීතවත් කෙරුවේ ඒ. ආර්. රහුමාන්ගේ වාදක මණ්ඩලය විසිනුයි.එම වාදක මණ්ඩලය මෙහෙය වූවේ මමයි. මම සංගීතය නිර්මාණය කළ චිත්‍රපට ගණන තිහකට වැඩියි. ඒ වගේම මා සංගීතය නිර්මාණය කළ ටෙලි නාට්‍ය ගණන එකසිය පනහකට වැඩියි. එම චිත්‍රපට සහ ටෙලි නාට්‍යවල ඇතුළත් වූ ගීත අතරින් තෝරා ගත් විශේෂ ගීත තමයි මේ සංයුක්ත තැටි දෙකේම ඇතුළත් කළේ.“නාද” (2004 දී) සහ “තාල්” (2011 දී) වැනි සංයුක්ත තැටි කිරීමේ දී ඔබට මේ ගේ දොර, යාන වාහන පවා විකිණීමට සිදු වුණා නේද...?“ඔව්. මම නාද සංයුක්ත තැටිය කෙරුවේ මගේ ගේ දොර විකුණලයි. ‘තාල්’ සංයුක්ත තැටිය කළේ වාහනය විකුණලා. මිනිස්සුන්ට තවම මේ නිර්මාණ ගැන අගය හෝ දැනුම නැති වුණාට අපි මේ නිර්මාණ කළ යුතුයි. ඉක්මනින් ප්‍රතිචාර බලාපොරොත්තු වෙන්න බැහැ. ඒ මොනවා වුණත් මට නිර්මාණ කිරීම නවත්වන්නත් බැහැ. මං නිර්මාණ කරමින් ඉන්නවා දිගටම. ඒ නිසා මොන දේ වුණත් එය පාඩුවක් කියලා මං හිතන්නේ නැහැ.චිත්‍රපට ගී නිර්මාණයේ දී ඔබේ මතකයේ රැඳුණු තැන් පවසන්න පුළුවන් ද?ඉන්දියාවේ ‘රෙඩ්ඩී’ නමැති චිත්‍රපට අධ්‍යක්ෂවරයා ඔහුගේ දෙමළ චිත්‍රපටයක සංගීතය සැපයීමට මාව යොදා ගත්තා. ඒ තමයි මගේ ස්වතන්ත්‍ර මුල්ම සිනමා නිර්මාණය. 1987 දී තිමති වීරරත්න ගෙන් කොපි ගීත ඇතුළත් ‘වන බඹරා’ ඇතුළු චිත්‍රපට පහක් ලැබුණා.ඉන් පසු ‘අභියෝගය’ චිත්‍රපටයේ නුවන් ගුණවර්ධන ගයන ‘කිරි මුහුදු වෙරළේ’ - ‘අරගලය’ චිත්‍රපටයේ නිමන්ත හේෂාන් ගයන ‘මගෙ පොඩි යාළු’ සහ ‘හඬන කිංකිණි’ චිත්‍රපටයේ රූකාන්ත ගුණතිලක ගයන ‘මුතු කැට වැටෙනා’ වැනි චිත්‍රපට ගී මා අතින් නිර්මාණය වුණා.විශේෂයෙන්ම මා 1998 දී නිර්මාණය කළ ‘සාවිත්‍රිගේ රාත්‍රිය’ චිත්‍රපටයේ ප්‍රදීපා ධර්මදාස ගැයූ ‘තනි වූවේ ඇයි’ ගීතය වෙනුවෙන් සරසවි සහ ජනාධිපති සම්මාන ද, 2002 දී ‘රාගිනි’ චිත්‍රපටයේ නන්දා මාලිනී ගැයු ‘සඳින් සොමි ගෙන’ ගීතය වෙනුවෙන් මා සහ නන්දා මාලිනී ජනාධිපති සම්මානයෙන් ද, 2006 දී ‘සමන්තා’ චිත්‍රපටයේ නීලා වික්‍රමසිංහ ගැයූ ‘නිල් ඇස්’ ගීතය වෙනුවෙන් සරසවිය සම්මානය ද ලැබීම වගේ අවස්ථා මගේ මතකයේ රැඳිලා තියෙනවා.ඔබට අභියෝගයක් හෝ තරගයක් ඇති සංගීතඥයින් කවුරුන් ද?මට අභියෝගයක් හෝ තරගයක් තියෙන්නේ ඉන්දියාව සමඟයි. ආසියාවේ පෙරළියක් කරන්න එකම එක නිර්මාණයකින් පුළුවන්. ඒත් ආයෝජනයක් කරන්න නිෂ්පාදකවරයෙකු ඉන්නවා නම් මට තරගයක් හෝ කිසිඳු අභියෝගයක් නැහැ.ඒත් ඉතින් දැනට නම් තනියම තමයි මට මේ ගමන යන්න වෙලා තියෙන්නේ. බාලසුබ්‍රමනියම් සමඟ අත්හදා බැලීමක් ලෙස ගීතයක් ඉන්දියාවේ දී කළෙත් ඒකයි. විශ්වාසවන්ත ආයෝජකයෙක් නැතිකම තමයි ගැටලුව වී තියෙන්නේ.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av1306237</link>
    <topic>මට උදව් එපා බලන්න විතරක් එන්න</topic>
    <author>අමල් යශෝමන් ජයසිංහ ඡායාරූප - දුෂ්මන්ත මායාදුන්න</author>
    <content>මට උදව් එපා බලන්න විතරක් එන්නරෝහලේ ඇඳ මත සිට මොරිස් දහනායක කියයි”මුතු මිටක් පිරී ඇත්තේ මල් ගොඩක් පිපී ඇත්තේ මිණිකැටත් සොයා ගත්තේ අඩුවකුත් - මෙහේ නැත්තේ”එදා ‘ආදරේ හිතෙනව දැක්කම’ චිත්‍රපටයේ විජය කුමාරතුංගයන් මේ ගීතයට රැඟූ අයුරු ඔබට මතකද? ‘නයනා රසේ පෙම් රූප රාජිණී’ නම් මුල් ගීතයෙන් ගුවන් විදුලියේ විශිෂ්ට ශ්‍රේණියේ ගායන ශිල්පියකුව ඔහු ගැයූ ‘මෙත් මල් පිබිදේවා’, ඇන්ජලින් ගුණතිලක සමඟ ‘ඔන්න ඕලු මලක් විල් දියමත පාවෙලා’ ඇතුළු ගීත රැසක් ගැයූ ඔහු චිත්‍රපට දහයක පමණ ‘දුෂ්ටයා’ ගේ චරිත රංගනයෙන් ප්‍රේක්ෂක සිත්සතන් ඇද බැඳ තබාගන්නට සමත් වූයේය. ඔහු මොරිස් දහනායක කලාකරුවාණන් ය.”මං අසනීප වෙලා රෝහලේ ඉන්න බවක් කවුරුවත් දන්නවද මම දන්නෙ නැහැ. උදව් එපා. නිකමට හරි මාව බලා යන්න, වචනයක් දෙකක් කතාකරල යන්න එනවා නම් මට ඒක මහා සතුටක්”මොරිස් දහනායකයන් මේ වන විට ශ්‍රී ජයවර්ධනපුර රෝහලේ 6 වන වාට්ටුවේ පෙරදා මෙන් සවිබල නුවූ ගතින් යුතුව ඇඳ මත සිටී. අසූවන වියෙහි පසුවන ඔහු ඔහුගේ එදා දවස් ගැන අපහසුවෙන් මතකය අලුත් කරමින් කිව්වේ මෙහෙමයි.”මට දුෂ්ට මුහුණක් ඇත්තෙත් නැහැ. ඒත් එදා අධ්‍යක්ෂවරු මාව ගත්තෙ දුෂ්ටයාගෙ චරිතයටමයි. නීල් රූපසිංහයන් ගෙ සැම චිත්‍රපටයකටම වගෙ මම සම්බන්ධ වුණා. හැබැයි, මගෙ රස්සාව පරිස්සම් කරගෙනයි ඒවා කළේ”ශ්‍රී ලංකා රක්ෂණ සංස්ථාවේ විධායක ශ්‍රේණියේ නිලධරයකු වූ හෙතෙම ගායනයේ, රංගනයේ යෙදුණ ද තිස් වසරක රස්සාවට වඩාත් ආදරය කළ බව ද කීවේ සිනාසෙමිනි. “ඔන්න මාමේ කෙල්ල පැනපි, ආදරේ හිතෙනව දැක්කම, පාරා වළලු, ප්‍රවේශම් වන්න, ලස්සන කෙල්ල ආදී චිත්‍රපට කිහිපයක ද දුෂ්ටයා වූයේය. ජෝ, ටෝනි රංගවේදීන්ගේ සමීපතමයා ලෙසින් ගෙවූ ඈත දවස් ගැන ද ඔහු කීවේ සොම්නසකිනි.”හැබැයි ගාමිණී ෆොන්සේකා මහත්මයා එක්ක රඟපාන්න අමාරුයි. සටන් දර්ශනවලදි එයා මට ඇත්තටම ගහනවා”තමන් රෝහලේ බව දැන දුක සැප විමසන්නට පැමිණි සනත් – මල්කාන්ති යුවළ ගැන මොරිස් කීවේ මහත් සතුටකිනි.මොරිස්ට දැන් තම දුබල වත ඔහුටම පාලනය කරගත නොහැකිවාක් මෙනි. මතකය ද බිඳී ඇති සේය. එහෙත් සැහැල්ලුවෙන් සිනාසේ. තම වම් අතත්, වම් කකුලත් කිසියම් අප්‍රාණික බවකින් ඇතැයි වචන අමුණමින් කී හේ “ඔහොම තමයි ජීවිතේ” යැයි සෙමින් කීවේය.”මාව බලන්න එදා මා එක්ක හිටපු හැමෝටම එන්ඩ කියන්න. උදව් මුකුත් එපා. ආවාම මට ලොකු සතුටක් දැනෙනවා”සමුගත් මොහොතේදී මා අත අල්වා ඔහු කීයේ එයමය. මොරිස් ඔබට ඉක්මන් සුවය පතමු.අමල් යශෝමන් ජයසිංහ ඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av1306238</link>
    <topic>සාර්ක් සිනමා උලෙළ දෙස ආපසු හැරී බැලීමක්</topic>
    <author>ඈෂ්ලි රත්නවිභූෂණ</author>
    <content>සාර්ක් සිනමා උලෙළ දෙස ආපසු හැරී බැලීමක්ශ්‍රී ලංකාවේ පවත්වන ලද සිවුවැනි සාර්ක් සිනමා උලෙළ පසුගිය මැයි 26 – 31 දක්වා ජාතික චිත්‍රපට ශ්‍රවණාගාරයේ දී පැවැත්විණ. පළමුවන සාර්ක් සිනමා උලෙළ පවත්වන ලද්දේ 1999 වර්ෂයේ දී ය. විදේශ කටයුතු අමාත්‍යාංශයේ සහ ලංකා සංචාරක මණ්ඩලයේ ද සහයෝගය ඇතිව එය සංවිධානය කරන ලද්දේ තැපැල් හා විදුලි සංදේශ කටයුතු අමාත්‍යාංශය විසිනි. මෙම ලියුම්කරු එහි සම්බන්ධීකාරක විය. වෘත්තාන්ත චිත්‍රපට 30ක් වාර්තා/ කෙටි චිත්‍රපට 53ක් තිරගත කරන ලද අතර කොළඹ නගරයේ චිත්‍රපට ශාලා 06ක් ඒ වෙනුවෙන් භාවිතා කරන ලදී.එවැනි පරිමාණයක සිනමා උත්සවයක් එතෙක් ශ්‍රී ලංකාවේ පවත්වා නැත. ප්‍රත්‍යාවලෝකන අංශ කීපයක් ද ඊට ඇතුළත් විය. සහිර් රහියන්, අල්මජිර් කබිර් වැනි බංග්ලාදේශ සිනමාකරුවන් ගේ කෘති ද ආචාර්ය ලෙස්ටර් ජේම්ස් පීරිස්, මහාචාර්ය ඒ.ජේ. හා ට්‍රිලීෂියා ගුණවර්ධන, හියුගෝ ප්‍රනාන්දු යන සිනමාකරුවන් හා ශිල්පීන් නියෝජනය කළ නිර්මාණ ද ඊට ඇතුළත් විය.ඊට අමතරව මලයාලම් සිනමා දැක්මක් හා ඉන්දියානු සිනමා දැක්මක් ද, පූනා චිත්‍රපට ආයතනයේ ඩිප්ලෝමා චිත්‍රපට අංශයක් ද විය. ශ්‍රී ලංකාවේ සාර්ක් සංස්කෘතික මධ්‍යස්ථානය පිහිටුවීමෙන් පසු 2 වන සාර්ක් සිනමා උලෙළ 2011 දී පවත්වන ලද ඉන්පසු එය වාර්ෂිකව පවත්වා ගෙන යනු ලැබේ.2013 සාර්ක් සිනමා උලෙළ සඳහා මුද්‍රණය කරන ලද කෘතියේ මෙලෙස සඳහන් කර ඇත.”2013 සාර්ක් සිනමා උලෙළ සාමාජික රටවල් මඟින් නිෂ්පාදනය කර ඇති හොඳම වෘත්තාන්ත හා වාර්තා චිත්‍රපට තිරගත කරන අතර ඒවායේ නිර්මාණකරුවන්ට ආරාධනා කොට ඔවුන් සමඟ සංවාදයකට මඟ පාදන මණ්ඩපයක් නිර්මාණය කෙරේ.” මෙම අරමුණ මුදුන්පත් කරගැනීම සඳහා සාර්ක් සංස්කෘතික මධ්‍යස්ථානයට නිදහසක් තිබේද යන්න ප්‍රශ්නයකි. සාමාජික රටවල්වලින් තෝරා එවන්නේ කුමන චිත්‍රපට ද ඒවා තිරගත කිරීමට මධ්‍යස්ථානය බැඳී සිටී. සාර්ක් චිත්‍රපට උලෙළට චිත්‍රපට තෝරා ගැනීමේ යාන්ත්‍රණය වෙනස් කොට එහි ස්වාධීනත්වය එම මධ්‍යස්ථානය ලබා ගන්නා තෙක් මෙය සාර්ථක උලෙළක් බවට පත් කර ගත නොහැකිය.ඇෆ්ගනිස්ථානය සාර්ක් සමුළුවේ ළාබාලම සාමාජික රටයි. එහි නව සිනමාවක් ගොඩනැඟී ඇත. සිද්ධික් බර්මාක්, අටික් රහිම්, රෝයා සදාත්, බර්මාක් අක්‍රම් වැනි නව සිනමාකරුවන් අද ජගත් අවධානයට ලක් වී ඇත. එහෙත් පසුගිය සාර්ක් සිනමා උත්සව තුනේදීම ඇෆ්ගනිස්ථානය නියෝජනය නොවීය. හොඳ චිත්‍රපට බිහි වෙන සාර්ක් සමුළුවේ සාමාජික රටක් සිනමා උලෙළින් වියෝ වී සිටීම කොතරම් කනගාටුදායක ද?උලෙළේ තිරගත කරනු ලබන චිත්‍රපටයන් හි නිර්මාණකරුවන් සමඟ ද සන්නිවේදනයක් සිනමා උලෙළේ සංවිධායකයන්ට නොතිබූ බව පෙනේ. ඊට හොඳම නිදසුන වන්නේ සිනමා උත්සවය ආරම්භ කළ ප්‍රථම දිනයේ සමාරම්භක කෘතිය වූ බංග්ලාදේශය ඉදිරිපත් කළ ‘ගරිල්ලා’ චිත්‍රපටයේ අධ්‍යක්ෂ නසිරුද්දින් යූසුෆ් මැයි මස 23 වැනි දා වන විටත් සාර්ක් සිනමා උලෙළ කවදා පැවැත්වෙන්නේ දැයි දැන සිටියේ නැත. ඔහු මෙම ලියුම්කරුගේ මිත්‍රයෙක් වූ බැවින් ඔහුට මේ බැව් දන්වා යැවීමෙන් පසු උලෙළට සහභාගිවන්නට හදිසියේ තීරණය කළ ඔහු කටුනායක ගුවන්තොටුපළේ සිට සෘජුවම පැමිණියේ සමාරම්භක උත්සවයටය.සාර්ක් සංස්කෘතික මධ්‍යස්ථානය මඟින් “දකුණු ආසියාතික සිනමාව සඳහා ආයතනික සහයෝගය” යන මැයෙන් වැඩමුළුවක් සංවිධානය කර තිබුණි. මෙය ඉතා වැදගත් හා පුළුල් මාතෘකාවකි. නමුත් එම සංවාද මණ්ඩලයට ඇතුළත්ව සිටි දේශීය සම්පත්දායකයන් කිසිවෙකු එම විෂය පිළිබඳ පුළුල් දැනුමක් ඇති අය නොවේ.උලෙළෙට සහභාගි වූ විදේශීය සිනමාකරුවන් සමඟ මෙරට ප්‍රේක්ෂකයන්ට හා සිනමාකරුවන්ට අන්‍යොන්‍ය අදහස් හුවමාරු කර ගැනීමට අවස්ථාවක් ලබාදිය යුතුව තිබුණි. උලෙළ වෙනුවෙන් මුද්‍රණය කර තිබුණු නාමාවලි කෘතිය ද වෘත්තීය මට්ටමකින් තොර වූවකි.කිසිදු චිත්‍රපටයක නිෂ්පාදන වර්ෂය හා ධාවන කාලය සඳහන් කර නැත. සිනමා උත්සවයක් වෙනුවෙන් පළ කරනු ලබන කෘතියේ ප්‍රදර්ශනය කරනු ලබන චිත්‍රපටයන්ට සම්බන්ධ වූ ප්‍රධාන ශිල්පීන් ගේ නම් සඳහන් වන අතර එම චිත්‍රපට ලබා ගත් සම්මාන ද සඳහන් කෙරේ. නමුත් එම විස්තර කිසිවක් මෙහි නැත. “ගරිල්ලා” චිත්‍රපටය 2011 කොල්කතා සිනමා උලෙළේ දී හොඳම ආසියාතික චිත්‍රපටයට හිමි නෙට්පැක් සම්මානය ද 2011 ජාතික සිනමා සම්මාන උලෙළේ දී ප්‍රධාන සම්මාන 10ක් දිනාගත්තේය.ඉන්දියාව නියෝජනය කළ ‘ජාන් සිං තෝටාර්’ 2011 වර්ෂයේ හොඳම චිත්‍රපටයට හිමි ජාතික සම්මානය ද ‘ඩාග්’ 2012 වර්ෂයේ ජාතික සිනමා සම්මාන උලෙළේ දී හොඳම අධ්‍යක්ෂ හා නිළියට හිමි සම්මානය ද “මයි ෆෙ‍්‍රන්ඩ් රෂිඩ්” නමැති බංග්ලාදේශ් චිත්‍රපටයේ රඟපෑ චෞද්රි සවතා අෆ්තාන් තරුණ නළුවා ලොස් ඇන්ජලීස් හිඋදඪමඥපඵඥ ර්භතබඪජභතබභපචත ජ්ඪතථ ජ්ඥඵබඪමචත හිකධභබඩ ඒජබඪදඨ ඒඹචපඤ සම්මානය දිනා ඇත.මෙම කරුණු ද ඇතුළත් කර පූර්ව ප්‍රචාරයක් ලබා දුන්නේ නම් මෙයට වඩා වැඩි ප්‍රේක්ෂක පිරිසක් ග්‍රහණය කර ගත හැකිව තිබිණ. උලෙළ වෙනුවෙන් මුද්‍රිත කෘතියේ ජූරි සභිකයන් හඳුන්වා ඇත්තේඒඤණභඤඪජචබධපඵ(විනිශ්චයකාරවරු) යනුවෙනි. අර්ථය නිවැරදි වුවද සමස්ත ලෝකයේ ම සිනමා උත්සව භාවිතා කරන්නේබ්භපර ර්ඥථඡඥපඵ යන පදයයි. සිනමා උත්සව සඳහා පළ කරනු ලබන කිසිදු කෘතියක ඒඤණභඤඪජචබධපඵ යන්න භාවිතා කරන්නේ නැත.ඈෂ්ලි රත්නවිභූෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av1306239</link>
    <topic>Holly Wood News</topic>
    <author>සුජීව තේවහෙට්ටිගේ</author>
    <content>Holly Wood Newsඇමරිකාවේ හිටපු ජනාධිපතිවරයෙකු වූ බිල් ක්ලින්ටන් ගේ බිරිඳ වන හිලරි ක්ලින්ටන්ගේ චරිතය ඇතුළත් වන චිත්‍රපටයක් ළඟදීම රූපගත වීමට නියමිතයි. ‘රොඩ්හැම්’ නම් වූ මේ චිත්‍රපටයේ හිලරිගේ චරිතය රඟපෑමට ජනප්‍රිය නිළි ස්කාලට් ජොහැන්සන් ව තෝරා ගන්න එහි අධ්‍යක්ෂ ජේම්ස් පොන්සෝල්ට් තීරණය කර තිබුණා.ස්කාලට්ව මේ චරිතයට තෝරා ගැනුණේ ඇය සමඟ තරග කළ තවත් ජනප්‍රිය නිළියන් කිහිප දෙනෙකු පරාජය කරමින්.චිත්‍රපටයේ අධ්‍යක්ෂවරයා සූදානම් වුණේ ඉක්මනින්ම එහි රූපගත කිරීම් ආරම්භ කරන්නයි.ඒත් ඒ වැඩ කටයුතු ප්‍රමාද කරන්න ඔහුට සිදුවුණා. හේතුව හිලරිගේ චරිතය නිරූපණය කිරීමට ස්කාලට් අකැමැති වීමයි. ඇය පවසා ඇත්තේ දේශපාලනයට සම්බන්ධ චරිත නිරූපණය කිරීමට තමන් තුළ කැමැත්තක් නැති බවයි. මේ අකැමැත්ත නිසාම ඇය ‘රොඩ්හැම්’ චිත්‍රපටයේ තිර රචනයවත් කියවා නැහැ.මේ චිත්‍රපටය ‘රොඩ්හැම්’ යනුවෙන් නම් කර ඇත්තේ හිලරි විවාහ වීමට කලින් ඇයගේ වාසගම රොඩ්හැම් ලෙස භාවිත කළ නිසයි.  ඇමරිකානු රූපවාහිනී නළු ජේම්ස් කොලියර් නිතරම පෙනී සිටින්නේ තට්ට හිසකින් යුතුවයි. ඒත් ඔහුට එක්තරා රූපවාහිනී වැඩ සටහනක් වෙනුවෙන් බොරු කොණ්ඩයක් දමා ගන්න සිද්ධ වුණා.ඇමරිකාවේ අතිශය ජනප්‍රිය ‘ඩවුන් ටු ඇබේ’ නම්වූ ටෙලි වෘත්තාන්තයේ 4 වැනි සමය (Season - 4) වෙනුවෙන් තමයි ඔහුට බොරු කොණ්ඩයක් දමා ගන්න සිදුවුණේ. මේ බොරු කොණ්ඩයේ වටිනාකම ඇ. ඩොලර් 6,200 ක් වන බවයි දැන ගන්න ලැබුණේ.“මේක බොරු කොණ්ඩ රාජයෙක්. හැබැයි මේක මට ගැළපෙනවා. ලස්සනයි. මේ ටෙලි වෘත්තාන්තයේ රඟපාල ඉවර වුණාමත් අවශ්‍ය නම් මට මේ කොණ්ඩය ඔළුට දාගන්න පුළුවන්.” ජේම්ස් කොලියර් පැවසුවා.ඔහු මෙම ‘ඩවුන් ටු ඇබේ’ ටෙලි වෘත්තාන්තයෙහි රඟන්නේ තෝමස් බැරෝ නම් වූ මත්ද්‍රව්‍ය ජාවාරම්කරුවකුගේ චරිතයක්.  ක්‍රිකට් ක්‍රීඩක ෂේන් වෝන් සහ ඔහුගේ පෙම්වතිය වන ජනප්‍රිය නිළි එලිසබෙත් හර්ලේ පසුගියදා විස්සයි විස්සේ ක්‍රිකට් තරගයක් පැවැත්වූවා. එංගලන්තයේ ග්ලොස්ටර්ෂයර් හි සයිරන්සස්ටර් ක්‍රිකට් සමාජ ක්‍රීඩා පිටියෙහි පැවැත්වුණු මේ ක්‍රිකට’ තරගයට එංගලන්තයේ සහ ඔස්ට්‍රේලියාවේ සුපිරි ක්‍රිකට් ක්‍රීඩකයන් එක්වී සිටියා.මේ විස්සයි විස්සේ ක්‍රිකට් තරගයත් සමඟම කාගේත් ඇස් යොමු වුණේ ෂේන් ‍වෝන්ගේ පෙම්වතිය දෙසටයි. එලිසබෙත් හර්ලේ, මීට කලින් හියූ ග්‍රාන්ට් සමඟ විවාහ වී සිටියා. ජනප්‍රිය නළුවෙකු සහ චිත්‍රපට නිෂ්පාදකවරයෙකු වන හියූ සමඟ ගත කළ යුග දිවියට 2000 වසරේදී සමු දුන් එලිසබෙත්, 2002 දී ඉන්දීය ව්‍යාපාරිකයෙකු වන අරුන් නායර් සමඟ පෙම් සබඳකමක පැටලි සිටියා.මේ වන විට ඇය ෂේන් වෝන්ට සමීප වී සිටිනවා.  සුපිරි ගායක මයිකල් ජැක්සන් ගේ දියණිය පැරිස් ජැක්සන් පසුගියදාක සියදිවි හානිකර ගන්න උත්සාහ කළා. ඒ වුණත් වාසනාවට ඇයගේ ජීවිතයට හානියක් සිදුවුණේ නැහැ. පිහියකින් තම සිරුර කපාගෙන බරපතළ තුවාල ලබා සිටි ඇය මේ වන විට ලොස් ඇන්ජලීස් නුවර යූ. සී. එල්. ඒ. රෝහලේ ප්‍රතිකාර ලබමින් පසුවෙනවා.පැරිස් ගැන සොයා බලන්න ඇය ළඟ නිතරම දැවටුණේ ඇගේ සොහොයුරා වන ප්‍රින්ස් මයිකල් ජැක්සන්. ඔහු තම පෙම්වතිය වන රෙමි අල්ෆලා සමඟ ද රෝහලට පැමිණි බවයි ආරංචි.පසුගියදා තිරගත කිරීම ආරම්භ කළ ‘ටෲ-බ්ලඩ්’ චිත්‍රපටය නරඹන්නටත් ප්‍රින්ස්ට ඇරයුම් ලැබී තිබුණා. එහි මංගල දර්ශනය නරඹන්නට ප්‍රින්ස් ‍ගියේ තම පෙම්වතියත් එක්කයි.  සුපර් මෑන් චිත්‍රපට මාලාවේ තවත් චිත්‍රපටයක් දැන් තිරගත වෙනවා. එය නම් කර ඇත්තේ ‘මෑන් ඔෆ් ස්ටීල්’ යනුවෙන්. මේ චිත්‍රපටයේ සුපර් මෑන් ලෙස රඟපාන්නේ හෙන්රි කැවිල්. ඔහු පවසන්නේ හින්දු ආගමේ විශ්වාස අතර තිබෙන ඇතැම් කාරණා සුපර් මෑන් ගේ චරිතය ගොඩ නැඟීමට ඉවහල් වී ඇති බවයි.“ඉන්දියාවේ හින්දු ආගමේ එන සත්පුරුෂ බව සහ ත්‍යාගවන්ත බව, බලාපොරොත්තුව වැනි කාරණා මා නිරූපණය කළ මේ සුපිරි වීරයා තුළ තිබෙනවා” අලුත්ම සුපර් මෑන්, හෙන්රි කැවිල් එලෙස ප්‍රකාශ කළා.‘මෑන් ඔෆ් ස්ටීල්’ චිත්‍රපටය ජූනි 14 දා සිට ලොව පුරා තිරගත වීමට නියමිතව තිබුණා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av13062310</link>
    <topic>‘ගණිකා වෘත්තිය’ කතාවෙන් නිළියන්ට අපහාස කරන්න එපා</topic>
    <author>හේමාලි විජේරත්න</author>
    <content>‘ගණිකා වෘත්තිය’ කතාවෙන් නිළියන්ට අපහාස කරන්න එපාසංජය ලීලාරත්නපසුගිය සතියේ එක්තරා රූපවාහිනී නාළිකාවක පැවැත්වූ දේශපාලනමය සාකච්ඡා වැඩසටහනකදී එක් දේශපාලනඥයෙක් අපේ රටේ නිළියන් පිළිබඳ දරුණු ප්‍රකාශයක් කළා. ඒ මොහොතේ එම වැඩසටහනට ආරාධිත අමුත්තකු වශයෙන් සහභාගි වී සිටි මේ රටේ ප්‍රවීණ නළුවකු හා චිත්‍රපට අධ්‍යක්ෂවරයකු වන සංජය ලීලාරත්න ඔහුට එරෙහිව සිය වෘත්තීය සහෝදරියන් වෙනුවෙන් විශේෂ ප්‍රශ්න කිරීමකට එක් වුණා. එහෙත් මේ වැඩසටහනේ ස්වරූපය අනුව ඔහුට මේ පිළිබඳ දිගින් දිගටම කරුණු ඉදිරිපත් කිරීමේ අවස්ථාව අහිමිව ගියා. මේ නිසා ඒ පිළිබඳ වැඩිදුර විස්තර දැනගැනීමට පසුගිය දිනක අපේ සාකච්ඡාව ඔහු වෙත යොමු කළා.අපි මුලින්ම ඔබ සහභාගි වූ එම දේශපාලනමය සාකච්ඡා වැඩසටහන පිළිබඳ කතා කරමු.‘සිරස’ නාළිකාව විකාශය කරන ‘සටන’ වැඩසටහන සාමාන්‍යයෙන් පෙළ ගැසෙන්නේ කාලීන විෂයක් සම්බන්ධයෙන් මේ රටේ දේශපාලනඥයින් කිහිප දෙනෙකු ගෙන්වා සාකච්ඡාමය ස්වරූපයෙන්. නමුත් ඔය කියන දවසේ ‘සටන’ වැඩසටහනේ මාතෘකාව වෙලා තිබුණේ කාලීන සිදුවීමක් පිළිබඳ නොවෙයි. එදා කතා කළේ සර්වකාලීනව බලපාන ප්‍රශ්නයක් පිළිබඳ. ඒ තමයි ‘ආචාර ධර්ම’ කියන පුළුල් මාතෘකාව.එම වැඩසටහනට ඔබ සහභාගි වුණේ කුමන පදනමකින් ද?මේ වැඩසටහන සඳහා හැම දවසකම ආරාධිතයන් 40 දෙනෙකුට සහභාගි විය හැකියි. එදා මේ 40 දෙනා අතර මමත් ආරාධිතයෙක්. මේ ආරාධිතයින් අසුන්ගෙන සිටින සභා ගර්භයේ තමයි මමත් හිටියේ. ඉස්සරලම මේ සාකච්ඡාවේදී මුලින්ම සිද්ධ වුණේ ඇතැම් දේශපාලන පක්ෂ නියෝජනය කරපු නියෝජිතයන් තමන් විසින්ම ආචාර ධර්ම නැතිකර ගැනීම.මට හිතුණා සමහරු කතා කළේ දේශපාලන වෛර යටි හිතේ තැන්පත් කරගෙන ද කියලත්. මෙතැනදී ප්‍රධාන මාතෘකාව වූ ‘ආචාර ධර්ම’ සමඟ බද්ධ වෙලා කතා කළේ එච්. ආර්. මිත්‍රපාල නියෝජ්‍ය ඇමැතිවරයා සහ අතුරලියේ රතන හිමියන් විතරයි. අනිත් අයගෙන් මම දැක්කේ සහ මට තේරුණේ ඒ අයගේ යටි හිතේ තිබෙන දේශපාලන වෛරය මේ මාතෘකාවෙන් කතා කරන්න උත්සාහ දැරීමයි. ඒ මඟින් වුණේ ඔවුන්ගේ ආචාර ධර්ම නැතිකරගත්ත එක විතරයි.මේ මාතෘකාවේදී මේ රටේ එක්තරා දේශපාලනඥයෙක් ‘නිළියන්’ පිළිබඳ බරපතළ ප්‍රකාශයක් කළා. ඒ කතාබහ ඇතිවුණේ කොහොම ද?කාටත් හිතාගන්න බැරුව ඇති මෙතනට ඒ ප්‍රශ්නය ආවේ කොහොම කියන්න. මේ සාකච්ඡාවේදී එක පාරටම සුනිල් හඳුන්නෙත්ති මන්ත්‍රීවරයා “ජනප්‍රිය සුපිරි නිළියෝ අද ගණිකා වෘත්තියේ යෙදෙනවා” කියලා ප්‍රකාශයක් කළා. මේක කිව්වම පොඩි නොසන්සුන් බවත් එම සභා ගර්භයේ ඇතිවුණා. එයා කතා කරලා ඉවර වුණාට පස්සේ හතර වැනි වටය එනවා ප්‍රේක්ෂකයන්ට ප්‍රශ්න අහන්න පුළුවන්.එතැනදි ඔබ මේ ගැන ප්‍රශ්න කළා?ඔව්. මම කිව්වා ඔබතුමා පෞද්ගලික න්‍යාය පත්‍රයන්ට ගිහින් ආචාර ධර්ම ඔබතුමා විසින් ම කඩා ගන්නවා. ඒකට කමක් නෑ. නමුත් ඔබතුමා මෙතනදි වෙනත් වෘත්තිකයෙක් පිළිබඳ කතා කරලා, විවේචනය කරලා ඒ අයට ලොකු අපහාසයක් කළා. ‘ඔබතුමා කිව්වා ‘ජනප්‍රිය, සුපිරි නිළියෝ අද ගණිකා වෘත්තියේ යෙදෙනවා කියලා.’ මම එතුමාගෙන් ඇහුවා අද මේ රටේ මොන යම් හෝ අධිකරණයක් මඟින් සුපිරි, ජනප්‍රිය නිළියක් ගණිකා වෘත්තියේ යෙදිලා කියලා වැරදිකාරියක් බවට පත්කරලා තිබෙනවා ද? එසේ නැත්නම් කුමන හෝ පොලීසියකින් සුපිරි නිළියක් ගණිකා වෘත්තියේ යෙදිලා කියලා අත්අඩංගුවට අරගෙන තියනව ද? කියලා.ඔබේ ප්‍රශ්නයට ඔහුගේ නිසි උත්තරයක් ලැබුණේ නෑ නේද?ඔව්. ඔහු කිව්වා, ඔහු ඒ කරපු ප්‍රකාශය මම වැරදි ලෙස තේරුම් අරන් කියලා. එහෙම ප්‍රශ්න කරපු එකත් හොඳයි වරදක් වුණා නම් ඒක ඔහුට නිවැරදි කරගන්නත් පුළුවන් කියලා කිව්වා. ඒකෙන් අපට ගම්‍ය වෙන්නේ ඔහු වරදක් කළා කියන එකනේ. එයා ඒකේ පැටලිලා, එරිලා, දඟලල එක හුස්මට විනාඩි 5 ක් විතර කතා කරගෙන කතා කරගෙන ගියා.දිගින් දිගටම ඔබට ප්‍රශ්න කරන්න අවස්ථාවක් නොලැබුණේ ඇයි?මට විතරක් නොවෙයි මුළු සභා ගර්භයේ ම හිටපු සියලු දෙනාටම ඔහුගෙන් ප්‍රශ්න ඇසීමේ අවශ්‍යතාව තිබුණා. ඒ නිසා මම ළඟ හිටපු සිරස මයික්‍රෆෝනය බාරව හිටිය නිලධාරිනිය ගෙන් ඉල්ලීමක් කළා. මට කතා කරන්න අවස්ථාවක් දෙන්න කියලා. නමුත් ඇය කිව්වා එක ප්‍රශ්නයයි අහන්න පුළුවන්. ඒකට උත්තර දුන්නට පස්සේ දිගින් දිගටම කතා කරන්න බෑ කියලා. මම කියන්නේ ඒ වගේ සීමා දැම්මම, ඒ වගේ රාමුවක් ඇතුළට අපි කොටු කළාම අරයට කැමැති දේවල් කියලා එයා නිහඬ වෙනවා. ඒක නිවැරදි කරන්න හෝ ඒක පැහැදිලි කරන්න හෝ තවත් ප්‍රශ්නයක් අහන්න ඉඩ දෙන්නේ නෑ. ඒක හරි අසාධාරණයි.ඔහු තම ප්‍රකාශයෙන් වැරදි මතයක් සමාජගත කළාම මේ රටේ ජනතාව, නිළියන්ට ආදරේ කරන ප්‍රේක්ෂකයින් අහන්න ඕන ප්‍රශ්නෙ මම එදා එතනදි ඇහුව. ඒකට ඔහුට කෙළින් උත්තරයක් දී ගන්න බැරි වුණා. ඔහු කිව්වා මේ රටේ ආර්ථිකය හා වෙනත් හේතු මත නිළියන් ඒ තත්ත්වයට පත්වෙලා තිබෙනවා කියලා.නමුත් මම කියන්නේ ආර්ථිකය හෝ මොන යම් හෝ දෙයක් මත මේ රටේ නිළියෝ ගණිකා වෘත්තියේ යෙදෙන්නේ නෑ. ගණිකාවෝ නිළියෝ වෙන්න උත්සාහ කරන්න එනවා. නමුත් මේ රටේ නිළියෝ කියලා අපි සම්මතයේ පිළිගන්නේ අඩු ගාණේ චිත්‍රපට 3 - 4 වගකිව යුතු චරිත නිරූපණය කරලා තිබෙන්න ඕන. එහෙම නැතිනම් එක දිගට විකාශය වන ටෙලි නාට්‍යවල සැලකිය යුතු චරිත නිරූපණය කරලා තියෙන්න ඕන.එහෙම නැතුව ප්‍රධාන නිළිය කඩයට එන දර්ශනයක කඩෙන් සීනි අරන් ගිය එක්කෙනෙයි, පාන්, විස්කෝතු අරන් ගිය එක්කෙනයි කැමරාවට අහු වෙනවා. නමුත් ඒ අය නිළියෝ නොවෙයිනේ.මේ මන්ත්‍රීවරයා තව ලොකු වරදක් කළා. පාර්ලිමේන්තුව විවේචනය කරමින් ඔහු පාර්ලිමේන්තු මන්ත්‍රීවරයෙක් හැටියට ඉන්නවා. ඊළඟ දේ තමයි මෙයත් එක්ක ඉන්න සහෝදර මන්ත්‍රීවරියක් ලංකාවේ සුපිරිම, ජනප්‍රියම නිළිය මාලිනී ෆොන්සේකා.ඇය මන්ත්‍රීවරියක් ලෙස පාර්ලිමේන්තුවේ ඉන්නවා. එතකොට මාලිනී ෆොන්සේකා ගණිකාවක් ද? මෙයා කොහොම ද හෙට දවසේ මාලිනී ෆොන්සේකා මහත්මියත් සමඟ සභා ගර්භයේ ඉඳගන්නේ. දේශපාලන පක්ෂ කෙසේ වෙතත් පාර්ලිමේන්තු උත්තරීතර සභාව නියෝජනය කරන ඔහුගේ සහෝදරියක් ඇය. ඒගොල්ල වාමාංශික ව්‍යාපාර කරන, ජනතාව වෙනුවෙන් හඬ නඟනවා යැයි කියන දේශපාලන පක්ෂ නියෝජනය කරන්නන්.එහෙම කියමින් ඒ අය පරිභව කරන්නේ මේ රටේ ජනතාවට. වෙනත් වෘත්තිකයන්ට. මම විශේෂයෙන් කියන්න ඕන මේ රටේ කලාකරුවෝ කියන්නේ කවුරුවත් කරන්නේ නැති සේවයක් කරන පිරිසක්. බුද්ධාගමෙත් කියලා තිබෙනවා කෙනෙකුගේ හිත සනසන්න පුළුවන්නම් ඒක විශාල පිනක් කියලා. කලාකරුවෝ මේ රටේ ජනතාව කොයිතරම් සතුටට පත් කරනව ද? මගේ ප්‍රකාශය ඇහුවම මෙතුමා හිරවෙලා, පැටලිලා, කලාකරුවෝ උත්තරීතරයි කියලත් එතුමාට කියන්න සිද්ධ වුණා.අවසාන වශයෙන් මේ බරපතළ ප්‍රකාශය වෙනුවෙන් කලාකරුවෙක් වශයෙන් ඔබේ ක්‍රියාමාර්ගය මොන වගේ ද?මගේ සහෝදරියන් මේ වන විටත් මේ ප්‍රකාශය වෙනුවෙන් කලබල වෙලා ඇති. මන්ත්‍රී වරයෙක් විදියට එතුමා එතුමාගේම සහෝදර ස?හෝදරියන් විවේචනය කළාට, ඔවුන්ට අපහාස කළාට අපි එහෙම කරන ජාතියක් නොවෙයි. අපි අපේ සහෝදරත්වය ගෞරවයෙන් රැකගන්න ජාතියක්. අපි අතර නිර්මාණ පිළිබඳ විවිධ අදහස් හා මතවාද තිබුණට මෙවැනි තත්ත්වයකදී අපි අපේ. ඒ නිසා මේ ප්‍රකාශය ඉදිරිපත් කළේ ලංකාවේ ජනප්‍රිය නාළිකාවක ප්‍රසිද්ධ වැඩසටහනක් ඔස්සේයි.මේක ලංකාවේ සියලු නිළියන්ට කළ අපහාසයක්. අද තොරතුරු තාක්ෂණය දියුණුම යුගයක අපි ඉන්නේ. මේක මේ වන විටත් පිටරටවල ඉන්න ශ්‍රී ලාංකිකයෝ, විදේශිකයෝ අතරට ගිහින් ඉවරයි. ඒ නිසා එතුමා මේ ප්‍රකාශය ප්‍රසිද්ධ මාධ්‍ය ඔස්සේ නිවැරදි කරන්න ඕන. සමස්ත ශ්‍රී ලංකාවේ සියලුම නිළියන් ගෙන් එතුමා සමාව ගත යුතුයි.හේමාලි විජේරත්න--------------------------------ගීතා කුමාරසිංහඔහු එවැනි ප්‍රකාශයක් කළා නම් සියලුම නළු නිළියන් එක්ව එම ප්‍රකාශය හෙළා දැකිය යුතුයි.මෙහෙම දේකුත් තියෙනවා. ඔය සමහර ටෙලිනාට්‍යවලට පාරේ ඉන්න ගැහැනු පවා අරන් අද නිළියන් කරවලා. ඒ අයත් රංගන ශිල්පිනියන් කියා ගණන් ගත යුතුද?මේ ක්‍ෂේත්‍රයේ සම්මානනීය අයුරින් ඉහළින් පිළිගැනීමට ලක්වෙමින් ලොකු දුරක් ආපු අපට මේ කතා මහා මදිකමක්. මුළු ලෝකයේම රංගන ක්‍ෂේත්‍රයට ඉහළම පිළිගැනීමක් තියෙනවා. මෙවැනි පහත් ප්‍රකාශ එතුමා මොන අන්දමේ සිතිවිල්ලක් ඇතිව කළා ද මා දන්නේ නැහැ.මෙය බරපතළ චෝදනාවක්. අනික, ජනප්‍රිය නිළියන්ට එවැනි පහත් තැනට අද නොවේ එදත් වැටෙන්න උවමනාවක් නැහැ. හේතුව, එදා වගේම අදත් අතිශය ඉහළ ගෙවීම් ලංකාවේ ජනප්‍රිය නිළියන්ට කරනවා. ලක්ෂ ගණනින්. ඒ ආදායම් පුදුම උපදවනවා. එවැනි අප එතුමා කියන තත්ත්වයට ආ යුතුද?කුණු වෙබ් සයිඩ් පවා නමක් දිනූ නිළියන්ගෙ ප්‍රතිරූප විනාශ කරන තත්ත්වයක් තියෙනවා. මේ විදිහට කතාකරන ජවිපෙ අය සාධාරණ මනුස්සයො ද කියා හිතෙනවා. මම එතුමාට අභියෝග කරනවා. ප්‍රසිද්ධ මාධ්‍යයක් හරහා මා සමඟ කතා කරන්න එන්න කියලා. හැබැයි ඔය කියන බරපතළ ප්‍රකාශය වගේම කරුණු කාරණා එක්කම මාත් එක්ක ප්‍රසිද්ධියේ කතාකරන්න එන්න කියල මම එතුමාට අභියෝග කරනවා.ශ්‍රියානි අමරසේනකලා ක්‍ෂේත්‍රයට මඩගහන්න එපා. ඒක මහා පවක්. ක්‍ෂේත්‍රයට නින්දා වන දේ කිරීම සුදුසු නැහැ.ඇයි මේ කලා ක්‍ෂේත්‍රයේ ඉන්න අය ගැන විතරක් දොස් දකින්නේ. පුද්ගලයන් ගැන කතා කරන්න මා කැමැති නැහැ.කලා ක්‍ෂේත්‍රය පූජනීයයි. සෑම ක්‍ෂේත්‍රයක වගේ ම කලා ක්‍ෂේත්‍රයේ රැඳී ඉන්න අය තුළත් හොඳ – නරක දෙකම තියෙනවා. අනෙක් ක්‍ෂේත්‍රවලට වඩා කලා ක්‍ෂේත්‍රය මහජන ප්‍රසාදය දිනූ තැනක් නිසාම ඒ ගැන යම් චෝදනා කරද්දි බුද්ධිමත් ජනතාව ද ;මවැනි ප්‍රකාශ කරන්නන් ගැන විමසිලිමත් වෙනවා.අනෙක, තමන්ගේ ආත්ම ගරුත්වය රැකගෙන කටයුතු කරන්නට අපේ අයත් දැනගන්න ඕනෑ. මෙවැනි ප්‍රකාශ මා කිසිසේත් අනුමත නොකරන්නේ පුද්ගලයන් ගැන සිතා නොව කලා ක්‍ෂේත්‍රයේ පවත්නා පූජනීය බව නිසා.කොයි ක්‍ෂේත්‍රයේත් කළු සුදු දෙකම තියෙනවා. හොඳ නරක දෙකම තියෙනවා. කොහොම නමුත් අපේ ක්ෂේත්‍රයේ රැඳී ඉන්නා අය වෙනුවෙන් එවැනි ප්‍රකාශ කිරීම සුදුසු නැහැ කියා මා නම් විශ්වාස කරන්නේ.සබීතා පෙරේරාමෙවැනි උදවිය මෙහෙම බාල කතා කියන්නෙ මොන පදනමක සිට ද කියා කියන්න මා නම් දන්නේ නැහැ. කලා ක්‍ෂේත්‍රයේ අය ජනප්‍රියයි. ජනප්‍රිය බව නිසාම කතා හැදෙන එකත් ජනප්‍රියයි. ඔවැනි අතිශය බරපතළ ප්‍රකාශයක් ප්‍රසිද්ධියේ කියන්නට තරම් එහි ඇත්ත මා දන්නේ නැහැ.හැමෝම අතින් වැරදි සිද්ධ වෙනවා. වැරදි නැති අය මේ මහපොළොව මත නැහැනේ. නිළියන් කියන පිරිසට පමණක් ඇඟිල්ල දිගුකිරීම වැරදියි.තවත් අයට වැරදි කියනවා නම් ඒ පිළිබඳ කරුණු කාරණා ද පෙන්විය යුතුයි. කිව යුතුයි. නිකරුණේ මඩ ප්‍රකාශවලින් බලාපොරොත්තු වන්නේ කුමක් ද කියා හිතාගන්න බැහැ. කොහොම නමුත් මහජනයා අතර ගැවසෙන ඔවුන් වැනි අය මීට වඩා වගකීමකින් ප්‍රකාශ නිකුත් කළ යුතුයි. මෙවැනි පහත් ප්‍රකාශයක් කිරීම ගැන මා කනගාටුවෙනවා වගේම එය මා තරයේ හෙළා දකිනවා.නීටා ප්‍රනාන්දුදේශපාලනඥයා කියන්නෙ මහජන ප්‍රසාදය දිනාගත යුතු පිරිසක්. කලාකරුවා කියන්නෙ මහජනයා සතුටු කරවන පිරිසක් හැටියට දේශපාලකයාට වඩා ඉදිරියෙන් ඉන්න පිරිසක්. මහජනතාවගෙ ප්‍රසාදය විශේෂයෙන් ලැබිය යුත්තෝ ඔය මහජන නියෝජිතයෝ කියන දේශපාලකයන්මයි.කලාවට ආදරය කරන අපේ රටේ මිනිසුන් ඉදිරියේ දී ප්‍රසිද්ධ නාළිකාවකින් ඔවැනි අතිශය පහත් කතාවක් නිළියන්ට එල්ල කිරීමේ දී මේ මඩගහන පුද්ගලයා කවුද කියා මේ වැනි බාල ප්‍රකාශ කරද්දි ජනතාව අප ගැන නොව ඔහු ගැන තක්සේරු කරන බව ඔහු නොදන්නවා ඇති.කාට හෝ චෝදනා නඟනවා නම් කරුණාකරලා නම් ගම් ඇතිව ප්‍රසිද්ධියේ වුණත් චෝදනා කරන්න.කාංචනා මෙන්ඩිස්ඇත්තටම මෙවැනි කතා ප්‍රසිද්ධ නාළිකාවලදි යමෙකු කතාකරයි නම් එය ඉතාම කනගාටුදායකයි. හැබැයි අපේ ක්‍ෂේත්‍රය අනිකුත් ක්‍ෂේත්‍රවලට වඩා වැඩි වශයෙන් කතාබහට ලක්වන ක්‍ෂේත්‍රයක්, අපි යන එන තැන්, කතාබහ කරන දේවල් හොයන බලන ගතිය වැඩියි.ඒක එහෙම වුවත් ප්‍රසිද්ධියේ කරන මෙවැනි ප්‍රකාශ අතිශයින් බරපතළයි. ඔය කියන විදිහේ වැරදි නොකරන අයටත් මෙවැනි ප්‍රකාශවලින් නරකක් අත්වෙනවා. ඒ වගේම එවැනි ප්‍රකාශ කිරීමට ඉඩහසර දුන් නාළිකාවලටත් හොඳ නැහැ.යමෙක් යමක් ප්‍රකාශ කරනවා නම් එය වගකීමක් ඇතිව ප්‍රකාශ කළ යුතු වෙනවා. මොකද කෙනකුගෙ ආත්ම ගරුත්වය කෙළෙසනවාය කියන්නෙ ඒ පුද්ගලයා මරා දැමුවාටත් වඩා බරපතළ දෙයක්. මේ ප්‍රකාශය ගැන ඉතාම කනගාටුදායකයි.අපි හෝටලේක ෂූටිංවලට ගිහින් හිටියත් පසුදාක කවුරුහරි අපෙන් අහන්නේ අසවල් හෝටලේ හිටිය නේද? කියලා. පෞද්ගලිකව මටත් සිද්ධ වූ එවැනි සිදුවීම් තියෙනවා. අපේ ජනප්‍රියභාවය නිසාම හැදෙන කතන්දරත් වැඩියි.අපේ නම් ඈඳා කැරෙන සූක්ෂ්ම පහත් වැඩ තියෙනවා. මා ඒ ගැන පොලිසියට පවා දෙතුන් වරක්ම දැනුම් දී තිබෙනවා. මෙම බරපතළ නින්දා සහගත ප්‍රකාශය ගැන මේ කලා ක්‍ෂේත්‍රයේ ඉන්න කෙනෙක් හැටියට මගේ සහෝදර ශිල්පිනියන් වෙනුවෙන් ඒ ප්‍රකාශය හෙළා දකිනවා.චාන්දනී සෙනෙවිරත්නමේ නින්දාසහගත ප්‍රකාශය කරපු එක්කෙනා ගැන මා පැහැදිලිව දන්නේ නැහැ. එවැනි පහත් ප්‍රකාශයක් ඔහු කළා නම් එය ඉතාම ලොකු වැරැද්දක්. බාල පහත් ක්‍රියාවක්. එයයි මට කියන්න තියෙන්නේ.අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av13062311</link>
    <topic>විජේ මල්ලිගේ කොලම</topic>
    <author/>
    <content>විජේ මල්ලිගේ කොලමවිජේ මල්ලිට ලාස්ට් වීක් එන්ඩ් එකට කොලොම ලියාගන්නත් බැරිවුණා. මේ දවස්වල රෑ තිස්සෙ අපිව අවදියෙන් තියෙන චැම්පියන්ස් ට්‍රොෆි ක්‍රිකට් සීන් එක, එතකොට හැමදාම වගේ හැන්දෑවරුවට කොළඹ තිබුණු එක එක ජාතියෙ ඉවෙන්ට්ස්වලට සෙට් වෙන්න වුණු හන්දා. ඉවෙන්ට්ස්වලට සෙට් වුණාට පස්සෙ ඉතින්, ෆයිනල් එපිසෝඩ්, එක ඉවර වෙන්නෙ කොහොමද කියල කට්ටිය දන්නව නේ. ‘ජීවිතේ සුන්දර ද මෙතරම්’ සින්දුව, මතක් වෙලා තමයි කට්ටියට කර්ටන්කෝල්ස් එක වැටෙන්නෙ.ක්‍රිකට්වලට අමතරව තිබිච්ච මේජර් ඉවෙන්ට්ස් මොනවද කියල ඔයගොල්ලො අහවි මගෙන්. සරච්චන්ද්‍ර ප්‍රොෆෙසර්ගෙ සෙන්ටිනර් බර්ත් මෙමෝරියල් ප්‍රෝග්‍රෑම් එකේ ෆස්ට් එපිසෝඩ් එක ජූනි 2දා ලයනල් වෙන්ඩ්ට් එකේ දැක්කා. ඒකත් හරියට මෙගා ටෙලියක් වගේ 2014 ජූනි වෙනකල් පෙන්නන ස්ටේජ් ඩ්‍රාමා එකක් වගේ. එකම වෙනස මේක මෙගා ටෙලියක් නොවෙන එකයි.ඊට පස්සෙ ඉවෙන්ට් එක ජූනි හත්වැනිදා ශ්‍රී ලංකා ෆවුන්ඩේෂන් එකේ තිබ්බේ. සරච්චන්ද්‍ර ගැන කතාකරන කොට මියුසික් ෆීල්ඩ් එකේ අද අපිට එන්න චීෆ්ලගෙත් චීෆ් වෙච්ච මියැස්ට්‍රෝ පණ්ඩිත් ඩොක්ටර් අමරදේව තමයි සෙකන්ඩ් ඉවෙන්ට් එකේ මේන් ඇක්ටර්. ඩොක්ටර් සරච්චන්ද්‍රගෙ ඉවෙන්ට් එක වගේම පණ්ඩිත් විශාරද ආචාර්ය අමරදේවගෙ ඉවෙන්ට් එකෙත් ෆුල් ස්පොන්සර්ෂිප් එක අපේ කල්චරල් මිනිස්ට්‍රිය, එතකොට ආර්ට්ස් කවුන්සිල් එක තමයි භාර අරගෙන තිබුණෙ.2012 දෙසැම්බර් 05 ඩොක්ටර් අමරදේවගෙ 85 වැනි බර්ත් ඩේ එකට පිළිගන්නන්න එඩිට් කරපු ජර්නල් එකක ලේට් ලෝන්ච් එක තමයි 2013 ජූනි 07 තිබ්බේ. ‘අමරදේව, ජාතියේ ස්වර්ණ ස්වරය’ කියන මේ පොත එඩිට් කරල තිබුණෙ. අමරදේව ගැන හොඳින්ම දන්න, මේ වගේ වැඩකට ගැළපෙන කොලිෆයිඩ් දෙන්නෙක්. එක්කෙනෙක් ප්‍රොෆෙසර් සමන්ත හේරත්. අනිත් එක්කෙනා ඩොක්ටර් ප්‍රණීත් අභයසුන්දර. ලේ අවුට් එක, ඩිසයින් එක, බුක් කවර් එක, ප්‍රින්ට් එක ප්‍රේම් දිසානායක එක්ක ෆාස්ට් ඇඩ්ස් ටීම් එක.ඉංග්‍රීසි සිංහල ආර්ටිකල්ස් 36 අතර ජාතියේ ස්වර්ණ ස්වරය වෙනුවෙන් ලියවිච්ච පද්‍ය කාව්‍ය නිර්මාණ 3කුත් තිබුණා. අමරදේවගේ සංගීත චාරිකාව, දායකත්වය ගැන මෑත කාලයේ සම්පාදනය වුණ හුඟාක් හොඳ පොතක් විදියටයි විජේ මල්ලිට මේ කලෙක්ෂන් එක හඳුන්වන්න පුළුවන්. එක අඩුවක් වගේ පෙනුණෙ, මේ ආර්ටිකල්ස් අතරෙ ටැමිල් ලැන්ග්වේජ් එකෙන් ලියවිච්ච එකම එක ආර්ටිකල් එකක්වත් නොවිච්ච එකයි. ඒ වුණත් වැඩේ ෆුල් සිරා. ඉවෙන්ට් එකේදි අමරදේවගෙ මිහිරි ගීත, වික්ටර්ගෙ, නීලගෙ, සනත්ගෙ, එඩ්වඩ්ගෙ, ලතාගෙ වගේම මහානාම, වික්‍රමසිංහගෙ වොයිස් එකෙන් අහන්න ලැබුණා. ‘කවිතා’ ටැලන්ට්ස්වල සින්ගර්ස්ලටත් චාන්ස් එකක් දීල තිබුණු එක නියමයි.ඒත්, සින්ගින්ස්වලින් වයසට යන්නෙ නැති ලතා, මඩවල ඇස්. ලියපු හීන හතක් මැද ලයිව් කියලා නොව ගැටවරයෝ සීන් එකේ ඇක්ට් කරපු සෝබනී කෝච්චි පෙට්ටියෙන් පේන ඈත මූද දිහා බලාගෙන ඉන්න ෆෙ‍්‍ර්ම් එක විජේ මල්ලිට මතක් වුණා. අන්න නියම සින්දු කියල හිතෙන්නෙ, අදත් බයිස්කෝප්වල සින්දු තිබුණට, එහෙම මතක් කරගෙන අතීතෙට යන්න පුළුවන් භාණ්ඩ අඩු නිසයි. ලතා ආන්ටිට ලෝන්ග් සින්ගින්ග් ලයිෆ් කියල විජේ මල්ලි විෂ් කරනවා. එඩ්වඩ්ගෙ ආගිය කතා එක්ක සින්දුව, වික්ටර්ගෙ සනත්ගෙ, නීලගෙ සින්දු, ඉවෙන්ට් එකට අලුත් කලර් එකක එකතු කළා.රෝහණ මියුසික් කරල චන්න කෝරියොග්‍රාෆ් කරපු චේන් එක (අවිරාම ගීතාවලිය) පණ්ඩිත් අමරදේවට මැග්සෙසේ එවෝඩ් ලැබුණු වෙලාවෙ අපි දැක්කෙ බී.එම්.අයි.සී.එච් ඕපන් එයාර් ලොකු ස්ටේජ් එකක. හැබැයි එදා තිබිච්ච ලස්සන ෆවුන්ඩේෂන් වගේ කම්පැක්ට් වෙච්ච ස්ටේජ් එකකදි අපිට පෙනුණෙ නෑ. මොනව වුණත් ඒ අයිටම් එකේ මියුසික් අයිතිකාරයා රෝහණ වීරසිංහ ගැන කියන්න අමතක වුණේ ඇයි කියල විජේ මල්ලි තාම කල්පනා කරනව.ෆවුන්ඩේෂන් එකේම 10 බ්‍රහස්පතින්දා තිබුණ බුක් ලෝන්ච් එකක්. මේකත් ඩොක්ටර් සරච්චන්ද්‍රගෙ සෙන්ටිනරි බර්ත්ඩේ ප්‍රෝග්‍රෑම් එකේම තවත් අයිටම් එකක් විදියටයි ප්‍රොෆෙසර් කේ.එන්.ඕ.ධර්මදාසත්, පී.බී.ගලහිටියාවත් අඳුන්නල තිබුණෙ. ඒ දෙන්න තමයි මේ පබ්ලිකේෂන්ස්වල එඩිටර්ස්ල.‘මනමේ ප්‍රත්‍යාවලෝකනය’(Maname in Retrospect) එදිරිවීර සරච්චන්ද්‍ර : ශාස්ත්‍රීය ගවේෂණ (පරිවර්තනය මහාචාර්ය පී.බී.මීගස්කුඹුර, ලක්ෂ්මන් ප්‍රනාන්දු, ඩිල්මා තුෂාරි කොග්ගලගේ එදිරිවීර සරච්චන්ද්‍ර සාරසංග්‍රහ ද එඩිෂන්. එදා ප්‍රොෆෙසර් ජේ.බීත්, ඩොක්ටර් අමරකීර්තිත් කරපු ලෙක්චර්ස් අහන්න නම් විජේ මල්ලිට ඉන්න බැරිවුණා.අන්තිම ලාස්ට් කමෙන්ට් එක. විජේ මල්ලිට ආපු ඉන්විටේෂන්ස් එක සිංහලෙන් වගේම ඉංගිරිස්වලින්. ඒත් ඉංගිරිස්වල මයිනර් පටලැවිල්ලක් තිබුණ, ඔය ස්පෙලින් මිස්ටේක් එකක් වගේ. Retrospect වෙනුවට දෙපොළකම ටයිප් වෙලා තිබුණෙ Retrospeet කියලා. මිස්ටේක් එක, එක අකුරක වෙන්න පුළුවන්. ඒත් ප්‍රොෆෙසෝර්ලගෙ ඉවෙන්ට් එකක් වුණාම ඒ වගේ මිස්ටේක්ස් වෙන්න හොඳ නෑ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av13062312</link>
    <topic>රිංගින් ටෝන්ස් මාෆියාව ගැන තවත් අදහස්</topic>
    <author>ජෝජ් රොබ්සන් ද සිල්වා</author>
    <content>රිංගින් ටෝන්ස් මාෆියාව ගැන තවත් අදහස්ගායක ගායිකාවන් කුහකයි- ශෙහාන් ගලහිටියාවඉස්සර රුපියල් තුන්දාහක් පමණ තමයි ගී පද රචනයකට ලැබුණේ. දැන් ඒ වගේ විසි තිස් ගුණයක් එනම් රුපියල් පනස්දාහක් හැටදාහක් පමණ ගී පද රචනයකට ලැබෙනවා. ‘රිංගින් ටෝන්ස්’ සඳහා අයිතිය ඇතුව දෙන කොට. එය ගී පද රචකයින්ට ලැබුණු වාසියක්. ඉස්සර ගායක ගායිකාවෝ පමණයිනේ ගීතයෙන් මුදල් උපයා ගත්තේ. ඒත් අද ගී පද රචකයින්ටත්, සංගීතඥයින්ටත් මුදල් උපයා ගන්න අවස්ථාව ‘රිංගින් ටෝන්ස්’ නිසා උදාවෙලා තිබීම ගැන සමහර ගායක ගායිකාවන් කුහක වෙලා.”“ඒ වගේම අපේ සමහර ප්‍රවීණ ගී පද රචකයිනුත් මේ ගැන ඊර්ෂ්‍යාවෙන් කුහක ලෙස හිතන්න පෙලඹිලා. ඒ ඔවුන්ට ගී ලියන්න අවස්ථාව අඩුවීම නිසා. එය ඔවුන්ගේ මානසික දුර්වලකමක්. ඔවුන්ට එසේ වී තියෙන්නේ කාලානුරූපීව වෙනස් නොවීම, කළමනාකරණය නැතිකම හා එක තැන පල්වීම වැනි කාරණා නිසයි. විශේෂයෙන් ඔවුනුත් අලුත් ගායක ගායිකාවන් හා සංගීතඥයින් සමඟ එක් වී ගීත නිර්මාණය කර ‘රිංගින් ටෝන්ස්’ යොදා ගත්තා නම් ඔවුන්ටත් අපිට වගේම මුදල් උපයා ගන්න තිබුණා.”“මෙම ‘රිංගින් ටෝන්ස්’ වෙළෙඳාම නිසා ගී පද රචකයින්ට සහ සංගීතඥයින්ට හොඳ කල දසාවක් උදා වුණත් එක්තරා ආයතනයක් අධික ලෙස ලාභ උපයන බව තමයි මගේත් අවබෝධය. එම ඒකාධිකාරිය බිඳලා කලාකරුවන් එකමුතුව කටයුතු කරනවා නම් අපේ ගී නිර්මාණයන්ට ‘රිංගින් ටෝන්ස්’ හරහා හොඳ වටිනාකමක් ලබා ගැනීමට අපිට හැකි වෙයි කියා මම හිතනවා.”මුදල් සාධාරණව බෙදිය යුතුයි- අයෝධ්‍ය ප්‍රනාන්දු“මා ලියූ ‘ඔයා නිසා හඬලා’ තමයි පසුගිය වකවානුවේ දී ‘රිංගින් ටෝන්ස්’ ලෙස වැඩිපුරම ඩවුන්ලෝඩ් වී ඇති ගීතය. එතකොට ‘රිංගින් ටෝන්ස්’ ගීත අතරින් වැඩිම මුදලක් ඉපයූ ගීතය වෙන්නේ මේ ගීතයම තමයි. එම මුදල බිලියන කිහිපයක් විය හැකියි. හැබැයි ඉතින් එක් එක් නිර්මාණකරුවන්ට මෙය ක්‍රියාත්මක වෙන විදිහ වෙනස්. මොකද නිර්මාණකරුවන් ගීත ලබා දී එකවර මුදල් ලබා ගන්නා මෙන්ම ගීත ඩවුන්ලෝඩ් වන අයුරින් වරින් වර මුදල් ලබා ගන්නා අයුරු එළැඹෙන සම්මුති අනුව තමයි ප්‍රතිලාභ අඩු වැඩි වෙන්නේ.එතැනදී විනිවිද භාවයේ අඩුකම නිසා සාධාරණව මුදලක් බෙදී යාමක් සිදුවෙනවා ද යන්න ගැටලුවක් වී තිබෙනවා. ඒ අනුව කිසියම් මාෆියාවක් ක්‍රියාත්මක වන බවත් එම නිසා නිර්මාණකරුවන්ට අසාධාරණයක් සිදුවන බවත් ඇත්තයි.”“ඔය කුමන අයුරින් කටයුතු සිදු කෙරුණත් වෘත්තීය මට්ටමේ නව ගී පද රචකයින්, සංගීතඥයින් සහ ගායකයින් බිහි කර ‘රිංගින් ටෝන්ස්’ ලොකු වෙනසක් අපේ සංගීත ක්ෂේත්‍රයේ ඇති කළ බව අපිට පිළිගැනීමට සිදු වෙනවා. දුරකතන සමාගම් සමඟ ‘රිංගින් ටෝන්ස්’ හරහා වෙනම ව්‍යාපාරිකයින් පිරිසකුත් බිහි වී ඉන්නවා.ඉස්සර ගීත පටියකින් හෝ තැටියකින් ඉපැයූ මුළු මුදලට වඩා වැඩි මුදලක් අද එක ගීතයකින් උපයන්න පුළුවන් වී තියෙනවා. ‘රිංගින් ටෝන්ස්’ නිසා. එය එසේ වුවත් දැනට මෙහි ක්‍රියාත්මක වන විනිවිද භාවයෙන් අඩුකම සහ සාධාරණ ලෙස මුදල් බෙදී යාමක් නොමැතිකම වැනි ගැටලු විසඳා ගැනීමට පියවර ගන්නේ නම් හොඳයි කියා මමත් හිතනවා.ප්‍රවීණ ගීත රචකයන් මෙයට කැමැති නෑ- ඩිලාන් ගමගේ“අවුරුදු එකහමාරක් පමණ කාලයකදී මම දැනට ගීත පන්සීයක් පමණ ලියා තිබෙනවා. මගේ ගීත වැඩි ගණනක් ‘රිංගින් ටෝන්ස්’ වලින් හොඳ ආදායම් ලැබූ ගීත බවට පත්වෙලා. මා ඇතුළු අපේ පරපුරේ ගී පද රචකයෝ හොඳටම සල්ලි හම්බ කරනවා මේ ‘රිංගින් ටෝන්ස්’ වලින්. අපි අද කොළඹින් ඉඩකඩම් අරගෙන, යාන වාහන අරගෙන මේ කෙටි කාලයක් ඇතුළත් මහ දේවල් ජීවිතයට එකතු කරගෙන තියෙන්නේ අපේ වාසනාවට වගේම අපේ දක්ෂතාවයන්ට අපි හරි මිලක් නියම කර ගත් නිසයි.අරක්කු බෝතලයට, සිගරට් පැකට් එකට සින්දු ලියපු ඇතැම් ප්‍රවීණ ගී පද රචකයින් කැමැති නැහැ අපි අද මෙහෙම සින්දු ලියලා සල්ලි හොයනවාට. මම පැහැදිලිවම කියනවා ඒක ඔවුන්ගේ කුහකකම කියලා. ඒත් අපි නම් ඒ අය වගේ වයසට ගියාම අපේ සින්දු විකුණාගෙන කන්න බලාපොරොත්තු වෙන්නෙ නැහැ. මේ කාලේ මේ ‘රිංගින් ටෝන්ස්’ වලින් පුළුවන් තරම් සල්ලි හම්බ කරගන්න බලනවා. එච්චරයි.”“මම එහෙම කිව්වට මෙහි මාෆියාවක් තිබෙනවා තමයි.නිර්මාණකරුවාම ප්‍රවයිඩර් විය යුතුයි!- සම්පත් ප්‍රනාන්දුපුල්ලේ“ඔව්, මමත් ‘රිංගින් ටෝන්ස්’ වලට ගී පද රචනය කරනවා. මේ ‘රිංගින් ටෝන්ස්’ ව්‍යාපාරයට අවබෝධයකින් සම්බන්ධ වෙන ගී පද රචකයින්ගේ ආර්ථිකය යහපත් වී තිබෙනවා. මට නම් මෙයින් වාසියි, අවාසියක් නැහැ. ඒත් කලාව දිගු කාලීන රැකියාවක් නිසා මම විශ්වාස කරන්නේ නැහැ.හැබැයි මේ ලැබී තිබෙන අවස්ථාව අතහැර දාන්නෙත් නැහැ. මගේ හිතවතෙකු සමඟ මම දැන් ‘රිංගින් ටෝන්ස්’ සම්බන්ධ සමාගමකුත් අරඹා තියෙනවා. කෙසේ හෝ මෙයට සම්බන්ධ සමහර ආයතන සහ පුද්ගලයින් වෙතින් අසාධාරණ සිදු වෙනවා විය හැකියි. එයට පිළියම වෙන්නේ සමාගමයි නිර්මාණකරුවායි අතර බාහිර පුද්ගලයෙකුට හෝ ආයතනයකට ඉඩ නොතබා නිර්මාණකරුවාම ප්‍රවයිඩර් වීමයි.”අසාධාරණයක් වෙනවා නම් විසඳාගන්න ඕනේ!- සජිත් වී. චතුරංග“මමත් වැඩිපුරම සින්දු ලියන්නේ ‘රිංගින් ටෝන්ස්’ සඳහා තමයි. මා ලියූ ‘නිහඬ ගමනේ මේ තරම් දුර’ - ‘නොදැක ඉන්න බෑ මට නම්’ - ‘ඔයා හින්දා’ - ‘හිමි වුණු ඔබ මට’ - ‘දෛවයේ සරදමින්’ - ‘හිත හදා ගන්න බෑ’ වැනි ගීත වලට හොඳ ප්‍රතිචාර ලැබෙනවා. ඒ වගේම තමයි හොඳ ආදායමකුත් මට ලැබුණා.ගොඩාක් සින්දු ලියුවාට මං තාම මේ ක්ෂේත්‍රයට පුංචි කොල්ලෙක්නේ. ඒ හින්දා ඕවා ගැන කතා කරන්න මට වැඩිය තේරෙන්නෙ නැහැ. මට කියන්න තියෙන්නේ ‘රිංගින් ටෝන්ස්’ වල සින්දු ලියන එක මට වාසියි, හොඳට සල්ලි හම්බ වෙනවා කියන එක තමයි. මං දිගටම ‘රිංගින් ටෝන්ස්’ වලට සින්දු ලියනවා. හැබැයි ඉතින් මේකේ මොනවා හරි අසාධාරණයක් සිදු වෙනවා නම් වහාම එය සාධාරණයක් වන ලෙස විසඳාගන්න එකමුතුව කලාකරුවන් කටයුතු කරන එක හොඳයි කියලා මමත් හිතනවා.”සත පනහක් වත්ලැබිල නැහැ- ආරාධනා ඒකනායක“මම පද රචනය කළ ගීත කිහිපයක්ම ‘රිංගින් ටෝන්ස්’ ලෙස යොදා ගෙන තිබෙනවා. ඒවා කොහොම එහෙම යොදා ගත්තා ද කියලා මමවත් දන්නේ නැහැ. අපි ලියන ගීත අපිවත් නොදැනුවත්ව, අපේ අවසරයක් නැතුවම ‘රිංගින් ටෝන්ස්’ සඳහා යොදා ගැනීම අසාධාරණයි.ඒත් මට කාන්තාවක් නිසා ඕවා ගැන හඬ නඟන්න හෝ විමසන්න වගේ දේවල් කරන්න යන්න බැහැ. ගීතයක් ලියුවාම එකවරක් පමණක් ලැබෙන මුදල පමණයි මට මෙතෙක් ලැබිලා තියෙන්නේ. මගේ ගීත කොපමණ ‘රිංගින් ටෝන්ස්’ ලෙස යොදා ගෙන තිබුණත් කවදාවත් සත පනහක් තරම් වත් මුදලක් ‘රිංගින් ටෝන්ස්’ වෙනුවෙන් මට ලැබිලා නැහැ. මම හිතනවා, කීර්ති පැස්කුවල් මහත්මයා නිවැරදියි කියලා. කලාකරුවන්ගේ නිර්මාණ සූරා කන සමාගම් සහ අතරමැදියන්ගේ ‘රිංගින් ටෝන්ස්’ මාෆියාවට වැට බඳීන්න සියලුම ගී නිර්මාණකරුවන් එකතු වී පියවර ගත යුතුයි.”කලාකරුවාට වැඩි මුදලක් ලැබිය යුතුයි!- සත්‍යජිත් ලක්මාල්“මගේ ගීත කිහිපයක් ‘රිංගින් ටෝන්ස්’ ලෙස යොදා ගෙන තිබෙනවා. විශේෂයෙන් රොෂාන් ප්‍රනාන්දු ගැයු ‘නිවාඩුවට මං එන්නම්’ ගීතයෙන් පමණක් වුවද ඉතා හොඳ ආදායමක් ඉපයූ බව මට දැන ගන්න ලැබී තිබෙනවා. මම බොහෝ විට ගී පද රචනය ගීත තැටි නිෂ්පාදකයින් හට ලබා දීමේ දී එකඟ වන ගිවිසුමට අනුව මට මුලින්ම කරනු ලබන ගෙවීමෙන් පසුව වෙනත් මුදලක් ලබා ගන්නේ නැහැ.(“දැනට මා පිළිකා රෝගයකින් පෙළෙන හෙයින් විදේශයකට යවා මට ප්‍රතිකාර ලබා දීමට මගේ ගී පද රචනා ලබාගෙන ‘රිංගින් ටෝන්ස්’ සඳහා ගීත නිෂ්පාදනය කරන ලද නිෂ්පාදකයෙකු ඉදිරිපත් වී සිටින නිසා ‘රිංගින් ටෝන්ස්’ වලින් මට වාසියක් මිස අවාසියක් වී ඇතැයි මට දැනෙන්නේ නැහැ” යි අහිංසකව මුමුනමින්...) කෙසේ වුවත් මට මෙන් මානුෂිකව සිතා බලන නිෂ්පාදකවරයකු අනිකුත් කලාකරුවන්ට හමු නොවී ඇත්නම් ඔවුන්ට අසාධාරණයක් සිදු වී තිබෙන්න පුළුවන්. පොදුවේ සලකා බලද්දී සමාගම් වලට වඩා වැඩි මුදලක් කලාකරුවාට ඔහුගේ නිර්මාණ සඳහා ලැබිය යුතුයි. එසේ නොලැබෙනවා නම් එය අසාධාරණයි. එවැනි අසාධාරණයක් සිදු කරන මාෆියාවක් ඇත්නම් ඊට විරුද්ධව කලාකරුවන් හඬ නඟන්න ඕනේ.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av13062313</link>
    <topic>කුප්පි ලාම්පු එළියෙන් පාඩම් කර සා / පෙළින් 5 වැනි තැනට ආ සහන් පුතු ට සේමිණිගෙන් අත හිත</topic>
    <author>අමින්දී විරක්කොඩි ඡායාරූපය - ටෙනිසන් එදිරිසංහ</author>
    <content>කුප්පි ලාම්පු එළියෙන් පාඩම් කර සා / පෙළින් 5 වැනි තැනට ආ සහන් පුතු ට සේමිණිගෙන් අත හිතජනප්‍රිය රංගන ශිල්පිනි සේමිණි ඉද්දමල්ගොඩ... ඇය කෙතරම් නම් අවස්ථාවක් ලේක්හවුස් පියගැටපෙළ නැග මෙහි පැමිණ ඇද්ද? අප කෙතරම් නම් වාර ගණනක් ඈ සොයා ගොස් ඇද්ද? නමුත් ඒ හැමවරකදීම අප හමුවූයේ ඇගේ කලා කටයුතු ගැන කතා කරන්නටය.ඇය මෙහි පැමිණියේ නම් ඒ යම් කලා කටයුත්තකටම පමණක් නොවෙද? එහෙත් මෙදින ඇගේ පැමිණීම නම් එසේ වූයේ නැත. ඒ අතිසංවේදි වූ මොහොතකි. ඇය සැලෝලයිඩ් පටයේ, පුංචි තිරයේ අපමණ සංවේදී චරිත දැක ඇතත් ඇය මෙතරම්ම සංවේදිනියක් බව මා මෙන්ම ඔබත් දැන නොසිටින්න ඇත.‘සිත්මිණ පාඨක ප්‍රසාද ප්‍රණාම’ උළෙල දා සේමිණි පැමිණ සිටියේ ඒ සංවේදී කටයුත්ත නිල වශයෙන් බාර ගන්නට ය. එනම්; අති දුෂ්කර කැපවීමක් කරමින් සා/පෙළ කඩඉම ඉතා විශිෂ්ට ලෙස ජයගත්, රත්නපුරේ සහන් ලක්‍ෂිත විජේවන්ත පුතණුවන්ගේ උසස් අධ්‍යාපනය නිසි ලෙස කරගෙන යන්නට අවශ්‍ය මූල්‍යමය දායකත්වය ලබා දෙන්නට ඈ බාර ගත්තේ දෙවරක් නොසිතා ය.“සිත්මිණ කාර්තෘ මනෝලි මගේ සමීපතම මාධ්‍ය මිතුරියක්. මා ඇය හඳුනා ගත්තේ ‘සරසවිය’ පුවත්පතේ සේවය කරද්දි. ‘සරසවිය’ පුවත්පතට වසර පනහක් පිරුණු උත්සවය දවසේ මට මනෝලි හමු වුණා.ඇය ඒ දවස්වල හිටියේ හරිම ප්‍රීතියෙන්. හේතුව වුණේ ඒ දිනවල සා/පෙළ ප්‍රතිඵල නිකුත් වෙලා තිබුණේ. මනෝලි වැඩ කළේ සා/පෙළ ට කරන පත්තරේක. ඇය හරිම උද්යෝගයෙන් සහන් ලක්‍ෂිත පුතා ලබා ගත්තු ප්‍රතිඵල ගැන කතා කළා.එවගේම ඒ ජයග්‍රහණයන් ලබා ගන්නට සහන් පුතා කරපු ඒ දුෂ්කර කැප කිරීම් ඇහුවම ඔහු වෙනුවෙන් යමක් කරන්න ඕනේ කියන සිතිවිල්ල මගේ හිතට දැනුණා.”“ඒත් එක්කම මට පුදුමත් හිතුණා. රත්නපුරය කියන්නේ මැණික් ව්‍යාපාරිකයන් ජීවත් වෙන ප්‍රදේශයක්. ඒ මුදලාලිලාට සහන් පුතා නොපෙනුණේ ඇයි කියලත් මට පුදුම හිතුණා. ඒ කොහොම වුණත් මම ඒ පුතාට උදව් කරන්න තීරණය කළා. සාමාන්‍යයෙන් මම කියන දේ කරන කෙනෙක්.”සහන් ලක්‍ෂිත විජේවන්ත සිසුවා ගැන රටම කතා කළේ පසුගිය වසරේ අ.පො.ස සාමාන්‍ය පෙළ විභාගයේ දිවයිනේම පස් වැනි ස්ථානය ලබා ගනිමින් සා/පෙළ විශිෂ්ට දරුවන් දස දෙනා අතරට පත්වීමත් සමඟ ය. කුප්පි ලාම්පුවේ තෙල් ටික නිම වන විට පාඩම් නවතා සහන් ලක්‍ෂිත ගෙවුයේ අති කටුක ජීවිතයකි. එහෙත් සහන් දුප්පත්කම බාධකයක් කර ගත්තේ නැත.ඔහු සියලු දුක්ඛ දෝමනස්සයන් බිඳගෙන සා/පෙළ ඉහළින්ම ජයගත්තේ ය. සා/පෙළ කඩඉම ජය ගත්ත ද ඉදිරි අධ්‍යාපනය ගැන සහන් යම් දෙගිඩියාවකින් පසු වුවද දැන් සහන්ට කිසි බරක් නැත. සේමිණි ගේ කාරුණික මැදිහත් වීමෙන් සහන් හට උසස් පෙළ ජීව විද්‍යා අංශයෙන් සමත් වෙලා විශ්ව විද්‍යාල වරම් ලැබ ‘දොස්තර’ කෙනෙක් වන තුරුම ඇගේ සෙනෙහසේ දෑත් සහන් පුතණුවන්ට දැන් හිමි වී හමාරය.“මනෝලි මට සහන් පුතා ගැන කියන කොට එයා කොයි වගේ කෙනෙක්ද කියලවත් මම දැකලා හිටියේ නැහැ. නමුත් සහන් පුතාව දැක්කම මට හිතුණා උගත්කම වගේම ගුණයහපත්කමත් පිරුණු දරුවෙක් කියලා. මට අවශ්‍ය කරන්නේ රටට දැයට වැඩදායක කෙනෙක් බවට සහන් පුතා පත් වෙනවා දකින්නයි. සහන් පුතා ඒ පොරොන්දුව ඉෂ්ට කරයි කියලා මට විශ්වාසයි.”“ඇත්තටම මේ දරුවා ඉගෙන ගෙන තියෙන විදිය කොළඹ පාසල්වල ලොකු වියදම් කරලා ඉගෙන ගන්න දරුවන්ට ලොකු ආදර්ශයක්. කෙනෙක් දුප්පත්ද පොහොසත්ද කියලා සල්ලිවලින් මනින කෙනෙක් නෙමෙයි මම. මම දකින්නේ කරන ක්‍රියාවෙන්. ඒ අතින් සහන් හරිම පොහොසත් කෙනෙක්.එය දැනුමෙන් හරිම පොහොසත්. සහන් දුප්පත් ළමයෙක් විදියට මට කොහෙත්ම දැනෙන්නේ නැත්තේ ඒ නිසයි. අපි සහන්ව දැන ගත්තේ ර්‍ණ/ඹ් විභාගයෙන්. මේ වගේ දැනුමෙන් පොහොසත් උදව් අවශ්‍ය කරන දරුවෝ තව කොච්චර ඇද්ද? ඒ වගේ දරුවන්ටත් කාටහරි උදව් කරන්න පුළුවන් නම් ඒක ලොකු පිනක්.”සේමිණිගේ සිත පින්සාරය. මේ සිතිවිල්ල හැම කෙනෙකුගේම සිතක උපදින්නට ඈ පාරමී පුරන්නී ය.“පත්තරවල නොකිව්වට මම මීට කලිනුත් අවස්ථා කිහිපයකදීම විවිධ අයට උදව් කරලා තියෙනවා. දුවල දෙන්නෙකුට කැම්පස් යනකම් මම ඉගෙන ගන්න උදව් කළා. මාතර පැත්තේ ගැහැනු කෙනෙකුට ග්‍රොසරියක් දාලා ජීවත්වෙන්න මාර්ගය සලසලා දුන්නා.වත්තේගම පැත්තේ සහන් වගේම තව ළමයෙකුට ඉගෙන ගන්න උදව් කරනවා. මේ වගේ දේවල් මම අද ඊයේ කරන ඒවා නෙමෙයි. මට යමක් කරන්න පුළුවන් හැම වෙලාවකම මම කරනවා.මේ දවස්වල කුරුණෑගල පැත්තේ ගැහැනු කෙනෙකුට බැංකු ණයකින් නිවසක් බේරා ගන්න මම ලක්‍ෂයක මුදලක් දුන්නා. ඒකට තවත් මුදල් අවශ්‍ය වෙනවා. දීප්ති, ශ්‍යාමි මගේ මේ යාළුවොත් ගේ බේරලා දෙන වැඩේට උදව් කරනවා.යමක්කමක් තිබෙන වත්පොහොසත්කමින් ඉහළට ගිය සමහරුන්ට කොතෙක් තිබුණත් දෙන්නට සිතෙන්නේ නැත. ඒ අතින් සේමිණි වැන්නවුන්ගේ මෙවැනි පුණ්‍යවන්ත සත්ක්‍රියා කෙතරම් අගනේ ද?ඒ වගේම ‘සිත්මිණ’ පුවත්පත ගැනත් විශේෂයෙන් යමක් කියන්න ඕනේ. එදා උත්සවයේදී සහන් පුන පුනා කිව්වේ සිත්මිණ පුවත්පත පරිශීලනය කිරීමේදී උපකාරක පංති යෑමේ අවශ්‍යතාව නොතිබු බවයි. ඇත්තටම දැනුම බෙදා දෙන පත්තරයක් කොයිතරම් වැදගත් ද කියලා මට ඒ කතාවෙන් පැහැදිලි වුණා. ‘සිත්මිණ’ පුවත්පතේ ලිපි සපයන, ආචාර්ය මණ්ඩලයටත් මේ කරන සේවයෙන් ලොකු පිනක් ලැබෙනවා. ඒ සේවය මුදලින් මනින්නට බැහැ.අමින්දී විරක්කොඩි ඡායාරූපය - ටෙනිසන් එදිරිසංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av13062314</link>
    <topic>‘පුර පහන් තරු’තෙවැනි වරටත්</topic>
    <author/>
    <content>‘පුර පහන් තරු’තෙවැනි වරටත්ශ්‍රී ජයවර්ධනපුර විශ්වවිද්‍යාලයේ දක්ෂතම ගේය කාව්‍ය රචකයා, දක්ෂතම ගී තනු රචකයා, දක්ෂතම නිවේදකයා, දක්ෂතම නිවේදිකාව, දක්ෂතම ගායකයා, දක්ෂතම ගායිකාව සඳහා සම්මාන පිරිනැමෙන ‘පහන් තරු’ ප්‍රසංගය තෙවැනි වරටත් විශ්වවිද්‍යාලයීය බණ්ඩාරනායක ශාලාවේ දී ජූලි 03 වැනිදා පස්වරු 6.30 ට පැවැත්වේ.සජීව සංගීත ප්‍රසංගයක් වන මෙහි සංගීත අධ්‍යක්ෂණය ආචාර්ය රෝහණ වීරසිංහගෙනි. නැටුම් අධ්‍යක්ෂණය මහාචාර්ය ආරියරත්න කළුආරච්චිගෙනි. විශේෂ ආරාධිත ගායන ශිල්පියා ලෙස සහභාගි වන්නේ ආචාර්ය වික්ටර් රත්නායක යි.‘පහන් තරු’ සංවිධානය කරන්නේ සිංහල හා ජනසන්නිවේදන අධ්‍යයනාංශයයි.සම්මානනීය ඡායාරූප ශිල්පී ලාල් හෑගොඩ ඇතුළු ඔහුගේ සිසු සිසුවියන්ගේ ඡායාරූප සියයකට අධික සංඛ්‍යාවකින් යුක්ත ‘රූ වරුණ’ ඡායාරූප ප්‍රදර්ශනය මෙම 25 වැනිදා සිට 28 වැනිදා දක්වා ශ්‍රී ජයවර්ධනපුර විශ්වවිද්‍යාලයීය සුමංගල මන්දිර පරිශ්‍රයේදී පැවැත්වේ. ත්‍රිමාණ ඡායාරූප කිහිපයක් ද මේ ප්‍රදර්ශනයට ඇතුළත් ය. සිංහල හා ජනසන්නිවේදන අධ්‍යයනාංශය මෙය සංවිධානය කරයි.ජාතික චිත්‍රකතා පදනමේ චිත්‍රකතා ශිල්පීන් 80 දෙනෙකුගේ පමණ චිත්‍ර ඇතුළත් ප්‍රදර්ශනයක් ‘සිත්තරු ඇඳී රූ’ - 2 නමින් මෙම මස 27, 28, 29, 30 යන දිනවල කොළඹ ලයනල් වෙන්ට්ඩ් කලාගාරයේදී පැවැත්වේ.ශ්‍රී ලංකාවෙන් බිහිවූ චිත්‍රකතා ශිල්පීන්ගේ එකම එකමුතුව වන ජාතික චිත්‍රකතා පදනම මෙම ප්‍රදර්ශනය සංවිධානය කරනු ලබයි. මෙයට චිත්‍රකතා ශිල්පීන්ගේ චිත්‍ර නිර්මාණ 200 ක් පමණ ප්‍රදර්ශනයට තැබේ.වයස අවුරුදු 18 ත් 30 ත් අතර වූ ආබාධිත සිසුන් සඳහා රංග වැඩමුළුවක් නොමිලේ පැවැත්වීමට වත්තල මෙරංගා කලායතනය කටයුතු කරගෙන යයි. වැඩි විස්තර අධ්‍යක්ෂ මහේෂ් උමගිලිය, 202/2, ගොංගිතොට, වත්තල යන ලිපිනයෙන් ලබාගත හැකි ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av13062315</link>
    <topic>මොහොමඩ් රෆී අනුස්මරණ ගීත ප්‍රසංගයක් 28 වැනිදා</topic>
    <author/>
    <content>මොහොමඩ් රෆී අනුස්මරණ ගීත ප්‍රසංගයක් 28 වැනිදාභාරත අසහාය ගායන ශිල්පී මොහොමඩ් රෆී අනුස්මරණය කරමින් වෛද්‍ය අජිත් ජයරත්න ගී ගයන ‘සර්ගම්’ හින්දි ගීත ප්‍රසංගය ලබන 28 වැනි සිකුරාදා සවස 5.00ට කොළඹ 7 ඉන්දියානු සංස්කෘතික මධ්‍යස්ථානයේ දී (ජපන් තානාපති කාර්යාලය අසල) පැවැත්වේ.නොමිලේ පැවැත්වෙන මෙම ප්‍රසංගයේ දී රෆී ගැයූ ජනප්‍රිය චිත්‍රපට ගී 20ක් පමණ ගායනා කෙරේ. සංගීතවේදී සරත් වික්‍රම සංගීතවත් කරන ‘සර්ගම්’ වෛද්‍ය අජිත් ජයරත්නගේ පළමු ගීත ප්‍රසංගයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av13062316</link>
    <topic>එඩ්වඩ් ගේ පළමු ගෝලයාගෙන් මිහිරි ගී සැඳැල්ලක්</topic>
    <author>ඉනෝකා</author>
    <content>එඩ්වඩ් ගේ පළමු ගෝලයාගෙන් මිහිරි ගී සැඳැල්ලක්විශාරද එඩ්වඩ් ජයකොඩිගේ ශිෂ්‍යයකු වන වීරරත්න ප්‍රනාන්දු සහ ඔහුගේ දූ පුතුන් එක්ව ඉදිරිපත් කළ ‘මිහිරි ගී සැඳැල්ල’ 6 වැනි දැක්ම පසුගියදා ටවර් රඟහලේදී පැවැත්විණි.ප්‍රවීණ ගායක ගායිකාවන් රැසක් සහභාගිවූ මෙම ‘මිහිරි ගී සැඳැල්ල’, දිනේෂ් බෝගොඩ ප්‍රමුඛ රූපවාහිනී වාද්‍ය වෘන්දයෙන් රසවත් විය. ඒ පිළිබඳ සංගීතවේදී වීරරත්න ප්‍රනාන්දු දැක්වූ අදහස් මේ.“ඇත්තටම කිව්වොත් මං එඩ්වඩ් ජයකොඩි ගුරුතුමාගේ පරණම ගෝලයා. ඒ සබඳතාව ඇතිවන්නේ මං කැලණිය වනවාසල, නාගසේන විද්‍යාලයේ සිසුවකුව සිටියදී.ඒ වනවිට එඩ්වඩ් ජයකොඩි ගුරුතුමා, කැලණිය ගුරුකුලයේ සංගීතය උගන්වනවා. ගම් උදාවේ ප්‍රේමදාස ජනාධිපති පිළිගැනීමේ උත්සවයකට එතුමා දරුවො නොයන විට තමයි අපේ දුප්පත් ඉස්කෝලෙන් මාව හඳුන්වලා දුන්නේ. 1982 වසරේ ගම්උදාවේ පිළිගැනීමේ ගීතය ගයන්න මට අවස්ථාව උදාවුණා.එතැන් පටන් මගේ සංගීත ජීවිතය වඩ වඩාත් ?ඔප වුණා. සංගීතය හදාරන්න ගුරුකුල විද්‍යාලයට ඇතුළු වෙන්නත් එඩ්වඩ් ජයකොඩි ගුරුතුමා යටතේ සංගීතය හදාරන්නටත් ඉන්පස්සෙ මට වාසනාව උදාවුණා...එදා ඉඳන් අවුරුදු 25 ක් වෙනවා. එතුමා එක්ක සබඳතාවට, මීට අවුරුදු හයකට පෙරයි මගේ ප්‍රථම සී.ඩී. පටය ‘සඳමිණිරැස් නිකුත් වුණේ. එහිදී මට අවස්ථාව ලැබුණා පූජ්‍ය රඹුකන සිද්ධාර්ථ හිමි, අමරසේන කංකානම්ගේ මගේ සිංහල ගුරුතුමා, කුමාරදාස සපුතන්ත්‍රී, නිලාර් එන්. කාසිම් වැනි ක්ෂේත්‍රයේ ප්‍රවීණයන් සමඟ එක්ව වැඩ කරන්න. ඔවුන් තමයි මට ගීත රචනා කළේ. සංගීතවත් කළේ රෝහණ වීරසිංහ සහ නවරත්න ගමගේ යන ප්‍රවීණයන්.මං ඒ ගීතත් ඇතුළත් කරගෙන මේ වනවිට ‘මිහිරි ගී සැඳැල්ල’ ගී ප්‍රසංග පහක් කළා. මේ තමයි හයවැනි ප්‍රසංගය. එහි විශේෂත්වය තමයි, මගේ දරුවො හතර දෙනාමත් එක්ක මේ ප්‍රසංගයේ එක්ව ගැයීම. ඔවුන්ගේ ගායන හැකියාවන් දොරට වඩින්නේ මේ ප්‍රසංගයෙන්. ඒකයි දූ පිය පුතු මහා සංකලනයේ පළමු දිගහැරුම’ ලෙස මෙයට තේමාවක් එක් කළේ. ඇත්තටම කිව්වොත් මෙය ඔවුන්ගේ මංගල ප්‍රසංගය නිසා තවත් අතෙකින් සුවිශේෂී ප්‍රසංගයක්.”ඉනෝකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av13062317</link>
    <topic>මගේ මාධ්‍ය කෙටි චිත්‍රපටකරණයයි</topic>
    <author>ගාමිණී සුසන්ත</author>
    <content>මගේ මාධ්‍ය කෙටි චිත්‍රපටකරණයයිෂර්ලි සමරසිංහඔහු දක්ෂ රූපවාහිනී වැඩසටහන් ඉදිරිපත් කරන්නෙකි; රූපවාහිනී වැඩසටහන් නිෂ්පාදකවරයෙකි, අධ්‍යක්ෂවරයෙකි. එසේම ඔහු සම්මානනීය කෙටි චිත්‍රපට අධ්‍යක්ෂවරයෙකි. ඔහු ෂර්ලි සමරසිංහ. ක්ෂේත්‍රයන් ගණනාවකම තම දක්ෂතා ප්‍රකට කළ ද ඔහු ජාතික මෙන්ම ජාත්‍යන්තර වශයෙන් සම්මානයට පාත්‍ර වූයේ කෙටි චිත්‍රපට නිර්මාණයෙනි. අප ෂර්ලි සමරසිංහ සමඟ කතාබහකට එක්වූයේ ඔහුගේ නිර්මාණ ජීවිතය පිළිබඳව විමසා සිටින්නට ය.ඔබ කොහොමද කලාවට සම්බන්ධ වුණේ?මගේ ගම අගලවත්ත පිඹුර. පාසල් යන කාලෙ ඉඳලම මම කලාවට, නිර්මාණකරණයට ප්‍රිය කළා. ඒ අනුව මම පාසල් අවධියෙන් පසුව රූපවාහිනී මාධ්‍ය හදාරන්න පෙළඹුණා. නමුත් මම වඩාත් ම ප්‍රිය කළේ සිනමාවට. කෙටි චිත්‍රපට නිර්මාණයට. ඒ අනුව මම චිත්‍රපට සංස්ථාව මගින් සංවිධානය කළ ආචාර්ය ටියුඩර් වීරසිංහ මහතා මෙහෙයවූ කෙටි චිත්‍රපටකරණය පිළිබඳ පාඨමාලාව හැදෑරුවා.ඒ වගේ ම ප්‍රවීණ සිනමාවේදී ප්‍රසන්න විතානගේ යටතේ සිනමාකරණය පිළිබඳව හදාරන්නත් මට අවස්ථාව ලැබුණා?. ඉන් ටික කලකට පසුව ඉන්දියාවේ පූනි විශ්වවිද්‍යාලයේ අතිදක්ෂ ගුරුවරු පිරිසක් විසින් ලංකාවේ පවත්වන ලද කෙටි චිත්‍රපට කලාව පිළිබඳ වැඩමුළුවටත් සහභාගි වුණා.මෙලෙස චිත්‍රපට කලාව පිළිබඳව හදාරන අතරතුරේ විවිධ නිර්මාණ කරන්නත් මම උත්සාහ ගත්තා. මම මුලින් ම නාට්‍ය හා රංගකලාව පිළිබඳව හදාරන්න සම්බන්ධවුණේ ජාතික තරුණසේවා සභාවට?. ඔන්න ඔය විදියටයි මම කලාවට සම්බන්ධ වුණේ.මුලින් ඔබ කලාවට සම්බන්ධ වුණේ රංගන ශිල්පියකු ලෙස නේද?මම පාසල් ගියේ හොරණ විද්‍යාරත්න විද්‍යාලයට. මගේ කලා ලෝකයේ ආරම්භය පාසල. ඒකට හේතු වුණේ ජනක් ප්‍රේමලාල්, ප්‍රියානන්ද විජේසුන්දර, ආරියපාල පතිරාජ, විදුර අබේනායක වැනි ගුරුවරු. පාසල් අධ්‍යාපනයෙන් පසුව මට වේදිකා නාට්‍යවලට රංගනයෙන් දායක වෙන්න අවස්ථාව ලැබුණා.මහාචාර්ය එදිරිවීර සරච්චන්ද්‍ර ශූරීන්ගේ නාට්‍ය, ඩග්ලස් සිරිවර්ධනයන්ගේ ‘සිහළ වංශලා’, මංගල සේනානායකගේ ‘මඟුල් කෑම’ වැනි නාට්‍ය ඒ අතුරින් විශේෂයි. ඊට අමතරව යොවුන් නාට්‍ය කරුවන් රැසකගේ ම නව නිර්මාණවලට දායක වෙන්න අවස්ථාව ලැබුණා. මම මුලින් ම ආශා කළේ රංගන ශිල්පියෙක් වෙන්න. නමුත් පසුව මගේ හිත ගියේ නිර්මාණකරණයට. ඒ අනුවයි මම ටෙලිනාට්‍ය සහාය අධ්‍යක්ෂණය සහ තිරනාටක රචනයට පෙලඹුණේ.ඔබ සහය අධ්‍යක්ෂණයෙන් දායක වුණු නිර්මාණ මොනවාද?දේවින්ද කොන්ගහගේ නිර්මාණය කළ ‘භවතරණය’ චිත්‍රපටය, ‘භව සසර’ ටෙලිනාට්‍ය, ඒ වගේ ම ‘මැදියම් අහස’ චිත්‍රපටයටත් සහය අධ්‍යක්ෂණයෙන් දායක වුණා.ඔබේ මාධ්‍ය ලෙස ඔබ කෙටි චිත්‍රපට තෝරාගත්තේ ඇයි?සිනමාව තමයි දෘෂ්‍ය කලාවේ උසස්ම අවස්ථාව විදියට සැලකෙන්නේ. සිනමාව කියන්නේ පුළුල් පථයක්. එයට පිවිසෙන්න ඉතාම සුදුසු මාර්ගය තමයි කෙටි චිත්‍රපටකරණය. ඒ වගේම කෙටි චිත්‍රපටයකින් ඉතාම කෙටි කාලයක් තුළ හොඳ පණිවුඩයක් ප්‍රේක්ෂකයාට ලබාදෙන්න පුළුවනි. ඊටත් අමතරව කර්මාන්ත කරණයට වැයවන මුදල සහ කාලය පිළිබඳව සිතන විට කෙටි චිත්‍රපට කරණය කියන්නේ ඉතා පහසු මාධ්‍යයක්.මම නිර්මාණය කළ ‘ඵඬර’ කෙටි චිත්‍රපටයෙන් මම සාකච්ඡා කරන්න උත්සාහ කළේ නව යොවුන් විය සහ ලිංගිකත්වය පිළිබඳව. මෙම කෙටි චිත්‍රපටය නව යොවුන් වියේ සිටින පිරිමි ළමුන් තිදෙනෙකු වටායි නිර්මාණය වී තිබෙන්නේ.ඔබේ ‘sky’ කෙටි චිත්‍රපටය අවස්ථා කීපයකදීම සම්මානයට පාත්‍ර වුණා නේද?ඔව්, 2012 දී රාජ්‍ය ටෙලි සම්මාන උලෙළේ හොඳම කෙටි චිත්‍රපටයට හිමි රන් සම්මානයට ‘ඵඬර’ නිර්මාණයට තේරුණා. ඒ වගේ ම ඉන්දියානු බැංගලෝර් කෙටි චිත්‍රපට උලෙළේ හොඳම චිත්‍රපට අතරටත් තේරුණා. ඊටත් අමතරව ජාතික චිත්‍රපට සංස්ථාව සංවිධානය කළ කෙටි චිත්‍රපට උලෙළේ හොඳම සංස්කරණයට හිමි සම්මානය සහ අජෙන්ඩා 14 යුරෝපීය කෙටි චිත්‍රපට උලෙළේ හොඳම ස්ත්‍රී පුරුෂ සමාජ සම්බන්ධතාවය නිරූපණය කරන චිත්‍රපට තුන අතරටත් මගේ ?’ඵඬර’ කෙටි චිත්‍රපටය තේරුණා.. ඔබේ මීළඟ කෙටි චිත්‍රපටය නම් කරල තියෙන්නේ ‘A tree’ නමින්.මෙය කාන්තාව සහ සමාජය පිළිබඳව සාකච්ඡා කෙරෙන නිර්මාණයකි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av13062318</link>
    <topic>“ක්ලැරන්ස්ගේ ගී රජිව්ට තහනම් ද” සංවාදය</topic>
    <author>ජෝජ් රොබ්සන් ද සිල්වා</author>
    <content>“ක්ලැරන්ස්ගේ ගී රජිව්ට තහනම් ද” සංවාදයරජිව් සෙබස්තියන්ගෙන් සිරි හෙට්ටිආරච්චිට පිළිතුරුක්ලැරන්ස් විජේවර්ධනගේ ගීත රජිව් සෙබස්තියන්ට සපුරා තහනම් කියමින් කයිවාරු ගැසූ ඇටෝර්නි බලකරු (සිරි හෙට්ටිආරච්චි) දැන් තමන්ගේ කතාව වෙනස් කොට ‘එම්’ එන්ටර්ටේන්මන්ට් ආයතනයෙන් මුදල් ගෙවා අරගෙන කියන ගීත මට ගායනා කළ හැකි බව පවසයි.එලෙස ජූලි දෙවැනිදා ‘රසඳුන’ තුළින් මා ඉදිරිපත් කළ කරුණු මඟහැර පිළිතුරු දෙමින් ඔහු අල්ලේ පැළවෙන බොරු පවසා තිබුණු අයුරු පසුගිය සතියේ ‘රසඳුන’ කියැවූ කාටත් පැහැදිලි වෙන්න ඇති. මා ඉදිරිපත් කළ කරුණු වලට සහ අභියෝගයන්ට කෙළින් මුහුණ දෙනවා වෙනුවට වල්පල් සමඟ ඇටෝර්නි බලකරු තනතුරු ගැන පම්පෝරු ගසා සැබෑවට මුහුණ දීමට නොහැකිව ලිස්සා යාමට ඔහු වෑයම් කර තිබුණි.ඔහුට එසේ ලිස්සා යාමට කෙසේවත් ඉඩ දීමට මා සූදානම් නැත. මන්ද එසේ ලිස්සා යාමට ඔහුට ඉඩ දුන්නොත් එය ක්ලැරන්ස් ගීතලෝලී ‘රසඳුන’ පාඨකයින්ට මේ කරුණු සම්බන්ධයෙන් සත්‍ය දැන ගැනීමට ඇති අයිතිය අසාධාරණ ලෙස පැහැර හැරිමට ඉඩ දීමක් හා සමාන වන හෙයිනි.(“අපක්ෂපාතීව මේ සංවාදයට අප දෙපාර්ශවයටම තවදුරටත් ඉඩ දෙන්න” යයි ඉල්ලමින්...) ගල් පැලෙන බොරු කිව්වේ කවුද කියලා දැන් මුළු රටම දන්නවා. අද මං එය තව දුරටත් ඔප්පු කරන්නම්.”එලෙස පවසමින් මෙවර “ක්ලැරන්ස්ගේ ගී රජිව් ට තහනම් ද” සංවාදයට එක් වෙන්නේ රජිව් සෙබන්තියන් ය. (රජිව් සිය අදහස් අකුරු කළ ලිපියක් ද, ක්ලැරන්ස් සහ ශීලා විජේවර්ධනගේ අත්සන සහිත ලිපි කිහිපයක් ද, මුදල් ගනුදෙනු සඳහන් රිසිට්පත් කිහිපයක් ද ඇතුළු ලේඛන ගණනාවක පිටපත් ඉදිරිපත් කරමින්...)“මම බොරු කියන්නේ නැහැ. මේවා කාගෙද, හොර ලියවිලි ද කියලා ඕනෑම කෙනෙකුට පරීක්ෂා කරලා බලන්න පුළුවන් නේ. බොරු කියන්නේ ඇටෝර්නි බලකරුයි. මට ඒ බව ඔප්ප කර පෙන්වන්න පුළුවන්.”අපි රජිව්ගේ අදහස් අකුරු කළෙමු. ඒ මෙසේ ය.ඔහු මට මුලින්ම අභියෝග කරනවා - ඔහු කියූ ‘එක කරුණක් හෝ බොරු නම් නඩු පවරන්න’ කියා. එයින්ම වැටහෙනවා ඔහු ඉන්නා මානසිකත්වය කුමක්ද කියලා. නඩු, නඩු හැමදේටම නඩු. ඒ මොහුගේ මානසිකත්වයේ හැටි තමයි. ඔහු බොරු කිව්වට මං මොකටද නඩු පවරන්නේ? එහෙම උමතුවක් මට නැහැ. මොකද ඔහු කිව්වෙ බොරු බව ඔප්පු කර පෙන්වන්න ලිඛිත සාක්ෂි මං ගාව තිබෙන හින්දා.””මුලින්ම මාර්තු මස 31 වැනිදා නෙළුම් පොකුණේ දී මා පැවැත්වීමට සූදානම් කෙරුණු‘ The Unforgettable Story Of Sinhala Pop’නමැති ප්‍රසංගය පැවැත් වූ බව පැවසූ හෙට්ටිආරච්චි, ප්‍රවීණ ගායන ශිල්පි ඒ.ඊ. මනෝහරන්ගේ වකුගඩු ආශි‍්‍රත අසනීපය සුව වූ සැණින් මැයි 11 වැනිදා ප්‍රසංගය නැවත පැවැත්වීමේදී එය නැවැත්වීමට නොහැකි වූවේ ඇයි දැයි මා නැඟු ප්‍රශ්නයට පිළිතුරු නොදෙයි.ශීලා විජේවර්ධනගේ ඥාතියෙකු නොවන බව කී විටදීත් මොහු ඉතා සූක්ෂම ලෙස එයට ද පිළිතුරු නොදී ලිස්සා යයි. ක්ලැරන්ස්ගේ අත් අකුරින්ම ලියූ ලිපි, එතුමාගේ අත්සන පවා ශීලා විජේවර්ධනටත් මොහු ටත් ව්‍යාජ ඒවා වන්නේ වෙන කරකියා ගැනිමට කිසිවක් නැති නිසා වූ ලැජ්ජාවට ය. ක්ලැරන්ස් තමන්ගේ හිතවතුන්ට ලියූ ලිපි තමන්ගේ අත් අකුරින්ම ලියූ බවත් ඒවාට එතුමාගේ අත්සන යෙදූ බවත් නොදන්නා කිසිවෙකු සිටිනවා නම් ඒ ශීලා විජේවර්ධන සහ මේ හෙට්ටිආරච්චි පමණක් විය යුතුය.””හෙට්ටිආරච්චි පවසා තිබුණානේ ක්ලැරන්ස්ගේ තලපත්පිටියේ ගෙදරට මුලින්ම මාව රැගෙන ගියේ ඔහු කියලා. එවිට මා ප්‍රධාන සම්බන්ධීකරණ නිලධාරියා ලෙස කටයුතු කළ ‘ක්ලැරන්ස් විජේවර්ධන අනුස්මරණ පදනම’ 1997 සිට පැවැත් වූ රැස්වීම් තලපත්පිටියේ ක්ලැරන්ස් නිවෙසේ පවත්වද්දී මොහු සිටියේ කොහේදැයි මම ඔහුගෙන් ප්‍රශ්න කරමි.‘සුසීමා’ ටෙලි නාට්‍යයේ ගීත පටිගත කළ වකවානුවේ දී ක්ලැරන්ස් විසින් ‘සව්සිරිපාය’ ශබ්දාගාරයේ දී මට හඳුන්වා දුන් චින්තක අබේරත්න නම් මිතුරා සමඟ සාකච්ඡා කිරීමෙන් පසුව ශීලා විජේවර්ධනගේ අවසරයත් ආශිර්වාදයත් ඇතුව තමයි අපි එම අනුස්මරණ පදනම පිහිටෙව්වේ. එදා පදනමේ සභාපති තනතුරට ක්ලැරන්ස් ගේ සමීපම මිතුරෙකු වන ෂෙල්ටන් වීරරත්න පත්කර ගත්තේ ශීලා විජේවර්ධනගේ ඉල්ලීම මතයි.සරත් බණ්ඩාර උප සභාපති තනතුරටත්, චින්තක අබේරත්න ලේකම් තනතුරටත්, රංජිත් මුණසිංහ භාණ්ඩාගාරික තනතුරටත් පත් වුණා. ක්ලැරන්ස් ගේ අභාවයෙන් වසරක් පිරුණු දා 1997 දී එල්පින්ස්ටන්හිදී ‘ක්ලැරන්ස් නිර්මාණ’ නමින් සංගීත ප්‍රසංගයක් පවත්වනු ලැබුවේ මෙම අනුස්මරණ පදනම මඟිනුයි. එහිදී ඇනෙස්ලි මාලේවන, ඉන්ද්‍රානි පෙරේරා, අනිල් භාරතී, නිහාල් නෙල්සන්, වර්නන් පෙරේරා, මර්වින් මිහිඳුකුල වැනි බොහෝ ගායක ගායිකාවන් නොමිලේ ගී ගැයුවා.මිල්ටන් මල්ලවආරච්චිත් පැමිණ සිටියත් ඔහු අසනීප තත්වයෙන් සිටි නිසා ඔහු වෙනුවෙන් ඔහුගේ පුතා රනිල් එම ප්‍රසංගයේ ගී ගැයීම සුවිශේෂ කරුණක් වුණා. ඉන්ද්‍රානි අක්කා (ඉන්ද්‍රානි පෙරේරා) විසින් එදා එම ප්‍රසංගයෙක් ගීයක් ගායනා කිරීමට මට ද ආරාධනා කළත් ප්‍රසංගයේ කටයුතු සාර්ථක කර ගැනීමට උපරිම දායකත්වය දීම හැර හුදු ප්‍රචාරයක් ලබා ගැනීමට මා තුළ වූ නොකැමැත්ත නිසා මම එම ප්‍රසංගයේ ගී ගැයීමෙන් වැළකී උන්නා.ඉතින් ඒ සියලු කටයුතු වෙද්දී මොහු නම් පෙනෙන තෙක් මානයක උන්නේ නැහැ. එහෙව් කෙනා මුලින්ම මාව ක්ලැරන්ස් විජේවර්ධනගේ ගෙදරට රැගෙන ගියා යයි පැවසීම මොනතරම් මුසාවක් ද...?”එසේ එදා හෙට්ටිආරච්චි උන්නා නම් ශීලා විජේවර්ධන ෂෙල්ටන් වීරරත්නව එම අනුස්මරණ පදනමේ සභාපති තනතුරට පත්කර ගත්තේ ඇයි? එමෙන්ම මොහු එදා උන්නා නම් 2004 දී ෂෙල්ටන් වීරරත්නට ඇටෝර්නි බලතල ශීලා විජේවර්ධන විසින් පැවරීමට කටයුතු කළේ ඇයි. මේ හෙට්ටිආරච්චි ක්ලැරන්ස්ගේ මළගමටත් සිටියේ නැති බවට මා ඉදිරිපත් කළ කරුණු පවා සත්‍ය බැව් දැන් පැහැදිලි නොවේද..?””තවත් බොරුවක් තමයි. මම රුපියල් ලක්ෂ හතහමාරත් පමණයි ගෙවා ඇත්තේ යැයි පැවසීම. මං ඊට වඩා මුදලක් දැනට ගෙවා තිබෙනවා. ඒ සඳහා ඔහුම නිකුත් කළ රිසිට් පත් මා ළඟ තියෙනවා.””මා උසාවියේ දී කඳුළු පිරුණු දෙනෙතින් පසු වූ බව හෙට්ටිආරච්චි පවසා තිබීම පිළිබඳවත් කිව යුතු යමක් ඇත. ඒ – මට මතක ඇති කාලෙකට මගේ දෙනෙත් වලට කඳුළක් නැඟුණේ නම් එසේ නැඟුණේ මීට දස වසරකට උඩදී මගේ දයාබර මෑණියන් මියගිය දිනයේදී පමණක් බවයි. ඒ අනුව මොහු බොරු මවන්නෙකි.”ගල් පැලෙන තවත් බොරුවක් තමයි ක්ලැරන්ස් උපහාර ප්‍රසංගයෙන් මුදල් පරිත්‍යාගයක් නොකළැයි පැවසීමත්. 2001 දී මංජු ප්‍රනාන්දු මහතාගේ සහභාගීත්වයෙන් යුත් ආනන්දීය ආදි ශිෂ්‍ය සංගමයට ආධාර පිණිස පැවැත්වුණු ප්‍රසංගයේ දී ගායක ගායිකාවන් තේරීම, සංගීතය මෙහෙය වීම සහ ගීත තෝරා ගැනීම සිදු වූවේ මා වෙතිනි. එහි සංවිධායකයින් අතින් සිදු කෙරුණේ ප්‍රවේශ පත් මුද්‍රණය කොට නගර සභාවට බදු මුදල් ගෙවා ප්‍රවේශපත් අලෙවි කිරීම පමණි.එම ප්‍රසංගයේ දී මාගේ සේවය නොමිලේ ලබා දුන් අතර මට හිතවත්ව සිටි අනුග්‍රාහකයෙකු හරහා රුපියල් පනස්දාහකුත්, එම ප්‍රසංගයේ සජීවි පටිගත කිරීම ‘ටොරානා’ ආයතනයට අලෙවි කොට තවත් රුපියල් පනස්දාහකුත් ආදි ආනන්දියෙන් ගෙවූ මුදලට අමතරව ශීලා විජේවර්ධනට ලබා දුන් අතර ඇගේ අත් අකුරින්ම ඒ මුදල් ලබාගත් බවට සනාථ කෙරුණු 2001 – 07 – 12 දිනැති ලදුපත තවමත් මා ළඟ තියෙනවා.””එමෙන්ම ‘ක්ලැරන්ස් සිහිවටන’ 05, 06 Tribute To Clarence’වැනි සංයුක්ත තැටිවල පසුපස කවර මුද්‍රිත සාක්ෂි වශයෙන් ඉදිරිපත් කරන්න පුළුවන්, මගේ ලිපියෙන් මා ඉදිරිපත් කළ කරුණු සැබෑ බව සනාථ කිරීමට මෙන්ම හෙට්ටිආරච්චිගේ ලිපියේ මුසාවන් මුසාවන්ම බව ඔප්පු කරන්න වෙන කිසිවක්ම ඕනෑ නැහැ, ඉන්ද්‍රානි පෙරේරා ගයන ‘මතකය ඇසුරින්’ (අම්මා) ගීතය ක්ලැරන්ස් නිර්මාණය කළේ තමන්ගේ මවට යැයි ශීලා විජේවර්ධන පවසන බොරුව පමණක්ම ඇති මේ හෙට්ටිආරච්චි සමඟ එකතු වෙලා ඇය බොරු ඇදබාන බව ඔප්පු කරන්න.ඇය එසේ බොරු කියා අභියෝග කරන්නේ ක්ලැරන්ස්ගේ ජීවමාන හඬට බව ඇයටම දැන් අමතක වෙලා ය. ක්ලැරන්ස්, ඇනස්ලි සහ ඉන්ද්‍රානි ඔවුන්ගේ කලා ජීවිත වල විසිවැනි අවුරුද්ද සමරමින් හිල්ටන් හෝටලයේ දී පැවැත් වූ ප්‍රසංගයේ දී ‘තමා මේ ගීතය නිර්මාණය කළේ ඉන්ද්‍රානිගේ මව වෙනුවෙන්’ බව පැවසූ ක්ලැරන්ස්ගේ හඬ පටය හමුවේ ශීලා විජේවර්ධන නිරුත්තර වන්නේ ඇයි? ඒ, තවත් කියන්නට බොරුවක් නැති නිසා ය.”තවත් කිව යුතුම කරුණක් ඇත. හැට පිරුණු තට්ටයින් ලවා ක්ලැරන්ස්ගේ ගීත ගායනා කරවා එතුමන්ගේ උපහාර උත්සවවලට පැමිණෙන ලෙස රසිකයින්ට ආරාධනා කළාට සියයට තිහක් වත් රසිකයින් ඒවාට සහභාගි වෙන්නේ නැත. හේතුව ක්ලැරන්ස් ලකුණ ජනතාවට හඳුන්වා දුන් ඇනස්ලි, ඉන්ද්‍රානි, අනිල් නොමැතිව මෙලෝ රහක් නැති උපහාර උත්සව ක්ලැරන්ස්ගේ සැබෑ රසිකයන් ප්‍රතික්ෂේප කිරීමයි.අසූව දශකයේ මැද භාගයේ දී මොරටුවේ ජයලත් අප ස්වාමි දුවගේ’ කන්‍යාරාමයේ දී ක්ලැරන්ස් සමඟ මරියසෙල් ගුණතිලක සහ ඩෙස්මන් රුද්‍රිගු ගී ගැයූ ‘ස්ටාර් ලංකා මියුසිකල් පැරේඩ්’ සංගීත ප්‍රසංගය සංවිධානය කරමින් ද, 2000 දී මෙතෙක් ලංකාවේ බිහි වූ දක්ෂතම ප්‍රාසාංගික ගායන ශිල්පියා වන ඩෙස්මන් ද සිල්වාගේ ‘ඩෙස්මන් ලයිව් ඉන් කොන්සට්’ සම්බන්ධීකරණයෙන් ද බොහෝ අත්දැකීම් ලැබූ මට හෙට්ටිආරච්චි හඳුන්වා දෙන අයගෙන් ඉගෙනීමට මෙලෝ දෙයක් නැත.එහෙයින් තවදුරටත් ඔය පුස් අභියෝග නොකර, සැබෑව බොරුවෙන් යටපත් කර දමන්න වෑයම් නොකර, කොටින්ම පාළු ගෙයි වළං නොබිඳ හැකිනම් ශීලා විජේවර්ධන මෙරටට පැමිණි විගස කැමැති ඕනෑම රූපවාහිනී නාළිකාවකින් මේ කරුණු සම්බන්ධව මා සමඟ විවාදයකට එන ලෙස මම හෙට්ටිආරච්චිට අභියෝග කරනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av13062319</link>
    <topic>මෙන්න අපේ ආසියානු විවාහක රූ රැජන</topic>
    <author>ටානියා</author>
    <content>මෙන්න අපේ ආසියානු විවාහක රූ රැජනපසුගියදා මලයාසියාවේ පැවති ආසියානු විවාහක රූ රැජන තරගයේ කිරුළ දිනා ගැනීමට අපේ යුවතියක් සමත් වුණා. ඇය නිලංගා සේනානායක. අපේ රටට මෙම කිරුළ අත්පත් වුණු දෙවන අවස්ථාව මෙයයි. පළමු කිරුළේ හිමිකාරිය වුණේ ශි‍්‍රමාලි ෆොන්සේකාය. මේ නිලංගා සේනානායක සමඟ අප කළ කතාබහක්.”මලයාසියාවේ තමයි මේ තරගය පැවැත්වුණේ. අවසන් තරගය තිබුණේ 16 වැනිදා. ආසියාතිත රටවල් 30 ක් පමණ මෙම තරගයට සහභාගී වෙලා හිටියා. ඒ තරගකරුවන් සියලු දෙනාම අතරින් තමයි මට කිරුළ හිමිකරගන්න හැකි වුණේ.කිරුළ පළඳද්දි ඔබට මොනවද හිතුණේ?මට මගේ මහත්තයවයි (අර්ජුන සේනානායක) මතක් වුණේ. ඇත්තට ම මේ ජයග්‍රහණයේ දැවැන්ත හෙවණැල්ල වුණේ ඔහු.ඔබ තවත් අංශයකින් ජයග්‍රහණය කළා කියලත් ආරංචි.ඔව්. මේ තරගාවලියේම ‘බෙස්ට් මොඩ්ල්’ හෙවත් හොඳම නිරූපිකාව කියන අනුඅංශයෙනුත් ජයග්‍රහණය කරන්න මට පුළුවන් වුණා.ඔබ කොහොමද ලාංකේය අභිමානය ලෝකයට විදහා පෑවේමගේ ඇඳුම් ආයිත්තම් වලින්. මට ඕනෑ වුණා ලංකාවේ පෞරාණික බව ලෝකයටම පෙන්වන්න. එහිලා සංකේතය විදිහට මම තෝරා ගත්තෙ සඳකඩ පහනයි. ඉතින් ඒ සංකේතය මම මගේ ඇඳුම්වලට යොදා ගත්තා.ඔබට හිතෙන විදිහට මේ තරගයට සහභාගී වීමට ඔබට තිබූ සුදුසුකම් මොනවද?මම වෘත්තීමය මෝස්තර නිරූපිකාවක් මෙන් ම රූපලාවණ්‍ය ශිල්පිනියක්. මම මේ ක්ෂේත්‍රයේ නියළිලා ඉන්නේ දැනට වසර 15 ක පටන්. නිරූපිකාවක් ලෙස මගේ රූපය, පෞරුෂය සහ විශේෂයෙන් ම මගේ පවුල් ජීවිතය හා වෘත්තීය ජීවිතයේ සමබරතාව දෙස බලලයි මාව මේ තරගය නියෝජනය කරන්න තෝරා ගත්තේ.කවුද ඔබව තෝරා ගත්තේ?වාසනා දන්තනාරායන ප්‍රමුඛ Randv ආයතනයයි.වසර 15 ක අත්දැකීම් මේ තරගයට ප්‍රමාණවත් වුණැයි ඔබ සිතනවාද?ඔව්. මම 2001 ලංකාවේ හොඳම නිරූපිකාව ලෙස තේරී පත් වුණා. ඒ වගේම මේ තරගය වෙනුවෙන් මම විශේෂ හැදෑරීම් පවා කළා. ඉතින් ඒ අත්දැකීම්වල ප්‍රතිඵලයක් තමයි මගේ ජයග්‍රහණය.එතකොට මොකක්ද ඔයාගේ ඊළඟ අරමුණ? ලෝක විවාහක රූ රැජන වීම.මේ තරගයේදී ඔබේ සැමියටත් සම්මානයක් ලැබුණාලු නේද? ඔව්. ’Best Supporting Husband’ සම්මානය ඔහුට ලැබුණා. එයාගේ උදව් නිසයි මේ කිරුළ මට ලැබුණේ කියලා විනිසුරු මඬුල්ලටත් තේරුණා.ටානියාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av13062320</link>
    <topic>කණ්ණාඩිය වහාම බිඳ දමන්න</topic>
    <author/>
    <content>කණ්ණාඩිය වහාම බිඳ දමන්නසුනිල් චන්දුසිරි සම්මානනීය නාට්‍ය කරුවෙක්. ඔහු ඊට කලින් ‘එහෙත් එහෙමයි - මෙහෙත් එහෙමයි’ නමින් නාට්‍යයක් කළා. හාස්‍යොත්පාදක අනුවර්තනයක් වූ එය සුනිල් බලාපොරොත්තු වූ අයුරින් සාර්ථක වුණේ නැහැ. මංගල දැක්ම දින නාට්‍යය වේදිකාගත වෙද්දී ප්‍රේක්‍ෂකාගාරය අනවරත සිනාවක ගිලී යතැයි සුනිල් අපේක්‍ෂා කළත් ප්‍රේක්‍ෂකයෝ ඔහේ බලා සිටියා මිසක් හිනාවුණේ නැහැ.ප්‍රේක්‍ෂකාගාරය එසේ නිශ්ශබ්ද වෙද්දී, ශාලාවේ කොනකින් කවුදෝ කෙනෙක් නොනවත්වා සිනාවෙන හඬක් නැඟුණා. ඒ වෙලේ නාට්‍යයේ නළුවකු වගේ ම වේශ නිරූපණ ශිල්පියා වූ වසන්ත විට්ටච්චි ඒ කිට්ටුව හිටියා.ඔහු සිනාහඬ දෙසට කළුවරේම යොමු වුණේ ලොකු කුතුහලයකිනි. බැලින්නං ඒ සුනිල් චÁද්‍රසිරි. මුළු ශාලාවම නිහඬව තිබෙද්දී සුනිල් බඩ අල්ලා ගෙන තනිවම හිනාවෙවී රස විඳිමින් සිටියේ ඔහුගේ ම නාට්‍යයයි.සුනිල්ගේ තෙවැනි නාට්‍ය නිර්මාණය වුණේ ‘නිශ්ශබ්ද වෙනු’ නම් වූ නාට්‍යයයි. එහි එච්.ඒ. පෙරේරා, මැණිකේ අත්තනායක, අනෝමා ජිනාදරී සහ ශ්‍රීනාත් මද්දුමගේ චරිත නිරූපණය කළා. එහි ප්‍රධාන චරිතය රඟපෑවේ එච්.ඒ. ඔහු කතාවේ හැටියට තරුණ වැන්දඹුවකගේ නිවෙසේ නවාතැන් ගෙන සිටියා. ඒ නිවෙසේ විශාල ගෝලාකාර කණ්ණාඩියක් එල්ලා තිබුණා. ගෙදර හැමෝම මුහුණ බලන්නෙ මේ කණ්ණාඩියෙන්.දවසක් දා මේ තරුණයා කණ්ණාඩියෙන් මුහුණ බලද්දී ඔහුගේ ප්‍රතිබිම්බය කණ්ණාඩියේ දිස් වුණේ නැහැ. ඔහු ආයෙත් බැලුවා. ඡායාවක් වත් කණ්ණාඩියෙන් පෙනුණෙ නැහැ. ඔහු යටිගිරියෙන් කෑ ගහන්ඩ ගත්තේ තම ප්‍රතිබිම්බය අතුරුදන් වී ඇති බව අවබෝධ වීමෙන්. ඒ කෑගැසීමට කලබල වෙලා මැණිකේ, ඒ කියන්නේ නිවෙසේ ස්වාමි දුව සාලයට දුවගෙන එනවා. එච්.ඒ. තම ප්‍රතිබිම්බය අතුරුදන් වීමේ අකරතැබ්බය ඇයට පවසනවා. ඈ පුදුම වෙලා කණ්ණාඩියෙන් බලනවා. ඇගේ රූපය වෙනසක් නැතිව කණ්ණාඩියේ දිස්වෙනවා. ඇය, ඔහු අස්වැසුවත් එච්.ඒ. කෑගසමින් වේදිකාව පුරාම දුවනවා.ඔය කලබලය මැද්දේ ඔහුගේ යාළුවෙක් මේ නිවෙසට එනවා. ඔහුත් මේ කලබලය අසා කණ්ණාඩියට එබෙනවා. ඔහුගේ රූපයත් අතුරුදන් වෙලා. තම ප්‍රතිබිම්බය ද අතුරුදන් වූ බව තේරුම් ගන්නා යාළුවා එච්.ඒ. ටත් වඩා කලබල වෙනවා. දෙදෙනාම වේදිකාවෙන් ඉවත් වන්නේ අසිහියෙන් වගෙ.එවිටම ස්වාමිදුවගේ යෙහෙළියක් නිවෙසට එනවා. ස්වාමිදුව, මේ අලකලංචිය තම යෙහෙළියට දන්වනවා. ඇය එය අදහන්නේ නැහැ. ස්වාමිදුවගේ පෙරැත්තයට ඇය කණ්ණාඩියට එබී බලනවා. ඇගේ ප්‍රතිබිම්බයත් අතුරුදන් වෙලා. එතෙක් සැහැල්ලුවෙන් සිනාසෙමින් සිටි යෙහෙළිය මුළුමනින්ම අවුල් වෙනවා. ඇය වේදිකාවෙන් ඉවතට දුව යන්නේ හූවක් කියාගෙන.කලබලය මඳක් සංසිඳුනාම ගෙදර ස්වාමිදුව ගීතයක් මුමුණමින් සාලය අතුගාන්නට පටන් ගත්තා. අතුගාමින්ම කණ්ණාඩිය ඉදිරිපිටට පැමිණ ඈ නිකමට වගෙ කණ්ණාඩිය දිහා බැලුවා. හුටා... ඇගේ ප්‍රතිබිම්බයක් අතුරුදන් වෙලා. ඇය යටිගිරියෙන් කෑ ගසමින් වේදිකාව මැද ඇද වැටෙනවා. නාට්‍යය අවසන් වුණේ ඔන්න ඔහොමයි.සමහරු මූණ ඉච්ඡාවට කතාබහ කරල ගියත් වැඩි දෙනකු ගෙ මතය වුණේ නාට්‍යය අසාර්ථක බවයි. ඒත් සුනිල් ඒක කොහොමටවත් පිළිගත්තේ නැහැ. ඔහු එහි කතාව චිත්‍රපට තිරනාටකයක් විදියට සකස් කරල තිරනාටක බැංකුවට යැව්වේ වෙනත් නාට්‍යයකින් හෝ එය ඉදිරිපත් කිරීමේ අදහසින්.සතියක් ඉක්ම යන්නටත් පෙර සුනිල්ට තිරනාටක බැංකුවෙන් පිළිතුරු ලැබුණා. ඔහු ලිපිය කැඩුවේ ලොකු බලාපොරොත්තුවකින් යුතුව. ලිපියේ මෙහෙම සඳහන් වෙලා තිබුණා.’ඔබගේ තිරනාටකය ප්‍රතික්‍ෂෙප කිරීමට සිදුවීම ගැන කනගාටු වෙමි. වහාම කණ්ණාඩිය බිඳ දමන්න.’එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av13062321</link>
    <topic>ප්‍රබෝද් ලක්ෂාන් පුංචි පුතාට ජීවිතය ලබාදෙන්න</topic>
    <author/>
    <content>ප්‍රබෝද් ලක්ෂාන් පුංචි පුතාට ජීවිතය ලබාදෙන්නනො. 122 රන්කැටි උයන, හිඳගොල්ල, බරන්දන පදිංචි බී.එස්.එන්. බාලසූරිය මේ වනවිටත් ආරක්ෂක අංශයේ රැකියාවක් කරනවා. පසුගිය දවසක ඔහුත් ආදරණීය බිරියත් අපව හොයාගෙන එන්නේ සිය කුලුදුල් දරු පැටියාගේ ජීවිතය කෙසේ හෝ බේරා ගන්න හැකිවේවි කියන අහිංසක බලාපොරොත්තුවෙන්.2012.02.03 දින කුරුණෑගල රෝහලේදී මෙලොව එළිය දුටු ප්‍රබෝද් ලක්ෂාන්ට දැන් අවුරුද්දයි මාස හතරයි. ඒත් ඉපදිලා මාස හතරක් යන්න කලියෙන් ම මේ පුංචි පුතාගේ ලේ කැටි ගැහෙන්න ගත්තා වගේ ම ඇස් කහපාටට හැරෙන්න ගත්තා.ඒ හින්දම ප්‍රබෝද් ලක්ෂාන් පුතා අන්තිම මොහොතේ කුරුණෑගල ශික්ෂණ රෝහලට රැගෙන යන්නට මේ අම්මටයි තාත්තටයි සිද්ධවුණා. කුරුණෑගල රෝහලෙන් ප්‍රබෝද් පුතා පරීක්ෂාවට ලක් කිරීමෙන් පසු කොළඹ රිජ්වේ ආර්යා ළමා රෝහලට යොමු කළ අතර එහිදී කළ පරීක්ෂණ වලින් හොයාගත්තේ මේ පුංචි පුතාගේ අක්මාව දියවෙලා යන්න පටන් අරන් බවයි.“මාස අටක් ම අපි පුතා රිජ්වේ එකේ තියාගෙන බෙහෙත් කළා. පද්මා කාන්ති විජේසූරිය වෛද්‍ය තුමිය තමයි පුතා පරීක්ෂා කර ප්‍රතිකාර කළේ. එතැනදී මේ අක්මා බද්ධය ඉන්දියාවේ කරනවා කියලා කිව්වා. ඊට පස්සේ අපි ඒකට ගොඩක් මහන්සි වුණා. ඒත් පුතාට මේ අක්මා බද්ධය කරන්න ඉන්දියාවේ චෙන්නායි රෝහලේ නරේෂ් පී සන්මුගන් වෛද්‍යතුමා ලක්ෂ 70 ක මුදලක් හොයාගන්න කියලා අපිට කිව්වා.”ආරක්ෂක අංශයේ රැකියාවක් කරන බාලසූරියත් ඔහුගේ බිරියත් මේ මුදල නිසා අද ගොඩක් අසරණ වෙලා. එහෙත් මේ පුංචි පුතාගේ ජීවිතය බේරාගන්න ඔවුන් ලොකු මහන්සියක් ගන්නවා. ජනාධිපති අරමුදලින් ලක්ෂ තුනක මුදලක් වගේ ම මහන්සියෙන් හොයාගත්ත තවත් ලක්ෂ 6 ක මුදලක් විතරක් අද ඔවුන් අත ඉතිරිවෙලා.“දැනට පුතාට දෙන බෙහෙත්වලට රුපියල් දහ දාහක් විතර මාසෙට වියදම් කරන්න ඕන. ඒත් ඉන්දියාවෙන් දැන් කියන්නේ පුළුවන් ඉක්මනට පුතාට මේ සැත්කම කරන්න කියලා. පුළුවන් නම් මුදලින් භාගයක් හරි හොයාගෙන එන්න කියලා අපිට කියන්නේ.”ඔව් මේ අසරණ අම්මයි තාත්තයි අපි ඉස්සරහ මේ පුංචි පුතාගේ ජීවිතය කියලා ඒ ජීවිතේට ශක්තියක් වෙන්න කියලා අපිට කියනවා. ඒ හින්දම පින් සිත් ඇති ඔබට මේ පුංචි පුතා වෙනුවෙන් පුළු පුළුවන් විදිහට හරි සරණක් වෙන්න බලන්න. තවත් මාස තුනක් ඇතුළත අක්මා බද්ධයක් මේ පුංචි පුතා වෙනුවෙන් කරන්න ශක්තියක් දෙන්න පුළුවන්නම් ඒක මේ ආත්ම භාවයේ ඔබ කරගන්නා මහඟු පුණ්‍යකර්මයක් ම වේවි.  කුරුණෑගල - ලංකා බැංකුව - 927226කුරුණෑගල හැටන් නැෂනල් බැංකුව - 019020437723දුරකථනය - 07705615250786964506 වසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av13062322</link>
    <topic>බෙර ගසා බිහිකළ නොහැකි සිංහල භාෂීය ඔපෙරාව</topic>
    <author/>
    <content>බෙර ගසා බිහිකළ නොහැකි සිංහල භාෂීය ඔපෙරාවඅපට චිරන්තන සාහිත්‍ය කලාවක් පැවැතිය ද ඓතිහාසිකව වර්ධනය වෙමින් ආ සංගීත සම්ප්‍රදායක් නොතිබිණි. පැරණි ජන ගී යනු සංගීත භාණ්ඩ ඇසුරු කරගෙන නිර්මාණය කෙරුණක් නොවන බව අප කවුරුත් දන්නා කරුණකි.සංගීත සම්ප්‍රදායක් නොපැවතීම හේතුකොටගෙන යුරෝපීය රටවල දක්නා ලැබෙන ඔපෙරා, සිම්ෆනි, කැන්ටාටා වැනි සම්භාව්‍ය සංගීත ශානරයන් ද අපට නොතිබීම විස්මයක් ජනිත නොකරවයි. එහෙයින් කළ යුතු වන්නේ එම සංගීත ප්‍රකාරයන් අලුතින්ම නිර්මාණය කරගැනීමයි.මහාචාර්ය සරච්චන්ද්‍රයන්ගේ ‘පෙමතො ජායති සොකො’ වැනි නාට්‍යයක් ඔපෙරා ලෙස හඳුන්වන්ට ඇතමුන් උත්සාහ දැරුව ද එය ඔපෙරාවක් නොවන බව කිව යුතුය. “පෙමතෝ... පමණක් නොව මහාචාර්ය සරච්චන්ද්‍රයන්ගේ සෙසු නාටකවල වුව ප්‍රමුඛ වන්නේ නාට්‍ය පෙළ මිස සංගීතය නොවේ.සංගීතයට ලැබෙන්නේ ද්විතීය ස්ථානයකි. මහාචාර්ය සරච්චන්ද්‍ර පැරණි නාඩගම් ගී තනු වෙතින් සෑහීමකට පත්වූවා මිස සංගීතය විස්තීර්ණ ප්‍රකාශනයක් ලෙස තම නාටකවලදී භාවිත කරන්ට උත්සුක වූයේ නැති වග පැහැදිලිය.එරික්ආචාර්ය ප්‍රේමසිරි කේමදාසයන් හැටේ දශකය අග භාගයේ දී පමණ නිර්මාණය කළ ‘කැලෑමල්’, ‘සිතිජය’, ‘නවරැල්ල’, ‘රතුමල්’ වැනි ගීත නාටක ඔපෙරා ලෙස කේමදාසයන්ම එකල හැඳීන්වූවත් ඒවා වචනයේ පරිසමාප්ත අර්ථයෙන්ම ඔපෙරා ද යන ප්‍රශ්නය පැන නඟී. ඇත්තටම ඒවා ඔපෙරා හී ප්‍රාථමික නිෂ්පාදන සේ ගැනීම වඩාත් යෝග්‍යය. (කේමදාසයන් පසු කලෙක ඒවා ඔපෙරා ලෙස නම් කළේ නැත)කෙසේ වෙතත් කේමදාසයන්ගේ ඔපෙරා හෝ සංධ්වනි ඔස්සේ සාක්ෂාත් වන කාරණය වන්නේ ඔහු සංගීතය ගී තනුවෙන් ඔබ්බට ගෙන එහි ප්‍රකාශන කාර්යය වඩාත් විස්තෘත කළ බවයි. එහිදී අපේ ජන ගී නාද රටාවල පවත්නා සීමාසහිත භාවය අත්දුටු ඔහු බටහිර මහා සංගීත සම්ප්‍රදායය ද නිර්මාණ පදනමක් කරගත්තේය.මගේ දැනුමට අනුව නම් අපේ රටේ බිහිවුණ පළමු වැනි සිංහල භාෂීය ඔපෙරාව කේමදාසයන්ගේ ‘මානසවිල’ ය. එහෙත් ආචාර්ය ලෙස්ටර් ජේම්ස් පීරිස්, ආචාර්ය වර්නන් මෙන්ඩිස්, මහාචාර්ය ඒ. ජේ. ගුණවර්ධන වැනි විද්වතුන් කීපදෙනෙකු හැර ‘මානසවිල’ රස විඳීමට - එය විචාරය කිරීමට කෙනෙක් මෙරට නොසිටියේය.ලයනල් වෙන්ඩ්ට් රඟහලේ භාරකරු වූ මෙතේරිස් සමරවික්‍රමට තිබුණා වූ විදග්ධ කලා රුචිකත්වය මෙරට බොහෝ දෙනකුට නොතිබීම කනගාටුවට කරුණකි. මෙතේරිස් මහතා ‘මානසවිල’ කීප වරක් නරඹා රස විඳී අයකු පමණක් නොව එහි 50 වැනි දර්ශනයේ දී කේමදාසයන්ට මල් කලඹක් පිළිගන්වා උපහාර දැක්වීමට ද ඉදිරිපත් වූවෙකි.‘මානසවිල’ ඉතාම නිර්දය ලෙස විචාරය කළ විද්වතකු වී නම් ඒ ආචාර්ය තිස්ස අබේසේකර ය. ‘මානසවිල’ අසාර්ථක ඔපෙරාවක් බව ඔහු වරක් මා සමඟ කළ සම්මුඛ සාකච්ඡාවකදී කියා සිටියේය. (රාවය 1991 පෙබරවාරි 10) අප පෞද්ගලිකව එකඟ වූවත් නැතත් ඔහුගේ විචාරාත්මක තර්කය කිසියම් ශාස්ත්‍රීය පදනමක් මත පිහිටයි. මෙහි පෙළ මරාගෙන ස්වර ඉස්මතුව ඇති ය යන්න තිස්සගේ නිගමනයයි. පහත එන්නේ ඔහුගේ ප්‍රකාශයකි.“ඔපෙරාවක් උපදින්නේ පෙළකින් පෙළ ආත්ම කොට ගෙනයි. එහි ස්වර රටාව නිර්මාණය වන්නේ පෙළේ එන අක්ෂරත් සංගීතයේ එන ස්වරත් එකිනෙකට සුසංයෝග වීමෙන්. භාෂාවක ඊටම ආවේණික ශබ්ද රටාවක්, නාද රටාවක් තිබෙනවා. භාෂාවක ඇති එම ශබ්දාලංකාරවලට, එහි උච්චාරණ විධිවලට අපි ගරු කරන්න ඕන. බසේ ජීවය තිබෙන්නේ ඒ ශබ්ද රටාව, නාද රටාව තුළයි... කේමදාස ‘මානසවිල’ නිර්මාණය කොට ඇත්තේ මේ භාෂා රීති උල්ලංඝනය කරමින්. එහි අක්ෂරයත් ස්වරයත් අතර පැනෙන්නේ ප්‍රතිවිරෝධයක්. පෙළ මරාගෙන ස්වර ඉස්මතු වෙලා.”‘අග්නි’ කේමදාසයන්ගේ තවත් විශිෂ්ට ඔපෙරාවකි. එහි ලිබ්‍ර තෝව (පෙළ) රචනා කරන ලද්දේ ප්‍රවීණ කවියකු හා කලා විචාරකයකු වන එරික් ඉලයප්ආරච්චි විසිනි.එරික් මෑතදී මට අපූරු කතාවක් කීවේ ය. ඔහුගෙන් ඔපෙරාවක් පිටපතක් (ලිබ්‍රතෝවක්) ලියා ගන්ට ආ එක් පුද්ගලයකු “අප දේශීය ඔපෙරාවක් බිහිකළ යුතු යැයි” කියා ඇත. එවිට එරික් අසා ඇත්තේ ‘ඔය ඔපෙරාව කරන්න යන්නේ බෙර ගහල ද’ කියාය. ඇත්තටම දවුල් බෙර තම්මැට්ට හෝ හේවිසි හොරණෑ ගසා ඔපෙරා නිර්මාණය කළ නොහැකි වග මොන දේශ හිතෛෂි සංගීතවේදියකු වුව තේරුම් ගත යුතු යථාර්ථයකි.එහෙත් මෙය වඩාත් ගැඹුරින් සලකා බැලිය යුතු කරුණකි. ‘ඔපෙරා විනිස’ යන නමින් ඉතා වැදගත් පොතක් ලියන එරික් එහි පෙරවදනේ සංවාදයට හසුකර ගත යුතු එක්තරා කරුණක් අවධාරණය කරයි.ඒනම්; සිංහල භාෂීය ඔපෙරා හඬ සිංහල ගීතයේ හඬ නොවිය යුතු ය යන අදීන විශ්වාසයෙන් බැහැර නොවූ නමුත් සිංහල ඔපෙරාවේ හඬ සිංහල සංස්කෘතියේ අනන්‍යතාව පළ කළ යුතු බවට කේමදාසයන් විශ්වාස කළ බවය. සිංහල සොප්රානෝ හඬ මෙම සංස්කෘතිය තුළ උපත ලද ගැහැනියකගේ හඬක් විය යුතු බවට ඔහු විශ්වාස කළ බවය.එරික් ගේ ‘ඔපෙරා විනිස’ ඔපෙරා ගැන ලියැවුණු ඉතාම වටිනා කෘතියකි. එහි ලිබ්‍රතෝ තුනක් (අද ලිහිණි, මහා ශ්‍රමණ හා අග්නි) මෙන්ම ‘අග්නි’ ඔපෙරාවේ ඉංග්‍රිසි පරිවර්තනයක් ද ඇතුළත්ය. (පරි: කංචුකා ධර්මසිරි)එරික්ගේ ‘කලාව හා කතිකාව‘ නම්වූ විචාර ලිපි සංග්‍රහයේ ද ‘ඔපෙරාව‘ට අදාළ සාරගර්භ ලිපියක් එයි. ‘සරච්චන්ද්‍ර, නීෂේ සහ කේමදාස’ නම් වූ එම ලිපිය ද ‘ඔපෙරාව‘ වඩාත් ගැඹුරින් වටහා ගන්ට ඉඩකඩ සලස්වන්නකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av13062323</link>
    <topic>සිනමා අර්බුදයට පැලැස්තර විසඳුම්</topic>
    <author>සු.මි.</author>
    <content>සිනමා අර්බුදයට පැලැස්තර විසඳුම්චිත්‍රපට ප්‍රදර්ශනයේදී පිටපත් 55 සහ පිටපත් 35 ප්‍රශ්නය අද සිනමා කර්මාන්තය මුහුණ දී තිබෙන්නා වූ බරපතළ අර්බුදය මනාව කැටපත් කර දක්වන්නක් විදියටයි මම දකින්නේ. මේ දෙපිරිස අතර ඇතිවූ සංවාදයේදී චිත්‍රපට පිටපත් 35 පාර්ශවයේ කිසිම සිනමා ශිල්පියෙක් චිත්‍රපට බෙදා හැරීම පෞද්ගලික අංශයට පැවරීම සම්බන්ධයෙන් විවේචනාත්මකව කතා කර තිබෙනු මා කිසිම තැනක දැක්කේ නැහැ. ඔවුන්ට ඕනැ පිටපත් 35 ප්‍රදර්ශන අනුමත කරවා ගැනීම පමණක් බව ඔවුන් කී දේ ඔස්සේ පෙනෙන්ට තිබෙනවා.චිත්‍රපට බෙදා හැරීම පෞද්ගලික අංශයට පැවරීම සම්බන්ධයෙන් බොහෝ දෙනෙක් දොස් කියන්නේ එවක ජාතික චිත්‍රපට සංස්ථාවේ සභාපතිව සිටි ආචාර්ය තිස්ස අබේසේකරට. ඒත් ඒක සිනමා කර්මාන්තයේ පොදු ඉල්ලීමක්ව තිබුණු බව මේ අය අමතක කරන්නේ වුවමනාවෙන් ම වගේ.1995 දි මහාචාර්ය සේනක බණ්ඩාරනායක කමිටුව (නිල නාමය ශ්‍රී ලංකාවේ චිත්‍රපට කර්මාන්තයේ පුනරුත්ථාපනය හා සංවර්ධනය පිළිබඳ ජනාධිපති කමිටුව) ඉදිරියේ සාක්ෂි දුන් දෙදෙනකු හැර අන් බොහෝ දෙනාගේ මතය වුණේ චිත්‍රපට බෙදාහැරීම පෞද්ගලික අංශයට පැවරිය යුතුය යන්න. ඒ මතයේ නොසිටි දෙන්නා තමයි වසන්ත ඔබේසේකර හා රවින්ද්‍ර රන්දෙනිය. ඔවුන් දෙදෙනාම කියා සිටියේ චිත්‍රපට බෙදා හැරීම තවදුරටත් චිත්‍රපට සංස්ථාව යටතේම පවත්වාගෙන යා යුතුය යනුවෙන්.මේ හැම කෙනෙක්ගේම සාක්ෂි අදටත් කොළඹ පුරාවිද්‍යා පශ්චාත් උපාධි ආයතනයේ සංරක්ෂිතව තිබෙනවා. ඕනෑම කෙනකුට ගිහින් ඒවා අහන්න ඉඩකඩ එහි සලස්වලා තියෙනවා.ඒ අනුව බණ්ඩාරනායක කමිටුව නිර්දේශ කළේ චිත්‍රපට සංස්ථාව යටතේ එක් මණ්ඩලයක් පමණක් තබාගෙන අනිත් මණ්ඩල ස්වාධීන මණ්ඩල ලෙසින් ක්‍රියාත්මක වීමට මුදාහැරිය යුතු බවයි. ඇත්තටම එදා ආචාර්ය අබේසේකර ක්‍රියාත්මක කළේ එයයි. ඒක ඉතාම පැහැදිලි කාරණාවක්.චිත්‍රපට බෙදාහැරීම පෞද්ගලික අංශයට දුන්නම ඔවුන් තමයි තීරණය කරන්නේ මොන චිත්‍රපටයද පෙන්වන්නේ; ඒක කවද්ද පෙන්වන්නේ; කවද්ද ගලවන්නේ, බෙදාහැරීම් ගාස්තු කීයක් අය කරනවද යනාදී කාරණා. ඒක පෞද්ගලික අංශයේ අයිතිය. එබඳු ව්‍යුහයක් තුළ තිරගත වන චිත්‍රපට පිටපත් සංඛ්‍යාව තීරණය කරන්න කර්මාන්තයේ අයට පුළුවන් ද? බෙදාහැරීම පෞද්ගලික අංශයට දෙන්න එදා අත ඉස්සුවා නම් මේ වෙන සියලු අගතීන් ඉවසගෙන ඉන්න කර්මාන්තයේ අයට සිද්ධ වෙනවා. ඒත් උත්ප්‍රාසයට තුඩු දෙන කාරණය වන්නේ මා කලින් කිව්ව වගේ මේ කිසි කෙනෙක් පෞද්ගලිකරණයට තවමත් විරුද්ධ නොවීම.මේ අර්බුදය ගොඩින් නෙමෙයි නියම විදියට විසඳන්න නම් කළ යුත්තේ කුමක් ද? විවෘත ආර්ථිකයක් තුළ, ගෝලීයකරණයක් තුළ, කුණුවී, දියවුණු සංස්ථාවක් තිබියදි චිත්‍රපට බෙදා හැරීම යළි රාජ්‍ය අංශයට පැවරීම යථාර්ථවාදී ක්‍රියාවක් වෙතැයි මා සිතන්නේ නැහැ.කළ යුතු දේ බණ්ඩාරනායක කමිටු වාර්තාව ඉතා පැහැදිලිවම සඳහන් කර තිබෙනවා. ඒ චිත්‍රපට සංස්ථාව ජාතික චිත්‍රපට අධිකාරියක් (NATIONAL FILM AUTHORITY) දක්වා විකාශනය කිරීමයි. එහෙම කරලා මේක චිත්‍රපට කර්මාන්තයේ සියලු අංශ පිළිබඳ කළමනාකරණය, පහසුකම් සැලසීම හා සංවර්ධනය සඳහා ප්‍රතිපත්ති මඟ පෙන්වීම හා රෙගුලාසි සකස් කරන සමස්ත වශයෙන් අධීක්ෂණය කරන සහ හසුරුවන ආයතනයක් විදියට පවත්වගෙන යෑමයි. එහෙම කළාම පෞද්ගලික අංශයට අනවශ්‍ය වල්බූරු නිදහසක් අත්පත් වන්නේ නැහැ. සියල්ල නියාමනය කරන්නේ අධිකාරිය.පවතින අර්බුදය විසඳන්න අපිමේකත් කරලා බලමුද?සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=av13062324</link>
    <topic>හොලිවුඩ් පුරෙන්</topic>
    <author>සුජීව තේවහෙට්ටිගේ</author>
    <content>හොලිවුඩ් පුරෙන්ඉන්දියාවේ බන්ද්‍රා නුවර මනරම් ස්ථානයක අලුත් අවන්හලක් පසුගියදා විවෘත වුණා. මේ අවන් හල විවෘත කිරීමේ උත්සවයට බොලිවුඩ් සිනමාවේ ජනප්‍රිය කිහිප දෙනෙක් ද පැමිණ සිටියා.ඒ අය තමයි සායිෆ් අලි ඛාන්, කරීනා කපූර්, සන්ජේ ගුප්තා සහ ජෝන් ඒබ්‍රහම්. මේ සියලු දෙනාම අවන් හල විවෘත කිරීමේ සුබ මොහොතට එක්වුණේ ඉතාම සතුටින්. එහි අයිතිකරු මේ බොලිවුඩ් තරු සමඟ සුහද කතාබහක යෙදී සිටියා.ඒත් ඒ අය අතරින් දෙදෙනෙකුගේ මුහුණුවල නම් ඒ තරම් සතුටක් පෙනෙන්න තිබුණේ නැහැ. ඒ දෙදෙනා තමයි ජෝන් ඒබ්‍රහම් සහ කරීනා කපූර්.අනෙක් හැම දෙනාම එකිනෙකා සමඟ ඉතාම සුහදව කතාබහ කරද්දී ජෝන් සහ කරීනා සිටියේ එකිනෙකාගේ මුහුණුවත් නොබලමින්. කරීනා ගේ සැමියා, සායිෆ්ට මේ කාරණය අමුත්තක් වුණේ නැහැ. ඔහු දැනගෙන සිටියා කරීනා, ජෝන් සමඟ දැඩි අමනාපයකින් සිටින බව.කරීනා සහ ජෝන් අතර මේ විරසකයට මුල පිරුණේ කාලයකට ඉහතදීයි. ඒ, ‘අජ්නාබි’ නම් වූ බොලිවුඩ් චිත්‍රපටය රූපගත කළ කාලයේදීයි. (එය රූපගත කළේ 2001 දීයි.) මේ චිත්‍රපටයේ කරීනා සහ බිපාෂා බාසු රඟපෑවා.එහි එන එක්තරා දර්ශනයක රඟපෑමට කලින් බිපාෂාට ඕනැ වුණා, තමන්ගේ ඇඳුම් නිර්මාණ කිහිපයක් ප්‍රවීණ ශිල්පී මනිෂ් මල්හොත්‍රා ලවා කරගන්න.ඒ වන විට මනිෂ් මල්හොත්‍රා, කරීනා ගේ ඇඳුම් නිර්මාණ කටයුතුවලට වෙන්වී සිටියා. ඒ වුණත් බිපාෂා කෙසේ හෝ මේ ප්‍රවීණ ශිල්පියාව තමන්ගේ කාර්යයට ගෙන්වා ගත්තා.ඇය එසේ ඔහු ගෙන්වා ගත්තේ කරීනා ගේ එකඟත්වයක් නැතිවයි.තමන්ට නොදන්වා බිපාෂා, මල්හොත්‍රාගේ සේවය ලබාගත් බව දැනගත් කරීනා කෝපයට පත්වුණා. ඇය සමඟ පුංචි යුද්ධයක පැටලුණා. ‘යුද්ධය’ තරමක් දුර දිග ගියා. බිපාෂා සහ කරීනා අතර උණුසුම් වචන කිහිපයක් ද හුවමාරු වුණා.මේ සිද්ධියෙන් පසුව කරීනා ‘කොෆි විත් කරන්’ නම්වූ ප්‍රවීණ චිත්‍රපට අධ්‍යක්ෂ කරන් ජොහාර් මෙහෙයවූ වැඩ සටහනට සහභාගි වෙමින් පැවසුවේ බිපාෂා ගේ එවක පෙම්වතා වූ ජෝන් ඒබ්‍රහම් අදක්ෂ නළුවෙකු බවයි. ඔහුට සිනමා කැමරාව ඉදිරියේ දී නිසි ලෙස හැඟීම් නිරූපණය කිරීමේ හැකියාවක් නැතැයි ද ඇය කියා සිටියා.කරීනාගේ මේ ප්‍රකාශයෙන් සිත පෑරුණු ජෝන් වෙනත් රූපවාහිනී වැඩ සටහනකදී කියා සිටියේ ඇතැම් මෝඩ පුද්ගලයන් තමන්ගේ රංගන හැකියාව අවතක්සේරු කළත් ‍විදේශීය ප්‍රවීණ නළු නිළියන් ප්‍රශංසාවට ලක්කර ඇති බවයි.මේ සිදුවීම් සමඟ එදා ඇතිවූ විරසකය අවුරුදු 12 කට පසුව ද කරීනා සහ ජෝන් ගේ සිත්හි පැළපදියම් වෙලා. අවන්හල විවෘත කිරීමේ උත්සවයේ දී මේ දෙදෙනා බුම්මා ගෙන සිටියේ ඒ නිසයි.ප්‍රියංකා චොප්රා සහ ලාරා දත්තා රූ රැජනන් දෙදෙනෙක්. මේ දෙදෙනාම රූ රැජනන් හැටියට කිරුළු පැළඳුවේ 2000 වසරේදී. ලාරා, අවිවාහක විශ්ව රූ රැජනට හිමි කිරුළ පළඳදද්දී ප්‍රියංකා ඒ වසරේදීම අවිවාහක ලෝක රූ රැජන හැටියට කිරුළ දැරුවා. එදා පටන් මේ දක්වා දෙදෙනා තුළ ඇත්තේ දැඩි මිත්‍රත්වයක්.ඊට අවුරුදු 3 කට පසුව 2003 දී වසරේ ‘ෆිල්ම් ෆෙයාර්’ නැඟී එන නවක නිළි සම්මානය දෙදෙනාටම හිමිවුණා. ඒ, ‘අන්දාස්’ චිත්‍රපටය වෙනුවෙන්. ‘ඩොන් - 2’ චිත්‍රපටයේත් ලාරා සහ ප්‍රියංකා එකට රඟපෑවා. ප්‍රියංකා එහි ප්‍රධාන චරිතයක් නිරූපණය කළත් ලාරාට හිමිවුණේ සුළු චරිතයක්. එහෙම වුණත් මිත්‍රත්වයට එය බාධාවක් වුණේ නැහැ.මේ නොබිඳුණු මිතුදම නිසා ලාරා ඉඳහිට හෝ ප්‍රියංකා ගේ නිවෙසට පැමිණෙන්න අමතක කළේ නැහැ. ඒ පැමිණි මොහොතක ප්‍රියංකාගේ දෙමවුපියන් එක්කත් කතාබහ කරන්න ලාරාට අවස්ථාව ලැබුණා.පසුගියදා ඒ දෙදෙනාගෙන් එක් කෙනෙකු සදහටම දෙනෙත් පියා ගත්තා. ඒ, ප්‍රියංකාගේ ආදරණීය පියාණන් වන වෛද්‍ය අශෝක් චොප්රා මහතායි. පිළිකා රෝගයට කලක් තිස්සේ ප්‍රතිකාර ලබමින් සිටි ඔහුගේ අභාවය ගැන අසා බොලිවුඩ් සිනමාවේ කවුරුත් දුක් වුණා.අවමඟුල් උලෙළට බොලිවුඩ් පුරයේ ජනප්‍රිය තරු රැසක්ම සහභාගි වුණා. ඒ අතර ලාරාත් සිටියා. ඇය ප්‍රියංකාගේ සමීපතම මිතුරිය සහ ඇයගේ පැමිණීම ප්‍රියංකාට ශක්තියක් වුණා.ලාරා ව වැලඳ ගත් ප්‍රියංකා ඉකිබිඳීමින් හැඬුවා. විනාඩි කිහිපයක් යනතුරු ප්‍රියංකා සමීපයෙහිම සිටි ලාරා ඇයගේ දුක තුනී කරන්නට මෙන් ඇය සමඟ කතාබහ කරමින් සිටියා.“එදා මම ප්‍රියංකාගේ තාත්තාගෙ අවමඟුලට ගිය වෙලාවෙ මට දැනුණේ පුදුම දුකක්. ඒ දවස්වල මම ප්‍රියංකාගේ ගෙදර ගියාම තාත්තා එක්කත් කතාබහ කරන්න ඉඩ ලැබෙනවා. ප්‍රියංකාත් එක්ක මුල්ම කාලෙදි ගත කළ ජීවිතයත් මට එදා මතක් වුණා. දැන් ප්‍රියංකාගේ ජනප්‍රියත්වය අහන, දකින, කොට මට නම් ආඩම්බරයක් දැනෙනවා.ලාරා පැවසුවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=am1306231</link>
    <topic>භාවනාවෙන් ලෙඩ සුව වෙන්නේ මෙහෙමයි</topic>
    <author/>
    <content>භාවනාවෙන් ලෙඩ සුව වෙන්නේ මෙහෙමයිරෝගයකට ප්‍රතිකාර ගන්නා අයකු කළ යුතු වැදගත්ම දේ සිත ලෙඩ නොකරගෙන සිටීමයිභාවනාව යනු දුකෙන් කලකිරීමෙන් ජීවත්වන අයට සුදුසු දෙයක් යැයි කීම සම්පූර්ණයෙන්ම වැරැදියි  මහනුවර මහ රෝහලේහදිසි ප්‍රතිකාර එ්කකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චිපිටිසර, කැලෑ බද ප්‍රදේශයක පිහිටි බෞද්ධ භාවනා මධ්‍යස්ථානයක යුරෝපීය ජාතිකයෙක් නේවාසිකව සිටියේය. ඔහු ඉතාම උනන්දුවෙන් ගාථා කියමින් වන්දනාමාන කරන අතර වැඩි කාලයක් ගත කරන්නේ භාවනානුයෝගීවය. මම මේ අපූරු පුද්ගලයා සමඟ කතාවට වැටුණෙමි.ඔහු ඉතා සැප පහසු ජීවිතයක් ගත කළ ධනවත් අයෙකි. නමුත් පසු කාලයේ දී ඔහුට රෝග කීපයක් වැලඳිණි. ඔහු ඒ සඳහා බටහිර නවීනතම ප්‍රතිකාර කළ ද එතරම් සුවයක් නොවීය. ඒ නිසා ඔහු මෙරට දේශීය වෛද්‍ය ප්‍රතිකාර අත්හදා බැලීම සඳහා මෙහි පැමිණ ඇත.ඒ අතරතුර ඔහුට භාවනාව මඟින් සිතටත්, ගතටත් සුවයක් ලබාගත හැකි බව දැනගන්නට ලැබිණි. තම රෝගී තත්ත්වය පිළිබඳව කනස්සල්ලෙන් සිටි ඔහු වෛද්‍ය ප්‍රතිකාර කරන අතරතුරම භාවනා පුහුණු කිරීම ආරම්භ කළේය.කලක් භාවනාව ප්‍රගුණ කළ විට ගතට මහත් සුව පහසුවක් දැනෙන්න පටන්ගත් බවත්, රෝග පීඩාවලින් ඇතිවූ අපහසුකම් දුරු වී යන බවත් ඔහු පවසයි.ඊටත් වඩා තමාගේ මනසට මහත් සහනයක් සහ ප්‍රබෝධයක් ලැබුණු බව ද ඔහු ප්‍රකාශ කළේය. භාවනාවෙන් සිත එකඟ කරගත් විට එමඟින් සිතට පමණක් නොව, ගතට ද සුවදායක ප්‍රතිඵල ඇතිවන බව දැන් විද්‍යාත්මකව තහවුරු කරගෙන තිබේ. ඒ නිසා භාවනාව කායික - මානසික යන රෝග දෙවර්ගයටම සුදුසුය.මනස සන්සුන්ව, නිසසලව පවතින මොහොතක, ශරීරය දෙස හොඳින් බැලුවහොත් එය ද ඉතාම සන්සුන්, ප්‍රසන්න ලෙස පවතින බව අපට පෙනෙයි. එසේම මනස නොසන්සුන්ව, ව්‍යාකූලව පවතින විට කායික සමබරතාවය ද බිඳී යයි. ශරීර පීඩා, අපහසුතා වැඩියෙන් දැනෙයි. ශරීරයේ යහ පැවැත්මට මනසේ බලපෑම එයින් හොඳින් තහවුරු වෙයි.සැබැවින් ම භාවනාව යනු කුමක් ද?භාවනාව යනු සිත වැඩීමයි. සිත වැඩීමට හෙවත් වර්ධනය කිරීමට නම් පළමුව සිත එකඟ කළ යුතුය. සිත එකඟ කිරීම සඳහා විවිධ අභ්‍යාස ක්‍රම තිබේ. එක් එක් පුද්ගලයාට ගැළපෙන අභ්‍යාස ක්‍රම එකිනෙකට වෙනස්ය.නිවැරදි භාවනාව මඟින් සිත සහ කය පිළිබඳවත්, ලෝක ධර්මතාව පිළිබඳවත් ගැඹුරු වැටහීමක් ලබාගත හැකිය. එමඟින් බොහෝ පීඩා, ගැටලු විසඳාගත හැකි වනු ඇත.අවුලින් පිරුණු සිතක් ඇතිව ජීවත් වීම මහත් වූ පීඩාවකි. එය සිත මෙන්ම කය ද නිරන්තර වෙහෙසට පත් කරවයි.අප අකමැති සිදුවීමක් නැවත නැවත සිහිපත් වීම තුළ සිත නොසන්සුන් වෙයි. ඉන්පසු එයින් ද නොනැවතී හිසරදය වැනි රෝගයකින් එම පීඩාව ශරීරයට ද ගමන් කරයි. එනමුදු හොඳ සිහි කල්පනාවකින් සිට, භාවනාවක යෙදුණොත් තමාට ඉහත සඳහන් කළ අපහසුතා ඇතිවීම වෙනුවට නිසසල, ශාන්ත බවක් අත්විඳිය හැකි වෙයි.භාවනාව යනු එබඳු සිහිය මඟින් අනවශ්‍ය දේ අත්හැර දැමීමකි. නැතිනම් අවබෝධයෙන් යුතුව මනස පවත්වා ගැනීමකි. සිත එලෙස පවත්වා ගත හැකි නම් කායික, මානසික පීඩාවල් බොහොමයක් දුරු වී යයි.“භාවනාව” යන වචනයත් සමඟම අපගේ සිතට නැ‍ඟෙන්නේ යම් ආගමික කටයුත්තකි. නමුත් ආගමික පදනමකින් තොරව වුවත් ඕනෑම කෙනෙකුට සිතට ගතට සැහැල්ලුවක් ගෙන දෙන, මානසික ආතතිය අවම කරන ප්‍රතිකාර ක්‍රමයක් ලෙස භාවනාව යොදාගත හැකිය. ඒ නිසා භාවනාව අද ලෝකයේ විවිධ ස්ථානවල භාවිත වෙයි. භාවනාව තුළ වෛද්‍ය විද්‍යාත්මක පදනමක් ද තිබේ.භාවනාව යනු නිරෝගී භාවයට හොඳම ඔසුවයි. භාවනාවෙන් තොර වූ විට අපගේ සිතුවිලි ධාරාව අයාලේ ගොස් මනසේ සමබරතාව පලා යයි. එසේ වූ විට අප හැසිරෙන්නේ උමතු වූවන් මෙනි.කරන කියන දේ ගැන නිසි දැනීමක් නැතිව කිව යුතු නොකිව යුතු දේ ගැන ද අවබෝධයක් නැතිව ජීවිත අවුල් කරගන්නා අය කොතෙක් සිටී ද? එසේම හිතට එන දේ කරමින්, කියමින් ගැටලු ඇතිකරගෙන කල්පනාවේ නිමග්න වෙමින් නින්ද පවා අහිමි කර ගන්නා අය ද බොහෝය. ඒවායින් මිදීමට භාවනාව යොදාගත හැකිය.භාවනාව පිළිබඳව සමාජයේ දුර් මත බොහෝය. භාවනා කිරීමෙන් රෝග ඇතිවෙතැයි සිතන අය ද සිටිති. එසේ වන්නේ වැරදි ලෙස භාවනා කළ විටය.භාවනාව යනු සමාජයෙන්, ලෝකයෙන් දුරස් වී, ප්‍රශ්නවලින්, යුතුකම්වලින් පලා යන ආකාරයේ දෙයක් ද නොවේ. එසේම භාවනාව යනු දුකෙන්, කලකිරීමෙන් ජීවත්වන අය කළ යුතු දෙයක් ද නොවේ. එය සුදුසු වන්නේ නිරෝගී, සිත ශක්තිමත්, බුද්ධිමත් අයටය.භාවනාව යනු හුදකලා තැනකට වී, එක්තරා විශේෂ ඉරියව්වකින් හිඳගෙන, කිසිවක් නොසිතමින් සිදුකරන හිස් අභ්‍යාසයක් යැයි ඇතැම් අය සිතති. ඒවා සම්පූර්ණ වැරදි අදහස් ය. භාවනාව යනු සිත එක අරමුණක හෝ සීමාසහිත අරමුණු ප්‍රමාණයක පිහිටුවාගෙන ඉතාම අවබෝධයෙන් සහ සිහි නුවණින් කළ යුතු දෙයකි.භාවනා කරන විට දැනෙන අත්දැකීම් සහ අවබෝධය වචනයෙන් විස්තර කළ නොහැකිය. එය තම තමන් විසින්ම අත්හදා බලා තේරුම් ගත යුත්තකි.භාවනාවේ අවබෝධය මඟින් අපගේ අනවශ්‍ය සිතුවිලිවල පාලනය ඇතිවෙයි. ඒ නිසා ශරීරයේ රෝගයන් වැලඳුණ ද ඒ පිළිබඳව කනගාටු නොවී සැහැල්ලුවෙන් සිටීම තුළ රෝග පීඩාව බොහෝ අඩු කරගත හැකිය. රෝගයකට ප්‍රතිකාර ගන්නා අතරතුර අප කළ යුතු වැදගත්ම කාර්යය වන්නේ ‘සිත’ ලෙඩ නොකරගෙන සිටීමයි. කය ලෙඩ වුවත්, සිත ලෙඩ නොවේ නම් කය සුවපත් කරගැනීම පහසු වෙයි.භාවනා කිරිමට පුරුදු වීම මුලදී තරමක් අපහසු කටයුත්තක් විය හැකිය. එයට හේතුව සිත එකඟ කර ගැනීම අපහසු නිසාය. ඒ සඳහා ඒ ඒ පුද්ගලයාගේ චරිතයට ගැළපෙන ගුරු උපදේශ ලබාගත යුතුය. උපදෙස් ලබාගැනීම අනිවාර්ය වන්නේ භාවනාව වැරදුණහොත් කෙනෙකු මුළාවට පත්විය හැකි බැවිනි.භාවනාව වෛද්‍ය ප්‍රතිකාරයක් ලෙස යොදාගත හැකි ආකාරය පිළිබඳව නූතන ලෝකයේ බොහෝ පර්යේෂණ පැවැත්වෙමින් තිබේ. භාවනා ක්‍රම ඇතැම් රෝගී තත්ත්ව සඳහා නිර්දේශ කරන වෛද්‍යවරුන් සිටිති.නූතන ලෝකයේ දැනට අංක එකේ සෞඛ්‍ය ගැටලුව ලෙස හඳුනාගෙන ඇත්තේ මානසික ආතතියයි. මානසික ආතතිය අධික වීම නිසා විවිධ ආකාර වූ මානසික හා ශාරීරික රෝග හටගනියි. මානසික ආතතිය සංසිඳුවීම සඳහා අංක එකේ ප්‍රතිකර්මයක් ලෙස භාවනාව හඳුන්වාදිය හැකිය.භාවනාව මඟින් රෝග සුව වන්නේ කෙසේ ද? යන්න මෙහිදී සාකච්ඡා කළ යුතු වැදගත් ප්‍රශ්නයකි.සිත එක්තැන් කරගෙන භාවනා වඩන විට අප ශරීරයේ එන්ඩෝෆින් නමැති හෝමෝනය වැඩි වශයෙන් ස්‍රාවය වෙයි. එම හෝමෝනය මඟින් සිදු කරන්නේ ශරීරයේ වේදනාවල්, අපහසුතා සමනය කර ශරීරයේ විවිධ පද්ධතිවල යහ පැවැත්ම ඇති කිරීමයි. අපගේ සිතට සතුටක්, සැහැල්ලුවක් ඇතිවන හැම අවස්ථාවකම එන්ඩොෆින් හෝමෝනය ස්‍රාවය වෙයි.බොහෝ වේලාවක් නොසෙල්වී එකම ඉරියව්වකින් සිටීම කාටත් අපහසු කටයුත්තකි. එයට හේතුව එසේ සිටින විට සිරුරේ විවිධ තැන්වල වේදනාවල් ඇතිවීමයි. නමුත් පළපුරුදු භාවනානුයෝගී පුද්ගලයන් එසේ එකම ඉරියව්වෙන් නොසෙල්වී බොහෝ වේලාවක් සිටින අයුරු ඔබ දැක තිබේ ද?එයට හේතුව ඔවුන් තුළ ස්‍රාවය වන එන්ඩොෆින් නමැති හෝමෝනය නිසා කායික අපහසුතා නොදැනීමයි.මීට අමතරව, භාවනාවේදී අපගේ ප්‍රතිශක්තිකරණ පද්ධතිය ද ශක්තිමත් වෙයි. එමඟින් අපව රෝග වලින් ආරක්ෂා වෙයි. භාවනාව නිසා හිතේ ඇතිවන සැහැල්ලුව, සතුට මඟින් සිතෙහි අඳුරු, සෘණාත්මක සිතුවිලි ද බැහැර වෙයි.භාවනාව යනු හොඳ විවේකයකි. පැය කීපයක නින්දකින් ලබන විවේකය කෙටි කාලයක් නිවැරදිව භාවනා කිරීමෙන් ලැබෙයි. එබැවින් භාවනා කරන පුද්ගලයාට හොඳ නින්දක් සහ ප්‍රබෝධයක් ලැබෙයි.අපගේ සිත සතුටින් සහ තෘප්තිමත්ව තබා ගැනීම සඳහා අප කොතරම් උත්සාහ කරමු ද? කොතරම් මුදල් වියහියදම් කරමු ද? නමුත් භාවනාව යනු කිසිඳු වියදමක් හෝ විශේෂ උපකරණයක් අවශ්‍ය නොවන ක්‍රමයකි.දිනකට විනාඩි 20 ක් නිවැරදිව භාවනා කරන්නේ නම් කෙටි කලකින්ම අපගේ ශාරීරික හා මානසික සෞඛ්‍යයෙහි පැහැදිලි වෙනසක් ඇතිකළ හැකි බව දැන් තහවුරු වී ඇත. භාවනාව මඟින් ලැබෙන ප්‍රතිඵලය වෙනත් ක්‍රමයකින් හෝ වෙනත් ඖෂධයකින් ලබාගත නොහැකිය. බෞද්ධයන් නොවන පුද්ගලයන් පවා භාවනාව පිළිබඳව දැඩි උනන්දුවක් දක්වන්නේ ඒ නිසාය.භාවනාව මඟින් එක එල්ලේ ම පාලනය කළ හැකි රෝග ලෙස හඳුනාගත් රෝග රැසකි. ඒවා අතර අධික රුධිර පීඩනය, හදවත් රෝග, මානසික ආතතිය නිසා සිරුරේ හටගන්නා විවිධ රෝග, පිළිකා, ඇතැම් ආසාත්මිකතා, සහ ඇතැම් මානසික රෝග වේ.අධ්‍යාපනය ලබන සිසුන්ට භාවනාව මහත් රුකුලකි. එමඟින් මතකය, බුද්ධිය මෙන්ම අවධානය ‍වර්ධනය කළ හැකිය. මනසේ නිරවුල් බව අධ්‍යාපනයට මහත් රුකුලකි.භාවනාවේ ප්‍රධාන ඉලක්කය වන්නේ ආධ්‍යාත්මික දියුණුවයි. භාවනාවෙන් ඇතිවන අවබෝධය සහ පරිණත භාවය ඕනෑම කෙනෙකුට සමාජයේ ජීවත්වීමට මහත් පිටුවහලකි. ඒ මඟින් තමන්ගේ සිත පිළිබඳව ලැබෙන අවබෝධයෙන් තම ජීවිතයේ සියලු ගැටලුවලට පිළිතුරු සොයා ගත හැකිය.ඇත්තෙන්ම මානසික ගැටලුවක් හෝ ප්‍රශ්නයක් යනු අපට අපේම සිත හඳුනාගත නොහැකි අවස්ථාවකි. එබැවින් බාහිර ලෝකයේ දොස් දැකීම වෙනුවට තමා තුළින්ම සැනසුම සොයා ගත හැකි ක්‍රමය භාවනාවේ සඳහන් වෙයි.බොහෝ අය බොහෝ දේට ආශා කරති. එය මිනිස් ස්වභාවයයි. නමුත් ඔවුන් ආශා කරන හැම දෙයක්ම ඒ අයුරින්ම ඉටුකර ගැනීමට නොහැකිය. එසේම ඒ ආශාවල් සංතෘප්ත කිරීම සඳහා දැරිය යුතු වෙහෙස ද අපමණය.එම බලාපොරොත්තු කෙසේ හෝ ඉටුකර ගත්ත ද එම සතුට පවතින්නේ තවත් දෙයක් අවශ්‍ය වනතුරු පමණි. මේ නිසා අපට වන්නේ සෑම දිනකම යම් අතෘප්තිකර ආශාවක් සමඟ ජීවත් වීමටය.එහෙත් භාවනාවේ හරය වන්නේ ඉහත සඳහන් කළ ආශාවන් කළමනාකරණය කරගෙන ලද දෙයින් තෘප්තිමත් ජීවිතයක් ගත කිරීමට මඟ පෑදීමය. අපට එදිනෙදා ජීවිතයේ හමුවන සෑම ගැටලුවකටම බෙහෙත් නැත.ඒවාට පිළිතුරු සොයාගත හැකි වන්නේ ඒ ප්‍රශ්න පිළිබඳව යථා අවබෝධයෙන්ම පමණි. එම යථාර්ථ අවබෝධය ලබාදී මිනිසුන් සුවපත් කරන, භාවනාවට සමාන වෙනත් ඔසුවක් නැත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=am1306232</link>
    <topic>ගැබිනි මව ආගම දහමට බර වුණොත් උපදින දරුවා නිරෝගියි; බුද්ධිමත්</topic>
    <author>සුනිල් දයා අල්විස්</author>
    <content>ගැබිනි මව ආගම දහමට බර වුණොත් උපදින දරුවා නිරෝගියි; බුද්ධිමත්අම්මා බෝධි පූජා තියන විට කුස තුළ දරුවාටත් ගාථා ඇහෙනවා. පිරිත් ඇහෙනවා  කොළඹ වෛද්‍ය විද්‍යාලයේ ජ්‍යෙෂ්ඨ කථිකාචාර්යද සොයිසා කාන්තා රෝහලේප්‍රසව හා නාරිවේද විශේෂඥ වෛද්‍යහේමන්ත දොඩම්පහලආගමානුකූල ජීවිතය, සෑම අවස්ථාවකදීම සෑම කෙනෙකුටම පිහිටක් ගෙන දෙයි.අඹු සැමි යුවළක් තම ජීවිතයේ වැදගත් අවස්ථාවක් ලෙස සලකන්නේ දරුවෙක් ලැබීමය. ඒ ආගමානුකූල ප්‍රාර ්ථනා හා යහපත් සිතිවිලි සමුදායක් මවත් පියාත් දරුවෙකු පිළිසිඳ ගැනීමට හේතු වන එකතු වීමේ සිටම ඒ සිත්වල ඇතිකරගත යුතුය.යහපත් දරුවෙකු බිහි කිරීමට ඒ සඳහා සූදානම් වෙන මුල් අවස්ථාවේ සිටම ආගම ධර්මය පිහිටක් කරගත හැකියි.ගර්භණි කාලයේ කිසිදු සංකූලතාවකට පත් නොවී නිරෝගී බුද්ධිමත් දරුවෙකු බිහි කිරීම සෑම මවකගේම ප්‍රාර්ථනයක්. දරුවකු බිහිවුණු දවසේ සිට නිරෝගීමත් දරුවකු ලෙස වැඩෙනවා හා හැදෙනවා දකින්න මවක තරම් මේ ලෝකයේ බලාපොරොත්තු තබා ගන්නා තවත් කෙනෙකු නැති තරම්ය.අපි බලාපොරොත්තු වෙන ආකාරයට නිරෝගීමත් බුද්ධිමත් දරුවකු හදා වඩා ගැනීමට අපි අදහන ආගම ධර්මය පිහිට වන්නේ කෙසේ ද?බෞද්ධ හින්දු ක්‍රිස්තියානි මුස්ලිම් කවර ආගමක් ඇදහුව ද සියලු දෙනාටම පොදු දෙයක් තිබෙනවා. ඒ තමන් අදහන ආගම ධර්මය කෙරෙහි හිතේ ඇතිවන සහ ඇති කරගන්නා භක්තිය හා විශ්වාසයයි. මෙයින් සිතේ පහන් වීමක් සන්සුන් වීමක් සහ තැන්පත් වීමක් ද සිදු කරනවා. අස්ථානගත භයවීම් නැතිව යනවා.ඒ සඳහා ශරීරයේ ඇති රසායනික ද්‍රව්‍යවල තුලනයක් ඇතිවී ඒ රසායනික ද්‍රව්‍ය කුසෙහි ඉන්න ඒ දරුවාගේ පෝෂණයට, නිරෝගී බවට සහ ශක්තිය වැඩීමට උපකාරී වෙනවා.අම්මා කෙනෙකු දරුවෙකු ලැබෙන්න ඉන්න කාලයේ දී අත්දැකීම් රාශියකට මුහුණ දෙනවා. සමාජ තත්ත්වය හැසිරීම් රටාව පවුල් පසුබිම තුළ සමහර අම්මලා මත්ද්‍රව්‍ය ගන්නා අවස්ථා ද තිබෙනවා. ඒ වගේම අතවරයට ලක්වීම නිසා දරුවෙකු ලැබෙන්නට ඉන්න මවුවරු ද ඉන්න පුළුවන්. ඒ වගේම සමාජ රෝග සෑදී ඉන්න මවක් වෙන්නත් පුළුවන්.කුමන ප්‍රශ්නයකට මුහුණ දී සිටිය ද තම සිත පහන් සිතක් නොකර ගතහොත් හිතේ මානසික කම්පනය ශෝකී තත්ත්වය හා හිතේ කරදරකාරී තත්ත්වයෙන් යුතුව මානසික අසහනයෙන් පසුවන්නේ නම් එවැනි මවුවරුන්ගේ ශරීරයේ වෑස්සෙන රසායනිකයන්ගේ බලපෑමෙන් ගර්භාෂයටත්, ගර්භාෂය ආශ්‍රිත රුධිර වාහිනිවලටත් අවහිරතා හා බාධා ඇතිවී රුධිර ගමනට පවා එය බලපාන කරුණක් වෙනවා.රුධිර ගමන අඩුවීම කුසෙහි ඉන්න දරුවාට බලපානවා. ඒ අනුව දරුවාගේ මොළයට ලැබෙන රුධිර ප්‍රමාණය ද අඩුවෙන්න පුළුවන්. එවිට දරුවා මොළය නොවැඩුණ මන්දබුද්ධික දරුවෙකු වෙන්නත් ඉඩ තිබෙනවා. සමහර විටෙක එවැනි තත්ත්වයක උපදින දරුවෙකු කලහකාරී දරුවෙකු වෙන්නත් පුළුවන්.ඒ උදාහරණවලින් ඔබගේ සිත හා නිරෝගී දරුවකු බිහි කිරීම අතර කිට්ටු සබඳතාවක් තියන බව පේනවා නේද?ඒ කාරණය වෛද්‍යවරුන් විසින් ඔප්පු කර හමාරය. මෑත කාලයේ දී විශේෂයෙන්ම පසුගිය දස වසරක පමණ කාලයක් මුළුල්ලේ සිදු කරන ලද පර්යේෂණ රාශියකින් ද ඒ කරුණු තහවුරු වී තිබෙනවා. ඒ පරීක්ෂණ මඟින් ඔප්පු වී තිබෙන්නේ දරුවෙකුගේ ඇසීම හා පෙනීම කුස තුළදීම සිද්ධ වෙන දෙයක් ලෙසයි.සති 12 ක් වැනි කාලයකදී පවා දරුවාට ඇහෙනවා. බාහිර බලපෑම් නිසා දරුවාගේ හෘද ස්පන්දන වේගය වැඩි වෙනවා. එයින් කුස තුළ සිටින දරුවාගේ ශරීරයේ පවා රසායනයන් වෙනස් වෙන්න පුළුවන්. ඒ බව විද්‍යාත්මකව තහවුරු වී තිබෙනවා.කලහකාරී හා ඝෝෂාකාරී ශබ්ද ඇසීම තුළ කුසෙහි සිටින දරුවාගේ හෘද ස්පන්දන වේගය වැඩි වෙනවා. එමෙන්ම දරුවාගේ රුධිර වාහිනී සංකෝචනය වීමෙන් නිපදවෙන රසායනික හිතකර නෑ.දරුවෙකු ලැබෙන්න ඉන්න මවක ලබාගත යුතු පෝෂදායි ආහාර පිළිබඳ හා සෞඛ්‍යමය උපදෙස් වෛද්‍යවරයකු විසින් ලබාදීම සාමාන්‍ය දෙයක්. නමුත් දරුවා ලැබෙන තුරු අම්මත් දරුවත් නිරෝගීව සිටින්නට සෞඛ්‍ය උපදෙස් වගේම ආගම ධර්මය ද පිටිවහලක් කරගන්න පුළුවන්.තමන් අදහන ආගම ධර්මය අනුව ඒ පිහිට ලබාගන්න පුළුවන්. දරුවාට පිරිත් ශ්‍රවණය ද වෙනත් ආගම්වල අයට නම් යාඥා දේව මෙහෙය යාතිකා ස්ත්‍රෝත්‍ර අසන්නට සලස්වා දරුවාට යහපතක් වේවායි ප්‍රාර්ථනා කරන්න පුළුවන්. කුසෙහි ඉන්න දරුවාට පිරිත් ගාථා ඇසෙනවා. බෝධිය ඉදිරිපිට සිට අම්මා බෝධි පූජා ගාථා කියන විට ඒ ගාථා දරුවාටත් ඇහෙනවා.දරුවෙකු බිහි කිරීමට සිටින මවක කරන ක්‍රියා ඉතාම වැදගත්. ඔබ ආගම දහමේ කටයුතුවලින් බැහැර විනෝදකාමී අයකු නම් මනස සංවර කර ගැනීම ප්‍රථම කොට සිදු කිරීම ඉතාම වැදගත් කරුණකි. ඒ මන්ද යත් දරුවා පිළිසිඳ ගත් මොහොතේ සිට දරුවා බිහිවන මොහොත දක්වා එවැනි සිතක සිතුම් පැතුම් දරුවාටත් සෘජුවම බලපානවා.ඔබ දරුවෙකු හැදීමට දැන්ම සූදානම් නැති මවක නම් හොඳම දෙය එය කල් දැමීමය. දරුවෙකු බලාපොරොත්තු වන්නේ නම් ඒ ගැන හොඳින් සලකා බැලිය යුතුය.ආගමානුකූල ජීවිතයේ සැනසිලිදායක සුවදායක කරුණු රාශියක් තිබෙනවා. ආගම කුමක් වුවත් තමන් අදහන ආගම ධර්මයට නැඹුරු වීම, බුද්ධිමත් නිරෝගී දරුවෙකු බිහි කිරීම උදෙසා කරන යහපත් ක්‍රියාවක් වනු ඇත.අම්ම වගේම තාත්තා ද දැහැමි සිතිවිලි ඇතිකරගෙන කටයුතු කිරීමත් වැදගත්. පන්සලට පල්ලියට කෝවිලට යන විට අම්මා හෝ නැන්දම්මා සහභාගි කර ගන්නවාට වඩා ස්වාමිපුරුෂයා කැටුව යාමට උනන්දු විය යුතුය.මවකට දරුවෙකු ලැබෙන්නට සිටින මුල් අවධියේ එනම් මුල් සති 6 - 8 කාලයේ ඇයට වමනය යාමත් වෙනත් විවිධාකාර අපහසුතාත් ඇති වෙනවා. ඒ හැම දෙයක්ම සිදුවන්නේ ශරීරයට ආහාරපාන මඟින් ඇතුළු වන විස සහිත දේ දරුවාගේ ශරීරයට නොයන්නටය.එවැනි කාල වකවානුවක කාන්තාවක කෑමට පෙලඹෙන්නේ නියමිත ආහාර ප්‍රමාණයක් පමණි. ඒකට හොඳ හේතුවක් තිබෙනවා.දරුවට සති 12 ක් පමණ වෙද්දී මුල් වකවානුවේ පැවැති වමනය යාම ද නැතිව යනවා. ලෙඩ වගේ පැවැති තත්ත්වයන් ද නැතිව ගිහින් මව නියමිත ආහාරපාන ලබා ගන්නවා. එහෙම වෙන්නේ ඒ කාලයේ දරුවාගේ වර්ධනය සිදුවෙන කාලසීමාව නිසයි.සති 12 න් පසු එළැඹෙන කාලය ද වැදගත් දරුවාගේ විකාශනය වූ ඉන්ද්‍රියන් වැඩී විශාල වීමක් ඒ කාලයේ සිදු වෙනවා. මොළේ වැඩීම ද සිදු වෙනවා. ඒ කාලයේ දී බාහිරින් ඇතිවිය හැකි අනපේක්ෂිත දේ විෂබීජ ඇතුළුවීමය.අම්මාගේ ඇ‍ඟේ ඒ හැම දෙයකටම ප්‍රතිශක්තියක් ඇති කරනවා. මවගේ යහපත් සිතුවිලි ද ඒ ප්‍රතිශක්තියට හේතු වෙනවා. ගැබිනි කාලයේ දී භාවනාව ද යහපත් දෙයක්. ශරීරයේ සියලුම ඉන්ද්‍රියන්වල ක්‍රියාකාරිත්වය හොඳින් සිදුවන්නට භාවනාව රුකුලක්. මව රෝගවලින් ද ආරක්ෂා කරනවා.භාවනාව ආශ්‍රිතව යහපත් පරිසරයක් ගොඩනඟා ගැනීම නිසා පිරිසිදු වාතය ඔක්සිජන් ප්‍රතිශතය හොඳ මට්ටමට එනවා.අනේ මගේ දරුවාට යහපතක්ම සිදුවේවා යන පිරිසුදු දැහැමි සිතිවිල්ල ප්‍රාර්ථනය කිරීමෙන් ඒ සිතිවිලි ධාරාව දෝංකාරය නංවමින් ඇඟ වටාම පවතිනවා. එය ලොකු ශක්තියක් ලෙස පමණක් නොව විශ්ව ශක්තියක් බවට ද පත්වෙනවා.දරුවෙක් ලැබෙන්නට ඉන්න අවස්ථාවක බෞද්ධයකුට නම් හුරු පුරුදු පින්කමක් වන්නේ බෝධි පූජා පැවැත්වීමය.අම්මටත් දරුවටත් කරදරයක් නොවෙන්නටත් කිසිදු උපද්‍රවයකින් තොරව අම්මාට දරුවා ලැබෙන්නට උතුම් ප්‍රාර්ථනා පෙරදැරි කරගෙන දරුවන් ලැබෙන්නට ඉන්න අම්මා වෙනුවෙන්ම ‘අංගුලිමාල’ පිරිත කීම බෞද්ධාගමිකයන්ගේ තවත් සිරිතක් හා චාරිත්‍රයකි. වරු පිරිත් දේශනා කිරිම දාන දීමත් ඒ වෙනුවෙන් බොහෝ දෙනා සිදුකරන පින්කම්ය.දරුවෙකු ලැබෙන්න ඉන්න මවුවරුන්ට වැල‍ඳෙන ඇතැම් ව්‍යාධි තිබෙනවා. ගර්භ විස රෝගය, අධික රුධිර පීඩනය ආදිය. ඒවා ඇතිවන්නේ රුධිර වාහිනීවල හීන් වීම නිසාය. ඒ සිහින් වීම සිදුවන්නේ රසායනික නිසයි. ඒ රසායනය ඇතිවීම පාලනය කරන්න පුළුවන් අපේ මනසින්.ශරීරයේ එවැනි ප්‍රවණතාවක් ඇතිවුණත් ඒ රෝගයේ තිබෙන උත්සන්න බව අඩුකර ගන්න පුළුවන් භාවනාව මෙත් සිත හා ආගම ධර්මයට නැඹුරු වීමෙන්.බොහෝ අම්මලා හිතන්නේ උපදින්න ඉන්න දරුවාට අසාමාන්‍යතාවක් ඇති කියා. නමුත් මෙවැනි දෙයක් සිදුවන්නේ ඉතාම කලාතුරකින්. එය සියයට දෙකක් වැනි ප්‍රමාණයක්. මවුවරුන් කිසිසේත්ම එසේ නොසිතිය යුතුය.කෙනෙකු පෙර ආත්මයේ අකුසල් කර තිබෙනවා නම් ඒවා ඵල දෙන්න තියෙනවා නම් ඵල දෙනවා. නමුත් කරන්න පුළුවන් එකම දෙයක් තිබෙනවා. එනම් අපි මේ ආත්මයේදී කරන යහපත් දේවලින් ඒ කර්මය අඩුකරගන්න පුළුවන්.අම්මා කෙනෙකු වෙන්න ඉන්න අයකු හැම තිස්සේම හිතන්න ඕනෙ මගේ ජීවිතයේ පෙර කළ කර්ම තිබෙනවා නම් මම දැන් කරන පින්වලට ඒ කර්ම තුනී වෙලා යන්න කියලා. මටත් මගේ දරුවාටත් නිරෝගී සුවය ලැබේවා යන නිරන්තර සිතුවිල්ල මව ඇති කරගත යුතුය.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=am1306233</link>
    <topic>දැන් කාලේ පුංචි ළමයින්ටත් දියවැඩියාව හැදෙනවා</topic>
    <author>ඉසවි</author>
    <content>දැන් කාලේ පුංචි ළමයින්ටත් දියවැඩියාව හැදෙනවාසිබිල්ගේ පොත 26 දා දරුවන් අතට“මේ ළමයට දියවැඩියාව හැදිලා තියෙන්නේ ඇඟ මහත් වෙන කෑම කාලා. කිසි ව්‍යායාමයක් නැතිව එක තැන හිටපු නිසයි.”පුංචි දුවගේ ලේ බලලා දොස්තර මහත්තයා කීවා.“උපදින කොට ළමයා හරි කෙට්ටුයි දොස්තර මහත්තයෝ. ඒ නිසා මම ඇඟ මහත් වෙන කෑම කැව්වා.”“අන්න එතැනයි වැරදුණේ. හුඟාක් අම්මලා වරද්දගන්නේ ඔය කාරණේ දීයි. පොඩි කාලේ ළමයි මහත් කරන්න ඕනැ නෑ. නිරෝගි කරන්නයි ඕනැ.”ගම්වල අම්මලා බිලිඳු වයසේදී ළමයින්ට දුන්නේ රතු හාල් කැඳ. ළමා කාලේ ඉඳලම ගම්වල උදවිය කෑවේ රතු හාලේ බත්. දහඩිය මහන්සියෙන් වැඩ කළා. ළමයි කොම්පියුටර් වීඩියෝ ටීවී බල බලා එක තැනකට වෙලා හිටියේ නෑ. අදුර වැටෙනකල් වෙල් එළියේ සෙල්ලම් කළා. ඒ නිසා ඒ ළමයින්ට ලෙඩක් දුකක් හැදුණේ නෑ.”එහෙම තියෙන්නේ සිබිල් නැන්දා ලියලා ඇඳපු “පුංචි අපට සුවෙන් ඉන්න සීනි කෑම අඩු කරන්න” පොතේ.සිබිල් නැන්දා කියන්නේ සම්මානනීය චිත්‍ර ශිල්පිනියක්. සිබිල් වෙත්තසිංහ මහත්මිය හැමදාමත් කළේ තම චිත්‍ර හා කතාබහින් පොඩිත්තන්ට හොඳ පණිවුඩයක් ගෙන ඒමයි. ඇය මෙවර ඇගේ අලුත් කෘතිය තමයි ජාතික දියවැඩියා සංගමයේ උදව් ඇතිව ඉදිරිපත් කරන “පුංචි අපට සුවෙන් ඉන්න සීනි කෑම අඩු කරන්න” ළමා කතා පොත.බෝ නොවන රෝග ගණයට අයත් දියවැඩියා රෝගය වර්තමානයේ දී අපේ සමාජයට බලවත් හතුරෙක් වෙලා. ලොකු කුඩා වයස් භේදයකින් තොරව හටගන්නා දියවැඩියා රෝගයට මූලිකම හේතුව කටපරිස්සම් කර නොගැනීමයි. දැන් කාලේ පුංචි ළමයින්ටත් දියවැඩියාව හැදෙනවා. පිළිවෙළක් නැතිව ආහාර ලබා ගැනීම මෙන්ම අයහපත් පුරුදු දියවැඩියාවට හේතුවක් වෙලා.ඒ සියලු දේ ඇතුළත් කර ඉතාම සරල ලෙස කුඩා දරුවන්ට පමණක් නොව වැඩිහිටියන්ට ද ආදර්ශයක් ගත හැකි ලෙස නිර්මිත සිබිල් නැන්දාගේ පුංචි අපට සුවෙන් ඉන්න සීනි කෑම අඩු කරන්න” කෘතිය එළිදැක්වීම මේ 26 වැනිදා සවස 4.00 ට රාජගිරිය ජාතික දියවැඩියා මධ්‍යස්ථානයේ දී සිදු කෙරෙනවා.ඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=ay1306231</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු සිළුමිණ, ලේක්හවුස්, කොළඹ 10. ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකථන අංකයක් ද ලියා එවන්න අමතක නොකරන්න.  අද පොසොන් පෝය. සමහරු සිල් ගන්නවා. සමහරු ඒ අයට ඇප උපස්ථාන කරනවා. දන්සල් ආදිය ලකලෑස්ති කරනවා. බොහෝ දෙනකු අද අනුරාධපුරේ ගිහින් අටමස්ථානය වැඳ පුදාගෙන පින් පුරන්න සූදානම් වෙලත් ඇති.ඒක කොයිතරම් දෙයක් ද? ඒත් තව කී දෙනකුට එහෙම පන්සලකටවත් යන්න බැරි වෙලා ඇත්ද? උවමනාවක් නැති කම නිසා නෙවෙයි නම් ඒක කොයිතරම් දුකක් ඒ හිත්වලට ගේනවා ඇත්ද? ඒත් ඇයි දුක් වන්නේ.සත්‍යය දකින්න හැමවිටම භෞතික සාධක අවශ්‍ය ද? පන්සලකට, පල්ලියකට, කෝවිලකට යන්න බැරි වුණ තරමින් ම අපේ ආධ්‍යාත්මය පෝෂණය කරගත නොහැකි යයි සිතන්නේ කවුද? සිදුහත් තවුසාණන් බුදු බව ලබන විට කිසිදු භෞතික සාධකයක් තිබුණා ද? නැහැ.එසේ නම් බෞද්ධයකු වීමට අවශ්‍ය වන්නේ අරමුණයි. යහපත් අරමුණකින් අරඹන සිතිවිල්ල මත යහපත් ක්‍රියාවක යෙදී අවසානයේ යහපත් සමාධියකට සිත ළඟාවන්නේ් නම් ඒ ජයග්‍රහණයයි.සිල් සමාදන් වන සැබෑ උපාසක උපාසිකාවන් අතර ඉඳහිට වෙනත් පටු අරමුණු උදෙසා උතුරු සළුව පොරවාගෙන පන්සල් බිමට පැමිණෙන ඇත්තන්ට වඩා යම් බැරිවීමකින් නිවසේ සිට පන්සිල් රකින තැනැත්තා පින් පුරවා ගන්නා බව නම් සැබෑමයි.අට ලෝ දහමට අනුව අප නොසිතන මෙහොතක ලාභය මෙන්ම නොසිතන අලාභයන් ද විඳින්න වනවා. යසස පැතිරෙන ඊළඟ මොහොතේ අයස විඳවන්න සිදුවනවා. නින්දාවට පත්ව දුක් වන විට ප්‍රශංසාව ලබන්නටත් සිත් වෙනවා. සෑම සැපතක්ම අවසානයේ දුක් දේ දැනෙන නිසා සැප දුක එක ලෙස දරාගන්න සිදුවනවා.ඒ නිසා අද අපට යෑමට නොහැකි වූ ගමන හෙට යන්නට පුළුවන් වන්නටත් හැකියි. කවුද නියත වශයෙන්ම ඒ බව දන්නේ. අද ගිය ගමන ලබන වසරෙදිත් යන්න ලැබේවිද කියා දන්නේ කවුද? අවිනිශ්චිත ලෝකයේ සිදුවිය හැකි නිශ්චිත දේ නම් ඊළඟ මොහොතට කෙසේ හෝ මුහුණ දිය යුතු වීමයි.කෙලෙස්වලින් පිරී ගිය සිත කය වචනය හිමි අපට ඊළඟ මොහොත දුකක් හෝ සැපක් වන්නේ ඒ ආශාවන් සපිරුණාද නැද්ද යන්න මතයි.එහෙම කියද්දි මට මතක් වුණේ බෞද්ධයකු හෝ අන්‍යාගමිකයෙක් නොවූ කබීර් මුනිතුමා ගැයූ අමෘත උදානයක්. එස්.ඒ.බාලසූරිය මහතා එය සිංහලට අනුවාදය කර තිබුණේ රවින්ද්‍රනාත් තාගෝර්තුමා හින්දියෙන් ඉංග්‍රිසියට ෙපරළූ ගී සංග්‍රහයකින්.දාහතරවන සියවසේ ඉන්දියාවේ බරණැස විසූ කබීර්මුනි කිසිම ආගමකට අයත් වීම ප්‍රතික්ෂේප කළ කෙනෙක්. එහෙත් ඔහුගේ මේ ප්‍රබන්ධවලින් බොහෝමයක් බුදුන්වහන්සේගේ දර්ශනය ගැබ්වී ඇතැයි සිතන්න ඉඩකඩ තිබෙනවා.මධු රස බලන්නාණෙනි, කුසලානය හිස් කරන්න සමිදාණන්ගේ නාමයෙන් අමා පැන් පානය කරන්න මට සවන් දෙන්න හිතවත් සාධුවරය පාපතුලේ සිට හිස්මුදුන දක්වා මේ සිත ක්ලේෂ විෂෙන් පිරී ඇත.ඔහුගේ ව්‍යංගාර්ථය වී ඇත්තේ රාග ද්වේශ මෝහාදී ක්ලේෂයන්ගෙන් පිරී මධුවිත පානය කරමින් එහි රසවිඳින්නා හට ක්ලේෂ කුසලානය හිස්කරන්නැයි ආරාධනා කිරීමයි. සමිඳුන් දෙසූ දහම් අමාපැන් පානය කරන්නට ඔහු ආරාධනා කරන්නේ කෙතරම් සුදනකු සේ පෙනී සිටියත් පෘථග්ජනයකුගේ හිසේ සිට පා පතුල දක්වා වූ මධු බඳුනේ කෙලෙස් විෂ පිරී තිබෙන බැවිනුයි.කිසිදු ආගමකට නැති ඔහුට ඒ තරමටම බුදුදහම දැනුණා නම්, මිහිඳු මාහිමියන් දෙසූ බණ මොහොතින් අවබෝධ කර ගන්නට හැකි වූ ජාතියකට උරුමකම් කියන අපට කෙතරම් මේ සද්ධර්මය අවබෝධ විය යුතුද? එනිසා අද අප කය රැඳී සිටින ස්ථානය මත නොව අපේ ආධ්‍යාත්මය රැඳී තිබෙන ස්ථානය පුද බිමක් කරගන්නේ කෙසේද? කියා සිතුවා නම් කෙතරම් සහනයක් දැනේවිද? කෙතරම් ආලෝකයක් ලැබේවිද?අරුණි මුවෙකු පස්සෙ දිව් රජහට තිස්ස කියා හඬ ඇසුණා අනුබුදු හිමි සහ පිරිසක් රජතුමාට ඇස ගැසුණා අඹ පැනයෙන් රජනැණ දැක ඇතිවූ අඳුර ද නැසුණා තිස්ස රජුන් බොදුවෙක් විය සදහම් සුවයෙන් සසුනාඇරයුම් ලැබ අනුබුදුහිමි පිරිස සමඟ රජ නිවසේ සදහම් සුවඳින් උතුරයි පොසොන් පොහො සමුළු දවසේ අනුලාවන් මගඵල ලැබ පැවිද්ද ඉල්ලනු පැවසේ කුලුණු ගුණය මෙත් සිත පතුරයි හිමි සැමටම සුවසේකැස්බෑවේ මුණසිංහ නිශ්ශංක ඔබ කොහේද? මට ආශයි දැකගන්න මුව පොව්වා පසුපස දුනු හී රැගෙන ලුහුබඳින යුරුගල්ගමුව කරුණාරත්න අත්තනායක මෙත් මුදිතා කරුණා ගුණ දන මන තුළ නිරතුරු උපදින දහම් සිසිලසින් ලොව සනසන ශාන්ත අනුබුදු නාමය ලකඹර පුරා බැබැළ වූ පොසොන් උදාවේරාගම අයිලීන් සේවිස් මගේ ඉතාම සමීප මිතුරෙකු බොහෝ කලකට පසු හමු විය.මම, විවිධ තැවුලින් පිරි මගේ ජීවිතය ඔහු හමුවේ නිරාවරණය කළෙමි. සියල්ල අසා සිටි මගේ මිතුරා පසුව කතා කරන්නට විය.මගේ හිත බරපතළ ලෙස සසල කළ සිද්ධියක් පසුගිය දවසක වුණා... ඒක මතක් වෙන වාරයක් පාසා මට හිතෙනවා මං මොන තරම් නොවටිනා මිනිහෙක් ද කියලා.උඹට මතක ද ස්වර්ණතිලකා... ගමේ ඉස්කෝලෙ අපි එකට ඉගෙන ගත්තෙ හීංදෑරි, සුදු, ලස්සන දඟකාර... ඉගෙන ගන්න දස්ස අර ස්වර්ණතිලකා... අර පංතියේ දුප්පත්ම අහිංසකාවිය... ස්වර්ණතිලකා...උඹ දන්නවනෙ මං ඈට ආදරය කළා... අවුරුදු ගාණක්ම... මං ගැන ස්වර්ණතිලකා බලාපොරොත්තු මහමෙරක් තියාගෙන හිටියා. අන්තිමේදී මාලිනී මුණ ගැහෙනවත් එක්කලා මට ස්වර්ණතිලකා අමතක වුණා නෑ... කිසි වරදක් නැතුව මම ස්වර්ණතිලකා අමතක කර දැම්මා... ආයිත් මට ස්වර්ණතිලකා හමුවුණේ නැහැ.අනපේක්ෂිත විදියට පහුගිය වෙසක් පෝයදා මට කිරින්ද පන්සලේදී ස්වර්ණතිලකා හම්බ වුණා. එදා වගේම ස්වර්ණතිලකා අදත් ශාන්තයි විනීතයි. හරියට නිල් මානෙල් මලක් වගේ.ඈ දැකපු ගමන්මගේ ඇඟ පිච්චිලා ගියා. වෙනසකට තිබුණෙ කොණ්ඩ ටිකක් සුදුවෙලා... ඒත් අර පිරුණු මූණ මැලවිලා...පුංචි මන්දස්මිතයක් තැවරිලා තිබුණු මලානික මුහුණින් ඈ පිටුපා යන්නට ගියා... ඒත් මට තේරුණ ඈ ඒ ඇස්වලින් මොනවදෝ කතා කළ බව...ඈ පස්සෙන් මං ටික දුරක් ගියා. සුදු ඇඳගත්තු අය අතරේ ස්වර්ණතිලකා නොපෙනී ගියා. ස්වර්ණතිලකා ආරණ්‍ය ගතවෙලා කියන ආරංචිය සැබෑවක් කියලා මට හිතුණා.මිතුරාගේ සිත වගේම මගේ සිතත් ඒ සිද්ධියෙන් සසල වුණා.වැල්ලවාය දඹේගොඩ ජිනදාස පොසොන් උදාවයි මිහින්තලාවයි සඳකැන් විසිරෙන මහ වන අරණයි මිහිදු සමිඳු බුදු දහම රැගෙන ආ මතකය සමරන පින්බර දෙරණයි මිස්සක පවුවෙන් නැගුණු හ ඇසී තිස්ස නිරිඳු හද තිගැස්සිලා දුනු හී තල බිම වැටුණු සැනින් දෝ මුව පොවුවකු හද සතුටු වෙලා කහ වත බබලන සුන්දර දසුනට නිරිඳුගෙ දෙනයන ඇදී ගියා අනුබුදු හිමිබණ අසා සිටින්නට දුවමින් සිටි හිත නතර කළාකැලණිය විෂ වෛද්‍ය විද්‍යාලයේ්වෛද්‍ය විනීතා කල්‍යාණි පතිරාජ අලංකාර මනස්කාන්ත දර්ශන බැලීමට මම ඇසට අනුබල දුනිමි. ඇස එය නැරඹුවේය.එම දර්ශන අතුරුදන් විය. දිවට ඇරැයුම් කෙළෙමි ප්‍රණීත ආහාරපාන රස විඳින්නට. උගුරෙන් පහළට ගියා පමණි, රස කොහිද, පලා ගොස්ය. සතුටු වීමට ඉඩක් නොතබාම, කන සොයන මිහිර මධුර හඬ හා ගැටෙන්නට කනට ඇරයුම් කෙළෙමි.ස්වල්ප වේලාවකින් ඒ මිහිරි අහෝසි වී සුළ‍ඟේ මුසු වෙලා. නාසයවත් ඒ තමන්ට නියමිත රාජකාරිය හරියාකාර කරයි ද බලන්නට එයාට බල කෙළෙමි. නාසය කීකරු විය.මන්මත් කරවන සුවඳ ආඝ්‍රාණය කිරීමට නාසය සැපත් විය. එහෙත් නො දැනෙන තරම් අසුරු සැණින් එය සුළඟත් සමඟ පලා ගොස්ය. සැප පහසු ගැනීමට සැපෙන් සිටීමට කයට අවසර දුනිමි. ස්වල්ප වේලාවකි.සැප පහසුව දුකට වේදනාවට පෙරළිණි.අනේ! මේ දේවල් ස්ථිර කර ගැනීමට තරමටමා අනුවණ ද? මා අස්ථිර ද?මම රැවටුණෙමි.හිඳගොල්ලේ විජිතා මල්පාන මිස්සක පව් මත බුදුරැස් විහි දේ තිස්ස කියන නම තවමත් රැව් දේ හිස් මිනිසුන් බණ අසමින් පැහැ දේ පස් පව් සැම සුන් වී පින පෑදේමිහිඳු සමිඳු සත වෙත සෙත සැදු වේ අවිදු අඳුර දුරු කරනට සිතු වේ දිනුඳු සමඟ පුන්සඳ රැස් ගැලු වේ මිහිඳු හිමිට කවුරුත් ණයගැති වේසුන් කරමින් මිසදිටු සිත් පවති න පින් පව් ගැන පහදා දුනි පොහො දින සන්සුන් වී වෛරය නැති වූ තැනපන්සල් ඉදි වී පැතිරෙයි මුනි බණ අනුබුදු හිමි, යන නම පවතින්නයි දුනු අවි බිම වැටෙමින් සෙත් වෙන්නයි දිනු බිම වෙත සෙත අත්කර දෙන්නයි මිනිසුන් ලෙස පෙරමුණටම යන්න යිනිකදළුපොත කරුණාදාස සපුතන්ත්‍රී  පොසොන් ස‍ඳේ සඳ කිරණයි... දසත පුරා මෙත් සිසිලයි... රන් රස සේ එක්වුණු මල් සමඟින් සිල් සුවඳයි... හදෙහි ජනිත කරුණාවයි... උතුරා යන දහම් ගඟයි...ශ්‍රී ජයවර්ධනපුර විශ්වවිද්‍යාලයේකුමාර ගුරුසිංහආරච්චි   සිලි සිලියයි මද පවනයි සිහිල් සුගන්තේ ගුමු ගුමුවයි සියත් නදයි මිහිරි දසන්තේ සඳ එළියයි තරු කුමරියො රඟන ලසන්තේ පොසොන් සඳයි සිත සනසන මහද වසන්තේමල් සුවඳයි දසත හමන පවන් තුරුල්ලේ බෝ සෙවණයි තුරු පත් වල නටන රැඟිල්ලේ සිල් සුවඳයි හැම හදකම නැගෙන බැදිල්ලේ සිත සනහයි නිවන් පතන අප සැනසිල්ලේසඳුනිකා කුෂානි උපවංශ   අරලිය මල් පොකුරු පොකුරු ඉහින සුවඳ දරාගන්න දලු බුදිනා පණුවන්ගෙන් අරලිය මල් බේරගන්න ජීවිතයට ආලය යැයි උතුම් සිතින් පතා ඉන්න හරි ආසයි මම කවියට දෝතට ගෙන පානඟන්න අප ඉපදුණ මිනිස් කුලේ මිනිස් සුවඳ පතුරවන්න ගහට කොළට පරිසරයට හි‍ෙත් සුවඳ බෙදාදෙන්න අපා දෙපා සිව්පා වෙත කුලුණු ගුණය පතුරවන්න කවි සිතකුයි මේ කියන්නේ මම ආසයිඑහෙම වෙන්නඌරනිය එච්.එම්.ජේ.එම්.හේරත්  අද හඳ ගොඩක් ලොකුයි. විශාල කිරි තැටියක් ‍වගෙ. මුළු පරිසරයම හරිම නිසංසලයි. ශාන්තයි.අම්ම දොරකඩට ඇවිල්ල පාර දිහා බලාගෙන බර කල්පනාවක. මුළු පළාතම සලිත වෙන තරමට අම්ම ලොකු හුස්මක් හෙළල වාඩිවෙලා, උන්න තැනින් නැගිට්ටා. මගෙ පපුව පිච්චෙනව වගේ මට දැනුණා.“කෝ අම්මෙ අයියා”“ලොකු හාමුදුරුවෝ හම්බවෙලා එන්නම් කියලා ඔය ගියේ පන්සල පැත්තෙ යනවායි කියල, දානෙ ගැන කතා කරගන්න.”අම්ම කියලා කට ගන්න හම්බ වුණේ නෑ අයියා කඩුල්ල පැනලා ගේ පැත්තට එනවා කළුවර අතරින් යාන්තමට වගෙ පෙනුණා. අම්ම පටස් ගාලා චීත්තෙ කොනකින් මූණ පිහදාගෙන අයිය එන පෙර මඟට ගියා.“මොකද ලොකු පුතේ හාමුදුරුවො කිව්වේ.”“හාමුදුරුවො කියනවා පොසොන් පෝයට නම් බණ කියන්න හාමුදුරුවරු වඩම්මන්න බැරිවෙයි පන්සලේත් ලොකු පින්කමක් තියන නිසා, පෝය පහුවෙලා දවසක් දාගන්න කියලා.”“එහෙම කියලා හරියනවයැ ඒ දිනේට එපැයි බණක් කියල දානයක් දෙන්න. පහුවෙලා දීලා වැඩක් ඇතැයි අපි දුප්පත් මිනිස්සු නිසා තමයි දානයක්වත් දීගන්න බැරි”“නෑ අම්මෙ මටත් දුකයි තමයි. ඒ වුණාට හාමුදුරුවො කියන එක ඇත්තනේ. අනෙක පොසොන් පෝය දවසෙ අම්ම සිල් ගන්නත් එපායැ.” අයිය අම්මව සන්සුන් කරන්න උත්සාහ කළා.“ආයුබෝවන් ප්‍රදේශවාසී හිතවතුනි, හිතවතියනි, මේ ඔබ අමතන්නේ ප්‍රදේශයේ එක්සත් බෞද්ධ සංගමයේ ප්‍රචාරක අංශයයි. ප්‍රදේශවාසීන්ගේ සහ වෙළෙඳ ව්‍යාපාරික මහතුන්ගේ නොමසුරු ආධාරයෙන් මහා පොසොන් තොරණ දා හතර වන වතාවටත් මෙවර ද මංසන්ධියේ දී ප්‍රදර්ශනය කෙරේ”. පාරෙ නවත්තපු වාහනයක ස්පීකරයකින් මුළු ගමටම ඇහෙන්න සද්දෙ දාන්න ගත්තා.“ඔය ඇහෙන්නෙ කණ කොක් හඬ, ඕක ඇහැනකොට මගෙ ඔළු කකියනවා. මුළු සරුවාංගෙම පිච්චිලා යනවා.”කියාගෙන අම්ම ගේ ඇතුළට යන්න ගියා. අද තාත්තා හිටියා නම් තොරණ ගහන තැන මූලිකයා එයා.“විමලෙ මාමේ යමු යමු අද ගොඩක් වැඩ තියෙනවා. හෙට හවස් වෙනකොට ඉවර කරගන්න ඕනෙ ඔය වැඩ ටික. තව චිත්‍ර ටික හයි කරන්න තියනවා. වයර් අදින්න තියනවා. ලයිට් දාන්න තියනවා” කට්ටිය ඇවිල්ල තාත්තව කුලප්පු කරනවා.“හරි හරි ළමයිනේ මම බැහැ කිව්වයැ. යමු යමු මේ කහට ටික බීල. උඹලත් කහට ටිකක් බොනව ද?”ටික වේලාවකින් අම්මත් කහට ටිකක් බීල බාල්දියයි ඔට්ටුපාලු කූඩෙයි අරගෙන පිඟන් කටු කෑල්ලෙ කිරිපිහිය අතුල්ල අතුල්ල මුවහත් කරමින් කිරි කපන්න ගියා.උදේ දහය විතර වෙද්දී මම අම්මට රොටියකුත් පුච්චගෙන කහට ටිකකුත් වක්කරගෙන ගියා කිරි කට්ටියට.අම්ම රොටී කෑල්ල කඩල කටට දාගත්ත විතරයි විකල ගිලින්න හම්බ වුණේ නෑ. පහළ ගෙදර ගුණපාල හති දාගෙන දුවගෙන දුවගෙන ඇවිල්ල ගොත ගහනවා.“නැන්දෙ විමලෙ මාම තොරණ උඩ නැඟල පුවක් ගස් ගැට ගහද්දි කකුල ලිස්සල බිමට වැටුණා. විමලෙ මාමට ටිකක් අමාරුයි වගේ. කොල්ලො ටික එවලේම වාහනේක දාගෙන ඉස්පිරිතාලෙ අරන් ගියා”එක පාරටම නැගිට්ට අම්මා, ගහක් උඩ දාල තිබුණ චීත්ත කෑල්ල ඇඟ වටේ පටලවා ගෙන දුවන්න ගත්තා.“ඔය ගොල්ල අර ලෙඩාගෙ කවුද?”“අනේ බුදු නෝනා ඒ මගෙ මනුස්සයා. මේ ඉන්නෙ එයාගෙ පොඩි කොල්ල”“කලබල වෙන්න දෙයක් නෑ. දොස්තර මහත්තයා ගොඩක් උත්සාහ කළා ලෙඩාට සිහිය ගන්න. ඒත් බැරි වුණා. පරීක්ෂණ කටයුතු ඉවර වුණාම ඔයාලට බොඩි එක ගෙනියන්න පුළුවන්.”මිසී එයාලට සුපුරුදු දේශනාව කරගෙන ගියා.අම්ම බංකුවෙන් නැගිටලා බිම පෙරළිලා මහා හයියෙන් ඉස්පිරිතාලේ දෙවනත් වෙන්න කෑගැහුවා.“මේ කෙහෙල්මල් තොරණක් නිසා මට මගෙ මිනිහා නැති වුණා. මේ ළමයින්ට තාත්තෙක් නැති වුණා. අපි විනාශ වුණා. තවත් මොනවද අපට වෙන්න තියෙන්නෙ” මළගෙදර ආපු එය අම්ම සනසන්න හදනකොට අම්ම එහෙම කිව්වා.පාර අයිනෙ වාහනේ නවත්තගෙන මේ පාර තොරණ ගැන විස්තර කරන අතරෙ කට්ටියක් බැහැල ආව අපේ ගෙදරට.“ආ... නැන්දේ... මේ පාරත් අපි තොරණ කරනවා”එකෙක් කියනකොටම අම්ම දුම්මල වරම ගත්ත කපුවා වගේ ආවේශ වුණා.“ආ... හැබෑ ද? ගියපාර මගෙ මිනිහා නැති වුණා. මේ පාර ආවෙ මගෙ කොල්ලො දෙන්නත් අරන් යන්න ද? මේ... ආපු අතක් බලාන පලයල්ලා මගෙ යකා අවුස්සන්නෙ නැතිව”“නැන්දෙ... නැන්දෙ කේන්ති ගන්නැතුව පොඩ්ඩක් අපි කියන දේත් අහන්නකො.” එකෙක් කිව්වා.“පොඩ්ඩක් ඉන්නකො අම්මෙ කෑ ගහන් නැතිව. මොකක්ද එයාල කියන්නෙ කියල බලන්න”“හරි හරි කියපල්ලකො එහෙනම් උඹලගෙ චූර්ණිකාව” අම්ම තරහෙන් කිව්වා.“මේකයි නැන්දෙ. මේ පාර අපි තොරණ හදන්නෙ දා හතරවැනි පාරටනේ. ඉතින් අපි පන්සලේ ලොකු හාමුදුරුවොත් එක්ක කතා කරගත්ත. තොරණෙ එකතු වෙන සල්ලි වලින් බණක් කියවලා හාමුදුරුවො දාහතර නමකට සාංඝික දානයක් පිරිනමන්න විමලෙ මාමට පිං පිණිස. නැන්ද දන්නව ද එදාට අපි අටපිරිකරම දාහතරක් පූජා කරනවා. විමලෙ මාමට පිං අනුමෝදන් කරන්න. ඉතින් නැන්දයි මල්ලිලා දෙන්නයි ඒකට සහභාගි වෙලා විමලෙ මාමට පිං අනුමෝදන් කරන්න කියන්නයි අපි ආවෙ.”“අනේ සාදු”“උඹලට ලොකු පිනක් දරුවනේ. එහෙම වැඩක් කරන එක කොයි තරම් හොඳ දෙයක් ද? මම එනවා ළමයිනේ. මට කරන්න පුළුවන් හැම දෙයක්ම මම කරලා දෙන්නම්. මට සමාවෙයල්ල දරුවනේ. උඹලට ගොඩක් පින්.අම්ම චීත්ත පොටෙන් කඳුළු පිහදමමින් කිව්වා.අවිස්සාවේල්ල පියසෝම රුද්‍රිගු  හඳ තැටිය පිරෙන්නට කලියෙන්ම සිත් අහසේ පායාපු තරු කැකුළ නිමවාපු සිතුවිල්ලේ සැකිල්ලම ඇලවීමි හැඩ දමා සීරුවට.... ලස්සනට ‘හූ’ කියපු සැකිල්ලම ඇලවීම් ලකේටම සව් කොළය සරුවපිත්තල කොලේ කැටයමින් ඇල්ලීමි හැඩ කපපු රැලි සේල.... එල්වීමි දැල්වීමි ඒ වටා කැරකීමි රූ වැනුම් ඇසුවෙමි සිත යටින් තුටු වීමි හමා ආ නොහික්මුණු සුළඟ ඒ ඔබ නේද අනෝරා වැසි රැගෙන නොඅසාම ගොඩවුණේ... මොර ‍ෙගඩිම තරම් වූ වැහි බිංදු පතිත කර ඉරා වැරහැළි කරපු ඒ අනගි පලඳනා පෙන්වමින් අජූවට ඒ සැකිල්ලම නැවත කියා දුන්නා මෙමට ලෝ දහම් අෂ්ටකය....කළුතර එල්.එල්.කලනි මධූෂා   තෙමසක්ම පුරාවට නිදිවරා වෙහෙසවී සැදු වෙසක් කූඩුවේ ලියකම් ද, මල් කම්ද යොදා හැඩ වැඩ කෙරූ සොඳුරු වෙසක් කූඩුවේ නන් පැහැදුල් විදුලි බුබුළුයෙන් සැරසී දෙනෝදාහක් සෙනඟ වසඟ කළ ඔබ වෙසක් අවසන් වෙලා දෙසතියයි පන්සල් වැට මුල්ලේ සිටියා මුකුලිතව රුසිරු වියකී ගිහින් ශේෂව තිබුණා නටබුන් පමණක් පසක් කලා නුඹ මට ජීවිතයෙ අනිත්‍යය මැනවින් ....තිඹිරිගස්කටුවේ ස්වර්ණලතා ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aj1306231</link>
    <topic>දිරිය කතුන් 100කට යුනිලිවර් උපහාර</topic>
    <author>ඡායාරූපය-ගීත් ද මෙල්</author>
    <content>දිරිය කතුන් 100කට යුනිලිවර් උපහාරයුනිලීවර් ශ්‍රී ලංකා සමාගම පසුගියදා පැවැති “දිරිය ප්‍රණාම” වාර්ෂික සම්මාන උලෙළේ දී සෞභාග්‍ය වැඩසටහන යටතේ විශිෂ්ට දක්ෂතා දැක්වූ දිරිය කාන්තාවන්ට උපහාර දැක්වීය.සෞභාග්‍ය වැඩසටහන ශ්‍රී ලංකාවේ ග්‍රාමීය ප්‍රදේශවල කාන්තාවන් ආර්ථිකමය අතින් සවිමත් කරමින් ඔවුන් සවිබල ගන්වන වැඩසටහනකි.මේ යටතේ තමන් ජීවත්වන ගම්මානවල දොරින් දොරට යුනිලීවර් නිෂ්පාදන අලෙවි කිරීම හරහා ආදායම් මාර්ගයක් විවෘත කර ගැනීමේ අවස්ථාව ගැමි කාන්තාවන්ට හිමි වේ.මේ වසරේදී සිය අලෙවි ඉලක්ක සපුරා ගත් කාන්තාවන් 200 දෙනෙකුට අධික පිරිසකට ත්‍යාග පිරිනැමුණු අතර එයින් පළමු 100 දෙනා ඔවුන්ගේ කැපවීම හා උත්සාහය වෙනුවෙන් විශේෂ උපහාරයට පාත්‍ර වූහ.රුපියල් මිලියන 3.2 කට අධික වටිනාකමකින් යුත් ත්‍යාග ජයග්‍රාහකයින් වෙත බෙදා දෙනු ලැබුණු අතර ඔවුන්ගේ කැමැත්ත පරිදි රන් හෝ විදුලි උපාංග වශයෙන් ත්‍යාග තෝරා ගැනීමට අවස්ථාව සලසා තිබිණි.ඡායාරූපය-ගීත් ද මෙල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aj1306232</link>
    <topic>මර්කන්ටයිල් සීමන් පුහුණු ආයතනයට නාවික පුහුණු විශිෂ්ටත්ව සම්මානය</topic>
    <author/>
    <content>මර්කන්ටයිල් සීමන් පුහුණු ආයතනයට නාවික පුහුණු විශිෂ්ටත්ව සම්මානයමර්ක්මැරින් ආයතනයේ ප්‍රධාන මෙහෙයුම් නිලධාරී කපිතාන් රොහාන් කොඩිප්පිලි විසින් සම්මානය ලබා ගනිමින්.නාවික කර්මාන්ත සම්මාන උලෙළේ දී Seatrade අධ්‍යාපන සහ පුහුණු කිරීම් සම්මානය දිනා ගැන්මේ ගෞරවය මර්කන්ටයිල් සීමන් පුහුණු ආයතනයට හැකි විය.එම ආයතනය පුහුණු පාඨමාලා දෙකක මෙහෙයුම් කටයුතු සිදු කරන අතර ඉන් එකක් නාවික නිලධාරීන්ටත් අනෙක වෙනත් තනතුරු දරනා නැවියන්ටත් වේ.එසේම මෙම පුහුණුවීම් වැඩසටහන් ඉතා ඉහළ තත්ත්වයන්ගෙන් යුක්ත වන අතර වෙනස් වන ගෝලීය තත්ත්වයන්ට අනුව සිය පුහුණුවීම් ප්‍රතිනිර්මාණය කරමින් ශක්තිමත් ගමනක යෙදී සිටී.ලොයිඩ් නාවික විශිෂ්ටත්ව සම්මාන ලැයිස්තුව හරහා ද පුහුණු කිරීම් සඳහා කැපවීම යන්නෙන් ගෞරවයට පාත්‍ර වූ එම ආයතනයට අයි. එස්. ඕ. 9001 සහතිකය ද හිමි විය.මෙම පුහුණුවේදී ශ්‍රී ලංකා හා විදේශීය සිසුන් 250 කට වැඩි පිරිසකට නවාතැන් පහසුකම් සලසන අතර පීඨයට ඕනෑම තරුණයෙකුට දේශීයව සම්බන්ධ වෙමින් මනා පුහුණු පහසුකම් සමඟින් ඔහුගේ නාවික වෘත්තිය තවදුරටත් ඉහළ නංවාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aj1306233</link>
    <topic>බෙන්ස් සමාජයේ ‘ස්ටාර් ඩ්‍රයිව්’ රැලිය</topic>
    <author/>
    <content>බෙන්ස් සමාජයේ ‘ස්ටාර් ඩ්‍රයිව්’ රැලියමර්සිඩීස් බෙන්ස් සමාජය සහ සීමාසහිත ඩීසල් සහ මෝටර් ඉංජිනේරු පොදු සමාගම (ඩීමෝ) විසින් මර්සිඩීස් බෙන්ස් සමාජයේ සාමාජිකයින් සඳහා විනෝදාත්මක රැලියක් පසුගියදා සංවිධානය කර තිබුණි.උදෑසන 8.00 ට දකුණු අධිවේගී මාර්ගයේ කැනොවින් ආර්කේඩ් අසලින් ගමන් අරඹා දකුණු පළාතට ගමන් කළ මෙම රැලිය සඳහා මර්සිඩීස් බෙන්ස් සමාජයේ සාමාජිකයෝ බොහෝ දෙනෙක් සහභාගී වූහ.රැලිය අතරවාරයේදී සහභාගීවූවන් හට විවිධ විනෝදාත්මක ක්‍රියාකාරකම්වල නියැළීමට අවස්ථාව ලැබුණු අතර ඊට මාර්ගය අසබඩ අවන්හලකදී ආප්ප සෑදීමේ අවස්ථාව, ඩීමෝ අම්බලන්ගොඩ ප්‍රදර්ශනාගාරයේදී වාහන මිල සටහන් කිරීම, පැවැත්වූ පොල් ගෑමේ තරගය, මාර්ගය අසබඩදී පැවැත්වූ තැඹිලි බීමේ තරගය, සාම්ප්‍රදායික ශ්‍රී ලාංකේය රසකැවිලි හඳුනාගැනීමේ සහ නම් කිරීමේ තරගය ආදී තරග අවස්ථා ඇතුළත් විණි.මෙම රැලියේදී ඉස්මතු වූ තවත් වැදගත් අවස්ථාවන් වූයේ ප්‍රමුඛ පෙළේ ඉතිහාසඥයකු වන ජුලියට් කුම්බිගේ මගපෙන්වීමෙන් පැවැත්වුණු ගාලු පවුර වටා චාරිකාව සහ මිරිස්ස හිල්ස් හෝටලයේදී පැවැත්වුණු සම්මාන ප්‍රදානය හා රසවත් දිවා භෝජනය වේ.මෙම ස්ටාර් ඩ්‍රයිව් හි ජයග්‍රාහකයා වූයේ මහේෂ් මල්ලවආරච්චි සහ මිලිඳු මල්ලවආරච්චි දෙදෙනායි. දෙවන ස්ථානය දිනා ගත්තේ ප්‍රිමාල් සහ ප්‍රශාන් විජේනායක යන සහෝදරවරු දෙදෙනායි. තුන්වන ස්ථනය හිමි වූයේ දර්ශන රත්නායක මහතා සහ ඔහුගේ ඥාති පුත්‍රයා වන අම්රිත් රත්නායක හටයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aj1306234</link>
    <topic>HDFC වෙසක් බැති ගී සරණිය</topic>
    <author/>
    <content>HDFC වෙසක් බැති ගී සරණියවෙසක් උත්සවය වෙනුවෙන් ශ්‍රී ලංකා නිවාස සංවර්ධන මුල්‍ය සංස්ථා බැංකුව (HDFC බැංකුව) බැති ගී ප්‍රසංගයක් පසුගියදා පවත්වන ලදි.කොළඹ 02, සර් චිත්තම්පලම් ඒ ගාඩිනර් මාවත පිහිටි HDFC බැංකු ප්‍රධාන කාර්යාලය ඉදිරිපිට පැවති මෙම බැති ගී ප්‍රසංගය හා සමගාමීව අයිස්ක්‍රීම් දන්සලක් ද පැවති අතර HDFC බැංකු සේවක සුබසාධක සංගමය විසින් මෙය සංවිධාන කොට තිබුණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aj1306235</link>
    <topic>එක්ස්පෝලංකා හෝල්ඩිංග්ස් බිලියන 1.67ක බදු පෙර ලාභයක්</topic>
    <author/>
    <content>එක්ස්පෝලංකා හෝල්ඩිංග්ස් බිලියන 1.67ක බදු පෙර ලාභයක්එක්ස්පෝලංකා හෝල්ඩිංග්ස් විසින් ඉතිහාසයේ පළමු වතාවට සිය වාර්ෂික පිරිවැටුම රුපියල් බිලියන 50 ඉක්ම වීමට ගෙවී ගිය 2012/13 මූල්‍ය වර්ෂයේ දී සමත් වී ඇත.මෙය පසුගිය වසර හා සැසඳීමේ දී 41% ක වර්ධනයක් වන අතර ඒ සඳහා ඉහළ දායකත්වයක් ගැල් පරිවහන හා භාණ්ඩ හැසිරවීමේ අංශයෙන් ලැබී ඇති අතර එම අංශයේ 64% ක වර්ධනයක් අදාළ මූල්‍ය වර්ෂයේ දී වාර්තා වී තිබේ.2012/13 මූල්‍ය වර්ෂය සඳහා බදු ගෙවීමෙන් පසු එක්ස්පෝලංකා හෝල්ඩිංග්ස් විසින් වාර්තා කර ඇති ඒකාබද්ධ ලාභය රුපියල් බිලියන 1.28 ක් වන අතර බදු ගෙවීමට එහි අගය රුපියල් බිලියන 1.67 කි.මෙහිදී මූල්‍ය වර්ෂයේ සිව්වන කාර්තුව සුවිශේෂී ප්‍රතිඵල වාර්තා කර තිබෙන අතර එහිදී පූර්ව මූල්‍ය වර්ෂයේ අදාළ කාල පරිච්ඡේදය හා සැසඳීමේ දී ආදායමේ 38% ක වර්ධනයක් හා දළ ලාභයේ 16% ක වර්ධනයක් දක්නට ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aj1306236</link>
    <topic>සිංහ සිමෙන්ති 2013 ආරක්ෂාව පිළිබඳ විනය සමරයි</topic>
    <author/>
    <content>සිංහ සිමෙන්ති 2013 ආරක්ෂාව පිළිබඳ විනය සමරයිමෙම වසරේ සිංහ සිමෙන්ති සමාගම ආරක්ෂණ දින සැමරුම පසුගියදා කොළඹ දී පවත්වන ලද අතර උත්සවයේ තේමාව වූයේ ආරක්ෂාකාරී රිය පැදවීම සඳහා අනුගමනය කළ යුතු ක්‍රමවේදයන් යන්නයි.“ආරක්ෂාව පිළිබඳ දිනයේ මූලික අරමුණු වන්නේ ආරක්ෂාකාරී ක්‍රියාකාරකම් සඳහා ප්‍රායෝගිකව සහභාගි වෙමින් සමාගමේ සේවකයින්ට සමාගමේ ආරක්ෂාව පිළිබඳ අනුගමනය කරන ක්‍රියාමාර්ගවල මට්ටම පිළිබඳ අවබෝධයක් ලබා දීම සහ වැඩ බිම් තුළ වෘත්තිය මට්ටමේ ආරක්ෂක කළමනාකරණ ක්‍රමයක් ගොඩනැඟීමයි” යැයි ඉ‍ටාල් සිමෙන්ති සමාගමේ කළමනාකාර අධ්‍යක්ෂ කොලින් නෙල්සන් කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aj1306237</link>
    <topic>සන්ෂයින් හෝල්ඩින්ස් සමාගමේ ජීව වායුවෙන් ක්‍රියාත්මක වන කිරි ගොවිපළක්</topic>
    <author/>
    <content>සන්ෂයින් හෝල්ඩින්ස් සමාගමේ ජීව වායුවෙන් ක්‍රියාත්මක වන කිරි ගොවිපළක්සන්ෂයින් හෝල්ඩින්ස් සමාගමට අයත් වටවල පිහිටි ලොනැක් කිරි ගොවිපළේ බලශක්ති අවශ්‍යතා සපුරාගැනීමට විශේෂ වූ ක්‍රමෝපායක් ලෙස කිරි ගොවිපළේ ඇති කරන කිරි දෙනුන්ගෙන් ලබා ගන්නා ගොම සහ ගව මුත්‍රා යොදා ගනිමින් ජීව වායු නිපදවීමට සමාගම කටයුතු කරයි.සාමාන්‍ය කිරි ගොවිපළවල්වල මෙන් නොව, ලොනැක් ගොවිපළේ ශීතකරණ, කිරි ගැනීමේ යන්ත්‍ර, තණකොළ කැපීමේ යන්ත්‍ර හා ගව මඩුවට විදුලිය සැපයීම ආදී සියලුම කටයුතු ක්‍රියාත්මක වන්නේ මෙම ජීව වායු ව්‍යාපෘතියෙන් ලබාගන්නා විදුලියෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aj1306238</link>
    <topic>NDB නව ශාඛා නෙල්ලියාඩි හා ඇල්පිටියේ</topic>
    <author/>
    <content>NDB නව ශාඛා නෙල්ලියාඩි හා ඇල්පිටියේNDB සිය 71 වන ශාඛාව නෙල්ලියාඩිහිදී ද 72 වන ශාඛාව ඇල්පිටියේදී ද පසුගියදා විවෘත කෙළේය.නෙල්ලියාඩි ශාඛාව ප්‍රධාන විධායක නිලධාරී රසල් දි මෙල් මහතා උත්සවාකාරයෙන් විවෘත කළ අවස්ථාවයි මේ.ප්‍රාදේශීය කළමනාකරු බොනිෆස් අරුමයිනායගම් ප්‍රධාන මෙහෙයුම් නිලධාරී ඉන්ද්‍රජිත් වික්‍රමසිංහ උප සභාපති හා ප්‍රේෂණ, බෑන්ක්ඇෂුවරන්ස් හා නව ශාඛා සංවර්ධන අංශ ප්‍රධානී කුමාර් ගුණවර්ධන ප්‍රාදේශීය කළමනාකරු අජිත් බැමිණිවත්ත, උප සභාපති හා පෞද්ගලික / සුළු හා මධ්‍ය පරිමාණ බැංකුකරණ අංශ ප්‍රධානී රාජ් අබුබකර ශ්‍රී ලංකා මහ බැංකුවේ යාපනය ප්‍රාදේශීය කළමනාකරු සන්මුගලින්ගම් කුරින්චිත්‍රන් NDB නෙල්ලියාඩි ශාඛාවේ කළමනාකරු ෆීලික්ස් රතිස් මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aj1306239</link>
    <topic>පීපල්ස් ලීසිං ලෝක පරිසර දිනයට පැළ සිටුවයි</topic>
    <author/>
    <content>පීපල්ස් ලීසිං ලෝක පරිසර දිනයට පැළ සිටුවයිඅම්පාරේ පීපල්ස් ලීසිං ශාඛාවේ ප්‍රධානී හා කාර්ය මණ්ඩලය විසින් අපද්‍රව්‍ය කළමනාකරණ බඳුන් හඳුන්වාදෙමින්.පීපල්ස් ලීසිං ඇන්ඩ් ෆිනෑන්ස් සමාගම පසුගියදා යෙදුණු ලෝක පරිසර දිනය නිමිත්තෙන් ‘පැළ සිටුවමු. පරිසරය රැක ගනිමු.’ යන තේමාව යටතේ තම ශාඛා පහක පැළ සිටුවීමේ ව්‍යාපෘතියක් ක්‍රියාත්මක කළේය.එම පරිසර දින වැඩසටහනේ ප්‍රධාන උත්සවය කොළඹ පිහිටි පීපල්ස් ලීසිං නගර ශාඛාවේ පැවැත්වුණු අතර, සෙසු වැඩසටහන් උතුර, දකුණ, නැගෙනහිර හා ඌව පළාත් නියෝජනය කරමින් ගාල්ල, යාපනය, අම්පාර හා බණ්ඩාරවෙල යන නගරයන්හී පීපල්ස් ලීසිං ශාඛාවලදී සිදු කෙරුණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aj13062310</link>
    <topic>ජනශක්ති රක්ෂණ සමාගම වැඩිම ලාභාංශය වෙන් කරයි</topic>
    <author/>
    <content>ජනශක්ති රක්ෂණ සමාගම වැඩිම ලාභාංශය වෙන් කරයිජනශක්ති රක්ෂණ සමාගම ක්ෂේත්‍රයේ ඉහළම ලාභාංශය තම කොටස් හිමියන්ට ලබා දෙමින් කොටස් වෙළෙඳපොළේ ආයෝජනය කිරීමට ආයෝජකයින් දිරිමත් කරයි.2013 මාර්තු 31 වනදායින් අවසන් වන මූල්‍ය වර්ෂය සඳහා ජනශක්ති රක්ෂණ සමාගම විසින් ගෙවනු ලැබු ලාභාංශ ප්‍රතිශතය 9.52 ක් වන අතර මෙය ක්ෂේත්‍රයේ සමාගම් අතර ලාභාංශ වෙනුවෙන් වෙන් කළ ඉහළම ප්‍රතිශතය වේ.“අප කෙරෙහි විශ්වාසය තබමින් ජනශක්ති රක්ෂණ සමාගමේ ආයෝජනය කළ කොටස් හිමියන්ට උපරීම ප්‍රතිලාභ හිමිකර දීමට අපි හැම විටම කටයුතු කරන අතර මිල සැලකීමේදී අපගේ කොටස් මිල ඕනෑම සුළු හෝ මධ්‍ය පරිමාණයේ ආයෝජකයකුට මිලදී ගත හැකි ලෙස පැවතීම නිසා ඔවුන්ගේ ආයෝජන කළඹට ද මෙමඟින් එකතු කළ වටිනාකමක් ලැබෙනවා” ජනශක්ති රක්ෂණ සමාගමේ කළමනාකාර අධ්‍යක්ෂ ප්‍රකාශ් ෂාෆ්ටර් මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>23</day>
    </date>
    <link>http://www.silumina.lk/2013/06/23/_art.asp?fn=aj13062311</link>
    <topic>රේ අබේවර්ධන අධ්‍යක්ෂ මණ්ඩලයට</topic>
    <author>තාරක වික්‍රමසේකර</author>
    <content>රේ අබේවර්ධන අධ්‍යක්ෂ මණ්ඩලයටකොටස් වෙළෙඳ පොළ සම්බන්ධව පසුගිය සතියේ කැපී පෙනෙන වෙනස්වීම ලෙසින් පෙනුණේ ඇක්ටිව් කොටස් කැරැව්කාර සමාගමේ සභාපතිවරයා වන රේ අබේවර්ධන මහතා කොළඹ ව්‍යාපාර වස්තු හුවමාරුවේ අධ්‍යක්ෂ මණ්ඩලයට පත් කිරීමයි.සතිය ආරම්භ වූයේ කොටස් වෙළෙඳ පොළේ දැඩි පසුබෑමකිනි. පෙර සතිය ගනුදෙනු 6095 ක් වාර්තා වූ නමුත් සතිය ආරම්භක සඳුදා එය ගනුදෙනු 3945 ක් දක්වා අඩු විය.කිසිදු සමාගමක කොටස් මිලියනය ඉක්මවා අලෙවි වූයේ නැත.මිල ඉහළ ගිය සමාගම් අතර එලායන්ස් (46.90 කින්) කැපී පෙනුණි. මිල පහළ යාම් අතුරින් කැපී පෙනුණේ කළම්ඹු ෆාමසි (36.70) සමාගමයි.අඟහරුවාදා (18) වෙළෙඳ පොළ ගනුදෙනු යළි ඉහළ ගියේය. ඒ ගනුදෙනු 5306 ක් දක්වා ඉහළ යමිනි.මිලියනය ඉක්මවා කොටස් අලෙවි වූ සමාගම් අතර බ්ලු ඩයමන්ඩ් (ඡන්ද බලය රහිත) 1220687 එක්ස්පෝලංකා (1510747) පී සී හවුස් (7239199) ෆ්‍රී ලංකා (1132182) සමාගම් විය. මිල ඉහළ ගිය සමාගම් අතර සිලෝන් ටුබැකෝ (12.20) කැපී පෙනුණි. මිල පහළ යාම් අතුරින් එතරම් කැපී පෙනුණු සමාගමක් නො විය.19 වැනිදා බදාදා යළිත් වෙ‍ළෙඳ පොළ ගනුදෙනු 4794 ක් දක්වා අඩු විය. පී සී හවුස් (1253038) එස් එම් බී ලීසිං (ඡන්ද බලය රහිත) 1322818 මිලියනය ඉක්මවා කොටස් අලෙවි වූ සමාගම්ය. මිල ඉහළ යාම් අතුරින් සිලෝන් බෙවරේජස් (10.80) කැපී පෙනුණු අතර මිල පහළ යාම් අතුරින් සමාගම් කැපී නොපෙනුණි.සිලොන් ගාර්ඩියන් ඉන්වෙස්ට්මන්ට් ට්‍රස්ට් පී එල් සී කොටසකට රුපියල් 2.50 ක් ද සිලෝන් ඉන්වෙස්ට්මන්ට් පී එල් සී රුපියල් 1.75 ක් ද කාර්සන්ස් කුම්බර්බර්ච් පී එල් සී කොටසකට රුපියල් 2.00 ක් ද සතොස මෝටර්ස් කොටසකට රුපියල් 5.00 ක් ද ඒ එච් ඩබ්ලිව් 6209.23 ක් ලෙස ද දැක්වුණි.එස් ඇන් පී එස් එල් 20 දර්ශකය පෙර සතිය අවසානයේ දැක්වුණේ ඒකක 3504.35 ක් ලෙසින් වන අතර සතිය ආරම්භක සඳුදා එය ඒකක 3496.79 ක් ලෙස ද අඟහරුවාදා එය ඒකක 3497.12 ක් ලෙස ද බදාදා එය ඒකක 3495.68 ක් ලෙස ද දැක්වුණි.වෙළෙඳ පොළ ගනුදෙනු මෙලෙස මන්දගාමී ලෙස සිදුවුවත් ස්ථාවර තැන්පතු පොලිය තවත් අඩු කිරීමට මහ බැංකුව විසින් පියවර ගෙන තිබේ.කෙසේ වුවත් වසරකට අධික කාලයක් තිස්සෙම වෙළෙඳ පොළ අඩාල වීම් සම්බන්ධව අවධානය යොමු නොකිරීම නිසා මෙලෙස වෙළෙඳ පොළ මන්දගාමී වී ඇති බව පෙනේ.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>30</day>
    </date>
    <link>http://www.silumina.lk/2013/06/30/_art.asp?fn=aa1306301</link>
    <topic>දුම්රිය හරස් මාර්ග 775 ක් තවමත් අනාරක්ෂිතයි !</topic>
    <author>තාරක වික්‍රමසේකර</author>
    <content>තාරක වික්‍රමසේකරමෙරට දුම්රිය හරස් මාර්ග 1150 න් 775 ක්ම අනාරක්ෂිත තත්ත්වයේ පවතින බව දුම්රිය සාමාන්‍යාධිකාරී බී. ඒ. පී. ආරියරත්න මහතා පවසයි.එසේ වුවත් දුම්රිය දෙපාර්තමේන්තුවට සියලු අනාරක්ෂිත හරස් මාර්ග ආරක්ෂා කිරීමේ වගකීම තනිව දැරිය නොහැකි බව ද අදාළ ප්‍රදේශයන්හි පළාත් පාලන ආයතන ද මේ සම්බන්ධව වගකීම දැරිය යුතු බව ද ඒ මහතා පෙන්වා දෙයි.මෙවර අයවැයෙන් මිලියන 600 ක් ලබා දී ඇති හෙයින් අනාරක්ෂිත මාර්ග ප්‍රමුඛතාව මත ආරක්ෂා කිරීමට වර්ණ සංඥා සහිත විදුලි සීනු (Bell and light) සවි කිරීමට කටයුතු යොදා ඇතැයි ද ඒ මහතා කීය. ධාවනය වන දුම්රිය සංඛ්‍යාව වැඩිවීමත් මහා මාර්ගයේ ගමන් කරනු ලබන වාහන වැඩිවීමත් වාහන රියැදුරන්ගේ නොසැලකිල්ලත් මීට හේතු වී ඇතැයි ද ආරියරත්න මහතා පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>30</day>
    </date>
    <link>http://www.silumina.lk/2013/06/30/_art.asp?fn=aa1306302</link>
    <topic>ඉහළ තලයේදීත් අපට ටැන්සානියාවේ උදවු</topic>
    <author>සුනිල් දයා අල්විස්</author>
    <content>සුනිල් දයා අල්විස්ටැන්සානියාවේ පූර්ණ සහාය අන්තර්ජාතික වේදිකාවලදී ද ශ්‍රී ලංකාවට ලබාදීමට ටැන්සානියා ජනාධිපති ජකයා රිෂෝ කික්වෙතේ මහතා සහ මහින්ද රාජපක්ෂ ජනාධිපතිතුමා අතර එරට රාජ්‍ය නායක නිල නිවාසයේදී පැවැති ද්විපාර්ශ්වික සාකච්ඡාවලදී එකඟත්වය පළකර ඇත.අන්තර් ජාතිකව ශ්‍රී ලංකාවට එරෙහිව නැඟෙන ප්‍රශ්නවලදී ශ්‍රී ලංකාවට සහාය පළකරන බව ද ටැන්සානියා ජනාධිපතිවරයා සඳහන් කර තිබේ.ආර්ථික ආයෝජන වෙළෙඳ තාක්ෂණ සංචාරක යන අංශවල අන්‍යොන්‍ය සහයෝගිතාව පිළිබඳව කරුණු පිළිබඳව මෙහිදී සාකච්ඡා කැරිණි.ලබන නොවැම්බර් මාසයේදී ශ්‍රී ලංකාවේ පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව සම්බන්ධයෙන් ශ්‍රී ලංකාවේ සූදානම ද මහින්ද රාජපක්ෂ ජනාධිපතිතුමා ටැන්සානියා ජනාධිපතිවරයාට විස්තර කෙළේ ය. මේ කටයුතුවලට ද ටැන්සානියාවේ පූර්ණ සහාය ලබාදෙන බව ටැන්සානියා ජනාධිපතිතුමා කීය.ද්විපාර්ශ්වික සාකච්ඡාවලින් අනතුරුව ශ්‍රී ලංකාව හා ටැන්සානියාව අතර වීසා නිදහස් කිරීමට, බුද්ධි අංශ හා ආරක්ෂක අංශ අතර සහයෝගිතාවට සහ සංස්කෘතික සහයෝගිතාවට අදාළ ගිවිසුම් තුනකට අස්සන් තැබිණි.ටැන්සානියා ජනාධිපතිතුමා විසින් මහින්ද රාජපක්ෂ ජනාධිපතිතුමා ඇතුළු ශ්‍රී ලංකා දූත පිරිස වෙනුවෙන් රාත්‍රි භෝජන සංග්‍රහයක් ද එදින පවත්වන ලැබීය.විදේශ ඇමැති මහාචාර්ය ජී.එල්.පීරිස්, ක්‍රීඩා ඇමැති මහින්දානන්ද අලුත්ගමගේ, මහජන සම්බන්ධතා හා මහජන කටයුතු ඇමැති ආචාර්ය මර්වින් සිල්වා, විදේශ අමාත්‍යාංශයේ අධීක්ෂණ නිලධාරි සචින් වාස් ගුණවර්ධන, පාර්ලිමේන්තු මන්ත්‍රීවරුන් වන ලොහාන් රත්වත්තේ, ලක්ෂ්මන් වසන්ත පෙරේරා, ජනාධිපති ලේකම් ලලිත් වීරතුංග, මහ බැංකු අධිපති අජිත් නිවාඩ් කබ්රාල් යන මහත්වරුද මේ අවස්ථාවට සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>30</day>
    </date>
    <link>http://www.silumina.lk/2013/06/30/_art.asp?fn=aa1306303</link>
    <topic>ලෝක පූජිත ‘සැමී’ ශ්‍රී ලංකාවේ පෝලිමේ</topic>
    <author>නුවන් නයනජිත්</author>
    <content>නුවන් නයනජිත්පසුගියදා නිව්යෝර්ක් නුවර අන්තර්ජාතික චිත්‍රපට උලෙළේ හොඳම නළුවා ලෙස සම්මානයට පාත්‍ර වූ ජගත් චමිල රඟන ‘සැමීගේ කතාව‘ තවමත් මෙරට තිරගත නොවීම පිළිබඳව රසිකයෝ මැසිවිලි නඟති.මේ පිළිබඳව ජාතික චිත්‍රපට සංස්ථාවේ සභාපති නීතිඥ අශෝක සේරසිංහ මහතාගෙන් කළ විමසීමේදී ඔහු පැවසුවේ රැඟුම් පාලක මණ්ඩලයේ අනු පිළිවෙළ අනුව මේ චිත්‍රපටය නව වැනි හෝ දහවැනි ස්ථානයේ තිබීමත් එහි නිෂ්පාදක මේ දක්වා ප්‍රදර්ශන මණ්ඩලයක් තෝරා නොගැනීමත් ඊට හේතු වී ඇති බවය.සැමීගේ කතාව 2006 වසරේ රූගත වූ චිත්‍රපටයක් වන අතර 2011 වසරේ රැඟුම් පාලක මණ්ඩලයේ අනුමැතිය ලබා ඇති බව සේරසිංහ මහතා පැවැසීය. සැමිගේ කතාව චිත්‍රපටය ප්‍රදර්ශනය සඳහා ලැයිස්තුගත කරන්නැයි එහි අධ්‍යක්ෂවරයා චිත්‍රපට බෙදා හැරීම පිළිබඳ නිෂ්පාදකවරුන්ගේ කමිටුවෙන් ද ඉල්ලීමක් කැර ඇතැයි ද හෙතෙම කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>30</day>
    </date>
    <link>http://www.silumina.lk/2013/06/30/_art.asp?fn=aa1306304</link>
    <topic>නිෂ්පාදන නැංවීමට ආර්ථිකයේත් අධ්‍යාපනයේත් වෙනසක් ඕනෑ</topic>
    <author/>
    <content>රටේ සංවර්ධනය රඳා පවතින්නේ නිෂ්පාදන ශක්තිය දියුණු කිරීමෙන් බවත් ඒ සඳහා ආර්ථිකයේ මෙන් ම අධ්‍යාපන ක්‍රමයේ ද වැදගත් වෙනස්කම් කිහිපයක් කළ යුතුව ඇතැයි අන්තර්ජාතික සහයෝගිතා කටයුතු පිළිබඳ ජ්‍යෙෂ්ඨ අමාත්‍ය නියෝජ්‍ය මුදල් අමාත්‍ය ආචාර්ය සරත් අමුණුගම මහතා පවසයි. අපේ ආර්ථිකයේ නිෂ්පාදන ශක්තිය වර්ධනය කිරීමෙන් සංවර්ධන කටයුතුවල දියුණුවක් ඇතිවන අතර ඒ මඟින් රැකියා සැපයීමත් වේගවත් කළ හැකි බවත් පෙන්වා දෙන අමුණුගම මහතා මානව සම්පත් දියුණු කිරීම මඟින් ආර්ථිකයේ නිෂ්පාදන ධාරිතාව හා ශක්තිය ද දියුණු වන බව සඳහන් කරයි.වත්මන් අධ්‍යාපන ක්‍රමය මඟින් බිහිවන විශාල සංඛ්‍යාවකට ගැලපෙන රැකියා ලබා දීමට නොහැකි වී ඇති බව පෙන්වා දෙන අමාත්‍යවරයා කුමන රැකියාවක් හෝ ඇරැඹීමට පෙර මනා පුහුණුවක් ලබාදීම මඟින් නිෂ්පාදන මට්ටම වැඩි දියුණු කළ හැකි බවත් ඒ සඳහා නිෂ්පාදන ශක්තිය මෙන් ම නව සංස්කෘතියක් ද ගොඩනැංවිය යුතු බව පෙන්වා දෙයි.යහපත් හා ඵලදායි නිෂ්පාදන සංස්කෘතියක් බිහි කිරීමට ශ්‍රමිකයන්ට ත්‍යාග පිරිනැමීමේ ක්‍රමයක් ඇති කළ යුතු බව දක්වන අමුණුගම මහතා අපේ රටේ වර්තමානයේ පවත්නා සාමකාමී වාතාවරණයෙන් උපරිම ප්‍රයෝජන ගත යුතු අවස්ථාව එළැඹ ඇතැයි ද ඒ සඳහා ව්‍යවසායක පිරිසක් ද අවශ්‍ය බවද සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>30</day>
    </date>
    <link>http://www.silumina.lk/2013/06/30/_art.asp?fn=aa1306305</link>
    <topic>ජූලි 30 සිට මාසයක් උසස් පෙළ උපකාරක පන්ති බැහැ</topic>
    <author>සුභාෂිණී ජයරත්න</author>
    <content>සුභාෂිණී ජයරත්නඅගෝස්තු මස 05 සිට 31 දා දක්වා අ.පො.ස (උසස් පෙළ) විභාගය පැවැත්වෙන බැවින් ජූලි මස 30 දා රාත්‍රියේ සිට අගෝස්තු 31 දා සවස් කාලය තෙක් අදාළ සියලු උපකාරක පන්ති, සම්මන්ත්‍රණ දේශන, වැඩමුළු මෙන් ම අනුමාන ප්‍රශ්න පත්‍ර මුද්‍රණය බෙදා හැරීම හා ප්‍රචාරය සපුරා තහනම් බව විභාග කොමසාරිස් ජනරාල් ඩබ්ලිව්.එම්.එන්.ජේ. පුෂ්පකුමාර මහතා සිළුමිණට පැවැසීය. එසේම අගෝස්තු මස 25 දා ඇරැඹෙන පහ වසර ශිෂ්‍යත්ව විභාගය වෙනුවෙන් අගෝස්තු මස 19 දා රාත්‍රියේ සිට 25 දා සවස් කාලය තෙක් ශිෂ්‍යත්ව විභාගයට අදාළව පැවැත්වෙන ඉහත කී දේශන, සම්මන්ත්‍රණ මෙන් ම උපකාරක පන්ති සියල්ල තහනම් කර ඇත.විභාග කොමසාරිස් ජනරාල්වරයා වැඩිදුරටත් සඳහන් කළේ මේ පිළිබඳ නීතිය ක්‍රියාත්මක කිරීමට මේ වන විටත් පොලිස්පතිවරයා හරහා අදාළ සියලු පොලිස් ස්ථාන දැනුම්වත් කර ඇති බවයි. මේ නීතිය කඩකරන අයට විභාග පනත හා සාමාන්‍ය නීතිය ඔස්සේ දැඩි දඬුවම් ලබා දීමට ද බලාපොරොත්තු වෙයි.එසේම අගෝස්තු 5 දා පැවැත්වෙන උසස් පෙළ ප්‍රවේශ පත්‍ර මෙවර මාසයකට පෙර එනම් ජූලි 2 දා සියලු විදුහල් වලට තැපැල් කිරීමට ද කටයුතු කර ඇති බව පැවසූ විභාග කොමසාරිස් ජනරාල්වරයා වැඩිදුරටත් සඳහන් කළේ එසේ යවන ප්‍රවේශ පත්‍ර තමන් ළඟ තබා නොගෙන සංශෝධන ඇත්නම් ඒවා සිදු කිරීමට අනිවාර්යයෙන්ම සිසුන්ට ලබාදිය යුතු බවයි. ජූලි 27 දා දක්වා ප්‍රවේශ පත්‍ර සංශෝධන සිදුකිරීම සඳහා කාලය ලබා දී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>30</day>
    </date>
    <link>http://www.silumina.lk/2013/06/30/_art.asp?fn=aa1306306</link>
    <topic>කළමනාකාර සහකාර සේවයට 2400 ක්</topic>
    <author/>
    <content>රාජ්‍ය කළමනාකාර සහකාර සේවයට ලබන අගෝස්තු මාසයේදී 2400 ක් අලුතෙන් බඳවා ගැනීමට නියමිතය.මේ සඳහා පැවැති විභාගයේ ප්‍රතිඵල නිකුත් වී තිබෙන අතර අගෝස්තු මාසයේදී සම්මුඛ පරීක්ෂණ පවත්වා පත්වීම් ලබාදීමට රාජ්‍ය පරිපාලන හා ස්වදේශ කටයුතු අමාත්‍යාංශය බලාපොරොත්තුවේ. රාජ්‍ය පරිපාලන හා ස්වදේශ කටයුතු අමාත්‍යාංශයේ ප්‍රගති සමාලෝචන රැස්වීමක් ජූලි මස දෙවැනි සතියේ දී මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වීමට ද නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>30</day>
    </date>
    <link>http://www.silumina.lk/2013/06/30/_art.asp?fn=aa1306307</link>
    <topic>උක් කර්මාන්ත 10 කින් මෙගා වොට් 250 කවිදුලිය</topic>
    <author>නිහාල් පී. අබේසිංහ</author>
    <content>- ආරියශීල වික්‍රමනායකනිහාල් පී. අබේසිංහඅපේ රටේ උක් කර්මාන්ත ශාලා 10 ක් ආරම්භ කළහොත් එහි උක් රොඩු මගින් වික්ටෝරියා බලාගාරයට වඩා වැඩි විදුලි බලයක් එනම් මෙගාවොට් 250 ක් නිපදවිය හැකි බවත් ඒ සඳහා වික්ටෝරියා වේල්ලට යන වියදමෙන් 0.1 ක් වත් යන්නේ නැති බවත් මව්බිම ලංකා පදනමේ සභාපති ආරියශීල වික්‍රමනායක මහතා පවසයි.මීට අමතරව උක් කර්මාන්ත ශාලාවෙන් ලබාගන්න එතනෝල් මගින් වාහන ධාවන කරවීමට හැකි බව තමා පැහැදිලිව පෙන්වා දී ඇති බවත් වික්‍රමනායක මහතා පවසයි. උක් විදුලිය නිපදවීම මගින් අඩු මිලට විදුලි බලය ලබාගැනීමට අවස්ථාව ඇති බවත් ඔහු කියයි. තමාගේ පැලවත්ත උක් කර්මාන්ත ශාලාවෙන් මෙගාවොට් 25 ක් නිපදවිය හැකි වුවත් එය ජාතික විදුලිබල පද්ධතියට මිලදී ගැනීමට නොහැකි බවත් විදුලි බල අමාත්‍යාංශය තමාට දන්වා ඇති බවත් ඒ මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>30</day>
    </date>
    <link>http://www.silumina.lk/2013/06/30/_art.asp?fn=aa1306308</link>
    <topic>හෝමාගම ප්‍රාදේශීය ලේකම් කාර්යාලය</topic>
    <author/>
    <content>හෝමාගම ප්‍රාදේශීය ලේකම් කාර්යාල භූමිය දැන් පුංචි ගොවිපළක් බවට පත්වී ඇති අතර කාර්යාලයේ කටයුතු ද නවීකරණය වී තිබේ.නව ප්‍රාදේශීය ලේකම් සුදිප් යසරත්න මහතාගේ මඟ පෙන්වීම හා උපදේශකත්වය ඇතිව ‘දිවි නැඟුම’ වැඩ සටහනට සමගාමීව මෙම වැඩ කටයුතු ක්‍රියාවට නංවන ලද්දේ ප්‍රාදේශීය ලේකම් කාර්යාලයේ නිලධාරීන්ගේ හා සේවකයන්ගේ පූර්ණ සහභාගිත්වය ඇතිවය.මෙයට සමගාමීව ප්‍රාදේශීය ලේකම් කාර්යාලයේ උප්පැන්න මරණ විවාහ සහතික දෙන අතිරේක දිස්ත්‍රික් රෙජිස්ට්‍රාර් කාර්යාලය හා මෝටර් රථ බලපත්‍ර කාර්යාලය මහජනතාවට උපරීම පහසුකම් ලබා දී නවීකරණය කිරීමට ද නව ප්‍රාදේශීය ලේකම් යසරත්න මහතා පියවර ගෙන ඇත.ප්‍රාදේශීය ලේකම් කාර්යාලයෙන් රාජකාරි කටයුතු කරගැනීමට එන ලක්ෂයකට ආසන්න ජනතාවට උපරීම සේවය සැලසීමත්, එහි එන නිලධාරීන්ගේ හා ජනතාවගේ සිත්සතන් තුළට දිවි නැඟුම වැඩ පිළිවෙළ පිළිබඳව අවධානය යොමු කිරීමත් ඉහත කටයුතුවල අරමුණ බව ප්‍රාදේශීය ලේකම්වරයා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>06</month>
      <day>30</day>
    </date>
    <link>http://www.silumina.lk/2013/06/30/_art.asp?fn=ab1306301</link>
    <topic>ලස්සන ලංකාව දැන් ලෝක ප්‍රසිද්ධයි</topic>
    <author/>
    <content>රජය විසින් 20011/2016 කාල පරිච්ඡේදය සඳහා වූ සංචාරක සංවර්ධන උපාය මාර්ගික සැලසුම ඉදිරිපත් කළේ නිශ්චිත ඉලක්ක සහ අරමුණු සහිතව සංචාරක ව්‍යාපාරය පවත්වාගෙන යාම සඳහාය. සංචාරක කර්මාන්තයේ සංවර්ධනය සඳහා සංවර්ධනය සැලැස්මක් ඉදිරිපත් වූ ප්‍රථම අවස්ථාව මෙය වේ. සංචාරක විෂය භාර අමාත්‍යවරයා වශයෙන් ආර්ථික සංවර්ධන අමාත්‍ය බැසිල් රාජපක්ෂ මහතා විසින් ඉදිරිපත් කළ එම සැලැස්ම නිසා කෙටි කලක් තුළ සංචාරක ව්‍යාපාරය ඉතා ක්‍රමවත් සහ විධිමත් පිළිවෙළකට සංවර්ධනය කිරීමට හැකි වී තිබේ. එම සැලැස්මේ එක් මූලික අරමුණක් වන්නේ ජනතාව ගෙන් පහළම මට්ටමේ සිටින පිරිසට ප්‍රතිලාභභුක්ති විඳීමට ඉඩ සැලැසෙන අයුරින් සංචාරක කර්මාන්තය දියුණු කිරීම යි.තිස් අවුරුදු යුද්ධය නිමවා සාමය උදා කර ගැනීමෙන් පසුව ශ්‍රී ලංකාව අත් කර ගත් සංවර්ධනයේ දී කැපී පෙනෙන දායකත්වයක් ලබා දුන්නේ සංචාරක ව්‍යාපාරය මඟින්. බොහෝ දෙනකුට දැක ගත හැකි, බොහෝ දෙනකු දැනෙන, බොහෝ දෙනකුගේ ජීවන තත්ත්වය ඉහළ නැඟීමට දායක වූ ආර්ථික අංශයක් ලෙස සංචාරක ව්‍යාපාරය හැඳීන්විය හැකිය.යුද්ධය නිමවා ගත වූ පසුගිය වසර හතරක කාලයේදී එය ලබා ඇති ප්‍රගතිය අන් කවර ආර්ථික අංශයකවත් දැක ගත නොහැකි වන අතර එම වර්ධනයේ ප්‍රතිඵල සමාජයේ බොහෝ දෙනකුට දැනෙන්නක් ය යන්න ද ප්‍රතික්ෂේප කළ නොහැකි සත්‍යයක් වී ඇති බව කවුරුත් දන්නා දෙයකි.සංචාරක ව්‍යාපාරය තව දුරටත් පොදු ජනතාවට සමීප කරවන ව්‍යාපෘති දෙකක් ආර්ථික සංවර්ධන අමාත්‍යාංශය විසින් පසුගිය සති කිහිපය ඇතුළතදී ක්‍රියාත්මක කර ඇති බව ජනමාධ්‍යය විසින් වාර්තා කර තිබුණි.මෙම ව්‍යාපෘති රටේ ආර්ථික සංවර්ධනය සම්බන්ධයෙන් තවත් තීරණාත්මක කඩඉමකට මඟ පාදන බැවින් ඒවා පිළිබඳව පුළුල් සංවාදයක් ඇති වීම වැදගත් යයි සිතමි. මෙම ලිපියේ අරමුණ වන්නේ මෙම ව්‍යාපෘති රටේ ආර්ථිකයට වැදගත් වන්නේ කෙසේ ද යන්න පිළිබඳව විමසා බැලීමයි.ඉන් එක් ව්‍යාපෘතියක් වන්නේ “සංචාරක ආර්ථිකයේ දිවිනැඟුම මෙහෙවර - සංචාරක සත්කාරක නිවහන” වැඩ සටහනයි. තමන්ගේ නිවසේ සංචාරකයන් සඳහා පහසුකම් සපයන්නන් වෙනුවෙන් මූල්‍ය ආධාර සහ උපදෙස් ලබා දීම මෙම ව්‍යාපෘතියේ අරමුණයි.අනෙක් ව්‍යාපෘතිය වන්නේ “තිරසර සංචාරක සංවර්ධනය මඟින් දිළිදුකමෙන් තොර ශ්‍රී ලංකාවක්”සදහා සමාන මූල්‍ය පහසුකම් ලබාදීමේ වැඩ පිළිවෙළයි. එමඟින් සුළු හා මධ්‍යම පරිමාණ ව්‍යාපාරිකයන් සංචාරක ව්‍යාපෘතිවල ආයෝජනය කිරීම දිරිමත් කිරීම සඳහා මූල්‍ය ප්‍රදානයන් ලබා දීමේ වැඩ පිළිවෙළක් හඳුන්වා දී ඇත.සංචාරක ව්‍යාපාරයමේ දක්වා මේ රටේ ඉතිහාසය තුළ සංචාරක කර්මාන්තයේ සංවර්ධනය යන්නෙන් අදහස් කළේ අහස උසට ඉදිවෙන සංචාරක හෝටල්, ඔවුන්ගේ ආහාර පාන සපයන දර්ශනීය අවන්හල්, ඔවුන්ට ගමන් පහසුකම් සපයන සුඛෝපභෝගී රථ වාහන, ඔවුන්ට භාණ්ඩ අලෙවි කරන්නේ සුපිරි අලෙවිසල් ආදියයි.සංචාරකයන්ට නවාතැන් දෙන කුඩා නිවහන්, කුඩා ආපන ශාලා, අත්කම් නිපදවන්නන්, සිහිවටන අලෙවි කරන්නන් ආදීන් තම ව්‍යාපාර සිය අරමුදල් සහ උත්සාහය මත පවත්වාගෙන ගිය නමුදු ඔවුන් කවරදාකවත් සංචාරක සංවර්ධන ව්‍යාපෘති වලට හෝ ආයෝජන ව්‍යාපෘති වලට හවුල් කරගත්තේ නැත. එහි ප්‍රතිඵලය වූයේ යුද්ධයට පෙර කාල පරිච්ඡේදය තුළ රටේ පැවැති සංචාරක ව්‍යාපාරය බොහෝ විට සාමාන්‍ය ජනතාව ගෙන් ඈත් වූ ව්‍යාපාරයක ස්වාභාවයට ක්‍රියාත්මකව පැවැතීමයි.සංචාරක ව්‍යාපාරය ආරම්භයේ සිටම ශ්‍රී ලංකාව අවධානය යොමු කර ඇත්තේ කවර හෝ මට්ටමකින් සංචාරකයන් ගෙන්වා ගැනීමට මිස ඔවුන් ගෙන් ලැබෙන ප්‍රතිලාභ අනුව එම ව්‍යාපාරය නිශ්චිත ඉලක්ක අනුව හැඩ ගස්වා ගැනීමට නොවේ. එනිසා විවිධ අරමුණු සහ අපේක්ෂාවන් සහිත විවිධ ආදායම් මට්ටම්වල විශේෂයෙන්ම අඩු වියදම් සංචාරකයන් ?ශ්‍රී ලංකාවට පැමිණීම සුලබ විය.අනෙක් අතට රටේ ආදායම් මට්ටම අඩු වීම, විරැකියාව සහ දරිද්‍රතාව වැනි හේතු නිසා ගණිකා වෘත්තිය, මත්ද්‍රව්‍ය භාවිතය ආදිය ද සංචාරක ව්‍යාපාරය තුළ සුලබ වන්නට විය. එක්තරා කාලයකදී ශ්‍රී ලංකාව වර්ග කර තිබුණේ ලිංගික අරමුණු මත සංචාරකයන් පැමිණෙන රටක් ලෙසය.අතීතයේ දී ශ්‍රී ලංකාව අඩු වියදම් සංචාරකයන්, ලිංගික අරමුණු මත එන සංචාරකයින්, සහ මත්ද්‍රව්‍ය භාවිතය සඳහා පැමිණෙන සංචාරකයින්ට ආකර්ෂණය වූ රටක් වශයෙන් ඇතැම් අවස්ථාවල වර්ග කර තිබූ බව සත්‍යයකි. එහෙත් අද වන විට ශ්‍රී ලංකාව ලොව විශිෂ්ටතම සංචාරක ආකර්ෂණීය ස්ථානයක තත්ත්වයට පත්ව තිබේ.සාමය උදාවීමෙන් පසු රජය විසින් ඉතා සාර්ථකව සංචාරක ව්‍යාපාරයට අදාළ හැඩ ගැස්වීම් සිදු කළ නිසා මෙම වෙනස සිදුවූවේ යැයි සඳහන් කළ හැකිය. ශ්‍රී ලංකාවේ තරු මට්ටමේ සංචාරක හෝටල් වැඩි ප්‍රමාණයක් කොළඹ නගරය ආශ්‍රිතව පිහිටා තිබූ අතර යුද කාලයේ දී සංචාරකයින් නොපැමිණීම නිසා ඒවායෙහි මිල ගණන් විශාල ලෙස අඩුකර තිබුණි.එහෙත් රජය යුද්ධය අවසන් වූ වහාම කොළඹ තරු හෝටල් සඳහා අවම මිලක් නියම කළ අතර එයට වඩා අඩු මිල ගණන් අය කිරීම තහනම් කරන ලදී. අනෙකුත් සමහර රටවල් හා සංසන්දනය කරන විට ශ්‍රී ලංකාව මත්ද්‍රව්‍ය භාවිතය සඳහා දැඩි දඬුවම් පමුණුවන රටකි. මත්ද්‍රව්‍ය ළඟ තබා ගැනීමේ වරදට මරණ දඬුවම පනවන රටවල් කිහිපය අතර එකකි. එසේම පසුගිය කාලය තුළ ගණිකා වෘත්තිය මැඬලීම සඳහා විශේෂ මෙහෙයුම් රාශියක් දියත් කර තිබිණි.මේ සියල්ලේ ප්‍රතිඵලයක් ලෙස එවැනි අවශ්‍යතා සඳහා පැමිණෙන සංචාරකයන්ගේ ප්‍රමාණය ශීඝ්‍රයෙන් පහත වැටුණු අතර, ශ්‍රී ලංකාව ලෝක සංචාරක ස්ථාන අතර අතිශය සුන්දර සහ සෞන්දර්යාත්මක ස්ථානයක් ලෙස ප්‍රසිද්ධ වන්නට විය..මේ වන විට ශ්‍රී ලංකාවේ සංචාරක කර්මාන්තය ඉතිහාසයේ ඉහළම වර්ධනය වාර්තා කරගෙන තිබේ. යුද්ධයට පෙර 2009 දී ?ශ්‍රී ලංකාවට පැමිණි සංචාරකයින්ගේ ප්‍රමාණය 447890 කි. 2010 දී 694476 දක්වා සියයට 46.1 කින් වැඩි විය. 2011 දී 855975 දක්වා සියයට 30.8 කින් වැඩි විය. 2012 දී 1005 605 දක්වා සියයට 17.5 කින් වැඩි විය. මෙය සංචාරක ක්‍රමෝපාය සැලැස්ම මඟින් සංචාරක පැමිණීම සම්බන්ධයෙන් ඇතිකරගෙන තිබූ ඉලක්ක ඉක්මවා යාමක් විය.ඉහළ වර්ධනයක්රජය විසින් 20011/2016 කාල පරිච්?ඡේදය සඳහා වූ සංචාරක සංවර්ධන උපාය මාර්ගික සැලසුම ඉදිරිපත් කළේ නිශ්චිත ඉලක්ක සහ අරමුණු සහිතව සංචාරක ව්‍යාපාරය පවත්වාගෙන යාම සඳහාය. සංචාරක කර්මාන්තයේ සංවර්ධනය සඳහා සංවර්ධනය සැලැස්මක් ඉදිරිපත් වූ ප්‍රථම අවස්ථාව මෙය වේ.සංචාරක විෂය භාර අමාත්‍යවරයා වශයෙන් ආර්ථික සංවර්ධන අමාත්‍ය බැසිල් රාජපක්ෂ මහතා විසින් ඉදිරිපත් කළ එම සැලැස්ම නිසා කෙටි කලක් තුළ සංචාරක ව්‍යාපාරය ඉතා ක්‍රමවත් සහ විධිමත් පිළිවෙළකට සංවර්ධනය කිරීමට හැකි වී තිබේ. එම සැලැස්මේ එක් මූලික අරමුණක් වන්නේ ජනතාව ගෙන් පහළම මට්ටමේ සිටින පිරිසට ප්‍රතිලාභ භුක්ති විඳීමට ඉඩ සැලැසෙන අයුරින් සංචාරක කර්මාන්තය දියුණු කිරීම යි.අඩු ආදායම් ලාභීන් හා දිළිදු ජනතාව නඟා සිටුවීම අරමුණු කරගෙන සංචාරක ව්‍යාපාරය සංවර්ධනය කිරීම සඳහා ක්‍රමෝපායන් සැකැසූ මුල්ම අවස්ථාවක් ලෙස මෙය හැඳීන්විය හැකිය.රජය විසින් පසුගිය සති කිහිය තුළ ක්‍රියාත්මක කිරීම සඳහා මුල පුරා ඇති ව්‍යාපෘති දෙක පිළිබඳව ඇගැයීම් කළ යුත්තේ ඉහත සඳහන් පසුබිම ආශ්‍රිතව යයි සිතමි. එම ව්‍යාපෘති දෙකම ඉලක්ක කර ඇත්තේ රටේ අඩු ආදායම් ලාභීන්ටත් සුළු හා මධ්‍යම පරිමාණ ව්‍යාපාරිකයන්ටත් සංචාරක ව්‍යාපාරය ආශ්‍රිතව ආයෝජන අවස්ථා සලසා දීම අරමුණු කරගෙනය.සංචාරක ව්‍යාපාරයේ ප්‍රතිලාභ පහළ ආදායම් මට්ටමේ සිටින පිරිස කරා ළඟා කරවීම අරමුණු කරගෙනය. ඉන් පළමු ව්‍යාපෘතිය වූ සංචාරක සත්කාරක නිවහන වැඩසටහන යටතේ තමන්ගේ නිවෙස තුළ සංචාරක හිතකාමී පරිසරයක් ගොඩ නඟමින් රටට හුරුපුරුදු ආගන්තුක සත්කාරය ඔවුන්ට පිරිනමා එය දිවි නැඟුම ව්‍යාපෘතියක් බවට පත් කර ගැනීමට ඉඩ සැලැසීමට බලාපොරොත්තු වේ.ආයෝජකයා ආයෝජනය කරන මුදලට සමාන මුදලක් රජය විසින් ද ලබා දෙන අතර එය පොලී රහිත නැවත අය කර නොගන්නා ප්‍රදානයකි. මේ ආකාරයට සත්කාරක නිවහන වැඩසටහනට සම්බන්ධ වන අයට රුපියල් මිලියනය දක්වා වූ මුදලක් ලබා ගැනීමට අවස්ථාව සැලැසේ. අඩු ආදායම් නිවෙස් වලට අනාගතයේ නැවත ගෙවීම පිළිබඳ අවදානමක් නැති, පොලී ගෙවීමට සිදු නොවන ආයෝජනයක් කිරීම සඳහා අවස්ථාව සැලැසේ.ඒ අතරම එම ව්‍යාපෘතිය සඳහා නොමිලේ වෘත්තියමය උපදෙස්, නොමිලේ පුහුණු වැඩසටහන්, සත්කාරක සේවා පිළිබඳ පුහුණු වැඩ මුළු, රජයේ ලියාපදිංචි වීමේ අවස්ථා, නොමිලේ ප්‍රචාරක සේවා, අලෙවි පහසුකම්, වෙබ් අඩවිවලට ඇතුළු වීමට සහ සැකැසීමට උපදෙස් ලබාදීම ආදි පහසුකම් ද ඇතුළත් වේ.මේ ව්‍යාපෘතිය මඟින් රටේ සංවර්ධනයට අදාළ අරමුණු දෙකක් ජය ගෙන ඇති බව මගේ අදහසයි. අද වන විට රටේ ඉහළම සංවර්ධනයත් අත්කරගෙන සිටින සංචාරක ව්‍යාපාරය දරිද්‍රතාව පිටුදැකීම සඳහා යොදා ගැනීම එහි එක් ජයග්‍රහණයකි. අනෙක් ජයග්‍රහණය දිළිඳු කොටස්වලට සංචාරක ව්‍යාපාරය ආශ්‍රිතව ආත්ම ගෞරවයක් සහිත ස්වාධීන වෘත්තියක් පවත්වාගෙන යාමට ඉඩකඩ සලසා තිබීමයි.අනෙක් ව්‍යාපෘතිය වන “තිරසර සංචාරක සංවර්ධනය තුළින් දිළිඳුකම පිටුදැකීම පිළිබඳව සමාන මූල්‍ය ප්‍රදානයන් පිළිබඳ ව්‍යාපෘතිය” මඟින් සුළු හා මධ්‍යම පරිමාණ ව්‍යාපාරිකයන් සඳහා ආයෝජන ඉඩ ප්‍රස්ථා ඇති කර දී තිබේ. එවැනි ව්‍යාපෘතියක් සඳහා කරනු ලබන ආයෝජනයට සමාන මුදලක්, මිලියන 10 ක උපරීමයකට යටත්ව රජයෙන් ප්‍රදානයක් ලෙස ලබාදීම එමඟින් සිදු කෙරේ. පොලී හෝ ආපසු ගෙවීමක් නැත. පවත්නා ව්‍යාපාර වැඩි දියුණු කර ගැනීම සඳහාත් අලුත් තාක්ෂණය සහ අලුත් සංකල්ප ඔස්සේ අලුත් ව්‍යාපාර ආරම්භ කිරීම සඳහාත් මූල්‍ය ආධාර ලබා දෙනු ඇත. සංචාරක ව්‍යාපාර ආශ්‍රිතව නව නිර්මාණ දිරි ගැන්වීම ද මෙම ව්‍යාපෘතියේ අරමුණකි.ඇතැමුන් විසින් ආරම්භයේදීම මෙම ව්‍යාපෘති දුරාචාරය ගමට කැන්දන ව්‍යාපෘති ලෙස හැඳීන්වීමට උත්සාහ දරන බව ඒ සම්බන්ධව ඇතැම් පුවත්පත්වල පළකර ඇති අර්ථ දැක්වීම තුළින් පෙනීයන බව පැහැදිලි වේ.මීට පෙර අවදි හා සන්සන්දනය කරන විට සංචාරක ව්‍යාපාරය හා සම්බන්ධව දුරාචාර පිළිබඳව අද අසන්නට ලැබෙන්නේ කලාතුරකින් බව පැහැදිලිය.ජනතාවගේ ආදායම් තත්ත්වය ඉහළ යෑම, එවැනි වෘත්තීන්වල අවදානම සහ අනාරක්ෂිත බව ඉහළ මට්ටමක පැවැතීම, රටේ අධ්‍යාපන මට්ටම ඉහළ යාම, සේවා නියුක්තිය ඉහළ යාම නිසා දුරාචාර සම්බන්ධ ඉඩකඩ බොහෝ දුරට ඉවත් වී ඇත. එවැනි තත්ත්වයක් තුළ රජය මැදිහත් වී ආරම්භ කරන මෙම ව්‍යාපෘති දුරාචාරයට සම්බන්ධ කරලීමට උත්සාහ කිරීම ඒවාට සහභාගි වීමට අපේක්ෂාවෙන් සිටින ජනතාව නින්දාවට පත් කිරීමක් බව පෙන්වා දිය යුතුව ඇත.නව ව්‍යාපෘතිනැති අපචාර කථා කරන මේ අය සංචාරක ව්‍යාපාරය හේතුවෙන් මෑතක සිට ශ්‍රී ලංකාව තුළ ඇතිවී තිබෙන ආගමික සහ සංස්කෘතික ප්‍රබෝධය පිළිබඳව කිසිවක් කතා නොකරති. ආදායම් නොමැති වීම නිසා අකර්මණ්‍යව තිබූ මධ්‍යම සංස්කෘතික අරමුදල සහ එහි සංස්කෘතික ත්‍රිකෝණ ව්‍යාපෘතිය අද ඇතිව තිබෙන සංචාරක ප්‍රබෝධය නිසා යළිත් සක්‍රීය වී තිබේ.එහි අරමුදල් ප්‍රමාණය විශාල ලෙස ඉහළ යාම නිසා පෞරාණික බෞද්ධ සිද්ධස්ථාන නඩත්තුවට සහ ප්‍රතිසංස්කරණ සඳහා නව ව්‍යාපෘති රැසක් දියත් කර තිබේ. තායිලන්තය, තායිවානය, ජපානය, සිංගපූරුව වැනි බෞද්ධ රටවලින් ශ්‍රී දළදා මාලිගාව, ශ්‍රී මහා බෝධිය වැනි සිද්ධස්ථාන වැඳ පුදා ගැනීම සඳහා අති විශාල පිරිසක් ශ්‍රී ලංකාවට පැමිණ වන්දනාමාන කරගන්නා ආකාරය තුළින් පැහැදිලි වන්නේ සාමය උදාවීම සහ සංචාරක ව්‍යාපාරයේ ප්‍රබෝධය එවැනි ආගමික ප්‍රබෝධයකට ඉඩ සලසා ඇති ය යන්නයි.වත්මන් සංචාරක පිබිදීම හේතුවෙන් විශාල දියුණුවක් ලබාගෙන ඇති තවත් අපගේ දේශීය අංශයක් වන්නේ ආයුර්වේද වෛද්‍ය අංශයයි. ආයුර්වේදය සඳහා විශාල ඉල්ලුමක් විදේශීය සංචාරකයින් ගෙන් ඇතිව තිබෙන අතර එය දේශීය ආයුර්වේදයේ ප්‍රබෝධයක් ඇති කිරීමට හේතු වී ඇති බව ප්‍රකාශ කළ හැකිය.අපගේ ආගම සහ සංස්කෘතික අංශයන්හිත්, ආයුර්වේදය වැනි දේශීය සුවකාරක අංශවලත් සිදුව ඇති මෙම ධනාත්මක වෙනස්වීම සංචාරක ව්‍යාපාරයට නැති අපචාර සම්බන්ධ කිරීමට උත්සාහ කරන අයට නොපෙනීම පුදුමයක් නොවේ.එම විවේචන හුදු දේශපාලන දෘෂ්ටියක් මත පිහිටා කරන ඒවා බැවිනි. මෙම නව ව්‍යාපෘති දෙකම ?ශ්‍රී ලංකාවේ ආයෝජන ක්‍රියාවලිය හා සම්බන්ධ නව මංපෙත් විවර කරන බව පැහැදිලිය. ආයෝජකයා අවදානමට පත් නොකෙරේ. ඔහුගේ ශක්තිය ඇගැයීමට ලක් කෙරේ. මේ දක්වා සංචාරක ව්‍යාපාරයේ ඉහළ ආයෝජනයන්ට ලබා දුන් සහන සමාජයේ අඩු ආදායම්ලාභී කොටස් වෙත ගෙන යාම ආයෝජන ක්‍රියාවලිය සහ සංකල්පය මුළුමනින්ම නව පරිවර්තනයකට බඳුන් කරන්නක් ලෙස හැඳීන්විය හැකිය.කැලණිය විශ්වවිද්‍යාලයේ ආර්ථික විද්‍යා අධ්‍යයන අංශයේජ්‍යෙෂ්ඨ කථිකාචාරිනීප්‍රශංසා කුමාරි ජයසූරියකර්තෘට ලියන්න | මුද්‍රණය සඳහා</content>
  </post></root>