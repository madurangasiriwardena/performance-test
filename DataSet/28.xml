<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=f1011165</link>
    <topic>නව මගකට රට යොමු කළඅපේ ජනපතිතුමා</topic>
    <author/>
    <content>අතිගරු ජනාධිපති මහින්ද රාජපක්ෂ මැතිතුමාගේ දෙවන පදවි ප්‍රාප්තිය වෙනුවෙන් මුළු රටම සූදානම් වන මෙම මොහොතේ එම ඓතිහාසික සංසිද්ධියෙහි ඇති වැදගත්කම පිළිබඳ අවධානය යොමු කිරීම සමස්ත ශ්‍රී ලාංකීය ජනතාවගේ යුතුකමක් හා වගකීමක් ලෙස සළකමි.දේශපාලන වාද භේද නොතකා මැදහත් සිතින් කල්පනා කරන විට, ඇත්ත වශයෙන් ම අතිගරු ජනාධිපති මහින්ද රාජපක්ෂ මැතිතුමා 02 වන වරටත් ජනපති පදවියේ දිවුරුම්දීම ශ්‍රීී ලාංකීය ඉතිහාසයේ නොමැකෙන සටහනක් වෙනවාට කිසි ම සැකයක් නැත.එතුමා ජනපති පදවියට පත්වූයේ 2005 නොවැම්බර් මස 19 වන දිනය. පුරා දශක තුනකට අධික කාලයක් අති භයානක යුද්ධයෙන් හෙම්බත් වී සිටි සමස්ත ශ්‍රී ලාංකීය ජනතාව නිරතුරුවම කල්පනා කළේ කවදා කෙළෙස, මෙම භීෂණයෙන්, ත්‍රස්තවාදයෙන් හා මහා යුද රැල්ලෙන් මිදිය හැකි ද ? යන්නයි.උතුරේ ඇවිලෙන ත්‍රස්තවාදී ගිනිදැල් විටෙක කොළඹ වෙලාගත් අතර, විටෙක රජරට ද වෙලා ගත්තේ ය. විටෙක රුහුණු රට කරා ද ඇවිලී ගියේ ය. සෑම විට ම සෑම තරාතිරමක ම ජන කොටස්, දෙමළ, සිංහල, මුස්ලිම් භේදයකින් තොරව තම ජීවිතය ගත කළේ බියෙන් හා සංත්‍රාසයෙනි.ඇත්ත වශයෙන් ම එදා මහින්ද රාජපක්ෂ මැතිතුමා ජනපති නොවන්නට අදත් අප සැවොම ජීවත්වන්නේ සැකෙන්, දුකෙන්, බයෙන් හා අනාගතය පිළිබඳ කිසිදු බලාපොරොත්තුවකින් තොරව ය.එදා අප සැවොම සිතුවේ ශ්‍රී ලංකාවේ යුද්ධය කිසි දිනක, කිසි සේත් නිම කළ නොහැක්කක් බවයි. එසේ ම ශ්‍රී ලංකාව කිසි දිනක සංවර්ධනයක් කරා ගමන් නොකරනු ඇති බවයි. තැන් තැන්වල කතා බහ කරන සෑම විට බොහෝ දෙනෙකු ගේ මතය වූයේ “ඔය යුද්ධය කොහොම දිනන්න ද ?” “ලංකාව නම් කවදාවත් දියුණු කරන්නට බැහැ.” “දියුණු රටක අහලකටවත් කිට්ටු කරන්නට බැහැ” යනාදී මත හා අදහස් ය. නමුත් සිදුවූයේ මහා ආශ්චර්යයකි.එතුමා බලයට පත් වී වැඩිකල් යන්නට මත්තෙන් මුළු රටේ ම ඔඩුදුවා ගිය, මුළු රට ම වෙලාගෙන සිටි, මුළු රට ම හෙල්ලුම් කමින් සිටි බිහිසුණු අධම හා මිලේච්ඡ, තිරස්චීන යුද්ධය සදහටම ශ්‍රී ලංකා ධරණීතලයෙන් තුරන් කළේ ය. ඒ තුළින් නිදහසේ ගමන් බිමන් යන්නටත්, රාජකාරී කටයුතුවල යෙදෙන්නටත්, දේශපාලන කටයුතුවල යෙදෙන්නටත් තම දූදරුවන් සමඟ නිදහසේ කල් ගෙවන්නටත් හැකි ආකාරයේ සාමකාමී, සංසුන් පරිසරයක් උදා විය.ලාංකීය ජනතාව විවිධ ආණ්ඩුවලින්, විවිධ නායකයින්ගෙන්, විවිධ පාලකයන්ගෙන් අපේක්ෂා කළ නිදහස, ස්වෛරීත්වය හා ස්වාධීනත්වය මේ තුළින් උදාවිය. 1948 නිදහස ලබාගැනීමෙන් පසු නැවතත් ශ්‍රී ලංකාව මුහුණ දුන් මෙම භයානක අවධිය නිමා කොට නිදහසේ අරුණලු නැවත උදාකර දෙන ලද්දේ ජනාධිපතිතුමා විසිනි.උතුරේ පේදුරු තුඩුවත්, දකුණේ දෙවුන්දර තුඩුවත් එකට යා කළ ජනාධිපතිතුමා “උතුරු වසන්තය” තුළින් හා “නැගෙනහිර නවෝදය” තුළින් උතුරේ හා නැගෙනහිර ජනතාවටත්, ශ්‍රී ලාංකීය සෙසු පළාත්වල ජනතාවටත් හිමිව තිබූ ප්‍රතිලාභ, වරප්‍රසාද හා අවශ්‍යතා ඉටුකර ගැනීමට නිසි මං පෑදීය.පොදුවේ මුළු රට ම සංවර්ධනයේ අරුණාලෝකයේ රැස් කිරණින් ඒකාලෝක කිරීමට අප්‍රමාදව මහා උත්සාහයකින් කටයුතු ඇරඹීය. දියුණු රටක් බවට ශ්‍රී ලංකාව පත් කරන්නට නොහැකිය යන මුල් බැසගෙන තිබූ අදහස වෙනුවට ශ්‍රී ලංකාව ලෝකයේ දියුණු රටක් බවට පත් කළ හැකි ය යන සුබවාදී, ප්‍රගතිශීලී සංකල්පය පෙරදැරි කරගෙන අප්‍රතිහත ධෛර්යයෙන් එතුමා ක්‍රියා කළේ ය. මුළු රට ම වැලඳ ගන්නා ආකාරයට ආරම්භ කරන ද යෝධ සංවර්ධන ව්‍යාපෘති අතර, අවුරුදු ගණනාවක් සිහිනයක් සේ පැවති හම්බන්තොට, මාගම්පුර ජාත්‍යන්තර වරාය ඉතා කෙටි කලක දී තනා නිමකොට එහි වැඩකටයුතු පවා පටන් ගන්නට හැකිවීම කොතරම් ආශ්චර්යයක්ද ?මෙම වරාය ව්‍යාපෘතිය නිසා ජාතික හා ජාත්‍යන්තර වශයෙන් ලැබෙන ප්‍රතිලාභ සමස්ත ආර්ථිකය ම නව මගකට යොමු කරවනවා පමණක් නොව සියලු ආකාරයේ සංවර්ධනයන්ට ද බලවත් සේ ඉවහල් වනු ඇත. පළාත් සංවර්ධනය පමණක් නොව විවිධ රැකියා උත්පාදන අවස්ථා ඇතිවීම ද බෙහෙවින් ම අගය කළ යුත්තකි. මත්තල ජාත්‍යන්තර ගුවන්තොටුපල ඇරඹීම, දකුණු පළාතේ සංවර්ධනය ශීඝ්‍රයෙන් වේගවත්ව ඉදිරියට ගෙන යාමට ඉවහල් වී ඇත.දිවයින පුරා මහා මාර්ග පද්ධතිය මැනවින් සැකසීම තුළින් සංවර්ධනය වේගවත් වී ඇත. රටක සංවර්ධනයේ ප්‍රමුඛතා වශයෙන් අංක 01, අංක 02 හා අංක 03, මහා මාර්ග සංවර්ධනයයි. එය මැනවින් අවබෝධ කරගත් ශ්‍රී ලංකාවේ එක ම රාජ්‍ය නායකයා මහින්ද රාජපක්ෂ මැතිතුමා බව සඳහන් කිරීම අතිශයෝක්තියක් නොවේ.මහා මාර්ග පමණක් නොව ග්‍රාමීය මාර්ග පද්ධතිය ද සකස් කිරීමට කටයුතු කළ එතුමා ඉහළ කොත්මලේ ජල විදුලිබලාගාරය, කෙරවලපිටිය යෝජනා ක්‍රමය, නොරොච්චෝලේ ගල් අඟුරු බලාගාරය වැනි සංවර්ධන ක්‍රම ක්‍රියාත්මක කරන ලද්දේ ඉදිරිපත් වූ විවිධ අභියෝගවලට සාර්ථකව මුහුණ දෙමිනි. නගර අලංකරණ වැඩපිළිවෙළ යටතේ වැඩකටයුතු රාශියක් ආරම්භ කළ එතුමා එහි දී ස්වයංරැකියාවල නිරත කුඩා වෙළෙඳුන් ගැන පවා අවධානය යොමුකොට ඔවුන්ට ආත්ම ගරුත්වයක් ඇතිව තම වෙළෙඳ කටයුතු කර ගෙන යාමට සුදුසු ස්ථාන සාදා දීමට කටයුතු කළේ ය.මෙයට අමතරව රට පුරා ම අස්සක් මුල්ලක් නෑර විවිධාකාර සංවර්ධන යෝජනා ක්‍රම ක්‍රියාත්මක වෙමින් පවතින අතර, මවිසින් මෙහි සඳහන් කරන ලද්දේ ඉන් කිහිපයක් පමණි. අධ්‍යාපන, සෞඛ්‍ය, විදුලිය හා ග්‍රාමීය සංවර්ධන ක්ෂේත්‍රයන් හි නව සංවර්ධනයක් ඇති කිරීමට, නව වැඩපිළිවෙළවල් හා යෝජනා රැසක් දැනටමත් ක්‍රියාත්මක වෙමින් පවතී. මෙයට අමතරව දූෂණය හා නාස්තිය අවම කරමින් ජනතාව තුළ දේශීය හැඟීමෙන් වැඩ කළ හැකි සුදුසු වාතාවරණයක් ගොඩනගා ඇත. අද කාහටත් රට ගැන හැඟීමක් ඇති වී ඇත.විදේශයන්ට අත පා ජීවත්වීම හා ඔවුන් අනුකරණය කිරීම අප මෙතෙක් ලබා සිටි උරුමයකි. ඒ වෙනුවට අලුතින් සිතන්නට, අපේ ම හැඟීමෙන් යම් නිෂ්පාදනයක් කිරීමට, දේශීයත්වයට තැනක් ලබා දීමට සමාජ සාධාරණය ඇතිවන සංවර්ධන ක්‍රියාවලියකට යොමු කිරීමට, කටයුතු කිරීමට හැකිවන පරිසරයක් ගොඩනැගී ඇති බව අපේ රටේ වර්තමාන තත්ත්වය දෙස විමසිල්ලෙන් බලන කා හට වුව ද පෙනී යන කරුණකි.එහි දී “අපි වවමු, රට නගමු” වැනි වැඩසටහන් ඉතා ඵලදායී වී ඇති අතර, වී නිෂ්පාදනයේ අතිරික්තයක් පවා ඇති වන ආකාරයට උතුරු, නැගෙනහිර ඇතුළුව මුළු රටේ ම කෘෂිකර්ම ක්ෂේත්‍රයේ පිබිදීමක් ඇති කරවීම අගය කළ යුත්තකි.ජනපති තුමන්ගේ අදහස අනුව ආර්ථික සංවර්ධන අමාත්‍ය, බැසිල් රාජපක්ෂ මැතිතුමා මුළු රටම වැලඳගත් යෝධ සංවර්ධන වැඩසටහන් රැසක් ක්‍රියාත්මක කිරීම හා ඒ සඳහා නිරන්තරවම ඇප කැප වී කටයුතු කිරීම රට නව මගකට ගැනීමේ වෑයමට යෝධ රුකුලක් වී ඇත. එයට අමතරව, ජනපතිතුමන් තමන් පෞද්ගලිකවම, සෑම දිස්ත්‍රික්කයක් පාසා ම ගොස් ඒකාබද්ධ සංවර්ධන කමිටු රැස්වීම් පවත්වා, ඒ ඒ දිස්ත්‍රික්කයන්හි අඩුපාඩු ප්‍රශ්න හා අවශ්‍යතා සොයා බලා කඩිනමින් විසඳුම් ලබාදීමේ වැඩපිළිවෙළක් ක්‍රියාත්මක කිරීම කාගෙත් පැසසුමට ලක්විය යුත්තකි. කිසිදු වෙහෙසක් මහන්සියක් නොබලා එතුමා කි‍්‍රයාකරන මෙම ප්‍රායෝගික වැඩපිළිවෙළ සැබවින් ම ජනතාවාදී වැඩපිළිවෙළකි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>16</day>
    </date>
    <link>http://www.dinamina.lk/2010/11/16/_art.asp?fn=f1011166</link>
    <topic>හෙළ කෙතේ සුවඳ විඳි රන් පුතකුගේ ඉදිරි දැක්ම</topic>
    <author/>
    <content>හැදුණු රන් පොළොවෙ හි එක්සේසත් නංවා, ලෝකයේ ම බුහුමන් ලැබූ ඓතිහාසික නායකයකු ගේ පදවි ප්‍රාප්තියේ දෙවැන්න එළැඹ තිබේ. ඔහු කවියක් නම්, විවරණය කිරීමට ටීකා අනවශ්‍ය ය.මහින්ද රාජපක්ෂ නම් වූ සුවිශේෂී නායකයාගේ් මෙවර ජනපති පදවි ප්‍රාප්තිය ද බොහෝ දේ කියන්නට ඇති එකකි. විශේෂයෙන් ගොවි කටයුතු ක්ෂේත්‍රයේ 38 වසරක ගමනක නිරත හෙක්ටර් කොබ්බෑකඩුව ගොවි කටයුතු පර්යේෂණ හා පුහුණු කිරීමේ ආයතනය ජනාධිපතිවරයාගේ කෘෂිකාර්මික වැඩපිළිවෙළ සඳහා කෘෂිකර්ම අමාත්‍යාංශයෙන් ලබන්නා වූ පන්නරය මත සිදුකරන සියලු පර්යේෂණ හා පුහුණු කර්තව්‍යයන් හි දායකත්වය මෙම සුවිශේෂී අවස්ථාවේ සාඩම්බරනීය ව සිහියට නගන්නෙමු.සංවර්ධනය වෙමින් පවත්නා රටක ආර්ථික සංවර්ධනය කෘෂිකාර්මික සංවර්ධනයේ ම දිගුවක්ය යන්න නූතන විචාරකයන් ගේ් අදහස යි. ඒ අනුව, කෘෂිකර්මාන්තයේ හා බහුතර ගොවි ජනතාව ගේ සාර්ථකත්වය ලෝකය තුළ ඉදිරි පිම්මක් පැනීමට ද අපට හැකියාව ලබාදෙනු ඇත. මෙකී කරුණු මත පෙළගැසුණු වර්තමාන දේශීය නායකත්වය, එනම් අප සුවිශේෂී රාජ්‍ය නායකයා විසින් පෙළ ගැස්වූ කෘෂිකාර්මික වැඩපිළිවෙළ කෙතරම් දුරට සාධනීය වී ඇත්දැ’යි යන්න විමසීම වටී.විශේෂයෙන් ම මහින්ද චින්තන - අලුත් ශ්‍රී ලංකාවක්, ‘මහින්ද චින්තන ඉදිරි දැක්ම’, ‘අපි වවමු - රට නගමු’, ‘පරිසර හිතකාමී වස විසෙන් තොර ආහාර භෝග‘ ආශ්‍රිතව යෝජිත සාධිත කෘෂි වැඩසටහන් මෙහි දී ප්‍රමුඛ කොට ගත යුතු ය. මෙහි දී අප ආයතනයේ මෙහෙවර එකී නිර්මාණාත්මක සංකල්පයන්, පර්යේෂණාත්මක ව අගයමින්, විශ්ලේෂණ හා යෝජනාවක් සමඟින් ඉදිරිපත් කිරීම යි.කෙතට දියවර‘කෙතට දියවර’ යන්න මහින්ද චින්තන කෘෂිකාර්මික සැලැස්මේ එන ප්‍රධාන සාකච්ඡාවකි. ඒ අනුව අප ආයතනය විසින් සිදුකෙරුණු පර්යේෂණ ඔස්සේ, ගොවි ප්‍රජාව අතර ජලය බෙදීයාමේ සමානතාවය, හඳුන්වා දුන් නව ජල කළමනාකරණ විදි මඟින් වගා තීව්‍රරතාවයට හා ජල ඵලදායිතාවයට සිදුවන්නා වූ බලපෑම්, එවැනි ක්‍රම මගින් සිදුවන්නා වූ ජල ඉතුරුව, ගොවීන් ඒ කෙරෙහි දක්වන ලැදියාව එම ක්‍රමවල වාසි අවාසි විමසීම සිදුකෙරිණි.ඒ අනුව, ‘මහවැලි එච් කලාපයේ ජල පංගු ක්‍රමය පිළිබඳ තක්සේරු කිරීම’, ‘ශ්‍රීී ලංකාව තුළ විවිධ අංශ කෙරේ ජලය බෙදී යාම අධ්‍යයනය’, ‘ආයතනික මට්ටමේ වැසි දිය එක්රැස් කිරීම පිළිබඳ ආර්ථික විමසුම’, ‘වාරිමාර්ග කළමනාකරණය තුළ රාජ්‍ය - පෞද්ගලික හවුල්කාරිත්වය (රිදී බැඳි ඇළ ගොවි සමාගම් ආකෘතිය ආශ්‍රිත ඇගයීම්), ‘ශ්‍රී ලංකාවේ ග්‍රාමීය කුඩා වැව්වල විකාශනය, ස්ථානගත කිරීම, ව්‍යාප්තිය හා ඒවයින් ඉටුවන අත්‍යවශ්‍ය ම සේවා යන පර්යේෂණ අධ්‍යයනයන් හි සොයා ගැනීම් හා අනාවරණයන් මෙරට වත්මන් නායකත්වයේ අවශ්‍යතාවය හා ආයතනයේ දායකත්වය එක්තැන් කළ අවස්ථාවන් කිහිපයක් පමණි.අප ආයතනයේ දැක්ම ගොවිජන අංශය පමණක් ම නොව ග්‍රාමීය අංශයේ ද තිරසාර සංවර්ධනය උදෙසා නව දැනුම ජනනය කර බෙදා හැරීම යි.වගාවට ඉඩම්ජාතික ඉඩම් ප්‍රතිපත්තියක් සකසන මහින්ද චින්තනය මහවැලි යෝජනා ක්‍රමවල ගොවි ජනපද ගොවීන්ට ඉඩම් ලබාදීමත්, ගොවි බිම්වල සින්නක්කර අයිතිය තහවුරු කිරීමත් අරමුණු කොට ඇත. ඉඩම් ගොවියා සතු ප්‍රධානත ම කෘෂි යෙදවුම යි.ඒ අනුව ගොවි පවුල් 100,000 කට ඉඩම් ලබා දී එම ක්‍රමය තවදුරටත් ශක්තිමත් කොට සෑම ගොවියකුට ම ඉඩම් කැබැල්ලක් ලබාදීම හෝ භුක්ති විඳින ඉඩමේ අයිතිය තහවුරු කිරීම, මොරගහකන්ද කළු ගඟ සංවර්ධන ව්‍යාපෘතීන් යටතේ අලුතින් ඉඩම් හෙක්ටයාර 5000 ක් ලබාදීම, උතුරු නැඟෙනහිර පළාතේ ඉඩම් අහිමි ගොවි පවුල් 10000 කට නොමිලේ ඉඩම් ලබාදීම ‘මහින්ද චින්තන ඉදිරි දැක්මෙන්’ අවධාරණය කොට ඇත.ලංකාවේ අඳ ගොවීන්ගේ ඉදිරි පරම්පරාවන් මුහුණ දී සිටින අවිනිශ්චිතතාවයන් සඳහා තිරසාර විසඳුමක් සැපයිය යුතු බවත්, ඒ සඳහා නො පමාව අවශ්‍ය නීතිරීති සකස් කරන බවත්, මහින්ද චින්තන ඉදිරි දැක්මෙන් කියැවේ.ඒ අනුව 2010 යෝජිත අඳ ගොවි පනත් කෙටුම්පතෙහි හි සංශෝධනය විය යුතු වගන්ති පිළිබඳ ඉඩම් හිමියන් හා නිලධාරින්ගේ අදහස් හා යෝජනා විමසමින් අප විසින් මෑතක දී සිදුකරන ලද, අඳ ගොවීන්ගේ වර්තමාන තත්ත්වය පිළිබඳ අධ්‍යයනය’ මහින්ද රාජපක්ෂ නම් වූ දිගු කල්පනා ඇති නායකයා ගේ අවශ්‍යතාවය ද අප විසින් හඳුනා ගනු ලැබූ බවට විද්‍යාමානිත තවත් සාක්ෂියකි. විශේෂයෙන් ම අඳ ගොවීන් සුරක්ෂිත කරන්නට යැ’යි හඬගාන පරිසරයක දී අප විසින් සිදුකෙරෙන විමර්ශනාත්මක යෝජනා ඉතා වැදගත් වූත්, සුවිශේෂී වූත් කර්තව්‍යයක් ඉටුකරනු ඇත යන්න අප හැඟීම යි.කෘෂි ව්‍යාප්ති සේවාව ගමටජනාධිපතිවරයාගේ ප්‍රමුඛ අරමුණක් වන කෘෂි ව්‍යාප්ති සේවාව ගමට ගෙන යාම අප ආයතනයේ ලැයිස්තු ගත අරමුණු අතර ද ප්‍රමුඛ තන්හී ගනී. විශේෂයෙන් ම අප සතු භෞතික හා මානව සම්පත් පෙරටු කරගෙන ව්‍යාප්ති සේවාවේ නිරත වූවන් පුහුණු කිරීම කලෙක පටන් ම සිදුවේ.අප ආයතනයේ මානව සම්පත් හා ආයතනික සංවර්ධන අංශය නිරන්තරයෙන් ම ගමින් ගමට, යායෙන් යායට යමින් සිදුකෙරෙන පුහුණු කිරීම් හි ප්‍රගතිය ඈදෙන්නේ ද ජාතික නායකත්වයේ සැලැසුම් කෙරෙහි ය.ඒ අනුව කෘ.ප.නි.ස.වරුන් පුහුණු කිරීමේ වැඩසටහන්, ‘ගැමි පිවිසුම් ක්‍රමවේදය භාවිත කිරීම පිළිබඳ පුහුණු වැඩසටහන’, ‘වාරි පුහුණුව ව්‍යාපෘතියේ සමාජ සජීවිකරුවන් පුහුණු කිරීමේ ව්‍යාපාරය’, ‘කෘෂිකර්ම අලෙවිකරණ ව්‍යාපාර සේවය පිළිබඳ ජාතික පුහුණු වැඩසටහන’, ‘කෘෂි තාක්ෂණ තොරතුරු තාක්ෂණ සන්නිවේදනය හරහා ගොවීන්ට දැනුම සන්නිවේදනය කිරීම පිළිබඳ ඇගයීම’ අප විසින් මෑතකාලීන ව සිදුකෙරිණි.එසේ ම ‘වස විසෙන් තොර ආහාර භෝග‘, ‘දේශීය බීජ දිරිගැන්වීම’ කාබනික පොහොර භාවිතයේ විභවතාවයන්’ යන්න පිළිබඳ නිරන්තරව අප ආයතනයේ ඇස ගැටෙන බව කිව යුතු ය. දේශීයත්වයට නැඹුරු වූ ජාතික නායකත්වයේ මෙවැනි සංකල්පනා නිරතුරු අප ආයතනයේ අවධානයට පාදක වන බව ද කිව යුතු ය.කලක පටන් ම කතාබහට ලක් වූ දේශීය නිෂ්පාදනය වැඩි කරලීමේ මෙහෙයුම හා සමගාමීව ආහාර සුරක්ෂිතභාවය සඳහා තෙත් කලාපයේ පුරන් කුඹුරු අස්වැද්දීම, ගෙවතු වගාව ප්‍රචලිත කිරීම, පසු අස්වනු හානිය අවම කිරීම පිළිබඳ විමර්ශනය සේ ම වී, අතිරේක භෝග, එළවළු, පලතුරු, අල සම්බන්ධයෙන් කාලීනව මතුවන නිෂ්පාදන, අලෙවිකරණ ගැටලු විමසමින්, තොරතුරු ඉදිරිපත් කිරීම ද අපතින් සිදුවේ. මේ සියල්ල ‘මහින්ද චින්තනය’ හා එහි ඉදිරි දැක්මෙන් අපේක්ෂිත පරමාර්ථයන් ය.පලතුරු හා එළවළුවල පසු අස්වනු හානිය අවම කිරීම සඳහා කටයුතු කරන බව මහින්ද චින්තන ප්‍රතිපත්ති ප්‍රකාශනයේ පැහැදිලිවම දක්වා ඇත. පසු අස්වනු හානිය නිසා අහිමි වන 10% - 35% අතර වූ අස්වැන්නක ප්‍රමාණයක දේශීය ගොවි ආර්ථිකයට සිදුකරන්නේ බරපතළ පාඩුවකි. එය අවධානයට ගනිමින් පසු අස්වනු තාක්ෂණ ආයතනය මගින් පලතුරු හා එළවළු ඇසුරුම්කරණය හා ප්‍රවාහනය සඳහා ප්ලාස්ටික් ඇසුරුම් හඳුන්වා දෙන ලදී. සැපයුම් චක්‍රයේ විවිධ පාර්ශ්ව අතර මෙම ඇසුරුම් බෙදාහැරීම මෙහි දී අරමුණු කෙරිණි.ඒ අනුව බෙදා හරින ලද ප්ලාස්ටික් ඇසුරුම් හේතුවෙන් ඇති වූ බලපෑම යහපත් නම් අඛණ්ඩ භාවිතය සඳහා නිර්දේශ ඉදිරිපත් කිරීම අප ආයතනය පැවරුණු ඇති කාර්යභාරය වේ. ඒ අනුව අප විසින් සිදුකොට අවසන් කොට ඇති අධ්‍යයනයෙ හි ප්‍රතිඵල හෙට දින තොරතුරු ප්‍රවාහයට එක්කිරීමට අප සූදානම් ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=n1011172</link>
    <topic>‘නිදහස’නිදහස් චතුරශ්‍රයේ දීඅගමැති ප්‍රධානත්වයෙන්</topic>
    <author/>
    <content>“නිදහස” සුබ සංස්කෘතික පෙර දැක්ම ප්‍රදර්ශනය හා සැණකෙළිය අද (17) පස්වරු 5.30 ට අගමැති දි. මු. ජයරත්න මහතාගේ ප්‍රධානත්වයෙන් නිදහස් චතුරශ්‍රයේ දී විවෘත කෙරේ.අද සිට දින හතරක් පුරා පැවැත්වෙන මේ ප්‍රදර්ශනය හා සැණකෙළිය පස්වරු 2 සිට රාත්‍රී 10.00 දක්වා මහජනතාවට විවෘතය.ජනපති දෙවැනි පදවි ප්‍රාප්තිය වෙනුවෙන් සංවිධානය කර ඇති මේ නැවුම් ආරක ප්‍රදර්ශනය සාහිත්‍යය, සංස්කෘතිය, නව තාක්ෂණය ඇතුළු තවත් විෂයයන් රාශියකට අයත් කලාප දහසකින් සමන්විතය.මෙහිදී ජාතික ආහාරය ලෙස විශාල කිරිබතක් සෑදීමට කටයුතු යොදා ඇති අතර එය ලෝකයේ විශාලතම කිරිබත ලෙස නම් කිරීමට ද කටයුතු යොදා තිබේ.දේශීයත්වය කියාපාන ආහාර පාන, දේශීය ඖෂධ ඇතුළු තවත් ප්‍රදර්ශන කුටි රාශියක් ඇතුළත් මෙය නැරඹීමට සියලුම ජනතාවට නොමිලේ අවස්ථාව උදාවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=n1011173</link>
    <topic>හජ් උළෙලට ජනපතිගෙන් සුබ පැතුම්</topic>
    <author/>
    <content>ශ්‍රීලංකාවේ මුස්ලිම් ජනතාව රටේ දියුණුවටත්, ජනතාවගේ එකමුතුබවටත් සැලකිය යුතු දායකත්වයක් ලබා දී ඇති බව ජනාධිපති මහින්ද රාජපක්ෂ මහතා පවසයි.ශත වර්ෂ ගණනාවක සිට මුස්ලිම් ජනතාව අනෙක් ජන කොටස් සමඟ සංහිඳියාවෙන් ජීවත් වෙමින් සිටින බව අදට (17) යෙදී තිබෙන ඊද් – උල් - අල්හා උත්සවය වෙනුවෙන් සුබ පැතුම් පණිවිඩයක් නිකුත් කරමින් ජනාධිපතිවරයා කියා සිටී.එම පණිවිඩයේ මෙසේ ද සඳහන් වේ,මේ උත්සවය උදාවන්නේඉස්ලාම් විශ්වාසය තුළ දක්නට ලැබෙන පරිත්‍යාගයේ හරය බඳු ප්‍රතිමුර්තිය ලෙස සලකමින් ඉතා උනන්දුවෙන් මොවුන් ගතින් හා සිතින් සම්බන්ධ වන පූජනීය හජ්ජි වන්දනාව අවසන් වන විටය. මේ වසරේ දී ශ්‍රී ලංකාවේ වන්දනාකරුවන් හය දහසකට ආසන්න ප්‍රමාණයක් මක්කම පූජනීය නගරයේ හජ්ජි වන්දනාවේ නියැළෙනු ඇත.විවිධ භාෂා කතා කරන, විවිධ ජාතීන්ට හා සංස්කෘතීන්ට අයත් දස ලක්ෂ සංඛ්‍යාත වන්දනාකරුවන් දේවත්වය සහ දෙවියන්ගේ ශ්‍රේෂ්ඨත්වය යන එකම පණිවුඩය ප්‍රකාශ කරන්නේ හජ්ජි උළෙලේ සමගියේ ජීව ගුණය ද සංකේතවත් කරමිනි. මේ සමගියේ ජීව ගුණය ඔවුන්ගේ ජීවිතය පුරා පැවතිය යුතු අතර එය පුළුල් වශයෙන් මානව සහෝදරත්වයේ නාමයෙන් වෙනත් ආගමික බැතිමතුන් වෙතට ද දැක්විය යුතුය.මෙම සමගිය තුළින් ශ්‍රී ලංකාවේ මුස්ලිම් ජනතාව අපේ රටේ දියුණුවටත්, අපේ ජනතාවගේ එකමුතුබවටත් සැලකිය යුතු දායකත්වයක් සිදු කොට තිබේ. මාතෘ භූ®මියේ අභිවෘද්ධියට දායක වෙමින් මොවුහු ශත වර්ෂ ගණනාවක් මුළුල්ලේ ද දැන් ද ලංකාවේ වෙනත් ජන කොටස් සමග සංහිඳියාවෙන් ජීවත් වෙමින් සිටිති.ත්‍රස්තවාදී බලපෑම් නිසා උතුරෙන් පිටුවහල් කරන ලද මුස්ලිම් ජනතාව නැවත එහි පදිංචි කිරීමට ක්‍රියා මාර්ග ගැනෙමින් තිබෙන අවස්ථාවෙහි මෙම වසරේ හජ්ජි උත්සවය සැමරීම මගේ විශේෂ සතුටට කරුණකි. මෙය දැන් රට පුරා පැතිර පවත්නා සාමය සංකේතවත් කරමින් ඔවුන් වරක් ජීවත් වූ සාමය හා එකමුතු බව මධ්‍යයේ ඔවුන්ට නව ජීවනයකට මග පෙන්වන සංහිඳියාව සඳහා වූ පියවරකි.අද දින විශේෂ ආගමික වතාවත්වල යෙදෙන සියලු මුස්ලිම් ජනයාගේ යාඥා නිසැකයෙන් ම සැමට ගෞරවනීය සාමයක් ඉදිරියටත් පතමින් කෙරෙන්නක් වනු ඇති බව නොඅනුමාන ය. අපේ සියලුම මුස්ලිම් සහෝදර ජනතාවට මම ප්‍රීතිමත් හා සාමකාමී ‘ඊද් මුබාරක්’ ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=n1011174</link>
    <topic>මෙවර අය වැයෙන් රජයේ සේවකයන්ටඋපරිම සහන</topic>
    <author>වෙල්ලස්සේ බණ්ඩාර සහ අනුර ප්‍රේමලාල්</author>
    <content>මෙවර අය වැයෙන් රජයේ සේවකයන් ට උපරිම සහන ලබා දෙන බවත්, පෞද්ගලික අංශයේ සේවකයන්ට ද සහන සැලසීම සඳහා හාම්පුතුන්ගේ සම්මේලනය සමග සාකච්ඡා කරන බවත්, සෞඛ්‍ය ඇමති මෛත්‍රීපාල සිරිසේන මහතා සඳහන් කරයි.මහවැලි කේන්ද්‍රයේ දී ඊයේ පැවැති මාධ්‍ය හමුවක දී ඇමතිවරයා මේ බව පැවැසීය. රටේ සමස්ථ වැඩ කරන ජනතාවට සහන සැලසෙන අය වැයක් ඉදිරි වර්ෂය සඳහා ජනාධිපති මහින්ද රාජපක්ෂ මහතා ලබන 22 දින පාර්ලිමේන්තුවට ඉදිරිපත් කරන බවද ඇමැතිවරයා කියා සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=n1011175</link>
    <topic>ජාතික සමගිය හා බෞද්ධ පුනර්ජීවනයඋදෙසා ජනපතිට ගෞරව සම්මාන</topic>
    <author>නුවන් කොඩිකාර සහ මහින්ද අලුත්ගෙදර</author>
    <content>සම්බුද්ධ ශාසනයේ චීරස්ථිතිය උදෙසා මෙන්ම මෙරට බෞද්ධ පුනර්ජීවනය උදෙසා කළ මෙහෙය වෙනුවෙන් ලෝක බෞද්ධ මහා සම්මේලනය මගින් පිරිනමනු ලබන උසස්ම ගෞරව සම්මානයෙන් ජනාධිපති මහින්ද රාජපක්‍ෂ මහතා ඊයේ (16) පිදුම් ලැබූහ.ශ්‍රී ලාංකීය ධරණී තලය තුළ ජීවත් වන සකල විද ජන කොටස් අතර ජාතික සමගිය ගොඩගැනීම උදෙසා ඉටු කරනු ලැබූ මෙහෙවර ද මෙහි දී ඇගයීමට ලක්කර ඇත.ලෝක බෞද්ධ සම්මේලනයේ 60 වන සංවත්සරය හා 25 වන මහා සමුළුව සුගතදාස ගෘහස්ථ ක්‍රීඩාංගනයේ දී ඊයේ (16) පැවැති අවස්ථාවේ දී මෙම සම්මානය ලෝක බෞද්ධ සම්මේලනයේ මහ ලේකම් පැලෝ තිවාරි මහතා අතින් පිරිනැමිණි. “බුදු දහම තුළින් සංහිදියාව“ යන්න තේමා කර ගනිමින් රටවල් 41 ක බෞද්ධ සංවිධාන 164 ක නියෝජිතයෝ මීට එක්ව සිටියහ.නර්තන හා ගැයුම් වැයුම් වලින් සමන්විතව පැවැත්වුණ මෙම සමුළුවට මහා නායක හිමිවරු, සංඝරත්නය, තානාපතිවරු හා මැති ඇමැතිවරු රැසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=n1011176</link>
    <topic>කලින් ගියේ ‘අන්තරේ’ අය පමණයිලෝක තරුණ උලෙළටමෙවර සරසවි සිසුහු 7ක්</topic>
    <author>සමන්මලී පි‍්‍රයශාන්ති</author>
    <content>දකුණු අපි‍්‍රකාවේ දී පැවැත්වීමට නියමිත ලෝක තරුණ හා ශිෂ්‍ය උළෙලට සහභාගී වීම සඳහා මෙරට විශ්වවිද්‍යාල ශිෂ්‍ය නායකයන් හත් දෙනකුට මෙවර අවස්ථාව හිමි වී තිබේ.දාහත් වැනි වරට පැවැත්වෙන ලෝක තරුණ හා ශිෂ්‍ය උළෙලට සහභාගී වීමේ අවස්ථාව මෙතෙක් කලක් ජනතා විමුක්ති පෙරමුණේ අවශ්‍යතාව මත අන්තර් විශ්වවිද්‍යාලයීය ශිෂ්‍ය බල මණ්ඩලයේ කැඳවුම්කරුට පමණක් සීමා වී තිබිණි. ජාතික සූදානම් කිරීමේ කමිටුවේ සභාපති උසස් අධ්‍යාපන ඇමැති එස්.බී.දිසානායක මහතා විශ්වවිද්‍යාල ශිෂ්‍ය නායකයන් සමඟ සාකච්ඡා කර මෙම උළෙලට සහභාගී වීම සඳහා ශිෂ්‍ය නායකයන් හත් දෙනෙකුට අවස්ථාව ලබා දී ඇත.ඒ අනුව 17 වැනි ලෝක තරුණ හා ශිෂ්‍ය උළෙලට සහභාගී වීමේ අවස්ථාව ප්‍රථම වරට අන්තර් විශ්වවිද්‍යාලයීය ශිෂ්‍ය මධ්‍යස්ථානයට ද හිමිවීම විශේෂත්වයකි. යඹ, යාපනය, නැඟෙනහිර, අග්නිදිග, විවෘත හා ශ්‍රී ජයවර්ධනපුර විශ්වවිද්‍යාල නියෝජනය වන පරිදි මෙම ශිෂ්‍ය නායකයන් තෝරාගෙන තිබේ.“ලෝක සාමය සහයෝගීතාව හා සමාජ පරිවර්තනය උදෙසා අධිරාජ්‍යවාදය පරදවමු’ මැයෙන් පැවැත්වෙන මෙම උළෙලට ලෝකයේ ශිෂ්‍ය නායකයන් 30000ක් පමණ සහභාගී වීමට නියමිතය. ශ්‍රී ලංකාව නියෝජනය කරමින් සහභාගී වන ශිෂ්‍ය නායකයන් නිල වශයෙන් ප්‍රකාශයට පත් කිරීම අද (17) උදේ 10 ට යාපනය විශ්වවිද්‍යාලයේ දී සිදු කෙරේ.උසස් අධ්‍යාපන ඇමැති එස්.බී. දිසානායක මහතා මේ අවස්ථාවට සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=n1011177</link>
    <topic>හඳුන්නෙත්තිට පහරදීම ගැනජනපති වාර්තාවක් ඉල්ලයි</topic>
    <author>වෙල්ලස්සේ බණ්ඩාර සහ අනුර ප්‍රේමලාල්</author>
    <content>පාර්ලිමේන්තු මන්ත්‍රී සුනිල් හඳුන්නෙත්ති මහතාට යාපනයේදී පහරදීම සම්බන්ධයෙන් වාර්තාවක් ලබාදෙන ලෙස ජනාධිපති මහින්ද රාජපක්ෂ මහතා පොලිස්පතිවරයාට දැනුම් දී තිබේ.ඒ මහතාට පහරදීම සම්බන්ධයෙන් පරීක්ෂණ පැවැත්වීම සඳහා විශේෂ පොලිස් කණ්ඩායම් දෙකක් යොදවා ඇතැයි යෞවන කටයුතු ඇමැති ඩලස් අලහප්පෙරුම මහතා පැවැසීය.මහවැලි කේන්ද්‍රයේදී ඊයේ (16) පැවැති මාධ්‍ය හමුවකදී සුනිල් හඳුන්නෙත්ති මන්ත්‍රීවරයාට පහරදීම සම්බන්ධයෙන් මාධ්‍යවේදියෙකු ඇසූ ප්‍රශ්නයකට පිළිතුරු දෙමින් ඇමැතිවරයා මේ බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=n1011178</link>
    <topic>පළාත් පාලන කෙටුම් පත්ආණ්ඩු ක්‍රම ව්‍යවස්ථාවට අනුකූලයි</topic>
    <author>දයා පෙරේරා සහ දුමින්ද ගුරුගේ</author>
    <content>පළාත් පාලන ආයතන (විශේෂ විධිවිධාන) සහ පළාත් පාලන ආයතන ඡන්ද විමසීම් (සංශෝධන) නමැති පනත් කෙටුම්පත් හෝ ඒවායේ වගන්ති කිසිවක් ආණ්ඩු ක්‍රම ව්‍යවස්ථාවට අනනුකූල නොවන බව ශ්‍රේෂ්ඨාධිකරණය තීරණය කර ඇති බව කතානායක චමල් රාජපක්‍ෂ මහතා පාර්ලිමේන්තුවට ඊයේ (16) දැනුම් දුන්නේ ය.ආණ්ඩු ක්‍රම ව්‍යවස්ථාවේ 121 (1) වන ව්‍යවස්ථාව අනුව ශ්‍රේෂ්ඨාධිකරණය හමුවේ අභියෝගයට ලක් කරන ලද එම පනත් දෙක පිළිබඳ තීරණය ස්ථාවර නියෝග 50 (2) (ඇ) යටතේ කතානායකවරයා පාර්ලිමේන්තුවට දැන්වීය. ඊයේ පාර්ලිමේන්තුවේ දිනට නියමිත කටයුතු ආරම්භ කිරීමට පෙර කතානායකවරයා මේ බව දැනුම් දුන්නේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=n1011179</link>
    <topic>බන්ධනාගාර ඉහළ නිලධාරීන්දසදෙනකුට වහාම ස්ථාන මාරුවීම්</topic>
    <author>බුද්ධිකා ඉඹුලාන</author>
    <content>බන්ධනාගාර දෙපාර්තමේන්තුවේ ඉහළ නිලධාරීන් දස දෙනකුට නව බන්ධනාගාර අධිකාරිවරුන් ලෙස ස්ථාන මාරුවීම් ලබා දී ඇත. මේ සඳහා පුනරුත්ථාපන හා බන්ධනාගාර ප්‍රතිසංස්කරණ ඇමති ඩිව් ගුණසේකර මහතා සිය අනුමැතිය දී තිබේ.වසර දෙකකට වඩා එකම ස්ථානයේ රාජකාරී සිදුකර ඇති මෙම නිලධාරීන් රාජකාරී අවශ්‍යතා මත සහ නිලධාරීන් විශ්‍රාම යෑමෙන් පුරප්පාඩු වූ තනතුරු සඳහා පත් කර තිබේ.ඒ අනුව විශේෂ ශ්‍රේණියේ බන්ධනාගාර අධිකාරිවරයකු වන දැනට මූලස්ථාන අධිකාරි තනතුර හොබවන ඒ. හපුආරච්චි මහතා බන්ධනාගාර කොමසාරිස් (කර්මාන්ත) ලෙසත්, බෝගම්බර බන්ධනාගාර අධිකාරි කේ. එම්. ජී. බී. කුලතුංග මහතා බන්ධනාගාර මූලස්ථාන අධිකාරිවරයා ලෙසත්, වැලිකඩ බන්ධනාගාර අධිකාරිවරයා වන එස්. ජී. ඩබ්ලිව්, එම්. ආර්. ඕ. ජී. වික්‍රමසිංහ මහතා මහර බන්ධනාගාර අධිකාරිවරයා ලෙසත් පත්කර ඇත.මහර බන්ධනාගාරයේ අධිකාරිවරයාව සිටි ඩී. ජී. එන්. එල්. අබේගුණවර්ධන මහතා වැලිකඩ බන්ධනාගාරයේ අධිකාරිවරයා ලෙසත්, කොළඹ රිමාන්ඩ් බන්ධනාගාරයේ අධිකාරිවරයාව සිටි එච්. එම්. පී. එන්. උපුල්දෙණිය මහතා පර්යේෂණ හා විශෝධන පුහුණු මධ්‍යස්ථානයේ අධ්‍යක්ෂවරයා ලෙසත් පල්ලෙකැළේ එළිමහන් සිර කඳවුරේ අධිකාරිවරයාව සිටි ජේ. පී. ඒ. ජයසිංහ මහතා බෝගම්බර බන්ධනාගාරයේ අධිකාරිවරයා ලෙසත් නව පත්වීම් ලබා ඇත.ගාල්ල බන්ධනාගාරයේ අධිකාරිවරයාව සිටි ජේ. ඒ. ජී. ජයසිංහ මහතා කොළඹ රිමාන්ඩ් බන්ධනාගාරයේ අධිකාරිවරයා ලෙසත්, අනුරාධපුර බන්ධනාගාරයේ සහකාර අධිකාරී ඒ. කේ. එස්. කේ. අයි. ද සිල්වා මහතා ගාල්ල බූස්ස බන්ධනාගාරවල සහකාර බන්ධනාගාර අධිකාරිවරයා ලෙසත්, මහර බන්ධනාගාරයේ සහකාර බන්ධනාගාර අධිකාරිවරයාව සිටි පී. ඩබ්ලිව්. එල්. චන්ද්‍රසිරි මහතා අනුරාධපුර බන්ධනාගාරයේ සහකාර බන්ධනාගාර අධිකාරි වරයා ලෙසත් බූස්ස බන්ධනාගාරයේ සහකාර බන්ධනාගාර අධිකාරි පී. ඒ. ඩී. තිස්ස මහතා පල්ලේකැළේ එළිමහන් කඳවුරේ සහකාර බන්ධනාගාර අධිකාරිවරයා ලෙසත් පත් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=n10111710</link>
    <topic>යකඩ ඇණ ‘පානය කළ’ චාන්දනීජෝර්දානයේ සිට අද එයි</topic>
    <author>මහින්ද අලුත්ගෙදර</author>
    <content>ජෝර්දානයේ ගෘහ සේවයේ යෙදී සිටියදී හාම්පුතාගේ වධ හිංසනයට ලක් වූ ශ්‍රී ලාංකික කාන්තාව හෙට (18) ශ්‍රී ලංකාවට කැඳවාගෙන එන බව ශ්‍රී ලංකා විදේශ සේවා නියුක්ති කාර්යාංශය පවසයි.මේ කාන්තාවට ඇගේ හාම්පුතා යකඩ ඇණ ගිල්වූ ජලය පානය කිරීමට දී තිබෙන අතර පසුව මේ ගැන ජෝර්දාන පොලීසියට පැමිණිලි කිරීමෙන් පසු අම්මාන් නුවර ශ්‍රී ලංකා තානාපති කාර්යාලයට ඇය බාර දී තිබෙන බව ශ්‍රී ලංකා විදේශ සේවා නියුක්ති කාර්යාංශයේ ජ්‍යෙෂ්ඨ ප්‍රකාශකයෙක් “දිනමිණ”ට පැවැසීය.පොළොන්නරුව, මනම්පිටිය ප්‍රදේශයේ පදිංචි ඩී. එම්. චාන්දනී නමැති 21 හැවිරිදි තරුණිය මෙසේ වධ හිංසනයට ලබා තිබෙන අතර ඇයගේ සෞඛ්‍ය තත්ත්වය පරීක්‍ෂා කිරීම සඳහා ශ්‍රී ලංකා විදේශ සේවා නියුක්ති කාර්යාංශය මාර්ගයෙන් ශ්‍රී ජයවර්ධනපුර මහ රෝහලේ විශේෂඥ වෛද්‍යවරයකු ජෝර්දානය බලා පිටත් කර යවා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=n10111711</link>
    <topic>පදවි ප්‍රාප්තිය වෙනුවෙන් සිට වූපැළ ගලවා විනාශ කර දමලා</topic>
    <author>සීගිරිය විශේෂ</author>
    <content>දඹුල්ල වීර මොහාන් ජයමහ විදුහලේ ගුරුවරුන් සහ දරු දැරියන් ඊයේ (16) සිටුවනු ලැබූ පැළ සියල්ල එදින රාත්‍රි කිසියම් පිරිසක් විසින් ගලවා විනාශ කර දමා තිබේ.පැළ සිටුවීමේ ජාතික උත්සවයට සමගාමීව පැවැති මාතලේ දිස්ත්‍රික් උත්සවය ඇමැති ජනක බණ්ඩාර තෙන්නකෝන් මහතාගේ ප්‍රධානත්වයෙන් විදුහල පිහිටි ගම්උදා භූමියේදී පැවැත්විණි.විදුහලේ දරුවන් විසින්ද එම අවස්ථාවේ පැළ සිටුවනු ලැබූ අතර ඊයේ (17) උදේ පාසලට එද්දී තමන් විසින් සිටුවනු ලැබූ පැළ සියල්ල ගලවා විනාශ කර තිබෙනු දුටු පාසල් දරු දැරියන් මෙන්ම ගුරුවරුන්ද දැඩි කම්පනයට පත්වී සිටියහ.මේ අපරාධය පිළිබඳව විදුහල්පතිවරයා දඹුල්ල පොලිසියට පැමිණිලි කර ඇති අතර මෙය සිදු කළේ කවුරුන්ද කුමන අරමුණක් මතද යන්න පිළිබඳව පොලිසිය පරීක්ෂණ අරඹා තිබේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=n10111712</link>
    <topic>බෑගයේ තිබූ දුරකතනයතිසර පට තුළ නාද වෙලා</topic>
    <author>සිරිසේන රාජපක්‍ෂ</author>
    <content>බම්බලපිටියෙන් බස් රථයකට නැඟි තරුණියකගේ ජංගම දුරකථනය සහිත අත් බෑගයක් පරිස්සමට ළඟ තබාගත් කාන්තාවක විසින් බෑගයේ තිබූ දුරකථනය සොරාගෙන එය තම තිසර පට තුළ සඟවා තිබියදී සොයාගෙන තිබේ.අදාල කාන්තාව බෑගය තුළින් ජංගම දුරකථනය සොරාගෙන එය තම තිසර පට තුළ සඟවාගෙන සිටියදී දුරකථනය නාදවීමත් සමඟ තරුණිය විමසිලිමත්වීමේදී දුරකථනය සොයාගැනීමට හැකි වී තිබේ.පසුව දුරකථනය සොරාගත් කාන්තාව බස්රථයේ සිටි අනෙකුත් මගීන්ගේද සහාය ඇතිව කුරුඳුවත්ත පොලීසියට බාරදී ඇත. පොලීසිය ඇය කොළඹ ප්‍රධාන මහේස්ත්‍රාත් රෂ්මි සිංගප්පුලි මහතා ඉදිරියට ඉදිරිපත් කිරීමෙන් පසු සැකකාර කාන්තාව ප්‍රජා සේවයට යොමුකර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=n10111713</link>
    <topic>වැඩිහිටි නිවසේ ගැටුමකින් 74 හැවිරිදි අයෙක් මරුට</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>මහනුවර අම්පිටිය ප්‍රදේශයේ වැඩිහිටි නිවාසයක් තුළදී එහි නේවාසික වැඩිහිටියන් දෙදෙනකු අතර ඇති වූ බව කියන ගැටුමකින් පසු රෝහල් ගත කෙරුණු එක් පුද්ගලයකු ඊයේ (16) මිය ගොස් තිබේ.ජී. ධර්මසේන නැමති හැත්තෑහතර හැවිරිදි අයකු මෙලෙස මිය ගොස් ඇත.වැඩිහිටි නිවාස භූ®මියේදී ඇඳුම් වේළා ගැනීමට යාමේදී මෙම වැඩිහිටියන් දෙදෙනා අතර බහින්බස් වීමක් සිදුව එය දුර දිග යාමෙන් අදාළ ගැටුම සිදුව ඇතැයි පොලීසිය පවසයි.මේ අතර සිද්ධියට සම්බන්ධ සැකකාර හැට නව හැවිරිදි පුද්ගලයා මහනුවර මූලස්ථාන පොලීසිය මගින් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=n10111714</link>
    <topic>දෙදරු පියෙක් අබිරහස්ලෙස මිය ගිහින්</topic>
    <author>කෑගල්ල දිස්ත්‍රික් සමූහ සහ ගලිගමුව සමූහ</author>
    <content>අභිරහස් ලෙස මියගිය අයකුගේ මළසිරුරක් ඊයේ (16) පස්වරුවේ වරකාපොළ පොලිස් බල ප්‍රදේශයේ ඇත්නාවල ගල්හෙළයක රැඳී තිබියදී සොයාගෙන තිබේ.මෙසේ මියගොස් ඇත්තේ ඇත්නාවල උණගල්ල පදිංචි කේ. එම්. ඥාණපාල නැමති හතළිස් පස් හැවිරිදි දෙදරු පියෙකි. පෙරදින (15) රාත්‍රීයේ සිට මොහු නිවසේ නොසිටි නිසා අසල්වැසියන් එක්ව සොයමින් සිටියදී නිවස ආසන්නයේ පදිංචිකරුවකු ගල්බෑවුමේ රැඳී ඇති මෘත ශරීරය දැක ඇත.හිසෙහි හා ඇඳ සිටි ඇඳුම්වල ලේ තැවරී තිබී ඇත.වරකාපොළ පොලිස් ස්ථානාධිපති පොලිස් පරීක්ෂක නිහාල් කුලතුංග මහතා ඇතුළු නිලධාරීහු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=n10111715</link>
    <topic>බෙහෙත් ගැනීමට ගිය දැරියබෙල්ල කඩා වැටී මියගිහින්</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>සිංහල බෙහෙත් ගැනීමට ගිය දැරියක් නාඩි පරීක්‍ෂා කරද්දී තුල්හිරිය ප්‍රදේශයේදී මියගොස් ඇත.මියගොස් ඇත්තේ බලපිටිය වතුරවෙල පදිංචි සචිනි දිල්ෂානි සඳුන් කුමාරි නමැති අවුරුද්දයි මාස අටක් වයසැති දැරියකි.දැරියගේ හෘදය වස්තුවේ රෝගයකට කරාපිටිය රෝහලට ඇතුළත් කිරීමෙන් පසු ඇයගේ රෝගය සුව කිරීමට නොහැකි බව එහි වෛද්‍යවරුන් විසින් පවසා ඇත. රෝගය සුව කිරීම සඳහා තුල්හිරියේ සිංහල වෙද මහතකු ළඟට ගෙනවිත් ඇත.එහිදී දැරිය ඇඳක් මත මුනින් අතට නිදිකරවා ඇඳ උඩ සිට වෙද මහතා දැරියගේ පිටකොන්ද මත පය තබා තදකර වේගයෙන් දැරියගේ පය දක්වා අතුල්ලා ගෙන යන විට දැරියගේ බෙල්ල කඩා වැටී මියගිය බව දැරියගේ පියා වන සරත් වසන්ත කුමාර මහතා වරකාපොල පොලිසියට පවසා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=n10111716</link>
    <topic>නවීන පන්නයේ වාහනජාවාරමක සුළමුල හෙළිවෙයි</topic>
    <author>කොච්චිකඩේ විශේෂ ඩී. මිහිදුකුල</author>
    <content>කෝටි ගණනක් වටිනා නවීන පන්නයේ වාහන කුලී පදනම මත ලබාගෙන ඒවා උගසට තබා හා අලෙවි කර ලක්ෂ ගණනින් මුදල් වංචා කළ පුද්ගලයන් දෙදෙනකු මීගමුව පොලිස් කොට්ාසයේ විශේෂ විමර්ශන ඒකකය විසින් (15) අත්අඩංගුවට ගෙන තිබුණි.මෙලෙස අත්අඩංගුවට ගෙන ඇත්තේ, කටුවැල්ලේ ගම හා මීගමුව පදිංචි පුද්ගලයන් දෙදෙනෙකි.මෙම වාහන නවීන මාදිලියේ සුසිකි, මැස්ඩා නිශාන් වර්ගවලට අයත්ය. වාහන උගස්කර හා අලෙවිකර ලබා ගත් මුදල් කැසිනෝ සූදුවට වැයකර ඇති බව පොලිසිය කියයි. වාහන පහක් ගාල්ල, කොළඹ කැලණිය ප්‍රදේශවල උකස්කර හා අලෙවි කර තිබියදී පොලිස් සැරයන් 51751 ප්‍රනාන්දු මහතාට ලැබුණු තොරතුරක් මත සොයාගෙන ඇත. මීගමුව පොලිස් කොට්ඨාසයේ ජ්‍යෙෂ්ඨ පොලිස් අධිකාරී චන්දන ගලප්පත්තිමහතාගේ සහ අපරාධ මෙහෙයුම් සහකාර පොලිස් අධිකාරී රත්නසිරි යන මහත්වරුන් ගේ උපදෙස් මත මීගමුව පොලිස් කොට්ඨාසයේ විශේෂ විමර්ශන ඒකකයේ ස්ථානාධිපති යසන්ත විජේසේකර, උප පොලිස් පරීක්ෂක බණ්ඩාර පොලිස් සැරයන් 23121 වීරසේන, පොලිස් සැරයන් 51751 ප්‍රනාන්දු පොලිස් කොස්තාපල් 31345 ප්‍රසන්න යන නිලධාරී කණ්ඩායමක් මෙම වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=n10111717</link>
    <topic>මහනුවර ප්‍රදේශයේ ගුරුවරියකඋගන්වන්නේ නැතිව මාස 119ක් වැටුප් අරන්</topic>
    <author>සංජය අසේල මතුරට</author>
    <content>මහනුවර ප්‍රදේශයේ අධ්‍යාපන කළාපයක ගුරුවරියක් මාස 119 ක කාලසීමාවක් තිස්සේ කිසිඳු ඉගැන්වීමකින් තොරව මසකට රුපියල් 18864 බැගින් රුපියල් 2244816 ක මුදලක් වැටුප් වශයෙන් ලබාගෙන ඇතැයි විගණන වාර්තාවක් මගින් හෙළිදරව් වී තිබේ.එම අධ්‍යාපන කළාපයේම තවත් ගුරුවරියක්ද මාස 18 ක කාලයක් ඒ ආකාරයටම වැටුප් ලබාගෙන ඇති බව පැවසූ මධ්‍යම පළාත් ආණ්ඩුකාර ටිකිරි කොබ්බෑකඩුව මහතා මෙසේ අයථා ලෙස ලබාගෙන ඇති සියලුම මුදල් අදාළ ගුරුවරියන්ගෙන් ආපසු අයකර ගන්නා ලෙස තමන් නියෝග කොට ඇති බවද කීය.ආණ්ඩුකාරවරයා එසේ පැවසුවේ ජනාධිපති මහින්ද රාජපක්ෂ මහතාගේ දෙවන පදවි ප්‍රාප්තිය සහ 65 වන ජන්ම දිනය නිමිත්තෙන් සාරධර්ම පිරි යහපත් දේශයක් ගොඩනැඟීම සඳහා අවශ්‍ය ආගමික පසුබිම නිර්මාණය කිරීමේ අරමුණින් මධ්‍යම පළාතේ සියලුම පාසල් සඳහා ආගමික ප්‍රතිමා සහ ග්‍රන්ථ බෙදාදීමේ වැඩසටහනේ සමාරම්භක උත්සවය ඊයේ (16) පෙරවරුවේ මහනුවර හිල්වුඩ් බාලිකා විදුහල් ශාලාවේදී පැවැති අවස්ථාවේදීය.එහිදී වැඩිදුරටත් අදහස් දැක් වූ කොබ්බෑකඩුව මහතා මෙසේද කීය.මේ වන විට මධ්‍යම පළාතේ් ගුරුවර ගුරුවරියන් 184 දෙනෙකු විදේශ ගතවීම සඳහා මාගේ අනුමැතිය ලබා ගැනීමට ඉල්ලුම්පත් ඉදිරිපත් කොට තිබෙනවා. ඒවායින් 99% ක්ම දඹදිව වන්දනා ගමන් සහ වෙනත් පෞද්ගලික සංචාර සඳහා වන ඒවායි. 03 වන පාසල් වාරය තුළ මෙවැනි විදේශ සංචාර යොදා ගැනීම නිසා දරුවන්ගේ විභාග පැවැත්වීම හා අධ්‍යාපන කටයුතුවලට බාධා පැමිණෙනවා.එම නිසා මින් ඉදිරියට 03 වන වාරයේ ඉදිරිපත් කරන එවැනි කිසිඳු ඉල්ලීමකට මා අවසර දෙන්නේ නැහැ. සැබැවින්ම රටට ආදරය කරන ගුරුවරුන් නම් 2011 වසරේ ජනවාරි මාසයේ සිට මෙවැනි අයථා ක්‍රියා නොකිරීමට වග බලා ගත යුතුයි” ඒ මහතා පැවසුවේය.මේ අවස්ථාවට මධ්‍යම පළාත් ප්‍රධාන අමාත්‍යාංශ ලේකම් නීතිඥ කරුණාරත්න කැකුලන්දර, මහනුවර කළාප අධ්‍යාපන අධ්‍යක්ෂ විජේරත්න වීරසූරිය යන මහත්වරු සහ මහනුවර අධ්‍යාපන කළාපයේ සියලු පාසල්වල විදුහල්පතිවරුන්ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=r1011171</link>
    <topic>මිනුවන්ගොඩ මැටි කර්මාන්තයටනරක දසාවක්</topic>
    <author>දිවුලපිටිය සමූහ – අයිවන් නිශ්ශංක</author>
    <content>මෙරට විවිධ ප්‍රදේශවලට ආවේණික වූ කර්මාන්ත රැසක් පවතී. ඒ අතර මිනුවන්ගොඩට ප්‍රසිද්ධ මැටි කර්මාන්තයටය. කාගේත් අවධානයට යොමුවූ මිනුවන්ගොඩ වළං අදවන විට ඉතා අවාසනාවන්ත තත්වයකට පත්ව තිබේ.මිනුවන්ගොඩ, පොල්වත්ත ගම්මානයේ පාරම්පරිකව මැටි කර්මාන්තය වසර ගණනාවක් පුරා කරගෙන යයි. මේ සඳහා මැටි සොයාගැනීමට අපහසු වී ඇති නිසාවෙන් කර්මාන්තකරුවෝ අසීරුවට පත්ව සිටිති. වෙනත් ප්‍රදේශවල සිට මැටි ගෙන ඒමේදී දුෂ්කරතා රාශියක් මතුව තිබේ.පෙරදී මිනුවන්ගොඩ කටාන ගමන්ගෙදර ප්‍රදේශයෙන් මැටි කපාගෙන ගෙනවිත් සාර්ථක ලෙස කරගෙන ගියද පසුව මැටි ප්‍රවාහනය කරගැනීමට සිදුව තිබේ.මැටි ප්‍රවාහනයද තහනම් කළ බැවින් ජනතාව අපහසුවට පත්ව සිටිති. පවුල් ගණන 400ක් පමණ මේ කර්මාන්තයේ යෙදී සිටියද මේ වන විට පවුල් 200කට අඩු සංඛ්‍යාවක් බවට පත්ව තිබේ.පාරිභෝගිකයන්ට භාණ්ඩ වැඩි මිලට අලෙවි කිරීමට සිදුව ඇති නිසාවෙන් භාණ්ඩ අලෙවි කිරීමට නොහැකි තත්ත්වයක් ඇතිවී තිබෙන බව මැටි කර්මාන්තකරුවෝ කියති.ඩී. ආරියදාස මහතා - මේ කර්මාන්තකරුවන් සමෘද්ධි, සමූපකාර, බැංකු ණය ගෙන කටයුතු කළත් ඒ අයට මේ ණය ගෙවා ගැනීම දුෂ්කරයි. පාරම්පරික කර්මාන්තය නැංවීමට රජය මගින් සැලැස්මක් සකස් කර මේ පිරිසට සහන සැලැසීමට කටයුතු කිරීමට වැඩපිළිවෙළක් ක්‍රියාත්මක කළ යුතුයි.මැටි කර්මාන්ත පවුල් ඒකරාශිකර සමූපකාර සමිතියක් රජයේ අනුග්‍රහයෙන් පිහිටුවා එමඟින් මැටි සැපයීම, දර පොල් ලී සැපයීම, නිපදවන භාණ්ඩ සමිතියට මිලදී ගැනීමද භාණ්ඩ සමිතිය මගින් අලෙවි කිරීමද සිදු කරනවානම් එයින් මහත් ප්‍රයෝජන ලැබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=r1011172</link>
    <topic>අම්පාර වෙළෙඳ පොළේගැටලු රැසක්</topic>
    <author>සටහන හා ඡායාරූප - අම්පාර දිසා විශේෂ එල්. දෙහිගොල්ල</author>
    <content>අම්පාර නගර මධ්‍යයේ ඇති නිදහස් මාවතේ පිහිටි වෙළෙඳපොළ පාළුවට යමින් විනාශ වන බව වෙළෙන්දෝ පෙන්වා දෙති.කිසිදු සැලැසුමක් නොමැතිව මේ වෙළෙඳ මධ්‍යස්ථානය ඉදිකර ඇති අතර මේ වන විට සුනඛයන් මීයන් හා මැස්සන්ගේ රජදහනක් බවට පත්ව තිබේ. කෝටි ගණනක් වටිනා රජයේ ඉඩමක් හා කඩකාමර මේ අයුරින් විනාශවීමට ඉඩහැරීම අපරාධයක් බව ඔවුහු කියා සිටිති.කඩ කාමර 21ක් පමණ ඇති මේ වෙළෙඳ පොළේ කඩ කාමර වැඩි ප්‍රමාණයක් ප්‍රයෝජනයට නොගෙන අතහැර දමා ඇත. මෙහි වෙළෙඳාම් කරන පිරිසට සැලකිය යුතු ආදායමක් නොමැති බවද ඔවුහු කියති.සුනිල් රංජිත් මහතා. අවුරුදු ගණනක් මෙතන වෙළෙඳාමේ යෙදෙනවා. ඒ දවස්වල හොඳ වෙළෙඳාමක් මෙතන තිබුණා.නගරයේ එළවුළු ගන්නවානම් මෙතන විතරයි තිබුණේ. අද වෙනකොට අනවසර ඉදිකිරීම් නගරය පුරාම තියනවා.ඕනෑම වෙලාවක ඕනෑම කෙනකුට මේ නගරයේ බඩු ගෙනල්ල විකුණන්න පුළුවන්. පොල් ලොරි ගෙනල්ලා බානවා. අපේ පොල් වේලෙනවා.කඩ කාමරයකට රුපියල් 900 ක් විතර මාසයකට ගෙවන්න ඕන. අනවසර ඉදිකිරීම් ඉවත් කරලා ඒ අයට මෙතන කඩ කාමර දීලා තරගකාරී වෙළෙඳාමක් ඇති කරන්න කියලා තමයි අපි ඉල්ලන්නේ.චන්ද්‍රලාල් මහතා. මේ කඩ කාමර එකක්වත් නඩත්තු කරන්නේ නෑ. වැහිදාට මෙතන මඩ වගුරක්. කඩ කාමර බොහෝමයක් තෙමෙනවා. මාළු ලෑල්ල තියන තැනට එළිය නෑ. ඒ නිසා එතන මාළු විකුණන්න බෑ.තිලකසිරි මහතා. මම පලතුරු වෙළෙඳාම තමා කරන්නේ. විකුණාගන්න බැරි වුණොත් පාඩු විඳගෙන විසිකරන එක තමා කරන්නේ. අනවසර පළතුරු කඩ නගරය පුරාම තියන නිසා මෙතැනට පලතුරු ගන්න එන ප්‍රමාණය අඩුයි.අම්පාර නගර සභාවේ සභාපති සරත් දේශප්‍රිය මහතා. මේ වෙළෙඳ පොළේ කඩ කාමර ගණනාවක් තිබුණා වහලා දාලා. අපි ඒ කඩ කාමර ටික ලක්ෂ 8ක වියදමින් මේ වනකොට අලුත්වැඩියා කරමින් යනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=r1011173</link>
    <topic>රත්නපුර රජයේ ගොවි පොළ නඩත්තුවට මුදල් නෑ</topic>
    <author>සටහන හා ඡායාරූප-කුරුවිට සමූහ රූපිකා කේ. බණ්ඩාර</author>
    <content>ලැබෙන ප්‍රතිපාදන ප්‍රමාණවත් නොවීම නිසා රත්නපුර රජයේ ගොවිපොළ හෙවත් කරපිංච ගොවි පුහුණු මධ්‍යස්ථානය පවත්වාගෙන යාමට බාධා එල්ල වී තිබේ.රත්නපුර දිස්ත්‍රික්කයට අගනා සම්පතක් වූ මේ ගොවිපොළ රැක ගැනීමට බලධාරීන්ගේ දැඩි අවධානය යොමු විය යුතු බව ජනතාව පවසති.ඉතාම පැරැණි වූ මෙහි ගොඩනැගිලි පවතිනුයේ අබලන් තත්ත්වයකය. වී ගබඩා ද කඩා වැටීමට ආසන්නව තිබේ.සේවක අවශ්‍යතා සපුරා නොතිබීමද ගැටලුවකි. 40 ක් පමණ වූ කම්කරු අවශ්‍යතාවයෙන් අඩක් වත් නොසිටීම නිසා අක්කර 40 ක පමණ භූමි ප්‍රමාණයක වල් නෙළීමද අසීරු කාරියකි.එළවළු, පලතුරු, බද්ධ පැළ තවාන්, පොල්, අල වර්ග, තැඹිලි, විසිතුරු පැළෑටි, මල් වර්ග ආදිය මෙහි වගා කරන අතර කෘෂිකර්ම පුහුණු මධ්‍යස්ථානයේ නේවාසික, අනේවාසික ක්ෂේත්‍ර පුහුණු වැඩසටහන්ද පවත්වයි.පටක රෝපණ විද්‍යාගාරයේ ද මූලික පරීක්ෂණ සිදු කෙරෙන අතර පලතුªරු පල්ප ඒකකයක් ආරම්භ කිරීමටද කටයුතු කර තිබේ. පස් සංරක්ෂණ පනත යටතේ ලංකාව පුරා පිහිට වූ පස් සංරක්ෂණ ආදර්ශන පහෙන් එකක්ද මෙහි තිබේ.පුහුණු මධ්‍යස්ථානයේ කළමනාකරු (පුහුණු) ක්‍රිස්ටි පෙරේරා මහතා කෘෂිකර්ම හිටපු ඇමැති වයි. ජී. පද්මසිරි මහතාත් රංජිත් සොයිසා මහතාත් ගොවිපොළ නගා සිටුවීමට උත්සාහ කළා. රංජිත් සොයිසා ඇමැතිවරයාගේ මැදිහත්වීමෙන් ප්‍රතිපාදන වෙන් කර තවත් අක්කර 5 ක් ශුද්ධ කර අන්නාසි හිටෙව්වා.කම්කරුවන් නැති කමින් හැමදාම වත්ත කැලේ කලට වේලාවට නඩත්තු කටයුතු කරනවා නම් හොඳ ආදායමක් ලැබිය හැකියි. අන්නාසි සමග දූරියන් හා වැල්දොඩම් ද වවා තිබෙනවා.වෙන්වන ප්‍රතිපාදන වැටුප් ගෙවීමටත් මදි. වර්ෂාපතනය අධික නිසා වල් බිහි වීම වැඩියි. වල් ඌරන්ගෙන් විශාල හානියක් වනවා. මේ ගැටලුවලට පිළියම් යෙදුවහොත් මින් ඉහළ ආදායමක්ද ඉපයිය හැකියි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=r1011174</link>
    <topic>‘තාරුණ්‍යයට හෙටක්’ සංවිධානයෙන් උතුරේ සා/පෙළ සිසුන්ට සම්මන්ත්‍රණ</topic>
    <author>සටහන හා ඡායාරූප වවුනියාව මධ්‍යම විශේෂ බණ්ඩාර විපුලසේන</author>
    <content>ත්‍රස්තවාදය නිමා කර සාමය උදා කළ රජය මේ වන විට උතුරුකරයේ ජනතාවගේ ජන ජීවිත නගා සිටුවීම උදෙසා ගත යුතු සියලු ක්‍රියා මාර්ග ගනිමින් දරුවන්ගේ අධ්‍යාපන කටයුතු කෙරෙහි ද විශේෂ අවධානය යොමුකර තිබේ.ළඟ එන අ. පො. ස. සාමාන්‍ය පෙළ විභාගයට පෙනී සිටින සිසුන් උදෙසා ‘තාරුණ්‍යයට හෙටක්’ සංවිධානය මගින් මේ දිනවල විශේෂ සම්මන්ත්‍රණ පවත්වමින් ඔවුන් දිරි ගන්වයි.ඔවුන්ගේ අධ්‍යාපන කටයුතු සාර්ථක කර ගැනීමට පාසල්වලට අවශ්‍ය සියලු යටිතල පහසුකම් මෙන්ම ඔවුන්ගේ පවුල්වල ජීවන තත්ත්වය ඉහළ නැංවීම සඳහාද විශේෂ වැඩසටහන් ක්‍රියාත්මක කරමින් සිටී.මේ සඳහා ජනාධිපතිතුමාගේ විශේෂ උපදෙස් මත පාර්ලිමේන්තු මන්ත්‍රී නාමල් රාජපක්ෂ මහතා ඇතුළු මන්ත්‍රීවරු මැති ඇමැතිවරු හා ආරක්ෂක අංශවල සියලු දෙනා ද එක්ව සිටිති.පසුගියදා මන්නාරම අඩම්පන් ප්‍රදේශයේ සංචාරයක යෙදුණු මේ මන්ත්‍රී කණ්ඩායම ඔවුන්ගේ අඩු පාඩු ගැන සොයා බැලූහ. රජයේ මේ වැඩසටහන් පිළිබඳව උතුරේ දරුවන් හා මවුපියන් සිටින්නේ හදපිරි සතුටිනි. ඒ පිළිබඳ ඔවුහු මෙසේ අදහස් දැක්වූහ.අඩම්පන් පදිංචි ආර්. ක්‍රිෂ්ණ සාමිමගේ වයස දැන් හැට පහයි. දරුවන් හතර දෙනෙක් ඉන්නවා. ගොවිතැන් කර ජීවත් වුණා. යුද්ධය නිසා හැමදාම දුක් වින්දා. දරුවන්ට නිදහසේ ඉන්න බැරි වුණා.අපි හිතුවේ මැරෙන තුරු අපට නිදහසක් නැහැ කියලයි. හමුදාවත් ජනාධිපතිතුමාත් අපට නිදහස ලබා දුන්නා. අපට මොනවා නැතත් දැන් නිකරුණේ මැරෙන්නේ නැතිව ජීවත් වෙන්න පුළුවන්.ඉස්සර අපි බලන්න කවුරුත් නැහැ. ඒත් දැන් රජයේ මැති ඇමැතිවරු හැමදාම මෙහාට එනවා. අඩු පාඩු බලනවා. හමුදාවේ මහත්වරු නිතරම අපේ දුක සැප බලනවා. ගෙවල් හදනවා. පාරවල් හදනවා. ඉස්කෝල වල අඩු පාඩු බලනවා. ඒ ගැන අපි දෙවියන්ට කියලා පින් දෙනවා.ඉත්තිකන්ඩාල් පදිංචි ටී. වින්සන්ට්අපේ දරුවෝ අධ්‍යාපනය කරගෙන දියුණු වෙනවා බලන්න තමයි අපිට ඕනෑ. ඒකට රජය කරන උදව් ගැන අපට පුදුම හිතෙනවා. ඉස්සර අපි ගැන බලන්න කවුරුත් හිටියේ නැහැ. අපේ ඡන්ද විතරක් ගන්න ආවා. අපි ආයෙත් කිසිම කෙනෙකුට රැවටෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=r1011175</link>
    <topic>කොරොස්ස රජමහා විහාරයෙන්ගල් ඇඳන් 6ක් හමුවේ</topic>
    <author>සටහන හා ඡායාරූප ගලේවෙල මධ්‍යම සමූහපී. ජී. ගුණතිලක</author>
    <content>අතීතයේ විසූ අපේ මුතුන් මිත්තන්ගේ හපන්කම් දැක්වෙන තවත් වටිනා පුරාවිද්‍යාත්මක ස්ථානයක් පසුගියදා සොයා ගැනිණි.ඒ රිදීගම ප්‍රාදේශීය ලේකම් කොට්ඨාසයේ දොඩම්ගස්ලන්ද කොරොස්ස රජමහා විහාර භූමියෙනි.විහාරාධිපති ගලබඩ සිද්ධාර්ථ හිමියන්ගේ අනුශාසනා පරිදි මේ විහාරස්ථානයේ චෛත්‍ය අසල නව ගොඩනැගිල්ලක් ඉදිකිරීම සඳහා කටයුතු සූදානම් කෙරිණ. එහිදී පිහිටි පොළවේ තිබූ පස් ඉවත් කරමින් සිටි පිරිසට උදලු තලයක් ගලක ගැටෙන ශබ්දයක් ඇසී ඇත.අනතුරුව ඔවුන් ඒ අවට තිබූ පස් ක්‍රම ක්‍රමයෙන් සුපරීක්ෂාකාරීව ඉවත් කර ඇත. පස් සියල්ල ඉවත් කළ විට විහාරාධිපති හිමියන් ඇතුළු පිරිසට දක්නට ලැබී ඇත්තේ එකිනෙකට යාව පිහිටි ගල් ඇදන් හයකි.මේ ගල් ඇඳන්වල දිග අඩි පහක් වන අතර පළල අඩි හතරකි. මේ ඇඳන්වල ගලෙන්ම නෙළු ගල් කොට්ට ද දක්නට ඇත. මේ ගල් ඇඳන් වල ජලය නොරැදෙන අන්දමේ තාක්ෂණයෙන් ඉදිකර තිබීම මේ පුරාවස්තුවල දැකිය හැකි විශේෂ ලක්ෂණයකි.මේ සම්බන්ධයෙන් අදහස් දැක්වූ පුරාවිද්‍යා චක්‍රවර්තී එල්ලාවල මේධානන්ද හිමියෝ මේ ගල් ඇඳන් වසර දෙදහසකට වඩා පැරැණියි. ඒ අනුව ක්‍රි. පූ. දෙවැනි සියවසේ ඉදිකර ඇති මෙය මහසෙන් රජතුමාගේ කාලයේ ඉදිකළ සංඝාරාමයක් ලෙසට සැලකිය හැකියි.මේ අතර මේ ස්ථානයේ සිරිපතුල ලාංඡනය සහිත ගලක්ද තිබී හමුවී ඇත. අතීතයේ විසු ගිහියන් විසින් බුදුන් වහන්සේ වෙනුවෙන් ඊට වන්දනාමාන කළ බව පැවසේ.මේ අතර මේ විහාරස්ථානයේ ඇති සෙල්ලිපිය දේශගුණික විපර්යාසවලට ලක්වෙමින් විනාශ වී යමින් තිබේ. එය ආරක්ෂා කිරීමට අදාළ අංශ වලින් පියවර ගත යුතුව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=r1011176</link>
    <topic>හුණුවල කන්ද – කරදන වැසියන්ට ජලය සපයන්නේ අපිරිසුදු ඇළකින්</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>දැදිගම මැතිවරණ කොට්ඨාසයේ හුණුවල කන්ද කරදන ජනපදවාසීන්ගේ පාවිච්චිය සඳහා ජලය ලබාදී ඇත්තේ අපිරිසුදු වී ඇති ඇළ මාර්ගයකිනි.ගම නැගුම වැඩසටහන යටතේ මීට වසර දෙකකට පමණ පෙර ජනපදවාසීන්ගේ ප්‍රයෝජනය සඳහා ජලය සපයාදීමට ලක්ෂ හතරහමාරක මුදලක් ලබාදී තිබේ.ප්‍රදේශවාසීන්ගේ ශ්‍රමදායකත්වය මත ජනපදයේ ළිඳක් කපා වතුර ටැංකියක්ද ඉදි කර ඇත. ළිඳේ ජලය කාන්දු වීම නිසා ඒ අසල ජරාවාස වී ඇති ඇළෙන් ටැංකියට වතුර පොම්ප කර දීම ගැන ජනපදවාසීහු මහත් සේ කනස්සල්ලට පත්ව සිටිති.මේ පිළිබඳව අදහස් දක්වන ජනපදයේ පදිංචි ආර්. එම්. ඒ. සෝමරත්න මහතා - ජනපදයේ ගෙවල් අසූවක් තියෙනවා. හිටපු ඇමැති මනෝ විජයරත්න මහතා තමයි මේ මුදල් ලබා දුන්නේ.ජනපදයේ ඇති සමිතියෙන් තමයි මේ ව්‍යාපෘතිය කළේ. ශ්‍රම දායකත්වය ගමෙන් ලැබුණා. ළිඳ කපන කොට ගලක් අහු වුණා. අපි ගලත් කඩලම දුන්නා. සමිතියෙන් ගල උඩ ළිඳ බැන්දා. කිසිම ප්‍රමිතියක් නැහැ. ඒ නිසා ළිඳේ වතුර කාන්දු වෙනවා.ඒ නිසා මේ අය කළේ ළිඳට එහා පැත්තේ ඇති අපිරිසිදු වී ඇති ඇළෙන් ටැංකියට ජලය පොම්ප කරලා ගමේ කරාම දෙකකින් අපට වතුර බෙදා දෙනවා.ඒ ජලය බොන්න තියා නාන්න ගන්නවත් බැහැ. එනිසා ළිඳ කපලා ප්‍රමිතියට බැඳලා වතුර ලබාදීමට කටයුතු කරන ලෙසට වගකිවයුත්තන්ගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=r1011177</link>
    <topic>වේයන්ගොඩ වෘත්තිය පුහුණු මධ්‍යස්ථානයෙන් වසරකට ශ්‍රමිකයන් 1039ක්</topic>
    <author>අත්තනගල්ල විශේෂ ජයවීර සුගතපාල</author>
    <content>පුහුණු ශ්‍රමිකයන් 1039 ක් වසරකට රටේ ශ්‍රම බළකායට එක්කරන වේයන්ගොඩ පිහිටි ගම්පහ දිස්ත්‍රික් වෘත්තීය පුහුණු මධ්‍යස්ථානය දිස්ත්‍රික්කය තුළ පිහිටි ප්‍රාදේශීය පුහුණු මධ්‍යස්ථාන 13ක පෝෂක මධ්‍යස්ථානයද වෙයි.මෙහි පුහුණුව අවසන් කරන තරුණ තරුණියන් රැකියා ගත වීමේ ප්‍රතිශතය 95 % ඉක්මවන බව ශ්‍රී ලංකා වෘත්තීය පුහුණු අධිකාරියේ ගම්පහ දිස්ත්‍රික් සහකාර අධ්‍යක්ෂ එච්. පී. මනම්පේරි මහතා පවසයි.‘ජීවිතයට හැකියාවක් – හැකියාවට රැකියාවක්’ තේමාව අනුව ඉල්ලුමක් පවත්නා කේෂ්ත්‍රයන්හි ශිල්පීය නිපුණතාවය ලැබීම රැකියාගත වීම අතින් මෙවන් ප්‍රගතියක් ඇතිවීමට හේතුකාරක වී ඇතැයිද අධ්‍යක්ෂ මනම්පේරි මහතා පවසයි.පරිගණක ඩිප්ලෝමා, විදුලි කාර්මික, ඉලෙක්ට්‍රොනික් තාක්ෂණය, විදුලි ශිල්පි, ශීතකරණ, වායු සමීකරණ, තොරතුරු තාක්ෂණ, පරිගණක පද්ධති නිර්මාණය සහ වැඩසටහන සම්පාදනය ඩිප්ලෝමාව, අධිවේගී මහන මැෂින් කාර්මික / ක්‍රියාකරු මෝටර් කාර්මික පෙදරේරු ජල නළ, රියැදුරු, ඇදුම් මැසීම, රූපලාවන්‍ය, යතුරුපැදි, ත්‍රිරෝද රථ කාර්මික ඇතුළුව පාඨමාලා 46 ක් දැනට මේ දිස්ත්‍රික් මධ්‍යස්ථාන ජාලය තුළ ක්‍රියාත්මක කැරේ.විශේෂිත වූ පාඨමාලා කීපයක් සඳහා මාසික දීමනා, සහනදායි මිලකට ලංගම වාර ප්‍රවේශ පත්‍ර වෘත්තීය ඉංගිරිසි දැනුම ව්‍යසායකත්ව දැනුම කුඩා හා මධ්‍යම පරිමාණ ව්‍යාපාර ආරම්භ කිරීමට උපදෙස් හා ණය පහසුකම් සැපයීම ඉහළ වැටුප් සහිත දේශීය හෝ විදේශීය රැකියා සඳහායොමු කිරීම පුහුණු වන්නන්ට සලසන වෙනත් පහසුකම් අතර වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=s1011171</link>
    <topic>දකුණු ආසියාවේ ප්‍රථම වෙරළ ක්‍රීඩා උළෙල හම්බන්තොට දී</topic>
    <author/>
    <content>දකුණු ආසියා පළමු වෙරළ ක්‍රීඩා උළෙල ලබන වසරේ අප්‍රේල් මාසයේ හම්බන්තොට දී පැවැත්වීමට චීනයේ ෂැවැංෂු නුවර ඊයේ රැස් වූ කළාපීය ඔලිම්පික් කමිටුව තීරණය කළේය.මේ ක්‍රීඩා උළෙලට ක්‍රීඩා ඉසව් 10ක් ඇතුලත්වන අතර දකුණු ආසියාවේ රටවල් 8ක ක්‍රීඩක ක්‍රීඩිකාවෝ සහභාගී වෙති.ප්‍රථම දකුණු ආසියා වෙරළ ක්‍රීඩා උළෙල (BEACH GAME) ලබාගැනීමට බංග්ලාදේශය හා මාලදිවයින තරග කළ අතර ශ්‍රී ලංකාවට වැඩිවාසි හිමිවූයෙන් එම රටවල් දෙකේ එකඟතාව ද හම්බන්තොට වෙරළ ක්‍රීඩා උළෙලට ලැබුණි.වසර 2018 දී පොදු රාජ්‍ය මණ්ඩලීය ක්‍රීඩා උළෙල හම්බන්තොට දී පැවැත්වීම උදෙසා ඔස්ට්‍රේලියාවේ ගෝල්ඩ් කොස්ට් නගරය සමග තරගයේ දී දකුණු ආසියානු රටවල පූර්ණ සහයෝගය ලබා දීමේ මුල් පියවරක් ලෙස දකුණු ආසියා වෙරළ ක්‍රීඩා උළෙල හම්බන්තොට දී පැවැත්වීම වැදගත් බව දකුණු ආසියා කළාපීය ඔලිම්පික් කමිටු නියෝජිතයෝ ඒකමතිකව තීරණය කළහ.හම්බන්තොට දකුණු ආසියා වෙරළ ක්‍රීඩා උළෙලට බීච් වොලිබෝල්, කබඩි, පිහිනුම්, රගර්, පාපන්දු, ඔරු පැදීම, කඹ ඇදීම, නෙට්බෝල් හා හැන්ඩ් බෝල් ක්‍රීඩා ඇතුලත් කිරීමට ද මූලික වටයේ සාකච්ඡාවේදී තීරණය කෙරුණි.තරගාවලියේ සංවිධානය රාජ්‍ය පරිපාලන හා ස්වදේශ කටයුතු නියෝජ්‍ය ඇමැති ඩිලාන් පෙරේරා මහතාගේ ප්‍රධානත්වයෙන් යුත් සංවිධායක කමිටුවක් මගින් සිදු කිරීමට නියමිතව ඇත.ෂෙහාන්ට අලුත්සපත්තුවක්ආබාධයකට ලක්ව සිටි දකුණු ආසියාවේ වේගවත් ම ධාවකයා වන ෂෙහාන් අඹේපිටිය චීනයේ විශේෂඥ වෛද්‍යවරුන්ගේ උපදෙස්මත අලුත් සපත්තුවක් පැලඳ ඊයේ පුහුණුවීම් ආරම්භ කළේ ය. දිගින් දිගට ම ෂෙහාන්ගේ වලලුකර පෙදෙසේ ආබාධ ඇතිවන්නේ උපතින් ම ශාරීරික සමතුලිතතාව පිළිබඳ ඇති වූ ප්‍රශ්නයකින් බව ඔහු පරීක්ෂාවට ලක් කළ චීන විශේෂඥ වෛද්‍යවරුන්ගේ මතය වී තිබේ.ආබාධය ඇතිවන පාදයේ උසෙහි සියුම් අඩුවක් පවතින හෙයින් එම පාදයේ සපත්තුවේ විලුඹ කොටසට තුනී පැතලි වක්‍රාකාර කොට්ටයක් (HEEL ARCH PAD) අලුතින් එක්කර අලුත් සපත්තුවක් චීන වෛද්‍යවරුන්ගේ උපදෙස්මත ලබා දී තිබුණි.කෙසේවුව ද ෂෙහාන් මීටර් 200 තරගයට සහභාගී නොවන අතර මීටර් 100 හා මීටර් 100 x 4 තරගවලට එක්වීමේ අපේක්ෂාවෙන් පසුවේ.ජිම්නාස්ටික් ක්‍රීඩකයන් කොළඹටජිම්නාස්ටික් තරගවලට එක් වූ තරිඳු පත්තප්පෙරුම හා නදීක සුරංග කුරේ අද ශ්‍රී ලංකාවට පැමිණීමට නියමිතය. ඔවුන් දෙදෙනා මූලික වටයේ තරගවලින් පරාජයට පත්වූහ.හේෂාන්ගෙන් ශ්‍රී ලංකා වාර්තාවක්මෙයට මාසයකට පමණ පෙර පොදු රාජ්‍ය මණ්ඩලීය ක්‍රීඩා උළෙලේ දී මීටර් 100 පසුපස ආර තරගයේ ශ්‍රී ලංකා වාර්තාවක් බිහි කළ හේෂාන් උණම්බුව ඊයේ තමාගේ ම වාර්තාව මකා දැමුවේ යඔහුගේ එම ඉසව්වේ කාලය තත්පර 59.00ක් වූ අතර පැරණි කාලය වූයේ තත්පර 59.35 කි.හේෂාන්ගේ තවත් හොඳම ඉසව්වක් වන මීටර් 50 පසුපස ආර තරගය හෙට පැවැත්වීමට නියමිතය. හේෂාන් මෙතෙක් සහභාගි වූ තරග දෙකෙන් ම ඉදිරි වටයට යෑමට නො හැකිවූ අතර ඊයේ ක්‍රීඩකයින් 29 කින් 15 වැනියා විය.මීටර් 50 නිදහස් ආර තරගයට එක් වූ මාධවී වීරතුංග තත්පර 29.60කින් තරගය නිමකර ක්‍රීඩිකාවන් 26 කින් 17 වැනි ස්ථානයට පත්වූවාය.තිළිණි පරදියිඔලිම්පික් ක්‍රීඩිකා තිළිණි ජයසිංහ ඉන්දියාවේ ආදිත්‍යා අජේ හමුවේ බැඩ්මින්ටන් ඒකල කාන්තා තරගයේ දී තරගවට 2 – 0 ක දරුණු පරාජයකට ලක් වූවාය. අනෙක් ඒකල තරගයේදී සුබෝධා කුමාරි 2 – 0 කින් ජපානයට පරාජය වූවාය.කාන්තා යුගල තරගයේදී තිළිණි ජයසිංහ හා සුබෝධා කුමාරි දහනායක තායිලන්තයට පරාජය වූහ,බොක්සිං ක්‍රීඩකයන් දෙදෙනාම පරදීකිලෝ ග්‍රෑම් 52 බර පන්තියෙන් තරග කළ දිලංක සුරේෂ් කසකස්තානයටත්, කිලෝ ග්‍රෑම් 50 බර පන්තියෙන් තරග කළ සමන් සිල්වා මොන්ගෝලියාවටත් පරාජය වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=s1011172</link>
    <topic>ශ්‍රී ලංකා බීච් වොලිබෝල් පිලට විශිෂ්ට ජයක්</topic>
    <author/>
    <content>ශ්‍රී ලංකා බීච් වොලිබෝල් ක්‍රීඩාවේ අංක එකේ සිටින මහේෂ් පෙරේරා හා වසන්ත රත්නපාල සහභාගිවූ ප්‍රථම තරගයෙන්ම තරග වට 2 – 0ක පහසු ජයක් ඕමානයට එරෙහිව වාර්තා කළහ. තරගයේ ලකුණු තත්ත්වය වූයේ 21 – 19 හා 23 – 21 ලෙසිනි. ප්‍රථම වටය මිනිත්තු 18 කදී හා දෙවැනි වටය මිනිත්තු 23කදී නිමාකිරීමට මේ දෙදෙනා සමත්විය.තරගයෙන් අනතුරුව ‘දිනමිණ’ට අදහස් දැක්වූ ශ්‍රී ලංකා බීච් වොලිබෝල් ක්‍රීඩකයන් පැවැසුවේ ඉදිරි තරග සඳහා හොදින් මුහුණ දීමට මේ ජයග්‍රහණයෙන් හැකිවූ බවය. කාන්තා බීච් බොලිබෝල් තරග දෙකකදී ශ්‍රී ලංකා ක්‍රීඩිකාවෝ පරාජය වූහ. නිරෝෂා හා ලීනා 2 – 0 කින් තායිලන්තයටත්, ගීතිකා හා සුජීවා 2 – 0 කින් තායිලන්ත ක්‍රීඩිකාවන්ටම පරාජය වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=s1011173</link>
    <topic>කොදෙව්වන් කඩුලු 9කට ලකුණු 580යි ශ්‍රී ලංකාව එක් කඩුල්ලක් දැවී ලකුණු 54යි</topic>
    <author>වර්නන් ගුණසේකර ගාල්ලේ සිට</author>
    <content>ශ්‍රී ලංකාවට එරෙහිව ගාල්ල ජාත්‍යන්තර ක්‍රිකට් ක්‍රීඩාංගණයේ දී ඊයේ දෙවැනි දිනයටත් සිය අණසක පැතිර වූ බටහිර ඉන්දීය කොදෙව් දූපත් පිලේ ආරම්භක පිතිකරු ක්‍රිස් ගේල් ‘මැරතන්’ ඉනිමක නියැලී ලකුණු 333ක් ලබා ගනිමින් ටෙස්ට් ත්‍රිත්ව ශතක දෙකක් වාර්තා කළ ලොව සිවුවැනි ක්‍රීඩකයා ලෙසින් ඉතිහාස ගත වෙද්දී කොදෙව්වෝ කඩුලු 9කට ලකුණු 580ක් රැස් කර ගෙන ඔවුන්ගේ දැවැන්ත පළමු ඉනිම නතර කළහ.මෙය ශ්‍රී ලංකාවට එරෙහිව කොදෙව් දූපත් පිල මෙතෙක් වාර්තා කළ වැඩිම මුළු ලකුණු සංඛ්‍යාව විය. මීට පෙර ඔවුන්ගේ වැඩිම මුළු ලකුණු සංඛ්‍යාව වී තිබුණේ 2003 වසරේ ග්‍රොස් අයිලට් හිදී රැස් කළ කඩුලු 9ට ලකුණු 477යි.පැය එකොළහක (මිනිත්තු 662ක) කාලයක් කඩුල්ලේ රැඳී සිටිමින් පන්දු 437කට මුහුණ දී ගේල් ලබා ගත් අගනා ලකුණු 333ට හයේ පහර 9ක් හා හතරේ පහර 34ක් ඇතුළත් විය. ඔහු පළමු ටෙස්ට් ත්‍රිත්ව ශතකය වාර්තා කළේ 2005 වසරේ දී දකුණු අප්‍රිකාවට එරෙහිව ඇන්ටිගුවාහි දී ය.ඔස්ට්‍රේලියාවේ ශ්‍රීමත් ඩොනල්ඩ් බ්‍රැඩ්මන්, ඉන්දියාවේ විරේන්ද්‍ර සෙවාග් හා කොදෙව් දූපත්හි බ්‍රයන් ලාරා මීට පෙර ටෙස්ට් ත්‍රිත්ව ශතක දෙකක් වාර්තා කළ පිතිකරුවෝ වෙති.අජන්ත මෙන්ඩිස්ගේ පන්දුවකට දර්ශනීය ‘කවර් ඩ්‍රයිව්’ පහරක් එල්ල කරමින් ගේල් ඊයේ ඔහුගේ ත්‍රිත්ව ශතකය වාර්තා කළේ ය. ඒ සමඟම තණ තීරුව මැද දණින් වැටුණු ඔහු පිත්ත ඔසවා නරඹන්නන්ට ආචාර කළේ ය. මේ ත්‍රිත්ව ශතකය ලබා ගැනීම සඳහා ගේල්ට මිනිත්තු 594ක කාලයක් ගත විය. ඒ සඳහා ඔහු පන්දු 393 කට මුහුණ දුන්නේ ය. හයේ පහර 8ක් හා හතරේ පහර 32කින් ඔහුගේ ත්‍රිත්ව ශතකය ශක්තිමත් ව තිබිණි.ගේල්, අජන්ත මෙන්ඩිස්ගේ පන්දුවක් කෙළින්ම කඩුල්ලේ වැදීමෙන් දැවී පිටියෙන් නික්ම යද්දී ශ්‍රී ලංකා ක්‍රීඩකයන් ද ඔහුට සුබ පැතූහ.පිළිතුරු ඉනිම ක්‍රීඩා කළ ශ්‍රී ලංකා පිල ඊයේ තරගය නතර කරන විට එක් කඩුල්ලක් දැවී ලකුණු 54ක් රැස් කර ගෙන සිටියේ ය.තරංග පරණවිතාන ලකුණු 10ක් ද, කුමාර් සංගක්කාර ලකුණු 33ක් ද රැස්කර ගෙන නොදැවි ක්‍රීඩා කරමින් සිටිය හ.දැවී ගිය පිතිකරුවා වූයේ තිලකරත්න ඩිල්ෂාන් (0) ය. ඔහු මුහුණ දුන්නේ පන්දු 2කට පමණි. ඇන්ඩ්‍රි රසල් හට ඔහුගේ මංගල ටෙස්ට් කඩුල්ල ලබා දෙමින් ඩිල්ෂාන් දෙවැනි ඕවරයේ දී දැවී ගියේ ය.ඊයේ සවස තේ පානය තෙක් තරගයේ බිඳ වැටුණේ කොදෙව්වන්ගේ එක් කඩුල්ලක් පමණි. ශිවනාරයින් චන්ද්‍රරපෝල් (32) සුරාජ් රන්දීව් ගේ පන්දුවකට උදය වරුවේ දැවී ගියේ ය. ඔහු සහ ගේල් තෙවැනි කඩුල්ල වෙනුවෙන් ලකුණු 86ක් එක් කළහ.අනතුරුව පිටියට පිවිසි බ්‍රෙන්ඩන් නෑෂ් ලකුණු 64ක් රැස කළ අතර ඔහු සහ ගේල් සිවුවැනි කඩුල්ල වෙනුවෙන් ලකුණු 167ක සබඳතාවක් ගොඩ නැඟූහ. කොදෙව් ඉනිමේ අනෙක් කඩුලු පහ ලකුණු 21කට බිඳ වැටිණි. ඉන් කඩුලු 4ක්ම බිඳ හෙලුවේ මෙන්ඩිස් ය. මෙන්ඩිස් ලකුණු 169කට කඩුලු හයක් ලබා ගත් අතර එය ඔහු ඉනිමක කඩුලු පහක් ලබා ගත් තෙවැනි අවස්ථාව විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=s1011174</link>
    <topic>ද්‍රවිඩ සංගම්-නාවික හමුදාව කණ්ඩායම් සූරතා දිනති</topic>
    <author>ෆවුස් මොහොමඩ්</author>
    <content>බස්නාහිර පළාත් බැඩ්මින්ටන් සංගමය මෙහෙයවනු ලැබූ අන්තර් සමාජ බැඩ්මින්ටන් තරගාවලියේ ‘ඒ’ කොටසේ පිරිමි කණ්ඩායම් සූරතාව දිනා ගැනීමට ද්‍රවිඩ සංගම් ක්‍රීඩා සමාජය සමත් වූ අතර කාන්තා කණ්ඩායම් සූරතාව අත්කර ගැනීමට ශ්‍රී ලංකා නාවික හමුදා බස්නාහිර පිල සමත්විය.ගල්කිස්ස සාන්ත තෝමස් විද්‍යාලයීය ගෘහස්ත ක්‍රීඩාංගණයේ හා මොරටුව වයි.එම්.සී.ඒ. ගෘහස්ත පිටියේ දෙදිනක් පුරා පැවැති මේ තරගාවලියට පිරිමි කණ්ඩායම් 55 ක් හා කාන්තා කණ්ඩායම් 26ක් සහභාගි විය.‘ඒ’ කොටසේ පිරිමි අනුසූරතාව කොළඹ වයි.එම්.සී.ඒ පිලට හිමි වූ අතර කාන්තා අනු සූරතාව හිමි වූයේ ශ්‍රී ලංකා ගුවන් හමුදාවට ය. ‘බී’ කොටසේ පිරිමි සූරතාව ශ්‍රී ජයවර්ධන පුර විශ්ව විද්‍යාලයීය පිල හිමි කරගත් අතර අනු සූරතාව එස්.එල්.අයි.අයි.ටී. (බී) පිලට හිමිවිය. එහි කාන්තා සූරතාව අත්කර ගැනීමට සමත් වූයේ ජෝනියන්ස් බැඩ්මින්ටන් සමාජයයි. එහි අනු සූරතාව මෙට්රෝ ක්‍රීඩා සමාජයට හිමි විය.ජිම් හෙල්ත් ඇන්ඩ් ෆිට්නස් ක්‍රීඩා සමාජය ‘සී’ කොටසේ පිරිමි සූරතාව අත්කර ගත් අතර එහි අනුසූරතාව එස්.එල්.අයි.අයි.ටී. (ඒ) පිලට හිමිවිය. ‘සී’ කොටසේ කාන්තා සූරතාව හිමි වූයේ ප්ලේටන් ක්‍රීඩා සමාජයටය. අනුසූරතාව දිනා ගැනීමට ට්වීට් බර්ඩ්ස් පිල සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=f1011171</link>
    <topic>අපේ මීළඟ ඉලක්කය සංවර්ධනය හා ආර්ථිකය නැංවීමයි</topic>
    <author>සාකච්ඡා කෙළේ -චන්දන ජයවීර</author>
    <content>ජනාධිපති මහින්ද රාජපක්ෂ මහතාගේ දෙවෙනි ධුර කාලය තුළදී ක්‍රියාත්මක කිරීමට අදහස් කරන සංවර්ධන යෝජනා ක්‍රමයන් සඳහා මෙවර අයවැයෙන් ගෙන ඇති පියවර පිළිබඳව වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා දැක්වූ අදහස් මෙසේය.ජනාධිපති මහින්ද රාජපක්ෂ මහතාගේ දෙවැනි ධුර කාලයත් සමග නව ආරම්භයක් රජයට ලැබෙනවා. එහිදී රජය ක්‍රියාත්මක කිරීමට බලාපොරොත්තු වන වැඩපිළිවෙළ කුමක්ද ?මහින්ද රාජපක්ෂ මහතාගේ දෙවෙනි පදවි ප්‍රාප්තිය ශ්‍රී ලාංකික ජනතාවට ඉතාම වැදගත් සන්ධිස්ථානයක්. ඔහුගේ පළමු පදවි කාලය තුළදී ජනතාවට ලබා දුන් පොරොන්දුව අනුව ත්‍රස්තවාදය තුරන් කර දෙකඩ වූ ශ්‍රී ලංකාව ඒකීය රටක් බවට පත් කිරීමට හැකි වුණා.සෑම ශ්‍රී ලාංකිකයකුටම බාධාවකින් තොරව ඕනෑම ස්ථානයක නිදහසේ ජීවත්වීමේ අයිතිය තහවුරු කළේ ජනාධිපතිතුමා.දෙවෙනි ධුර කාලය තුළදී මහින්ද චින්තනය ඉදිරි දැක්ම යටතේ රජය බලාපොරොත්තු වන්නේ ත්‍රස්තවාදය පරාජය කිරීමෙන් ලත් ජයග්‍රහණය අයාලේ යාමට ඉඩ නොදී එහි මල්පල මෙරට අනාගත පරපුරට දායාද කිරීම සඳහා ශක්තිමත් ආර්ථික වැඩපිළිවෙලකට යොමුවීමටයි.නොරොච්චෝලේ හා ඉහළ කොත්මලේ තාප විදුලි බලාගාරය ඉදිකිරීමෙන්ද, මහාමාර්ග පද්ධතිය නවීකරණය කිරීමෙන් හා ග්‍රාමීය මහාමාර්ග පද්ධතිය දියුණු කිරීමෙන්, හම්බන්තොට නව වරාය ඉදිකිරීම මගින් හා මත්තල ජාත්‍යන්තර ගුවන් තොටුපලක් ඉදිකිරීමට කටයුතු කිරීම මගින් දැවැන්ත යටිතල පහසුකම් රාශියක් මෙම යෝධ සංවර්ධන ක්‍රියාදාමයට පූර්වාගාමීව පළමුධුර කාලය තුළදී ඇති කර තිබෙනවා.ආර්ථික වර්ධනය සඳහා කාර්මික හා කෘෂිකාර්මික ක්ෂේත්‍රයේ ඇති කිරීමට අදහස් කරන යෝජනා ක්‍රමවල ස්වරූපය කෙබඳුද ?ගොවි ජනතාවගේ හා වතුකරයේ ජනතාවගේ කෘෂි නිෂ්පාදනය ඉහළ නැංවීමට සහනාධාර ලබාදීම මගින් සහය වන අතරම ග්‍රාමීය මාර්ග පද්ධතිය දියුණු කිරීම මගින් නිෂ්පාදකයාට සෘජුවම වෙළෙඳ පොළට පිවිසීමට ඇති හැකියාව ශක්තිමත් කිරීම මගින් ගොවියාගේ ආර්ථිකය ශක්තිමත් කිරීම රජයේ අපේක්ෂාවයි.දෙවෙනි ධුර කාලය තුළදී පුරවැසියෙකුගේ ආදායම ඇ. ඩො. 4000 ක සීමාවට ගෙන ඒම රජයේ අපේක්ෂාවයි. ඒ සඳහා යොමු වුණු ආර්ථික වැඩපිළිවෙළක් ක්‍රියාත්මක කිරීමට රජය සැලසුම් කර තිබෙනවා.ජාතික කෘෂිකාර්මික හා කාර්මික නිෂ්පාදනය වැඩි කිරීමෙන් පමණක් සෑහීමට පත් නොවී වැඩි විදේශ විනිමය ප්‍රමාණයක් ගෙන්වා ගැනීම සඳහා අවශ්‍යය උපාය මාර්ග සකස් කිරීම වෙත රජය යොමුවී තිබෙනවා.දේශීය ව්‍යවසායකයින්ට වෙනත් රටවල ආයෝජනය කිරීම සඳහා අවශ්‍යය පහසුකම් සැලසීමටද රජය මැදිහත් වී සිටින්නේ. මගේ අමාත්‍යාංශය යටතේ ඇති මධ්‍යම ඉංජිනේරු කාර්යාංශය මලාවි, උගන්ඩා වැනි රටවල ජල විදුලි බලාගාර ඉදි කිරීම සඳහා අවශ්‍යය ඉංජිනේරු දායකත්වය සපයනවා. අලුත් කර්මාන්ත බිහි කිරීම පෞද්ගලික අංශයට අවශ්‍යය පරිසරය හා යටිතල පහසුකම් සපයාදීම මගින් රජය සහය වෙනවා.මේ ආකාරයට බොහෝ පියවර ගෙන තිබුණද භෞතික දියුණුව මගින් පමණක් රටක් සංවර්ධනය කළ නොහැකියි යන මතය රජය දැඩිව විශ්වාස කරනවා.මේ නිසා ‘මතට තිත’ වැඩසටහන මත්පැන් භාවිතය සීමා කිරීමට කටයුතු කර තිබෙන අතර දුම්වැටි භාවිතය සීමා කිරීමට හා ව්‍යාප්තිය අවම කිරීමට නව නීති ඇති කර ඇත. මෙලෙස ආර්ථික දියුණුව සමගම සාරධර්ම ද වර්ධනය කිරීමේ වැඩපිළිවෙළක් මහින්ද චින්තන ඉදිරි දැක්ම තුළ දක්නට තිබෙනවා.ත්‍රස්තවාදය තුරන් කිරීම මගින් හා රාජ්‍ය ප්‍රතිපත්ති මගින් ඇති කොට තිබෙන පසුබිම ආර්ථිකයට බලපාන්නේ කෙසේද ?මේ දේශපාලන ස්ථාවරත්වය තවත් දශක ගණනාවක් යන තුරු තිබෙනවා. ඒ නිසා ආයෝජකයන්ට බියවීමට හේතුවක් ඇත්තේ නැහැ. සාමය උදා කර ගැනීමත් සමගම අපට ලැබුණු බෝනස් එකක් තමයි දේශපාලන ස්ථාවරත්වය. ලෝකයේ කිසිම රටක නැති දේශපාලන ස්ථාවරත්වයක් අපේ රටේ තිබෙනවා.සේවා අංශයේ වර්ධනය ගැන සැලකීමේදී සංචාරක ව්‍යාපාරය තුළින් ඉදිරියේදී ලබා ගැනීමට අපේක්ෂා කරන ආදායම ලබා ගැනීම සඳහා ඇති කළ යුතු වෙනස්කම් කවරේද ?දැනට අපට තිබෙන හෝටල් කාමර ප්‍රමාණය අපේක්ෂිත සංචාරක ප්‍රමාණයට ප්‍රමාණවත් නැහැ. ඉදිරි අවුරුදු තුන ඇතුළතදී නව හෝටල් කාමර පහළොස් දාහක් තැනිය යුතුයි.නිදර්ශනයක් ලෙස හම්බන්තොට දිස්ත්‍රික්කය ගතහොත් හෝටල් සෑදීම සඳහා විශාල ආයෝජකයන් පිරිසක් දැනටමත් පැමිණ තිබෙනවා. ඒ වගේම දේශීය ආයෝජනයන් ඉහළ ගොස් තිබෙනවා.සංචාරකයන්ගේ පැමිණීම වර්ධනය වීම අනෙකුත් කර්මාන්තයන්ගේ වර්ධනයට කෙලෙස බලපෑ හැකිද ?රජය හුදෙකලාව සංචාරක ක්ෂේත්‍රය පමණක් වර්ධනය කිරීමට අදහස් කරන්නේ නැහැ. මීට පෙර පැහැදිලි කළ පරිදි කෘෂිකර්මාන්තයේ හා කර්මාන්ත අංශයේ වර්ධනය ප්‍රමුඛ කොට සලකන අතරම සේවා අංශයන්ගේ වර්ධනයක්ද ඇති කිරීමට උත්සාහ කරනවා.සංචාරක ක්ෂේත්‍රයේ වර්ධනය සඳහා ක්‍රියාමාර්ග ගත්තේ එම සමස්ත සේවා අංශයේ නියෝජනයක් ලෙසයි.ස්වභාවික සෞන්දර්යෙන් පිරිපුන් රටක් හැටියට අපට සංචාරක ක්ෂේත්‍රයෙන් දැනට වඩා විශාල දායකත්වයක් ජාතික ආර්ථිකයට සංචාරක ක්ෂේත්‍රයට එක් කළ හැකියි.ඒ වගේම සංචාරක ක්ෂේත්‍රය ප්‍රසාරණය වීම නිසා දේශීය අත් කර්මාන්තයේ පළතුරු කර්මාන්තයේ දියුණුවක් බලාපොරොත්තු වෙනවා.ඓතිහාසික වශයෙන් වැදගත් ස්ථානවල ආදායම ඉහළ යනවා. ඉදිකිරීම් කර්මාන්තය වඩ වඩාත් ඉහළ යනවා.මේ විදිහට විශාල වශයෙන් රැකියා ජනනය වීමට සංචාරක කර්මාන්තයේ දියුණුව හේතු වෙනවා. මෙරටට වර්ෂයකදී පැමිණෙන සංචාරකයින් සංඛ්‍යාව ලක්ෂ 20 ක් කර ගත හැකි නම් විශාල විදේශ විනිමයක් අපට ගෙන්වා ගත හැකි වෙනවා.මතට තිත ව්‍යාපාරය හා දුම්වැටි නිවාරණ පනත හරහා රජය ගොඩනගාගෙන සිටි ප්‍රතිරූපයට හානිවීමක් කැසිනෝ පනත ගෙන ඒම නිසා ඇතිවී තිබෙනවා නේද ?කැසිනෝ ව්‍යාපාර නියාමනය කිරීමට පනතක් තිබුණේ නැති නිසා පාසල් අසලත් කැසිනෝ ශාලා පිහිටුවලා තිබුණා. මේ පනතින් කැසිනෝ ව්‍යාපාරය පාලනය කරන්න රෙගුලාසි රැසක් ගෙනැවිත් තිබෙනවා. පනතක් ගෙන එන්නේ නැතිව රෙගුලාසි පණවන්න බැහැ.ඉදිරියේදී තැන් තැන්වල පිහිටා තිබුණු කැසිනෝ ශාලා සියල්ලම එක ප්‍රදේශයකට ගෙන එනවා. ඒ වගේම පූජ්‍ය ස්ථාන අසල හා පාසල් අසල කැසිනෝ ශාලා ඇරඹීම තහනම් කර තිබෙනවා.අවුරුදු විසි එකට අඩු අයට මේ ශාලා වලට අතුල් වෙන්න බැහැ. ඒ වගේම මේ කැසිනෝ ශාලා ඇති කර තිබෙන්නේ විදේශිකයන් ඉලක්ක කර. ස්වදේශිකයන්ට මේ ශාලාවට ඇතුල් වීම සීමා කරන්නත් නීති පනවනවා.විපක්ෂය උත්සාහ කරන්නේ මේ පනතේ තිබෙන වචන එහෙට මෙහෙට කරලා ආණ්ඩුවට මඩ ගැසීමටයි.අය වැයක් ඉදිරිපත් කිරීමට නියමිතව තිබියදී රජය පරිපූරක ඇස්තමේන්තුවක් ඉදිරිපත් කළේ ඇයි ?මේ වසරේදී රජය විශාල සංවර්ධන යෝජනා ක්‍රම රැසක් ක්‍රියාත්මක කළා. ඒ සඳහා විශාල මුදලක් වැය කිරීමට සිදු වුණා. එම අතිරේක වියදම් පියවීම සඳහායි පරිපූරක ඇස්තමේන්තුවක් ගෙනාවෙ.ඉදිරි අය වැය මගින් රජයේ අපේක්ෂිත අරමුණු ළඟා කර ගැනීම සඳහා අවධානය යොමු කොට ඇත්තේ කෙසේද ?දැනටමත් ඉදිරිපත් කොට ඇති විසර්ජන පනත අනුව ඉදිරි අය වැය සංවර්ධනය සඳහා යොමු වුණු අය වැයක් බව පෙනෙනවා.විශේෂයෙන්ම මහා මාර්ග සඳහා රුපියල් බිලියන 100 ක් වෙන් කර තිබෙනවා. වාරිමාර්ග සඳහා මේ දක්වා වෙන් කර තිබුණු මුදල් ප්‍රමාණය මේ වතාවෙදි තුන් ගුණයකින් වැඩි කර තිබෙනවා.අධ්‍යාපනය හා සෞඛ්‍යය සඳහා විශාල මුදල් ප්‍රමාණයක් වෙන් කර තිබෙනවා. ඒ වගේම පොහොර සහනාධාරය තවදුරටත් ආරක්ෂා කොට තිබෙනවා. බදු ක්‍රමය තවදුරටත් විධිමත් කිරීමටත් රජය ඉදිරි අයවැයේදී බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=f1011172</link>
    <topic/>
    <author>ජයසිරි මුණසිංහ ඡායාරූප -සුමනචන්ද්‍ර ආරියවංශ</author>
    <content>යස ඉසුරින් සපිරි සෞභාග්‍යමත් ශ්‍රී ලාංකේයීය ජාතිය ගොඩනැගීමේ ඓතිහාසික වූත්, විප්ලවීය වූත්, රන් දොරටුව හෙට (18) විවෘත වන්නේ ය. දකුණුලකට පමණක් නොව, මුළු මහත් රටේ ම ජනතාවට කැවුම් කිරිබත් පිස අනුභව කොට සතුටුවිය හැකි ඉතිහාසයේ රන් අකුරින් ලියැවෙන මොහොතක් ලෙස මේ මොහොත සඳහන් කළ හැකිය.ලොව විශාලතම සහ කාර්යබහුලම වරාය ලෙස සැලැකෙන නෙදර්ලන්තයේ ‘රොටර්ඩෑම්’ වරායට නොදෙවෙනි ලෙස දියුණු විය හැකි හම්බන්තොට නැතිනම් මාගම්පුර වරායට පළමු නෞකාව හෙට සපැමිණේ.ජනාධිපති මහින්ද රාජපක්ෂ මැතිතුමාගේ රාජ්‍ය පාලන සමය කිසිදිනෙක අමතක නොවන සේ තබන රන් සටහනක් වැනි මේ වරායේ ඉදිවීම, එතුමා මෙරට පළමු පුරවැසියා නොවන්නට සිහිනයක් ම වන්නට තිබුණි.නව ජාත්‍යන්තර මට්ටමේ වරාය විවෘත කිරීම යනු ශ්‍රී ලංකාව ලෝකයේ දියුණු රටක් බවට පත්වීමේ සදානුස්මරණීය, යෝධ පියවරක් තැබීමකි.එය ශ්‍රී ලාංකේයීය මතු පරපුරේ වාසනාව පාදන ස්වර්ණමය අවස්ථාවක් උදාකිරීමක් යැයි අප සමඟ පැවැසුවේ නාවික ක්ෂේත්‍රය ජයගත් ලාංකික පුත්‍රයෙකි. ඔහු, මාස්ටර් ඩයිවර්ස් සමාගමේ සභාපති සහ මව්බිම ලංකා පදනමේ සභාපති ආරියශීලි වික්‍රමනායක මහතායි.ශ්‍රී ලංකාවේ ස්වභාවික පිහිටීම පිළිබඳව කතිකා නොකොට හම්බන්තොට ජාත්‍යන්තර මට්ටමේ වරායේ තිබෙන වටිනාකම පැහැදිලි කරගත නොහැක. සමකය ආසන්නව පිහිටි දවසේ පැය 24න්, පැය 12ක් ම ඉතා හොඳට අව්ව තිබෙන කාලගුණික පරිසරයක් ඇති අප රට සත්‍ය ලෙසම වාසනාවන්ත එකකි. ලෝකයේ දවසේ පැය 12ක් අව්ව තිබෙන රටවල් ගණන ඉතා සීමිතය. අප රටට අයිස් පර්වත, හිම කඳු, ගිනිකඳු වැනි ස්වභාවික බාධා නොමැත.අරාබිකරයේ ඒඩන් වරායේ සිට සිංගප්පූරු වරාය දක්වා නාවික සැතපුම් 4000ක් දිගු ලෝකයේ ප්‍රධාන නාවික මාර්ගයට සමීපව පිහිටි එකම වරාය හම්බන්තොටයි. ඒඩන් වරායේ සිට හම්බන්තොට වරාය දක්වා දුර සැතපුම් 2000 කි.එතැන් සිට සිංගප්පූරුවට දුර ද සැතපුම් 2000 කි. ඒ අනුව ලොව නාවික ගමන් මාර්ගයේ හරි මැද පිහිටි ප්‍රධාන කේන්ද්‍රීය වරායක් ලෙස හම්බන්තොට හැඳින්විය හැකිය.සූවස් ඇළෙන් එළියට පැමිණි ඕනෑම නෞකාවක් ලොව දසත ගමන් කිරීමට යන්නේ නම්, එය හම්බන්තොට වරාය පසුකොට යා යුතුමය. එවැනි නෞකාවලට අවශ්‍ය මූලික පහසුකම් ලබාගැනීමට බොහෝදුරට හම්බන්තොට වරායට සේන්දු විය යුතුය.එය ඔවුන්ට ඉතා පහසුවන්නකි. එසේ නොමැතිව වරාය සේවා ලබා ගැනීමට කොළඹ, චෙන්නායි, හෝ වෙනත් වරායකට නෞකා ගමන් කරන්නේ නම්, එය ප්‍රධාන මාර්ගයෙන් ඉවත් වී නාවික සැතපුම් සිය ගණනක් අමුතුවෙන් ම ගමන් කිරීමක් වනු ඇත.ලෝක නාවික ගමන් මාර්ගයට ඉතාම ආසන්නව සේද මාවතේ හම්බන්තොට වරාය පිහිටා තිබේ. එම වරාය ජගත් මට්ටමට සංවර්ධනය නොකොට, කොළඹ වරාය දියුණු කොට අප රටේ මහ සයුර ජය ගැනීම කිසිවෙකු සිතන්නේ නම් එය එතරම් ප්‍රඥාගෝචර නොවන්නේ ය.කොළඹ වරාය ඇතුළු රටේ සෙසු වරායන්, දියුණු නොකළයුතු යැයි අප ඉන් අදහස් කරන්නේ නැත.නමුත් අප රටට ලොව ප්‍රසිද්ධ නෞකා සමාගම්වල නෞකා දිනා ගැනීමට කොළඹ වරාය දියුණු කළාට වඩා හම්බන්තොට වරාය දියුණු කිරීමෙන් ඵලදායි වන බව අප විවිධ රජයන්ට රාජ්‍ය නායකයින්ට වසර ගණනාවක් තිස්සේ කරුණු පහදා දුන්නේ ය.හම්බන්තොට වරාය පසුකොට දිනකට නැව් 100ක්, 200ක් අරාබිකරයේ සිට සිංගප්පූරුව බලා නැතිනම් ලොව එහා කෙළවර සිට මෙහා කෙළවර දක්වා විවිධ රටවලට යාත්‍රා කරති.යුරෝපාකරය, අරාබිකරය, ඉන්දුනීසියාව, ජපානය, ඕස්ට්‍රේලියාව හා මුළු ලොව වටාම ඉක්මන් ගමන් වාර පැවැත්වීමට පෙළෙඹෙන ඕනෑම නෞකාවකට ඉතා පහසුවෙන් අතරමඟ දී අවශ්‍යවන දෑ ලබා ගැනීමට පහසුම තැන ඉඳිකළ හම්බන්තොට වරාය යැයි පැවැසීම අතිශෝක්තියක් නොවේ.හම්බන්තොට වරාය පිහිටා තිබෙනුයේ, ලොව කිසිම වරායකට නොදෙවෙනි භූගෝලීය පසුබිමකය. එය අප රටේ ජනතාවගේ ආර්ථික තත්ත්වය ඉහළ නැංවීමට ම ලැබුණු රන් ආකරයකැයි කීව ද වරදක් නැත.අප මුලින් සඳහන් කළාක් මෙන් නෙදර්ලන්තයේ රොටර්ඩෑම් වරායට අලුතින් සංවර්ධනයක් අති කළ නොහැකි ය. ඒ මන්ද මේ වන විට එහි සියලුම අංශ දියුණු කොට තිබෙන නිසාය. එමෙන් ම එහි පවතින ඉඩකඩ ද මේ වන විට සීමා වී තිබේ.හම්බන්තොට වරායට ඇති සුවිශේෂී වාසි කිහිපයකි. ඒවා අතර අති නවීන ලෙස වැඩිදියුණු කිරීමට අවශ්‍ය තරම් ඉඩම් තිබීම පළමු වැන්නයි. හම්බන්තොට වරාය සංවර්ධනය කරන ප්‍රදේශයේ හෙක්ටයාර් දස දහසකට අධික ඉඩක් තිබේ. මේවා අත්පත් කර ගැනීම, වැඩිදියුණු කිරීම එතරම් අපහසු නොවේ.එමෙන් ම වරාය ඉඳිකරන මාගම්පුර හා රටපුරා ම අවශ්‍ය තරම් කුසලතා සහ වෘත්තීය පුහුණුවීම් ලබා දී සවිබල ගැන්විය හැකි මානව සම්පතක් රටේ තිබේ. එය ප්‍රයෝජනයට ගත හැකිය.ලොව දියුණු යැයි පවසන සිංගප්පූරුවේ ප්‍රයෝජනයට ගනුයේ අසල්වැසි මැලේසියාවෙන් ගෙන එන ජලයයි. එනමුත් අපිට ඇති තරම් ජලය, විදුලිය වැනි සම්පත් අපේ රටෙන් සපුරා ගත හැකිය.හම්බන්තොට වරායට ආසන්නයේ ම තවත් සුවිශේෂී ආර්ථික ක්‍රියාකාරකමක් සිදුවේ. එනම් මත්තල ජාත්‍යන්තර ගුවන් තොටුපලක් ඉදි කිරීමයි. මේ නිසා ද වරායේ වැදගත්කම දෙගුණ, තෙගුණ වේ.ඉතා විශාල ඉඩකඩක් වරාය ආශ්‍රිතව පිහිටා තිබෙන නිසා අලුතින් කර්මාන්ත, සේවා මධ්‍යස්ථාන, තෙල් පිරිපහදු සංකීර්ණ පිහිටුවා ගත හැකිය.ලොව කීර්තිමත් රථවාහන, අමුද්‍රව්‍ය, බෙහෙත් හේත් හා යන්ත්‍රෝපකරණ, මහා පරිමාණ කර්මාන්ත ශාලා හිමිකරුවෝ දැනටමත් මෙහි තම කර්මාන්ත ශාලා ස්ථානගත කිරීමට ඉදිරිපත් වී සිටිති. එය අප ලැබූ විශාල භාග්‍යයකි.ඔවුන්ගේ ආයෝජන හරහා නව රැකියා අවස්ථා බිහි වේ. ඒවා විවිධාකාරයේ පැති ගනු ඇත. හෝටල්, ආහාරපාන, සැකසුම්, ප්‍රවාහන, ගබඩා කිරීම්, සන්නිවේදන, තාක්ෂණික වැනි අංශවල රැකියා අවස්ථා බිහිවනුයේ දස දහස් ගණනිනි.මෙම සංවර්ධනාත්මක ප්‍රවේශයත් සමඟ අප රටේ ශ්‍රමිකයින්ට අමතරව, පිටරටවලින් වුව මෙරටට ශ්‍රමිකයෝ ගෙන්වීමට සිදුවන බව නම් ඉතාම විශ්වාසදායකය.වරාය සේවා ආශ්‍රිත කර්මාන්තශාලා කාර්යාල සංකීර්ණ ඇරඹීමට ඉදිරිපත් වූ ආයෝජකයින්ට අමරතව, අඩු වියදමින් තම නිෂ්පාදන ලොව පුරා බෙදා හැරීමට මධ්‍යස්ථාන ඇති කිරීමට ද දැනටමත් ආයෝජකයෝ පිරිසක් ඉඩකඩ වෙන් කරවා ගෙන තිබේ.නව කර්මාන්තපුර බිහි වී තිබේ. එමෙන් ම මේ වරාය ආශ්‍රිතව කර්මාන්ත ආරම්භ කරන ආයෝජකයින්ට විශේෂ වරප්‍රසාද සහ සහන රජය ලබා දී තිබීම සතුටට කරුණකි.හම්බන්තොට වරායට පිවිසෙන පළමු නෞකාව සමඟ අප ආයතනයේ භාණ්ඩ ප්‍රවාහන නෞකාවක් වන ‘රුහුණුපුර නෞකාව’ ද මෙරට නිෂ්පාදිත අයිස්ක්‍රීම්, කිරි නිපැයුම් පටවාගෙන බංග්ලාදේශය බලා පිටත්ව යෑමට ද සූදානම් කොට ඇත.එය හම්බන්තොට වරාය ඉදිකිරීමේ සිහිනය සඵල වනතුරු ඉවසුම් නැතිව බලා සිටි හා එය සාර්ථකව ඉඳිකිරීමට මඟ පෙන්නූ කෙනෙකු ලෙස මා මේ අවස්ථාවේ විඳිනුයේ නිමකළ නොහැකි සතුටකි.ජාත්‍යන්තර මට්ටමේ නැව්තොටක් ඉඳිකිරීමෙන් පමණක් සෑහීමකට පත්වීමට අපට නොහැක. අප එම යටිතල පහසුකම රටේ සෙසු පළාත්වල දියුණුවට යොදා ගත යුතු ය. හම්බන්තොට හා අවට මෙන්ම රටේ සෑම බිමකම වගා කටයුතු සාර්ථකව කළ යුතුය. ලොව ආහාර ඉල්ලුමෙන් යම් ප්‍රමාණයක් අපේ නිපැයුමෙන් ලබාදීමට හැකිනම් එය මෙරට ගොවියාට, නිෂ්පාදකයාට හොඳ ආදායමක් ලබන මාර්ගයක් වනු ඇත.දේශීය කර්මාන්ත හැකිතරම් ආරක්ෂා කර ගනිමින්, වැඩිදියුණු කොට ඒවායේ නිපැයුම් වැඩිවශයෙන් පිටරටවලට යවා අපගේ අපනයන ආදායම් වැඩි කර ගත යුතුය. ඒවා පිළිබඳව අලුතින් සිතා කටයුතු කිරීම අප සැමගේ වගකීම වේ.එමෙන් ම හැකිතරම් දේශීය ආහාර බෝග, දේශීය ආයුර්වේද නිෂ්පාදන අපි ජාතියක් ලෙස ප්‍රයෝජනයට ගත යුතුය. ශ්‍රී ලංකාව දියුණුව කරා යෑමේ රහස එය වේ.උදාහරණයක් ලෙස පහත කරුණු සලකා බලමු.මෙරටේ වාර්ෂික තේ ආදායම අමෙරිකානු ඩොලර් බිලියන 1කි. අප එවන් මුදලක් ආදායමක් ලෙස ලබන විට වසරකට ඩොලර් බිලියන 03ක මුදලක් ජංගම දුරකථන සඳහා වැය කරයි. මේ තත්ත්වය ගැඹුරින් සිතා බලා හැකිතරම් අනවශ්‍ය වියදම් කපා දැමීමට රටේ පුරවැසියෝ සුදානම් විය යුතුය.ශ්‍රී ලංකාව දියුණු කිරීමට සෑම දේශපාලන පක්ෂයක ම සහාය ලබා ගත යුතුය. අප රටේ ඉතිහාසය පරීක්ෂා කර බැලීමේ දී දක්නට ලැබෙනුයේ එක් ආණ්ඩුවක් ක්‍රියාත්මක කළ වැඩපිළිවෙළක්, විපක්ෂය නිර්දය ලෙස විවේචනය කිරීමය.විපක්ෂය ආණ්ඩු පක්ෂය බවට පත් වූ විට කරන කියන සෑම දේ පරාජයට පත් වූ ආණ්ඩුවේ සිටි අය විවේචනය කරති. මෙය දැන්වත් නතරකොට දැමිය යුතු ම ක්‍රියාවලියකි.දේශපාලන වශයෙන් ක්‍රියාකළ යුතු තැන් හා අවස්ථා තිබේ. රටට දිගුකාලීන යහපත උදාකිරීමට ගන්නා වැදගත්, හොඳ වැඩපිළිවෙළට අකුල් හෙලීම නරක ක්‍රියාවකි.උදාහරණයක් ලෙස පාන්පිටි පරිභෝජනය අඩුකිරීමට, දේශීය ආහාර පරිභෝජනය ඉහළ නැංවීමට රජය ගන්නා හොඳ වැඩපිළිවෙළට, ‘අඩු මිලට පාන් ඕනෑ’ යැයි පවසා ජනතාව විඳී බැස්ස වීම නොකළයුත්තකි. අප මෙහි දී කල්පනා කර බැලිය යුත්තේ දේශීය ගොවියා රැක ගන්නවාද? විදේශීය රටවල ගොවීන්ගේ සාක්කු පුරවනවාද? යන්නයි.මෙවන් දේ පිළිබඳව ජාතියක් ලෙස ගැඹුරින් සිතා බලා කටයුතු කිරීම රටේ ජනතාවගේ වගකීමයි. රටේ ප්‍රතිපත්ති සම්පාදකයෝ කොතරම්දුරට යහපත් දෙයක් ඉටු කිරීමට ක්‍රියා කළ ද අවසානයේ ඊට පුරවැසියෝ බද්ධවිය යුතුය. එසේ නොවන තැන රට ආපස්සට ගමන්කරනු ඇත.මේ වන විට රටේ ජනතාව ද මේ බව තේරුම් ගනිමින් සිටිති. එය යහපත් ප්‍රතිඵල ලැබීමේ මඟකි. මේ අයුරින් සිතා බලා කටයුතු කරන ජාතියක් බිහිකිරීම වැඩිහිටියන්ගේ වගකීමයි.තව නුදුරු කාලසීමාවක දී ලොව පොහොසත් ම රාජ්‍යයක් බවට ශ්‍රී ලංකාව පවත්වනු ඇත. එදිනට ශ්‍රී ලංකාව, මාගම්පුර වරාය තිබෙන රට ලෙස හැඳින්වීමට ද බැරි නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=f1011173</link>
    <topic/>
    <author>ජයසිරි වීරක්කොඩි</author>
    <content>මහින්ද රාජපක්ෂ ජනාධිපතිතුමා ගේ පළමුවන ධුර කාලය නිමකිරීම සහ දෙවන ධුරකාලය ආරම්භ කිරීම නිමිත්තෙන් ගම්පහ දිස්ත්‍රික්කයේ ග්‍රාමසේවා වසම් 1177ක යටිතල පහසුකම් සංවර්ධනය කිරීමේ දින 25හේ කඩිනම් වැඩසටහන සාර්ථකව දැන් ක්‍රියාත්මක වේ.එක ගමකට එක වැඩක් මැයෙන් හඳුන්වන මෙම වැඩසටහනේ දැනට ක්‍රියාත්මක වන ව්‍යාපෘති 1194 සඳහා වැයවන මුළු මුදල රුපියල් දශලක්ෂ 1177කි.මෙය ආර්ථික සංවර්ධන අමාත්‍ය බැසිල් රාජපක්ෂයන් ගේ මෙහෙයවීමෙන් ගම්පහ දිසාපති ජේ. ජේ. රත්නසිරිගේ අධීක්ෂණය යටතේ ක්‍රියාත්මක වන්නකි.අත්තනගල්ල ආසනයට අයත් ග්‍රාමසේවා කොට්ඨාස 151ක් පුරා ව්‍යාපෘති 154ක් ආරම්භකර ඇත. මාර්ග සංවර්ධන ව්‍යාපෘති 136කි. ට්‍රැක්ටර් පැන්නුම් 7ක් සහ ජල සම්පාදන ව්‍යාපෘති 3ක් වශයෙන් ක්‍රියාත්මක වෙමින් පවතී.රටක සමස්ත සංවර්ධනය රඳා පවතින්නේ යටිතල පහසුකම් මතය. එය සංවර්ධනය පිළිබඳ මහින්ද චින්තන වැඩසටහනෙහි ප්‍රධාන ඉලක්කය වේ.යටිතල පහසුකම් පද්ධතිය සංවර්ධනය කිරීම තුළින් ජනතාවගේ මූලික ගැටලුවට විසඳුම් ලැබේ. ගම්පහ දිනවමු සංවර්ධන වැඩසටහන යටතේ එහි ප්‍රතිලාභ ගමින් ගම දොරින් දොර ජනතාව භුක්ති විඳිමින් සිටී.මෙම කඩිනම් ව්‍යාපෘතිය යටතේ ගම්පහ දිස්ත්‍රික්කයේ ගම් 1177ක ක්‍රියාත්මක වන වැඩසටහන් අතර ග්‍රාමීය පාරවල්, සුළු වාරි මාර්ග, ඇළ වේලි සකස් කිරීම, වැව් ප්‍රතිසංස්කරණය කිරීම, අමුණු සැකසීම, කුඩා පාසල්වල ගොඩනැඟිලි අවශ්‍යතා සහ සනීපාරක්ෂක පහසුකම්, ගමේ පොදු ගොඩනැඟිලිවල අලුත්වැඩියා කිරීම්, විදුලි සහ ජල සැපයුම දීර්ඝ කිරීම, ප්‍රජා ජල ව්‍යාපෘතිවල වැඩ අවසන් කිරීම් සහ වැඩිදියුණු කිරීම්, කුඩා පාලම්/බෝක්කු සකස් කිරීම්, කුඩා වෛද්‍ය මධ්‍යස්ථානවල අඩුපාඩු සම්පූර්ණ කිරීම්, දුම්රියපොළ ප්‍රතිසංස්කරණ කටයුතු ඇතුළු වැඩසටහන් ගණනාවක්ම වේ.ආර්ථික සංවර්ධන අමාත්‍ය බැසිල් රාජපක්ෂ මහතා ගේ මූලිකත්වයෙන් සිදුවන මෙම වැඩසටහන සඳහා ගම්පහ දිස්ත්‍රික්කයේ පාර්ලිමේන්තු, පළාත් සභා, නගර සභා, ප්‍රාදේශීය සභා මන්ත්‍රීවරුන්ගේ, ග්‍රාමීය ප්‍රජා සංවර්ධන සහ පුරවැසි කණ්ඩායම් ලද උපරිම සහාය හිමිව තිබේ.පිලංකඩ ගම පාරම්පරික ගැමියන් වෙසෙන සුන්දර ප්‍රදේශයකි. පිලංකඩ ග්‍රාමයේ සොහොන් පිටියට යන නව මාර්ගය සහ පැති බැම්ම ඉදිවෙමින් තිබේ. ජනතාව මහත් උද්යෝගයෙන් ඒ සඳහා තම ශ්‍රමදායකත්වය ලබාදේ.වැයකරන මුදල ලක්ෂ 12ක්. පිලංකඩ සොහොන් භූමියට යාමට මීට පෙර පාරක් නොතිබුණි. ඒ ගමේ මියැදෙන අහිංසක මිනිසෙකුගේ කලේබරය සුසාන භූ®මිය වෙත රැගෙන ගියේ පටු නියරක් මතිනි.එසේ නොවන්නේ නම් කිලෝමීටර් 2ක් ගෙවා යායුතුය. මෙම නව මග නිමවීමත් සමඟ මීටර් 200කින් සුසාන භූමියට ළඟා විය හැකිය. පිලංකඩ බෝනගල සිට වාරණ පන්සලට බුදුන් වඳින්නට යන මේ ගමේ සැදැහැවතුන්ට දැන් පහසුය.මෙහි වැඩ කරමින් සිටි පනස් හතර හැවිරිදි ඩී. ආර්. ප්‍රේමරත්න පවසා සිටියේ පාර සාදා නිම කිරීමෙන් පිලංකඩට අලුත් නවෝදයක් ඇතිවන බවය.තිහාරිය, වරපලාන, වාරණ මාර්ගය සංවර්ධනය කිරීමට රුපියල් දස ලක්ෂ දෙසිය පනහක් වැය කර ඇත. 2000 වර්ෂයේදී පාර ඉදිකිරීමට මුල් ගල තැබුව ද එය ඉදිවන්නේ අදය.අත්තනගල්ල ප්‍රාදේශීය සභාවේ සභාපති උපුල් මහේන්ද්‍ර රාජපක්ෂ පවසන්නේ මෙය සිහිනයක් සැබෑවීමක් බවය. එස්. ඩබ්. ෂීහාඩ් වයස අවුරුදු 44ක ව්‍යාපාරිකයෙකි.ඔහු පවසන්නේ දැන් අපිට කවදාවත් නොතිබුණු දියුණුවක් ඇතිවෙලා. අපිට හරි සතුටුයි. පුහු ඔය හරහා ඉදිකෙරෙන පාලම ගොඩනගා ඇත්තේ 1985 දීය.එය දැන් කඩා වැටී ඇත. රුපියල් දශ ලක්ෂ 7ක වියදමින් ඉදිකරන මෙම පාලම නිසා නිට්ටඹුව නගරයට පහසුවෙන් ගමන් කිරීමට හැකිය.මීරිගම තලගම ගම්මානයටද නවෝදයේ හිරු කිරණ වැටී ඇත. වැහි වළාකුළක් සේ දම්පාටට, තිබූ තලගම ගම දැන් ගොක්කොළින් සරසන ලද පුන්කලසක් වැනිය.තලගම මා ඔයට මායිම්ව දඹදෙණි රාජධානියට ආසන්නව පිහිටයි.එහි කෘෂිකර්මය ජීවනෝපාය කරගත් වැඩි පිරිසක් ජීවත් වෙති. ගම ඉදිරියෙන් කෝච්චි පාර දිවයයි. සීඝ්‍රගාමී යාල්දේවී, පොඩි මැණිකේ මෙන්ම මන්දගාමී දුම්රියන්ද ගමේ මිනිස්සුන්ට හොඳට හුරු පුරුදුය.අසල්වැසි ගමට, පාසලට, නගරයට, පොළට, සහ බෙහෙත් ශාලාවට යාමට ගම්වැසියන් අවුරුදු ගාණක සිට පාවිච්චි කළේ මෙම දුම්රිය මගය.අනපේක්ෂිත ලෙස පසුගිය වසර 10 තුළ දී ජීවිත 32ක් සිල්පර හා රේල්පීලි අතර ගැටී ඔවුන්ට සාදාකාලිකව තම ජීවිතයෙන් සමුගන්නට සිදුවිය.ශෝචනීයම සංසිද්ධිය වන්නේ මෙසේ බිළිගත් වැඩි පිරිසක් පාසල් සිසුන් වීමය. කීනදෙනිය ප්‍රාථමික විදුහල හා මහා විදුහල, බලගල කණිටු විදුහල කෝච්චි පාරෙන් එපිට පිහිටා තිබීම එයට හේතුවයි.මෙවැනි පසුබිමක් යටතේ තිබූ තලගම ගමට එක ගමකට එක වැඩක් වැඩසටහන යටතේ මීරිගම පළාත් සභා මන්ත්‍රී කාමල් කුරුප්පු මහතා තම පළාත් සභා අරමුදල් වැයකර කෙටි කලකින් දුම්රිය මග මඟහරවා තලගම කැබැල්ලවිට මාර්ගය ඉදිකළේය.මෙයට වැයකළ මුදල රුපියල් 232667කි’ මේ නිසාම සිතුම් පියුමාල්, ඉසාර ගිහාන්, උදය ලක්මාල් දූ පුතුන් අසීමිත සතුටකින් ඉපිලෙති දුම්රියට තිබූ මරබිය ගම්මුන්ගෙන් ගිලිහී ගොස්ය.ඔවුන්ගේ දෑස් කෙවෙනි තුළ නිම්හිම් නැති සතුට පිටාර ගොස්ය. කිලෝමීටර් 3ක් ගෙවා යා යුතු ගමන දැන් ගම්මුන්ට කිලෝමීටර් 1 1/2කින් නිමකළ හැකිය. කෘෂි උපකරණ බඩුභාණ්ඩ පහසුවෙන් ගමට ගෙන ඒමට යැකියාව ලැබී ඇත. ඔවුන්ගේ කෘෂි නිෂ්පාදන වෙළඳපළට ගෙන යාමට පහසුකම් ද ඒ තුළින් උදා වී තිබේ.මීරිගම ප්‍රදේශයේ ග්‍රාමසේවා කොට්ඨාස 149ක් තුළ වැඩසටහන් 149ක් ආරම්භ වී ඇත. දැන් එකින් එක වැඩ අවසන්වෙමින් පවතී. මීරිගම පස්යාල උසාවියවත්ත පාර කොන්ක්‍රීට් කර ඇත.ඒ සඳහා රුපියල් දස ලක්ෂයක් වැය වී ඇත. මෙම නිසා නුවර කොළඹ මාර්ගය අවහිර වන අවස්ථාවලදී විකල්ප මාර්ගයක් ලෙස ජනතාව මෙය භාවිතා කළ හැකි බව ප්‍රාදේශීය සභා මන්ත්‍රී සරත් නන්දසිරි මහතා උද්දාමයෙන් පවසයි. හංසගිරිය දම්මිල්ලෑව මාර්ගයද කොන්ක්‍රීට් අතුරා සංවර්ධනය කර ඇත.ආර්ථික සංවර්ධන අමාත්‍ය බැසිල් රාජපක්ෂයන් විසින් ගම්පහ දිස්ත්‍රික්කයේ දියත් කළ රන් අරුණ සුන්දර ගම්පහ ආදී සංවර්ධන ව්‍යාපෘති ගණනාවක ප්‍රතිලාභ ගම්පහ ජනතාව දැනටමත් භුක්ති විඳිමින් සිටී.එක ගමකට එක වැඩක් සංකල්පය ඊටත් නොදෙවෙනි ය. ගමේ ආර්ථික සාමාජීය සංස්කෘතික ආදී අංශ දියුණු වී ජනතාවගේ ජීවන තත්ත්වය උසස් මට්ටමකට ගෙනඒමට මේ වනවිටත් මෙය මහෝපකාරී වී ඇත. දිස්ත්‍රික්කයේ මැති ඇමැතිවරු පළාත් සභා ප්‍රාදේශීය සභා මන්ත්‍රීවරු මෙයට සමගාමීව වැඩ අරඹා තිබේ’දිවුලපිටිය ප්‍රාදේශීය සභාවේ සභාපති දීප්ත නන්දරාජ කොස්තා ජනතාව සමඟ දිවා රෑ වෙහෙසෙමින් වැඩ ය. ඔහු ඉලක්කයන් කරා යාමට හපනෙකි. දැනටමත් දිවුලපිටිය එක ගමකට එක වැඩක් වැඩසටහනින් හරි හරියට වැඩ අවසන් ය.දිවුලපිටිය ග්‍රාමසේවා කොට්ඨාස 123කින් සමන්විත ය. අනුමත ව්‍යාපෘති 126 ක් වේ. දශලක්ෂ 1ක් වැයකරමින් පවුල් 150කට ප්‍රතිලාභ ලැබෙන ශ්‍රමදාන මාවත කොන්ක්‍රීට් කිරීමේ වැඩ අවසන්ය.අරුණෝදය උදාවත් සමඟ මෙම වැඩසටහන යටතේ දිවුලපිටිය ප්‍රාදේශීය සභාවේ සභාපති දීප්ති නන්දරාජ කොස්තාගේ මෙහෙයවීමෙන් ඉදිකරන ලද වල්පිට ගමමැද පාර නිමකිරීමෙන් අනතුරුව ගම්වැසියෙකු කියා සිටියේ මෙවැනි සංවර්ධනයක් කිසිදා නොදුටු බවයි. මෙවන් වැඩසටහන් රැසක නිමාව දකින දිවුලපිටිය ජනතාව වාසනාවන්තය.දිළිඳුකම මානව සංහතිය මුහුණ දී ඇති ප්‍රධාන අභියෝගය වේ. එය බොහෝ ස්ථානවලදී ජන සමාජය බිලිගෙන ඇත. මෙම දුක්මුසු තත්වය ජන සමාජයෙන් දුරු කිරීම අතිශයින් වැදගත්ය.ජනපතිගේ පදවි ප්‍රාප්තිය වෙනුවෙන් ආර්ථික සංවර්ධන අමාත්‍ය බැසිල් රාජපක්ෂයන් ගම්පහ දිස්ත්‍රික්කයේ දියත් කර ඇති මෙම දැවැන්ත වැඩපිළිවෙළ ග්‍රාමීය දිළිඳුකම තුරන් වීමට මහත් පිටුබලයක් වනු නොඅනුමානය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=f1011174</link>
    <topic/>
    <author/>
    <content>රටක ආර්ථිකයේ පාරිභෝගික ඉල්ලුම අතර ඛනිජ තෙල් පරිභෝජනය ඉහළ මට්ටමක පවතී. එය අවම කර ගැනීම සඳහා සූර්යය බලයෙන් ධාවනය කළ හැකි ත්‍රීවිලරය පිළිබඳ ඛනිජ තෙල් අමාත්‍යංශයේ ලේකම් ටයිටස් ජයවර්ධන මහතා මෙසේ “දිනමිණ” ට අදහස් දැක්වූයේය.එසේම මේ පිළිබඳ ජනාධිපතිතුමන්ට කරුණු කාරණා ඉදිරිපත් කිරීමේදී එතුමා විසින් දිරිගැන්වුණු ව්‍යාපෘතියක් ලෙසත් මෙය සඳහන් කළ හැකිය.දැවැන්ත සංවර්ධන පියවර රැසක් රට තුළ දිවෙයි. දශක කිහිපයක් පුරා පැවැති යුද බියෙන් මිදී නැඟී ආ නවෝදය රට පුරාම විහිද ඇත.මෙරට නායකත්වයේ පටන් සියලු පරිපාලනමය අංශ හරහා මෙකී ශක්තිමත් කාර්යය භාරයන්ට උර දී සිටියි. එහිලා ඛනිජ තෙල් අමාත්‍යාංශය සැලකෙන්නේ රටක දැවැන්ත ආර්ථික ශක්තියක් වන ආයතනයක් ලෙසිනි.විද්‍යාවේ හා තාක්ෂණයේ දියුණුවත් සමඟ ඛනිජ තෙල් පරිභෝජනය ඉහළ ගොස් ඇති බව නොකිවමනාය. අවම වශයෙන් මෝටර් බයිසිකලයක් පවා නැත්තෙකු අද අප රටේ සොයාගත නොහැකි වීම පිළිබඳ එක්තරා ආකාරයකට සතුටු විය හැකිය.අනෙක් පැත්තෙන් එය ඛනිජ තෙල් ඉල්ලුම ඉහළ දමන සාධකයකි. කෙසේ වෙතත් අපි මේ සඳහා සූදානම් විය යුතුය. මෙතෙක් අමාත්‍යාංශ මට්ටමින් සිදුකෙරුණේ සැපයුම කළමනාකරණයයි.එහෙත් ඉදිරියේදී ඉල්ලුම කළමනාකරණයට යොමු වීමට බලාපොරොත්තු වන්නේ ප්‍රතිපත්තිමය වෙනසක් ද සිදුකරමිනි. ඒ තුළින් අවම ඉල්ලුමක් ඇතිකිරීමට අපේක්‍ෂිතයි.ඒ අනුව දැනට වාර්තාවන පරිදි මෙරට 2,50000 ක ත්‍රීරෝද රථ ප්‍රමාණයක් ධාවනය වෙයි. එක් ත්‍රීවිලරයක් සඳහා දිනකට පෙට්‍රල් ලීටර් 6 ක් භාවිත වෙයි. ඒ අනුව දිනක ත්‍රීරෝද රථ සඳහා වන පෙට්‍රල් පරිභෝජනය මිලියන 1.5 කි.මුළු රටේම වාර්ෂික පෙට්‍රල් පරිභෝජනය මිලියන 360 කි. මෙම පරිභෝජන මට්ටම රටකට දැරිය නොහැකි තරම් ය. මේ නිසා අමාත්‍යාංශයක් ලෙස ඉල්ලුම කළමනාකරණයට යොමුවිය යුතුය.ඒ සඳහා සූර්යය බලයෙන් පැදවිය හැකි ත්‍රීරෝද රථයක් හඳුන්වා දීමට අපේක්‍ෂා කෙරෙයි. මේ සටහන ඒ පිළිබඳයි. අදියර කිහිපයකින් ක්‍රියාවට නැඟෙන ත්‍රීරෝද රථයේ මූලික අදියර දැන් අවසන්ව ඇත.පළමු අදියර බැටරියෙන් ක්‍රියාත්මක කෙරෙන ත්‍රීරෝද රථයයි. එහි පර්යේෂණ කටයුතු සාර්ථකව අවසන් කොට ඇති අතර මහාමාර්ගයේ ධාවනය කොට අත්හදා බැලිනි.මෙම පර්යේෂණ කටයුතු සිදුකෙරෙන්නේ මොරටුව කටුබැද්ද විශ්වවිද්‍යාලයේ ඉංජිනේරු සැලසුම් මධ්‍යස්ථානයෙනි. මෙහිලා මහාචාර්ය කපිල ජයසිංහ මහතා විශේෂයෙන් සඳහන් කළ යුතුය.දෙවැනි අදියර වූයේ විදුලි මෝටරයකින් සහ සාම්ප්‍රදායිකව භාවිතයට ගන්නා එන්ජිම භාවිතයෙන් සැකසූ ත්‍රීවිලරයකි.තෙවැන්න, සූර්යය ශක්තියෙන් ධාවනය කෙරෙන ත්‍රීරෝද රථයයි. දෙවන සහ තෙවන අදියර මේ වන විට පර්යේෂණ මට්ටමේ පවතී. මේ තුළින් 50% ක පෙට්‍රල් පරිභෝජනය අවම කර ගැනීමට අපේක්‍ෂිතය.මෙම පර්යේෂණ කටයුතු සඳහා රෙගියුලේටරය සහ විදුලි මෝටරය ආනයනය සිදුකළ නමුත් සෙසු අවශ්‍ය දෑ සැපයූවේ දේශීය ත්‍රීරෝද රථ නිෂ්පාදකයෙකි. මෙම ව්‍යාපෘතිය අවුරුද්දක් තුළ පූර්ණ කිරීමට අපේක්‍ෂිතය.එසේම ඊට අමතරව විදුලිය ජනනය සඳහා භාවිත ඛනිජ තෙල් වෙනුවට වෙනත් විකල්ප බලශක්ති යොදා ගැනීම ඉදිරියේදී සිදුවනු ඇති. දැනට ආනයන වියදමෙන් 1/4 ක් වැයවන්නේ ඛනිජ තෙල් සඳහාය. ඒ ප්‍රමාණය අවම කරගතහොත් එය මේ රටට විශාල ශක්තියක් වනු නියතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>17</day>
    </date>
    <link>http://www.dinamina.lk/2010/11/17/_art.asp?fn=f1011175</link>
    <topic/>
    <author>සටහන -බුද්ධික සමන් ගුණවර්ධන ඡායාරූප -සමන් ශ්‍රී වෙදගේ</author>
    <content>ජනාධිපති දෙවැනි පදවි ප්‍රාප්තිය වෙනුවෙන් රජයේ ප්‍රවෘත්ති දෙපාර්තමේන්තුව සමඟ ජනමාධ්‍ය හා ප්‍රවෘත්ති අමාත්‍යාංශය විසින් සංවිධානය කරන “නිදහස ජාතික සංස්කෘතික මංගල්‍යය” සම්බන්ධයෙන් රජයේ ප්‍රවෘත්ති අධ්‍යක්‍ෂ මහාචාර්ය ආරියරත්න ඇතුගල මහතා සමඟ කළ සාකච්ඡාවක් ඇසුරින් සකස් කළ ලිපියකි.ලෝකයේ කවර රටක වුවත් ජාතික සෞභාග්‍යය සම්බන්ධයෙන් වැදගත් වෙන්නේ ඒ රටේ අධ්‍යාත්මික නිදහස හා භෞතික සම්පත් සංවර්ධනය යි. නූතන ලෝකයට සමගාමීව භෞතික සම්පත් සංවර්ධනය පහසු වූවකි. මක්නිසාදයත් අද ලෝකයේ බොහෝ රටවල් දියුණු තත්ත්වයක පවතින බැවිනි.රටක අධ්‍යාත්මික සංවර්ධනයක් නැතිව අධ්‍යාත්මික නිදහසක් අපේක්‍ෂා කළ නොහැක. දීර්ඝ කාලයක් බටහිර ජාතීන්ට යටත්ව ඔවුන් ගේ ඇවතුම් පැවතුම් සියල්ල උකහා ගත්තා.1948 වකවානුවේ දී අප නාමමාත්‍ර නිදහසක් ලබනවා. එය නාමමාත්‍රික වන්නේ අප තුළ තිබූ බටහිර ජාතීන්ට තිබූ ගැතිකමේ මානසිකත්වය තුරන් නොවූ නිසායි. එහි දී භයානක ම දෙය වන්නේ ඒ නිසා ම දේශීය චින්තනය, දේශීය විද්‍යාව සහ ස්වදේශීය ඥානය අපට අහිමි වීමයි. එමෙන් ම යට යාම යි.දේශීය චින්තනය1948 න් මෙපිට ඩී. එස්. සේනානායක වැන්නන් යම් ආකාරයක ග්‍රාම සංවර්ධන වැඩසටහන් දියත් කළත් ඒවා දේශීය කෘෂිකර්මාන්තය ගැඹුරින් අධ්‍යයනය කර සිදු කළ ඒවා නොවෙයි. එහෙත් ඒ වැඩපිළිවෙල ජනතාවට යම් පමණකට වැදගත් වුණා. පසුව බණ්ඩාරනායකවරුන් තමයි රට නැවත නව මානයකට හරවන්නේ.එහි දී විශේෂයෙන් සිරිමාවෝ බණ්ඩාරනායක මැතිනිය ගේ පස් අවුරුදු සැලැස්ම යටතේ නව සමාජ පරිවර්තන ම ය ගමන් මඟක් ආරම්භ කළා. එහෙත් ඊට පක්‍ෂ දේශපාලනය දුරදිග යාමට ඉඩ ලබා දුන්නේ නැහැ. පක්‍ෂ දේශපාලනයේ කුරිරු බව කොපමණ ද කියනවා නම් ඇගේ ප්‍රජා අයිතිය පවා නැති කළා.ඉන් අනතුරුව ජේ. ආර්. ජයවර්ධන මහතා බටහිර අනුකාරකවාදී සමාජ ක්‍රමයකට රට තල්ලු කළා. භෞතික වශයෙන් යම් වෙනස්කම් සිදු වුවත් සමාජයේ පැවැති ගැඹුරු සමාජ සංස්කෘතික ආගමික ස්ථරයන්ට, බලවේගයන්ට විශාල පහරක් එල්ල වුණා.වර්තමානය නිදහස හා සම්බන්ධයෙන් ඉතාමත් ම වැදගත් වකවානුවක්. ඉන් ප්‍රධාන දේ තමයි මේ රට වෙළාගෙන තිබූ ත්‍රස්තවාදී මානසිකත්වය තුරන් වීම. එය හුදු ත්‍රස්තවාදයක් පමණක් නෙවෙයි.වර්ගවාදය, ආගම්වාදය, කුලවාදය, ජාතිවාදය ආදී සියල්ල සමඟ වෙළී තිබුණක්. එහෙත් අද අපි නිදහස ලබාගෙන තිබෙනවා. අනෙක තමයි දේශපාලන නිදහස.පක්‍ෂ මානසිකත්වයඅප ජීවත් වෙන්නේ පක්‍ෂ දේශපාලනයෙන් බැට කාපු ජනතාවක් වාසය කරන රටකයි. ඔවුන් කොළ පාට, රතු පාට, නිල් පාට දේශපාලකයන් ගේ වහලුන් වෙලා අන්ධානුකරණයෙන් මරා ගනිමින් සිටියේ.අප කට වචනයටත් කීවේ ලේ වුණත් කොළ පාටයි, ලේ වුණත් නිල් පාටයි ආදී වශයෙනි. වචනයෙන් පවා භාවිත වූ මේ බරපතල දුබල දේශපාලනික පක්‍ෂ මානසිකත්වය අද තුරන් වෙලා තියෙනවා.මේ සමඟි දේශපාලනය මේ රටේ සිංහල, දෙමළ, මුස්ලිම් ජනවර්ග වෙන්කර දක්වන්නත් හේතු වුණා. මේ දේශපාලනික හැඩය රැකගත යුතු වන අතර එය නිදහස බලගන්වන ප්‍රබල හේතුවක් ද වෙනවා.ජාත්‍යන්තර බලවේග පවා අපව බෙදන්න භාවිත කරන්නේ මතු දැක්වූ දේශපාලන අසමඟියයි. ඒ දේශපාලන අසමඟිය ජාත්‍යන්තරයට වාසි සහගතයි.අතීත උරුමයමේ අතර වඩාත් වැදගත් දෙයක් තිබෙනවා. ඕනෑ ම සමාජයක් දියුණු වෙන්නේ ඒ රටේ අතීත උරුමයත් සමඟයි. අපේ රට කෘෂිකාර්මික රටක්. ජනාධිපති මහින්ද රාජපක්‍ෂ මහතා මේ රට කෘෂිකාර්මික රටක් යන්න පැහැදිලිව තේරුම් ගත් නායකයෙක්.ඒ මතින් ජන මනස තුළ විශාල මානසික නිදහසක් නිර්මාණය වුණා. උත්සාහයෙන් ජීවත්වන මිනිස්සුන්ට එය ධෛර්යය සම්පන්න තීන්දුවක් වුණා. එය රටක නිදහසේම කොටසක්.එමෙන් ම දේශීය කර්මාන්තයන් ජාත්‍යන්තරය සමඟ මුසු වීමට බලගැන්වීමක් කර තිබෙනවා. අපේ සංස්කෘතික හා ආර්ථික උරුමයන් ඔප් ගන්වා තිබෙනවා. මිනිසුන් ගේ සංස්කෘතික අයිතිය, ආගමික අයිතිය සැහැල්ලුවට ලක්වන විට ඒ මිනිසා කම්පනයට පත් වෙනවා.අද සියලු ආගමිකයන්ට වෙනදාට වඩා අයිතියක් ලැබී තිබෙනවා. රට අනන්‍යතාව, ජාතිකත්වය, සංස්කෘතිය, සමාජ වටිනාකම්, දේශීයත්වය වැනි දේවලට ජනාධිපතිවරයා ගේ වැඩපිළිවෙළින් විශාල ආශීර්වාදයක් ලැබී තිබෙනවා.මේ අනුව අප දෙවන නිදහසක් කරා මේ තීරණාත්මක මොහොතේ එළඹෙනවා. මේ නිදහස පිළිබඳ අප අප ම පැහැදිලි කර ගත යුතුයි.එසේ ම ඒ පැහැදිලි කරගන්නා වූ නිදහස අපට අනාගතය සම්බන්ධයෙන් ඇති අභියෝගයක් යන්නත් තේරුම් ගත යුතුයි. මෙවැනි මතවාදයක සිටයි අපි මේ “නිදහස ජාතික සංස්කෘතික මංගල්‍යය” සැලසුම් කරන්නේ.ආහාර වීදියඅප අද බටහිර ආහාරවලට පුරුදු වීමෙන් රෝගී ජීවන රටාවකට පුරුදු වී සිටිනවා. සෞඛ්‍ය සම්පන්න පෝෂ්‍යදායී ආහාර රටාවක් ශ්‍රී ලාංකේය ජනතාවට තිබුණා. මේ උරුමයන් සොයා යන ගමන් තමයි “ආහාර වීදිය” කියල කියන්නේ.එහි දී අපට මෙරට සිටින සියලු ම ජාතීන් ගේ ආහාර හඳුනාගන්නත්, රසවිඳින්නත් අවස්ථාව ලැබෙනවා. ඇතැම් රටවල ආහාරය, තේ පානය කියන්නේ සංස්කෘතික අංගයක්. ජපානයේ තේ මංගල්‍යය ඊට කදිම නිදසුනක්.මේ ආහාර සංස්කෘතිය හා සම්බන්ධ ගැඹුරු අවබෝධය ජනතාව වෙත නැවත යා යුතුයි. මේ සඳහා යම් රුකුලක් ආහාර වීදියෙන් ලැබේවි.පර්යේෂණාත්මක විලාසිතාඒ වගේම අපි විලාසිතාවන් අතින් අනුගමනය කරන්නේ දිළිඳු පිළිවෙතක්. බටහිර ජනපි‍්‍රය ඇඳුම් මෝස්තර විලාසිතා දැක්ම තමයි මෙතෙක් අපට පූර්වාදර්ශ සැපයූවේ.මොරටුව විශ්වවිද්‍යාලයේ ශිෂ්‍ය ප්‍රජාව මෝස්තර කලාව පිළිබඳ දේශීය දැක්මක් මේ උළෙලට එකතු කරල තියෙනවා. පර්යේෂණාත්මකව විලාසිතා පිළිබඳ අවබෝධයක් ඇති මොවුන්ගෙන් අලුත් දෙයක් දැකගන්න පුළුවන් වේවි.ඒ වගේ ම සෞන්දර්ය විශ්වවිද්‍යාලයේ තරුණ තරුණියන් ගේ නිර්මාණ හැකියාව ප්‍රදර්ශනය කෙරෙන නිර්මාණ කලාපයකුත් මීට ඇතුළත්. දැවැන්ත චිත්‍රයක් නිර්මාණය කිරීම, චිත්‍ර මූර්ති, කැටයම් ප්‍රදර්ශනය මේ කලාපයට ඇතුළත්.විශ්වවිද්‍යාල සිසුන් පිළිබඳ ඇති මතවාද තේරුම් බේරුම් කරගන්නත් ඔවුන්ගේ නිර්මාණ කෞෂල්‍යය දැකබලා ගන්නත් මෙය හොඳ අවස්ථාවක් වේවි. මෙහි ඇති විශේෂම අංගය තමයි ඡායාරූප ප්‍රදර්ශනය. ප්‍රවෘත්ති දෙපාර්තමේන්තුව සතු විශාල ඡායාරූප එකතුව ඊට ඇතුළත් වෙනවා.නිදහසෙන් පසු දේශපාලනික සමාජ ඉතිහාසය මෙයින් නිරූපණය කෙරෙනවා. ඒවා ඉතා ම දුර්ලභ ගණයේ ඡායාරූපයි. සම්මත ක්‍රමයෙන් ඔබ්බට ගිය විශාල ප්‍රමාණයන්ගෙන් ආකර්ශනීය ලෙස එළිමහන් ප්‍රදර්ශන ආකෘති භාවිත කරලයි මේ ප්‍රදර්ශනය පවත්වන්නේ.සංස්කෘතික කලාපයපාසල් ළමුන්ට මෙය ඉතාමත් ම වැදගත් අත්දැකීමක් වේවි. පොදුවේ මහජනතාවට අපේ ඉතිහාසයෙන් බිඳක් දැකබලා ගැනීමට මේ ප්‍රදර්ශනයෙන් හැකියාව ලැබෙනවා.ඊට අමතරව ළමයින් සඳහා කලාපයකුත්, සංස්කෘතික අංග ඇතුළත් කලාපයකුත්, දේශීය වෙදකම පිළිබඳ කලාපයකුත්, මෙයට ඇතුළත්.අප පළිඟුවක් නිර්මාණය කරනවා අඩි 35 ක උසට. එයින් සංකේතවත් කරනවා මේ රටේ ඛනිජ සම්පත්. එම කලාපය තුළ තරුණ තරුණියන්ට නූතන තාක්ෂණික අත්දැකීම් ලබා ගන්නත් පුළුවන්කම ලැබෙනවා.මේ සියල්ල එකතු වන්නේ පොදු අරමුණක් වෙනුවෙන්. අපේ රට දියුණු ලෝකයත් සමඟ අපේ ම අනන්‍යතාව සමඟ සමෘද්ධිමත් විය යුතුයි.මෙරට ජනයාටත් දියුණු ජනකොටසක් ලෙස ලෝකයට මුහුණ දීමට නිදහස, අවකාශය තිබිය යුතුයි.ඊට අවස්ථාවක් ජනාධිපති මහින්ද රාජපක්‍ෂයන් ගේ දෙවැනි පදවි ප්‍රාප්තියත් සමඟ ආරම්භ වේවා යන්න අපගේ ප්‍රාර්ථනයයි. ඒ සඳහා වන ධෛර්යය රටක ජනතාව සමඟ ලබා දීම අවශ්‍ය කාරණයක්.මේ ප්‍රදර්ශනයට හා සැණකෙළියට පැමිණ නිදහසේ සතුටු වන අතර අප තේරුම් ගත යුතුයි මේ රට සංවර්ධනය හා සම්බන්ධයෙන් අප හැම දෙනාට ම විශාල වගකීමක් තිබෙන බව.මේ සමාජ සංවර්ධන ක්‍රියාවලියෙහිලා පෙර ගමන් යන ජාතික නායකත්වයට අප යහපත් ගමන් මඟ හෙළි කළ යුතුයි. එම ගමන් මඟට ආශීර්වාද කළ යුතුයි.පදවි ප්‍රාප්තියමේ පදවි ප්‍රාප්තිය තවත් සය වසරකට ජනාධිපතිවරයකුට ඇති ආරම්භයක් ලෙස සිතනවාට වඩා දියුණු ලෝකයේ රටවලට වසර තිහකට ආපස්සෙන් ගමන් කරන අපට වේගවත් සංවර්ධන ගමනකට පොළොව මත, පය තබන මොහොතක් ලෙස සනිටුහන් කළ යුතුයි.මෙය මහින්ද රාජපක්‍ෂයන් ගේ උළෙලක් ලෙස සැලකිය යුතු නෑ. සමස්ත රට වැසියා ම මැදිහත් වන ජාතික උළෙලක් ලෙස සැලකිය යුතුයි.එවිට පටු මතවාදවලින් පොදු ජනයාට දුරද් විය හැකි යි. මේ ජනාධිපති පදවි ප්‍රාප්ති වකවානුව දෙස දෙනෙත් හැර බලන්නත් ඒ මතින් නව මානයක් ඇතිකර ගන්නත්, මේ “නිදහස සංස්කෘතික මංගල්‍යය” මහඟු අවස්ථාවක් වේවි යන්න මගේ අපේක්‍ෂාවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=n1011181</link>
    <topic>මාගම්පුර මහ නැව් තොටටසුබ නැකතට මහ නැව් තුනක්</topic>
    <author>භක්ති ධර්මප්‍රිය මෙන්ඩිස් හම්බන්තොට සිට</author>
    <content>ලෝකයේ ගොඩබිමක ඉදිකරන ලද පළමු සහ එකම වරාය ලෙස සැලකෙන මාගම්පුර ජාත්‍යන්තර වරාය ජනාධිපති මහින්ද රාජපක්ෂ මහතා අතින් අද (18) පෙරවරුවේ සුබ මොහොතින් විවෘත කෙරේ. එය මහින්ද රාජපක්ෂ ජාත්‍යන්තර වරාය ලෙස ද අද නම් කෙරෙනු ඇත. මේ ඓතිහාසික අවස්ථාව සනිටුහන් කරමින් පිරිත් සජ්ඣායනයේ යෙදෙන භික්ෂූන් වහන්සේ රැගත් අභිමංගල යාත්‍රාව වූ ජෙට්ලයිනර් නෞකාව ප්‍රථමයෙන් වරාය පරිශ්‍රයට ඇතුළු වේ.මෙරට අතීත නාවික ශ්‍රී විභුතිය සිහිගන්වමින් රුවල් නෞකාවක් සහ ආර්ථික ශක්තිය පිළිබිඹු කරමින් වෙළෙඳ භාණ්ඩ රැගත් නෞකාවක්ද අනතුරුව නැව් තොටට ඇතුළු වීමට නියමිතය.මාගම්පුර වරායේ ප්‍රථම අදියරේ වැඩ සම්පූර්ණයෙන් ම නිමා කර ඇති අතර ඒ සඳහා ඩොලර් මිලියන 361 මුදලක් වැය වී ඇතැයි වරාය අධිකාරිය පවසයි.ජනාධිපති මහින්ද රාජපක්ෂ මහතාගේ සංකල්පයකට අනුව ඉදිකරන ලද මෙම වරාය ලෝකයේ ප්‍රධාන වරායන් අතරට පැමිණෙන බව වරාය අධිකාරිය සඳහන් කරයි.දැනට ශ්‍රී ලංකාවේ ඇති විශාලතම වානිජ වරාය වන කොළඹ වරායේ භූ®මි ප්‍රමාණය හෙක්ටයාර් 400ක් පමණ වන අතර මාගම්පුර වරාය කොළඹ වරාය මෙන් පස් ගුණයක විශාලත්වයෙන් යුතු වේ.මෙරට අතීත නාවික ශ්‍රී විභුතිය සිහිගන්වමින් රුවල් නෞකාවක් සහ ආර්ථික ශක්තිය පිළිබිඹු කරමින් වෙළෙඳ භාණ්ඩ රැගත් නෞකාවක්ද අනතුරුව නැව් තොටට ඇතුළු වීමට නියමිතය.මෙම වරායේ ප්‍රථම අදියරේ වැඩ සම්පූර්ණයෙන් ම නිමා කර ඇති අතර ඒ සඳහා ඩොලර් මිලියන 361 මුදලක් වැය වී ඇතැයි වරාය අධිකාරිය පවසයි.වරාය ඉදිකිරීම් කටයුතු සඳහා මුල් ගල් තැබීම ජනාධිපති මහින්ද රාජපක්ෂ මහතා විසින් 2008 ජනවාරි 15 වැනිදා සිදු කරන ලදී.පළමු අදියරේදී දියකඩන තනා, වරාය පතුල හාරා නැව් නවත්වන්නට හැකියාව ඇති මීටර් 1200 පමණ දිග ජැටි දෙකක් තනා තිබේ.ජාත්‍යන්තර නැව් මාර්ගයේ සිට මාගම්පුර වරායට දුර කිලෝමීටර් 11 පමණ වන බැවින් නැව්වලට වරායට ළ¼ඟාවීම ඉතා පහසු වන අතර මෙම ස්ථානය පසු කරමින් දවසකට නැව් එකසිය පනහකට අධික සංඛ්‍යාවක් ගමන් කරයි.මේ වන විට මාගම්පුර වරාය ආශ්‍රිතව කර්මාන්ත ආරම්භ කිරීම සඳහා විදේශීය දේශීය ආයෝජකයන් පනහකට අධික පිරිසක් කැමැත්ත පළ කර තිබේ.වරාය ඉදිකිරීම තුළින් වක්‍ර සහ ඍජු රැකියා ලක්ෂයකට ආසන්න ප්‍රමාණයක් නිර්මාණය වන බව වරාය අධිකාරිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=n1011182</link>
    <topic>දෙවැනි පදවි ප්‍රාප්තිජාතික මහෝත්සවයටසියල්ල සූදානම්</topic>
    <author/>
    <content>ශ්‍රී ලංකා ධරණීතලයෙන් ත්‍රස්තවාදය අතුගා දැමූ ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්ති ජාතික මහෝත්සවය මහා සංඝරත්නය, ආගමික නායකයන් සහ දෙස් විදෙස් ආරාධිත අමුත්තන් විශාල පිරිසකගේ සහභාගිත්වයෙන් හෙට (19) කොළඹ දී මහත් අභිමානයෙන් පැවැත්වේ.ජනාධිපති ලේකම් කාර්යාලයේ දී පැවැත්වෙන පදවි ප්‍රාප්ති උළෙලට දේශීය ආරාධිතයන්ට අමතරව විදේශීය ආරාධිතයන් 150 දෙනකු පමණ සහභාගි වන බව ශ්‍රී ලංකා නිදහස් පක්ෂයේ මහලේකම් ඇමැති මෛත්‍රිපාල සිරිසේන මහතා පවසයි.ජනපති පදවි ප්‍රාප්ති සැමරුම් උළෙලට සමගාමීව රටපුරා ආගමික වැඩසටහන් ද සංවිධාන කොට තිබේ. මේ නිමිත්තෙන් රට පුරා පැළ එකොළොස් ලක්ෂයක් විනාඩි එකොළහක් තුළ සිටුවීමේ “දැයට සෙවණ” රුක් රෝපණ වැඩසටහනක් ද ඉකුත් දා ක්‍රියාත්මක කෙරිණි. මේ යටතේ පැළ ලක්ෂ විස්සකට අධික ප්‍රමාණයක් රෝපණය කළ බව වාර්තා විය.ජනපති පදවි ප්‍රාප්තිය නිමිති කොටගෙන රටේ ජාතික සමගිය සහ සංවර්ධනය විදහාපාන මහා ප්‍රදර්ශනයක් ද ජනමාධ්‍ය හා ප්‍රවෘත්ති අමාත්‍යාංශය හා රජයේ ප්‍රවෘත්ති දෙපාර්තමේන්තුව අනුග්‍රහයෙන් කොළඹ නිදහස් චතුරශ්‍රයේදී ඊයේ (17) සවස ආරම්භ කෙරිණි. ජාතිය සමගිය විදහා දැක්වෙන සංස්කෘතික අංග, රැසකින් සමන්විත මෙම ප්‍රදර්ශනය 17, 18,19, 20 යන දිනවල දිනපතා ප.ව. 2.00 සිට රාත්‍රී 12.00 දක්වා මහජනතාවට දැක බලා ගැනීමට අවස්ථාව සලසා දී තිබේ.මීට අමතරව ජනපති පදවි ප්‍රාප්ති මුල්කොටගෙන රට පුරා ප්‍රාදේශීය ලේකම් කොට්ඨාස මට්ටමින් සංවර්ධන ව්‍යාපෘති රැසක් ඇරඹීමට ද කටයුතු යොදා තිබිණි.රටපුරා ආගමික පින්කම් ප්‍රජා සද්කාරක සේවා සහ නොයෙක් ක්‍රියාකාරකම් මේ නිමිත්තෙන් සංවිධාන කොට තිබිණි.දශක තුනක් තිස්සේ මේ රටේ සංවර්ධනයට ප්‍රධාන බාධාවක්ව පැවැති කොටි ත්‍රස්තවාදය නිමා කළ නායකයා වශයෙන් ජනාධිපති මහින්ද රාජපක්ෂ මහතාගේ නාමය ඉතිහාසගත වී ඇත.එතුමාගේ දෙවැනි ධූර කාලය ඇරඹෙන්නේ මේ රටට මහා සංවර්ධන ව්‍යාපෘති ගණනාවක් එක් කරමිනි. හම්බන්තොට වරාය නොරොච්චෝලේ - ඉහළ කොත්මලේ විදුලි බලාගාර දක්ෂිණ අධිවේගී මාර්ගය ආදිය ඒවායෙන් කිහිපයක් පමණි.මේ රට දකුණු ආසියාවේ ආශ්චර්යය කරා ගෙන යෑමේ ජනපති මහින්ද රාජපක්ෂ මහතාගේ සිහිනය ඉදිරි වසර හය තුළ යථාර්ථයක් වන බව මෙම සංවර්ධන ව්‍යාපෘති දෙස බලන විට පැහැදිලි වන බව විද්වත්හු එකහඬින් කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=n1011183</link>
    <topic>රටට සෙවණ දෙනවනස්පතිය ඔබයි</topic>
    <author/>
    <content>රටේ දුවා දරුවන්ගේ පමණක් නොව වැඩිහිටි සියල්ලන්ගේ ම ‘ප්‍රතිපත්තිගරුක තාත්තා’ ජනාධිපති මහින්ද රාජපක්ෂ මහතා බව අගමැති දි. මු. ජයරත්න මහතා පැවසීය.ජනතා නායකයාගේත්, ජනතා සේවකයාගෙත් වෙනස සැබෑ ලෙසම හඳුනාගනිමින් ජනතාව තෝරාගන්නා සැබෑ නායකයා ජනාධිපති මහින්ද රාජපක්ෂ මහතා බව එතුමන්ගේ ජන්ම දිනය සහ දෙවනි පදවි ප්‍රාප්තියට සුබ පැතුම් පිරිනමමින් අගමැතිවරයා කියා සිටී.අගමැතිවරයාගේ නිවේදනයේ මෙසේ ද සඳහන් වේ. ජනතාවගේ උරමතින් ඔටුනු පළඳන දේශපාලනඥයන් බහුතරයක් මැද ජනතාව විසින් බිහිකොට, ආරක්ෂා කොට, අනාගතයට රැගෙන යන ජනනායකයන් පහළ වන්නේ ඥානය හා කැපවීම මතය.ජනාධිපති මහින්ද රාජපක්ෂ මැතිඳුන් ජාතියේ වාසනාවට පහළ වූ යුග පුරුෂයෙක් ලෙස හැඳින්වීම අතිශයෝක්තියකැයි මම කිසිවිටකත් නොසිතමි.තිස්වසරක ශාපලත් යුද්ධයෙන් ශ්‍රී ලංකා දේශයත් දෙකෝටියක ජනතාවකුත් මුදා ගැනීමම පමණක් එතුමන්ගේ නොසැලෙන නායකත්වයේ සලකුණ ප්‍රකට කිරීමට ප්‍රමාණවත් ය.යුද්ධයක් පවතින අතරම රටක සංවර්ධනයේ නියමු ව්‍යාපෘතීන් හඳුනාගනිමින් ඒවා ක්‍රියාත්මක කරවීමට අවශ්‍ය මූල්‍ය පහසුකම් සපයා ගනිමින් ජනතාවගේ හෙට දවසත් රටේ අනාගතයේ සුරක්ෂිතභාවයත් වෙනුවෙන් එතුමන් කළ කැපවීම් අතිමහත් ය.මේ පුංචි මුතු ඇටය ආසියාවේ ආශ්චර්යය බවට පත් කිරීමට අප සියල්ලන් ම දකින සිහිනයේ මල්වර මංගල්‍ය ලෙස එතුමන්ගේ උදාර සංකල්පයක් අනුව ඉදිකළ ‘මාගම්පුර නැව් තොට’ හැඳින්විය හැකිය.බෙදී වෙන්වී ගිය දේශයක අඳුරු අස් කොන් සිසාරා බලාපොරොත්තුවේ රන් කිරණ විහිද වූ විමුක්තිදායකයාණනි, නිදුක්, නිරෝගි, සුබ උපන් දිනයක් වේවා!ජනතා ආශිර්වාද ලබමින් චිරාත් කාලයක් රටට සෙවන දෙන මහා වෘක්ෂය ඔබයි. ඔබට දීර්ඝායුෂ වේවා!.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=n1011184</link>
    <topic>පදවි ප්‍රාප්ති උළෙලටවිදේශ ආරාධිතයෝ 150ක්</topic>
    <author>මහින්ද අලුත්ගෙදර</author>
    <content>ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්ති උළෙලට සහභාගි වීම සඳහා රාජ්‍ය තාන්ත්‍රික නියෝජිතයන් 40ක් ඇතුළු විදේශීය ආරාධිතයන් 150ක් මෙරටට පැමිණෙන බව ශ්‍රී ලංකා විදේශ කටයුතු අමාත්‍යාංශය පවසයි.චීන ජනාධිපතිවරයාගේ විශේෂ නියෝජිත ෂැන්ග් ගුවෙයි හා එරට සහකාර විදේශ ඇමැති හියූ ෂැන්ගුවෙ මහත්වරුන් ඇතුළු දස පුද්ගල නියෝජිත පිරිසක් ඊයේ (17) ශ්‍රී ලංකාවට පැමිණියහ. සෙසු රාජ්‍ය තාන්ත්‍රිකයන් අද (18) මෙරටට ළඟා වන බව විදේශ කටයුතු අමාත්‍යාංශය කියයි.භූතාන අගමැති ලියොන්චෙන් ජිග්මි තින්ලේ මහතා සහ එම මැතිනිය ඇතුළු භූතාන නියෝජිතයෝ 18 දෙනෙක් ද පාකිස්ථාන සෙනෙට් සභාවේ සභාපති ෆාරුක් හමීඩ් මහතා සහ එම මැතිනිය ද අද (18) පැමිණෙන විදෙස් රාජ්‍ය තාන්ත්‍රිකයන් අතර වෙති.මීට අමතරව පාකිස්තානය නියෝජනය කරමින් එරට රාජ්‍ය ඇමැති සලීම් මැන්ඩ්විවල්ලා මහතා ද මාලදිවයින් ජනාධිපතිවරයාගේ විශේෂ නියෝජිත ඉබ්‍රහිම් හුසේන්, මාලදිවයින් ප්‍රජාතන්ත්‍රවාදී පක්ෂයේ සභාපති මාරියා අහමඩ් ඩිඩි හා එරට සුළුතර පක්ෂ නායකයෙකු වන පාර්ලිමේන්තු මන්ත්‍රී මූසා මානිකු මහත්වරුන් ද අද (18) පැමිණෙන නියෝජිතයන් අතර වන බව විදේශ කටයුතු අමාත්‍යාංශය කියයි.ශ්‍රී ලංකා ජනාධිපති මහින්ද රාජපක්ෂ මහතා සහ වර්තමාන රජය සමඟ විදේශ රටවල් අනුගමනය කරන විදේශ ප්‍රතිපත්තිය හා දැඩි මිත්‍රශීලිභාවය හේතුවෙන් ලෝකයේ ප්‍රධාන පෙළේ රටවල් රැසක රාජ්‍ය තාන්ත්‍රික නියෝජිතයන් අපේ රටට පැමිණෙන බව විදේශ කටයුතු අමාත්‍යාංශය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=n1011185</link>
    <topic>වරාය උළෙලටසමරු මුද්දරයක්</topic>
    <author>උපාලි කරුණාරත්න</author>
    <content>මාගම්පුර වරාය විවෘත කිරීමේ උලෙළ නිමිත්තෙන් තැපැල් දෙපාර්තමේන්තුවේ මුද්දර කාර්යාංශය රුපියල් පහක වටිනාකමින් යුත් නව තැපැල් මුද්දරයක් නිකුත් කරයි.මෙම මුද්දරය මත ප්‍රථම දින මුද්‍රාව තැබීම අද (18) පෙරවරුවේ ජනාධිපති මහින්ද රාජපක්ෂ මහතාගේ ප්‍රධානත්වයෙන් මාගම්පුර වරායේ පැවැත්වෙන උත්සවයේ දී සිදු කෙරේ.මේ අවස්ථාව සඳහා තැපැල් හා විදුලි සංදේශ ඇමැති ජීවන් කුමාරතුංග, නියෝජ්‍ය ඇමැති දුමින්ද දිසානායක මහත්වරුන් ඇතුළු මැති ඇමැතිවරු රැසක් සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=n1011186</link>
    <topic>සේද මාවතේ සිහින තොටුපොළ</topic>
    <author/>
    <content>අතීතයේ ජාත්‍යන්තර නාවිකයන්ට ශ්‍රී ලංකාව නාවික පාරාදීසයක් විය.ඒ මෙරට වටා පිහිටා තිබූ කුඩා වරාය පද්ධතිය නිසාය. ශ්‍රී ලංකාවේ පිහිටීම මුහුදු ගමන්වලට මහත් පිටිවහලක් සැලැස්වීමට සමත් වූ බව අතීතයේ සඳහන් වේ. වයඹ දිග මාන්තොට්ටම් වරාය, නැඟෙනහිර ගෝකන්නම් වරාය, දකුණු ප්‍රදේශයේ ගොඩවාය වරාය අතීතයේමෙරට ප්‍රසිද්ධ වරාය කිහිපයකි. අද මාගම්පුර වරාය ලෙස හඳුන්වනු ලබන්නේ එදා ගොඩවාය වරායේ පුනරුත්පත්තියයි. එදා ගොඩවාය වරාය ඉදිකර ශ්‍රී ලක්දිව ලෝකයේ සාඩම්බර උරුමයක් බවට පත් කළේ අනුරාධපුර යුගයේ රජ කළ ගෝඨාභය මහ රජතුමාය. අද ජනාධිපති මහින්ද රාජපක්‍ෂ මහතා විසින් මේ වූ මහා ක්‍රියාව සිදුකරයි.අතීතයේ මෙරට නාවික ක්ෂේත්‍රය ගැන අපට කතා කිරීමට හැකිවූවා සේම වර්තමානයේ මෙන්ම අනාගතයේදී ශ්‍රී ලංකාවේ නාවික අංශය පිළිබඳව කතා කිරීමට අවශ්‍ය සියලු දේ ජනාධිපති මහින්ද රාජපක්‍ෂ මහතා සිදුකරයි.ජනාධිපති මහින්ද රාජපක්‍ෂ මහතාගේ සංකල්පයක් මත ගොඩනැඟෙන මාගම්පුර වරාය ලෝකයේ අංක එකේ වරාය කිහිපය අතරට එක්වනු ඇතැයි මේ වන විට ලෝකයේ ප්‍රබල ආර්ථික විද්වතුන්ගේ මතයයි.හම්බන්තොටට වරායක් අවශ්‍යමයි. එය මේ රටේ අනාගතයේ කොටසක් වනු ඇතැයි ජනාධිපති මහින්ද රාජපක්‍ෂ මහතා මීට වසර ගණනාවකට ඉහත සිට ප්‍රකාශ කළ කරුණකි. අද ජනාධිපතිවරයාගේ පමණක් නොව ශශ්‍රී ලංකාවේ සියලුම ජනතාවගේ සිහිනයක් ඉටු වන දවසකි.රටට ආදරය නොකරන, තමන්ට පමණක් ආදරය කරන රටේ අනාගත දරුවන් ගැන නොසිතන ගුණමකු දේශපාලන අන්ධ භක්තිකයන් කිහිප දෙනකු ප්‍රකාශ කර සිටියේ හම්බන්තොට වරායක් ඉදිකිරීමට නොහැකි බවත්, ඒ සඳහා සුදුසු පරිසරයක් නොමැති බවත් ය. ඒත් අද මේ ප්‍රකාශ සියල්ල හිස් වචන බවට පත්කරමින් හම්බන්තොට වරායට අද ප්‍රථම නැව පැමිණෙනු ඇත.ඒ සමඟම හම්බන්තොට වරායට දහස් ගණනින් නැව් පැමිණෙනු නිසැකය. අන්තර්ජාතික නැව් මාර්ගයේ සිට මුහුදු සැතපුම් දහයකටත් අඩු දුරකින් පිහිටි මාගම්පුර වරාය අනාගතයේදී ශශ්‍රී ලංකාවේ සංවර්ධනයේ කේන්ද්‍රස්ථානයක් වනු ඇත.2003 වර්ෂයේදී (ර්/ඉ ඉව්ඛ්) ලැවොලින් කැනේඩියානු ජාත්‍යන්තර සමාගම විසින් ශක්‍යතා අධ්‍යයන කර 2005 වර්ෂයේදී ඩෙන්මාර්ක් රුමිබොල් සම්පත් දායකත්වයෙන් මෙහි මූලික සැලසුම සකසන ලදී.හම්බන්තොට වරායේ සිට මුහුදු සැතපුම් 10 ක් පමණ දුරින් පිහිටි ජාත්‍යන්තර නැව් මාර්ගයේ දිනකට නැව් 100 යත් 150 ත් අතර ගමන් කරයි. මේ නැව් සඳහා ඉන්ධන ඇතුළු සේවා රැසක් ලබා දීමට මාගම්පුර වරායට හැකි වනු ඇත.හරිත කලාපයක් ලෙස ප්‍රශස්ත වරායක් ඉදිකිරීමට හැකි පරිසරයක් මේ භූමිය තුළ තිබීම මහඟු අවස්ථාවකි.හම්බන්තොට මුහුදු ප්‍රදේශයේ පවතින ස්වභාවික ගැඹුර සමුද්‍රික වරායක් සඳහා යෝග්‍ය වීම හා ඒ තුළින් දිගු පිවිසුම් මාර්ග කැණීමට අවශ්‍ය නොවීම තවත් වැදගත් කරුණකි. මියන්මාරය, බංග්ලාදේශය, පකිස්තානය, මාලදිවයින ඇතුළු රටවල් සඳහා ප්‍රතිඅපනයන මධ්‍යස්ථානයක් ලෙස මෙම වරාය යොදා ගැනීමට හැකිය.හම්බන්තොට සතු සුවිශේෂී භූගෝල හැකියාව හේතුවෙන් ප්‍රාදේශීය අවශ්‍යතා සහ කාර්මික කටයුතු අවශ්‍යතා සපයන සාම්ප්‍රදායික නැව් බඩු ප්‍රවාහන වරායක් ලෙස පවත්වා ගැනීමේ හැකියාවද මෙම වරාය සතු වේ.හම්බන්තොට ප්‍රදේශයේ භාවිතයට නොගත් භූමි ප්‍රදේශ වරාය පිහිටීම නිසා අනාගතයේදී මෙම වරාය සහ එහි අනෙකුත් කටයුතු සඳහා පුළුල් කිරීමට ඕනෑම අවස්ථාවක හැකියාව තිබීම විශේෂ කරුණක් ලෙස පෙන්වා දිය හැකිය.හම්බන්තොට දිස්ත්‍රික්කයේ පවතින අඩු ජනගහන ව්‍යාප්තිය හා ඌන සංවර්ධන තත්ත්වය මත වරාය කේන්ද්‍රිය කර ගනිමින් සංවර්ධන ඉලක්ක කරා ගමන් කිරීමට පහසුවේ.මුහුදු ආශ්‍රිත වරායක් ලෙස ඉදිකිරීමට වඩා රට අභ්‍යන්තරයේ වියළි වරායක් ලෙස ඉදිකිරීම තුළින් වරාය ඉදිකිරීම සඳහා වැය වන මුදල් ප්‍රමාණය අවම කර ගැනීමට හැකි වූවා සේම වරාය ඉදිකිරීම් කඩිනමින් සිදු කීරීමටද හැකි විය.බෙංගාල බොක්ක කලාපයේ දේශගුණික විසමතාවන්ට ඔරොත්තු දීමේ හැකියාව මාගම්පුර වරායට ඇත.ආර්ථික ප්‍රවාහයක් සැලසෙන ලෙසින් සාම්ප්‍රදායික නැව් බඩු මෙහෙයුම් කටයුතු සිදු කිරීමත් ඒ තුළින් වරාය ආශ්‍රිත සිමෙන්ති, පොහොර, පිටි වැනි රසායනික කර්මාන්ත ප්‍රචලිත කිරීමට ඇති අවකාශය ඉතා ඉහළ මට්ටමක පවතී.එමෙන්ම වරාය ද්‍රෝණියේ සුවිසල් ධීවර යාත්‍රාවන්ට නැංගුරම් පහසුකම් හා වරාය සේවා ලබාදීමට අපේක්ෂා කෙරේ. ප්‍රධාන නැව් මාර්ගයේ යාත්‍රා කරන නැව් සඳහා තෙල්, ජලය, ඇතුළු අනෙකුත් සේවාවන් සැලසීමෙන් විශාල ආදායමක් මාගම්පුර වරායට ලබා ගැනීමට හැකි වේ.ටොන් 100000 ප්‍රමාණයේ නෞකාවක් සඳහා සේවා පහසුකම් සැලසිය හැකි ලෙස මීටර් 210 පළලින් යුතු මීටර් 17 ක ගැඹුරින් යුතු මීටර් 600 රවුමකින් යුතුව නැව් හැරවීම සඳහා මෙම වරාය තුළ පහසුකම් මේ වන විට ගොඩනගා තිබේ. අපේක්ෂිත කාලයට වඩා වසර කිහිපයකින් වරායේ බොහෝ ඉදිකිරීම් නිමාකර ගත හැකි වීම අප රටට ආඩම්බරයට කරුණකි.ලෝකයේ ගොඩබිමක ඉදි කරන ලද පළමු වැනි සහ එකම වරාය මාගම්පුර වරායයිඑය හෙක්ටයාර් 2000 ක් පුරා ව්‍යාප්ත කර තිබේ. කොළඹ වරායේ භූමි ප්‍රමාණය හෙක්ටයාර 400 ක් පමණි. ඒ අනුව කොළඹ වරාය මෙන් පස් ගුණයක් මාගම්පුර වරාය විශාල වේ.අදියර හතරකින් යුතු වරාය ඉදිකිරීමේ පළමු අදියර මේ වන විට සම්පූර්ණයෙන්ම අවසන් වී ඇති අතර මේ සඳහා වැය වූ මුළු මුදල ඩොලර් මිලියන 361 ක් බව වරාය අධිකාරිය පවසයි. මෙහි ඉදිකිරීම් භාරව සිටින්නේ වගකීම ගෙන ඇත්තේ ‘චයිනා හාබර් ඉන්ජිනියරින් කෝපරේෂන්’ සමාගමයි.ජනාධිපති මහින්ද රාජපක්ෂ මහතා අතින් 2008 ජනවාරි 15 වන දා මුල්ගල තබමින් ආරම්භ කළ මෙම වරායේ බොහෝ ඉදිකිරීම් ඉතා කඩිනමින් සහ වේගවත්ව සිදු කෙරිණි. වරාය අධිකාරීයේ වරාය අමාත්‍යාංශයේ මෙන්ම මෙම සංවර්ධන කටයුත්ත සඳහා එක්ව සිටින සියලුම සේවකයන්ගේ කැපවීම මත දායකත්වය මත වරායේ වැඩ කටයුතු ඉදිරි වසර කිහිපය තුළදී නිමා කළ හැකි වේ.පළමු අදියරේදී දියකඩන තනා, වරාය පතුල හාරා නැව් නවත්වන සීමාව මීටර් 1200 ක් පමණ දිගැති ජැටි දෙකක් ඉදි කිරීම තුළින් එකවර නැව් හතරක් පමණ වරාය තුළ හැසිරවීමේ හැකියාව මාගම්පුර වරායට ලැබී ඇත. මේ ආකාරයට එකවර නැව් තුන හතර හැසිරවීමේ හැකියාව ලෝකයේ වරායන් කිහිපයකට පමණක් සීමා වී තිබේ.මේ ආකාරයට පහසුකම් රැසක් ලබා දෙමින් ඉදි කෙරෙන මාගම්පුර වරායේ ප්‍රථම අදියර නිමා වීමත් සමගම ජනාධිපති මහින්ද රාජපක්ෂ මහතා අතින් අද (18) එය විවෘත කෙරේ.අද විවෘත වන මාගම්පුර වරාය මෙරට සංවර්ධනයේ මහඟු වැඩ කොටසක් සිදු කරන වරායක් බවට පත් වනු ඇත.වරාය ඉදිකිරීම තුළින් සෘජු හා වක්‍ර රැකියා ලක්ෂයකට වැඩි ප්‍රමාණයක් නිර්මාණය වනු ඇතැයි වරාය අධිකාරිය පවසයි.මේ වන විට ආයෝජකයන් පනහකට වැඩි පිරිසක් මෙම වරාය භූමිය ආශ්‍රිතව සිය ආයෝජන සිදු කිරීමට කැමැත්ත පළ කර තිබේ. ඒ අනුව ඉදිරි මාස කිහිපය තුළදී වරාය භූමිය සහ ඒ අවට කර්මාන්ත ශාලා ඉදි කෙරෙනු ඇත.වරාය තුළට අද පැමිණෙන ප්‍රථම නැවත් සමග මේ රටේ ආර්ථිකයට ශක්තියක් දෙමින් ජනාධිපති මහින්ද රාජපක්ෂ මහතාගේ රට සංවර්ධන ඉලක්ක කරා යාමට මාගම්පුර වරාය රටට පිහිටක් වනු ඇතැයි සියලු ශ්‍රී ලාංකිකයන්ගේ ඒකායන පැතුම වී තිබේ.සටහන : භක්ති ධර්මපි‍්‍රය මෙන්ඩිස්.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=n10111815</link>
    <topic>ජනපති දෙවැනි පදවි ප්‍රාප්තිය සමරා ලේක්හවුස් පිරිත් පින්කම</topic>
    <author>ඡායාරූපය - සමන්ත වීරසිරි</author>
    <content>ජනාධිපති මහින්ද රාජපක්‍ෂ මහතාගේ ජන්ම දිනය හා දෙවැනි පදවි ප්‍රාප්තිය නිමිත්තෙන් ඒ මහතාට ආශිර්වාද කිරීමේ පරිත්‍රාණ ධර්ම දේශණයක් ලේක්හවුස් ආයතන පරිශ්‍රයේ දී ඊයේ (17) රාත්‍රියේදී පැවැත්විණි. එහිදී පරිත්‍රාණ ධර්මදේශනයට ප්‍රථම ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා සධාතුක කරඬුවට මල් වට්ටියක් පූජා කළ අයුරු.ජනාධිපති මහින්ද රාජපක්ෂ මහතාගේ ජන්ම දිනය සහ දෙවැනි පදවි ප්‍රාප්තිය නිමිත්තෙන් ලංකාවේ සීමාසහිත එක්සත් ප්‍රවෘත්ති පත්‍ර සමාගමේ දී ඊයේ (17) සර්ව රාත්‍රික පරිත්‍රාණ ධර්ම දේශනයක් පැවැත්විණි. අද (18) දහවල් 66 නමක් විෂයෙහි සපිරිකර සංඝගත දක්ෂිණාවක් ද ලේක්හවුස් ආයතනයේ දී පැවැත්වේ. ඊයේ රාත්‍රි පිරිත් දේශනාව ආරම්භ කිරීමේ අවස්ථාවට පාර්ලිමේන්තු මන්ත්‍රීනි මාලනී ෆොන්සේකා, පාර්ලිමේන්තු මන්ත්‍රී තිලංග සුමතිපාල, ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර, කර්තෘ මණ්ඩල අධ්‍යක්ෂ සීලරත්න සෙනරත්, නීති අධ්‍යක්ෂ නීතිඥ රසාංග හරිස්චන්ද්‍ර, උපදේශකවරුන් වන සුමිත්‍ර ආරච්චි, අතුල සිල්වා, සාමාන්‍යාධිකාරී අභය අමරදාස, ලේකම් කුමුදු ගුණවර්ධන මහත්ම මහත්මීහු ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=n1011187</link>
    <topic>හොඳ ම පාලකයා-හොඳ ම නායකයා</topic>
    <author/>
    <content>නිදහසින් පසු මෙරට පහළ වූ හොඳම නායකයා සහ හොඳම පාලකයා මහින්ද රාජපක්ෂ ජනාධිපතිතුමා යැයි ශ්‍රී.ල.නි.ප සේවක සංගමයේ ලේක්හවුස් ශාඛාව නිවේදනයක් නිකුත් කරමින් කියා සිටියි.ජනාධිපතිතුමන්ගේ දෙවැනි පදවි ප්‍රාප්ති මංගල්‍යයට හා ජන්ම දිනයට සුබාශිංසන පිරිනමමින් එම සංගමයේ සභාපති ඩී. එම්. පී. දසනායක මහතා විසින් එම නිවේදනය නිකුත් කර තිබේ. එහි මෙසේද සඳහන් වෙයි.ශ්‍රී ලංකාව නිදහස ලබා වසර හැට දෙකක් ගෙවී ගියේ ය. මේ කාලයෙහි විවිධ නායකයෝ බලයට පත් වූහ.සමහරු යුද්ධයට මුවා වී තම කාලය ගෙවා දැමූ හ. තවත් සමහරු දූෂණයට යට වී තම කාලය ගෙවා දැමූ හ. අවසන් ප්‍රතිඵලය ලෙස ඉතිරි වූයේ නො නවතින යුද්ධයක් හා බරපතළ දුගීභාවයක් පමණි.2005 පටන් මේ දුෂ්ඨ චක්‍රය නිමාවන්නට විය. ප්‍රතිපත්තිගරුක නායකයෙක් හා දූරදර්ශී පාලකයෙක් අප ඉදිරියෙහි පෙනී සිටින්නට විය. ඔහු ගේ දර්ශනය හෙවත් දැක්ම ජනතාව ගේ බලාපොරොත්තුව විය.අද අපි ජයග්‍රාහී මාවතකට පැමිණ සිටිමු. එහි මාර්ගෝපදේශකයා හා නායකයා ඔහු ය.කිසිදු වෙනසක් නැත. නිදහසින් පසු මෙරට පහළ වූ හොඳ ම නායකයා හා හොඳම පාලකයා ඔහු ය.මහින්ද රාජපක්ෂ මැතිතුමනි,ඔබගේ දෙවන පදවි ප්‍රාප්තිය ට ශශ්‍රී ලංකා නිදහස් සේවක සංගමය ලේක්හවුස් ශාඛාවේ උණුසුම් සුබ පැතුම්!.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=n1011188</link>
    <topic>මාධ්‍ය සංසදයෙන් සුබ පැතුම්</topic>
    <author/>
    <content>තිස් වසරක ශාපලත් යුද්ධය නිමා කොට නිදහසේ අරුණලු දකින්නට සමස්ත ජනතාවටම ඉඩ ප්‍රස්ථාව විවර කර දුන් මහින්ද රාජපක්ෂ ජනාධිපතිතුමන්ට සිය ඉදිරි පාලන සමයේදී රට සංවර්ධනය කරා මෙහෙයවීමට යෝධ ශක්තිය හා ධෛර්ය ලැබේවායි ලේක් හවුස් මාධ්‍ය සංසදය සුබ පැතුම් පිරිනමයි.ජනාධිපතිතුමන්ගේ දෙවැනි පදවි ප්‍රාප්ති මංගල්‍යයට හා ජන්ම දිනයට සුබාශිංසන පිරිනමමින් ලේක් හවුස් මාධ්‍ය සංසදය නිකුත් කොට ඇති එම සුබ පැතුමේ මෙසේද සඳහන් වේ.2005 ජනාධිපතිවරණයේදී ප්‍රගතිශීලී මාධ්‍ය සගයන් එක්ව පිහිටුවා ගැනුණු ලේක් හවුස් මාධ්‍ය සංසදය 2010 තීරණාත්මක ජනාධිපතිවරණයේදීද මහින්ද රාජපක්ෂ මැතිඳුන්ගේ් විජයග්‍රහණය උදෙසා අතිමහත් කාර්යභාරයක් ඉටු කළේය. ඒ හරහා ජනාධිපතිතුමන් පසුකාලීනව ලද සියලු විජයග්‍රහණයන්හි කොටස්කරුවකු වීමට හැකිවීම පිළිබඳ අප තුළ ඇත්තේ නිහතමානී ආඩම්බරයකි.ශාපලත් මිනීමරු යුද්ධය අවසන නිදහසේ අරුණලු දකින්නට සිංහල දෙමළ මුස්ලිම් බර්ගර් සියලු ජාතීන්ට දැන් ඉඩ ප්‍රස්ථාව විවර වී ඇත්තේය. මේ මොහොතේ රට හමුවේ ඇති අභියෝගය සංවර්ධන යුද්ධය ජය ගැනීමයි. ඒ සඳහා රට මෙහෙයවීමට අවශ්‍ය ශක්තිය හා ධෛර්ය ජනපතිතුමන් සතු බව අපේ පරම විශ්වාසයයි. ඒ කාර්යයේදී එතුමාට අත්වැලක් වීම අපේ අධිෂ්ඨානයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=n1011189</link>
    <topic>හක්බෙල්ලන් ඇල්ලූ 10ක්හමුදා විහිදුම් බළකායට කොටුවෙති</topic>
    <author>චන්ද්‍රිකා පෙරේරා</author>
    <content>නීතිවිරෝධී ලෙස හක්බෙල්ලන් අල්ලමින් සිටි පුද්ගලයන් දහ දෙනෙකු, ඩිංගි බෝට්ටු දෙකක් හා හක්බෙල්ලන් 62 ක් සමඟ කල්පිටිය නාවික හමුදා ක්ෂණික විහිදුම් බළකාය මගින් පෙරේදා (16) අත්අඩංගුවට ගෙන තිබේ.ඩිංගි යාත්‍රා දෙකක නැගී හක්බෙල්ලන් අල්ලමින් සිටි මේ පුද්ගලයන් සතුව බලපත්‍ර නොතිබුණු බවත් ඔවුන් සතුව පිටත දහන යන්ත්‍ර දෙකක්, කිමිදුම් මුව ආවරණ 12 ක්, ස්නුකල්ස් 07 ක් හා කිමිදුම් වරල් 10 ක් තිබී අත්අඩංගුවට ගත් බවත් නාවික හමුදා මාධ්‍ය ප්‍රකාශක කපිතාන් අතුල සෙනරත් පැවැසීය.කල්පිටිය උච්චමුනේ හිදී හක්බෙල්ලන් සමඟ සැකකරුවන් අත්අඩංගුවට ගෙන වැඩිදුර පරීක්ෂණ සඳහා කල්පිටිය ධීවර අධ්‍යක්ෂක කාර්යාලය වෙත බාරදුන් බව නාවික හමුදාව කීය.මානුෂික මෙහෙයුමේදී මුහුදු කොටි මැඩීමේ කාර්යයට උරදී සිටි නාවික හමුදා ක්ෂණික විහිදුම් යාත්‍රා බලගනය මේ වනවිට නීති විරෝධී ධීවර කටයුතුවල යෙදෙන්නන් හා ආම්පන්න ආදිය අත්අඩංගුවට ගැනීමට සහය වෙයි. ධීවර හා ජලජ සම්පත් සංවර්ධන අමාත්‍යාංශය සමඟ එක්ව නාවික හමුදාව රට වටා පිහිටි මුහුදේ සෑම ප්‍රදේශයකම සිදුකෙරෙන නීතිවිරෝධී ධීවර කටයුතු තාවකාලිකව ක්‍රියාත්මක වැඩපිළිවෙළ යටතේ මාළු ඇල්ලීමට යොදා ගැනෙන වෙඩි බෙහෙත් වර්ග නීතිවිරෝධී දැල් ආම්පන්න, කිමිදුම් කට්ටල හා යාත්‍රා ද අත්අඩංගුවට ගනී.මසුන් බෝවීමට ඇති පරිසරය විනාශ කරමින් සිදුකැරෙන සියලු නීතිවිරෝධී ධීවර කටයුතු සිදුකරන්නන් නාවික හමුදාව අත්අඩංගුවට ගන්නා අතර මේ අනුව හොරට බෙල්ලන් අල්ලමින් සිටි කණ්ඩායම අත්අඩංගුවට ගත් බවත් එවැනි නීතිවිරෝධී ක්‍රියා මැඩලීමේ දැවැන්ත වැඩපිළිවෙළක් ක්‍රියාත්මක කැර ඇති බවත් අතුල සෙනරත් මහතා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=n10111810</link>
    <topic>දුම්රියෙන් හොරෙන් ආවාට කොටුව දුම්රිය පොළේ‘පොලිස් මහත්වරු’ තරුණයකුට පහරදීලා</topic>
    <author>නිමල් රාජපක්ෂ</author>
    <content>ප්‍රවේශපත්‍ර නොමැතිව පැමිණියේයැයි පවසමින් කොටුව දුම්රිය ස්ථානයේ පොලිස් මහත්වරු තරුණයකුට පහර දී ඇතැයි දුම්රිය මගීහු පවසති.මේ පහරදීම සිදුව ඇත්තේ ඊයේ (17) උදේ 8.15 පමණ ඩී. ආර්. විජේවර්ධන මාවත ආසන්නයේ ඇති පිටවීමේ ගේට්ටුවේ සිටි නිලධාරීන් දෙදෙනා බව පැවසෙයි.ප්‍රවේශ පත්‍රයක් නොමැති මගියකුගෙන් දඩ මුදලක් අයකර ගන්නවා විනා පහරදිය හැකිදැයි මගීහු ප්‍රශ්න කරති. අදාළ සිද්ධිය සැලවූ වහාම කොටුව දුම්රිය ආරක්ෂක හමුදා අධිකාරී ජේ. එම්. එන්. එස්. ජයසේන මහතාගෙන් දිනමිණ කළ විමසීමක දී ඔහු කියා සිටියේ ප්‍රවේශ පත්‍රයක් නොමැතිව හසුවූ මගියකුට මොනම හේතුවකින්වත් පහරදිය නොහැකි බවයි.කිසියම් හෝ පුද්ගලයකු ප්‍රවේශපත්‍ර නොමැතිව හෝ තුන්වන පංතියේ ප්‍රවේශපත්‍ර රැගෙන දෙවන පංතියේ ගමන්කර හසුවූවිට පහරදීමක් සිදුකොට ඇත්නම් සිද්ධිය තමන් වෙත පැමිණිලි කළහොත් අදාළ නිලධාරියාට විරුද්ධව විනයානුකූලව ක්‍රියා කරන බව ජයසේන මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=n10111811</link>
    <topic>හදා වඩා ගන්න ගත් දැරිය රත් කළ යකඩයකින් පුළුස්සලා</topic>
    <author>ප්‍රසාද් පූර්ණමාල්</author>
    <content>සිය නැගණියගේ දියණිය දරුකමට හදාවඩා ගැනීමට ගෙන ඇගේ සිරුරේ ස්ථාන අටක් රත්කළ යකඩ බටයකින් පිළිස්සූ කතක් ඊයේ (17) දහවල් දංකොටුව පොලිසිය මගින් අත්අඩංගුවට ගෙන තිබේ.මෙසේ තම ලොකු අම්මාගේ වද හිංසාවට ලක්ව ඇත්තේ නව හැවිරිදි සචිනි සඳමාලි නමැති හලාවත කිඹුලාපිටිය ප්‍රදේශයේ පදිංචි දැරියක් බව පොලිසිය පවසයි.මේ දැරිය සොයුරු සොයුරියන් පස් දෙනෙකුගෙන් යුතු පවුලේ පස් වැනියා ය. ආර්ථික අපහසුතා හේතුවෙන් ඇගේ මව මැද පෙරදිග රැකියාවකට ගොස් ඇති අතර දැරිය හදාවඩා ගැනීම සඳහා දැරියගේ අම්මාගේ වැඩිමහල් සොයුරිය බාරගෙන තිබේ.දැරියගේ මව ලංකාවේ සිටින විට ඇය පාසල් යවා ඇතත් ‘ලොකු අම්මා’ තමාට පාසල් යාමට ඉඩ නොදුන් බව දැරිය පොලිසියට පවසා තිබේ.සැකකාරිය විවාහක තැනැත්තියක වුවද දරුවන් නොමැති කාන්තාවක් බවත් හෙළිව ඇත. ප්‍රතිකාර සඳහා දැරිය රෝහල්ගත කැර තිබේ. සැකකාරිය මාරවිල අධිකරණය හමුවට ඉදිරිපත් කිරීමට නියමිතය. සිද්ධිය පිළිබඳ දංකොටුව පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=n10111812</link>
    <topic>රක්ෂිතයේ හොර ගහක් කපාඉරූ දැව මඩවලක සඟවලා</topic>
    <author>රත්නපුර දිසා විශේෂ – නිරෝෂන පෙරේරා</author>
    <content>රක්ෂිතයකින් හොරෙන් කැපූ ‘හොර’ ගසක ඉරූ දැව තොගයක් කුඹුරක මඩ ගොහොරුවේ සූක්ෂම ලෙස සඟවා තිබිය දී අත්අඩංගුවට ගෙන තිබේ.ග්‍රාම නිලධාරින් පස් දෙනෙකු කහවත්ත නහල්වතුර වලකඩ දී මේ දැව තොගය සොයා ගෙන ඇත. මඩලගම ජනපදයේ පිටකන්ද රක්ෂිතයේ හොර ගසක් කපා ඉරා ලී රැගෙන ගිය බවට ලද තොරතුරක් අනුව ග්‍රාම නිලධාරින් පරීක්ෂණ සිදු කළේ ය.එම පරීක්ෂණවල දී මේ හොර දැව තොගය අත්අඩංගුවට ගත් බව කහවත්ත ප්‍රාදේශීය ලේකම් දයානන්ද කොළඹුගම මහතා පැවසීය.රුපියල් ලක්ෂ තුනකට වඩා වටිනා දැව තොගය කහවත්ත ප්‍රාදේශීය ලේකම් කාර්යාලය වෙත පසුගිය (15) බාරදෙන ලදී.කුඹුරේ මඩ අතර සඟවා තිබූ දැව තොගය ගොඩ ගැනීමට පැය තුනක පමණ කාලයක් ගත වී තිබේ.ග්‍රාම නිලධාරින්වන ලලිත් සෙනෙවිරත්න (මඩලගම ජනපදය) ලක්ෂිත කුමාරසිංහ (වැල්ලදුර) නිලංග ගමගේ (යායින්න) ඩග්ලස් ජයවීර (බටහිර මියනවිට) සරත් විජේතුංග (මඩලගම) මහත්වරුන් වැටලීමට සහභාගී වූහ. හොර ගස කැපූ සැකකරුවන් අත්අඩංගුවට ගැනීමට පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=n10111813</link>
    <topic>ප්‍රවේශපත්‍ර නොමැතිව දුම්රියේ ගමන් කළමගීහු 40ක් කොටුවෙති</topic>
    <author>නිමල් රාජපක්ෂ</author>
    <content>දෙමටගොඩ දුම්රිය ස්ථානයේ පැය හතරක කාලයක් කළ සෝදිසි මෙහෙයුමකදී ප්‍රවේශපත්‍ර නොමැතිව ගමන් කළ මගීන් 40 දෙනෙකු දුම්රිය ආරක්ෂක හමුදාව මගින් පෙරේදා (16) අත්අඩංගුවට ගෙන ඇත.අත්අඩංගුවට ගත් මගීන් අතර කාන්තාවන් 06ක් සිටි බව දුම්රිය ආරක්ෂක හමුදාවේ මෙහෙයුම් භාර නිලධාරී ඩබ්ලිව්. එස්. ජයසේකර මහතා පැවැසීය.අලුයම 5 සිට පෙරවරු 9 දක්වා වූ කාලයේ මේ මෙහෙයුම ක්‍රියාත්මක කෙරිණි. දුම්රිය දෙපාර්තමේන්තුවේ උන්නතිය උදෙසා මෙවැනි මෙහෙයුම් දිගින් දිගටම දියත් කරන බව දුම්රිය ආරක්ෂක හමුදා අධිකාරි ජේ. එම්. එන්. එස්. ජයසේන මහතා පැවසීය.කල් ඉකුත් වූ ප්‍රවේශපත්‍ර වලින් ගමන් කළ රජයේ සේවකයින් හා මගීන්ද මෙහිදී කොටුකර ගැනීමට දුම්රිය ආරක්ෂක හමුදා නිලධාරීන් සමත්වී තිබිණි.අත්අඩංගුවට ගත් මගීන් හතළිස් දෙනාගෙන් රුපියල් විසිහයදහසක දඩ මුදලක් දුම්රිය ආරක්ෂක හමුදාව මගින් අයකරගෙන ඇත.දුම්රිය ආරක්ෂක හමුදා අධිකාරී ජේ. එම්. එන්. එස්. ජයසේන මහතාගේ උපදෙස් මත, දුම්රිය ආරක්ෂක හමුදාවේ මෙහෙයුම් භාර නිලධාරි ඩබ්ලිව්. එස්. ජයසේකර, ආරක්ෂක නිලධාරීන් වන බී. කේ. සමන් කීර්ති, ඒකනායක යන මහත්වරු කොටුව, මරදාන, නුවර, වේයන්ගොඩ, වැල්ලවත්ත, දුම්රිය මූලස්ථානයේ දුම්රිය ආරක්ෂක නිලධාරීන් ගේ සහාය ඇතිව මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=n10111814</link>
    <topic>ගජමුතු 3 ක් සමඟසැක 4ක් අත්අඩංගුවට</topic>
    <author>මුන්නේශ්වරම සමූහ – පුත්තලම සමූහ</author>
    <content>රුපියල් ලක්‍ෂ හතක් වටිනා ගජමුතු තුනක් අලෙවි කිරීමට සූදානම් වූ පුද්ගලයන් සිව්දෙනෙකු හා වෑන් රථයක් සමඟ පෙරේදා (16 දා) රාත්‍රී මුන්දලම දේවාලය හන්දිය වැව අසලදී මුන්දලම පොලිසිය අත්අඩංගුවට ගෙන ඇත.මුන්දලම පොලිසියේ අපරාධ අංශයේ ස්ථානාධිපති උප පොලිස් පරීක්‍ෂක මෙන්ඩිස් මහතා වෙත ලැබී තිබූ තොරතුරක් මත ආඬිගම මදවක්කුලම ප්‍රදේශයේ මුස්ලිම් ජාතිකයකු ළඟ විකිණීම පිණිස ගජමුතු ඇති බව දැනගැනීමට ලැබී ඇත. ඒ අනුව වහා ක්‍රියාත්මක වූ පොලිසිය ගජමුතු මිලදී ගැනීමේ අය ලෙස සැරසී ගජමුතු විකුණුම්කරුවන් හමුවීමට ගොස් තිබේ.පොලිසිය පැමිණ මිල ගණන් කතා කරන අතර තැරැව්කරුවන් වෑන් එක එහි දමා පලා ගියත් ගම්වාසීන්ගේ ආධාරයෙන් සිව්දෙනකු ගජමුතු සමඟ අල්ලාගෙන ඇත. තවත් තිදෙනකු පැන ගොස් ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=s1011181</link>
    <topic>බීච් වොලිබෝල් පිලට අද තීරණාත්මක තරගයක්</topic>
    <author/>
    <content>චීනයේ ගුවැංෂු නුවර දැන් පැවැත්වෙන ආසියානු ක්‍රීඩා උළෙලේ දී ශ්‍රී ලංකාවට පදක්කමක් දිනා දෙනු ඇතැයි බලාපොරොත්තු පළ කරන ගොල්ෆ් ක්‍රීඩක මිතුන් පෙරේරා ඊයේ පළමු දිනයේ තරග වටයේ ලකුණු අනුව දෙවැනි ස්ථානයට පත්විය. මිතුන් පෙරේරාට ගොල්ෆ් පිටියේ වලවල් (ඩ්ර්‍ණඹ්ඡ්) 18කට පන්දුව දැමීමට පහරවල් 72ක් ලැබී තිබුණු අතර පහරවල් 69 කදී ඉලක්කය සපුරාලීය.මෙහි පළමු තැනට පත් පිලිපීනයේ මිගුයෙල් තබුනා පහරවල් 68කදී තම ඉලක්කය සම්පූර්ණ කළේ ය. පිරිමි ඒකළ ගොල්ෆ් තරගයට ක්‍රීඩකයන් 77ක් එක්ව සිටි අතර මිතුන් පෙරේරා ජයග්‍රාහී මානසිකත්වයකින් අද දිනයේ නැවත තරගයට පිවිසෙනු ඇත.හිටපු ගොල්ෆ් ජාතික සූරයෙකු වන නන්දසේන පෙරේරා මහතාගේ පුතෙකු වන මිතුන් පෙරේරා ආසියා පැසිපික් ගොල්ෆ් තරගාවලියේ හා දකුණු ආසියා ගොල්ෆ් තරගාවලියේදී පදක්කම් දිනූ ක්‍රීඩකයෙකි. ඒකළ තරගයට එක් වූ නඩරාජා තංගරාජ් 29 වැනි ස්ථානයටත් බණ්ඩාර රණාරත්න 36 වැනි ස්ථානයටත්, කේ.ඒ. චන්ද්‍රදාස 42 වැනි ස්ථානයටත් පත්වූහ. මේ සිවු දෙනාගේ ලකුණු සලකද්දී ශ්‍රී ලංකාවට ගොල්ෆ් කණ්ඩායම් තරගයේදී හිමිවූයේ තෙවැනි ස්ථානයයි.මලල ක්‍රීඩක පිරිසක් කොළඹින් චීනයටසහය දිවීමේ තරගවලට හා හෙල්ල උස පැනීමේ තරගවලට එක්වන මලල ක්‍රීඩක ක්‍රීඩිකාවන් 16ක් ඊයේ චීනයට ලඟාවිය. මේ අතර චීන වෛද්‍ය උපදෙස් මත ෂෙහාන් අඹේපිටියට ලැබුණු අලුත් සපත්තුව පැළඳ පුහුණුවීම් කළ ද මීටර් 100 හා 200 තරගවලට එක් නොවී මීටර් 100 x 4 තරගයට පමණක් ඔහු යොදා ගැනීමට බලාපොරොත්තු වන බව වාර්තා වේ.ෂෙහාන්ගේ ආබාධය ක්‍රමයෙන් සුව අතට හැරෙන හෙයින් මීටර් 100 තරගයට සහභාගිවීමට ඔහු කැමැත්ත පළ කළ ද ඒ සඳහා කණ්ඩායම් කළමනාකාරීත්වයෙන් අනුමැතියක ලැබී නැත.පිහිනුම්මීටර් 100 කාන්තා නිදහස් ආර තරගයේ මූලික වටයේ ප්‍රතිඵල අනුව මාධවී වීරතුංග ක්‍රීඩිකාවන් 20 කින් 16 වැනි ස්ථානයට පත්වූවා ය. ඇය ගතකළ කාලය මිනිත්තු 1:05:18 කි.සුජීවා - ගීතිකා පරදියිබීච් වොලිබෝල් තරගයට එක් වූ ඩබ්ලිව්.සුජීවා හා ගීතිකා ලලනි 2 - 0 කින් කසකස්තානයට පරාජය වුවාය. ප්‍රථම තරගයෙන් ජයගත් වසන්ත රත්නපාල හා මහේෂ් පෙරේරා කොරියාව සමග අද තරග වැදීමට සූදානමින් සිටිති. එය තීරණාත්මක තරගයකි.දිනුක ජය ගනියිබැඩ්මින්ටන් පිරිමි ඒකළ තරගයට එක් වූ දිනුක කරුණාරත්න 2 -0 කින් මාල දිවයිනේ ඒ. අජ්ෆාන්ට පරාජය කරමින් ඊලඟ වටයට සුදුසුකම් ලැබුවේ ය.හර්ෂන - දිනේෂ්දෙවැනි වටයටපිරිමි ඒකළ ටෙනිස් තරග ජයගත් හර්ෂන ගොඩමාන්න හා දිනේෂ් කාන්තන් එම ඉසව්වේ දෙවැනි වටයට පිවිසියහ. හර්ෂන ගොඩමාන්න 6 - 2 ක් හා 6 - 0 ක් ලෙස කසකස්තාන ක්‍රීඩකයා පරාජය කළ අතර දිනේෂ් කාන්තන් 6 - 2ක් හා 6 - 2 ක් ලෙස ටර්කි විනිස්තානයේ ක්‍රීඩකයා පරාජය කළේ ය.ඔරු පැදීමේ බලාපොරොත්තු සුන්වෙයිඔරු පැදීමේ මූලික වටයේ තවත් තරගයකදී සජීව ද සිල්වා අවසන් වර්ගීකරණය අනුව අටවැනි ස්ථානයට පත්විය.රුවල් ඔරු මූලික වටයේ තරගවලදී සුරේනි ගුණරත්න 9 වැනි ස්ථානයටත්, ක්‍රිෂාන් පතිරණගේ 12 වැනි ස්ථානයටත් , අවිශ්ක ද අල්විස් 9 වැනි ස්ථානයටත්, ලක්ෂාන් ගුණරත්න 9 වැනි හා 7 වැනි ස්ථානවලටත් පත්වූහ.වූෂු ක්‍රීඩකයාට සුවයලොව අංක එකේ සිටින ඉරාන ක්‍රීඩකයාගේ පහරකින් තුවාල ලැබූ වුෂු ක්‍රීඩක ඉෂාන් අබේරත්න ක්‍රීඩා ගම්මානයේ සුවය ලබමින් සිටින බව චීනයට පැමිණ සිටින වුෂු තරග විනිසුරු මානෙල් ධර්ම කීර්ති මහතා පැවැසුවේ ය. තරගයේදී තුවාල ලබා සිටින ක්‍රීඩකයා ඉක්මනින් ශ්‍රී ලංකාවට යවන බවට කණ්ඩායම් ප්‍රධානී පේ‍්‍රමා පින්නවල මහතා කලින් ප්‍රකාශ කළ ද නාසයට පමණක් සුළු තුවාල ලබා ඇති හෙයින් එවැන්නක් අවශ්‍ය නොවන බවද ධර්ම කීර්ති මහතා පැවැසීය. පින්නවල මහතා කරුණු හරිහැටි නොදැන මාධ්‍යයට ප්‍රකාශ කර ඇතැයි ද ඒ මහතා වැඩිදුරටත් පැවැසීය. ක්‍රීඩකයාගේ දත්වලට කිසිදු හානියක් සිදු නොවී ඇති බවද පැවැසුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=s1011182</link>
    <topic>ශ්‍රී ලංකාව කඩුලු 3ට ලකුණු 165යි</topic>
    <author>වර්නන් ගුණසේකර ගාල්ලේ සිට</author>
    <content>බටහිර ඉන්දීය කොදෙව් දූපත් පිලේ අභියෝගාත්මක පන්දු ප්‍රහාරය හමුවේ ශ්‍රී ලංකාවේ කඩුලු 3ක් ලකුණු 165කට බිඳ වැටී තිබියදී ඇදහැළුණු වර්ෂාව හේතුවෙන් දෙපිල අතර ගාල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන පළමු ටෙස්ට් තරගයේ ඊයේ තෙවැනි දින තරගය පස්වරු 1.01 ට අවසන් විය.පෙර දින තරගය නතර කරන විට නොදැවී ක්‍රීඩා කරමින් සිටි තරංග පරණවිතාන හා නායක කුමාර් සංගක්කාර යන දෙදෙනාම ඊයේ තරගයේ දිවා ආහාරයට පෙර දැවී ගියහ. මුලින්ම දැවී ගියේ ලකුණු 10ක් රැස්කර ගෙන සිටි ආරම්භක පිතිකරු පරණවිතානය.සිය ඉනිමේ මුල සිටම ස්ථාවරබාවයක් නොපෙන්වූ පරණවිතාන පන්දු 53කට මුහුණ දුන්නේ ඉතාමත් අපහසුවෙනි. කොදෙව්වන්ගේ කඩුලු 9ට ලකුණූ 580ක දැවැන්ත ඉනිමට පිළිතුරු දීමට ශ්‍රී ලංකා පිල දරන උත්සාහයට දායක වීමක් කිසි විටෙකත් ඔහුගෙන් දිස් නොවිණි. ඊයේ යැවුනු දෙවැනි ඕවරයේදීම කෙමාර් රෝච්ගේ වේගපන්දුවක් කෙලින්ම කඩුල්ලේ ගැටීමෙන් ඔහු දැවී ගියේය.කොදෙව් වේග පන්දු යවන්නන්ටත්, ඔවුන්ගේ එකම දඟපන්දු යවන්නා වන ෂේන් ෂිලිංෆෝඩ්ටත් අපහසුවකින් තොරව මුහුණ දුන් සංගක්කාර අගනා ලකුණු 73ක් වාර්තා කළේය. ඔහු පන්දු 45කින් සිය 34 වැනි ටෙස්ට් අර්ධ ශතකය ලබා ගත්තේය. දිවා ආහාරයට ඕවර 4කට පෙර ඩ්වේන් බ්‍රාවෝගේ පන්දුවක් කෙලින්ම කඩුල්ලේ වැදීමෙන් සංගක්කාර ලකුණු 73 කට දැවී ගියේය. මිනිත්තු 148ක් තිස්සේ පන්දු 102කට, මුහුණ දුන් ඔහු හතරේ පහර 11න් එල්ල කළේය. ‘සංගා’ දැවී යාමට පෙර ඔහු සහ මහේල ජයවර්ධන තෙවැනි කඩුල්ල වෙනුවෙන් ලකුණු 71ක් එක් කළහ.පන්දුවේ දෝලනය, වේගය, දඟකැවීම හා ‘බවුන්ස්’ වීම යන සියල්ලම ඊයේ ගාල්ල තණතීරුවේ දක්නට ලැබුනු අතර එය ශ්‍රී ලංකා පිතිකරුවන් දැඩි පීඩනයකට ලක් කිරීමට සමත් විය. දඟ පන්දු යවන ෂිලිංෆෝඩ්ගේ ප්‍රබල අභියෝගයන්ට මුහුණ දීමට මහේල ජයවර්ධනට සිදු විය. මහේල ලකුණු 14ක් ලබාගෙන සිටියදී ෂිලිංෆෝඩ්ගේ පන්දුවකට කඩුල්ල මුවා කළ බවට ෂිලිංෆෝඩ් ‘රෙෆරල් ක්‍රමයෙන්’ ඉල්ලා සිටියද එය අසාර්ථක විය.ලොකු කන්දක් තරණය කිරීමට මහේල ජයවර්ධනට හා තිලාන් සමරවීරට අද සිදුවනු ඇත. අද පෙරවරු 9.45ට තරගය ඇරැඹෙනු ඇත.දිවා ආහාරය සඳහා ඊයේ තරගය නතර කරන විට ශ්‍රී ලංකා පිලේ කඩුලු 3ක් ලකුණු 148කට බිඳ වැටී තිබිණි.ජයවර්ධන ලකුණු 51ක් ද සමරවීර ලකුණු 11ක් ද රැස්කර ගෙන නොදැවී ක්‍රීඩා කරමින් සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=s1011183</link>
    <topic>මොරටු - මෝදර ස්ප්‍රිරිට් සිකුරිටි කුසලාන කාය වර්ධන තරගය</topic>
    <author/>
    <content>මොරටු - මෝදර කාය වර්ධන සමිතිය මගින් ප්‍රථම වරට සංවිධානය කරනු ලැබූ ස්ප්‍රිරිට් සිකුරිටි කුසලාන කාය වර්ධන තරගයේ ප්‍රථම ස්ථානය දිනාගත් (වමේ) අජන්ත විපුල (මොරටුව සැප්වේ ක්‍රීඩා සමාජය) දෙවන ස්ථානය දිනූ (මැද) ජානක ප්‍රියදර්ශන පීරිස් (මෝදර කාය වර්ධන සමිතිය) හා තුන්වැනි ස්ථානය දිනූ (දකුණේ) මොහොමඩ් හුසේන් (මෝදර ෆිට්නස් සෙන්ටර්).</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=s1011184</link>
    <topic>කටුගම්පළ පාපැදි තරගය හෙට</topic>
    <author/>
    <content>ජනාධිපතිතුමාගේ 2 වැනි පදවි ප්‍රාප්තිය සැමරීම නිමිත්තෙන් සීමාසහිත කටුගම්පළ විවිධ සේවා සමුපකාර සමිතියේ අනුග්‍රහයෙන් 19 දා උදේ 8.30 ට පාපැදි ධාවන තරගයක් පැවැත්වේ. කටුගම්පළ මැතිවරණ බල ප්‍රදේශයේ තරගකරුවනට මේ සඳහා ඉදිරිපත් විය හැකිය. අයදුම්පත් 19 දා පෙරවරු 8.00 දක්වා කටුගම්පළ විවිධ සේවා සමුපකාර සමිති ප්‍රධාන කාර්යාල වෙත බාරදිය හැකිය. ජයග්‍රාහක ක්‍රීඩකයන්ට මුදලින් ත්‍යාග පිරිනැමේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=s1011185</link>
    <topic>වේල්ස්කුමර විදුහලට ඉනිමක ජයක්</topic>
    <author/>
    <content>13න් පහළ පාසල් ක්‍රිකට් තරගාවලිය යටතේ මොරටුව වේල්ස්කුමාර හා බලන්ගොඩ මධ්‍ය මහා විද්‍යාලය අතර පැවැති තරගයෙන් ඉනිමක හා ලකුණු 44 ක විශිෂ්ට ජයක් අත්කර ගැනීමට මොරටුව වේල්ස් කුමර විදුහල සමත් විය.වේල්ස් කුමාර විදුහලේ සෙනාල් ද සිල්වා බලන්ගොඩ මැදි විදුහලේ පළමු ඉනිමේදී කඩුලු 4ක් බිඳ හෙලූ අතර දෙවැනි ඉනිමේ දී කඩුලු 7ක් බිඳ දැමීය. රවිඳු සසංක වේල්ස් කුමාර විදුහලේ පළමු ඉනිමේදී ලකුණු 72ක් රැස් කිරීමට සමත් විය.බලන්ගොඩ මැදි විදුහල පළමු ඉනිම - 56 (සෙනාල් ද සිල්වා 21/4, ටී.එන්. කුමාර 12/3, අයි.පී. පෙරේරා 4/2)වේල්ස් කුමාර පළමු ඉනිම - 167 - රවිඳු සසංක 72, සෙනාල් ද සිල්වා 35 (කේ.එම්. ජයදේව 37/2)බලන්ගොඩ මැදි විදුහල දෙවැනි ඉනිම - 64 - ඩී.එම්.පී. ගුණසේකර නොදැවී 33 (සෙනාල් ද සිල්වා 37/7, ටී.එම්.කුමාර 24/3).</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=s1011186</link>
    <topic>රාජ්‍ය සේවා ක්‍රිකට් අද-හෙට</topic>
    <author/>
    <content>ශ්‍රී ලංකා රාජ්‍ය සේවා ක්‍රිකට් සංගමය මෙහෙයවන සැහැල්ලු පන්දු ක්‍රිකට් තරගාවලිය අද (18) හා හෙට (19) පෙ. ව. 8.30 සිට නාරාහේන්පිට ශාලිකා ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=f1011181</link>
    <topic>රතු දේශපාලනයේ බිලී බෝයිස්ලා</topic>
    <author>රාමන්</author>
    <content>කාලාන්තරයක් තිස්සේ අපේ රටේ විශ්වවිද්‍යාල පැවැතියේ මුදා නොගත් ප්‍රදේශ විදියටයි. මහජන ඡන්දයෙන් පත් වූ මැති ඇමැති කෙනෙකුටවත් ඒවායේ උත්සවවලට හෝ විවෘත කිරීම්වලට යෑමට ඉඩක් තිබුණේ නැහැ. මේ විශ්වවිද්‍යාල භූමිවල ප්‍රජාතන්ත්‍රවාදය තිබුණේ නැහැ. එක්තරා ශිෂ්‍ය සංවිධානයක් ඒ සියල්ල බලහත් කාරයෙන් යම් බල අධිකාරියක් පිහිටුවා ගෙන සිටියා.මේ විශ්වවිද්‍යාල භූමිවල ප්‍රජාතන්ත්‍රවාදය තිබුණේ නැහැ. ඔවුන්ගේ මතය හැරෙන්නට වෙනත් මතයක් දැරීමේ අවකාශයක් විශ්වවිද්‍යාල සිසුනට තිබුණේ නැහැ. එහෙම විකල්ප මත දැරුවොත් තනි කරලා ගහනවා. රෑට ඇවිත් මූණ වහල පහර දෙනවා. මේ නිසා සමහරු තමන්ගේ පැවැත්මට බලහත්කාරයෙන් වගේ එම ශිෂ්‍ය සංවිධාන වටා රොක් වුණා. විශ්වවිද්‍යාල පාලන ප්‍රධානීන් පවා මේ බලහත්කාර කම ඉදිරියේ අසරණවෙලයි සිටියේ.විශ්වවිද්‍යාල කියන්නේ් විවිධ මතවාදයන් ගැටෙන විශ්වාසීය තෝතැන්නක් එමඟින් බිහිවිය යුත්තේ ක්ෂිතිජයට එහා සිතන කෙනෙක් නැතිනම් මේ රටේ උසස් අධ්‍යාපනය වෙනුවෙන් වැය කරන රු. බිලියන 15 ක පමණ මුදලින් පලක් නැහැ. මේ රටේ 15 ක් පමණ වන විශ්ව විද්‍යාලවලින් 65,000ක් පමණ සිසු පරපුරක් අධ්‍යාපනය ලබනවා. ඔවුන් අලුත් විදියට සිතන රටට වැඩ දායක පිරිසක් විය යුතුයි.ආගමක් වගේ එකම මතවාදයක බලහත්කාරයෙන් රඳවා තබා ගැනීමේ සම්ප්‍රදාය විශ්වවිද්‍යාලවලට කැප නැහැ. එහෙත් දිගින් දිගට ම ක්‍රියාත්මක වූයේ අන්තවාදී බලහත්කාරකමයි. පසුගිය සමයේ එල්. ටී. ටී. ඊ. යෙන් රට නිදහස් කරගත්තත් විශ්වවිද්‍යාල නිදහස් කර ගැනීම ටිකක් ප්‍රමාද වුණා. ඊට හේතුව මතවාදී ත්‍රස්තවාදයක් සමඟ මතවාදී ගැටුමකට යෑමට සිදුවීම.මේ වන විට සිතිජයෙන් එහා සිතන විශ්වීය මිනිසා මේ රටේ විශ්වවිද්‍යාලවලින් ගොඩ නැඟීමේ විශ්වීය මතවාදය ජය ගනිමින් සිටිනවා. නායකයෙක් 1958 පසු ගොඩ නොවැදුණු විශ්වවිද්‍යාල භූ®මියකට පසුගිය දා ජනාධිපති මහින්ද රාජපක්‍ෂ මහතා පැමිණියා.ඒ ශ්‍රී ජයවර්ධනපුර විශ්වවිද්‍යාලයේ පිහිණුම් තටාකය විවෘත කිරීමට මෙහි දී ජනාධිපතිවරයාට ජයවර්ධනපුර විශ්වවිද්‍යාල සිසුන්ගෙන් ලැබුණේ ඉහළ මට්ටමේ ප්‍රණාමයක් හා ප්‍රතිචාරයක්. ඔවුහු ජනාධිපතිවරයා වට කරගෙන ස්තූතිය ප්‍රකාශ කිරීමට පටන් ගත්තා. එතුමා සමඟ කතා බහ කළා.මෙතැනට මීට වසරකට පෙර අදාළ පිහිණුම් තටාකයේ මුල්ගල තැබීමටවත් නොහැකි වුණා. තමන්ගේ විශ්වවිද්‍යාලයට පහසුකම් ගෙන එන අයටත් ඒ සඳහා මුදල් වෙන් කර දෙන රජයේ නියෝජිතයින්ගේ පැමිණීමට පවා එදා විරුද්ධ වුණා. එහෙත් ඊට දායකවුණේ අන්තවාදී සුළු පිරිසක් එය සියයට එකක්වත් තරම් නැහැ. ඔවුන් අන් අය බය කර ගෙනයි සිටියේ. රෑට ඔළු පළා ගැනීමට ඇති නොකැමැත්ත නිසා සමහර සිසුන් ප්‍රචණ්ඩකාරයින්ට ඉඩ දී පසු බැස්සා.මේ වන විට එම තත්ත්වය වෙනස් වෙලා. ජනාධිපතිවරයා පැමිණෙන විට එතුමා හරසර ඇතුව පිළිගන්නා තැනට සිසු විනය වර්ධනය වීම ප්‍රශංසනීයයි. මේ රටේ විශ්වවිද්‍යාල ක්‍ෂේත්‍රයේ වෙනසක් සිදුවන බවට මෙය සුබ ලකුණක්. එම වෙනසේ ආරම්භය ශශ්‍රී ජයවර්ධන පුර විශ්වවිද්‍යාලයෙන් ඇරඹි තිබෙනවා. ඊට හේතුව අතළොස්සක් වූ අන්තවාදීන්ගේ පසුබැසීමයි. උසස් අධ්‍යාපන ඇමැති එස්. බී. දිසානායක දැක්මත් සහිතව විශ්වවිද්‍යාලවල ආකල්පවල සිට ම නව ප්‍රතිසංශෝධනයකට අත ගසා තිබෙන බව දැන් පැහැදිලියි.ඔහු අතලොස්සක් වූ සිසු විරෝධතා මැද්දේ විශ්වවිද්‍යාලවල සංචාරය කිරීමට පටන් ගත්තා. අතීතයේ හොඳ විරෝධතාකරුවෙක් වූ නිසා ඔහුට මේ පදනමක් නැති විරෝධතා ප්‍රශ්නයක් වුණේ නැහැ. එතැන් සිට පසුගිය මාස 6 තුළ ඇරඹි සෘජු ගමනේ ප්‍රතිඵල මේ වන විට දක්නට ලැබෙනවා. පසුගිය දශක කීපයක් තිස්සේ ම විශ්වවිද්‍යාල පැවැතියේ දේශපාලන නායකයින්ට තහනම් කලාප ලෙස මේ වන විට ඒ සියල්ල වෙනස් වෙමින් පවතිනවා.එල්. ටී. ටී. ඊ. ත්‍රස්තවාදය පරාජය කර ඇතුවාමෙන් ම විශ්වවිද්‍යාලවල අන්තවාදී මතවාදය ද පරාජය කිරීමට ජනාධිපතිවරයාට හැකි වී තිබෙනවා. ඒ සඳහා එතුමා සුදුසුම ඇමැතිවරයා තෝරා ගෙන වගෙයි. විශ්වවිද්‍යාල අන්තවාදය පරාය කිරීම එල්. ටී. ටී. ඊ. පරාජයෙන් පසු බලන දෙවැනි ජයග්‍රහණය වගෙයි.මේ රටේ සමහර රතු දේශපාලන පක්‍ෂ තම දේශපාලනයේ බිලි බෝයිස්ලා ලෙස ඉදිරියට දමන්නේ විශ්වවිද්‍යාල සිසුන් පසුගිය දිනක තම දරුවන් බේරා දෙන ලෙස එම සමහර සිසුන්ගේ දෙමව්පියන්ට ජනාධිපති වරයාගෙන් ඉල්ලා සිටීමට සිදු වුණා. ඔවුන් පැවසුවේ තම දරුවන් අන්තවාදී කල්ලියකට දේශපාලනයට හසුවී තිබෙන බවයි. මේ තත්ත්වයෙන් ඔවුන් මුදා ගන්නා මෙන් ඔවුන් රජයෙන් ඉල්ලා සිටිනවා. මේ රටේ පෞද්ගලික විශ්වවිද්‍යාල ඇතිකිරීමට රජය ප්‍රතිපත්තිමය තීරණයක් ගෙන තිබෙනවා. ඊට එරෙහිව විශ්වවිද්‍යාල නොසන්සුන් බව ඇති කිරීමට මේ රටේ අන්තවාදී දේශපාලනයේ අවශ්‍යතාවක්. ඒ සඳහා ඔවුන් අන්තර් විශ්වවිද්‍යාලීය ශිෂ්‍ය බල මණ්ඩලය උපයෝගී කර ගන්නා බවයි පෙනෙන්නේ.දැනටමත් මේරටේ විදේශීය විශ්වවිද්‍යාලවල ලියාපදිංචිවූ ආයතන හරහා තම පෞද්ගලික ධනයෙන් උපාධිය සම්පූර්ණ කරගන්නා සිසු සිසුවියන් දහස් ගණනක් සිටිනවා. ඔවුන් හරහා ඉවත යන්නේ අපේ රටේ විදේශ විනිමයයි. මේ වන විට 40,000 ක් පමණ ශශ්‍රී ලාංකික සිසුන් පිටරට විශ්වවිද්‍යාලවල අධ්‍යාපනය හදාරමින් සිටිනවා. වසරකට මේ සඳහා විදේශ ගත වන පිරිස 8000 ක් පමණ වන බවයි ගණන් බලා තිබෙන්නේ. මේ පිරිස ඇතුළුව දැනට විදේශ ගතව සිට ඉගෙනුම ලබන අය වෙනුවෙන් වසරකට අපේ රටෙන් ඉවත් වන විදේශ විනිමය ප්‍රමාණය දළ වශයෙන් රු. බිලියන 15 කට ආසන්නයි. මෙය විශ්වවිද්‍යාල අධ්‍යාපනය සඳහා රජයෙන් වෙන් කරනු ලබන මුදලට ආසන්නයි.අනෙක් පැත්තෙන් පෞද්ගලික විශ්වවිද්‍යාල මේ වන විට ගෝලීය යථාර්ථයක් කියුබාවේ හා උතුරු කොරියාවේ හැරෙන්නට මේ වන විට ලෝකයේ හැම තැනම පෞද්ගලික විශ්වවිද්‍යාල පිහිටුවා අවසන්. ඇමරිකාවේ උසස් අධ්‍යාපන ලබන ශිෂ්‍යයින්ගෙන් 35.3% ක් අයත් වන්නේ පෞද්ගලික විශ්වවිද්‍යාලවලට. ජපානයේ එම අනුපාතය 73.3% යි. රුසියවේ උසස් අධ්‍යාපනය පෞද්ගලික අංශයට විවෘත කළේ 1992 දී මේ වන විට පෞද්ගලික විශ්වවිද්‍යාල හා උපාධි ප්‍රධාන ආයතන 413 ක් එරට තුළ ක්‍රියාත්මක වෙනවා. චීනයේ පෞද්ගලික විශ්වවිද්‍යාල සංඛ්‍යාව වසර 2000 සිට මේ දක්වා 43 සිට 413 දක්වා වර්ධනය වෙලා. චීන උපාධිධාරීන්ගෙන් 10% ක් පෞද්ගලික විශ්වවිද්‍යාලවලින් උපාධි ලැබූ අයයි. චීනය තවමත් කොමියුනිට්ස් පක්ෂය මඟින් පාලනය කරනු ලබන රටක්. වියට්නාමයත් එසේමයි.මේ වන විට ලෝකයේ හොඳම විශ්වවිද්‍යාල 500ටවත් හොඳම 1000ටවත් අපේ රටේ එකම විශ්වවිද්‍යාලයක්වත් පත්ව නැහැ. එහෙත් එක් විශ්වවිද්‍යාල සිසුවෙක් වෙනුවෙන් වසරකට රු. 189677 ක් රජය මඟින් දරණු ලබනවා. රුසියාවේවත්, චීනයේවත්, ඉන්දියාවේවත්, උසස් අධ්‍යාපනය දැන් නොමිලේ සපයන්නේ නැහැ. රාජ්‍ය විශ්වවිද්‍යාලත් මුදල් අය කරනු ලබනවා. එහෙත් අපේ රටේ විශ්වවිද්‍යාලවලට වැය කරන මුදල් ජනතාවගේ මුදල්. සිසුන් මහ මඟ උද්ඝෝෂණය කරමින් පන්ති වර්ජනය වල යෙදෙමින් රටේ මහජන මුදල් ගඟට ඉනි කැපුවා සේ පත් කිරීම ජාතික අපරාධයක්.පසුගිය වසරේ මේ රටේ විශ්වවිද්‍යාලවලට තේරුණු සිසු සිසුවියන්ගෙන් 1000 ක් පමණ ඒවාට අයදුම්කර නැහැ. ඔවුනට මේ රටේ විශ්වවිද්‍යාල අධ්‍යාපනය කාලය කා දැමීමක් වගේ කියා සිතෙනවා ඇති. නිතර නිතර වසා දමන විශ්වවිද්‍යාල මණ්ඩපවලට වඩා පෞද්ගලික විශ්වවිද්‍යාලවලට මුදල් ගෙවා යෑම වැඩදායකයැයි කල්පනා කරනවා විය හැකිය.මේ රටේ පෞද්ගලික විශ්වවිද්‍යාල පිහිටුවීමට යන්නේ් රාජ්‍ය විශ්වවිද්‍යාලවල නොවෙයි. ඒවා පෞද්ගලික අංශයට විකුණා දමන්නේ්ද නැහැ. ඒවා තවදුරටත් වැඩිදියුණු කරමින් ලෝකයේ පිළිගත් විශ්වවිද්‍යාලවලට මෙරට විශ්වවිද්‍යාල මණ්ඩල පිහිටුවීමට ආරාධනා කරනවා. සල්ලි ඔවුන්ගේ එහෙත් ඒ අය කොන්දේසි කීපයකට යටත් විය යුතුයි. ඉන් එක් කොන්දේසියක් වන්නේ එම ආයතනවලට බඳවා ගන්නා සිසුන්ගෙන් 20% කට ශිෂ්‍යත්ව පිරිනැමිය යුතුයි. එසේ ශිෂ්‍යත්ව පිරිනමන්නේ් සුදුසුකම් ඇති අපේ විශ්වවිද්‍යාලවලට බඳවා ගැනීමට නොහැකි වූ සිසුන්ගෙන් පිරිසක් මෙහි ඇති අසාධාරණය කුමක්දැයි කියන්න දන්නේ නැහැ. අපේ විශ්වවිද්‍යාලවල ඉඩ මදිනම් පෞද්ගලික විශ්වවිද්‍යාලවල මුදල් ගෙවා හෝ උපාධියක් ලබා ගැනීම මේ රටේ පුරවැසියනට තිබිය යුතු අයිතියක්. එම අයිතිය අහිමි කිරීම ප්‍රජාතන්ත්‍ර විරෝධියි.අපේ ආයතනවලට බඳවා ගන්නත් බැහැ. වෙන තැනකට යන්නත් බැරි නම් ඒ සඳහා ඉඩක් සලසා දෙන්නේ නැත්නම් එය යුක්ති සහගත වන්නේ නැහැ. අද අතලොස්සක් අන්තවාදීන්ගේ විරෝධය මේ රටේ ජනතාවගේ සුදුසුකම් ලත් දරුවන්ට උසස් අධ්‍යාපන වරම් රට තුළ අහිමි කිරීම නම් එතැන කිසිම සාධාරණයක් නැහැ. රජයකට එම අසාධාරණ ප්‍රචණ්ඩත්වයට යට වෙන්න බැහැ. අද ක්‍රමයෙන් විශ්වවිද්‍යාල ක්‍ෂේත්‍රයේ ඉවත් වෙමින් පවතින්නේ එම ප්‍රචණ්ඩත්වය හා බලහත්කාර කමයි. නැවත විවෘත වෙමින් පවතින්නේ නිදහසට ඇති ඉඩ කඩයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=f1011182</link>
    <topic>අපට සුබ පැතූ ඔබටඅද අපි සුබ පතන්නෙමු</topic>
    <author>මහින්ද අබේසුන්දර</author>
    <content>අපේ උපන් දිනය මතක් කර දුන්නේ ඔහුය. මතක් කළා පමණක් නොව ‘කොහොමද තරුණයා’ යයි විහිළුවක් කොට හිමිදිරි පාන්දර අපට සුබ පැතුවේ ද ඔහු ය. මේ රටේ කලාකරුවන්, මාධ්‍යවේදීන්, නළු නිළියන් ඇතුළු සියලු සහෘදයන්ගේ උපන් දින ඔහු දැන සිටියේ ය. දැන සිටියා පමණක් නොව ඔවුන්ගේ උපන් දිනය දා ප්‍රථම දුරකථන ඇමතුම ලැබෙන්නේ ද ඔහුගෙනි. ඔහු යනු මහින්ද රාජපක්ෂ පමණක් නොවේ. මේ රටේ විධායක ජනාධිපති - සේනාධිනායක හා රාජ්‍ය නායක මහින්ද රාජපක්ෂ ද ඔහු ය.අද අපි ඔහුට සුබ පතමු. ඒ සඳහා අපට පූර්ණ අයිතියක් තිබේ. ඔහුට සුබ පතන්නට හෝ ඔහුගෙන් යමක් දැනගන්නට හෝ ඔහුට යමක් කියන්නට හෝ ඔහුගෙන් උපදෙසක් ගන්නට හෝ අතරමැදියන් සම්බන්ධීකාරකයන් අවශ්‍ය නැත. දවසේ විසිහතර පැයෙන් ඕනෑම පැයක රටේ ජනාධිපතිට කතා කරන්නට අපට අවස්ථාව සලසා දී තිබේ. ඒ සඳහා ඔහු හැමවිට ම සුදානම් ය. අද අප ඔහුට සුබ උපන් දිනයක් පතන්නේ ඔහුට පමණක් නොව සමස්ත ජාතියට ම ඇසෙන්නටය. දැනෙන්නටය.ගමේ වෙල් ඉපනැල්ල ඇවිද ගැමි සුවඳ හොඳින් හඳුනාගත් එකම රාජ්‍ය නායකයා ලෙස අපි ඔහු හඳුනමු. කුරහන් යායේ නැවුම් සුවඳ මුසු කරගත් සුදුමුදු පවන්රැල්ල ඔහුගේ සිරුරට හොඳට හුරුය. පුරුදුය. කුඹුරට හේනට ගොවියාගේ ශ්‍රමය – දහදිය වැය කරද්දී ඔහු ආසාවෙන් ගෞරවයෙන් බලා සිටියේ ය. ගැමිකම අධ්‍යයනය කළ ඔහු නගරයට ආවේ ය.මහින්ද රාජපක්ෂ රත්රන් හැන්දක් හෝ රිදී හැන්දක් හෝ අතැතිව මෙලොව එළිය දුටු ධනපති පුතෙක් නොවේ. රසබොජුන් අනුභව කරමින් කෙළිලොල් ජීවිතයක් ගෙවූ දඩබ්බර සෙල්ලක්කාර තරුණයකු ද නොවේ. ඔහු මෙලොව එළිය දුටුවේ සල්ලිකාරයන්, ධනකුවේරයන් සමඟ ගැවසෙමින් දුක අමතක කළ සතුට ප්‍රීතිය පමණක් උරුම කරගත් ආඩම්බරකාර ඉලන්දාරියකු ද නොවේ. ළමා කාලයේත් තරුණ කාලයේත් ඔහුගේ හදවත පිරී පැවතුනේ ගැමියාගේ දුකේ දී පිහිටවන දයාවකි. සැපේ දී සතුටු වන ආසාවකි.එවන් තරුණයකු රාජ්‍ය සභාවට ආවේ ගැමියාගේ ඡන්ද බලයෙන් රාජකීයකු සේ බැබලෙන්නට නොවේ. ගැමියාගේ පමණක් නොව සමස්ත ජාතියට ම අවශ්‍ය ප්‍රතිකාර අවශ්‍යතා - ඕනෑ එපාකම් සියල්ල ඔහු නිහඬව මන්ත්‍රීවරයකු ලෙස අධ්‍යයනය කළේය. විපක්ෂ නායකයකු ලෙස ආණ්ඩුව සමඟ ගනු දෙනු කළ යුතු ආකාරය ඉතා උපේක්ෂාවෙන් ඉගෙන ගත්තේ ය.ඇමතිවරයකු ලෙස තම පක්ෂයේ ප්‍රතිපත්ති අකුරට ආරක්ෂා කරමින් මහින්ද රාජපක්ෂ නම් වූ දේශපාලනඥයා ජනතා සේවයට තනතුර වෙන් කරගත්තේය. රටේ අගමැති වශයෙන් ඔහු සියලු වගකීම් පැහැර හරින්නේ නැතිව ජනතාව අතරට තව තවත් ළංවූයේ ය.සියලු බාධක ජයගෙන සියලු කෙනහිලිකම් මෙල්ල කර ගෙන දේශපාලන එදිරිවාදිකම් හඳුනාගෙන ජනතා ප්‍රශ්න එකින් එක වෙන්කර ගෙන සමස්ත ජාතියේ වාසනාවට මහින්ද රාජපක්ෂ නම් වූ මානව හිතවාදියා ශ්‍රී ලංකා වාසී සමස්ත ජනතාවගේ ම වාසනාවට හෙට දිනයේ යළිත් වරක් ජනතාව වෙනුවෙන් ප්‍රතිඥා දෙන්නේ ය. 2005 නොවැම්බර් 18 වෙනිදා. මහින්ද රාජපක්ෂ නම් උතුම් මිනිසා ගේ උපන් දිනයට ජාතිය බන්දේසියක තබා අපූරු තෑග්ගක් දුන්නේ ය. ඒ මේ රටේ විධායක ජනාධිපති ධුරයයි.ඒ ධුරය ඉතා නිහතමානීව භාරගත් ඔහු වසර තිහක් හැඬූ ජනතාවගේ දෑසේ කඳුළු දෑතින් ම පිස දැමුවේ ය. වසර තිහක් කඳුළු සැලුවේ සිංහල ජාතිය පමණක් නොවේ. දෙමළ - මුස්ලිම් – බර්ගර් ජාතිකයන් පමණක් නොවේ ඒ සියලු දෙනාගේ මුවගට සිනහවක් දුන්නේ මහින්ද රාජපක්ෂ නම් වූ රාජ්‍ය තාන්ත්‍රකයාය. මානව හිතවාදියාය.ගමෙන් පන්නරය ලබා නගරයට ආ ඔහු අද සමස්ත ලෝකයම හඳුනාගෙන ඇත්තේ මහා බලසම්පන්න මහා ජවසම්පන්න රාජ්‍ය තාන්ත්‍රිකයකු ලෙසය. රාජ්‍ය නායකයකු ලෙසය. මහා බලවතුන්ට පවා පාඩම් කියා දෙන ආදර්ශවත් ගුරුවරයකු ලෙසය. මහින්ද මහත්තයා අපේ ජනාධිපතිතුමා යයි අප කටපුරා කියන්නේ ඒ නිසාය. දෙවෙනි පදවි ප්‍රාප්තියට ජනතාව වෙනුවෙන් ජනතා න්‍යාය පත්‍රයට කිරුළ පළඳන්නට සූදානම් වන ඔහුට අද අපි සුබ උපන් දිනයක් පතන්නෙමු..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=f1011183</link>
    <topic>චිරාත් කාලයක් නායකයා වීරටට අභිවෘද්ධිය සලසන්න</topic>
    <author/>
    <content>60 දශකයේ දී නීති ශිෂ්‍යයෙකු වූ තරුණයකු, සමඟි පෙරමුණු රජයේ ළාබාලතම මන්ත්‍රීවරයා ලෙසින් පළමු පාර්ලිමේන්තුවේ දී මට මුණගැසිණි.එවක ඔහුගේ වයස අවුරුදු 23 ක් පමණ වන්නට ඇතැයි මම සිතමි.1970 සමඟි පෙරමුණු රජයේ පළමු පාර්ලිමේන්තු සැසි වාරයේ පළමු කතාව කළ මේ ළාබාල මන්ත්‍රීවරයා සිය කතාව කළ සමස්ත කාලය තුළ ම පාර්ලිමේන්තුවේ පක්‍ෂ විපක්ෂ කෘතහස්ත දේශපාලනඥයන් එක් මොහොතකට විශ්මයට පත්කළ බව මගේ විශ්වාසය යි.මහින්ද රාජපක්‍ෂ නම් යුගපුරුෂයා පරිණත දේශපාලනඥයෙකු පමණක් නොව, පරමාදර්ශි දේශපාලන නායකයකු ද වන බවට වන පළමු පහන්සිල දැල්වූයේත් එදා ය.කෘතහස්ත දේශපාලනඥයකු වූ ඩී. ඒ. රාජපක්‍ෂ මැතිඳුන්ගේ දේශපාලන ගමන් මඟ ද අතික්‍රමණය කරමින් ජනතා හිතසුව පිණිස ම කැපවන, උදාර ජනනායකයකුගේ ගති ලක්‍ෂණ ඔහු එදා ප්‍රකට කළේය.සියලු අභියෝග හමුවේ නොසැලෙන අදිෂ්ඨාන ශක්තියකින් හා උට්ඨාන වීර්යයෙකින් යුතු තරුණ රාජපක්‍ෂයන්ගේ දේශපාලන හැකියා උරගා බැලීමේ තීරණාත්මක වටපිටාවක් නිර්මාණය වූයේ 1977 වර්ෂයේදී සමඟි පෙරමුණු රජයේ පරාජය ද සමඟය.ජනතා වේදිකාව තුළ නිල් කමිස කාරයින්ගේ හදවත්තුළ මහින්ද මන්ත්‍රීතුමා ජීවමාන වන්නට පටන් ගත්තේ එදා සිට ය.ජයවර්ධන පාලන සමයේ දී ශ්‍රී ලංකා නිදහස් පාක්‍ෂිකයන්ට විඳින්නට සිදුවූ අනේකවිද හිරිහැර දුක් කම්කටොළු හමුවේ ඔවුන් සමඟ එක පෙළට සිටගත් දේශපාලන චරිතයක් වී නම් ඒ මහින්ද රාජපක්‍ෂයන් ම මිස අන් කිසිවකු නොවේ.පෞද්ගලික සුඛවිහරණය හෝ බාල ප්‍රසිද්ධිය අපේක්‍ෂාවෙන් ජනතාවාදී දේශපාලනඥයින්සේ පෙනී සිටින බහුතරයක් අතර ඔහු සැබෑ ලෙසම තැලී, පෑගෙන පොඩි මිනිසාගේ පන්තිය නියෝජනය කළේ ය. අද මෙන් ජනමාධ්‍යයේ ප්‍රසාරණයක් නොවූ එකල ද ගම් නියම්ගම් සිසාරා, සියලු පොඩි මිනිසුන්ගේ හදවත් තුළ ඔහු ජීවමාන වූයේ ය.යවර්ධන යුගයේ දී තරම් ජනතා නියෝජිතයන්ගේ පවා මානව හිමිකම් උල්ලංඝණය වූ කාලයක් උදාවී යැයි මම නොසිතමි. එකල ශ්‍රී ලංකා නිදහස් පක්ෂ මන්ත්‍රීවරුන්ගේ අයිතිවාසිකම් කප්පාදුවට ලක් කළේ බුරුතු පිටිනි. ඒ සඳහා කැමැති හේතු නිර්මාණය කිරීමේ හැකියාවද පාලක එජාපය සතුවිය.එවිට කප්පාදුවට ලක්වූ තම සහෝදර ජනතා නියෝජිතයින්ගේ මානව අයිතීන් ආරක්ෂාකර ගැනීම වෙනුවෙන් තනිව අරගල කළ එකම පුද්ගලයෙකු අප අතර විය. හේ මහින්ද රාජපක්‍ෂම පමණි. ඔහු මේ සියලු තත්ත්වයන් ජාත්‍යන්තරයට ගෙන ගියේ ය. ජිනීවාහි මානව හිමිකම් කොමිසමට මේ සියලු අසාධාරණයන් පැමිණිලි කළේ ය. ඒ හයිය, ඒ හැකියාව තිබුණේ මේ තරුණ මහින්දටම පමණි.පාලක පන්තියේ අසාධාරණයට එරෙහිව ඔහු තැබූ ඒ පළමු පියවර ඔස්සේ ලක්‍ෂ සංඛ්‍යාත ජනතාවක් ඔහු වටා ඒකරාශි විය. එක්සත් ජාතික පක්‍ෂයේ අත්තනෝමතික පාලනයට එරෙහිව මහා ජනමතයක් රට තුළ නිර්මාණය විය.ලෝකයාට සත්‍යය හෙළිදරව් කරමින්, ජනතාවගේ අසාමාන්‍ය නිහඬතාවයට හඬක් දෙමින් ඒ මහා ජනමතය අයුක්තියට එරෙහි “පාදචාරිකාවක්” බවට පරිවර්තනය කරන්නේ ද මේ අසහාය පුරුෂයා මය.කොළඹ සිට කතරගමටත්, කොළඹ සිට රත්නපුරයටත් මහින්ද රාජපක්‍ෂයන් මෙහෙයවූ පාදචාරිකා ශ්‍රී ලංකා නිදහස් පක්‍ෂ ඉතිහාසයේ පමණක් නොව දේශපාලන යුගපුරුෂයින්ගේ නාමාවලියේ ද රන් අකුරින් සටන් තැබෙන සුවිශේෂී සන්ධිස්ථානයකි.1993 වර්ෂයේ සූරියවැව සිද්ධියේ දී ශ්‍රී ලංකා නිදහස් පක්‍ෂය වෙනුවෙන් ලේ, දහදිය, කඳුළු හළා සිරගතවූ මා වෙනුවෙන් මගේ අයිතිවාසිකම් වෙනුවෙන් පෙනී සිටි නීතීඥවරයාද අන්කිසිවෙකු නොව මේ උදාර ජනනායක මහින්ද රාජපක්‍ෂයන්ම බව මා පවසන්නේ එක්තරා ආඩම්බරයකිනි. තමන් වෙනුවෙන් අනුන් වෙනුවෙන් මෙන්ම දන්මෝද, නොදන්නෝද වෙනුවෙන් ඔහුගේ කැපවීම එක සමානය.තනි පුද්ගලයකු වශයෙන් මෙන්ම දේශපාලනඥයකු වශයෙන් ද ඉවසීමේ ගුණය ප්‍රඥාවන්ත ලෙස පරිහරණය කළ පුද්ගලයින් අපට හමුවන්නේ ඉතාමත් කලාතුරකිනි. ඒ කලාතුරකින් හමුවන දුර්ලභ ගණයේ දේශපාලනඥයින් අතුරෙන් ප්‍රමුඛස්ථානය මහින්ද රාජපක්‍ෂයන්ට හිමිවන බවට කිසිවෙකුටත් විවාදයක් තිබිය නොහැකිය. කිසිවක් බලහත්කාරයෙන් අත්පත්කර ගැනීමේ ක්‍රමය වෙනුවට අහිංසාවාදීව සියල්ල ජයගැනීමේ ගුණය ඔහු අපට කියා දුන්නේ ය.සිය ක්‍ෂේත්‍රයේ මෙන්ම අනෙකුත් වෘත්තිකයන් අතර ද කවදත් හිතහොද දේශපාලනඥයකු වීමේ භාග්‍යයත්, මාධ්‍ය තුළ “මහින්ද අයියා” යන ආදරබර යෙදුමත් එදා ඔහුට අපූරුවට ගැලපුණේ එබැවිනි.005 වර්ෂයේ දී මහින්ද රාජපක්‍ෂයන් ජනාධිපතිවරණයට ඉදි රිපත් කිරීමට පක්‍ෂය තීන්දු කරන විටත් පක්‍ෂය තුළම ඔහුට එදිරිවාදිකම් කළ බොහෝ පිරිසක් වූහ.මුහුණට “චියර්” කළ ඉන් වැඩිදෙනෙකු අවසාන මොහොතේ දීත් ඔහුව නම් කිරීම පිළිබඳව එවක පක්‍ෂ නායිකා චන්ද්‍රිකා කුමාරතුංග මැතිනියට සිය අප්‍රසාදය පළ කළ බව ජන විඤ්ඤාණය හොඳින්ම හඳුනන මහින්ද රාජපක්‍ෂයන්ට රහසක් නොවීය.එහිදී සැබෑ ලෙසම මහින්ද රාජපක්‍ෂයන්ගේ නායකත්වය පිළිගැනීමටත්, ඔහුගේ ගමන්මඟට ආශිර්වාද කිරීමටත් අවංක හැඟීමෙන් එතුමන් වටා ඒකරාශිවූයේ ඉතාමත් සුළුතරයක් බව මා හොඳින් ම දන්නා කරුණකි.මහින්ද රාජපක්‍ෂයන්ගේ ප්‍රථම ජනාධිපති ජනරැළිය ගම්පොළ නගරයේ පැවැත්වීමට එතුමන් තීරණය කළ හේතුව මා අදටත් නොදන්නා නමුත් එදින මගේත්, ගම්පොළ ආදරණීය ජනතාවගේත් උණුසුම් ආශිර්වාදයෙන් ඇරඹී ඒ නායකත්වයේ ගමන් මඟ චිරාත් කාලයක් රටේත් ජනතාවගේත්, අභිවෘද්ධිය වෙනුවෙන් පෙරටම ගමන්කරන බව සහතික වශයෙන්ම කිව හැකිය.කිවයුතු යමක් කිවයුතු මොහොතේම සෘජුව ප්‍රකාශ කරන නොසැලෙන ගුණයෙන් යුතු දේශපාලඥයන් පිළිබඳ ලෝක ආදර්ශ පවා අල්ප යුගයක, මහින්ද රාජපක්‍ෂ යනු ඒ සියලු ශ්‍රේෂ්ඨගුණයන්ගේ පිළිබිඹුවක් බව ලෝකයාටම ප්‍රත්‍යක්ෂ කළ මොහොත ලෙස 2009 වර්ෂයේ මැයි 18 දා සඳහන් කළ හැකියි.ඒ ලෝකයේ සියලු මහා බලසම්පන්න රටවල් පවා, තුවක්කුවෙන් පරාජය කළ නොහැකි යැයි කී වේළුපිල්ලේ ප්‍රභාකරන් සහ ඔහුගේ අනුගාමිකයින් ස්ථිර ලෙසම තුවක්කුවෙන් පරාජය කොට දෙමළ ජනතාව පුමුඛ සමස්ත ශ්‍රී ලාංකීය ජාතියේ නිදහස වචනයේ පරිසමාප්ත අර්ථයෙන්ම තහවුරු කරවීම නිසාය.එය කළ හැකි කිසිදු ජනනායකයෙකු එතෙක් මෙතෙක් ශ්‍රී ලංකාවේ බිහිනොවුවා සේම මතුවට ද බිහිනොවන බව මම ඉඳුරාම පවසමි. එබැවින් මහින්ද රාජපක්‍ෂ නම්, මේ ශ්‍රේෂ්ඨ යුග පුරුෂයාණන්ගේ 65 වැනි ජන්ම දිනයටත්, දෙවැනි ජනපති පදවිප්‍රාප්ති මංගල්‍යයටත් මගේ ආදරණීය ආශිර්වාදය පිරිනමන්නේ රටේ අගමැතිවරයා හෝ දෙවැනි පුරවැසියාය යන අභිමානික හැඟීමට වඩා එවන් ගෞරවනීය ජනනායකයෙකුගේ සෙවණ ලබන රටක සාමාන්‍ය පුරවැසියකු වීමේ භාග්‍යය උදාකර ගත් සංවේදී මනුෂ්‍යයකු ලෙසින් බව නිහතමානීව සටහන් කරමි.මහින්ද රාජපක්‍ෂ නම් ජාතියේ නියමුවාණෙනි,ඔබේ නායකත්වය චිරාත් කාලයක් මේ ශ්‍රී ලංකා මාතෘ භූමියට ලැබේවා! ඔබට නිදුක් නිරෝගි සුබ උපන් දිනයක් වේවා! දීර්ඝායු වේවා!.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=f1011184</link>
    <topic>සුබ අනාගතයකසුබ මූර්තිය</topic>
    <author/>
    <content>ජනාධිපති මහින්ද රාජපක්ෂ මැතිඳුන් ගේ ජන්ම දිනය 18 වැනි දිනට යෙදෙන අතරම සිය දෙවැනි ජනාධිපති ධුර කාලයේ දිවුරුම් දීමේ අසිරිමත් අවස්ථාව 19 වනදාට යෙදී තිබේ. මහින්ද රාජපක්ෂ මැතිඳුන් යනු නිදහසින් පසු ශ්‍රී ලංකාවේ බිහිවූ වඩාත්ම ජනාදරයට පත්වූ නායකයා ය. එසේම නිදහසින් පසු ශ්‍රී ලංකාවේ මතු වූ බරපතළම දේශපාලන අර්බුදය අභියෝගයක් ලෙස භාරගනිමින් එය විසඳූ නායකයා ය.දෙවැනි ධුර කාලයෙහි දිවුරුම් දෙන විට ‘රැකගත් රට හැදීම’ නමැති දේශපාලන අභියෝගය එතුමන් ඉදිරියේ මතුවී තිබේ. තමන් ඉදිරියේ මතුවන දේශපාලන අභියෝග ජයගන්නා නායකත්වයක තිබිය යුතු සියලුම ලක්ෂණ සිය දීර්ඝ වූ දේශපාලන දිවිසැරිය ඔස්සේ පෙන්වා දුන් එතුමා රට ගොඩනැගීම නමැති අභියෝගය ද ජයගන්නවා නොඅනුමානය. එහෙයින් එතුමන්ගේ ජන්ම දින සැමරුම හා දෙවැනි පදවි ප්‍රාප්තිය අප රට ඉතිහාසයේ ඉතා තීරණාත්මක දේශපාලන මං සලකුණක් වන බව සඳහන් කළ හැකිය.මහින්ද රාජපක්ෂයන් පැමිණි දේශපාලන ගමන් මඟ රෝස මල් ඇතුරූ මල් යහනක් වූයේ නැත. ශ්‍රී ලංකාවේ රාජ්‍ය නායකත්වය දැරීම සඳහා අවශ්‍ය දේශපාලන පරිණතභාවය අත්පත් කර ගැනීම උදෙසා එතුමා ඉතා දීර්ඝ කාලයක් අතිශය බැරෑරුම් වූ මහජන සේවා චර්යාවක නියැලුනේය. ප්‍රථම කොටම ඔහු දේශපාලන මහගෙදර ලෙස ශ්‍රී ලංකා නිදහස් පක්ෂය තෝරා ගැනීමම විශේෂ ලක්ෂණයකි.ශ්‍රී ලංකා නිදහස් පක්ෂය යනු මෙරට විශාලතම බහුජන පදනම නියෝජනය කරන්නා වූ පක්ෂයයි. එම පක්ෂයට රාජ්‍ය බලය ලබා ගැනීම උදෙසා පක්ෂයේ ජන බලමුළු සංවිධානය කිරීමේදී මහින්ද රාජපක්ෂයන් පෙන් වූ විචක්ෂණභාවය 80 දශකය හා 90 දශකයේ ලංකා දේශපාලන ඉතිහාසයේ කැපී පෙනෙන අංගයකි.ශ්‍රී ලංකා නිදහස් පක්ෂය සහ එයට සම්බන්ධ අනෙකුත් ප්‍රගතිශීලි බලවේග සමඟිය ආරක්ෂා කරමින් එකී සමස්ත දේශපාලන කඳවුර වර්ධනය කිරීමට සහ එහි ජයග්‍රහණය සහතික කිරීමට එතුමා දිවි හිමියෙන් කැපවූයේය. නොයෙක් දුක් කම්කටොළු වින්දේය. සිරගත වූයේය. තාඩන පීඩන අවමන් වින්දේය.එහෙත් මේ දීර්ඝ දේශපාලන ගමනේදී ඒ දුක් කම්කටොළු අභිබවා ගිය මහජන ආදරයක් එතුමා වෙත ගලාගෙන ආවේය. මහජන ව්‍යාපාර මෙහෙයවීම, පාර්ලිමේන්තු මන්ත්‍රීවරයකු වශයෙන් කළ සේවය, ඇමැතිවරයකු වශයෙන් රට ගොඩනැගීමට දායක වීම, විපක්ෂ නායකයකු වශයෙන් කළ දායකත්වය, අගමැතිවරයා ලෙස පෙන්වූ රාජ්‍යතාන්ත්‍රිකභාවය එතුමන්ගේ අසිරිමත් දේශපාලන ජීවිතයේ කැපී පෙනෙන අවස්ථාවය.එතුමන් 2005 දී ජනාධිපති ධුරයට පත්වන විට මේ රට එක රටක් ලෙස තිබුණේ නමින් පමණි. ප්‍රායෝගිකව රට දෙකඩ වී තිබුණු අතර, අප මාතෘ භූමියේ උදරය පලාගෙන දෙමළ ඊළම නමැති රාජ්‍යයක් බිහිවෙමින් තිබිණි. එය හුදු ජාතික රාජ්‍යයක් නොව පැසිස්ට් ඒකාධිපති මිනීමරු රාජ්‍යයකි. එය තර්ජනයක් වූයේ අප රටට පමණක් නොවේ.එය දකුණු ආසියානු කලාපයටත් සමස්ත ලෝකයටත්, ලෝක සාමයටත් තර්ජනයක් විය. මේ පැසිස්ට් රාජ්‍ය ව්‍යාපෘතිය පරාජය කිරීමට මහින්ද රාජපක්ෂයන්ට පෙර බලයට පත්වූ කිසිදු රාජ්‍ය නායකයකුට හැකියාවක් තිබුණේ නැත. එපමණක් නොව එය පරාජය කළ යුතු ආකාරය පිළිබඳව ව්‍යාකූල නොවූ අදහසක්වත් තිබුණේ නැත.මහින්ද රාජපක්ෂ මැතිදුන් ඒ අභියෝගය බාරගත්තේ ඉතා පැහැදිලි නිරාකූල මනසකින් යුතුවය. ඉතිහාසයේ ද අප රට විවිධ හේතු නිසා කැඩී බිඳී විසිරී අස්ථාවර වී ගිය හැම කලකම නැවතත් රට එක ධජයක් යටතේ එක්සේසත් කරනු ලැබුවේ දේශීයත්වය කෙරෙහි අපමණ විශ්වාසය තබමින් මතුව ආ ප්‍රබල පාලකයන් අතිනි.දුටුගැමුණු, විජයබා, මහ පැරකුම්බා ආදී රජදරුවන් අතින් එකල ඉටුවූ ඒ මහා කර්තව්‍ය මෙකල ඉතිහාසයේ ඉටුකරනු ලැබුවේ මහින්ද රාජපක්ෂයන් විසිනි. දෙවන ධුර කාලයක් සඳහා මේ රටේ අතිමහත් බහුතර ජනතාව එතුමා වෙත නැවතත් ජනවරමක් ලබාදුන්නේ මේ ඓතිහාසික සළකුණ මහින්ද රාජපක්ෂයන් කෙරෙහි මූර්තිමත් වන බව මෙරට ජනතාව වටහාගෙන තිබූ නිසා යැයි විය යුතුය.ත්‍රස්තවාදයෙන් අපේ රට බේරාගත් මහින්ද රාජපක්ෂ මැතිඳුන් අපේ රටේ අභිමානය ද ඒ ආකාරයටම ආරක්ෂා කළේය. රටට එරෙහි කිසිදු විජාතික බලවේගයක් ඉදිරියේ එතුමා දෙකට නැමුනේ නැත. කෙතරම් මහ බලවතෙකු ඉදිරියේ වූවද අප රටේ ස්වාධීනත්වය පාවාදීමට සූදානම් වූයේ නැත. මහින්ද රාජපක්ෂයන්ගේ මේ සෘජු ගුණය ඇතැමුන් දුටුවේ කාලයට නොගැලපෙන්නක් ලෙසය. එහෙත් මහා බෙදුම්වාදී යුද්ධයක ජාත්‍යන්තර සතුරු පෙරමුණ අපට ජයගත හැකිවූයේ එතුමාගේ සෘජු ගුණය නිසාවෙනි.රටේ සංවර්ධනය ගමන්ගත යුතු මාර්ගය පිළිබඳවද එවැනිම පැහැදිලි මාවතක් මහින්ද රාජපක්ෂයන් අප වෙත පෙන්වා දී ඇත. මෑත ඉතිහාසයේ අප දුටුවේ අපේ රටේ සම්පත් විදේශිකයන්ට විකුණමින් සංවර්ධනය වීමේ දේශපාලනයකි.රාජපක්ෂ මැතිඳුන් මේ දේශපාලන ගමන වෙනස් කරමින් අපේ රටේ සෑම බිම් අඟලකම, සෑම සම්පතකම හිමිකම අප වෙත ළඟාකර ගනිමින් අපගේ අහස, අපගේ මුහුද, අපගේ ගොඩබිම අප ජයගන්නා සංවර්ධන මාවතක් කරා රට ;මහෙයවමින් තිබේ. මේ රට ආර්ථික දියුණු වෙළෙඳ හා ආර්ථික මධ්‍යස්ථානයක්, නාවික හා වරාය කේන්ද්‍රයක්, ගුවන් ගමන් කේන්ද්‍රයක්, බලශක්ති කේන්ද්‍රයක් සහ දැනුමේ කේන්ද්‍රයක් යනාදී වශයෙන් වූ පංච බලකේන්ද්‍රයන් ඔස්සේ රට නව සංවර්ධන මාවතකට යොමුකර ඇත.එය හුදෙක් ප්‍රතිපත්ති ප්‍රකාශන හෝ කඩදාසි මත තිබෙන සංවර්ධනයක් නොව මේ ලිපිය කියවන ඔබද පුටුවෙන් නැගිට හාත්පස බලනවිට ඔබේ දෘශ්‍යමානයට හසුවන්නා වූ වෙනස්කම් දෙමින් සිටින සංවර්ධනයකි. අධ්‍යාපනය, සෞඛ්‍ය, ප්‍රවාහනය ආදී මහජන සේවාවන් ගුණාත්මකවද, ප්‍රමාණාත්මකවද වැඩිවෙමින් තිබේ. සදාචාරයට සහ සහජීවනයට මූලිකත්වය දෙන්නා වූ අධ්‍යාත්මිකව පරිපූර්ණ වූ පුරවැසියන් පිරිසක් අපගේ බාල පරපුරෙන් නිර්මාණය කරගන්නා වූ සමාජ අඩිතාලම වැටෙමින් තිබේ.සංවර්ධනයේ ප්‍රතිලාභ සංඛ්‍යාත්මක වශයෙන් ඉතා තුනී වූ අගනාගරික ප්‍රභූ පැලැන්තියකට පමණක් සීමාවූ යුගය අවසන් කර පොදු මහජනයා අතර සාධාරණ හා යුක්ති සහගතව බෙදාහරින්නා වූ සමාජ සාධාරණත්ව චර්යාවකට රට යොමු වෙමින් තිබේ. මහින්ද රාජපක්ෂයන් වටා පොදු මහජනතාව පමණක් නොව එතුමන්ට දේශපාලන වශයෙන් එදිරි වූ විපක්ෂ දේශපාලනයද එය දරමින් සිටි ආචීර්ණ කල්පිත අදහස් අත්හරිමින් ඒකරාශී වී තිබෙන්නේ එබැවිනි.ත්‍රස්තවාදය ජයගත් එතුමන් 2010 ජනාධිපතිවරණයේ දී ඉදිරිපත් කළ දේශපාලන තේමාව වූයේ “සුබ අනාගතයක්” යන්නය. අප ඇස් හමුවේ උදාවෙමින් තිබෙන්නේ ඒ සුබ අනාගතයයි. අපේ දූ දරුවන්ගේ එකී සුබ අනාගතයයි. එතුමන්ගේ දෙවැනි ධුර කාල සම්ප්‍රාප්තියෙන් සටහන් කෙරෙන්නේ එම සුබ අනාගතයේ සුබ මූර්තියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=f1011185</link>
    <topic>අපේ නායකයාලොවටම ආදර්ශයක්</topic>
    <author/>
    <content>තවම පුංචි තිගැස්මක් ඉතිරිව පවතී. අපගේ සමාජය නිරීක්ෂණය කරන විට එය පැහැදිලි වේ. බිය හා සැකය මිනිසාගේ චෛතසිකයෙන් එකවර බැහැර වන්නේ නැත. ඊට යම් කාලයක් ගතවේ. ඒ තිගැස්ම සාධාරණයි. ඊට සිනාසීමෙන් හෝ දොස් කීමෙන් හෝ පලක් නැත. එම තිගැස්ම විසින් හෙළිදරව් කරනු ලබන ප්‍රධාන සාධකය දෙසට අපගේ විමර්ශනය යොමු විය යුතුය.වසර 30ක් යනු මිනිසෙකුගේ ජීවිතයෙන් තුනෙන් එකකට වැඩි කාලයකි. පරම්පරා 3ක් පමණ බිහි වන කාල පරාසයකි. මේ මුළු කාලය පුරා ශ්‍රී ලංකාවේ අත්දැකීම බවට පත්වූයේ ත්‍රස්තවාදය යි. වඩාත් පැහැදිලිව කිවහොත් මිනීමරු ප්‍රභාකරන්ගේ ම්ලේච්ඡ ඝාතන සංස්කෘතිය යි. එදා මරණය දෝතින් ගත් මිනිසුන් අපට මුණ ගැසිණි.මේ යථාර්ථය අමතක කළ නොහැකිය. මුළු රටේ වෙරළ තීරයෙන් තුනෙන් දෙකක්ද, මුළු භූමියෙන් තුනෙන් එකක්ද ප්‍රභාකරන්ගේ නිල නොලත් පාලනය යටතේ පැවැතිණි. ප්‍රභාකරන්ගේ අවසානය සිහිනයක් ලෙස පැවැතිණි. ත්‍රස්තවාදයේ අවසානය මායාවක් ලෙස පැවැතිණි. එහෙත් දැන් සියල්ල නිමාවට පත්ව තිබේ. අපි ජයග්‍රාහී මිනිසුන් බවට පත්ව සිටිමු. කොටින්ම ශ්‍රී ලංකාව ලෝකයේ කැපී පෙනෙන රාජ්‍යයක් බවට පත්ව තිබේ.නිදහසින් පසුව ගෙවී ගිය වසර හැට දෙකක කාලය තුළ දී අප ලබාගෙන ඇති ප්‍රධාන ජයග්‍රහණය කුමක්ද ? එම ජයග්‍රහණය පසුපස පැවති අයෝමය සාධකය කුමක්ද ? ඒ ගැන සාකච්ඡා කිරීමට ද මෙනෙහි කිරීමට ද සුදුසුම කාලය පැමිණ තිබේ. නිදහසින් පසු අප ලබාගත් ප්‍රධාන ජයග්‍රහණය ත්‍රස්තවාදය පරාජය කිරීම යි. එම ජයග්‍රහණය පසුපස ඇති අයෝමය සාධකය ජනාධිපති මහින්ද රාජපක්ෂ මහතාගේ නායකත්වය යි.මාගේ මතකය අප්‍රිකානු ප්‍රබන්ධ කතා සාහිත්‍යය වෙත යොමු වේ. නොබෙල් ත්‍යාගය ද දිනාගත් නයිජීරියානු ලේඛක චිනුවා අචෙබේ වරක් මෙසේ කියා තිබේ. නයිජීරියාව කිසිදු සම්පතකින් අඩු නැති වාසනාවන්ත රාජ්‍යයෙකි. එහෙත් අපගේ මවුබිම පරාජය අත්පත් කරගෙන ඇත්තේ ප්‍රධාන ඌනතාවක් නිසා ය. ඒ නායකත්වයේ දුර්වලතාව යි. අපට හොඳ දේශපාලන නායකත්වයක් නැත. චිනුවා අචේබේගේ ඉහත ප්‍රකාශය නයිජීරියාවට පමණක් නොව මුළු ලෝකයට ම ගැළපිය හැකි සාධාරණ කියමනෙකි.2005 සිට 2010 දක්වා වසර පහකටත් අඩු කාලය තුලදී ශ්‍රී ලංකාව දේශපාලන වශයෙන් ද ආර්ථික වශයෙන් ද ජයග්‍රහණ රැසක් ලබා තිබේ. එම කෙටි කාල පරාසය නිදහසින් පසු යුගයෙහි සාර්ථකම දේශපාලන පරිච්ඡේදය ලෙස ද ඛ්ැඳින්විය හැකිය. මේ කාලය තුළ අප ලබාගත් ප්‍රධාන ජයග්‍රහණ සැකෙවින් දැක්වීම වැදගත් ය.1 ත්‍රස්තවාදය පරාජය කොට රටට ස්ථාවර සාමයක් ලබාදීම.2 පෙරදිග මෙන්ම අපරදිග අන්තර්ජාතික සහයෝගය නොඅඩුව ලබා ගැනීම.3 ශ්‍රී ලංකාව ආර්ථික විප්ලවයකට සූදානම් කිරීම හා මහා පරිමාණ සංවර්ධන ව්‍යාපෘති ආරම්භ කිරීම.4 ශ්‍රී ලංකාව තුළ දේශපාලන ස්ථාවරභාවයක් ගොඩනැගීම.5 සදාචාරාත්මක හා නීතිගරුක සමාජයක් බිහි කිරීම.මේ සියල්ලම මූලික වන ප්‍රධාන සාධකයක් තිබේ. එනම් නායකත්වයේ දර්ශනය යි. දර්ශනයක් හා කැපවීමක් නැති නායකයකුට රටක් ඉදිරියට ගෙන යා හැකි නොවේ. සෝවියට් දේශය ගොඩනැගූ ලෙනින්ට, මහජන චීනය ගොඩනැගූ මාවෝ සේතුංට, වියට්නාමය ගොඩනැගූ හෝචිංට පැහැදිලි හා සාර්ථක දර්ශනයක් තිබිණි. ශ්‍රී ලංකාවේ ජනාධිපති මහින්ද රාජපක්ෂ මැතිතුමාට එබඳු පැහැදිලි දුරදක්නා දර්ශනයක් හෙවත් දැක්මක් තිබේ. “මහින්ද චින්තනය” යනු එම දැක්ම ය.2005 දී මෙරට ජනතාවගේ එකම අපේක්ෂාව වූයේ ත්‍රස්තවාදය පරාජය කොට සාමය ස්ථාපිත කිරීම ය. එය අංක එකේ බලාපොරොත්තුවක් විය. සිහිනය විය. මහින්ද රාජපක්ෂ මහතාගේ සිහිනය හා ජනතාවගේ සිහිනය එකිනෙකට හොඳින් ගැළපිණි.ජේ. ආර්. ජයවර්ධන මහතා විශාල ජනවරමක් ලබමින් රාජ්‍ය නායකත්වයට පත් වූ පරිණත දේශපාලකයෙකි. ඔහු ආසියාවේ කැපී පෙනෙන රාජ්‍යතාන්ත්‍රිකයකු ලෙස ද කටයුතු කළේය. එහෙත් ත්‍රස්තවාදය පිළිබඳ අභියෝගය ජයගැනීමේ දී ජයවර්ධන මහතා අතිශයින්ම පරාජිත නායකයකු බවට පත් විය. ජයවර්ධන මහතාට ත්‍රස්තවාදය පරාජය කිරීමට නොහැකි වූවා පමණක් නොව අලුත් දේශපාලන අර්බුද ගණනාවක් ද ඔහු විසින් නිර්මාණය කරන ලදී. ඉන්දු – ලංකා ගිවිසුමෙහි ප්‍රතිඵල ද ඉන්දු – ලංකා මිත්‍රත්වය බිඳවැටීම ද ඒ අතර ප්‍රධාන වේ.රණසිංහ ප්‍රේමදාස, චන්ද්‍රිකා බණ්ඩාරනායක කුමාරතුංග, ඩී. බී. විජේතුංග යන රාජ්‍ය නායකයන් ද ත්‍රස්තවාදී අර්බුද හමුවේ දුර්මුඛ වූ බව සියලු දෙනාම දනිති. මහින්ද රාජපක්ෂ මහතා ඒ අතින් විශිෂ්ට නායකයකු බව මුළු ලෝකයම පිළිගනී. ගෝලීය ත්‍රස්තවාදය හමුවේ අමෙරිකා එක්සත් ජනපදය පවා දුර්මුඛය. ඒ අතින් අපගේ ජනාධිපතිවරයා අද්විතීය ජයග්‍රහණයක් ලබා ඇත. එතුමාගේ උපායමාර්ග අධ්‍යයනය කිරීමට ලෝකය පෙළැඹි සිටී.නේපාලයේ රාජ්‍ය නායකයා මහින්ද රාජපක්ෂ මැතිතුමාට ආරාධනාවක් කළේය. එනම් තමන්ගේ මවුබිමෙහි දේශපාලන අර්බුදය නිරාකරණය කිරීම සඳහා මැදිහත් වන ලෙස ය. මෙවන් ගෞරවණීය අවස්ථාවක් මීට පෙර කිසිදාක ශ්‍රී ලංකාවට උදා වී නැත.ජනාධිපති මහින්ද රාජපක්ෂ මහතා අනුගමනය කරන ඉතා වැදගත් ප්‍රතිපත්තියක් මේ මොහොතේ මගේ සිහියට නැගේ. එතුමා 2005 දී ජනාධිපතිවරණය ජයගෙන ජනාධිපති පදවියෙහි වැඩ භාරගනිමින් කියා සිටියේ මෙතැන් පටන් පක්ෂ හා ජාති භේද නොසලකා සියලු දෙනාගේම නායකයා ලෙස මානව හිමිකම්වලට මුල්තැන දෙමින් කටයුතු කරන බවය. බෙදුම්වාදී දෙමළ ත්‍රස්තවාදය පරාජය කිරීමට කටයුතු කළ ද දෙමළ ජනතාවගේ අයිතීන් උල්ලංඝනය කිරීමට ජනාධිපතිවරයා ඉඩ දුන්නේ නැත. එය එදත් – අදත් සමගාමීව පවත්වා ගෙන යයි.අන්තර් ජාතික සම්මන්ත්‍රන ගණනාවක දීම දෙමළ භාෂාවෙන් ද සභාව ඇමතූ ජනාධිපතිවරයා එය මවුබිමේ ප්‍රධාන භාෂාවක් බව කියා සිටියේ ය. දෙමළ භාෂාවෙන් අන්තර්ජාතික සමුළුවක් ඇමතූ සිංහල නායකයකු පිළිබඳ මතකයක් අපට නැත. යුද්ධය පවත්වා ගෙන යන සමයේ පවා එතුමාගේ දැඩි අවධානය යොමු වූයේ සාමාන්‍ය දෙමළ ජනයා වෙත ය. දෙමළ ජනතාවට කන් දුන් එකම සිංහල නායකයා ද ඔහු ය.මවුබිම පිළිබඳ සංකල්පය මෙරට ජාතීන් අතර රෝපණය කිරීමට කටයුතු කළ මෑත කාලීන නායකයා ද මහින්ද රාජපක්ෂ මැතිතුමා ය. නිදහස ලබා ගැනීමෙන් පසු සුළු කාලයක් තුළ ජාතියේ නිදහස හා ස්වෛරීත්වය පිළිබඳ හැඟීමක් රට වැසියන් තුළ තිබිණි. එහෙත් බලයට පත් වූ නායකයන් එය උද්දීපනය කළේ නැත. මේ හේතුව නිසා රට ගැන හැඟීම, ජාතිය පිළිබඳ හැඟීම ශීඝ්‍රයෙන් යටපත් විය. ත්‍රස්තවාදයේ නැගිටීම නිසා අපට ඉතිරි වූයේ පසුගාමී අදහස් සහිත බෙලහීන සමාජ කණ්ඩායමකි.නිදහසින් පසු ශ්‍රී ලංකාවේ දේශපාලන ගමන් මග විශ්ලේෂණය කළ හොත් 1948 න් පසු මෙතෙක් බිහි වු සාර්ථක ම නායකයා ජනාධිපති මහින්ද රාජපක්ෂ මැතිතුමාය. අප එසේ කියනුයේ ඔහු අපගේ නායකයා වන නිසා නොවේ. එය අන්තර්ජාතික පිළිගැනීමටද ලක්ව ඇති නිසාය. 2005 වන තුරු ද ශ්‍රී ලංකාව හැඳින්වූයේ අසාර්ථක රාජ්‍යයක් ලෙසය. එහෙත් මේ වන විට ලෝකයේ හොඳම ව්‍යාපාරික ස්ථානයක් ලෙස ශ්‍රී ලංකාව හැඳින්වේ. අමෙරිකාව, ඉන්දියාව, චීනය, ජපානය, ඇතුළු රටවල් ගණනාවක් මෙරට ආයෝජනයට කටයුතු කරගෙන යයි. බටහිර රටවල් අපට තිබූ සංචාරක තහනම දැන් ඉවත් කර ඇත.මහින්ද රාජපක්ෂ යුගය තරම් සංවර්ධන අභියෝග ජයගත් වෙනත් යුගයක් අප දැක නැත. එහි කොටස් කාරයන් වීමට ලැබීම හැම අතකින්ම සතුටට කාරණයකි. හම්බන්තොට වරාය, නොරොච්චෝලේ හා කෙරවලපිටිය බලාගාර, ඉහළ කොත්මලේ ජල විදුලි ව්‍යාපෘතිය අපගේ ඇස් පනාපිට සාර්ථක වී තිබේ. මේ සියල්ල අත් හැර දමන ලද ව්‍යාපෘති බව අමුතුවෙන් කිය යුතු නොවේ. රටක් දියුණු වීමට නම් මෙබඳු මහා පරිමාණ ව්‍යාපෘති අවශ්‍ය වේ. හම්බන්තොට අන්තර්ජාතික වරාය ශ්‍රී ලංකාවේ ආර්ථික ඉතිහාසය වෙනස් කරන වැදත් ම සාධකයකි. ආසියාවේ රටවල් ගණනාවක් එයින් තැති ගැන්මට ලක්ව සිටී.ජනාධිපතිතුමාගේ ආශිර්වාදයෙන් එතුමාගේ පළමු අමාත්‍ය මණ්ඩලයේ ධීවර හා ජලජ සම්පත් ඇමැතිවරයා වීමේ භාග්‍ය මට ද හිමි විය. එම කාලය තුළ මා මුහුණ දුන් ප්‍රධාන අභියෝගය වූයේ ශ්‍රී ලංකාව වටා ඇති මුහුදු තීරයෙන් තුනෙන් දෙකක් ත්‍රස්තවාදී ග්‍රහණයට ලක්ව තිබීම යි. වෙනත් ලෙසකින් සඳහන් කළහොත් ශ්‍රී ලංකා ධීවරයන්ට මුහුදු රැකියාව කළ හැකි වූයේ සමස්ත මුහුදු තීරයෙන් තුනෙන් එකක සීමාවක පමණක් වීමයි.ආරක්ෂක හමුදාව විසින් එම තුනෙන් එකක මුහුදු කලාපය තුළද බෝට්ටුවල අශ්ව බල ධාරිතාව සීමා කර තිබීම තවත් ප්‍රධාන ගැටලුවක් විය. මේ වන විට ශ්‍රී ලංකාවේ සෑම ධීවරයෙකුටම ධීවර කටයුතු සඳහා සම්පූර්ණ මුහුදු තීරය නිදහස් කලාපයක් බවට පත්ව තිබේ. ඒ ජනාධිපතිතුමා ත්‍රස්තවාදය අවසන් කිරීම තුළින් ධීවර ජනතාව ලැබූ සුවිශේෂීතම ජයග්‍රහණයයි.අප මේ පැමිණ සිටිනුයේ ස්වර්ණමය යුගයකට ය. එම යුගයේ නිර්මාතෘ ජනාධිපති මහින්ද රාජපක්ෂ මැතිතුමා ය. ඔහු අපගේ එකම නායකයාය. ඔහු ශ්‍රී ලංකා නිදහස් පක්ෂයට අපට පමණක් නොව මුළු රටටම අලුත් අවකාශයක් උදාකර දී තිබේ. මම ද එහි කොටස්කරුවෙක්මි යන අභිමානය මට තිබේ. අපගේ නායකයා හා මාර්ගෝපදේශකයා තවත් සාර්ථක ගමනක් සඳහා මංගල පියවර තබයි. ඒ ඓතිහාසික ගමනට අත්වැලක් සැපයීමට අපි සැදී පැහැදී සිටිමු.අදට යෙදෙන ඔහුගේ උපන් දිනයටද ශුභාශිංසන පිරිනමමු..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=f1011186</link>
    <topic>අපට මෙන්ම ලොවට ද වටින අපේ ජනපති</topic>
    <author>බෙංගමුවේ නාලක හිමි දේශපේ‍්‍රමී භික්ෂූ පෙරමුණේ ලේකම්</author>
    <content>මහින්ද රාජපක්ෂ නැමැති රුහුණු පුත්‍රයා 2005 නොවැම්බර් මස 18 වැනි දා (එතුමාගේ 60 වැනි උපන් දිනය දා) ශ්‍රී ලංකාවේ ජනාධිපති ලෙස පත්වූයේ රටේ පිනට යි. වාසනාවට යි. එදා රුහුණු පුත්‍රයා වූ ඔහු අද මුළු මහත් ලෝකය ඉදිරියේ ශ්‍රේෂ්ඨ ශ්‍රී ලංකා පුත්‍රයෙකි.එතුමා වසර 40ක තම දේශපාලන අද්දැකීම් මතින් එම තත්ත්වයට පැමිණිය ද එය මවුබිමේ වාසනාව විසින් උදාකර දුන් දෙයක් ලෙස ණුවනැත්තෝ සළකති. මේ සුවිශේෂී නායකයා එතැනට පැමිණීමට හේතුකාරක විමසා බැලීම හා ඒවා ප්‍රචාරය කිරීම මවුබිමේ සුජාත පුත්‍රයන් වීමට අපේක්ෂා කරන අයට ප්‍රයෝජනවත් වන බැවින් ජනාධිපතිතුමන්ගේ දෙවැනි පදවි ප්‍රාප්තිය සමරන මේ මොහොතෙහි මේ සටහන පළ කිරීමට කල්පනා කෙළෙමි.රට වැටී සිටින අවස්ථාවක නායකත්වය ලබාගෙන රට ගොඩනැඟීම සඳහා මහින්ද රාජපක්ෂ මැතිඳුන්ට උපකාර වූයේ එතුමන් තුළ පැවැති සුවිශේෂ ලක්ෂණ යි. ඉන් ප්‍රධාන ම කරුණ නම් සිංහල බෞද්ධකම යි. සිංහල බෞද්ධකමට කිව හැකි තවත් නමක් නම් මනුස්සකම යි. සිංහල බෞද්ධයා කිසිදාක අන්‍ය ජාතිකයන්ට, අන්‍යාගමිකයන්ට නිගරු නොකරති. එහෙත් සිංහල බෞද්ධ කමට එරෙහි වන ඕනෑම බලවේගයකට නොබියව මුහුණ දීමේ හැකියාව ද ඔවුන් තුළ තිබේ.සංකර වූ සිංහල බෞද්ධයන්ට මෙන්ම සිංහල බෞද්ධකමට එරෙහි වූවන්ට ද මේ උතුම් ගුණය නොපෙනෙතත්, ආනන්ද කුමාරස්වාමී වැනි මහ පඬිවරුන් ඒ උතුම් ගුණය දැක ඇත. සිංහල බෞද්ධ කමෙන් බැහැර වූ විට මෙරට මිනිසුන්ගේ මෙන්ම රටේ ද වැදගත්කම නැතුව යනු ඇත. එම සිංහල බෞද්ධකමේ වත්මන් ලකුණ ලෙස ජනාධිපති මහින්ද රාජපක්ෂ මැතිතුමන් හැඳින්විය හැකි ය.වසර 40ක එතුමන්ගේ දේශපාලන ඉතිහාසය විමසා බලන විට පැහැදිලිව පෙනෙන ගුණයක් නම් ඉවසීම යි. විපක්ෂ තුළින් මෙන්ම තම පක්ෂය තුළින් ද එතුමන්ට එල්ල වූ තර්ජන ගර්ජන කෙනහිළිකම් අපමණ යි. එම සියල්ලට ම මෙන්ම තම පෞද්ගලික ජීවිතයේ දී මුහුණ පාන්න යෙදුණු දුක් වේදනා කම්කටළු ආදියට ද මුහුණ දී මහා ඉවසීමකින් කටයුතු කිරීමේ හැකියාව එතුමන්ට තිබුණි.පක්ෂයෙන් තමන්ට ලැබුණු ඇමැතිකමට වටිනා කමක් දෙමින් ක්‍රියා කරන විට එය නොරිස්සූ වැඩ නොකරන අය මෙන්ම වැඩ කිරීම තුළින් එතුමා ජනප්‍රිය වීමට අකමැති අයගේ ක්‍රියා හේතු කොටගෙන එතුමන්ට වැඩි කළක් ඇමැති ධුරයක රැඳී සිටීමට හැකි වූයේ නැත. මේ ඇමැති ධුර මාරු කිරීම ගැන නොසැළුනු එතුමා ඒ ගැන කීවේ “පීනන්න පුළුවන් මාළුවාට ඕනම වතුරක් ඔට්ටුයි” යනුවෙනි.“ඉවසන දනා රුපුයුදයට ජය කොඩිය” යන කියමන අර්ථවත් කළ කෙනෙකු ලෙස මහින්ද රාජපක්ෂ මැතිදුන් හැඳින්විය හැකි ය. ඇතැම් අවස්ථාවලදී ඉවසීමේ සීමාව ඉක්මවා යන විට ද ඒ බව වටහා ගෙන ප්‍රශ්නයට මුහුණ දීමේ හැකියාව එතුමන් තුළ ඇත. කොටි සමඟ සාම සාකච්ඡා කරන ලෙස විදේශ බලවේගවල නියෝජිතයන් නැවත නැවතත් කියන විට ඔවුන්ට දුන් පිළිතුර වූයේ “කියන ඕනෑම දෙයක් මම අහගෙන ඉන්නම් හැබැයි මම කරන්නේ රටට ඕන දේ, මාව බිත්තියට හිර කරන්න නම් එපා” යනුවෙනි. එසේ කියමින් ජාත්‍යන්තර බලවේගවලට ඉවසීමෙන් මෙන්ම නුවණින් යුතුව මුහුණ දීමට සමත් විය.දේශපාලනය තුළ බලකාමී අරමුණු මත පිල් මාරු කිරීම බොහෝ විට දක්නට ලැබෙන කරුණකි. එහෙත් මහින්ද රාජපක්ෂ නැමැති දේශපාලකයා පක්ෂය මාරු කෙළේ නැත. ශ්‍රී ලංකා නිදහස් පක්ෂයේ නිර්මාතෘ බණ්ඩාරනායක මැතිතුමාගේ හා සිරිමාවෝ බණ්ඩාරනායක මැතිනියගේ පුත් අනුර බණ්ඩාරනායක මහතා පවා පක්ෂය හැර යද්දී එතුමා පක්ෂය තුළ රැඳෙමින් එය රැක ගැනීමට කටයුතු කෙළේ ය. අවසානයේ දී ශ්‍රී ලංකා නිදහස් පක්ෂයේ නායකත්වය ලැබීමට ද මේ ගුණය හේතු වූවාට කිසිදු සැකයක් නැත.අපේ රටට ලබා තිබූ තිස් අවුරුදු සාපය ලෙස හැඳින්විය හැකි ත්‍රස්තවාදී උවදුර මැයි 19 වැනි දින වන විට මුළුමනින්ම තුරන් කරලීමේ මෙහෙයුමට එතුමන්ගේ සේනාධිනායකත්වය මහා ශක්තියක් විය. අද ලොව පුරා විවිධ රටවල ක්‍රියාත්මක වන ත්‍රස්තවාදී ක්‍රියා අවසන් නොවනුයේ ප්‍රධාන හේතු දෙකක් නිසයි. එකක් නම් නිසි දේශපාලන නායකත්වයක් නොමැති බවයි. අනෙක බලගතු රටවල බලපෑම්වලට නතු වීමයි.ජනාධිපතිතුමාගේ දේශපාලන නායකත්වයට විදේශ බලපෑම් එල්ල වුවද එතුමා ඒවාට යට නොවී විදේශ රටවල් අමනාපකර නොගෙන සටන මෙහෙයවා ත්‍රස්තවාදය තුරන් කරලීම මුළු මහත් ලෝකයටම කදිම ආදර්ශයකි. රට බේරාගත් පෙර රජ දරුවන් මෙන් වර්තමානයේ ඒ කාර්යය ඉටු කළ වීරයා වනුයේ මහින්ද රාජපක්ෂ ජනාධිපතිතුමන් ය. එක් හමුදා අංශයක (පාබල හමුදාව) නායකයා වූ සරත් ෆොන්සේකා මහතා යුද්ධය දිනූ වීරයා වීමට උත්සාහ කළේ ආත්මාර්ථකාමී බලකාමී හැඟීම් නිසයි. ඔහු වීරයා කරගෙන දේශපාලන පෙරළි කිරීමට උත්සාහ දරන්නේ දේශපාලනමය හැකියාවක් නැති අයයි. ජනාධිපතිතුමන් තුළ ඇති පරාර්ථකාමී හැඟීමේ මහා ශක්තියක් ;ද්ශපාලනමය හැකියාවත් අභිබවා යෑමට ඔවුහු සමත් නොවෙති.පරාජය කළ නොහැකි දරුණු ගරිල්ලා නායකයකු ලෙස ලොවම පිළිගෙන සිටි පිරබාහරන්ගේ නායකත්වය මෙන්ම ඔහු ගොඩනැඟු ත්‍රස්තවාදයත් විනාශ කළ අපේ ජනාධිපතිතුමා ත්‍රස්තවාදය නැති කරන්නේ මෙසේ යැයි මුළු මහත් ලෝකයට ආදර්ශයක් දුන් කෙනෙකි. ඒ බව අද ජාත්‍යන්තරව පවා පිළිගෙන ඇත.ත්‍රස්තවාදය මැඩලීමට ශ්‍රී ලංකාවේ ජනාධිපති ආදර්ශයකට ගත යුතුªය යන මතයක් ජාත්‍යන්තරය තුළ ගොඩනැඟී ඇත. නේපාලයේ පවතින දේශපාලන අර්බුදකාරී තත්ත්වය විසඳා ගැනීමට ද අපේ ජනාධිපති තුමන්ගේ සහාය ඔවුහු අපේක්ෂා කරති. ඔබාමා ඉන්දියාවට ලංවීමට කොතරම් උත්සහ කළත් අපේ ජනාධිපතිතුමන් පිළිබඳව ඉන්දියාවේ ඇති විශ්වාසයට හා ගෞරවයට කිසිදු හානියක් වන්නේ ද නැත.ලෝක නායකයන් හමුවෙහි කතා කිරීමේ දී මෙන්ම ඡායාරූපවලට පෙනී සිටිමේ දී ද අපේ ජනාධිපතිතුමා අන් හැමට ඉහළින් කැපී පෙනෙන කෙනෙකි. එය එතුමාගේ පිනයි. රටේ වාසනාවයි. රටේ සියලු දෙනාට මරණ බයෙන් තොරව ජීවත් විමේ අවස්ථාව උදාකර දීමට නායකත්වය දීම ජනාධිපතිතුමා සිදු කර ගත් මහා පුණ්‍යකර්මයකි. ඒ බව අද මුග්ධ මිනිසුන්ට හැර අන් සියලු දෙනාටම අවබෝධ වී ඇත.රටේ නායකත්වය දැරීමට එතුමන්ගේ අභිමතය තිබෙන තුරු ඊට අවශ්‍ය ශක්තිය එතුමන්ට තිබෙන තුරු රටේ නායකත්වය දරමින් රට රැකීමට හා සංවර්ධනය කිරීමට තුණුරුවන්ගේ ආශිර්වාදයත් රටට ආදරය කරන සියලු ජනතාවගේ ආශිර්වාදය හා සහයෝගයත් ලැබේවායි ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=f1011187</link>
    <topic>සමාජ දේහය සුවපත් කළශ්‍රේෂ්ඨ ජීවකයාණෝ</topic>
    <author>ශාස්ත්‍රපති අග්‍රහැරේ කස්සප හිමි කොළඹ අධ්‍යාපන කොට්ඨාසයේ අධ්‍යාපන අධ්‍යක්ෂ</author>
    <content>ප්‍රතිකාර අවශ්‍ය වන්නේ රෝගීන්ට ය. රෝගීන් දෙවර්ගයකි. ශාරීරික හා මානසික වශයෙනි. නවීන වෛද්‍ය විද්‍යාවේ හාස්කම් වර්තමානයේ බොහෝ රෝගාබාධ සුවපත් කිරීමෙහි ලා උපයෝගී වන්නේ විස්මිත අයුරිනි. මියයෑම නතර කිරීමට හැර අන් සියලු රෝග සොයා ගෙන විවිධ පර්යේෂණ මඟින් ඔසු නියම කර ගැනීම හාස්කමකි.මානසික රෝග වෙනුවෙන් කවර ඔසුවකටත් වඩා ප්‍රතිකාර තිබෙනුයේ බුද්ධ දර්ශනයේ ය. ‘සචිත්ත පරියෝදපනං’ වශයෙන් සඳහන් වන ගාථා පාඨය තුළ ඇති පරිදි දමනය කරගත් සිතට ඔසු ඇත්තේ තම තමන් ළඟම බව බුදුරජාණන් වහන්සේ පෙන්වා දී ඇත.මානව දේහයට එතරම් ඔසු වර්ග සොයා ගැනුණේ ද, ගැනෙන්නේ ද, එය විච්ඡේදනය කොට හැදෑරීමෙනි. මානව දේහයේ බිඳ වැටෙනුයේ කවර අංගයක් වුව ද තියුණු සැත්කම් කරමින් යථා තත්ත්වයට පත්කිරීමේ හැකියාවක් ඇත්තේ මානව දේහය ‘කපාකොටා’ විධිමත් ව හැදෑරීමෙන් වූ දැනුම්වත් භාවයෙනි.සමාජ දේහයක් සුවපත් කිරීමෙහිලා ද එය විච්ඡේදනය කිරීම වැදගත් බව අපි කීමු. එවිට ආසාදනවලින් ආරක්ෂා කොට සමාජ දේහය නිරුපද්‍රිතව රැකගත හැකිය. එමෙන් ම ඊට ජාතික බවක් ද, එක් කළ හැකි ය. මෙහි දී සමාජ දේහයට ඇතුළුවන ආසාදන කවරේ ද යන්න දැන සිටිය යුතු ය.සමාජ, ආර්ථික, දේශපාලන හා සංස්කෘතික වශයෙන් සමාජ දේහයක් හුස්ම ගන්නා ප්‍රධාන බල නහර සතරයි. මෙකී ‘බලනහර’ කවර විටෙකදී කිසියම් ආසාදනයකට ගොදුරු වුවහොත් සිදුවන විනාශය සුළු පටු නොවේ. භූ®මිය කොතරම් විශාල වූව ද, කොතරම් කුඩා වූව ද එකී භූ®මිය තුළ වෙසෙන ජන සමාජය කවර දිශාවකට යන්නේදැයි, යන්න තීරණය වන්නේ ඒ ජනමාජයට අදාළ රාජ්‍යත්වය හේතුවෙනි.රාජ්‍යත්වය සබුද්ධිකභාව හේතුකොට ගෙන ජන සමාජයෙන් ද සබුද්ධිකභාවය ඇති වන අතර රාජ්‍යත්වය සමාජ දේහය හරිහැටි නොහැදින ගැනීමෙන් ඇති වන අගතිය එකී රාජ්‍යත්වය පවතින තාක් කල් ද ඉක්මවා පවතින්නට වෙයි.අතීත රජදරුවන් මේ ශ්‍රී ලංකාද්වීපයේ රජකම ලබා සිදු කළේ ද, සමාජ දේහය සුවපත් කිරීමේ මහා ක්‍රියාන්විතය. එනම් අප සඳහන් කළ සමාජ, ආර්ථික, දේශපාලන හා සංස්කෘතික ‘ලේ නහර’ ආසාදනවලින් බේරා ඒවා සමාජ දේහයෙන් සුවපත් කිරීම අරබයා ද, එය විශිෂ්ටත්වයට පත්කිරීම සඳහා ද විකෘතියට පත් නොකිරීමයි. ඊටත් වඩා ඕනෑම ආසාදනයක් ඔරොත්තු දීමට තරම් සවිබල ගැන්වීමයි.ඉතිහාසය තුළ සිදුවුණු විපර්යාස අතීතයට තබා වත්මන් සමාජ දේහයේ ස්වභාවය කෙරෙහි අපේ අවධානය යොමු වන්නේ සුවිශේෂ නිමිත්තක් හේතුකොට ගෙනය. එනම් මේ සමාජ දේහයෙන් නීරෝගී සම්පත උදෙසා ඇප කැප වුණු ශ්‍රේෂ්ඨ ජීවකයාණෝ කෙනෙකු වූ මහින්ද රාජපක්ෂ ජනාධිපතිතුමාගේ දෙවැනි පදවි සම්ප්‍රාප්තිය සිදුවීමය. අපි අර යථෝක්ත ‘විච්ඡේදන සූත්‍රයම’ වර්තමානයට ආදේශ කර බලමු. මහින්ද නාමය ශ්‍රී ලාංකේය සමාජ දේහයට විඥාපනය වන්නේ ඓතිහාසික මහින්දාගමනයත් සමඟ ය. එවක මේ රට නොහොත් සමාජ දේහය භාරගෙන තිබුණේ දේවානම් පියතිස්ස රජතුමා ය.අයිතිකරුවා හා භාරකරුවා පිළිබඳ පැහැදිලි කර ගැනෙන්නේ ඒ පෙරළිකාර හමුවීමෙන් ඉක්බිතිවය. මේ රට අයිතිකර ගන්නකු නොව භාරගන්නකු ලෙස දේවානම් පියතිස්ස රජතුමා හැදිනගන්නේ එදින සිටය. එතැන් සිට සංවර්ධනය යන්නට අලුත් බලයක් ලැබේ. නොඑසේ නම් එය තවත් සංස්කෘතියක් එකතු වී වඩාත් වැර ගැන්වෙන්නේ අර්ථපූර්ණ වශයෙනි.අපේ ගමෙහි නාභිය තවමත් කෘෂිකර්මාන්තය වී තිබේ. රටේ නාභිය ද එය ම ය. අපගේ සංස්කෘතිය ගොඩනැගෙන්නේ ද ඒ අනුසාරයෙනි. එහෙත් ඊට හරවත් විධිමත් හා අර්ථවත් සංස්කෘතියක් මුසු වන්නේ මහින්දාගමනයේ අනුහසින් බවට විවාදයක් නැත. දේවානම් පියතිස්ස රජතුමාට පසුව රටේ සමාජ දේහය භාරගත් අනෙකුත් රජවරු ද ඒ සංස්කෘතියේ හර පද්ධතිය නොකෙලසා සුරක්ෂිත කළහ.මහින්ද නාමය සමාජ දේහයෙන් ඉවත් කළ නොහැක්කේ ද එකී සංස්කෘතික බැදීම හේතුකොට ගෙන ය.වර්තමානයේ යුග පුරුෂයා ද මහින්ද කෙනෙකි. එතුමා මේ සමාජ දේහයෙන් සුරක්ෂිත භාවයට වග කියන්නේ කෙසේ ද යන්න විමසීමකට පෙර ඔහුගේ සමාජ සම්ප්‍රාප්තිය කෙසේ සිදුවීද ඒ පසුබිම කෙසේ ද යන්න සැකවින් හෝ සිහිපත් කිරීම වැදගත් ය.1945 දී ඩී. එම්. රාජපක්ෂ සූරීන්ගේ අභාවයෙන් පසු තවත් රාජපක්ෂ යුගයක් ඇරඹුණේය.ඒ අභාවයෙන් පුරප්පාඩු වූ හම්බන්තොට ආසනය සඳහා තංගල්ලේ නීතිඥයෙකු වූ ඩී. පී. අතපත්තු මහතා ඉදිරිපත් කිරීමට සභානායක ඩී. ඇස්. සේනානායක මහතාට අවශ්‍ය විය. එහෙත් පළාත් පාලන ඇමති එස්. ඩබ්. ආර්. ඩී. බණ්ඩාරනායක මහතා ක්‍රියා කළේ ඩී. එම්. රාජපක්ෂ මහතාගේ බාල සොහොයුරා ඩී. ඒ. රාජපක්ෂ මහතාට ආසනය හිමිකර දීමට ය. මේ අතිවිශාල ආසනයේ බොහෝ ප්‍රදේශවල ජනතාව තමා හදුනන්නේ නැති බව ප්‍රකාශ කළ අතපත්තු මහතා තරග කිරීමට අකමැත්ත පළ කළේය. ප්‍රතිඵලය වූයේ ඩී. ඒ. රාජපක්ෂ මහතාට නිතරගයෙන් හම්බන්තොට මන්ත්‍රී පදවිය හිමිවීමය.අහිංසක ගැමියෙකුගේ සැහැල්ලු දිවිපෙවෙත ගත කළ ඩී. ඒ. රාජපක්ෂ මහතා නිරහංකාර පුද්ගලයෙකි. දේශපාලනඥයෙකි. හෙතෙම බණ්ඩාරනායක නායකත්වය ගරු කළේය.1947 පළමු පාර්ලිමේන්තු මැතිවරණය සඳහා හම්බන්තොට ඡන්ද කොට්ඨාසය ආසන දෙකකට බෙදිණි. එනම්, හම්බන්තොට හා බෙලිඅත්ත වශයෙනි.දිවංගත ඩී. එම්. රාජපක්ෂයන්ගේ දෙටු පුත් 23 න් හැවිරිදි ලක්ෂ්මන් රාජපක්ෂ මහතා හම්බන්තොට අසුනට ඉදිරිපත් කෙරුණු අතර, ඩී. ඒ. රාජපක්ෂ මහතා බෙලිඅත්ත ආසනයට තරග වැදුණේ ය. ඩී. ඒත්. ලක්ෂ්මනුත්, බෙලිඅත්තත්, හම්බන්තොටත් ජය ගත්හ.1970 මහ මැතිවරණයේ දී බෙලිඅත්තේ තවත් පෙරැලියක් ඇතිවිය. ඩී. ඒ. රාජපක්ෂ මහතාගේ කණිටු පුත් මහින්ද රාජපක්ෂ මහතා 1947 සිය ඥාති සොහොයුරා මෙන් ම පාර්ලිමේන්තුවේ ලාබාලම මන්ත්‍රීවරයා වශයෙන් බෙලිඅත්ත ආසනය ජයගැනීමය.1977 දී පරාජයට පත් වවූව ද එයින් නොසැලී මහින්ද රාජපක්ෂ මැතිදන් පුරා වසර 17ක්ම ප්‍රබලව සටන් වැද සිටීමේ ගෞරවය හිමිකර ගනී.2005 ජනාධිපතිවරණය අපට කිසිදා අමතක නොවන මැතිවරණයෙකි. අභියෝග රාශියක් මැද්දෙන් පැමිණි ගමනක කූඨප්‍රාප්තිය සිදුවන්නේ 2005 වසරේ ය. එම ජනාධිපතිවරණය මහින්ද රාජපක්ෂ මහතා ජයග්‍රහණය කරන්නේ ලංකා ඉතිහාසයේ සිය දේශපාලන පක්ෂයේ නායක සහායක් නොමැතිව තරග කළ පළමුවන අපේක්ෂකයා ලෙසය.ජනාධිපති රාජපක්ෂ පදවි ප්‍රාප්ත වූදා පටන් ම පෙරමුණු දෙකක සටන් කිරීමට සිදු වී තිබුණි. එකක් බෙදුම්වාදී කොටි සංවිධානය සමඟය. අනෙක මහජන ඡන්දයෙන් පැරදුණු නමුත්, කෙසේ හෝ ඉක්මනින් බලය ලබා ගැනීමට වෙර දරන විපක්ෂය සමඟය. දරුණුම සමාජ ආසාදන දෙකක් සුවපත් කිරීමේ අභියෝග භාරගත් මහින්ද රාජපක්ෂ මහතා එයින් වඩාත් දරුණුම ආසාදනයෙන් පිළිකාවක් බවට පත් වී තිබුණු යුද්ධය නිමා කළේය. එය දැවැන්ත සමාජ සැත්කමක් වීය.අන්තර් ජාතික වශයෙන් ද සමාජ දේහයේ චිත්‍රය විනාශ කිරීමේ වෑයමක නිරත විපක්ෂය කෙරෙහි උරණ නොවී ඊට නොදෙවෙනි ප්‍රතිරූපයක් ලෝකයා හමු වී පෙන්වා සිටීමේ වෑයම අත් නොහරින රාජපක්ෂ මැතිදුන් පසුගියදා එක්සත් ජාතීන්ගේ සමුළුව ඇමතූ අභිමනින් ම පැහැදිලි වන්නේ ය.මහින්ද රාජපක්ෂ ජනාධිපතිතුමාගේ දෙවැනි ධූර කාලය 2010 නොවැම්බර් 19 දා එළඹෙයි. ඒ සමඟම අලුත් ශ්‍රී ලංකාවක වැඩ කටයුතු ඇරැඹෙයි. සිය පළමු ධූර කාලය තුළ එතුමා සංවර්ධනය නොහොත් සමාජ දේහයට ප්‍රතිජීවක ඖෂධ ලබාදුන්නේ කිසියම් ක්‍රම වේදයකට අනුව ක්‍රමිකවය.මහින්ද චින්තනයේ ඉදිරි දැක්ම දෙවැනි දිවුරුම් දීමෙන් ඉක්බිතිව ක්‍රියාවට නැඟීමට සූදානම් ය. ජන ජීවිතයේ උන්නතිය උදෙසා ගත් පියවර බොහෝ ය. ඒවා එකින් එක පිළිබඳ ලියන්නට නම් මෙවැනි ලිපියක ඉඩ නොමැත. එසේ වුව ද ‘සංස්කෘතික බල නහරය’ සමාජ දේහය තුළ කෙබඳු සුවපත් වීමක් ලැබෙන්නේදැයි සලකා බැලීම වටී.අපි සියල්ලෝ ම සංස්කෘතික මිනිසුන් වෙමු. එය වසර දහස් ගණනක සිට එන සම්ප්‍රදායන් සමඟ බද්ධ වුණු සංස්කෘතියකි. එය බුදු දහමින් ශික්ෂණය ලැබූ සදාචාරවත් අංගවලින් පෝෂිත සංස්කෘතියකි.එතුමාට පළමුවත් රටය. දෙවැනුවත් රටය. තෙවනුවත් රටය. ජාතිභේද, කුලභේද, පක්ෂභේද නොසලකා සමාජ දේහයට එතුමාගෙන් ලැබෙන ප්‍රතිකර්ම ලාංකේය ඉතිහාසයෙන් ලියැවෙන්නේ රන් අකුරිනි. අපි එතුමන්ට චිරජීවනය ප්‍රාර්ථනා කරමු. අවසාන වශයෙන් එතුමාගේ ගමන් මඟට ශක්තියක් වන ශිරන්ති රාජපක්ෂ ජනපති ආර්යාව ද සිහිපත් කරන්නේ ගෞරවයෙනි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=f1011188</link>
    <topic>අභිමානවත් ස්වර්ණමය යුගයක් බිහිකළ අපේ කාලයේ ජනාධිපති</topic>
    <author>ඩබ්ලිව්. බොනිපස් මැල්ලව</author>
    <content>වසර තිහකට පසුව අප රට නව මාවතකට අවතීර්ණ කළ ශ්‍රේෂ්ඨයන් අතර වත්මන් ජනපති මහින්ද රාජපක්ෂයන්ට හිමිවන්නේ අද්විතීය ස්ථානයකි. එමෙන්ම තිස් වසරක ශාපලත් යුද පරිසරය නිම කිරීමට ශක්තිය ලබාදුන් තවත් කෙනෙක් වී හේ නමින් ගෝඨාභය රාජපක්ෂය.එසේම පවතිනු ලැබූ යුද්ධය වෙනුවෙන් රට ජාතිය ආරක්ෂා කර ගැනීම සඳහා සෙසු දේශපාලන නායකයන් දේශපාලනඥයන් පම්පෝරි කියන විට කාටත් පැහැදිලි ලෙස දෑසින් දකින්නට ආදර්ශයක් දෙමින් සැප සම්පත් මධ්‍යයේ හැදුණු වැඩුණු තම පුත් යෝෂිත රාජපක්ෂ රණවිරුවකු ලෙස රට වෙනුවෙන් කැප කිරීමට තරම් එඩිතර තීරණයක් ගැනීමට ආත්ම ශක්තියක් ඇති අපේ කාලයේ වීරයකු බඳු අසහාය නායකයාගේ ජන්ම දිනයට හා පදවි ප්‍රාප්තියට සුබ පැතීමට සැවම එක්වනු නියතය.දිවංගත ඩී. ඒ. රාජපක්ෂ මැතිතුමාගේ ආභාසය මෙරට දේශපාලන කරළියේ නියැළෙන නම මහින්ද රාජපක්ෂ, චමල් රාජපක්ෂ, ගෝඨාභය රාජපක්ෂ, බැසිල් රාජපක්ෂ සහ නාමල් රාජපක්ෂයන්ට දායාද වූ අයුරුදු සිහිපත් කළ යුතුමය.2006 වසරේදී මෙරට අවුල් සහගත යුද පරිසරයකින් වැසී තිබිණි. ඒකීය රාජ්‍යයක් ලෙස අප හැඳින්වූවද එල්.ටී.ටී.ඊ. ගරිල්ලා සංවිධානය විසින් පෙර පාලන බලයේ සිටි දේශපාලනඥයින් ගේ අවශ්‍යතා උදෙසා නිල නොවන අයුරින් බෙදා වෙන්කර දුන් උතුරු නැඟෙනහිර දෙපළාත ඔවුන්ට රිසිසේ පාලනය කළා පමණක් නොව, ඔවුන්ගේ අණසක ද පතුරුවා තිබුණු බව නොරහසකි.එයින් ලද ධෛර්ය වේලුපිල්ලේ ප්‍රභාකරන්ගේ ඊලාම් සිහිනය සැබෑකර ගැනීමේ අඩිතාලම විය. 2005 පැවැති ජනාධිපති මැතිවරණයේදී මහින්ද රාජපක්ෂයන් මෙරට පුරවැසියන්ට දුන් එක් පොරොන්දුවක් වූයේ තමන් ගේ රජයක් යටතේ තෙවසරක් තුළ යුද්ධය මුළුමනින්ම අවසන් කරන බවයි. ජනතාව ඒ සඳහා අනුමැතිය දුන්නේ යුද්ධය අවසන් කරනවානම් යුද්ධයට යන වියදම් ජනතා පාරිභෝජන භාණ්ඩවල මිල වැඩි වූවත්, නිදහසේ බඩගින්නේ වුව ඉන්නට සූදානම් බවයි.රටට ජාතියට හිතැති දේශමාමකයෝ, රටේ පාලනයට ඉවහල් කරගත හැකි උසස් විවිධ තනතුරු හෙබවූ නිලධාරිහූ ත්‍රිවිධ හමුදාවේ උසස් හා පහත්ම නිලය දක්වා තම ජීවිත රට වෙනුවෙන් පූජා කළහ. ඇතමෙක් අත්පා අහිමි කර ගත්හ. බිරියන්ට සැමියන්ද දරුවන්ට මව්පියන්ද අහිමි කළ ශාපලත් යුද්ධයේ නිමාවට තිත තැබීමේ දැඩි තීරණයක් ගැනීමට තරම් ගිරුවාපත්තුවේ ජන්ම ලාභය ලද ජනාධිපතිවරයාට හැකිවීම ජාතියේම පිනක් බව සිහිපත් කිරීම කෘතවේදිත්වය අගයන ජනතාවගේ සැබෑ යුතුකමකි.යුද්ධය නිමා කළ නොහැකි එකක් යැයි ඇතැම් පක්ෂ හා පුද්ගලයන් පැවසූ කතා දූවිල්ලක් බවට පත්කරමින් රණවිරුවන්ට නිසි නියෝග ලබාදෙමින් ත්‍රස්තවාදී යුද්ධය අවසන් කළා පමණක් නොව ඒකීය රාජ්‍යයේ වෙන්වී තිබූ පළාත් එක්කාසු කිරීමටද එතුමාගේ පාලනය හා නියෝග ක්‍රියාත්මක විණි. යුද්ධය පැවතිය කාලයේ වුව දකුණේ ජනතාවගේ සියලුම සුබසාධක කාර්යාවලිය අඛණ්ඩව පවත්වාගෙන යාමේ අදිටන මෙවන් මොහොතක අප අගය කළ යුත්තෙමු. මහජනතාවගේ ජීවන බර හැකිතරමින් අඩුකර ජන අවශ්‍යතා, රැකියා හා සංවර්ධන කටයුතු ආරම්භ කිරීමට ක්‍රියා කළේය. පාරිභෝගික අවශ්‍යතා නිසිලෙස ලබාදීමට නොපිරිහෙලා කටයුතු කිරීම මේ පාලන සමයේ අප දුටු විශේෂ සිදුවීමකි.ජනතාවට ලබාදුන් පොරොන්දු ඉටුකරමින්, බහුතර මනාප ලබමින් දෙවැනි වරටත් විධායක ජනාධිපති ලෙස පදවි ප්‍රාප්ත වීම ශ්‍රී ලංකාවාසී ජනතාවගේ වාසනාවක් ලෙස අගයමි. ජනතාවගේ සුබසාධන කටයුතු අඛණ්ඩව පවත්වා ගනිමින් නව සංවර්ධන ව්‍යාපෘති ආරම්භ කරමින් රටේ අනාගතය සුරක්ෂිත කිරීමට 65 වැනි ජන්ම දිනය යෙදෙන අද පටන් යෝධ බල, යෝධ ශක්තිය හා නිදුක් නිරෝගී සුව ලැබේවායි පතමු..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=f1011189</link>
    <topic>අභීත නායකයාටජාතියේ ප්‍රණාමය</topic>
    <author>කේ. ඩී. නිහාල් හේවගේ නාවික හා ගුවන් සේවා තොරතුරු හා පර්යේෂණ ආයතනයේ සභාපති</author>
    <content>ශ්‍රී ලංකා ඉතිහාසය තුළ බිහිවූ අසමසම ජනනායකයා ලෙස ජනාධිපති මහින්ද රාජපක්‍ෂ මහතා නම් කළ හැකිය. වසර තිහක් පුරා පැවැති කුරිරු ත්‍රස්තවාදය සම්පූර්ණයෙන්ම විනාශ කර, දෙකඩ කර තිබූ දේශය එක්සේසත් කළ ජාතියේ නායකයා ඔහුයි.රාජ්‍ය නායකයන් හා සාමාන්‍ය ජනතාව භීතියට පත් කළ ඝාතනයට ලක්කළ ත්‍රස්තවාදය මුලිනුපුටා දමමින් ලෝකයට ම ආදර්ශයක් දෙමින් රටේ අභිමානය ආරක්‍ෂා කළ ජනනායකයා ඔහුයි. ගමේ ගොවියාට ද, කම්කරු පන්තියේ කම්කරුවාට ද, ශිෂ්‍යයාට ද, ව්‍යාපාරිකයාට ද, ඉහළ ම පන්තියේ නිලධාරියාට ද එක සේ ආමන්ත්‍රණය කළ හැකි, සාමාන්‍ය ජනතාවගේ හදගැස්ම හොඳින් තේරුම් ගත් ජාතියේ අවශ්‍යතා හොඳින් ම දුටු ජාතියේ නායකයා ඔහු ය.අප රටට නිදහසින් පසු බිහිවූ නායකයන් අතුරින් වඩාත් ජනප්‍රසාදයට ලක්වූ ජනාධිපති මහින්ද රාජපක්‍ෂ මැතිතුමා ශ්‍රී ලංකාවේ ජාතික අනන්‍යතා ශ්‍රී ලංකාව ස්ථාවර කරමින් එය ලෝකය ඉදිරියට රැගෙන යාමට කටයුතු කළේය.වෙළේ ඉපනැල්ලේ ඇවිද ඇති සාමාන්‍ය සිංහලයෙකු සේ ගැමි ආහාර වේලක් හැන්දෙන් ගෑරුප්පුවෙන් නොව අතින් අනා ආහාරයට ගත හැකි අපගේ මේ රාජ්‍ය නායකයා ශ්‍රී ලාංකීය ජාතියේ පිනෙන් බිහිවී ඇත. ශ්‍රී ලංකාව තුළ ජීවත්වන සෑම ජාතියකටම ආගමකටම එකසේ සලකන මේ ජනනායකයා ආරම්භ කරනු ලබන දෙවැනි ජනාධිපති ධූර කාලය අප රටේ වඩාත් සෞභාග්‍ය සම්පන්න යුගය වනු ඇත.රටට, ජාතියට, ආගමට ආදරය කරන සාමාන්‍ය මිනිසාගේ ගඳ සුවඳ හඳුනන, සාමාන්‍ය මිනිසා ආදරය කරන, දකුණෙන් බිහිවූ ශ්‍රේෂ්ඨ දේශපාලන පරපුරකින් පැවත එන අයුක්තියට, අසාධාරණයට කිසිදා හිස නොනැමූ අභීත රෝහණ පුත්‍රයාණෙනි, ශ්‍රී ලංකාවේ අභිමානය ඉදිරියට ගෙන යාමට ඔබට සියලු ශක්තිය හා ධෛර්ය ලැබේවායි මාගේත් ශ්‍රී ලාංකික ජනතාවගේත් පැතුමයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=f10111810</link>
    <topic>කටාන ආසනයේ දී‘මහින්දාලෝක හරසර 2010’</topic>
    <author>හැඳල විශේෂ ජුලියන් කෝරාළ</author>
    <content>ජනපති පදවි ප්‍රාප්තිය නිමිත්තෙන් ‘මහින්දාලෝක ජනපති හරසර 2010’ නමින් කටාන ආසනයේ වැඩසටහන් රැසක් ක්‍රියාවට නැංවේ. පාර්ලිමේන්තු මන්ත්‍රීනි විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මියගේ මෙහෙයවීමෙන් මේ වැඩසටහන් ක්‍රියාත්මක වේ. ඇමැති බැසිල් රාජපක්ෂ මහතාගේ උපදෙස් පරිදි කටාන ආසනයේ මාර්ග 79ක් කොන්ක්‍රීට් කිරීමට නියමිතය. මේ සඳහා වැයවන මුදල ලක්ෂ 800කි.ඊයේ (17) ඇමැති ජෝන්ස්ටන් ප්‍රනාන්දු මහතාගේ ප්‍රධානත්වයෙන් කොච්චිකඩේ නව සතොස අලවිසල විවෘත කෙරේ. අද (18) සවස 5.00 ට තෝප්පුව ශාන්ත පිලිප්නේරි දේවස්ථානයේ දී ජනපතිතුමාට ආශිර්වාද පතා විශේෂ දේව මෙහෙයක් ද මෙදින සවස 6.00 ට සියලු ම බෞද්ධ විහාරස්ථානවල විශේෂ බෝධි පූජා පවත්වා සෙත්පැතීම ද සිදු කෙරේ.  ජනාධිපති මහින්ද රාජපක්ෂ මහතාගේ 65 වැනි ජන්ම දිනය සැමරීම නිමිත්තෙන් වත්තල ශ්‍රී ලංකා නිදහස් පක්ෂ ප්‍රධාන සංවිධායක, නීල් රූපසිංහ මහතා විසින් උත්සව මාලාවක් සංවිධානය කර ඇත.ෑම ගමකම විහාරස්ථානවල පන්සල්වල බෝධි පූජා හා විශේෂිත ආගමික වැඩසටහන් පැවැත්වේ. ජනාධිපතිතුමාට දීර්ඝායු පතා ආසනයේ ඇති කතෝලික දේවස්ථානවලද, හින්දු කෝවිලවලද, මුස්ලිම් පල්ලිවලද ආගමික වත්පිළිවෙත් පවත්වා දේව ආශිර්වාදය ලබාදීමට ද කටයුතු සංවිධානය කර තිබේ.අද (18) දා උදේ 9.00 ට නිල්මිණි පරිශ්‍රයේ දී ක්‍රීඩා සංගම්, සුබසාධක සංගම් හා ග්‍රාම සංවර්ධන සමිති සඳහා ක්‍රීඩා භාණ්ඩ හා ආබාධිත පුද්ගලයන්ට රෝද පුටු, අඩු ආදායම්ලාභී දරු පවුල්වලට වියළි ආහාර මලු හා සෙවිළි තහඩු බෙදාදීමටත් පියවරගෙන ඇති බව නීල් රූපසිංහ පවසයි.  ජනාධිපති මහින්ද රාජපක්ෂ මහතාගේ ජන්ම දිනය නිමිත්තෙන් තෙල්දෙණිය වේඬරුව කිරි විහාරස්ථානයේ දී ආගමික වැඩසටහන් රැසක් අද (18) පැවැත්වේ. මධ්‍යම පළාත් සභා මන්ත්‍රී එම්. ජී. ජයරත්න මහතා මැද දුම්බර ප්‍රාදේශීය සභාවේ සභාපති රණසිංහ විජේකෝන් මහතාගේ ප්‍රධානත්වයෙන් මෙම වැඩසටහනේ දී අගුරුගමුව වැව් ඉස්මත්තේ ජල පෝෂක පැළ 2000 ක් සිටුවීමද සිදු කෙරේ.  ජනපති ජන්ම දිනය වෙනුවෙන් කරනු ලබන රුක් රෝපණ විශේෂ වැඩසටහනට සමගාමීව මැද දුම්බර ප්‍රාදේශීය ලේකම් කාර්යාලය මගින් වටිනා පැළ වර්ග තුන්දහසක් අද (18) දින රෝපණය කෙරේ.අගුරුවල ඔය රක්ෂිතය දෙපස පැළ දහසක් සහ ප්‍රාදේශීය ලේකම් බල ප්‍රදේශයේ විවිධ ස්ථානවල පැළ දෙදහසක් රෝපණය කිරීමටද කටයුතු සූදානම් කොට තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=f10111811</link>
    <topic>ජනපති ජන්ම දිනයේ සිට කෙටි පණිවිඩයෙන්ජල බිල්පත් ගෙවමු</topic>
    <author>රක්‍ෂණ ශ්‍රීයන්ත</author>
    <content>ජනපති ජන්ම දිනය හා පදවි ප්‍රාප්ති මහෝත්සවයට සමගාමීව තොරතුරු තාක්ෂණයේ ප්‍රාතිහාර්යය රට වැසියාට ලබාදීමේ මහින්ද චින්තන ජාතික වැඩපිළිවෙළින් තවත් එක් පියවරක් ලෙස, දුරකථන කෙටි පණිවුඩ තාක්ෂණය මගින් ජල බිල්පත් ගෙවීමේ වැඩ සටහන අරඹන බව ජල සම්පාදන හා ජලාපවාහන ඇමැති දිනේෂ් ගුණවර්ධන මහතා පවසයි.පාරිභෝගිකයාගේ කාලය ඉතිරි කර ගැනීමත්, වැඩි පහසුවත්, මිලෙහි වාසි දායක තත්ත්වය ලබා දීමත් අරමුණු කර ගනිමින් මේ නව ජල බිල්පත් ගෙවීමේ ක්‍රමය ආරම්භ කළ බව ඇමැතිවරයා පවසයි.කොළඹ ටාජ් සමුද්‍රා හෝටලයේ පැවති දුරකථන කෙටි පණිවිඩ තාක්ෂණය මගින් ජල බිල්පත් ගෙවීමේ වැඩසටහනක් සමාරම්භ කරමින් ඇමැතිවරයා මේ අදහස් පළ කළේය.තොරතුරු තාක්ෂණයට කළ හැකි දේ අනන්ත අප්‍රමාණයි. එය ක්ෂිතිජය වැනිය. එය අපට සමීප කරවීමට ඔරික් ගර්‍ණඅධ්ම්ඝ සමාගම ගත් උත්සහාය ප්‍රශංසනීයයි. ලෝකය තුළ සිදුවන දේ ක්ෂණිකව ජනතාවට ගෙන ඒමට ඔරික් ආයතනය වෙළෙඳ පොළ තුළ කරන නිරීක්ෂණ හා මෙහෙයුම් අප අගය කළ යුතු වෙනවා. ඒවා අප ජනතාවට සමීප වන බව විශ්වාසයි ද පැවසීය.නවීන තාක්ෂණය ගමට ගොස් අවසානයි. ඈත එපිට ගම්මානවල ජීවත් වන ගොවියා තම එළවළු හා වගාවන්ගේ මිල තීරණය කිරීමට අන්තර් ජාලය උපයෝගී කර ගන්නවා. ලෝකයේ සිදුවන නවීන තාක්ෂණ ක්‍රම අපේ රටට ද ක්ෂණිකව ම ගලා ඒම තුළින් අපේ සංවර්ධන ක්‍රියාදාමය වේගවත් කිරීමට විශාල පිටු බලයක් ලැබී තිබෙනවා.බැංකු ක්‍රමය හා ගෙවීම් එකතු කරන ආයතන අතරත් ජාතික ජල සම්පාදන මණ්ඩලය අතරත් තිබූ දුරස්ථ බව නැති කරමින් ඔවුන් ලක්වැසියන්ට සමීප කිරීමට මේ නව ක්‍රමය නිසා හැකිවී තිබෙනවා.ාතික ජල සම්පාදන මණ්ඩලය ඔරික් ආයතනය සමඟ එක්ව තැබූ මේ පියවර නව පිවිසුමක විජයග්‍රහණයක් ලෙස හැඳින්විය හැකියි. ඉදිරියේ දී අනෙකුත් ආයතනය ද අප අනුගමනය කරමින් මෙවැනි නව තාක්ෂණික ක්‍රමවේද රටට හඳුන්වාදීම සිදු කරනු ඇතැයි අපේ විශ්වාසයයි. අප රටේ සිටින දුරකථන භාවිත කරන්නන් මිලියන දොළහ හමාරක පමණ පිරිසට අප නව ක්‍රමයට පහසුවෙන් පිවිසෙමින් තමන්ගේ ජල බිල්පත ගෙවිය හැකියි. මේ ක්‍රමය බිල්පත් ගෙවීමේ ක්‍රමයෙන් ඔබ්බටත් විහිදී යමින් ඔවුන්ට තොරතුරු ලබා දීමේ ක්‍රමයක් ලෙස ද එය මා දකිනවා.යම් කිසි කාර්යයක් කිරීමේ දී එහි පළමු පියවර ගැනීමයි අපහසු. ඒ පළමු පියවර අභීතව තබමින් ඔරික් ගර්‍ණඅධ්ම්ඝ ආයතනය මේ නව තාක්ෂණික ක්‍රමය හඳුන්වාදීමට කටයුතු කර තිබෙනවා. ඒ සඳහා අපගේ ස්තුතිය එම ආයතනයට පළ කර සිටිනවා.පාරිභෝගිකයා බිල්පත් ගෙවීමට කොපමණ දුකක් විදිනවාද කියා අප දන්නවා. බස් රියේ වාහනවල යමින් පැය ගණන් පෝලිම්වල සිටිමින් බිල්ගෙවූ කාලය නිමා කිරීමට දැන් හැකිවී තිබෙනවා. කාලයට වටිනාකමක් තිබෙන බව අප පෙන්වා දී තිබෙනවා. කාලයේ වටිනාකම අපේ සංවර්ධනයට මහත් දිරියක් බව පෙන්වා දීමට හැකිවීම මහත් ජයග්‍රහණයක් යැයි ද අමාත්‍යවරයා වැඩිදුරටත් පැවසීය.ජල සම්පාදන හා ජලාපවාහන නියෝජ්‍ය ඇමැතිනී නිරූපමා රාජපක්‍ෂ මහත්මිය, ජනපතිතුමාගේ ජන්ම දිනය හා පදවි ප්‍රාප්තියට සමගාමීව දුරකථන කෙටි පණිවිඩ තාක්ෂණය මඟින් ජල බිල්පත් ගෙවීමේ වැඩසටහන ආරම්භ කිරීමට හැකිවීමත්, මහින්ද චින්තන ජාතික වැඩපිළිවෙළෙහි නව තොරතුරු තාක්ෂණය ජනතාවට සමීප කිරීමේ පොරොන්දු ඉටුකිරීමක් ලෙස අප පෙන්වා දෙනවා.නව තාක්ෂණික ක්‍රම හඳුන්වා දීම තුළින් ආර්ථික වේගවත් කිරීමත් එහි මහඟු ඵල ජනතාවට නෙලා දීමේ මහින්ද චින්තන ඉදිරි දැක්මේ තවත් ජාතික කර්තව්‍යක් ලෙස අප මෙම නව ජල බිල්පත් ගෙවීමේ ක්‍රමය පෙන්වා දෙනවා. ඕනෑම වේලාවක ඕනෑම තැනක සිට ඕනෑම කෙනෙකුට තම ජල බිල්පත මේ ක්‍රමය තුළින් ගෙවිය හැකියි. පාරිභෝගිකයන්ගේ පහසුව, කාලය ඉතිරි කර දීම මෙහි මුඛ්‍ය පරමාර්ථය යි.අදට (18) යෙදෙන ජනපතිතුමාගේ ජන්ම දිනය හා දෙවැනි පදවි ප්‍රාප්ති උළෙල නිමිති කොට ගනිමින් විශේෂ වැඩ සටහන් මාලාවක් ක්‍රියාත්මක කිරීමට කටයුතු යොදා තිබෙනවා. වැඩ අවසන් කර ඇති ජල යෝජනා ක්‍රම හැකි ඉක්මණින් ජනතාවට ලබාදී එහි සම්පූර්ණ වාසිය ජනතාවට ලබා දීමට කටයුතු කරනවා. ජල නාස්තිය අවම කර සමස්ත ජනතාවට පිරිසිදු ජලය ලබා දීමට අප යුහුසුළුව කටයුතු කරමින් සිටිනවා යැයි නියෝජ්‍ය ඇමැතිවරිය වැඩිදුරටත් පැවසුවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=f10111813</link>
    <topic>අපේ නායකයාලොවටම ආදර්ශයක්</topic>
    <author/>
    <content>තවම පුංචි තිගැස්මක් ඉතිරිව පවතී. අපගේ සමාජය නිරීක්ෂණය කරන විට එය පැහැදිලි වේ. බිය හා සැකය මිනිසාගේ චෛතසිකයෙන් එකවර බැහැර වන්නේ් නැත. ඊට යම් කාලයක් ගතවේ. ඒ තිගැස්ම සාධාරණයි. ඊට සිනාසීමෙන් හෝ දොස් කීමෙන් හෝ පලක් නැත. එම තිගැස්ම විසින් හෙළිදරව් කරනු ලබන ප්‍රධාන සාධකය දෙසට අපගේ විමර්ශනය යොමු විය යුතුය.වසර 30ක් යනු මිනිසෙකුගේ ජීවිතයෙන් තුනෙන් එකකට වැඩි කාලයකි. පරම්පරා 3ක් පමණ බිහි වන කාල පරාසයකි. මේ මුළු කාලය පුරා ශ්‍රී ලංකාවේ අත්දැකීම බවට පත්වූයේ ත්‍රස්තවාදය යි. වඩාත් පැහැදිලිව කිවහොත් මිනීමරු ප්‍රභාකරන්ගේ ම්ලේ්ච්ඡ ඝාතන සංස්කෘතිය යි. එදා මරණය දෝතින් ගත් මිනිසුන් අපට මුණ ගැසිණි.මේ යථාර්ථය අමතක කළ නොහැකිය. මුළු රටේ වෙරළ තීරයෙන් තුනෙන් දෙකක්ද, මුළු භූමියෙන් තුනෙන් එකක්ද ප්‍රභාකරන්ගේ නිල නොලත් පාලනය යටතේ පැවැතිණි. ප්‍රභාකරන්ගේ අවසානය සිහිනයක් ලෙස පැවැතිණි. ත්‍රස්තවාදයේ අවසානය මායාවක් ලෙස පැවැතිණි. එහෙත් දැන් සියල්ල නිමාවට පත්ව තිබේ. අපි ජයග්‍රාහී මිනිසුන් බවට පත්ව සිටිමු. කොටින්ම ශ්‍රී ලංකාව ලෝකයේ කැපී පෙනෙන රාජ්‍යයක් බවට පත්ව තිබේ.නිදහසින් පසුව ගෙවී ගිය වසර හැට දෙකක කාලය තුළ දී අප ලබාගෙන ඇති ප්‍රධාන ජයග්‍රහණය කුමක්ද ? එම ජයග්‍රහණය පසුපස පැවති අයෝමය සාධකය කුමක්ද ? ඒ ගැන සාකච්ඡා කිරීමට ද මෙනෙහි කිරීමට ද සුදුසුම කාලය පැමිණ තිබේ. නිදහසින් පසු අප ලබාගත් ප්‍රධාන ජයග්‍රහණය ත්‍රස්තවාදය පරාජය කිරීම යි. එම ජයග්‍රහණය පසුපස ඇති අයෝමය සාධකය ජනාධිපති මහින්ද රාජපක්ෂ මහතාගේ නායකත්වය යි.මාගේ් මතකය අප්‍රිකානු ප්‍රබන්ධ කතා සාහිත්‍යය වෙත යොමු වේ. නොබෙල් ත්‍යාගය ද දිනාගත් නයිජීරියානු ලේඛක චිනුවා අචෙබේ වරක් මෙසේ කියා තිබේ. නයිජීරියාව කිසිදු සම්පතකින් අඩු නැති වාසනාවන්ත රාජ්‍යයෙකි. එහෙත් අපගේ මවුබිම පරාජය අත්පත් කරගෙන ඇත්තේ ප්‍රධාන ඌනතාවක් නිසා ය. ඒ නායකත්වයේ දුර්වලතාව යි. අපට හොඳ දේශපාලන නායකත්වයක් නැත. චිනුවා අචේබේගේ ඉහත ප්‍රකාශය නයිජීරියාවට පමණක් නොව මුළු ලෝකයට ම ගැළපිය හැකි සාධාරණ කියමනෙකි.2005 සිට 2010 දක්වා වසර පහකටත් අඩු කාලය තුලදී ශ්‍රී ලංකාව දේශපාලන වශයෙන් ද ආර්ථික වශයෙන් ද ජයග්‍රහණ රැසක් ලබා තිබේ. එම කෙටි කාල පරාසය නිදහසින් පසු යුගයෙහි සාර්ථකම දේශපාලන පරිච්ඡේදය ලෙස ද ඛ්ැඳින්විය හැකිය. මේ කාලය තුළ අප ලබාගත් ප්‍රධාන ජයග්‍රහණ සැකෙවින් දැක්වීම වැදගත් ය.  මේ සියල්ලම මූලික වන ප්‍රධාන සාධකයක් තිබේ. එනම් නායකත්වයේ දර්ශනය යි. දර්ශනයක් හා කැපවීමක් නැති නායකයකුට රටක් ඉදිරියට ගෙන යා හැකි නොවේ. සෝවියට් දේශය ගොඩනැගූ ලෙනින්ට, මහජන චීනය ගොඩනැගූ මාවෝ සේතුංට, වියට්නාමය ගොඩනැගූ හෝචිංට පැහැදිලි හා සාර්ථක දර්ශනයක් තිබිණි. ශ්‍රී ලංකාවේ ජනාධිපති මහින්ද රාජපක්ෂ මැතිතුමාට එබඳු පැහැදිලි දුරදක්නා දර්ශනයක් හෙවත් දැක්මක් තිබේ. “මහින්ද චින්තනය” යනු එම දැක්ම ය.2005 දී මෙරට ජනතාවගේ එකම අපේක්ෂාව වූයේ ත්‍රස්තවාදය පරාජය කොට සාමය ස්ථාපිත කිරීම ය. එය අංක එකේ බලාපොරොත්තුවක් විය. සිහිනය විය. මහින්ද රාජපක්ෂ මහතාගේ සිහිනය හා ජනතාවගේ සිහිනය එකිනෙකට හොඳින් ගැළපිණි.ජේ. ආර්. ජයවර්ධන මහතා විශාල ජනවරමක් ලබමින් රාජ්‍ය නායකත්වයට පත් වූ පරිණත දේශපාලකයෙකි. ඔහු ආසියාවේ කැපී පෙනෙන රාජ්‍යතාන්ත්‍රිකයකු ලෙස ද කටයුතු කළේය. එහෙත් ත්‍රස්තවාදය පිළිබඳ අභියෝගය ජයගැනීමේ දී ජයවර්ධන මහතා අතිශයින්ම පරාජිත නායකයකු බවට පත් විය. ජයවර්ධන මහතාට ත්‍රස්තවාදය පරාජය කිරීමට නොහැකි වූවා පමණක් නොව අලුත් දේශපාලන අර්බුද ගණනාවක් ද ඔහු විසින් නිර්මාණය කරන ලදී. ඉන්දු – ලංකා ගිවිසුමෙහි ප්‍රතිඵල ද ඉන්දු – ලංකා මිත්‍රත්වය බිඳවැටීම ද ඒ අතර ප්‍රධාන වේ.රණසිංහ ප්‍රේමදාස, චන්ද්‍රිකා බණ්ඩාරනායක කුමාරතුංග, ඩී. බී. විජේතුංග යන රාජ්‍ය නායකයන් ද ත්‍රස්තවාදී අර්බුද හමුවේ දුර්මුඛ වූ බව සියලු දෙනාම දනිති. මහින්ද රාජපක්ෂ මහතා ඒ අතින් විශිෂ්ට නායකයකු බව මුළු ලෝකයම පිළිගනී. ගෝලීය ත්‍රස්තවාදය හමුවේ අමෙරිකා එක්සත් ජනපදය පවා දුර්මුඛය. ඒ අතින් අපගේ ජනාධිපතිවරයා අද්විතීය ජයග්‍රහණයක් ලබා ඇත. එතුමාගේ උපායමාර්ග අධ්‍යයනය කිරීමට ලෝකය පෙළැඹි සිටී.නේපාලයේ රාජ්‍ය නායකයා මහින්ද රාජපක්ෂ මැතිතුමාට ආරාධනාවක් කළේය. එනම් තමන්ගේ මවුබිමෙහි දේශපාලන අර්බුදය නිරාකරණය කිරීම සඳහා මැදිහත් වන ලෙස ය. මෙවන් ගෞරවණීය අවස්ථාවක් මීට පෙර කිසිදාක ශ්‍රී ලංකාවට උදා වී නැත.ජනාධිපති මහින්ද රාජපක්ෂ මහතා අනුගමනය කරන ඉතා වැදගත් ප්‍රතිපත්තියක් මේ මොහොතේ මගේ සිහියට නැගේ. එතුමා 2005 දී ජනාධිපතිවරණය ජයගෙන ජනාධිපති පදවියෙහි වැඩ භාරගනිමින් කියා සිටියේ මෙතැන් පටන් පක්ෂ හා ජාති භේද නොසලකා සියලු දෙනාගේම නායකයා ලෙස මානව හිමිකම්වලට මුල්තැන දෙමින් කටයුතු කරන බවය. බෙදුම්වාදී දෙමළ ත්‍රස්තවාදය පරාජය කිරීමට කටයුතු කළ ද දෙමළ ජනතාවගේ අයිතීන් උල්ලංඝනය කිරීමට ජනාධිපතිවරයා ඉඩ දුන්නේ නැත. එය එදත් – අදත් සමගාමීව පවත්වා ගෙන යයි.අන්තර් ජාතික සම්මන්ත්‍රන ගණනාවක දීම දෙමළ භාෂාවෙන් ද සභාව ඇමතූ ජනාධිපතිවරයා එය මවුබිමේ ප්‍රධාන භාෂාවක් බව කියා සිටියේ ය. දෙමළ භාෂාවෙන් අන්තර්ජාතික සමුළුවක් ඇමතූ සිංහල නායකයකු පිළිබඳ මතකයක් අපට නැත. යුද්ධය පවත්වා ගෙන යන සමයේ පවා එතුමාගේ දැඩි අවධානය යොමු වූයේ සාමාන්‍ය දෙමළ ජනයා වෙත ය. දෙමළ ජනතාවට කන් දුන් එකම සිංහල නායකයා ද ඔහු ය.මවුබිම පිළිබඳ සංකල්පය මෙරට ජාතීන් අතර රෝපණය කිරීමට කටයුතු කළ මෑත කාලීන නායකයා ද මහින්ද රාජපක්ෂ මැතිතුමා ය. නිදහස ලබා ගැනීමෙන් පසු සුළු කාලයක් තුළ ජාතියේ නිදහස හා ස්වෛරීත්වය පිළිබඳ හැඟීමක් රට වැසියන් තුළ තිබිණි. එහෙත් බලයට පත් වූ නායකයන් එය උද්දීපනය කළේ නැත. මේ හේතුව නිසා රට ගැන හැඟීම, ජාතිය පිළිබඳ හැඟීම ශීඝ්‍රයෙන් යටපත් විය. ත්‍රස්තවාදයේ නැගිටීම නිසා අපට ඉතිරි වූයේ පසුගාමී අදහස් සහිත බෙලහීන සමාජ කණ්ඩායමකි.නිදහසින් පසු ශ්‍රී ලංකාවේ දේශපාලන ගමන් මග විශ්ලේෂණය කළ හොත් 1948 න් පසු මෙතෙක් බිහි වු සාර්ථක ම නායකයා ජනාධිපති මහින්ද රාජපක්ෂ මැතිතුමාය. අප එසේ කියනුයේ ඔහු අපගේ නායකයා වන නිසා නොවේ. එය අන්තර්ජාතික පිළිගැනීමටද ලක්ව ඇති නිසාය. 2005 වන තුරු ද ශ්‍රී ලංකාව හැඳින්වූයේ අසාර්ථක රාජ්‍යයක් ලෙසය. එහෙත් මේ වන විට ලෝකයේ හොඳම ව්‍යාපාරික ස්ථානයක් ලෙස ශ්‍රී ලංකාව හැඳින්වේ. අමෙරිකාව, ඉන්දියාව, චීනය, ජපානය, ඇතුළු රටවල් ගණනාවක් මෙරට ආයෝජනයට කටයුතු කරගෙන යයි. බටහිර රටවල් අපට තිබූ සංචාරක තහනම දැන් ඉවත් කර ඇත.මහින්ද රාජපක්ෂ යුගය තරම් සංවර්ධන අභියෝග ජයගත් වෙනත් යුගයක් අප දැක නැත. එහි කොටස් කාරයන් වීමට ලැබීම හැම අතකින්ම සතුටට කාරණයකි. හම්බන්තොට වරාය, නොරොච්චෝලේ හා කෙරවලපිටිය බලාගාර, ඉහළ කොත්මලේ ජල විදුලි ව්‍යාපෘතිය අපගේ ඇස් පනාපිට සාර්ථක වී තිබේ. මේ සියල්ල අත් හැර දමන ලද ව්‍යාපෘති බව අමුතුවෙන් කිය යුතු නොවේ. රටක් දියුණු වීමට නම් මෙබඳු මහා පරිමාණ ව්‍යාපෘති අවශ්‍ය වේ. හම්බන්තොට අන්තර්ජාතික වරාය ශ්‍රී ලංකාවේ ආර්ථික ඉතිහාසය වෙනස් කරන වැදත් ම සාධකයකි. ආසියාවේ රටවල් ගණනාවක් එයින් තැති ගැන්මට ලක්ව සිටී.ජනාධිපතිතුමාගේ ආශිර්වාදයෙන් එතුමාගේ් පළමු අමාත්‍ය මණ්ඩලයේ ධීවර හා ජලජ සම්පත් ඇමැතිවරයා වීමේ භාග්‍ය මට ද හිමි විය. එම කාලය තුළ මා මුහුණ දුන් ප්‍රධාන අභියෝගය වූයේ ශ්‍රී ලංකාව වටා ඇති මුහුදු තීරයෙන් තුනෙන් දෙකක් ත්‍රස්තවාදී ග්‍රහණයට ලක්ව තිබීම යි. වෙනත් ලෙසකින් සඳහන් කළහොත් ශ්‍රී ලංකා ධීවරයන්ට මුහුදු රැකියාව කළ හැකි වූයේ සමස්ත මුහුදු තීරයෙන් තුනෙන් එකක සීමාවක පමණක් වීමයි.ආරක්ෂක හමුදාව විසින් එම තුනෙන් එකක මුහුදු කලාපය තුළද බෝට්ටුවල අශ්ව බල ධාරිතාව සීමා කර තිබීම තවත් ප්‍රධාන ගැටලුවක් විය. මේ වන විට ශ්‍රී ලංකාවේ සෑම ධීවරයෙකුටම ධීවර කටයුතු සඳහා සම්පූර්ණ මුහුදු තීරය නිදහස් කලාපයක් බවට පත්ව තිබේ. ඒ ජනාධිපතිතුමා ත්‍රස්තවාදය අවසන් කිරීම තුළින් ධීවර ජනතාව ලැබූ සුවිශේෂීතම ජයග්‍රහණයයි.අප මේ පැමිණ සිටිනුයේ ස්වර්ණමය යුගයකට ය. එම යුගයේ නිර්මාතෘ ජනාධිපති මහින්ද රාජපක්ෂ මැතිතුමා ය. ඔහු අපගේ එකම නායකයාය. ඔහු ශ්‍රී ලංකා නිදහස් පක්ෂයට අපට පමණක් නොව මුළු රටටම අලුත් අවකාශයක් උදාකර දී තිබේ. මම ද එහි කොටස්කරුවෙක්මි යන අභිමානය මට තිබේ. අපගේ නායකයා හා මාර්ගෝපදේශකයා තවත් සාර්ථක ගමනක් සඳහා මංගල පියවර තබයි. ඒ ඓතිහාසික ගමනට අත්වැලක් සැපයීමට අපි සැදී පැහැදී සිටිමු.අදට යෙදෙන ඔහුගේ උපන් දිනයටද ශුභාශිංසන පිරිනමමු..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=f10111814</link>
    <topic>අපට මෙන්ම ලොවට ද වටින අපේ ජනපති</topic>
    <author>බෙංගමුවේ නාලක හිමි</author>
    <content>මහින්ද රාජපක්ෂ නැමැති රුහුණු පුත්‍රයා 2005 නොවැම්බර් මස 18 වැනි දා (එතුමාගේ 60 වැනි උපන් දිනය දා) ශ්‍රී ලංකාවේ ජනාධිපති ලෙස පත්වූයේ රටේ පිනට යි. වාසනාවට යි. එදා රුහුණු පුත්‍රයා වූ ඔහු අද මුළු මහත් ලෝකය ඉදිරියේ ශ්‍රේෂ්ඨ ශ්‍රී ලංකා පුත්‍රයෙකි.එතුමා වසර 40ක තම දේශපාලන අද්දැකීම් මතින් එම තත්ත්වයට පැමිණිය ද එය මවුබිමේ වාසනාව විසින් උදාකර දුන් දෙයක් ලෙස ණුවනැත්තෝ සළකති.මේ සුවිශේෂී නායකයා එතැනට පැමිණීමට හේතුකාරක විමසා බැලීම හා ඒවා ප්‍රචාරය කිරීම මවුබිමේ සුජාත පුත්‍රයන් වීමට අපේක්ෂා කරන අයට ප්‍රයෝජනවත් වන බැවින් ජනාධිපතිතුමන්ගේ දෙවැනි පදවි ප්‍රාප්තිය සමරන මේ මොහොතෙහි මේ සටහන පළ කිරීමට කල්පනා කෙළෙමි.රට වැටී සිටින අවස්ථාවක නායකත්වය ලබාගෙන රට ගොඩනැඟීම සඳහා මහින්ද රාජපක්ෂ මැතිඳුන්ට උපකාර වූයේ එතුමන් තුළ පැවැති සුවිශේෂ ලක්ෂණ යි. ඉන් ප්‍රධාන ම කරුණ නම් සිංහල බෞද්ධකම යි. සිංහල බෞද්ධකමට කිව හැකි තවත් නමක් නම් මනුස්සකම යි. සිංහල බෞද්ධයා කිසිදාක අන්‍ය ජාතිකයන්ට, අන්‍යාගමිකයන්ට නිගරු නොකරති. එහෙත් සිංහල බෞද්ධ කමට එරෙහි වන ඕනෑම බලවේගයකට නොබියව මුහුණ දීමේ හැකියාව ද ඔවුන් තුළ තිබේ.සංකර වූ සිංහල බෞද්ධයන්ට මෙන්ම සිංහල බෞද්ධකමට එරෙහි වූවන්ට ද මේ උතුම් ගුණය නොපෙනෙතත්, ආනන්ද කුමාරස්වාමී වැනි මහ පඬිවරුන් ඒ උතුම් ගුණය දැක ඇත. සිංහල බෞද්ධ කමෙන් බැහැර වූ විට මෙරට මිනිසුන්ගේ මෙන්ම රටේ ද වැදගත්කම නැතුව යනු ඇත. එම සිංහල බෞද්ධකමේ වත්මන් ලකුණ ලෙස ජනාධිපති මහින්ද රාජපක්ෂ මැතිතුමන් හැඳින්විය හැකි ය.වසර 40ක එතුමන්ගේ දේශපාලන ඉතිහාසය විමසා බලන විට පැහැදිලිව පෙනෙන ගුණයක් නම් ඉවසීම යි. විපක්ෂ තුළින් මෙන්ම තම පක්ෂය තුළින් ද එතුමන්ට එල්ල වූ තර්ජන ගර්ජන කෙනහිළිකම් අපමණ යි. එම සියල්ලට ම මෙන්ම තම පෞද්ගලික ජීවිතයේ දී මුහුණ පාන්න යෙදුණු දුක් වේදනා කම්කටළු ආදියට ද මුහුණ දී මහා ඉවසීමකින් කටයුතු කිරීමේ හැකියාව එතුමන්ට තිබුණි.පක්ෂයෙන් තමන්ට ලැබුණු ඇමැතිකමට වටිනා කමක් දෙමින් ක්‍රියා කරන විට එය නොරිස්සූ වැඩ නොකරන අය මෙන්ම වැඩ කිරීම තුළින් එතුමා ජනප්‍රිය වීමට අකමැති අයගේ ක්‍රියා හේතු කොටගෙන එතුමන්ට වැඩි කළක් ඇමැති ධුරයක රැඳී සිටීමට හැකි වූයේ නැත. මේ ඇමැති ධුර මාරු කිරීම ගැන නොසැළුනු එතුමා ඒ ගැන කීවේ “පීනන්න පුළුවන් මාළුවාට ඕනම වතුරක් ඔට්ටුයි” යනුවෙනි.“ඉවසන දනා රුපුයුදයට ජය කොඩිය” යන කියමන අර්ථවත් කළ කෙනෙකු ලෙස මහින්ද රාජපක්ෂ මැතිදුන් හැඳින්විය හැකි ය. ඇතැම් අවස්ථාවලදී ඉවසීමේ සීමාව ඉක්මවා යන විට ද ඒ බව වටහා ගෙන ප්‍රශ්නයට මුහුණ දීමේ හැකියාව එතුමන් තුළ ඇත. කොටි සමඟ සාම සාකච්ඡා කරන ලෙස විදේශ බලවේගවල නියෝජිතයන් නැවත නැවතත් කියන විට ඔවුන්ට දුන් පිළිතුර වූයේ “කියන ඕනෑම දෙයක් මම අහගෙන ඉන්නම් හැබැයි මම කරන්නේ රටට ඕන දේ, මාව බිත්තියට හිර කරන්න නම් එපා” යනුවෙනි. එසේ කියමින් ජාත්‍යන්තර බලවේගවලට ඉවසීමෙන් මෙන්ම නුවණින් යුතුව මුහුණ දීමට සමත් විය.දේශපාලනය තුළ බලකාමී අරමුණු මත පිල් මාරු කිරීම බොහෝ විට දක්නට ලැබෙන කරුණකි. එහෙත් මහින්ද රාජපක්ෂ නැමැති දේශපාලකයා පක්ෂය මාරු කෙළේ නැත. ශ්‍රී ලංකා නිදහස් පක්ෂයේ නිර්මාතෘ බණ්ඩාරනායක මැතිතුමාගේ හා සිරිමාවෝ බණ්ඩාරනායක මැතිනියගේ පුත් අනුර බණ්ඩාරනායක මහතා පවා පක්ෂය හැර යද්දී එතුමා පක්ෂය තුළ රැඳෙමින් එය රැක ගැනීමට කටයුතු කෙළේ ය. අවසානයේ දී ශ්‍රී ලංකා නිදහස් පක්ෂයේ නායකත්වය ලැබීමට ද මේ ගුණය හේතු වූවාට කිසිදු සැකයක් නැත.අපේ රටට ලබා තිබූ තිස් අවුරුදු සාපය ලෙස හැඳින්විය හැකි ත්‍රස්තවාදී උවදුර මැයි 19 වැනි දින වන විට මුළුමනින්ම තුරන් කරලීමේ මෙහෙයුමට එතුමන්ගේ සේනාධිනායකත්වය මහා ශක්තියක් විය. අද ලොව පුරා විවිධ රටවල ක්‍රියාත්මක වන ත්‍රස්තවාදී ක්‍රියා අවසන් නොවනුයේ ප්‍රධාන හේතු දෙකක් නිසයි. එකක් නම් නිසි දේශපාලන නායකත්වයක් නොමැති බවයි. අනෙක බලගතු රටවල බලපෑම්වලට නතු වීමයි.ජනාධිපතිතුමාගේ දේශපාලන නායකත්වයට විදේශ බලපෑම් එල්ල වුවද එතුමා ඒවාට යට නොවී විදේශ රටවල් අමනාපකර නොගෙන සටන මෙහෙයවා ත්‍රස්තවාදය තුරන් කරලීම මුළු මහත් ලෝකයටම කදිම ආදර්ශයකි. රට බේරාගත් පෙර රජ දරුවන් මෙන් වර්තමානයේ ඒ කාර්යය ඉටු කළ වීරයා වනුයේ මහින්ද රාජපක්ෂ ජනාධිපතිතුමන් ය. එක් හමුදා අංශයක (පාබල හමුදාව) නායකයා වූ සරත් ෆොන්සේකා මහතා යුද්ධය දිනූ වීරයා වීමට උත්සාහ කළේ ආත්මාර්ථකාමී බලකාමී හැඟීම් නිසයි. ඔහු වීරයා කරගෙන දේශපාලන පෙරළි කිරීමට උත්සාහ දරන්නේ දේශපාලනමය හැකියාවක් නැති අයයි. ජනාධිපතිතුමන් තුළ ඇති පරාර්ථකාමී හැඟීමේ මහා ශක්තියක් ;ද්ශපාලනමය හැකියාවත් අභිබවා යෑමට ඔවුහු සමත් නොවෙති.පරාජය කළ නොහැකි දරුණු ගරිල්ලා නායකයකු ලෙස ලොවම පිළිගෙන සිටි පිරබාහරන්ගේ නායකත්වය මෙන්ම ඔහු ගොඩනැඟු ත්‍රස්තවාදයත් විනාශ කළ අපේ ජනාධිපතිතුමා ත්‍රස්තවාදය නැති කරන්නේ මෙසේ යැයි මුළු මහත් ලෝකයට ආදර්ශයක් දුන් කෙනෙකි. ඒ බව අද ජාත්‍යන්තරව පවා පිළිගෙන ඇත.ත්‍රස්තවාදය මැඩලීමට ශ්‍රී ලංකාවේ ජනාධිපති ආදර්ශයකට ගත යුතුªය යන මතයක් ජාත්‍යන්තරය තුළ ගොඩනැඟී ඇත. නේපාලයේ පවතින දේශපාලන අර්බුදකාරී තත්ත්වය විසඳා ගැනීමට ද අපේ ජනාධිපති තුමන්ගේ සහාය ඔවුහු අපේක්ෂා කරති. ඔබාමා ඉන්දියාවට ලංවීමට කොතරම් උත්සහ කළත් අපේ ජනාධිපතිතුමන් පිළිබඳව ඉන්දියාවේ ඇති විශ්වාසයට හා ගෞරවයට කිසිදු හානියක් වන්නේ් ද නැත.ලෝක නායකයන් හමුවෙහි කතා කිරීමේ දී මෙන්ම ඡායාරූපවලට පෙනී සිටිමේ දී ද අපේ ජනාධිපතිතුමා අන් හැමට ඉහළින් කැපී පෙනෙන කෙනෙකි. එය එතුමාගේ් පිනයි. රටේ වාසනාවයි. රටේ සියලු දෙනාට මරණ බයෙන් තොරව ජීවත් විමේ අවස්ථාව උදාකර දීමට නායකත්වය දීම ජනාධිපතිතුමා සිදු කර ගත් මහා පුණ්‍යකර්මයකි. ඒ බව අද මුග්ධ මිනිසුන්ට හැර අන් සියලු දෙනාටම අවබෝධ වී ඇත.රටේ නායකත්වය දැරීමට එතුමන්ගේ අභිමතය තිබෙන තුරු ඊට අවශ්‍ය ශක්තිය එතුමන්ට තිබෙන තුරු රටේ නායකත්වය දරමින් රට රැකීමට හා සංවර්ධනය කිරීමට තුණුරුවන්ගේ ආශිර්වාදයත් රටට ආදරය කරන සියලු ජනතාවගේ ආශිර්වාදය හා සහයෝගයත් ලැබේවායි ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=f10111815</link>
    <topic>සමාජ දේහය සුවපත් කළශ්‍රේෂ්ඨ ජීවකයාණෝ</topic>
    <author>ශාස්ත්‍රපති අග්‍රහැරේ කස්සප හිමි</author>
    <content>ප්‍රතිකාර අවශ්‍ය වන්නේ රෝගීන්ට ය. රෝගීන් දෙවර්ගයකි. ශාරීරික හා මානසික වශයෙනි. නවීන වෛද්‍ය විද්‍යාවේ හාස්කම් වර්තමානයේ බොහෝ රෝගාබාධ සුවපත් කිරීමෙහි ලා උපයෝගී වන්නේ විස්මිත අයුරිනි. මියයෑම නතර කිරීමට හැර අන් සියලු රෝග සොයා ගෙන විවිධ පර්යේෂණ මඟින් ඔසු නියම කර ගැනීම හාස්කමකි.මානසික රෝග වෙනුවෙන් කවර ඔසුවකටත් වඩා ප්‍රතිකාර තිබෙනුයේ බුද්ධ දර්ශනයේ ය. ‘සචිත්ත පරියෝදපනං’ වශයෙන් සඳහන් වන ගාථා පාඨය තුළ ඇති පරිදි දමනය කරගත් සිතට ඔසු ඇත්තේ තම තමන් ළ¼ඟම බව බුදුරජාණන් වහන්සේ පෙන්වා දී ඇත.මානව දේහයට එතරම් ඔසු වර්ග සොයා ගැනුණේ ද, ගැනෙන්නේ ද, එය විච්ඡේදනය කොට හැදෑරීමෙනි. මානව දේහයේ බිඳ වැටෙනුයේ කවර අංගයක් වුව ද තියුණු සැත්කම් කරමින් යථා තත්ත්වයට පත්කිරීමේ හැකියාවක් ඇත්තේ මානව දේහය ‘කපාකොටා’ විධිමත් ව හැදෑරීමෙන් වූ දැනුම්වත් භාවයෙනි.සමාජ දේහයක් සුවපත් කිරීමෙහිලා ද එය විච්ඡේදනය කිරීම වැදගත් බව අපි කීමු. එවිට ආසාදනවලින් ආරක්ෂා කොට සමාජ දේහය නිරුපද්‍රිතව රැකගත හැකිය. එමෙන් ම ඊට ජාතික බවක් ද, එක් කළ හැකි ය. මෙහි දී සමාජ දේහයට ඇතුළුවන ආසාදන කවරේ ද යන්න දැන සිටිය යුතු ය.සමාජ, ආර්ථික, දේශපාලන හා සංස්කෘතික වශයෙන් සමාජ දේහයක් හුස්ම ගන්නා ප්‍රධාන බල නහර සතරයි. මෙකී ‘බලනහර’ කවර විටෙකදී කිසියම් ආසාදනයකට ගොදුරු වුවහොත් සිදුවන විනාශය සුළු පටු නොවේ. භූ®මිය කොතරම් විශාල වූව ද, කොතරම් කුඩා වූව ද එකී භූ®මිය තුළ වෙසෙන ජන සමාජය කවර දිශාවකට යන්නේදැයි, යන්න තීරණය වන්නේ ඒ ජනමාජයට අදාළ රාජ්‍යත්වය හේතුවෙනි.රාජ්‍යත්වය සබුද්ධිකභාව හේතුකොට ගෙන ජන සමාජයෙන් ද සබුද්ධිකභාවය ඇති වන අතර රාජ්‍යත්වය සමාජ දේහය හරිහැටි නොහැදින ගැනීමෙන් ඇති වන අගතිය එකී රාජ්‍යත්වය පවතින තාක් කල් ද ඉක්මවා පවතින්නට වෙයි.අතීත රජදරුවන් මේ ශ්‍රී ලංකාද්වීපයේ රජකම ලබා සිදු කළේ ද, සමාජ දේහය සුවපත් කිරීමේ මහා ක්‍රියාන්විතය. එනම් අප සඳහන් කළ සමාජ, ආර්ථික, දේශපාලන හා සංස්කෘතික ‘ලේ නහර’ ආසාදනවලින් බේරා ඒවා සමාජ දේහයෙන් සුවපත් කිරීම අරබයා ද, එය විශිෂ්ටත්වයට පත්කිරීම සඳහා ද විකෘතියට පත් නොකිරීමයි. ඊටත් වඩා ඕනෑම ආසාදනයක් ඔරොත්තු දීමට තරම් සවිබල ගැන්වීමයි.ඉතිහාසය තුළ සිදුවුණු විපර්යාස අතීතයට තබා වත්මන් සමාජ දේහයේ ස්වභාවය කෙරෙහි අපේ අවධානය යොමු වන්නේ සුවිශේෂ නිමිත්තක් හේතුකොට ගෙනය. එනම් මේ සමාජ දේහයෙන් නීරෝගී සම්පත උදෙසා ඇප කැප වුණු ශ්‍රේෂ්ඨ ජීවකයාණෝ කෙනෙකු වූ මහින්ද රාජපක්ෂ ජනාධිපතිතුමාගේ දෙවැනි පදවි සම්ප්‍රාප්තිය සිදුවීමය. අපි අර යථෝක්ත ‘විච්ඡේදන සූත්‍රයම’ වර්තමානයට ආදේශ කර බලමු. මහින්ද නාමය ශ්‍රී ලාංකේය සමාජ දේහයට විඥාපනය වන්නේ ඓතිහාසික මහින්දාගමනයත් සම¼ඟ ය. එවක මේ රට නොහොත් සමාජ දේහය භාරගෙන තිබුණේ දේවානම් පියතිස්ස රජතුමා ය.අයිතිකරුවා හා භාරකරුවා පිළිබඳ පැහැදිලි කර ගැනෙන්නේ ඒ පෙරළිකාර හමුවීමෙන් ඉක්බිතිවය. මේ රට අයිතිකර ගන්නකු නොව භාරගන්නකු ලෙස දේවානම් පියතිස්ස රජතුමා හැදිනගන්නේ එදින සිටය. එතැන් සිට සංවර්ධනය යන්නට අලුත් බලයක් ලැබේ. නොඑසේ නම් එය තවත් සංස්කෘතියක් එකතු වී වඩාත් වැර ගැන්වෙන්නේ අර්ථපූර්ණ වශයෙනි.අපේ ගමෙහි නාභිය තවමත් කෘෂිකර්මාන්තය වී තිබේ. රටේ නාභිය ද එය ම ය. අපගේ සංස්කෘතිය ගොඩනැගෙන්නේ ද ඒ අනුසාරයෙනි. එහෙත් ඊට හරවත් විධිමත් හා අර්ථවත් සංස්කෘතියක් මුසු වන්නේ මහින්දාගමනයේ අනුහසින් බවට විවාදයක් නැත. දේවානම් පියතිස්ස රජතුමාට පසුව රටේ සමාජ දේහය භාරගත් අනෙකුත් රජවරු ද ඒ සංස්කෘතියේ හර පද්ධතිය නොකෙලසා සුරක්ෂිත කළහ.මහින්ද නාමය සමාජ දේහයෙන් ඉවත් කළ නොහැක්කේ ද එකී සංස්කෘතික බැදීම හේතුකොට ගෙන ය.වර්තමානයේ යුග පුරුෂයා ද මහින්ද කෙනෙකි. එතුමා මේ සමාජ දේහයෙන් සුරක්ෂිත භාවයට වග කියන්නේ කෙසේ ද යන්න විමසීමකට පෙර ඔහුගේ සමාජ සම්ප්‍රාප්තිය කෙසේ සිදුවීද ඒ පසුබිම කෙසේ ද යන්න සැකවින් හෝ සිහිපත් කිරීම වැදගත් ය.1945 දී ඩී. එම්. රාජපක්ෂ සූරීන්ගේ අභාවයෙන් පසු තවත් රාජපක්ෂ යුගයක් ඇරඹුණේය.ඒ අභාවයෙන් පුරප්පාඩු වූ හම්බන්තොට ආසනය සඳහා තංගල්ලේ නීතිඥයෙකු වූ ඩී. පී. අතපත්තු මහතා ඉදිරිපත් කිරීමට සභානායක ඩී. ඇස්. සේනානායක මහතාට අවශ්‍ය විය. එහෙත් පළාත් පාලන ඇමති එස්. ඩබ්. ආර්. ඩී. බණ්ඩාරනායක මහතා ක්‍රියා කළේ ඩී. එම්. රාජපක්ෂ මහතාගේ බාල සොහොයුරා ඩී. ඒ. රාජපක්ෂ මහතාට ආසනය හිමිකර දීමට ය. මේ අතිවිශාල ආසනයේ බොහෝ ප්‍රදේශවල ජනතාව තමා හදුනන්නේ නැති බව ප්‍රකාශ කළ අතපත්තු මහතා තරග කිරීමට අකමැත්ත පළ කළේය. ප්‍රතිඵලය වූයේ ඩී. ඒ. රාජපක්ෂ මහතාට නිතරගයෙන් හම්බන්තොට මන්ත්‍රී පදවිය හිමිවීමය.අහිංසක ගැමියෙකුගේ සැහැල්ලු දිවිපෙවෙත ගත කළ ඩී. ඒ. රාජපක්ෂ මහතා නිරහංකාර පුද්ගලයෙකි. දේශපාලනඥයෙකි. හෙතෙම බණ්ඩාරනායක නායකත්වය ගරු කළේය.1947 පළමු පාර්ලිමේන්තු මැතිවරණය සඳහා හම්බන්තොට ඡන්ද කොට්ඨාසය ආසන දෙකකට බෙදිණි. එනම්, හම්බන්තොට හා බෙලිඅත්ත වශයෙනි.දිවංගත ඩී. එම්. රාජපක්ෂයන්ගේ දෙටු පුත් 23 න් හැවිරිදි ලක්ෂ්මන් රාජපක්ෂ මහතා හම්බන්තොට අසුනට ඉදිරිපත් කෙරුණු අතර, ඩී. ඒ. රාජපක්ෂ මහතා බෙලිඅත්ත ආසනයට තරග වැදුණේ ය. ඩී. ඒත්. ලක්ෂ්මනුත්, බෙලිඅත්තත්, හම්බන්තොටත් ජය ගත්හ.1970 මහ මැතිවරණයේ දී බෙලිඅත්තේ තවත් පෙරැලියක් ඇතිවිය. ඩී. ඒ. රාජපක්ෂ මහතාගේ කණිටු පුත් මහින්ද රාජපක්ෂ මහතා 1947 සිය ඥාති සොහොයුරා මෙන් ම පාර්ලිමේන්තුවේ ලාබාලම මන්ත්‍රීවරයා වශයෙන් බෙලිඅත්ත ආසනය ජයගැනීමය.1977 දී පරාජයට පත් වවූව ද එයින් නොසැලී මහින්ද රාජපක්ෂ මැතිදන් පුරා වසර 17ක්ම ප්‍රබලව සටන් වැද සිටීමේ ගෞරවය හිමිකර ගනී.2005 ජනාධිපතිවරණය අපට කිසිදා අමතක නොවන මැතිවරණයෙකි. අභියෝග රාශියක් මැද්දෙන් පැමිණි ගමනක කූඨප්‍ර‍්‍රාප්තිය සිදුවන්නේ 2005 වසරේ ය. එම ජනාධිපතිවරණය මහින්ද රාජපක්ෂ මහතා ජයග්‍රහණය කරන්නේ ලංකා ඉතිහාසයේ සිය දේශපාලන පක්ෂයේ නායක සහායක් නොමැතිව තරග කළ පළමුවන අපේක්ෂකයා ලෙසය.ජනාධිපති රාජපක්ෂ පදවි ප්‍රාප්ත වූදා පටන් ම පෙරමුණු දෙකක සටන් කිරීමට සිදු වී තිබුණි. එකක් බෙදුම්වාදී කොටි සංවිධානය සමඟය. අනෙක මහජන ඡන්දයෙන් පැරදුණු නමුත්, කෙසේ හෝ ඉක්මනින් බලය ලබා ගැනීමට වෙර දරන විපක්ෂය සමඟය. දරුණුම සමාජ ආසාදන දෙකක් සුවපත් කිරීමේ අභියෝග භාරගත් මහින්ද රාජපක්ෂ මහතා එයින් වඩාත් දරුණුම ආසාදනයෙන් පිළිකාවක් බවට පත් වී තිබුණු යුද්ධය නිමා කළේය. එය දැවැන්ත සමාජ සැත්කමක් වීය.අන්තර් ජාතික වශයෙන් ද සමාජ දේහයේ චිත්‍රය විනාශ කිරීමේ වෑයමක නිරත විපක්ෂය කෙරෙහි උරණ නොවී ඊට නොදෙවෙනි ප්‍රතිරූපයක් ලෝකයා හමු වී පෙන්වා සිටීමේ වෑයම අත් නොහරින රාජපක්ෂ මැතිදුන් පසුගියදා එක්සත් ජාතීන්ගේ සමුළුව ඇමතූ අභිමනින් ම පැහැදිලි වන්නේ ය.මහින්ද රාජපක්ෂ ජනාධිපතිතුමාගේ දෙවැනි ධූර කාලය 2010 නොවැම්බර් 19 දා එළඹෙයි. ඒ සමඟම අලුත් ශ්‍රී ලංකාවක වැඩ කටයුතු ඇරැඹෙයි. සිය පළමු ධූර කාලය තුළ එතුමා සංවර්ධනය නොහොත් සමාජ දේහයට ප්‍රතිජීවක ඖෂධ ලබාදුන්නේ කිසියම් ක්‍රම වේදයකට අනුව ක්‍රමිකවය.මහින්ද චින්තනයේ ඉදිරි දැක්ම දෙවැනි දිවුරුම් දීමෙන් ඉක්බිතිව ක්‍රියාවට නැඟීමට සූදානම් ය. ජන ජීවිතයේ උන්නතිය උදෙසා ගත් පියවර බොහෝ ය. ඒවා එකින් එක පිළිබඳ ලියන්නට නම් මෙවැනි ලිපියක ඉඩ නොමැත. එසේ වුව ද ‘සංස්කෘතික බල නහරය’ සමාජ දේහය තුළ කෙබඳු සුවපත් වීමක් ලැබෙන්නේදැයි සලකා බැලීම වටී.අපි සියල්ලෝ ම සංස්කෘතික මිනිසුන් වෙමු. එය වසර දහස් ගණනක සිට එන සම්ප්‍රදායන් සම¼ඟ බද්ධ වුණු සංස්කෘතියකි. එය බුදු දහමින් ශික්ෂණය ලැබූ සදාචාරවත් අංගවලින් පෝෂිත සංස්කෘතියකි.එතුමාට පළමුවත් රටය. දෙවැනුවත් රටය. තෙවනුවත් රටය. ජාතිභේද, කුලභේද, පක්ෂභේද නොසලකා සමාජ දේහයට එතුමාගෙන් ලැබෙන ප්‍රතිකර්ම ලාංකේය ඉතිහාසයෙන් ලියැවෙන්නේ රන් අකුරිනි. අපි එතුමන්ට චිරජීවනය ප්‍රාර්ථනා කරමු. අවසාන වශයෙන් එතුමාගේ ගමන් මඟට ශක්තියක් වන ශිරන්ති රාජපක්ෂ ජනපති ආර්යාව ද සිහිපත් කරන්නේ ගෞරවයෙනි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>18</day>
    </date>
    <link>http://www.dinamina.lk/2010/11/18/_art.asp?fn=f10111812</link>
    <topic>මාගම්පුර වරායට නැවක් එන දවස අදයි</topic>
    <author>සටහන් - නිවන්ති තිලකරත්න ඡායාරූප - ප්‍රසාද් පූර්ණමාල්</author>
    <content>වරායක ඉදිකිරීම් ආරම්භයේ සිට ම අවසානය තෙක් සිදු වනු දැකීම කෙනෙකුගේ ජීවිත කාලය තුළ ලැබිය හැකි අතිශයින් දුර්ලභ අත්දැකීමකි. වරාය ඉදිකරන කාල වකවානුවේ ජීවත්වන්නවුන්ට පමණක් මේ අත්දැකීම ලැබිය හැකිවීම මෙහි විශේෂත්වයයි. මේ රටේ ලක්ෂ සංඛ්‍යාත ජනතාවක් මාගම්පුර වරායේ ඉදි කිරීම් නැරඹීමට ගියේ ඒ නිසාය. පසුගිය අගෝස්තුවේ පැවති වරායට ජලය පිරවීමේ සුවිශේෂී අවස්ථාව ද ලක්ෂ සංඛ්‍යාත ජනතාවක් සියැසින් දැක ගත්හ. මාගම්පුර වරායට නොවැම්බරයේදී නැවක් ගෙන ඒමට හැකි බව ඔවුහු මීට මාස තුනකට ප්‍රථම පැවසූහ. ඒ දිනය අද උදා වී ඇත. වරායකට වතුර පිරවීම මෙන් ම පළමු නැව සේන්දු වීම ද සුවිශේෂී අවස්ථාවක්ය.අදට යෙදී තිබෙන සුබ මොහොතින් මාගම්පුර වරායට පළමු වරට නෞකා තුනක් සේන්දු වේ. පැරණි සේද මාවත සංකේතවත් කරමින් රුවල් නැවක ආකෘතියට තැනූ නෞකාව ඉන් එකකි. නාවික හමුදාවට අයත් ජෙට් ලයිනර් නෞකාව මේ ඓතිහාසික අවස්ථාවට සහභාගි වන්නේ සාගර පිරිත කියමින්ය. මාගම්පුර වරායට නෞකා ඇතුළු කිරීමේ මේ මංගල අවස්ථාවේ පැමිණෙන අනෙක් නෞකාව බුරුමයේ සිට පැමිණෙන දේශීය අයිතිකරුවකුගේ් භාණ්ඩ ප්‍රවාහන නෞකාවකි.අදියර තුනකින් සමන්විත මාගම්පුර වරායේ පළමු අදියර ඉදිකිරීම් ආරම්භ වූයේ 2008 ජනවාරි 15 වන දිනය. පළමු අදියරේ ප්‍රධාන ඉදිකිරීම් වූයේ දිය කඩන දෙකක් ඉදි කිරීම, මීටර් 17 ක් ගැඹුර වු පතුල කැණීම් කිරීම, ඇතුළුවීමේ ඇළ මාර්ගය සැකසීම, නැංගුරම් පහසුකම් ඉදිකිරීම, ඉන්ධන පහසුකම් සඳහා අවශ්‍ය පහසුකම් ඉදිකිරීම හා මාර්ග පහසුකම් සැලසීම ආදියයි. ඒ අනුව පළමු අදියර ඉදි කිරීම් නිමවීමෙන් පසු මාගම්පුර වරායට පළමු වරට නැවක් ගෙන ඒමට මේ වන විට හැකි වී තිබේ.ශ්‍රී ලංකාවේ සුවිශේෂී පිහිටීම ඈත අතීතයේ පටන් ම මෙරටට ආර්ථික වාසි අත්කර දුන්නේය. පෙර අපර දෙදිග යා කළ නැව් මාර්ගයේ පිහිටි අපූරු මධ්‍යස්ථානය වූයේ ශ්‍රී ලංකාවයි. ශ්‍රී ලංකාවට පහළින් වෙනත් රටක් පිහිටා නොතිබීම නිසා යුරෝපයේ සිට ඈත පෙරදිගටත් ඈත පෙරදිග සිට යුරෝපයටත් ගමන් කළ නැව් ශ්‍රී ලංකා මුහුදු තීරය හරහා ගමන් කළ යුතු විය.ඒ අනුව පෙර අපර දෙදිග මුහුදු ගමනේදී නැව් වලට අවශ්‍ය විවිධ පහසුකම් ලබා ගැනීමට සුදුසුම මධ්‍යස්ථානය වූයේ ශ්‍රී ලංකාවයි.ඒ අපූරු පිහිටීමෙන් නිසි ඵල නෙළා ගැනීමට නම් ලෝකයේ නැව් ගමනාගමන මාර්ගයට ආසන්නයේ පිහිටි ස්ථානයක වරායක් ඉදි විය යුතු බව අමුතුවෙන් කිව යුතු නැත. දකුණු ලක හම්බන්තොට වරායක් ඉදි කිරීමට තෝරා ගැනීමට එය එක් හේතුවකි. මේ වන විටත් දිනපතාම පාහේ ශ්‍රී ලංකාවේ දකුණු මුහුදු තීරය ආසන්නයෙන් නැව් සියයකට වැඩි ප්‍රමාණයක් ගමන් කරයි. නාවික සැතපුම් 10 කට නුදුරින් දිනකට නැව් 100 ත් 200 ත් අතර ප්‍රමාණයක් ගමන් කරයි. එනම් හම්බන්තොට සිට නාවික සැතපුම් 10 ක සීමාවේ ලෝකයේ කාර්ය බහුලම නැව් ගමනාගමන මාර්ගය පිහිටා තිබේ. හම්බන්තොට දියුණු වරායක් ඉදිකිරීම මගින් එම නැව් ශ්‍රී ලංකාව හරහා ගමන් කරවිය හැකිය.මාගම්පුර වරාය, කොළඹ වරාය මෙන් පස් ගුණයක් විශාලය. එමෙන්ම කොළඹ වරායට වඩා විශාල නෞකා මාගම්පුර වරායට ඇතුළු කළ හැකිය. මක්නිසාද කොළඹ වරායේ ගැඹුර මීටර් 15 ක්වන අතර මාගම්පුර වරායේ ගැඹුර මීටර් 17 ක් වන බැවිනි.මාගම්පුර වරාය ඉදි කිරීම් සඳහා යොදා ගත්තේ කරගං ලේවායයි. එහි දී පළමුවෙන්ම දිය කඩනයක් බැඳ දරුණු රැලි පාලනය කර ඇත. ඒ වන විට කරගං ලේවායේ මීටරයක් පමණ උසකින් ජලය පිහිටා තිබිණි.විශේෂ යන්ත්‍රයක් යොදා ගෙන කරගං ලේවායේ වූ ජලයද මඩ තට්ටුව ද වෙනත් තැනකට පොම්ප කර ඇත. වරාය පතුල සකස් කරගෙන තිබෙන්නේ ඒ ආකාරයෙනි. ඒ අනුව පසුගිය අගෝස්තුවේදී වරායට වතුර පිරවූ අතර අද වන විට නැවක් ගෙන ඒමට හැකි වී තිබේ.මාගම්පුර වරාය සඳහා හෙක්ටයාර 2000 ක භූමි භාගයක් වෙන් කර ඇත.මේ වරාය ඉදිවීම හම්බන්තොට ප්‍රදේශයේ භූමිය ඵලදායිව භාවිත කිරීමක් ලෙස හැඳින්විය හැකිය. මේ ප්‍රදේශය අඩු ජන ඝනත්වයකින් හා ඌන සංවර්ධිත ප්‍රදේශයක් ලෙස සැලකේ. එහෙත් වරාය කේන්ද්‍ර කර ගනිමින් මේ ප්‍රදේශය තුළ විශාල සංවර්ධනයක් සිදු වනු ඇත. වරාය කේන්ද්‍ර කර ගනිමින් ආරම්භ කෙරෙන කර්මාන්ත පුරවරය ඒ සඳහා මහඟු පිටුවහලක් වනු ඇත.සිමෙන්ති, පොහොර, වාහන එකලස් කිරීමේ කර්මාන්ත, මාළු, එළවළු, පලතුරු ආදිය ඇසුරුම් කර්මාන්ත ආදි ක්‍ෂේත්‍රවල විශාල දියුණුවක් සිදු වනුඇත. ප්‍රදේශයේ වැවෙන එළවලු හා පලතුරු සඳහා හොඳ වෙළෙඳ පොළක් නිර්මාණය කර ගැනීමේ අවස්ථාවද උදා වේ. දැනට මේ ප්‍රදේශයේ වැවෙන එළවලු පලතුරු අලෙවි කිරීම වෙනත් ප්‍රදේශවලට ප්‍රවාහනය කිරීමේ දී ගොවියෝ විශාල ගැටලුවකට මුහුණ දී සිටිති. එහෙත් මාගම්පුර වරාය ඉදිවීමත් සමග මේ ගැටලුවට විසඳුම් ලැබේ.තවද හම්බන්තොට මුහුදු සීමාවේ මසුන් අල්ලා ටින් මාළු සැකසීම සඳහා ද මාගම්පුර වරාය හේතු වනු ඇත. මන්ද ටින් මාළු අපනයනය කිරීම සඳහා පහසුකම් සැලසෙන බැවිනි. එමෙන්ම ටින් මාළු නිෂ්පාදනය වර්ධනය වීම නිසා දේශීය වෙළෙඳ පොළේ ටින්මාළු මිල පහත වැටෙනු ඇත.මෙසේ මාගම්පුර වරාය ජාත්‍යන්තර වෙළෙඳාම මෙන් ම ගෘහස්ත වෙළෙඳාම ද ප්‍රවර්ධනය කර ගැනීම සඳහා විශාල දායකත්වයක් සපයනු ඇත. මාගම්පුර වරාය කේන්ද්‍ර කරගෙන හම්බන්තොට ප්‍රදේශයට ලැබනෙ ප්‍රතිලාභ එපමණක් නොවේ. මාගම්පුර වරාය ආශ්‍රිත ප්‍රදේශයම සංවර්ධන කලාපයක් ලෙස සංවර්ධනය කෙරේ. තට්ටු 14 කින් යුත් පරිපාලන ගොඩනැගිල්ලක්ද මේ වරාය භූමියේ ඉදි කෙරේ. බැංකු, රේගු ආදි වරාය ආශ්‍රිත සියලු සේවා පහසුකම් සහිතව මේ ගොඩනැගිල්ල ඉදි කෙරේ. වරාය ආශ්‍රිතව විශේෂ ඉන්ධන පිරවුම් හල් ඉදි කර නැව් වලට ඉන්ධන ලබා දීමේ පහසුකම් සලසයි. තවද වරාය ඉදි කිරීමේ දී හාරන පස් යොදා ගෙන මුහුදු මට්ටමේ සිට මීටර් 8 ක් උසින් සංචාරක නිකේතනයක් ඉදි කිරීමට ද සැලසුම් කර ඇත. ජාත්‍යන්තර මට්ටමේ සංවර්ධන ශාලාවක් ද මේ සංවර්ධන කලාපය තුළ ඉදිවෙමින් තිබේ.මාගම්පුර වරාය ඉදිවීමත් සමග ප්‍රදේශයේ ප්‍රවාහන පද්ධතිය විශාල වශයෙන් දියුණු වනු ඇත. දුම්රිය මාර්ග සංවර්ධනය, මහා මාර්ග සංවර්ධනය, ගුවන් පාලම් ඉදි වීම ආදි වශයෙන් ප්‍රවාහන ක්‍ෂේත්‍රයේ දියුණුව සිදු වේ.ග්‍රාමීය සංවර්ධන අධිකාරිය සමග එකතු වී හම්බන්තොට නව නගරයක් ඉදි කිරීමටද සැලසුම් කර ඇත. මේ සංවර්ධන කටයුතු වලින් ප්‍රදේශයේ ජනතාවට නව ආදායම් උත්පාදන මාර්ග බිහි වේ. සංචාරක කර්මාන්තය ප්‍රවර්ධනයට හේතුවක් වේ. ඒ ආශ්‍රිත සේවා සැපයුම් ක්‍ෂේත්‍රය පුළුල් වනු ඇත. හෝටල් ක්‍ෂේත්‍රය ආශ්‍රිතව ආදායම් උත්පාදනය කර ගැනීමට මඟ පෑදේ.මාගම්පුර වරාය ද්‍රෝණියේ සුවිසල් ධීවර යාත්‍රාවන්ට නැංගුරම් පහසුකම් හා වරාය සේවා ලබාදීමට ද අපේක්ෂිතය. එමෙන්ම ප්‍රධාන නැව් මාර්ගයේ යාත්‍රා කරන නැව් සඳහා අවැසි තෙල් ජලය හා අනෙකුත් වරාය සේවාවන් සැලසීමෙන් ආදායම් උත්පාදන කර ගත හැකි වේ.මාගම්පුර වරායේ දෙවැනි අදියරේ වැඩ කටයුතු ආරම්භ වීම ද අද දින සිදුවේ. දෙවැනි අදියරේ දී නෞකා හැරවුම් තටාකය මීටර් 17 ක ගැඹුරින් යුතුව මීටර් 600 ක වට ප්‍රමාණයකින් පුළුල් කෙරේ. පිවිසුම් ඇළ මාර්ගය ද මීටර් 18 දක්වා ගැඹුරු කෙරේ.නැංගුරම් පොළ හයකින් යුතු පර්යන්ත වේල්ල මීටර් 2140 ක් දිගින් යුතුව ද ඉන්ධන පර්යන්තය මීටර් 17 ක ගැඹුරින් යුතුව මීටර් 300 ක දිගින් යුතුව ද ඉදි කෙරේ. සාගරය මත ඉදි වන කෘත්‍රිම දූපත අක්කර 50 ක වපසරියෙන් නිර්මාණය කිරීමට ද බලාපොරෙත්තු වේ. ගොඩබිම හා දූපත අතර මීටර් 8 ක උසකින් යුතු පාලමක් ද එහි මාර්ග හා පර්යන්ත පහසුකම් ද ඉදි කෙරේ.මාගම්පුර වරායට අද සිට නෞකා සේන්ද්‍ර වීමට පටන් ගෙන ඇත. එනම් හම්බන්තොට ප්‍රදේශය මෙන් ම මෙරට සමස්ත ආර්ථිකයම නව මාවතකට යොමු කරන දිනය අද උදාවී තිබීමයි. මේ අනුව මාගම්පුර වරායත් ඒ ආශ්‍රිත සංවර්ධන කලාපයත් මෙරට සංවර්ධනයේ කේන්ද්‍රය බවට පත්වනු ඇත.මාගම්පුර වරායේ ඉදිකිරීම් කටයුතු ආරම්භ කරනවිට නොයෙක් කටකතා පැතිරුණා. මේ ස්ථානය වරායකට සුදුසු නෑ කිව්වා. ගල් තියනවා කියලා සමහරුන් කිව්වා. තවත් අය කිව්වේ වැලි විතරයි තියෙන්නේ කියලා. හම්බන්තොට වරාය සිහිනයක් පමණයි කියලා ඔවුන් පැවසුවා. ඒත් සිහින සැබෑ කරන නායකයෙක් අපට ඉන්නවා. හම්බන්තොට වරාය තවදුරටත් සිහිනයක් නෙමෙයි. දැන් ඒ සිහිනය සැබෑවෙලා. මේ දිහා බලාගෙන ඉන්න බැරිව මේ වරාය සුදු අලියෙක් කියලා හිටපු ඇමැතිවරයෙක් පසුගිය දවසක ප්‍රකාශ කළා.මේක සුදු අලියෙක්ද නැද්ද කියලා මේ රටේ ජනතාවට අද දැකගන්න පුළුවනි. ලක්ෂ සංඛ්‍යාත ජනතාවක් දැනටමත් මේ වරායේ ඉදිකිරීම් සියැසින් දැකබලාගෙන තිබෙනවා. වරායට ජලය පිරවීමේ සුවිශේෂී අවස්ථාවට මේ රටේ ජනතාව සහභාගි වුණා. පළමුවරට මේ වරායට නැවක් සේන්දුවීමත් ඒ වගේම සුවිශේෂී අවස්ථාවක්. චාරිත්‍රානුකූලව නැකතට නැව් තුනක් අද මේ වරායට සේන්දු වෙනවා. මේ සුවිශේෂී අවස්ථාවට සහභාගි වෙන්න කියලා අපි ජනතාවට ආරාධනා කරනවා.මාගම්පුර වරායට ඇවිල්ලා ඇසින් දැකලා මේක සුදු අලියෙක්ද නැද්ද කියලා තීරණය කරන්න කියලා අපි ජනතාවට කියනවා. මේ වරාය සුදු අලියෙක් කියපු විපක්ෂ මන්ත්‍රීවරයා මේ කටයුත්ත කරද්දී එදත් අදත් කකුළෙන් ඇදපු කෙනෙක්. ඒත් අද අපි මාගම්පුර වරායේ පළමු අදියර නිම කරලා ඉවරයි. ජනාධිපතිතුමා ඒ සඳහා විශාල ශක්තියක් ලබා දුන්නා. අපි අද මේ වරාය ජනතා අයිතියට පවරා දෙනවා. මේ සුවිශේෂී අවස්ථාව නරඹන්න මේ රටේ ඕනෑම කෙනෙකුට පැමිණෙන්න පුළුවන්. මම නැවතත් මේ රටේ ජනතාවට ආරාධනා කරනවා අද මාගම්පුර වරායට පැමිණෙන්න කියලා.අපි අවුරුදු තුනක් දිවා රෑ නොබලා මේ වරාය වෙනුවෙන් වැඩ වැඩ කටයුතු කළා. අද අපි ඒ උත්සහයේ ප්‍රතිඵල දකිනවා. අද සුබ නැකතින් නැව් තුනක් මේ වරායට සේන්දු වෙනවා. සේද මාවත සිහිගන්වන සංකේතයක් විදිහට රුවල් නැවක ආකෘතියට සෑදු නැවක් වරායට ඇතුළු කරනවා. ඊළඟට ජෙට් ලයිනර් නැව සාගර පිරිත කියමින් වරායට ඇතුළු වෙනවා. ඊළඟට දේශීය අයිතිකරුවකුගේ භාණ්ඩ ප්‍රවාහන නෞකාවක් ඇතුළු කරනවා. මේ සුවිශේෂි අවස්ථාවේ දේශීය අයිතිකරුවකුට නැවක් ඇතුළු කරන්න අවස්ථාව දිය යුතුයි කියලා අපි තීරණය කළා.අපට ඕන තරම් ජාත්‍යන්තර නෞකා තියනවා. ඒත් මේ අවස්ථාව දේශීය නෞකා අයිතිකරුවකුට ලැබෙන්න ඕන. පළමු වරට වරායකට නැවක් ඇතුළු කරන මේ අවස්ථාව අනගිභවනීය අවස්ථාවක්. මේක වර්තමානයේ ජීවත්වන අයට පමණයි දැකගන්න පුළුවන්. වරායක් ඉදිකරන ආකාරය මුල් අවස්ථාවේ සිට අවසන් වන තෙක් බලා ගැනීමේ අවස්ථාව අද ජීවත්වන ජනතාවට උදාවී තිබෙනවා. මාගම්පුර වරායට පළමු වරට නැවක් පැමිණෙන මේ සුවිශේෂි අවස්ථාව දැකබලා ගන්න පැමිණෙන්න කියලා ජනතාවට ආරාධනා කරනවා.මාර්ග තදබදයක් ඇති නොවන ලෙස මාර්ග පහසුකම් අපි සලසා දී තිබෙනවා. අද රාත්‍රියේ දී ප්‍රවීණ ගායක ගායිකාවන් ගී ගයන සංගීත සංදර්ශනයක් වරාය භූමියේදී පැවැත් වෙනවා. ඒ වගේම මෙතෙක් නොතිබුණු ආකාරයේ මල් වෙඩි සංදර්ශනයක් පවත්වනවා. මේ සියලු අවස්ථාවන්ට සහභාගි වෙන්න කියලා අපි ජනතාවට ආරාධනා කරනවා.අදට යෙදී තිබෙන සුබ නැකතට අනුව අපි පළමුවරට මාගම්පුර වරායට නැව් තුනක් ඇතුළු කරනවා. මේ වනවිට පළමු අදියරේ වැඩ කටයුතුවලින් සියයට 95 ක්ම අවසන්. මේ වරායේ පිවිසුම් මාර්ගය කිලෝමීටරයක් දිගයි. මෙහි මීටර් 950 ක්ම හාරා අවසන්. තව මීටර් 50 ක හෑරීම් කටයුතු සිදුකරන්න තියනවා. මාසයක් ඇතුළත එය හාරා නිම කරන්න පුළුවන්. අද දිනය ඉතා සුබ නැකත් දිනයක් නිසා පළමුවරට නැව් ඇතුළු කරන්න අද දිනය තෝරා ගත්තා. කොළඹ වරායට වඩා ලොකු නැව් මාගම්පුර වරායට ගේන්න පුළුවන්. මොකද කොළඹ වරායේ ගැඹුර මීටර 15 යි. මාගම්පුර වරායේ ගැඹුර මීටර් 17 යි. දැනට මේ වරායේ නැව් හතරක් නවතා තැබීමේ පහසුකම් තිබෙනවා.මාගම්පුර වරායේ දෙවැනි අදියරේ වැඩ කටයුතු ආරම්භ වීමත් අද සිදුවෙනවා. වසර තුනක කාලයක් දෙවැනි අදියරේ වැඩ කටයුතු සිදුවෙනවා. දෙවැනි අදියර නිම වුණාම තවත් නැව් පහක් නවතා තැබීමේ පහසුකම් ලැබෙනවා. තව අවුරුදු තුනකින් මාගම්පුර වරායේ නැව් 9 ක් නවතා තැබීමේ පහසුකම් ලැබෙනවා. ඊට අමතරව වරායට අමතර ආදායම් සොයා ගැනීම සඳහා කර්මාන්ත පුරයක් හදනවා.ජාත්‍යන්තර වශයෙන් යෝජනා ඉදිරිපත් කරන ලෙස අපි ඉල්ලා සිටියා. ටෙන්ඩර්පත් 69 ක් මේ වනවිට ලබාගෙන තිබෙනවා. එයින් 27 ක් භාර දී තිබෙනවා. අපි ඒවා පරීක්ෂා කරනවා. තව මාස දෙකක් ඇතුළත ඔවුනට වරාය භූමියට ඇතුළු වෙලා කර්මාන්ත ආරම්භ කරන්න අවස්ථාව දෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=n1011192</link>
    <topic>දෙවැනි පදවි ප්‍රාප්ති ජාතික මහෝත්සවය අද</topic>
    <author>නුවන් කොඩිකාර සහ ප්‍රාර්ථනා වීරසිංහ</author>
    <content>මාතෘ භූමිය එක්සේසත් කොට අනාගත පරපුරේ හෙට දිනය එළි කළ ජනාධිපති මහින්ද රාජපක්‍ෂ මහතාගේ දෙවැනි පදවි ප්‍රාප්ති ජාතික මහෝත්සවය අදයි.ගාලු මුවදොර ජනාධිපති ලේකම් කාර්යාලය ඉදිරිපිට දී අද පෙරවරුවේ පැවැත්වෙන චාම් එහෙත් අභිමානවත් උලෙළේදී, ජනාධිපතිවරයා සිය දෙවැනි ධූර කාලය සඳහා දිවුරුම් දෙයි.මහා සංඝරත්නයේ පිරිත් සජ්ඣයනා මධ්‍යයේ දිවුරුම්දීම සිදු කෙරේ. යුද හමුදාව ආචාර වෙඩි මුර 21ක් පවත්වා හමුදා උත්තමාචාර පිරිනමන අතර සම්මාන පෙළපාළියෙන් හා සංස්කෘතික අංගයන්ගෙන් උළෙල ඔපවත් වේ. දෙස් විදෙස් රාජ්‍ය තාන්ත්‍රිකයෝ රැසක් මේ අවස්ථාවට සහභාගි වෙති. සාමාන්‍ය ජනතාවට ද දිවුරුම් දීමේ උළෙල දැක බලාගැනීමට ලැබීම සුවිශේෂත්වයකි.දශක තුනක යුද්ධය ඔඩුදුවා තිබූ මොහොතක සියලු නියෝග සිය උරමතට ගනිමින් මීට පස් වසරකට පෙර, එනම් 2005 නොවැම්බර් 18 වැනි දින සිය ඡන්ම දිනයේම ශ්‍රී ලංකා ධරණි තලයේ නායකයා ලෙස මහින්ද රාජපක්ෂ මහතා අභිෂේක ලැබීය. රාජ්‍ය නායකයකු ලෙස සිය ඡන්ම දිනය මහ ඉහළින් සැමරීම වෙනුවට පළමු පදවි ප්‍රාප්තියෙන් ජනතා සේවය සඳහා ලබාදුන් “ මහින්ද චින්තනයේ” සඳහන්ව තිබූ “ නිල් අහස, නිල් සයුර “ ජය ගැනීමේ අභියෝගය ඉටු කිරීමට ඔහු ක්‍රියා කළේය.පළමුවන පදවි ප්‍රාප්තියේ අවසන් දවසේ ප්‍රදේශයට , පළාතට, රටට පමණක් නොව ජාත්‍යන්තරයේ පවා රන් සලකුණක් තබමින් රුහුණු මාගම්පුර මහින්ද රාජපක්‍ෂ වරාය සැබෑවක් කිරීමට තරම් ඒ රාජ්‍ය නායකයා වාසනාවන්ත වූවාසේම ජනතාවද වාසනාවන්ත විය.දේශපාලනික පොරොන්දුවලට පමණක් සීමා වී තිබූ ප්‍රාදේශීය සංවර්ධනය ජාති ආගම් කුල භේදයකින් තොරව එක ලෙසින් රටපුරා විහිදුවීමට ජනාධිපති මහින්ද රාජපක්‍ෂ මහතා සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=n1011193</link>
    <topic>තලල්ල කළපුව වංගුවේ ප්‍රධාන ජල නළය පුපුරා යයි</topic>
    <author>ජයසිරි පේදුරු ආරච්චි - ගන්දර සමූහ</author>
    <content>දීයගහ සිට ගොඩඋඩ, දික්වැල්ල හා කුඩාවැල්ල ජල කුළුණු වලට පිරිපහදු කළ ජලය ගෙනයන ප්‍රධාන ජල නළයෙහි තලල්ල කළපුව වංගුවේදී කන්ටේනර් රථයක් ගැටීමෙන් නළය පුපුරා ගොස් ඇතැයි ගන්දර පොලීසිය පවසයි. ඉකුත් 17 දා රාත්‍රී 8ත් 8.30ත් අතර කාලයේ දී සිදුව ඇති මෙම අනතුරින් ජල නළය පිපිරීමත් සමඟ එහි තිබූ ජල කඳ අඩි 30 ක් 40 ක් තරම් ඉහළ ගොස් අසල තිබූ කඩයක් මතට ඇද හැළුණු අතර එය දිය ඇල්ලක සිරි ගත්තේ ය. කඩය මතට ඇද හැළුණු ජලයෙන් එහි තිබුණ බඩු මුට්ටු වලට ද හානි සිදුවිය.ප්‍රදේශවාසීන් විසින් ජල සම්පත් මණ්ඩලයට, පොලීසියට හා ආපදා කළමණාකරණ මධ්‍යස්ථානයට දැනුම් දීමෙන් පසු වහා පැමිණි ජලසම්පත් මණ්ඩල නිලධාරීන් ජල සැපයුම නතර කළ අතර, නළය පිපිරීමෙන් අපතේ ගිය ජලයෙහි වටිනාකම රුපියල් ලක්ෂ හතර (04) ඉක්මවන බව ජලසම්පත් මණ්ඩලයේ ප්‍රාදේශීය කළමණාකරු ඩබ්ලිව්. කේ.ධර්මදාස මහතා පැවසීය.අනතුර සිදුකොට පලාගිය කන්ටේනර් රථය හා රියදුරා දික්වැල්ල පොලීසිය විසින් අත්අඩංගුවට ගෙන ගන්දර පොලීසියට භාර දී තිබේ.අනතුරින් ප්‍රධාන ජල නළයට හානි පැමිණුන ද පාරිභෝගිකයන්ට ඉන් අපහසුතා සිදු නොවන පරිදි විකල්ප නළ මාර්ගයකින් කුළුණු වලට ජලය සැපයීම සිදුකරන බවද ප්‍රාදේශීය කළමණාකාරවරයා සඳහන් කළේ ය. දිනක් තුළ එය යථා තත්ත්වයට පත් කළ හැකි වනු ඇතැයි ද ප්‍රාදේශීය කළමණාකාරවරයා විශ්වාසය පළ කළේ ය. ගන්දර පොලීසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=n1011194</link>
    <topic>නීති විරෝධී ආයුධ ළඟ තබාගත් අයෙක් දැලේ</topic>
    <author>ගඟඉහළ කෝරලේ සමුහ ජේ. ජනප්‍රිය</author>
    <content>ජීව අත් බෝම්බයක් සහ කලාකිරිඤ්ඤයක් ළග තබාගත් පුද්ගලයකු කුරුඳුවත්ත පොලිස් ස්ථානාධිපති ඩී. ජී. එස්. සංජීව මහතා ඇතුළු නිලධාරි කණ්ඩායමක් විසින් අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ මීතලාව පදිංචි හොරතල් පේරිගෙදර සෙනවිරත්න යන අයයි. අද (18) ගම්පල දිසා අධිකරණයට ඉදිරිපත් කරන බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=n1011195</link>
    <topic>හෙරොයින් ළඟ තබා ගත්තිදෙනෙක් අත්අඩංගුවට</topic>
    <author>සිරි වාච්චගේ මාතර සංචාරක</author>
    <content>හෙරොයින් මිලි ග්‍රෑම් 640 ක් ළඟ තබාගෙන සිටි පුද්ගලයන් තිදෙනෙක් දික්වැල්ල පොලිසිය විසින් පසුගිය 17 දා අත්අඩංගුවට ගෙන තිබේ. දික්වැල්ල හා අලුත්ගොඩදී කරනලද වැටලීමකදී මෙම සැකකරුවන් අත්අඩංගුවට ගෙන ඇත.සැකකරුවන් 18 දා අධිකරණය හමුවට ඉදිරිපත් කිරීමට නියමිත අතර දික්වැල්ල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=n1011196</link>
    <topic>අනුරපුර මහ වීදියේමළ සිරුරක්</topic>
    <author>අශෝක සේනාරත්න – අනුරාධපුර සමූහ</author>
    <content>පපු පෙදෙසේ සීරීම් තුවාල සහිතව මිය ගිය පුද්ගලයකුගේ මළ සිරුරක් රාත්‍රී මුර සංචාරයේ යෙදුණු අනුරාධපුර පොලිසියේ පොලිස් නිලධාරීන් පිරිසක් විසින් අනුරාධපුර මහ වීදියේදී සොයාගෙන ඇත.මියගොස් සිටි තැනැත්තා තිසා වැව දේවානම්පියතිස්සපුර පදිංචි සරත් කුමාර (40) බව පොලිසිය විසින් හඳුනාගෙන ඇත. මෙම පුද්ගලයා මියගොස් ඇත්තේ කුමන හේතුවකින්දැයි මෙතෙක් හෙළිදරව්වී නැති බව පොලිසිය කියයි. මෘත ශරීරය අනුරාධපුර ශික්ෂණ රෝහලේ මෘතශරීරාගාරයේ තබා ඇත. සිද්ධිය පිළිබඳ අනුරාධපුර පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=n1011197</link>
    <topic>සත් වසරක් තිස්සේ කට්ටි පැන්න සැකකරුවකු මාතර කොටුවේදී හසුවේ</topic>
    <author>බන්ධුල ගුණසේකර සමග කැළුම් බෝධිමාන තිහගොඩ විශේෂ</author>
    <content>වසර හතකට අධික (07) කාලයක් තිස්සේ පොලිසියට කට්ටි පනිමින් සිටි, මාතර නාදුගල ප්‍රදේශයේ තරුණියක පැහැරගෙන ගොස් දූෂණය කිරීම හා ගෙවල් බිඳුම් හතරකට (04) සම්බන්ධ සැකකරුවකු අහංගම පොලිසිය මගින් අත්අඩංගුවට ගෙන ඇත.මෙම සැකකරු හක්මන ප්‍රදේශයේ පදිංචිකරුවකු වන අතර - කතරගම ප්‍රදේශයේ සිට පැමිණ සිටියදී මාතර කොටුව ප්‍රදේශයේදී අත්අඩංගුවට ගෙන තිබේ.මොහු දීර්ඝ කාලයක් තිස්සේ පොලිසියට අවශ්‍යව සිටි පුද්ගලයකු බවද පොලිසිය කියයි. සැකකරු තිහගොඩ පොලිසියට භාරදීමෙන් අනතුරුව මාතර මහේස්ත්‍රාත් අධිකරණය හමුවට ඉදිරිපත් කිරීමට නියමිතය. තිහගොඩ පොලිස් ස්ථානාධිපති පොලිස් පරීක්ෂක චන්දන විජේසේකර සහ උප පොලිස් පරීක්ෂක චන්දන අමරරත්න යන මහත්වර සැකකරු සම්බන්ධයෙන් වැඩිදුර පරීක්ෂණ කටයුතු සිදු කර ගෙන යති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=n1011198</link>
    <topic>බාලවයස්කාර දැරිය දූෂ්‍ය කර පලා ගිය තරුණයකු ගැන පරීක්ෂණ</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>පියා ආබාධිතයකු බැවින්, පියාත්, මවත්, නැගණියත් සමග ඉතා අසරණ ලෙසින් ජීවත්වූ 15 හැවිරිදි දැරියක දූෂ්‍ය කර පලාගොස් ඇතැයි කියන තරුණයෙක් අත්අඩංගුවට ගැනීමට මාරවිල පොලිසිය පරීක්ෂණ අරඹා ඇත.මාරවිල කටුනේරිය ප්‍රදේශයේ පදිංචි මෙම දැරියගේ මව සහ පියා නිවසේ නොමැති අවස්ථාවක ප්‍රථමයෙන් දූෂණය කර ඇති සැකකාර තරුණයා පසුව ඇයව විවාහ කරගන්නා බව පවසා වෙනත් ස්ථානවලද එක් කරගෙන ගොස් අඹු සැමි සබඳතා පවත්වා ඇති බවත්, මේ බව දැනගත් මව පොලිසියට පැමිණිලි කළ බවත් මාරවිල පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=n1011199</link>
    <topic>ට්‍රක් රථය ප්‍රපාතයට-28 ක් රෝහලේ</topic>
    <author>මොරවක විශේෂ ජයතිස්ස හෙට්ටිආරච්චි</author>
    <content>රක්වානේ සිට දෙණියාය බලා ධාවනය වෙමින් තිබූ මගී ප්‍රවාහන ට්‍රක් රථයක් ඊයේ 17 රාත්‍රියේ අන්නින් කන්ද - පච්චමරම අසලදී මහා මාර්ගයෙන් ඉවතට පැන ප්‍රපාතයට ඇද වැටී ට්‍රක් රථයේ ගමන් ගත් 28 දෙනාම බරපතළ තුවාල ලබා ඇතැයි දෙණියාය පොලිසිය කියයි.සිද්ධිය සැලවූ වහාම දෙණියාය පොලිසිය ප්‍රදේශවාසීන්ගේ ද සහායෙන් තුවාල කරුවන් දෙණියාය දිසා රෝහලට ඇතුළත් කර ඇති අතර බරපතළ තුවාලකරුවන් අට දෙනකු මාතර මහ රෝහලට ඇතුළත් කර ඇත.මාතර රෝහලට ඇතුළත් කර ඇති අයගෙන් සිව් (4) දෙනකු අසාධ්‍ය තත්ත්වයේ පසුවන බව රෝහල් ආරංචි මාර්ග සඳහන් කරයි. සිද්ධියේ බරපතළකම ගැන බලන විට ජීවිත හානියක් නොවීම වාසනාවක් යැයි පොලිසිය කියයි.දෙණියාය පොලිස් ස්ථානාධිපති ප්‍රධාන පොලිස් පරීක්ෂක බන්දුල ප්‍රියන්ත මහතා ගේ උපදෙස් මත රථවාහන අංශයේ ස්ථානාධිපති පො.සැ. 64865 කුමානායක මහතා ගේ මෙහෙයවීමෙන් පරීක්ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=n10111910</link>
    <topic>ලබන වසරේදී ප්‍රාදේශීය ලේකම් කොට්ඨාසයක පාසල් තුනක් අංග සම්පූර්ණ තත්ත්වයට පත් කරනවා</topic>
    <author>කැලුම් බෝධිමාන - තිහගොඩ විශේෂ දෙයියන්දර සමූහ</author>
    <content>ලබන අවුරුද්දේ දී එක් ප්‍රාදේශීය ලේකම් කොට්ඨාසයක් ප්‍රමුඛ කොට ගෙන සියලු පහසුකම් ඇතුළත් විද්‍යාල තුනක් සංවර්ධනය කරන අතර අනෙක් විද්‍යල ප්‍රාථමික විද්‍යාල වශයෙන් පවත්වා ගෙන යෑම සඳහා මේවන විටත් රජය සැලසුම් කොට ඇති බව ආර්ථික සංවර්ධන නියෝජ්‍ය ඇමැති ලක්‍ෂ්මන් යාපා අබේවර්ධන මහතා පැවැසීය.මූලටියන අධ්‍යාපන කලාපයේ අසරණ දරුවන් ඉලක්ක කොට ගෙන පාසල් උපකරණ ලබා දීම සීමිත කොට ගෙන මූලටියන ප්‍රාදේශීය ලේකම් කාර්යාල ශ්‍රවණාගාරයේදි පැවැති උත්සවයක් අමතමින් නියෝජ්‍ය ඇමැතිවරයා මේ අදහස් පැවසීය.වැඩිදුරටත් අදහස් දැක්වූ නියෝජ්‍ය අමාත්‍යවරයා විශේෂයෙන් නැති බැරි දරුවන් දිරි ගන්වමින් ඔහුගේ අධ්‍යාපනය ප්‍රවර්ධනය කිරීමට අවශ්‍ය කටයුතු අපි සිදු කරනවා. ජනාධිපතිතුමාගේ සංකල්පය වූ හොඳම දේ දරුවන් සඳහා ය යන තේමාව යථාර්ථයක් බවට පත් කිරීමේ ක්‍රියාන්විතය තමයි අපි ඇති කරලා තියෙන්නේ.තිස් වසරක් පැවැති යුද්ධය අපි අවසන් කළා. අද උතුරේ සාමය උදාවී තිබෙනවා. ඒ නිසා මේ රට ඉදිරියට භාර මේ දරුවන්ට ඒ නිසා මේ දරුවන්ගේ අනාගතය ගැන රජයක් ලෙස විශේෂ අවධානයක් යොමු කර කටයුතු කරනවා. මුලින්ම අපි නිවසින් ආදර්ශයක් ලබා දිය යුතුයි. එහිදී දෙමාපියන් මේ කාර්ය උරමතට ගෙන කටයුතු කිරීම ඉතාම වැදගත්. එම නිසා දරුවන් ඉදිරියේ සදාචාරවත් ලෙස කටයුතු කළ යුතුයි. එහිදී නිවසින් ලබාදෙන එම ආදර්ශයත් සමඟ පාසලින් දරුවා නිර්මාණය කර ගැනීමට හැකියාව ලැබෙනවා.පාසලින් විතරක් දරුවන් හදන්න බෑ. ගුරුවරුන් ළඟ දරුවන් ඉතා කෙටි කාලයක් තමයි ඉන්නේ. ඒ නිසා නිවසේදී දරුවන්ගේ ජීවිත සදාචාරවත් භාවයට අනුව ගොඩනැඟීමේදී මවුපියන්ට විශාල කාර්යභාරයක් තිබෙනවා.ඒවාගේම දරුවන්ගේ ජීවිත වැඩිහිටියන් ගේ ජීවිත සේ අපිරිසිදු නැහැ. ඒ නිසා යහපත් පුරවැසියන් බවට පත් කිරීමේ දී ඉතා පහසුබවද නියෝජ්‍ය ඇමැතිවරයා පැවැසීය.මූලටියන ප්‍රාදේශිය සභාවේ සභාපති සුනිල් ඇල්ලදෙණිය මහතා - දරුවන්ගේ ජීවිත වඩාත් යහපත් කිරීම සඳහා මෙවැනි ආධාර උපකාර ඉතා වැදගත්. මේ තුළින් ඔවුන්ට විශාල ධෛර්යයක් ලැබෙනවා. එම නිසා අනාගතය භාර ගන්න සිටින අපේ දරු පරපුර රැකගැනීම සඳහා ඉදිරියටත් අපි කටයුතු කරනවා යැයිද සභාපතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=n10111911</link>
    <topic>රඹුක්කන සිට හම්බන්තොටටලංගම බස් සේවයක් ඇරැඹේ</topic>
    <author/>
    <content>ශ්‍රී ලංකාවේ ආර්ථික කේන්ද්‍රස්ථානයක් බවට පත්වෙමින් තිබෙන හම්බන්තොට සහ සබරගමුව පළාතේ ඈත ගම් දනව් යා කරමින් රඹුක්කන සිට හම්බන්තොට දක්වා දෛනික බස් රථ සේවයක් ලංකා ගමනා ගමන මණ්ඩලයේ රඹුක්කන ඩිපෝව පෙරේදා සිට ආරම්භ කළේය.ජනපති පදවි ප්‍රාප්තිය හා එතුමන්ගේ උපන් දිනය නිමිත්තෙන් සබරගමුව මහ ඇමැති සහ රඹුක්කන ශ්‍රී ලංකා නිදහස් පක්ෂ ප්‍රධාන සංවිධායක මහීපාල හේරත් මහතාගේ උපදෙස් මත සබරගමු පළාත කෑගල්ල දිස්ත්‍රික්කය සහ රඹුක්කන මැතිවරණ කොට්ඨාසය වෙන් වෙන් වශයෙන් ආගමික උත්සව, සංවර්ධන ව්‍යාපෘති මෙන්ම පොදු සේවාවන් රැසකින්ද යුතු උත්සව මාලාවක් සංවිධානය කර තිබිණි.ඒ යටතේ සබරගමුවේ කෑගල්ල දිස්ත්‍රික්කයේ රඹුක්කන සිට හම්බන්තොට දක්වා සහ දෙණියාය දක්වා පළමු වරට ලංගම බස් රථ සේවාවන් දෙකක් පෙරේදා ආරම්භ විය.රුපියල් ලක්ෂ 850 ක වියදමින් සබරගමුව පළාත් සභාවේ ඉදිකරන ලද රඹුක්කන පොදු බස් නැවතුම්පොළේ සිට එම බස් රථ සේවාව ආරම්භ වීම නිමිත්තෙන් කෙටි උත්සවයක්ද සංවිධානය කර තිබිණි.මෙතෙක් ධාවනයෙන් ඉවත් කොට තිබූ අබලි බස් රථ 4 ක් ජනපති පදවි ප්‍රාප්තිය සමරනු වස් අලුත් වැඩියා කර ධාවන කටයුතුවලට එක් කිරීමට එම ඩිපෝවේ සේවකයින් සමත්ව ඇති බවය.ඒ සමඟ රඹුක්කන ඩිපෝවේ බස් ඇණිය 45 දක්වා ඉහළ යයි. මෙහිදී ප්‍රධාන අමාත්‍ය මහීපාල හේරත් මහතා සඳහන් කළේ පසුගිය එක්සත් ජාතික පක්ෂ රජය මරා වළ දා තිබූ ලංකා ගමනා ගමන මණ්ඩලය නැමති ජාතික සම්පත යළි ගොඩගත් මහින්ද රාජපක්ෂ ජනාධිපතිතුමන්ට මෙරට මගී ජනතාව මෙන්ම ලංගම සේවකයින්ද සදා කෘතඥ විය යුතු බවය.කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත්, ලංගම සබරගමු පළාත් කළමනාකාර අධ්‍යක්ෂ ජගත් රන්ජන් පෙරේරා යන මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=n10111912</link>
    <topic>රෝපණය කළ ශ්‍රී මහා බෝ අංකුරයලබන පෙබරවාරියේ දී බුද්ධගයාවට</topic>
    <author>අනුරාධපුර - මධ්‍යම විශේෂ</author>
    <content>අනුරාධපුර පිහිටි ඓතිහාසික ශ්‍රී මා බෝ සමිඳුන්ගෙන් ආරක්ෂාකාරී ලෙස රැගෙන රෝපණය කර ඇති බෝධි අංකුරය මේ වන විට හොඳින් රෝපණය වී ඇති බවත් ලබන වසරේ පෙබරවාරි මස නව වන දින එම බෝධීන් වහන්සේ විශේෂ උත්සවයක් පවත්වා දඹදිව බුද්ධගයාවේ රෝපණය කිරීම සඳහා වැඩමවීමට සියලු කටයුතු සූදානම් බවත් අටමස්ථානාධිපති උතුරු මධ්‍යම දිසාවේ ප්‍රධාන සංඝනායක ආචාර්ය පල්ලේගම සිරිනිවාස නාහිමියෝ පැවසූහ.උන්වහන්සේ මේ බව කියා සිටියේ පසුගියදා අනුරාධපුර මහ විහාර සන්නිපාත ශාලාවේ පැවති විශේෂ දහම් උත්සවයකදීය.රෝපණය කරගත් ශ්‍රී මහා බෝධි ශාඛාව අටමස්ථානයෙන් දඹදිව කරා රැගෙන යාමට පෙර පින්කම් රැසක් පවත්වා උතුරට (දඹකොලපටුන) රැගෙන ගොස් වව්නියාවට වැඩම කර දඹුල්ල නගරය, මහනුවර නගරය, රත්නපුර නගරයට වඩම්මවා එතැන් සිට මාතර නගරයටත් මාතර සිට කොළඹට වඩම්මවා, කටුනායක ගුවන් තොටුපලින් බුද්ධගයාව වෙත ගුවන් මගින් යැවීමටත් කටයුතු සම්පාදනය කර ඇති බව නාහිමියෝ පැවසූහ.බෝධීන් වහන්සේ වඩම්මවාගෙන යන අවස්ථාවේ එය සියලු ජනතාවට දැක බලා ගැනීමටත් වැඳ පුදා ගැනීමටත් හැකිවන අයුරින් විශේෂ ප්‍රදර්ශන රථයකින් රැගෙන යන බවත් පිරිත් සජ්ඣායනය කරමින් එය රැගෙන යන බවත් උන්වහන්සේ පැවසූහ. ප්‍රධාන නගරවල ප්‍රදර්ශන රථය නවතා පිරිත් සජ්ඣායනය කරන බවත් නාහිමියෝ කීහ.මෙහි විශේෂත්වය වනුයේ දඹදිව ඓතිහාසික ශ්‍රී මහා බෝධියේ දක්ෂිණ ශාඛාව අනුරාධපුර මහමෙවුනාවේ රෝපණය කිරීමෙන් පසුව එහි අංකුරයක් වසර දහස් ගණනකට පසුව නැවත බුද්ධගයා පුදබිමේ රෝපණය කිරීම බව නාහිමිපාණෝ වැඩිදුරටත් කීහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=n10111913</link>
    <topic>සියලුම උද්භිද උද්‍යානවලටපොලිතින් ගෙනයෑම තහනම්</topic>
    <author>සමන්ති වීරසේකර</author>
    <content>මෙරට සියලුම උද්භිද උද්‍යාන සඳහා පොලිතින් ගෙන ඒම ජනවාරි මස 01 වැනි දින සිට මුළුමනින් ම තහනම් කිරීමට තීරණය කැර තිබේ.පේරාදෙණිය උද්භිද උද්‍යානයේ පමණක් දිනකට පොලිතින් සහිත කසළ ට්‍රැක්ටර් ලෝඩ් තුනක් පමණ ඉවත් කිරීමට සිදුව තිබෙන හෙයින් මෙය දිනෙන් දින විශාල පාරිසරික ගැටලුවක් බවට පත් ව ඇත.එම තත්ත්වයට පිලියමක් සහ සමස්ත පාරිසරික ගැටලු අවම කිරීමේ අරමුණින් උද්භිද උද්‍යාන තුලට පොලිතින් ගෙන ඒම සම්පූර්ණයෙන් තහනම් කිරීමට තීරණය කළ බව උද්භිද උද්‍යාන අධ්‍යක්ෂ ජෙනරාල් ආචාර්ය සිරිල් විජේසුන්දර මහතා පැවැසීය.පේරාදෙණිය, හක්ගල, සෙනරත්ගොඩ ගම්පහ, උද්භිද උද්‍යානවලට ඇතුළුවන අවස්ථාවේදී පොලිතින් ඇසුරුම් ආහාර අසුරන පොලිතින් කොළ තිබේ ද යන්න පරීක්ෂා කරන අතර නරඹන්නන් සඳහා අවශ්‍ය කඩදාසි ඇසුරුම් ලබා දීමට ද කටයුතු යොදා තිබේ.කෑම පාර්සල් රැගෙන උද්භිද උද්‍යාන නැරැඹීමට එන පුද්ගලයින් මින් පසු කෙසෙල් කොළයක ඒවා ඔතා රැගෙන එන ලෙස ද උද්භිද උද්‍යාන දෙපාර්තමේන්තුව මහජනතාවගෙන් ඉල්ලයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=n10111914</link>
    <topic>ශ්‍රී ලාංකික සේවක සේවිකාවන්ටවධ හිංසා කිරීම නවත්වන්න</topic>
    <author>මහින්ද අලුත්ගෙදර</author>
    <content>ශ්‍රී ලංකාවෙන් පැමිණෙන සාංක්‍රමණික සේවිකාවන්ව වධ හිංසා පැමිණවීමකින් තොරව ඔවුන්ව ආරක්ෂා කරන ලෙසට ජාත්‍යන්තර හියුමන් රයිට් වොච් සංවිධානය මැද පෙරදිග රටවලින් ඉල්ලා ඇත.ශ්‍රී ලාංකික ගෘහ සේවිකාවන් තිදෙනකුට මැදපෙරදිග රටවල දී අමානුෂික ලෙස වධ හිංසා පැමිණවීම සැළකිල්ලට ගත් එම සංවිධානය ඊයේ (16) මේ ඉල්ලීම කර ඇතැයි වාර්තා වෙයි.ඇතැම් අවස්ථාවල දී ශ්‍රී ලාංකික ගෘහ සේවිකාවන් මැදපෙරදිග රටවලදී අමානුෂික ලෙස වධ හිංසාවට ලක්ව තිබෙන බවට වාර්තා වී ඇතැයි පෙන්වා දෙන හියුමන් රයිට් වොච් සංවිධානය කුවේට් සෞදි අරාබියාව සහ ජෝර්දානය රටවලින් ඇණ ශරීරගත වීම් ද වාර්තා වන බව ප්‍රකාශ කර තිබේ.තවද එම සංවිධානය සඳහන් කර ඇත්තේ ඒ ඒ රටවලට පැමිණෙන ශ්‍රී ලාංකික ගෘහ සේවිකාවන්ට අමානුෂික ලෙස සළකන බව මෙයින් පැහැදිලි වන බවයි.මීට පෙර ශාරීරික, ලිංගික අතවර මෙන් ම වැටුප් නොගෙවීම් ආදිය වාර්තා වීම අලුත් දෙයක් නොවූණ ද සිදුවීම ඉතාම ඛේදජනක සිදුවීමක් බව ද ජාත්‍යන්තර හියුමන් රයිට් වොච් සංවිධානය ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=r1011191</link>
    <topic>මදුරන්කුලිය තැපැල් හලේ නිමක් නැතිඅඩුපාඩු සපුරන්න කාලය ඇවිත්</topic>
    <author>පුත්තලම දිස්ත්‍රික් සංචාරක ඇන්ටනී ප්‍රනාන්දු</author>
    <content>මදුරන්කුලිය තැපැල් කාර්යාලය දැනට වසර 50කට පෙර ආරම්භ කරන ලද්දකි.පුත්තලම ප්‍රාදේශීය සභාව විසින් තැපැල් දෙපාර්තමේන්තුවට පවරා දී ඇති මෙහි අඩුපාඩු රැසකි. මේ කාර්ය අලුත්වැඩියා කිරීමට බලධාරීන්ගේ අවධානය යොමු වී නැතැයි ප්‍රදේශවාසීහු චෝදනා කර සිටිති. මුන්දලම කල්පිටිය සහ මහා කුඹුක්කඩවල යන ප්‍රාදේශීය ලේකම් කොට්ඨාසවල සිට පැමිණෙන බොහෝ පිරිස් මේ නිසා දැඩි අසීරුවට පත් වෙති.වැසි දිනවලදී තත්ත්වය ඉතා බැරෑරුම් ය. තැපැල් කාර්යාලයේ ආරක්ෂාවට මුරකරුවකු නැත. මෙහි ඇති දොරවල් පවා ශක්තිමත් නැත. එබැවින් මැතිවරණ සමයට ඡන්ද කාඩ්පත් රැක ගැනීමට මහත් වෙහෙසක් දැරීමට පවා සිදු වුණි.මදුරන්කුලිය නගරයේ සිට කිලෝ මීටර් 1 / 4ක් ඈතින් කැලෑ බද ප්‍රදේශයක පිහිටා තිබෙන මේ කාර්යාලය කීප වරක් සොරුන් කඩා බිඳ දමා ඇත. තැපැල් කාර්යාලය කඩා වැටෙන්නට පෙර බලධාරීන්ගේ අවධානය මේ වෙත යොමු වෙතැයි ප්‍රදේශවාසීහු බලාපොරොත්තු වෙති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=r1011195</link>
    <topic>කොළඹ-මාතර අධිවේගී දුම්රිය මාර්ගයේප්‍රථම අදියර ඉදිකිරීම් කඩිනමින්</topic>
    <author>ගාල්ල උතුර විශේෂ කුසුම් තිරාණගම</author>
    <content>කොළඹ – මාතර අධිවේගී දුම්රිය මාර්ගයේ ප්‍රථම අදියර ඉදිකිරීම් කටයුතු මාතර සිට ගාල්ල දක්වා මේ දිනවල සිදුකෙරේ. ප්‍රවාහන ඇමැති කුමාර වෙල්ගම මහතාගේ සහභාගිත්වයෙන් මේ දුම්රියමාර්ගයේ ඉදිකිරීමේ කටයුතු වැලිගම පැලෑන ප්‍රදේශයේ පසුගියදා ආරම්භ කෙරිණි. ගාල්ල, මාතර අතර කිලෝමීටර් 42.7 දුර ප්‍රචාරණයක් අධිවේගී දුම්රියමාර්ගයේ ඉදිකිරීම් සිදු කෙරේ.දුම්රිය මාර්ගයේ ඉදිකිරීම් මේ වසරේදී නිමකිරීමට ශ්‍රී ලංකා දුම්රිය දෙපාර්තමේන්තුව සැලසුම්කොට ඇත.ගාල්ල දුම්රිය ස්ථානයේ දුම්රිය ධාවනාගාරයේ සංවර්ධන කටයුතු දැනට ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=r1011193</link>
    <topic>පදවිය බෝගහවැවට පණ දෙන්නබලධාරීන්ට උවමනාවක් නැති හැඩයි</topic>
    <author>තෙන්නකෝන් කුලසේකර</author>
    <content>පදවිය “බෝගහවැව“ ප්‍රතිසංස්කරණය නොකිරීමෙන් අක්කර සියයක කුඹුරු යායක් පුරන් වෙද්දී ගොවි පවුල් දෙසිය හතළිහක් තම දරුවන්ගේ කුස ගින්දර නිවන්නට “කැඳ උගුරක්” දෙන්නේ කෙසේ දැයි කියමින් සුසුම්ලති.මේ බෝහගවැව ගොවීන්ගේ දුක් අදෝනාවෙන් බිඳකි. බෝගහවැව ගම්මානයේ වෙල් විදානේ තනතුර දරන බී. ගුණසේකර මහතා අපේ වැව ඉතා පැරැණියි. මේ වැවට ඉස්සර කාලේ කොහේ හරි වැවකින් වතුර එන්න ඇති. දැන් වැව ඉස්මත්තේ (වැටි තාවුලේ) ගෙවල් දොරවල් හැදිලා ඇළ මාර්ග හොයා ගන්න බෑ.අක්කර පනහක් හැටක් විශාල මේ වැවේ දැන් වතුරු රැඳෙන්නේ නෑ. වැව් බැම්ම කැඩී බිඳී අබලන්වෙලා. දොළොස් අවුරුද්දකින් වැව අලුත්වැඩියා කළේ නෑ. කන්නයෙන් කන්නයට වතුර නැති නිසා අක්කර සියයක කුඹුරු යාය පුරන්වී ගෙන යනවා. ගිරිවෙල් කන්දෙන් වැහි වතුර ඇවිත් ඉස්සර වැව පිරෙනවා. දැන් ඒ වතුර එන්නේ නැහැ.බෝගහවැව පදිංචි ජේ. එස්. එස්. සිරිවර්ධන මහතාඡන්ද කාලෙට දේශපාලනඥයන් ඇවිත් අපෙ වැව හදන්න කථා කරනවා. අපේ දුක දැකල අඬනවා. ඡන්දයෙන් පස්සේ පස් පාගන්න එන්නේ නැහැ. වතුරු නැති මෙහෙම වැවක් තියෙනවද කියලා මතකයක් නෑ. අපි පුංචි කාලේ මේ වැවේ වතුර පිරිලා තිබුණා. දෙකන්නයේ කුඹුරු වගා කළා. මාළු අල්ලලා ආදායම් ගත්තා. අද වැවේ වතුර නැහැ. නාන්නේ රෙදි හෝදන්නේ මඩ වතුරෙන්.වැස්සත් වතුර රැඳෙන්නේ නැහැ. මේ වැව අලුත්වැඩියා කරන්න කියලා අපි අවුරුදු ගාණක් වගකිව යුත්තන්ට කන්නලව් කරනවා. වැඳ වැටෙනවා. ඒත් වැඩක් වුණේ නෑ. අපිට මේ වැව හදල දුන්නොත් වේලක් ඇර වේලක් කාලා කාටවත් අතනොපා ජීවත් වෙන්න පුළුවන්.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=r1011192</link>
    <topic>බද්දේගම හල්පාතොට හන්දියටසනීපාරක්ෂක පහසුකම් ඕනෑ</topic>
    <author>බද්දේගම මධ්‍යම විශේෂ ජස්ටින් පතිරගේ</author>
    <content>බද්ගේගම හල්පාතොට හන්දියට පොදු වැසිකිළියක් නොමැති කමින් දිනපතා එහි ඇදී එන පිරිස දැඩි අසීරුවට පත්වෙති.මේ නිසා හල්පාතොට හන්දියට විවිධ අවශ්‍යතා ඉටුකර ගන්නට පැමිණෙන අය අහල පහළ නිවෙස්වලට ගොස් සිය සනීපාරක්ෂක කටයුතු සිදුකර ගනිති. එය එම නිවැසියන්ටද හිරිහැරයකි.එබැවින් හල්පාතොට හන්දිය අවට සුදුසු ස්ථානයක පොදු වැසිකිළි පද්ධතියක් ඉදිකර දෙන ලෙසට ප්‍රදේශවාසීහු අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=r1011194</link>
    <topic>වාරියපොළ දිසා රෝහල අවට භූමිය අපවිත්‍රයි</topic>
    <author>කටුපොත විශේෂ බී. ඒ. එන්. එස්. කුමාර</author>
    <content>වාරියපොළ දිසා රෝහල අවට පිරිසිදුතාවක් නොමැති බව ප්‍රදේශවාසීහු රජයේ වගකිව යුතු අයට පෙන්වා දෙති.රෝහල් භූමියේ වාට්ටු පිටු පස සහ ගනේවත්ත මාර්ගයේ රෝහල පැත්ත ඉතා අපිරිසුදුව පවතී. රෝහලේ අපද්‍රව්‍ය පවා සමහර දිනවල දී එම මාර්ගයේ ගේට්ටුව අසල දක්නට ලැබේ.රෝහලින් අපද්‍රව්‍ය ගලායෑම සඳහා ඇති කානුව අද කන්කුන් වැල්වලින් වැසී ගොස් ඇත. කානුවලින් නිකුත් වන අපිරිසුදු ජලය ගනේවත්ත මාර්ගයේ එක තැන පල්වෙමින් පවතී. රෝහලේ මෘත ශරීරාගාරයට යෑමට ඇති මාර්ගයේ තිබෙන කාණුවේ කොන්ක්‍රීට් කැට කැඩී තිබීම නිසා පසුගිය දිනවල මිනී කරතබා ගෙන මාර්ගය දක්වා ඒමට සිදුවූ බව මල් ශාලා හිමියෝ පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=r1011196</link>
    <topic>වැලිඔය බහිරව වැවේපිළිසකර වැඩ අවසන් අදියරේ</topic>
    <author>තෙන්නකෝන් කුලසේකර</author>
    <content>වැලිඔය මහවැලි කලාපයේ ගොවි ගම්මාන රැසකට ජලය ලබාදීම උදෙසා ප්‍රතිසංස්කරණ කටයුතු ඇරැඹූ ‘බහිරව වැවේ’ ඉදිකිරීම් කටයුතු නිම වෙමින් පවතී. මෙම වැව යටතේ ගොවි ගම්මාන රැසකට දෙකන්නයේ වී වගාව සඳහා ජලය ලබා දිය හැකි අතර අලුතෙන් කුඹුරු අක්කර දෙදහසක් අස්වැද්දීමට නියමිතය.මේ පිළිබඳව අදහස් දැක්වූ කම්බිලි වැව ‘රන් සිළු’ ගොවි සංවිධානයේ සභාපති එස්. යසපාල මහතා- කම්බිලිවැව පුංචියි අක්කර හැටක් විතර ඇති. වැස්සට ජලය එක් වුණාම එක කන්නයයි වගා වෙන්නේ. දැන් ඉතිං අපිව කාටවත් අත නොපා දෙකන්නයේ වී වගා කරන්න පුළුවන්. අපේ දරුවන්ට හෙට දවසක් තියේවි.මහවැලි එල් කලාපයේ නේවාසික ව්‍යාපාර කළමනාකරු ටී. ජී. දයානන්ද මහතා- කම්බිලිවැව, කෝන්වැව, වෙහෙරවැව, පුබුදුගම වැව, මේ ගමට ජල හිඟය උග්‍රයි. කම්බිලි වැව අබලන්. ජලය නෑ. අපි මේ ගැන වාරි මාර්ග ජල සම්පත් නියෝජ්‍ය ඇමැති චන්ද්‍රසේන මහතා දැනුවත් කිරීමෙන් අනතුරුව මේ වැව පිළිසකර කිරීමට පියවර ගත්තා.මහවැලි නියෝජ්‍ය ඇමැති එස්. එම්. චන්ද්‍රසේන මහතා- කොටි ත්‍රස්තවාදීන් මේ ගම්මාන විනාශ කළා. ලේ වැගිරෙන මළ කඳන් ජීවිතය පරදුවට තබා මම දෑතින් ඉස්සුවා. එදා මගේ පපුවේ ඇවිලුන ගින්දර තමයි මේ බහිරව වැව හදන්න මට තිබුණ එකම ශක්තිය. අපේ ගොවියෝ දස දුක් වින්දේ රට රාජ්‍යවල් යටත් කර ගන්න නෙවෙයි. දරුවන්ගේ කුස ගින්දර නිවන්නයි. වැලිඔයේ ගොවි ගම්මාන දොළහක මහ වැව් දෙමසක්තුළ ඉදි කර ගොවින්ට ජලය ලබා දීමේ ව්‍යාපෘතියක් ඇරඹුවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=s1011191</link>
    <topic>කොරියාව පරදා විශිෂ්ට ජයක් ලැබූ බීච් වොලිබෝල් පිලඅවසන් 16ට එයි</topic>
    <author/>
    <content>චීනයේ ගුවාංෂු නුවර දැන් පැවැත්වෙන ආසියානු ක්‍රීඩා උළෙලේදී බීච් වොලිබෝල් දෙවැනි තරගයද පහසුවෙන් ජය ගත් මහේෂ් පෙරේරා හා වසන්ත රත්නපාල කණ්ඩායම් 25 කින් අවසන් 16 අතරට ඊයේ පිවිසියහ. මේ ජයග්‍රහණයත් සමග ශ්‍රී ලංකාව ‘එච්’ කාණ්ඩයේ ප්‍රමුඛයා බවට පත් විය. මේ දෙදෙනාට අද ඉන්දුනීසියා පිල හමුවන අතර එම තරගය ජය ගැනීම තම එකම අපේක්ෂාව බව මහේෂ් - වසන්ත දෙදෙනා ‘දිනමිණ’ ට පැවැසීය.ශ්‍රී ලංකාව ඊයේ දකුණු කොරියාව තරග වට 2 – 0 කින් පහසුවෙන් පරාජය කළ අතර මෙයට පෙර ඕමානය ද එලෙසින්ම පරාජය කළේය.දකුණු කොරියාව සමග තරගයේ පළමුවටය 21 – 8 ක් (මිනිත්තු 15) හා දෙවැනි වටය 21 – 11 ක් (මිනිත්තු 14) ලෙස සටහන් විය. පරාජයට පත්වූ දකුණු කොරියානු පිල ආසියාවේ බීච් වොලිබෝල් කණ්ඩායම් අතර සිවුවැනි ස්ථානයේ සිටී.වසන්ත රත්නපාල හා මහේෂ් පෙරේරා දකුණු කොරියානු ක්‍රීඩකයන්ගේ පහරවල් දක්ෂ ලෙස ආවරණය කිරීම ජයග්‍රහණයට ප්‍රධානතම හේතුවක් විය. වසන්ත ආවරණ අවස්ථා 15 කට ගොස් එම සියලු අවස්ථා සාර්ථක කර ගත් අතර මහේෂ් පන්දු ලබා ගැනීමේදී හා පහර එල්ල කිරීමේ දී 90 % ක සාර්ථකත්වයක් පෙන්නුම් කළේය.තරගයෙන් අනතුරුව දිනමිණට අදහස් දැක්වූ වසන්ත මහේෂ් දෙදෙනාම සඳහන් කළේ අද ඉන්දුනීසියාව සමග තරගය ජය ගැනීම එකම අපේක්ෂාව බවය.‘අපි තරගාවලියට ආවේ සැකයෙන් හා බයෙන්. ආසියාවේ දැවැන්තයන් සමග තරග කිරීමට වීම එයට හේතුවයි. නමුත් දැන් එහෙම නෑ. විශ්වාසය වැඩි වුනා මේ ජයග්‍රහණයත් සමග. දේශගුණයත් හොඳයි. පසුගිය කාලයේ ඩිලාන් ඇමැතිතුමා අපට විදේශ සංචාර කිහිපයක්ම ලබාදී අත්දැකීම් වැඩි කළා’ යැයි පැවැසීය.මේ අතර රාජ්‍ය පරිපාලන හා ස්වදේශ කටයුතු නියෝජ්‍ය ඇමැති ඩිලාන් පෙරේරා මහතා දුරකතනය මගින් සම්බන්ධකර මේ ජයග්‍රහණය ගැන විමසීමේදී සඳහන් කළේ කොරියාව පරාජය කිරීම බීච් වොලිබෝල් ක්‍රීඩාවේ ශ්‍රී ලංකාව ලැබූ විශාල ජයග්‍රහණයක් බවය.‘අවසන් කණ්ඩායම් 16 අතරට පැමිණීම ගැන සතුටුයි. මහේෂ්ට හා වසන්තට ශක්තිය හා ධෛර්ය ප්‍රාර්ථනා කරනවා’ යැයි පෙරේරා මහතා පැවසීය.මේ අතර ‘ඒ’ කාණ්ඩයෙන් තරග කළ අසන්ක හා පුබුදු ඊයේ සහභාගි වූ තරගයෙන් චීනයට 2 – 0 කින් පරාජය විය.හේෂාන් 19 වැනි තැනටමීටර් 50 පසුපස ආර තරගයට එක්වූ හේෂාන් උන්නම්බුව ක්‍රීඩකයන් 30 කින් 19 වැනි තැනට පත් විය. ඔහු ගත කළ කාලය තත්පර 27.76 කි. පළමු ස්ථානයට පත්වූ ජපාන ක්‍රීඩකයා ගත කළ කාලය තත්පර 25.42 කි.මිතුන්ට අභියෝගයක්ගෝල්ෆ් ක්‍රීඩක මිතුන් පෙරේරා දෙවැනි දිනය නිමාවෙද්දී 8 වැනි ස්ථානයට පත් විය. ඔහු ප්‍රථම දිනයේ නියමිත පහර 72 ට දෙකක් අඩුවෙන් (69) වලවල් දහඅටේ ඉලක්කය සපුරා තිබුණද ඊයේ දෙවැනි දිනයේදී නියමිත පහර 72 ට දෙකක් වැඩියෙන් (74) ඉලක්ක සපුරාලීමේ මේ පසුබැසීමට හේතු විය. මිතුන් සමග තරගයට එක්ව සිටින චන්ද්‍රදාස 38 වැනි ස්ථානයට, බණ්ඩාර 44 වැනි ස්ථානයට හා තංගරාජ් 47 වැනි ස්ථානයේ සිටින අතර මේ සිවු දෙනාගේ ලකුණු එකතුව මත කණ්ඩායමක් ලෙස ශ්‍රී ලංකාව 11 වැනි ස්ථානයේ සිටී.අත්දැකීම් පමණයිටයිකොන්ඩෝ කිලෝග්‍රෑම් 80 ට අඩු බර පන්තියේ තරග කළ රවීන්ද්‍ර රාජපක්ෂ උස්බෙකිස්තාන ක්‍රීඩකයා හමුවේ පරාජයට පත් විය.බොහෝ දෙනෙකුට අත්දැකීම් පමණක් ඉතිරිවී ජයග්‍රහණ අහිමි වූ ක්‍රීඩා කිහිපයක් ඊයේද නිමා විය.පිරිමි ඒකල ස්කොෂ් තරගවලදී නවීන් සමරසිංහ ක්වේට් අල්ටීම් අමීර් වෙතින් 3 – 0 කින්ද ගිහාන් සුවාරිස් ජපානයේ සිනෝෂුකී වෙතින් 3 – 0 කින්ද ප්‍රථම වටයේදී පරාජය වූහ.මෙතෙක් වෙඩි තැබීමේ ඉසව් වලින් සාර්ථක වූ මංගල සමරකෝන් ඊයේ සහභාගි වූ මීටර් 50 රයිෆල් තරගයේදී ක්‍රීඩකයන් 41 කින් 35 වැනියා බවට පත් විය.චීනය ඉදිරියෙන්තරගාවලියේ හත්වැනි දිනය වූ ඊයේ චීනය රන් පදක්කම් 106 ක් රිදී පදක්කම් 41 හා ලෝකඩ පදක්කම් 40 ක් දිනා සිටී. දකුණු කොරියාව රන් 32, රිදී 25 හා ලෝකඩ 37 ක්ද ජපානය රන් 18 ක් රිදී 43 ක් හා ලෝකඩ 37 ක් දිනා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=s1011194</link>
    <topic>ශ්‍රී ලංකා-එංගලන්ත කාන්තාපළමු විස්සයි 20තරගය අද</topic>
    <author/>
    <content>ශ්‍රී ලංකා - එංගලන්ත කාන්තා, තරග 3 කින් සමන්විත විස්සයි 20 තරගාවලියේ පළමු තරගය අද (19) එන්.සී.සී. පිටියේදී පැවැත්වේ.මීට පෙර දෙපිල අතර පැවැති එකම විස්සයි 20 තරගයෙන් එංගලන්ත කණ්ඩායමට ජය අත්විය.එක්දින තරග 2 කට හා විස්සයි 20 තරග 3 කට සහභාගිවීම සඳහා දිවයිනට පැමිණි එංගලන්ත පිල එක්දින තරග මාලාවෙන් තරග 1 – 0 ක ජයක් ලැබීමට සමත් විය.පෙරේදා (17) පැවැති දෙවැනි එක්දින තරගය අයහපත් කාලගුණය හේතුවෙන් ජය පරාජයෙන් තොරව නිමාවට පත්වූ අතර පළමු එක්දින තරගයෙන් ලකුණු 5ක තියුණු ජයක් එංගලන්තයට අත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=s1011192</link>
    <topic>ශ්‍රී ලංකාව ඉනිමක පරාජයෙන් බේරීමේ සටනක</topic>
    <author>වර්නන් ගුණසේකර ගාල්ලේ සිට</author>
    <content>පිට පිට දෙවැනි වතාවටත් පන්දුවට පහර දීමෙන් බේරීම සඳහා අවශ්‍යව තිබූ මුලු ලකුණු 381 ලබාගැනීමට අසමත්වූ ශ්‍රී ලංකාව බටහිර ඉන්දීය කොදෙව් දූපත් පිලට එරෙහිව ගාල්ල ජාත්‍යන්තර ක්‍රිකට් ක්‍රීඩාංගණයේ පැවැත්වෙන පළමු ටෙස්ට් තරගයේ ඊයේ සිවුවැනි දින තරගය නතර කරන විට සිය දෙවැනි ඉනිමේ කිසිවෙකු නොදැවී ලකුණු 89ක් රැස්කර ගෙන සිටියේ ය.ඉනිමක පරාජයෙන් බේරීම සඳහා ශ්‍රී ලංකා පිල තවත් ලකුණු 113ක් ලබා ගත යුතුව තිබේ.ඊයේ තරගය නතර කරන විට තරංග පරණවිතාන නොදැවී ලකුණු 44ක් ද තිලකරත්න ඩිල්ෂාන් නොදැවී ලකුණු 44ක් ද රැස්කර ගෙන සිටියහ.ප්‍රසන්න ජයවර්ධන පන්දු 88කට මුහුණ දෙමින් ලකුණු 58ක් රැස්කර ගත්තද ශ්‍රී ලංකා පිල පිට පිට දෙවැනි වතාවටත් පන්දුවට පහර නොදී සිටීමට තවත් ලකුණු 3ක් පමණක් අවශ්‍යව තිබියදී ඔහු දැවී ගියේ ය.දඟ පන්දු යවන ෂේන් ෂිලිංෆෝඩ්ගේ පන්දුවකට කෙමාර් රෝච් අතට උඩ පන්දුවක් ලබාදෙමින් දැවී යාමට පෙර ඔහු හයේ පහරක් හා හතරේ පහර 4ක් එල්ල කළේය. කොදෙව් දූපත් පිලේ වඩාත් සාර්ථක පන්දු යවන්නා වූ ෂිලිංෆෝඩ් ලකුණු 123කට කඩුලු 4ක් බිඳ හෙලීය.කඩුලු 3කට මුළු ලකුණු 165 සිට ඊයේ තරගය ඇරැඹූ ශ්‍රී ලංකා පිලේ මහේල ජයවර්ධන, තිලාන් සමරවීර හා ඇන්ජලෝ මැතිව්ස් (27) උදය වරුවේ දැවී ගියහ. රෝච්ගේ පන්දුවකට කඩුලු රකින කාල්ටන් බෝ අතට උඩ පන්දුවක් දෙමින් ජයවර්ධන මුලින්ම දැවී ගියේය. පන්දු 104කට මුහුණ දුන් ඔහු හතරේ පහර හයක් සමඟ ලකුණු 59ක් රැස් කළේය.සමරවීර දැවීගියේ අවාසනාවන්ත අයුරිණි. ඩ්වේන් බ්‍රාවෝගේ පන්දුවකට ඇන්ජලෝ මැතිව්ස් එල්ල කළ පහරින් ආ පන්දුව බ්‍රාවෝගේ සපත්තුවක වැදී කෙලින්ම පන්දු යවන්නාගේ අන්තයේ කඩුල්ලේ ගැටෙද්දී සමරවීර ඔහුගේ සීමාවෙන් ඉදිරියට පැමිණ සිටියේය.පන්දු 74කට මුහුණදුන් ඔහු හතරේ පහර හයක් සමඟ ලකුණු 52ක් ලබා ගත්තේය. අගපෙල පිතිකරුවන් අතරින් ධම්මික ප්‍රසාද් පන්දු 46කින් ලකුණු 47ක් රැස් කිරීමට සමත් විය. හයේ පහර 2ක් හා හතරේ පහර හයක් ඔහුගේ ඉනිමට ඇතුළත්ව තිබිණි. ප්‍රසාද් හා ප්‍රසන්න ජයවර්ධන 8 වැනි කඩුල්ල වෙනුවෙන් ලකුණු 72ක සබඳතාවයක් ගොඩ නැගූහ. වර්ෂාව හේතුවෙන් තරගය පස්වරු 4.25ට නතර කෙරිණි. අද තරගයේ අවසන් දිනයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=s1011193</link>
    <topic>පන්නිපිටිය ක්‍රිස්තුරාජයට ක්‍රිකට් දිනුම් දෙකක්</topic>
    <author/>
    <content>ශ්‍රී ලංකා පාසල් ක්‍රිකට් සංගමය මෙහෙයවන වයස 13න් පහළ තරග මාලාවේ 3 වැනි කාණ්ඩය තරග දෙකකදී ජයග්‍රහණය වාර්තා කිරීමට පන්නිපිටිය ක්‍රිස්තුරාජ විදුහල් කණ්ඩායම සමත් වූහ. මෙහි එක් ජයග්‍රහණයක් හෝමාගම මධ්‍ය මහා විදුහල් කණ්ඩායම ඉනිමකින් සහ ලකුණු 25කින් පරාජය කිරීමකි.ක්‍රිස්තු රාජ විදුහල – පළමු ඉනිම - 153/6 - සොමේෂ් දිලූෂන් 47, මලිත් එරංග නොදැවි 20, බ්‍රේන්ඩන් ඩිබෲයින් නොදැවී 20. (තිමිර බිම්සර 58 / 4)හෝමාගම මධ්‍ය මහා විදුහල - පළමු ඉනිම-58- එස්. සඳකැන් 11 (චානක සෙබස්තියන් 22 / 3 සහන් චතුරංග 26 / 3, මලිත් එරංග 10 / 4) දෙවැනි ඉනිම – 70 කේ. තිමිර නොදැවී 40, (චානක සෙබස්තියන් 27 / 5, මනලින්ත තිසාල් 6 / 2 මලිත් එරංග 10 / 2)මහරගම මැදි විදුහල -ක්‍රිස්තු රාජමහරගම මධ්‍ය මහා විදුහල් කණ්ඩායම සමඟ පැවැති තරගයේ දී පන්නිපිටිය ක්‍රිස්තු රාජ විදුහල් කණ්ඩායම විසින් පළමු ඉනිමේ ජයක් වාර්තා කරන ලදී.ක්‍රිස්තු රාජ විදුහල - පළමු ඉනිම - 152- මලනින්ත තිසාල් 32, බ්‍රැන්ඩන් සිබෲයින් 30 (හසිත 64 / 5, නදීෂ 19/ 3)මහරගම මධ්‍ය මහා විදුහල පළමු ඉනිම - 65 - හෂාන් අයන්ත 13 (චානක සෙබස්තියන් 26 / 7 සහන් චතුරංග 33 / 3).</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=s1011195</link>
    <topic>ඇෆ්ගනිස්තානයෙන් කාන්තා ක්‍රිකට් පිලක්</topic>
    <author/>
    <content>ලබන වසරේ ජාත්‍යන්තර තරගාවලියකට සහභාගි කරවීමේ අරමුණෙන් ඇෆ්ගනිස්තානය පළමු වරට කාන්තා ක්‍රිකට් කණ්ඩායමක් ස්ථාපිත කිරීමට පියවර ගෙන ඇතැයි එරට ක්‍රීඩා බලධාරීහු ප්‍රකාශ කළහ. “අපේ යොවුන් ක්‍රිකට් ක්‍රීඩිකාවන්ටත් ඔවුන්ගේ පවුලේ සාමාජිකයන්ටත් සෙසු ක්‍රීඩා ලෝලීන්ටත් මේ පුවත පී‍්‍රතියට කරුණක් වේවි” එරට කාන්තා ක්‍රිකට් සංවර්ධන නිලධාරිණි ඩයනා ප්‍රකාශ කළේ ය.2001 වසරෙන් පසුව ඇෆ්ගන් කාන්තාවන් ක්‍රීඩාවට අවතීර්ණ වූ අතර 2004 හා 2008 ඔලිම්පික් ක්‍රීඩා උළෙල නියෝජනය කිරීමට රොබීනා ජලාලී සුදුසුකම් ලැබුවාය.ලබන වසරේ කුවේට් රාජ්‍යයේ පැවැත්වීමට නියමිත විස්සයි 20 කාන්තා ක්‍රිකට් තරගාවලියකට පළමු වරට ඇෆ්ගන් කාන්තා ක්‍රිකට් කණ්ඩායමක් සහභාගි කරවීම තම අරමුණ බව ඇෆ්ගනිස්තානු ක්‍රිකට් පාලක මණ්ඩලය ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=s1011196</link>
    <topic>සුපිරි වෙල්ටර්වේට් කිරුළ පැකියාඕට</topic>
    <author/>
    <content>මෙක්සිකෝවේ අන්තෝනියෝ මාගරිටෝ හා පිලිපීනයේ මැනී පැකියාඕ අතර ටෙක්සාස් හි කව්බෝයිස් ක්‍රීඩාංගණයේ පැවැති ඓතිහාසික බොක්සිං තරගය 12 වැනි වටයේදී තරග තීරකවරුන්ගේ ඒකමතික තීරණය අනුව පැතියාඕ විශිෂ්ට ජයක් සමග ජගත් බොක්සිං කවුන්සිලයේ සුපිරි වෙල්ටර්වේට් කිරුළ හිමි විය.තරග තීරකවරුන් තිදෙනාගේ සම්පූර්ණ ලකණු සටහන අනුව පෙරමුණේ පසුවූ 31 හැවිරිදි පැකියාඕ මේ අනුව ජගත් බොක්සිං පිටියේ නොකඩවා ලැබූ 13 වැනි ජයග්‍රහණය වාර්තා කරනු ලැබුවේ නරඹන්නන් 50000 කට අධික සංඛ්‍යාවක් ඉදිරියේදීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=f1011192</link>
    <topic>සංවර්ධනයටදර්ශනයක්අවශ්‍යයයි</topic>
    <author>නිලුකා ඩී. තිලකරත්න</author>
    <content>අතිගරු ජනාධිපතිතුමාගේ මේ දෙවන පදවි ප්‍රාප්තියයි. එතුමාගේ මුල් ආගමනය දෙස විමසිල්ලෙන් බැලීමේදී පෙනීයන ප්‍රධාන කරුණක් ඇත. ඒ එතුමාට සැලකිය යුතු පිරිසක් අවංකව සහයෝගය දුන්නාද යන්නයි. මේ නිසා එතුමා මෙම අරගලයේ දී වැඩි දායකත්වයක් දුන්නේ ස්වඋත්සාහයෙන් කීම නිවැරැදියි. එහිදී එතුමා තුළ පැවැති ප්‍රධාන ගුණාංග කීපයක් ඊට ඉවහල් වුණා යැයි මාගේ විශ්වාසයයි.පළමුවැන්න නම් ඕනෑම දෙයකට මුහුණදීමේ පෞරුෂ ගුණාංගයයි. ඒ තුළ තමන් තමන්ට එරෙහි අය පවා සංවාදයකට එක් කොට ගැනීමේ නිහතමානි සන්නිවේදන ගුණය අගය කළ යුතුයි. දෙවැන්න, අභියෝගයන්ට මුහුණ දීමේ ස්ථිරසාර හැකියාවයි. ඵලදායී ලෙස සියලු දෙනාගේම ආශිර්වාදය සහයෝගය එතුමාට හිමි වූ බව නොරහසක් සේම විද්වත් රාජ්‍ය තාන්ත්‍රිකයකු තුළ පැවැතිය යුතුම ගුණාංගයක් වන්නේ පූර්ව සූදානමයි. ඕනෑම ප්‍රශ්නයක් කෙරෙහි යොමුවීමේදී ඒ සඳහා ආගමික ජන කොටස්, දේශපාලන ජනකොටස් දායක කර ගැනීමම ඇගයිය යුතු කරුණක්.දශක තුනක පිළිලයපුරා වසර 30ක කාලයක් පැවැති යුද්ධය රටට විශාල පිළිලයක්ව පැවතුණි. ඒ තත්ත්වය උද්ගත වීම තුළ කිසිවකුට චෝදනා කළ නොහැක්කේ ඊට පක්ෂ විපක්ෂ සියලු දෙනාම අඩුවැඩි වශයෙන් දායක වී තිබීම නිසයි. එවැනි සංකීර්ණ ප්‍රශ්නයකට අත පොවමින් ගතික තීන්දුවකට එළැඹ, දෘඨ අධිෂ්ඨානයෙන් එය ජයග්‍රහණය කළේ මහින්ද රාජපක්ෂ ජනාධිපති තුමායි.එතැනදී දේශීය වශයෙන් වගේම සැඟව සිටි ජාත්‍යන්තර බලවේග නැගී සිටි ආකාරය අපි දුටුවෙමු. රාජපක්ෂ ජනාධිපතිවරයාගේ පළමු කාල පරිච්ඡේදය ඉතා දුෂ්කර ගමනකි. එසේම එකී දුෂ්කරතා කළමනාකරණය කර ගනිමින් එතුමා ආ ගමන අනාගත දේශපාලඥයන්ට ආදර්ශයකි. එසේම ඓතිහාසික වශයෙන් සටහන් තැබෙනු නිසැක කරුණකි. එසේ වන්නේ දේශීය හා ජාත්‍යන්තර අරගලයන් ජයගෙන රට එක්සේසත් කොට කළ පරිවර්තනීය වෙනස තුළ එතුමා රාජාවලියේ ඉහළින් සනිටුහන් වන චරිතයක් බව නිසැක හෙයිනි.මෙහිදී සැලකිය යුතු ඊළඟ වැදගත් කරුණු කීපයක් වෙයි. එනම් යුද්ධයක දී ඇතිවන අතුරු සමාජීයය ගැටලුය. සාගත තත්ත්වයන්, සංවර්ධනය අඩාල වීම, පරිපාලනමය දුර්වලතා, ඊට අයත්ය. එහෙත් මෙකී අතුරු සාධක පවා ජයගෙන යුද සමයේදී කිසිදු ප්‍රදේශයක සංවර්ධන කටයුතු අඩාල නොවී පවත්වා ගැණිනි.සෞඛ්‍ය, අධ්‍යාපනය, කෘෂි කටයුතු, යටිතල පහසුකම්, සඳහා මධ්‍යම රජයෙන් වැයකළ යුතු මුදල් ප්‍රමාණයන් සීමා නොකිරිණි. අධිකරණය පවා සිය තීන්දු ලිහිල් කළ විට ඒවාට ආචාරශීලීව හිස නමමින්, රටේ ප්‍රධාන මර්මස්ථාන සියල්ල ආරක්ෂා කිරීමට කටයුතු කෙරිණි. මේ සියල්ල දෙස යළි යළි ආපසු හැරී බලා රටේ ඉදිරි ගමනට දැන් අපි සැරසිය යුතුය.මූල්‍ය ක්ෂේත්‍රයටශක්තිමත් පදනමක්මෙහිදී යුද්ධය හා සංවර්ධනය යන්න එකිනෙකට පරස්පර විරෝධී විෂයයන් දෙකකි. මෙම ධාවන පථ ද්විත්වය දෙස විමසීමේදී අද ක්‍රියාවට නැඟෙන දැවැන්ත ව්‍යාපෘති සියල්ල ඇරඹියේ යුද සමයේදී බව සිහිකළ යුතුය. මේ සඳහා නායකත්වයේ පැවැති විචක්ෂණ බව හා සමබරතාව අදත් ඇගයීම වටී.වත්මන් රාජ්‍ය නායකත්වය සමඟ රාජ්‍ය අංශය වගේම පුද්ගලික අංශය සවිමත් කිරීම කෙරෙහිත් අවධානය යොමුවීම ඊළඟ වැදගත් කරුණය. ලෝකය උග්‍ර මුල්‍ය අර්බුදයන්ට ලක්වෙද්දී මෙරටමුල්‍ය ක්ෂේත්‍රයේ කිසිම බැංකුවක් බිඳවැටුණේ නැත. ඒ සඳහා රජය දැවැන්ත සෙවනැල්ලක්ව සිටි බව පැවසිය යුතුය. සෙලින්කෝ අර්බුදය ඇතිවූ අවස්ථාවේ පවා ඊට ශ්‍රී ලංකා මහ බැංකුව මැදිහත් වූ ආකාරය මේ සඳහා එක් නිදසුනකි.අද පුද්ගලික අංශයේ බදු ගෙවීමේ හැකියාව වර්ධනය වීමට පටන් අරන් තිබීම අගය කළ යුතු කරුණක්. එසේම නව නිෂ්පාදන බිහිවීමත්, සමඟ ඉදිරියේ සේවක බඳවා ගැනීම් කෙරෙහි ඉඩ ප්‍රස්තා විවරවන බව දැකිය හැකියි. යුද්ධයේ නිමාවත් සමඟ සංචාරක කර්මාන්තය, හෝටල්, අධ්‍යාපනය, ආදී ක්ෂේත්‍ර තුළ වැඩි වර්ධනයක් දැකිය හැකියි.අද වනවිට පෞද්ගලික පාසල් සංඛ්‍යාව පවා වැඩි වශයෙන් විවෘත වීමක් දක්නට ඇත. එසේම මධ්‍යම පරිමාණ කර්මාන්ත සහ කුඩා කර්මාන්ත කෙරෙහි ඇත්තේ විශේෂ අවධානයකි. මුල්‍ය වෙළෙඳ පොළේ අනුපාතයන් අවම මට්ටමට රැගෙන විත් ණය පහසුකම් ලබාදීම මෙහිදී සැලකිල්ලට ගත යුතුයි. මේ සඳහා මුදල් ඇමැතිවරයා ලෙස ජනාධිපතිතුමන් විසින් ආයෝජකයන්ට පහසුවන පරිදි කටයුතු කරන ලෙස බැංකු කරුවන්ට උපදෙස් දී ඇත.දැනට ශ්‍රී ලංකා මහ බැංකුව විසින්, දායක වන්නාවූ සංවර්ධන ව්‍යාපෘති අතර උතුරු වසන්තය, හා නැඟෙනහිර නවෝදය වෙයි. ඒවා එකී ප්‍රදේශ ඉලක්ක කරගත් දිගුකාලීන මුල්‍යමය පහසුකම් ඇරඹීම සඳහා වූ ව්‍යාපෘතීන්ය.මේ අනුව මෙම දෙවන පදවි ප්‍රාප්ති අවස්ථාව වනවිට නායකත්වයේ ඉහළ ස්ථාවර ලක්ෂණ අපට දැකිය හැකියි. එතුමන් සිය පරිපාලන කළමනාකාරීත්වය සකසාගෙන සිය දෙවන ධුර කාලය ඇරඹීමට සැරසෙන බව අපට පැහැදිලියි. ආපසු හැරී බැලීමේදී ආසියාවේ ආශ්චර්යය කරා යන ගමන අපහසු බව කිසිවකුට තර්ක කළ නොහැකියි.තමන් බලයට ආ පසුත් සිය පොරොන්දු මතුර මතුරා ඒ ප්‍රතිපත්ති අනුගතවයමින් ක්‍රියා කළ එකම නායකයා ඔහුයි. ඒ අනුව සංවර්ධනය සඳහා දර්ශනයක් අවශ්‍ය බව තහවුරු වී ඇත. අඩුපාඩු පැවැතිය හැකි නමුදු දැක්මක් නැති ගමනක් නැති බව අපද වටහා ගත යුතුය.මෙහිදී මානව සම්පත මනා කළමනාකරණයට නතු කර ගැනීමේ අභියෝගය එතුමා සතුය. ඒ අනුව නීතිය හා අණ පිළිපදින සමාජයක් ස්ථාපිත කිරීමත්, ගම්මට්ටමේ කැපී පෙනෙන පුද්ගලයා දක්වාම සංවර්ධන චින්තනයකට පෙළගස්වා ගනිමින් සංවර්ධන සමායෝජකයන් බවට පත්කර ගැනීමත් කළ යුතුයි.ඊළඟ අධියර වශයෙන් රාජ්‍ය ප්‍රතිපත්ති ක්‍රියාත්මක කිරීමේදී රාජ්‍ය සේවකයන් අවශ්‍ය ප්‍රමාණය කිරා මැන බලා කටයුතු කිරීමත් යුගයේ අවශ්‍යතාවයකි. රාජ්‍ය දේපළ නාස්තිය හා දූෂණය අවම කිරීමේ කඩිනම් ක්‍රියාවලියක් එක්කර ගැනීමත් ඊට අයත්. ඒ තුළ මෙරට යහ පාලනය කේන්ද්‍රීය රටක් වනු ඇති බව නිසැකයි.පොදුවේ රටේ ජනතාව යැපුම් ආර්ථිකත්වයෙන් සහ විදේශීය වටිනාකම් හා චින්තනයෙන් පරපෝෂිත වීම වළක්වා ගත යුතුයි. ඊට එරෙහි ජාත්‍යාලයෙන් කටයුතු කිරීමේ හැකියාව වත්මන් නායකත්වය සතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=f1011193</link>
    <topic>මුළු රටටම සුබම සුබයිමේ රටේ සුබ කාලයයි</topic>
    <author>අනුර ප්‍රේමලාල්</author>
    <content>තිස් වසරක කාලයක් පුරා පැමිණි යුද වාතාවරණය නිසා මුළුමනින්ම බිඳ වැටුණු උතුරු පළාත්හි ජන ජීවිතයට දැන් දැන් සංවර්ධනයේ අරුනළු වැටෙමින් තිබේ.මේ පළාත්වල සියලු අංශවල සේවා නතර වී තිබූ අතර රජය හඳුන්වා දුන් “උතුරු වසන්තය” නැමැති සංවර්ධන ව්‍යාපෘතිය හේතුකොට ගෙන උතුරු පළාතට අයත් වවුනියාව, යාපනය, මන්නාරම දිස්ත්‍රික්කවල වේගවත් යටිතල පහසුකම් ලබාදීමේ සංවර්ධන වැඩපිළිවෙළක් ආරම්භ වී ඇත.මීට අමතරව අනෙකුත් අංශවල සේවා සැපයීම ද මේ දිනවල ලහි ලහියේ සිදු කෙරෙමින් පවතියි. ඊට කම්කරු සබඳතා හා ඵලදායීතා ප්‍රවර්ධන අමාත්‍යාංශයෙන් ලබාදෙන සේවාවන් ද ඉකුත් සතියේ ආරම්භ කෙරිණි.ඒ අනුව කම්කරු සබඳතා හා ඵලදායීතා ප්‍රවර්ධන අමාත්‍යාංශය යටතේ තිබෙන සේවක අර්ථසාධක අරමුදල, මිනිස් බල හා රැකීරක්ෂා, දෙපාර්තමේන්තුව, ඵලදායිතා ලේකම් කාර්යාලය, ශ්‍රම වාසනා අරමුදල, කම්කරු දෙපාර්තමේන්තුව, ජාතික ශ්‍රම අධ්‍යන ආයතනය වෘත්තීය සෞඛ්‍ය හා සුරක්ෂිතතා ආයතනය, ශ්‍රී ලංකා ජොබ්නෙට් ආයතනය, වෘත්තීය සමිති අංශය යන ආයතන මෙහිදී වවුනියාව හා යාපනය දිස්ත්‍රික්කවල තම සේවා සැපයීම සඳහා සංවිධානාත්මක වැඩපිළිවෙළක් යොදා තිබිණි.මේ ආයතනවල ඇතැම් කණ්ඩායම් මීට දින කිහිපයකට පෙර ඒ ප්‍රදේශවල ගොස් සේවා සැපයීමට අවශ්‍ය මූලික පසුබිම සකස් කර තිබිණි.වැඩකරන පන්තියේ ජනතාව ලෙස මේ ප්‍රදේශවල පදිංචිකරුවන් මුහුණ දී තිබූ ප්‍රධාන ගැටලු වූයේ රාජ්‍ය හා පෞද්ගලික අංශවල ආයතනයන්හි සේවා කටයුතු අඩපණවීම නිසා නිසි වැටුප් ලැබීම් නොමැතිවීම, විශ්‍රාම ගොස් වසර පහළොව විස්ස වැනි දීර්ඝ කාලයක් පාරිතෝෂික දීමනා, සේවක අර්ථසාධක අරමුදල් ප්‍රතිලාභ නොලැබීයාම, ඇතැම් සේවකයින් මියයෑම හේතුකොට ගෙන මේ ප්‍රතිලාභ හා දීමනා ගත නොහැකිව ලතවෙන වැන්දඹුවන් හා ලිපි ලේඛන අස්ථාන ගතවීම වැනි දේවල් ය.මේ ගැටලු විසඳීම සඳහා වවුනියාවේ හා යාපනයේ කම්කරු දිස්ත්‍රික්ක කාර්යාල විවෘත කිරීම ප්‍රථමයෙන් සිදුවිය. අනතුරුව උතුරු පළාතේ නැවත පදිංචියට පැමිණෙන පවුල්වල තරුණ තරුණියන්ට වෘත්තීය පුහුණුව ලබාදී ඹඛ්යා අවස්ථාවන් උදා කිරීමේ වැඩසටහන ස්ථාපිත කිරීම සිදුවිය.මිනිස් බල හා රැකීරක්ෂා දෙපාර්තමේන්තුවේ තිබෙන එක් අංශයක් වන රැකියා නිර්මාණ ප්‍රවර්ධන හා වෘත්තීය මාර්ගෝපදේශන අංශය සමග ශ්‍රී ලංකා ජොබ් නෙට් ආයතනය මේ කාර්ය සිදුකළහ.ජොබ් නෙට් ආයතනය මගින් උතුරේ පදිංචියට පැමිණි පවුල්වලින් තරුණ තරුණියන් සියයක් තෝරාගෙන ඔවුන්ගේ සුදුසුකම් මත රැකියා සඳහා ලියාපදිංචි කර ගනිමින් රැකියා අවස්ථා උදා කිරීම සිදු කිරීමට රැකියා පියස වැඩසටහන ආරම්භ කෙරිණි.මීට අමතරව රැකියා නිර්මාණ ප්‍රවර්ධන හා වෘත්තීය මාර්ගෝපදේශන අංශය වවුනියාව හා යාපනය දිස්ත්‍රික් ලේකම්වරු හා ප්‍රාදේශීය ලේකම්වරුන්ගේ අධීක්ෂණය පරිදි ඒ කාර්යාලවල මානව සම්පත් නිලධාරීන් විසින් තෝරාගන්නා ලද තරුණ තරුණියන් තුන්සිය පනහකට සමාජ සවිබල ගැන්වීමේ වැඩමුළු පැවැත්වීමේ කටයුත්තද ඉන්පසු රැකියා අවස්ථාවන්ට යොමු කිරීමද සිදුකරන ලදී. එහි පළමු කණ්ඩායම ලෙස 64 දෙනෙකුට හයිඩ්‍රාමනි ආයතනයට අයත් සී. කේ. ටී. ආයතනයේ රැකියා ලබාදීමට පියවර ගෙන ඇත.උතුරු පළාතේ ආරම්භ කෙරුණු සමාජ සවිබල ගැන්වීමේ ව්‍යාපෘතිය වෙනුවෙන් ඕස්ට්‍රේලියාවේ යුසෝඩ් ආයතනය දැනට රුපියල් මිලියන තුªන්සිය පනහක් ආධාරයක් ලෙස ලබාදී ඇතැයි කම්කරු සබඳතා හා ඵලදායිතා ප්‍රවර්ධන ඇමැති ගාමිණි ලොකුගේ මහතා පැවැසීය.මේ වැඩසටහන ජාත්‍යන්තර කම්කරු සංවිධානයේ හා කම්කරු සබඳතා හා ඵලදායිතා ප්‍රවර්ධන අමාත්‍යාංශයේ මෙහෙයවීමෙන් සිදුකරුණු ලැබේ.‍්‍රස්තවාදය පැවැතුණු ඉකුත් සමයේ අකර්මණ්‍ය වූ උතුරු පළාතේ රාජ්‍ය ආයතන වූ මන්නායි සෝල්ට් සමාගම, පරන්තන් චෙමිකල් සමාගම, කන්කසන්තුරේ සිමෙන්ති සමාගම යන ආයතනවල රැකියා අහිමිවූවන්ට වන්දි ලබාදීමද මෙහිදී සිදු වූ සුවිශේෂි සිද්ධියක් වූ අතර එහි මුල් පියවර ලෙස මන්නායි සෝල්ට් සමාගමේ සේවකයින් 371 දෙනෙකුට වන්දි මුදල් වශයෙන් රුපියල් මිලියන 155 ක් ලබාදෙන බවද අනෙකුත් ආයතනවල වන්දි මුදල් ගණනය කරමින් තිබෙන බව අමාත්‍යාංශ ලේකම් මහින්ද මඩිහේවා මහතා දන්වා සිටියේය.කම්කරු සබඳතා හා ඵලදායිතා ප්‍රවර්ධන අමාත්‍යාංශයේ වෘත්තීය සමිති අංශයෙන් මේ වන්දිදීමේ වැඩසටහන සංවිධානය කර තිබිණි.මේ පිළිබඳ අදහස් දැක් වූ වවුනියාව දිස්ත්‍රික් කම්කරු නිලධාරි වී. නාගෙන්ද්‍රන් මහතා රාජ්‍ය ආයතනවල මෙන්ම වැසුණු පෞද්ගලික ආයතනවලින්ද ප්‍රතිලාභ ලබා ගැනීමට නොහැකි වූ ජනතාව විශාල පිරිසක් මේ ප්‍රදේශවල සිටින අතර ඒ අයට මේ සේවාවන් ඉතාමත් වැදගත් බව පෙන්වා ජන්නේය.මෙම ප්‍රතිලාභ ලැබීම කෙසේ වෙතත් ජීවිතය ගැන බලාපොරොත්තුවක් නොතිබුණු එම ප්‍රදේශවල වැඩකරන ජනතාව තමන්ට ලැබීමට තිබූ එහෙත් ලැබේ යැයි විශ්වාස නොකළ සේවක අර්ථසාධක අරමුදල් හා සේවා නියුක්තිකයන්ගේ භාරකාර අරමුදලේ ප්‍රතිලාභ ඇතුළුව වන්දි මුදල් ලැබීම පිළිබඳ ඉතාම සන්තෝෂයෙන් අදහස් පළ කළහ.යාපනය විශ්වවිද්‍යාලයේදී එහි සිසුන් 55 දෙනකුට කුඩා ව්‍යවසායකයින් පිරිසකට තම ජීවිත ඉලක්කයන් ධනාත්මක ලෙස ජය ගන්නා අයුරු පිළිබඳ පැවැති වැඩමුළුව උතුරු පළාතේ විද්වතුන්ගේ සොම්නසට හේතු විය.ජනාධිපති මහින්ද රාජපක්ෂ මහතාගේ මහින්ද චින්තනය ඉදිරි දැක්ම ජාතික පුනර්ජීවන වැඩපිළිවෙළට අනුව ශ්‍රී ලංකාව ආසියාවේ ආශ්චර්යමත් රට කිරීම පිණිස ආරම්භ කර තිබෙන වේගවත් සංවර්ධන වැඩපිළිවෙළ සාර්ථක කර ගැනීම සඳහා ඵලදායීතා සංකල්පය රටපුරා ප්‍ර‍්‍රචලිත කිරීමේ වැඩසටහනට අනුව යාපනයේ අම්බලන්ගොඩැල්ල හා වවුනියාවේ ඩයරුප්පුකුලම් ගම්මාන ඵලදායිතා ගම්මාන ලෙස නම් කොට සංවර්ධනය කරනු ඇත. මේ ගම්මාන තෝරා දෙනු ලබන්නේ ප්‍රාදේශීය හා දිස්ත්‍රික්ක ලේකම්වරුන් ය. වසර 2016 වන විට ශ්‍රී ලංකාවේ සෑම ගම්මානයකටම ඵලදායිතා සංකල්පය හඳුන්වා දෙන බව කම්කරු සබඳතා හා ඵලදායිතා ප්‍රවර්ධන නියෝජ්‍ය ඇමැති ආචාර්ය ජගත් බාලසූරිය මහතා කරුණු අනාවරණය කළේය.වවුනියාවේ වෛරවපුලියන් ස්වයංරැකියා මධ්‍යස්ථානයේ දී ඵලදායිතා සංකල්පය සංකල්පය පිළිබඳ දේශනයක් පැවැත්වුණු අතර එහිදී ඵලදායිතා ලේකම් කාර්යාලය අලුතින් හඳුන්වා දුන් ගෘහස්ථ ඵලදායිතාවය පිළිබඳ තරුණ තරුණියන් දැනුම්වත් කිරීමක් සිදුවිය.ඵලදායිතා වැඩසටහන යාපනය නගර සභා භූමියෙන් ආරම්භ කළේය. මීට අමතරව පුහුණුව ලැබූ ස්වයං රැකියාලාභී කාන්තාවන්ට අවශ්‍ය උපකරණ බෙදාදීමක් ළමා හා කාන්තා අංශයෙන් සිදුකළ අතර ඒ ප්‍රදානයන් ශ්‍රම වාසනා අරමුදලේ අනුග්‍රහයෙන් සිදුවිය.කම්කරු සබඳතා හා ඵලදායිතා ප්‍රවර්ධන අමාත්‍යාංශය ආරම්භ කළ මේ සේවාවන් අඛණ්ඩව ජනතාවට ලබාදිය යුතු අතර ඒ පිළිබඳ සෙවීමට පසුවිපරම් වැඩපිළිවෙළක් යොදන බව ඇමැති ගාමිණි ලොකුගේ මහතා පැවසීම අගය කළයුතුයි. එහෙත් එය වචනයට සීමා නොවී ක්‍රියාවට නැංවීම වැදගත් යැයි අපි අවධාරණය කර සිටිමු..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>19</day>
    </date>
    <link>http://www.dinamina.lk/2010/11/19/_art.asp?fn=f1011194</link>
    <topic>පස් වසරක යෝධ සංවර්ධනව්‍යාපෘතිවලින් සියයක්...</topic>
    <author>ආරිය රූබසිංහ (අධ්‍යක්‍ෂ ජනරාල්) ජාතික සංවර්ධනය පිළිබඳමාධ්‍ය මධ්‍යස්ථානය</author>
    <content>ජනාධිපති මහින්ද රාජපක්‍ෂ මහතාගේ මඟපෙන්වීම යටතේ පසුගිය පස් වසර තුළ මුළු දිවයිනම ආවරණය වන පරිදි සිදුකළ දැවැන්ත සංවර්ධන ක්‍රියාදාමයෙන් උපුටා ගත් ව්‍ය්‍යාපෘති සියයකි මේ.මහා පරිමාණ වාරි යෝජනා ක්‍රම* වෙහෙරගල වාරි යෝජනා ක්‍රමය – මුළු වියදම රුපියල් මිලියන 2,900 කි. මෙම ව්‍යාපෘතිය මගින් හෙක්ටයාර් 5000 ක ජල පහසුකම් සැපයේ.* දැදුරුඔය යෝජනා ක්‍රමය – වියදම රුපියල් මිලියන 6200 කි. හෙක්ටයාර් 1200 කට වාරි ජලය සැපයෙන අතර මෙගාවොට් 1.5 ක විදුලි උත්පාදනය සිදුකෙරෙයි.* මාදුරුඔය දකුණ ඉවුර සංවර්ධන ව්‍යාපෘතිය – රුපියල් මිලියන 24,750 ක් වැය කෙරෙයි. හෙක්ටයාර් 14,500 කට වාරි ජලය සැපයෙන අතර පුද්ගලයන් 18,000 කට වාරි ජලය සැපයේ.* හැඩ ඔය සංවර්ධන ව්‍යාපෘතිය – වියදම රුපියල් 1849 කි. මෙම ව්‍යාපෘතියෙන් හෙක්ටයාර් 2000 ක ජල පහසුකම් සැපයෙන අතර දිගාමඩුල්ල දිස්ත්‍රික්කයේ ජනතාවට මෙමඟින් නළ ජල පහසුකම් ද සපයා දෙනු ඇත.* වේලිඔය සංවර්ධන ව්‍යාපෘතිය – මුළු වියදම රුපියල් මිලියන 7150 කි. පහත් බිම් හෙක්ටයාර් 17,000 කටත් උස් බිම් 21,000 කට වාරි ජලය සැපයේ.* යාන්ඔය ව්‍යාපෘතිය – වියදම රුපියල් මිලියන 9460 කි. මෙම ව්‍යාපෘතියෙන් පදවිය, අනුරාධපුර සහ ත්‍රිකුණාමල දිස්ත්‍රික්කයේ හෙක්ටයාර් 11,995 කට වාරි ජලය සැපයෙනු ඇත.* උමා ඔය ව්‍යාපෘතිය – වියදම රුපියල් මිලියන 76,316 කි. හම්බන්තොට හෙක්ටයාර් 5000 කට වාරි ජලය සැපයේ. බදුල්ල සහ මොනරාගල දිස්ත්‍රික්යන්හි මෙගාවොට් 120 ක විදුලිය උත්පාදනය සිදුකෙරෙයි.* මොරගහකන්ද සහ කළු ගඟ සංවර්ධන ව්‍යාපෘතිය – වියදම රුපියල් මිලියන 64,358 කි. හෙක්ටයාර් 68,000 කට වාරි ජලය සැපයෙන අතර මෙගාවොට් 20 ක විදුලි උත්පාදනය කරනු ලබයි.* වලව වම් ඉවුර පුළුල් කිරීමේ ව්‍යාපෘතිය – වියදම රුපියල් 9399 කි. රත්නපුර, මොනරාගල සහ හම්බන්තොට දිස්ත්‍රික්කයන්හි නව ඉඩම් හෙක්ටයාර 1100 කට වාරි ජලය සැපයේ.* උතුරු පළාතේ විශාල සහ මධ්‍ය පරිමාණ වාරි ව්‍යාපෘති පුනරුත්ථාපනය කිරීම – වියදම රුපියල් මිලියන 1320 ක් වේ. මෙම ව්‍යාපෘතිය යටතේ වව්නියාවේ වැව් 24 ක්, වැව් 11 ක් මන්නාරමේද, කිලිනොච්චියේ වැව් 8 ක් සහ වැව් 19 ක් මුලතිව්වලද ප්‍රතිසංස්කරණය කෙරෙයි.* දැදුරුඔය ව්‍යාපෘතිය – මුළු වියදම 6500 කි. මෙම ව්‍යාපෘතියෙන් හෙක්ටයාර 15,000 කට වාරි ජලය සැපයේ.* උන්නච්චිය ජලාශය - මෙමඟින් පවුල් හාරදහස් තුන්සියයකට පමණ සෙත සැලසෙන අතර අක්කර 12,800 කට පමණ ජලය සපයනු ලබයි.* මහනුවර ජල සැපයුම් ව්‍යාපෘතිය – වියදම රුපියල් මිලියන 4820 කි.* බදුල්ල හාළිඇළ ව්‍යාපෘතිය – වියදම රුපියල් මිලියන 5603 කි. ජල සැපයුම් සම්බන්ධතා 41,928 ක් පළාතෙහි පුද්ගලයන් 150,000 කට ලබා දේ.* මහියංගණ ජල සැපයුම් ව්‍යාපෘතිය – වියදම රුපියල් මිලියන 1784 කි. ජල සැපයුම් සම්බන්ධතා 7900 ක් පළාතෙහි පුද්ගලයන් 40,000 කට ලබාදේ.* අඹගස්දූව ජල සැපයුම් ව්‍යාපෘතිය – වියදම රුපියල් මිලියන 133 කි. ජල සැපයුම පුද්ගලයන් 15,000 කටය.* මහයියාව ජල සැපයුම් ව්‍යාපෘතිය – වියදම රුපියල් මිලියන 189 කි. ජල සැපයුම පුද්ගලයන් 32,000 කටය.* මාතලේ ජල සැපයුම් ව්‍යාපෘතිය – වියදම රුපියල් මිලියන 8000 කි. මාතලේ සහ ඒ අවට ජනතාවට ජල පහසුකම් ලබා දේ.* මුතූර් ආසියානු සංවර්ධන බැංකු ජලසම්පාදන ව්‍යාපෘතිය – වියදම රුපියල් මිලියන 2870 කි.* ත්‍රිකුණාමලය ජලසම්පාදන ව්‍යාපෘතිය – වියදම රුපියල් මිලියන 4134 කි.මහා පරිමාණ ව්‍යාපෘති* කෙරවළපිටිය දැවි තෙල් විදුලි බලාගාරය – වියදම රුපියල් මිලියන 36,823 කි. මෙගාවොට් 300 ක විදුලි උත්පාදනයක් සිදුකෙරෙයි.* ඉහළ කොත්මලේ ජල විදුලි බලාගාරය – වියදම රුපියල් මිලියන 37,269 කි. මෙගාවොට් 150 ක විදුලි උත්පාදනයක් සිදුකෙරෙයි.* නොරොච්චෝලේ ගල් අඟුරු බලාගාරය – රුපියල් මිලියන 1,50000 කි. මෙගාවොට් 900 ක විදුලි උත්පාදනයක් සිදුකෙරෙයි.* කෙරවළපිටිය ඉන්ධන බලාගාරය – රුපියල් මිලියන 71,000 කි.* සාම්පූර් ගල් අඟුරු බලාගාරය – වියදම රුපියල් මිලියන 60,000 කි. මූලික අදියරේ වැඩ අවසන් කර ඇත.* බිරෝඩ් ලන්ඩ්ස් ජල විදුලි බලාගාරය – වියදම ඇමරිකන් ඩොලර් මිලියන 82 කි. මෙගාවොට් 35 ක විදුලි උත්පාදනයක් සිදුකෙරෙයි.* උකුවෙල විදුලි බලාගාරය ප්‍රතිසංස්කරණය කිරීමේ ව්‍යාපෘතිය – මුළු වියදම රුපියල් මිලියන 1573 කි. මෙගාවොට් 40 ක විදුලි උත්පාදනයක් සිදුකෙරෙයි.* විමලසුරේන්ද්‍ර විදුලි බලාගාරය ප්‍රතිසංස්කරණය කිරීමේ ව්‍යාපෘතිය - මෙගාවොට් 50 ක විදුලි උත්පාදනයක් සිදුකෙරෙයි.* නව ලක්‍ෂපාන විදුලි බලාගාරය ප්‍රතිසංස්කරණය කිරීමේ ව්‍යාපෘතිය – වියදම රුපියල් මිලියන 6,663 කි. මෙගාවොට් 50 ක විදුලි උත්පාදනයක් සිදුකෙරෙයි.* පැරණි ලක්‍ෂපාන විදුලි බලාගාරය ප්‍රතිසංස්කරණය කිරීමේ ව්‍යාපෘතිය – වියදම රුපියල් මිලියන 4,059 කි. මෙගාවොට් 50 ක විදුලි උත්පාදනයක් සිදුකෙරෙයි.* කොළඹ නගරය තුළ විදුලිය බෙදාහැරීම සංවර්ධනය කිරීමේ ව්‍යාපෘතිය – වියදම රුපියල් මිලියන 1042 කි.* උතුරු පළාතේ විදුලි මාර්ග සංවර්ධනය කිරීමේ ව්‍යාපෘතිය – වියදම රුපියල් මිලියන 11,716 කි.* නැඟෙනහිර විදුලිය ව්‍යාප්ත කිරීමේ ව්‍යාපෘතිය - මේ යටතේ විදුලිය ලබාදීමේ ව්‍යාපෘති 368 ක් ක්‍රියාත්මකයි. වියදම අමෙරිකන් ඩොලර් මිලියන 80 කි.* නැඟෙනහිර විදුලි සැපයුම් අලුත්වැඩියා කිරීමේ ව්‍යාපෘතිය – වියදම යූරෝ මිලියන 2.45 කි.* කන්තලේ සිට සේරුවිල දක්වා වූ කඩිනම් විදුලි සැපයුම් ව්‍යාපෘතිය – වියදම රුපියල් මිලියන 22 කි. දින 10 ක් තුළ අවසන් කරන ලදී.* ගි‍්‍රඩ් උප පොළ ඉදිකිරීම – වියදම රුපියල් මිලියන 2677 කි. අම්පාර දිස්ත්‍රික්කය.* ප්‍රාදේශීය විදුලි ව්‍යාපෘතිය 218 – වියදම අමෙරිකන් ඩොලර් මිලියන 32 කි. සෑම ව්‍යාපෘතියකින්ම නිවාස 80 – 100 අතර විදුලිය සැපයේ.* ප්‍රාදේශීය විදුලි ව්‍යාපෘතිය 1000 – වියදම අමෙරික්න ඩොලර් මිලියන 106.5 කි. සෑම ව්‍යාපෘතියකින්ම නිවාස 80 – 100 අතර විදුලිය සැපයේ.* උතුරට විදුලිය සැපයීම – අමෙරිකන් ඩොලර් මිලියන 5,527.33 වියදමින් විදුලි සැපයුම් ව්‍යාපෘති 400 ක් ක්‍රියාත්මක කෙරෙයි.මහා පරිමාණ පාලම සහ මහාමාර්ග ව්‍යාපෘති* පාලම් ඉදිකිරීම – වියදම රුපියල් මිලියන 13,750 කි. පාලම් 222 ක් මේ යටතේ ඉදිකෙරිණ.* මන්නාරම් පාලම – වියදම රුපියල් මිලියන 2116 කි. පාලමෙහි දිග මීටර් 157 කි.* කොඩ්ඩෙයි කල්ලාර් පාලම - වියදම රුපියල් මිලියන 348 කි.* පෙරිය කල්ලාර් පාලම - වියදම රුපියල් මිලියන 414කි.* මාතර මහානාම පාලම - වියදම රුපියල් මිලියන 877 කි. මාතර නගරයට ප්‍රවිශ්ට වීමේ ප්‍රධාන පිවිසුම වන මෙය නිල්වලා ගඟ හරහා ඉදිකරන ලද සුවිශේෂ නිර්මාණයකි.* බෙන්තොට පාලම - වියදම රුපියල් මිලියන 202 කි. මීටර් 50 සහ 125 බැගින් වූ පාලම් දෙකකි.* මනම්පිටිය පාලම - වියදම රුපියල් මිලියන 1,278 කි. දිග මීටර් 302 කි.* කටුගස්තොට පාලම - වියදම රුපියල් මිලියන 405.5 කි.* ඔඩ්ඩමාවඩි පාලම - වියදම රුපියල් මිලියන 380 කි. පාලමෙහි දිග මීටර් 250 ක් වේ.* අම්පාර ආරුගම්බේ පාලම - වියදම රුපියල් මිලියන 1,149 කි.* වයඹ දිග මුහුදු තීරය ඔස්සේ පුල්මුඩේ සිට යාපනය දක්වා පාලම සහ මාර්ග ඉදිකිරීම – වියදම රුපියල් මිලියන 8,002 කි. කිලෝමීටර් 51.6 ක මුහුදුබඩ මාර්ග සහ පාලම් 9 ක් මේ යටතේ ඉදිකෙරිණ.* ගුවන් පාලම් ඉදිකිරීම – වියදම රුපියල් මිලියන 30,000 කි. කොළඹ දිස්ත්‍රික්කය තුළ පමණක් ගුවන් පාලම් 17 ක් ඉදිකෙරේ.* දෙහිවල ගුවන් පාලම – දින හැත්තෑවකින් නිම කළ මෙම ව්‍යාපෘතිය සඳහා වියදම යූරෝ මිලියන පනස් දෙලක්‍ෂයකි.* ඔරුගොඩවත්ත ගුවන් පාලම – වියදම රුපියල් මිලියන 491 කි.* පන්නිපිටිය ගුවන් පාලම – වියදම රුපියල් මිලියන 190 කි.* ගම්පහ ගුවන් පාලම – වියදම රුපියල් කෝටි 21 කි.* දක්‍ෂිණ අධිවේගී මාර්ගය – අපේක්‍ෂිත මුළු පිරිවැය රුපියල් බිලියන 77 කි.* කොළඹ මහනුවර අධිවේගී මාර්ගය – වියදම රුපියල් මිලියන 65,000 කි. 2012 දී අවසන් වේ.* කොළඹ කටුනායක අධිවේගී මාර්ගය – වියදම රුපියල් මිලියන 27,000 කි. 2012 දී අවසන් වේ.* පිටත වටරවුම් මාර්ගය – වියදම රුපියල් මිලියන 86,882 කි. දිග කිලෝමීටර් 28.5 ක් වේ.* දහඅට වංගුව - වියදම රුපියල් මිලියන 4705 කි.* ත්‍රිකුණාමලය පුල්මුඩේ අධිවේගී මාර්ගය – වියදම රුපියල් මිලියන 1,800 කි.* මඩකළපුව ත්‍රිකුණාමල මාර්ගය – වියදම රුපියල් මිලියන 9,102 කි.* දඹුල්ල කළගහවෙල මාර්ගය – වියදම රුපියල් මිලියන 1,065 කි. දිග කිලෝමීටර් 32 කි.* මඩු මාර්ගය ප්‍රතිසංස්කරණය – වියදම රුපියල් මිලියන 132 කි.* ප්‍රාදේශීය මාර්ග (බස්නාහිර, වයඹ, උතුරුමැද හා ඌව) – වියදම රුපියල් මිලියන 10,671 කි. දිග කිලෝමීටර් 799 කි.* ප්‍රමුඛත්ව මාර්ග වැඩිදියුණු කිරීම සහ ප්‍රතිසංස්කරණය – වියදම අමෙරිකන් ඩොලර් මිලියන 500 කි. දිග කිලෝමීටර් 1,174 කි.* ප්‍රාදේශීය මාර්ග පුනරුත්ථාපනය – වියදම රුපියල් මිලියන 9,652 කි. දිග කිලෝමීටර් 322 කි.* අන්තර් ප්‍රාදේශීය මාර්ග - වියදම රුපියල් මිලියන 15,000 කි. දිග කිලෝමීටර් 600 කි.* ප්‍රාදේශීය මාර්ග සංවර්ධන (දිගාමඩුල්ල, බදුල්ල, හම්බන්තොට සහ මොනරාගල දිස්ත්‍රික්ක) – වියදම රුපියල් මිලියන 5,337 කි. දිග කිලෝමීටර් 256 ක ජාතික මාර්ග සහ කිලෝමීටර් 424 ක ප්‍රාදේශීය මාර්ග සංවර්ධනය.* සුනාමියෙන් විනාශයට පත් මාර්ග ප්‍රතිසංස්කරණය – වියදම රුපියල් මිලියන 21,577 කි. ජාතික මාර්ග කිලෝමීටර් 1173 ක් සහ ප්‍රධාන පාලම් 25 ක් මීට අයත්ය.* ජාතික අධිවේගී මාර්ග ඉදිකිරීම සහ ප්‍රතිසංස්කරණය – වියදම රුපියල් මිලියන 23,571 කි. දිග කිලෝමීටර් 280 කි.වරාය සංවර්ධනය* හම්බන්තොට වරාය ව්‍යාපෘතිය - සම්පූර්ණ ඇස්තමේන්තුගත මුළු පිරිවැය අමෙරිකානු ඩොලර් මිලියන 361 කි.* කොළඹ දකුණ වරාය සංවර්ධන ව්‍යාපෘතිය – වියදම අමෙරිකානු ඩොලර් මිලියන 425 කි.* ගාලු වරාය සංවර්ධන ව්‍යාපෘතිය – වියදම ජපන් යෙන් මිලියන 14,495 ඛ්.* ඔලුවිල් වරාය – වියදම යූරෝ මිලියන 46 කි.* දික්ඕවිට ධීවර වරාය – වියදම රුපියල් මිලියන 8500 කි. මෙය දකුණු ආසියානු කලාපයේ පිහිටි විශාලම ධීවර වරාය ලෙස සැලකෙයි.* හම්බන්තොට ධීවර වරාය – වියදම රුපියල් කෝටි 50 කි.* කෝඩ්බේ ධීවර වරාය – වියදම රුපියල් මිලියන 237.3 කි. බෝට්ටු 650 කට නැංඟුරම් පහසුකම් ඇත.* පැලියගොඩ මත්ස්‍ය වෙළෙඳපොළ - වියදම රුපියල් මිලියන 1,700 කි.ගුවන් තොටුපොළ සංවර්ධනය* මත්තල ගුවන් තොටුපොළ - වියදම අමෙරිකන් ඩොලර් මිලියන 210 කි.* බණ්ඩාරනායක ජාත්‍යන්තර ගුවන් තොටුපොළ සංවර්ධනය – වියදම ඇමරිකන් ඩොලර් මිලියන 360 කි.මාධ්‍ය සංවර්ධනය* රන්මිනිතැන්න ටෙලි සිනමා ගම්මානය – වියදම රුපියල් මිලියන 1500 කි.* කොකාවිල් සම්ප්‍රේෂණ කුළුණ – වියදම රුපියල් මිලියන 270 කි.* මාධ්‍යවේදීන් සඳහා ශිෂ්‍යත්ව - මේ යටතේ ශිෂ්‍යත්ව සහ මූල්‍යාධාර ලබා දී ඇත.නිවාස, ගම් සහ නගර සංවර්ධනය* ඉපලෝගම රණවිරු නිවාස යෝජනා ක්‍රමය – වියදම් මුදල රුපියල් බිලියන 4 කි.* හම්බන්තොට රාජ්‍ය සේවා සංකීර්ණය – වියදම රුපියල් කෝටි 290 කි.* උතුරු වසන්තය – මුසලි නගර සංවර්ධනය - වියදම රුපියල් මිලියන 800 කි.* නාවලපිටිය නගර සංවර්ධනය – වියදම රුපියල් මිලියන 4500 කි.* හම්බන්තොට ජාත්‍යන්තර සම්මන්ත්‍රණ ශාලාව - වියදම රුපියල් කෝටි 170 කි.* ඉහළ කොත්මලේ නව ජනාවාස ඇතිකිරීම – නිවාස 495 ක් කඩ සාප්පු 33 ක්, වැඩබිම් 06 ක්, පුස්තකාල 06 ක්, කෝවිල් 03 ක් සහ පල්ලි 02 ක් මෙම නව ජනාවාසයට ඇතුළත් වේ.* කිලිනොච්චියේ නැවත පදිංචි කිරීම - මේ යටතේ නව නිවාස 18,000 ක් අලුතින් ඉදිකරවා පදිංචි කර ඇත.විද්‍යා හා තාක්ෂණ* නැණසල – නැණසල තොරතුරු තාක්ෂණ මධ්‍යස්ථාන 500 කට අධික ප්‍රමාණයක් බිහිකර ඇත.* විදාතා මධ්‍යස්ථාන – වියදම රුපියල් මිලියන 900 කි.* නැනෝ විද්‍යා උද්‍යාන – වියදම රුපියල් මිලියන 5,600 කි.* විනාශ නොවන පරීක්‍ෂණ සඳහා වූ ජාතික මධ්‍යස්ථානය – වියදම රුපියල් මිලියන 370 කි.ආර්ථික සංවර්ධනය* 2009 වසරේ මුල් කාර්තුව හා සැසඳීමේදි 2010 වසරේ ජනවාරි මැයි අතර කාලයේදී සංචාරක ක්ෂේත්‍රය 48.5% ක් වර්ධනයක් වාර්තා කරයි.* 2004 වසරේ පැවති ඇමෙරිකානු ඩොලර් 1,062 ක් වූ ඒක පුද්ගල ආදායම 2009 වසර වන විට අමෙරිකානු ඩොලර් 2,053 ක් දක්වා වර්ධනය කර ගැනීමට හැකියාව ලැබීම. ඒ අනුව අඩු ආදායම් ලබන රාජ්‍යයක් යන තත්ත්වයෙන් මිදී මධ්‍ය ආදායම් ලබන රාජ්‍යයක් බවට පත්වීමට හැකි වීම.* පසුගිය වසර 05 ට පෙර වසර 05 තුළදී අත්කර ගත් 4% ක ආර්ථිකය හා සසඳන විට 2005 – 2009 වසර පහ තුළදී 6% ක සාමාන්‍ය වාර්ෂික වර්ධනයක් කරා ආර්ථිකය රැගෙන ඒමට රජය සමත් වී තිබීම.* 2004 වසරේ දී 8.3% ක්ව පැවති සේවා වියුක්තිය මේ වන විට 5% දක්වා අඩු කර ගැනීමට හැකියාව ලැබීම.* අමෙරිකානු ඩොලර් බිලියන 1.2 ක් ලෙස අවදානම් සහිත අවම මට්ටමකට පත්ව තිබුණු විදේශ සංචිත ප්‍රමාණය, විනිමය අනුපාතයන් ද ස්ථාවර කරමින් අමෙරිකානු ඩොලර් බිලියන 06 ද ඉක්මවා ඉහළ නංවා ගැනීමට සමත් වීම..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n1011201</link>
    <topic>මා පිළිගැනීමට ඇති සැරසිලිවලට වඩාජනතාවගේ සැනසිල්ල මට වඩා වටිනවා</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>දෙවතාවක් මේ රටේ ඉහළම තනතුරට ඔබ මා ඔසවා තැබුවා. ඔබට මා ඔසවා තබන්නට තවත් තැනක් නෑ. මටත්, මාගේ මාතෘ භූමියේ මීට වඩා ඉහළ යා හැකි තවත් තැනක් නැතැයි ජනාධිපති දෙවැනි ධුර කාලය සඳහා දිවුරුම් දීමෙන් පසු ජනාධිපති මහින්ද රාජපක්‍ෂ මහතා ඉතා සංවේදීව කියා සිටියේය.“මට යෑමට ඇත්තේ තවත් එක තැනයි. ඒ විශ්‍රාම ගිය පසු මාගේ ගෙදරටයි. රුහුණේ හද්දා පිටිසර ගමක් වන මැදමුලනට යැයි කී විට රැස්ව සිටි ජනතාව විශ්මිතව බලා සිටියේ, මෙවන් ප්‍රකාශ කරන නිහතමානී, ගම අමතක නොකරන නායකයෙකු ලැබීමේ සතුටු සිතුවිලි සහිතවය.මෙහිදී ජාතිය අමතමින් මහින්ද රාජපක්‍ෂ මහතා ඉතා නිහතමානීව මෙසේ ද කීය. ”එහෙම ගියදාට මේ රටේ පුරවැසියෙකු මා හමුවී “ඔබේ, රටට ඔබේ යුතුකම ඉටුකළා යැයි කීවොත්, මට ඇති සතුට එයයි.” සැරසිල්ලට” වඩා “ ජනතාවගේ සැනසිල්ලේ සතුට” මට වටිනවා යැයි ද ජනාධිපතිතුමා මෙහිදී කියා සිටියහ.තමන් මුදාගත් මාතෘ භූමිය ගැන ඉතා ආඩම්බරයෙන් කතා කළ ජනාධිපතිතුමා, “මම කිසිම දවසක මාගේ මාතෘ භූමියට පුංචි රට කියා කිව්වේ නෑ. පුංචි ශ්‍රී ලංකාව හෝ පුංචි කොදෙව්ව කියා හෝ කිව්වේ නැතැයි ඉතා අභිමානයෙන් ප්‍රකාශ කළේය.වරාය පහක්, ගුවන් තොටුපළ, අධිවේගී මාර්ග, මහාමාර්ග, දුම්රිය මාර්ග, මහා විදුලි බලාගාර, නව නගර, ජාත්‍යන්තර ක්‍රීඩාංගණ ඉදිකරන රට පුංචි කියන්නට පුළුවන් කාටදැයි ප්‍රශ්න කෙළේය. ”ඔබත්, ඔබ උපන් මේ ශ්‍රේෂ්ඨ රටට ගැලැපෙන විදිහට සිත, කය, වචනය ශ්‍රේෂ්ඨයෙකු ලෙස හසුරුවාගෙන මාතෘ භූමියට ආදරය කරන ශ්‍රේෂ්ඨ ශ්‍රී ලාංකිකයෙකු වන්නැයි” ජනාධිපතිතුමා දරු දැරියන්ගෙන් ඉල්ලීමක් ද කළහ.”උට්ඨානවතො සතිමතො සුචී කම්මස්ස නිසම්ම කාරිනො සඤ්ඤ තස්සච ධම්ම ජිවිනො අප්ප මත්තස්ස යසෝහි වඩ්ඪති”උත්සාහයෙන් නැඟී සිටින නිවැරදි දේ කරන පුද්ගලයාගේ කීර්තිය වර්ධනය වෙනවා. බුදුහාමුදුරුවෝ දේශනා කළේ එසේයි. අපගේ මාතෘ භූමිය ගොඩනැඟීමට එක්වන ඔබ සැම ඒ බුදු වදන සිහියේ තබාගන්නා ලෙස මා ඉල්ලා සිටිනවා යැයි ජනාධිපතිතුමා පැවැසූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n1011202</link>
    <topic>සුබ මොහොතින්ජනපති වැඩ බාර ගනී</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>ලංකාධරණී තලයේ “ශ්‍රී” නාමය ලොව ශ්‍රේෂ්ඨ ස්ථානයකට ඔසවා තැබිමේ තිර අධිෂ්ඨානය සහිතව ජනාධිපති මහින්ද රාජපක්ෂ මැතිතුමා ඊයේ (19) පෙරවරු 10.14 ට යෙදුණු සුබ මොහොතින් ජනාධිපති මහ ලේකම් කාර්යාල පරිශ්‍රයේදී අගවිනිසුරු අශෝක ද සිල්වා මහතා ඉදිරියේ දිවුරුම් දී සිය දෙවැනි ජනාධිපති ධුර කාලයේ වැඩ භාර ගත්හ.ශ්‍රී ලාංකේයීය ජාතිය සතු ප්‍රෞඪ සංස්කෘතික උරුමය රණශූරයිනගේ අභිමානවත් බව, උත්සවශ්‍රීයත්වය සහ මනා සංවිධාන ශක්තිය එක් මිටකට කැටි කොට ලොව හමුවේ තැබූ චාම් හා අභිමානවත් මහෝත්සවයක් ලෙස මෙය ඉතිහාස පොතේ පිටු අතර රනින් ලියැවෙනු ඇත. කොළඹ ගාලු මුවදොර පිටිය හා අවට ජාතික ධජ, නෙක වර්ණ ධජ පතාකවලින් සරසා තිබුණි. මද අව් රශ්මි ධාරා පතිතව තිබිනුයේ සොබාදම් කොමළියේ ආශිර්වාද මැද උළෙලේ සිරි අසිරි විඳින්නට එක්වූවන්ගේ සතුට දෙගුණ තෙගුණ කරනා පරිද්දෙනි.ජනතාභිෂේක මහෝත්සවය ඇරඹියේ මහින්ද රාජපක්ෂ මැතිඳුන් ජනාධිපති ආර්යාව ශිරන්ති රාජපක්ෂ මැතිනිය, ප්‍රමුඛ සිය ආදරණීය පුතුන් තිදෙනා වන හම්බන්තොට දිසා පාර්ලිමේන්තු මන්ත්‍රී නාමල් රාජපක්ෂ, යෝෂිත රාජපක්ෂ සහ රෝහිත රාජපක්ෂ යන මහත්වරුන්ගේ සම්ප්‍රාප්තියත් සමගය.ජනාධිපති මහ ලේකම් කාර්යාලයේ ප්‍රධාන දොරටුව ඉදිරිපිට හිරු රැස් විහිදෙනා ආකාරයෙන් අලංකාරව ඉදිකොට තිබූ “සූර්ය සලකුණු” ප්‍රධාන පීඨිකාවට ජනාධිපතිතුමා සැපැමිණීමෙන් අනතුරුව අගවිනිසුරු අශෝක ද සිල්වා, ජනාධිපති ලේකම් ලලිත් සී. වීරතුංග, ආරක්ෂක මාණ්ඩලික ප්‍රධානී හා ගුවන් හමුදාපති එයාර් චීෆ් මාර්ෂල් රොෂාන් ගුණතිලක යුද හමුදාපති ලුතිනන් ජනරාල් ජගත් ජයසූරිය, නාවික හමුදාපති රියද් අද්මිරල් තිසර සමරසිංහ යන මහත්වරු වේදිකාවට ප්‍රවිෂ්ට වූහ.ඉන් අනතුරුව ජනාධිපති ලේකම්වරයා විසින් ජනාධිපතිවරයාගේ දෙවැනි ධුර කාලයේ දිවුරුම් දීමේ නිල නිවේදනය ඉදිරිපත් කැරිණි. මහින්ද රාජපක්ෂ මැතිඳුනට ඒ සඳහා ඇරයුම් කෙළේය. අස්ගිරි පාර්ශ්වයේ මහානායක අතිගෞරවාර්හ උඩුගම ශ්‍රී බුද්ධරක්ඛිත නාහිමියෝ පිරිස පංච ශීලයෙහි පිහිටුවූහ. ඊට සමගාමීව හින්දු, ඉස්ලාම්, හා කතෝලික ආගමික වතාවත් ද සිදු කෙරුණි.මහා සංඝරත්නයේ සෙත් පිරිත් සහ අන්‍යාගමික ආශිර්වාද මධ්‍යයේ උදෑසන 10.14 ට එළැඹුණු සුබ මොහොතින් ජනාධිපති මහින්ද රාජපක්ෂ මැතිතුමා ශ්‍රී ලංකාවේ විධායක ජනාධිපතිවරයා වශයෙන් අගවිනිසුරු අශෝක ද සිල්වා මහතා ඉදිරියේ දිවුරුම් දුන්නේය.රුදුරු ත්‍රස්තවාදය පරාජය කොට ශ්‍රී ලාංකේය ජනතාවට ඒකීය රටක් උරුම කර දී සංවර්ධන සංග්‍රාමය සමඟින් රටත් ජාතියත් රැගෙන පෙරටම යන ජනාධිපතිතුමන් සිය දෙවැනි පදවි ප්‍රාප්තිය වෙනුවෙන් දිවුරුම් දෙද්දී රැස්ව සිටි ආරාධිතයෝ සහ ජනතාව තමන් අත වූ ජාතික ධජ ළෙලදෙවමින් සුබ පැතූහ. දිව්රුම් දීමෙන් අනතුරුව දැරියන් පිරිසක් එක්ව “ජය මංගල ගාථා” සහ “දේවෝ වස්සතු කාලේන” ගායනා කරමින් ජනාධිපතිවරයාට ආශිර්වාද පිරිනැමූහ.අනතුරුව එළැඹුණේ ත්‍රිවිධ හමුදා නිලධාරීන් හා සෙසු නිලයන්ගේ “ජනාධිපති උත්තමාචාර දැක්වීමේ” අවස්ථාවයි.නිලධාරීන් අට දෙනකුගෙන් සෙසු නිලයන් 108 දෙනකුගෙන් සමන්විත යුද, ගුවන්, නාවික උත්තමාචාර පිළිගැන්වීමෙන් අනතුරුව ගාලු මුවදොර පිටිය අභියසින් අහසට නැගුණු “කාලතුවක්කු වෙඩි මුර 21 කින්” ආචාර පිළිගැන්විණ. දවුල්, තම්මැට්ටම්, ගැට බෙර, හේවිසි යන සම්ප්‍රදායික බෙර වාදන සහ මඟුල් සක් නදින් ගාලු මුවදොර පිටිය වර්ණවත් කළ දහසකට අධික තරුණ තරුණියෝ “ජනතාභිෂේකය” හෙළ සංස්කෘතියෙන් වර්ණවත් කළහ. ගාලු මුවදොර සයුරෙන් නැගී ආ දිය කිඳුරියන් සේ සැරසුණු දැරියන්ගේ වර්ණවත් සරඹ සන්දර්ශනය ජනතාවගේ සිත් ඇඳ බැඳ ගත්තේය.අනතුරුව ජනාධිපතිවරයා ප්‍රධාන පීඨිකාව මධ්‍යයේ සිට සිය දෙවැනි ධුර කාලයේදී ප්‍රථම වරට ජනතාව ඇමතූ අතර ශ්‍රී ලාංකේය ජාතිය ඉහළට ඔසවා තැබීමේ අරමුණ පැහැදිලි කරමින් ජනාධිපතිතුමන් කළ කථාවට ඉතා ඉහළ ජනතා ප්‍රතිචාර දැක්විණ.කුඩා දරු දැරියන් ගාලු මුවදොර අහසට බැලුම් බෝල මුදා හරිමින් වර්ණවත් කරද්දී සිය දේශනය නිම කළ ජනාධිපතිවරයා සහ පවුලේ පිරිස ජනතාව සමඟ එක්ව ජාතික ගීය ගායනා කොට උත්සව භූමියෙන් නික්ම යාමෙන් පසු මේ ඓතිහාසික හා ගෞරවණීය ජනතාභිෂේක උළෙල නිමාවට පත් විය.මාලදිවයින් ජනාධිපති මොහොමඩ් නසීර්, භූතානගේ අගමැති ජිග්මි වයි. තින්ලේ, චීන ජනාධිපතිවරයාගේ විශේෂ නියෝජිත ෂැං ගුවේයි මහත්වරු ප්‍රමුඛ විදෙස් ප්‍රභූහු රැසක්ද ජනාධිපතිතුමන්ට සුබ පැතුමට එක්ව සිටියහ. මහා සංඝරත්නය ප්‍රමුඛ සර්වාගමික පූජ්‍ය පක්ෂයත්, මැති ඇමැතිවරු, ආණ්ඩුකාරවරු, පළාත් මහ ඇමැතිවරු, පළාත් පාලන ආයතන නියෝජිතයෝ, අමාත්‍යාංශ ලේකම්වරු, රාජ්‍ය නිලධාරීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n1011203</link>
    <topic>ජනපති ලේකම්ගෙන්දැයට ආදර්ශයක්</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්තිය සනිටුහන් කිරීමට ජනාධිපති ලේකම් කාර්යාල සංකීර්ණයේදී ඊයේ (19) පැවැති ‘ජනපති ජනතාභිෂේක’ මහෝත්සවය, ජනාධිපති ලේකම් ලලිත් වීරතුංග මහතාගේ නිවේදන කටයුතු වලින් වර්ණවත් විය.ජනාධිපති ලේකම්වරයකුගේ රාජකාරී කටයුතුවලට මෙන්ම සිංහල, දෙමළ, ඉංග්‍රීසි භාෂා තුනෙන්ම නිවේදන කටයුතුවලටත් තමා දක්ෂයකු බව රටට පෙන්වා දීමට ලලිත් වීරතුංග මහතා සමත් විය.අපගේ ආදරණීය මවු බිම තෛ‍්‍ර භාෂා රටක් කරන්නට ජනාධිපතිතුමන් ගන්නා උත්සාහයට මෙරට රාජ්‍ය සේවයේ ඉහළම නිලධාරියා වශයෙන් සිය දායකත්වය වචනයෙන් නොව ක්‍රියාවෙන්ම ඔප්පු කිරීමට වීරතුංග මහතාට හැකි විය. අතිශයින් නිවැරැදි උච්චාරණයකින් යුක්තව සිංහල, දෙමළ, ඉංග්‍රීසි භාෂා හසුරවමින් වීරතුංග මහතා නිවේදනයේදී පෑ සමත්කම සියලු දෙනාගේ නොමද පැසසුමට ලක් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n1011204</link>
    <topic>ශ්‍රී ලංකාවේ ත්‍රස්තවාදී පසුබිමක්යළි නිර්මාණය වෙන්නේ නැහැ</topic>
    <author> </author>
    <content>ජනාධිපති මහින්ද රාජපක්ෂ මහතාගේ නායකත්වය යටතේ යළි කිසිදු දිනයක ශ්‍රී ලංකාව තුළ ත්‍රස්තවාදී පසුබිමක් නිර්මාණය නොවනු ඇතැයි භූතාන අගමැති ජිග්මි වයි තින්ලේ මහතා අවධාරණය කරයි.ලෝකයේ සෙසු රටවල් අභිබවා සංවර්ධනය අතින් වේගයෙන් ඉදිරියට යාමේ හැකියාවක් ශ්‍රී ලංකාවට පවතින බවට පෙන්වා දුන් භූතාන අගමැතිවරයා එවන් පසුබිමක් නිර්මාණය කරමින් සදාතනික සාමයක් ශ්‍රී ලංකාවට ළඟා කර දුන් මහින්ද රාජපක්ෂ මහතාට තම දේශයේ ප්‍රණාමය පිරිනමන බවද සඳහන් කරයි.ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්ති උළෙලට සහභාගි වීම සඳහා විශේෂ ආරාධිත අමුත්තකු ලෙස මෙරටට පැමිණි ඒ මහතා මේ බව අනාවරණය කළේ කොළඹ දී ඊයේ (19) පස්වරුවේ පැවැති විශේෂ මාධ්‍ය හමුවකට එක් වෙමිනි.සාර්ක් කලාපීය නායකයා වශයෙන් සාමයෙන් පිරි දේශයකට පැමිණීමට අවස්ථාව ලැබීම පිළිබඳව සතුටු වන බව පැවැසූ ජිග්මි වයි තින්ලේ මහතා අවස්ථා කිහිපයකදී තමා ශ්‍රී ලංකාවට පැමිණි බවත් ඒ පැමිණි අවස්ථාවන් වලදී රටේ පැවැති වාතාවරණය පිළිබඳව කණගාටුවට පත් වූ බවත් සිහිපත් කළේය.මුල්වරට 1982 වර්ෂයේ දී ශ්‍රී ලංකාවට පැමිණි අවස්ථාවේදී සාමකාමී පරිසරයක් දක්නට ලැබුණු බව ප්‍රකාශ කළ ඒ මහතා ත්‍රස්තවාදී ගැටුම් හේතුවෙන් පැවැති තත්ත්වය මත අවස්ථාවන් රැසක් ශ්‍රී ලංකාවට ගිලිහී ගිය බවද සඳහන් කළේය.භූතාන අධ්‍යාපන ඇමැති ලියොන්පො කකුර් සිංග්, ශ්‍රී ලංකා භූතාන උපදේශක අබ්බාස් එසුෆාලි, ශ්‍රී ලංකාවේ භූතාන තානාපති දාෂෝ බැප් කෙෂැන්ග් මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n1011205</link>
    <topic>බ්‍රිතාන්‍ය මහ රැජිණජනපතිට සුබ පතයි</topic>
    <author/>
    <content>ශ්‍රීලංකා ජනාධිපති මහින්ද රාජපක්‍ෂ මහතා සිය දෙවැනි ධුර කාලයේ දිවුරුම් දීම පිළිබඳව බ්‍රිතාන්‍යයේ දෙවැනි එළිසබෙත් මහ රැජිණ සුබපැතුම් එක් කර ඇත.ජනාධිපතිවරයා වෙත සුබපැතුම් පණිවුඩයක් යොමු කරන මහ රැජිණ ශ්‍රී ලංකාවට සාමය උදාවී තිබීම ගැන සතුටුවන බව ද ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n1011206</link>
    <topic>මැල්කම් රංජිත් අගරදගුරුතුමාටකාදිනල් හිස්වැසුම පැළඳවීම අද</topic>
    <author>වෙල්ලස්සේ බණ්ඩාර</author>
    <content>ගරු මැල්කම් රංජිත් කොළඹ අගරදගුරුතුමන්ට කාදිනල් හිස්වැස්ම පැළඳවීමේ උත්සවය අද (20) 16 වැනි බෙනඩික් පාප්වහන්සේගේ ප්‍රධානත්වයෙන් රෝමයේ වතිකානු නුවරදී සිදුකෙරේ.මේ උත්සවයට ශ්‍රී ලංකා රජය වෙනුවෙන් නැවත පදිංචි කිරීමේ ඇමති මිල්රෝයි ප්‍රනාන්දු හා නියෝජ්‍ය ඇමැතිවරු වන නියොමාල් පෙරේරා සහ සරත් ගුණරත්න යන මහත්වරු සහභාගි වෙති.නව කාදිනල්තුමන් ලබන 27 දින කටුනායක ගුවන් තොටුපළින් ශ්‍රී ලංකාවට පැමිණීමට නියමිත අතර එතුමන් මහත් හරසරින් හා උත්සවාකාරයෙන් පිළිගැනීමට සියලු විධිවිධාන යොදා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n1011207</link>
    <topic>ජනාධිපති ඓතිහාසික දළදා සමිඳුන් වැඳ පුදාගෙන ආශිර්වාද ලබා ගනී</topic>
    <author/>
    <content>සිය දෙවන ධුර කාලයේ දිවුරුම් දුන් ජනාධිපති මහින්ද රාජපක්ෂ මහතා ඊයේ සන්ධ්‍යාවේ ඓතිහාසික දළදා සමිඳුන් වැඳ පුදාගෙන ආශිර්වාද ලබා ගත්තේ ය. ඓතිහාසික දළදා මාළිගය වෙත පැමිණි ජනාධිපති මහින්ද රාජපක්ෂ මහතා සහ ශිරන්ති වික්‍රමසිංහ රාජපක්ෂ මහත්මිය ප්‍රධාන පිවිසුමේදී පිළිගන්නා ලද්දේ දළදා මාලිගාවේ දියවඩන නිළමේ නිලංග දෑල මහතා ප්‍රමුඛ සතර මහා දේවාලවල බස්නායක නිළමේවරුන් සහ පිටිසර දේවාලවල බස්නායක නිළමේවරුන් විසිනි.දළදා සමිඳුන් වැඳ පුදාගෙන ආශිර්වාද ලබා ගැනීමෙන් අනතුරුව පුරාණයේ සිට පැවතෙන චාරිත්‍ර ඉටු කරමින් දළදා සමිඳුන් වෙත ගිලන්පස පූජා කිරීමට සහ බුද්ධ පූජා පැවැත්වීමට යොදාගන්නා නව රන් බන්දේසිය සහ රිදී මංජුසාව ජනාධිපති අතින් ශ්‍රී දන්ත ධාතුන් වහන්සේ වෙත පූජා කෙරිණි.අනතුරුව අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධරක්ඛිත නා හිමියන් ප්‍රමුඛ අස්ගිරි විහාරයීය මහා සංඝරත්නය විසින් ඓතිහාසික දළදා මැදුරේ දී සෙත් පිරිත් සජ්ඣායනා කර ජනාධිපතිතුමා වෙත ආශිර්වාද පළ කළහ.ඉන් අනතුරුව මල්වතු විහාරය වෙත ගිය ජනාධිපතිතුමා සියම් මහා නිකායේ මල්වතු පාර්ශවයේ මහා නායක අතිපූජ්‍ය තිබ්බටුවාවේ ශ්‍රී සුමංගල මහා නායක හිමියන් බැහැ දැක ආශිර්වාද ලබාගත් අතර, මල්වතු මහා නායක හිමියන් ප්‍රමුඛ මල්වතු මහා විහාරයීය කාරක සභාව විසින් ඓතිහාසික උපෝසථාගාරයේ දී සෙත් පිරිත් සජ්ඣායනා කර ජනාධිපති වෙත ආශිර්වාද පළ කළහ.මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන අමාත්‍ය සරත් ඒකනායක යන මහත්වරුන් සහ මැති ඇමතිවරුන් රැසක් ද, පා.ම. නාමල් රාජපක්ෂ, ජනාධිපති කාර්ය මණ්ඩල ප්‍රධානී ගාමිණී සෙනරත් සහ යෝෂිත රාජපක්ෂ යන මහත්වරුන් ඇතුළු පිරිසක් ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n1011208</link>
    <topic>බෙරලපනාතර ලේ දන්දීමක්-සායනයක්</topic>
    <author>කඹුරුපිටිය කේ. ජී. ඩී. ද සිල්වා</author>
    <content>දිනමිණ ආරෝග්‍යා අතිරේකය මෙහෙයවීමෙන් බෙරලපනාතර විවිධ සේවා සමුපකාර සමිතිය, පස්ගොඩ ප්‍රාදේශීය සභාව හා ඌරුබොක්ක පොලිසිය එක්ව සිදු කෙරෙන ලේ දන්දීමේ හා නොමිලයේ විශේෂඥ වෛද්‍ය සායනයක් අද (20) දින පෙ.ව. 8.30 සිට දවස පුරා ඌරුබොක්ක ‘සමුකිරණ’ සම්මන්ත්‍රණ ශාලාවේදී පැවැත්වේ.හෙට (21) වැනි දින දහවල් ඌරුබොක්ක ශ්‍රී නාගාරාම විහාරස්ථානයේ සිල් සමාදන් වන උපාසක උපාසිකාවන් සඳහා දහවල් දානය පිරිනැමීමටත්, ප.ව. 5ට මහින්ද රාජපක්ෂ ජනාධිපතිතුමාට දිගාසිරි පැතීමේ බෝධිපූජාමය වැඩසටහනක්ද ගින්නලිය විහාරස්ථානයේ පැවැත්වීමටත් කටයුතු සලසා ඇත. මේ සඳහා අනුග්‍රහය දක්වනු ලබන්නේ ගින්නලිය සමුපකාර ග්‍රාමීය බැංකුවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n1011209</link>
    <topic>යාපන ආඥාපතිට ජගත් සම්මානයක්</topic>
    <author>විජයානි එදිරිසිංහ</author>
    <content>යාපනය ජනතාවගේ ජීවන තත්ත්වය නගා සිටුවීම සඳහා ගත් උත්සාහයට යාපනය ආඥාපති මේජර් ජෙනරාල් මහින්ද හතුරුසිංහ මහතා “ගුෂී” ජාත්‍යන්තර සම්මානයෙන් පිදුම් ලබයි. “ගුෂී” ජාත්‍යන්තර පදනමේ එම සම්මානයට දකුණු ආසියාවෙන් තේරුන එකම පුද්ගලයා ජෙනරාල් හතුරුසිංහයි.මෙම 27 වැනිදා පිලිපීනයේ මැනිලා නුවර පැවැත්වෙන උත්සවයකදී මහින්ද හතුරුසිංහ මහතාට එම සම්මානය පිරිනැමීමට නියමිතය. පිලීපීන ජනාධිපතිවරයා ඇතුළු එරට සහ ජාත්‍යන්තර ප්‍රභූවරු රැසකගේ සහභාගීත්වයෙන් එම උත්සවය පැවැත්වෙයි. විවිධ අංශ සඳහා තෝරාගත් 18 දෙනකුට එහිදී සම්මාන පිරිනැමේ.උතුරු ත්‍රස්තවාදී ගැටුම් අවසන් වන විට ඉතාමත් කටුක ජීවිතයක් ගෙවමින් සිටි යාපනයේ ජනතාවගේ ජීවන තත්ත්වය නගාසිටුවීම සඳහා ජනාධිපති මහින්ද රාජපක්ෂ මහතාගේ උපදෙස් මත යුද හමුදාවේ භට පිරිස්වල සහාය ඇතිව මේජර් ජෙනරාල් හතුරුසිංහ මහතා කරගෙන ගිය වැඩපිළිවෙළ අද මෙසේ ජාත්‍යන්තර ඇගයීමට ලක්වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n10112010</link>
    <topic>මැණික් ගල් 23ක් රැගෙන ගියගුවන් මගියා අත්අඩංගුවට</topic>
    <author>සුභාෂිනි සේනානායක</author>
    <content>ඉන්දියාවට රැගෙන යමින් තිබූ රුපියල් එක්ලක්‍ෂ විසිපන්දහසක් වටිනා සින්තටික් වර්ගයේ මැණික් ගල් 23 ක් සමඟ සැකකරුවෙකු ගුවන් තොටුපළ රේගුව මගින් පෙරේදා (18) අත්අඩංගුවට ගෙන ඇත.ගාල්ලේ පදිංචි මැණික් ව්‍යාපාරිකයකු විසින් යූ. එල්. ගුවන් යානයෙන් මෙය රැගෙන යාමට උත්සහ ගැනීමේදී සැක සිතී අත්අඩංගුවට ගෙන තිබේ.මැණික් ගල් රාජසන්තක කොට සැකකරු රුපියල් දහදහසක ඇපයක් මත මුදාහර ඇත.රේගු අධිකාරි පරාක්‍රම බස්නායක මහතාගේ උපදෙස් මත රේගු නියෝජ්‍ය අධ්‍යක්‍ෂ ලාලිත වීරසිංහ මහතා පරීක්‍ෂණ මෙහෙයවීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n10112011</link>
    <topic>අඩියක් උස පැළයේගෙඩි දොළහක පොල් වල්ලක්</topic>
    <author>වාද්දුව සමූහ එස්. ආර්. පියදාස</author>
    <content>වාද්දුව උතුර තල්පිටිය මැද පාරේ මිත්‍රපාල සිල්වා මහතාගේ වත්තේ වැටී තිබූ පොල් ගෙඩියක් පැලවී මේ වන විට ගෙඩි දොළහක් සහිත කුඩා පොල් වල්ලක් හටගෙන තිබේ.අතු පහක් ඇදී ඇති අඩියක් පමණ උසැති පොල් පැළයේ හරි මැදින් මේ පොල්වල්ල හටගෙන ඇති අතර එම පොල් පැලය අවුරුද්දක පමණ වයසින් යුක්ත බවත් එය කිසිවෙකු විසින් විශේෂයෙන් ඉන්දවූ එකක් නොවන බව මිත්‍රපාල සිල්වා මහතා කියයි.පඬු පාට කහ වර්ණයෙන් යුත් මේ පොල්වල්ල දැක බලා ගැනීමට පැමිණෙන අය පවසන්නේ එය ගොන් තැඹිලි වර්ගයට අයත් පොල් වල්ලක් බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n10112012</link>
    <topic>දරුකමට කියා හදාගත් ඥාති දියණියටවයරයකින් පහර දී යකඩයකින් පුච්චලා</topic>
    <author>ඇල්. කේ. සැම්සන් - දන්කොටුව සමූහ</author>
    <content>”දරුකමට” හදා ගනිමින් සිටි (09) නව හැවිරිදි ඥාති දියණියකට අමානුෂික ලෙස පහර දී යකඩයක් රත්කර පුළුස්සා වද හිංසා කරන ලදැයි කියන 37 හැවිරිදි “ලොකු අම්මා” කෙනෙකු දන්කොටුව පොලිසිය විසින් අත්අඩංගුවට ගෙන තිබේ.මෙසේ අත්අඩංගුවට ගෙන ඇති කාන්තාව මැල්ලව - උතුරු කොස්හේන ජනපදයේ පදිංචිකාරියක වන අතර හිංසනයට පත් දැරිය සැකකාරියගේම සොහොයුරියකගේ දියණියකි.සැකකාරියට දරුවන් නොමැති නිසා දිවුලපිටිය ප්‍රදේශයේ පදිංචිව සිට ඇති තම සොහොයුරියකගේ දියණියක වන මෙම දැරියව දරුකමට හදා ගැනීමට භාරගෙන මීට මාස හයකට පමණ පෙරදී මැල්ලව කොස්හේන උතුර ජනපදයේ පිහිටි සිය නිවසට කැඳවාගෙන විත් ඇත.මේ වන විට එම ප්‍රදේශයේම පාසලක ඉගෙනුම ලබන ඇය සිද්ධිය වූ දින අල්ලපු ගෙදරට ගොස් එහි සිටි සිය මිතුරු මිතුරියනුත් සමඟ සෙල්ලම් කර ඇත.ඇය යාබද නිවසට යාම පිළිබඳව දැඩි කෝපයට පත් වී ඇති සැකකාරිය හයක් හතරක් නොදන්නා මේ පුංචි දැරියව අල්ලාගෙන වයර් එකකින් පහර දී යකඩයක් රත්කර පුළුස්සා වද හිංසා පමුණුවා ඇත.මේ කනගාටුදායක සිදුවීම ප්‍රදේශවාසීන්ගෙන් දන්කොටුව පොලිසියට ද දැනගන්නට ලැබී ඇත. ඒ අනුව පරීක්‍ෂණ පැවැත්වූ පොලිසිය සැකකාරියව අත්අඩංගුවට ගෙන හිංසනයට ලක්වූ “දැරියව“ වෛද්‍ය පරීක්‍ෂණයක් සඳහා මාරාවිල අධිකරණ වෛද්‍යවරයා වෙත ඉදිරිපත් කිරීමට කටයුතු කර ඇත.දන්කොටුව පොලිස් ස්ථානාධිපති පො. ප. පි‍්‍රයන්ත රත්නායක, පො. ප. රොෂාන්, පො. සැ. නෙවිල්, කා. පො. සැ. ස්වර්ණා, කා. පො. කො. ලක්මාලී පරීක්‍ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n10112013</link>
    <topic>දෙවිනුවරින් මූදුගිය ‘රෝෂන් පුතා’ධීවරයන් 5 සමඟ අන්දමන් දූපතේ</topic>
    <author>යූ. එම්. රුවන් දික්වැල්ල සමූහ</author>
    <content>කිසිම තොරතුරක් නොමැතිව මාස දෙකකට ආසන්න කාලයක් මහ මුහුදේ අතරමංව තිබුණු දෙවිනුවර රොෂාන් පුතා බහු දින ධීවර යාත්‍රාව ධීවර කාර්මිකයන් 05නා සමග අන්දමන් දූපත් ආසන්නයේදී ඉන්දීය වෙරළ ආරක්ෂක බලකාය මගින් සොයාගෙන තිබේ.පසුගිය සැප්තැම්බර් මස 19 වන දින දෙවිනුවර පුරාණවැල්ල ධීවර වරායෙන් මෙම යාත්‍රාව මුහුදු ගොස් තිබෙන අතර ධීවර ඇමති රාජිත සේනාරත්න මහතාගේ උපදෙස් පරිදි විදේශ සේවා කටයුතු අමාත්‍යාංශය හා එක්ව ධීවර යාත්‍රාව හා ධීවර කාර්මිකයන් පිරිස ඉතා ඉක්මණින් ගෙන්වා ගැනීමට කටයුතු කරන බව ධීවර අමාත්‍යාංශයේ නිලධාරියෙන් දිනමිණ ට පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n10112014</link>
    <topic>වික්ටෝරියා ජලාශයට පැනකාන්තාවක් දිවි නසාගෙන</topic>
    <author>ඉන්දික පොල්කොටුව සහ බණ්ඩාර පිළවල</author>
    <content>වික්ටෝරියා ජලාශයට පැන සිය දිවි නසා ගත් බවට සැකකරන කාන්තාවකගේ මළ සිරුරක් ඊයේ (19) පෙරවරුවේ තෙල්දෙණිය පොලිසිය විසින් සොයාගනු ලැබීය.විනීතා ජයසිංහ නමැති තෙල්දෙණිය ප්‍රදේශයේ පදිංචි හතළිස් පස් හැවිරිදි තිදරු මවක මෙලෙස මිය ගොස් ඇත.අදාළ කාන්තාව පෙරේදා (18) සවස සිට නිවසින් අතුරුදන්ව ඇති බවට තෙල්දෙණිය පොලිසියට පැමිණිල්ලක් ලැබී තිබුණු අතර අනතුරුව සිදු කළ පරීක්ෂණ කිරීම් මගින් ඇගේ මළ සිරුර ඊයේ සොයා ගනු ලැබ තිබේ.නිවසින් පැමිණ ඇය පෙරේදා (18) සවස වික්ටෝරියා ජලාශයට පැන සිය දිවි නසාගන්නට ඇතැයි පොලිසිය සැකකරයි.මහනුවර කොට්ඨාස භාර ජ්‍යෙෂ්ඨ පොලිස් අධිකාරි රංජිත් කස්තුරිරත්න මහතාගේ උපදෙස් මත තෙල්දෙණිය මූලස්ථාන පරීක්ෂක ඩී. එම්. පළිහවඩන මහතා ඇතුළු නිලධාරීහු පිරිසක් මෙහි පරීක්ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n10112015</link>
    <topic>මහනුවරට ගංජා බෙදූ ප්‍රධාන ජාවාරම්කරුවකුකිලෝ 7ක් සමඟ අත්අඩංගුවට</topic>
    <author>ඉන්දික පොල්කොටුව</author>
    <content>මහනුවර කටුගස්තොට ආදී ප්‍රදේශ කරා තොග වශයෙන් ගංජා බෙදාහැරීම කලක තිස්සේ සිට මහා පරිමාණයෙන් සිදු කළ බව කියන ජාවාරම් කරුවකු ගංජා කිලෝ හතක තොගයක් සමග කටුගස්තොට පොලිසිය මඟින් පෙරේදා (18) අත්අඩංගුවට ගෙන තිබේ.සැකකරු කිලෝ දෙකක ගංජා තොගයක් කටුගස්තොට ප්‍රදේශයට බෙදා හැරීම සඳහා පැමිණෙමින් සිටියදී කටුගස්තොට පොලිසියට ලද තොරතුරක් මත එම සැකකරු අදාළ ගංජා තොගය මගින් පොලිස් අත්අඩංගුවට ගෙන ඇත.අනතුරුව ඔහුගෙන් දීර්ඝ ලෙස සිදු කළ ප්‍රශ්න කිරීම් මත සැකකරු පදිංචි බිබිල අයිගල ප්‍රදේශයේ ඔහුගේ නිවසේ තිබී කිලෝ පහක් අඩංගු තවත් ගංජා පාර්සල් කිහිපයක් සොයාගෙන තිබේ.බිබිල සිට මහනුවර දක්වා පැමිණෙන මගී ප්‍රවාහන බස්රථ තුළ සැකකරු කලක් තිස්සේ සිට මෙලෙස මහනුවරට ගංජා රැගෙන විත් ඇති බවට පොලිසිය සැකකරන අතර එලෙස තොග වශයෙන් රැගෙන එන ගංජා පැකට් කැර අළෙවිය සඳහා කටුගස්තොට හා මහනුවර ප්‍රදේශයේ ජාවාරම් කරුවන්ට බෙදාහැරීමද සැකකරු විසින් සිදුකර ඇති බවට පොලිසිය සැකකරයි.සහකාර පොලිස් අධිකාරි උපාලි ජයසිංහ මහතාගේ මෙහෙයවීමෙන් කටුගස්තොට පොලිස් ස්ථානාධිපති ප්‍රධාන පොලිස් පරීක්ෂක එස්’ බී. දියකෙළිනාවල දූෂණ මර්දන අංශයේ ස්ථානාධිපති ශාන්ත බණ්ඩාර මහත්වරුන් ප්‍රමුඛ නිලධාරීහු පිරිසක් මෙහි පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n10112016</link>
    <topic>රන්මාල 75ක් සොරකම් කළැයිසේවකයන් තිදෙනා රිමාන්ඩ්</topic>
    <author>කුමුදු හෙට්ටිආරච්චි</author>
    <content>කොල්ලුපිටියේ ප්‍රසිද්ධ ස්වර්ණාභරණ අලෙවි සැලකින් රුපියල් පනස් නව ලක්ෂයකට අධික රන් මාල 75ක් සොරාගත් බවට රක්ෂිත බන්ධනාගාරයේ පසු වූ එම ආයතනයේ සේවකයන් තිදෙනා ලබන 02 වැනිදා තෙක් තවදුරටත් රක්ෂිත බන්ධනාගාරයේ රඳවා තැබීමට කොළඹ කොටුව මහේස්ත්‍රාත් ලංකා ජයරත්න මෙනෙවිය ඊයේ (18) නියෝග කළාය.සුරංග සම්පත්, සුභාෂ් පෙරේරා, ඒ. කුමාර යන සේවකයින් එසේ තවදුරටත් රක්ෂිත බන්ධනාගාරගත කෙරුණි.ආයතනයේ ගබඩාවල සිදුකරණ විගනනයකදී මේ වංචාව හෙළි වී ඇති බව සිද්ධිය සම්බන්ධයෙන් පරීක්ෂණ පවත්වන කොල්ලුපිටිය පොලිසිය අධිකරණයට දැන්වීය.එම ස්වර්ණාභරණ ආයතනයේ ප්‍රධාන කළමනාකරු විසින් කොල්ලුපිටිය පොලිසියට කළ පැමිණිල්ලක් අනුව පරීක්ෂණ පවත්වා කොල්ලුපිටිය පොලිසිය විසින් මේ සැකකරුවන් සැකපිට අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n10112017</link>
    <topic>අපිරිසිදු කාණුවක් උඩකිරි අලෙවිසැලක්</topic>
    <author>බණ්ඩාර පිලවල</author>
    <content>හාරිස්පත්තුවේ පශු වෛද්‍ය කාර්යාලය අසල කුණුකසළවලින් ගහන මහජන සෞඛ්‍යයට අහිතකර කාණුවක් මත ටකරන් මඩුවක් කේන්ද්‍රිය කැරගෙන එළකිරි අලෙවිසැලක් ආරම්භ කැර ඇත.මෙම එළකිරි අලෙවිසැල පිහිටි ප්‍රදේශය අසල නිතරම මහාමාර්ගයේ සැරිසරන සුනඛයන් විශාල සංඛ්‍යාවක් ගැවසෙන අතර පාරිභෝගික ජනතාවට අලෙවියට තබා ඇති දියකිරි සඳහා මිශ්‍ර කිරීමටත් අසලින් ගලා බසින ඔයෙන් ජලය ලබාගන්නා බව ප්‍රදේශවාසීහු පවසති.මේ කිරි අලෙවිසැලට එරෙහිව ප්‍රදේශයේ ජනතාවගෙන් පැමිණිලි ලැබී ඇතත් රජයේ පශු වෛද්‍ය නිලධාරීන්ට ඒ සම්බන්ධව නීතිමය පියවරක් ගැනීමට බැරි තත්ත්වයක් උදාවී ඇතැයි හාරිස්පත්තුව පශු වෛද්‍ය කොට්ඨාසයේ එකමුතු සත්ව පාලන සංවිධානය සංදේශයක් මගින් ඊට අදාළ නිලධාරීහු දැනුවත් කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=n10112018</link>
    <topic>අබිරහස් ලෙස මරා දමා ඇතිඅයකුගේ සිරුරක් කුඹුරක</topic>
    <author>අයි. එම්. වී. සී. ගුණසේකර, නෙළුව සමූහ සහ ඩී. ජේ. විජේසිංහ ඇල්පිටිය සමූහ</author>
    <content>අබිරහස් ලෙස මරා දමා තිබූ අයෙකුගේ මළ සිරුරක් ඇල්පිටිය අඹගෙතොට ප්‍රදේශයේ කුඹුරක තිබී අද (19) උදෑසන සොයාගත් බව ඇල්පිටිය පොලිසිය පවසයි.මිය ගිය ප්‍රභාත් ජයරත්න නැමැති 27 හැවිරිදි දෙදරු පියකු බවට අනාවරණය වී ඇතැයි ද පොලිසිය පවසයි.සිද්ධිය වූ ස්ථානයට ගිය ඇල්පිටිය මහේස්ත්‍රාත් පී. එම්. රණසිංහ මහතා විසින් මහේස්ත්‍රාත් පරීක්ෂණය පවත්වනු ලැබූ අතර මහේස්ත්‍රාත්වරයාගේ නියෝගය මත මළසිරුරක් ගොඩගන්නා ලදී. එහි බෙල්ලේ කැපුම් තුවාලයක් ඇතැයි විශ්වාස කෙරෙන බවද පොලිසිය පවසයි.කොළඹ - මාතර අධිවේගී මාර්ගය ආසන්නයේ අතුරු මාර්ගයක මියගිය අයගේ බව කියන යතුරු පැදිය පෙරළී තිබුණි. ඒ අසල ජංගම දුරකථනයක් හා සෙරෙප්පු දෙකක් ද විය. ඊට යාබද කුඹුරු යායේ මඩේ එරී මළසිරුර තිබුණි. මෙම සිද්ධියට මඳක් නුදුරින් පාළු නිවසක් අසල අතැර දමා ගිය තවත් ආරක්ෂක හිස් වැස්මක් තිබී පොලිසිය සොයාගෙන තිබේ. මියගිය අය පැළඳ සිටි ආරක්ෂක හිස්වැස්මද මළ සිරුරේ හිසේ තිබුණි. පෙරළී තිබූ යතුරු පැදියේ නොම්මර තහඩු කඩදාසියකින් ආවරණය කර තිබු බවද පොලිසිය කියයි.මියගොස් සිටින අය කලක් විදේශ ගතව සිට පැමිණි අයෙකු බවත් දෙදරු පියෙකු වූ ඔහුගේ බිරිඳ ඔහු අතහැර ගොස් ඇති බවට තොරතුරු අනාවරණය වූ බවත් පොලිසිය පවසයි. ඇල්පිටිය සහකාර පොලිස් අධිකාරී ලාසිරාන් අසන් මහතාගේ උපදෙස් මත ඇල්පිටිය මූලස්ථාන ප්‍රධාන පොලිස් පරීක්ෂක බී. ඩී. එල්. ලක්මිණි බුදුගොඩ මහතා ඇතුළු පොලිස් කණ්ඩායමක් වැඩිදුර පරීක්ෂණ පවත්වාගෙන යති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=r1011201</link>
    <topic>අඩු පාඩු රැසකින් සපිරිඅඹේපුස්ස නගරය</topic>
    <author>කෑගල්ල දිස්ත්‍රික් සමූහ - දයාරත්න බණ්ඩාර</author>
    <content>කොළඹ මහනුවර මැද නගරය වන අඹේපුස්ස නගරයට අද කුඩම්මාගේ සැලකිලි ලැබෙමින් පවතී.කොළඹ සිට පැමිණෙන දෙස් විදෙස් සංචාරකයන් මෙන්ම වන්දනාකරුවන්ද ගමන් පීඩාවටත් කෑම් බීම් ගැනීමටත් මේ සුන්දර වූ තුංමංහන්දිය තෝරාගෙන තිබේ. දවසේ පැය විසිහතර පුරාවටම විවෘතව තබන රාත්‍රී හෝටල් මෙන්ම නිවාඩු නිකේතන හතරක් මේ නගරය වටා පිහිටා ඇත.තවද ප්‍රාදේශීය ලේකම් කාර්යාලය, කලාප අධ්‍යාපන කාර්යාලය, පශු වෛද්‍ය කාර්යාලය, කෘෂිකර්ම කලාප කාර්යාලය, ගොවිජන සේවා කාර්යාලය, වරකාපොළ විවිධ සේවා සමූපකාර සමිතිය මේ නගරය වටා පිහිටා ඇත. එහෙත් මගී ජනතාවට යෑමට වැසිකිළියක් නොමැත.වීදි ලාම්පු සියල්ලම අක්‍රියවී තිබේ. මෙහි කාලයක සිට තිබුණු පොලිස් ජංගම මුර පොළ වසා දමා ඇති නිසා රාත්‍රි කාලයට බේබද්දන්ගේ කුඩුකාරයන්ගේ සහ සොරුන්ගේ රජ දහනක් බවට නගරය පත්ව ඇත.මේ පිළිබඳව අදහස් දක්වන නගරයේ ත්‍රීවිල් රථ රියැදුරකු වන ඒ. පී. පි‍්‍රයන්ත ප්‍රේමලාල් මහතා මේ නගරය ඉඩමදි. මුළු දවසපුරාම ආහාර ගැනීමට වාහන පැමිණෙනවා. ඒ අයට පහසුකම් නැහැ. කහ ඉරක් නැහැ. හැමතැනින්ම සෙනග මාරුවෙනවා. ත්‍රීවිල් පාක් එකක් නැහැ. හැම තැනම නවත්වනවා. ලොරි ආවොත් අපේ ත්‍රීවිල් අයින් කරන්න සිදුවෙනවා.අඹේපුස්ස නගරයේ එස්. ඒ. සමීර උදයකුමාර මහතා - අපේ නගරය දෙස බලන්න කෙනෙක් නැහැ. දැදිගම ආසනයට මන්ත්‍රීවරයෙක් නැහැ. මෙහෙ අතුරු මාර්ග හැම එකක්ම කැඩිලා වාහන යන්නේ බොහෝම අමාරුවෙන්. සමහර වෙලාවට වරකාපොළ නගරයේ කුණු ගෙනැවිත් දමනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=r1011202</link>
    <topic>නාගොඩ ජලයෙන් යටවීමට හේතුව ඇළ මාර්ග අවහිරවීමයි</topic>
    <author>නාගොඩ විශේෂ එන්. විජේරත්න</author>
    <content>පැය කීපයක් තිස්සේ ඇද හැලුණා මහා වර්ෂාවෙන් නාගොඩ හතර මංහන්දිය පසුගියදා සම්පූර්ණයෙන්ම ජලයෙන් යටවී ගියේය.පොලිස් අභ්‍යාස විද්‍යාල මාර්ගයේත් නෑබඩ මාර්ගයේත් බොහෝ දුරක් ජලයෙන් යටවීමෙන් යතුරුපැදියෙන්, පාපැදියෙන් හා පාගමනින් යන පිරිස මහත් අසීරුවට පත්වූහ.මේ මාර්ගයන්ට යාබදව ඇති කුඹුරු යායන්ද ජලයෙන් පිරී ගියේය.මීට වසර කීපයකට පෙර මෙවැනි තත්ත්වයක් ඇති නොවුවද අද මෙසේ නාගොඩ හතර මංහන්දිය මහ වැස්සකට යටවී යෑමට හේතු කීපයක් ඇති බව ප්‍රදේශවාසීහු ප්‍රකාශ කරති.වර්ෂා ජලය බැස යාමට ඇති ප්‍රධාන ඇළ මාර්ගය වන මොරන් ඇළ මාර්ගය මුළු මනින්ම වෙල්ආතා ගස් ඇතුළු විවිධ ගස් වලින් වැසී යෑමත්, පස්වලින් ගොඩවීමත් නිසා මේ තත්ත්වයට පත්ව තිබේ.තම දෛනික කාර්යයන් සඳහා මෙන්ම පාසල් කරා යන පිරිස දැඩි අසීරුතාවට පත්වන නාගොඩ හතරමං හන්දිය, විජිත මාවත සහ සෙන්ට්‍රල් හන්දියද මහ වැස්සකදී පවා අඩි දෙක තුනක් ජලයෙන් යටවී යෑමට හේතුවන මොරන් ඇළ ඇතුළු අතුරු ඇළ මාර්ග ජලය බැස යන ආකාරයට ප්‍රතිසංස්කරණය කිරීම පිළිබඳවද බලධාරීන්ගේ අවධානයට යොමු කැර සිටී.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=r1011207</link>
    <topic>පනාපිටිය වීදි ලාම්පු අක්‍රීය යි</topic>
    <author>වාද්දූව සමූහ</author>
    <content>පොතුපිටිය පනාපිටිය පාර ප්‍රධාන මාර්ගයේ වටරවුම් පාර හතර මන්ංන්ධියේ වීදි ලාම්පු අක්‍රිය වී ඇත.රාත්‍රි කාලයේ මේ මාර්ගය ඔස්සේ ගමන් කරන මගීන්ට පවතින දැඩි අඳුර නිසා එම මාර්ගයේ ගමන් කළ නොහැකි තත්ත්වයක් ඇති වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=r1011208</link>
    <topic>බල්ලගේ වැඩේබූරුවාට පවරලා</topic>
    <author>හොරණ සමූහ බන්ධුල ආර්. ගුලවත්ත</author>
    <content>හොරණ රජයේ රෝහලක් අසල පදිංචිව සිටින ආගමික හා සමාජ සේවාවල නියුක්තව සිටින විශ්‍රාමික සාත්තු සේවිකාවකට සති ගණනක් තිස්සේ රෝහලේ සිදුවන අවිධිමත් පරිපාලන කාර්යයන් ගැන ආරංචි ලැබුණි. විශ්‍රාමික සාත්තු සේවිකාව ද මේ රෝහලේ කලක් සේවය කර තිබිණි. දිනක් ඇය හදිසියේ ම රෝගාතුර වූවා ය. නිවසේ සිට රෝහලට පා ගමනින් පැමිණි නිසා අසනීපය උත්සන්න විය.බැරි බැරි ගාතේ පැමිණි ඇය බාහිර රෝගී අංශයේ පෝලිමට එක් වූවා ය. රෝගීහු ඇය සමඟ කතා බහ කළහ.උදේ මිදුලත් අතු ගෑවා. ඊයේ ඉඳන් දකුණු කකුලෙ අමාරුව තිබුණා. මං ඔය ලෙඩ ඕනෑවට වඩා ගණන් ගන්නේ නෑ. රෝහල ළඟට එන කොට තමයි වැඩි වුණේ.මිසී මොකද පෝලිමේ යැයි, සාත්තු සේවිකාවක් විශ්‍රාමික සාත්තු සේවිකාව වෛද්‍යවරිය වෙත කැටුව ගියා ය. මිසී තුන්ඩුව ගන්න. ඔය පුටුවෙන් වාඩි වෙලා ඉන්න කියා සාත්තු සේවිකාව රාජකාරී වැඩට ගියා.විශ්‍රාමික සාත්තු සේවිකාව තුණ්ඩුවත් රැගෙන බෙහෙත් කවුන්ටරය වෙත ගියා ය. ඇගේ විමසුම් ඇස යොමු තිබුණේ එතැනට ය. අසරණ රෝගීන් සතියක් තිස්සේ තමාට පැවැසූ තොරතුරු නිවැරැදි බව ඈ වටහා ගත්තා ය.බෙහෙත් ලබා ගත් ඇය දණ හිසේ ආබාධය වැඩි බව හඟවමින් අසල බංකුවක වාඩි ගත්තා ය. බෙහෙත් ගත්ත නම් යන්ඩ, ඔතන බලා ඉන්ඩ එපා. ඒ වචන ආවේ කවුන්ටරය ඇතුළෙනි.සැණෙකින්ම තරුණ සාත්තු සේවිකාව එතැනට පැමිණියා ය. ඇයි අතන ඉඳගෙන නොහිටියේ . මේ කවුන්ටරයේ ඉන්නේ බෙහෙත් දෙන කෙනෙක් ද ? නැත්නම් වෙනත් වෘත්තියක් කරන කෙනෙක් ද ?ඇයි ඒ, කෝ දෙන්ඩ බලන්න බේත් ටික. මෙයාට බෙහෙත් නිකුත් කිරීමේ හොඳ පුරුද්දක් තියෙනවා.මටත් ඒක තේරුණා. ඉතින් ඇයි ඔයාලා සනීපාරක්ෂක කම්කරු රක්ෂාවක් ඇයට දීලා තියෙන්නේ. පව් නේ. මහත්තයා හදිසියේ ගමනක් ගියා. ඒ වගෙ වෙලාවට ඒ සේවිකාව තමයි බෙහෙත් නිකුත් කරන්නේ.විශ්‍රාමික සාත්තු සේවිකාව අසුනෙන් නැඟිට්ටා ය. අනේ අහිංසක ලෙඩ්ඩු. එසේ සිතමින් විශ්‍රාමික සාත්තු සේවිකාව කොරගසමින් ම යන්නට ගියා ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=r1011203</link>
    <topic>කොළඹ වෙළෙඳ සංකීර්ණය විවෘත නොකිරීමෙන් ගැටලු</topic>
    <author>කොළඹ දිස්ත්‍රික් සමූහ</author>
    <content>කොළඹ මහකුමාරගේ මාවතේ කඩකාමර 50කින් යුත් තෙමහල් වෙළෙඳ සංකීර්ණය විවෘත නොකර පවත්වාගෙන යෑම නිසා අවට ප්‍රදේශයේ දුඟද හමන අපිරිසිදු ප්‍රදේශයක් බවට පත්ව තිබේ.කඩ කාමර විවෘත කර වෙළෙඳුන්ට දීමෙන් තොරව පැවතීම ප්‍රශ්නයක් වන අතර ගවමස් කඩ හා අනෙකුත් මස් කඩ පරීක්ෂා කිරීම සඳහා දහවල් 1 වන තුරුත් කිසිම නිලධාරියෙක් නොපැමිණෙන බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=r1011204</link>
    <topic>අලිවල පැළ තවාන වැසී යන ලකුණු</topic>
    <author>හංවැල්ල සමූහ - ධර්මසිරි විජේරත්න</author>
    <content>වග, ඉඳීකඩ මූකලානේ කොටසක පිහිටුවා තිබෙන වනසංරක්ෂණ දෙපාර්තමේන්තුවට අයත් අලිවල පැළ තවාන නිසි නඩත්තුවක් නොමැතිකමින් වැසීයෑමේ ලකුණු පහළවී තිබේ.වග, වැලිකන්න අඩවි වන නිලධාරී කාර්යාලයෙන් නඩත්තු කැරෙන මේ තවානෙහි තේක්ක, මැහෝගනී, හොර, කුඹුක් පමණක් නොව පුවක් වැනි ශාක වර්ගද තවාන් දමා ඇති අතර, රජයේ ආයතන සහ පාසල් මඟින් සංවිධාන කරනු ලබන රුක් රෝපණ වැඩසටහන් සඳහා පැළ නිකුත් කිරීම සිදුකැරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=r1011205</link>
    <topic>හැඳුනුම්පත් ප්‍රමාද වෙතැයිසිසුහු බියෙන්</topic>
    <author>ගම්පහ දිස්ත්‍රික් සමූහ</author>
    <content>ගම්පහ දිස්ත්‍රික්කයේ ඇතැම් පාසල්වලින් අයදුම්පත් පුද්ගලයින් ලියාපදිංචි කිරීමේ කොමසාරිස් කාර්යාලයට යවා ඇත්තේ බොහෝ සේ ප්‍රමාද වීය.මේ නිසා කලට වේලාවට ජාතික හැඳුනුම්පත නොලැබීයාදෝ යන බියක් එම පාසල්වල අයැදුම්කරුවන් තුළ ඇතිවී තිබේ.හැඳුනුම්පත් නොලැබෙන බව දැනගන්නට ලැබුණොත්, තමනට තැපැල් කාර්යාල හැඳුනුම්පතක් ලබාගැන්මට අවස්ථාව ලැබෙන බව පවසන විභාග අපේක්‍ෂකයෝ මේ කරුණ නිසි බලධාරීන් වෙත යොමුකරවන ලෙස කියා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=r1011206</link>
    <topic>කොළඹ නගරයේ නාම පුවරුයථා තත්ත්වයට</topic>
    <author>උතුරු කොළඹ සමූහ - ඒ. මදුරවීරන්</author>
    <content>ශ්‍රී ලංකාවේ නිදහස හා උන්නතිය වෙනුවෙන් කැප වී ක්‍රියා කළ ජාතික වීරවරයන්ගේ නම් කොළඹ නගරයේ මංවාවත්වලට යෙදීමට පියවර ගෙන ඇත.මොවුන් අතර ප්‍රභූවරු, දේශපාලනඥායන්, සමාජ සේවකයන්ගේ නම් ඇතුළත් වේ.මෙලෙස නැවත නම් කරන ලද මංමාවත් ලැයිස්තුවේ ඩී. ආර්. විජයවර්ධන මාවත, ඩී. එස්. සේනානායක මාවත, සිරිමාවෝ බණ්ඩාරනායක මාවත, එෆ්. ආර්. සේනානායක මාවත, එස්. ඩබ්ලිව්. ආර්. ඩී. බණ්ඩාරනායක මාවත, සී. ඩබ්ලිව්. ඩබ්ලිව්. කන්නන්ගර මාවත, විජය කුමාරතුංග මාවත, ආනන්ද රාජකරුණා මාවත, ටී. බී. ජයා මාවත, අනගාරික ධර්මපාල මාවත, ආචාර්ය කොල්වින් ආර්. ද සිල්වා මාවත, ආචාර්ය එන්. එම්. පෙරේරා මහතා, සර්. සිත්තම්බලම් ගාර්ඩිනර් ඒ මාවත, ඩඩ්ලි සේනානායක මාවත, මුත්තයියා පාර, ශ්‍රීමත් ජේම්ස් පීරිස් මාවත, ඩබ්ලිව්. ඒ. සිල්වා මාවත, කුමාරතුංග මුණිදාස මාවත, වීර කැප්පොටිපොළ මාවත, එච්. ආර්. ජෝතිපාල මාවත යන ආදී නම් ඇතුළත් වේ.මේ මංමාවත්වලට නැවත නම් කිරීමේ උත්සවය පසුගියදා පැවැත්විණි.කොළඹ නගරයේ ප්‍රධාන මාර්ග හා මංමාවත් සඳහා නාම පුවරු 1200ක් තිබෙන බැව් සඳහන් වේ. එහෙත් මේවා නඩත්තු කිරීමේ කටයුතු නිසියාකාරව සිදු නොකරන බව මගීහු කියති.සමහර නාම පුවරුවල අකුරු මැකී ඇති අතර ඇතැම් ඒවායේ කණු පමණක් ඉතිරිව තහඩුව අතුරුදහන්ව ගොස් ඇත.මංමාවත්වල නාම පුවරු සවිකර ඇත්තේ ප්‍රදේශයේ අලංකාරය පිණිස නොවන අතර පිට පළාත්වලින් නගරයට පිවිසෙන අයට මාර්ග සොයා ගැනීමේ පහසුවට ය.නාම පුවරු අවලක්ෂණ කරන පුද්ගලයන්ට දඬුවම් ලබා දෙන ලෙස නගරවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=r1011209</link>
    <topic>කෑගල්ල පවුල් 249කට නිවාස තනා දීමට පියවර</topic>
    <author>සබරගමුව සමූහ මහේෂා පියුමාලි</author>
    <content>කෑගල්ල දිස්ත්‍රික්කයේ පවුල් 249කට මේ වසර අවසන් වීමට පෙර අලුතින් නිවාස 249ක් ඉදිකර දීමට කෑගල්ල දිස්ත්‍රික් සමෘද්ධි අධිකාරිය කටයුතු ආරම්භ කර ඇත. කෑගල්ල දිස්ත්‍රික්කයේ ග්‍රාම නිලධාරී වසම් 176ක් තුළ ඉදිවන මේ නිවාස සඳහා රුපියල් මිලියන 23ක ප්‍රතිපාදන ශ්‍රී ලංකා සමෘද්ධි අධිකාරිය සපයන බව ද කෑගල්ල දිස්ත්‍රික් සහකාර සමෘද්ධි කොමසාරිස් සුමනාවතී මහත්මිය පැවැසුවාය.දිරිය පියස නිවාස යෝජනා ක්‍රමය යටතේ නිවාස 132ක් ද රණවිරු නිවාස 44ක් ද විශේෂ ආබාධිතයින් සඳහා නිවාස 41ක් ද ජන සභා යටතේ නිවාස 32ක් වශයෙන් මේ නිවාස 249 ඉදිවන බවද මේ වනවිට මින් අඩකටත් වඩා වැඩ නිමකර එම ගෘහමූලිකයින් ට පවරා දී තිබෙන බවත් ඉතිරිය දෙසැම්බර් මස 15 වන විට අවසන් කර ගෘහමූලිකයන් වෙත පිරිනැමීමට කටයුතු යොදා ඇති බවද සහකාර කොමසාරිස්වරිය වැඩිදුරටත් පැවැසුවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=r10112010</link>
    <topic>කැන්දලන්ද අවට ගම් හයක වැසියෝ ජල හිඟයෙන් බැට කති</topic>
    <author>කුරුවිට සමූහ – රූපිකා කේ. බණ්ඩාර</author>
    <content>කුරුවිට ප්‍රාදේශීය ලේකම් කොට්ඨාසයේ කැන්දලන්ද ඇතුළු ගම්මාන 6 ක ජනතාව පානීය ජල හිඟයෙන් පීඩාවට පත්වී සිටිති. පාතගම හා බටහිර කාහේන්ගම වසම් 2 ට අයත් කැන්දලන්ද, මිදිගොඩැල්ල, මෝලකැලේ, රණසිංහ පෙදෙස, අඹගහ හන්දිය, අඹගස්දෙණිය ගම්මාන වල ජනතාවට මේ ජල ප්‍රශ්නය තදින්ම බලපාන බව ඔවුහු පවසති. පානීය ජලය ලබා ගැනීමට සැතපුම් 2 – 3 දුර යා යුතු බවද ඔව්හු පෙන්වා දෙති.මේ පිළිබඳ සුමනා ලියනගේ මහත්මිය මෙසේ කීවාය. - තද ඉඩෝර කාලවලදී මේ තත්ත්වය ඉතා බැරෑරුම්. ගම්මානයේ එක් පැත්තක ළිඳක් කපා පවුල් 22 කට ජලය ලබා දුන්නත් ඉන් පවුල් 11 ට එක දවසකුත් අනෙක් පවුල් 11 ට තවත් දවසකටත් ලෙස දවසක් හැර දවසක් ජලය ලැබෙනවා. ටැංකිය විශාල කර ලොකු මෝටරයක් දැමුවහොත් තවත් පවුල් 500 ට පමණ ජලය ලබා ගත හැකියි.ඒ. දුමින්ද කුමාර මහතා - සුදාගල ප්‍රදේශයේ කළුදියවළෙන් ජලය ලබා ගැනීමේ ව්‍යාපෘතියක් ක්‍රියාත්මක කළහොත් මේ ගම්මාන 6 ටම පානීය ජලය ලබා ගන්න පුළුවන්. වගකිවයුතු අයගෙන් මේ සඳහා පිළියම් ඉල්ලුවා. නමුත් අද වන තුරුවත් සාර්ථක විසඳුමක් ලැබුණේ නෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=r10112011</link>
    <topic>මොරයාය උප තැපැල් කාර්යාල ගොඩනැඟිල්ල අබලන්</topic>
    <author>වීරකැටිය සමූහ ඒ. ටී. කහඳුගොඩ</author>
    <content>වීරකැටිය මොරයාය උප තැපැල් කාර්යාල ගොඩනැගිල්ල දැඩි සේ අබලන්ව පවතී. මෙහි බිත්ති පුපුරා වහලයද අබලන්ව ඇත. එබැවින් එය කොයි මොහොතේ කඩා වැටේ දැයි කිව නොහැකිය. දැනට වහලට ලී මුක්කු ගසා තිබේ.මේ උප තැපැල් කාර්යාලයෙන් මොරයාය, ගජනායකගම, කෙමේගල, දිඹුල්ගොඩ, අබකොළවැව, බෝගමුව සහ ගල්කන්ද ඇතුළු අවට ගම්මාන වල පදිංචි විශාල පිරිසක් සිය අවශ්‍යතා ඉටු කර ගැනීමට පැමිණෙති.මේ ගොඩනැගිල්ල අලුත්වැඩියා කිරීමට පියවර ගන්නා ලෙසට ප්‍රදේශවාසීහු බලධාරීන්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=r10112012</link>
    <topic>මාතලේ මළ අපද්‍රව්‍ය පද්ධතියේ ඉදිකිරීම්නියමිත තාක්ෂණයට අනුව සිදුවී නෑ</topic>
    <author>මාතලේ දිසා විශේෂ චන්ද්‍ර ශ්‍රී අසෝක බණ්ඩාර හිඳගොඩ</author>
    <content>මාතලේ මහ නගර සභාව මගින් 2008 වසරේදී රුපියල් ලක්ෂ පහළොවක පමණ වියදමින් ආරම්භ කරන ලද මාතලේ නාගරික මළ අපද්‍රව්‍ය ප්‍රතිකර්ම පද්ධතිය මේ වන විට සුදු අලියකු බවට පත්වී තිබේ. නියමිත අන්දමින් එය ක්‍රියාත්මක නොවීම නිසා අද එම ව්‍යාපෘති භූමිය කැලයට ගොසිනි. එහි ඉදිකර ඇති තටාක මදුරුවන් බෝ කරන තෝතැන්නක් බවට පත්ව තිබේ.මාතලේ නාගරික පොදු සුසාන භූමියේ කොටසක මෙය ඉදිකර තිබේ. මෙමගින් බලාපොරොත්තු වූ ප්‍රතිඵල ලබා ගැනීමට නොහැකිව තිබේ. නියමිත තාක්ෂණික ක්‍රමවේදයන්ට අනුකූලව මෙහි ඉදිකිරීම් සිදු නොවීම මේ ව්‍යාපෘතිය අසාර්ථක වීමට හේතුවක් වී ඇතැයි පරිසරවේදීහු පෙන්වා දෙති.මෙම ව්‍යාපෘතිය අසාර්ථක වීම මත මළ අපද්‍රව්‍ය නගරයේ තැනින් තැන වළ දැමීමේ චෝදනාවද මාතලේ මහ නගර සභාවට එල්ල වී තිබේ.ජනාකීර්ණ මාතලේ නගරයට අත්‍යාවශ්‍ය මළ අපද්‍රව්‍ය ප්‍රතිකර්ම පද්ධතිය ක්‍රමවත්ව පවත්වාගෙන යාම පිළිබඳව වගකිවයුත්තන්ගේ අවධානය යොමු විය යුතුව ඇතැයි නගරවාසීහු පෙන්වා දෙති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=s1011201</link>
    <topic>ශ්‍රී ලංකා කාන්තා බීච් වොලිබෝල් ක්‍රීඩිකාවෝ කොරියාව පරදවති</topic>
    <author>මලල ක්‍රීඩා ඉසව් අද ඇරැඹෙයි</author>
    <content>ආසියානු ක්‍රීඩා උළෙලේ ඊයේ පැවැති කාන්තා බීච් වොලිබෝල් තරගයෙන් ශ්‍රී ලංකාව 2 – 1 කින් කොරියාව පරාජය කළ අතර පිරිමි තරගයෙන් ඉන්දුනීසියාවට 2 –1 කින් පරාජය විය.පිරිමි බීච් වොලිබෝල් කණ්ඩායම් දෙකම දැනමටත් අවසන් 16ට පැමිණ ඇති අතර පිලිමළුන් පිටු දැකීමේ ක්‍රමයට පැවැත්වෙන තරග වටයට සුදුසුකම් ලබා ඇත. එහෙත් කාන්තා කණ්ඩායම් දෙකට අවසන් කණ්ඩායම් 16ට පැමිණීමේ අවස්ථාව අහිමිවී ගිය හෙයින් තරගාවලියෙන් ඉවත්වීමට සිදුවේ.කෙසේ වුවද කාන්තා බීච් වොලිබෝල් තරගයට එක්වූ ගීතිකා හා සුජීවා කොරියාවට එරෙහි තරගයේදී ඉතා හොඳින් ක්‍රීඩා කළහ. එය කාන්තා වොලිබෝල් ක්‍රීඩාවේ සුවිශේෂි ජයග්‍රහණයක් බව ශ්‍රී ලංකා වොලිබෝල් සම්මේලනයේ ලේකම් සුසිල් රණසිංහ මහතා පැවැසීය. ගීතිකා හා සුජීවා කොරියාවට එරෙහි තරගයේදී 21 – 15, 19 – 21 හා 15 – 13ක් ලෙස දස්කම් දැක්වූවාය.පිරිමි තරගයේදී වසන්ත රත්නපාල හා මහේෂ් පෙරේරා ඉන්දුනීසියාවට පරාජය වූයේ 18 – 21, 21 – 18 හා 13 – 15 ක් ලෙසිනි.ශ්‍රී ලංකාව වෙනුවෙන් බීච් වොලිබෝල් තරගවලට සහභාගි වූ අනෙක් කණ්ඩායමේ අසංක හා පුබුදු ‘ඒ’ කාණ්ඩයේ දෙවැනි ස්ථානයට පත්ව සිටී. එම කාණ්ඩයේ ප්‍රථම ස්ථානයේ චීනය හා තෙවැනි ස්ථානය යේමනයට හිමිව ඇත.මලල ක්‍රීඩාආසියානු ක්‍රීඩා උළෙලේ වැඩි අවධානයක් ඇති මලල ක්‍රීඩා ඉසව් හෙට ආරම්භ වේ. මීටර් 100 ප්‍රථම වටයේ තරග හෙට ආරම්භ කෙරෙන අතර ශ්‍රී ලංකාව වෙනුවෙන් සහභාගිවීමට සිටි ෂෙහාන් අඹේපිටිය එම ඉසව්වට එක් නොවේ. එමෙන්ම ඔහු මීටර් 200 තරගයටද ස්ථිර වශයෙන්ම සහභාගි නොවන බව ඊයේ තහවුරු විය. මීටර් 100 x 4 තරගයට එක්වීමේ අපේක්ෂාවෙන් ඔහු පසුවෙයි.හෙට මීටර් 400 මූලික වටයේ තරගයට චන්ද්‍රිකා සුභාෂිනී හා ප්‍රසන්න අමරසේකර සහභාගි වෙති. කාන්තා දුරපැනීමේ සුදුසුකම් ලැබීමේ තරගයට එන්. සී. ඩී. ප්‍රියදර්ශනී සහභාගි වෙයි. මේ ක්‍රීඩක ක්‍රීඩිකාවන් ඉතා හොඳ මානසික මට්ටමින් පසුවන හෙයින් ජයග්‍රහණය කරා යා හැකි බව මලල ක්‍රීඩා කණ්ඩායමේ කළමනාකරු ජී. එල්. එස්. පෙරේරා මහතා ‘දිනමිණ’ ට පැවැසීය.ගොල්ෆ් ක්‍රීඩකයන් පසු බසිතිප්‍රථම දිනයේ දී තරමක් ඉදිරියෙන් සිටි ගොල්ෆ් ක්‍රීඩකයන් තෙවැනි දිනය වෙද්දී පසුබැසීමකට ලක්ව සිටිති. මිතුන් පෙරේරා ඒකළ ඉසව්වේදී 14 වැනි ස්ථානයට පත්වූ අතර කණ්ඩායම 11 වැනි ස්ථානයට පත්විය. අද ගොල්ෆ් අවසන් ප්‍රතිඵලය ලැබෙන දිනයයි.දුනු විදීමකාන්තා ඒකළ දුනු විදීමේ තරගයට එක්වූ දිල්හාරා සල්ගාදු ක්‍රීඩිකාවන් 52කින් 43 වැනි ස්ථානයටත්, ෂශිකලා කුමාරසිංහ අන්තිමයා ලෙසත් මූලික වටයේදී ප්‍රතිඵල පෙන්වූහ.ටෙනිස්පිරිමි ඒකළ දෙවැනි වටයේ තරගවලදී දිනේෂ් කාන්තන් තන්ගරාජා 6 – 2, 6 –2 ක් ලෙස ජපානයේ ඉටෝ ටැට්සුමාට පරාජය වූ අතර හර්ෂන ගොඩමාන්නට ද සද්කාරක චීනයේ ක්‍රීඩක වයු ඩී ගෙන් එවැනිම ප්‍රහාරයක් එල්ල විය.එමෙන්ම ඊයේ දිනයේ ඔරු පැදීමේ හා රුවල් ඔරු පැදීමේ තරගවලට එක්වූ ශ්‍රී ලංකා ක්‍රීඩකයන් සියලු තරගාවලදී පරාජය වූහ. බොහෝ ඉසව්වලදී අවසන් ස්ථානයට ඔරු හා රුවල් ඔරු ක්‍රීඩකයෝ පත්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=s1011202</link>
    <topic>කොදෙව් පිලට වැඩි ගෞරව අත්කර දෙමින්</topic>
    <author>වර්නන් ගුණසේකර ගාල්ලේ සිට</author>
    <content>ශ්‍රී ලංකාව හා බටහිර ඉන්දීය කොදෙව් දූපත් අතර ගාල්ල ජාත්‍යන්තර ක්‍රිකට් ක්‍රීඩාංගණයේ පැවැති පළමු ටෙස්ට් තරගය කොදෙව්වන්ට වැඩි ගෞරව අත්කර දෙමින් ජය පැරදුමින් තොරව ඊයේ අවසන් විය.තරගයේ පස්වැනි හා අවසාන දිනය වූ ඊයේ තරංග පරණවිතාන ලකුණු 95 ක් වාර්තා කළ අතර තිලකරත්න ඩිල්ෂාන් (54) හා මහේල ජයවර්ධන (58) අර්ධ ශතක ලබා ගත්හ. කොදෙව්වන්ගේ කඩුලු 9 ට ලකුණු 580ක දැවැන්ත ඉනිම හමුවේ ශ්‍රී ලංකාව ලකුණු 378කට දැවී ගිය හෙයින් ඔවුනට පිට පිට දෙවැනි වතාවටත් පන්දුවට පහර දීමට සිදුවිය.දෙවැනි ඉනිමේදී ශ්‍රී ලංකාව කඩුලු 4කට ලකුණු 241ක් රැස්කර ගෙන තරගයේ ලකුණු 39ක පෙරමුණක් ලබාගෙන සිටියදී පස්වරු 2.42ට ඇද හැළුනු වර්ෂාව හේතුවෙන් තරගය නතර කෙරිණි. ඒ වන විට තිලාන් සමරවීර නොදැවී ලකුණු 19ක් ද ඇන්ජලෝ මැතිව්ස් නොදැවී ලකුණු 5ක්ද ලබාගෙන සිටියහ.කොදෙව් දූපත් පිල වෙනුවෙන් ආරම්භක වේග පන්දු යවන කෙමාර් රෝච් ලකුණු 55කට කඩුලු 2ක් ලබාගත්තේය.ශ්‍රී ලංකා පිලේ කඩුලු ඉක්මනින් බිඳ හෙළීමේ අරමුණින් ඊයේ පිටියට පිවිසි කොදෙව් දුපත් පිල ඕවර 7 ක් ඇතුළත කඩුලු 2 ක් ලබා ගැනීමට සමත් විය. ඒ ලකුණු 21 කටය.මුලින්ම දැවී ගියේ තිලකරත්න ඩිල්ෂාන් ය. ඊයේ තරගයේ 5 වැනි ඕවරයේදී කෙමාර් රෝච්ගේ දර්ශනීය ‘යෝකර්’ පන්දුවක් කඩුල්ලේ වැදීමෙන් ඔහු ලකුණු 54 කට දැවී ගියේය. පන්දු 78 කට මුහුණ දුන් ඔහු හතරේ පහර 5 ක් එල්ල කළේය. ඩිල්ෂාන් හා තරංග පරණවිතාන ආරම්භක කඩුල්ල වෙනුවෙන් පන්දු 161 කදී ලකුණු 102 ක් එක් කළහ.ඩිල්ෂාන් දැවී යාමෙන් පසුව පිටියට පිවිසි නායක කුමාර් සංගක්කාර රෝච්ගේ ඊළඟ පන්දුවෙන්ම දැවී යාමෙන් බේරුණේ විස්මිත අයුරිනි. තමා මුහුණ දුන් පළමු පන්දුවටම ‘සංගා’ එල්ල කල පහරින් නික්ම ආ උඩ පන්දුව ‘ස්කුවෙයාර් ලෙග්’ හි පන්දු රකිමින් සිටි ඇන්ඩ්‍රි රසල්ගේ දෑතේ ඇඟිලි අතරින් රිංගා හතරේ සීමාවට ඇදී ගියේය.එහෙත් එම උඩ පන්දුව රැක නොගැනීමෙන් කොදෙව්වන්ට එතරම් පාඩුවක් සිදු නොවිණි. ඊට ඕවර 2 කට පසුව සංගක්කාර (4) දැවී ගියේය. එම කඩුල්ල ලබාගත්තේද රෝච් ය. ඔහුගේ පන්දුවකට ‘ගලි’ හි ඩැරත් සැමී අතට උඩ පන්දුවක් දෙමින් සංගක්කාර දැවී ගියේය. පිට ඉන්නෙන් ඉවතට ඇදී යන ලෙස ආ එම පන්දුවට සංගක්කාර ක්‍රීඩා නොකළ යුතුව තිබිණි.පරණවිතාන ලකුණු 54 ක් ලබා ගෙන සිටියදී දුන් උඩ පන්දුව රැක ගැනීමටද කොදෙව් දූපත් පිල අපොහොසත් විය. ෂේන් ශිලිංෆෝඩ්ගේ දඟ පන්දුවකට පරණවිතාන දුන් උඩ පන්දුව පළමු ‘ස්ලිප්’ හි සැම් අත හැරියේය. ඒ අනුව ඊයේ තරගයේ උදය වරුවේදී කොදෙව්වෝ උඩ පන්දු දෙකක් අත හැරියහ. එකකින් එතරම් පාඩුවක් සිදු නොවීය. අනකෙන් දැවී යාමෙන් බේරුණු පරණවිතාන දිවා ආහාරය වන විට නොදැවී ලකුණු 83 ක් රැස් කර ගෙන සිටියේය.පෙර දින තරගය නතර කරන විට සිය දෙවැනි ඉනිමේ කිසිවෙකු නොදැවී ලකුණු 89 ක් ලබා ගෙන සිටි ශ්‍රී ලංකා පිල ඊයේ දිවා ආහාරය සඳහා තරගය නතර කරන විට කඩුලු 2 කට ලකුණු 159 ක් රැස් කර ගෙන සිටියේය.දිවා ආහාරයෙන් පසුව 16 වැනි ඕවරයේ පරණවිතාන දැවී ගියේය. ගිලිංකෝඩ්ගේම පන්දුවකට ඔහු දුන් උඩ පන්දුව පළමු ‘ස්ලිප්’ හිදී රැක ගැනීමට සැමී මෙවර සමත් විය. ශතකය පෙනි පෙනී තිබියදී පරණවිතාන දැවී ගියේ ලකුණු 95 කටය.පන්දු 219 කට මුහුණ දුන් ඔහු හතරේ පහර 8 ක් එල්ල කළේය. පරණවිතාන හා මහේල ජයවර්ධන තෙවැනි කඩුල්ල වෙනුවෙන් ලකුණු 87 ක සබඳතාවක් පිහිටු වූහ.මේ තරගයේ ප්‍රථම වතාවට පන්දු යැවීම සඳහා ඊයේ කැඳවනු ලැබූ බ්‍රෙන්ඩන් නෑෂ්ගේ දඟ පන්දුවකට ‘ලෝන්ග් ඕෆ්’ හරහා හයේ පහරක් එල්ල කරමින් ජයවර්ධන ඔහුගේ 38 වැනි ටෙස්ට් අර්ධ ශතකය වාර්තා කළේය.එනමුදු ඔහුට තවත් ලබා ගත හැකි වූයේ ලකුණු 8 ක් පමණි. නෑෂ්ගේ පන්දුවකට ඔහු අතටම උඩ පන්දුවක් දෙමින් ඔහු දැවී ගියේය. පන්දු 134 කට මුහුණ දුන් ඔහු හතරේ පහර 7 ක්ද එල්ල කළේය.විශිෂ්ට පිති හරඹයක යෙදුණු කොදෙව් පිලේ ක්‍රිස් ගේල් තරඟයේ වීරයා සම්මානය දිනා ගත්තේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=s1011203</link>
    <topic>දෙවැනි තරගයේදී නව පන්දුවෙන් මීට වඩා ප්‍රයෝජන ගත යුතුයි</topic>
    <author>වර්නන් ගුණසේකර ගාල්ලේ සිට</author>
    <content>ඛෙත්තාරාම ජාත්‍යන්තර ක්‍රිකට් ක්‍රීඩාංගණයේ ලබන අගහරුවාදා ඇරැඹෙන බටහිර ඉන්දීය කොදෙව් දූපත් පිලට එරෙහි දෙවැනි ටෙස්ට් තරගයේදී නව පන්දුවෙන් මීට වඩා ප්‍රයෝජන ගැනීමට වග බලා ගත යුතුව ඇතැයි ශ්‍රී ලංකා නායක කුමාර් සංගක්කාර ජය පැරදුමින් තොරව ගාල්ලේදී ඊයේ අවසන් වූ පළමු ටෙස්ට් තරගයෙන් පසුව පැවසීය.සුරංග ලක්මාල් හා දිල්හාර ප්‍රනාන්දු යන වේග පන්දු යවන්නන්ද ශ්‍රී ලංකා සංචිතයේ සිටින බව කී සංගක්කාර පලපුරුද්දක් නැති ලක්මාල් හැරෙන්නට අනෙක් සියලුම වේග පන්දු යවන්නන් ඔවුන්ගේ වගකීම හොදින් දැනගෙන සිටින බව ප්‍රකාශ කළේය.කණ්ඩායමට පන්දු යවන්නන් සිවු දෙනෙකු සිටීම හොදටම ප්‍රමාණවත් බවත් අපට සිටින තුන් ඉරියව්වෙන්ම කැපී පෙනෙන එකම ක්‍රීඩකයා වන ඇන්ජලෝ මැතිව්ස් පන්දු යැවීමට තරම් සුදුසු ශරීර සෞඛ්‍යයෙන් නොසිටි බවත් සංගක්කාර කීවේය.අර්ධ ශතකවලට පිවිසි ශ්‍රී ලංකා පිතිකරුවන් ශතකය දක්වා නොයාම කලකිරීමටට හේතුවක් බව කී ශ්‍රී ලංකා නායකයා කෙසේ වෙතත් මේ තරගය තම කණ්ඩායමට හොද ඇස්අරවන්නක් වූ බව කියා සිටියේය.කොදෙව් දූපත් නායක ඩැරන් සැමී අදහස් දක්වමින් සැලැස්මකට අනුව කණ්ඩායමක් ලෙසින් ක්‍රීඩා කළ තම කණ්ඩායම ගැන තමා ආඩම්බර වන බවත් දෙවැනි තරගයට දැඩි විශ්වාසයකින් යුතුව දැන් තම කණ්ඩායමට මුහුණ දිය හැකි බවත් සැමී කියා සිටියේය.කොදෙව් දූපත් පිලේ අංක 1 පන්දු යවන්නා වන සුලෙයිමන් බෙන් තුවාල ලබා සිටීම මත මේ තරගයට සහභාගි නොවීය. වමතින් දඟ පන්දු යවන ඔහු තුන් ඉරියව්වෙන්ම කැපී පෙනෙන ක්‍රීඩකයෙකි.“අපේ අංක 1 පන්දු යවන්නා නැතුවත් අපි ශ්‍රී ලංකා පිලේ කඩුලු 14ක් බිද හෙලුවා.” යනුවෙන් කොදෙව් නායකයා මතක් කර දුන්නේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=s1011204</link>
    <topic>එංගලන්ත කාන්තා පිලටකඩුලු 8ක පහසු ජයක්</topic>
    <author/>
    <content>සංචාරක එංගලන්ත කාන්තා පිල හා ශ්‍රී ලංකා කාන්තා පිල අතර ඊයේ (19) එන්. සී. සී. පිටියේ පැවැති පළමු විස්සයි 20 තරගයෙන් කඩුලු 8ක පහසු ජයක් අත්කර ගැනීමට එංගලන්තය සමත්විය.පළමුව පන්දුවට පහරදුන් ශ්‍රී ලංකාව ඕවර 20 අවසානයේ කඩුලු 8කට ලකුණු 95ක් රැස් කළේය. ශ්‍රී ලංකා ඉනිමේ වැඩිම ලකුණු සංඛ්‍යාව වාර්තා කරනු ලැබුවේ නායිකා ශෂිකලා සිරිවර්ධන විසිනි. ඇය ලකුණු 22ක් රැස් කළාය.පන්දු යැවීමේදී එංගලන්ත පිලේ නායිකා චාලට් එඩ්වර්ඩ්ස් ලකුණු 21කට කඩලු 3ක් දවාලීය.එංගලන්ත පිල ඕවර 15.4කදී කඩුලු 2කට ලකුණු 99ක් රැස් කළ අතර නායිකා චාලට් එඩ්වර්ඩ්ස් නොදැවී ලකුණු 48ක් රැස් කළාය.එංගලන්ත පිලේ බිඳවැටුණු කඩුලු 2ම දවාගනු ලැබුවේ දීපිකා රසාංගිකා විසිනි.දෙපිල අතර දෙවැනි විස්සයි 20 තරගය හෙට (21) එන්. සී. සී. පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=s1011205</link>
    <topic>11න් පහළ කාතා ජාතික සූරතාවබස්නාහිර පළාතට</topic>
    <author/>
    <content>ජාතික කරාතේ සුරතාවලියේ 11 න් පහළ කාතා ඉසව්වෙන් බස්නාහිර පළාත් කණ්ඩායම සූරතාවය දිනා ගත්තේය. වෙන්නප්පුව ඇල්බට් පීරිස් ක්‍රීඩාංගණයේ පැවැති මේ සූරතාවලිය 11 න් පහළ පළවැනි ස්ථානය රවිඳු දිල්ෂාන්, දෙවැනි ස්ථානය ඉසුරු අංජන හා සම තුන්වැනි ස්ථාන එච්. එම්. කේ. ජනිත් සමඟ දුෂාන් කවිෂ්ක ලබා ගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=s1011206</link>
    <topic>පළමු ඉනිමේ ජය මාතර සාන්ත තෝමස් පිලට</topic>
    <author>මාතර මධ්‍යම ඒ.ඩබ්ලිව්. ගුණවර්ධන</author>
    <content>මාතර සාන්ත තෝමස් විදුහල සහ වැලිගම අර්ෆා විදුහල අතර පසුගිය දා පැවැති පාසල් ක්‍රිකට් තුන්වැනි කාණ්ඩයේ තරගයෙන් මාතර සාන්ත තෝමස් විදුහල පළමු ඉනිමේ ජය වාර්තා කිරීමට සමත් විය.සාන්ත තෝමස් පිල පළමු ඉනිම - සියලු දෙනා දැවී ලකුණු 58 යි.එම්.එස් ද සේමිණ 5, එස්. සවිරංග 5, එන්. චාමර 5, එම්. (හුසේන් 13/3, එම්. නුස්රි 9/2)වැලිගම අර්ෆා විදුහල - සියලු දෙනා දැවී ලකුණු 39 යි.එම්.වසීම් 24 (එස්. නිශ්ශංක 6/6, එම්.එස්. ද සේරම් 7/3).</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=f1011202</link>
    <topic>රාවණාගේ දඬු මොනරය නවතා තැබූ වාරියපොළ</topic>
    <author>සටහන් - නිවන්ති තිලකරත්න ඡායාරූප - ප්‍රසාද් පූර්ණමාල්  </author>
    <content>මේ නගරය ඈත අතීතයකට හිමිකම් කියන නගරයකි. රාවණා කතා පුවත සමඟ ඈදුණු නාමයක් මේ නගරයට පට බැදී ඇත. රාවණා රජුට ගුවනින් යා හැකි දඬු මොනර යන්ත්‍රයක් හිමිව තිබූ බව රාවණා කතා පුවතට අනුව කියැවේ. වාත වේගයෙන් දුවන මේ රිය නවතා තැබූ පොළ , වාරියපොළ වූ බව ජනප්‍රවාදයේ පැවැසෙන කතාවයි.1936 දී ගම් කාර්යය සභාවක් ලෙස ස්ථාපිත වූ වාරියපොළ 1987 දී ප්‍රාදේශීය සභාවක් බවට පත් විය.වයඹ පළාතේ කුරුණෑගල දිස්ත්‍රික්කයේ පිහිටා ඇති වාරියපොළ ප්‍රාදේශීය සභාව කෝරළ තුනකින් සමන්විත වේ. එනම් වල්ගම්පත්තු කෝරළය, දේවමැද්දේ කෝරළය හා මැදගම්දහය කෝරළයයි.රටේ සියලු ප්‍රාදේශීය සභා අතරින් වාරියපොළ ප්‍රාදේශීය සභාවට හිමි වී ඇත්තේ අද්විතීය ස්ථානයකි. ඒ අන් කිසිවක් නිසා නොව පසුගිය වසර කීපය පුරාවට ම රටේ හොඳම ප්‍රාදේශීය සභාව බවට පත් වීමට වාරියපොළ ප්‍රාදේශීය සභාවට හැකි වීමයි.පළාත් පාලන හා පළාත් සභා අමාත්‍යංශය වාර්ෂිකව පවත්වන හොඳම ප්‍රාදේශීය සභා තේරීමේ තරගයේ දී ප්‍රාදේශීය සභා 270ක් අතුරෙන් හොඳම ප්‍රාදේශීය සභාව ලෙස පසුගිය වසර කීපය තුළ දීම තේරී පත් වීමට වාරියපොළ ප්‍රාදේශීය සභාවට හැකි විය. ඒ අනුව වාරියපොළ ප්‍රාදේශීය සභාවට ස්වර්ණපුරවර සම්මානය හිමි විය. එපමණක් නොව 2009 – 2010 ජාතික ඵලදායිතා සම්මාන උළෙලේ දී සම්මානයක් දිනා ගැනීමට ද වාරියපොළ ප්‍රාදේශීය සභාවට හැකි විය.මෙසේ ශ්‍රී ලංකාවේ ප්‍රාදේශීය සභා අතුරෙන් ප්‍රමුඛයා වීමට වාරියපොළ ප්‍රාදේශීය සභාවට හැකි වී ඇත්තේ එහි ක්‍රියාත්මක වන විශිෂ්ට සංවර්ධන වැඩපිළිවෙළ නිසා ය. සම්ප්‍රදායිකව පළාත් පාලන ආයතනයක් සිදු කරන කටයුතුවලින් බැහැර ජනතාවගේ ආර්ථිකය, සුබ සාධනය නඟා සිටුවීම උදෙසා මේ ප්‍රාදේශීය සභාව වැඩි අවධානයක් යොමු කර තිබේ.ප්‍රදේශයේ යටිතල පහසුකම් සංවර්ධනයට මෙන්ම සුබ සාධනයටත් වැඩි දායකත්වයක් ලබා දී තිබේ. බිල ප්‍රදේශය තුළ වූ ග්‍රාම වසම් 17ක පානීය ජල ප්‍රශ්නයට විසැඳුම් ලබා දීමට වාරියපොළ ප්‍රාදේශීය සභාව කටයුතු කර තිබේ. ආසියානු සංවර්ධන බැංකු ආධාර, වයඹ ප්‍රධාන අමාත්‍ය ආධාර හා ප්‍රාදේශීය සභාවේ අරමුදල් ද යොදා මේ ව්‍යාපෘතිය සිදු කර ඇත. මේ ජල ව්‍යාපෘති සඳහා රුපියල් කෝටි 9ක පමණ වියදමක් දරා ඇත.වාරියපොළ නගරයේ අලංකාරය සඳහා ද ව්‍යාපෘති රැසක් ක්‍රියාත්මක කර තිබේ. මේ දක්වා ම වාරියපොළ නගරයට බස් නැවතුම් පළක් නොතිබුණු අතර නව බස් නැවතුම් පොළක් ඉදිකිරීමට ප්‍රාදේශීය සභාව කටයුතු කර ඇත. කඩ කාමර හා රැස්වීම් ශාලාවක් සහිතව නව බස් නැවතුම්පොළ ගොඩනැඟිල්ල ඉදි වේ.කොන්ත්‍රාත් ක්‍රමයෙන් බැහැර වී සභාවේ සෘජු අධීක්ෂණය යටතේ මේ ව්‍යාපෘතිය ක්‍රියාත්මක වීම මෙහි විශේෂත්වයයි. නගරයේ වෙළෙඳාම් කටයුතු වල නිරත වී සිටින පෙට්ටි කඩ හිමියන් 27 දෙනකු සඳහා නව කඩ කාමර ඉදිකර දීමට ද ප්‍රාදේශීය සභාව කටයුතු කර තිබේ. මෙහි ඉදිකිරීම් කටයුතු මේ දිනවල සිදු වෙමින් තිබේ. නගර අලංකාරයත්, සුළු වෙළෙඳුන්ගේ ව්‍යාපාරික තත්ත්වය දියුණු කිරීමටත් පාරිභෝගිකයා ආරක්ෂා කිරීමත් මේ ව්‍යාපෘතියේ අරමුණය.රුපියල් ලක්ෂ 310ක වියදමින් නව පුස්තකාල තුනක් ඉදිකර ඇත. කෝරළ තුන නියෝජනය වන පරිදි වාරියපොළ, බමුණාකොටුව හා අවුලේගම යන ප්‍රදේශවල මේ පුස්තකාල ඉදිකර ඇත. වාරියපොළ පරණ පුස්තකාල ගොඩනැඟිල්ල දරුවන්ට අධ්‍යාපනය ලබා දෙන ගුරු ගෙදරක් ලෙස සංවර්ධනය කිරීමට සැලැසුම් කර ඇත. මෙහි දී කෘෂිකර්මාන්තය ආශ්‍රිත උපකරණ, මැටි, කැටයම් කලාව ආදිය මූර්ති මඟින් නිර්මාණය කිරීමට අපේක්ෂිතයි.බමුණාකොටුව ප්‍රදේශය සංවර්ධනය කිරීමට වාරියපොළ ප්‍රාදේශීය සභාවේ විශේෂ අවධානය යොමු වී තිබේ. එහි දී රුපියල් ලක්ෂ 20ක වියදමින් අලුත් ම සති පොළක් ඉදි කර තිබේ.රුපියල් ලක්ෂ 10ක් වියදම් කර වාරියපොළ පෙර පාසල පුළුල් කර තිබේ. වයඹ පළාතේ හොඳම පෙර පාසල ලෙස වාරියපොළ සුමංගල පෙර පාසල සම්මාන හිමි කරගෙන තිබේ.තවද රුපියල් ලක්ෂ 25ක් වියදම් කර කටුපොත පෙර පාසල ඉදිකර තිබේ. කටුපොත ප්‍රදේශයට අඩුපාඩුවක් ව පැවැති ආයුර්වේද රෝහල ද මේ වන විට ආරම්භ වී තිබේ.පල්ලම දම්පිටිය අලුත් ම කිය වීම් ශාලාවක් ඉදිකර ඇත. වාරියපොළ ප්‍රජා ශාලාව සම්පූර්ණයෙන් ම නවීකරණය කර ඇත.මීට අමතරව වාරියපොළ ප්‍රාදේශීය සභාව ප්‍රජාවගේ සංවර්ධනය ඉලක්ක කරගෙන දියත් කළ ව්‍යාපෘති රැසකි. සියඹලාකැලේ ගමේ අන්ධ පුද්ගලයකු සඳහා නිවෙසක් තනා දීමට කටයුතු කර ඇත. ලක්ෂ 7ක වියදමින් ඉදි කෙරෙන මේ නිවෙසේ ඉදිකිරීම් අවසන් අදියරේ පවතී. කෘෂිකර්මාන්තය නඟා සිටුවීම අරමුණු කරගෙන මිනුවන්ගොඩ ආදර්ශ බීජ ව්‍යාපෘතියක් ආරම්භ කර තිබේ.ගොවීන් 50කට නොමිලේ බීජ වී බෙදා දී තිබේ. කිතුල්වැහැර කාන්තා සමිතියේ කාන්තාවෝ පවත්වාගෙන යන ගෘහස්ත සහල් සැකැසුම් කර්මාන්තයට ප්‍රාදේශීය සභාව ද දායකත්වය සපයා ඇත. ඒ කාන්තාවෝ අනුරාධපුරය හා ගන්නෝරුව පුහුණු මධ්‍යස්ථාන වෙත යවා පුහුණු කරවා ඇත. කිරි ගවයන් බෙදා දීමට ද කටයුතු කර තිබේ.කසළ ප්‍රශ්නය සම්පූර්ණයෙන් විසැඳීමට වාරියපොළ ප්‍රාදේශීය සභාවට හැකි වී තිබේ. නගරය තුළ කිසිවෙකුත් පොලිතින් භාවිත නොකිරීම විශේෂත්වයකි. නගරයේ එකතු වන කුණු යොදාගෙන කොම්පෝස්ට් නිපදවීමට ද කටයුතු කර තිබේ. මෙසේ වාරියපොළ ප්‍රාදේශීය සභාව ප්‍රදේශයේත් ජනතාවගේත් සංවර්ධනය සඳහා විශාල සේවාවක් සිදු කර තිබේ.  * මේ දිනවල ඔබ ප්‍රාදේශීය සභාවේ සිදු වෙමින් තිබෙන සංවර්ධන වැඩ කටයුතු මොනවාද ?වාරියපොළ නගරය බස් නැවතුම් පොළක් නොමැතිවීම විශාල අඩු පාඩුවක්ව පැවතුණා. ඒ නිසා අපි නව බස් නැවතුම් පළක් ඉදි කිරීමට තීරණය කළා. කඩ කාමර හා රැස්වීම් ශාලාවක් ඇතුළත්ව තමයි මේ බස් නැවතුම්පොළ ගොඩනැඟිල්ල ඉදි වෙන්නේ.ඒ වගේම නගරයේ පෙට්ටි කඩ හිමියන් ඒ ස්ථානවලින් ඉවත් කර ඔවුන්ට ස්ථිර කඩ කාමර ලබාදීමට අපි කටයුතු කරනවා. මේ දිනවල ඒ කඩ කාමර ඉදිවෙමින් තිබෙනවා.* ඔබ ප්‍රාදේශීය සභා බල ප්‍රදේශය තුළ කුඩා නගර රැසක් ම තිබෙනවා. මේ නගරවල සංවර්ධනයට කටයුතු කර තිබෙන්නේ කොහොමද ?මේ වන තෙක්ම බමුණාකොටුව ප්‍රදේශය පැවතුණේ වාරියපොළින් ගිලිහුණු ප්‍රදේශයක් ලෙස. මේ ප්‍රදේශයේ ප්‍රාදේශීය ලේකම් කාර්යාල ඉදි වුණාට පසුව ඒ ප්‍රදේශයේ සංවර්ධනයට බොහෝ වැඩ කටයුතු සිදු වී තිබෙනවා. රුපියල් ලක්ෂ 20 ක් වියදම් කරලා අලුත්ම සති පොළක් හදලා තියනවා.ඒ වගේම අපි කටුපොත නගරය සංවර්ධනයටත් කටයුතු කරලා තියනවා. රුපියල් ලක්ෂ 25 ක් වියදම් කරලා අලුත්ම පෙර පාසලක් හදලා තියනවා. පරණ පෙර පාසල තිබුණු ස්ථානයේ ආයුර්වේදයක් පවත්වාගෙන යාමට හැකි වුණා. අවුලේගම ප්‍රදේශයේ සංවර්ධනයට ද විශාල දායකත්වයක් ලබාදී තිබෙනවා. ඒ ප්‍රදේශයටත් අලුත්ම පෙර පාසලක් ලබා දී තිබෙනවා.* ප්‍රදේශයේ පුස්තකාල සංවර්ධනයට ගෙන ඇති පියවර මොනවාද ?අපි රුපියල් ලක්ෂ 310 ක් වැය කරලා අලුතෙන්ම පුස්තකාල තුනක් ආරම්භ කළා. මේ පුස්තකාල ඉදි කළේ කෝරල තුනට එක බැගින් ලැබෙන ආකාරයට. ඒ අනුව වාරියපොළ බමුණාකොටුව හා අවුලේගම ඒ පුස්තකාල ඉදි කෙරුණා. දෙවැනි ශ්‍රේණියේ පුස්තකාල අතරින් වයඹ පළාතේ ප්‍රථම ස්ථානය දිනා ගැනීමට වාරියපොළ පුස්තකාලයට හැකි වුණා. ඒ වගේම ශ්‍රේණිගත නොවූ පුස්තකාල අතරින් පළමුවැනි ස්ථානය දිනා ගත්තෙත් අපේ කනෝටුව පුස්තකාලය. සෑම වසරකම පුස්තකාල සඳහා පොත් ලබා දීමට අපි කටයුතු කරනවා.* ප්‍රදේශයේ කෘෂි කර්මාන්තය දියුණු කිරීමට ප්‍රාදේශීය සභාවේ අවධානය යොමුවී තිබෙන්නේ කොහොමද ?අපි සාම්ප්‍රදායික ලෙස පළාත්පාලන ආයතනයකින් සිදුවන කාර්යය කීපයකට පමණක් සීමා වෙලා නෑ. ජනතාවගේ ආර්ථික මට්ටම නංවාලීමටත් සුබ සාධනයටත් අප සතුව වැඩසටහන් රැසක් තිබෙනවා. පසුගිය වසරේ අපි මිනුවන්ගොඩ ආදර්ශ බීජ ව්‍යාපෘතිය ආරම්භ කළා. එයින් ගොවියන් 50 කට නොමිලේ බිත්තර වී ලබා දුන්නා. කිතුල්වාගාර ගෘහස්ත සහල් නිෂ්පාදනයේ යෙදී සිටින කාන්තාවන් පුහුණු කිරීමට කටයුතු කළා.කිරිගව ව්‍යාපෘතිය අපේ තවත් වැඩසටහනක්. අපි පසුගිය වසරේ කිරි ගවයන් 15 ක් බෙදා දුන්නා. මේ එක ගවයෙකුගේ වටිනාකම රුපියල් 50,000 ක්. එක් ගොවියෙක් මේ ගවයෙකුට ගෙවිය යුත්තේ රුපියල් 10,000 යි. ඉතිරි මුදල් ප්‍රාදේශීය සභාව මගින් ගෙවනවා.* කසළ ප්‍රශ්නය විසඳීමට කටයුතු කළේ කොහොමද ?අපේ ප්‍රාදේශීය සභාවට කසළ ප්‍රශ්නයක් නෑ. අපි නගර සීමාවේ කුණු බාස්කට් තියලා නෑ. මොකද එය සාර්ථක පියවරක් නෙමෙයි. ඒ නිසා අපි සීනු නාද ක්‍රමය යටතේ කුණු ටික එකතු කරනවා. ඒ කුණු යොදා ගෙන කොම්පෝස්ට් නිපදවනවා. ඒ විතරක් නෙමෙයි අපි කිසි කෙනෙක් නගරය තුළ පොලිතින් භාවිත කරන්නේ නෑ.පසුගිය වකවානුවේ ඡන්ද හතරක් තිබුණා. ඒ කිසිවෙකුත් පොලිතින් භාවිත කර සැරසිලි කළේ නෑ. මේක පක්ෂ විපක්ෂ භේදයකින් තොරව අපි සැම දෙනාම ඒ කටයුත්ත හරියට ම කරනවා. අපේ නගරයේ හා නගරය අවට මගී ආවරණ රැසක් තිබෙනවා. මේ එක මගී ආවරණයකවත් දැන්වීම් අලවිලා නෑ. අපි දැන්වීම් සඳහා වෙනම පුවරු සවි කරලා තියෙනවා.* බදු එකතු කිරීම සඳහා ඔබ ප්‍රාදේශීය සභාව අනුගමනය කරන විශේෂ වැඩපිළිවෙළ කුමක්ද ?අපි මේ සඳහා සෑම වසරකම ‘ආදායම් සතිය’ යනුවෙන් සතියක් නම් කරලා ජනතාව හමුවට යනවා. අපේ කාර්ය මණ්ඩලයේ සියලුම දෙනා මේ සඳහා එකතු වෙනවා. අපි මේ කාර්ය කරන්නේ ජනතාව සමඟ සුහදශීලීව. හොඳින් කතා බහ කරලා. බදු ගෙවීම කියන්නේ බොහෝ දෙනෙක් අකමැති දෙයක්. ඒත් ජනතාවට සුහදශීලී වෙලා ඔවුන් හමුවට ගිය විට ඔවුන් පැකිලීමකින් තොරව බදු ගෙවනවා.ඒ වගේ අපි ගමට යන විට ඔවුන්ට විශ්වාසයක් ඇති වෙනවා. අපි බදු නොගෙවන අයට කෙලින්ම නීති ක්‍රියාත්මක වෙන්නේ නෑ. අපි ඒ ක්‍රියාමාර්ගය තෝරා ගන්නේ අවසානයට. ජනතාව සමඟ සුහදශීලීව කතා බහ කිරීමේ කලාව තුළින් බදු ගෙවීමට ඔවුන් නම්‍යශීලී කර ගැනීම තමයි අපි කරන්නේ. මේ කාර්ය මේ වන විට ඉතාමත් සාර්ථක වී තිබෙනවා.* ඔබ ප්‍රාදේශීය සභාව වසර ගණනාවකට ශ්‍රී ලංකාවේ හොඳම ප්‍රාදේශීය සභාව ලෙස සම්මානයට පාත්‍ර වුණා. මේ ජයග්‍රහණ සඳහා හේතුව කුමක්ද ?ප්‍රාදේශීය සභාවක් ලෙස අපි අවධානය යොමු කළේ යටිතල පහසුකම් සංවර්ධනයට පමණක් නෙවෙයි. ජනතාවගේ ආර්ථික සුබසාධනය පැත්තටත් අවධානය යොමු කළා. අපි බොහෝ සංවර්ධන ව්‍යාපෘති කොන්ත්‍රාත්කරුවන්ට භාර දෙන්නේ නෑ. අපේ සෘජු අධික්ෂණය යටතේ සිදු කෙරෙනවා. අවශ්‍ය ද්‍රව්‍ය අපිම සපයා ගන්නවා.ඒ අනුව අඩු වියදමින් වැඩි වැඩ කොටසක් කරන්න අපට හැකිවී තිබෙනවා. ඒ වගේම අපි අය වැය ලේඛනය හදන්නේ ජනතාවගේ අදහස් ලබා ගෙන ඔවුන්ගේ අවශ්‍යතා වලට. අපි කවදාවත් අය වැය සඳහා ඡන්ද තියලා නෑ. පක්ෂ විපක්ෂ කිසිම මන්ත්‍රී කෙනෙක් අය වැය සඳහා විරුද්ධ වෙලා නෑ. විපක්ෂය සභාවේ කටයුතු වලට විශාල සහයෝගයක් දෙනවා.පක්ෂ විපක්ෂ මන්ත්‍රීවරු කවුද කියලා හඳුනා ගන්න බැරි තරමට අපි සමගියෙන් වැඩ කරනවා. ඒක අපේ ජයග්‍රහණයට ප්‍රධාන හේතුවක්. අපි සියලු දෙනාම ප්‍රදේශයේ දියුණුව වෙනුවෙන් කැප වෙලා කටයුතු කරනවා. ජනාධිපතිතුමා ශ්‍රී ලංකාව ආසියාවේ ආශ්චර්ය කිරීමට කටයුතු කරන විට අපි කටයුතු කරන්නේ වාරියපොළ ශ්‍රී ලංකාවේ ආශ්චර්ය කරන්න.  ප්‍රාදේශීය සභාව ඉතා සාර්ථකව වැඩ කටයුතු සිදු කරනවා. මේ ප්‍රදේශයට දැන් සෑම පහසුකමක්ම ලැබී තිබෙනවා. ඒ විතරක් නෙමෙයි අපේ ප්‍රාදේශීය සභාව ජනතාවගේ ආර්ථිකය දියුණු කර ගන්නත් උදවු කරනවා. අලුතෙන් ම කොන්ක්‍රීට් ගල් නිෂ්පාදනය කිරීමේ වැඩපිළිවෙළක් ආරම්භ කළා. අපිට මේ වැඩපළේ රැකියා ලැබුණා. ඒ ගැන අපි ප්‍රාදේශීය සභාවට ස්තුතිවන්ත වෙනවා. මේ වගේ ව්‍යාපෘතින් රැසක් ප්‍රාදේශීය සභාවෙන් සිදු වෙනවා. ඒ නිසා ජනතාවට විශාල සේවයක් සිදුවී තිබෙනවා.වාරියපොළ ප්‍රාදේශීය සභාව ගැන කියන්න කිසිම වරදක් නෑ. සියලු වැඩ කටයුතු ඉතාමත් හොඳින් සිදු කෙරෙනවා. පාරවල් හොඳින් හදලා තියනවා. නගරය දැන් පිළිවෙළයි. ඉස්සර මේ ප්‍රදේශයේ දියුණුවක් තිබුණේ නෑ. ඒත් ප්‍රාදේශීය සභාව කැපවෙලා කටයුතු කළ නිසා දැන් නගරය දියුණුයි. හැම පහසුකමක්ම ලැබී තිබෙනවා. මේ නගරයේ කිසිම තැනක කසළ නෑ. පිරිසිදුකම අතින් සියයට සියයක්ම හොඳයි. නගරය දැන් අලංකාර වී තිබෙනවා. මේ වැඩකටයුතු දිහා බැලුවම කියන්න වෙන්නෙ ප්‍රාදේශීය සභාව ඉතා හොඳින් වැඩ කරනව කියලයි.මේ නගරයට කිසිම කාලයක බස් නැවතුම් පළක් තිබුණේ නෑ. ඒත් දැන් ප්‍රාදේශීය සභාව අලුත් බස් නැවතුම් පොළක් හදන්න පටන් අරගෙන. මේක ඉතාම හොඳ දෙයක්. බස් නැවතුම් පොළක් නොමැතිවීමෙන් මගිනුත් බස් හිමියනුත් විශාල දුෂ්කරතාවට මුහුණ දුන්නා. ඒ ප්‍රධාන ගැටලුව විසඳීමට ප්‍රාදේශීය සභාව කටයුතු කිරීම ගැන අපි ස්තුතිවන්ත වෙනවා. ඒ වගේ සති පොළ ඉතාම හොඳට හදලා තියනවා. දැන් ජනතාවට කිසි කරදරයක් නැතිව බඩු ගන්න එන්න පුළුවන්. මේ සියල්ල දියුණු වෙනවා කියන්නේ අපේ වෙළෙඳ කටයුතුත් දියුණු වෙනවා කියන එකයි.අපි දැන් ජීවත් වෙන්නේ ඉතාම හොඳ නගරයක. අපේ නගරය මේ තරම් හොඳ නගරයක් වුණේ ප්‍රාදේශීය සභාවේ වැඩ කටයුතු හොඳ නිසා. විශාල වැඩ කොටසක් ප්‍රාදේශීය සභාවෙන් සිදු වෙනවා. බස් නැවතුම් පළ හැදෙනවා. පාරවල් හදලා තියනවා. නගරය තුළ කිසිම වෙලාවක කුණු රැඳෙන්නේ නෑ. කුණු ටික හොඳින් එකතු කරනවා. දැන් වාරියපොළ පොළත් හොඳින් හදලා තියනවා. අපේ නගරයේ දැන් කිසිම අඩු පාඩුවක් නෑ. ප්‍රාදේශීය සභාවේ වැඩ කටයුතු ගැන අපි හොඳටම තෘප්තිමත්.අපේ ගෙවල් ආසන්නයේම මේ ළඟදී ප්‍රාදේශීය සභාව මගින් පුස්තකාලයක් ආරම්භ කළා. මේ වගේ වැඩ කටයුතු ඉතාමත් වටිනවා. අපේ ළමයින්ගේ අධ්‍යාපනය දියුණු කර ගන්න මේ පුස්තකාල විශාල දායකත්වයක් සපයනවා. ප්‍රදේශයේ ජනතාව පුස්තකාල පරිහරණය කරන්න දැන් හුරු වෙලා ඉන්නේ. ඉස්සරට වඩා දැන් වාරියපොළ නගරය ගොඩක් දියුණුයි. පිළිවෙළකට තිබෙන නගරයක්. ශ්‍රී ලංකාවෙම පළමුවැනි තැන දිනා ගන්න මේ ප්‍රාදේශීය සභාවට හැකි වෙලා තියෙන්නෙත් සභාවේ සේවාව හොඳින් ලබා දෙන නිසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=f1011203</link>
    <topic>උඩුගං බලා පිහිනන අයෝමය දේශපාලනඥයා</topic>
    <author>සටහන ධර්මන් වික්‍රමරත්න</author>
    <content>සරසවි කොමිසමේ බලධාරීන් සැපත්වන තුරු සියල්ලෝම බලා සිටියහ. ඔවුහු පිළිගැනීමට සියල්ල සූදානම්ය. ස්ථානය ගංගොඩවිල විද්‍යෝදය සරසවියයි. වත්මනේ එය ශ්‍රී ජයවර්ධනපුර විශ්වවිද්‍යාලය වේ. දිනය 1969 නොවැම්බර් 11 වැනිදාය. අහස වළාකුළුවලින් තොරය. අලුත් වටවැස්සෙන් ලියලා ඇති තණපත් තැනින් තැන මතුව ඇත. තැනක උස් හඬකි. තැනක නියෝගයකි. මේ සෑම තැනකම යෞවනත්වය ගැබ්විය. සටන්කාමිත්වය මෝදු වෙමින් තිබිණි. එය සොඳුරු හඬින් පිබිදුණු තරුණ ලොවක් සේය.මෙයට හේතුවූයේ සරසවි සිසුන්ගේ ක්‍රියා කලාපයන් පිළිබඳ සොයා බැලීමට රජයෙන් පත්කළ කොමිසමේ සාමාජිකයින් සාක්ෂි විභාගයට සරසවියට පැමිණීමය. විල්බට් ඒ පෙරේරා සූරීන් ද එහි සාමාජිකයකු විය. මෙය සරසවි පාලනයට ඇඟිලි ගැසීමක්යැ’යි සිසු මතය විය. එබැවින් එයට එරෙහිවන්නට අපි තීරණය කළෙමු. මම හාත්පස සිසාරා බැලුවෙමි.එකලද පරිසරයට පෙම්බැඳි මට තල්තුරිතයාද, කළු පොල්කිච්චෙක්ද අහස්කුසෙන් දැකගන්නට ලැබිණි. උකුසු කුලයට අයත් වන කුරුළුගොයා සහ බ්‍රාහ්මණ උකුස්සන් ගංගොඩවිල සරසවියට ආගන්තුකයන් නොවීය. සංක්‍රමණික කුරුල්ලන්වූ ඉන්දියාවෙන් පැමිණෙන සුදුරෙදි හොරා, දුඹුරුමාරාවා, වනහැලපෙන්දා සහ නිල් කුරුමිණි කුරුල්ලන්ද නොවැම්බරය ඇරඹි හෙයින් පැමිණෙමින් සිටියි. සරසවියේ ඉහළ මාලයක කොන්ක්‍රිට් මුල්ලක කිරළකු විසින් දමන ලද බිත්තර කිහිපයක්ද දින කිහිපයකට පෙර දක්නට ලැබිණි.ශිෂ්‍ය කමිටුව වහවහා තීරණයක් ගනු ලැබීය. කොමිසමේ සාමාජිකයින් පැමිණෙන වාහනය අවුරමින් මහමඟ කෙනකු නිදාගත යුතුය. ඒ සඳහා මම ඉදිරිපත් වීමි. ජ’පුර සරසවිය කඩි ගුලක් සේය. එය එකම කාලගෝට්ටියකි. කමිටු සාමාජිකයෝ යළි හැරී ගියහ. කොමිසමේ සාක්ෂි කටයුතු ලත් තැනම ලොප් විය. බිම වැතිර සිටීමෙන් මම සුළු තුවාලවලට ලක්වී සිටියෙමි. ශිෂ්‍ය ක්‍රියාකාරිකයින්ගේ කර උඩින් මා ගෙන ගියේ ජිම් එකටය.එයට හේතුව අවශ්‍ය ඖෂධ ලබාගැනීමට එහි පහසුකම් තිබීමය. සිසුන් සිය ගණනක් දෙබෑ කරගෙන එහි පැමිණි තරුණයෙක් මට ප්‍රතිකාර කරන්නට ඉදිරිපත් විය. එපමණක් නොව ආගිය තොරතුරුද විමසීය. ඔහු එවකට විද්‍යෝදය සරසවියේ සහකාර පුස්තකාලාධිපතිවරයා. ඔහු නමින් පර්සි මහේන්ද්‍ර රාජපක්ෂයන්ය. මා ඔහු දුටු ප්‍රථම අවස්ථාවද එය විය. අප කෙටි කලෙකින් මිතුරන් බවට පත්වූයෙමු.අකුරැස්ස මලිදූව උපන් මා සරසවියට පැමිණියේ ශාස්ත්‍රවේදී උපාධිය හැදෑරීමටය. එවකට 19 හැවිරිදිය. විලියම් විජේසිංහ ගමගේ වූ මවෙත 1969 දෙසැම්බර් මස ලිපියක් ලැබිණි. එහි සඳහන් වූයේ ශිෂ්‍යභාවය අහෝසි කළ බවය. එය දඬුවමකි. සරසවියට තාවකාලිකව ආයුබෝවන් කීවේ එලෙසිනි. එකල මා දිරිමත් කළේත් මට අයෝමය පන්නරයක් ලබා දුන්නේත් එම සහකාර පුස්තකාලාධිපතිවරයා ය. මම වඩ වඩාත් ඔහුට ළෙන්ගතු විය. ඔහුගේ ගමන් සගයෙක් බවට පත්වූයේ නිරායාසයෙනි. අනතුරුව ඔහු සමඟ දේශපාලන කටයුතුවල පූර්ණකාලීනව එක්විය.වසර 1970 මැයි 27 වනදා මහා මැතිවරණය පැවැත්වෙන බව ප්‍රකාශයට පත් කළේ මේ අතරතුරය. බණ්ඩාරනායක මැතිනිය මැතිවරණයට බෙලිඅත්තෙන් තරග කරන්න යැයි රාජපක්ෂ පවුලට ඇරයුම් කළාය. පවුලේ කතිකාවකින් පසු ඒ සඳහා තෝරාගත්තේ ජනාධිපතිතුමාය. හදිසියේම තරග කිරීමට සිදුවූ ජනාධිපතිතුමාට කද බැදගෙන සහායවීමට අපි තීරණය කළෙමු.අපේ නඩේ එදා සිටි කිහිප දෙනෙක් තවමත් අමතක නොවේ. වෛද්‍යතිලක, මහින්ද විජේසේකර, ඒ. වීරරත්න, ගුණරත්න වීරකෝන්, වීරසිංහ, සිංහ අබේගුණවර්ධන, සී. ජේ. රත්නායක, පර්සි සූරියපටබැඳි, මර්වින් සිල්වා, ජිමි සමරවීර, හෙන්රි සහ ජස්ටින් දිසානායක සහ මිල්ටන් විතාරණ ඇතුළු කිහිප දෙනෙක් ද ඒ අතර විය. තංගල්ලේ වාසල වලව්ව අපේ මූලස්ථානය විය. එය මහාචාර්ය ඈපාසිංහයන්ගේ බිරිඳට අයත් නිවසකි. එයට අමතරව බෙලිඅත්ත පොරපලේ මුදලාලිගේ නිවසද අපේ නවාතැනක් විය. මැදමුලන සම්බන්ධීකරණයට යොදාගත්තද එය අයත් වූයේ මුල්කිරිගල අසුනටය.ජනාධිපතිතුමාට 1970 දී බෙලිඅත්තෙන් ලැබුණේ පුදුමාකාර සහයෝගයකි. එය සම කළ හැක්කේ 2009 ජනාධිපතිවරණයට පමණි. විශේෂයෙන්ම එතුමා තරුණයෙකුවීමත්, පියාගේ නොකැලැල් දේශපාලන දිවියත් එයට හේතුවය. සියයට 80ක්ම පමණ තැබුවේ කුඩා රැස්වීම්ය. සෑම රැස්වීමකටම 250ක පමණ පිරිසක් එක්වූහ. වැඩිහිටියන් එතුමා ඇමතුවේ මහින්ද මහත්තයා නමිනි. තරුණ අයට අයියා හෝ මල්ලී විය. සෑම රැස්වීමකම මේසය උඩ තිබුණේ අලියා ඔරේන්ජ් බාර්ලි බෝතල් සහ බැප්ටිස්ගේ රන් කුකුලා ලකුණ දරන කේක් ගෙඩි කිහිපයක් පමණි.රැස්වීම ආරම්භයට පෙරම එතුමා සංවිධායකවරුන් සමඟ ඒවා රස විඳියි. පක්ෂයට තිබුණ ලොකුම හයිය වූයේ කේ. ඩී. හින්නි මහත්තයාය. නේරු හින්නි මහත්තයා, අම්බල ලියන මහත්තයා, සෙනරත් රාලහාමි, පුවක්දණ්ඩාවේ පුංචි මහත්තයා, කුඩාවැල්ලේ මුතුමාල මුදලාලි, සිරිසේන මුදලාලි, තංගල්ලේ අප්පුසිංඤෝ රාලහාමි සහ කිහිප දෙනෙකුගෙන්ම ලැබුණු සහාය ඉමහත්ය.ඩී. වී. පවුලේ සැවොම සහ කාල්ටන්හි වික්‍රමසූරිය පවුලේ වෛද්‍යවරුන් වන සේන, තිස්ස සහ සුනිල් ලබාදුන්නේ ද අයෝමය ශක්තියක්ය. 70 බලඇණියේ සිටි අපේ නඩේ කිහිපදෙනෙක්ම අද අප අතර නැත. පසුකලෙක ඒ කණ්ඩායම තුළින් ඇමැතිවරයෙක්ද, නියෝජ්‍ය අමාත්‍යවරු දෙදෙනෙක්ද බිහිවිය. රාජ්‍ය සම්පත් සහ ව්‍යවසාය සංවර්ධන අමාත්‍යාංශයේ වර්තමාන ලේකම්වරයා මාය.ප්‍රතිවාදී අපේක්ෂකයා වූයේ රංජිත් අතපත්තුයන්ය. ඔහු වෛද්‍යවරයෙකි. රංජිත්ගේ පියා හිටපු රාජ්‍ය උප අමාත්‍යවරයෙකි. හෙතෙම නාකුළුගමුවේ වෙද පරපුරකට අයත්ය. මැතිවරණයේ දී ජනාධිපතිතුමාගේ 5 ශ්‍රී 2549 මිට්සුබිසි ජීප් රථයේ රථාචාර්ය වූයේ වාසල පුංචි මහත්තයාය. මගේ මතකයට අනුව පෙට්‍රල් ගැලුමක මිල රුපියල්් 2 ශත 12කි. මුළු මැතිවරණයට මුදලින් වියදම් වූයේ රුපියල් 9,168කි. සෙසු සියල්ලම ගිරුවාපත්තුවේ ගැමියන්ගේ උදව්වෙනි. උපකාරයෙනි. චමල් කථානායකතුමා සහ බැසිල් අමාත්‍යතුමා යන සොහොයුරන් ජනාධිපතිතුමාගේ සියලු විජයග්‍රහණයන් පිටුපස සිටි අයෝමය අදිසි හස්තයන්ය.ජනාධිපතිතුමා දූරදර්ශී නායකයෙකි. එමෙන්ම නිර්භීතව ඕනෑම අභියෝගයකට මුහුණ දෙන්නෙකි. කෘතවේදීත්වය පිළිබඳ හොඳම කැඩපතක් වන්නේ ද එතුමා වැනි මිනිසුන්ය. එහෙත් තිබූ ලොකුම ප්‍රශ්නය වූයේ සෑම දෙයකටම නිර්භීතකම හේතුවෙන් එතුමා අත පෙවීමය. ගැමි වහර අනුව එය හැඳින්වූයේ අශ්ව කටේ අත දෑමක් ලෙසය. 70 බෙලිඅත්ත ටවුමේ පැවැති එජාප රැස්වීමක් නැරඹීමට ඔහුට උවමනා විය.එජාප ආධාරකරුවෝ එතුමාගේ ජීප් රථය වටකර එය ඔන්චිල්ලාවක්මෙන් පද්දා පෙරළීමට තැත් කළෝය. ජීප් රියේ නිරතුරුව කුසගින්න නිවාගැනීමට සැමන් ටින් සහ පාන් ගෙඩි කිහිපයක් විය. අපගේ කෝකටත් තෛලය වූයේද එයය. සැමන් ටින් දෙකක කවරය ඉවත් කළ මහින්ද එය අතට ගත්තේ ය. බෝම්බ ගහනවා යැයි හඬ නැගූ ප්‍රතිවාදී පාක්ෂිකයෝ රැස්වීම නතර කොට හිස් ලූ ලූ අත දිවූහ.බෙලිඅත්ත ජයගැනීමට අසීරු ආසනයකි. එය සමකල හැක්කේ දෙහිවල – ගල්කිස්ස වැනි අසුනකට පමණි. ප්‍රතිඵල නිකුත්විය. වැඩි ඡන්ද 6,626 ක් සංඛ්‍යාවකින් එතුමා ජය ගෙන තිබිණි. ජයග්‍රහනයේ සතුට තෙදිනක් පමණ භුක්ති වින්ඳද කිසිදු ගැටුමක් වාර්තා නොවීය.වසර 1977 මැතිවරණයට හම්බන්තොට ආසන 04ක් අයත් විය. ශ්‍රීලනිප ආසන 04ම පරාජයට පත්විය. ඉක්බිතිව ශ්‍රීලනිප පාක්ෂිකයින්ට අඩම්තේට්ටම් කිරීමට ප්‍රතිපාක්ෂිකයෝ සැලසුම් කළහ.ජීප් රථයේ නැගුණු එතුමා එම ස්ථානවලට ගොස් පාක්ෂිකයන්ට රැකවරණය සැලසූ අන්දම තවමත් මතකයෙන් බැහැර නොවේ. එතුමාගේ නිර්භීතභාවයද රාජපක්ෂ පවුලට ගිරුවාවේ ජනතාවගේ ලෙන්ගතුකමද පාක්ෂිකයින්ගේ රැකවරණයට හේතු විය.ඇත්ත ඇති සැටියෙන් කිවහොත් 1984 දී මුල්කිරිගල අතුරු මැතිවරණයෙන් ජය ගත්තේ චමල් රාජපක්ෂයන්ය. එහෙත් සියල්ල උඩු යටිකුරුවී තිබුණි. පසුව මහින්ද ජනාධිපතිතුමා ඝාතනය කිරීමට තැත් කිරීමේ දී එම වෙඩිල්ල වෙනත් අයෙකුට වැරදීමකින් වැදී තිබුණි.ඒ සඳහා එතුමා වරදකරුවෙකු කිරීමට රජය වලි කෑවේය. නීතිඥ තිවංක වික්‍රමසිංහයන් මගින් උසාවියට ඉදිරිපත් විය. අභූත චෝදනාවකට හිරබත් කෑමට සිදුවූයේ එහෙයිනි. ඒ නිසාම රෝගිවූ දන්දිනා සමරසිංහ දිසානායක මාතාව මෙලොවින් සමුගනු ලැබුවාය. සිය මවගේ මරණයට මහින්ද ආවේ විශේෂ අවසරයක් පිටය. අපරාධකාරයකු ලෙස හංවඩු ගැසූ එතුමාව ඇපපිට නිදහස් කළේ මහානාම තිලකරත්න විනිසුරුතුමාය.වසර 1983 අතුරු මැතිවරණයෙන් පසු එතුමා යළි මැතිවරණයකට ඉදිරිපත්වූයේ 1989 දීය. ඒ. වීරරත්න, එම්. කේ. රංජිත්, ධර්මන් වික්‍රමරත්න, පද්මසිරි රාජපක්‍ෂ, එම්. පී. චන්ද්‍රපාල, කීර්ති සහ ජස්ටින් දිසානායක ඇතුළු කිහිපදෙනෙක්ම එහි නියමුවන් වූහ. එම මැතිවරණ සටනේ මහින්ද ජනාධිපතිතුමාට පමණක් නොව චමල් කථානායකතුමාට විශිෂ්ට ජයක් ලැබුණි. විශේෂයෙන් එජාප සහ ජවිපෙ ධවල භීෂණයට මුහුණදීමට ද එහිදී සිදුවිය. ආධාරකරුවන් ගණනාවක්ම බරපතළ අනතුරුවලට ලක්වූහ. පසුව මානව හිමිකම් සුරැකීමේ සිට පාද යාත්‍රා උද්ඝෝෂණ දක්වා පෙරළිකාර මඟකට ඔහු යොමු විණි. මාළුවාට පිහිනන්නට ඉගැන්විය යුතු නැත.සියලු ව්‍යසන ගැඹුරු පත්ලෙහි සඟවාගෙන රැලි නගන මුහුද සේ ඔහු අයෝමය ශක්තියකින් හෙබිය. එහි ප්‍රතිඵලයක් ලෙස 17 වසරක එජාප පාලනය අවසන් කර ශ්‍රීලනිපයට 1994 යළි රජයක් පිහිටවීමට ද ඔහුගේ ජවසම්පන්න බලයට හැකියාවක් ලැබුණි. එදා සිට අද දක්වා සෙසු කරුණු කාරණා ගැන මෙනෙහි කළ යුතු නැතැයි සිතේ. මන්ද මෑත ඉතිහාසය ගැන බොහෝ දෙනා හොදාකාරව දන්නා බැවිනි.ගිරුවාපත්තුවෙන් බිහිවූ එතුමා නිර්ව්‍යාජ ගැමියෙකි. පෙරළිකාර දේශපාලන චරිතයකි. වර්තමානයේ මුළු මහත් ශ්‍රී ලංකීය ජාතියේ භාරකරුවාය. මහින්ද රාජපක්ෂයන් ජනපති පුටුව දක්වා ගමන් කළ මේ දිගු ගමන මෙරට දේශපාලන ඉතිහාසයේ සුවිශේෂි කඩඉමකි.ඇතැම් පක්ෂවල යටිබිම්ගත දේශපාලන ව්‍යාපෘතින් සුන්නද්දූලි කිරීමට ජනාධිපතිතුමා සමත්විය. ජාතික සම්පත් ප්‍රයෝජනයට ගෙන සංවර්ධනය සිදුවිය යුතු බවට ජනාධිපතිතුමා තරයේම විශ්වාස කළේය. එතුමා කිසිදා පදවි තානාන්තර පසුපස හඹා ගියේ ද නැත. ජනතාවට සේවය කිරීමෙන් අසමසම තෘප්තිය ලැබීය. සැමවිටම ජීවිතය පිළිබඳ තිබුණේ තෘප්තිමත් හැඟීමකි. එතුමාගේ දේශපාලනය විටෙක දඩබ්බරය. වරෙක අවදානම් සහගතය. එහෙත් සුන්දරය.නිල්ලෙන් පිරුණු රටක් ගොඩනැඟීම ජනාධිපතිතුමාගේ අරමුණ විය. නිදහස් නිවහල් සමාජයක් එතුමා නිරතුරුවම ප්‍රාර්ථනා කළේය. එතුමා මනුස්සකමින් පිරුණු ගුණ යහපත් මිනිසෙකි. උඩුගම් බලා පිහිනන උතුම් මිනිසෙකි. ග්‍රාමීය ජීවනෝපායට නව මංපෙත් එළිපෙහෙළි කළේය. ජනාධිපතිතුමා රට මෙහෙයවන මඟ, ප්‍රතිගාමීත්වයට සහ මව්බිමට ආදරය නොකරන්නන්ට රුචි නොවන බව සැබෑවය. එහෙත් පොදු මහ ජනතාවට ජනාධිපතිතුමාගේ මහඟු මෙහෙවර සතුටකි. පී‍්‍රතියකි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=f1011205</link>
    <topic>සහෝදරත්වයේ වර්ධනය සහ ‘හජ්’ උත්සවය</topic>
    <author>රුසෙයික් ෆාරුක්</author>
    <content>ලෝකයේ නන් දෙසින් මුස්ලිම්වරු සෑම වසරක්ම පාසාම මක්කාවේ එක්රැස්වීම “හජ්” සොයා යාම නමින් හැඳින්වේ. ඉස්ලාම්හි පස්වන අනිවාර්ය කටයුත්ත හජ් ඉටු කිරීම වේ. තම ජීවිත කාලයේ දී වරක් වත් මෙය ඉටු කළ යුතුයි. පහසුකම් හා ශරීර සනීපය ඇති සෑම ස්ත්‍රී පුරුෂයකුටම මෙය අනිවාර්ය යුතුකමක් වන්නේ ය. පහසුකම් හා ශරීර සෞඛ්‍ය තිබියදීත් “හජ්” වන්දනය ඉටු නොකරන්නත් යහුදියෙක් හෝ නසාරාවරයෙක් වශයෙන් මරණයට පත් වන්නේය යනුවෙන් මුහම්මද් නබි (සල්) තුමාණෝ පැවසූහ.නබි ආදම් (අෙලෙ) තුමා මැවීමට පෙර මලාඉකාවරුන් කඞබාව ගොඩ නංවා “තවාෆ්” කළහ. නබිතුමා භූමියට බට පසු එය ප්‍රතිසංස්කරණය කර ඉටු කළේය. නබී ආදම් (අෙලෙ) තුමා පටන් සියලු නබිවරුන්, නොයෙකුත් සමාජයට අයත් වුවත් කඞබාව නරඹා හජ් ඉටු කළහ. ඉබ්‍රාහිම් (අෙලෙ) නබිතුමා හා එතුමාගේ පුත් ඉස්මායිල් (අෙලෙ) නබිතුමා යළිත් කඞබාව ඉදිකළේය. මෙය සිදුවූයේ අදට අවුරුදු දහස් ගණනාවකට පෙරය.නොයෙකුත් දෙසින් පැමිණෙන මුස්ලිම් බැතිමතුන් අතර දුප්පතුන්, පොහොසතුන්, සේවකයන්, රාජ්‍ය පාලකයන්, ආගමික නායකයන්, උගතුන් හා නූගතුන් ආදී නොයෙකුත් අය අතරින් නානා භාෂා කතාකරන නානා වර්ණයෙන් යුත් තානා ජාතිහු එහි එක්රැස් වන්නෝය. දුප්පත්කම හා පොහොසත්කම වැනි භේදයෙන් තොරව සියල්ලෝම අල්ලාහ්ත අලාගේ වහලුන් වන බව පිළිගත්තෝය. යහපත් අන්දමට ඉටු කෙරෙන “හජ්” වන්දනාවට ස්වර්ගය හැර වෙන කිසිම වේතනයක් නැත යැයි මුහම්මද් (සල්) තුමාණෝ පැවසූහ.එහි සුදු වස්ත්‍ර ඇඳ “හජ්” සඳහා “ඉහ්රාම්” බැද ගත්තෝය. ලෙබ්බෛක් ! අල්ලාහුම්ම ලෙබ්බෛක් !! ලා ෂාරික ලක ලෙබ්බෛක් !! එනම් මම පැමිණියෙමි මගේ් අල්ලාහ් මම පැමිණියෙමි ඔබ හා සමානවක් කිසිවෙක් නැත. අල්ලාහ් ඔබ වෙත මා පැමිණියෙමි යන එකම ශබ්දයෙන් සියලු දෙනා අල්ලාහ් තආලා අමතන්නෝ ! ඇඳුම් පැළඳුම් වලින් හෝ කුල, ගෝත්‍ර, වර්ණ වැනි කිසිම භේදයකින් තොරව සියල්ලෝම එක්රැස්ව එක මවකගේ උපන් දරුවන් මෙන් සහෝදරත්වයෙන් හා සමගි සමානත්වයෙන් “හජ්” ඉටුකරති.“හජ්” ඉටුකරන්න ජලයේ කිලිට සෝදා හරින්නාක් මෙන් හජ්ජය පාපයන් සෝදා හරින්නේ යැයි නබි (සල්) තුමාණන් පැවසූහ.හජ් ඉටුකළ අය එදින උපන් බිළින්දන් මෙන් පව් නොකළ වුන් වන්නේය. ඔවුන්ගේ යාඥාවලින් පිළිගනු ලැබේ. හජ් වන්දනයට යන අයට නබි (සල්) තුමා තැන්පත් කොට ඇති සාමාධිය සියාරතුල්රවිලතුන් නබි දැක ගැනීම ස්තී‍්‍ර පුරුෂ දෙපක්ෂයටම හිමි වූ විශේෂ සුන්නතයක් වේ. වන්දනා කරුවෝ හජ් වලට පෙර හෝ පසු මදිනාවට ගොස් මෙම සමාධිය සියාරත් කර ගනිති.මගේ සොහොන දැක ගන්නා අයට “ෂෆාත්” හිමි වේ යැයි මුහම්මද් නබි (සල්) තුමා පැවසූහ. තවද මගේ මරණයෙන් පසු හජ් වන්දනය නිම වී මාගේ සොහොන දැක ගැනීමට පැමිණෙන අය හා මා ජීවත්ව සිටියදී මා දැක ගැනීමට පැමිණෙන අය හා සමාන වේ. මෙවැනි උසස් තත්ත්වයන් ලැබෙන පුණ්‍ය භූමිය “හජ්” ඉටුකිරීමේ උතුම් භාග්‍යය අපටත් අල්ලාහ් සුබහානතආලා ලං කර දෙත්වා !ආමින් !ඉස්ලාමයේ පංච මහා වගකීම් වලින් පස්වැන්න හජ් වන්දනාව ඉටුකිරීමයි. හජ් යන අරාබි පදයේ අරුත “සොයා යාම” “පෙරට යාම” යන්නයි. එනම් මුල්ම සිද්ධස්ථානය වන ක:බාව සොයා යාමයි. ආර්ථිකව හා ශාරීරිකව වශයෙන් හැකියාව ඇති අය හජ් මෙහෙය සඳහා යාම අනිවාර්ය වේ. මේ පිළිබඳ අල්කුර්ආනය මෙසේ පවසයි. හැකියාව තිබෙන අය එහි ගොස් අල්ලාහ් වෙනුවෙන් හජ් වතාවන් ඉටු කිරීම අනිවාර්ය වේ. යම් කෙනෙක් ඊට පිටුපායි නම් අල්ලාහ්ට කිසිවක් අඩු නොවේ. මන්ද නියත වශයෙන්ම අල්ලාහ් අවශ්‍යතාවන් නොමැත්තෙකි.ලොවේ නොයෙක් පෙදෙස් වල සිටි නොයෙක් භාෂාවන් හසුරුවන මිලියන ගණනක බැතිමත්හු මක්කාවේ ක:බා දේවස්ථානයේ දී එකම දිනක එකම වේලාවක චාම් ඇඳුමෙන් සැරසී එකම දිශාවකට හැරී ජාති කුල වර්ණ උස් පහත් ආදී භේදවලින් තොරව අල්ලාහ් දෙවියන් වෙනුවෙන් වාර්ෂිකව සිදු කරන මේ මහා නමස්කාරය මෙලොව ඇති විශාලම දේව මෙහෙයයි.හජ් වන්දනය මුස්ලිම් ජනතාවගේ සහෝදරත්ව සම්බන්ධතාවය ගොඩනැඟීමේ කදිම අවස්ථාවකි. මුස්ලිම් බැතුමතුන්ගේ වගකීම වනුයේ අල්ලාහ් දෙවියන් වහන්සේට සම්පූර්ණයෙන්ම අවනත වීමයි. එය දේශනවලට සීමා විය යුතු නැත. එය හජ් කර්තව්‍යයෙන් වඩාත් පැහැදිලිවේ.මීට වසර දහස් ගණනකට පෙර ඉරාකයේ දේව පවුලක නබි ඉබිරාහිමි තුමා උපත ලැබීය. එකල රට පාලනය කළේ කමිරුද් නම් කෲර රජ කෙනෙකි. ඔහුට දෙවියන් ලෙස සලකා නමස්කාර වැඳුම් පිදුම් කළ යුතු යැයි මහජනයාට අණකොට තිබිණ. මෙම දුර්මතයට විරුද්ධව නැගී සිටි ඉබ්රාහිමි නබිතුමා අල්ලාහ් හැර වෙන කිසිවෙකුට නමස්කාර නොකරන ලෙස ප්‍රසිද්ධ දේශනා පැවැත්විය. මෙයින් කෝපයට පත් රජතුමා නබි තුමා ගිනිමැලයක දමා පුළුස්සන ලෙස අණකළේ ය.රාජ අණට අනුව ගිනිමැලයට දැමීමට සූදුනම් වූ මොහොතේ දේව දූත ජිබිරිල් අෙලෙතුමා උදව් සඳහා පැමිණියේද, අල්ලාහ්ගේ අචල විශ්වාසයයෙන් නොසැලුණු මෙතුමා “දෙවියන් මා සමඟ සිටියි” යනුවෙන් පිළිතුරු දුන්හ. රාජ අණට අනුව දැමීමත් ඔහුට එය සුළං හමන උද්‍යානයක් බවට පත්ව තිබූ බව සඳහන් වේ.තම 80 වැනි වියේදී අල්ලාහ් ආලාගේ මාර්ගයේ යෙදවීමට තමන්ට දරුවෙක් ලබා දෙන ලෙස ඔහු ඇයද සිටියේ ය. මෙම ඇයදීම පිළිගත් අල්ලාහ් තආලා ඉබ්රාහිමි නබිතුමාගේ බිරිඳ වන හාජ්රා රළි තුප්ධ ඉස්මායිල් කම් දරුවකු දායාද කළහ.මෙසේ දින ගෙවෙද්දී දිනක් නබි තුමා සිහිනයක් දුටුවේය. එනම් වයෝ වෘද්ධ වියට පත් ලැබුණු දරුවා සහ බිරිඳ කාන්තරයේ තනිකර දමන ලෙස අණ කළ සිහිනය. මෙය අල්ලාහ්හආලාගේ ආඥාවක් ලෙස ඒකාන්තයෙන් පිළිගත් ඉබ්රාහිමි තුමා ගිනියම් වූ කාන්තාරයේ පුත් ඉස්මායිල් වහා හාෂ්රා රළිතුමියට තනිකර දමා පැමිණියේය. ආහාරයක් හෝ දිය බිඳක් නොමැති මව සහ පුතා කාන්තාරයේ මැද දිව යන්නට වූහ.අවසානයේ දෙඅත් ඔසවා අල්ලාහ් තආලාගෙන් පිහිට පැතීය. පුදුමයක් මෙන් පුතුගේ පාමුල දිය උල්පතක් බිහිවිය. මෙයින් පිපාසය සන්සිදුවාගත් දෙදෙනා “සම් සම්” (නවතිනු නවතිනු) යනුවෙන් හඩනඟා වේගයෙන් ගලා ආ දිය පහර නතර කිරීමට උත්සාහ කළාය. මීට අවුරුදු දහස් ගණනකට පෙර මතු වූ මේ උල්පත අද පවා මක්කාවේ ලක්‍ෂ සංඛ්‍යාත ජනයා පිපාසය සංසිදුවන්නේ ඉබ්රාහිම් නබි තුමාගේ උත්තරීතර පරිත්‍යාගය නිසාය.මේ මහා වැලිකතරේ මතුවූ ‘සම් සම්” දිය උල්පත උදාවීමත් සමඟම ජනයා එහි වාසය කිරීමට පටන් ගත්හ. කලකට පසු එය ජනාකීර්ණ මක්කා නගරය බවට පත්විය. වන්දනාකරුවන්ගේ වත් පිළිවෙත් කරන කේන්ද්‍රස්ථානය වන මෙය සාමය හා ආරක්ෂාව ලබාදෙන ස්ථානය වේ. ඈත අතීතයේ සිට අද දක්වා මෙම ස්ථානය අල්ලාහ්තආලා ආරක්ෂාකර ඇත.අල්ලාහු වෙනුවෙන් තම ජීවිතය පවා පරදුවට තබා ඉදිරිපත්වූ ඉස්මායිල් නබිතුමාණන් විසින් කරන්නට යෙදුනු පරිත්‍යාගය සිහිපත් කිරීම සඳහා අද ලොව පුරා සිටින බැතිමත්හු හජ් උළෙල සමරනු ලබයි. ආගමික හා සංස්කෘතික අතින් ක:බා ස්ථානය වැදගත් වේ. ක: බා ස්ථානයට පැමිණෙන කාහටත් අල්ලාහ් දෙවියන්ගේ අසීමිත ආදරය හිමිවේ. ලෝකයේ නොයෙක් පෙදෙස් වලින් පැමිණි ජනයාගේ එකම චේතනාව ඔවුන්ගේ භක්ත්‍යාදරය සර්ව බලධාරි අල්ලාහ් දෙවියන් වහන්සේ වෙත පළකිරීම හැර වෙනත් පටු හෝ පෞද්ගලික මතාන්තර මෙහි නොවේ.ඉස්ලාම් හී මානව හිත සුව පිණිස වූ මූලික අයිතිවාසිකම් රැසක් දැක්වේ. සෑම මොහොතකදීම ඊට ගරු කළ යුතුය. ඒවා පිළිපැදිය යුතුය. යථෝක්ත අයිතිවාසිකම් අත්කර ගැනීම උදෙසා නීත්‍යානුකූල රැකවරණය පමණක් නොව ඵලදායි සදාචාරාත්මක සැලැස්මක්ද ඉස්ලාමය ඉදිරිපත් කරයි. මෙසේ පෞද්ගලික හා පොදු යහපත පිණිස සිදු කරන්නා වූ සියල්ලක්ම සදාචාරාත්මක වශයෙන් යහපත් වේ. අල්ලාහ් කෙරේ දක්වන භක්තියට අතිශය වැදගත්කමක් හිමිකර දෙන ඉස්ලාමය ගතානුගතිකත්වයට වහල්ව සිටීමේ ක්‍රියාවට එරෙහිව අනතුරු හඟවයි.පෙරදිගට හෝ බටහිරට මුහුණ හැරවීම ශීලයක් නොවේ. ශීලය වන්නේ අල්ලාහ්, කියාමත් දවස (ලොව අවසන් දිනය) හා මලාධිකාවරු ආගම් හා නබිවරුන් කෙරේ විශ්වාසය පිහිටුවීම, අල්ලාහ් කෙරේ ස්නේහයෙන් ලේ ඥාතීන්, අනාථයින් දිළින්දන්, මගීන් හා යාචකයින් වෙනුවෙන් ස්වකීය වස්තුවෙන් විය පැහැදම් කිරීම, වහලුන් නිදහස් කරවීම, අදාළ වතාවත් කිරීම සකාත් ගෙවීම පොරොන්දු ඉටුකිරීම හා දුක් පීඩා හිදී ඉවසා සිටීම යනාදියයි. මෙවැන්නෝ සැදැහැවත්හු වෙති. මෙවැන්නෝ අල්ලාහ්ට බිය ගැත්තෝ වෙති.(අල්කුරානය 2:177)ඉස්ලාමයට අනුව මිනිසා විනයානුකූ®ල ධර්ම පිළිපැදිය යුතු අතරම අල්ලාහ්ට හා හුදී ජනතාවට සෙනෙහෙවන්ත වීමෙහිලා නිරතුරු සැළකිළිමත් විය යුතුය. මෙහිලා අවශ්‍යතා සතරක් ඉදිරිපත් කෙර්.1. අපේ ඊමාන් භක්තිව අව්‍යාජ විය යුතුය. අවංක විය යුතුය.2. සහෝදර ජනතාව වෙනුවෙන් දාන පරිත්‍යාග කළ යුතුය.3. සමාජ සංවිධාන යනාදියට ඇප උපකාර කරමින් හොඳ පුරවැසියන් විය යුතුය.4. සෑම විටකම සෑම මොහොතකම චිත්ත ස්ථාවරත්වය පවත්වා ගත යුතුය.කිසියම් හැසිරීමක් කල් ක්‍රියාවක් යහපත් හෝ අයහපත් යැයි තීරණය කෙරෙන්නේ ඉහත කී කරුණු පදනම් කර ගනිමිනි. සෑම සදාචාරාත්මක පැවැත්මක්ම මෙකී විනිශ්චය ක්‍රමය වටා භ්‍රමණය වේ.මිනිසකු කෙරෙහි සදාචාරාත්මක අණපනත් පැනවීමට පෙරාතුව ඔහුගේ සෑම කටයුත්තක් ක්‍රියාවක්ම මෙන්ම සෑම තැනකදීම සෑම මොහොතකදීම අල්ලාහ් ඔහු දෙස ඥෂ්ටිය හෙලමින් සිටින බව මුලු ලෝකයෙන්ම සැඟවුවත් අල්ලාහ්ගෙන් සැඟවිය නොහැකි බව අන් සියල්ල මුලාවට පත්කළත් අල්ලාහ් මුලා කිරීමට නොහැකි බව, කවරකුගේ ග්‍රහහණයෙන් මිදුනත් අල්ලාහ්ගේ ග්‍රහණයෙන් මිදිය නොහැකි බව යනාදිය මිනිසාගේ සිතෙහි තහවුරු කිරීමට ඉස්ලාමය වෙර දරයි.මෙසේ අල්ලාහ්ගේ ප්‍රසාදයට ඉවහල් වූ දේ මිනිස් ජීවිතයක පරමාර්ථය විය යුතු බව නිර්ණය කොට සදාචාරාත්මක වශයෙන් වූ උසස් තත්ත්වය ද ඉස්ලාමය මගින් සලසා දෙනු ලැබේ. මානව සදාචාරාත්මක සංවර්ධයෙහි අසීමිත අගයන් ඇති කිරීමෙහිලා මෙය ඉවහල් වේ. දිව්‍යමය හෙළිකිරීම් (‘වහී) යනු ඥානයේ මූලහරය වශයෙන් සළකා මේ සදාචාරාත්මක තතත්ත්වයට නොසැලෙන ස්ථාවරත්වයක් ලබා දෙයි.සාධාරණ හෝ හේතු සහගත ලෙස චර්යාවේ හැඩ ගැස්වීම් අභාසය කිරීම සහ වෙනස් කිරීම් කරගත හැක. එහෙත් හිතාමතා සිදු කරන වරදක් වශයෙන් බැරෑරුම් වෙනස් කිරීමක් හෝ සදාචාරව ලිහිල් කරවීමක් හෝ පවතින අඛණ්ඩ භාවය කඩකිරීමක් වශයෙන් එබඳු වෙනසක් කළ නොහැකිව අල්ලාහ් කෙරෙහි ඇල්ම සහ බිය හේතුවෙන් වූ සදාචාරයනට මේ මගින් අනුමැතිය ලැබේ. මේ නිසා බාහිර බලපෑමකින් තොරව මිනිසා සදාචාරය ඔස්සේ යවනු ලැබේ.අල්ලාහ් සහ කියමන් දවස පිළිබඳව ඇදහිලි සහිතව ඉතා ඕනෑකමින් හා උනන්දුවත් අවංකව මෙන්ම හෘදයාංගමව සදාචාරාත්මක පැවැතුම් සකසා ගනු පිනිස මිනිසාට හැකියාවක් ඇතිවේ.මේ සදාචාර නීතිරීතින් හා ව්‍යාජ ස්වභාවයක් නැත. අමුතු ආටෝප ද නැත. සාමාන්‍ය සදාචාර පැවැතුම් වලින් ඈත් කිරීමක්ද නැත. හේතු විරහිත ලෙස හෝ අතිශයෝක්තියෙන් කිසියම් අංශුවක් හෝ අමතක කොට හැර දමානැත. ව්‍යවහාරයේ ඇති සියලුම සදාචාර විනයන් ගැන මෙහි සළකා ඇත.ඒ ඒ තැන් හී එකිනෙකට උචිත ලෙස පිහිටුවා ජීවන සැලැස්මක් තුල සමස්ථයක් වශයෙන් සපුරා ක්‍රියාත්මක වන අන්දමින් සැකසී ඇත. මෙමගින් මිනිසාගේ පෞද්ගලික හා සාමුහික ජීවන අරමුණු පුළුල් කරවනු ලැබේ.මිනිසාගේ ගෘහස්ත හැසිරීම්, පෘථග්ජන පැවැතුම් මෙන්ම දේශපාලනික, ආර්ථික, අධිකරණ, අධ්‍යාපනික හා සමාජයීය කටයුතුවලදී පිළිපැදිය යුතු සදාචාරාත්මක විනය ධර්මයන් ඉස්ලාමයේ මෙලෙස විග්‍රහ කර තිබේ.ඉස්ලාමීය සදාචාරයෙන් මිනිස් ජීවිතය, නිවසත් සමාජය දක්වාත් කෑම මේසයේ සිට යුද පිටිය හා සාම සම්මේලන දක්වාත් කෙටියෙන්ම කිවහොත් තොටිල්ලේ සිට සොහොන් බිම දක්වා සකස්විය යුතු ආකාරය ඉගැන්වේ.ඉස්ලාමීය සදාචාරය තුළින් කිසිදු අංශුවක් ගිලිහී නැත. කිසිදු ක්‍ෂේත්‍රයක් මගහැරී නැත. එය අවබෝධය ද පහසුය. එමගින් ජීවිතය උතුම් පරමාර්ථ සහිතව හැඩ ගස්වා ගත හැකිය. මෙහිලා ආත්මාර්ථකාමී හෝ පහත් ලාභාපේක්‍ෂාවෙන් ගෙවන ජීවිතයකට ඉඩක් ද නැත.හෘද සාක්ෂියට එකඟ වූ ද්වි පෙවතක් සකසා ගැනීමත් කවර අවස්ථාවක් යටතේ වුවද වරදට යොමුවීමෙන් වැලකී සිටීමටත් මිනිසා පෙළඹවීම ඉස්ලාමීය සදාචාරයේ අරමුණ වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>20</day>
    </date>
    <link>http://www.dinamina.lk/2010/11/20/_art.asp?fn=f1011204</link>
    <topic>පරිගණක රැකියා වෙළෙඳ පොළින්විදේශ විනිමය ළඟාකර ගත හැකියි</topic>
    <author>සාකච්ඡා කළේ සුභාෂිනී සේනානායක</author>
    <content>තොරතුරු සන්නිවේදන තාක්ෂණය භාවිත කිරීම තුළ සංවර්ධන ඉලක්ක ජයගන්නා ආකාරය පිළිබඳ හිටපු තොරතුරු හා සන්නිවේදන තාක්ෂණ නියෝජිත ආයතනයේ උපදේශක, කොළඹ හා ජයවර්ධනපුර විශ්වවිද්‍යාලයන්හි හිටපු කථිකාචාර්ය හා ශ්‍රී ලංකා තරුණ සේවා සභාව හා ශ්‍රී ලංකා තොරතුරු තාක්ෂණ ආයතනයේ හිටපු අධ්‍යක්‍ෂ ජාතික භාෂා හා සමාජ ඒකාබද්ධතා අමාත්‍යාංශයේ උපදේශන සහ ලෝක ජාවා සමුළුවේ සභාපති දිලන්ත විතානගේ මහතා හා ජාවා ලෝක සමුළුවේ මහලේකම් වරලත් ජාවා වෘත්තිකයන්ගේ මණ්ඩලයේ සභාපති ආචාර්ය ඉෂාන්ත සිරිබද්ධන මහතා සමඟ “දිනමිණ” සිදුකළ සාකච්ඡාවකි.* සහශ්‍ර සංවර්ධන අභිමතාර්ථ සාක්ෂාත් කරගැනීම සඳහා තොරතුරු සන්නිවේදන තාක්ෂණය භාවිත වන්නේ කෙසේද?ලෝකයේ දිළිඳුකම තුරන් කිරීම මූලික කරගත් සංවර්ධනය පිළිබඳ වූ වැඩසටහන් පසුගිය දශක කිහිපය තුළම ක්‍රියාත්මක වූවා. මෙම ගැටලුවේ බැරෑරුම්කම තේරුම් ගත් ලෝක නායකයන් වසර 2000 පැවති එක්සත් ජාතීන්ගේ සහශ්‍ර මහා සම්මේලනයේදී වඩාත් පුළුල් වූ ඒකාබද්ධ ප්‍රවේගයක් සඳහා ගිවිස ගත්තා.එහි ප්‍රතිඵලයක් ලෙස වඩාත් ප්‍රායෝගික වූ න්‍යාය පත්‍රයක් ලෙස සහශ්‍ර සංවර්ධන අභිමතාර්ථ සකස් කරන ලද අතර එය ලෝකයේ දුප්පත්කම තුරන් කරමින් සංවර්ධනය කරා ගෙන යාමට සකස් කරන ලද රාමුවක් ලෙස හැඳින්විය හැකියි. මෙම ක්‍ෂේත්‍ර සංවර්ධන රාමුව අපේ රටට ගැළපෙන ලෙස සකස් කර ගැනීමට මුදල් අමාත්‍යාංශය යටතේ ආර්ථික සංවර්ධනය සඳහා වූ ජාතික සභාව එක්සත් ජාතීන්ගේ සංවර්ධන අරමුදල සමඟ කටයුතු කරනවා.මේ සඳහා ජනාධිපති මහින්ද රාජපක්‍ෂ මහතා දරුණු ත්‍රස්ත කණ්ඩායමක් සමඟ සටන් කරද්දීම දැමූ අඩිතාලම ශ්‍රී ලාංකේය ජනතාව අද භුක්ති විඳිනවා.මෙම ඉලක්ක සපුරා ගැනීමට මහින්ද චින්තන ප්‍රතිපත්ති ප්‍රකාශනය එළිදැක්වූයේ ජනාධිපති මහින්ද රාජපක්‍ෂ මහතා මැතිවරණ පොරොන්දුවක් ලෙසය. එම ඉලක්ක ජය ගැනීමට අද ජනාධිපතිතුමා දෙවන ධුර කාලයේ අභිෂේක ලබන මොහොත දෙවන සංවර්ධන සංග්‍රාමයක ආරම්භයක් ලෙස පැවසිය හැකියි.* ශ්‍රී ලාංකීය තරුණ තරුණියන්ගේ ඉදිරි අධ්‍යාපන කටයුතු ඔවුන්ගේ විශ්වවිද්‍යාල අධ්‍යාපනය සහ ඔවුන් වෙනුවෙන් සිදුකළ හැකි වෙනස්කම් ඔබ දකින්නේ කෙසේද?දැනට වසර කිහිපයකට පෙර විශ්වවිද්‍යාල හෝ සරසවි පිළිබඳ අපගේ සිත් සතන් තුළ පැවති ආකල්ප හා මතවාද අද වෙනස්වෙමින් පවතී. එදා සරසවිය පිළිබඳ තිබූ ගෞරවනීය පිළිගැනීම අද දෙදරා යමින් පවතී. ඒ සරසවිය තුළ සිදුවන ගැටුම් නිසාම නොවේ. අද අප දකින විශ්වවිද්‍යාල බිහිවන්නේ “ඔක්ස්බ්‍රිජ්” ආකෘතියට අනුවය. ඔක්ස්බ්‍රිජ් යන්න ඔක්ස්ෆර්ඩ් හා කේම්බ්‍රිජ් යන විශ්වවිද්‍යාල නිරූපනය කරමින් බිහිවූ මෙම සරසවි සම්ප්‍රදාය තුළ හැම විටම ගැටුම් ඇති විය.එය විශ්වවිද්‍යාල තුළ විවිධ මතවාද දරමින් සිය බුද්ධිය මුවහත් කර ගැනීම සඳහා මතවාදමය ගැටුම් විය. සමහර අවස්ථාවලදී ඒ රටවල ඇතිවන දේශපාලන නිදහස් මතධාරී විද්වතුන්ගේ එම මතවාදී ගැටුම් නිසා විශ්වවිද්‍යාල දිනෙන් දින තම විෂය ක්ෂේත්‍රය තුළ අධිකාරිය සැපයිය හැකි ආයතන බවට පත් විය. මුල් යුගවලදී රාජ්‍ය පවත්වාගෙන යාමට අවශ්‍ය රාජ්‍ය නිලධාරීන්, විද්‍යාඥයින් හා විද්වතුන් බිහිකිරීම මෙම විශ්වවිද්‍යාල පද්ධතියේ ප්‍රධාන කාර්යභාරයක් විය.සාපේක්‍ෂව ඉතා සුළු ජනගහනයක් ජීවත්වන ශ්‍රී ලංකාවේ මෙම විශ්වවිද්‍යාල පද්ධතිය ආරම්භ වන්නේ බ්‍රිතාන්‍ය ආකෘතිය පදනම් කරගෙනයි.බ්‍රිතාන්‍ය අධිරාජයේ අවශ්‍යතාවයට අනුව ඔවුන්ට ලංකා රාජ්‍ය පාලනය කරීමට අවශ්‍ය වන පිරිසක් නිර්මාණය කර ගැනීම මෙම විශ්වවිද්‍යාලවලින් සිදුවිය. එලෙසම මෙම විශ්වවිද්‍යාල පද්ධතිය හරහා දේශීය ධනයෙන් අධ්‍යාපනය ලබා බිහිවන දක්‍ෂයින් සිය රටවලට ඇදගැනීමේ ක්‍රම ද මේ හරහා සාර්ථකව ක්‍රියාත්මක වූවා.නිදහස ලැබීමෙන් පසු මෙම විශ්වවිද්‍යාලවල නාමපුවරු හා ප්‍රධානීන් වෙනස් වූවද, ශ්‍රී ලාංකීය දේශය සංවර්ධනය කිරීමට අවශ්‍ය වන මානව සම්පත නිර්මාණය කර ගැනීමට විශ්වවිද්‍යාල පද්ධතිය අපොහොසත් විය. ඇත්ත වශයෙන්ම අනාගතය දෙස බලා රටේ ප්‍රශ්න විසඳිය හැකි විද්වතුන් පිරිසක් බිහිකිරීම වෙනුවට රාජ්‍යයේ අර්බුදයක් වන ආයතනයක් වන විශ්වවිද්‍යාල පද්ධතිය අපොහොසත් වී ඇත. අද විශ්වවිද්‍යාල දෙස බලන විට විශ්වවිද්‍යාල ප්‍රතිපාදන කොමිසම සිසුන්ගේ අනුපාතයට ඒ පාඨමාලා වර්ගයට අනුව රජයේ බදු මුදල් බෙදා දෙන ආයතනයකට සීමා වී ඇත.* ශ්‍රී ලංකාවේ පසුගිය පස් වසර තුළ සිදුවූ සංවර්ධන ක්‍රියාදාමයන් ඔබ දකින්නේ කෙසේද?අපි වසර 30 ක් පුරාවට ආපස්සට ගිය පිරිසක්. රටේ සංවර්ධන ඉදිරියට යාම වෙනුවට සිදුවුණේ ආපස්සට යෑමක්. ත්‍රස්තවාදීන් අපේ ආර්ථික මධ්‍යස්ථානවලට පහර දුන්නේ එක් ප්‍රහාරයක් ඩොලර් බිලියනවලින් විනාශ කරමින්. මේ යුගය අද කාටත් අමතක වෙලා. බඩගින්දර ගැන පමණක් කථා කරනවා. මේ රටේ අවශ්‍ය මිනිස් ජීවිත කොයි තරම් නම් විනාශ වුණාද? මේ සියලු දේ නවතා දැමුවේ යුද්ධයට තිත තබමින් නිවැරැදි නායකත්වයක් දුන් ජනාධිපතිතුමා. ඒ නිසයි මුළු ලෝකයම අද එතුමාගේ අදහස් හා උපදෙස් යම් යම් ගැටලුවලදී ලබාගන්නේ. එතුමා ඇගයීමකට පත්ව තිබෙන්නේ.ලෝක සිතියම වෙනස් කරමින් ඉදිකළ මාගම්පුර වරායට මංගල නැව පසුගියදා ශ්‍රී ලංකාවට පැමිණියා. මේවා තමයි ඓශ්චර්යය. ඉහළ කොත්මලේ විශාල උමඟක් ඉදිකර අවසන්. ජල විදුලි බලාගාරය තුළින් විදුලිය ඉදිරියේදී නිපදවේවි. අධිවේගී මාර්ග, ගුවන් පාලම් කොයි තරම් නම් ඉදිකළාද? මේවා සිදුකළේ රටේ ජනතාව වෙනුවෙන්. ඒ නිසයි ජනතාව වැඩි ඡන්ද ලක්‍ෂ 18 න් එතුමාවම පත් කළේ. රටේ ජනතාවගේ බලාපොරොත්තු හොඳින් හඳුනන නායකයෙක් ජනාධිපතිතුමා.* ජාවා ලෝක සමුළුව මගින් ශ්‍රී ලාංකේය තොරතුරු තාක්ෂණ අධ්‍යයනය කරන සිසුන්ට ඔබ මොනවද ලබා දෙන්නේ?මෙම සමුළුව 2010 සිට 2020 දක්වා ක්‍රියාත්මක වන බහුපාර්ශවීය වැඩසටහනක්. මෙම ලෝක සමුළුවේ තේමාව වන්නේ එක්සත් ජාතීන්ගේ සහශ්‍ර සංවර්ධන අභිමතාර්ථ සාක්ෂාත් කර ගැනීම සඳහා සමාජ ප්‍රාග්ධන බිහිකිරීමට හා ශක්තිමත් තොරතුරු සන්නිවේදන තාක්ෂණය ඒකාබද්ධ කර ගැනීම යන තේමාව යටතේ අධ්‍යාපනය, සෞඛ්‍යය, ආහාර, ජීවනෝපාය, පරිසරය ආදී ක්ෂේත්‍ර යටතේ තොරතුරු තාක්ෂණය භාවිත කිරීම පිළිබඳව විද්වතුන්ගේ ඉදිරිපත් කිරීම් සිදුකිරීමට නියමිතයි.මෙම සමුළුව ස්වීඩනය, ඇමරිකා එක්සත් ජනපදය, එංගලන්තය, ජර්මනිය, නෙදර්ලන්තය, සිංගප්පූරුව, වියට්නාමය, ජපානය, දකුණු අපි‍්‍රකාව, රුසියාව, ගී‍්‍රසිය, එක්සත් අරාබි එමිර් රාජ්‍යය ඇතුළු රටවල් රැසක නියෝජිතයන් සහභාගි වනවා.”වැව් බැඳි රාජ්‍යයෙන් වෙබ්වාදී රාජ්‍යයට” යන තේමාව යටතේ ජාවා ශ්‍රී ලංකා පරිගණක මෘදුකාංග අධ්‍යාපන හා සමෘද්ධි විස්කම් ප්‍රදර්ශනය අද (20) සහ හෙට (21) කොළඹ ටාජ් සමුද්‍ර හෝටලයේදී සහ ලංකා ප්‍රදර්ශන හා සම්මේලන මධ්‍යස්ථානය යන ස්ථානවලදී පැවැත්වෙනවා.* පරිගණක අධ්‍යාපනය තුළින් ශ්‍රී ලාංකීය තරුණ තරුණියන්ට අත්වන වාසිදායක තත්ත්වය ඔබ දකින්නේ කොහොමද?ජාවා භාෂාව ලොව පිළිගත් භාෂාවක්. පරිගණකය යන මිනිසා මෙම භාෂාව භාවිත කර කතා කරනවා. ඒ සඳහා ලොව ජනපි‍්‍රයම භාෂාව ජාවා භාෂාවයි. රටක දුප්පත්කම තුරන් කිරීමට නම් තාක්ෂණය දියුණු කිරීම කළ යුතුයි.නිදහස් අධ්‍යාපනය ලබා දෙන රටක් ලෙස ශ්‍රී ලංකාව පරිගණක භාවිතය තුළින් රැකියා වෙළඳපළ ඉලක්ක කර ගත යුතුයි. ශ්‍රී ලංකාවේ උසස් අධ්‍යාපනය පරිගණක තාක්ෂණය තුළින් ඉදිරියට යාමට සිසුන් යොමු කළ යුතුයි. ඉන්දියාවේ සරසවිවලින් පරිගණක අධ්‍යාපනය හදාරන සිසුන් වසරකට ලක්‍ෂ 5 ක් පමණ මුදාහැරීම සිදුකළත් ලංකාවේ එය 1750 ක් පමණ අඩු ප්‍රමාණයක සිසුන් අධ්‍යාපනය හදාරන්නේ.ලෝකය තුළ වසරකට මිලියන 4 කට වඩා රැකියා අවස්ථා නිර්මාණය වනවා. පරිගණක ක්ෂේත්‍රය තුළ. මේ තත්ත්වය හොඳින් අප වටහා ගත යුතුයි. උසස් පෙළ සමත්වන ලක්‍ෂ 2 ක් පමණ සිසුන් ජාවා තාක්ෂණයෙන් සවිබල ගැන්වීම සිදුකිරීම තුළින් ලෝක පරිගණක රැකියා වෙළෙඳපළ තුළට යොමුකර විශාල විදේශ විනිමයක් මෙරටට ළඟාකර ගත හැකි වනවා.ඉන්දියාවේ පරිගණක විශ්වවිද්‍යාල පමණක් වසරකට 1500 පමණ විවෘත කෙරෙනවා. ශ්‍රී ලාංකීය තරුණ පරපුරේ රැකියා වියුක්තියට හොඳම නිදසුනක් ලෙස ජාවා තාක්ෂණය හැඳින්විය හැකියි.මෙය හොඳින් ජනාධිපතිතුමා තේරුම්ගෙන තිබෙනවා. තොරතුරු තාක්ෂණ වසර ලෙස නම් කරමින් එතුමා දීප ව්‍යාප්තව විශාල වැඩ කොටසක් පසුගිය කාලයේ සිදුකළා. සෑම පාසලකටම පරිගණක විද්‍යාගාරයක් නිර්මාණය කළා. අධ්‍යාපන ඇමැති බන්දුල ගුණවර්ධන මහතා ගුණාත්මක පාසල් 1000 පරිගණක අධ්‍යාපනය ලබා දෙමින් රට පුරා ලබන වසරේ නිර්මාණය කිරීමට සූදානම්. මේ සියලු පෙරළියන් තුළත් ශ්‍රී ලාංකේය ජනතාව සංවර්ධන පෙරළියකට සූදානම් බව පැහැදිලියි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=n1011221</link>
    <topic>නොවැම්බර් 18දා උපත ලබන දරුවන්ට ‘මිහිමෙන් සුවතුරු තිළිණ’</topic>
    <author>සුභාෂිනී සේනානායක</author>
    <content>සෑම වසරකම නොවැම්බර් 18 දා උපත ලබන දරුවන්ට උපහාර හා තිළිණ ප්‍රදානය කිරීමට සෞඛ්‍ය අමාත්‍යාංශය තීරණය කර තිබේ.“මිහිමෙන් සුවතුරු තිළිණ” නමින් ආරම්භ කෙරෙන මේ තිළිණ ප්‍රදානය ජනාධිපති මහින්ද රාජපක්ෂ මහතාගේ උපන්දිනය හා දෙවන පදවිප්‍රාප්තිය නිමිතිකොටගෙන ආරම්භ කර තිබේ.ජනපතිවරයා මෙරට මෙන්ම ජාත්‍යන්තර ප්‍රජාව අතරත් මහත් කීර්තියට හා ගෞරවාදරයට පාත්‍ර වූයේ එතුමා සැබෑ පුණ්‍යවන්තයකු නිසා බව පවසන අමාත්‍ය මෛත්‍රීපාල සිරිසේන මහතා මෙම තිළිණ ප්‍රදානය එදින උපදින දරුවන් උදෙසා ආරම්භ කළ බව ප්‍රකාශ කළේය. සාමාන්‍යයෙන් මෙරට දිනකට දරුවන් 1500ක් උපදින අතර ඔවුන්ට රුපියල් 7500කට වඩා වටිනා ත්‍යාග කට්ටලයක් පිරිනැමේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=n1011222</link>
    <topic>අගරදගුරු මැල්කම් රන්ජිත් හිමි කාදිනල් පදවි උළෙල ගරු බුහුමනින්</topic>
    <author/>
    <content>කොළඹ අගරදගුරු ආචාර්ය මැල්කම් රන්ජිත් හිමි අති උතුම්ඔඍධ් වැනි බෙනඩික්ට් පාප් වහන්සේ විසින් සෙනසුරාදා වතිකානුවේ දී කාදිනල් තනතුරට උසස් කරන ලදී. මේ දේව මෙහෙය විශාල පිරිසක් මධ්‍යයේ ගරු ගාම්භීරව සිදු කෙරිණි.මේ ඓතිහාසික අවස්ථාවට ශ්‍රී ලාංකික පියතුමන්ලා 70 දෙනෙක්, පාර්ලිමේන්තු මන්ත්‍රීවරු 6 දෙනෙක්, සහ ආරාධිතයන් 200 දෙනෙක් ද සහභාගි වූහ.අති උතුම් මැල්කම් රන්ජිත් කාදිනල් හිමිපාණන් නොවැම්බර් 27 දින පෙ. ව. 8.00 ට පමණයළිත් දිවයිනට සැපැත්වන බව කොළඹ අගරදගුරු පදවි මාධ්‍ය ප්‍රකාශක බෙනඩික්ට් ජෝශප් පියතුමා දන්වා සිටී. මේ අවස්ථාවේ දී බැතිමතුන් ඇතුළු විශාල පිරිසක් විසින් බණ්ඩාරනායක ගුවන් තොටුපොළේ දී එතුමන් හරසරින් පිළිගනු ඇත. උන්වහන්සේ තේවත්තේ බැසිලිකා දෙව්මැදුර තෙක් ගමන් ගනු ලබන්නේ බැතිමතුන්ගේ හරසර මධ්‍යයේ ය. කොළඹ ශාන්ත ලුසියා ආසන දෙව්මැදුරේ දී දෙසැම්බර් මස 4 වැනිදා එතුමන් පිළිගැනීමේ උත්සවය සමඟ විශේෂ දිව්‍ය යාගයකි.අගරදගුරු ආචාර්ය මැල්කම් රන්ජිත් කාදිනල් හිමි සහ එතුªමන්ගේ ඥාතීන් පිරිසක් සඳුදා (අද දින) අති උතුම් පාප්වහන්සේ පුද්ගලිකව බැහැ දැකීමට නියමිතය. කාදිනල් තනතුරින් පිදුම් ලැබූ 24 දෙනා අතුරින් එකම ආසියානු ජාතිකයා වන්නේ මැල්කම් රන්ජිත් අගරදගුරු තුමන් ය. මෙම පදවිය රෝමානු කතෝලික සභාව විසින් කිතුනුවකුට පිරිනමනු ලබන උත්තරීතර පදවියක් ලෙස සළකයි.කාදිනල් විදුහලේ සාමාජික සංඛ්‍යාව 203 කින් සමන්විත වනු ඇත. මොවුන් අතුරින් 121 දෙනෙකුට පාප් වහන්සේ තෝරා පත්කර ගැනීමේ හිමිකම ලැබේ. අති උතුම් හිටපු තෝමස් කාදිනල් කුරේ අගරදගුරුතුමන් ගෙන් අනතුරුව මෙම උත්තරීතර පදවියෙන් පිදුම් ලැබූ දෙවන ශ්‍රී ලාංකිකයා වන්නේ මැල්කම් රන්ජිත් හිමිපාණෝ ය.දොන් විලියම් සහ මේරි විනිෆි‍්‍රඩා යුවළට දාව පොල්ගහවෙල උපන් මෙතුමන්, මුලින් ඉගෙනුම ලැබුවේ මට්ටක්කුලිය ඩි ලා සේල් පාසලේ දීයි. ඉන් අනතුරුව, 1965 දී ඔහු බොරැල්ල ශාන්ත ඇලෝෂියස් දෙව් සත්හලට ඇතුල් වී තිබේ. 1966 – 1970 කාලය තුළදී එතුමන් මහනුවර, අම්පිටියේ ජාතික දෙව් සත්හලේ දී දේව ධර්ම ශාස්ත්‍රය සහ දර්ශන විද්‍යාව පිළිබඳ අධ්‍යයනය කර තිබේ. ඉන් අනතුරුව කාදිනල් කුරේ අගරදගුරුතුමන් විසින් වැඩිදුර ආගමික අධ්‍යාපනය සඳහා එතුමන් රෝමයට යවන ලදී.රෝමයේ උර්බේනියන් ආගමික විශ්වවිද්‍යාලයෙන් එතුමන් 1975 දී දේව ධර්ම ශාස්ත්‍රය පිළිබඳ උපාධිය ලබාගත්තේ ය. මැල්කම් රන්ජිත් හිමිපාණන් මුලින්ම පූජක පදවියට පත්කරන ලද්දේ, ශාන්ත පීතර බැසිලිකාවේ දී අති උතුම් ඍධ් වන පාවුළු පාප් වහන්සේ විසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=n1011223</link>
    <topic>ලලිත්-ජනාධිපති ලේකම්</topic>
    <author/>
    <content>ලලිත් වීරතුංග මහතා යළිත් ජනාධිපති ලේකම් වශයෙන් පත් කර තිබේ.ගාමිණී සෙනරත් මහතා ද ජනාධිපති කාර්ය මණ්ඩල ප්‍රධානී ලෙස යළිත් පත් කර තිබේ. ජනාධිපති මහින්ද රාජපක්‍ෂ මහතා විසින් මෙම පත්වීම් කර ඇත්තේ නොවැම්බර් 19 දා සිටක්‍රියාත්මක වන පරිද්දෙනි. මාතර රාහුල විද්‍යාලයෙන් මූලික අධ්‍යාපනය සහ කොළඹ රාජකීය විද්‍යාලයෙන් ද්වීතීයික අධ්‍යාපනය ලබා ඇති ලලිත් වීරතුංග මහතා කොළඹ විශ්වවිද්‍යාලයේ සහ පේරාදෙණිය විශ්වවිද්‍යාලයේ උපාධිධාරියෙකි.කීර්තිමත් සිවිල් සේවා නිලධාරියකු වන වීරතුංග මහතා ජනාධිපති මහින්ද රාජපක්ෂ මහතා අග්‍රාමාත්‍ය ධුරයට පත් වූ පසු අග්‍රාමාත්‍ය ලේකම් ධූරයට පත් වූ අතර 2005 වසරේ සිට අඛණ්ඩව ජනාධිපති ලේකම් ධුරයේ කටයුතු කරයි.මේ අතර ජනාධිපති කාර්ය මණ්ඩල ප්‍රධානී ලෙස නැවතත් පත් කර සිටින ගාමිණී සෙනරත් මහතා මාතර රාහුල විද්‍යාලයෙන් මූලික අධ්‍යාපනය ද ගාල්ල රිච්මන්ඩ් විද්‍යාලයෙන් ද්විතීයික අධ්‍යාපනය ද ලබා ඇත. කැලණි විශ්වවිද්‍යාලයේ ගෞරව උපාධිධාරියකු වන සෙනරත් මහතා කොළඹ විශ්වවිද්‍යාලයේ පශ්චාද් උපාධිධාරියෙකි.උප දිසාපතිවරයෙකු ලෙස පරිපාලන සේවයට ඇතුළත් වූ හෙතෙම ජනාධිපති කාර්ය මණ්ඩල ප්‍රධානී තනතුරට අමතරව ලිට්‍රෝ ගෑස් සමාගමේ සභාපතිවරයා ලෙසද කටයුතු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=n1011224</link>
    <topic>ඉතිහාසයට එක්වන මුදල් ඇමැතිවරයෙක්</topic>
    <author>දයා පෙරේරා</author>
    <content>ජනාධිපති මහින්ද රාජපක්ෂ මහතා දෙවැනි පදවි ප්‍රාප්තියෙන් පසු ඉදිරිපත් කරන පළමුවැනි අයවැය අද (22) පස්වරු 1.35ට යෙදෙන සුබ මොහොතින් පාර්ලිමේන්තුවට ඉදිරිපත් කරයි.ශ්‍රී ලංකාවේ ජනාධිපතිවරයෙක් සිය දෙවැනි පදවි ප්‍රාප්තියෙන් දින තුනකින් මුදල් අමාත්‍යවරයාද වශයෙන් පාර්ලිමේන්තුවට පැමිණ අය වැයක් ඉදිරිපත් කරන පළමුවැනි අවස්ථාව වශයෙන් මෙය ඉතිහාසයට එක්වෙයි.පාර්ලිමේන්තුවට පැමිණෙන ජනාධිපතිවරයා පිළිගැනීම සඳහා සියලු කටයුතු සකස් කොට ඇතැයි පාර්ලිමේන්තු ජ්‍යෙෂ්ඨ ප්‍රකාශකයෙක් “දිනමිණ”ට පැවැසීය.මෙම අයවැය ජනාධිපතිවරයාගේ දෙවැනි පදවි ප්‍රාප්තියෙන් පසු ඉදිරි පස් වසරක රටේ සංවර්ධනය පිළිබඳ ප්‍රතිපත්ති ප්‍රකාශනයක් හා සමාන වන අතර ඒ මහතාගේ පළමු පදවිප්‍රාප්ති කාලයේ සිදුකළ දැවැන්ත සංවර්ධනය හා ලබා ගත් ජයග්‍රහණ තවදුරටත් තහවුරු කරන්නක් වනු ඇත. අද ඉදිරිපත් කරන අයවැය පිළිබඳ විවාදය හෙට (23) පෙරවරු 9.30ට පාර්ලිමේන්තුවේදී ආරම්භ වේ. අයවැය දෙවන වර කියවීමේ ඡන්ද විමසීම ලබන (27) දා පස්වරු 6.00 සිදුකිරීමට නියමිතය.අයවැය තෙවැනි වර කියවීම හෙවත් කාරක සභා අවස්ථාවේ සාකච්ඡා ලබන (29) සඳුදා පෙරවරු 9.30 ආරම්භ කෙරේ. තෙවැනි වර කියවීමේ ඡන්ද විමසීම ලබන දෙසැම්බර් (10) දා සිදු කිරීමට නියමිතය. අද (22) ජනාධිපතිවරයාගේ පැමිණීම නිමිත්තෙන් පාර්ලිමේන්තු සංකීර්ණය හා ඒ අවට ප්‍රදේශයේ විශේෂ ආරක්ෂක වැඩපිළිවෙලක් ක්‍රියාත්මක කරන බව පොලිසිය කියයි. ජනාධිපති මහින්ද රාජපක්ෂ මහතා අය වැය ඉදිරිපත් කරන අවස්ථාව දැක බලා ගැනීම සඳහා විදේශ තානාපතිවරුන්ට සහ විශේෂ ආරාධිත අමුත්තන් රැසකට පාර්ලිමේන්තුව ආරාධනා කොට තිබේ. ඒ ඛ්ැරුණු විට පළාත් ආණ්ඩුකාරවරු මහ ඇමැතිවරුද ආරාධනා ලැබ සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=n1011225</link>
    <topic>පදවි ප්‍රාප්ති සැරසිලි හෙට ඉවත් කරන්න</topic>
    <author/>
    <content>ජනාධිපති මහින්ද රාජපක්‍ෂ මහතාගේ දෙවැනි පදවි ප්‍රාප්තිය වෙනුවෙන් කොළඹ නගරයේ ඉදිකළ තොරණ, කටවුට්, බැනර්, පෝස්ටර් සහ ධජ පතාක ඇතුළු සියලු උත්සව සැරසිලි හෙට (23) පහන් වන විට ඉවත් කිරීමට තීරණය කර තිබේ.මේවා ඉවත් කිරීමෙන් නගරය සුපුරුදු තත්ත්වයට ගෙන ඒමට කාරුණික වන ලෙස රාජ්‍යාරක්‍ෂක අමාත්‍යාංශය, යෞවන කටයුතු අමාත්‍යාංශය, ශ්‍රී ලංකා පොලීසිය සහ කොළඹ මහ නගර සභාව ඊට සම්බන්ධ සියලු අංශවලින් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=n1011226</link>
    <topic>පාසල් සේවයට විශේෂ බලපත්‍රයක්</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>පාසල් දරුවන් ප්‍රවාහනයට යොදා ගන්නා ප්‍රවාහන රථ සඳහා විශේෂ බලපත්‍රයක් නිකුත් කෙරේ.පාසල් ප්‍රවාහන රථවල සිදුවෙන අපචාර ක්‍රියා වළක්වා ගැනීමේ අරමුණින් මේ ක්‍රියා මාර්ග ගන්නා බව ළමාරක්‍ෂක අධිකාරියේ සභාපති, නීතිඥ අනෝමා දිසානායක මහත්මිය “දිනමිණ” ට පැවසුවා ය.වාහන හිමිකරුගේ ඇගිලි සළකුණු, පොලිස් වාර්තා ලබාගෙන බලපත්‍රය සකස් කරන බවත්, යම් අයුරකින් පළමු හිමිකරු වාහනය වෙනත් අයකුට පවරන්නේ නම් ඒ පිළිබඳ අධිකාරියට දැනුම් දිය යුතු බව දිසානායක මහත්මිය ප්‍රකාශ කළාය. බලපත්‍රය නිකුත් කිරීමේ දී ප්‍රවාහනයට සුදුසු තත්ත්වයේ තිබේ දැයි සොයා බැලීමට කටයුතු කරන බවද ඒ මහත්මිය සඳහන් කළාය.ඉදිරි දිනයන් හිදී අධ්‍යක්‍ෂ මණ්ඩලය රැස්ව නව ක්‍රමවේදයට අදාළ යෝජනා කැබිනට් මණ්ඩලයට ඉදිරිපත් කර අනුමැතිය ලබාගැනීමට කටයුතු සකස් කරමින් සිටින බව සභාපතිනිය පැවසුවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=n10112211</link>
    <topic>අමානුෂික නවක වදය ගෝත්‍රික ලක්ෂණයක්</topic>
    <author>සමන්මලී ප්‍රියශාන්ති</author>
    <content>ශ්‍රී ලංකාවේ වැඩිම ශිෂ්‍යයන් සංඛ්‍යාවක් සිටින ජයවර්ධනපුර විශ්වවිද්‍යාලයට රාජ්‍ය නායකයෙකු පැමිණියේ වසර පනස් අටකට පසුව බව උසස් අධ්‍යාපන ඇමැති එස්. බී. දිසානායක මහතා ප්‍රකාශ කෙළේ ය.ඩඩ්ලි සේනානායක මහතා 1958 දී ජයවර්ධනපුර විශ්වවිද්‍යාලයට පැමිණි අවස්ථාවේ එතුමාට ශිෂ්‍යයින් හූ කියා ඇති බව පැවැසූ දිසානායක මහතා ශිෂ්‍යයන් එතුමාට ටොකු ඇණපු බවට කතාවකුත් පවතින බව ද කීවේ ය.එහෙත් ජනාධිපති මහින්ද රාජපක්ෂ මහතා ශ්‍රී ජයවර්ධන පුර විශ්වවිද්‍යාලයට පැමිණි අවස්ථාවේ ශිෂ්‍යයන් මහත් හරසරින් එතුමා පිළිගත් බවත් ශිෂ්‍යයන් තමන්ගේ ජංගම දුරකථනවලින් එතුමාගේ ඡායාරූප පවා ගත් බවත් දිසානායක මහතා පැවැසීය.ඉතිහාසය මේ අයුරින් සුබවාදීව වෙනස් වී ගෙන යන අවස්ථාවේ ශිෂ්‍යයන් එදාට වඩා තමන්ගේ විෂය දැනුම පිළිබඳව අවධානය යොමු කළ යුතු යැයි ද ඒ මහතා අවධාරණය කෙළේ ය. ශ්‍රී ලංකා උසස් තාක්ෂණ අධ්‍යාපන ආයතනයේ හත් වැනි ඩිප්ලෝමා ප්‍රදානෝත්සවයට සහභාගි වෙමින් ඇමැතිවරයා මේ අදහස් පළ කෙළේ ය. බණ්ඩාරනායක ජාත්‍යන්තර සම්මන්ත්‍රණ ශාලාවේ දී මෙම ප්‍රදානෝත්සවය පැවැත්විණි.එහි දී ඇමැතිවරයා මෙසේ ද ප්‍රකාශ කෙළේ ය.අද ශිෂ්‍යයින් එදාට වඩා තමන්ගේ ඉංග්‍රීසි සහ විදේශ භාෂා පිළිබඳ දැනුම වැඩි දියුණු කර ගත යුතුයි. ශිෂ්‍යත්වයේ සිට සාමාන්‍ය පෙළ උසස් පෙළ සමත්ව උසස් අධ්‍යාපනය හදාරන්නට පැමිණ, පුස්තකාලවලට නොයන දේශනවලට නොයන ගුරුවරුන්ට නොසලකන, ගුරුගෝල සබඳතා බිඳලන, මහපාරට ගිහින් කැට උස්සන ඒ සංස්කෘතිය උසස් අධ්‍යාපන ආයතනවලින් නැති කර දමන්නට ඕනේ. අමානුෂික නවක වදය ගෝත්‍රික ලක්ෂණයක්.මේ අපේ රට ඉතා වේගයෙන් දියුණු වන අවධියක්. ඉතා වේගයෙන් රැකියා අවස්ථා උදාවන යුගයකයි ඔබ ඩිප්ලෝමා ලබා ගන්නේ. අද ආසියාව වේගයෙන් නැඟිටිනවා. චීනය, ඉන්දියාව සහ වියට්නාමය මේ අතර ඉදිරියෙන් සිටිනවා. ජනාධිපතිතුමාගේ අභිප්‍රාය වෙලා තිබෙන්නේ මේ සියල්ල අතරින් ආසියාවේ ප්‍රමුඛයා බවට පත් වීමයි. ඒ සඳහා පංච කේන්ද්‍රීය සංවර්ධන සැළැස්මක් රට හමුවේ තිබෙනවා. එක් එක් තීරණාත්මක කේන්ද්‍රස්ථානයක් වන්නේ අධ්‍යාපනයයි. රටක කාර්මික අවශ්‍යතා, ඉංජිනේරු අවශ්‍යතා ආදිය වැඩි වෙනවාත් සමඟ ම රටේ රැකියා අවස්ථා ඉබේම වැඩි වෙනවා. ඒ නිසා අපේ රටේ උසස් තාක්ෂණ ආයතන, තාක්ෂණ ආයතන හා විශ්වවිද්‍යාල තමන්ගේ අවධානය විශේෂයෙන් රටේ අවශ්‍යතාවයට ගැලපෙන ආකාරයේ උගතුන් බු‍්‍රද්ධිමතුන්, ශිල්පීන්, කාර්මිකයන් බිහි කිරීමට යොමු කළ යුතුයි. මේ ලෝකය විශ්වාස නොකළ මහා ආශ්චර්යයක් කළ රාජ්‍ය නායකයෙක්, ජනතාවක් සිටින රටක් අපට තිබෙන්නේ. ඒ අභිමානය අපි සැමගේ සිත් තුළ තිබෙනවා. ලෝකයේ බොහෝ රටවල් ත්‍රස්තවාදයෙන් බැට කමින් සිටින විට අපි නිදහස ලබා සිටිනවා. දැන් අපිට නැඟිටින්න පුළුවන්.මහින්ද රාජපක්ෂ යුගය මේ රටේ නිදහස් අධ්‍යාපනය පුළුල් කරනවා විනා නැති කරන්නේ නැහැ. අපි ආසියාව නැඟිටින වේගයට අපේ උසස් අධ්‍යාපනය හැඩ ගැස්විය යුතුයි. ඒ සඳහා ජාත්‍යන්තර විශ්වවිද්‍යාල මේ රටේ ස්ථාපිත කළ යුතුයි. අපේ රටේ විශ්වවිද්‍යාලවල හා උසස් ආයතනවල ගුරුවරුන්ට තිබෙන වැටුප් ප්‍රශ්න, උසස් ආයතනවල තිබෙන නේවාසිකාගාර ප්‍රශ්න නිමා කළ යුතුයි.මේ සඳහා සමස්ත ශිෂ්‍යයන්ගේ සහය ද අපට අවශ්‍යයි. ඔබගේ අත්දැකීම අප සමඟ බෙදා ගනිමින් මේ රටේ උසස් අධ්‍යාපන ප්‍රතිපත්ති සම්පාදනය සඳහා සහය වන්නැයි සියලු ශිෂ්‍යයන්ට විවෘත ආරාධනයක් කරන්නට කැමැතියි යැයි ද කීවේ ය. ශ්‍රී ලංකා උසස් තාක්ෂණ අධ්‍යාපන ආයතනයේ අධ්‍යක්ෂ ජනරාල් කමල් පද්මසිරි, බ්‍රිතාන්‍යයේ බර්මිංහැම් හී වැඩබලන ප්‍රධානී ආචාර්ය පර්ම්ජිත් චයිමා, ශ්‍රී ලංකා වාණිජ මණ්ඩලයේ සභාපති ආචාර්ය අනුර ඒකනායක මහතා ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=n10112212</link>
    <topic>වරාය පද්ධතියට මාගම්පුරත් එකතුවීම සේවකයන්ට මහත් අභිමානයක්</topic>
    <author>වයිමන් හෙට්ටිආරච්චි සහ අනුර ප්‍රේමලාල්</author>
    <content>වරාය පද්ධතියට මාගම්පුර වරාය එකතු වන මෙම මොහොත ඓතිහාසික යුග මෙහෙවරක් ඉටු කළ වරාය සේවකයනටත් හාබර් සහ ඩොක් කම්කරු සමිතියටත් මහත් වූ අභිමානයක් ගෙන එන්නේයැයි ජලසම්පාදන හා ජලාපවහන ඇමැති දිනේෂ් ගුණවර්ධන මහතා ප්‍රකාශ කෙළේය.ඇමැති ගුණවර්ධන මහතා එම අදහස් පළ කෙළේ කොළඹ ගෑස්පහ හන්දියේ පිහිටි කොළඹ පරණ නගරසභා ගොඩනැගිල්ලේදී පැවති සමස්ත ලංකා හාබර් හා ඩොක් කම්කරු සමිතියේ 65 වෙනි සංවත්සර සභාවේ සභාපති දේශනය පවත්වමිනි. එම සමිතියේ මිය ගිය සාමාජිකයින් සිහිකර මොහොතක නිහඬතාවයෙන් පසු රැස්වීමේ වැඩ ආරම්භ විය.රටේ ආර්ථිකයට, සංවර්ධනයට මෙන්ම ආරක්ෂාවටත් යෝධ ශක්තියක් ගෙන දෙමින් මෙම ඓතිහාසික කාර්ය භාරය ඉටුකරන වර්තමාන ජනාධිපතිවරයා අවුරුදු පන්සියයකට පසු මේ රටේ ජනතාවට ලබාදෙන මෙම සුවිශේෂ දායාදය ඉදිරියේදී දිවි හිමියෙන් රැකගැනීමට කැප වෙමු - අධිෂ්ඨාන කරගනිමුයි ද ඇමැතිවරයා කීය.මෙය වරාය ඉතිහාසය දෙස හැරී බැලිය යුතු වටිනා අවස්ථාවක් ලෙස හැදින්වූ ගුණවර්ධන ඇමැතිවරයා අපේ වතුර නැව්වලට විකුණා විදේශිකයන් විසින් මුදල් හරිහම්බ කරන ලද යුගය දැන් අවසන් වී අපේ වතුරට අපට මුදල් යන්න එකතු වී ඇති බවද කීය.ඇමැතිවරයා මෙසේ ද කීය. වරාය පද්ධතිය වැඩකරන ජනතාවගේ විශේෂයෙන් වරාය සේවකයාගේ උරුමයයි. එදා වරාය සේවකයාට පුරා පැය 48 ක් එක දිගට වැඩකරන්න සිදුව තිබුණා. බ්‍රිතාන්‍යයින් විසින් සිරගත කරන ලද පිලිප් ගුණවර්ධන ආචාර්ය එන්.එම්.පෙරේරා එඩ්වින් සමරක්කොඩි රොබට් ගුණවර්ධන ඇතුළු වමේ ව්‍යාපාරයේ නායකයින් විසින් වෘත්තීය සමිති ව්‍යාපාරය තුළින් අඛණ්ඩව ගෙන ගිය අරගල නිසා අද ලබන අයිතිවාසිකම් රැසක් ඔවුනට ලැබුණා. මෙම සේවකයින් විසින් විටින් විට ගෙන ගිය වැඩ වර්ජන මගින් විදේශික බලය ඒ තුළින් ඉවත් කිරීමට හැකිවුණා. වරාය හා ඩොක් කම්කරු සමිතිය මෙම සටන්වලදී ඉදිරියෙන් සිටි අතර අනිකුත් වෘත්තීය සමිතිවල සහයෝගයද මෙම සටන්වලට ලොකු පිටුවහලක් වුණා. වරාය සේවකයන්ගේ එදා අරගල බිම වූයේ එදා ආණ්ඩුකාර නිල නිවෙස් පරිශ්‍රය වූ ගෝඩන් ගාඩන් මල්වත්තයි.වරාය ජනසතු කරන අවස්ථාව වන විටත් එම සේවකයෝ දින 40ක වැඩ වර්ජනයක් ගෙන යමිනුයි සිටියේ. ඒ අතර තුර එවකට රාජ්‍ය නායිකාව අත්අඩංගුවට ගැනීමේ කුමන්ත්‍රණයක් පැවතුණා. හමුදා වල නිලධාරීන්ද එහි හවුල්කරුවන් වී සිටියා. එම හමුදා ලොක්කන් සිරභාරයට ගැනීමට යාමට රජයේ ඇතැම් නිලධාරීන් බයවුණා. වහාම වැඩවර්ජනය නවතා දමා වරාය සේවකයෝ පොලිස් ඇඳුම් ඇඳ එම රාජ්‍ය නිලධාරීන් සමග ගොස් ඔවුන් අත්අඩංගුවට ගත්තා. ඩිංගි බෝට්ටුවල නැඟී වරායට ගහන්න කොටි එනවිට ඔවුන් පලවා හරින්න උදව් වූයේත් මෙම එඩිතර සේවකයෝ වරාය අධිකාරියක් කිරීමේ කාර්ය සිදුවුනෙත් ලලිත් ඇතුලත්මුදලි ඇමැතිතුමාගේ කාලයේ එම අවස්ථාවෙ සේවකයින්ට විශ්‍රාම වැටුප් අහිමි වන්නට ගියත්. මෙම සටන්කාමී සහෝදරවරුන්ට එම අයිතිය සාකච්ඡා මාර්ගයෙන් ලබාගන්න පුලුවන් වුණා. ඇතුලත්මුදලි මහතා නිහතමානීව නියමිත අවුරුදුවල විශ්‍රාමවැටුප දෙන්නට එකඟවුනා. ගාල්ල වරායත් ත්‍රිකුණාමලය වරායත් ක්‍රමයෙන් ජනසතුවට එක්වුණා.සමස්ත ලංකා හාබර් හා ඩොක් කම්කරු සමිතියේ ප්‍රධාන ලේකම් ප්‍රේමදාස හෙට්ටිආරච්චි ඊ.එස්. හේවගේ රුවන් බණ්ඩාර ඩබ්ලිව්.ඒ.ඩී. කරුණාරත්න මහත්වරුද කතා කළහ. ආයුර්වේද සංස්ථාවේ සභාපති සෝමවීර චන්ද්‍රසිරි මහතාද මෙම අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=n10112213</link>
    <topic>මත්ස්‍ය නිෂ්පාදනය වැඩි කර ගැනීමට කොටපන්න ක්‍රමය භාවිත කරනවා</topic>
    <author>චන්ද්‍රිකා පෙරේරා</author>
    <content>මත්ස්‍ය නිෂ්පාදනය වැඩි කර ගැනීම සඳහා “කොටපන්න ක්‍රමය” වැඩි වශයෙන් දියඹට නිකුත් කරන බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පවසයි.තුඩාව, මග්ගොන ධීවර ප්‍රජාවගේ පරිහරණයට අවශ්‍ය දෙමහල් ගොඩනැඟිල්ලක් ඉදිකිරීම සඳහා ඉකුත් දා පැවැති මුල්ගල් තැබීමේ උළෙලට එක්වෙමින් ඇමැතිවරයා එසේ පැවසීය.එහිදී මසුන් ඒකරාශී කිරීමේ ඇටවුම් හා මසුන් බෝවන ස්ථාන වැඩි දියුණු කිරීමේ ඇටවුම් දියඹට මුදා හැරීම ද සිදුවිය.ධීවර තොටුපළ සංවර්ධන ව්‍යාපෘතියේ මෙහෙයවීමෙන් ඉදිකෙරෙන ගොඩනැඟිල්ලේ ඉහළ මාලයේ ප්‍රජාශාලාවක් හා ධීවර ආම්පන්න තැන්පත් කර තබන ස්ථානයක් සැකසෙන අතර පහත මාලයේ ධීවර යාත්‍රා සුරක්ෂිතව තබන ස්ථානයක් ඉදිකිරීමට නියමිතය.ඉදිකිරීම් කටයුතු හා මග්ගොන ධීවර තොටුපළ සංවර්ධනය සඳහා ධීවර හා ජලජ සම්පත් සංවර්ධන අමාත්‍යංශය මගින් රුපියල් ලක්ෂ අසූවක මුදලක් වෙන්කැර ඇත.මුල්ගල් තැබීමේ උත්සවයේ දී රාජිත සේනාරත්න මහතා මෙසේ ද පැවැසීය.කොටපන්න ක්‍රමය මගින් වියදම අඩුකර ගනිමින් වැඩි ආදායමක් උපයා ගත හැකියි. මේ අනුව මසුන් ඒකරාශී කරන ඇටවුම් මසුන් බෝවෙන ස්ථාන වැඩි දියුණු කිරීමේ ඇටවුම් යොදාගෙන මත්ස්‍ය අස්වැන්න බෝකර නෙළා ගනී.මසුන් ඒකරාශී කිරීමේ ඇටවුම් ජලයේ මතුපිට පාවෙන සේ ස්ථාන ගතකරන අතර ඒ මගින් අක්වෙරළ කලාපයේ වෙසෙන සියලු මසුන් ඒකරාශීවීමට ස්ථාන සපයයි.මුහුදේ නාවික සැතපුම් හතරක පමණ ප්‍රදේශයක මේ ඇටවුම් යොදවයි. මසුන් බෝ කීරිමේ ස්ථාන වැඩි දියුණු කරන ඇටවුම් ජල තීරයේ මදක් ගිල්වා පාවෙන සේ එල්ලා තැබීමෙන් අක්වෙරළ කලාපයේ වෙසෙන තෝරා, පරවා, බෝල්ලා හා ටූනා මසුන් අභිජනනයට ස්ථාන සපයයි.උණ බට, පොල් අතු, ඉවත ලන ටයර්, ප්ලාස්ටික් කෑන් හා බැරල් වැනි ද්‍රව්‍ය යොදා මේවා සකස් කෙරේ.නාරා ආයතනය මගින් දේශීය අමුද්‍රව්‍ය යොදාගෙන සුළු වියදමක් දරා සකසන මේ ඇටවුම් අසල සති දෙකක පමණ කාලයක දී මසුන් රංචු ගැවසෙනු දැකිය හැකියි. එක් ඇටමුවක් මාස හයක් අටක් පමණ කාලයක් පවතී. දියඹේ දුරට ගොස් මසුන් අල්ලාගෙන දින, සති ගණන් ගෙවා එන ධීවර කාර්මිකයාට මේ ක්‍රමය කෙතරම් පහසු ද කියා ටික කලකින් වැටහේවි. වියදම අඩුවීමත් මාස දෙකකින් පමණ මේ පළාතේ ආදායම වැඩිවීමත් සිදුවේවි.මත්ස්‍ය සම්පත ආරක්ෂා කර ගැනීමට ලෝකයේ සාගර සම්මේලන හදල තිබෙනවා.මසුන් ආරක්ෂා කැර ගනිමින් අස්වනු වැඩිකැර ගැනීමට අප ගත් එක් ක්‍රියාමාර්ගයක් තහනම් ආම්පන්න භාවිතය නැවැත්වීම.ධීවර යාත්‍රා මිලදී ගෙන යාත්‍රා හිමියකු බවට පත්වීමට හැකි වන පරිදි ලංකා බැංකුවෙන් ණය ආධාර ලබා ගැනීමේ ක්‍රමයක් ඇතිකර තිබෙනවා.සීනෝර් ආයතනය මගින් නිපදවන මරුවැල් පන්න බහුදින ධීවර යාත්‍රා පහසු මිලට ලබා ගැනීමේ හැකියාව පවතිනවා. බෙල්ලන් වගා ව්‍යාපෘතිය මගින්ද ධීවරයාට මුදල් උපයා ගැනීමේ පහසුව සැලසීමට පියවර ගත්තා. සංචාරක ව්‍යාපාරය ද රටේ දියුණු තත්ත්වයකට පත්වෙමින් තිබෙන බැවින් හෝටල් කාමර සහිත නැව් තුනක් ගෙන්වීමට රජය අදහස් කැර තිබෙනවා. හම්බන්තොට, කොළඹ හා ත්‍රිකුණාමලය වරායවලට මේවා යෙදවීමට සැලසුම් කැර තිබෙනවා.බ්රුවල වරාය ඉතිහාසයේ නැවත ලියැවෙන තත්ත්වයට පත් කරනවා.සියලු ධීවර ආම්පන්න සහිත ප්‍රදර්ශනාගාරයක් එහි ස්ථාපිත කෙරෙන අතර ඕනෑම අයෙකුට ධීවර ආම්පන්න එහිදී මිලදී ගැනීමට හැකියි.ධීවර කර්මාන්තය ඉතිහාසයේ සිට ගොඩනැගීම, පිළිබඳ දැනගත හැකි කෞතුකාගාරයක් තැනීම ද මගේ තවත් බලාපොරොත්තුවකි.ධීවර යාත්‍රා අලුත්වැඩියාව සඳහා අංගනයක් තැනීමට පියවර ගන්නා අතර ඒ සඳහා චීන ආණ්ඩුවෙන් රුපියල් බිලියන දෙකක මුදලක් ලැබීමට නියමිතයි.මේ අංගනය වසරකදී තනා නිම කිරීමට නියමිතයි. බේරුවල ප්‍රදේශයේ සෑම නිවසකටම විදුලිය ලබාදීමට මා ක්‍රියාකරනවා.රුපියල් කෝටි 137 ක වියදමෙන් බේරුවලට නළ ජලය ලබාදීමට තීරණය කැර තිබෙන බවත් රාජිත සේනාරත්න මහතා පැවැසීය.නාරා ආයතනයේ සභාපති ආචාර්ය හිරාන් ජයවර්ධන, ධීවර හා ජලජ සම්පත් දෙපාර්තමේන්තුවේ අධ්‍යක්ෂ ජෙනරාල් එස්. ඩබ්ලිව්. පතිරණ, බස්නාහිර පළාත් සභා මන්ත්‍රී එච්. එම්. එම්. අම්ජාඩ්, බේරුවල ප්‍රාදේශීය සභාවේ සභාපති ප්‍රසන්න සංජීව මහත්වරුද මීට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=n10112214</link>
    <topic>මහා සංඝරත්නයේ ප්‍රාර්ථනය ජනපති මහින්ද සඵල කළා</topic>
    <author>අසේල කුරුළුවංශ හා ඉන්දික පොල්කොටුව</author>
    <content>මෙරට දේශපාලනික, ආර්ථික හා සංස්කෘතික ඇතුළු සියලු ක්ෂේත්‍රයන් අර්බුදයකට ලක්ව පැවැති පසුගිය කාලවකවානුවේ ජාතියේ පිනට සුගන්ධික නායකත්වයක් රටට පහළ වේවායි මහා සංඝරත්නය කළ ප්‍රාර්ථනය මහින්ද රාජපක්ෂ මහතා ජනපතිධුරයට පත්ව සඵල කළ බව මල්වතු මහ විහාර පාර්ශ්වයේ අනුනායක ආචාර්ය නියංගොඩ විජිතසිරි නාහිමියන් පැවැසූහ.දෙවැනි පදවි ප්‍රාප්ති උත්සවයෙන් පසු ජනපති මහින්ද රාජපක්ෂ මහතා 19 දා පස්වරුවේ මල්වතු මහානායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහනාහිමියන් ප්‍රමුඛ එම පාර්ශ්වයේ මහා සංඝරත්නයේ ආශිර්වාද ලබා ගැනීම සඳහා මල්වතු මහා විහාරයට ගිය අවස්ථාවේ අනුනාහිමියන් අනුශාසනාවක් කරමින් මේ බව කීහ.මල්වතු මහා විහාරිය මංගල උපෝෂිතාගාරය වෙත වැඩම කළ මල්වතු මහානාහිමි ප්‍රමුඛ මහා සංඝරත්නය සෙත් පිරිත් සජ්ක්‍ධායනය කැර ජනපතිවරයාට ආශිර්වාද කළහ.එහිදී වැඩිදුරටත් කතා කළ අනුනාහිමියෝ ජනපති මහින්ද රාජපක්ෂ මහතා රටේ ඓතිහාසික මූලයන් නිවැරැදිව හඳුනාගත් ජාතියේ අනන්‍යතාව ආරක්ෂාකරන මෙරට ඒකීයභාවය ආත්මය කොටගත් එඩිතර නායකයකු බව පසුගිය වසර හය තුළ ලොවට ඔප්පු කර ඇතැයිද පැවැසූහ.රටට එරෙහිව නිරන්තරව නැගෙන්නා වූ ඕනෑම බලවේගයක් මනා ලෙස කළමනාකරණය කැර ගැනීමේ හැකියාව මහින්ද රාජපක්ෂ මහතා සතු බවත්, පසුගිය කාලවකවානුවේ රට ලබාගත් සියලු ජයග්‍රහණයන්හි වැඩි ගෞරවය හිමිවන්නේ එතුමාට බවත් උන්වහන්සේ ප්‍රකාශ කළහ.මහාමාර්ග, විදුලිය, අධ්‍යාපන, වරාය, ගුවන්සේවා ආදී සෑම ක්ෂේත්‍රයක් තුළම ජනතාවට දැනෙන සංවර්ධනයක් පෙනෙන්නට ඇතැයි කී අනුනාහිමියෝ, ඒ අතරතුර ජනතාවගේ සදාචාරය, අධ්‍යාත්මික වර්ධනය සඳහාද එතුමා විශේෂ අවධානයකින් යුතුව ක්‍රියාකරන බවද පැවසූහ.ත්‍රස්තවාදය මුළුමනින් පරාජය කිරීමෙන් පසු සරණාගත කඳවුරුවල සිටි 350,000 ක් පමණ වූ ජනතාවට තුන්වේල ආහාර ලබාදෙමින් ඖෂධ හිඟයක් ඇති නොකර ක්‍රියාකර ජනපතිතුමන් සියලු ජනතාව තම දරුවන් සේ සලකා කටයුතු කළ බවත් මෙරට සියලු ජනතාවගේ කෘතවේදිත්වය මහින්ද රාජපක්ෂ මහතාට නිරතුරුව හිමිවන බවත් උන්වහන්සේ කීහ.පදවි ප්‍රාප්ති උත්සවයෙන් පසු මහනුවරට පැමිණි ජනපති මහින්ද රාජපක්ෂ මහතා ශ්‍රී දළදා මාලිගාවට පැමිණි අවස්ථාවේ දියවඩන නිලමේ ප්‍රදීප් නිලංග දෑල මහතා ප්‍රමුඛ බස්නායක නිලමේවරුන් විසින් පිළිගන්නා ලදී. පසුව ශ්‍රී දළදා මැදුර වෙත ගිය ජනපතිතුමන්ට අස්ගිරි පාර්ශ්වයේ මහානායක අතිපූජ්‍ය උඩුගම ශ්‍රී බුද්ධරක්ඛිත මහනාහිමි ප්‍රධාන එම පාර්ශ්වයේ අනුනායක හිමි ප්‍රමුඛ කාරක සංඝ සභාව නව බුදු මැදුරේදී සෙත් පිරිත් සජ්ඣායනා කර සෙත් පැතූහ.මෙහිදී අනුශාසනාවක් කළ අස්ගිරි පාර්ශ්වයේ ලේඛකාධිකාරි ආනමඩුවේ ධම්මදස්සි හිමියෝ පැවැසුවේ, ජනතාව ජනපති මහින්ද රාජපක්ෂ මහතාට රට බාර දුන්නේ දැඩි විශ්වාසයක් එතුමා කෙරෙහි තබා ඇති බවත් එම විශ්වාසය කඩ නොකළ එතුමන් ඉදිරි කාලය තුළ රට සංවර්ධනය කරා මෙහෙයවනු ඇති බවත් පැවැසූහ.ලොව කොතැනක කෙසේ ආශිර්වාදය ලැබූවත් ජනපතිතුමන්ට ශ්‍රී දළදා සමිඳුන් අභියස දී හිමිවන්නේ උසස්තම ආශිර්වාදය බවද උන්වහන්සේ කීහ.ජනපති මහින්ද රාජපක්ෂ මහතා ශ්‍රී දළදා සමිඳුන් උදෙසා පුෂ්පෝපහාර පැවැත්වීමෙන් පසු දළදා වහන්සේ උදෙසා දෛනිකව පවත්වන බුද්ධ පූජාවන් සඳහා ප්‍රයෝජනය පිණිස රන් බන්දේසියක් හා මංජුසාවක් පූජා කළ අතර එම අවස්ථාවට ජනපති ආර්යා ශිරන්ති රාජපක්ෂ, පාර්ලිමේන්තු මන්ත්‍රී නාමල් රාජපක්ෂ, යෝෂිත රාජපක්ෂ, මධ්‍යම පළාත් ආණ්ඩුකාර ටිකිරි කොබ්බෑකඩුව, මහ ඇමැති සරත් ඒකනායක, නියෝජ්‍ය ඇමැති මහින්දානන්ද අලුත්ගමගේ, පාර්ලිමේන්තු මන්ත්‍රීවරුන් වන අබ්දුල් කාදර්, ලොහාන් රත්වත්ත, දිළුම් අමුණුගම මහත්ම මහත්මීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=n10112215</link>
    <topic>මේ රටේ ආර්ථික හා අධ්‍යාත්මික සංවර්ධනයට චීනයෙන් ලැබෙන සහාය ඉතා විශාලයි</topic>
    <author>නුවන් කොඩිකාර</author>
    <content>ශ්‍රී ලංකාවේ ආර්ථිකය හා අධ්‍යාත්මික සංවර්ධනය දියුණු කිරීම සඳහා චීනය නොමසුරු සහායක් ලබාදෙන බව අගමැති දි. මු. ජයරත්න මහතා පැවැසීය.චීනයත්, ශ්‍රී ලංකාවක් අතර වර්තමානයෙහි පවතින සුහදතාව අතිශය දුර ගමනක පෙර නිමිති බව හෙතෙම කීවේ ය.දිවයිනට පැමිණ සිටින චීන ආගමික කටයුතු ඇමැති වොන් ෂුවෝ මහතා ඇතුළු පිරිසක් අගමැති නිල නිවෙසේ දී අගමැති දි. මු. ජයරත්න මහතා ඊයේ (21) හමු වූ අවස්ථාවේ දී ඒ මහතා එසේ ප්‍රකාශ කෙළේ ය.පාහියන් භික්ෂුවගේ ලංකා ගමනයටත් පෙර සිට දෙරට අතර සබඳතා පැවැතුණ බව පැවැසූ අගමැතිවරයා වසර 1952න් පසු එම සබඳතා තව තවත් ශක්තිමත් වූ බවද කීවේ ය.ශ්‍රී ලංකාවේ සිදු කෙරෙන දැවැන්ත ව්‍යාපෘති රැසක් සඳහා චීන රජය සහාය දුන් බව සිහිපත් කළ අගමැතිවරයා හම්බන්තොට වරාය, නොරොච්චෝලේ ගල් අඟුරු බලාගාරය, ඉහළ කොත්මලේ ජල ව්‍යාපෘතිය ද ඊට ඇතුළත් බව ප්‍රකාශ කෙළේ ය.මෙරට සංචාරය සඳහා චීන ජාතිකයන් ගෙන්වා ගැනීමේ වැඩසටහන් රැසක්ද මේ වන විට ක්‍රියාත්මක බව ජයරත්න මහතා එහි දී සඳහන් කෙළේ ය.චීනයේ ආගමික කටයුතු ඇමැති වෝන් ෂුවෝන් මහතාලෝක බෞද්ධ උරුමය ආරක්ෂා කර ගැනීමේ දී ලංකාව එහි කේන්ද්‍රස්ථානය බවට පත් වෙනවා. ඒ වගේ ම බෞද්ධාගම ප්‍රචාරයේදීත් ශ්‍රී ලංකාව සිදු කරන මෙහෙය සුවිශේෂියි.මීට අමතරව දෙරට අතර ශ්‍රාස්ත්‍රීය, ගවේෂණ, අධ්‍යාපන, විනය කර්මය පිළිබඳ අන්‍යෝන්‍ය වශයෙන් වැඩසටහන් ප්‍රායෝගිකව ක්‍රියාත්මක කිරීමටත් කාලය එළැඹ තිබෙන බව හෙතෙම පැවැසීය.මේ අවස්ථාවට චීනයේ හිමිවරුන් ඇතුළු එරට ආගමික කටයුතු පිළිබඳ අමාත්‍යාංශයේ නිලධාරීන් සහ අගමැති ලේකම් එස්. අමරසේකර, සමස්ත ලංකා බෞද්ධ සම්මේලනයේ සභාපති ජගත් සුමතිපාල මහත්වරුන් ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=r1011221</link>
    <topic>ඌරාපොළ නගර සංවර්ධනයට සැලැසුම් හැදුවත් ක්‍රියාත්මක නැහැ</topic>
    <author>අත්තනගල්ල විශේෂ ජයවීර සුගතපාල</author>
    <content>ඌරාපොළ නගරය තවම අඩුපාඩු රැසකින් යුක්ත ය. රුවන්වැල්ල හරහා සබරගමු පළාත බස්නාහිර පළාත හා සම්බන්ධ කරන සංධිස්ථානය ලෙසද සැලකෙන මේ නගරය සඳහා සංවර්ධන සැලැස්මක් ජාතික භෞතික සැලැසුම් දෙපාර්තමේන්තුව විසින් අනුමත කරනු ලැබ දැනට වසර 16ක කාලයක් ගත වී ඇතත් මේ දක්වාම එය ක්‍රියාත්මක වී නොමැත.අත්තනගල්ල ප්‍රාදේශීය සභා මන්ත්‍රී ටී. එම්. එස්. තෙන්නකෝන් මහතා මේ පිළිබඳව මෙසේ පැවැසීය.අත්තනගල්ලේ උප නගර අතර ප්‍රධාන තැන හිමි වන්නේ ඌරාපොළට යි. බස්නාහිර පළාත කඳුකරය හා සම්බන්ධ කරන කෙටිම මාර්ගය වැටී ඇත්තේ ඌරාපොළ හන්දියෙන් රුවන්වැල්ල හරහා යි. ශ්‍රී පාද වන්දනා කාලයට හැටන් දක්වා යන මගීන් විශාල වශයෙන් ගැවසෙන නගරයක්. ඒත් පොදු වැසිකිළියක් නෑ. බස් නැවතුම්පළක් නෑ. නගරයේ කාණු පද්ධති ගොඩ වෙලා වැසි දිනවලට පාරේ වතුර දෝරේ ගලනවා. නගර නිර්මාණ සැලැස්මක් හැදුවා 1994 වර්ෂයේ දී. මිනුම් කටයුතු කළා. නමුත් තවම ක්‍රියාත්මක නෑ.නගරයේ තිබුණු අත්තනගල්ල විවිධ සේවා සමුපකාර සමිතියට අයත් වී ගබඩාව වසා දමලා දැනට අවුරුදු 20ක් වෙනවා. ගොවීන්ගේ වී මිලදී ගැනීමක් දැන් නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=r1011222</link>
    <topic>බීමතින් පෙට්ටියට කර ගහලා මිනිය බිම වැටී අලි ජරමරයක්</topic>
    <author>ගලිගමුව මධ්‍යම උඩගෙදර චන්ද්‍රසේන</author>
    <content>දේවාලේගමට නුදුරු රබර් වත්තක පදිංචිව සිටි 56 හැවිරිදි මුකයියා නැමැත්තකු අසනීප තත්ත්වයේ සිට රෝහල් ගත කිරීමෙන් පසු මිය ගියේ ය. මුකයියා ජීවත්ව සිටිය දී මත්පැන් පානයට ලොල් වී සිටි අයකු වූ අතර මිතුරන් විශාල පිරිසක් වූහ. මුකයියාගේ මරණයෙන් ශෝකයට පත් මිතුරු පිරිස ඔහු භූ®මිදාන කරන දින තෙක්ම එම නිවෙසේ කාලය ගත කළ අතර නිවෙසේ සිට කනත්ත දක්වා මිනිය ගෙන යෑමට ඔවුහු භාර ගත්හ.භූ®මිදාන කිරීම සඳහා මුකයියාගේ මෘත ශරීරය සහිත පෙට්ටිය නිවෙසින් එළියට ගත් පසු ඔහුගේ මිතුරන් විසින් කනත්ත දක්වා ගෙන යෑමට අවශ්‍ය බව කියා තිබුණෙන් ඒ ආකාරයට ඔවුහු මිනී පෙට්ටිය භාර ගත්හ.එහෙත් මුකයියාගේ පවුලේ අය එයට එකඟ නොවූයේ ඔවුන්ට මිනී පෙට්ටිය ගෙන යාමට තබා කෙලින් සිට ගෙන සිටීමටවත් නොහැකි ලෙස බීමතින් සිටි බැවිනි. එහෙත් මිතුරන් ඒ ගැන තැකීමක් නොකර “මුකයියා ඔඳ මිනි ආ අවසාන කටයුත්ත යෙපි ලස්සනට කොරනවා.” ආදී නොයෙක් දේ කියමින් මිනිය ඔසවාගෙන එහාට මෙහාට වැනි වැනී ගමන් කරන්නට වූහ.නෑදෑ හිත මිතුරු පිරිස ද ඒ පිටු පසින් ගමන් ගත් හ. මීටර් 100ක් පමණ දුරගොස් පාරට බැසීමට තිබූ පඩි පෙළින් බැසීමට යද්දී මිනී පෙට්ටිය එහාට මෙහාට දෝලනය වී පාරට වැටුණ අතර මිනිය විසිවී වැටුණි. මිනිය ඔසවාගෙන ගිය අයද හතර අතට වැටී කෑ ගැසූහ. මේ සිදුවීම ගැන කම්පා වූ අය හඬ නඟා හැ¼ඩීම පටන් ගත්හ. තවත් අය සිනාසුනහ.කේන්තියට පත් තරුණ පිරිසේ කීප දෙනෙක් මිනී පෙට්ටිය ඔසවාගෙන විත් වැටී සිටින අයට අතින් පයින් පහර දෙන්නට වූහ. මේ සියල්ල බලා සිටි ගමෙන් පැමිණි කීප දෙනෙක් පාරේ තිබූ මුකයියාගේ මෘත ශරීරය ගැල වී තිබූ පෙට්ටියේ ලෑලි වලට මැදිකර ගැට ගසා කනත්තට ගෙන ගොස් භූමිදාන කටයුතු කිරීමට සකස් කර දුන් අතර ඒ ආකාරයට වෙනත් අය විසින් මූකයියාගේ අවසන් කටයුතු සිදු කළහ. මුකයියාගේ මිතුරන් පිරිස හොඳහැටි ගුටි කා වැටි වැටී පාර දිගේ දුවන්නට වූහ. සමහර තරුණයින් දුවන අය පසු පස ගොස් පහර දෙද්දී ළමා පිරිස හූ හඬ දෙමින් සිනාසුනහ.එම සිද්ධියෙන් පසු ප්‍රදේශයේ මලගෙවල්වලට බීමතින් නොපැමිණෙන ලෙසට මරණාධාර සමිති මඟින් ජනතාව දැනුවත් කැරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=r1011223</link>
    <topic>මාරගස්විල හා මගුරුබඩ ජනතාව දිනපතා යන-එන මාර්ගය අබලන්</topic>
    <author>කටුකුරුන්ද සමූහ – කපිල කුලසිංහ</author>
    <content>බේරුවල ප්‍රාදේශීය ලේකම් කොට්ඨාසයේ හල්කඳවිල හා දොඩම්ගොඩ කොට්ඨාසයේ තුඩුගල යා කෙරෙන මාරගස්විල හා මගුරුබඩ ජනතාව පොදු පහසුකම් නිසි ලෙස නොලැබීමෙන් අතිශය දුක්බර තත්ත්වයකට පත්ව ඇත.බේරුවල හා දොඩම්ගොඩ කෙටි දුරකින් යා කෙරෙන මේ මාර්ගය වසර ගණනාවකින් අලුත්වැඩියා කොට නැත. ස්ථාන කිහිපයක සුළු දුර ප්‍රමාණයක් කොන්ක්‍රීට් කර ඇති අතර මාර්ගයේ සෙසු ප්‍රදේශ පා ගමනින්වත් යා නොහැකි සේ අබලන් වී ඇත. මේ නිසා ප්‍රදේශයේ පවුල් දහසක් පමණ පාසල් දරු දැරියන් හා විවිධ රැකියාවල නියුතුවූවන් විඳින්නේ අපමණ දුකකි. මේ මාර්ගය ඔස්සේ කිලෝමීටර් පහක් පමණ දුරක් ඔව්හු දිනපතා ගමන් කරති.ඩී. වයිමන් මෙසේ කීවේය.”පවුල් පන්දාහක විතර මිනිස්සු ගමන් බිමන් යන්නෙ මේ පාරේ. හල්කඳවිල ඉඳන් මතුගමට යන්න ඉතාම කෙටි දුරයි මේ මගුරුබඩ තියෙන්නෙ. ඉතින් මේ හැමෝම මේ පාරෙන් යනවා. දැන් අවුරුදු කීපයකම ඉඳලා මේ පාර අබලන් වාහනයක් නෙවෙයි පයින්වත් යන්න බැහැ. සමහර තැන් මඩ වගුරු බවට පත්වෙලා.මාර්ගය දෙපස වෙසෙන බොහෝ පිරිස් ප්‍රවාහන අවශ්‍යතා සපුරා ගන්නේ මතුගම ප්‍රධාන මාර්ගයට ගමන් කිරීමෙනි. වසර ගණනාවක් ගියද මේ ගම්මාන හරහා ගමන් කිරීමට පොදු ප්‍රවාහන ක්‍රමයක් සකසා දීමට බලධාරීහු කටයුතු කළේ නෑ.දීපානි රේණුකා - “සුනාමියෙන් අවතැන් වුණු අය වෙනුවෙන් සුනාමි ගම්මාන දෙකක් මාරගස්විල ප්‍රදේශයේ තියෙනවා. බේරුවල ඇතුළු ගොඩක් දුර ප්‍රදේශවල රැකියා කරන අය දැන් මෙහෙ ඉන්නවා. හදිසි ලෙඩෙක් රෝහලට ගෙනියන්න වුණොත් ඇතිවන තත්ත්වය හිතාගන්නවත් බෑ.අයෝමා නිලංගනී - “අපි සුනාමි ගම්මානයේ ජීවත්වන අය. අපිට බොන්න වතුර සපයගන්න එකත් ප්‍රශ්නයක් වෙලා. වතුර ටැංකියක් හැදුවා. ඒකේ ආවේ මඩ වතුර. වතුර ගත්තු නළ ළිං අද විනාශ වෙලා. ඒවා හදලා දෙන්නෙ නැහැ. කන්දෙ ඉන්න අපි මේ නිසා පුදුම දුකක් විඳිනවා. බස් එකකට නගින්න සෑහෙන දුරකට පයින් යන්න ඕනා. අපි හැමෝටම ත්‍රීවීල්වල හැමදාම යන්න බැහැ. පාර හදලා නගරයට යන්න එන්න ක්‍රමයක් උදේට හවසට හරි හදලා දෙනවා නම් ලොකු දෙයක්.”බේරුවල ප්‍රාදේශීය සභා ප්‍රදේශයට කෙටි දුරක් හා දොඩම්ගොඩ ප්‍රාදේශීය සභාවට මෙම ගම්මාන අයත් වේ. වසර කීපයක සිට අධික දුක්බර ජීවිත ගෙවන මාරගස්විල හා මගුරුබඩ ජනතාවගේ ගැටලු විසඳා දීම බලධාරීන්ගේ යුතුකමකි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=r1011224</link>
    <topic>ශිෂ්‍යත්වය සමත් කටානේ දරුවන් 131 දෙනකුට උපහාර උත්සවයක්</topic>
    <author>කොච්චිකඩේ විශේෂ - ඩී. මිහිදුකුල කටාන සමූහ - නිශ්ශංක පියරත්න</author>
    <content>පහේ ශිෂ්‍යත්ව විභාගය දරුවකුගේ අනාගතය තීරණය කරන එකම කඩ ඉම යැයි සිතන්න එපා. ලකුණු අඩුවුණා කියලා කලකිරෙන්න එපා. ඇතැම් මවුපියන් සහ ගුරුවරු එම දරුවන්ව අඩුවෙන් සලකන ස්වභාවයක් තියනවා.එසේ නොකර එම දරුවන්ගේ දක්ෂතා හැකියාවන් හඳුනාගැනීමට උත්සාහ කළ යුතුයැයි පාර්ලිමේන්තු මන්ත්‍රීනි හා ජෙයරාජ් ප්‍රනාන්දුපුල්ලේ අධ්‍යාපන සංවර්ධන පදනමේ සභාපතිනි විශේෂඥ වෛද්‍ය සුදර්ශිනී ප්‍රනාන්දුපුල්ලේ මහත්මිය පැවැසුවාය.ඒ මහත්මිය එසේ කීවේ කටාන අධ්‍යාපන කොට්ඨාසයේ පහේ ශිෂ්‍යත්ව විභාගය සමත් ශිෂ්‍ය ශිෂ්‍යාවන් 131 දෙනකුට උපහාර පිදීම හා ත්‍යාග ලබාදීම සඳහා තිඹිරිගස්කටුව දුටුගැමුණු මහ විද්‍යාලයේ පැවැති උත්සවයකදීය. එම අධ්‍යාපන සංවර්ධන පදනමේ උපදෙස් පරිදි මේ උත්සවය සංවිධානය කර තිබුණි.එම දරුවන්ට අධ්‍යාපනය ලබාදුන් ගුරු මෑණිවරුන්ට හා ගුරු පියවරුන්ට ත්‍යාග පිරිනැමීමද මෙදින සිදුවුණි.ඒ මහත්මිය මෙසේ ද කීවාය.අධ්‍යාපනයට ආයෝජනය කරන දෙය කවදාවත් අපතේයන්නේ නැහැ.ලෝකයේ කිසිම රටක අපේ රටේ වගේ අධ්‍යාපනය හා සෞඛ්‍ය සේවා නොමිලේ ලබා දෙන්නේ නෑ.පහේ ශිෂ්‍යත්ව විභාගය අසමත් වුණාට වෙනත් සැඟවුණු දක්ෂතා බොහෝමයක් තිබෙන්නට පුළුවන්. ඒවා හඳුනාගැනීම මවුපියන්ගෙත් ගුරුවරුන්ගෙත් යුතුකමක්.දැන් යුද්ධය නැහැ. රට සාමකාමියි. අනාගතයට අවශ්‍ය දරු කැලක් බිහිකිරීම පාසල්වලින් කළ යුතුයි.අපි වැඩිහිටියන් වශයෙන් ඒ සඳහා කැපවෙමු.කලාප අධ්‍යාපන අධ්‍යක්ෂ පුෂ්පකුමාර කහගුල්ල, අධ්‍යාපන පදනමේ භාණ්ඩාගාරික ජේ. එම්. ගුණතිලක මහත්වරුද මෙහිදී කතා කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=r1011225</link>
    <topic>කුරුණෑගල සහ පුත්තලමට අලුතින් කර්මාන්තශාලා 68ක්</topic>
    <author>ආරියපාල වංශතිලක – කුරුණෑගල මධ්‍යම විශේෂ</author>
    <content>කුරුණෑගල සහ පුත්තලම දිස්ත්‍රික්කවල කර්මාන්ත ශාලා 68ක් අලුතෙන් ඉදිකිරීමට රජය කටයුතු යොදා ඇතැයි කුරුණෑගල දිස්ත්‍රික් ලේකම් කුසුම් හෙට්ටිගේ මහත්මිය සඳහන් කරයි.රැකියා තිස්දහසක් පමණ මෙමගින් උත්පාදනය වන බවද දිස්ත්‍රික් ලේකම්වරිය අවධාරණය කළාය. කුරුණෑගල දිස්ත්‍රික් සංවර්ධන කමිටු රැස්වීමේදී හෙට්ටිගේ මහත්මිය මේ බව හෙළි කළාය.සමූපකාර සහ අභ්‍යන්තර වෙළෙඳ කටයුතු ඇමැති ජෝන්ස්ටන් ප්‍රනාන්දු මහතාගේ ප්‍රධානත්වයෙන් කමිටු රැස්වීම පසුගියදා පැවැත්විණි.කුරුණෑගල දිස්ත්‍රික්කයේ ඉදිවන කර්මාන්තශාලා සැලැසුම්කැර ඇත්තේ මාකදුර, දඹදෙණිය, පොල්ගහවෙල, මාවතගම ප්‍රදේශවලය. මේ කර්මාන්තශාලා ඉදිකිරීම සඳහා ආයෝජකයන්ට සියලු යටිතල පහසුකම් සපයා ඇති බවද හෙට්ටිගේ මහත්මිය පැවැසුවාය.කෘමිනාශක නිශ්පාදනය කරන කර්මාන්තශාලාවක් දඹදෙණිය මැතිවරණ කොට්ඨාසයේ ඉදිවෙමින් පවතින බවද එහිදී අනාවරණය විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=r1011226</link>
    <topic>ලෙබනන් සාම සාධක හමුදාවට ශ්‍රී ලාංකීය භට කණ්ඩායමක්...</topic>
    <author/>
    <content>ලෙබනනයේ සාම සාධක හමුදාවට එක්වන පළමු ශ්‍රී ලාංකික යුද හමුදා භට කණ්ඩායම පනාගොඩ ශ්‍රී ලංකා පාබල හමුදා ක්‍රීඩාංගණයේදී පෙරේදා (20) විසිර ගියහ. ශ්‍රීමත් ජෝන් කොතලාවල ආරක්‍ෂක විද්‍යා පීඨයේ උප කුලපති මේජර් ජනරාල් මිලින්ද පීරිස් මහතා මෙහි ප්‍රධාන ආරාධිතයා ලෙස සහභාගි විය.ලෙබනනයේ සාම සාධක හමුදාවට එක්වන ශ්‍රී ලංකා යුද හමුදා යාන්ත්‍රික පාබල රෙජිමේන්තුවේ පළමු කණ්ඩායම සාමාජිකයින් එකසිය පනහකින් සමත්විතය. විශේෂිත පුහුණුවකට ලක් කළ සුනඛයින් හතර දෙනෙකු ද සිටිති. සන්නද්ධ රථ අටක් ඇතුළු වාහන විසි අටකින් සමන්විත බළඇණියේ ප්‍රධාන අණදෙන නිළධාරී ලුතිනන් කර්නල් ශාන්ත හේරත් මහතාය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=s1011221</link>
    <topic>මීටර් 1500 තරගයට චමින්ද විජේකෝන් අද තරග බිමේ</topic>
    <author>ප්‍රින්ස් ගුණසේකර චීනයේ ගුවැංෂු සිට</author>
    <content>චීනයේ ගුවැංෂු නුවර දැන් පැවැත්වෙන ආසියානු ක්‍රීඩා උළෙලේ මලල ක්‍රීඩා තරග ආරම්භ වූ ඊයේ දිනයේදී උස පැනීමෙන් මංජුල කුමාර අවසන් තරගයට සුදුසුකම් ලැබූ අතර ප්‍රසන්න සම්පත් අමරසේකර මීටර් 400 තරගයේ අවසන් පූර්ව වටයට සදුසුකම් ලැබීය. මීටර් 400 කාන්තා තරගයේදී චන්ද්‍රිකා සුභාෂිණී තත්පර 53.22 කින් තරගය නිම කළ අතර අවසන් පූර්ව වටයට පිවිසියාය. ඇයගේ කාලය ද මේ තරගවාරයේ හොඳම කාලය විය.ගුවැංෂු ආඩ්ටී ක්‍රීඩාංගණයේ 85000ක පමණ පේ‍්‍රක්ෂක පිරිසක් ඉදිරියේදී මංජුල කුමාර මීටර් 2.15ක උසකින් තරගය නිම කළ අතර ප්‍රසන්න අමරසේකර තත්පර 46.35කින් තරගය නිම කළේය. ප්‍රසන්න මේ තරග වාරයේ වාර්තා කළ හොඳම කාලය ද මෙය විය.මෙයට මාසයකට කලින් නිමාවූ පොදු රාජ්‍ය මණ්ඩලීය ක්‍රීඩා උළෙලේදී ඔහු තත්පර 46.89ක දක්ෂතාවක් පෙන්නුම් කළේය.ශ්‍රී ලංකාවේ පදක්කම් බලාපොරොත්තුවක් වන මීටර් 1500 තරග ඉසව්වට චමින්ද විජේකෝන් අද සහභාගි වෙයි. මෙයට අමතරව ශ්‍රී ලංකාව, කොරියාව හා ඉන්දියාව සමග රගර් තරග 2ක්ද, පාකිස්තානය සමග ස්කෝෂ් තරගයක් ද අද පැවැත්වේ.කිලෝ ග්‍රෑම් 57-60 කාන්තා බොක්සිං තරගයේදී නෙරංජලා සේනානායක තායිලන්ත ක්‍රීඩිකාවට පරාජය වූවාය.ශ්‍රී ලංකාව හා සත්කාරක චීනය අතර පැවැති රගර් තරගය 26-5ක් ලෙස ශ්‍රී ලංකාව පරාජය විය. විශ්වමිත්‍ර ජයසිංහ ට්‍රයි දිනුමක් ලබා ගත්තේය.ශ්‍රී ලංකා අංක එක මහේෂ් වසන්ත යුගලය අවසන් කණ්ඩායම් 16 අතරට තාක්ෂණික නිරීක්ෂණ අනුව පැමිණියේ නැත.ප්‍රථම තරග දෙකෙන්ම ජය ලබා “එච්” කාණ්ඩයේ පෙරමුණටම පැමිණ සිටි ඔවුන් අවසන් තරගයේ දී ඉන්දුනීසියාව සමග උපක්‍රමශීලී අවසානයක් බලාපොරොත්තු වුණද එම තරගය පරාජයවී තෙවැනි ස්ථානයට පත්වීමෙන් අවසන් කණ්ඩායම් නොලැබීය.අවසන් කණ්ඩායම් 16 අතරට පිවිසි ශ්‍රී ලංකා බීච් වොලිබෝල් අංක දෙක කණ්ඩායමේ අසංක හා පුබුදු කසකස්තානයට පරාජයවී තරගාවලියෙන් ඉවත්වූ අතර කාන්තා කණ්ඩායම් දෙකද අවසන් කණ්ඩායම් 16 අතර තරගයේදී පරාජය විය.ගොල්ෆෆ් ක්‍රීඩක මිතුන් පෙරේරා අවසන් ප්‍රතිඵලය අනුව 14 වැනි ස්ථානයට පත්විය. චන්ද්‍රදාස, විජිත බණ්ඩාර හා නඩරාජා යන ක්‍රීඩිකයන් එක්වූ කණ්ඩායම් ඉසව්වේදී ශ්‍රී ලංකාවට 12වැනි ස්ථානය හිමිවිය.ශ්‍රී ලංකා ක්‍රීඩා කණ්ඩායමට නියමිතවූ ක්‍රීඩා 16ක තරග දැනට අවසන්ව ඇති අතර එම ක්‍රීඩක ක්‍රීඩිකාවෝ කොළඹට අදියර කිහිපයක් යටතේ පැමිණීමට නියමිතය.ජිම්නාස්ටික් , වෙඩිතැබීම, ගොල්ෆ්, බීච් වොලිබෝල්, පිහිනුම්, ටයිකොන්ඩෝ, ටෙනිස්, බැඩ්මින්ටන්, ඔරුපැදීම, රුවල් ඔරු පැදීම, බොක්සිං, ටේබල් ටෙනිස්, වූෂු, රිද්මයානුකූ®ල පිහිනුම්, පිහිනුම්, කරාටේ, හා බර ඉසිලීම දැනට අවසන්ව ඇත. සංචාරකයන් බවට පත්වූ සමහර ක්‍රීඩක ක්‍රීඩිකාවෝ තම පෞද්ගලික දක්ෂතා දියුණු කරගැනීමට හෝ මේ ක්‍රීඩා උළෙල අත්දැකීමක් කර ගැනීමට අපොහොසත් වූහ.පිරිමි කණ්ඩායම් ස්කොෂ් තරගය හොංකොං සමග පැවැති අඅතර එහිදී වට 3 – 0 ක පරාජයක් ශ්‍රී ලංකාවට හිමිවිය.මේ කණ්ඩායම තරගයට ශ්‍රී ලංකාව වෙනුවෙන් ගිහාන් සුවාරිස්, නවීන් සමරසිංහ හා බිනුර ජයසූරිය ක්‍රීඩා කළහ.කාන්තා හා පිරිමි ඒකළ පාපැදි තරගයට එක්වූ ලසන්ති ගුණතිලක හා ලක්ෂ්මන් විජේරත්න කාලය මැනීමේ තරගවලදී ප්‍රබල පසුබැසීමටක ලක්වූහ.කිලෝමීටර් 35.6කදී දුරකින් යුත් කාන්තා තරගය ලසන්ති ගුණතිලක මිනිත්තු 59.08:18කදී ක්‍රිඩිකාවන් 14 කින් 13 වැනියා විය.කිලෝමීටර් 53.4කින් යුත් පිරිමි තරගය ලක්ෂ්මන් විජේරත්න පැය 1: 21:- 13කදී ක්‍රීඩකයන් 20කින් 19 වැනියා ලෙස නිම කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=s1011222</link>
    <topic>කොදෙව් පිට දඟ පන්දු යවන්නාගේ පන්දු යැවීමේ ඉරියව් පිළිබඳ පරීක්‍ෂණයක්</topic>
    <author/>
    <content>ශ්‍රී ලංකාව හා කොදෙව් පිල අතර පැවැති පළමු ටෙස්ට් තරගයෙන් පසුව කොදෙව් පිලේ දඟ පන්දු යවන ක්‍රීඩක ශේන් ශිලිංෆෝඩ් ගේ පන්දු යැවීමේ ඉරියව් සැක සහිත බවට වාර්තාවක් ලැබී ඇතැයි ජාත්‍යන්තර ක්‍රිකට් කවුන්සිල ප්‍රකාශයක් උපුටා දක්වමින් ඒ. එෆ්. පී. පුවත් සේවය ප්‍රකාශ කළේය.ගාල්ලේ දී සිය සිවුවැනි ටෙස්ට් තරගයට ක්‍රීඩා කළ මේ පිට දඟ පන්දු යවන්නා ශ්‍රී ලංකා පළමු ඉනිමේ කඩුලු 4 ක් දවාලීමට සමත් විය. ගාල්ලේ පැවැති ටෙස්ට් තරගයේ ශීලිංෆෝඩ් විසින් යවනු ලැබූ ඇතැම් පන්දු නීති විරෝධී ඉරියව් පෙන්නුම් කරන බවත් එම ටෙස්ට් තරගයේ විනිසුරුවන්ගේ වාර්තාව උපුටා දක්වමින් අයි.සී.සී ය නිවේදනය කළේය. අයි.සී.සී නීති පද්ධතියට අනුකූලව ශීලිංෆෝඩ් ගේ පන්දු යැවීමේ ඉරියව් පිළිබඳව පරීක්‍ෂණ කටයුතු පැවැත්වෙන බව එම නිවේදනයේ සඳහන් වේ.අයි.සී.සී යේ විශේෂඥ කමිටුවේ සාමාජිකයකුගේ මෙහෙයවීම මත ස්වාධීන විශ්ලේෂකයකු මගින් පිට පන්දු යැවීමේ ඉරියව් ඉදිරිපත් කිරීමට ශිලිංෆෝඩ් ට සිදුවනු ඇත.මේ වාර්තාව දින 21 ක් ඇතුළත ඉදිරිපත් කළ යුතු වන අතර ඒ සමඟ කොදෙව් ක්‍රිකට් පාලක මණ්ඩලයේ වාර්තාවක් ද අයි.සී.සී යට ඉදිරිපත් කළ යුතුව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=s1011223</link>
    <topic>දෙවැනි ටෙස්ට් තරගයට නුවන් කුලසේකර කැඳවයි</topic>
    <author/>
    <content>සංචාරක කොදෙව් පිල සමඟ ආර්. පේ‍්‍රමදාස ක්‍රීඩාංගණයේ හෙට (23) ආරම්භ වීමට නියමිත දෙවැනි ටෙස්ට් තරගය සඳහා වේග පන්දු යවන ක්‍රීඩක නුවන් කුලසේකර යළි ශ්‍රී ලංකා කණ්ඩායමට කැඳවා තිබේ.කුලසේකර මඳ වේග පන්දු යවන ක්‍රීඩක හලාවත මේරියන්ස්පිටල් 24 හැවිරිදි ෂමින්ද එරංග කණ්ඩායමට කැඳවා ඇති අතර පළමු ටෙස්ට් තරගයට ක්‍රීඩා කළ තිලාන් තුෂාර හා ධම්මික ප්‍රසාද් දෙවැනි ටෙස්ට් තරගය සඳහා නම් කළ 16 දෙනෙකුගෙන් යුත් පිරිසක් ශ්‍රී ලංකා කණ්ඩායමෙන් ඉවත් කර තිබේ. පළමු ටෙස්ට් තරගය සඳහා ක්‍රීඩා නොකළ වේග පන්දු යවන්නන් වන සුරංග ලක්මාල් සහ දිල්හාර ප්‍රනාන්දු දෙවැනි ටෙස්ට් තරගය සඳහා නම් කළ ශ්‍රී ලංකා පිලට ඇතුළත් වන අතර සුරංග ලක්මාල්ට දෙවැනි ටෙස්ට් තරගයේ දී ටෙස්ට් දොරටු විවර වීමට බොහෝ දුරට ඉඩ ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=s1011224</link>
    <topic>අන්තර් සමාජ එක්දින තරගමාලාව දෙසැම්බර් 1දා ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය මඟින් සංවිධානය කරන අන්තර් සමාජ ක්‍රිකට් තරගාවලියේ එක්දින ක්‍රිකට් තරගමාලාව ලබන මස 1 වැනිදා ආරම්භ වීමට නියමිතය. දිවයිනේ ප්‍රධානතම ක්‍රීඩා සමාජ 21ක් තරගවදින මේ තරගමාලාවේ පළමු කොටසේ තරගාවලියට ක්‍රීඩා සමාජ 11ක් ද දෙවැනි කොටසේ තරගාවලියට ක්‍රීඩා සමාජ 10ක් ද තරග වදිති.පළමු කොටසේ එක්දින තරගාවලිය සඳහා ‘ඒ’ සහ ‘බී’ කාණ්ඩ යටතේ තරග පැවැත්වෙන අතර ‘ඒ’ කාණ්ඩයට ද්‍රවිඩ සංගම්පිල හලාවත මේරියන්ස්, සී. සී. සී, එන්. සී. සී, බදුරඑළිය හා ලංකන් ක්‍රීඩා සමාජය ඇතුළත් වෙති. ‘බී’ කාණ්ඩයට එස්. එස්. සී, කෝල්ට්ස්, බිලූමිෆීල්ඩ්, රාගම හා සරසන්ස් කණ්ඩාය ඇතුළත් ය.දෙවැනි කොටසේ තරගාවලිය ද ‘ඒ’ හා ‘බී’ වශයෙන් කාණ්ඩ 2ක් යටතේ තරග පැවැත්වේ. මෙහි ‘ඒ’ කාණ්ඩයට පොලිසිය, ගුවන්, නාවික, මුවර්ස් හා පාණදුර කණ්ඩායම් ඇතුළත් වන අතර ‘බී’ කාණ්ඩයට යුද, බී. ආර්. සී, සිංහ, සීදූව, රද්දොළුව සහ අන්තෝනියන්ස් කණ්ඩායම ඇතුළත් වෙති.පළමු කොටසේ තරගදෙසැ. 1-ලංකන් - බදුරඑළිය, එන්. සී. සී - සී. සී. සී , ද්‍රවිඩ සංගම් – හලාවත මේරියන්ස්, කෝල්ට්ස් - එස්. එස්. සී , රාගම – බිලූමිෆීල්ඩ්, දෙසැ. 3 – බදුරඑළිය – එන්. සී. සී , හලාවත – ලංකන් , සී. සී. සී – ද්‍රවිඩ සංගම්, බ්ලූමිෆීල්ඩ් – එස්. එස්. සී, සරසන්ස් - කෝල්ට්ස් ,දෙසැ - 5 – බදුරඑළිය – හලාවත, සී. සී. සී – ලංකන් , එන්. සී. සී. – ද්‍රවිඩ සංගම්, සරසන්ස් - බ්ලූමිෆීල්ඩ්, එස්. එස්. සී – රාගම,දෙස - 7 ද්‍රවිඩ සංගම් – ලංකන්, කෝල්ට්ස් - රාගම, එස්. එස්. සී - සරසන්ස්, සී. සී. සී – බදුරඑළිය, එන්. සී. සී – හලාවත.දෙසැ. 9 හලාවත - සී. සී. සී, ලංකන් – එන්. සී. සී, ද්‍රවිඩ සංගම් – බදුරඑළිය, බිලූමිෆීල්ඩ් - කෝල්ට්ස්, රාගම - සරසන්ස්දෙසැ 15 – අවසන් පූර්ව තරගදෙසැ 18 – අවසන් මහා තරගයදෙවැනි කොටසේ තරගදෙසැ 1 - පොලිසිය – පාණදුර , නාවික – ගුවන්, අන්තෝනියන්ස් - සිංහ, බී. ආර්. සී - සීදුව,දෙසැ 3 – මුවර්ස් - පොලිසිය, පාණදුර – ගුවන්, බී. ආර්. සී – යුද, සීදුව - සිංහදෙසැ 5 – පාණදුර – නාවික, ගුවන් – මුවර්ස්, සීදුව - අන්තෝනියන්ස්, සිංහ – යුදදෙසැ 7 – මුවර්ස් - පාණදුර, පොලිසිය – නාවික, අන්තෝනියන්ස් - බී. ආර්. සී, යුද - සීදුව,දෙසැ 9 - සිංහ – බී. ආර්. සී, ගුවන් - පොලිසිය, නාවික – මුවර්ස්, යුද – අන්තෝනියන්ස්දෙසැ 13 – අවසන් පූර්ව තරගදෙසැ 17 – අවසන් මහා තරගය.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=s1011225</link>
    <topic>ජගත් මලල ක්‍රීඩා සූරතාවලිය බීජිං නුවරට ගෙන යයි</topic>
    <author>පැරිසිය (ඒ. එෆ්. පී.)</author>
    <content>2015 වසරේ ලෝක මලල ක්‍රීඩා සූරතාවලිය පැවැත්වීම සඳහා චීනයේ බීජිං නුවර තෝරාගත් බව ජාත්‍යන්තර මලල ක්‍රීඩා සම්මේලනය නිවේදනය කළේය.2015 වසරේ පැවැත්වීමට නියමිත 15 වැනි ලෝක මලල ක්‍රීඩා සූරතාවලිය චීන අගනුවර “බර්ඩ්ස් නෙස්ට්” ක්‍රීඩාංගණයේ පැවැත්වෙනු ඇතැයි ජගත් මලල ක්‍රීඩා සම්මේලනයේ සභාපති ලැමින් ඩියැක් මාධ්‍ය නිවේදනයක් නිකුත් කරමින් ප්‍රකාශ කළේය. මේ අනුව ලෝක මලල ක්‍රීඩා සූරතාවලිය පැවැත්වෙන සිවුවැනි ආසියාතික නගරය ලෙස බීජිං නුවර වාර්තා පොතට එක්වනු ඇත. මීට පෙර 1991 වසරේදී ජපානයේ තෝකියෝ නුවර ද 2007 වසරේදී ඔසාකා නුවර ද ලෝක මලල ක්‍රීඩා සූරතාවලිය පැවැත්වූ අතර ලබන වසරේදී එය දකුණු කොරියාවේ ඩයිගු නුවර පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=s1011226</link>
    <topic>කරාතේ ක්‍රීඩාවට හපන් යුනුස් රිස්මි</topic>
    <author>බේරුවල විශේෂබී. එම්. මුක්තාර්</author>
    <content>පානදුර ලයිසියම් ජාත්‍යන්තර පාසලේ 6 වන ශ්‍රේණියේ යූනුස් රිස්ම් රවුෆ් කොළඹ සුගතදාස ගෘහස්ථ ක්‍රීඩාංගණයේ දී පැවැති 20 වැනි සංවත්සරික ඉටෙසූකායි ජාතික කරාතේ සූරතා තරග මාලාවේ දී අවුරුදු 11 න් පහළ ඒකල කුමයිට් තරග සඳහා රන් පදක්කමක් දිනා ගත්තේය. ජපන් කරාටෙඩෝ ඉටෙසූකායි (බ්ඒර්‍ථඒව් ම්ඒඅඒඊඡ්ච්ර්‍ණ ධ්ඊර්‍ණඉඋම්ඒධ්) සංගමයේ ශ්‍රී ලංකා ශාඛාව මගින් සංවිධානය කරන ලද මෙම තරගාවලිය පසුගියදා සුගතදාස ගෘහස්ථ ක්‍රීඩාංගණයේදී පැවැත්විණි.ඉටෝසු රූ කරාටෙඩෝ (ධ්ඊර්‍ණඉඋඊකඋ ම්ඒඅඒඊඡ්ච්ර්‍ණ) සටන්ක්‍රම මැනවින් හදාරා ඇති යුනිස් සුදු, කහ, තැඹිලි, කොළ සහ දම් පටි දිනා ඇති අතර ලබන මාසයේ දී මැලේසියාවේ ක්වාලාම්පූර් නගරයේ පැවැත්වීමට නියමිත කරාටෙඩෝ ඉටොසූකායි තරගාවලියට සහභාගිවීමටද සුදුසුකම් ලබා සිටී.ජපාන කරාටෙඩෝ ඉටොසූකායි සංගමයේ ශ්‍රී ලංකා ශාඛාවේ නියෝජිත හා ප්‍රධාන පුහුණුකරු වන සේන්සෙයි ආර්. ජේ. ඇලෙක්සැන්ඩර් මහතා යටතේ ඔහු පුහුණුව ලබයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=f1011221</link>
    <topic>සංවර්ධන ඉලක්ක ජය ගැනීමට ජනපතිට ශක්තිය තිබෙනවා</topic>
    <author>සාකච්ඡා කෙළේ උදිත ගුණවර්ධන</author>
    <content>හම්බන්තොට මාගම්පුර වරායේ වැඩකටයුතුවල පළමු අදියර මේ වෙද්දි නිමාවට පත් වී තිබෙනවා විතරක් නෙමෙයි. එහි පළමු අදියර ජනතා අයිතියටත් පත් කර අවසානයි. මෙය ශ්‍රී ලාංකේය ඉතිහාසයේ සුවිශේෂ අවස්ථාවක් විදිහට හඳුන්වා දිය හැකියි.මාගම්පුර වරාය පිළිබඳ වූ සැලැසුම තිබුණේ බොහෝ කාලයක සිටයි. මෙයට බොහෝ අය සැලැසුම් හැදුවත් ඒ කිසිදු සැලැසුමක් ක්‍රියාත්මක වුණේ නැහැ. එයට හේතු වුණේ එදා සිටි පාලකයන් මේ වරාය ඉදි කිරීම පිළිබඳ උනන්දුවක් නොතිබීමයි.මාගම්පුර වරාය කියන්නෙ සුදු අලියෙක්, පුස්සක් විදිහටයි විපක්‍ෂය සඳහන් කළේ. එහෙත් අද ඔවුන්ගේ මේ සියලු චෝදනා ජනතාව මුලාකරන බොරු බේගල් බවට පත් වෙලා ඉවරයි. මට මතකයි පසුගිය දවස්වල දූෂමාන ආරංචි පැතිරෙව්වා මාගම්පුර වරායට වතුර පිරෙන්නේ නැහැ හිලක් තියෙනවා, ඉවුර සවිමත් නැහැ කියලා. ඒත් හැම දෙයක් ම අද බොරු වෙලා ඉවරයි. මේ වරායේ කටයුතු සම්පූර්ණයෙන් අවසන් වූ පසු රටට විශාල ප්‍රතිලාභයක් ලබා ගැනීමට පුළුවන්කම ලැබිලා තිබෙනවා. වරායේ පළමු අදියර නිමා වූ සැනින් අප වරායේ දෙවන අදියරේ වැඩ කටයුතු සඳහා මුල්ගල් තබනු ලැබුවා.දෙවන අදියරේ වැඩ කටයුතු මීළඟ අවුරුදු දෙකේදී අප විසින් අවසන් කිරීමට නියමිතව තිබෙනවා. වරායේ සියළු කටයුතු නිමාවීමට තව අවුරුදු කිහිපයක් ගතවේවි.වරාය බිහිවීමත් සමඟ විදේශයන් සමඟ තිබූ අපගේ සබඳතා තවදුරටත් ශක්තිමත් වෙනවා. මෙතෙක් කල් දිවයිනේ දකුණට බරව තිබූ දිස්ත්‍රික්කවලට සංවර්ධනයේ ප්‍රතිලාභ ලැබුණේ නැහැ. සියලු ප්‍රතිලාභ රැදී තිබුණේ බස්නාහිර පළාතට පමණයි. එයට හේතු වුණේ රටේ සියළු ආර්ථීක ක්‍රියාකාරකම් කොළඹ නගරය ආශි‍්‍රතව සිදුවීමයි.ඒත් දිවයිනේ දකුණු ප්‍රදේශයට මාගම්පුර වරාය ලැබීම තුළ මේ සංවර්ධනයේ ප්‍රතිලාභ මේ ප්‍රදේශවලටත් ලැබෙනවා. මාර්ග පද්ධතිය නවීකරණයවීම, අලුත් මාර්ග ඉදිවීම, ආයෝජකයන් පැමිණීම ඇතුළු බොහෝ ධනාත්මක දේවල් මේ වරාය ව්‍යාපෘතිය නිසා සිදුවෙනවා.වරාය ව්‍යාපෘතිය පමණක් නොවෙයි, මත්තල ගුවන් තොටුපොළ, සෙසු වරාය සංවර්ධන ව්‍යාපෘති, ජල යෝජනා ක්‍රම ඇතුළු සුවිශාල වැඩසටහන් රැසක් ක්‍රියාත්මක වෙනවා. මෙහි සියලු ප්‍රතිලාභ ජනතාවට ලැබන දිනය වැඩි ඈතක නොවෙයි.ඔබ කියූ විදිහට ම මෙහි ඉදිකිරීම් කටයුතු දැනටමත් ආරම්භ වී තිබෙනවා. මා විශ්වාස කරන විදිහට මෙහි ඉදිකිරීම් කටයුතු තව වසර දෙකක් හෝ තුනක් ගතවීමට පෙර නිමා වීමට තිබෙන්නේ.සමහරු අහනවා ඇයි මේ තවත් ගුවන්තොටුුපොළක් ලංකාව වගේ රටකට කියලා. ඒ විදිහට ප්‍රශ්න කරන අය එක්කෝ මෝඩයි, නැතිනම් කුහකයි. ඒ නිසා තමයි මේ විදිහේ අදහස් පළ කරන්නේ. ඒත් ලෝකයේ සෙසු රටවල්වල තත්ත්වය පිළිබඳ අවබෝධයක් ඇති අය දන්නවා ඇත්ත තත්ත්වය මොකක්ද කියලා. බොහෝ රටවල ප්‍රධාන ජාත්‍යන්තර ගුවන් තොටුපොළට අමතරව තවත් ජාත්‍යන්තර ගුවන් තොටුපොළක් තිබෙනවා. එයට හේතුව වෙලා තිබෙන්නේ යම් හේතුවක් නිසා එක් ගුවන් තොටුපොළක් අවහිර වුණොත් තවත් ගුවන්තොටුපොළක් තිබිය යුතුයි ගුවන් ප්‍රවාහන පද්ධතිය අඛණ්ඩව පවත්වාගෙන යාමට. ඒ නිසා තමයි මත්තල වගේ දුර බැහැර ප්‍රදේශයක ජාත්‍යන්තර මට්ටමේ ගුවන්තොටුපොළක් ඉදිවෙන්නේ.ශ්‍රී ලංකාව වගේ රටක විපක්‍ෂයක හැසිරීම මේ විදිහ තමයි. මොන පක්‍ෂය විපක්‍ෂයට ආවත් ඔවුන් හැසිරෙන්නේ මේ විදිහට තමයි. අද විපක්‍ෂය හොඳින් ම දන්නව මේ රටේ විශාල සංවර්ධනයක් වෙනවා කියලා. ආණ්ඩු පක්‍ෂයේ අපත් සමඟ පුද්ගලික මිත්‍රකම් ඇති කරගත් විපක්‍ෂ මන්ත්‍රීවරු ඉන්නවා. ඒ අය අපත් එක්ක පුද්ගලිකව කියනවා රටේ විශාල වැඩ කොටසක් මේ ආණ්ඩුව සිදුකළා කියලා. ඒක තමයි ඒ අයගේ හෘදසාක්‍ෂිය, ඒත් පාර්ලිමේන්තුවේ දී මාධ්‍ය ඉස්සරහ ඒ අයට මේ ඇත්ත පිළිගෙන කතා කරන්න බැහැ.මාත් පිළිගන්නවා මේ දිනවල ජීවන මිල යම් ප්‍රමාණයකට ඉහළ යාමක් තිබෙනවා කියලා. ඒත් ආණ්ඩුව මේ තත්ත්වය පාලනය කිරීමට වැඩ රාශියක් සිදු කර තිබෙන්නේ. මහා යුද්ධයක් ජයගෙන රට සංවර්ධනයේ මාවත වෙත යොමු වී තිබෙන්නේ. ඒ නිසා අප මේ මොහොතේ දී සංවර්ධනය ජීවන මිල ඉහළ යාම යන හැම දෙයක් පිළිබඳම අවධානයෙන් සිටිය යුතුයි. ඒ සියල්ල ගැනම අවධානය යොමු කර තමයි අප තීරණ ගත යුත්තේ.ජනතාව වුවත් අද තේරුම් ගෙන තිබෙන්නේ මේ තත්ත්වය මොකක්ද කියලා. ඉස්සර තමයි මිනිස්සු හිතුවේ රටට වඩා බඩ වටිනවා කියලා. ඒත් තත්ත්වය එහෙම නෙමෙයි, අද මිනිස්සු දන්නවා කෙටි කාලීන ලාබ ලබා ගන්නවාට වඩා සිදු කළ යුත්තේ රට දිනවන වැඩපිළිවෙළක් සමඟ බද්ධවී කටයුතු කිරීම කියලා.මේ සියල්ල ම චෝදනා පමණයි. එහෙම නැතිව මේ චෝදනාවලට පදනමක් තිබෙනවා කියලා මානම් සිතන්නේ නැහැ. දේශපාලන වශයෙන් අවලංගු වූ පාර්ශව තමයි මේ වගේ දේවල් ඉදිරියට දමමින් වැඩ කරන්න උත්සාහ කරන්නේ.ප්‍රජාතන්ත්‍රවාදය මානව අයිතින් උල්ලංඝණය වෙනවා කියලා චෝදනා තිබුණට මහ පොළොවේ තිබෙන ඇත්ත තත්ත්වය එය නොවෙයි. නිසි වේලාවට මේ රටේ හැම මැතිවරණයක් ම තිබෙනවා. ජනතාව සාමකාමීව ගිහින් පක්‍ෂවත්, විපක්‍ෂවත් සිය කැමැත්ත පළකරනවා. එහෙම තියෙද්් දි අප කොහොමද කියන්නේ මේ රටේ ප්‍රජාතන්ත්‍රවාදය නැහැ කියලා. සිහි බුද්ධිය තිබෙන ඕනෑ ම පුද්ගලයකු දන්නවා මේ රටේ ප්‍රජාතන්ත්‍රවාදය ඉතාමත් ඉහළින් තිබෙනවා කියලා. අපට ප්‍රජාතන්ත්‍රවාදය, මානවහිමිකම් සුරැකීම පිළිබඳ දීර්ඝකාලීන ඉතිහාසයක් තිබෙනවා.ඒත් අද ප්‍රජාතන්ත්‍රවාදය ගැන මානව අයිතින් පිළිබඳ කතා කරන එජාපය තමයි මේ රටේ මානව අයිතින් හා ප්‍රජාතන්ත්‍රවාදය විනාශ වෙන විදිහට වැඩ කළේ. ඔවුන්ට ඒ අතීතය අමතකව තිබුණත් මේ රටේ ජනතාවට එම අපකීර්තිමත් බිහිසුනු ඉතිහාසය ඉතාමත් හොඳින් මතකයි.මේ විදිහේ අය තමයි අපට චෝදනා එල්ල කරන්නේ. මේ දේවල් දැක්කහම මට පැරැණි සමාජ කියමනක් මතක් වෙනවා. වීදුරු ගෙවල්වල ඉඳන් ගල් ගහන්න එපා කියලා. අද එජාපයත් කරන්නේ ඒ දේම තමයි.මෙහි හානියක් ඇතැයි මා නම් සිතන්නේ නැහැ. මේ අලුත් ක්‍රමය නිසා විපක්‍ෂයටත් විශේෂ වාසි සැලසෙන්නට ඉඩ තිබෙනවා. උදාහරණයක් විදිහට මෙහෙම ගම්මු. එක් ගමක ජනපි‍්‍රය චරිතයක් ඉන්නවා. ඔහු තරඟ කරන්නේ විපක්‍ෂයෙන්. එහි අවසාන ප්‍රතිඵලය වන්නේ විපක්‍ෂයෙන් තරඟ කරන ජනපි‍්‍රය පුද්ගලයා ජය ගැනීමයි. මෙහි අවසාන වාසිය යන්නේ විපක්‍ෂටයි. මේ විදිහේ සරල තත්ත්වයක් යටතේ වුවත් මෙම අලුත් ක්‍රමයේ අඩුපාඩුවක් මා දකින්නේ නැහැ.අනෙක් විදිහට ගත්තොත් අද තිබෙන පළාත් පාලන මැතිවරණ ක්‍රමය සංකීර්ණයි වගේ ම විශාල මුදලක් මැතිවරණයේ දී වියදම් වෙනවා. ඒත් අලුත් ක්‍රමය නිසා මෙය සම්පූර්ණයෙන් ම වෙනස් වෙනවා.ජනාධිපති මහින්ද රාජපක්‍ෂ මහතා තමන් ගේ පළමු ධූර කාලයේ දී ඉතිහාස ගතවන විදිහේ වැඩක් කළ යෝධ නායකයෙක්. මීට පෙරත් ජනාධිපතිවරු අගමැතිවරු රාශියක් බිහි වුණා. ඒත් ජනපති මහින්ද ඉටු කළ තරම් වැඩ කොටසක් ඉෂ්ට කළේ නැහැ. මා එතුමා ගේ නියෝජ්‍ය ඇමැතිවරයෙක් නිසා මේ දේ කියනවා නොවෙයි. රටේ සාමාන්‍ය ජනයා ගේ හැඟීම තමයි මා සඳහන් කරන්නේ.පළමු ධූර කාලයේ දී ජනාධිපතිතුමා යුද්ධය නිමාකොට රට ස්ථාවර තත්ත්වයකට ගෙන ආවා. දැන් එළඹිලා තිබෙන්නේ රට ආර්ථීක හා සංවර්ධන මාවතකට අරගෙන යාමයි. අප විශ්වාස කරන විදිහට ජනාධිපතිතුමාට ම තමයි මේ ඉලක්කය වෙත රට රැගෙන යාමට හැකියාව හා ශක්තිය තිබෙන්නේ.දැන් ජනාධිපතිතුමා එම ජයග්‍රාහී ඉලක්කය වෙත රට ගෙනයාමේ ගමන ආරම්භ කර තිබෙන්නේ. මේ මොහොතේ දී අප ඒ සඳහා අවශ්‍ය කරන ශක්තිය ලබා දිය යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=f1011222</link>
    <topic/>
    <author>-ජනතා මිත්‍ර</author>
    <content>හරියටම වසර 100කට පසුව ලෙනාඩ් වුල්ෆ් මහතා එදා දුටු සිහිනය සැබෑවී ඇත. රුහුණු මාගම්පුර මහින්ද රාජපක්ෂ ජාත්‍යන්තර වරායට ප්‍රථම නෞකාව පසුගිය 18 වැනිදා සේන්දු විය. ලෙනාඩ් වුල්ෆ් මහතා ප්‍රකාශ කළ ආකාරයටම මාගම්පුර වරායේ සිහිනය සැබෑ වී ඇත.ඒ සිහිනය සැබෑ වූයේ වුල්ෆ් මහතා කියපු ආකාරයටම අහිසංක මිනිස්හු ගැන හිතන පොදුජන නායකයෙකු පොදු මහජනතාව අතරින්ම පත්ව තිබෙන නිසාය. ඒ පොදුජන නායකයා අන් කවරෙකුවත් නොව වත්මන් ජනාධිපති මහින්ද රාජපක්ෂ මහතාය.මහින්ද රාජපක්ෂ වැනි නායකයෙකු මෙරටට පහළ නොවන්නට ලෙනාඩ් වුල්ෆ් මහතා ප්‍රකාශ කළ ආකාරයට මාගම්පුර ජාත්‍යන්තර වරාය අදටත් සිහිනයකි.ලනාඩ් වුල්ෆ් මහතා 1910 දී හම්බන්තොට දිසාපතිවරයා වශයෙන් කටයුතු කරන විටද රුවල් නෞකා හම්බන්තොට ධීවර වරායට සේන්දුවී ඇත. එම නිසා මාගම්පුර වරාය අහම්බයක් නොව්.මෙම ස්ථානයේ මීට වසර සියගානකට එපිට සිට වරායකට සුදුසු පරිසරය සැකසී තිබුණත් මෙය ජාත්‍යන්තර වරායක් ලෙස ඉඳි නොකිරීමට හේතු ගණනාවක් තිබුණි.හම්බන්තොට වරායක් ඉදිරකිරීම පිළළිබඳව විවිධ විට සාකඡ්චා වූ සෑම අවස්ථාවකදීම මෙය ඉදිකිරීම අත්හැර දැමුවේ රටගැන පොදු මහජනතාව ගැන නොසිතූ බලධාරීන් ය.ඇතැම් විදෙස් රටවලින් වරාය ඉදිනොකරන ලෙස ඉල්ලා ඩොලර් කුට්ටි ගණන් ලැබුණු නිසා එම බලධාරීන් හා දේශපාලන නායකයින් හැම විටම ක්‍රියා කළේ ඩොලර් කුට්ටි බලාගෙනය.ඒ නිසා හම්බන්තොට ජාත්‍යන්තර වරාය ඉඳිකිරීම පමාවීම පිටුපස තිබුණේ මෙම ඩොලර් ගනුදෙනුය. සාගර විශේෂඥයින් පවා හම්බන්තොට ජාත්‍යන්තර වරාය ඉඳිකිරීමේ ප්‍රයෝජනය තර්කානුකූලව පෙන්වා දුන් අවස්ථාවලදීත් ඩොලර් මිටිවලට ලොල්වූ ඇතැම් දේශපාලනඥයන් හා බලධාරීන් මෙම වරාය ඉදිනොකරන තැනකට කටයුතු කළේ රටේ රන් දොරටුව වසා දමමිණි.වර්තමානයේදීත් මාගම්පුර වරාය ඉදිකිරීමට එරෙහිව හඬ නගන්නේ ඩාලර් කුට්ටවලට යටවී සිටින මෙවැනි තුට්ටු දෙකේ දේශපාලඥයින්ය.රටක ජාතික ආර්ථිකය නංවාලීම සඳහා යම් සංවර්ධන ව්‍යාපෘති සිදුකරනවානම් ඊට පක්ෂ පාට බේදයකින් තොරව සහාය ලබාදීම යුගයේ අවශ්‍යතාවයක් බව අමුතුවෙන් කිව යුතු නොවේ.නමුත් මාගම්පුර වරාය හෑල්ලු කරන ඇතැම් දේශපාලනඥයින් තවමත් නොදන්න කරුණක් වන්නේ ඔවුන් මේ වන විටත් ශ්‍රී ලාංකේය දේශපාලනයේ අවලංගු කාසිබවට පත්වී තිබෙන බවය.මාගම්පුර වරායට ප්‍රථම නෞකාව සේන්දු වූ විට විරුද්ධ පක්ෂයේ ඇතැම් දේශපාලඥයින් කතාකරනුයේ උණ විකාරයෙනි. ප්‍රථමයෙන්ම විදේශ නෞකාවක් නොමැතිව ජෙට්ලයිනර් සහ සේරුවිල නෞකා සේන්දුවීම ගැන ඔවුන් කරන කතාවලින් පෙන්නුම් කෙරෙනුයේ ඔවුන්ගේ තිබෙන විදේශගැතිභාවය හා දීන බවයි’ ඒ වගේම එම දේශපාලඥයින්ගේ කුහක බවද මෙම කතාවලින් මොනවට පැහැදිලි වේ.තවත් දේශාපලන පක්ෂයක් ප්‍රකාශ කළේ බෝට්ටුවක් රුවල් නෞකාවත් බවට පරිවර්තනය කර තිබූ බවකි. මෙම දේශපාලඥයින් මේ කතාකරන්නේ මාගම්පුර වරායට එරෙහිවන විදේශ බලවේගවල වුවමනාවටද යන සාධාරණ සැකයක් මේ අවස්ථාවේදී ඇතිවීම වැළැක්විය නොහැකිය.මාගම්පුර මහින්ද රාජපක්ෂ වරායේ මේ වන විට අවසන් වී ඇත්තේ පළමු අදියර පමණි. දෙවනි අදියර ආරම්භ කිරීම මහින්ද රාජපක්ෂ ජනාධිපතිවරයාගේ ප්‍රධානත්වයෙන් සිදුකෙරුණේද පසුගිය 18 වෙනිදාය.අදියර 3 කින් ඉදිකිරීමට සැලසුම්කර ඇති මාගම්පුර වරාය අංගසම්පූර්ණ වරායක් බවට පත්වීමට තවත් වසර 6 ක් පමණ ගතවනු ඇති නෞකාවලට පැමිණ බඩු ගොඩබෑම සඳහා අදාළ ගබඩා ඉදිකළ යුතුයි. ඊට අමතරව කන්ටේනර් පර්යන්ත ඉදිකිරීම හා ගොඩබෑමේ දොඹකර සවිකළ යුතුයි. එම කටයුතු ඊළඟ අදියරවලදී පියවරෙන් පියවර සිදුවනු ඇත.එම කටයුතුවල මූලික සැලසුම් අවසන්වීමෙන් පසු විදේශීය නෞකා මාගම්පුර වරායට සේන්දුවීමට නියමිතයි. ලබන වසරේදී විදේශීය නෞකා කිහිපයක්ම මාගම්පුර වරායට සේන්දුවීම සඳහා දැනටමත් කැමැත්ත පළකර තිබේ.පසුගිය 18 වෙනිදා ජෙට්ලයිනර් හා සේරුවිල නෞකා සේන්දුවූයේ මාගම්පුර වරායට නෞකා සේන්දුවිය හැකි බව අභිමානයෙන් යුතුව කියාපෑමටයි.සමහරුන් කියා සිටියේ නෞකාවකට හම්බන්තොට වරායට ළඟාවීමටවත් නොහැකි බවයි. එම දුර්මතය බිඳ හෙළමින් ශ්‍රී ලංකාවේ අභිමානවත් බව මේ වන විට ලෝකයටම කියා පා ඇත.18 වෙනිදා මාගම්පුර වරායට නෞකා සේන්දුවීමේ ඓතිහාසික බව උදාවීමටද ඇතම් දේශපාලඥයින් තුළ එතරම් කැමැත්තක් නැත්තේ ඔවුන්ගේ තිබෙන කුහකබව නිසාය.වත්මන් ජනාධිපති ඒවගේම මාගම්පුර වරායේ නිර්මාතෘ මහින්ද රාජපක්ෂ මහාතගේ ජන්ම දිනයේ සුභ මොහොතින් නෞකා සේන්දුවීම රටට මහත් ආශිර්වාදයකි. නමුත් විරුද්ධ පක්ෂයේ ඇතැමුන්ට ප්‍රශ්නයක් වී තිබෙන්නේ මහින්ද රාජපක්ෂ මහතාගේ උපන්දිනය දවසේ මාගම්පුර වරායට ප්‍රථම නෞකාව සේන්දුවීම ගැනය.රට ත්‍රස්තවාදයෙන් මුළුමනින්ම මුදාගෙන නව ශ්‍රී ලංකාවක් ඇතිකිරීම සඳහා යන ගමනේ නියමුවා වී සිටින මහින්ද රාජපක්ෂ මහතා එහි ජන නායකයෙකුගේ උපන්දිනය දවසේ නෞකා සේන්දුවීමට තරම් වෙනත් සුබ දිනයක් තිබේද ? එමනිසා කුහක දේශපාලනයෙන් දැන්වත් ඉවත්වීමට විරුද්ධ පක්ෂයේ ඇතමුන් දැන්වත් ක්‍රියාකළ යුතුයි.හිටපු ජනාධිපතිවරුන් දෙදෙනෙකු වන ජේ. ආර්.ජයවර්ධන හා රණසිංහ ප්‍රේමදාස යන මහත්වරුන් ඔවුන්ගේ ජන්ම දිනයට සමගාමීව ක්‍රියාත්මක කරන ලද ජාතික උත්සව වර්තමානයේ විරුද්ධ පක්ෂයට මතක් කරදීම කාලෝචිතය. සැප්තැම්බර් 17 වෙනිදා ජාතික රුක් රෝපණ දිනය වශයෙන් මීට වසර ගණනාවකට පෙර නම් කළේ ජේ.ආර්. ජයවර්ධන හිටපු ජනාධිපතිවරයාගේ උපන්දිනය සැප්තැම්බර් 17 වෙනිදිනට යෙදී තිබුණු නිසාය.රණසිංහ ප්‍රේමදාස මහතා ජීවතුන් අතර සිටින විට ජුනි 23 වෙනිදා සිට ජූලි 03 වෙනිදා දක්වා ගම් උදාව ප්‍රදර්ශනය පැවැත්වුණේ රණසිංහ ප්‍රේමදාස හිටපු ජනාධිපතිතුමාගේ උපන් දිනය ජුනි 23 වෙනිදාට යෙදී තිබුණු නිසාය. මෙම උපන්දින උත්සව ගැන විරුද්ධ පක්ෂයේ මන්ත්‍රීවරුන් කතා කළත් නොකළත් මේවාගැන කුහකහිතක් කිසිසේත්ම ඇතිකරගත යුතු නැත.ජාතික රුක් රෝපණ වැඩසටහන රටේ අනාගතයට ඉතා වැදගත් එකකි. ජේ.ආර්.ජයවර්ධන මහතාගේ අභාවයත් සමඟම අභාවයට ගිය රුක්රෝපණ වැඩසටහන නව මුහුණුවරකින් රටේ අනාගතය වෙනුවෙන් යළි ආරම්භ කිරීමට මුල්වූයේ ද මහින්ද රාජපක්ෂ ජනාධිපතිවරයා ය. “දැයට සෙවණ” රුක් රෝපණ ජාතික වැඩසටහන පසුගිය 15 වෙනිදා ක්‍රියාත්මක වූ අවස්ථාවේදී විනාඩි 11 ක් තුළ මෙරට සෑම ප්‍රදේශයකම පැළ ලක්ෂ 11 ක් සිටවීමට ක්‍රියාකළේ මුළු රටේම අනාගතය වෙනුවෙණි. සතරදිග් භාගයෙන්ම ලැබෙන තොරතුරුවලට අනුව මුළු ශ්‍රී ලංකාවේම එදින රෝපණය කර තිබෙන පැළ සංඛ්‍යාව ලක්ෂ 33 ක් බව වාර්තා වේ. එම නිසාකුහක දේශපාලනයෙන් දැන්වත් විරුද්ධ පක්ෂය නියෝජනය කරන ඇතැම් දේශපාලන මහත්වරුන් ඉවත් නොවුණහොත් ඔවුන්ට පාඩම් ඉගෙනගැනීමට සිදුවන්නේ මේ රටේ පොදු ජනතාවගෙනි.1912 වර්ෂයේදී දිසාපතිධූරයෙන් විශ්‍රාමගත් ලෙනාඩ් වුල්ෆ් මහතා යළි බ්‍රිතාන්‍ය බලා පිටත්වූයේය. ඔහු බ්‍රිතාන්‍යයට යාමට පෙර හම්බන්තොට දිසාපති කාර්යාලයේදී පැවති උත්සවයකදී ප්‍රකාශ කළේ තමා මිය යෑමට ප්‍රථම කෙසේ හෝ කවදාහරි යළි ශ්‍රී ලංකාවට පැමිණෙන බවයි. තමා සේවය කළ රටට යළි පැමිණ ටික දවසක් ගතකර යළි බ්‍රිතාන්‍යයට යන බවද වුල්ෆ් මහතා පැවසීය.ඔහු අවසන් වශයෙන් ප්‍රකාශ කළේ හම්බන්තොට නැව් වරාය පිළිබඳවයි. “මං ආපහු කවදාහරි ශ්‍රී ලංකාවට එනකොට හම්බන්තොට මේ නැව් වරාය හදල තිබුණොත් මං හුඟක් සතුටු වේවි. මං මේ ගැන බ්‍රිතාන්‍යයටත්, ශ්‍රී ලංකාවේ බලධාරීන්ටත් දැනුම් දෙනවා” යනුවෙන් ලෙනාඩ් වුල්ෆ් මහතා ශ්‍රී ලංකාවෙන් පිටත්වයාමට පෙර අවසන් වශයෙන් ප්‍රකාශ කළේය.1960 දශකයේ එක්තරා දිනක හම්බන්තොට හිටපු දිසාපති ලෙනාඩ් වුල්ෆ් මහතා යළි ශ්‍රී ලංකාවට පැමිණෙන්නේය. ශ්‍රී ලංකාවේදී වැඩිම කාලයක් හම්බන්තොට ප්‍රදේශයේ සේවය කළ ඔහු ඒ නිසා මුලින්ම යන්නේ හම්බන්තොටටයි. ඉන්පසුව හම්බන්තොට දිස්ත්‍රික්කයේ ස්ථාන කිහිපයකටම යන ඔහු ලොග් සටහන් පොතේ සටහන් කිරීමට ද අමතක කරන්නේ නැත.ඔහු යළිත් වරක් කම්පාවට පත්වෙන්නේ හම්බන්තොට ධීවර වරාය අසලට පැමිණි පසුය. “මං එදා යෝජනා කරපු හම්බන්තොට නැව් වරාය තවම හදලා නැහැ. මේ වරාය හදන එක ප්‍රමාද කිරීම ජාතික අපරාධයක්. විවිධ හේතු කියලා මේ වරාය හදන එක පමා කරන්න හොඳ නැහැ. මට වැඩි කාලයක් ජීවත්වෙන්න පුළුවන් වෙන එකක් නැහැ. මේ වරාය කවදාහරි නියම පාලකයෙක් ඇවිල්ලා හදන කාලෙක මට බලන්න බැරිවීම ගැනයි, මං කණගාටු වෙන්නේ. කොහොම හරි වසර 2000 දී හෝ 2010 වෙනකොටවත් හම්බන්තොට නැව් වරාය හදන්න බලධාරීන්ගේ අවධානය යොමු වේවා” යනුවෙන් ලෙනාඩ් වුල්ෆ් මහතා ප්‍රකාශ කළේය.ඒ නිසා හම්බන්තොට දිසාපති ලෙනාඩ් වුල්ෆ් මහතා එදා ප්‍රකාශ කළ අනාවැකිය අද හරියටම නිවැරදි වී ඇත. “අහිංසක මහජනතාව ගැන හිතන පතන පොදුජනතාව තුළින්ම නැගී එන නායකයෙකු කවදාහරි හම්බන්තොට වරාය ඉඳිකරාවි” යනුවෙන් එදා කළ ප්‍රකාශය අද සත්‍ය වී ඇත. ඒ නිසා මාගම්පුර වරාය පිළිබඳව කුහක ආකාරයෙන් බලන විරුද්්ධ පක්ෂයේ ඇතැම් දේශපාලනඥයින්ට ප්‍රකාශ කිරීමට ඇත්තේ එකම කාරණයයි. රටක ජාතික සංවර්ධනයට එරෙහිවීම තරම් තවත් කුහක තවත් දේශද්‍රෝහී බවක් නොමැති බවයි.කාලයක් විවිධ විදෙස් බලපෑම්වලටද, කාලයක් ඩොලර් කුට්ටිවලටද යටත් වී මාගම්පුර වරාය ඉදිකිරීම දිනෙන් දින කල් දැමූ සියලුදෙනාගේ ඇස් දැන් ඇරෙන්නට පටන්ගෙන තිබේ. මහින්ද රාජපක්ෂ ජනාධිපතිවරයා මාගම්පුර වරාය ඉදිකිරීමේ අභියෝගය බාරගෙන එය නිසිආකාරයෙන් ඉටුකර ඇත. මාගම්පුර වරායේ වැදගත්කම එය රටේ ආර්ථිකයට බලපාන ආකාරය ගැන මීට වසර 100 පෙර ලෙනාඩ් වුල්ෆ් මහතා විසින් ලිඛිතවම ප්‍රකාශ කර තිබේ. මහින්ද රාජපක්ෂ මහතාද තරුණ දේශපාලනඥයෙකුව සිටි කාලයේ සිටම ඔහුතුළ හම්බන්තොට වරාය පිළිබඳව සිහිනයක් තිබුණේය. මෙම වරාය කෙසේ හෝ ඉදිකර එහි ප්‍රතිලාභ මේ රටටත් මහජනතාවටත් කෙසේ හෝ ලබාදිය යුතුයි කියා මහින්ද රාජපක්ෂ තරුණයා ඒ කාලයේ සිටම අදිටන් කරගත්තේය.තරුණ නීතිඥවරයෙකු වශයෙන් හම්බන්තොට දිසා අධිකරණයේ නඩුවලට පෙනී සිටිනවිට මහින්දරාජපක්ෂ මහතා හම්බන්තොට කච්චේරි භූ®මියට නිතරම පැමිණියේය. හම්බන්තොට කච්චේරි භූ®මියට මුහුද හා වරාය ඉදිකිරීමට සැලසුම් කර තිබූ භූ®මිය ඉතා හොඳින් දිස් වේ. කච්චේරි භූමියට ඇතුළුවන බොහෝ අවස්ථාවලදීද මහින්ද රාජපක්ෂ තරුණ නීතිඥයා මුහුද දෙස බලා සිටියේ හම හම්බන්තොට නැව් වරාය කවදාහෝ ඉදිකරන බව දැඩි අධිෂ්ඨානය හිතේ ඇතිකරගෙනය.ලෙනඩ් වුල්ෆ් සුදු ජාතික දිසාපතිවරයා සිටින කාලයේ දී හම්බන්තොට අති දුෂ්කර පළාතකි. හම්බන්තොට ප්‍රදේශයේ එක්තරා ගමක ඔහුගේ අත්දැකීම් පදනම් කරගෙන බැද්දේගමමඪතතචඨඥ ධට බඩඥ ණභදඨතඥකෘතිය ලෙනාඩ් වුල්ෆ් මහතා විසින් රචනා කරන ලදී. එම ගම්මානයේ මිනිසුන් පීඩා විඳි දුෂ්කර ජීවිතය පිළිබඳව වුල්ෆ් මහතා විසින් මනාව පෙන්නුම්කර තිබිණ. ඒ දුක විඳපු මිනිසුන්ගේ ජීවිත සැපවත් කිරීම සඳහා ලෙනාඩ් වුල්ෆ් මහතා විසින් කරන ලද යෝජනාවලින් හම්බන්තොට වරායට හිමිවෙන්නේ ප්‍රමුඛ ස්ථානයකි. නමුත් ඇතැම් දේශපලනඥයින් මිනිසුන්ගේ ප්‍රශ්න විසදන යාන්ත්‍රණයක් සකස් කරනවාට අකමැතිය. ඊට හේතුවක් තිබේ.ජනතා ප්‍රශ්න විකුණාගෙන කන දේශපාලනඥයින්ගේ හොද්ද බොර වන්නේ ජනතා ප්‍රශ්න තිබෙන විටය. ජනතා විමුක්ති පෙරමුණ හැමදාමත් හැමදේකටම විරුද්ධ වන්නේ මෙම න්‍යාය නිසාය. හම්බන්තොට වරායක් ඉදිකර එමගින් දකුණු පළාත ඇතුළු මුළු රටම සංවර්ධනය වනවාට ජනතා විමුක්ති පෙරමුණ අකමැතියි.ජනතා ප්‍රශ්න විසැඳී රට නව ආර්ථිකයක් කරා ගමන්කරන විට රැකිරක්ෂා ප්‍රශ්නයටද සාර්ථක විසැඳුම් හිමිවේ. හම්බන්තොට මාගම්පුර මහින්ද රාජපක්ෂ වරායෙන් අපේක්ෂිත රැකියා ප්‍රමානය දහස් ගණනකි. මෙමගින් වක්‍ර රැකියාද ලක්ෂ ගණනක් හිමි වේ. රැකියා ප්‍රශ්නය විසඳුනොත් ජනතා විමුක්ති පෙරමුණට තිබෙන ඡන්ද ටිකත් අහිමි වන්නේ ය. හංදියක් හංදියක් ගාණේ කැට හොල්ලන්ට, තාප්ප ඉවරවනතුරු පෝස්ටර් ගැසීමට කොල්ලෙක්වත් හොයාගැනීමට ජනතා විමුක්ති පෙරමුණට හැකිවන්නේ නැත.ජනතා විමුක්ති පෙරමුණට රට ගොඩනංවන දේශාපලනයාට යොමුවීමට වඩා ජනතා ප්‍රශ්නවලට විසඳුම් ලබාදීමට එරෙහි දේශපාලනයකට ප්‍රවිශ්ට වී සිටින්නේ එම නිසාය. විශේෂයෙන්ම ජනතා විමුක්ති පෙරමුණ ඉතිහාසයේ සිටම මේ රටේ කිසිම සංවර්ධන ව්‍යාපෘතියකට සහාය නොදැක්වුවේද මෙම යථාර්ථය නිසාය. ඒ නිසා හම්බන්තොට මාගම්පුර වරාය නිර්මානය වනවාට ජනතා විමුක්ති පෙරමුණ අකමැතිවන්නේද මේ නිසාය. ලෙනාඩ් වුල්ෆ් මහතාගේ කාලයේ දී මෙන් හම්බන්තොට දුෂ්කර ප්‍රදේශවල මහජනතාව හැමදාමත් පීඩාවෙන් පත්ව සිටිනු දැකීමට ජනතා විමුක්ති පෙරමුණ දැඩි කැමැත්තක් දක්වන්නේද මේ නිසාය.ඒ වගේම හම්බන්තොට වරාය ඉදිකිරීමට එරෙහිව මංගල සමරවීර මහත්තයලා විරුද්ධත්වය දක්වන්නේ මෙමගින් මහින්ද රාජපක්ෂ ජනාධිපතිවරයා කෙරෙහි තබන ජනතා විශ්වාසය තව තවත් වැඩිවනු නිසාය. ඇතැම් රාජ්‍ය නොවන සංවිධාන ඇතුළු විරුද්ධ පක්ෂයේ ඇතැම් දේශපාලනඥයින් හම්බන්තොට මාගම්පුර වරායට එරෙහිව අදහස් පලකරන්නේ ඇතැම් විදේශ රටවල වුවමනාවට බව රහසක් නොවේ. මේ සඳහා ඇමෙරිකානු ඩොලර් කුට්ටි ගණන් ඔවුන්ට හිමිවේ.මේ කාලකන්ණි දේශාපලනඥයින්ගෙන් මේ රට බේරාගෙන නව ශ්‍රී ලංකාවක් ඇතිකිරීමේ අභියෝගයට මහින්ද රාජපක්ෂ ජනාධිපතිවරයා සාර්ථකව මේ වන විට මුහුණ දී සිටී. හම්බන්තොට මාගම්පුර මහින්ද රාජපක්ෂ ජාත්‍යන්තර වරාය ඉන් එක් අභියෝගයක් පමණි. ඒ අභියෝගය මේ වන විට සාර්ථකව ජයගනිමින් ඇත.මාගම්පුර ජාත්‍යන්තර වරාය තුළින් ලෝක සිතියමේ සලකුණක් තැබීමට හැකිවී ඇත. මෙම සළකුණ හරහා හම්බන්තොට මාගම්පුර මහින්ද රාජපක්ෂ ජාත්‍යන්තර වරාය ආර්ථික මර්මස්ථානයක් බවට පත්වන විට එමගින් මුළු රටටම ලැබෙන ප්‍රතිලාභ බොහෝය. එවිට සුළු පිරිසක් හෝ රැවැට්ටීමට විරුද්ධ පක්ෂයට ඛ්ැකිවන්නේ නැත. ත්‍රස්තවාදය පරාජය කිරීම පමණක් නොව රට නව ආර්ථිකයකට යොමුකිරීමේ සැලසුම් ද පසුගිය වසර 5 තුළ ඉටුකිරීමට ජනාධිපතිතුමාට හැකිවිය. දෙවන පදවි ප්‍රාප්තියෙන් පසුව මීළඟ වසර 6 තුළදී මෙරටට ලැබෙන ප්‍රතිලාභ තවතවත් වැඩිවීම කිසිවෙකුටත් වැළැක්විය නොහැක..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=f1011223</link>
    <topic>සංවර්ධනය ගමටත් නගරයටත්</topic>
    <author>සටහන ජයසිරි මුණසිංහ</author>
    <content>කොළමින් දුර බැහැර ඈත පිටිසර ගම්මානවල පමණක් නොව නාගරික ප්‍රදේශවල ජනතාව ද රේඩියෝව වටා ඒකරාශී වී අය වැය කථාව ඇසූ යුග තිබුණි. කෙමෙන් කෙමෙන් එම තත්ත්වයෙන් මිදී මේ වන විට අය වැය කථාව පිළිබඳ ජනතාව දක්වන උනන්දුව අඩු වී තිබේ.එසේ සිදු වූයේ ඇයි? අය වැය කථාව යනු, රටේ ඉදිරි වර්ෂයේ රජයේ ගමන් මඟ කියා පාන ප්‍රධාන ම කැඩපත යි, රජයේ ආදායම, වියදම, මේ දෙක අතර පවතින වෙනස, එම වෙනස පියවා ගන්නා ආකාරය අය වැය වාර්තාවෙන් මූලිකව රට හමුවේ තැබේ. ජනතාව මීට දශක තුනකට, හතරකට පෙර අය වැය කථාවට නොනිත් ආශාවෙන්, උනන්දුවෙන් බලා සිටියේ එහි ඇති ආර්ථිකමය කරුණු දැක්වීම්වලට වඩා රජයේ ආදායම් වැඩිකර ගැනීමේ අරමුණින් සිදුකරන බදු සංශෝධන, ඉහළ දමන භාණ්ඩවල මිල ගණන් දැන ගැනීම සඳහා ය. එදවස දවසින් දවස අද මෙන් බඩු මිල හි පිළිගත හැකි මිල සංශෝ්ධනයක් සිදු කරන්නේ නැත. අය වැයක දී හැර බොහෝ විට මත් පැන්, දුම් වැටි යනාදියේ මිල ගණන් හිටි හැටියේ ඉහළ දමන්නේ නැත. නමුත්? අද දවසේ දේශීය හා විදේශීය ආර්ථික ක්‍රියා කාරකම් හා වෙනස්වීම් මත විවිධ අවස්ථාවල භාණ්ඩ මිල සංශෝධනය කිරීමට සිදු වී තිබේ.අය වැය ලේඛණයක ඇති ප්‍රධාන ම වැදගත්කම ඉදිරි වර්ෂයේ දී රජයට ලැබෙන ආදායම් ප්‍රමාණය, වියදම් ප්‍රමාණය හා අය වැය හිඟය පියවා ගන්නා ආකාරය ඇස්තමේන්තු ගත කර තිබීම යි.ඔබ, අප කවුරුත් දන්නා පරිදි ඕනෑ ම රටක, සමාජයක ඉදිරි ඇස්තමේන්තු ඒ අයුරින් ම සපුරා ගැනීමට නො හැකි ය. “වචන” “ක්‍රියාවන්” බවට පත් කිරීමේ දී විවිධාකාරයේ ප්‍රායෝගික ගැටලු මතු වේ. න්‍යයාත්මකව ප්‍රකාශ කරන සැම දේ ප්‍රායෝගික යථාර්ථයක් බවට පත් කිරීමේ දී මුහුණ දීමට සිදු වන අනපේක්‍ෂිත සිදුවීම් පිළිබඳ මේ රටේ පොදු ජනතාවට තම ජීවිතවලට එබී බැලීමෙන් වුව වටහා ගැනීමට පුළුවන.මෙවන් වටපිටාවක් මැද ජනාධිපති මහින්ද රාජපක්‍ෂ මහතා සිය දෙවැනි ධූර කාලය ආරම්භ කරමින් අද (22) පාර්ලිමේන්තුවට ඉතා වැදගත් වටිනාකම් වලින් සපිරි අය වැය කථාවක් සිදු කරනු ඇත. මෙවර අය වැය අප රටට, ජනතාවට වැදගත් වන්නේ කෙබඳු ආකාරයෙන් දැයි විමසා බැලීම කාලෝචිත ය.මිලියන 20 ක් තරම් වූ රටේ ජනතාව ගේ ජීවිතවලට ආලෝකය සෑම අතකින් ම එක් කිරීම ජනාධිපතිතුමා ගේ එක ම අරමුණයි. ඒ අනුව ආර්ථික අතින් දියුණු වූ, සාමාජීය තත්ත්වයන් ඉහළ ට නැඟුණු, සාරධර්ම හා ගුණ යහපත්කමින් සපිරි ජනතාවක් බිහි කිරීම මූලික කර ගත් යෝජනාවලියක් අද පාර්ලිමේන්තුවට ඉදිරිපත් කරනු ඇත.රටේ දුප්පත්කම, විරැකියාව, ප්‍රදේශ අතර පවතින සංවර්ධනයේ අසමතුලිත භාවය, ජනතාව භුක්ති විඳින ආර්ථික හා මහජන උපයෝගීතා පහසුකම්වල දුර්වලතා මඟ හැරීමට ඉවහල් වන යෝජනා රට හමුවේ තබනු ලැබේ. වසර 2005 දී සිය පළමු ජනාධිපතිවරණ මැතිවරණයේ ජයග්‍රාහණයත් සමඟ එවකට රටට ඉදිරිපත් කොට තිබූ අය වැය වාර්තාව වෙනුවට රාජපක්‍ෂ මහතා නව අය වැයක් ඉදිරිපත් කොට සිය පාලන ගමන ඇරඹී ය. ඒ “මහින්ද චින්තන වැඩපිළිවෙළ” ඔස්සේ ය. ගත වූ පස් අවුරුදු කාල සීමාව ඇතුළත රටේ විශාල සංවර්ධනයක් සෑම අංශයකින් ම සිදු විය. එමෙන් ම ජනාධිපතිවරයා කී අයුරින් ම රටට ගෞරවණීය සාමය උදාකර, සංවර්ධනයේ ශීඝ්‍ර දියුණුවට අවශ්‍ය මූලික අඩිතාලමක් මේ වන විට දමා අවසාන ය.මහින්ද රාජපක්‍ෂ මහතාට එසේ රටට, ජනතාවට නිසි ලෙස නායකත්වය ලබා දී රට දිනවීමට හැකි වූයේ කෙසේ ද? ඒ වෙන කිසිවකුත් නිසා නොව, රට දියුණු කිරීමේ දස අවුරුදු දැක්මක් සහිත “මහින්ද චින්තන” වැඩපිළිවෙළ ඉදිරිපත් කොට, ඒ අනුව ම ක්‍රියා කළ නිසා ය.ඒ අනුව රටේ මූලික අභියෝග රැසක් ම අහවර කිරීමට ජනාධිපතිවරයා සමත් වූවේ ය. මහා විනාශකාරී කුරිරු යුද්ධයක් දැන් රටේ නොමැත. සාමය උදා වී තිබේ. මේ ලැබුණු ස්වර්ණමය අවස්ථාව අන් සියලු අභියෝග ජය ගැනීමට යෙදා ගත යුතු ය. එය එසේ සිදු කිරීමට රජයට එතරම් අපහසු නම් නොවේ. නමුත්? ලැබූ ජයග්‍රහණ පිළිබඳ සිතා සතුටට පත් වී, වත්මන් අර්බූද ගැන සැහැල්ලුවෙන් සිතා කටයුතු කිරීමෙන් එය සාර්ථක නොවනු ඇත.පළමුව මේ රටේ ප්‍රශ්න හඳුනා ගත යුතු ය. ඒවා ජය ගැනීමට විසඳුම් සෙවිය යුතු ය. උපායමාර්ගිකව ඒවා ක්‍රියාවට නැංවිය යුතු ය. ඉන් රටට, ජනතාවට වඩාත් සුබ අනාගතයක් හිමි කැරගත හැකි වනු ඇත.රජය රට හමුවේ තබන අය වැය ලේඛණයේ දක්නට ලැබෙන ප්‍රධාන ම කරුණ ඉදිරි වර්ෂයේ රජයේ ආදායම් ලේඛනය යි. මේ වන විට මෙරටට ලැබෙන ආදායම් ඇස්මේන්තු ගත කළ, ඉලක්ක ගත කළ ආකාරයට ම නොලැබේ. අපි වැඩි ඈතක නොව ඉකුත් වසරේ දී රජයට ලැබීමට අපේක්‍ෂා කළ බදු ආදායම් පිළිබඳ ඉලක්ක ගැන කථා කරමු.වසර 2009 රජයේ සමස්ත ආදායම, රුපියල් බිලියන 702.6 දක්වා සියයට 7 කින් වැඩි විය. වසර 2008 සමඟ සැසඳීමේ දී බදු ආදායම සියයට 6 කින් වැඩි වූ අතර බදු නොවන ආදායම සියයට 20 ක ඉහළ අනුපාතයකින් වැඩි විය. කෙසේ වුව ද මුළු ආදායම සංශෝධිත ඇස්තමේන්තු වූ රුපියල් බිලියන 725.7 ට වඩා රුපියල් බිලියන 23.1 කින් පමණ අඩු වි ය.ජාත්‍යන්තර වෙළෙඳාම් හා සම්බන්ධ බදු ආදායම අඩු වීම සහ ගෝලීය ආර්ථික පසුබෑමට සමගාමීව දේශීය ආර්ථික කටයුතු ද පහළ මට්ටමක පැවැතීම හේතුª කොට ගෙන බදු ආදායම් රැස් කිරීම මන්දගාමී වීම මීට ප්‍රධාන වශයෙන් හේතුª විය. දළ දේශීය නිෂ්පාදිතයේ ප්‍රතිශතයක් ලෙස රජයේ මුළු ආදායම, වසර 2008 දී වාර්තා වූ සියයට 14.9ට සාපේක්ෂව වසර 2009 දී සියයට 14.6 ක් දක්වා පහත වැටුණි.( ශ්‍රී ලංකා මහ බැංකු වාර්තාව - 2009 පිටුව 147)මේ අනුව පෙනී යනුයේ, වසර 2011 සඳහා වන අය වැය සැකසීමේ දී අපේක්‍ෂිත ඉලක්ක කරා ළඟා විය හැකි ආදායම් ඉලක්ක ඒවා එක් රැස් කරන ආයතන වලට ලබා දී, උපරිමයෙන් ඒවා අයකැරැ ගැනීමට අවශ්‍ය වන බව ය. පුද්ගල බදු හා සංස්ථාපිත බදු, ආර්ථික සේවා ගාස්තු හා පොලිය මත රඳවා තබා ගැනීමේ බදු බදු අංශයේ ආදායම් වැඩිවීමට බලපා ඇත. එය කාර්යක්‍ෂම හා ඵලදායිව වැඩි කර ගැනීමට රජය මෙවර අය වැයෙන් යෝජනා කරනු ඇත.ඊට අමතරව එකතු කළ අගය මත බදු, නිෂ්පාදන බදු, ආනයන තීරු බදු හා විශේෂ වෙළෙඳ භාණ්ඩ බදු මඟින් රටට ලැබෙන ආදායම් වැඩි කර ගැනීම කෙරෙහි ද රජයේ අවදානය යොමු වනු ඇත. බදු නොවන ආදායම් මාර්ග ද වැඩි කර ගත යුතුව ඇත. මේ බදු වර්ගවලට අමතරව හැකි තරම් සංස්ථා හා පුද්ගල බදු අය කර ගැනීමේ ක්‍රමවේධය ශක්තිමත් කළ හොත් රටේ ආදායම් ඉහළ යනු ඇත.වසර 2009 රජයේ වියදම් පැතිකඩ පිළිබඳ කථා කරමු.වසර 2009 දී පුනරාවර්තන වියදම නාමික වශයෙන් රුපියල් බිලියන 879.6 දක්වා සියයට 18 කින් වැඩි විය. දළ දේශීය නිෂ්පාදිතයේ ප්‍රතිශතයක් ලෙස එය වසර 2008 වාර්තා වූ සියයට 16.9 සිට සියයට 18.2 දක්වා වැඩි විය. මෙයට ප්‍රධාන ම හේතු වූයේ, වැටුප් හා වේනන, විශ්‍රාම වැටුප් ගෙවීම්, පොළී ගෙවීම්, ත්‍රස්තවාදයට එරෙහිව ගන්නා ලද ක්‍රියා මාර්ග, අභ්‍යන්තරිකව අවතැන් වූ පුද්ගලයන් සඳහා මානුෂික සහන සැලසීම, සහ යුද්ධය පැවැති ප්‍රදේශවල ජනතාව නැවත පදිංචි කිරීමේ කටයුතු වලට වැඩි වියදමක් දැරීමට සිදු වීම ය.වැටුප් හා වේතන රුපියල් බිලියන 271.2 ක් දක්වා සියයට 13 කින් වැඩි වීමට ප්‍රධාන වශයෙන් හේතු වූයේ ආරක්‍ෂක අංශ සහ අනෙකුත් රාජ්‍ය සේවා සඳහා නව බඳවා ගැනීම් සිදු කිරීම, රජයේ සේවකයන් සඳහා වූ ජීවන වියදම් දීමනාව ඉහළ නැංවීම හා වැටුප් විෂමතා ඉවත් කිරීම යි. වැටුප් හා වේතන වියදම් සමස්ත පුනරාවර්තන වියදමෙන් සියයට 30.8ක් විය. විශ්‍රාම වැටුප් ගෙවීම්වල සිදු වූ සියයට 14ක වැඩි වීමට ප්‍රධාන වශයෙන් හේතු වූයේ, විශ්‍රාමිකයන් සඳහා ලබා දෙන ජීවන වියදම් දීමනාව ඉහළ නැංවීම සහ 11,082 ක් පමණ ප්‍රමාණයක් වසර ඇතුළත විශ්‍රාමිකයන් ලෙස එකතු වීම යි.වසර 2009 දී දේශීය වෙළෙඳපොලෙන් ලබා ගත් දේශීය ණය සඳහා විශාල පොලී මුදලක් ද ගෙවීමට සිදු විය. එපමණකින් නොනැවතුණු රජය සමෘද්ධි, පොහොර සහනාධාර සහ අනෙකුත් සුබසාධන වැඩසටහන් වලට විශාල මුදලක් වැය කොට තිබේ.රාජ්‍ය ආයෝජන වියදම රුපියල් බිලියන 330.4 ක් දක්වා සියයට 25 කින් වැඩි විය. මහා පරිමාණ යටිතල පහසුකම් සංවර්ධන ව්‍යාපෘති, පළාත් හා ග්‍රාමීය යටිතල පහසුකම් සංවර්ධනය, කුඩා වාරිමාර්ග ව්‍යාපෘති, ග්‍රාමීය විදුලිබල ව්‍යාපෘති ක්‍රියාත්මක කිරීම ඇතුළු සෙසු යටිතල හා මානව උපයෝගිතා අංශ දියුණුවට මුදල් වැඩි වශයෙන් යෙදවීම නිසා රාජ්‍ය ආයෝජන ප්‍රමාණය ඉහළ ගියේ ය.රාජ්‍ය ආයෝජන දල දේශීය නිෂ්පාදිතයේ ප්‍රතිශතයක් ලෙස සියයට 6.0 සිට 6.8 දක්වා වසර 2009 දී ඉහළ නැඟුණි. මේ නිසා ම වසර 2010 අය වැය හිඟය සියයට 7.0ක මට්ටමේ තබා ගැනීමේ අපේක්‍ෂා බිඳ වැටී එය සියයට 9.8 දක්වා ඉහළ නැඟුණි.අය වැය හිඟය ඉහළ නැඟීමට හේතුව රජය අපේක්‍ෂා කළ ආදායම් නොලැබී යාම හා වියදම් ප්‍රමාණය ඉක්මවා යාම ය. ඒ පිළිබඳ සිතා බැලීමේ දී රජය මුදල් වියදම් කොට තිබෙනුයේ රටේ නව සම්පත් ගොඩනැගීම සඳහා ය. අලුතින් වරායන් පහක්, ගුවන් තොටුපලක්, මහා පරිමාණ වැව් අමුණු, ජලාශ, බලාගාරය, අධිවේගී මාර්ග පද්ධති සැකසීම සඳහා ය. මේ වැනි දේ මීට වසර දහයකට, පහළොවකට පෙර රටේ ඉඳිකර තිබුණේ නම්, මේ කරන වියදම් අද දවසේ සිදු කිරීමට ඉඩ නොතැබෙනු ඇත. නමුත්? අපගේ පෙර ගමන්කරුවෝ සිය වගකීම් නිසි ලෙස ඉටු කොට නැත. එසේ කියා ඔවුන්ට දොස් පැවරීම සාධාරණ නොවේ. මන්ද ඒ සඳහා ඔවුන්ට ද නොයෙකුත් අභියෝග මතු වී තිබෙන්නට පුළුවන් බැවිනි. මහා විනාශකාරී යුද්ධය ආර්ථික අර්බූද, ලෝකයේ හදිසියේ මතු වූ ආපදා, මිල ඉහළ යාම්, ප්‍රධාන වන්නට ඇත. නමුත්, වත්මන් ජනාධිපතිවරයා ඒවා සියල්ල කලමනාකරණය කොට දක්වා තිබෙන දක්‍ෂතාවය ඇගැයීම කළ යුතු අතර, ඒ පිළිබඳ සිතා අපට එක් නිගමනයකට ද පැමිණිය හැකි ය. එනම් ඔහු ගේ නායකත්වයෙන් රටේ ආර්ථිකයේ විශාල පුනරුදයක් සිදු වන බව ය.අප රටේ නව ආදායම් මාර්ග අප විසින් ම සකසා ගත යුතු ය. සාම්ප්‍රදායක බදු ක්‍රම හා වෙනත් මෙවලම් ගැන පමණක් විශ්වාසය තබා රජයට ආදායම් වැඩි කර ගැනීම සිදු කළ නොහැකි ය. ඒ නිසා “නව ව්‍යවසායකත්වයන්” ගොඩනඟා ඔවුන් කරනා ආර්ථික ක්‍රියාදාමයන් හරහා අලුතින් බදු එක් රැස් කර ගැනීමට රජය කටයුතු කළ යුතු ය.මේ සඳහා රජය අලුත් ආයෝජන සිදුකොට රටේ යටිතල පහසුකම් දියුණු කිරීම කළ යුතු ය. එය මේ වන විට ඉතිහාසයේ පෙර කවරදාකවත් සිදු නොවූ පරිදි සිදු කොට ඇත.රජයට වියදම් සීමා කරනවා යැයි පවසා රාජ්‍ය සේවයට අලුතින් පිරිස් බඳවා ගැනීම නතර කළ නොහැක. විශ්‍රාම වැටුප් කපා දැමිය නොහැක. ජනතාවට පිරිනමන සහනාධාර කපා දැමිය නොහැක. එමෙන් ම ජනතාව ගේ බදු බර වැඩි කළ නොහැක. අනිත් පැත්තෙන් රජය කරනා මහා පරිමාණ සුළු පරිමාණ සංවර්ධන ව්‍යාපෘතිවලට යොදන මුදල් කපා දැමිය නොහැක. එසේ නම් රජය කළ යුත්තේ කුමක් ද?මෙවන් අවස්ථාවක රජය සිය අය වැය මඟින් කළ යුත්තේ රටේ ව්‍යවසායකත්වය, දුප්පත්කම, විරැකියාව, දිගුකාලීනව නිම කිරීමට උරදෙන ආකාරයේ දිරිගැන්වීමේ යෝජනා අයවැයෙන් ඉදිරිපත් කිරීම ය.යම් ව්‍යාපාරයක් ඇරඹීමට අවශ්‍ය මූලික පහසුකම් සපුරා දීම ය. එමෙන් ම ඒවාට අවශ්‍ය මූලික පහසුකම්, සරල කොන්දේසි හා අඩු පොලියට ලබා දීම බදු සහ අනෙකුත් සහන හැකි තරම් ලබා දීම ය. නව නිෂ්පාදනවලට හොඳ වෙළෙඳපොලක්, කාර්යක්‍ෂම හා පලදායිතා අඩු වියදම් නිෂ්පාදන ක්‍රම, යන්ත්‍රෝපකරණ ව්‍යවසායකත්ව පුහුණුවීම්, වෘත්තීය පුහුණුවීම් රටේ ශ්‍රම බලකායට ලබා දීමට යෝජනා කිරීම ය. ඒවා ප්‍රායෝගිකව යථාර්ථයන් බවට පත් කිරීමට ක්‍රියා කිරීම ය.ඊට අමතරව නාස්තිය, දූෂණය, වංචා අවම කිරීමට ක්‍රියා කළ යුතු ම ය. රජය මෙවර අය වැයෙන් ග්‍රාමීය ජනතාව ගේ ආර්ථික ක්‍රියාකාරකම් වැඩි දියුණු කිරීමට, ප්‍රාදේශීය සංවර්ධනය වේගවත් කිරීමට කටයුතු යොදනු ඇත.මේ සියල්ල හරහා රටේ ආර්ථික ක්‍රියාකාරකම්වල ප්‍රබෝධයක් සිදු වනු ඇත. විශේෂයෙන් මේ රටේ සියයට 70 ක් පමණ වන ග්‍රාමීය ජනතාවගේ, සියයට 70 ක් තරම් වන සුළු හා මධ්‍ය පරිමාණ ව්‍යවසායකයන් ගේ ආදායම් උත්පාදනයට මඟ පාදන යෝජනා අය වැයෙන් එළි දැක්වේ. ඒ හරහා රජයට වක්‍රාකාරව ආදායම් ලබා ගත හැකි වනු ඇත.මෙහි දී රටේ පුරවැසියන් ගේ පැත්තෙන් ද රටට, සමාජයට යම් මෙහෙවරක් සිදු විය යුතු ය. එනම් තමන් උපයන දෙයින් නිවැරදි ලෙස ආදායම් බදු රජයට ගෙවා, රජයේ භාණ්ඩාගාරය සවිමත් කළ යුතු ය. එසේ වන විට රජයට රටේ සංවර්ධනයට වැඩි වශයෙන් ආයෝජන සිදු කිරීමට, ජනතාවට සහන ලබා දීමට හැකියාව ලැබේ. එසේ නොමැතිව රටවැසියෝ තමන්ට නියමිත වැඩ කොටස ඉටු නොකොට, රජයෙන්ම සැම දේ ලැබෙන තෙක් බලා සිටියහොත් රටේ ආර්ථික වර්ධනය, අය වැය හිඟය, විදේශීය ණය අඩු කිරීම් වැනි ඉලක්ක සපුරා ගැනීමට නො හැකි වනු ඇත.රටේ වියදම් කපා හැර, ආදායම් වැඩි නොකර ගෙන රට එක තැන පල් කිරීමට රජයට නොහැක. රජය විදේශීය ණය, ආධාර ලබාගෙන හෝ ආයෝජන සිදු කිරීමට පෙළැඹේ. එවන් තත්ත්වයන්ට යා නොදී හැකි තරම් දේශීය ඉතුරුම් සිදු කොට “රටේ පොකැට්ටුව“ සවිමත් කිරීමට ජනතාව ගේ සහභාගිත්වය වැඩි වුවහොත් ඉන් අවසානයේ දිගු කාලීන ප්‍රතිඵල රටට ලැබෙනු ඇත.ජීවන බර සැහැල්ලු කළ ජන සමාජයක්, වේගයෙන් දියුණු වූ ජාතියක්, යටිතල පහසුකම් ඉතා ඉහළ ජීවන තත්ත්වයක් හිමි ජනතාවක් ඒ ඔස්සේ බිහිවීම වැළැක්වීමට කිසිවෙකුට නො හැකි වනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>22</day>
    </date>
    <link>http://www.dinamina.lk/2010/11/22/_art.asp?fn=f1011224</link>
    <topic/>
    <author>මහින්ද අබේසුන්දර දිනමිණ ප්‍රධාන කර්තෘ</author>
    <content>දශක තුනක් තිස්සේ ශ්‍රී ලාංකීය ජාතිය බැට කෑ ත්‍රස්තවාදය මුළුමනින් පරාජය කරමින් මවුබිම එක්සේසත් කළ මහින්ද රාජපක්‍ෂ ජනාධිපතිතුමා මහත් අභිමානයෙන් යුතුව හා අධිෂ්ඨානශීලීව සිය දෙවන ධුර කාලය ඇරැඹීය. 2005 දී බලයට පත්වීමත් සමඟ ත්‍රස්තවාදයෙන් මවුබිම නිදහස් කර ගන්නා බවට කළ සඵථ කිරීම ඔහු අකුරට ඉටු කළේ කිසිවකුත් අපේක්‍ෂා නොකළ අන්දමිනි.දෙවන පදවි ප්‍රාප්තියත් සමඟ ජාතිය ඇමතූ ඔහු සැබෑ ලෙසම නිදහස් ශ්‍රී ලංකාව ආසියාවේ ආශ්චර්යය බවට පත්කිරීම සඳහා ජනතාව ලබා දුන් වරමට අවංක වන බවද විශ්වසනීය ලෙස කියා සිටියේ ය. ඔහු පොරොන්දු ඉටුකළ නායකයෙකි.ජාතියේ වීර දූ – පුතුන් දිවි පුදා රැකගත් මවුබිමට ආර්ථික සංග්‍රාමයේ විජයග්‍රහණය ද ලබාදෙමින් ජන ජීවිතය වඩා උසස් මට්ටමකට රැගෙන ඒමට සිය නායකයාට හැකි බව මේ රටේ ජනතාව අවංකව විශ්වාස කරයි. මෙතැන් සිට ඇරැඹෙන්නේ එකී විශ්වාසය එයාකාරයෙන්ම තහවුරු කිරීමේ යුගයයි.එහිදී පොරොන්දු ඉටුකළ නායකයා සිය වගකීම හා වැඩ කොටස නොපිරිහෙළා සම්පූර්ණ කරනු ඇත. රට විජයග්‍රහණය කරා ගෙන යන ‘මහින්ද චින්තන’ ඉදිරි දැක්ම වැඩපිළිවෙළ අකුරට ඉටුකරමින් අද පටන් දේශපාලන හා රාජ්‍ය තන්ත්‍රයද සිය වගකීම නොපිරිහෙලා සම්පූර්ණ කළ යුතුව ඇත. මේ රට ගොඩනැඟීමට අවශ්‍ය සම්පත් මෙන්ම ශක්තීන් ද මේ පොළවේම තිබිණි. එහෙත් නිදහසින් පසු ඊට නිසි නායකත්වය රටට ලැබුණේ නැත. දැන් ඒ නායකත්වය ද මේ මහපොළව විසින්ම ජනතාව අතරින් බිහි කරගෙන තිබේ.මහින්ද රාජපක්‍ෂ ජනාධිපතිවරයා 2005 නොවැම්බරයේ දී බලයට පත්වූයේ ත්‍රස්තවාදය පරාජය කොට රට එක්සේසත් කිරීම නම් මහා අභියෝගය භාර ගනිමිනි. රටට ආදරය කරන කඳවුර පරාජයට පත් කිරීම සඳහා රටට එරෙහි කඳවුර දරන ලද සියලු ප්‍රයත්නයන් පරාජය කරමින් අගමැති මහින්ද රාජපක්‍ෂ මහතාට රට භාර දීමට මව්බිමට ආදරය කරන ජනතාව එම ජනාධිපතිවරණයේ දී තීරණය කළේය. තම ප්‍රතිපත්තිමය ලියැවිල්ල වශයෙන් මහින්ද රාජපක්‍ෂ මහතා රට හමුවේ තැබූ ‘මහින්ද චින්තන’ කෙරෙහි ඔවුහු ඉහළින් ම විශ්වාසය තැබූහ.එය හුදු ප්‍රතිපත්ති ප්‍රකාශනයකින් ඔබ්බට රට නිදහස් කරගන්නා, රට ගොඩ නඟන වැඩපිළිවෙළ බවට පත්කිරීමට මහින්ද රාජපක්‍ෂ මහතාට හැකිවන බව ඔවුහු පිළිගත්හ. මේ ජනාධිපතිවරණයේ දී ඔහු රටට සපථ කළේ ත්‍රස්තවාදයෙන් රට නිදහස් කරගෙන මව්බිම එක්සේසත් කරන බවයි.එහිදී අනෙක් කඳවුරේ සිටි දේශීය මෙන්ම විදේශීය බලවේග ද කියා සිටියේ මහින්ද රාජපක්‍ෂ යුදවාදියකු බවයි. ඔහුට රාජ්‍ය තාන්ත්‍රික හැකියාවක් නැතැයි ද තවත් මතයක් ප්‍රචලිත කෙරිණ. රට ගොඩනැඟීම සඳහා ඔහුට ආර්ථික වැඩපිළිවෙළක් නැතැයි ද ඔවුන් විසින් ප්‍රචලිත කරන ලදී. එහෙත්, මේ රටේ බහුතර ජනතාව නිවැරැදි දැක්මකින් යුතු හා බඩගෝස්තරවාදී නොවන මිනිසුන් බව ඡන්ද ප්‍රතිඵලයෙන් පැහැදිලිව පිළිබිඹු විය.බලයට පත්ව ඉතාමත් ඉක්මනින් තමා යුදවාදියකු නොවන බවත්, දශක 4ක දේ්ශපාලන අත්දැකීම් ඇති රාජ්‍ය තාන්ත්‍රිකයකු බවත් මහින්ද රාජපක්‍ෂ මහතා ප්‍රකට කළේ ය. 2005 දී මේ රටේ ජනතාව ඔහු වෙත පැවරූ එම කාර්ය භාරය සපුරාලීම සඳහා “අපි වෙනුවෙන් අපි” තේමාව යටතේ සමස්ත ජාතිය පෙළගැස්සීමට ඔහුට හැකිවිය. පළමුව නැෙඟනහිර පළාත ත්‍රස්තවාදයෙන් නිදහස් කර ගැනිණ. දශක ගණනාවක් එම ජනයාට අහිමි කර තිබූ ප්‍රජාතන්ත්‍රීය අයිතීන් යළි ලබාදීම ඉන්පසු සිදුවිය.නැඟෙනහිර පළාත් සභාව ස්ථාපිත කෙරිණි. යුද්ධයෙන් විනාශ වූ නැඟෙනහිර ගොඩනැඟීම සඳහා ‘නැඟෙනහිර නවෝදය’ ක්‍රියාත්මකව තිබියදී රණවිරුවන් උතුර බලා ගමන් කරමින් සිටියහ. ආරක්‍ෂක අංශ ජීවිත පරිත්‍යාගයෙන් සටන් කරමින් රට නිදහස් කර ගන්නා ගමනේ ජයග්‍රහණයන් එකින් එක සළකුණු කරමින් සිටියේ ය. ත්‍රස්තවාදයට ජීවය දීම සඳහා දියත් වූ සියලු දෙස් - විදෙස් බලපෑම් හමුවේ නොසැළෙමින් ත්‍රිවිධ හමුදාව ජයග්‍රාහී ඉලක්කය කරා මෙහෙයවීමට සේනාධිනායකයා සමත් විය.එම නායකත්වය යටතේ ආරක්‍ෂක ලේකම් ගෝඨාභය රාජපක්‍ෂ මහතාගේ පටන් ත්‍රිවිධ හමුදා, පොලිස් හා සිවිල් ආරක්‍ෂක බළකා ප්‍රධානීන් ද සාමාන්‍ය සෙබළා ද දක්වා වූ සියලු රණවිරුවෝ අපරිමිත කැප කිරීමකින් ක්‍රියා කරමින් 2009 මැයි 19 වැනිදා දශක තුනක ත්‍රස්තවාදයෙන් රට නිදහස් කර ගැනීමට සමත් විය. දශක ගණනාවකට පසු රට එක්සේසත් කිරීමට බලයට පත්ව වසර 4ක් ගතවීමටත් පෙර ජනාධිපතිවරයාට හැකි විය. කිසිවකුත් සිහිනෙනුදු අපේක්‍ෂා නොකළ පරිදි, ජනතාව තමන් වෙත පැවරූ යුග මෙහෙවර එයාකාරයෙන්ම සපුරා ලූ මහින්ද රාජපක්‍ෂ ජනාධිපතිවරයා එතැන් සිට යොමු වූයේ රට ගොඩනඟන ගමනට යි.ත්‍රස්තවාදීන් සමඟ දරුණු යුද්ධයක් කරන අතර වුව රටේ සංවර්ධනය පසු පසට ගැනීමට ජනාධිපතිවරයා ක්‍රියා නොකිරීම ද විශේෂ කාරණයකි. යුද්ධය නිසා රට දශක ගණනාවකින් පසුපසට ගොස් ඇති බව ඔහු නිවැරැදිව දුටුවේ ය. යුද්ධය දිනා ගැනීම වෙනුවෙන් ඉහළම අවධානය යොමු කරන අතර දැවැන්ත සංවර්ධන ව්‍යාපෘතීන් ද රට තුළ ක්‍රියාත්මක කෙරිණි. හම්බන්තොට වරාය මේ රටේ සියවස් පැරැණි සිහිනයකි. ඒ සිහිනය යථාර්ථයක් කිරීමට මුල් පියවර තැබුණු අතර ඔලුවිල්, ගාල්ල, කොළඹ, ත්‍රිකුණාමල වරාය සංවර්ධන ව්‍යාපෘතීන් ද දියත් කෙරිණ. මාගම්පුර මහින්ද රාජපක්ෂ වරායට අභිමංගල නෞකාව පිවිසීමෙන් පැහැදිලි වන්නේ මහින්ද රාජපක්ෂ පළමු යුගය තුළ දියත් කළ දැවැන්ත සංවර්ධන ව්‍යාපෘතීන්වල සාර්ථකත්වයයි.බල ශක්ති ක්ෂේත්‍රයේ දිගුකාලීන ඉලක්ක ජය ගනිමින් ඉහළ කොත්මලේ, නොරොච්චෝලේ, කෙරවළපිටිය යන ප්‍රධාන බලාගාර ව්‍යාපෘතීන් දියත් කෙරිණි. මෙම ව්‍යාපෘතීන් සියල්ල සම්පූර්ණ වීමත් සමඟ රටම ආලෝකවත් වනු ඇත. ආර්ථික සංවර්ධන ක්‍රියාවලියට ද යෝධ පිටුබලයක් වනු ඇත. මීට අමතරව උමා ඔය සහ මොරගහකන්ද බහු කාර්ය යෝජනා ක්‍රමද සාර්ථකව ඉදිරියට යමින් පවතී.මත්තල දී ශ්‍රී ලංකාවේ දෙවන ජාත්‍යන්තර ගුවන් තොටුපොල ඉදිවෙමින් ඇත. අධිවේගී මාර්ග කිහිපයක කටයුතු වේගයෙන් පෙරට යන අතර ඈත ගම් බිම්වල මං මාවත් කොන්ක්‍රීට් යොදා කල් පවත්නා අන්දමින් පිළිසකර කෙරිණි. ගම නැඟුම – මඟ නැඟුම වැඩපිළිවෙළ ඔස්සේ ග්‍රාමීය ජන ජීවිතයට නව අරුණැල්ලක් උදාවිය. ශ්‍රී ලංකාවේ දිගම පාලම ද ඇතුළුව පාලම් සිය ගණනක් ඉදිකෙරිණි. මෙරට මාර්ග පද්ධතියට ගුවන් පාලම් කිහිපයක් ම එක් විය.‘අපි වවමු - රට නගමු’ වැනි වැඩපිළිවෙළ තුළින් කෘෂි කර්මාන්තයේ විශාල ප්‍රබෝධයක් ඇති විය. මහින්ද චින්තනයට අනුව පොහොර සහනාධාරය ලබාදීමේත්, වී සඳහා හොඳ සහතික මිලක් ලැබීමේත් ප්‍රතිඵලය වූයේ වසර ගණනාවක් පුරන්ව තිබූ කුඹුරු යළි අස්වැද්දීම යි. 2005 දී හෙක්ටයාර 337,000 ක් වූ වී වගා කළ බිම් ප්‍රමාණය 2009 දී හෙක්ටයාර 1,053,000 දක්වා ඉහළ ගොස් තිබිණි. සමස්තයක් ලෙස දැන් රට සහලින් ස්වයංපෝෂිත ය.දේශීය කර්මාන්ත නඟා සිටුවීම හා කර්මාන්තකරුවා රැක ගැනීම සඳහා ප්‍රායෝගික වැඩපිළිවෙළ ඇති කිරීමට ද ජනාධිපතිවරයාට හැකි විය. මහින්ද රාජපක්‍ෂ පාලනය යටතේ අතීතයේ දී මිහිදන් කර තිබූ දේශීයත්වයට යළි පණ ලැබිණි. අපේ දේ පරිභෝජනය කිරීම සඳහා දැන් ජනතාව තුළ නැඹුරුවක් ඇතිවී ඇත. දේශීය කර්මාන්ත නඟා සිටුවන අතර විදේශ ආයෝජන සඳහා ද ඉඩ ප්‍රස්ථා පුළුල් කෙරිණි. යුද්ධය නිමාවීමත් සමඟ ලොව ප්‍රබල සමාගම් හා ව්‍යාපාරිකයන් මෙරට ආයෝජන සඳහා ඉදිරිපත්ව සිටී.මහින්ද රාජපක්‍ෂ ජනාධිපතිවරයා ගේ ආර්ථික පිළිවෙත වූයේ දේශීයත්වයට මුල්තැන දෙමින් ජාතික ආර්ථික වැඩපිළිවෙළක ගමන් කිරීමයි. මේ වසර අගභාගය වනවිට 7.5% ක පමණ ආර්ථික වර්ධන වේගයක් වාර්තා කිරීමෙන් මෙන්ම ජනතාවගේ ආදායම වසර කිහිපයක් තුළ දෙගුණයකින් වර්ධනය වීමෙන් ද එහි සාර්ථකත්වය පිළිබිඹු වෙයි. ඒ අතරම කොළඹ කොටස් වෙළඳපොළ ලොව හොඳම කොටස් වෙළඳපොළ 10 අතරට එක්වීම ද වේගයෙන් හා වාර්තාගත අන්දමින් වර්ධනය වන කොටස් වෙළෙඳපොළක් බවට පත්වීම ද මේ වකවානුව තුළ සිදුවිය.නිදහස් අධ්‍යාපනයේ හා නිදහස් සෞඛ්‍ය සේවාවේ ගුණාත්මක හරයන් රැක ගනිමින් අධ්‍යාපන හා සෞඛ්‍ය ක්ෂේත්‍රවල සතුටුදායක ප්‍රගතියක් වාර්තා කිරීමට දැන් ශ්‍රී ලංකාවට හැකිවී ඇත. 2005 ට වඩා 2009 දී විශ්වවිද්‍යාල අධ්‍යාපනයට ඇතුළත් කරගත් ශිෂ්‍ය සංඛ්‍යාව 5000කින් පමණ වැඩිය. උපාධිධාරීහු රජයේ රැකියා සඳහා බඳවා ගන්නේ දහස් සංඛ්‍යාත ප්‍රමාණවලිනි.තොරතුරු තාක්‍ෂණ ක්‍ෂෙත්‍රයේ ශීඝ්‍ර දියුණුවක් හා ව්‍යාප්තියක් වාර්තා කරමින් කලාපය තුළ ශක්තිමත් ස්ථානයකට පැමිණීමට ඥ - ශ්‍රී ලංකා වැනි වැඩ පිළිවෙළ ක්‍රියාත්මක කිරීම නිසා හැකිවී ඇත. ශ්‍රී ලංකාව ප්‍රකාශයට පත් කළ ඉංගී‍්‍රසි සහ තොරතුරු තාක්‍ෂණ සේවා වසර (2009) වෙනුවෙන් පණිවිඩයක් එවූ මයික්‍රොසොෆ්ට් සභාපති බිල් ගේට්ස් කියා සිටියේ ශ්‍රී ලංකාව විශිෂ්ට ආර්ථික දියුණුවක් හා සංවර්ධනයක් කරා ගමන් කරමින් ඇති බවට තමන් විශ්වාස කරන බවයි. එහිදී ජනාධිපතිවරයා ගේ නායකත්වය ඔහුගේ ඉහළ ඇගැයීමට ලක්ව තිබිණි.ආර්ථිකය තුළ දැඩි සුබසාධනවාදී ප්‍රතිපත්ති ජනතාව වෙනුවෙන් ක්‍රියාත්මක කරන අතර හා ශීඝ්‍ර සංවර්ධන ක්‍රියාවලියක ද යෙදී සිටින අතර කිසිදු රාජ්‍ය ආයතනයක් - දේපළක් පෞද්ගලීකරණය නොකිරීමට ද මහින්ද රාජපක්‍ෂ ජනාධිපතිවරයා වග බලා ගත්තේ ය. ඒ අතරම පෞද්ගලික අංශය ට පවරා දී තිබූ ශ්‍රී ලංකා රක්‍ෂණ සංස්ථාව, ෂෙල් ගෑස් හා ෂෙල් ටර්මිනල් ලංකා සමාගම් වැනි රාජ්‍ය සම්පත් යළි ජාතිය සතු කෙරිණි. යුද්ධය නිමාවීමටත් පෙර සිට ඇරැඹුණු “උතුර වසන්තය” වැඩ පිළිවෙළත් සමඟ උතුර වේගයෙන් පිබිදෙමින් පවතී. යළිත් වරක් ශ්‍රී ලංකාව නම් රමණීය සංචාරක පාරාදීසය කරා සංචාරකයෝ ඇදී එමින් සිටින්නාහ.‘මහින්ද චින්තන ඉදිරි දැක්ම’ ට අනුව රට ගොඩනැඟෙමින් ඇත්තේ පරිසරයට හිතකර අන්දමිනි. ඉදිරි පරම්පරා සඳහා පරිසරය රැක ගැනීමේ වැදගත්කම වත්මන් පාලනය යටතේ අවධාරණය කෙරී තිබේ. රට ඉදිරිය කරා ගමන් කරමින් ඇත්තේ භෞතික සංවර්ධනය මත රැඳෙමින් පමණක් නොවේ. ගුණ දහමින් පිරිපුන් විනයගරුක සමාජයක් බිහිකිරීමට අවශ්‍ය පියවර ගැනෙමින් ඇත. ‘මතට තිත’ සංකල්පය සාර්ථක ප්‍රතිඵල පෙන්වා තිබේ. අපරාධ මර්දනය සඳහා දැඩි ක්‍රියාමාර්ග ගනිමින් ඇත.මහින්ද රාජපක්‍ෂ ජනාධිපතිවරයාගේ පළමු ධුර කාලය තුළ දේශීය වශයෙන් ඔහු ජයගත යුතු වූ ප්‍රබලම අභියෝගය ත්‍රස්තවාදය වුවද ඉතිහාසයේ අන් කිසිදු නායකයකු මුහුණ නොදුන් පරිදි ගෝලීය අර්බූද ලෙස මතුවූ අභියෝග ගණනාවකට එකවර මුහුණදීමට ද ඔහුට සිදුවිය. ඒ ලෝක ආහාර අර්බුදය, ඉන්ධන අර්බුදය, මූල්‍ය හා ආර්ථික අර්බුදය සහ දේශගුණික විපර්යාස පිළිබඳ අර්බුදය යි. ලෝක බලවතුන් පවා මෙම අර්බුද හමුවේ අගාධය කරා ගමන් කළ පසුබිමක යම් යම් මට්ටමෙන් අපට ද බලපෑ එකී අර්බූුදයන්ට සාර්ථකව හා දැක්මක් ඇති නායකයකු ලෙස මුහුණ දෙමින් ශ්‍රී ලංකාව ජයග්‍රාහී මාවතක පෙරට ගෙන යාමට මහින්ද රාජපක්‍ෂ ජනාධිපතිවරයා ට හැකි විය.අතිශය සංකීර්ණ පසුබිමක් නිර්මාණය වූ ඉකුත් ජනාධිපතිවරණයේ දී මෙරට දෙවන වරට බලයට පත් කිසිදු විධායක ජනාධිපතිවරයකු නොලැබූ ඡන්ද සංඛ්‍යාවකින් හා වාර්තාගත වැඩි ඡන්ද සංඛ්‍යාවකින් යළි මහින්ද රාජපක්‍ෂ ජනාධිපතිවරයා බලයට පත් කිරීමට ජනතාව ක්‍රියා කළේ ඔහු කී දේ කළ හා කරන නායකයකු බව හොඳාකාර දන්නා බැවිනි. ඔහුට ඡන්දය ප්‍රකාශ කළ හැට ලක්‍ෂයකට වැඩි ඡන්ද දායකයෝ රට බේරාගැනීමට ලබාදුන් අභීත නායකත්වය වෙනුවෙන් සංවේදී වන අතරම රට ගොඩනැඟීමට හැකි නායකයා ඔහුම බව ද කියා සිටියහ.19 වැනිදා සිය දෙවන ධුර කාලය සඳහා ජාතිය බිහිකරගත් එම අභීත නායකයා දිවුරුම් දුන්නේ එකී ජනවරමට අනුවයි. දෙවන ධුර කාලය තුළ ඔහු වෙත පැවරෙන ප්‍රමුඛ වගකීම හා ඔහු මුහුණ දෙන අභියෝගය ආර්ථික සංග්‍රාමය ජය ගැනීමයි. එය ජය ගැනීමට ජනාධිපතිවරයාට හැකි බවද ඔහු රටත්, ජනතාවත් ජයග්‍රහණය කරා මෙහෙයවනු ඇති බවද මේ රටේ බහුතර ජනතාව විශ්වාස කරයි. ඉදිරි කාලය තුළ ජනාධිපතිවරයා එම විශ්වාසය තහවුරු කරනු ඇත යන්න අපගේ පිළිගැනීමයි. එම කාර්යයේ දී මව් බිමට ආදරය කරන සියලු මිනිසුන් ඔහු සමඟ සිටිනු ඇත යන්න අපගේ විශ්වාසය යි.මහින්ද රාජපක්‍ෂ යනු පොදු ජනයා තුළින් මතුවූ නායකයෙකි, පොදු ජනයාගේ මිනිසෙකි. මේ පොදු ජනයාගේ මිනිසා සිය දෙවන ධුර කාලය අරඹන මොහොතේ මේ රටේ පොදු ජනයා සමඟ එක්ව අපි ද ඔහු ට චිරං ජයතු! යැයි කියමු..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=n1011231</link>
    <topic>රට හදන අය වැය</topic>
    <author>දයා පෙරේරා, දුමින්ද ගුරුගේ, ජයසිරි මුණසිංහ සහ ස්වර්ණා විජේකෝන්</author>
    <content>ශ්‍රී ලංකාව ආසියාවේ ආශ්චර්ය බවට පත්කිරීමේ ගමනට අඩිතාලම දමමින්, ගමේ දියුණුවට මඟපාදන යෝජනා රැසකින් යුතු සංවර්ධනයට ජවසම්පන්න ධෛර්යයක් ලබාදෙන ජනතාවට උපරිම සහන ලබාදෙන අයවැයක් ජනාධිපති සහ මුදල් අමාත්‍යවරයා වන මහින්ද රාජපක්ෂ මහතා විසින් ඊයේ (22) පාර්ලිමේන්තුවට ඉදිරිපත් කෙළේය. වසර 2011 මේ රටේ මානව සම්පතේ උපරිම ප්‍රයෝජන රටට හිමිකර ගැනීම ඉලක්ක කළ, නව ආයෝජන හා දිරිගැන්වීම් ඔස්සේ රට වැසියන්ට දීප්තිමත් අනාගතයක් උරුම කිරීම අයවැයේ අරමුණ යැයි ජනාධිපතිවරයා කීය.මෙවර අයවැයෙන් ජනතාවට සැලසෙන විශේෂ සහන මෙසේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=n1011232</link>
    <topic>බැලූ බැල්මට අය වැය</topic>
    <author/>
    <content>වසර 2005 – 2010 කාලය තුළ මේ රටේ ආර්ථික වර්ධනය පිළිබඳ අයවැය ලේඛනයෙන් උපුටාගත් සංක්‍ෂිප්ත සටහනකි මේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=n1011233</link>
    <topic>නව ඇමැති මඬුල්ලදිවුරුම් දෙයි</topic>
    <author>ධනුෂ්ක ගොඩකුඹුර</author>
    <content>ජ්‍යෙෂ්ඨ ඇමැතිවරු 9 දෙනෙක් ඇමැතිවරු 51 දෙනෙක් ඇතුළු 60 දෙනෙකුගෙන් සමන්විත නව ඇමැති මණ්ඩලය ජනාධිපති මහින්ද රාජපක්ෂ මහතා ඉදිරියේ ජනාධිපති ලේකම් කාර්යාලයේ දී ඊයේ (22) දිවුරුම් දුන්හ.ජනාධිපතිවරයා ඉදිරියේ දිවුරුම් දුන් නියෝජ්‍ය ඇමැතිවරුන් 31 දෙනෙකි.ජනාධිපතිවරයා සිය දෙවැනි ධුර කාලය වෙනුවෙන් දිවුරුම් දීමෙන් අනතුරුව නව ඇමැති මණ්ඩලය තෝරාපත් කර ගැනිණ.ආණ්ඩුක්‍රම ව්‍යවස්ථාවේ 53 වැනි වගන්තිය ප්‍රකාරව ආණ්ඩුක්‍රම ව්‍යවස්ථාව අනුගමනය කොට ආරක්ෂා කරන බවට සාමූහික ප්‍රතිඥාව ලබා දීමෙන් අනතුරුව දිවුරුම් දීමේ කටයුතු ඇරඹිණ.උදෑසන 10. 17 ට යෙදුණු සුබ මොහොතින් දි. මු. ජයරත්න මහතා අගමැති සහ බුද්ධ ශාසන ඇමැතිවරයා වශයෙන් ප්‍රථමයෙන් දිවුරුම් දුන්නේ ය.ප්‍රවීණ හා පළපුරුදු දේශපාලනඥයන් නව දෙනෙකු ජ්‍යෙෂ්ඨ අමාත්‍යවරුන් වශයෙන් දිවුරුම් දීම මෙවර සුවිශේෂත්වයකි.රත්නසිරි වික්‍රමනායක, ඩිව් ගුණසේකර, අතාවුද සෙනෙවිරත්න, පී. දයාරත්න, ඒ. එච්. එම්. ෆවුසි, එස්. බී. නාවින්න, පියසේන ගමගේ, මහාචාර්ය තිස්ස විතාරණ, ආචාර්ය සරත් අමුණුගම මහත්වරු ජ්‍යෙෂ්ඨ ඇමැතිවරුන් වශයෙන් දිවුරුම් දුන්හ.කලින් ඇමැති මණ්ඩලයේ සිටි ඇමැතිවරුන් 31 දෙනකු මෙවරත් එම ඇමතිපදවි වලම දිවුරුම් දුන් අතර නව ඇමැතිවරු වශයෙන් 19 දෙනෙක් පත්ව සිටිති. නියෝජ්‍ය ඇමැතිවරුන් වශයෙන් දිවුරුම් දුන් 31 දෙනාගෙන් සතර දෙනෙක් නව නියෝජ්‍ය ඇමැතිවරු වෙති.එක්සත් ජාතික පක්ෂයේ සිටිමින් රජයට සහාය පළ කළ ලක්ෂ්මන් සෙනෙවිරත්න මහතා ඇමැතිවරයකු ලෙසත් අර්ල් ගුණසේකර හා අබ්දුල් කාදර් මහත්වරු නියෝජ්‍ය ඇමැතිවරුන් ලෙසත් දිවුරුම් දුන්හ.මුස්ලිම් කොංග්‍රසයේ සිට රජයට එක් වූ රාවුෆ් හකීම් මහතා ඇමැතිවරයකු ලෙසත් සේගු ඩාවුඩ් මහතා නියෝජ්‍ය ඇමැතිවරයකු ලෙසත් පත් කෙරිණ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=n1011234</link>
    <topic>කෙහෙළිය රඹුක්වැල්ල නැවතත් ජනමාධ්‍ය ඇමැතිවීම මාධ්‍ය ක්ෂේත්‍රයේ දැඩි ප්‍රසාදයට</topic>
    <author>ඉන්දික පොල්කොටුව</author>
    <content>ජනමාධ්‍ය හා ප්‍රවෘත්ති අමාත්‍ය ධුරයට කෙහෙළිය රඹුක්වැල්ල මහතා යළි පත්වීම මාධ්‍ය ක්ෂේත්‍රයේ දැඩි ප්‍රසාදයට ලක්ව තිබේ.කන්ද උඩරටින් බිහි වූ දෙවන ජනමාධ්‍ය අමාත්‍යවරයා ලෙස පසුගිය අමාත්‍ය මණ්ඩලයේ කටයුතු කළ ඒ මහතා එයට පෙර ජාතික ආරක්ෂාව පිළිබඳ රජයේ මාධ්‍ය ප්‍රකාශක ලෙස ක්‍රියා කරමින් මාධ්‍ය ක්ෂේත්‍රයේ දැඩි ප්‍රසාදයට ලක් විය.1993 වසරේ දී මධ්‍යම පළාත් සභාව හරහා මුලින්ම ක්‍රියාකාරී දේශපාලනයට පිවිසි ඒ මහතා අනතුරුව එම පළාත් සභාවේ අමාත්‍යවරයකු ලෙස තේරී පත්විය. එම පළාත් සභාවේ විපක්ෂ නායක (එජාප) තනතුරට පත් වූ හෙතෙම 2000 වසරේදී මුලින්ම පාර්ලිමේන්තුවට පිවිසියේය. මේ දක්වා අඛණ්ඩව වසර දහයක් පාර්ලිමේන්තුව නියෝජනය කැර ඇති අමාත්‍ය රඹුක්වැල්ල මහතා එජාප රජයේ විද්‍යා හා තාක්ෂණ අමාත්‍යවරයා ලෙස ක්‍රියා කළේය.2005 වසරේ දී ජනාධිපති මහින්ද රාජපක්ෂ මහතාට සහය දෙමින් ඒ මහතා සමග එක් වූ හෙතෙම ප්‍රතිපත්ති සැළසුම් ක්‍රියාත්මක කිරීමේ අමාත්‍ය විදේශ රැකියා ප්‍රවර්ධන හා සුබසාධන අමාත්‍ය තනතුරු මෙයට පෙර උසුලනු ලැබීය.තමන් මුහුණ දුන් සෑම මැතිවරණයකදීම ලක්ෂයකට අධික මනාප ඡන්ද ලබා ගනිමින් ශ්‍රී ලාංකීය දේශපාලන ක්ෂේත්‍රයේ කැපී පෙනෙන චරිතයක් බවට පත්ව සිටින රඹුක්වැල්ල මහතා මාධ්‍යවේදීන්ගේ ද ඉතා සමීප මිතුරෙකි.මාධ්‍ය සංවර්ධන අධිකාරිය පිහිටුවීම ජනමාධ්‍ය ඇතුළු කලා ක්ෂේත්‍ර සඳහා ජනාධිපති සම්මාන උළෙලක් පැවැත්වීම, ළමුන් උදෙසා රූපවාහිනි ඇතුළු විද්‍යුත් මාධ්‍ය ක්ෂේත්‍රයේ නව ප්‍රතිපත්ති මාලාවක් හඳුන්වා දීම ඇතුළු සැළසුම්ගත වැඩපිළිවෙළ රැසක් ඉදිරියට ක්‍රියාත්මක කිරීම උදෙසා යළි මාධ්‍ය අමාත්‍යවරයා ලෙස පත් වූ කෙහෙළිය රඹුක්වැල්ල මහතාට අවස්ථාව උදාවීම මාධ්‍යවේදීන්ගේ ප්‍රසාදයට හේතුවී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=n1011235</link>
    <topic>බළලුන්ගෙන් බෝවන ‘ටොක්සොප්ලාස්මෝෂියා’වැළඳුනු 2403ක ගේ රුධිර පරීක්ෂා කරයි</topic>
    <author>සිතාරා සේනානි</author>
    <content>බළලුන්ගෙන් බෝ වන ‘ටොක්සොප්ලාස්මෝෂියා’ නමැති රෝගය වැළැඳුණු 2403 දෙනකුගේ රුධිර සාම්පල නියැදි වෛද්‍ය පර්යේෂණ ආයතනයේ පරපෝෂවේද අංශය ගත වූ මාස දහය ඇතුළත පරීක්ෂාවට ලක් කර තිබේ.ටොක්සොප්ලාස්මෝෂියා රෝගය ජනතාව අතර මෙන්ම වෛද්‍ය ප්‍රජාව අතරද එතරම් ප්‍රචලිත නැති රෝගයකි. මේ රෝගය බෝ කරනුයේ ‘ප්ලාස්මෝෂියා ගොන්ඩායි’ නමැති පරපෝෂිතයෙකි. එම පරපෝෂිතයා බළලුන්ගේ මළපහවල ජීවත් වෙයි. බළලා නිවෙස් ආශ්‍රිතව ජීවත්වන විශේෂයෙන්ම නිවෙස් ඇතුළත ජීවත්වන සුරතල් සතෙකු වන බැවින් උන්ගේ මාර්ගයෙන් මේ පරපෝෂිතයන් නිවැසියන්ගේ සිරුරුවලට ඇතුළු වීමට බෙහෙවින් ඉඩ කඩ තිබේ. බළලුන්ගේ මළපහ නිසි පරිදි වළලා දැමීමට හෝ පුළුස්සා දැමීමට කටයුතු නොකිරීම නිසා ශ්වසන මාර්ගයෙන් හෝ ආහාර මඟින් පරපෝෂිතයාට පහසුවෙන් මිනිස් සිරුරට ඇතුළු විය හැකිය.ප්ලාස්මෝෂියා ගොන්ඩායි නමැති පරපෝෂිතයා ශරීර ගත වූ පුද්ගලයන්ට මොළයේ ගෙඩි, දෑස් අන්ධවීම, ගැබිනියක් නම් ගබ්සා වීම, අංගවිකල හෝ මන්දබුද්ධික දරුවන් බිහිවීම වැනි බරපතළ සෞඛ්‍ය ගැටලු රැසක් මතු කරයි. මොළයේ ගෙඩි ඇතිවීම මඟින් අංශභාග රෝගය පවා වැළඳිය හැකිය. පරපෝෂිතයා ශරීර ගත වූ පුද්ගලයන්ට බෙල්ලේ කුද්දටි මතුවීම, උණ, හිසරදය, ඇස් පෙනීම දුර්වල වීම වැනි රෝග ලක්ෂණ මතුවේ.මෙවැනි රෝග ලක්ෂණ මතුවී රෝගියා වෛද්‍යවරයකු වෙත ගිය විට බොහෝ විට වෛද්‍යවරයාට රෝගය එකවර හඳුනාගත නොහැකිවේ.මේ නිසා වෙනත් රෝගයක් ලෙස සලකා ප්‍රතිකාර කිරීම මඟින් රෝගියාට නිසි ප්‍රතිකාර නොලැබී රෝගය උත්සන්න වීමට පවා ඉඩ තිබේ.ටොක්සො ප්ලාස්මෝෂියා රෝගය පිළිබඳ පර්යේෂණ සිදු කරන ශ්‍රී ලංකාවේ එකම ආයතනය වෛද්‍ය පර්යේෂණ ආයතනය පමණක් බව එහි පරපෝෂිතවේදය පිළිබඳ විශේෂඥ වෛද්‍ය සාගරිකා සමරසිංහ මහත්මිය පවසයි.නිවෙස්වල සුරතලයට ඇති කරන බළලුන්ට ඇඳ, පුටු, මේස ආදියෙහි ලැග සිටීමට ඉඩ නොදීම, එම සතුන් අතපත ගෑමෙන් වැළකීම හා උන්ගේ මළ පහ නිසි ලෙස වළලා දැමීම හෝ පුළුස්සා දැමීම, පලතුරු හොඳින් සෝදා ආහාරයට ගැනීම හා එළවළු, මස් ආදිය හොඳින් සෝදා තද උෂ්ණත්වයක් යටතේ හොඳින් පිසගැනීම ආදිය මඟින් රෝගය බෝවීමෙන් වැළකිය හැකි බවට සෞඛ්‍ය අමාත්‍යාංශය ජනතාවට දැනුම් දෙයි. රෝගය සුව කිරීමට අවශ්‍ය ඖෂධ සෞඛ්‍ය අමාත්‍යාංශය සතුව පවතින බවද එම අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=n1011236</link>
    <topic>ඇතැම් රාජ්‍ය සේවකයන්ට රාජකාරියක් පැවරූවිට කරන්න බෑ කියා හේතු සියයක් කියනවා</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>තමන්ගේ ජීවිත කතාව ලියා තබමින් තමා උපන් දේශයටත්, ලෝකයාටත් යම් කිසි පණිවුඩයක් දුන් පුද්ගලයින් අතුරින් ඉන්දියාවේ මහත්මා ගාන්ධි හා දකුණු අප්‍රිකාවේ නෙල්සන් මැන්ඩෙලා වැනි දේශ ප්‍රේමීන් ලෝක පූජිත පුද්ගලයින් බවට පත්වී තිබෙන බව, උසස් අධ්‍යාපන ඇමැති එස්. බී. දිසානායක මහතා කීය.මාතලේ හිටපු මහ දිසාපති රම්‍ය සිරිවංශ මහතා විසින් රචිත “බත්තරමුල්ල හා අපේ උරුමය” කෘතිය දොරට වැඩීම වෙනුවෙන් බත්තරමුල්ල ඉන්දජෝති මහා විද්‍යාලයේ පැවැති රැස්වීමකදී දිසානායක මහතා මේ බැව් කියා සිටියේය.අද රාජ්‍ය සේවය එදාවගේ නොවෙයි. එදා රාජ්‍ය සේවකයා සේවයට බැදුනේ ජනතාවට සේවය කරන්නයි අද ඇතැම් රාජ්‍ය සේවකයින්ට යම් රාජකාරියක් කරන්න කී විට කරන්න බෑ කියල හේතු සීයක් කියනවා. තවත් සමහරු ලිපිගොනුව පැත්තකින් තියා නිහ¼ඬව ඉන්නවා.අලුත් දෙයක් නිර්මාණය කරන්න මේ රට ඉහළට ගන්න මාර්ග සොයන්න රටට ආදරය කරන්න උනන්දුවක් නැහැ.1966 රාජ්‍ය සේවයට පිවිසි අය රට වෙනුවෙන් අවංකව සේවය කළා. ඉඩම් සංවර්ධන නිලධාරියෙක් ලෙස සේවයට බැදුන රම්‍ය සිරිවංශ වැනි අය එදා කොතෙකුත් සිටියා. රාජ්‍ය සේවය එදා බැබලුනේ මේ නිලධාරීන් නිසයි. අද ඔවුන් සේවයෙන් විශ්‍රාම ගැනීමෙන් පසුවත් තම උපන් බිම වෙනුවෙන් සේවය කිරීම අපි හැම දෙනාම අගේ කරනවා.මහාචාර්ය චන්ද්‍රසිරි පල්ලියගුරු මහතා, නිහතමානි වෙන්න පුළුවන් ලේඛකයින් සිටිනවා නම් ඉතාම ස්වල්ප දෙනෙක් පමණයි. ලේඛකයින් සංවේදීව ලියන දේ පොත් කියවන අයට අනුප්‍රානයක් වෙනවා.ගම නිසා සමහරු බැබලෙනවා. මෙවැනි ලේඛකයින් නිසා තමන්ගේ ගම බැබලෙනවා. “තමා උපන් බිම ස්වර්ගයටත් වඩා උතුම්” යන කියමනක් තිබෙනවා. රම්‍ය සිරිවංශගේ කෘතිය බත්තරමුල්ලට එන අයට හොඳ අත්පොතක් වෙනවා නිසැකයි.අලුත්කුරු කෝරලයේ ප්‍රධාන සංඝනායක දේවහන්දියේ ධම්මාරාම හිමි, ලංකා සභාවේ ආසිරි ප්‍රනාන්දු පියනම, උසස් අධ්‍යාපන නියෝජ්‍ය අමාත්‍ය නන්දිමිත්‍ර ඒකනායක, හිටපු අධ්‍යාපන අමාත්‍ය කරුණාසේන කොඩිතුවක්කු යන මහත්වරුන්ද කථාකළ අතර, කඩුවෙල ප්‍රාදේශීය සභාවේ සභාපති ජී. එච්. බුද්ධදාස මහතා ඇතුළු පළාත් සභා මන්ත්‍රීවරු රැසක්ද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=n1011237</link>
    <topic>දෙවන පදවි ප්‍රාප්තිය වෙනුවෙන් ව්‍යාපෘති රැසක් හෙට අගලවත්තේ දී ජනතා අයිතියට</topic>
    <author>අගලවත්ත සමූහ දයාවංස විජේගුණවර්ධන</author>
    <content>ජනාධිපති දෙවන පදවි ප්‍රාප්තිය සැමරීම වෙනුවෙන් අගලවත්ත මැතිවරණ කොට්ඨාසයේ ව්‍යාපෘති රැසක් හෙට (24) වැවිලි කර්මාන්ත අමාත්‍ය හා අගලවත්ත ශශ්‍රී. ල. නි. ප. ප්‍රධාන සංවිධායක මහින්ද සමරසිංහ මහතාගේ ප්‍රධානත්වයෙන් ජනතා අයිතියට පැවරේ.මෙතෙක් කළුතර දිස්ත්‍රික්කයට බලවත්ම අඩුපාඩුවක්ව තිබූ තේ පර්යේෂණායතනයේ ඒකකයක් අගලවත්ත ඩාර්ටන් ෆීල්ඩ් රබර් පර්යේෂණායතන භූමියේදී විවෘත කෙරේ.මීට අමතරව අත්හැර දමා ඇති හැඩිගල්ල තේ පැළ තවාන යළි ආරම්භ කිරීම සහ ගංවතුරෙන් යටවී මාර්ග අපහසුතාවලට ලක්වන පාලින්දනුවර කුඩා තේවතු හිමියන් සඳහා ඔරු ලබාදීම ද අමාත්‍යවරයා විසින් සිදු කෙරේ.විදුලිය ලබාගැනීම සිහිනයක් බවට පත්වී තිබූ හරන්කහපත, යට්ටපාත සහ හලවල්කැලේ ජනතාවගේ සිහිනය සැබෑ කරමින් ලක්‍ෂ හාරසීයක පමණ වියදමක් දරා ඉදිකරන ලද විශාල විදුලි යෝජනා ක්‍රම තුනද අමාත්‍යවරයා විසින් උත්සවාකාරයෙන් විවෘත කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=n1011238</link>
    <topic>ශ්‍රී ලංකාවේ සියලු නීතිකාර්යයන් සංයුක්ත තැටියකට</topic>
    <author>රෝෂන් තුෂාර – රක්ෂණ ශ්‍රියන්ත</author>
    <content>ශ්‍රී ලංකාවේ සියලු නීති කෘත්‍යයන් සංයුක්ත තැටියකට ඇතුළත් කෙරේ.ශ්‍රී ලංකා නීති වාර්තා නව නීති වාර්තා ආරම්භයේ පටන් ශ්‍රේෂ්ඨාධිකරණ නඩු තීන්දු, අභියාචනාධිකරණ නඩු තීන්දු ඇතුළත් මෙම මෘදුකාංගය සහිත සංයුක්ත තැටිය අගවිනිසුරු අශෝක ද සිල්වා මහතාට පිළිගැන්වීම අගවිනිසුරු නිල මැදිරියේ දී සිදු කෙරිණි.රජයේ ප්‍රකාශන ආයතන අධිකාරී ඕ.ආර්. ජැන්සන් මහතා නිර්මාණය කැර ඇති මෙම සංයුක්ත තැටිය එක්සත් ජාතීන්ගේ සංවර්ධන වැඩසටහනේ “යුක්තිදාමයට සම ප්‍රවේශයක්” ව්‍යාපෘතිය යටතේ සියලුම විනිශ්චයකාරවරුන්ට නොමිලේ ලබාදීමට නියමිතය. “e Law companion” ලෙස නම් කැර ඇති මෙම සංයුක්ත තැටිය භාවිතාකැර සිවිල් නඩු විධාන සංග්‍රහය, දණ්ඩ නීති සංග්‍රහය අපරාධ නඩු විධාන සංග්‍රහය, හෝ ඕනෑම නීති කෘත්‍යයක් ඉතා ඉක්මණින් පරිගණක තිරය මතට ගතහැකි බව පෙන්වාදුන් ජැන්සන් මහතා ශ්‍රී ලංකාවේ ආණ්ඩුක්‍රම ව්‍යවස්ථාවේ සිට පොත් සිය ගණනක තොරතුරු විනාඩි ගණනකදී පරිශීලනය කළ හැකි බව පැවසීය.ශ්‍රී ලංකාවේ නඩු විභාගකිරීම කඩිනම් කිරීම සදහා විනිසුරුවරුන්ට සහාය වීමට මෙම සංයුක්ත තැටිය එක්සත් ජාතීන්ගේ සංවර්ධන වැඩසටහන යටතේ නොමිලේ ප්‍රදානය කරන බව ව්‍යාපෘති නිලධාරිනී සුනාරා සම්සුදීන් මහත්මිය පැවැසුවාය.නීතිඥවරුන්ට නීති ශිෂ්‍යයන්ට පරිශීලනය කළ හැකි පරිදි සංයුක්ත තැටිය වෙළෙඳපොළට හඳුන්වා දෙන බවත් නොබෝ දිනකින් සිංහල පිටපත නිකුත් කරන බවත් මෙහිදී සඳහන් කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=n1011239</link>
    <topic>නව ඇමැති මණ්ඩලය</topic>
    <author/>
    <content>අගමැති දි. මු. ජයරත්න මහතා - බුද්ධ ශාසන හා ආගමික කටයුතු ඇමැතිජ්‍යෙෂ්ඨ ඇමැතිවරුරත්නසිරි වික්‍රමනායක මහතා - යහපාලනය හා යටිතල පහසුකම් පිළිබඳ ජ්‍යෙෂ්ඨ ඇමැතිඩී. ඊ. ඩබ්ලිව්. ගුණසේකර මහතා - මානව සම්පත් පිළිබඳ ජ්‍යෙෂ්ඨ ඇමැතිඅතාවුද සෙනෙවිරත්න මහතා - ග්‍රාමීය කටයුතු පිළිබඳ ජ්‍යෙෂ්ඨ ඇමැතිපී. දයාරත්න මහතා - ආහාර හා පෝෂණ පිළිබඳ ජ්‍යෙෂ්ඨ ඇමැතිඒ. එච්. එම්. ෆවුසි මහතා - නාගරික කටයුතු පිළිබඳ ජ්‍යෙෂ්ඨ ඇමැතිඑස්. බී. නාවින්න මහතා - පාරිභෝගික සුබසාධනය පිළිබඳ ජ්‍යෙෂ්ඨ ඇමැතිපියසේන ගමගේ මහතා – ජාතික සම්පත් පිළිබඳ ජ්‍යෙෂ්ඨ ඇමැතිමහාචාර්ය තිස්ස විතාරණ මහතා – විද්‍යා කටයුතු පිළිබඳ ජ්‍යෙෂ්ඨ ඇමැතිආචාර්ය සරත් අමුණුගම මහතා – ජාත්‍යන්තර මූල්‍ය සහයෝගීතාව පිළිබඳ ජ්‍යෙෂ්ඨ ඇමැතිඇමැති මණ්ඩලයනිමල් සිරිපාල ද සිල්වා මහතා - වාරිමාර්ග හා ජලසම්පත් කළමනාකරණ ඇමැතිමෛත්‍රීපාල සිරිසේන මහතා - සෞඛ්‍ය ඇමැතිසුසිල් පේ‍්‍රමජයන්ත මහතා – ඛනිජ තෙල් කර්මාන්ත ඇමැතිආරුමුගන් තොණ්ඩමන් මහතා – පශු සම්පත් හා ග්‍රාමීය ප්‍රජා සංවර්ධන ඇමැතිදිනේෂ් ගුණවර්ධන මහතා – ජලසම්පාදන හා ජලාපවහන ඇමැතිඩග්ලස් දේවානන්දා මහතා - සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැතිඒ. එල්. එම්. අතාවුල්ලා මහතා - පළාත් පාලන හා පළාත් සභා ඇමැතිරිෂාඩ් බදියුදීන් - කර්මාන්ත හා වාණිජ කටයුතු ඇමැතිපාඨලි චම්පික රණවක - විදුලිබල හා බලශක්ති ඇමැතිවිමල් වීරවංශ - ඉදිරිකිරීම්, ඉංජිනේරු සේවා, නිවාස හා පොදු පහසුකම් ඇමැතිරවුෆ් හකීම් - අධිකරණ ඇමැතිබැසිල් රාජපක්ෂ – ආර්ථික සංවර්ධන ඇමැතිවාසුදේව නානායක්කාර – ජාතික භාෂා හා සමාජ ඒකාබද්ධතා ඇමැතිඑස්. බී. දිසානායක – උසස් අධ්‍යාපන ඇමැතිමහාචාර්ය ජී. එල්. පීරිස් - විදේශ කටයුතු ඇමැතිඩබ්ලිව්. ඩී. ජේ. සෙනෙවිරත්න – රාජ්‍ය පරිපාලන හා ස්වදේශ කටයුතු ඇමැතිසුමේධා ජී. ජයසේන - පාර්ලිමේන්තු කටයුතු ඇමැතිජීවන් කුමාරණතුංග - තැපැල් සේවා ඇමැතිපවිත්‍රා වන්නිආරච්චි – තාක්ෂණ හා පර්යේෂණ ඇමැතිඅනුර ප්‍රියදර්ශන යාපා - පරිසර ඇමැතිතිස්ස කරල්ලියද්ද - ළමා සංවර්ධන හා කාන්තා කටයුතු ඇමැතිගාමිණී ලොකුගේ – කම්කරු හා කම්කරු සබඳතා ඇමැතිබන්දුල ගුණවර්ධන - අධ්‍යාපන ඇමැතිමහින්ද සමරසිංහ – වැවිලි කර්මාන්ත ඇමැතිරාජිත සේනාරත්න – ධීවර හා ජලජ සම්පත් සංවර්ධන ඇමැතිජනක බණ්ඩාර තෙන්නකෝන් – ඉඩම් හා ඉඩම් සංවර්ධන ඇමැතිෆීලික්ස් පෙරේරා - සමාජ සේවා ඇමැතිසී. බී. රත්නායක – පුද්ගලික ප්‍රවාහන සේවා ඇමැතිමහින්ද යාපා අබේවර්ධන – කෘෂිකර්ම ඇමැතිකෙහෙලිය රඹුක්වැල්ල – ජනමාධ්‍ය හා ප්‍රවෘත්ති ඇමැතිකුමාර වෙල්ගම – ප්‍රවාහන ඇමැතිඩලස් අලහප්පෙරුම - යෞවන කටයුතු හා නිපුණතා සංවර්ධන ඇමැතිජොන්ස්ටන් ප්‍රනාන්දු - සමූපකාර හා අභ්‍යන්තර වෙළෙඳ ඇමැතිචන්ද්‍රසිරි ගජදීර – පුනරුත්ථාපන හා බන්ධනාගාර ප්‍රතිසංස්කරණ ඇමැතිසාලින්ද දිසානායක - දේශීය වෛද්‍ය ඇමැතිරෙජිනෝල්ඩ් කුරේ - සුළු අපනයන භෝග ප්‍රවර්ධන ඇමැතිඩිලාන් පෙරේරා - විදේශ රැකියා ප්‍රවර්ධන හා සුබසාධන ඇමැතිජගත් පුෂ්පකුමාර - පොල් සංවර්ධන හා ජනතා වතු සංවර්ධන ඇමැතිටී. බී. ඒකනායක - සංස්කෘතික හා කලා කටයුතු ඇමැතිමහින්ද අමරවීර – ආපදා කළමනාකරණ ඇමැතිඑස්. එම්. චන්ද්‍රසේන - ගොවිජන සේවා හා වනජීවි ඇමැතිගුණරත්න වීරකෝන් – නැවත පදිංචි කිරීමේ ඇමැතිමර්වින් සිල්වා - මහජන සම්බන්ධතා හා මහජන කටයුතු ඇමැතිමහින්දානන්ද අලුත්ගමගේ – ක්‍රීඩා ඇමැතිදයාශ්‍රිත තිසේරා - රාජ්‍ය සම්පත් හා ව්‍යවසාය සංවර්ධන ඇමැතිරංජිත් සියඹලාපිටිය – විදුලි සංදේශ හා තොරතුරු තාක්ෂණ ඇමැතිජගත් බාලසූරිය – ජාතික උරුමයන් පිළිබඳ ඇමැතිලක්ෂ්මන් සෙනෙවිරත්න – ඵලදායිතා ප්‍රවර්ධන ඇමැතිනවීන් දිසානායක – රාජ්‍ය කළමනාකරණ ප්‍රතිසංස්කරණ ඇමැතිපියංකර ජයරත්න - ගුවන් සේවා ඇමැතිනියෝජ්‍ය ඇමැතිවරුසුසන්ත පුංචිනිලමේ – ධීවර හා ජලජ සම්පත් නියෝජ්‍ය ඇමැතිලක්ෂ්මන් යාපා අබේවර්ධන – ආර්ථික සංවර්ධන නියෝජ්‍ය ඇමැතිරෝහිත අබේගුණවර්ධන – වරාය හා මහාමාර්ග නියෝජ්‍ය ඇමැතිපණ්ඩු බණ්ඩාරනායක - දේශීය වෛද්‍ය නියෝජ්‍ය ඇමැතිජයරත්න හේරත් – කර්මාන්ත හා වාණිජ කටයුතු නියෝජ්‍ය ඇමැතිදුමින්ද දිසානායක - යෞවන කටයුතු හා නිපුණතා සංවර්ධන නියෝජ්‍ය ඇමැතිලසන්ත අලගියවන්න – ඉඳිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය ඇමැතිරෝහණ දිසානායක – ප්‍රවාහන නියෝජ්‍ය ඇමැතිඑච්. ආර්. මිත්‍රපාල - පශු සම්පත් හා ග්‍රාමීය හා සංවර්ධන නියෝජ්‍ය ඇමැතිනිර්මල කොතලාවල – වරාය හා මහාමාර්ග නියෝජ්‍ය ඇමැතිපේ‍්‍රමලාල් ජයසේකර - විදුලිබල හා බලශක්ති නියෝජ්‍ය ඇමැතිගීතාංජන ගුණවර්ධන – මුදල් හා ක්‍රම සම්පාදන නියෝජ්‍ය ඇමැතිවිනායගමූර්ති මුරලිදරන් – නැවත පදිංචි කිරීමේ නියෝජ්‍ය ඇමැතිෆයිසර් මුස්තාපා - තාක්ෂණ හා පර්යේෂණ නියෝජ්‍ය ඇමැතිඉන්දික බණ්ඩාරනායක – පළාත් පාලන හා පළාත් සභා නියෝජ්‍ය ඇමැතිමුත්තු සිවලිංගම් - ආර්ථික සංවර්ධන නියෝජ්‍ය ඇමැතිසිරිපාල ගම්ලත් – ඉඩම් හා ඉඩම් සංවර්ධන නියෝජ්‍ය ඇමැතිඩබ්ලිව්. බී. ඒකනායක – වාරිමාර්ග හා ජල සම්පත් කළමනාකරණ නියෝජ්‍ය ඇමැතිචන්ද්‍රසිරි සූරියආරච්චි - සමාජ සේවා නියෝජ්‍ය ඇමැතිනන්දිමිත්‍ර ඒකනායක – උසස් අධ්‍යාපන නියෝජ්‍ය ඇමැතිනිරූපමා රාජපක්ෂ – ජලසම්පාදන හා ජලාපවහන නියෝජ්‍ය ඇමැතිලලිත් දිසානායක - සෞඛ්‍ය නියෝජ්‍ය ඇමැතිසරණ ගුණවර්ධන – ඛනිජ තෙල් කර්මාන්ත නියෝජ්‍ය ඇමැතිවිජිත් විජයමුණි සොයිසා - අධ්‍යාපන නියෝජ්‍ය ඇමැතිඑම්. එල්. ඒ. එම්. හිස්බුල්ලා - ළමා සංවර්ධන හා කාන්තා කටයුතු නියෝජ්‍ය ඇමැතිවීරකුමාර දිසානායක - සම්ප්‍රදායික කර්මාන්ත හා කුඩා ව්‍යවසාය සංවර්ධන නියෝජ්‍ය ඇමැතිඒ. ඩී. එස්. ගුණවර්ධන – බුද්ධ ශාසන හා ආගමික කටයුතු නියෝජ්‍ය ඇමැතිඅර්ල් ගුණසේකර – වැවිලි කර්මාන්ත නියෝජ්‍ය ඇමැතිසේගු ඩාවුඩ් - සමූපකාර හා අභ්‍යන්තර වෙළෙඳ නියෝජ්‍ය ඇමැතිඅබ්දුල් කාදර් – පරිසර නියෝජ්‍ය ඇමැතිඩුලිප් විජේසේකර – ආපදා කළමනාකරණ නියෝජ්‍ය ඇමැති.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=n10112311</link>
    <topic>පුහු ආටෝප එපා!සේවයට කැප වන්න</topic>
    <author>ධනුෂ්ක ගොඩකුඹුර</author>
    <content>පුහු ආටෝපයෙන් සහ නාස්තියෙන් දූෂණයෙන් තොරව ජනතාවට සැබෑ සේවයක් ඉටු කිරීමට කැප වන ලෙස ජනාධිපති මහින්ද රාජපක්ෂ මහතා නවක අමාත්‍යවරුන්ගෙන් ඉල්ලා සිටියේ ය.ආරක්ෂකයන් හා රථ වාහන පිරිවරාගෙන ගමන් කිරීම ගෞරවයක් සේ ජනතාව නොසලකන බව කී ජනාධිපතිවරයා ජනතාව අපට බාරදුන් වගකීම නිසියාකාරව ඉටු කිරීම සැමගේ වගකීම බවත් පැවැසීය. ජනාධිපතිවරයා මෙසේ ප්‍රකාශ කෙළේ නව ඇමැතිවරුන්, නියෝජ්‍ය ඇමැතිවරුන් දිවුරුම් දීමේ අවස්ථාවට ජනාධිපති ලේකම් කාර්යාලයේ දී ඊයේ (22) එක් වෙමිනි.ජනතාව බාර දුන් වගකීම පසුගිය වසර පහේ්දී නිසි ලෙස ඉටු කළ බව කී ජනාධිපතිවරයා ඉදිරියේ දී විශාල ගමනක් යාමට තිබෙන නිසා එකිනෙකා විවේචනය කර ගනිමින් නොසිට තමන්ගේ වැඩ කොටස හරියට ඉටු කරන්න සිතට ගත යුතු බව අවධාරණය කෙළේ ය.කලින් සිටි අමාත්‍යාංශවල අඩුපාඩු විවේචනය කරමින් සිටීම පක්ෂයේ මෙන්ම රජයේ දියුණුවටත් බාධාවක් බව ජනාධිපතිවරයා පෙන්වා දුන්නේ ය.අමාත්‍යාංශ මුදල් අනවශ්‍ය අයුරින් වියදම් නොකර ජනතාවගේ අවශ්‍යතා වෙනුවෙන් වැය කරන ලෙසත් උපදෙස් දුන් ජනාධිපතිවරයා ඇමැතිවරයකුගේ සෑම වචනයක් ම රජයේ ප්‍රකාශයක් වන බැවින් සංවරයෙන් යුතුව වචන භාවිතා කරන ලෙසත් උපදෙස් දුන්නේ ය. කැබිනට් ඇමැතිවරුන් වශයෙන් ධුර බාර ගන්නා ලෙස කීවත් තමා යටතේ තවදුරටත් ඇමැතිධුර දැරීමට එකඟතාව පළ කළ නියෝජ්‍ය ඇමැතිවරු දෙදෙනකු සිටින බව කී ජනාධිපතිවරයා ඔවුන්ට ස්තූතිය පළ කෙළේ ය.ආසියාවේ ආශ්චර්යය බවට ශ්‍රී ලංකාව පත් කර ජනතාවට සාමය, සංවර්ධනය, ප්‍රජාතන්ත්‍රවාදය උපරිමයෙන් ලබා දීමට එක් වන්න යැයි ජනාධිපතිවරයා මෙහිදී වැඩිදුරටත් ආරාධනා කෙළේ ය.අගමැති දි. මු. ජයරත්න මහතා ඇතුළු ඇමැතිවරු ද ජනාධිපති ලේකම් ලලිත් වීරතුංග මහතා ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=n10112312</link>
    <topic>අපේ මාධ්‍යවේදීන්ජාත්‍යන්තරයට ගෙන යනවා</topic>
    <author>ඉන්දික පොල්කොටුව</author>
    <content>මහින්ද චින්තනයේ ඉදිරි දැක්ම හරහා ශ්‍රී ලංකාව ලොව ආශ්චර්යයක් බවට පත් කෙරෙන විට මෙරට ජනමාධ්‍යවේදීන් ද ලොව කිසිදු මාධ්‍යවේදියකුට නොදෙවැනි ආකාරයට ජාත්‍යන්තර වශයෙන් ඉහළම ස්ථානයකට ගෙන ඒමට උපරිම පියවර ගන්නා බැව් ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.රට ගොඩනැන්වීම උදෙසා ජනමාධ්‍ය සතු සැබෑ කාර්යභාරය පසුගිය වකවානුව තුළ තමා මැනවින් අධ්‍යයනය කැර හඳුනා ගත් බවත් ඉදිරි වකවානුව තුළ රට ගොඩනැංවීමේ කාර්යයේ දී එය ක්‍රියාත්මක කරන බවත් අමාත්‍යවරයා පවසයි.ජනමාධ්‍ය හා ප්‍රවෘත්ති අමාත්‍ය ධූරයේ දෙවැනි වරටත් දිවුරුම් දීමෙන් අනතුරුව ඇමැතිවරයා විශේෂ ප්‍රකාශයක් කරමින් මේ බැව් කීය. දශක තුනක කුරිරු ත්‍රස්තවාදය අවසන් කිරීමේ දී එය පරාජය කිරීම උදෙසා මෙරට බොහෝ මාධ්‍යවේදීන් සිය වගකීම නිවැරැදිව හඳුනාගෙන එය මාතෘ භූ®මිය වෙනුවෙන් උපරිමයෙන් ඉටු කළේ යැයි ද ඉදිරි වකවානුව තුළ රට සංවර්ධනය කිරීමේදී ද මාධ්‍යවේදීන් එම වගකීම නිවැරැදිව ඉටු කරනු ඇති බවට තමන් බලාපොරොත්තු වන්නේ යැයි ද හෙතෙම පැවසීය.ගත වූ මාස කිහිපය තුළ මාධ්‍ය ක්ෂේත්‍රයේ උන්නතිය උදෙසා වැඩපිළිවෙළ රැසක් සැලැසුම් කළ බව ද එම වැඩපිළිවෙළ ඉතා ඵලදායි ලෙස ඉදිරියට ක්‍රියාත්මක කරන බව ද අමාත්‍ය රඹුක්වැල්ල මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=n10112313</link>
    <topic>මිලියන 50 ක පමණ වටිනාකමින් යුත්උදරයේ ගල් කුඩුකරන යන්ත්‍රයක්ජාතික රෝහලට පිරිනැමීම අද</topic>
    <author>සන්ධ්‍යා කරුණාරත්න</author>
    <content>කොළඹ ජාතික රෝහලේ චර්ම රෝග සායන ගොඩනැගිල්ලත්, ලිතොට්‍රිප්ටර් (Lithotripter) යන්ත්‍රයත්, නවීන රෙදි සෝදන යන්ත්‍ර හතරකින් යුත් ගොඩනැගිල්ලත් විවෘත කිරීම අද (23 දා) සෞඛ්‍ය ඇමැති මෛත්‍රීපාල සිරිසේන මහතාගේ, ප්‍රධානත්වයෙන් සිදුකෙරේ.රුපියල් මිලියන 50 ක් පමණ වටිනාකමින් යුත් මෙම ලිතොට්‍රිප්ටර් යන්ත්‍රයෙන් උදරයේ ඇති ගල් කුඩු කළ හැකි බව රෝහලේ අධ්‍යක්ෂ වෛද්‍ය හෙක්ටර් වීරසිංහ මහතා ප්‍රකාශ කළේය.උදරය විවෘත නොකර කම්පන කිරණ මඟින් මිනිසාගේ උදරයේ තිබෙන ගල් කුඩු කර ඉතා කුඩා වැලි කැට කුඩු බවට පත්කර මුත්‍රා මගින් සිරුරෙන් පිටවීමට සලස්වයි. මෙම නවීය යන්ත්‍රය මඟින් රෝගීන් 10 දෙනෙකුට පමණ දිනකට ප්‍රතිකාර කළ හැකි බවත් වසරකදී 3000 කට පමණ ප්‍රතිකාර කළ හැකි බවත් වෛද්‍ය හෙක්ටර් වීරසිංහ මහතා පවසයි.මෙම යන්ත්‍රය මගින් ප්‍රතිකාර කිරීමෙන් දිනක් ඇතුළත දී රෝගියාට රෝහලෙන් පිටව යාමට හැකි බව ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=n10112310</link>
    <topic>ලේක් හවුස් සේවක විශ්‍රාමයයි</topic>
    <author/>
    <content>බියගම ආසනයේ ගෝනවල පදිංචි ඩී.ජයමහ සමරසේකර මහතා ලේක්හවුස් ආයතනයේ රොටරි මුද්‍රණ අංශයේ වසර 33 සේවය කර පසුගියදා විශ්‍රාම ලැබීය.ඒ මහතා විශ්‍රාම යනවිට සහකාර මුද්‍රණ කළමනාකාර (පරිපාලන) වශයෙන් සේවය කළේ ය. බියගම ප්‍රාදේශීය සභාවේ එක්සත් ජනතා නිදහස් සංධානයේ මංත්‍රීවරයෙක් වශයෙන් වසර ගණනාවක් සේවය කළ ඒ මහතා ගෝනවල ශ්‍රී. ල. නි. ප. ශාඛාවේ වත්මන් සභාපතිවරයාද වේ.ගෝනවල ග්‍රාමෝදය මණ්ඩලය, ග්‍රාම සංවර්ධන සමිතියේ, හා සත් සේවා අවමංගල්‍යාධාර සමිතිවල සභාපති ධූරය දැරූ ඒ මහතා මුළු දිවයිනට බලපාන පරිදි සාමවිනිසුරු වරයෙකි. ඔහු කැලණි මහා විදුහලේ ආදි සිසුවෙකි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=r1011231</link>
    <topic>රඹුක්කන දුම්රිය පොළේ තෙවන වේදිකාව පැති බැම්මට සීමා වෙලා</topic>
    <author>රඹුක්කන උතුර සමූහ - විපුල එස්. කුමාරතුංග</author>
    <content>රඹුක්කන දුම්රිය ස්ථානයෙන් භාණ්ඩ ප්‍රවාහනය කිරීමේදී හා දුම්රිය ස්ථානයෙන් ආපසු රැගෙන යෑමේදී මගීහු අපහසුතාවට පත්වන බව කියති.එයට හේතු වශයෙන් ඔවුන් පෙන්වා දෙන්නේ භාණ්ඩ හුවමාරු කිරීමේදී නිසි මාර්ග පහසුකම් නොමැතිකමයි.මෙයට පිළියමක් ලෙස 2006 වර්ෂයේ රඹුක්කන දුම්රිය ස්ථානයේ තෙවන වේදිකාවක් ඉදිකිරීමට මුල පිරුවද වසර හතරකට ආසන්න කාලයක් ගතව ඇතත් තවමත් ඉදිකර නැත. අදටත් එහි පැති බැම්ම දක්නට ලැබේ.දුම්රිය ස්ථානයට භාණ්ඩ රැගෙන ඒමේදී ප්‍රධාන මාර්ගයේ සිට තරප්පු පෙළ ඔස්සේ නැග ඒමට සිදුව තිබේ. තරප්පු පෙළ ආසන්නයට වාහනයකින් පැමිණ දුම්රිය මාර්ගය හරහා වේදිකාවට යෑමට සිදුව තිබේ. වෙනත් දුම්රිය ස්ථානයන්හි භාණ්ඩ හුවමාරුවට ගබඩාව පිහිටා තිබෙන්නේ මාර්ග පහසුකම් ඇති ස්ථානයකය.මෙහි ඉදිකිරීම් පොල්ගහවෙල ගොඩනැගිලි අංශය මගින් සිදු කරනු ලබයි.රඹුක්කන දුම්රිය ස්ථානය වඩාත්ම වැදගත් වන්නේ ශීඝ්‍රගාමී සහ මන්දගාමී දුම්රිය මෙහි නතර කරන නිසාය.වසර 145 ක් පැරැණි රඹුක්කන දුම්රිය පොළේ මගී පහසුකම් කිසිවක් හරිහැටි නැති බව මගීහු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=r1011232</link>
    <topic>දොළදුක සංසිඳවා ගන්න ගියව්‍යාපාරිකයාට වැඩ වැරැදිලා</topic>
    <author>උතුරු කොළඹ සමූහ ඒ. මදුරවීරන්</author>
    <content>ව්‍යාපාර කටයුත්තක් සඳහා ශ්‍රී ලංකාවට පැමිණි පාකිස්තාන් ජාතික කෝටිපතියකුට තම ජීවිත කාලය තුළ දී කිසිදා අමතක නොවන සිද්ධියකට මුහුණ පාන්නට සිදු වූ පුවතක් වාර්තා වේ.වාර්තාවන අන්දමට සිද්ධිය මෙසේ ය.මෙරට පැමිණ කොළඹ නගරයේ හෝටලයක නවාතැන් ගත් ඔහුට තමා ආ රාජකාරිය මොහොතකට අමතක විය. ඔහුට හදිසියේ ම දොළක් උපන්නේ ය. එය අන් කිසිවක් නොව, ශ්‍රී ලංකා කාන්තාවක් සමඟ විනෝද වීම ය.හෝටලයට කැඳවා ගෙන පැමිණි කුලී රථ රියදුරාට ඔහු මේ බව දැන්වීය. වහා ක්‍රියාත්මක වූ ඔහු රියදුරා එතැනින් නික්ම ගොස් ටික වෙලාවකින් යළි හෝටලයට පැමිණියේ ය. ඒ හිස් අතින් නොව රූමත් තරුණ කාන්තාවක් සමඟ ය. ගාස්තුව වශයෙන් රියදුරාගේ පොකැට්ටුවට මුදල් නෝට්ටු කිහිපයක් වැටුණි.එදින මුළු රැයම ඔහු එම කාන්තාව සමඟ හෝටල් කාමරයේ විනෝද විය. මේ අතරවාරයේ දෙදෙනාම මත් පැන් පානය කළහ. කාන්තාව අතේ තිබූ මත්පෙති ඔහුගේ වීදුරුවට වැටුණි. මොහොතකින් ඔහුට නින්ද ගියේ ය.පසු දා අලුයම නින්දෙන් අවදි විය. රූමතිය පෙනෙන්නට නොවූවා ය. අත බැඳි ලක්ෂ පහක් වටිනා ඔරලෝසුව සමඟ ගමන් මල්ලේ වූ කැමරාව ඇතුළු ඩොලර් නෝට්ටු ද අතුරුදහන් වී තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=r1011233</link>
    <topic>මාර්ග නඩත්තු ඒකකයක් අරඹයි</topic>
    <author>වාද්දුව සමූහ එස්. ආර්. පියදාස</author>
    <content>පාණදුර ප්‍රාදේශීය සභාවේ කෙසෙල්වත්ත කලාපයේ මාර්ග නඩත්තු ඒකකයක් ආරම්භ කිරීම සඳහා බස්නාහිර පළාත් සභාවෙන් රුපියල් ලක්ෂ දහයක මුදලක් ලබා දී ඇතැයි පාණදුර ප්‍රාදේශීය සභා සභාපති නීල් සුනේත්‍රලාල් ප්‍රනාන්දු මහතා පැවැසීය.පළාත් නිශ්චිත කාර්ය සංවර්ධන ව්‍යාපෘතිය යටතේ මේ මාර්ග නඩත්තු ඒකකය වත්කල්පොළ රබර්වත්ත ක්‍රීඩාංගණය අසල පර්චස් විස්සක ඉඩම් කොටසක ලබන වසරේ දී ආරම්භ කරන බව ද ඒ මහතා කීවේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=r1011234</link>
    <topic>පාදුක්ක බස් නැවතුමේපොදු පහසුකම් නෑ</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>පාදුක්ක නගර සංවර්ධනය යටතේ ඉදිකළ නව බස් නැවතුම්පොළේ ඇති අඩුපාඩු රැසක් නිසා මගී ජනතාවට මෙන්ම කාර්ය මණ්ඩලයට ද විවිධ අපහසුතාවලට ලක්වීමට සිදුවන බව ඔවුහු පෙන්වා දෙති.පාදුක්ක බස්නැවතුමේ වේලා සටහන්කරු ඒ. ඩී. මිත්‍රසේන මහතා මෙසේ පැවැසීය.මේ බස් නැවතුම්පොළ ජනතා අයිතියට පවරා වසර දෙකකටත් වැඩියි. එහෙත් අඩුපාඩු රැසක් පවතිනවා. මාර්ගස්ථ මගී ප්‍රවාහන සේවයේ බස්රථ, ලංකා ගමනා ගමන මණ්ඩලයේ බස්රථ ඒකාබද්ධවයි ක්‍රියාත්මක වෙන්නේ. එම ආයතන දෙකේම බස්රථ නියමිත කාල සටහනකට අනුව මෙතනින් පිටත් වෙනවා.ඉංගිරිය, කොළඹ, හොරණ, මහරගම, හංවැල්ල ආදී ප්‍රදේශවලින් ආරම්භ වන බස්රථ දෙසීයක් පමණ දවස පුරා මේ ස්ථානයට පැමිණෙනවා. මේ බස්රථවල කාර්ය මණ්ඩලය හාරසියයක් පමණ සේවය කරනවා. මේ කිසිවකුටත් පිපාසයට ජල බිඳුවක් ලබාගන්න ක්‍රමයක් නෑ. වැසිකිළි-කැසිකිළි පහසුකම් නෑ.බස්රථ රියැදුරු හර්ෂ අජන්ත මහතා - මහරගම කොළඹ වගේ් වෙන බස් නැවතුම්පොළවල වැසිකිළි පද්ධතියක් තියෙනවා. බස් සේවකයන්ට වගේම, මගීන්ට ද ඒ පහසුකම් තියෙනවා. පාදුක්ක බස් නැවතුමට නම් ජල කරාමයක් වත් නෑ. කොළඹ ඉඳලා පාදුක්කට එන අපි, හදිසියට ටවුන් එකට දුවන්න ඕනෑ. එහෙම නැත්නම් කඩේක තියෙන වැසිකිළියකට යන්න ඕනෑ.බස් මගී ඩබ්ලිව් ඒ. විමලසේන මහතා - මේ බස් නැවතුම සංකීර්ණයේ වැසිදාට ඉන්න බෑ. හතර වටෙන් එන හිරිකඩ නිසා මුළුමනින්ම තෙමෙනවා. ඒ වෙලාවට බස්වලට නගින්න ඉන්න මිනිසුන් ටවුමේ කඩපිල්වලට දුවන්න ඕනෑ.බස් රියැදුරු රංජිත් බස්නායක මහතා - බස් ස්ටෑන්ඩ් එකට එන මාර්ගය හොඳට ම කැඩිලා. ගැඹුරු වළවල් තියෙනවා . වැහිදාට ඒවා පිරෙනවා. බස්රථ කොළඹ පාරෙන් පාදුක්ක නැවතුමට එන කොට, වතුර වළට රෝද වැටුණොත් මගීන් මඩ වතුරෙන් නෑවෙනවා. ඒවා අපි දැන දැන කරනවා නෙවෙයි. ඉබේ සිදුවන දේවල්. ඒත් මිනිසුන් බනින්නේ ඩ්‍රයිවර්ලාට. ඒ නිසා ඒ මාර්ගය අලුත්වැඩියා කළ යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=r1011235</link>
    <topic>‘සූප සෙවණ’ තරගාවලියේ ප්‍රථම ස්ථානදෙකක් කඹුරුගොඩ කනිටු විදුහලට</topic>
    <author>හල්තොට සමූහ විනීතා මානෙල් ගමගේ</author>
    <content>2009 හොරණ අධ්‍යාපන කලාප “සූප සෙවණ” ගෘහ ආර්ථික විද්‍යා තරගය සහ ක්‍රියාකාරී ගෘහ නිර්මාණ ශිල්පි තරගවලින් ප්‍රථම ස්ථාන හිමිකර ගැනීමට බණ්ඩාරගම කඹුරුගොඩ කනිෂ්ඨ විද්‍යාලයේ 11 වසරේ අධ්‍යාපනය ලබන ඩබ්ලිව්. ජේ. ජී. හසංක සංජීව සිසුවා සමත් වී ඇත.අපතේ යන තේ කුඩු මංඩි, වියළි ගස්ලබු කොළ, ගස් ලබු කඳ, පොල්කටු වැනි ද්‍රව්‍ය ප්‍රයෝජනයට ගෙන ඔහු මේ නිර්මාණය ඉදිරිපත් කර තිබේ.බෙරකුරු, කසකරු, බොරුකකුල්කරු,ගිනි බෝලකරු හා නැට්ටුවෝ දෙදෙනෙක් සහිත දළඳා පෙරහරේ දර්ශනය සහිත බිත්ති සැරසිල්ල ද චෛත්‍යයක අකෘතියද ප්‍රථම ස්ථාන දිනූ නිර්මාණය අතර වේ. 2008 වර්ෂයේ පැවැති මෙවැනිම තරගාවලියෙන්ද ප්‍රථම ස්ථානය ලැබුවේ හසංක සංජීව ඉදිරිපත් කළ බිත්ති සැරසිල්ල වීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=s1011231</link>
    <topic>ලෝක සූරයාත් සමඟ චමින්ද විජේකෝන් පරදී</topic>
    <author/>
    <content>චීනයේ ගුවැංෂුහි පැවැත්වෙන ආසියානු ක්‍රීඩා උළෙලේ ඊයේ පැවැති මලල ක්‍රීඩා ඉසව්වලින් ශ්‍රී ලංකාවට අමිහිරි අත්දැකීම් එක්විය.පදක්කමක් දිනාගනු ඇතැයි බොහෝ දෙනා විශ්වාසය තැබූ චමින්ද විජේකෝන් මීටර් 1500 තරගයේදී මූලික වටයෙන්ම ඉවතට ගියේය. එමෙන්ම මීටර් 400 කාන්තා තරගයේදී චන්ද්‍රිකා සුභාෂිනී 8 වැනි ස්ථානයට පත්වූ අතර එහි පිරිමි ඉසව්වේදී ප්‍රසන්න අමරසේකර 6 වැනි ස්ථානයට පත්විය.වත්මන් ලෝක සූරයා වන බහරේනයේ කාමෙල්ෂාඩ් යුෂුප්ද මූලික වටයෙන්ම ඉවතට විසිවී ගිය මීටර් 1500 තරගයේදී චමින්ද ගතකළ කාලය වූයේ විනාඩි 3:55:25 කි. ඔහු මීටර් 1500 තරගයේ ක්‍රීඩකයන් 20 කින් 14 වැනියා විය. ලෝක සූරයා 15 වැනියා වූයේ විනාඩි 3:58:80 කිනි. චමින්ද විජේකෝන් මෙයට මාසයකට කලින් නිමාවූ නවදිල්ලි පොදුරාජ්‍ය මණ්ඩලීය ක්‍රීඩා උළෙලේදී මීටර් 1500 විනාඩි 3:40:78 කින් නිම කිරීමට සමත්වූ ක්‍රීඩකයෙකි.චන්ද්‍රිකා සුභාෂිනී මීටර් 400 තරගය තත්පර 55:05 කින් නිම කළාය. ඇය ද නිමාවූ පොදුරාජ්‍ය මණ්ඩලීය ක්‍රීඩා තරගාවලියේදී මේ ඉසව්ව තත්පර 52:97 කින් නිමකළ ක්‍රීඩිකාවකි. ප්‍රසන්න අමරසේකර ද මාසයකට පෙර දැක්වූ දක්‍ෂතාව (තත්. 46.89) ඊයේ දිනයේදී දැක්වීමට අපොහොසත් වූ අතර, ඔහුගේ කාලය වූයේ තත්පර 47.05 කි.මෙතෙක් නිමාවූ මලල ක්‍රීඩා ඉසව්වලදී ශ්‍රී ලංකාව දැඩි පසුබැසීමකට ලක්ව තිබීම කැපී පෙනේ.අවසන් තරගයට සුදුසුකම් නොලැබූ චමින්ද විජේකෝන් පැවැසුවේ තරගය අතරතුරදී විලුඹ අසල ඇතිවූ දැඩි වේදනාව පරාජයට හේතුව වූ බවය. තරගයෙන් අනතුරුව ඇවිදගැනීමට නොහැකිවූ චමින්ද රෝද පුටුවක ආධාරයෙන් පැමිණ ගිලන්රියක නැගී ක්‍රීඩා ගම්මානයට පැමිණියේය. එහිදී ඔහුව ‘එක්ස් රේ’ පරීක්‍ෂණයකට ද ලක් කෙරුණි. ක්‍රීඩාංගණයේ සිට ක්‍රීඩා ගම්මානයට පැමිණෙද්දී ශ්‍රී ලංකා කණ්ඩායමේ නිලධාරීහු කිසිවෙකු ඔහු අසල නොසිටීම කැපී පෙනුණි. බලවත් සිත් වේදනාවෙන් කතා කළ චමින්ද පැවසුවේ ජයග්‍රහණයේදී තමා වටා සිටින බොහෝ දෙනා පරාජයේදී නොමැති බවය.මංජුල පදක්කමක් දිනයිද?ශ්‍රී ලංකා පිලේ පදක්කම් බලාපොරොත්තුවක් වන මංජුල කුමාර උස පැනීමේ අවසන් තරගයට අද පිවිසෙයි. ඔහු මීටර් 2.15ක දක්‍ෂතාවයකින් අවසන් තරගයට සුදුසුකම් ලැබුවේය. දුර පැනීමේ කාන්තා තරගයට එන්. සී. ඩී. පි‍්‍රයදර්ශනී හා මීටර් 100 x 4 කාන්තා පිරිමි මූලික වටයේ තරගද අද පැවැත්වේ.ෂෙහාන් සහය දිවීමටත් නෑමීටර් 100 x 4 සහය දිවීමේ තරගයට එක්වන බව කලින් සිට ප්‍රකාශ කළ ෂෙහාන් අඹේපිටිය ඊයේ පැවැසුවේ එම ඉසව්වටද සහභාගී නොවන බවය. චීන වෛද්‍ය උපදෙස් මත ෂෙහාන් තරගයට එක් නොවන්නේ පාදයේ වලලුකර අසල අස්ථියක බිඳීමක් නිසාවෙනි.ආසියාවේ වේගවත්ම මිනිසා සහ ගැහැනියආසියාවේ වේගවත්ම මිනිසා ලෙස චීනයේ යාඉලාඕ හා වේගවත්ම කාන්තාව ලෙස ජපානයේ චිෂාටෝ ෆුකුෂිමා සම්මානයට පාත්‍රවූහ. 25 හැවිරිදි ලාඕ මීටර් 100 තරගය නිමකිරීමට තත්පර 10.24 ක කාලයක් ගතකළ අතර 27 හැවිරිදි ෆුකුෂිමා ගත කළ කාලය තත්පර 11.33 කි.පාපැදි පල්ලම් බහීකිලෝමීටර් 180ක් දුරැති පිරිමි ඒකළ පාපැදි තරගයේදී ලක්‍ෂ්මන් විජේරත්න පැය 4:15:04 කින් තරගය නිමකර 17 වැනිය විය. පළමු ස්ථානය දිනාගත් හොංකොං හි වැන්ග් කැම් පැය 4:14:54 කින් තරගය නිම කළේය.සත් සාමාජිකරගර් පිලට පළමු ජයශ්‍රී ලංකා රගර් ක්‍රීඩකයෝ ඉන්දියාව ලකුණු 42 – 12 කින් පරාජය කළ අතර, කොරියාවට 43 – 0 කින් පරාජය විය. ඉන්දියාවට එරෙහි තරගයේදී ශ්‍රීනාත් සූරියබණ්ඩාර ට්‍රයි 2ක්, අනුරුද්ධ විල්වරා ට්‍රයි 2ක් හා සාලිය හදපාන්ගොඩ, ෂෙනාල් ඩයස් ට්‍රයි, බැගින් වාර්තා කළහ.මෙතෙක් තරග 3 කට එක්වී තරගයකින් ජයගෙන සිටින ශ්‍රී ලංකා රගර් පිල අර්ධ අවසන් පූර්ව වටයට සුදුසුකම් ලබා ඇත. හොංකොං සමඟ එම තරගය අද පැවැත්වේ. ජපානය, හොංකොං හා චීනය මෙතෙක් සහභාගිවූ තරග 3 බැගින් ජයගෙන ඉදිරියෙන්ම සිටිති.ස්කොෂ් පිලට තවත් පරාජයක්ශ්‍රී ලංකාව හා පාකිස්තානය අතර, පැවැති ස්කොෂ් කණ්ඩායම් තරගයේදී ශ්‍රී ලංකාවට 3 – 0ක පරාජයක් හිමිවිය මේ කණ්ඩායම් තරඟයට ගිහාන් සුවාරිස්, නලීන් සමරසිංහ හා බිනුර ජයසූරිය ක්‍රීඩා කළහ.දුණු විදීමෙනුත් පරදීශ්‍රී ලංකාව හා චීනය අතර පැවැති කණ්ඩායම් තරගයේදී ශ්‍රී ලංකාවට 221 – 201ක පරාජයක් හිමිවිය. දුණු විදීමේ කණ්ඩායම් තරගයට නිපුන් සෙනෙවිරත්න, ලක්මාල් රාජසිංහ හා ඉන්ද්‍රජිත් පෙරේරා ක්‍රීඩා කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=s1011232</link>
    <topic>දෙපිලම අද නුහුරු තරග බිමකට</topic>
    <author>වර්නන් ගුණසේකර</author>
    <content>ශ්‍රී ලංකාව හා බටහිර ඉන්දීය කොදෙව් දූපත් කණ්ඩායම් ඔවුන්ගේ දෙවැනි ටෙස්ට් ක්‍රිකට් ගැටුම සඳහා දෙපිලම නොදන්නා තරග බිමකට පිවිසෙති.තරගය පැවැත්වෙන ආර්. පේ‍්‍රමදාස ක්‍රීඩාංගණය ලබන වසරේ පැවැත්වීමට නියමිත ලෝක කුසලාන ක්‍රිකට් තරගාවලිය වෙනුවෙන් නවීකරණය කෙරෙමින් තිබේ.එබැවින් දෙපිලටම වඩාත් වැදගත් වන කරුනු වනු ඇත්තේ නව තණ තීරුව කුමන ආකාරයකින් ක්‍රීඩා කරාවිද යන්න පිළිබඳව ය. එය වඩාත් වාසිදායක වනු ඇත්තේ පිතිකරුවන් ටද ? පන්දු යවන්නන්ට ද ?ජය පැරැදුමින් තොරව ගාල්ලේ දී අවසන් වු පළමු ටෙස්ට් තරගයේ දී වැඩි ගෞරව හිමිකර ගත්තේ ශ්‍රී ලංකාවට වඩා පළපුරුද්දෙන් අඩු කොදෙව් දූපත් පිලය.එබැවින් ඒ පසුබෑම මකා දමා යළි ප්‍රතිවාදීන් අභිබවා නැඟී සිටීමට කුමාර් සංගක්කාරගේ කණ්ඩායම අද ඇරැඹෙන තරගයේ දී ඔවුන්ගේ උපරිම ශක්තිය යොදනු ඇත.ආරම්භක පන්දුවෙන් මීට වඩා වැඩි ප්‍රයෝජන ලබා ගත යුතු බව ගාල්ලේ දී පැවැති තරගය අවසානයේ ශ්‍රී ලංකා නායක කුමාර් සංගක්කාර පවසා සිටියේ ය.ඒ අනුව ගාලු තරගයේ ආරම්භක පන්දු යවන්නන් වූ තිලාන් තුෂාර හා ධම්මික ප්‍රසාද් මෙවර තරගය සඳහා කණ්ඩායමට නම් කර නැත. ඒ වෙනුවට නුවන් කුලසේකර ප්‍රමුඛ දිල්හාර ප්‍රනාන්දු, සුරංග ලක්මාල් හෝ ශාමින්ද එරංගගෙන් ශ්‍රී ලංකා වේග පන්දු බලඇණිය සමන්විත වනු ඇත.ගාලු තරගයේ දී කඩුලු හයක් ලබාගත් අජන්ත මෙන්ඩිස් ශ්‍රී ලංකා දඟ පන්දු ප්‍රහාරය මෙහෙය වනු ඇත. සුරාජ් රන්දීව් හෝ රංගන පළමු ටෙස්ට් තරගයේ දී වැඩි කාලයක් කොදෙව්වන්ගේ එකම දඟ පන්දු යවන්නා ලෙසින් ක්‍රීඩා කළ ෂේන් ශිලිංෆෝඩ්ගේ පන්දු යැවීමේ ඉරියව් සැක සහිත බවට වාර්තා වීමෙන් කොදෙව් දූපත් කඳවුර තුළ කැලඹීමක් හට ගෙන තිබෙනවා විය හැක.ඒ අනුව ඔවුන්ගේ අංක 1 පන්දු යවන්නා වන වමතින් දඟ පන්දු යවන සුලෙයිමාන් බෙන් හට අද කොදෙව් දූපත් පිල නියෝජනය කිරීමට බොහෝ දුරට අවස්ථාව උදාවනු ඇත. තියුණු ටෙස්ට් තරගයකට ඇති එකම බාධාව මෙවරත් වර්ෂාව වීමට බොහෝ දුරට ඉඩ තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=s1011233</link>
    <topic>නව ක්‍රීඩා ඇමැති මහින්දානන්ද</topic>
    <author>නිහාල් ජයවර්ධන</author>
    <content>ජනාධිපති මහින්ද රාජපක්ෂ මහතාගේ නව කැබිනට් මණ්ඩලය දිවුරුම් දීම ඊයේ (22) ජනාධිපති ලේකම් කාර්යාලයේ දී සිදුවිය. එහිදී මහින්දානන්ද අලුත්ගමගේ මහතා මෙරට 13 වැනි ක්‍රීඩා ඇමැතිවරයා ලෙස දිවුරුම් දුන්නේය.ඒ මහතා 1993 මධ්‍යම පළාත් සභාවට විපක්ෂ මන්ත්‍රීවරයකු ලෙස එවකට පොදුජන එක්සත් පෙරමුණෙන් තේරිපත් වූ අතර 1999 වර්ෂයේ දී එම පළාත් සභාවේ සෞඛ්‍ය, දේශීය වෛද්‍ය පරිවාස හා ළමාරක්ෂක ඇමැතිවරයා ලෙස කටයුතු කළේය.2000 වර්ෂයේදී මුලින්ම පාර්ලිමේන්තුවට පිවිසි ඒ මහතා එම රජයේ මහාමාර්ග නියෝජ්‍ය ඇමැතිවරයා විය.ඉන්පසු විදුලිබල හා බලශක්ති නියෝජ්‍ය ඇමැති හා සමෘද්ධි නියෝජ්‍ය ඇමැතිවරයා වූ හෙතෙම පසුව කැබිනට් නොවන විදුලිබල ඇමැතිවරයාද විය. පාසල් සමයේදී දක්ෂ ක්‍රීඩකයෙකු වූ ඒ මහතා ගම්පල ගඟසිරිපුර හා කොළඹ රාජකීය යන විදුහල්වල ආදි ශිෂ්‍යයෙකි. හෙතෙම පාර්ලිමේන්තුවේ දක්ෂ කථිකයෙකි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=s1011234</link>
    <topic>සය සාමාජික ක්‍රිකට් දෙසැ. 5දා</topic>
    <author/>
    <content>ජනාධිපති දෙවැනි පදවි ප්‍රාප්තිය සැමරීම සඳහා අගලවත්ත ප්‍රාදේශීය ලේකම් කොට්ඨාසයේ “ජනාධිපති රන් කුසලාන” සය සාමාජික සැහැල්ලු පන්දු ක්‍රිකට් තරගාවලියක් දෙසැම්බර් 05 වන දින පෙ. ව. 8ට අගලවත්ත මහජන ක්‍රීඩාංගණයේදී ආරම්භ කිරීමට අගලවත්ත ප්‍රාදේශීය ලේකම් එච්. පී. සුමනසේකර මහතාගේ උපදෙස් පරිදි ක්‍රීඩා නිලධාරී ආර්. ඒ. ඒ. දිනේෂ් මහතා කටයුතු යොදා ඇත.ඉදිරිපත් වන කණ්ඩායම් නොවැම්බර් මස 30 වැනි දිනට පෙර ක්‍රීඩා නිලධාරී ප්‍රාදේශීය ලේකම් කාර්යාලය අගලවත්ත, යන ලිපිනයට අයදුම්පත් එවිය යුතු බව සංවිධායකයන් පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=s1011235</link>
    <topic>විස්සයි 20 තරගාවලියේ ජයඑංගලන්ත කාන්තා පිලට</topic>
    <author/>
    <content>සංචාරක එංගලන්ත කාන්තා පිල හා ශ්‍රී ලංකා කාන්තා පිල අතර ඊයේ (22) එන්.සී.සී. පිටියේ පැවැති දෙවැනි හා තුන්වැනි විස්සයි 20 තරග ජයග්‍රහණය කළ එංගලන්ත පිල තරග 3 කින් සමන්විත විස්සයි 20 තරගාවලිය 3 – 0 ක් ලෙස ජය ගැනීමට සමත්විය.ඊයේ පෙරවරුවේ පැවැති දෙවැනි විස්සයි 20 තරගයෙන් ලකුණු 17 ක ජයක් වාර්තා කළ එංගලන්තය පස්වරුවේ පැවැති තුන්වැනි තරගයෙන් ලකුණු 89 ක ජයක් ලැබීය.දෙවැනි තරගයඑංගලන්තය – 114 (ඕවර 19.5) ලෝරා මාෂ් 30 (ශෂිකලා සිරිවර්ධන 15/2)ශ්‍රී ලංකාව - 97 (ඕවර 20)ඉනෝකා ගලගෙදර 28 (ලෝරා මාෂ් 15/2, ඩැනියෙල් යැට් 18/2).තුන්වැනි තරගයඑංගලන්තය – 160/5 (ඕවර 20) ජෙනී ගන් 69, ඩැනියෙල් යැට් 27ශ්‍රී ලංකාව - 71 (ඕවර 18.3)දිලානි මනෝදරා නොදැවී 25(ඩැනියෙල් හැස්ල් 14/3).</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=s1011236</link>
    <topic>ඩිවිලියර්ස්ගෙන් වාර්තාවක්</topic>
    <author/>
    <content>දකුණු අපි‍්‍රකානු පිලේ ප්‍රහාරාත්මක පිතිකරු ඒ.බී. ඩිවිලියර්ස් දකුණු අපි‍්‍රකාව වෙනුවෙන් ටෙස්ට් ඉනිමක වැඩිම ලකුණු ලැබූ පිතිකරු ලෙස වාර්තා පොතට එක්විය. පාකිස්තානය සමඟ එක්සත් අරාබි එමීර් රාජ්‍යයේ අබුඩාබි ක්‍රිකට් ක්‍රීඩාංගණයේ පැවැත්වෙන දෙවැනි ටෙස්ට් තරගයේ දෙවැනි දිනයේදී නොදැවී ලකුණු 278 ක් රැස් කරමින් මේ වාර්තාවට හිමිකම් කීමට ඩිවිලියර්ස් සමත් විය.ඊට පෙර දකුණු අපි‍්‍රකාව වෙනුවෙන් ටෙස්ට් ඉනිමක වැඩිම ලකුªªණු ප්‍රමාණයක් වාර්තා කරනු ලැබුවේ නායක ග්‍රෙහැම් ස්මිත් විසිනි. ඔහු එංගලන්තයට එරෙහිව බර්මින් හැම් හිදී 2003 වසරේ පැවැති ටෙස්ට් තරගයකදී ලකුණු 277 ක් රැස් කළේ ය. 24 හැවිරිදි ඩිවිලියර්ස්ගේ ලකුණු 278 ට හතරේ පහර 23 ක් හා හයේ පහර 6ක් ඇතුලත් වූ අතර ඔහු පන්දු 418 කට මුහුණ දුන්නේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=s1011237</link>
    <topic>දේශීය ක්‍රිකට් ක්‍රීඩාවටත් දූෂණ වංචා විරෝධි නීති</topic>
    <author>අබුඩාබි (ඒ.එෆ්.පී.)</author>
    <content>ක්‍රිකට් ක්‍රීඩාවේ පැතිරී යන දූෂණයට එරෙහිව කෙරෙන කටයුතු සඳහා අනුබලයක් වශයෙන් අයි.සී.සී. යේ සෑම සාමාජික රටක්ම තම රටවල්වල දේශීය ක්‍රිකට් ක්‍රීඩාවට දූෂණ වංචා විරෝධී ක්‍රමවේද හඳුන්වා දිය යුතු යැයි ජාත්‍යන්තර ක්‍රිකට් කවුන්සිලය ප්‍රකාශ කළේය.එංගලන්ත සංචාරය අතරතුරදී පකිස්තානු ක්‍රීඩකයන් තිදෙනකු මුදලට තරග පාවාදීමේ චෝදනාවට හසුවීමෙන් පසුව ජාත්‍යන්තර ක්‍රිකට් පිටියේ සිදුවෙමින් පවතින දූෂණ වංචා පිළිබඳව පරීක්ෂණ කටයුතු දියත් කිරීමටත් ඒ පිළිබඳව අවධානය යොමුකිරීමටත් අයි.සී.සී. යට සිදුව තිබිණි.පසුගියදා සිය සාමාජික රටවල බලධාරීහු සමඟ දුරකතන ඔස්සේ සාකච්ඡාවක යෙදුනු අයි.සී.සී. ය නිවේදනයක් නිකුත් කරමින් පවසා සිටියේ සෑම සාමාජික රටක්ම ක්‍රිකට් ක්‍රීඩාවේ පැතිරී තිබෙන දූෂණවලට එරෙහිව කටයුතු කිරීමට එකඟ වූ බවය.එමෙන්ම අයි.සී.සී. යේ දූෂණ වංචා විරෝධී ආරක්ෂක ඒකකය සමඟ සමීපව කටයුතු කරමින් දූෂණ වංචා පිළිබඳව ලැබෙන තොරතුරු හුවමාරු කරගැනීමේ ගිවිසුමකට අස්සන් කරන ලෙස අයි.සී.සී. ය සෑම සාමාජික රටකම නිලධාරීන්ගෙන් හා ක්‍රීඩකයන්ගෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=f1011231</link>
    <topic>ජනප්‍රියත්වය බැහැර කළා සංවර්ධනය මුලට ගත්තා</topic>
    <author>සාකච්ඡා කළේ - බුද්ධික සමන් ගුණවර්ධන</author>
    <content>* ජනාධිපතිතුමාගේ දෙවැනි ධූර කාලය සඳහා දිව්රුම් දීමත් සමඟ ඒ හරහා රටේ කුමන ආකාරයේ වෙනසක් සිදුවේවි ද ?මහින්ද රාජපක්ෂ ජනාධිපති වරයා 2005 දී ජනාධිපති පදවිය බාරගත්තේ වසර 30ක් තිස්සේ වර්ධනය වෙමින් තිබූ යුද්ධය නිමාකර සාමය ලබා දීමේ අභිලාශයෙන්.යුද්ධය අවසන් කරනවා කියන විට කවුරුත් කිව්වේ ඒක කරන්න බැරි වැඩක් විදියට යි. මේ කතාකරන මම වුණත් හිතුවේ ඒක කරන්න බැරිවෙයි කියලා. මම ඒ කාලෙ හිටියේ විපක්ෂය සමඟ යි.එතුමා ඒ තමන් ගේ වගකීම ඉටු කරලයි නැවත මැතිවරණ තිබ්බේ. එතුමාට පළවූ වතාවට වඩා විශාල ඡන්ද ප්‍රමාණයක් දෙවැනි වතාවේ ලැබුණේ ජනතාව එතුමාව විශ්වාස කළ නිසායි. මේ යුද්ධය අවසන් කිරීම නිසා අද ජනතාව මොනතරම් සතුටකින් ජීවත් වෙනවා ද.සිංහල දෙමළ මුස්ලිම් කවුරුත් හරිම සතුටින් ජීවත් වෙනවා. අපේ භාෂා තුනෙන් බෝඩ්එකක් දාගන්න බැරුව තිබුණ ප්‍රදේශවල ජාතික කොඩිය ඔසවන්න පවා අවස්ථාව ලැබිල තියනවා. මට විශාල විශ්වාසයක් තියනවා ජනාධිපතිතුමා මේ රටේ ජනතාවට ජාත්‍යන්තරය ඉදිරියේ කොන්ද කෙලින් තබාගෙන තමන්ගෙ රට ගැන ආඩම්බරයෙන් කතාකරන්න ඇභිමානයෙන් කතාකරන්න සුදුසු පරිසරය උදාකරන බව.ලෝකයේ බොහෝ රටවල් අද අපි ගැන කතා කරනවා. ඒ අය අපි නිදහස් රටක් ලෙසත් නිදහසේ සුව විඳින රටක් ලෙසත් පිළිගන්නවා. හැබැයි විපක්ෂයට නම් පේන්නෙ මේ රට අපායක් විදියට යි. හැබැයි ඒක රනිල් වික්‍රමසිංහ මහතා අස්සන් කළ ලේඛන බල පැවැත්වුණා නම් රට අපායක් වෙන්න ඉඩ තිබුණා.හැබැයි දැන් සමහරු අහනවා යුද්ධය අවසන් කරල මාස 17 ක් ගියා කෝ බඩුමිල අඩු වුණාද කියලා කොහොමද එහෙම කරන්නේ ? එළවළු වගා කරන ගොවියෙක් කැමතිද මහන්සියෙන් වගා කළ තමන්ගෙ අස්වැන්න අඩු මුදලකට විකුණාගන්න. අපට මතකයි ඔය කෑගහන අය බලයෙ ඉද්දි කරපු වැඩක්.අනුර දිසාානයක මහත්තයා කෘෂිකර්ම ඇමැතිවෙලා ඉන් කාලයේ වැව් හදනවා කියල මොනවද කළේ. පොඩි පොඩි වැව් ටිකක් හදන්න කියල ගමන් ගියෙත් චොපර්වලින්. 88 – 89 කලෙ බස්රථ දෙදහසකට පමණ ගිනි තියල, රාජ්‍ය ආයතන විනාශ කරල තරුණයන් මරා දමල රට අගාධයට ඇදල දැම්මේ කවුද කියල මුළු රට ම දන්නවා. එහෙම අතීතයක් තියන රටකට මහින්ද රාජපක්ෂ ජනාධිපතිතුමාගේ පහළවීම විශාල භාග්‍යයක් ලෙසයි මම දකින්නේ.ඒ නිසා මම කියන්නෙ දැන්වත් මොළේ පාවිච්චි කරල, ජනතාවට ආදරය කරනවා නම්, ඔය කියන විදියට රටට ආදරය කරනවා නම් රජය කරන මේ හැමදේටම විරුද්ධ නොවී විපක්ෂයේ අයත් ජනාධිපතිතුමාගේ මේ වැඩපිළිවෙළ සමඟ එකතුවෙලා ලෝකයේ ආධාර උපකාරත් අරගෙන රට සංවර්ධනය කරන්න දායක වෙන්න කියල. අපි තරයේ විශ්වාස කරනවා 19 වැනිදා පදවි ප්‍රාප්තියෙන් පසු මේ රටේ සුවිශාල මෙහෙවරක් කිරීමට, විශාල සංවර්ධනයක් කිරීමට එතුමාට ශක්තිය ලැබෙන බව.* මේ දිනවල පාර්ලිමේන්තුවේ සම්මත කිරීමට ඉදිරිපත් කර ඇති සූදු පනත පිළබඳත් දේශපාලන කරළියේ ආන්දෝලනයක් තිබෙනවා.සමහරු මේක අර්ථ දක්වන්නේ රජය රට සූදුවට යොමු කරවනවා කියලා. මේ සූදු පනතින් සූදුවලට බලපත්‍ර දෙනව කියලයි. ඒ අය ප්‍රචාරය කරගෙන යන්නේ. මේවා විපක්ෂය ජනතාව නොමඟ යවන්න කරන ප්‍රචාර විතරයි. දැනට රටේ හැම තැන ම සිදු වන සූදු ව්‍යාපාර එක ප්‍රදේශයකට ගන්නයි මේ උත්සාහ කරන්නේ.මේක හැම තැන ම හොරෙන් කෙරෙනවා. ඒවට කවුරුත් කතා කරන්නේ නැහැ. හොරෙන් සූදු ගහන්න හොඳයි. ඒක එක ප්‍රදේශයකට ගෙන ගිහින් සල්ලිවලට කරන්න ගියා ම තමයි මේ ප්‍රශ්නය. අපි දන්නවා පන්සල්, පාසල් ළඟත් බාර් තියනවා. සූදු පොලවල් තියෙනවා. මෙන්න මේවා එක තැනකටගන්න ඕනෑ. එහෙම නැත්නම් මේවා හැමෝම යන එන තැන්වල තිබුණා ම පාරේ යන එන අයටත් ඒක කරදරයක්. හැබැයි ඔය කතා කරන එක්සත් ජාතික පක්ෂය ඒ අයගේ පාලන කාලයේ කොච්චර තැබෑරුම්වලට බලපත්‍ර නිකුත් කළළා ද ?. අපි ඒ තත්ත්වය වෙනස් කරල තියෙනවා. අපි අවසර ලබා දීලා තියෙන්නෙ හෝටල්වලට පමණයි’ ඒ වගේ ප්‍රතිපත්ති තියන රජයක් සූදු ගහන්න පෙළඹෙන් නෑ.* පසුගිය කාලයේ දී මෙරට ආපදා තත්ත්වයන් දිගින් දිගටම ඇති වුණා. මේ තත්ත්වයන්ට මුහුණ දීමට ආපදා කළමනාකරණ අමාත්‍යංශය ලෙස ක්‍රියාත්මක සැලැසුම් මොනවා ද ?ආපදා කළමනාකරණ අමාත්‍යංශයක් ඇති කෙළේ රටේ ඇතිවන ආපදා තත්ත්වයන් සමනය කර ගැනීමටයි. මෙහි දී අප ඉදිරි ආපදා තත්ත්වයන් පිළිබඳ ජනතාව දැනුවත් කරනවා විතරක් නොවෙයි. එම තත්ත්වයන්ගෙන් ජනතාව ගලවා ගැනීමට අපේ අමාත්‍යංශය කටයුතු කර තිබෙනවා.සුනාමි තත්ත්වයන්. ගංවතුර උවදුරු විතරක් නොවෙයි සෙසු ආපදා තත්ත්වයන් පිළිබඳ ද අප අවධානයෙන් සිට දැනුවත් කරනවා.ගංවතුර තත්ත්වයන් වගේ දේවල් අපට සම්පූර්ණයෙන් වළක්වන්න බැහැ. ඒත්. ජල ගැලීම්වලට හේතුවන කාණු පද්ධති අවහිර වීම් වගේ දේවල් අවම කිරීමට කටයුතුª කරනවා. මේ සියල්ලේම අවසාන ප්‍රතිඵලය වන්නේ ජල ගැලීම් තත්ත්වයන් පාලනය කර ගැනීමයි. ආපදා කළමනාකරණ අමාත්‍යාංශයට යම් ආපදාවක් වෙනවා නම් එය වළක්වන්න බැහැ.ඒත් ආපදා තත්ත්වය පාලනය කර ගැනීමටත් එම තත්ත්වයන් කළමනාකරණය කර ගැනීමටත් පුළුවන් කම තිබෙනවා.* කොළඹ නගරයේ අනවසර නිවාස ඉවත් කිරීමට රජය තීරණය කිරීමත් සමඟ විවිධ ප්‍රතිචාරයන් මේ තීරණය පිළිබඳ ලැබෙමින් තිබෙනවා. මේ ගැන ඔබේ අදහස මොනවගේ ද ?මෙතැනදී සිදු වෙන්නේ ස්ථිර නිවාස නොමැති අඩු පහසුකම් ඇති අයට ස්ථිර හා පහසුකම් ඇති ගෙවල් ලබා දීමයි. එහෙම නැතිව මෙතැන කිසිදු දේශපාලන ආරවුලක් නැහැ.ඒත් විපක්ෂය උත්සාහ කරන්නේ් මේ දේවල් අල්ලාගෙන ඔවුන්ගේ දේශපාලන න්‍යාය පත්‍ර ක්‍රියාත්මක කිරීමට උත්සාහ කිරීමයි. ආණ්ඩුව මේ වැඩපිළිවෙල ක්‍රියාත්මක කරන්නේ සද් අරමුණක් ඇති වයි. එහෙම නැතිව මෙතැන විපක්ෂය කියන විදිහේ දේශපාලන අරමුණ හෝ ඉලක්කයක් නැහැ.* රජය 2011 අයවැය ඉදිරිපත් කර තිබෙනවා. මේ අය වැය මඟින් රටේ ආර්ථිකය නැංවීමට සහ ජනතාවට සහන ලබාදීමට ගෙන තිබෙන පියවර පිළිබඳ ඔබේ මතය මොකක් ද ?මෙවර අය වැයේ මූලික ඉලක්කය හා පරමාර්ථය වී තිබෙන්නේ සංවර්ධනය, ආර්ථික තත්ත්වය ඉහළ නැංවීම සහ ජනතාවට සහන ලබා දීම යන අරමුණියි. මෙතෙක් කල් බලයේ සිටි ආණ්ඩු සිදු කෙළේ ජනප්‍රියත්වය සඳහා තීරණ ගැනීමයි. ඒත් ජනප්‍රිය තීරණ වලින් රටක් ගොඩ නඟන්න බැහැ. සැලැසුම් සහගත ඉදිරි වැඩපිළිවෙළක් තමයි රටක් ගොඩනැඟීමට අවශ්‍ය කරන මහා මාවත ගොඩනඟා ගැනීමට පුළුවන් කම තිබෙන්නේ.ජනාධිපති මහින්ද රාජපක්ෂ මහතාගේ රජය විශාල වැඩපිළිවෙළක් ආරම්භ කර තිබෙන්නේ. රට ගොඩනැඟීමට ඒ නිසා තමයි මෙවර අය වැය මඟින් රටේ සංවර්ධනයට අවශ්‍ය මාවත විවෘත කර දී තිබෙන්නේ.ඉදිරි දස අවුරුද්ද තමයි රටේ සංවර්ධනයට අවශ්‍ය අඩිතාලම වැටෙන කාලය. මේ සුබදායි යුගය එළඹෙන තුරු ජනතාව ඉතාමත් ආශාවෙන් බලා සිටිනවා. මෙවර අයවැයේ මූලික පරමාර්ථ තමයි ඒ සඳහන් කෙළේ. මට විශ්වාසයි ජනාධිපතිතුමාට මේ රට ගොඩනැඟීමට පුළුවන් කියලා.ඒ වගේ ම ජනතාව තුළත් මේ විශ්වාසය ඉතාමත් ඉහළින් තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=f1011232</link>
    <topic>දම්පැලැස්සේ වෑල්ඩින් වෙද මහත්තයාකිව්වම කවුරුත් දන්නවා</topic>
    <author>සකුන්තලා ජයසිංහ උපාලි තිලකරත්න ඡායාරූප -චිත්‍රාරත්න කළුආරච්චි අ. ප. අධිකාරී</author>
    <content>මට තේරෙන වයස එනකොට අම්මත්, තාත්තත් ඇරෙන්ඩ වෙන වැඩිහිටියෙක් මා ළඟ හිටියේ නෑ. මගේ අත්තප්පාවත්, කිරි අම්මාවත් ගැන මට මතකයක් නෑ. මට ඉන්නේ සහෝදරියොම හතර දෙනෙක්. මම ඉස්කෝලෙ හතේ පන්තිය එනකන් ගියා. ඒ ඉහළ කාගම විද්‍යාලයට හතේ පන්තියට පාස් වෙනවා කියන්නේ ඒ කාලේ හැටියට හොඳටම සෑහෙනවා.මට මතක ඇති කාලෙක පටන් මගෙ තාත්තා කළේ වෙද හෙදකමයි. කැඩුම් බිඳුම් වෙදකමට රුසියා, තාත්තා හොයාගෙන ලෙඩ්ඩු ගෙදරට ආවා. ඊටත් වඩා තාත්තා ලෙඩ්ඩු ළඟට යන එකයි. රටේ හතර දිග් බාගෙ ලෙඩ්ඩු හොයාගෙන තාත්තා ගිය හැටි මට මතකයි. ඒ වගේ ම තාත්තා ගොවිතැනත් කෙරුවා. යල මහ දෙකම පැහුනම ගෙදරට ඕන වී ටික ලැබෙනවා. අම්මා නම් කෙරුවේ උදේටයි දවල්ටයි රෑටයි බත් උයන එකමයි. අපිත් කෙරුවේ කකා බිබී ඉන්න එකමයි.ඒත් තරුණ සන්දිය එනකොට මම පොඩි පොඩි පහේ බිස්නස් එහෙමත් කෙරුවා. එහෙම ඉද්දී අවුරුදු විසිපහ වෙනකොට මම තාත්තගෙ වෙදකමට බැස්සා. ඒක සිද්ධ වුණේ අහේතුවකින් නෙමෙයි. තාත්තා හදිසියේ අසනීප වුණා. එතකොට තාත්තා හොයාගෙන එන ලෙඩ්ඩුන්ට තනිවම බේත් කරන එක අපහසු වුණා. මම ඊට මැදිහත් වුණා. තාත්තා බේත් හේත් කරන හැටි මම බලාගෙන හිටියා.ඒ වගේ්ම තාත්තාගේ වෙදකම් සාස්තරේ ගැන පොතක් ලියා තිබ්බා. මම එය පෙරළලා බේත් හේත් ගැන ඔළුවට දාගත්තා. ඇස් දෙකෙන් දැකලා ලැබිච්ච අත්දැකීමයි මං සන්තකේ අදටත් තියෙන්නේ. තාත්තා හදිසියේ අන්ත්‍රා වුණා. එතකොට ඔහුට වයස අවුරුදු අසූ හතරයි. තාත්තා කැඩුම් බිඳුම් වෙදකම ගැන ඉගෙන ගත්තේ කාගෙන් ද කියන එක මං අදටත් දන්නේ නෑ.තාත්තාගේ අභාවයෙන් පස්සේ අනෙක් සියලුම වැඩ පැත්තක දාලා වෙදකමට බැස්සා. මුල් දවස්වල මමත් ලෙඩ්ඩුන්ට බේත් කරන්ඩ රට වටේ ගියා. මාව හොයාගෙන ලෙඩ්ඩු ආවාම මං යනවා. ඒ ගොල්ලොත් එක්ක. ආපහු එන්නේ ලෙඩා නැඟිට්ටවලා තමයි. සතිය හමාරේ මං ලෙඩ්ඩු ළඟ නැවතිලා උන්නා.දවසක් දා ගම්පහ ගලහිටියාවේ සායනයක් තිබ්බා. හැම ලෙඩකටම උපන් හපන් වෙද්දු රටේ හැම පැත්තකින්ම ආවා. මිනිස්සුත් රොද බැදගෙන ලෙඩ්ඩු අරන් එතැනට ආවා. කැඩුම් බිඳුම් අංශයේ හිටියේ මමයි, තව වෙදරාළ කෙනෙකුයි එදා තමයි මම ලංකාවේ හැම කෙනෙක්ම දැන හඳුනා ගත්තේ.ගලහිටියාව සායනයේ දී දවස් දෙකට ලෙඩ්ඩු එකසිය ගාණකට මං හන්දි බැන්ඳා. ඒක මගෙ ජීවිතයේ අමතක නොවන සිද්ධියක්.කැඩුම් බිඳුම් වෙදකමේ දී වෙද මහත්තුරු නොයෙක් විදිහට වෙදකම් කරනවා. ආණ්ඩුවේ ඉස්පිරිතාලෙන් බටහිර ක්‍රමයට අනුව බේත් කරනවා. හැබැයි මං ළඟ බැන්ඩේජ් බඳින, කඳට බොන්ඩ දෙන වෙදකම් කලාවක් නෑ. මං බඳින්නේ තෙල්.කැඩුම් බිඳුම්වලදී වෙන්නේ එක්කෝ කැඩෙන එක, නැත්නම් පනින එක, නැත්නම් පුපුරණ එක. මේ තුනට බේත් කරන්නේ තුන් ආකාරයට. හැබැයි ලෙඩේ හදුනා ගන්නේ බේත් කරන්නේ අත්දැකීම් අනුවයි. මට ලෙඩා ඈතින් එනකොට වෙලා තියෙන්නෙ මොකක් ද කියන එක හඳුනා ගන්න පුළුවන්. අතපත ගාලා බලන්ඩ, එක්ස් රේ කාඩ් බලන්ඩ මට වුවමනාවක් නෑ. ලෙඩේ හැටියට තෙල් කඩ මල්ලක් ගත්තා. පතුරු තියලා බැන්දා.බේත් බැදල ගාන්ඩ තව තෙලක් තියෙනවා. මැල්ලුම් බේත් අවශ්‍ය ලෙඩ්ඩුන්ට නියම කරනවා. පිපිරීමක් නම් ලෙඩා සුව කරන්න මට උපරිම සතියක් යයි. කැඩිලා නම් මාසයක් හමාරක් යනවා. ඒ අතර උස්සාගෙන අරන් එන ඇතැම් ලෙඩ්ඩු පැයෙන් එක හමාරෙන් මං නැඟිට්ටවනවා. වෙදකමේ දී වුවමනා වෙන්නේ “වෙද තළඳයි – නුවණ දෙකළඳයි” කියනවනේ. ඒ කියන්නේ අත්දැකීම් තමයි ඔක්කොටම වඩා වුවමනා කරන්නේ.මගේ වෙදකමට අනුව හමටවත්, මසටවත්, නහරටවත් කිසිම හානියක් වෙන්නේ නෑ. කැඩිච්ච, පිපිරිච්ච තැනට, විතරයි බෙහෙත අහන්නේ තෙල් බැන්ඳ ගමන් අස්ථිය රත් වෙනවා. ඊ ළඟට උණු වෙනවා. ඊළඟට පෑහෙනවා. වෙදකමට බැහැලා මේ අවුරුදු තිස් තුනට මම කැඩුම් බිඳුම් ලෙඩ්ඩු අසූ දාහකට බේත් කරලා සුව කරලා තියෙනවා. අදටත් ඒ ලෙඩ්ඩුන්ගේ නම් ගම් ලියාපදිංචි අංක සටන් කරපු පොත් මගේ ළඟ තියෙනවා. එක නමක් ලියැවෙන්නේ එකවරක් විතරයි. වැඩේ අසාර්ථක වෙලා කවුරුවත් හිස් අතින් ගිහින් නෑ. ඇද පැද හිටලා නෑ. බරපතළ කැඩුමක් නම් අලුතින් පෑහෙද්දී කෙටි වීමක් වෙන්ඩ පුළුවන්. ඒත් ඒ ඉතාමත් කලාතුරෙකින්.ලෙඩ්ඩු අසූ දාහකට බේත් කරද්දී මම ලබපු අත්දැකීම් අනන්තයි, අප්‍රමාණයි. ගම්පහින් ලෙඩෙක් ගෙනාවා රඹුටන් ගහෙන් වැටිලා. තුනටියෙ ඇතුළ පිට දෙකම පුපුරලා. ඉංග්‍රීසි දොස්තර මහත්තයා මාස තුනක් ඕනෙ හොඳ කරන්ඩ කියලා මං ළඟට ආවේ දොර ලෑල්ලක් උඩ නිදි කරවාගෙන. තුනටියේ කැඩුමක් වුණොත් ටිකක් අමාරුයි. නමුත් මං ඒ ලෙඩා නැඟිට්ටෙව්වා.තිරප්පනෙන් ලෙඩෙක් ගෙනාවා ලයිට් කණුවකට යට වෙලා කකුල මුල ඉඳන් අගටම කුඩ්‍රු වෙලා. ඉස්පිරිතාලෙ ගියා නම් කකුල කපන්ඩ වෙනවා. මම බේත් කෙරුවෙ හතර පස් පාරයි. හැබැයි කකුල ටිකක් කොට වුණා. සිරීපාදේ ලොකු හාමුදුරුවන් වහන්සේ මගෙන් බේත් කරවා ගන්ඩ ආවා. උන්නාන්සේගේ අතයි කකුලයි මුලින්ම කැඩිලා. මෙම සුව කෙරුවා. තවත් දවසක් ඉලුප්පන්කල්ලෙ තරුණ ළමයෙක් සියඹලාගහකින් වැටිලා ළමයා ඉස්පිරිතාලෙට ඇතුළු කරලා.ඒ අතරේ ළමයාගේ අම්මා මං ගැන දැනගෙන හොයාගෙන ආවා. මම ඒ වෙලේම ළමයගෙ අම්මත් බයිසිකලේ තියාගෙන ඉස්පිරිතාලෙට පැද්දා. ගියෙ ලෙඩ්ඩු බලන වෙලාවේ. මම ළමයා හීන් සීරුවේ පරීක්ෂා කෙරුවා. ශරීරයේ පස් පොළක කැඩුම් පිපිරුම් තිබ්බා. මං කිව්වා වාහම ටිකට් කපා ගන්ඩ කියලා. එදා රෑම ළමයා මං ළඟට ගෙනැල්ලා බේත් කෙරුවා. උදේ වෙනකොට ළමයා ඇවිද්දා.බුලංකුලම රෙස්ට් හවුස් එකේ තියාගෙන මං ජපානෙ සුද්දෙකුට හන්දි බැන්දා. අඩි පනහක් උස ගහකින් වැටිලා කන්තලෙ ලෙඩෙක් මං ගාවට ආවා. තුන් පාරින් බේත් කරලා මං එයාව සුව කළා.එක ලෙඩෙකුගේ කම්මුලේ හන්දි පැනලා. දොස්තර මහත්තයා හන්දි පෑස්සෙන්ඩ කියලා බකට් කබ්බිවලින් බැඳලා ලෙඩාගේ හනු පූට්ටු වෙලා. ලෙඩා දවස් ගාණකින් නිරාහාරයෙන් මං ගාවට ආවට පස්සේ කම්බි ඔක්කොම ගළවලා තෙල් බැඳලා හොඳ අතට ගත්තා. මං ලෙඩාව ගෙදර යැව්වේ මගෙ ගෙදරින් බතුත් කවලයි.ඔන්න ඔහොම සිද්ධි ගණනාවක් මම අත්දැකල තියෙනවා. ඒ විතරක් නෙමෙයි. එක ගෑනු කෙනෙකුගේ අත කැඩිලා අවුරුදු නවයක් ලෙඩේ පරණ වෙලා. දැන් යන්තම් ලෙඩාට ඒ අතින් වතුරබාල්දියක් උත්සන්න පුළුවන්. ලෙඩේ පරණවුණාම බේත් කරන්ඩ අසීරුයි. කොන්ද කැඩුණොත් ඒ වෙලෙම ඉනෙන් පහළ පණ නැති වෙනවා. ඒ නිසා ලෙඩා ඒ වෙලාවෙම මං ගාවට ගෙනාවොත් සුව කරලා දෙන්ඩ පුළුවන්.මම මුදල් බලාගෙන බේත් කරන්නේ නෑ. අතේ සතේ නැති දුප්පත් ඈයො බේත් ගන්ඩ ආවාම බේතුත් බැඳලා කන්ඩත් දීල, බස් කුලියත් දීලා යවපු අවස්ථා තිබෙනවා. දවසක් කර ඇටේ කැඩිලා බේත් ගන්ඩ පුත්තලම පැත්තෙ මුස්ලිම් හාදයෙක් ආවා. එදා හරියට මං ගාව සෙනඟ. ඒ හාදයා බේත් බඳින්ඩ ඇඳගෙන හිටපු කමිසෙ ගළවලා පුටු ඇන්දෙ එල්ලුවා.බේත් අරගෙන ගන්ඩ හදනකොට කමිසෙ තිබ්බ සල්ලි නෑ. අනේ ඒ මනුස්සයා අතේ බැඳගෙන හිටපු ඔරලෝසුව මට දුන්නා. යන්ඩ බස් ගාස්තුවට රුපියල් තුන්සියක් දීලා ඔරලෝසුව මට ගන්ඩ කීවා. එයාට බස් ගාස්තුවයි ඔරලෝසුවයි ඔක්කොම මං දුන්නා.ඉස්සර බේත් කළාම දවසටම හම්බ වෙන්නෙ රුපියල් පනහක් හමාරක්. ඖෂධ සරක්කු සොයාගන්ඩ ලොකු මුදලක් වැය වෙනවා. ඒත් මං අසරණ ලෙඩ්ඩුන්ගෙන් අසාධාරණේට සල්ලි ගන්නේ නෑ. ඔවුන් දෙන පින් මට ඊට වඩා වටිනවා. වැඩේ වැරැදුණා කියලා කාගෙන්වත් මං මේතාක් දොසක් අහලා නෑ.මං හේනට ගියාහම ලෙඩ්ඩු මං හොයාගෙන හේනට එනවා. එතකොට උදැල්ලත් කරගහගෙන මං ආපහු එනවා. රටේ හතර දිග් බාගයේ ඉන්න ප්‍රසිද්ධ ක්‍රීඩකයන් නළු නිළියන්, දේශපාලනඥයන් ඔවුන්ගේ සමීපතම ඥාතීන් මගෙන් බේත් අරන් තියෙනවා. ඇතැම් දාට වෙද ගෙදර ඇත්තටම වෑල්ඩින් වැඩපොළක් වගේ තමයි. ලෙඩ්ඩු වැඩි දවසට බිම පැදුරු එළලා පෝලිමට ඔක්කොම ඉන්දවනවා. ඊට පස්සේ ඉතින් බේත් බඳීනවා. පිපිරුණු, කැඩුණු තැන් තෙල් බලයෙන් පෑහෙනකොට හරිම වේදනාවයි. ඒ වුණාට ලෙඩේ සුවයි.මට කරන්ඩ බැරි වෙදකම් නං මං කවදාවත් බාර ගන්නෙ නෑ. මේ සතියට හමාරකට ඉස්සෙල්ලා මාලිගාවේ දියවඩන නිලමේ දෑල බණ්ඩාර මහත්තයා මං හොයාගෙන ආවා. ඒ මාලිගාවේ කරඬුව ගෙනියන ඇතාගේ ආබාධයක් කියලා. අනේ කවදාවත් මං සිවුපාවෙකුට හන්දි බැඳලා නෑ කියලා එතුමට කිව්වා. නොදන්නා සාස්තරේ ගැන මට විශ්වාසයක් නෑ. හැබැයි මගේ සාස්තරේ ගැන නම් මට ඉර හඳ වගේ විශ්වාසයි.ලෙඩ්ඩුන්ට බේත් කරන අතරේ මං ගොවිතැන් බතුත් කළා. හේනෙන් තල කුරහන් ගත්තා. හේනෙ කුඹුරෙ මොනව හරි හිටෙව්වනං කපලා පාගලා ගෙට ගන්නකම් පැළේ ඉන්ඩ ඕනෑ. අපේ හටන වල් අලි එක්කනේ. එක කන්නෙක කුහරන් වපුරලා එක යායට කුහරන් පැහිලා. අලියට කුරහන් සුවඳ දැනුනම වෙන දේ අමුතුවෙන් කියන්ඩ ඕනේ නෑනේ. කුරහන් කැපුවට මොකද අකාල වැස්සක් වැහැලා ඔක්කොම තෙමුණා. හේනෙම ගල් තලාවක කුරහන් වනලා වේලන්ඩ වුණා.වැස්සට තෙමිලා කුරහන් ගොඩෙන් එන ගඳට අහලක ඉන්ඩ බෑ. හරියට නයාගෙන් පිටවන දුර්ගන්දෙ වගේ. දවසක් රෑ බලනකොට අලියා කුරහන්ගොඩ උඩින් අපූරුවට ගිහින්නේ. එක ඇටයක්වත් කාලා නෑ. එහෙම නොවුණා නම් එක හුස්මට දෙකට අලියා කුරහන්ගොඩ බොන්නේ. තවත් කන්නෙක වට්ටක්කා වැව්වා. අහස් වැස්සෙන් හිටෙව්වට මොකද හොඳට ගෙඩි හැඳුණා. ඒත් කිලෝව වික්කෙ ශත 20ට පූර්ණ කාලීනව වෙදකමට බැස්සට පස්සේ ගොවිතැන් කටයුතුවල යෙදෙන්න වෙලාවක් ලැබුණේ නෑ.මගේ හාමිනේ ගෙදර කටයුතු ටික බලාගන්න හින්දා වෙදහෙදකමේ ම ඉන්ඩ මට බාධාවක් වුණේ නෑ. හාමිනේගේ නම කරුණාවති. අපි විවාහ වුණේ හොඳටම තරුණ වයසේ දී එතකොට මට වයස අවුරුදු දහ අටයි. හාමිනේට වයස අවුරුදු පහළොවයි. අපි දෙන්නම දම්පැලැස්සෙ දරුවො හය දෙනෙක් ඉන්නවා. දුවලා හතර දෙනයි. පුතාලා දෙන්නයි.දැන් මම ටිකක් අසනීපෙන් ඉන්නේ. ඒ නිසා පුතාලා තමයි වෙදකම් කරන්නේ. පුතාලා දෙන්නයි බෑනලා තුන්දෙනෙකුයි තමයි වෙදකම් ඔක්කොම කරන්නේ. ඒ ගොල්ලොන්ගේ කැමැත්තෙන්මයි වෙදකමට යොමු වුණේ. කිසිම අඩුවක් වෙනසක් නැතිව ඒ වැඩ ටික එයාලා හරියට කරනවා. බරපතළ ලෙඩෙක් නම් විතරක් මං ළඟට එක්කන් එනවා.පැමිණෙන ලෙඩ්ඩුන්ට පහසුකම් දෙන්ඩ අපිට හැකියාවක් නෑ. අපේ පරණ නිවෙසේ තමා වෙදකම් කටයුතු කරන්නේ. වාට්ටුවකුත් එක්ක රෝහලක් දෙනවා කියලා නිලධාරි මහත්තුරු වගයක් ප්ලෑන් එකකුත් පෙන්නුවා. නමුත් ඒකට වෙච්චි දෙයක්වත් නෑ. ඒ දුෂ්කරතා තිබුණත් මං ළඟට එන හැම ලෙඩෙක්ම මං සුවපත් කරනවා. ලෙඩ්ඩු මං ළඟට එන්නේ දැඩි විශ්වාසයකින්. ඒ විශ්වාසය තාම පළුදු වෙලා නෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=f1011233</link>
    <topic>ඔන්න බබෝ බිල්ලෝ එනවා</topic>
    <author>තුසිත ජයසුන්දර</author>
    <content>1970 දසකයේ විනෝදාත්මක සිනමාව තුළ ප්‍රධාන චරිත නිරූපණය කිරීමේ අවස්ථා බොහෝවිට උදා වූයේ පෙම්වතුන් ගේ චරිත සඳහා සහභාගී වූ රංගන ශිල්ප ශිල්පිනියන්ට ය. දුෂ්ටයා ගේ චරිතය වරින් වර ප්‍රධාන චරිත කරා ආ අවස්ථා ද තිබිණ. සෙසු සුපුරුදු චරිත සියල්ලට ම පාහේ රැඳී සිටින්නට සිදුවූයේ පෙම්වතුන්ගේ චරිත සතු යෝධ සෙවනැලි යටතේ යි.විකට චරිත නිරූපණය කළ රංගන ශිල්ප ශිල්පීන්ට ප්‍රධාන චරිත හිමිවීම ආරම්භ වූයේ 1990 දසකයේ දී ය. හොඳම උදාහරණ ගෙන එන්නේ් රෝයි ද සිල්වා ගේ සිනමාපට යි.වර්ෂ 1957 දී සිනමා රංගනයට අවතීර්ණ වූ පියදාස විජේකෝන් විනෝදාත්මක සිනමාව තුළ කැපී පෙණුනේ දුෂ්ට චරිත නිරූපණය කරමිනි. පසුකාලීනව ඔහු විකට චරිත කරා තල්ලු වී ගියේ රසිකයාටත් නොදැනීම ය. ‘සුරයන්ගෙත් සූරයා’, ‘එදත් සූරයා අදත් සූරයා’ බඳු සූර වීර සිනමාපට තනා ඉහළ රසික ප්‍රතිචාර ලබා සිටි ලෙනින් මොරායස් 1970 දසකයේ දී හඳුන්වා දුන්නේ ‘වෙනින් කවුරුත් නොවෙයි - ලෙනින් මොරායස්’ මැයෙනි. ඔහුගේ සිනමාපට ලාංකේය සිනමාවේ කර්මාන්තමය පදනම විශේෂයෙන් සවිමත් කළ බව පැහැදිලි ය. ඒවා සතු තාක්ෂණික මට්ටම අද ද විස්මයක් දනවන බව කිව යුත්තකි.ලෙනින් මොරායස්ගේ වෙනස් මගක් ගත් සිනමා පටයක් ලෙසිනුයි ‘ඔන්න බබෝ බිල්ලෝ එනවා’ වර්ෂ 1974 දී සිනමාශාලා කරා පැමිණෙන්නේ. මෙහි ප්‍රධාන චරිත නිරූපණය කරන්නේ ගාමිණී ෆොන්සේකා හා ස්වර්ණා කහවිට ය. එහෙත් සිනමා පටයේ එන සැබෑ ප්‍රධාන චරිතය හිමිවූයේ පියදාස විජේකෝන් ට ය. චරිතයේ නම ‘බූ බම්බා’ යි. මේ භූතයෙකි. ගාමිණී - ස්වර්ණා ආදරයට සහය දක්වන්නේ මොහු යි. දුෂ්ටයාව පරදවන්නේ් ඔහු යි. අවසන ඔහු මේ කුරිරු සමාජයෙන් දුරස් ව සැඟවී යයි.පියදාස විජේකෝන් සතුව තිබුණේ දැවැන්ත සිරුරකි. විනෝදාත්මක සිනමාව තුළ ඔහුට හිමි වූ පිළිගැනීම පසුපස වූයේ ද මෙම සාධකය යි. ‘බූ බම්බා’ ගේ චරිතයට හොඳින් ම ගැලපුණේ ඔහු ය. රසික ආදරය ‘බූ බම්බා’ ට නො අඩුව ලැබිණ. ළමයින්ට ද මේ මතක හිටින වර්ගයේ අපූරු චරිතයකි. ගාමිණී - ස්වර්ණා ආදර අන්දරය එහෙමට ම නොතේරුණා ද ‘බූ බම්බා’ ව හඳුනා ගන්නට ‘ඔන්න බබෝ බිල්ලෝ එනවා’ නැරඹූ ළමා රසිකයන් පොහොසත් වූ බව රහසක් නොවේ. මේ පවුලේ ප්‍රේක්ෂකයන් බුරුතු පිටින් සිනමා ශාලා කරා ආ සමයකි. සිනමාකරුවෝ ද ඒ බව තේරුම් ගනිමින් සිනමාපට තැනූහ.‘ඔන්න බබෝ බිල්ලෝ එනවා’ සඳහා ‘පට්ටන්තිල් භූ®තම්’ (1967) නැමැති ඉන්දියානු දෙමළ භාෂීය සිනමා පටය පාදක කරගත් බව කියැවේ.කෙසේ නමුදු ලෙනින් මොරායස් සැලකෙන්නේ මුල් සිනමාපට සිහිපත් නොවන පරිදි සිනමා අධ්‍යක්ෂණ කාර්යයෙහි නිරත වූ සිනමාකරුවකු ලෙසිනි. ‘ඔන්න බබෝ බිල්ලෝ එනවා’ හි ආ ‘මේ ජීවනයේ’, ‘පහන් තිරේ ඇවිලෙන්නේ’ යන ගී අදත් රසික ප්‍රජාව අතර ජනපි‍්‍රය ව ඇත්තේ අනුකාරක ගී වශයෙන් නොවේ.‘ඔන්න බබෝ බිල්ලෝ’ ලාංකේය සිනමාව සතුව තිබූ තාක්ෂණික සමත්කම් ගැන පැහැදිලි අදහසක් ඉදිරිපත් කළ අවස්ථාවක් ද වේ. විශේෂ කැමරා හා සංස්කරණ ප්‍රයෝගවලට හපනකු වූ ලෙනින් මොරායස් ට මේ ලැබී ඇත්තේ අනගි අවස්ථාවකි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>23</day>
    </date>
    <link>http://www.dinamina.lk/2010/11/23/_art.asp?fn=f1011234</link>
    <topic>මාතලේ රජු මමයි</topic>
    <author>බන්දුල ආර්. ගුලවත්ත</author>
    <content>බලාපොරොත්තු සුන්වූ මේ ප්‍රහාරයෙන් වඩාත් ප්‍රකෝපයට පත් වූයේ වීර පුරන් අප්පු දේශප්‍රේමියාණන් ය. පසුදිනට පහන් විය. ගොංගාලේගොඩ බණ්ඩාර රජතුමාගේ සොහොයුරු හඟුරන්කෙත මැණික්රාළ ඇල්කඩුවාවට යැවීම . හුන්නස්ගිරියේ කෝපි වතු අල්ලා ගැනිමටත් විනාශ කිරීමටත් කරෝ අප්පු සෙන්පතියා ද පිටත් කළේ ය. දිනිිස් සෙන්පතියා ලග්ගල කෝපි වතු අල්ලා ගැනීමට යැවීය. මාතලේ නගරය අල්ලා ගැනීමේ ස්ථාන වීරපුරන් අප්පු සැලසුම් කරමින් තමන් පදිංචිව සිටි ලෙනදොරට පැමිණ සිංහල හමුදා ශක්තිමත් කළේ ය.1848 ජූලි 29 දිනට පහන් විය.සිංහලේ හමුදාව දඹුල්ලේ නාලන්දේ හා ලෙනදොර රැස්ව සේනා සංවිධාන කරන බවට මධ්‍යම පළාත් ඒජන්තට ආරංචි විය. මහනුවර අල්ලා ගැනීම සිංහලේ හමුදාවන්ගේ එකම අරමුණ වග වටහා ගත් බුලර් වහාම පොලිස් නිවේදනයක් නිකුත් කළේය. මෙම නිවේදනය පොලිස් ගැසට් පත්‍රයක් සහ අණබෙරකරුවන් මගින් ප්‍රචාරය කරන ලදී. නිවේදනය මෙසේය. කරෝ අප්පු, පුරන්අප්පු හා දීනිස්යන තිදෙනා නීති විරෝධි දාමරිකයන් බැවින් දිවි ඇතිව හෝ නැතුව අල්ලා දෙන ඕනෑම කෙනෙකුට රන් පවුම් සියයක තෑග්ගක් දෙන බවයි.ඒ පමණක් නොවේ. 1818 ඌවේ කැරැල්ල මෙන් ඉංග්‍රීසි ආණ්ඩුව බලවත් අපහසුතාවකට පත් වෙතැයි ආණ්ඩුකාරයා ප්‍රමුඛ හමුදා නායකයෝ සැකයෙන් භීතියට පත්ව සිටියහ. මධ්‍යම පළාත් හමුදා නායක කර්නල් ඩුප්ට් කොළඹ සිට අතිරේක හමුදා ලබා දෙන්න යැයි ආණ්ඩුකාරයාට වහා දැන්වීය. ටොරිංටන් ආණ්ඩුකාරයා විසින් වඩාත් බියපත් මදුරාසියේ ආණ්ඩුකාරයාට හමුදා ආධාර ඉල්ලා වහා පණිවුඩ යවන ලදී. නාවික යුද සරඹ අභ්‍යාස පුහුණුව ලබා අවි ආයුධවලින් සන්නද්ධව සිටි ඉංග්‍රීසි හමුදාව සිංහලේ වීරෝදාර හමුදාවට කෙතරම් බිය වීද යනු මේ සිද්ධිවලින් අනාවරණය වේ.ගොන්ගාවෙල සහ අගලකොටුව යන ගම් දෙකට එකල පැරැණි මාතලේ නගරය සීමා වී තිබුණි. මාතලේ නගරය පුරා යුද්ධ නීතිය ක්‍රියාත්මකව තිබුණි. ලෙනදොර සහ ඇල්කඩුවෙන් සිංහලේ හමුදාව ශක්තිමත් සේනාධිපති වීර පුරන් අප්පු ප්‍රධාන නායකයෝ එදින රාත්‍රිය පළාපත්වල ගත කළහ. හිරු රැස් මහ පොළඹ සිප ගන්නටත් පළමු ඔව්හු මාතලේ අල්ලා ගැනීමට සේනාවක් සමඟ පිටත් වූහ. හුන්නස්ගිරිය හා ලග්ගල කෝපි වතු අල්ලා ගැනීමට සේනාවක් සමඟ පිටත් වූහ. හුන්නස්ගිරිය හා ලග්ගල කෝ්පි වතු අල්ලා ගැනීමට අනෙක් නායකයෝ තම සේනා මෙහෙය වූහ.වීර පුරන් අප්පුගේ සේනාව ඉදිරියෙන් ඔසවා ගෙන යන ලද්දේ රණදැල් කොඩිය බව දැක්වේ. මාතලේ පැරැණි කොඩියට නෑකම් කියන ඉරහඳ සහ රන් හැට්ටය එම කොඩියෙහි සංකේතවත් විය. දහසකට වඩා සේනාවක් පිරිවරා ගෙන වීර පුරන් අප්පු මාතලේ ට නැඟෙනහිර දෙසින් ඇතුළු වූයේ ය. 1803 දී පමණ ගොඩනඟා තිබුණු හික්ගොල්ල, කොටුව, සැක්සන් පැක්, මැක්ඩොවල් කොටුව යන මාතලේ වීදියට නැඟෙනහිරින් ආරම්භ වන ස්ථානයට මඳක් ඈතින් පිහිටි පැරැණි යුද්ධ භූ®මියේ දී තමන් මාතලේ රජු වශයෙන් ප්‍රකාශ කෙළේ ය. මේ සිද්ධිය සම්බන්ධව ඉතිහාසඥයෝ විවිධ මත පළ කරති. මාතලේ නගරය සම්පූර්ණයෙන්ම ආක්‍රමණය කර තමන් මාතලේ රජු යැයි අභීතව ප්‍රකාශ කළ වගක් ද සඳහන් වේ.මාතලේ ප්‍රදේශයට ඇතුළුවන දකුණු දොරටුවේ ගං ඉවුරේ එගොඩ වන රොදෙහි සිංහල හමුදාවෙන් පිරිසක් ඔහු විසින් රැකවල් පිණිස යොදවන ලදී. ආක්‍රමණකාරී ඉංග්‍රීසි හමුදාව මාතලේ නගරයට ඇතුළු වන තැන වශයෙන් එතැන සලකුණු කර ගෙන තිබුණි. මේ මුර සේනාවට භාර වූ ප්‍රධාන කාර්යය වූයේ ඉංග්‍රීසි හමුදාවේ ගමන් මඟ අවහිර කිරිම ය.වීර සෙන්පති පුරන් අප්පු ඉන් පසු තමන්ගේ සැළසුම ක්‍රියාත්මක කෙළේ ය. ඉංග්‍රීසින්ට අයත්ව තිබූ ස්ථාන වටලා විනාශ කිරිම ඊළඟ කාර්යය විය. මාතලේ තානායම, සිවිල් බෙහෙත් ගබඩාව, මහේස්ත්‍රාත් ලේඛනාගාරය, සහ රට බීම ගබඩාව ආක්‍රමණය කිරීම ඉන් පසු සිදු කෙරිණි. ලේඛනාගාරයේ ලිපි ලේඛන මාතලේ නගරය පුරා විසුරුණි. සමහර ලේඛන ගින්නට දමන ලදී.බේත් ගබඩාව සුණු විසුණු විය. දින ගණනක් පුරා වෙහෙස මහන්සි වී සිටි සිංහලේ හමුදා භටයෝ රට බීමවලින් හැකි තරම් විඩාව සන්සිදුවා ගත්හ. එදින උදේ 10.00 - 11.00 පමණ මාතලේ නගරයේ එක දු සුදු ජාතිකයෙකු වත් නොවීය. සියලුම සුදු ජාතිකයෝ රැකවරණ සොයා ගොස් සිටියහ.නිවෙස්හිමි සුද්දන්ගේ නිවාස තුළ තිබුණු ලට්ට ලොට්ට ඉවතට ඇද දැමූහ. ගිනි තබන්නට සූදානම් නොවූහ. පොදු දේපොළ විනාශ කිරීමට සිංහලේ හමුදා පියවර නොගත්හ. ඉංග්‍රීසි ආණ්ඩුවේ කාර්යාල ගොඩනැඟිලි ඔව්හු විනාශ කළහ. ඉංග්‍රිසි හමුදාව මෙන් සිංහලයන් අධම ලෙස පියවර නොගත්ත බැව් රාජකීය කොමිෂමේ සාක්ෂිවලින් ද අනාවරණය වන බැව් සඳහන් වේ. ඉංග්‍රීසි හමුදාව මාතලේ ඇතුළු වන ගඟ හරහා දමා තිබූ එල්ලෙන පාලම පවා ගලවා දැමීමට සිංහල නායකයෝ පියවර නොගත් බැව් සඳහන් වේ.එසේ වුවත් ඉංග්‍රීසින් කැරළි නායකයන්ට චෝදනා කිරීමේ දී බොහෝ අවස්ථාවල මං පැහැරීම්, සොරකම් කිරීම්, ගිනි තැබීම් ආදී අසත්‍ය කරුණු සහ වෙනත් බාහිර කරුණු එකතු කළ වග අසත්‍යයක් නොවේ. කිසියම් ලෙසකින් මාතලේ එල්ලෙන පාලම සිංහල හමුදාව විසින් සුණු විසිණු කෙළේ් නම් කැරැල්ලේ ප්‍රතිඵල වෙනස් වන්නට ඉඩ තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n1011242</link>
    <topic>ජනපතිට පාර්ලිමේන්තුවේඅසුනක් වෙන් කෙරේ</topic>
    <author>දයා පෙරේරා, දුමින්ද ගුරුගේ සහස්වර්ණා විජේකෝන්</author>
    <content>පාර්ලිමේන්තු සභා ගර්භයෙහි අගමැතිවරයාට වෙන් කැර තිබූ ඉදිරිපෙළ ආසනය ඊයේ (23) පෙරවරුවේ පටන් ජනාධිපතිවරයා වෙනුවෙන් වෙන් කැරිණි. අගමැතිවරයා සඳහා ඊට වම්පස සභා නායකවරයාගේ ආසනය වෙන්කරනු ලැබීය. අගමැතිවරයා එහි අසුන් ගත් අතර ජනාධිපතිවරයා සඳහා වෙන්කළ ආසනය හිස්ව පැවැතිණි.දහ අටවැනි ආණ්ඩුක්‍රම ව්‍යවස්ථා සංශෝධනය අනුව ජනාධිපතිවරයාට ඕනෑම අවස්ථාවක පාර්ලිමේන්තු රැස්වීම්වලට සහභාගි විය හැකි බැවින් එතුමා සඳහාම ආසනයක් වෙන් කිරීමට පියවර ගත් බව පාර්ලිමේන්තුවේ ජ්‍යෙෂ්ඨ නිලධාරියෙක් දිනමිණට කීය.ස්ථාවර නියෝග වෙනස් නොකරම ජනාධිපතිවරයා වෙනුවෙන් ආසනයක් වෙන් කිරීම පිණිස ප්‍රතිපාදන ඇති බැවින් ඊයේ පෙරවරුවේ මෙම ආසන වෙන්කිිරීම සිදු කළේ යැයිද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n1011243</link>
    <topic>නියෝජ්‍ය කතානායක නීතිඥ චන්දිම වීරක්කොඩි</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>පාර්ලිමේන්තුවේ නව නියෝජ්‍ය කතානායක සහ කාරක සභා සභාපති ධුරයට එක්සත් ජනතා නිදහස් සන්ධානයේ ගාල්ල දිස්ත්‍රික් පාර්ලිමේන්තු මන්ත්‍රී නීතිඥ චන්දිම වීරක්කොඩි මහතා ඒකච්ඡන්දයෙන් ඊයේ (23) තේරී පත් විය.සභානායක, නිමල් සිරිපාල ද සිල්වා මහතා විසින් එම ධුරයට චන්දිම වීරක්කොඩි මහතාගේ නම යෝජනා කළ අතර ආණ්ඩු පක්‍ෂයේ ප්‍රධාන සංවිධායක ඇමැති දිනේෂ් ගුණවර්ධන මහතා එම යෝජනාව ස්ථිර කළේය.හිටපු නියෝජ්‍ය කතානායක පියංකර ජයරත්න මහතා එම තනතුරෙන් ඉවත් වූ බවට කතානායක චමල් රාජපක්‍ෂ මහතා සභාවේ කටයුතු ඇරැඹීමට පෙර ඊයේ දැනුම් දුන්නේ ය. පියංකර ජයරත්න මහතා වරාය හා සිවිල් ගුවන් සේවා ඇමැති ධුරයට පත් කරනු ලැබ ඇත.අභිනවයෙන් පත් වූ නියෝජ්‍ය කතානායකවරයාට කතානායක චමල් රාජපක්‍ෂ මහතා ද සභානායක නිමල් සිරිපාල ද සිල්වා, විපක්‍ෂයේ ප්‍රධාන සංවිධායක ජෝන් අමරතුංග, හිටපු නියෝජ්‍ය කතානායක පියංකර ජයරත්න මහත්වරු ද සුබ පැතුම් එක් කරමින් කතා කළහ. පක්‍ෂ විපක්‍ෂ මැති ඇමැතිවරු නව නියෝජ්‍ය කතානායකවරයාට අතට අතදී සුබ පැතුම් එක් කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n1011244</link>
    <topic>තනතුර පුටුවට සීමා නොකොටජනතාවාදීව කටයුතු කරන්න</topic>
    <author/>
    <content>තනතුර පුටුවට සීමා නොකර ප්‍රායෝගිකව මෙන්ම ජනතාවාදීව කටයුතු කරමින් ජනතා අපේක්‍ෂාවන් උපරිමයෙන් මල් ඵල ගැන්වීමට කැප වන්නැයි ජනාධිපති මහින්ද රාජපක්ෂ මහතා පැවසීය.නව අමාත්‍යාංශ සඳහා පත් කෙරුණු ලේකම්වරුන් ඊයේ (23) පස්වරුවේ ජනාධිපති මහින්ද රාජපක්ෂ මහතා අතින් පත්වීම් ලිපි ලබාගත් අතර එහිදී ජනාධිපතිතුමා මේ බව පැවසීය.එමෙන්ම ඒ ඒ අමාත්‍යාංශවලට  අදාළ ගැටලු පිළිබඳ ජනතාව යොමු කරන ලිපිවලට පිළිතුරු සැපයීම අනිවාර්යය බවද මෙහිදී අවධාරණය කළ ජනාධිපතිතුමා එය අදාළ අමාත්‍යාංශයේ ලේකම්වරයා පෞද්ගලිකව සොයා බලා ඉටු කළ යුතු බවද පැවසීය.සියලු අමාත්‍යාංශවල වැඩපිළිවෙළ විය යුත්තේ “ මහින්ද චින්තන “ ඉදිරි දැක්මයි. එහි අඩංගු සියලු කරුණු ජනතාව වෙනුවෙන්ම ඇතුළත් වූ ඒවා බවත්, එම සියලු ප්‍රතිඥා ඉටු කිරීම රජයේ වගකීම බව ජනාධිපතිතුමා අවධාරණය කළේය.එමෙන්ම මෙරට රාජ්‍ය අංශය පිළිබඳ සහ ඒවායේ ක්‍රියාකාරිත්වය පිළිබඳ තමාට මනා අවබෝධයක් ඇතැයි ද පැවසූ ජනාධිපතිතුමා කිසිදු නිලධාරියෙකුට තමාව රැවටීමට ඉඩක් නැතැයි ද අවධාරණයෙන් කියා සිටියේය. අමාත්‍යාංශයේ පැවැත්මට සහ ක්‍රියාකාරිත්වයට එහි ලේකම්වරයාගේ නිවැරැදි මඟ පෙන්වීම අත්‍යාවශ්‍යයි. නිරතුරුව සත්‍ය තත්ත්වය වාර්තා කරමින් එම ආයතනවල සිදුවන වංචා දූෂණ අවම කිරීමට සහය වන්නැයි ද ඉල්ලා සිටියේය.අමාත්‍යවරයා සමඟ අමාත්‍යාංශයේ ප්‍රගතිය මාසිකව සාකච්ඡා කිරීම අනිවාර්යය බවත් ඒ සඳහා නිශ්චිත දිනයක් යොදාගත යුතු බවත් එහි කරුණු තමා වෙත ද වාර්තා කළ යුතු බවත් ජනාධිපතිතුමා මෙහිදී වැඩිදුරටත් අමාත්‍යාංශ ලේකම්වරුන්ට පැහැදිළි කළේය. නව අමාත්‍යාංශ ලේකම්වරුන් ඊයේ (23) පස්වරුවේ අරලියගහ මන්දිරයේ දී ජනාධිපති මහින්ද රාජපක්ෂ මැතිතුමා අතින් පත්වීම් ලිපි ලබා ගත්හ. ඔවුහු මෙසේය.ඇමැති මණ්ඩල ලේකම් සුමිත් අබේසිංහඅගමැති ලේකම් එස්. අමරසේකරරාජ්‍ය ආරක්ෂක අමාත්‍යාංශ ලේකම් ගෝඨාභය රාජපක්ෂමුදල් හා ක්‍රමසම්පාදන අමාත්‍යාංශය ආචාර්ය පී. බී. ජයසුන්දරආර්ථික සංවර්ධන අමාත්‍යාංශය ආචාර්ය පී. බී. ජයසුන්දරතාක්ෂණ හා පර්යේෂණ අමාත්‍යාංශය ධාරණි එස්. විජේතිලකනමාධ්‍ය හා ප්‍රවෘත්ති අමාත්‍යාංශය ඩබ්. බී. ගනේගලජාතික භාෂා හා සමාජ ඒකාබද්ධතා අමාත්‍යාංශය එම්. එස්. වික්‍රමසිංහඅධිකරණ අමාත්‍යාංශය සුහද කේ. ගම්ලත්විදුලි බල හා බලශක්ති අමාත්‍යාංශය එම්. එම්. සී. ප්‍රදිනාන්දුකර්මාන්ත හා වාණිජ්‍ය කටයුතු අමාත්‍යාංශය තිලක් කොල්ලුරේපශු සම්පත් හා ග්‍රාමීය ප්‍රජා සංවර්ධන අමාත්‍යාංශය ඒ. එච්. ගමගේඉඩම් හා ඉඩම් සංවර්ධන අමාත්‍යාංශය ටී. ඒ. පීරිස්පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය ඒ. දිසානායකවිදේශ රැකියා ප්‍රවර්ධන හා සුබසාධන අමාත්‍යාංශය නිශ්ශංක එම්. විජේරත්නවැවිලි කර්මාන්ත අමාත්‍යාංශය ආර්. ඒ. ඩී. ආර්. එම්. පීරිස්වාර්මාර්ග හා ජල සම්පත් කළමනාකරණ අමාත්‍යාංශය අයිවන් ද සිල්වාසිවිල් ගුවන් සේවා අමාත්‍යාංශය කේ. වී. පී. ආර්. ද සිල්වාජල සම්පාදන හා ජල පවාහන අමාත්‍යාංශය ඒ. අබේගුණසේකරසංස්කෘතික හා කලා කටයුතු අමාත්‍යාංශය විමල් රූබසිංහවිදේශ කටයුතු අමාත්‍යාංශය සී. ආර්. ජයසිංහළමා සංවර්ධන හා කාන්තා කටයුතු අමාත්‍යාංශය එන්. ආර්. ගුණසේකරඛනිජ තෙල් කර්මාන්ත අමාත්‍යාංශය එච්. ටී. එම්. ජයවර්ධනතැපැල් සේවා අමාත්‍යාංශය අශෝක ජයසේකරධීවර හා ජලජ සම්පත් සංවර්ධන අමාත්‍යාංශය ආචාර්ය ඒ. දමිතා එන්. ද සොයිසාසමාජ සේවා අමාත්‍යාංශය ඩබ්. යමුනා චිත්‍රාංගනීදේශීය වෛද්‍ය අමාත්‍යාංශය බී. ඩී. දහනායකරාජ්‍ය පරිපාලන හා ස්වදේශ කටයුතු අමාත්‍යාංශය පී. බී. අබේකෝන්පරිසර අමාත්‍යාංශය ආචාර්ය ආර්. එච්. එස්. සමරතුංගආපදා කළමනාකරණ අමාත්‍යාංශය එස්. එම්. මොහමඩ්පළාත් පාලන හා පළාත් සභා අමාත්‍යාංශය වෛද්‍ය නිහාල් ජයතිලකම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය වී. සිවඥානසෝතියෞවන කටයුතු හා නිපුණතා සංවර්ධන අමාත්‍යාංශය එස්. එස්. හේවාපතිරණරාජ්‍ය සම්පත් හා ව්‍යවසාය සංවර්ධන අමාත්‍යාංශය ඩබ්. ඩබ්. ගමගේසෞඛ්‍ය අමාත්‍යාංශය වෛද්‍ය ටී. ආර්. සී. රුබේරුපොල් සංවර්ධන හා ජනතා වතු සංවර්ධන අමාත්‍යාංශය අනුර සිරිවර්ධනසමුපකාර හා අභ්‍යන්තර වෙළඳ අමාත්‍යාංශය සුනිල් එස්. සිරිසේනකෘෂිකර්ම අමාත්‍යාංශය කේ. ඊ. කරුණාතිලකඋසස් අධ්‍යාපනය අමාත්‍යාංශය ආචාර්ය සුනිල් ජයන්ත නවරත්නබුද්ධ ශාසන හා ආගමික කටයුතු අමාත්‍යාංශය එච්. පී. සී. හේරත්වරාය හා මහා මාර්ග අමාත්‍යාංශය සුජාතා කුරේජාතික උරුමයන් පිළිබඳ අමාත්‍යාංශය එම්. ඩී. කේ. එච්. විජේතුංගපාර්ලිමේන්තු කටයුතු අමාත්‍යාංශය එච්. පී. ජයතුංගප්‍රවාහන අමාත්‍යාංශය බී. එච්. යු. ඩී. බස්නායකවිදුලි සංදේශ හා තොරතුරු තාක්ෂණ අමාත්‍යාංශය එම්. ඒ. අතුකෝරාළමහජන සම්බන්ධතා හා මහජන කටයුතු අමාත්‍යාංශය ඩබ්. එම්. විජේසූරියපුද්ගලික ප්‍රවාහන සේවා අමාත්‍යාංශය ඩබ්. කොඩිතුවක්කුඵලදායීතා ප්‍රවර්ධන අමාත්‍යාංශය ඩබ්. එම්. බන්ධුසේනක්‍රීඩා අමාත්‍යාංශය යු. ආර්. සෙනෙවිරත්නසුළු අපනයන බෝග ප්‍රවර්ධන අමාත්‍යාංශය ඩබ්. එම්. පී. නාරම්පනාවකම්කරු හා කම්කරු සබඳතා අමාත්‍යාංශය ඩබ්. ජේ. එල්. යු. විජේවීරරාජ්‍ය කළමනාකරණ ප්‍රතිසංස්කරණ අමාත්‍යාංශය ජී. කේ. ඩී. අමරවර්ධනඉදිකිරීම් ඉංජිනේරු සේවා නිවාස හා පොදු පහසුකම් අමාත්‍යාංශය එස්. එම්. ජී. ජයරත්නගොවිජන සේවා හා වනජීවී අමාත්‍යාංශය බී. කේ. යූ. ඒ. වික්‍රමසිංහඅධ්‍යාපන අමාත්‍යාංශය එච්. එම්. ගුණසේකර.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n1011245</link>
    <topic>වරායේ ලොරිවලින් බඩු බාගෙනවිකුණන ජාවාරමක් හෙළි වෙයි</topic>
    <author>විජයානි එදිරිසිංහ</author>
    <content>කොළඹ වරායෙන් පිට කරන ලොරි වලින් හොරෙන් බඩු බාගෙන විකුණන මහා පරිමාණ ජාවාරමක් සොයා ගත් කොළඹ අපරාධ කොට්ඨාසය එය මෙහෙය වූ පාතාල නායක චාල්ස් සමඟ සැකකරුවන් 21 දෙනකු අත්අඩංගුවට ගෙන තිබේ.මෙසේ බාගත් බඩුවල වටිනාකම රුපියල් කෝටියකට අධික බව සොයාගෙන තිබේ. අල, පරිප්පු, ලූනු, වියලි මිරිස්, කරවල ඒ අතර වෙයි. මේ භාණ්ඩ ගොඩ ගැසූ ගබඩාවක්, ලොරි තුනක්, තරාදි, ආයුධ, යතුරු කපන අඬුද පොලිසිය සොයා ගෙන තිබේ.ග්‍රෑන්ඩ්පාස් මාවත්ත ප්‍රදේශයේ වසර පහළොවක පමණ කාලයක් තිස්සේ මේ හොර ගබඩාව පවත්වාගෙන ගොස් තිබේ.පාතාල නායකයන් මෙහෙයවන මහා පරිමාණ ජාවාරමක් වූ එය මෙතෙක් කාලයක් පොලිසි වලින් වටලා නොතිබුණේ විවිධ බලපෑම් නිසා බවද හෙළි වෙයි.ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත පොලිස්පති ආචාර්ය මහින්ද බාලසූරිය මහතා විසින් මේ ස්ථානය වටලා ජාවාරමේ සුල මුල සොයා ගෙන එම ජාවාරම විනාශ කර දැමීමට කොළඹ අපරාධ කොට්ඨාසය බාර නියෝජ්‍ය පොලිස්පති අනුර සේනානායක මහතාට උපදෙස් දෙන ලදී. ඒ අනුව පෙරේදා පස්වරුවේ පොලිසියේ නිලධාරීන් 15 දෙනකුගෙන් පමණ යුත් කණ්ඩායමක් වැටලීම ආරම්භ කළහ.ඒ වන විටත් වරායෙන් පිට කළ බඩු ලොරි තුනකින් බඩු බාමින් තිබූ බව පොලිසිය පවසයි.මේ ජාවාරමට ලක්වී තිබෙන්නේ වැඩි වශයෙන් පෞද්ගලික අංශය මගින් ආනයනය කරන බඩු භාණ්ඩ සහිත ලොරිය. එම ලොරි වල රියැදුරන්ගේ සහාය පාතාලයට ලැබී තිබේ. වරායෙන් පිට වන ලොරි මේ ස්ථානයට ගෙන ගොස් ඉන් කොටසක් බාගෙන ඉතිරි කොටස යළි පැක් කර යවයි. බාගත් කොටස පාතාලය කොළඹ හා අවට ප්‍රදේශවලට අලෙවි කර තිබේ.මේ ජාවාරමෙන් සතියකට පාතාලය කෝටි දෙකක පමණ ආදායමක් ලබා ගන්නා බව හෙළිවී තිබේ. පෞද්ගලික ව්‍යාපාරිකයන් ඔවුන්ගේ අලාභය පාරිභෝගිකයන්ගෙන් අල්ලාගෙන වැඩි මිලට විකුණන බව රජය හෙළි කර ගෙන තිබුණි. පාතාලයේ හොර ගබඩාවටද පොලිසිය සීල් තබා තිබේ. අත් අඩංගුවට ගත් පාතාල නායකයා ඇතුළු සැකකරුවන් ඊයේ (23) අධිකරණය වෙත ඉදිරිපත් කිරීමට නියමිතව තිබිණි.නියෝජ්‍ය පොලිස්පති අනුර සේනානායක මහතාගේ උපදෙස් මත සහකාර පොලිස් අධිකාරී උපුල් ආරියරත්න මහතාගේ අධීක්ෂණය යටතේ ස්ථානාධිපති කොළඹ අපරාධ කොට්ඨාසයේ ප්‍රධාන පොලිස් පරීක්ෂක හේමන්ත දික්ඕවිට, පොලිස් පරීක්ෂක කුලරත්න සහ සමුද්‍ර, සැරයන්වරුන් වන රෝහණ, මර්වින්, සුමනචන්ද්‍ර ඇතුළු කණ්ඩායමක් වැටලීම සිදු කර සැකකරුවන් අත් අඩංගුවට ගත්හ. .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n1011246</link>
    <topic>ජනපති දර්ශනය ඉදිරියට ගෙනයාමකාර්ය මණ්ඩලයේ වගකීමයි</topic>
    <author/>
    <content>ඉදිරි සංවර්ධන ක්‍රියාදාමයේදී ජනාධිපති කාර්යාලය ඇතුළු සමස්ත රාජ්‍ය සේවයටම විශාල කාර්යභාරයක් පැවැරී ඇති බව ජනාධිපති ලේකම් ලලිත් වීරතුංග මහතා සඳහන් කරයි.රාජ්‍ය සේවා ධුරාවලියේ ප්‍රමුඛස්ථානයේ තිබෙන ජනාධිපති කාර්යාලය සමස්ත රාජ්‍ය සේවයටම ආදර්ශයක් විය යුතු බවත්, දේශපාලන ගමන් මගේ හිණිපෙත්තට ම පැමිණි ජනාධිපති මහින්ද රාජපක්ෂ මැතිතුමා ලබා ඇති කීර්තිය සහ යසස ඒ අයුරින්ම රැකෙන ලෙස එතුමාගේ දර්ශනය ඉදිරියට ගෙන යාම ජනාධිපතිතුමාගේ කාර්ය මණ්ඩලයේ වගකීම හා යුතුකම බවත් ජනාධිපති ලේකම් ලලිත් වීරතුංග මහතා පැවැසීය.තුනුරුවන්ගේ ආශිර්වාද ලැබ ජනාධිපති ලේකම් ධුරයේ රාජකාරි ආරම්භ කිරීමෙන් අනතුරුව ඊයේ (23) පෙරවරුවේ ජනාධිපති කාර්යාලයේ දී සිය කාර්ය මණ්ඩලය අමතමින් වීරතුංග මහතා මේ බව සඳහන් කළේය.පසුගිය කාලසීමාව තුළ රාජකාරි කටයුතු කරගෙන යාමේදී යම් අඩුපාඩුවක් හෝ දුර්වලතාවක් තිබුණේ නම් ඉදිරි කාලය තුළ දී එම තත්ත්වයන් මුළුමනින් ම බැහැර කර කාර්යක්ෂම හා විශිෂ්ට අයුරින් රාජකාරි සිදුවන කාර්යාලයක් බවට ජනාධිපති කාර්යාලය පත්කිරීමට වගබලා ගත යුතු බව ද ලලිත් වීරතුංග මහතා පැවැසීය.ඉදිරි කාලසීමාව මුළුමහත් ශ්‍රී ලංකාවාසී සියලු දෙනාට ම ඉතා වාසනාවන්ත කාලපරිච්ඡේදයක් බවත් ජනතාවට එම වාසනාව උදාකර දීම සඳහා අතිගරු ජනාධිපතිතුමා වෙනුවෙන් සේවය කිරීමට තමා ඇතුළු සමස්ත කාර්යය මණ්ඩලයම භාග්‍යවන්ත වී තිබෙන බවත් පෙන්වා දුන් ජනාධිපති ලේකම්තුමා තමන් අතින් වැරදීම් හා අතපසුවීම් ඇතිවීමට ඉඩ නොතබා සමස්ත රාජ්‍ය සේවයට ම ආදර්ශයක් වන ආකාරයට කටයුතු කිරීම කාර්ය මණ්ඩලයේ වගකීම හා යුතුකම බව වැඩිදුරටත් සඳහන් කළේය.වසර 34 ක් වූ සිය රාජකාරි ජීවිතයේ කිසිදු චෝදනා පත්‍රයක් ලබා නොමැති බවද සඳහන් කළ ජනාධිපති ලේකම්වරයා, ඉදිරි සංවර්ධන ක්‍රියාදාමයේ දී ජනාධිපති කාර්යාලය ඇතුළු සමස්ත රාජ්‍ය සේවයටම විශාල කාර්යභාරයක් පැවරී ඇති බවත් එම කාර්යයන් අවංකවම ඉටුකිරීමට සියලු දෙනා කැපවිය යුතු බවත් පැවැසීය.පසුගියදා පැවැති ජනපති පදවිප්‍රාප්ති උළෙලේ දී සියලු නිල ප්‍රකාශ සිංහල, දෙමළ සහ ඉංග්‍රීසි යන තෛ‍්‍ර භාෂාවෙන් විශිෂ්ට ලෙස සිදු කෙළේ ජනාධිපති ලේකම් ලලිත් වීරතුංග මහතාගේ මෙහෙයවීමෙනි. රාජ්‍ය සේවයට නව ආදර්ශයක් සේම ගෞරවයක් ද ලබාදෙමින් ශ්‍රී ලංකාද්වීපය තෛ‍්‍ර භාෂා රටක් බවට පත්කිරීම සඳහා වූ ජනාධිපතිතුමාගේ අභිලාෂය සාක්ෂාත් කර ගැනීම සඳහා ජනාධිපති ලේකම්වරයා දුන් ආදර්ශය කාගේත් නොමද ප්‍රශංසාවට පත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n1011247</link>
    <topic>ඉන්දීය විදේශ ඇමැතිහෙට දිවයිනට</topic>
    <author>මහින්ද අලුත්ගෙදර</author>
    <content>ඉන්දීය විදේශ ඇමැති එස්. එම්. ක්‍රිෂ්ණා මහතා තෙදින නිල සංචාරයක් සඳහා හෙට (25) ශ්‍රී ලංකාවට පැමිණෙන බව විදේශ කටයුතු අමාත්‍යාංශය පවසයි.ඉන්දු ලංකා ඒකාබද්ධ කොමිසමේ හත්වැනි සැසිවාරයට සහභාගි වීම සඳහා ශ්‍රී ලංකාවට පැමිණෙන ඉන්දීය විදේශ ඇමැතිවරයා ලබන (27) දා තෙක් ශ්‍රී ලංකාවේ රැඳී සිටින බව විදේශ කටයුතු අමාත්‍යාංශ සන්නිවේදන හා සංවර්ධන අංශයේ අධ්‍යක්ෂ ජනරාල් බන්දුල ජයසේකර මහතා දිනමිණ ට පැවසීය.ශ්‍රී ලංකාවේ රැඳී සිටින කාලය තුළ එස්. එම්. ක්‍රිෂ්ණා මහතාගේ ප්‍රධානත්වයෙන් යාපනය හා හම්බන්තොට ප්‍රදේශවල ඉන්දීය කොන්සල් ජනරාල් කාර්යාල විවෘත කිරීමේ අවස්ථාවට සහභාගි වන අතර ඊට අමතරව දෙරටේ අනාගතය වෙනුවෙන් පොදුවේ බලපාන ගිවිසුම් කිහිපයකට අස්සන් කිරීමට ද නියමිත බව හෙතෙම අවධාරණය කළේය.තවද ඉන්දීය විදේශ ඇමැතිවරයාගේ ශ්‍රී ලංකා සංචාරය දෙරටේ මිත්‍රත්වය හා සහයෝගිතාව තව තවත් වර්ධනය කරන්නක් බවද බන්දුල ජයසේකර මහතා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n1011248</link>
    <topic>කටාර්හි මියගිය ශ්‍රී ලාංකිකයා ගැනඑරට පොලීසියෙන් පරීක්ෂණයක්</topic>
    <author>මහින්ද අලුත්ගෙදර</author>
    <content>කටාර්හිදී මියගිය ශ්‍රී ලාංකිකයාගේ මරණය සම්බන්ධයෙන් එරට පොලීසිය විශේෂ පරීක්ෂණයක් ආරම්භ කර ඇතැයි ශ්‍රී ලංකා විදේශ සේවා නියුක්ති කාර්යාංශය පවසයි.පරීක්ෂණවලින් අනතුරුව එහි වාර්තාවක් කටාර්හි ශ්‍රී ලංකා තානාපති කාර්යාලය වෙත ඉදිරිපත් කරන ලෙසට දැනුම් දී තිබෙන බව ශ්‍රී ලංකා විදේශ සේවා නියුක්ති කාර්යාංශයේ ප්‍රකාශකයෙක් “දිනමිණ” ට පැවැසීය.මේ ශ්‍රී ලාංකිකයාගේ මරණය සම්බන්ධයෙන් ඔහු රැඳී සිටි නේවාසිකාගාරයේ සිටි තවත් ශ්‍රී ලාංකිකයන් නව දෙනකු කටාර් පොලීසිය මගින් අත් අඩංගුවට ගෙන ඇති අතර මරණය පිළිබඳව පුළුල් පරීක්ෂණ ක්‍රියාත්මක කර තිබෙන බව වාර්තා වෙයි.නාත්තන්ඩිය, දුන්කන්නාව ප්‍රදේශයේ පදිංචි මහින්ද පියසිරි නැමැත්තකු මෙලෙස මරණයට පත්ව ඇති අතර පරීක්ෂණ අවසන්වූ වහාම ඔහුගේ මෘත දේහය ශ්‍රී ලංකාවට රැගෙන එන බවද ශ්‍රී ලංකා විදේශ සේවා නියුක්ති කාර්යාංශය ප්‍රකාශ කරයි. පසුගිය මාර්තු 15 දා මේ පුද්ගලයා කටාර් දේශයේ රෝහලක රැකියාවක් සඳහා පිටත්ව ගොස් තිබෙන බවද එම කාර්යාංශය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n1011249</link>
    <topic>පාරිභෝගික අධිකාරියේ වැටලීම්වලින් රජයට කෝටි 3ක ආදායමක්</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>පාරිභෝගික කටයුතු අධිකාරිය මඟින් පසුගිය මාස හතරක කාලය තුළ සිදු කළ හදිසි වැටලීම්වලින් රුපියල් කෝටි තුනක ආදායමක් රජයට ලැබී ඇතැයි පාරිභෝගික, අභ්‍යන්තර වෙළෙඳ කටයුතු හා සමුපකාර ඇමැති ජොන්ස්ටන් ප්‍රනාන්දු මහතා පාර්ලිමේන්තුවේ දී ඊයේ (23) පැවැසීය.පාරිභෝගික කටයුතු අධිකාරිය මේ වසරේ දී සිදු කරන වැටලීම් ප්‍රමාණය සියයට සියයකින් වැඩි කරන බව ද ඇමැතිවරයා කීවේය. ඉකුත් වසරවල දී පාරිභෝගික අධිකාරිය මඟින් සිදු කළ වැටලීම්වලින් ලබාගෙන ඇත්තේ රුපියල් මිලියනයක පමණ ආදායමක් බව ද මේ වසරේ මාස කිහිපයක් ඇතුළත මිලියන 3ක ආදායමක් හිමි කර ගත් බව ද ඇමැතිවරයා කීය.එක්සත් ජාතිත පක්‍ෂ මන්ත්‍රී රවි කරුණානායක මහතා විසින් මන්ත්‍රීවරුන්ගේ වාචික ප්‍රශ්න ඉදිරිපත් කිරීමේ අවස්ථාවේ දී අසනු ලැබූ ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n10112410</link>
    <topic>සෙබළුන් 26ක් වැළලූසමූහ වළ ගැන පරීක්‍ෂණ</topic>
    <author>චන්ද්‍රිකා පෙරේරා</author>
    <content>ත්‍රස්තවාදීන් විසින් ඝාතනය කැර පුළුස්සා එකම ස්ථානයක වළ දැමූ හමුදා සෙබළුන් 26 ක් පිළිබඳ පරීක්‍ෂණ කටයුතු ඊයේ (23) ආරම්භ කළ බව හමුදා මාධ්‍ය ප්‍රකාශක මේජර් ජෙනරාල් උභය මැදිවෙල පැවැසීය.පුදුකුඩුඉරුප්පු වල්ලිපුරම් ප්‍රදේශයේ ඇති මේ සමූහ මිනී වළ පිළිබඳ ත්‍රස්ත විමර්ශන අංශය මගින් අත්අඩංගුවට ගත් ත්‍රස්තාවදීන් සිව්දෙනකු විසින් හෙළිකැර තිබිණි.මේ පිළිබඳ නීතිපතිවරයා වෙත වාර්තාවක් ඉදිරිපත් කිරීමෙන් පසු සිද්ධිය පිළිබඳ පරීක්‍ෂණ කටයුතු ඇරඹීමට උපදෙස් ලැබී ඇත.මේ අනුව වාලච්චේන මහේස්ත්‍රාත්වරයාගේ උපදෙස් මත ඊයේ (23) ආරම්භ වූ පරීක්‍ෂණ කටයුතු සඳහා නීතිපති දෙපාර්තමේන්තුවේ නියෝජ්‍ය සොලිසිටර් ජෙනරාල්වරයෙක්, ප්‍රධාන අධිකරණ නිලධාරිවරයෙක්, රජයේ රස පරීක්‍ෂකවරයෙක්, පුරාවිද්‍යා නිලධාරියෙක්, මිනුම්පති දෙපාර්තමේන්තු නිලධාරියෙක් හා රජරට, පේරාදෙණි විශ්වවිද්‍යාලවල මහාචාර්යවරුන් දෙදෙනෙක් එක්වූහ.යුද හා නාවික හමුදාවලට අයත් සෙබළුන් 26 ක් යුද සමයේදී ඝාතනය කැර මේ ස්ථානයේ පුළුස්සා වළ දැමූ බව අත්අඩංගුවට පත් කොටි ත්‍රස්තවාදීන් හෙළි කැර ඇත.සෙබළුන්ගේ අළු සමඟ පිළිස්සී නැති ශරීර කොටස් ද එහි ඇති බවට ඔවුන් හෙළිකැර තිබේ. මේ අනුව එහි කැණීම් කටයුතු සමඟ ඝාතනය වූ සෙබළුන් පිළිබඳ තොරතුරු හෙළිකර ගැනීම සඳහා පුළුල් පරීක්‍ෂණයක් ඊයේ ආරම්භ කෙරුණු බව උභය මැදිවෙල මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n10112411</link>
    <topic>‘ජන කිරුළ’ නිවාස වැඩසටහනහෙට ඇරැඹෙයි</topic>
    <author>චන්දිමා එදිරිමාන්න</author>
    <content>සෑම ප්‍රාදේශීය ලේකම් කොට්ඨාසයකම එක් දුගී පවුල බැගින් තෝරා නව නිවාස 328 ක් ඉදිකරදීමේ “ජන කිරුළ’’ නිවාස වැඩසටහන හෙට (25) පෙ.ව. 10.00ට කඩුවෙල රණාල ග්‍රාමයේදී ආරම්භ කෙරේ.ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්තිය සමරමින්, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතාගේ අදහසක් අනුව මෙම වැඩසටහන ක්‍රියාත්මක වේ.ජාතික නිවාස සංවර්ධන අධිකාරිය විසින් මෙම වැඩසටහන ක්‍රියාත්මක කරනු ලබන අතර සෙවණ අරමුදල මූල්‍ය දායකත්වය සපයයි. ඒ සඳහා රුපියල් මිලියන 30කට අධික මුදලක් වැය කෙරේ.2011 මාර්තු 30 වැනි දාට පෙර සෑම නිවාසයක්ම ඉදිකර අවසන් කරන බව ජාතික නිවාස සංවර්ධන අධිකාරිය පවසයි. .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n10112412</link>
    <topic>අනවසර තුවක්කු අටක් අත්අඩංගුවට</topic>
    <author>මතුගම සංචාරක</author>
    <content>සොරකම් මංකොල්ලකෑම් හා සතුන් දඩයමට යොදාගත් අනවසරයෙන් පරිහරණය කළ තුවක්කු අටක් බදුරලිය පොලිසිය අත්අඩංගුවට ගෙන ඇත.බදුරලිය, කෙලින්කන්ද රෝහල මාවත ප්‍රදේශවල නිවාස පරීක්ෂාවට ලක්කිරීමෙන් පසු මෙම තුවක්කු සොයාගෙන ඇත. බෝර 12 තුවක්කු හයක් හා බඳින තුවක්කු 2 ක් මේ අතර වේ.මෙම තුවක්කු පරිහරණය කළ සැකකරුවන් අට දෙනෙක්ද අත්අඩංගුවට ගෙන ඇත.මෙම තුවක්කු භාවිත කෙළේ කුමන කටයුතු සඳහා ද යන්න පිළිබඳව පරීක්ෂණ ආරම්භ කොට ඇත.මතුගම සහකාර පොලිස් අධිකාරි චන්දන ජයසිරි කොඩිතුවක්කු බදුරලිය පොලිස් ස්ථානාධිපති දමිත් ජයතිලක මහත්වරු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n10112413</link>
    <topic>පාතාල සැකකරුවෙක්හෙරොයින් අතැතිව දැලේ</topic>
    <author>කේ. චන්ද්‍රරත්න මහනුවර දිසා සමූහ</author>
    <content>පාතාලයට සම්බන්ධයැයි සැකකරන පුද්ගලයකු හෙරෝයින් මිලිග්‍රෑම් 500ක් සමග ඉකුත් 18 වෙනිදා කටුගස්තොට පොලිසිය මගින් අත්අඩංගුවට ගෙන ඇත.මොහු මහනුවර මහේස්ත්‍රාත් ලලිත් ඒකනායක මහතා වෙත ඉදිරිපත් කිරීමෙන් පසුව ලබන 25 වැනිදා දක්වා පොලිස් රැඳවුම් බාරයේ තබාගැනීමට නියෝග කොට තිබේ. මොහු කැලණිය ප්‍රදේශයේ පදිංචි අයකු ලෙස පොලිසිය හඳුනාගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n10112414</link>
    <topic>දැදුරු ඔය පිටාර ගලාපවුල් 3576ක් අවතැන්</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු සහමුන්නේශ්වරම සමුහ ඊ. සී. ප්‍රනාන්දු</author>
    <content>ගතවූ දින දෙක තුළ ඇතිවූ අධික වැසි හේතුවෙන් දැදුරුඔය පිටාර ගැලීමෙන් හලාවත, ආරච්චිකට්ටුව සහ පල්ලම ප්‍රාදේශීය ලේකම් කොට්ඨාසවල ගම්මාන ගණනාවක පවුල් 3576 ක් අවතැන්ව ඇති බව පුත්තලම දිස්ත්‍රික් ආපදා කළමනාකරණ මධ්‍යස්ථානය පවසයි.ආරච්චිකට්ටුව ප්‍රාදේශීය ලේකම් කොට්ඨාසයේ පවුල් 1768 ක්ද, හලාවත පවුල් 1663 ක් හා පුත්තලම පවුල් 20 ක්ද මෙසේ අවතැන් වූවන් වෙති.අදාළ පිරිස ආරක්ෂිත ස්ථානවල රඳවා, ඔවුන්ට පිසූ ආහාර සැපයීමට ඒ ඒ ප්‍රාදේශීය ලේකම්වරු පියවර ගෙන ඇත.දැදුරුඔය පිටාර ගැලීමෙන් මෙසේ ජලයෙන් යටවී ඇත්තේ ආරච්චිකට්ටුව ප්‍රා. ලේ. කොට්ඨාසයේ මුක්කන්දළුව, එලිපිටිය සහ දෙමටපිටිය යන ගම්මානත්, හලාවත ප්‍රාදේශීය ලේකම් කොට්ඨාසයේ වීරකොඩියාන, මහවිලන්තව, මානුවන්ගම, ඉච්චම්පිටිය, වට්ටක්කල්ලිය, දැදුරුඔය, තිඹිල්ල, මයික්කුලම සහ පිටිපන යන ගම්මානත්, පල්ලව ප්‍රාදේශීය ලේකම් කොට්ඨාසයේ සම්පත්වත්ත ප්‍රදේශයන්ය.ජලගැල්මෙන් ඉහත පවුල් අවතැන් වූවාක් මෙන්ම එම පවුල් පදිංචිව සිටි නිවාස හා තවත් ගොඩනැගිලි වගාවන් ජලයෙන් යටවී විශාල ලෙස අලාභ හානි සිදු වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n10112415</link>
    <topic>ජනපතිට අපහාස වන දර්ශනඇතුළත් දුරකතනයක් සමඟඅයෙක් අත්අඩංගුවට</topic>
    <author>මාතලේ සමූහ දයා අබේවීර</author>
    <content>ජනාධිපති මහින්ද රාජපක්ෂ මහතාට අපහාස වන ආකාරයට සැකසූ වීඩියෝ දර්ශන සහිත කැමරා ජංගම දුරකථනයක් සමඟ තරුණයෙකු රත්තොට පොලීසිය මගින් අත්අඩංගුවට ගෙන ඇත.රත්තොට පොලිස් බල ප්‍රදේශයේ මාතලේ දුනුකේවත්ත ප්‍රදේශයේ පදිංචි 24 හැවිරිදි මෙම තරුණයාගේ ජංගම දුරකථනය ගැන තොරතුරු ලත් රත්තොට ප්‍රාදේශීය සභාවේ මන්ත්‍රී ජයන්ත පුෂ්පකුමාර මහතා විසින් රත්තොට පොලීසියට කළ පැමිණිල්ලක් අනුව එම ස්ථානාධිපති පො. ප. නිහාල් ජයවීර මහතා විසින් අදාල පුද්ගලයා අත්අඩංගුවට ගෙන ඇත.සැකකරු මාතලේ අධිකරණය හමුවට පමුණුවා ඇප පිට මුදා හැර ඇති අතර ඔහුගෙන් ලද තොරතුරු මත තවත් කීපදෙනෙකු ගැන පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n10112416</link>
    <topic>මැල්ලවගෙදර විදුහලේ දී බඹරු ඇනහැත්තෑ දෙනෙක් රෝහලට</topic>
    <author>කල්එළිය සමූහ – එම්. මදනායක, කඩුවෙල සමූහ</author>
    <content>කොටදෙනියාව මැල්ලවගෙදර විදුහලේදී බඹර ප්‍රහාරයකට ගොදුරු වූ සිසුන් ඇතුළු හැත්තෑවක පමණ පිරිසක් ඊයේ (23) පෙරවරුවේ රෝහල්ගත කරනු ලැබීය.මේ ප්‍රහාරයට ලක්වූයේ මැල්ලවගෙදර මහා විද්‍යාලයේ ප්‍රාථමික අංශයේ පළමු, දෙවැනි හා සිව්වැනි වසරේ ඉගෙනුම ලබන සිසුන් හා ගුරුවරුන්ය. දිවුලපිටිය රෝහලට ඇතුළත් කළ සිසුන් 17 දෙනාගෙන් බරපතළ තත්ත්වයේ පසුවු සිව් දෙනෙකු ගම්පහ මූලික රෝහලට මාරු කර යවා ඇත.ඊයේ සවස් වනවිට එක් සිසුවකු අකරගම පර්යන්ත රෝහලේ ප්‍රතිකාර ලබමින් සිටි අතර සෙසු සිසුන් ප්‍රතිකාර ලබා නිවෙස්වලට පිටව ගොස් තිබිණි. සිසු පිරිස් බඹර ප්‍රහාරයෙන් බේරා ගැනීමට උත්සහ කළ ගුරු මහත්මීන් දෙදෙනෙකු හා සිසුවකුගේ ඥාතියකුද මේ ප්‍රහාරයට ලක්ව දිවුලපිටිය රෝහලේ ප්‍රතිකාර ලබමින් සිටී.දෙමාපියන් විසින් කැඳවාගෙන ගිය සිසුන් කීපදෙනෙකුට බාහිර වෛද්‍ය මධ්‍යස්ථානවලින් ප්‍රතිකාර ලබා දී ඇත. හදිසියේම බඹර රංචුවක් විදුහලේ ප්‍රාථමික පන්ති පැවැත්වෙන කොටසට පහත් වී මෙසේ ප්‍රහාරය එල්ල කර ඇතැයිද මීට පෙර මේ පෙදෙසේ බඹර කූඩු තිබූ බව නොදන්නා බවද ප්‍රදේශවාසීහු කීහ. සිද්ධියෙන් පසුව පාසල වසා දැමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n10112417</link>
    <topic>බසයේදී මුණ ගැසුණු පෙම්වතාමුදල් - අබරණවලට විදලා</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>බස් රථයක ගමන් කරන අතරතුරේදී තරුණ කාන්තාවක් සමඟ මිත්‍රÀවයක් ඇති කරගත් තරුණයෙකු සති කීපයකට පසු ඇය සමඟ දෙහිවල හෝටලයකට ගොස් කාමරයක ලැඟුම් ගෙන ඇයට මත්ද්‍රව්‍ය මිශ්‍ර කරන ලද බීම වර්ගයක් පානය කිරීමට දී ඇයගේ රන් ආභරණ සහ මුදල් සොරාගෙන ඇයව කාමරයේ තනි කර දමායෑමේ පුවතක් දෙහිවල පොලිසියෙන් වාර්තාවෙයි.දෙහිවල, පොලීසිය පවසන අන්දමට, එම හෝටලයේ කළමනාකරු තම හෝටලයේ කාමරයක තරුණියක් අධික ලෙස මත්ද්‍රව්‍ය පාවිච්චි කර සිටින බවත් ඇයගේ තරුණ පෙම්වතා ඇයව මඟ හැර ගොස් සිටින බවත් පොලීසියට දැනුම් දී ඇත. පොලිසිය මේ ගැන කාන්තාවගෙන් ප්‍රශ්න කිරීමේදී බස් රථයේ ගමන් කිරීමේ දී මෙම වංචා සහගත තරුණයා සමඟ මිත්‍ර වී ඇති බවත් පසුව සති කීපයකට පසු ඔහුව විශ්වාස කර ඔහු සමඟ හෝටලයට ආ බවද හෙළි වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n10112418</link>
    <topic>විදේශ සේවා කාර්යාංශයවසර 25කට පසු ලාභ ලබයි</topic>
    <author>මහින්ද අලුත්ගෙදර</author>
    <content>වසර 25කට පසුව ශ්‍රී ලංකා විදේශ සේවා නියුක්ති කාර්යාංශය ලාභ ලබන තත්ත්වයට පත්ව තිබෙන බව රජය සඳහන් කරයි.මීට පෙර කාර්යාංශය ලැබූ ආදායමට වඩා වියදම ඉහළ මට්ටමක පැවැති අතර පෙර වර්ෂයේ අලාභය ඊට පසු වර්ෂයේ ආදායමින් පියවා ගත් බවත්, මේ වර්ෂයේ දී කාර්යාංශයේ ලාභය රුපියල් මිලියන 500 දක්වා වර්ධනය වී තිබෙන බවත් විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතා අවධාරණය කරයි.සභාපතිවරයා මේ තොරතුරු අනාවරණය කළේ විදේශ සේවා නියුක්ති කාර්යාංශ ශ්‍රවණාගාරයේ දී ඊයේ (22) පැවැති රැස්වීමකට සහභාගි වෙමිනි.සමාජ සුබ සාධන කටයුතු ද සිදු කරන අතරතුර මෙවැනි ලාභයක් කරා ළඟා වීමට හැකි වීම විශාල ජයග්‍රහණයක් බව පෙන්වා දෙන රණවක මහතා විදේශ රැකියා නියුක්තිකයන්ගේ පවුල්වල දරු දැරියන්ට ශිෂ්‍යත්ව ලබා දීම, නිවාස වැඩසටහන් ක්‍රියාත්මක කිරීම ඇතුළු තවත් සුබ සාධන කටයුතු රැසක් ද මේ අතර සිදු වන බව ප්‍රකාශ කළේය.නිවැරදි කළමනාකරණයකින් මෙවැනි ලාභයක් කරා ළඟාවීමට හැකි වී තිබෙන බවත්, ලබන වසරේ ලාභය රුපියල් මිලියන 600 දක්වා වර්ධනය කිරීම මීළඟ ඉලක්කය බවත් හෙතෙම පෙන්වා දුන්නේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n10112419</link>
    <topic>වවුනියාව කලාප IIකඳවුර වසා දමයි</topic>
    <author>උදුලා පීරිස්</author>
    <content>වවුනියා දිස්ත්‍රික්කයේ අවතැන්වූවන් රැඳී සිටි කළාප ධ්ධ් කඳවුර ඊයේ (23) වසා දමා එහි සිටි පුද්ගලයන් 855 දෙනෙකු මුලතිව් දිස්ත්‍රික්කයේ පුදුකුඩුඉරුප්පු, පාරාවිල්වල පදිංචි කළ බව රජය පවසයි.මේ වන විට සිටින අවතැන්වූවන් අතර කදිරගාමර් කඳවුරේ පුද්ගලයන් 6529 ක් ද ආනන්ද කුමාරස්වාමි කඳවුරේ පුද්ගලයන් 6677 ක්ද, කළාප ධ්ධ් රාමනාදන් කඳවුරේ පුද්ගලයන් 930 ක්ද අරුනාචලන් කඳවුරේ 2395ක් ද වශයෙන් පුද්ගලයන් 16531ක් තාවකාලිකව රැදී සිටින බව නැවත පදිංචි කිරීමේ අමාත්‍යාංශය පවසයි.මෙම පිරිසෙන් 10923 කට කඳවුරුවලින් පිටතට ගොස් සිය රාජකාරීවල නියලීමටත් අවශ්‍ය ගමන් බිමන් ගොස් නැවත කඳවුරුවලට පිවිසීමටත් අවසර ලබාදී ඇති බවද නැවත පදිංචි කිරීමේ අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=n10112420</link>
    <topic>ශ්‍රී ලාංකික කතකට ඇණ ගිල් වූ සිද්ධිය ජෝර්දාන් රැකියා ආයතනය ප්‍රතික්ෂේප කරයි</topic>
    <author>මහින්ද අලුත්ගෙදර</author>
    <content>ජෝර්දානයේ ගෘහ සේවය කළ ශ්‍රී ලාංකික කාන්තාවක් වධ හිංසාවට ලක් කිරීම එරට නව බඳවා ගැනීමේ නියෝජිතායතනය විසින් ප්‍රතික්ෂේප කර ඇත. චාන්දනී නැමැති ශ්‍රී ලාංකික කාන්තාව සේවය කළ නිවෙසේ හාම්පුතා විසින් ඇණ ගිල්වූ ජලය පානය සඳහා දුන් බවට පසුගියදා වාර්තා වූ අතර ඒ සම්බන්ධයෙන් ජෝර්දානයේ අම්මාන් නුවර පිහිටි ශ්‍රී ලංකා තානාපති කාර්යාලය මඟින් පරීක්ෂණ ආරම්භ කර තිබේ.මේ පිළිබඳව වැඩි දුර විමර්ශන කටයුතු සඳහා ශ්‍රී ලංකාවෙන් විශේෂඥ වෛද්‍යවරයෙකු ජෝර්දානයට යැවීම සඳහා ශ්‍රී ලංකා විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතා පියවර ගත්තේය.තම අභිමතය පරිදි ඇණ සහිත ජලය පානය කළ බවට ශ්‍රී ලාංකික ගෘහ සේවිකාව ලියූ ලිපි දෙකක්ද ඇය සේවය සඳහා බඳවා ගන්නා ලද ජෝර්දාන රැකියා නියෝජිතායතනය ප්‍රකාශ කර තිබෙන අතර ඇය සේවය කළ නිවෙසින් පිටමන් කිරීම සඳහා මේ ආකාරයේ ක්‍රියාවක් සිදු කර ඇතැයි ද එම නියෝජිතායතනය පවසා ඇත.කෙසේ වුවද මේ සම්බන්ධයෙන් පුළුල් පරීක්ෂණ ක්‍රියාත්මක බව ශ්‍රී ලංකා විදේශ සේවා නියුක්ති කාර්යාංශය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=r1011241</link>
    <topic>පාදුක්ක බස් නැවතුමේපොදු පහසුකම් නෑ</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>පාදුක්ක නගර සංවර්ධනය යටතේ ඉදිකළ නව බස් නැවතුම්පොළේ ඇති අඩුපාඩු රැසක් නිසා මගී ජනතාවට මෙන්ම කාර්ය මණ්ඩලයට ද විවිධ අපහසුතාවලට ලක්වීමට සිදුවන බව ඔවුහු පෙන්වා දෙති.පාදුක්ක බස්නැවතුමේ වේලා සටහන්කරු ඒ. ඩී. මිත්‍රසේන මහතා මෙසේ පැවැසීය.මේ බස් නැවතුම්පොළ ජනතා අයිතියට පවරා වසර දෙකකටත් වැඩියි. එහෙත් අඩුපාඩු රැසක් පවතිනවා. මාර්ගස්ථ මගී ප්‍රවාහන සේවයේ බස්රථ, ලංකා ගමනා ගමන මණ්ඩලයේ බස්රථ ඒකාබද්ධවයි ක්‍රියාත්මක වෙන්නේ.එම ආයතන දෙකේම බස්රථ නියමිත කාල සටහනකට අනුව මෙතනින් පිටත් වෙනවා. ඉංගිරිය, කොළඹ, හොරණ, මහරගම, හංවැල්ල ආදී ප්‍රදේශවලින් ආරම්භ වන බස්රථ දෙසීයක් පමණ දවස පුරා මේ ස්ථානයට පැමිණෙනවා.මේ බස්රථවල කාර්ය මණ්ඩලය හාරසියයක් පමණ සේවය කරනවා. මේ කිසිවකුටත් පිපාසයට ජල බිඳුවක් ලබාගන්න ක්‍රමයක් නෑ. වැසිකිළි-කැසිකිළි පහසුකම් නෑ.බස්රථ රියැදුරු හර්ෂ අජන්ත මහතා - මහරගම කොළඹ වගේ වෙන බස් නැවතුම්පොළවල වැසිකිළි පද්ධතියක් තියෙනවා. බස් සේවකයන්ට වගේම, මගීන්ට ද ඒ පහසුකම් තියෙනවා.පාදුක්ක බස් නැවතුමට නම් ජල කරාමයක් වත් නෑ. කොළඹ ඉඳලා පාදුක්කට එන අපි, හදිසියට ටවුන් එකට දුවන්න ඕනෑ. එහෙම නැත්නම් කඩේක තියෙන වැසිකිළියකට යන්න ඕනෑ.බස් මගී ඩබ්ලිව් ඒ. විමලසේන මහතා - මේ බස් නැවතුම සංකීර්ණයේ වැසිදාට ඉන්න බෑ. හතර වටෙන් එන හිරිකඩ නිසා මුළුමනින්ම තෙමෙනවා. ඒ වෙලාවට බස්වලට නගින්න ඉන්න මිනිසුන් ටවුමේ කඩපිල්වලට දුවන්න ඕනෑ.බස් රියැදුරු රංජිත් බස්නායක මහතා - බස් ස්ටෑන්ඩ් එකට එන මාර්ගය හොඳට ම කැඩිලා. ගැඹුරු වළවල් තියෙනවා . වැහිදාට ඒවා පිරෙනවා. බස්රථ කොළඹ පාරෙන් පාදුක්ක නැවතුමට එන කොට, වතුර වළට රෝද වැටුණොත් මගීන් මඩ වතුරෙන් නෑවෙනවා.ඒවා අපි දැන දැන කරනවා නෙවෙයි. ඉබේ සිදුවන දේවල්. ඒත් මිනිසුන් බනින්නේ ඩ්‍රයිවර්ලාට. ඒ නිසා ඒ මාර්ගය අලුත්වැඩියා කළ යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=r1011242</link>
    <topic>මුත්තැස්ස මහ වෙල්යායවසර 40කට පසු යළි අස්වද්දයි</topic>
    <author>හෝමාගම සංචාරක මංජුල හිරිපිටිය</author>
    <content>ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්තිය සැමරුම වෙනුවෙන් රුපියල් ලක්ෂ අසූදෙකක මුදලක් වැය කරමින්, වසර හතළිහක් පුරන්ව පැවැති හෝමාගම ගොවිජන බල ප්‍රදේශයට අයත් කුඹුරු අක්කර තුන්සිය හතළිස් හතකින් සමන්විත වූ මුත්තැස්ස මහ වෙල්යාය අස්වැද්දවීමට පියවර ගෙන තිබේ.හෝමාගම ගොවිජන බල ප්‍රදේශයට අයත් බටවල වල්පිට, ජල්තර, හේන්පිට, ආටිගල සහ නාවලමුල්ල ප්‍රදේශවල පිහිටා ඇති මුත්තැස්ස මහ වෙල්යාය කොළඹ දිස්ත්‍රික්කයේ පවතින විශාලතම වෙල්යාය ලෙස සැලකේ.වෙල්යායට අවශ්‍ය ජලය ලබා දීම සඳහා කැලණි ගං මිටියාවතේ කැලණි ගං අතුඔය සංවර්ධනය කිරීමට ද පියවර ගෙන ඇත.වෙල්යාය අස්වැද්දවීමෙන් ජාතික නිෂ්පාදනයට වාර්ෂිකව වී මෙ.ටො. හයසියයක් පමණ එකතු වෙතැයි ගොවිජන සංවර්ධන දෙපාර්තමේන්තුව අපේක්ෂා කෙරේ.මේ කුඹුරු යළි අස්වැද්දීමේ අවස්ථාවට කෘෂිකර්ම ඇමැති මහින්ද යාපා අබේවර්ධන, සෞඛ්‍ය ඇමැති මෛත්‍රිපාල සිරිසේන, අධ්‍යාපන ඇමැති බන්දුල ගුණවර්ධන, නියෝජ්‍ය කෘෂිකර්ම ඇමැති ජගත් පුෂ්පකුමාර, පළාත් කෘෂිකර්ම ඇමැති උදය ගම්මන්පිල, පළාත් සභා මන්ත්‍රී ජගත් කුමාර, ගොවිජන සංවර්ධන කොමසාරිස් ජෙනරාල් රවින්ද්‍ර හේවාවිතාරණ, හෝමාගම ගොවිජන සංවර්ධන නිලධාරී ඩී.කේ. පී. උඩවත්ත යන මහත්වරුන් පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=r1011243</link>
    <topic>රඹුක්කන දුම්රිය පොළේ තෙවන වේදිකාව පැති බැම්මට සීමා වෙලා</topic>
    <author>රඹුක්කන උතුර සමූහ - විපුල එස්. කුමාරතුංග</author>
    <content>රඹුක්කන දුම්රිය ස්ථානයෙන් භාණ්ඩ ප්‍රවාහනය කිරීමේදී හා දුම්රිය ස්ථානයෙන් ආපසු රැගෙන යෑමේදී මගීහු අපහසුතාවට පත්වන බව කියති.එයට හේතු වශයෙන් ඔවුන් පෙන්වා දෙන්නේ භාණ්ඩ හුවමාරු කිරීමේදී නිසි මාර්ග පහසුකම් නොමැතිකමයි.මෙයට පිළියමක් ලෙස 2006 වර්ෂයේ රඹුක්කන දුම්රිය ස්ථානයේ තෙවන වේදිකාවක් ඉදිකිරීමට මුල පිරුවද වසර හතරකට ආසන්න කාලයක් ගතව ඇතත් තවමත් ඉදිකර නැත. අදටත් එහි පැති බැම්ම දක්නට ලැබේ.දුම්රිය ස්ථානයට භාණ්ඩ රැගෙන ඒමේදී ප්‍රධාන මාර්ගයේ සිට තරප්පු පෙළ ඔස්සේ නැග ඒමට සිදුව තිබේ. තරප්පු පෙළ ආසන්නයට වාහනයකින් පැමිණ දුම්රිය මාර්ගය හරහා වේදිකාවට යෑමට සිදුව තිබේ.වෙනත් දුම්රිය ස්ථානයන්හි භාණ්ඩ හුවමාරුවට ගබඩාව පිහිටා තිබෙන්නේ මාර්ග පහසුකම් ඇති ස්ථානයකය.මෙහි ඉදිකිරීම් පොල්ගහවෙල ගොඩනැගිලි අංශය මගින් සිදු කරනු ලබයි.රඹුක්කන දුම්රිය ස්ථානය වඩාත්ම වැදගත් වන්නේ ශීඝ්‍රගාමී සහ මන්දගාමී දුම්රිය මෙහි නතර කරන නිසාය.වසර 145 ක් පැරැණි රඹුක්කන දුම්රිය පොළේ මගී පහසුකම් කිසිවක් හරිහැටි නැති බව මගීහු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=r1011244</link>
    <topic>දොළදුක සංසිඳවා ගන්න ගියව්‍යාපාරිකයාට වැඩ වැරැදිලා</topic>
    <author>උතුරු කොළඹ සමූහ ඒ. මදුරවීරන්</author>
    <content>ව්‍යාපාර කටයුත්තක් සඳහා ශ්‍රී ලංකාවට පැමිණි පාකිස්තාන් ජාතික කෝටිපතියකුට තම ජීවිත කාලය තුළ දී කිසිදා අමතක නොවන සිද්ධියකට මුහුණ පාන්නට සිදු වූ පුවතක් වාර්තා වේ.වාර්තාවන අන්දමට සිද්ධිය මෙසේ ය.මෙරට පැමිණ කොළඹ නගරයේ හෝටලයක නවාතැන් ගත් ඔහුට තමා ආ රාජකාරිය මොහොතකට අමතක විය. ඔහුට හදිසියේ ම දොළක් උපන්නේ ය. එය අන් කිසිවක් නොව, ශ්‍රී ලංකා කාන්තාවක් සමඟ විනෝද වීම ය.හෝටලයට කැඳවා ගෙන පැමිණි කුලී රථ රියදුරාට ඔහු මේ බව දැන්වීය. වහා ක්‍රියාත්මක වූ ඔහු රියදුරා එතැනින් නික්ම ගොස් ටික වෙලාවකින් යළි හෝටලයට පැමිණියේ ය.ඒ හිස් අතින් නොව රූමත් තරුණ කාන්තාවක් සමඟ ය. ගාස්තුව වශයෙන් රියදුරාගේ පොකැට්ටුවට මුදල් නෝට්ටු කිහිපයක් වැටුණි.එදින මුළු රැයම ඔහු එම කාන්තාව සමඟ හෝටල් කාමරයේ විනෝද විය. මේ අතරවාරයේ දෙදෙනාම මත් පැන් පානය කළහ. කාන්තාව අතේ තිබූ මත්පෙති ඔහුගේ වීදුරුවට වැටුණි. මොහොතකින් ඔහුට නින්ද ගියේ ය.පසු දා අලුයම නින්දෙන් අවදි විය. රූමතිය පෙනෙන්නට නොවූවා ය. අත බැඳි ලක්ෂ පහක් වටිනා ඔරලෝසුව සමඟ ගමන් මල්ලේ වූ කැමරාව ඇතුළු ඩොලර් නෝට්ටු ද අතුරුදහන් වී තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=r1011245</link>
    <topic>ඉංගිරියේ මාර්ග දෙකක්කඩිනමින් සංවර්ධනයට</topic>
    <author>ඉංගිරිය මධ්‍යම සමූහ පි‍්‍රයදර්ශනී කහවල</author>
    <content>අබලන් තත්වයට පත්ව ඇති ඉංගිරිය - පාදුක්ක සහ ඉංගිරිය මීපේ මාර්ග කඩිනමින් පිළිසකර කිරීමට රාජ්‍ය කළමනාකරණ ඇමැති රත්නසිරි වික්‍රමනායක මහතා පියවර ගෙන ඇත.ඉංගිරියේ සිට කොළඹට යාමට ඇති මේ මාර්ගය වසර ගණනාවකින් නඩත්තු නොකිරීම නිසා මේ මාර්ගයේ රථ වාහන ධාවනය කරන පෞද්ගලික මෙන්ම ලංගම බස් රියැදුරන් මෙන්ම සෙසු වාහන රියැදුරෝද අපහසුවට පත්ව සිටිති.ව්‍යාපෘති දෙකක් යටතේ මේ මාර්ගය පිළිසකර කැරෙන අතර ඉංගිරිය නගරයේ සිට මීපේ හයිලෙවල් මාර්ගය තෙක් කි.මී. 18.02ක් ගොඩගම හන්දියේ සිට මීගොඩ, පාදුක්ක හරහා බෝපේ හන්දිය දක්වා කි.මී. 11.03 ක් ද මෙසේ අලුත්වැඩියා කෙරේ.රු. මිලියන 2529 ක් පමණ වැයවන මේ මාර්ග නඩත්තු කටයුතු සම්පූර්ණ වූ විට හොරණ නවෝදය වැඩසටහන යටතේ ඉංගිරිය නගරයේ සංවර්ධනයට එය ඉවහල් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=r1011246</link>
    <topic>මල්ලැහැවබස් ධාවනය දුර්වලයි</topic>
    <author>මීරිගම විශේෂ</author>
    <content>මාර්ග අංක 191 වේයන්ගොඩ - මල්ලැහැව මාර්ගයේ බස් ධාවනය ඉතා දුර්වලයැයි එම මාර්ගයේ ගමන් ගන්නා මගීහු මැසිවිලි නගති. ලංකා ගමනා ගමන මණ්ඩලයට අයත් නිට්ටඹුව ඩිපෝවෙන් එක් බස්රථයක්ද මාර්ගස්ථ මගී ප්‍රවාහන අධිකාරියෙන් බස්රථ දෙකක්ද ධාවනය කෙරෙන නමුදු ඒවා හරියාකාරව ධාවනය නොවන බවත්, ඉරිදා දිනවල බොහෝවිට එකම බස්රථයකට වඩා ධාවනය නොවන බවත් ඔවුහු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=r1011247</link>
    <topic>කුරුණෑගල ඔරලෝසුවටනිතරම ලෙඩ</topic>
    <author>කුරුණෑගල දකුණ සමූහ මොහමඩ් මහරුප්</author>
    <content>කුරුණෑගල හා අවට ජනතාව ට නිවැරදි වේලාව පෙන්වන, කුරුණෑගල නගර මධ්‍යයෙහි පිහිටි දැවැන්ත හෝරා ස්ථම්භය නිතර නිතර ලෙඩ වන්නට පටන් ගැනීම නිසා නිවැරැදි වේලාව පෙන්නුම් කිරීම ද විටින් විට වෙනස්වන්නට පටන් ගෙන තිබේ.මහ නගර සභාව මෙහි නඩත්තු කටයුතු නිතිපතා සිදු කරනු ලැබුවත් එහි සාර්ථක බවක් නම් දක්නට නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=r1011248</link>
    <topic>ඇත්ගාල ප්‍රා. සභාඋප කාර්යාලය අබලන්</topic>
    <author>ඡායාරූපය- සීදුව සමූහ නිශ්ශංක පියරත්න</author>
    <content>වසර සියයකටත් වඩා පැරණි කටාන ඇත්ගාල ප්‍රාදේශීය සභා උපකාර්යාල ගොඩනැගිල්ල අබලන් වී ඇත. එම ගොඩනැගිල්ල ඉතාම අවදානම් තත්ත්වයක පවතින නිසා ජනතාව තම තමන්ගේ සේවා කරගැනීමට පැමිණෙන්නේ මහත් බියකිනි. අනතුරක් වීමට පෙර මේ අබලන් ගොඩනැගිල්ල පිළිසකර කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=r1011249</link>
    <topic>මාර්ග නඩත්තු ඒකකයක් අරඹයි</topic>
    <author>වාද්දුව සමූහ එස්. ආර්. පියදාස</author>
    <content>පාණදුර ප්‍රාදේශීය සභාවේ කෙසෙල්වත්ත කලාපයේ මාර්ග නඩත්තු ඒකකයක් ආරම්භ කිරීම සඳහා බස්නාහිර පළාත් සභාවෙන් රුපියල් ලක්ෂ දහයක මුදලක් ලබා දී ඇතැයි පාණදුර ප්‍රාදේශීය සභා සභාපති නීල් සුනේත්‍රලාල් ප්‍රනාන්දු මහතා පැවැසීය.පළාත් නිශ්චිත කාර්ය සංවර්ධන ව්‍යාපෘතිය යටතේ මේ මාර්ග නඩත්තු ඒකකය වත්කල්පොළ රබර්වත්ත ක්‍රීඩාංගණය අසල පර්චස් විස්සක ඉඩම් කොටසක ලබන වසරේ දී ආරම්භ කරන බව ද ඒ මහතා කීවේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=r10112410</link>
    <topic>වේයන්ගොඩ වර්ණ සංඥාපද්ධතියට ගල් ගහලා</topic>
    <author>අත්තනගල්ල විශේෂ</author>
    <content>ප්‍රධාන දුම්රිය මාර්ගයේ වේයන්ගොඩ පාරමුල්ල ප්‍රදේශයේ දුම්රිය වර්ණ සංඥා පද්ධතියකට ගල්වලින් ගසා රජයේ දේපළවලට රු. 45000ක අලාභ සිදුකිරීම පිළිබඳ දුම්රිය ආරක්ෂක නිලධාරීන් වේයන්ගොඩ පොලිසියට පැමිණිලි කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=r10112411</link>
    <topic>ගොඩගම අපිරිසුදු ආහාරඅලෙවි කළ අයට දඩ</topic>
    <author>හෝමාගම සංචාරක - මංජුල හිරිපිටිය</author>
    <content>මිනිස් අසූචි මිශ්‍ර ඉඳිආප්ප පාර්සල් සහ ව්‍යාංජන අලෙවි කළ ගොඩගම නගරයේ හෝටල් හිමියකුට හෝමාගම අතිරේක දිසා විනිසුරු හා මහේස්ත්‍රාත් සුමිත් පෙරේරා මහතා තරයේ අවවාද කර රුපියල් පන්දහසක දඩ මුදලක් ගෙවීමට නියෝග කළේය.මෙලෙස දඩ මුදල් ගෙවීමට හා අවවාද කරණු ලැබුවේ ගොඩගම නගරයේ හයිලෙවල් පාරේ හෝටල් හිමියකුටය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=s1011242</link>
    <topic>ශ්‍රී ලංකාව කඩුලු 3ට ලකුණු 84යි</topic>
    <author>වර්නන් ගුණසේකර</author>
    <content>ශ්‍රී ලංකාව හා බටහිර ඉන්දීය කොදෙව් දූපත් පිල අතර ආර්. ප්‍රේමදාස ජාත්‍යන්තර ක්‍රිකට් ක්‍රීඩාංගණයේ පැවැත්වෙන දෙවැනි ටෙස්ට් තරගයේ ප්‍රථමයෙන් පන්දුවට පහර දෙන ශ්‍රී ලංකාව ඊයේ ආරම්භක දින තරගය හමාර කරන විට කඩුලු 3 කට ලකුණු 84 ක් ලබා ගෙන සිටියේය.මඳ ආලෝකය හා වර්ෂාව හේතුවෙන් ඊයේ තරගයේ යැවුනේ ඕවර 37.2 ක් පමණි. තරගය නතර කරන විට නායක කුමාර් සංගක්කාර ලකුණු 25 ක්ද තිලාන් සමරවීර ලකුණු 26 ක්ද රැස්කර ගෙන නොදැවී ක්‍රීඩා කරමින් සිටියහ. මේ දෙදෙන සිවුවැනි කඩුල්ල වෙනුවෙන් ලකුණු 50ක නොබිඳි සබඳතාවක් ගොඩනගාගෙන සිටියහ.පන්දු 92 කට මුහුණ දුන් සංගක්කාර හතරේ පහර 2ක් එල්ල කළ අතර, පන්දු 69 කට මුහුණ දුන් සමරවීර හතරේ පහර 2 ක් හා හයේ පහරක් එල්ල කළේය.ඊයේ තරගයේ කොදෙව්වන්ගේ සාර්ථක පන්දු යවන්නා වූයේ ආරම්භක වේග පන්දු යවන කෙමාර් රෝච් ය. ඔහු ලකුණු 24කට කඩුලු 2 ක් බිඳ හෙලීය. රෝච් යැවූ ඕවර 10 න් 4 ක්ම ලකුණු ලබා නොදුන් ඕවර විය.ශ්‍රී ලංකාව මේ තරගය සඳහා වෙනස්කම් තුනක් සිදුකොට තිබිණි. පළමු ටෙස්ට් තරගයට සහභාගි වූ තිලාන්් තුෂාර හා ධම්මික ප්‍රසාද් යන වේගපන්දු යවන්නන් වෙනුවට නුවන් කුලසේකර හා සුරංග ලක්මාල් ද සුරාජ් රන්දීව් වෙනුවට රංගන හේරත් දගපන්දු යවන්නා ද කණ්ඩායමට කැඳවා තිබිණි. මෙය සුරංග ලක්මාල්ගේ මංගල ටෙස්ටි තරගය වෙයි.බටහිර ඉන්දීය කොදෙව් දූපත් පිලේ සිදුකර තිබුණේ එක් වෙනසක් පමණි. ඇන්ඩ්‍රි රසල් වෙනුවට ඔවුන් සුලෙයිමාන් බට් කණ්ඩායමට ඇතුළත් කර තිබිණි.පෙරේදා ඇද හැලුණු වර්ෂාවෙන් තෙත්ව තිබූ පිටිය දෙවතාවක් පරීක්ෂා කිරීමෙන් පසුව ඊයේ තරගය ඇරැඹුණේ පස්වරු 12.30 ටය. පස්වරු 6.00 දක්වා ඕවර 78 ක් යැවීමට නියමිතව තිබිණි.කාසියේ වාසිය දිනාගෙන ප්‍රථමයෙන් පන්දුවට පහරදීමට තීරණය කළ ශ්‍රී ලංකා කණ්ඩායමේ පළමු කඩුල්ල තරගය ආරම්භ වී මිනිත්තු 19 ක් ගත වෙද්දී බිඳ වැටිණි. තරගයේ පස්වැනි ඕවරයේ කෙමාර් රෝච් එවූ පන්දුවක් කෙළින්ම මැද ඉන්නේ ගැටීමෙන් තිලකරත්න ඩිල්ෂාන් (4) දැවී ගියේය.තරංග පරණවිතාරණටද (16) වැඩි වේලාවක් කඩුල්ලේ රැඳී සිටීමට නොහැකි විය. ඔහුද රෝච්ගේ පන්දුවකට හසු විය. 13 වැනි ඕවරයේ රෝච් එවූ පන්දුවක් පරණවිතානගේ පිත්ත අග වැදුණු අතර ඉතා පහළින් ආ උඩ පන්දුව “දෙවන ස්ලීප්” හි පන්දු රකිමින් සිටි ඩ්වෙන් බ්‍රාවෝ රැක ගත්තේය. ඒ අනුව මුළු ලකුණු සංඛ්‍යාව 31 වන විට ශ්‍රී ලංකා පිලේ ආරම්භක පිතිකරුවන් දෙදෙනාම දැවී ගොස් සිටියහ.ඊළඟ ඕවරයේ දී මහේල ජයවර්ධන දැවී ගියේය. ඔහුට ඊයේ ලබාගත හැකි වූයේ ලකුණු 2 ක් පමණි. ඩැරන් සැමීගේ පන්දුවක් මහේල පරදවා කෙළින්ම කඩුල්ලේ ගැටුණේය.සවස තේ පානය සඳහා තරගය නතර කරන විට ශ්‍රී ලංකාව කඩුලු 3 කට ලකුණු 81 ක් රැස්කර ගෙන සිටියේය.තේ පානයෙන් පසුව තරගය යළි ආරම්භ වී ඕවරයක් හා පන්දු දෙකක් පමණක් යවා තිබියදී ආලෝකය මඳවීම හේතුවෙන් තරගය පස්වරු 3.36 ට නතර කෙරිණි. ඒ සමගම පිටිය ආවරණය කෙරිණි. ශ්‍රී ලංකාව කඩුලු 3 ට ලකුණු 84 යි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=s1011244</link>
    <topic>වසරේ ක්‍රීඩකයා-ක්‍රීඩිකාව සම්මානරුඩීෂා හා බ්ලැන්කා ට</topic>
    <author/>
    <content>කෙන්යාවේ සුපිරි ධාවන සූරි ඩෙවිඩ් රුඩීෂා හා ක්‍රොඒෂියාවේ උස පැනීමේ ක්‍රීඩිකා බ්ලැන්කා ව්ලැසික් වසරේ ක්‍රීඩකයා හා ක්‍රීඩිකාව ලෙස මලල ක්‍රීඩා සම්මේලන ජාත්‍යන්තර සංගමය මගින් නම් කළේය.මෙවර තරග වාරයේදී මීටර් 800 ලෝක වාර්තාව දෙවරක්ම බිඳ හෙලීමට 21 හැවිරිදි රුඩීෂා සමත්වූ අතර යුරෝපීය සූරතාව හා ලෝක ගෘහස්ථ සූරතාව දිනාගැනීමට 27 හැවිරිදි බ්ලැන්කා සමත්වූවාය.පසුගිය අගෝස්තුවේ බර්ලීනයේ දී මීටර් 800 තරග ඉසව්ව මිනිත්තුවකුත් තත්පර 41.09 කින් නිමාකොට ලෝක වාර්තාවක් තැබූ රුඩීෂා ඊට සතියකට පසු ඉතාලියේදී මිනිත්තුවකුත් තත්පර 41.01 කින් තරගය නිමා කොට එම ලෝක වාර්තාව යළි අලුත් කළේය. වසරේ ක්‍රීඩකයා හා ක්‍රීඩිකාව සම්මාන සමඟ අමෙරිකානු ඩොලර් ලක්ෂයක මුදල් ත්‍යාගයන්ද දෙදෙනාට හිමිවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=s1011243</link>
    <topic>ආර්. ප්‍රේමදාස ජාත්‍යන්තර ක්‍රීඩාංගණයේනවීකරණ කටයුතු කඩිනමින් සිදුවේ</topic>
    <author>වර්නන් ගුණසේකර ආර්. පේ‍්‍රමදාස ජාත්‍යන්තර ක්‍රිකට් ක්‍රීඩාංගණයේ සිට</author>
    <content>2011 ලෝක කුසලාන ක්‍රිකට් තරගාවලිය වෙනුවෙන් නවීකරණය කෙරෙන කොළඹ ආර්. ප්‍රේමදාස ජාත්‍යන්තර ක්‍රිකට් ක්‍රීඩාංගණයේ ඉදිකිරීම් කටයුතු ඉතාමත් ප්‍රාණවත් අයුරින් ලහි ලහියේ සිදු කෙරෙමින් පවතිනු ඊයේ දක්නට ලැබිණි.ක්‍රීඩාංගණයේ මෙතෙක් තට්ටු දෙකට තිබූ ක්‍රීඩා මණ්ඩප ද්විත්වය අතිරේක ආසන සවි කළ හැකි පරිදි විශාල කොට තිබේ. තනි තට්ටුවට තිබූ අනෙක් ක්‍රිඩා මණ්ඩප දෙක තට්ටු දෙකට ඉදි වෙමින් තිබේ. ප්‍රධාන ප්‍රේක්ෂකාගාරය ඉඩ කඩ වැඩි වන පරිදි දියුණු කෙරෙමින් තිබේ.මේ වැඩ කටයුතු නිම වූ පසු නරඹන්නන් 35000 කට පමණ ආසන පහසුකම් සහිතව තරගය නැරඹීමට හැකි වනු ඇත. මීට පෙර මේ ක්‍රීඩාංගණයේ ආසන පහසුකම් තිබුණේ 15000 කට පමණි. මීට අමතරව වායුසමනය කරන ලද විශේෂ ප්‍රේක්ෂකාගාරයක්ද ඉදි වෙමින් තිබේ.ක්‍රීඩක කාමරවලද ඉඩ කඩ වඩාත් පුළුල් කොට වැඩි දියුණු කෙරෙමින් තිබේ. ලකුණු සටහන් පුවරුවද වැඩි පහසුකම් සහිතව අලුතින් ඉදි කෙරේ. නරඹන්නන් සඳහා අලුතින් වැසිකිලි පහසුකම් සකසා තිබේ.මීට පෙර මාධ්‍ය කුටිය තිබූ පැත්තට ප්‍රතිවිරුද්ධ ප්‍රදේශයට නව මාධ්‍ය කුටිය ගෙන ගොස් තිබේ. විද්‍යුත් හා මුද්‍රිත මාධ්‍ය දෙකටම එකම ගොඩනැගිල්ලේ සිට නවීන තාක්ෂණ පහසුකම් සහිතව ඔවුන්ගේ රාජකාරී කිරීමට හැකි වන පරිදි මාධ්‍ය කුටිය අලුතින් ගොඩනැගෙමින් තිබේ.තරග බිමේ තණ තීරුව අලුතින් සකස් කළ එකකි. එහි ප්‍රථම වතාවට පැවැත්වෙන ශ්‍රී ලංකා - බටහිර ඉන්දීය කොදෙව් දූපත් දෙවැනි ටෙස්ට් තරගය ඊයේ ආරම්භ වූයේ දිවා ආහාරයෙන් පසුව පස්වරු 12.30 ටය. පෙර දින ඇද හැලුණු වර්ෂාවෙන් පිටිය තෙත් ව තිබීම පමාවට හේතුව විය.තරග ආරම්භයට පෙර ඊයේ උදය වරුවේ ප්‍රධාන ප්‍රේක්ෂකාගාරයේ ආගමික වතාවත් පැවැත්වුණු අතර ශ්‍රී ලංකා ක්‍රිකට් ආයතනයේ නිලධාරීහු ඊට සහභාගී වූහ.ආර්. ප්‍රේමදාස ක්‍රීඩාංගණයේ ටෙස්ට් ක්‍රිකට් තරගයක් පැවැත්වෙන්නේ වසර පහකට පසුවය.මීට පෙර මෙහි ටෙස්ට් තරග හයක් පවත්වා තිබේ. ශ්‍රී ලංකාව ඉන් තරග දෙකක් ජය ගෙන ඇති අතර එකකින් පරාජය වී තිබේ. අනෙක් තරග තුන ජය පැරදුමින් තොරව අවසන් වී තිබේ.මේ ක්‍රීඩාංගණයේ අවසන් වතාවට ටෙස්ට් තරගයක් පැවතියේ 2005 වසරේ සැප්තැම්බරයේ දීය. ඒ ශ්‍රීීලංකාව හා ඉන්දියාව අතර ය. එතැන් පටන් මේ දක්වා ක්‍රීඩාංගණයේ පවත්වනු ලැබුවේ ජාත්‍යන්තර එක් දින තරග පමණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=s1011245</link>
    <topic>කාල්ටන් සත් සාමාජික රගර් සූරතාවලියජාත්‍යන්තර තලයට ගෙන යනවා</topic>
    <author>ෆවුස් මොහොමඩ්</author>
    <content>කාල්ටන් සත් සාමාජික රගර් සූරතාවලිය, හොංකොං සහ ඩුබායි සත් සාමාජික සූරතාවලි මෙන්ම ජාත්‍යන්තර තලයට ගෙන ඒමට ඉදිරි වසර කීපය තුළදී හැකිවනු ඇතැයි කාල්ටන් සත් සාමාජික රගර් සූරතාවලියේ අධ්‍යක්ෂ ජෝජ් සිම්කින් මහතා ප්‍රකාශ කළේය.ඊයේ (23) කොළඹ සිනමන් ග්‍රෑන්ඩ් හෝටලයේ පැවැති මේ සූරතාවලියේ අනුග්‍රාහකත්ව පිරිනැමීමේ මාධ්‍ය හමුවේදී ඔහු මේ බව ප්‍රකාශ කළේය.ජාත්‍යන්තර රගර් සංගමයේ හා ආසියානු රගර් සංගමයේ සහයෝගය මත ශ්‍රී ලංකා රගර් සංගමය සමග ‘තාරුණ්‍යයට හෙටක්’ සංවිධාන විසින් දෙවැනි වරටත් මෙහෙයවනු ලබන මේ තරගාවලිය ආසියානු රගර් කණ්ඩායම් 8 ක් හා ජාත්‍යන්තර රගර් කණ්ඩායම් 8 කගේ සහභාගිත්වයෙන් 27 හා 28 දා සුගතදාස ක්‍රීඩාංගණයේදී පැවැත්වේ.වැඩිදුරටත් අදහස් දැක් වූ සිම්කින් මහතා, මේ තරගාවලියේ ප්‍රමිතිය වර්ධනය කරමින් ජාත්‍යන්තර මට්ටමට ගෙන ඒමේ අරමුණින් ජගත් රගර් සංගමයේ නියෝජිතයන් මෙවර තරගාවලියට සහභාගි වනු ඇතැයි පැවැසීය.ශ්‍රී ලංකාව සමඟ චීනය, නවසීලන්තය, ස්පාඤ්ඥය, කසකස්තානය, සැමෝව රාජ්‍යය, එක්සත් අරාබි එමිර් රාජ්‍යය, දකුණු අප්‍රිකාව, ඔස්ටේ‍්‍රලියාව, චීන තායිපේ, ෆීජී, ජපානය, මලයාසියාව, කෙන්යාව, ජර්මනිය හා කොරියාව තරග වදින මේ සූරතාවලියේ සූරයන්ට කාල්ටන් සූරතාව සමඟ අමෙරිකානු ඩොලර් 25,000 ක්ද අනුසූරතාව දිනාගන්නා කණ්ඩායමට අමෙරිකානු ඩොලර් 15,000 ක්ද පිරිනැමේ.නාගරික ප්‍රදේශවල පමණක් සීමාවූ රගර් ක්‍රීඩාව ගම්බද ප්‍රදේශවලටද ව්‍යාප්ත කිරීම ‘තාරුණයට හෙටක්’ සංවිධානයේ අරමුණ බැව් එම සංවිධානයේ ජාත්‍යන්තර කටයුතු හා වෛද්‍ය අධ්‍යක්ෂ වෛද්‍ය චූල සේනාරත්න මහතා ප්‍රකාශ කළේය.ශ්‍රී ලංකා රගර් සංගමයේ උප සභාපති ලසිත ගුණරත්න මහතා ඇතුළු අනුග්‍රාහක ආයතන ප්‍රධානීහු හා නියෝජිතයන්ද මෙහිදී අදහස් පළ කළහ.මේ සූරතාවලියේ මූලික තරග වටය 27 දා පැවැත්වේ. 28 දා අර්ධ අවසන් පූර්ව, අවසන් පූර්ව හා අවසන් මහා තරග පැවැත්වෙන අතර ජාත්‍යන්තර රගර් තරගාවලියක් ශ්‍රී ලංකික ක්‍රීඩාලෝලීහු හට නොමිලේ නැරැඹීමට අවස්ථාව උදාවනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=f1011242</link>
    <topic>ආසියා කිතු සසුනේ නව පිබිදීමට ශ්‍රී ලංකා උරුමය ප්‍රබල පිටිවහලක්</topic>
    <author>සාකච්ඡා කළේ ඥානාර්ථ ප්‍රදීප කතුවර ශාන්ත සාගර හෙට්ටිආරච්චි පියතුමා ශිරාන් මෛත්‍රි සමඟකුමාර නයනජිත්</author>
    <content>නව පදවිය ශ්‍රී ලංකා කිතුනු සභාවට බලපැම පිළිබඳ විමර්ශනාත්මක සංවාදයකිප්‍රශ්නය - නව කාදිනල් ධූරයන්ට පත් කිරීමත් සමඟම සමස්ත විශ්වීය සභාව තුළ ඒකත්වයේ ගමනක මනා බැඳීමක් රැඳී පවතින බවක් දිස්වෙනවා. ඒ අනුව ආසියාකරයේ මෙය කුමන අයුරින් බලපවත්වයි ද ?පිළිතුර - කාදිනල් ධූරයට පත්කරනු ලැබීම යන්නෙන් අදහස් කරන්නේ ශුද්ධෝත්තම පියතුමන්ගේ විශ්ව එඬේරික වගකීමට හවුල්වන, දායක වන හා සමීප වන කණ්ඩායමට පත්වීමක් ලැබීමයි. විශ්ව සභාව තුළ තිබිය යුතු එක්සත්කම තව තවත් ශක්තිමත් කිරීමේ වැඩ පිළිවෙළ තුළ ශුද්ධෝත්තම පියතුමාට සහාය වීම සහ විවිධ පැතිකඩ ඊට එකතු කරමින් කටයුතු කළ යුතු වන්නේ සභාව සමගි සම්පන්න කිරීමටයි.ආසියාකරය පුරා කාදිනල් ධූරයට පත්වූ සෑහෙන පිරිසක් සසුන් පියාගේ කාදිනල් මණ්ඩලය තුළ සිටිනවා. එතුමන් විවිධ රටවල් නියෝජනය කරනවා. ආසියාවේ කතෝලික සභාව විශ්ව සභාවේම කොටසක්. විශ්ව එඬේරික මෙහෙවරට සම්බන්ධවන්න ආසියා සභාවට තවත් අවස්ථාවක් ලබාදී තියෙනවා. මේ පත්වීම මගින් ආසියාකරය පිළිබඳව විශ්ව එඩේරාණන් දක්වන සැලකිල්ල තහවුරු වන බව පවසතොත් එය වඩාත් නිවැරැදියි.ප්‍රශ්නය - යුරෝපය හා බැඳුනු ක්‍රිස්තියානි මූලයන් කලක සිඳී බිඳී ගියත් නැවතත් අති උතුම් 16 වන බෙනඩික්ට් ශුද්ධෝත්තම පියතුමන්ගේ ලියකියවිලි හා දේශනා තුළ නව උපතක පිළිබිඹුවක් දිස් වෙනවා. මේ අනුව කතෝලික සභාවේ නව ජීවනයක් මේ කාල වකවානුව තුළ අත්පත් කරගත හැකි බවට දෙස් දෙන කාරණා ගැන විස්තරයක් කළහොත්......පිළිතුර - අති උත්තම සොලොස්වන බෙනඩික් ශුද්ධෝත්තම පියතුමා හසල දේවධාර්මික දැනුමක් ඇති, බොහෝ කරුනු කාරණා අධ්‍යයනය කළ පොත් පත් ලියා තිබෙන දේවධර්ම විශාරද උතුමාණන් වහන්සේ නමක්, ඒ වගේම දෙවන වතිකාන සම්මන්ත්‍රණ සභාවට එකල පූජක තුමකු ලෙස කෙලින්ම සම්බන්ධ වූ - දායක වූ දේවධර්ම විශාරදතුමෙක් එදා උන්වහන්සේ එම සම්මන්ත්‍රණ සභාවේ ජර්මන් කතෝලික රදගුරු සමුළුව වෙනුවෙන් විශේෂඥ පියතුමකු ලෙස සේවය කළා.සමහර ලියකියවිලි සකස් කරන්න එදා උන්වහන්සේ විශේෂයෙන් හවුල් වුණා. දේවධර්ම ශාස්ත්‍රඥයකු ලෙස එම මන්ත්‍රණ සභාවෙන් පසු ඇතිවූ සංස්කෘතික විප්ලවයත් සමගින් ආගමික ශිෂ්ටාචාරයට සිදුවන දේ උන්වහන්සේ හොඳින් දුටුවා. බොහෝ දුරට ද්‍රව්‍යවාදී පුද්ගල මතිමතාන්තර වල හිරවීම නිසා දෙවන වතිකාන මන්ත්‍රණ සභාව අවංකව ගත් යම් යම් තීරණ වලට පටහැනි වන ආකාරයෙන් ඇතැමුන් සභාව තුළ මේ රැල්ලට හසුවූ ස්වභාවයක් පෙන්නුම් කරා. ඒ සත්‍යතා දෙස සාපේක්ෂතාවාදයෙන් බලන්නට පුරුදු වී සැකයට හා අවිශ්වාසයට ඒවා ලක් කරන්නට ඔවුන් යොමු වුනා.දෙවියන් වහන්සේගේ තැන මනුෂ්‍ය, ලබාගෙන මනුෂ්‍යා දෘෂ්ටි කෝණයෙන් පමණක් බැලීමකුයි සිදුවුණේ දේව කෝණය වෙනුවට මනුස්ස කෝණයෙන් බැලීමේ රැල්ලට ගොදුරු වීමක් සිද්ධ වුණා. ඇතැම් දේවධර්ම ශාස්ත්‍රඥයන් හා ශීලධර්ම ශාස්ත්‍රඥයන් පවා මේ රැල්ලට ගොදුරු වුණා. දේව ධර්මතා සත්‍යතා පවා මේ රැල්ලට ගොදුරු වීමක් මේකෙන් සිදු වුණා. මේ හේතුවෙන් සභාවේ ස්ථාවරත්වය පවා එක්තරා විදියක දෙදරුම් කෑමකට ලක්වුණා. අති උත්තම සවැනි පාවුළු ශුද්ධෝත්තම පියතුමන්ගේ ධූර කාලයේ අවසන් කාලයේදී උන්වහන්සේ පවා මේ තත්ත්වය මැනවින් හඳුනාගෙන ඊට මුහුණදෙන්න පියවර ගත්තා.ඒ අනුව සාතන්ගේ දුම දැන් සභාව ඇතුළටත් පැමිණ ඇතැයි උන්වහන්සේම වරක් ප්‍රකාශ කළා. අති උත්තම දෙවන ජුවාම් පාවුළු ශුද්ධෝත්තම පියතුමා තත්ත්වය වෙනස් කරන්න වෑයම් කළා. මේ කටයුත්තේදී වත්මන් සසුන් පියාණන් එදා ශුද්ධාසනයේ දෙවන ජුවාම් පාවුළු සසුන් පියාට ඒ සදහා විවිධ ආකාරයෙන් රුකුල් දුන්නා. ආධාර කළා. විශේෂයෙන් අති උත්තම දෙවන ජුවාම් පාවුළු ශුද්ධෝත්තම පියතුමාණන්ගේ විශ්ව ලේඛනවලදී පවා රැට්සිංගර් හිමිපාණන්ගේ දැක්ම හා චින්තනය කදිමට අඩංගු වී තිබුණා. (වෙරිටාට්ස් ස්පෙලෙන්ඩර් Veritates Splender Domenus jesus ඒ වගේම ඒ දිනවල සැකසුණු අන්තර් ආගමික සංවාදය ආදී ලියකියවිලි වලටත් රැට්සිංගර් හිමිපාණන් මැදිහත්වී තිබෙනවා.විශේෂයෙන් දෙවන වතිකාන මන්ත්‍රණ සභාවට අලුත් අර්ථකථන ලබාදී සභාවේ අද ගමන අලුත් ගමනක් ලෙස දුන් වැරැදි අර්ථ කථන උන්වහන්සේ එදා පටන් අනාවරණය කළා. ඒවා නිවැරැදි කළා. අති උත්තම සවැනි පාවුළු සසුන් පියාණන්ගෙන් ඇරැඹු රැල්ලේ ගමන වෙනස් කරන භූ®මිකාව ස්ථිර අධිෂ්ඨානයකින් ක්‍රියාත්මක කරන සසුන් නායකයෙක් ලෙස අද අප වත්මන් සසුන් පියා කටයුතු කරනවා. ඒ රැල්ල නිසා බිඳ වැටුණු යුරෝපා කිතුනු මූලයන් යළි සොයා යෑමේ ඬවැරැදි මාවතට දැන් අවතීර්ණ වන්නට හැකිවී තිබෙන්නේ ඒ නිසයි.ප්‍රශ්නය - ඔබවහන්සේ ජාතික තලයේ සිට ජාත්‍යන්තරය දක්වා ගමන් කළ හිමිපාණෝ කෙනෙක්. අද ජාත්‍යන්තරයෙන් නැවත ජාතික තලයට පැමිණ විශේෂයෙන්ම නව ආසියාතික පිබිදීමක් ශ්‍රී ලංකාවෙන් ආරම්භ කරන්නට ඉඟි තබා තිබෙනවා. අප දකින සිත්තම් ඔබවහන්සේගේ වචනයෙන් විස්තර කළ හැකි ද ?පිළිතුර -ශුද්ධෝත්තම පියතුමාගේ පොත්පත් සියල්ල වාගේ කියවන්නට මට අවස්ථාවක් ලැබුනා. ඒ ඔස්සේ එතුමාගේ අදහස් වල පවතින නිරවද්‍ය භාවය තේරුම් ගැනීමටත්, ඒ පිළිබඳ උන්වහන්සේගේ අදහස් උදහස් හොඳින් දැන කියා ගන්නටත් මට අවස්ථාවක් ලැබුණා. ආසියාකරයේ කතෝලික සභාවේ පසුබෑමට හේතු කාරණා වී ඇත්තේ මා ඉහත ද සඳහන් කළ ඒ රැල්ලට බොහෝ දෙනෙකු ඉඩදීමයි. මූලික සත්‍යතා තුළ ජීවිතය ගොඩ නගා ගැනීමට ඉඩ නොදීම හේතුවෙන් චින්තන මට්ටමින් විශාල පසුබෑමකට අප ලක්වී ඇතිබව තවදුරටත් රහසක් නොවේ.යන්නෙ කොහෙද යන්න ගැන නිසි අවබෝධයක් බොහෝ දෙනෙකු තුළ නැහැ. කතෝලික සභාව ලෙස විවිධ ආයතන, ව්‍යුහගත රටා, සම්පත් ඇතුලු බාහිර දේවල් වලින් ආඨ්‍යවී ඇතත් තිබිය යුතුම ආධ්‍යාත්මය නැතිවෙලා දෙවන වතිකාන කතිකාවේ නාමයෙන් විවිධ මතවාදයන් ක්‍රම වේදයන් ඔස්සේ ව්‍යුහගත සභාවදුර්වල කර තිබෙනවා. ව්‍යුහගත සභාව දුර්වල කළත් විශ්වාසිකයන් දුර්වල කරන්නට ඇදහිලිවන්තයන් බිඳ වට්ටන්න නොහැකි වී ඇත්තේ ආසියාකරයේ පවත්නා බහු ආගමික රටාව හින්දයි. විශේෂයෙන් ආසියාවේ මේ රැල්ලෙන් ගිහි ජනතාව වැටිලා නැහැ.පූජක පැවිදි අය අතර මේ නොමග යෑම වඩා තියුණුයි. යුරෝපයේ බොහෝ දෙනා දහම අදහන්නේ නැහැ. ඒ සඳහා ව්‍යුහගත සභාවේ ඉස්මතු වූ විවිධ ගැටලු බලපා තියෙනවා. පූජක පැවිදි ජීවිතයන්හි ආධ්‍යාත්මික ව්‍යාකූ®ල තත්ත්වයක් ඇතිවී තිබෙන්නේ මූලික සත්‍යතා අවිශ්වාස කිරීමෙනුයි. හැසිරීම් රටාව ලිහිල් කිරීමෙනුයි. ඒවා පෙරදිග සංස්කෘතියට පවා නොගැලපෙන රටාවකට අප යොමුකර තිබෙනවා. අතැම් පැවිදි නිකා පූජාප්‍රසාදිවරුන් පූජක ලෝගුව නැතිව ගිහි ඇඳුමෙන් ගමන් බිමන් යනවා. ඒක අපේ ආරයට, අපේ සංස්කෘතියට ගැලපෙන්නේ නැහැ. අපේ බෞද්ධ, හින්දු ශිෂ්ඨාචාරය එසේ නොවන විට අපේ ඇතැම් අය රැල්ලට අසුවෙලා අපේ මූලයන් විනාශ කර ගන්නවා.මේ නිසා නැවත වරක් අපේ මූලාශ්‍රයන් සොයා ගැනීමට අපට අද සිද්ධ වෙලා. ඒවා අපේ දේශයට සංස්කෘතියට ආරූඨකර බෙදා දීමට සිදුවී තිබෙනවා. කොහෙන් හෝ ආපු පිළියට ඕනෑම දෙයක් හිස් මුදුනින් පළිගෙන වැළඳ ගැනීම මේ තත්ත්වයට හේතුවෙලා තියෙනවා. එදා විදේශ රටවලින් මෙරටට සම්ප්‍රාප්ත වූ ධර්මධූතවරුන් කටයුතු කළේ එහෙම නෙමෙයි. හොඳම උදාහරණය වන්නේ භාග්‍යවන්ත ජුසේ වාස් පියතුමා, පූජ්‍ය ජාකොමේ ගොන්සාල්වෙස් පියතුමා මෙහිදී උදාරණ ලෙස දැක්විය හැකියි. උන්වහන්සේලා මේ උතුම් දහම මේ රටේ මාංශගත කළේ මේ රටේ සංස්කෘතිය හා ඒකාබද්ධ වීමෙනුයි. බටහිරින් රැල්ලේ ගසාගෙන එන දේවල් වැළඳගැනීමෙන් යහපතට වඩා සිද්ධ වී ඇත්තේ අයහපතක් හානියක්.ප්‍රශ්නය – ජාතික සමඟි සන්ධානයක් ගොඩ නැගීමෙහි ලා ජාතික තලයේ කතෝලික සභාවට වෙනදාටත් වඩා මහඟු කර්තව්‍යයක් පැවරී ඇති සෙයක් දැන් දකිනවා. ඒ කතිකාවට ඔබ වහන්සේගේ ආගමනය මුල් වූ බවයි ප්‍රකට මතය. ඒ ගැන තිබෙන සමස්ත මතය අපි දකින්නේ ඉතාම සුබවාදී ප්‍රගමනයක් හැටියටයි. ඒ ගැන විමසීමක් කළොත්.....පිළිතුර - ශ්‍රී ලංකාවේ අපට සංස්කෘතියක්, ඉන් උරුමවූ වටිනාකම් සමුදායක් මගින් සිංහල හා දෙමළ සමාජය හැඩ ගැසී ඇති බව අමතක කරන්න බැහැ. මොන ආගමක් ඇදහුවත් ඒ ඔස්සේ වටිනාකම් ශක්තිමත් කළ යුතුවා මිස ආගම් වලින් සමාජයේ බෙදීම් හෝ තරගකාරීත්වයක් ඇතිකිරීමට හේතුවක් කරගත යුතු නැහැ. පුරා වසර තිහක යුද්ධයෙන් පසු අප රට ආර්ථික ප්‍රගතියෙන් පස්සට ගිහින්. ඉන්දියාව චීනය වැනි ආසියාකරයේ රටවල් ශීඝ්‍ර ආර්ථික ප්‍රගතියක් ලබා ගනිමින් සිටිද්දි අප පස්සට ගිහින්.මේ තත්ත්වය මැද අප විවිධත්වය තුළ ඒකත්වය අත්පත් කර ගත යුතුයි ආගමික ප්‍රතිපත්ති මත පදනම් වූ දේශපාලනයක් රටට හඳුන්වා දිය යුතුයි. ආගම හා රට එකිනෙකින් වෙනස් බවට මතයක් බටහිරින් පැමිණ තිබෙනවා. එහෙත් එය බොහොම කෘතිම මතයක්. ආගම හුදෙක් පෞද්ගලික තලයට පමණක් සීමා වන බව මේ මතයයි. ආගම සමාජීය ජීවිතයට බලපෑම නුසුදුසු බව ඔවුන් කියනවා. මනුස්ස ජීවිතයට ආගම හැම විටම බද්ධ වී තිබෙන්නක්. දේශපාලන , ආර්ථික, අධ්‍යාපනික හා සමාජයීය යන සියලුදේට ආගමික වටිනාකම් බලපානවා. හැම ආගමක ප්‍රතිපත්ති පසුබිම කරගෙන ඒ ඒ ආගමික කොටස් වලට අයත් ජනතාව දිරිමත් කළ යුතු වන්නේ ස්වකීය ආගමික වටිනාකම් මත ජීවත්වීමටයි.රටක් වෙනස් විය යුත්තේ එහි ජීවත් වන ජනතාවගේ ඇතුළාන්ත ශක්තිය පදනම් කරගෙන පමණයි. එකිනෙකා අතර බේද ඇතිකරමින් බලහත්කාරයෙන් හෝ ආචාර විධිවලට පිටුපාමින් එකිනෙකා බිලි බා ගැනීම වැරැදියි. විශේෂයෙන් හතු පිපෙන්නාසේ මතුවන කිතුනු මූලධර්මවාදීන් ආර්ථික වාසි ලබාදෙමින් ජනතාව රැවටීම හා මුලාකිරීම නතර කළ යුතුයි. එය රටේ සමාදානයටත් අන්‍යෝන්‍ය අවබෝධය හා විශ්වාසයටත් ලොකු බාධාවක්. මේ අයගේ ක්‍රියා මාර්ගයන්ට ඉඩකඩ පාදන, අවකාශ ලබාදෙන නීති රීති ඇතොත් ඒවා වෙනස් කිරීම ගැන සිතා බැලිය යුතුයි.ඒ අතරම රට තුළ එක්සත් කමේ මානසිකත්වයක් ද ඇති කළ යුතුයි. අපි සටන් කළා, යුද්ධ කළා දැන් හොඳටෝම ඇති. එකම රටක ජීවත්වන ජනතාවක් ලෙස සහෝදරයන් ලෙස අප එකමුතු විය යුතුයි. රට එක්සේසත් කිරීමේ වැඩ පිළිවෙළේදී කතෝලිකයන් අන් අය සමග අත්වැල් බැඳගත යුතුයි. දමිළ ජනතාවගේ ඒ කනගාටුදායක තත්ත්වයෙන් ඔවුන් මුදාගෙන ජාතික ප්‍රවාහයට ඔවුන්ද අප එක්කර ගත යුතුයි. ඒ අති වේදනා පරාජිත හැඟීම් ජයගන්නට අපි ඔවුනට උදව් කළයුතුයි.ප්‍රශ්නය - අවසන් වශයෙන් මේ නව කාදිනල් ධූරය රටට ලැබුණු කීර්තියක්. ඒ කීර්තිය තුළ අප සමස්ත කතෝලික ජනතාවට ඔබවහන්සේ දෙනු ලබන පණිවුඩය කුමක් ද ?පිළිතුර - කතෝලිකයන් ලෙස අපට ගැඹුරු ආගමික ආධ්‍යාත්මිකත්වයක් තියෙනවා. ආගම් අදහනවා යැයි කියන්නේ වචනයකට හෝ බාහිර ලකුණකට පමණක් සීමා කළ දෙයක් නොවේ. ආගම හා ජීවිතය අතර ඇති මේ පරතරය හැකිතරම් අඩුකළ යුතුයි. දැහැමියාවට ඇති බාධක තුරන් කර මේ රටට සභාවට ඉටුකළ යුතු සේවය කතෝලිකයන් වශයෙන් ඉටු කළ යුතුයි. ඒ සඳහා දැනුවත් කිරීම්, දිරි ගැන්වීම් කරන්න අප වෑයම් කළ යුතුයි’ ක්‍රිස්තියානි අනන්‍යතාවය ඒ ඔස්සේ ආරක්ෂා කිරීම අපේ ඉලක්කය විය යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=f1011243</link>
    <topic>ආර්ථික සංග්‍රාමයජය ගැනීමටවිද්‍යා තාක්‍ෂණයසන්නද්ධ කිරීම</topic>
    <author>ශාස්ත්‍රපති, හර්ෂ බී. අබේකෝන් විද්‍යා කටයුතු පිළිබඳ ජේ්‍යෂ්ඨ අමාත්‍ය මාධ්‍ය ලේකම්</author>
    <content>ශ්‍රී ලංකාව බ්‍රිතාන්‍ය අධිරාජ්‍යවාදයෙන් නිදහස ලබා වසර 62 ක් ගෙවී ගොස් තිබේ. ඒකී කාල පරිච්ඡේදයෙන් හරි අඩකටත් වඩා ත්‍රස්තවාදී වර්ගවාදී යුද්ධයකට මැදි වූ රටක් වශයෙන් පසුගිය තිස්වසරක කාල පරිච්ඡේදයේ දී ආර්ථික සංවර්ධන ඉලක්ක ළඟා කර ගැනීමට නොහැකි වූ බව අප පිළිගත යුතු වේ.ශ්‍රී ලංකාව බ්‍රිතාන්‍ය අධිරාජ්‍යවාදයෙන් නිදහස ලබා ගන්නා විට අපේ රටේ ආර්ථික සංවර්ධනය ආසියාවේ සෙසු රටවලට වඩා ඉදිරියෙන් සිටි බව නොරහසකි. 1960 දශකයේ දී අප රටේ ඒක පුද්ගල ආදායම ඇමරිකානු ඩොලර් 384 ක් වන විට දකුණු කොරියාවේ ඒක පුද්ගල ආදායම ඇමරිකානු ඩොලර් 84 ක් දක්වා පහළ මට්ටමක පැවතුණි. නමුත් වර්තමානයේ දකුණු කොරියාවේ වාර්ෂික ඒක පුද්ගල ආදායම ඇමරිකන් ඩොලර් 29000ක් දක්වා වර්ධනය වී ඇති අතර ශ්‍රී ලංකාවේ ඒක පුද්ගල ආදායම අමෙරිකානු ඩොලර් 2200 ක මට්ටමක පවතී.සිංගප්පූරුවේ අග්‍රාමාත්‍ය ලී ක්වාක් යූ ශ්‍රී ලංකාවට පැමිණියෙ සිංගප්පූරුව ශ්‍රී ලංකාවක් කිරීමේ අභීලාශයෙනි. එහෙත් 1977 වන විට ශ්‍රී ලංකාව සිංගප්පූරුවක් බවට පරිවර්තනය කිරීම දක්වා සිංගප්පූරු ආර්ථික සංවර්ධනය වේගවත්ව ඉදිරියට ගමන් කර තිබුණි. සිංගප්පූරුව මෙන් ම වර්තමානයේ ඉන්දියාව, මලයාසියාව, තායිවානය, දකුණු කොරියාව, චීනය වැනි රටවල් ද ආර්ථික සමාද්ධියක් අත්පත කරගත් රටවල් බවට පත්වී ඇත්තේ ඉහළ තාක්ෂණය මත පදනම් වූ කාර්මීකරණ ප්‍රතිපත්තියක් ක්‍රියාත්මක කිරීමක් බව අවබෝධ වනු ඇත.ලෝකයේ සංවර්ධිත, සංවර්ධිත නොවූ රටවල් මෙන් ම ලෝකයේ පොහොසත් දුප්පත් රටවල් වශයෙන් හඳුනා ගැනීම ඉහළ තාක්ෂණය යෙදවීම මත තීරණය වී තිබේ. ඉහළ තාක්ෂණය යොදවන ඉහළ කාර්මීකරණ ප්‍රතිපත්තියක් ක්‍රියාත්මක කරන ජපානය, සංගප්පූරුව , දකුණු කොරියාව, මලයාසියාව, තායිවානය මෙන්ම යුරෝපා ටව නිෂ්පාදන අපනයනවල ඉහළ තාක්ෂණ යෙදවුම් මත ලෝක වෙළෙඳපල ජයගෙන තිබේ. ඉහළ තාක්ෂණය ඉතා අඩුවෙන් භාවිත කරන ශ්‍රී ලංකාව වැනි රටවල අපනයන නිෂ්පාදනවලට අභියෝගයක් වී ඇති අතර පහළ තාක්ෂණ භාණ්ඩ සඳහා ඇතිවෙන අඩු ඉල්ලුම මත මෙම රටවල් දුප්පත් බවට පත් වී තිබේ. ඒ සඳහා ප්‍රධාන වශයෙන් බලපා ඇත්තේ තාක්ෂණ භාවිතා නොකිරීම බව පැහැදිලි වේ.ශ්‍රී ලංකාවේ අපනයන වෙළෙඳපොළ ඉහළ තාක්ෂණය යෙදීම 1.5% කට සීමා වී තිබේ. ජපානයේ අපනයන වෙළඳපල තුළ ඉහළ තාක්ෂණය යෙදීම අගය 75% කටත් වඩා ඉහළ ගොස් තිබේ. සිංගප්පූරුව 60% ආසන්න වී තිබේ. මලයාසියාව, තායිවානය, 50% මට්ටමක පවතී. දකුණු කොරියාව 60% චීනය, ඉන්දියාව වැනි රටවලට ද ඉහළ තාක්ෂණය යෙදවීම ප්‍රසස්ථ මට්ටමක පවතී. අපනයන තරගකාරී වෙළඳපල තුළ ඉහළ තාක්ෂණය යෙදවීමෙන් ගුණාත්මක උසස් ප්‍රමිතියක් මත නිපදවන භාණ්ඩ සමඟ තරග කිරීමේ හැකියාව ශ්‍රී ලංකාව වැනි රටකට නොහැකිවීම අපේ විදේශ විනිමය වර්ධනය කර ගැනීමට ප්‍රධාන බාධාවක් වී තිබේ.1950 න් පසුලෝකයේ හමා ගිය තාකෂණ රැළි ගණනාවක් ඇතත් ශ්‍රී ලංකාව විද්‍යාත්මක හා තාක්ෂණ දියුණුව මත වර්ධනය වූ තාක්ෂණ රැළි ග්‍රහණය කර නොගැනීමෙන් අප රට ආසියාවේ කාර්මීකරණ අතින් ඉතා පහළ මට්ටමක ඇද වැටී තිබේ. ජීව තාක්ෂණය තොරතුරු තාක්ෂණය , ඉලෙක්ට්‍රොනික තාක්ෂණය වැනි ලෝක තාක්ෂණ රැළි පසුගිය කාලපරිච්ඡේදයේ දී අපේ රට ග්‍රහණය කර නොතිබිණ. අද තොරතුරු තාක්ෂණය ග්‍රහණය කර ගත් ඉන්දියාව, පරිගණක මෘදුකාංග නිෂ්පාදනයේ පුරෝගාමියකු බවට පත්වී තිබේ. ජීව තාක්ෂණය දියුණු කර ගත් චීනය ද අද ලෝක ආර්ථික බලවතකු බවට පත් වී තිබේ. ඉලෙක්ට්‍රොනික තාක්ෂණය ජය ගත් ජපානය දකුණු කොරියාව, තායිවානය, මලයාසියාව, සිංගප්පූරුව වැනි අටවල් ලෝක ආර්ථික බලවතුන් බවට පත් වී තිබේ.ගත වූ 60 වසර තුළ ශ්‍රී ලංකාව ලෝක තාක්ෂණ රැළි ගණනාවක් මඟ හැරීමේ ප්‍රතිඵල තවදුරටත් වර්ධනය වීමට ඉඩ හැරීම අපේ ආර්ථික සංවර්ධන ඉලක්කවලට ප්‍රධාන බාධාවක් බැවින් ප්‍රමාද වී හෝ ආසියාවේ ආශ්චර්යමත් රටක් බවට පත් වීමේ දී විද්‍යා හා තාක්ෂණ ය මත පදනම් වූ ආර්ථික සංවර්ධනයක් පිළිබඳ අවධානය යොමු කිරීම වැදගත් වේ.බ්‍රිතාන්‍ය අධිරාජ්‍යවාදී කාලපරිච්ඡේදයේ සිට ශ්‍රී ලංකාව සම්ප්‍රදායක අපනයන ආර්ථිකවයක් බවට පත්වී ඇති අතර තේ, පොල්, රබර් ප්‍රධාන අපනයන භාණ්ඩ බවට පත් විය. මිනිරන් , ඉල්මනයිට්, ඇගලුම්, කුරුදු, ගම්මිරිස්, කරාබුනැටි, ආදී කු බඩු සෙසු අපනයනයක් බවට පත්වී තිබේ. ලෝකයේ රබර් නිෂ්පාදනය කරන රටවල් අතරින් ශ්‍රී ලංකාවේ රබර් නිෂ්පාදනවලට ඉහළ ඉල්ලුමක් පවතින අතර ලෝක රබර් ඉල්ලුමෙන් 26% ක් ශ්‍රී ලංකාව සපයනු ලැබේ. 50 දශකයේ ශ්‍රී ලංකාවේ රබර් කර්මාන්තයට ලෝක වෙළඳපොළේ ඉහළ මිළක් ලැබීම ශ්‍රී ලංකාවේ ආර්ථිකයට බෙහෙවින් වාසිදායක වූ නමුත් රබර් අමුද්‍රව්‍ය පදනම් කරගෙන රබර් නිෂ්පාදන ආශි‍්‍රත නිමි භාණ්ඩ කර්මාන්තයක් ශ්‍රී ලංකාවේ ඇති නොවීම අපේ ආර්ථික සංවර්ධනයට බාධාවක් වී තිබේ.ජාතික විද්‍යා හා තාක්ෂණ සැලැස්මමිනිරන් හා ඉල්මනයිට් අපනයනය ද සම්ප්‍රදායික ලෙස දශක 6 කට ආසන්න කාලයක් අමුද්‍රව්‍ය ලෙස පිටරට වලට අපනයනය කරන අතර ඉල්මනයිට් අපනයනයෙන් ශ්‍රී ලංකාව වසරකට ඇමරිකන් ඩොලර් මිලියන 8 ක් උපයා ගන්නා නමුත් ඉල්මනියට් අමුද්‍රව්‍යයෙන් ශ්‍රී ලංකාවේ තීන්ත කර්මාන්ත සඳහා අවශ්‍ය ටයිටේනියම් ඩයොක්සයිඩ් ආනයනය සඳහා වසරකට අමරිකන් ඩොලර් මිලියන 12 ක් වැය වේ. අපේ සාම්ප්‍රදායික අමුද්‍රව්‍ය අපනයන කර්මාන්තය ශ්‍රී ලංකාවට වාසිදායක විදේශ විනිමය උපයන කර්මාන්තයක් බවට පත් කර ගැනීම සඳහා ඉහළ තාක්ෂණ යෙදවුම් මත නිමි භාණ්ඩ අපනයන කර්මාන්ත ප්‍රතිපත්තියක් රට තුළ ප්‍රමාද වී හෝ ආරම්භ කළ යුතුයි.මහින්ද චින්තන ඉදිරි දැක්ම යටතේ ශ්‍රී ලංකාව භූගෝලීය පිහිටීම මත නාවුක, ගුවන් වානිජය බලශක්ති හා දැනුම මත පදනම් වූ ආර්ථික සමෘද්ධියක් අත්පත් කර ගැනීමෙ ඉලක්කය ජයග්‍රහණය කර ගැනීම හා විද්‍යාව, තාක්ෂණය හා පර්යේෂණ මත පදනම් වූ ආර්ථික වැඩපිළිවෙළක් කරා රට ගමන් කළ යුතු අතර ඒ සඳහා තාක්ෂණ හා පර්යේෂණ අමාත්‍යාංශය විසින් ජාතික විද්‍යා හා තාක්ෂණ ක්‍රමෝත්පාදන පස් අවුරුදු වැඩපිළිවෙළක් රටට හඳුන්වා දී තිබේ.නැනෝ තාක්ෂණයවර්තමානයේ ලෝකයේ ඉතා ශීඝ්‍රයෙන් හමායන තාක්ෂණ රැල්ල බවට පත් වී ඇත්තේ නැනෝ තාක්ෂණය ව්‍යාප්තිය ආරම්භ කළ අතර තාක්ෂණ හා පර්යේෂණ අමාත්‍යාංශයේ මූලිකත්වයෙන් රාජ්‍ය හා පෞද්ගලික අංශයේ දායකත්වයෙන් බියගම අපනයන සංවර්ධන කලාපයේ නැනෝ තාක්ෂණ පර්යේෂණාගාර ගණනාවක් ආරම්භ කර ඇත. නැනෝ තාක්ෂණය පදනම් කරගෙන මෙතෙක් ශ්‍රී ලංකාව අපනයනය කළ සම්ප්‍රදායික අමුද්‍රව්‍ය උපයෝගී කරගෙන නැනෝ නිමිභාණ්ඩ අපනයන කර්මාන්තකරණ වැඩපිළිවෙළක් ආරම්භ කිරීමට ශ්‍රී ලංකාව සූදානම් වේ.විවිධ පර්යේෂණයන් තුළින් ඉහළ තාක්ෂණය උපයෝගී කරගෙන නැනෝ රබර් ආශිත අපනයන කර්මාන්තයක් තුළින් නැනෝ ඝණ ටයර් අපනයනය, ඉල්මනයිට් අමුද්‍රව්‍ය මත පදනම් වූ නැනෝ ටයිටේනියම් ඩයොක්සයිඩ් අපනයන කර්මාන්ත වැඩපිළිවෙලක් සඳහා ශ්‍රී ලංකාව නැනෝ තාක්ෂණ ඔස්සේ අත්හදා බලමින් සිටියි . ශ්‍රී ලංකාවේ තේ කර්මාන්තය සඳහා තේ සඳහා පාලනයක් සහිතව මුදා හරින හරිත පෝෂක ද්‍රව්‍ය අඩංගු පොහොරක් හඳුන්වා දීම, නැනෝ සන්නිවේදන තාක්ෂණය උපයෝගී කර ගනිමින් රෝගීන් නිරීක්‍ෂණය කිරීමේ යන්ත්‍රයක් හඳුන්වා දීම, සායම් ගැල්වීමේ ජල භාවිතය අවම කෙරෙන සායම් ගැල්වීමේ ක්‍රමයක් දියුණු කිරීම ආදී නැනෝ තාක්ෂණ වැඩපිළිවෙලක් ශ්‍රී ලංකාව ආරම්භ කර ඇති අතර වසරක් වැනි කෙටි කාලපරිච්ඡේදයක් තුළ නැනෝ තාක්ෂණ (සිලින්ටෙක්) ආයතනය ජාත්‍යන්තර ප්‍රේටන්ට් බලපත්‍ර 06 ක් සඳහා අයදුම් කර තිබීම තාක්ෂණ සංවර්ධනය අතින් ශ්‍රී ලංකාව ලැබූ සුවිශේෂී ජයග්‍රහණයකි.නැනෝ තාක්ෂණය මත පදනම් වූ ටයිටේනියම් ඩයොක්සයිඩ් කර්මාන්තය ආරම්භ වුවහොත් දැනට ශ්‍රී ලංකාව ඉල්මනයිට් අමුද්‍රව්‍ය අපනයයෙන් රබර් වැනි අපනයන කර්මාන්තවල ආදායම් ද ඉහළ යනු ඇත. ශ්‍රී ලංකාව නැමෝ තාක්ෂණයේ ආසියාවේ ප්‍රමුඛයා බවට පත්වීමේ ඉලක්කය සාර්ථක වුවහොත් අපේ වාර්ශික ඒක පුද්ගල ආදායම ඇමෙරිකානු ඩොලර් 4000 සීමාව ද ඉක්මවිය හැකි වනු ඇත.විදාතා වැඩසටහනශ්‍රී ලංකාව ආසියාවේ ආර්ථික ප්‍රබලයකු බවට පත් වීමේ අභියෝගය ජය ගත හැක්කේ ඉහළ තාක්ෂණය මත පදනම් වූ විද්‍යා හා තාක්ෂණ කේෂ්ත්‍රය සංවර්ධනය කිරීමෙන් බව අප පිළිගත යුතු වේ. රටේ සේවා හා ඉදිකිරීම් අංශයේ වර්ධනය රදා පවතිනුයේ නිෂ්පාදන අංශයේ වර්ධනය තුළිනි. නිෂ්පාදන අංශය වර්ධනය කිරීම සඳහා ග්‍රාම්‍ය මට්ටමේ සිට සක්‍රීය වැඩපිළිවෙළක් තිබිය යුතු වේ. ඒ සඳහා සුළු හා මධ්‍ය පරිමාණ කර්මාන්තකරුවන් නඟා සිටුවීමේ වැඩ පිළිවෙළක් තිබිය යුතු අතර රටේ කෘෂි ආහාර භෝග නිෂ්පාදනයේ සිට කාර්මික අංශයේ නිෂ්පාදන දක්වා රටේ නිෂ්පාදන ක්‍රියාවලියට දායකත්වය ලබා ගත යුතු වේ.ගමට තාක්ෂණය ගෙන යාමේ වැඩසටහන යටතේ විදාතා සම්පත් මධ්‍යස්ථානය මගින් ලබා දුන් ඉහළ තාක්ෂණ දැනුම උපයෝගී කර ගනිමින් ග්‍රාම්‍ය නිෂ්පාදන කර්මාන්තාකරුවන් රාශියක් රටේ ජාතික ආර්ථිකයට දායක කිරීමට විදාතා වැඩපිළිවෙළ සමත් වූ අතර මේ වන විට ගමේ අපතේ ගිය කොස්, දෙල්, මයියොක්කා, පලතුරු ආහාර නිෂ්පාදනවලට හොද වෙළදපොළක් නිර්මානයකර දීමට විදාතා, වැඩපිළිවෙළට හැකියාවක් ලැබී ඇත. කාර්මික පර්යේෂණ ආයතනය, ජාතික විද්‍යා පදනම, ශ්‍රී ලංකා ප්‍රමිති කාර්යාංශය නර්ඩ් ආයතනය වැනි ඉහළ පර්යේෂණ කරන ආයතන විසින් සොයාගත් නව තාක්ෂණ ක්‍රම ග්‍රාම්‍ය සුළු ව්‍යාපාරිකයාට හඳුන්වාදීමෙන් ඔවුන් ගේ නිෂ්පාදන ඉහළ තාක්ෂණය මත ගුණාත්මක භාණ්ඩ වශයෙන් වෙළඳපල ජය ගැනීමට හැකියාව ලැබී තිබේ.ඉහළ පෙළේ පර්යේෂණ ආයතනවලින් සිදු කරන නව තාක්ෂණික දැනු ම ගමට ගලා යාමේ නිසි කළමණාකරන මාර්ගෝපදේශ යන්ත්‍රණයක විදාතා වැඩපිළිවෙළ තුළින් ආරම්භ වීමත් සමඟ මේ වන විට සෘජු ව්‍යාපාරිකයන් දස දහසකට ආසන්න පිරිසක් රටට හදුන්වා දී ඇති අතර ඉන්200 අධික පිරිසක් ශ්‍රී ලංකාවේ සුපිරි වෙළෙඳසැල්වලට භාණ්ඩ අලෙවි කිරීමට සමත් වී තිබේ. විදාතා නිෂ්පාදකයන් 20 දෙනෙකුට ආසන්න පිරිසක් විදේශ වෙළෙඳපොළ අපනයන කරන මට්ටමක් දක්වා ජාත්‍යන්තර වෙළෙඳපොළ ජයගෙන තිබේ. එදා ගම්වල අස්වැන්න නෙලන කාලයට අපතේ ගිය දෙහි, පලතුරු, තක්කාලි, ආදී වූ ආහාර කල්තබා ගැනීමේ විජලන යන්ත්‍ර හරහා පලතුරු බීම, කොඩියල්, සෝස්වර්ග, රසකැවිලි ආහාර ලෙස වෙළඳපොළට ගෙන ගියේ විදාතා වැඩසටහන බව මේ බිහි වී ඇති ව්‍යවසායකයින් සාක්ෂි දරනු ඇත.රටක ආර්ථික සංවර්ධනයෙහි ලා සුළු හා මධ්‍යම පරිමාණ කර්මාන්තකරුවන් ගේ භූමිකාව ඉතා වැදගත් වේ. දෙවන ලෝක යුද්ධයෙන් විනාශ වූ ජපානය යළි ආර්ථික බලවතකු වූයේ ශ්‍රම්‍ය මට්ටමින් ආරම්භ කළ බෝනික්කන් හැදීමේ ගෘහස්ත කර්මාන්ත වැඩපිළිවෙළ හේතුවෙනි. ඇමෙරිකාව වැනි දැවැන්ත මහජපරිමාන ආයෝජන කර්මාන්ත තිබෙන රටවල් එම තත්ත්වයට ළඟා වීමේ ආර්ථික වැඩපිළිවෙළ ශක්තිමත් කළේ සුළු හා මධ්‍යම පරිමාන කර්මාන්තකරුවන් ය.රටක් කාර්මිකරණයට ළඟාවීම සදහා ග්‍රාමීය කර්මාන්ත වැඩපිළිවෙළ ශක්තිමත් කළ යුතු යි. විදාතා සම්පත් මධ්‍යස්ථාන ඒ සඳහා පූර්ව අනුබලය ජනතාවට ලබාදී තිබේ. මේ වන විට ආහාර නිෂ්පාදනයේ සිට ඉලෙක්ට්‍රොනික නිෂ්පාදන දක්වා විදාතා ව්‍යවසායකයින් බිහි වී තිබීම ශ්‍රී ලංකාවේ කාර්මික සංවර්ධනයකට මහත් පිටුවහලක් වනු ඇත.ආතර් සී ක්ලාක් මධ්‍යස්ථානය ලබාදෙන ඉහළ තාක්ෂණ දැනුම මුල්කරගෙන විදාතා වැඩපිළිවෙළ තුළින් ජංගම දුරකථන අලුත් වැඩියාව, ටී.වී. ඇන්ටනා නිෂ්පාදනය ආරම්භ කර ඇත. තොරතුරු තාක්ෂණ දැනුම අතින් ශ්‍රී ලංකාව මේ වන විට 30% සාක්ෂරතාවක් ලබා ගෙන තිබේ. විදාතා සම්පත් මධ්‍යස්ථාන හරහා මේ රටේ ග්‍රාමීය තරුණ තරුණියන් තිස් දහසකට නොමිලේ පරිගණක පුහුණුව ලබා දී පරිගණක පුහුණුව ලබා දී ජාත්‍යන්තර පරිගණක රියදුරු බලපත්‍ර ද ලබා ගැනීමේ පරීක්‍ෂණය දක්වා අධ්‍යාපන දැනුම ලබාද තිබේ.තොරතුරු තාක්ෂණයමානව සම්පත් අතින් ශ්‍රී ලංකාව ඉදිරියෙන් සිටින රටක් වශයෙන් දැනුම ලත් ශි‍්‍ර ලාංකික තරුණ තරුණියන් හට පරිගණක කේෂත්‍රයේ ඉදිරියේ විශාල ඉල්ලුමක් නිර්මාණය කළ හැකි ය. අද වන විට ඉන්දියාව තොරතුරු තාක්ෂණයේ මෘදුකාංග නිෂ්පාදනයේ පුමුඛයා බවට පත්වෙමින් ඉන්දියානු අධ්‍යාපනය තොරතුරු තාක්ෂණ අංශයේ වැඩි ප්‍රමුඛතාවක් ලබා දී තිබේ. ආර්ථික සංවර්ධනය අපේක්ෂිත රටක් වශයෙන් ශ්‍රී ලංකාව නැඹුරු විය යුත්තේ තොරතුර තාක්ෂණය මත පදනම් වූ ආර්ථික වැඩපිළිවෙළකිනි.ඒ සඳහා රටේ ප්‍රමුඛ අවධානය යොමු විය යුත්තේ විද්‍යා හා තාක්ෂණ කේෂත්‍රය සංවර්ධනය කිරීමෙනි. දශක 60 කට අධික කාලයක් අපතේ ගිය කාර්මිකරණ ප්‍රතිපත්තිය මහින්ද චින්තන ඉදිරි දැක්ම යටතේ සක්‍රීය භූමිකාවක් බවට පත් කළ යුතු යි. ඒ සඳමහා ප්‍රාදේශීය ලේකම් ලේකම් කොට්ඨාශ 263 ක ස්ථාපිත කළ විදාතා සම්පත් මධ්‍යස්ථාන තාක්ෂණ පරිවර්තනයකට ආරම්භක පියවරකි. එය ද්විතිය, තෘතීය අදියරක් සඳහා පස් අවුරුදු විද්‍යා හා තාක්ෂණ නවෝත්පාදන ක්‍රම උපායික සැලැස්මක් තාක්ෂණ හා පර්යේෂණ අමාත්‍යාංශ ඉදිරිපත් කර තිබේ.එම වැඩපිළිවෙළ ක්‍රියාත්මක කිරීමෙන් අතිගරු ජනාධිපතිතුමන් ගේ අපේක්ෂිත ඒක පුද්ගල ආදායම ඇමරිකන් ඩොලර් 4000ක් බව පත් කිරීමේ ආර්ථික සංවර්ධන ළඟ කර ගැනීමට ඉතා පහසු ඉලක්කයක් වනු ඇත. ඒ සඳහා විද්‍යා හා තාක්ෂණය සංවර්ධනය ආකල්පමය වෙනසක් ජනතාව තුල ඇති කළ යුතු යි. පාසල් විෂය මාලාවේ සිට විද්‍යාව හා තාක්ෂණයට දක්වන වැදගත්කම වර්ධනය කළ යුතු යි. පාසල් විෂය මාලාවේ සිට පර්යේෂණ නව නිපයුම් සඳහා පෙළඹවිය යුතු ය. ඉන් රටට අවශ්‍ය කරන විද්‍යාඥයින්, තාකෂණවේදීන් පර්යේෂකයින් බිහි වනු ඇත.දළ ජාතික නිෂ්පාදනයෙන් විද්‍යා හා තාක්ෂණ කේෂත්‍රය සංවර්ධනය කිරීමට වෙන් කරන මුදල් ප්‍රමාණය 2% දක්වා වර්ධනය කළ යුතු අතර ඒ සඳහා රජය ලාබ දෙන වැදගත්කම මත වාර්ෂිකව රට හැර යන විද්‍යාඥයින් , බුද්ධිමතුන්ගේ යළි ශ්‍රී ලංකාවට පැමිණීමේ නව මාවතක් ඉදිවෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>24</day>
    </date>
    <link>http://www.dinamina.lk/2010/11/24/_art.asp?fn=f1011244</link>
    <topic>රටේ සංවර්ධනය මෙන්මසුබ සාධනය ද රැකගත් අය – වැයක්</topic>
    <author/>
    <content>අය – වැය ලේඛනයක් ඉදිරිපත් කරන්නේ ඉදිරි වර්ෂයක කාලයක් සඳහා රජයේ ආදායම් – වියදම් ඇස්තමේන්තුවට පාර්ලිම්න්තු අනුමැතිය ලබා ගැනීම වෙනුවෙනි. ඒ සමඟම, අය – වැය ලේඛනයක මූලික අරමුණක් වන්නේ රට දිගුකාලීන සංවර්ධන වැඩපිළිවෙළක් කරා යොමු කිරීමයි. ඒ තේරුමෙන් 2006 වසරේ පටන් මේ දක්වා ඉදිරිපත් වූ සෑම අය – වැයක් ම පාහේ දිගුකාලීන ආර්ථික – සංවර්ධන ඉලක්ක දිනාගැනීම සඳහා යොමු වූ අය – වැය ලෙස සැලකිය හැකිය.2011 වර්ෂය සඳහා ඉදිරිපත් කෙරුණු අය – වැය ලේඛනය ද තවදුරටත් එම සංවර්ධන ඉලක්ක සැබෑ කර ගැනීම සඳහා යොමු වූ අය – වැයකි. මහින්ද චින්තන ඉදිරි දැක්මට අනුව යෝජනා කළ ශ්‍රී ලංකාව පංචබල කේන්ද්‍රයක් ලෙස ගොඩනැඟීමේ සංකල්පය ප්‍රායෝගික වැඩපිළිවෙළක් බවට පත් කිරීම සඳහා අවශ්‍ය ප්‍රතිපාදන එමඟින් වෙන්කර දී ඇත.එහි දී වැදගත්වන යෝජනා රැසක් එම අය – වැයෙන් ඉදිරිපත් වී තිබේ. වසර 2016 දී ශ්‍රී ලංකාවේ ඒක පුද්ගල ආදායම ඇ. ඩො. 4000 දක්වා දැනට එම ප්‍රමාණය මෙන් දෙගුණයකින් ඉහළ දැමීම ඉන් ඉලක්ක කෙරේ.දේශීය – විදේශීය පෞද්ගලික ආයෝජන දැනට ඇති ප්‍රමාණයට වඩා 6% - 7% කින් පමණ, එනම් 26% – 28% දක්වා ඉදිරි සය වසර තුළ ඉහළට ගැනීමට ද අපේක්ෂිතය. ඊට අවශ්‍ය පසුතලය මේ අය – වැයෙන් නිර්මාණය කර ඇත. රටේ රාජ්‍ය හා පෞද්ගලික සමස්ත ආයෝජනය ද. දේ. නිෂ්පාදනයෙන් 32% – 35% මට්ටමකට ගනු ඇත. අපනයන ආදායම වර්ධනය කර ගැනීම, නිෂ්පාදන ආර්ථිකයක් රට තුළ ගොඩනැඟීම, සේවා ආර්ථිකය තව තවත් පුළුල් කිරීම වැනි කාරණා සඳහා අවශ්‍ය පසුබිම නිර්මාණය කරදීම ද මේ අය – වැයෙන් සිදුව තිබේ.අඩු පොලී මතබැංකුවලට ණයමෙවැනි කාර්යයන් පහසු කිරීම සඳහා ජනාධිපති බදු කොමිෂමේ යෝජනා ක්‍රියාත්මක කිරීම ද මේ අය – වැයෙන් සිදුවෙයි. සරල බදු ක්‍රමයක් යෝජනා කිරීම මඟින් බදු ක්‍රමයේ සංකීර්ණතා අවම කරගෙන ඇත. එමඟින් බදු ආදායම ඉහළ නැංවීම ද අරමුණු කෙරේ. බදු අනුපාතික ඉහළ දැමීමක් මින් අදහස් නොකෙරේ. බදු ගෙවන පිරිස වැඩිකරමින් එම පදනම පුළුල් කිරීම සිදුවනු ඇත.දේශීය නිෂ්පාදන හා කර්මාන්ත දිරිගැන්වීම වෙනුවෙන් බදු සහන හා බදු අඩුකිරීම මඟින් පියවර ගණනාවක් ගෙන තිබේ. දේශීය නිෂ්පාදනවල ලාබ මත අය කරන බදු 35% සිට 28% දක්වා අඩුකර ඇත. ශ්‍රී ලංකා වෙළෙඳ නාමය යටතේ අපනයන මත බදු 15% සිට 10% දක්වා අඩුකර තිබේ.වේගයෙන් දියුණුවෙමින් ඇති සංචාරක ව්‍යාපාරය සඳහා තවත් ආයෝජනයන් පෙළඹවීම වෙනුවෙන් ද සංචාරක කර්මාන්තයේ නියැළෙන්නන් දිරිගැන්වීම වෙනුවෙන් ද සුවිශේෂී ව්‍යාපෘතීන් ගණනාවක් සඳහා යෝජනා ඉදිරිපත්ව ඇත. එමඟින් වසර 2016 වන විට මෙරටට පැමිණෙන සංචාරකයන්ගේ සංඛ්‍යාව මිලියන 2.5 ඉලක්කයන් කරා ගෙන ඒම අරමුණු කෙරේ. සංචාරක පහසුකම් පුළුල් කිරීම සඳහා දැනට ඇති හෝටල් කාමර සංඛ්‍යාව වන 15,000 තුන්ගුණයකින් ඉහළ දැමීම සඳහා අවශ්‍ය පියවර ගනු ඇත.සංචාරක ව්‍යාපාරය මත පනවා තිබූ බදු 15% සිට 12% දක්වා අඩු කිරීම තවත් පියවරකි. එම මඟී ප්‍රවාහන වාහන සඳහා ලැබී ඇති 25% බදු අඩු කිරීම ද සංචාරක කර්මාන්තයට වාසිදායකය. පරිසර හිතකාමී සංචාරක කර්මාන්තය දිරිගැන්වීම වෙනුවෙන් විද්‍යුත් වාහන මත පැනවී තිබූ වැට් බදු හා නිෂ්පාදන බදු ඉවත් කර ඇත.ආයෝජකයන් දිරිගැන්වීම සඳහා බැංකු හා මූල්‍ය ආයතන වල දායකත්වය වැඩිකිරීම වෙනුවෙන් ද යෝජනා ඉදිරිපත් විය. අඩු පොළී මත බැංකුවලට ණය ලබාදීම සඳහා අභ්‍යන්තර මූල්‍ය සේවා සඳහා වූ 20% වැට් බද්ද 12% දක්වා අඩු කිරීම ඉන් එකකි.දේශීය – විදේශීය බැංකු සහ මූල්‍ය ආයතනවල ලාබ මත අය කරන බද්ද 35% සිට 28% දක්වා අඩුකර ඇත. මේවා කල්බදු හා රක්ෂණ ව්‍යාපාර සම්බන්ධයෙන් ද අදාළය. සියළු බැංකු හා මූල්‍යායතන මහ බැංකුවේ ලියාපදිංචි කළ යුතු බව ද දැක්වේ. මෙම බදු අඩු කිරීම මඟින් ඉතිරි වන මුදල් යොමුකර අරමුදල් ස්ථාපිත කිරීමට ද යෝජනා කෙරී ඇත. එමඟින් අඩුපොලී අනුපාතික ණය ලබාදීම සිදුවනු ඇත. මහ බැංකුව හා දේශීය ආදායම් දෙපාර්තමේන්තුව මේ පිළිබඳ ක්‍රියා කරයි. මෙම යෝජනාවල අරමුණ ශ්‍රී ලංකාව කලාපීය මූල්‍ය කේන්ද්‍රයක් බවට පත් කිරීමයි.විදේශීය ආයෝජනවෙළඳපොළ ප්‍රාග්ධනීකරණය රුපියල් ට්‍රිලියන 2 සිට 3 දක්වා කිරීමට ද ඒ සඳහා නව සමාගම් ලැයිස්තුගත කිරීම මඟින් ණයකර දිරිගැන්වීමට ද යෝජනා කෙරිණි. මේ සඳහා කොටස් හුවමාරුව මත 0.2% ක්වූ සමූහ ණය සුරැකුම් බද්ද 0.3% දක්වා ඉහළ දමා ඇත. ඒකකභාර වල ඉතුරුම් රැස්කරගැනීම වර්ධනය කිරීම සඳහා ආර්ථික සේවා ගාස්තු නිදහස් කර ඇත. විදේශීය ආයෝජන හා විදේශීය අරමුදල් සඳහා විනිමය පාලන ඉවත් කිරීමට ද යෝජනා විය.තොරතුරු තාක්ෂණ හා සන්නිවේදන ක්‍ෂේත්‍රයේ දී දැනටත් ශ්‍රී ලංකාව නැඟී එන රටවල් 50 අතර 7 වැනි තැනට පැමිණ සිටී. එය තවත් ඉහළට ගැනීම සඳහා වසර 2016 වන විට තොරතුරු තාක්ෂණ හා සන්නිවේදන සාක්ෂරතාව 75% දක්වා වැඩි කිරීමට පියවර ගෙන ඇත. එහි දී නැණසල, විදාතා මධ්‍යස්ථාන හා පාසල් පරිගණක ඒකක එක් කරමින් පුළුල් ජාලයක් ඇති කිරීමට ද යෝජනා විය. විශ්වවිද්‍යාල හා වෘත්තීය අධ්‍යාපනය ක්‍ෂේත්‍රය ආශ්‍රිතව එම පහසුකම් නැංවීමට ද පියවර ගැනේ. විශ්වවිද්‍යාල නගර සමඟ සම්බන්ධ කරමින් දැනුමේ නගර ගොඩනැංවෙනු ඇත.සෑම පළාතකම ඒවා ඇති කෙරේ. තොරතුරු හා සන්නිවේදන තාක්ෂණ ක්‍ෂේත්‍රයේ නියැළී සිටින සමාගම් සඳහා ද මෘදුකාංග සඳහා ද වැට් බදු, ජාතිය ගොඩනැඟීමේ බදු ඉවත් කර තිබේ.  මෙම කර්මාන්තය වසර 2016 වන විට ඩොලර් බිලියන 2 ක මට්ටමක් ගැනීම එහි අරමුණකි. විදුලි සංදේශ කර්මාන්තය දියුණු කිරීම සඳහා 20% ක විදුලි සංදේශන බද්දක් යෝජනා කර ඇත. විදුලි සංදේශ හා නියාමන කොමිෂන් සභාවේ බලපත්‍ර ගාස්තු හා සෙස් ගාස්තු වෙනුවට දළ ආදායම මත 2% බලපත්‍ර ගාස්තුවක් ද අන්තර් ජාතික දුරකථන ඇමතුම් (IDD)  ගාස්තු සඳහා විනාඩියකට රුපියල් 2/- ක බදු වැඩිකිරීමක් ද කර තිබේ. විනාඩියකට රුපියල් 2/- ක් වූ දේශීය ඇමතුම් අවම ගාස්තුව රුපියල් 1.50 දක්වා අඩුකර ඇත. එය 2011 ජූලි මස සිට ක්‍රියාත්මක වේ.පාසල් පද්ධතියේවිසමතා ඉවතටමැණික් හා ස්වර්ණාභරණ කර්මාන්තය නැංවීම සඳහා රේගු දෙපාර්තමේන්තුව, විනිමය පාලන දෙපාර්තමේන්තුව හා ආනයන – අපනයන දෙපාර්තමේන්තුව ඒකාබද්ධ කරමින් සරල වැඩපිළිවෙළක් ඇති කිරීමට යෝජනා කෙරිණි. ඔප නොදැමූ මැණික් ගල් ආනයනය සම්බන්ධයෙන් ද සහන සැලසී ඇත. ඛනිජ හා මැණික් සම්පත් තක්සේරු කිරීම සඳහා උපාය මාර්ගික වැඩපිළිවෙළක් ද ඇති කිරීමට යෝජනා විය. ගත වූ වසර 5 තුළ මේ ක්‍ෂේත්‍රයේ ඉපැයීම් ඇ. ඩො. මිලියන 200 සිට ඇ. ඩො. මිලියන 400 දක්වා වැඩි වී ඇත.ප්‍රමිතියෙන් යුතු ඇඟලුම් නිෂ්පාදනය ගැන අප ලෝක ප්‍රසිද්ධය. එහි දී තවත් වැදගත් කාරණයක් නම්, ජාත්‍යන්තර වෙළෙඳපොළ සඳහා ප්‍රමිතියෙන් යුතු ඇඟලුම් හා සම්භාණ්ඩ නිෂ්පාදනය තවදුරටත් නැංවීම සඳහා ඒකාබද්ධ ක්‍රියාවලියක් පිළිබඳ යෝජනා වීමය. වැඩි අගය එකතු කිරීම සඳහා දිරිගැන්වීමද ලබා දෙනු ඇත. රෙදිපිළි සම්භාණ්ඩ නිෂ්පාදනය සඳහා යොදාගන්නා යන්ත්‍ර සූත්‍ර ආනයනයේ දී වැට් බදු නිදහස් කර ඇත.නිෂ්පාදන ඵලදායිතාව 5% සිට 6% දක්වා වැඩිකිරීමට ද යෝජනා කෙරිණි. බදු ක්‍රමය සරල කිරීම ද ඊට බලපානු ඇත.රුපියල් බිලියන 16 ක් වැය කෙරෙන වැඩසටහනක 2011 දී බිලියන 5ක් යොදාගනිමින් තරුණයන් ලක්ෂ 3 කට තරුණ කටයුතු හා නිපුණතා සංවර්ධන අමාත්‍යාංශය මඟින් පුහුණු වැඩපිළිවෙළක් ඇති කෙරෙනු ඇත.සුළු හා මධ්‍ය පරිමාණ කර්මාන්ත ක්‍ෂේත්‍රයේ උප කොන්ත්‍රාත් ආර්ථික සේවා ගාස්තුවලින් නිදහස් කිරීමට ද යෝජනා විය. එය එම ක්‍ෂේත්‍රයේ මෙන් ම එහි නියැළෙන්නන්ගේ යහපතට හේතුවකි. මේ සඳහා ලෝක බැංකුවෙන් ද රුපියල් මිලියන 5000ක් ලැබී තිබේ.අධ්‍යාපනය හා සෞඛ්‍ය ක්ෂේත්‍ර සඳහා ප්‍රාග්ධන වියදම් වෙනුවෙන් රුපියල් බිලියන 54ක් මේ අයවැයෙන් වෙන්කර තිබීම ද වැදගත් කාරණයකි. එම ක්ෂේත්‍රවල පුනරාවර්තන වියදම රුපියල් බිලියන 152කි.සමස්තයක් ලෙස මානව සම්පත් සංවර්ධනය සඳහා මේ අනුව රුපියල් බිලියන 200ක් වැය කෙරෙනු ඇත. පාසල් පද්ධතියේ විසමතා ඉවත් කරමින් ඉදිරි වසර 5 තුළ දිවයින පුරා ද්විතියික පාසල් 1000ක් නැංවෙනු ඇත. එම ද්විතියික පාසල්වලට විවිධ මට්ටමින් ප්‍රාථමික පාසල් සම්බන්ධ කෙරේ. මේ කාර්යයන් සඳහා අධ්‍යාපන අමාත්‍යාංශයට 2011 වසරට රුපියල් මිලියන 750ක් වෙන්කර තිබේ.දස අවුරුදු සැලැස්මක් ලෙස ත්‍රී භාෂා ශ්‍රී ලංකා වැඩසටහන යෝජනා විය. රාජ්‍ය ආයතන තුළ සිංහල, දෙමළ, ඉංග්‍රීසි යන ඕනෑම භාෂාවකින් ජනතාවට සේවා ලබා ගැනීමට එමඟින් හැකිවනු ඇත. මෙම වැඩපිළිවෙළ ක්‍රියාවට නැංවීම වෙනුවෙන් රුපියල් මිලියන 200ක් මෙවර අයවැයෙන් වෙන්කර දී තිබේ.රටේ විශ්වවිද්‍යාල පද්ධතිය නැංවීම සඳහා ප්‍රාග්ධන ආයෝජන වශයෙන් රුපියල් මිලියන 3000ක් වෙන්කර ඇත. ඒ ඒ විශ්වවිද්‍යාල වල ආවේණික විශේෂතා මතු කරමින් කොළඹ, මොරටුව, පේරාදෙණිය, කැලණිය, රුහුණ හා ජයවර්ධනපුර විශ්වවිද්‍යාල ලෝක ශ්‍රේණිගත කිරීම්වලට ඇතුළත් කිරීම අරමුණු කරමින් රුපියල් බිලියන 6000ක් ද වෙන්කර තිබේ. විශ්වවිද්‍යාල ආචාර්යවරුන්ගේ දීමනා ද 25%කින් වැඩිකර ඇත. පර්යේෂණ දිරි ගැන්වීම වෙනුවෙන් ජනාධිපති සම්මාන පිරිනැමීමට ද යෝජනා විය.ගුවන් සේවා කර්මාන්තය නැංවීම සඳහා මෙවර අය වැයෙන් පියවර ගෙන ඇත. ඒ යටතේ එම කර්මාන්තයට අදාළ ව්‍යාපාර දිරි ගැන්වීම ද අපේක්ෂිත ය. ගුවන් සේවා හා ගුවන් නියමු පුහුණු උපාධි ලබාදීම සම්බන්ධයෙන් ජනප්‍රිය ක්ෂේත්‍රයන් බවට ශ්‍රී ලංකාව පත් කිරීම ද අරමුණකි. වසර 2012 වන විට ශ්‍රී ලංකන් ගුවන් සේවය ගුවන් යානා 30කින් සහ මිහින් ලංකා ගුවන් සේවය ගුවන් යානා 10කින් සමන්විත වනු ඇත. ගුවන් සේවා කර්මාන්තය බදුවලින් නිදහස් කර තිබීම ද මෙම කර්මාන්තය වර්ධනයට විශාල යහපතකි.කර්මාන්ත අංශයේ දිරිගැන්වීම් කරන අතරම ශ්‍රී ලංකා ආයෝජන මණ්ඩලය (BOI) යටතේ ලියාපදිංචි වී (2010.07.30ට පෙර) මෙතෙක් කර්මාන්ත අරඹා නැති ව්‍යාපාර සඳහා වූ බලපත්‍ර අවලංගු කර නව ආයෝජන අවස්ථා සඳහා ඉඩ සලසනු ඇත.සරල බදු ක්‍රමයක්දේපළ සංවර්ධනයට අදාළව නාගරික සංවර්ධන අධිකාරිය යටතේ දැනට ක්‍රියාත්මක ක්‍රියාදාමයට ගතවන කාලය පිළිබඳ අවධානය යොමු කර කාලය නාස්ති වීම වැළැක්වෙන පරිදි එම සියලු කාර්යයන් මාස 6ක් තුළ ඉතා සරළව ඉටු කරගත හැකි අන්දමට යෝජනා විය.රජයේ විවිධ ආයතන මඟින් පනවන ගාස්තු පිළිබඳ සමාලෝචනය කර මේ පිළිබඳ වැඩපිළිවෙළක් සැකසීම සඳහා 2011 වසරේ දී දින 100ක කාලයක් ලබා දී තිබේ.විදේශයන් හි පිහිටුවා ඇති තේ මණඩලය වැනි විවිධ ආයතනවල වෙළෙඳ සල් එකම වහලක් යටට ගැනීමට ද ඒවාට රටවල ශ්‍රී ලංකා තානාපතිවරුන්ගේ සෘජු අධීක්ෂණයට යටත් කිරීමට ද යෝජනා කෙරිණි. එමඟින් තානාපතිවරුන් වෙත පැවැරී ඇති සම්ප්‍රදායික කාර්යභාරය වෙළෙඳ හා ආර්ථික ක්ෂේත්‍ර කරා පුළුල් වීමට ද සිදුවනු ඇත.ආදායම් බදු ක්‍රමය සරල කිරීමට අදාළව පුද්ගල ආදායම මත අය කෙරෙන බදු සම්බන්ධයෙන් ද වෙනස්කම් ඇති වෙයි. උපයනවිට ගෙවීම් කරන මැදි ආදායම් ලබන රැකියාවල නියැළෙන්නන් සඳහා සරළ බදු ක්‍රමයක් ඇතිවීම යහපතකි. මේ යටතේ වසරකට රුපියල් හය ලක්ෂයක් (මසකට පනස් දහසක්) උපයන සියලු සේවා නියුක්තිකයන් උපයන විට බදුවලින් නිදහස් කර ඇත. ලක්ෂ හයට වඩා උපයන අයගේ බදු අනුපාතිකය ද උපරිම ය 24% ට යටත් කර ඇත. මේ නව උපයන විට ගෙවීම් ක්‍රමය රාජ්‍ය අංශයට ද අදාළ කර ගැනීම හේතුවෙන් රාජ්‍ය හා පෞද්ගලික අංශය අතර දිගු කාලයක් තිස්සේ තිබූ විසමතාව ද ඉවත් වෙයි.සමාජ ආරක්ෂණය අරමුණු කරමින් පෞද්ගලික අංශයට හා සංස්ථා සේවකයන්ට විශ්‍රාම වැටුප් යෝජනා ක්‍රමයක් හඳුන්වා දී තිබීම ද වැදගත් කාරණයකි. කෘෂි, ධීවර, ඉදිකිරීම්, ආදී ක්ෂේත්‍රයන්හි මෙන්ම ස්වයං රැකියාවල යෙදෙන අයට ද මේ වැඩපිළිවෙළට එක්වීමට හැකියාව ලැබේ. මෙයට එක්වන සේවා නියුක්තිකයන් විශ්‍රාම අරමුදලට දායක කළ යුතුය.එමෙන්ම එමඟින් විශ්‍රාම යාමේ දී ලබා ගන්නා අර්ථ සාධක අරමුදලෙන් 2%ක් මෙම විශ්‍රාම වැටුප් හිමිකම පෑම සඳහා අවමය වසර 10ක් එම දායකත්වය සැපයී තිබීම අවශ්‍ය වේ. මේ විශ්‍රාම අරමුදල කළමනාකරණය කරනු ලබන්නේ මහ බැංකුවේ මුදල් මණ්ඩලය මඟිනි. තවත් කාරණයක් නම් සේවක අර්ථසාධක අරමුදලෙන් සේවාව අවසානයේ දී ලබා ගන්නා මුදල් ආදායම් බදු වලින් නිදහස්කර තිබීමයි. විදේශයන්හි මෙරට සේවා නියුක්තිකයන් සඳහා ද විශ්‍රාම අරමුදලක් පිහිටුවීමට යෝජනා ඉදිරිපත් කෙරිණි. විදේශ සේවා නියුක්තිකයන්ගෙන් රටට ලැබෙන දායකත්වය අගය කරමින් 2011 වසර තුළ දී මෙම අරමුදලේ මූලික ප්‍රාග්ධනය ලෙස රජය මඟින් රුපියල් මිලියන 1000ක් ලබා දෙයි.සංවර්ධන ව්‍යාපෘති රැසක්නිවාස හා පොදු පහසුකම් නැංවීමට අදාළව ද මෙවර අය වැයෙන් පියවර රැසක් ගෙන ඇත. ඉදිරි වසර 6තුළ නිවාස දස ලක්ෂයක් සංවර්ධනය කිරීම ඉන් ප්‍රධාන ය. එහි දී ප්‍රමුඛතාව හිමි වන්නේ 2012 වසරට පෙර හොඳ නිවසක හිමිකාරිත්වය අවතැන් වූවන් සඳහා ලබා දීමයි. හදිසි අවශ්‍යතාවයක් ලෙස සලකා නිවාස යෝජනා ක්‍රම නවීකරණයට පියවර ගැනීම ද සිදුවනු ඇත.කෘෂිකර්මාන්තය නැංවීම හා ආහාර සුරක්ෂිතතාවට අදාළව ද තවදුරටත් මෙවර අය වැයෙන් ද පියවර ගෙන ඇත. පොහොර සහනාධාරය අඛණ්ඩව ලබා දෙමින් තිබේ. දේශීය නිෂ්පාදන ඉහළ නැංවීම හා ජාතික ආර්ථිකය ශක්තිමත් කිරීම වෙනුවෙන් මේ ක්ෂේත්‍රයේ කරනු ලබන ආයෝජනයන් බෙහෙවින් වැදගත් ය.ආර්ථික සංවර්ධන අමාත්‍යාංශය මඟින් පුළුල් සංවර්ධන ව්‍යාපෘති රැසක් ක්‍රියාවට නංවමින් ඇත. ඒවා තවදුරටත් ඉදිරියට ගෙන යාමට අවශ්‍ය පසුබිම නිර්මාණය කිරීම සහ රාජ්‍ය සම්පත් හා ව්‍යවසාය සංවර්ධන අමාත්‍යාංශය මඟින් ක්‍රියාත්මක රාජ්‍ය ව්‍යාපාර වඩා යහපත් හා ලාබදායී අන්දමින් මෙහෙයවීමේ වැඩපිළිවෙළ ද මෙවර අය වැයෙන් වඩාත් ශක්තිමත් කෙරී ඇත. යටිතල පහසුම් නැංවීම වෙනුවෙන් 2011 වසරේ දී ද විශාල ආයෝජනයක් රජය සිදු කරයි. මාර්ග සංවර්ධනය හා පුළුල් කිරීම සඳහා පමණක් රුපියල් බිලියන 109ක් වෙන්කර ඇත.කලා සංස්කෘතික ජනමාධ්‍ය ආදී ක්ෂේත්‍ර සඳහා ද මෙවර අයවැයෙන් තවදුරටත් අවධානය යොමු කෙරී තිබේ. මහින්ද චින්තන ඉදිරි දැක්මට අනුව එම ක්ෂේත්‍රවල ඉදිරිවැඩපිළිවෙළ මේ යටතේ ක්‍රියාවට නැංවෙනු ඇත.උපාධිධාරීන් 10,000ක් සඳහා අලුතෙන් පත්වීම් ලබා දීම, ආරක්ෂක අංශ ද ඇතුළුව රාජ්‍ය අංශය සඳහා වැටුප් වැඩිවීමක් ලබා දීම ජීවන වියදම් දීමනාව වැඩි කිරීම, 2011 ජූලි මස සිට රාජ්‍ය සේවක වැටුප් විෂමතා ඉවත් කිරීමට පියවර ගෙන තිබීම වැනි කාරණා ද මෙවර අයවැයට අදාළව සඳහන් කළ යුතු වෙනත් විශේෂ කාරණය.මේ අනුව පැහැදිලි වන්නේ 2011 වර්ෂය සඳහා ඉදිරිපත්ව ඇති අයවැය රටේ ඉදිරි සංවර්ධන ක්‍රියාවලිය ද අරමුණු කළ ජනතාවගේ සුබ සාධනය පිළිබඳව ද සැලකිළිමත් වූ අයවැයක් බවයි.මෙවර අය වැය ඉදිරිපත් වුයේ යුද්ධය නිමාවට පත්කර රට දේශපාලන වශයෙන් ද ප්‍රබලස්ථාවරත්වයක් ගොඩනඟා ගෙන ඇති පසුබිමකයි. සුබදායක ආර්ථික පරිසරයක් ද රට තුළ නිර්මාණය වී තිබේ. ආර්ථික වර්ධනයට අදාළව යහපත් ප්‍රවණතා දැකගත හැකි ය. අන්තර් ජාතික වශයෙන් ද අපේ රට පිළිබඳ නිර්මාණය වී ඇත්තේ යහපත් චිත්‍රයකි. මේ පසුබිම මහින්ද චින්තන ඉදිරි දැක්ම මඟින් අපේක්ෂා කෙරෙන ඉලක්ක කරා රට ගෙනයාමට බෙහෙවින් වැදගත් ය. එමෙන්ම වාසිදායකය. එම ඉලක්ක ප්‍රායෝගිකව සපුරාගත හැකි අන්දමේ සැලසුම් මේ අයවැය තුළින් විද්‍යමාන වෙයි. ඒ අනුව, මෙය රට ඉදිරි සංවර්ධන හා ආර්ථික අභියෝග ජය ගැනීම සඳහා නිසි මඟ තබන අය – වැයක් ලෙස සැලකිය හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=n1011251</link>
    <topic>පොදු ජන අවශ්‍යතාඉටුකිරීමට කැපවෙන්න</topic>
    <author>ධනුෂ්ක ගොඩකුඹුර</author>
    <content>අලුත් බලාපොරොත්තු සහිතව බලා සිටින ජනතාවගේ අවශ්‍යතා ඉටුකිරීමට කැපවන ලෙස ජනාධිපති මහින්ද රාජපක්ෂ මහතා රාජ්‍ය සේවකයන්ගෙන් ඉල්ලීමක් කරයි.“අපි මේ රටේ ජනතාවගේ අවශ්‍යතා වෙනුවෙන් විශාල ධනස්කන්ධයක් වැය කරනවා. ජනතාවගේ අවශ්‍යතා ඉටුකිරීම ඔබගේ වගකීමයි. මානුෂීයව හිතලා ජනතා සේවයට කැපවන්න” ජනාධිපතිවරයා ඉල්ලා සිටියේය.ජනාධිපතිවරයා මෙසේ ඉල්ලා සිටියේ දන්ත වෛද්‍ය, ශල්‍ය වෛද්‍ය, ඖෂධවේදී සහ සිසු හෙද සුව සේවා පත්වීම් ප්‍රදානයට අරලියගහ මන්දිරයේදී ඊයේ (24) එක්වෙමිනි. රටක් සංවර්ධනය කරා ගමන් කරනවිට ඒ රටේ ජනතාව නිරෝගී සම්පන්න ජනතාවක් විය යුතු බව සිහිපත් කළ ජනාධිපතිවරයා සෞඛ්‍ය සේවය යනු ඉතා වටිනා සේවයක් බවත් සඳහන් කෙළේය.යාපනය, පුත්තලම, මඩකළපුව, මන්නාරම කිසිදු බේදයකින් තොරව සෞඛ්‍ය පහසුකම් ලැබීමේ අයිතියක් ජනතාවට ඇති බව පැවැසූ ජනාධිපතිවරයා මේ රටේ සියලු පුරවැසියන්ට සම සෞඛ්‍ය වරප්‍රසාද හිමි බවත් ප්‍රකාශ කෙළේය.“අද රෝහල්වල තිබෙන බෙහෙත් වර්ග රෝහලට වඩා පහසුවෙන් ළඟ තිබෙන ෆාමසියෙන් ගන්න පුළුවන්. අපි මේවා නොදන්නවා නොවේ. මේ වගේ දේවල් වෙනස් විය යුතු කාලය දැන් එළඹ තිබෙනවා” ජනාධිපතිවරයා කීවේය.සෞඛ්‍ය ඇමැති මෛත්‍රීපාල සිරිසේන, ආපදා කළමනාකරණ ඇමැති මහින්ද අමරවීර, සෞඛ්‍ය නියෝජ්‍ය ඇමැති ලලිත් දිසානායක, දකුණු පළාත් මහ ඇමැති ශාන් විජයලාල් ද සිල්වා මහත්වරු ද මෙහිදී අදහස් දැක්වූහ.රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද හිමියෝ ඇතුළු පිරිසක්ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=n1011252</link>
    <topic>ආයෝජකයන් දිරිගන්වන වැඩසටහන්</topic>
    <author>මහින්ද අලුත්ගෙදර</author>
    <content>දෙස් විදෙස් ආයෝජකයන් දිරිගන්වන වැඩසටහන් රැසක් මෙවර අය වැය යෝජනා තුළ අන්තර්ගත බව ආර්ථික සංවර්ධන ඇමැති බැසිල් රාජපක්ෂ මහතා පවසයි.වසර 30ක යුද්ධයෙන් පසුව ශ්‍රී ලංකාවේ ආයෝජනය සඳහා හිතකර පරිසරයක් නිර්මාණය වී තිබෙන බවත් ආයෝජන දිරිගැන්වීම් සඳහා රජය දැවැන්ත වැඩපිළිවෙළක් ක්‍රියාත්මක කර තිබෙන බවත් හෙතෙම අවධාරණය කරයි.ඇමැතිවරයා මේ බව සඳහන් කළේ ශ්‍රී ලංකාවට පැමිණි බෙල්ජියානු වෙළෙඳ හා ආයෝජන නියෝජිත පිරිසක් හමු වී පැවැති සාකච්ඡාවකදී ය.ඉදිකිරීම්, ධීවර, කෘෂි නිෂ්පාදන, මැණික්, තොරතුරු තාක්ෂණය, ජල සම්පාදන, රෙදිපිළි, සංචාරක ආදී ක්ෂේත්‍රයන්ට අයත් බෙල්ජියානු සමාගම් 40ක නියෝජිතයෝ මේ අවස්ථාවට එක්ව සිටියහ.යුද ගැටුම් පැවැති පසුගිය කාලයේ ශ්‍රී ලංකාවේ සිටි ඇතැම් විදේශීය ආයෝජකයන් ශ්‍රී ලංකාව හැරගිය බව සිහිපත් කළ ආර්ථික සංවර්ධන ඇමැතිවරයා ඇතැම් බෙල්ජියානු ආයෝජකයන් ගැටුම්කාරී තත්ත්වය තුළද ශ්‍රී ලංකාවේ රැඳී සිටි බවත් ඒ වෙනුවෙන් ඔවුනට තම ප්‍රණාමය පිරිනමන බවත් සඳහන් කළේය.ශ්‍රී ලංකාවේ උගත් හා දක්ෂ ශ්‍රම බළකායක් සිටින බැවින් සේවා යෝජකයන් හා සේවා දායකයන් අතර මනා සම්බන්ධතාවයකින් යුතුව කටයුතු කළ හැකි බව පෙන්වා දුන් බැසිල් රාජපක්ෂ මහතා කොළඹ වරාය නවීකරණය, හම්බන්තොට වරාය ඉදිකිරීම, මත්තල ජාත්‍යන්තර ගුවන් තොටුපළ ඉදිකිරීම, අධිවේගී මාර්ග ඉදිකිරීම ආදිය මඟින් ආයෝජකයන්ට වාසි රැසක් අත්වී තිබෙන බවද පැවැසුවේය.ඉතාම සුන්දර රටක් සේම ශ්‍රී ලංකාව කුඩා රටක් වන හෙයින් කෙටි කාල සීමාවකදී විවිධ දේ නැරැඹීමට සංචාරකයන්ට ඉඩ කඩ ලැබෙන බවත් ශ්‍රී ලාංකීය ජනතාව මිත්‍රශීලී නිසා සංචාරක කර්මාන්තයට ලංකාව උචිත රටක් බවත් කී ඇමැතිවරයා කිසිදු බාධාවකින් තොරව ලොව ඕනෑම අයකුට ලංකාවේ ආයෝජන කළ හැකි බවත් පෙන්වා දුන්නේය.පවතින බදු ගැටලු විසඳීමට බදු කොමිසමේ නිර්දේශ ක්‍රියාත්මක කිරීමට කටයුතු කරන බව සඳහන් කළ බැසිල් රාජපක්ෂ මහතා ඕනෑම ආයෝජකයකුට සීමාවකින් තොරව ශ්‍රී ලංකාව තුළ බැංකු ගිණුම් විවෘත කිරීමට අවස්ථාව සලසා දී තිබෙන බවද කීය. තවද ඒ මහතා සඳහන් කළේ දැනට ශ්‍රී ලංකාවේ ආර්ථික වර්ධන වේගය සියයට 8කට ආසන්න මට්ටමක පවතින බවත් රැකියා වියුක්තිය හා දිළිඳුකම පහත වැටෙමින් තිබෙන බවත්ය.මේ අතර වැඩිදුරටත් අදහස් දක්වමින් බැසිල් රාජපක්ෂ මහතා සඳහන් කළේ ශ්‍රී ලංකාවේ ආයෝජනය සඳහා නව ආයෝජකයන්ට ආරාධනා කරන බවයි.‍්‍රී ලංකාවේ බෙල්ජියම් තානාපති ජෝන් ඩෙබෝ හා බෙල්ජියමේ ශ්‍රී ලංකා තානාපති රවිනාථ ආරියසිංහ මහත්වරු ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=n1011253</link>
    <topic>දිවංගත ඩී. ඒ. රාජපක්‍ෂ43 වැනි ගුණ සමරුව අද</topic>
    <author/>
    <content>දිවංගත ඩී. ඒ. රාජපක්‍ෂ මහතාගේ 43 වැනි ගුණසමරු උළෙල ජනාධිපති මහින්ද රාජපක්‍ෂ මහතාගේ ප්‍රධානත්වයෙන් අරලියගහ මන්දිරයේ දී අද (25) පස්වරු 4.30ට පැවැත්වේ.සමරු දේශනය කොළඹ විශ්ව විද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේ හිටපු ජ්‍යෙෂ්ඨ මහාචාර්ය, ආචාර්ය ලක්සිරි ප්‍රනාන්දු මහතා සිදු කරන අතර කතරගම කිරිවෙහෙර රජමහා විහාරාධිපති, රුහුණු මාගම්පත්තුවේ ප්‍රධාන සංඝනායක, ආචාර්ය අලුත්වැව සෝරත නාහිමියන් හොබවති.කතානායක චමල් රාජපක්‍ෂ, ආර්ථික සංවර්ධන ඇමැති බැසිල් රාජපක්‍ෂ, ආරක්‍ෂක ලේකම් ගෝඨාභය රාජපක්‍ෂ, පාර්ලිමේන්තු මන්ත්‍රී නාමල් රාජපක්‍ෂ මහත්වරුන් ඇතුළු ආරාධිතයින් රැසක් සමරු උළෙලට සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=n1011254</link>
    <topic>යොවුන් පාර්ලිමේන්තුවේමැතිවරණය 27දා</topic>
    <author>මහරගම විශේෂ වේහැල්ලේ පියතිලක</author>
    <content>යොවුන් පාර්ලිමේන්තුවේ මන්ත්‍රීවරුන් 332 ක් තෝ්රා ගැනීම සඳහා මැතිවරණය අනිද්දා (27) දිවයින පුරා ඡන්ද මධ්‍යස්ථාන 332 කදී පැවැත්වෙයි.මහින්ද චින්තනයෙන් සලසා ඇති ප්‍රතිපාදන අනුව ජාතියේ වගකීම භාර ගැනීමට දෙවන පෙල තරුණ නායකයන් පිරිසක් නිර්මාණය සහ ඔවුන්ට යහපාලනය හා යහපත් දේශපාලන සංස්කෘතියක් හඳුන්වා දීමේ අපේක්ෂාවෙන් මෙම මන්ත්‍රීවරුන් තෝරාගනු ලැබේ.සෑම ප්‍රාදේශීය ලේකම් කොට්ඨාසයකටම එක් මන්ත්‍රීවරයෙකු බැගින් තෝරා ගැනෙන මෙම මැතිවරණයේදී දිවයින පුරා ස්ථාපිතව ඇති යෞවන සමාජ 9580 ක සාමාජිකයින් 365831 දෙනෙක් ඡන්දය පාවිච්චි කරති.මේ සඳහා අපේක්ෂකයින් 1345 දෙනෙක් නාමයෝජනා භාරදී ඇත.ජාතික පාර්ලිමේන්තුව ක්‍රියාත්මක වන ආකාරයටම මෙය ඡායා පාර්ලිමේන්තුවක් ලෙස පැවැත්වේ.මෙම මැතිවරණයේ විශේෂත්වය දේශපාලන පක්ෂ ක්‍රමයෙන් බැහැරව සියල්ලම ස්වාධීනව තරග කිරීමයි. මැතිවරණයෙන් අනතුරුව තේරීපත් වූ මන්ත්‍රීවරුන් 332 දෙනා සමානව දෙකට බෙදා ආණ්ඩු පක්ෂය සහ ප්‍රති පක්ෂය නිර්මාණය කරනු ලබයි.යොවුන් පාර්ලිමේන්තුවේ මංගල සැසිය මහරගම යොවුන් රඟහලේ නිර්මාණය කෙරෙන යොවුන් පාර්ලිමේන්තුවේදී ශ්‍රී ලංකා ජනාධිපති මහින්ද රාජපක්ෂ මැතිතුමාගේ අතින් මේ මස 12 දින විවෘත වීමට නියමිතය. මංගල සැසිවාරයේදී අගමැති, කතානායක, උප කතානායක, සභානායක, ප්‍රතිපක්ෂ නායක ඇමැති මණ්ඩලයද පත්කිරීමට නියමිතය. තරුණ පරපුරට අදාළ ක්ෂේත්‍ර 13 කට ඇමැතිවරුන් 13 දෙනෙක් පත්කිරීමටද නියමිතය.දිස්ත්‍රික් වශයෙන් වැඩිම අපේක්ෂකයින් ඉදිරිපත් කර ඇත්තේ මහනුවර දිස්ත්‍රික්කයයි. සංඛ්‍යාව 123 දෙනෙකි. දෙවැනි ස්ථානය හිමිකරගෙන ඇත්තේ මඩකලපුවෙනි. සංඛ්‍යාව 102 කි. උතුරු - නැඟෙනහිර ත්‍රස්තවාදයෙන් මුදා ගැනීමේ ප්‍රතිඵලයක් ලෙස යොවුන් පාර්ලිමේන්තුවට උතුරු නැඟෙනහිර සෑම දිස්ත්‍රික්කයකින්ම අපේක්ෂකයන් ඉදිරිපත්වීම සඳහන් කළ හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=n1011255</link>
    <topic>බන්ධනාගාර රැඳවියන් පොලිසියට පහරදීම ගැන වාර්තාව බාර දෙයි</topic>
    <author>බුද්ධිකා ඉඹුලාන</author>
    <content>වැලිකඩ බන්ධනාගාරයේ රැඳවියන් විසින් පොලිස් නිලධාරින්ට පහරදීමේ සිද්ධිය පිළිබඳව සොයා බැලීමට පත්කළ විශේෂ කමිටුවේ වාර්තාව ඊයේ (24) පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය වෙත බාර දී තිබේ.බන්ධනාගාර කොමසාරිස් කෙනත් ප්‍රනාන්දු මහතාගේ් ප්‍රධානත්වයෙන් යුතු මේ කමිටුවේ වාර්තාව අනුව එදින (7) පොලිස් නිලධාරින් සෝදිසි මෙහෙයුම සඳහා වැලිකඩ බන්ධනාගාරයට ඇතුළු වී ඇත්තේ පෙර දැනුම් දීමකින් තොරව බව අනාවරණය වී ඇත. අනෙකුත් බන්ධනාගාරවලට එසේ පෙර දැනුම් දීමක් සිදුකර පොලිසිය හා බන්ධනාගාර නිලධාරින් අතර අවබෝධයක් ඇති කර ගත්තද වැලිකඩ බන්ධනාගාරයට එදින උදේ 7.00 ට පමණ පොලිස් නිලධාරින් ඇතුළුවන තෙක් බන්ධනාගාර නිලධාරින් ඒ පිළිබඳව දැන නොසිටි බව මේ වාර්තාවේ සඳහන්ය.එමෙන්ම එදින සෝදිසි මෙහෙයුමට පැමිණි නිලධාරින් ඔවුන්ගේ අභිමතය පරිදි සියලුම රැඳවියන් චැපල් අංශයෙන් එකවර පිටතට ගෙන සෝදිසි කිරීම ආරම්භ කර ඇති අතර දෙදහසක් පමණ වූ එම රැඳවියන් එසේ එකවර සෝදිසි කිරීම සිදුනොකළ යුතුව තිබුණ බවත් ඒ ක්‍රියාව නිසා ක්‍රෝධයෙන් සිටි රැඳවියන් හා පොලිසිය අතර බරපතළ ගැටුම්කාරී තත්ත්වයක් තිබූ බවද මෙම වාර්තාව මගින් අනාවරණය කර ඇත.මෙය සැලසුම් සහගතව සිදුවූ බවට එල්ල කෙරෙන චෝදනාව කිසිවිටෙකත් සත්‍ය නොවන බවත් පහරකෑමට ලක්වූ, පොලිස් නිලධාරින් බේරාගෙන ඇත්තේද රැඳවියන් සහ බන්ධනාගාර නිලධාරින් බවත් එම වාර්තා පෙන්වා දෙයි.අධිකරණ නියෝගයක් මත වැලිකඩ බන්ධනාගාරය සෝදිසි කිරීමට පොලිසිය පැමිණි බව පවසා සිටියත් ඒ අවස්ථාවේදී එම නියෝගයේ පිටපතක් ඉදිරිපත් කර නැති බවත් මෙමගින් අනාවරණය කර ඇත.පහරදීමට සම්බන්ධ යැයි කියන රැඳවියන් සහ එයට සැකකෙරෙන රැඳවියන් ෂමර්ශනයේදී හඳුනාගෙන ඇති අතර ඔවුන්ද ත්‍රිපුද්ගල විනිශ්චය මණ්ඩලයකට ඉදිරිපත් කළ යුතු බවද කමිටුව පෙන්වා දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=n1011256</link>
    <topic>තොරතුරු තාක්ෂණවිශේෂඥ කමිටුවේසභාපති ලලිත් වීරතුංග</topic>
    <author>ධනුෂ්ක ගොඩකුඹුර</author>
    <content>එක්සත් ජාතීන්ගේ ආසියා ශාන්තිකර කලාපයේ, තොරතුරු තාක්ෂණ විශේෂඥයන්ගේ කමිටුවේ සභාපතිවරයා වශයෙන් ජනාධිපති ලේකම් ලලිත් වීරතුංග මහතා දෙවැනි වරටත් තේරී පත් ව ඇත.කලාපයේ තොරතුරු තාක්ෂණය වර්ධනය සම්බන්ධයෙන් දක්වන උනන්දුව, කැපවීම සැළකිල්ලට ගෙන වීරතුංග මහතාට මේ ධූරය හිමිව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=n1011257</link>
    <topic>‘දියකාවා’ යුද අභ්‍යාස දැක ගන්නඅමෙරිකා හමුදාවත් එක්වෙති</topic>
    <author>භක්ති ධර්මප්‍රිය මෙන්ඩිස් සිලාවතුරේ සිට... ඡායාරූපය - ඉන්ද්‍රජිත් පෙරේරා</author>
    <content>ත්‍රිවිධ හමුදාව විසින් ආරම්භ කරනු ලැබූ ‘දියකාවා’ යුද පුහුණු මෙහෙයුම දැකබලා ගැනීම සඳහා අමෙරිකාව, පකිස්තානය, ඉන්දියාව ඇතුළු රටවල් රැසක හමුදා නිලධාරින් රැසක් සිලාවතුර ප්‍රදේශයට ඊයේ (24) පැමිණ සිටියහ.මේ මෙහෙයුම ඊයේ (24) සිවුවන දිනටත් ක්‍රියාත්මක වූ අතර තවත් දින 5 ක් ඉදිරියට ක්‍රියාත්මක වන බවත් හමුදා සෙබළුන්ට මෙහිදී විශේෂ අත්දැකීමක් ලැබෙන බවත්, වන්නි ආඥාපති මේජර් ජනරාල් කමල් ගුණරත්න මහතා ‘දිනමිණ’ට පැවසීය.ගුවන් හමුදාව මේ සඳහා එක්වෙමින් කෆීර්, එම්. අයි. 24 හෙලිකොප්ටර් ප්‍රහාරක යානා, එම්. අයි. 17 හෙලිකොප්ටර් යානා යොදා ගනිමින් සතුරු ඉලක්ක වෙත දැවැන්ත ප්‍රහාර එල්ල කිරීමට කටයුතු කළ අතර එය මේ පුහුණු මෙහෙයුමේ කාගෙත් සිත්ගත් අවස්ථාවක් විය.නාවික හමුදාවේ ප්‍රහාරක නැව් සමඟ යාත්‍රා 40 ක් මේ මෙහෙයුමට සම්බන්ධ වූ අතර, කමාන්ඩෝ භටයන් භූමියට ළඟාවීම මේ යාත්‍රාවලින් සිදුකිරීම බටහිර චිත්‍රපටියක් සිහිගැන්වීමට සමත් වූ බව විදේශ හමුදා නිලධාරින් ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=n1011258</link>
    <topic>2011 සරසවි සිසුන්ට ලැප්ටොප් පරිගණක</topic>
    <author>සමන්මලී ප්‍රියශාන්ති</author>
    <content>ලබන වසර සඳහා විශ්වවිද්‍යාලවලට සුදුසුකම් ලබන ශිෂ්‍ය ශිෂ්‍යාවන් 25,000කට ලැප්ටොප් පරිගණකය බැගින් ලබා දීමට උසස් අධ්‍යාපන ඇමැති එස්. බී. දිසානායක මහතා පියවර ගෙන ඇත.මේ සඳහා රුපියල් බිලියන දෙකක මුදලක් වැය කිරීමට අපේක්ෂිතය.මේ වසරේ දී උසස් පෙළ විභාගයට පෙනී සිටි සිසුන්ගේ ප්‍රතිඵල දෙසැම්බර් 14 වැනිදා වන විට ලබා ගැනීම පිළිබඳව විභාග දෙපාර්තමේන්තුව හා අධ්‍යාපන ඇමැතිවරයා සමඟ සාකච්ඡා කර තිබෙන බව ද උසස් අධ්‍යාපන ඇමැති එස්. බී. දිසානායක මහතා පවසයි.ඒ සිසුන් අතරින් විශ්වවිද්‍යාල සඳහා සුදුසුකම් ලබන සිසුන් 25,000ක් ජනවාරි 15 දාට පෙර හඳුනා ගැනීමට අවශ්‍ය කටයුතු සිදු කරන බව ද දිසානායක මහතා කියයි.මේ සෑම ශිෂ්‍යයකු ම දුරස්ථ ඉංග්‍රීසි පාඨමාලාවක් හැදැරීම සඳහා යොමු කෙරෙන අතර පරිගණක පාඨමාලා හැදැරීම සඳහා විදාතා හා ප්‍රාදේශීය මට්ටමේ පරිගණක මධ්‍යස්ථාන වෙත යොමු කරවීමටත් නියමිතය.මේ පිරිස ජූනි මාසය මුල වන විට විශ්වවිද්‍යාලවලට ඇතුළත් කර ගැනෙන අතර මාස තුනක් පන්ති පැවැත්වීමෙන් අනතුªරුව විභාගයක් පවත්වා ඔවුන්ගේ ඉංග්‍රීසි දැනුම පිළිබඳව සොයා බැලීමට නියමිතය. එම විභාගයෙන් ඉංග්‍රිසි දැනුම දුර්වල සිසුන් හඳුනාගෙන ඇමෙරිකානු රජය ලබා දෙන ශිෂ්‍යත්ව යටතේ ඔවුන් විශේෂ ඉංග්‍රීසි පුහුණුවකට යොමු කිරීමට අදහස් කරන බවත් ඇමැතිවරයා ප්‍රකාශ කරයි. මේ සිසුන් ඉංග්‍රීසි පුහුණුවෙන් සාර්ථක ප්‍රතිඵල ලැබූ පසු විශ්වවිද්‍යාල අධ්‍යාපනය සඳහා යොමු කෙරෙන බවත් දිසානායක මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=n1011259</link>
    <topic>සේවා නියුක්තිකයන්ගේ අරමුදලටරුපියල් මිලියන 139ක පොල්ලක්</topic>
    <author>අනුර ප්‍රේමලාල්</author>
    <content>සේවා නියුක්තිකයන්ගේ භාරකාර අරමුදලට (ETF) ලැබිය යුතු රුපියල් මිලියන 139ක් අය කර ගැනීම සඳහා මේ වනවිට නඩු 1995 ක් පවරා ඇතැයි එම අරමුදල දන්වා සිටියි.මීට අමතරව 2009 වසරේදී ලබා දුන් ශ්‍රේෂ්ඨාධිකරණ නඩු තීන්දුවක් හා වෙනත් කරුණු කිහිපයක් හේතු කොට ගෙන තවත් නඩු හයසීයකට අධික ප්‍රමාණයක් පැවරීමට නොහැකි තත්ත්වයක් උදාවී ඇතැයි එම අරමුදල පෙන්වා දෙයි.මේ සම්බන්ධයෙන් “දිනමිණ” වෙත අදහස් දැක්වූ සේවා නියුක්තිකයන්ගේ් භාරකාර අරමුදලේ සභාපති කේ. එම්. ඒ. ගොඩවත්ත මහතා මේ නඩු හයසීයකට අධික ප්‍රමාණය පැවැරීමට නොහැකිවීම නිසා රුපියල් මිලියන විස්සක් පමණ අරමුදලට ලැබී නැතැයි පැවැසීය.එමෙන්ම වසර 2009 දී ශ්‍රේෂ්ඨාධිකරණ නඩු තීන්දුව ලැබීමට පෙර හාම්පුතුන් අරමුදලට සාමාජික මුදල් ගෙවීම් පැහැර හරිනවිට ක්‍රියාත්මක කරනු ලැබූ සේවා නියුක්තිකයන්ගේ භාරකාර අරමුදලේ (28) 3 වගන්තිය යළි ක්‍රියාත්මක කර ගැනීම පිණිස ඉදිරියේදී ක්‍රියාත්මක කෙරෙන නව පනත් සංශෝධනයේදී බලාපොරොත්තුවන බව පැවැසූ සභාපතිවරයා දැනට මේ සංශෝධන සම්බන්ධයෙන් ඇතැම් අය ගෙනයන අසත්‍ය ප්‍රචාර ප්‍රතික්ෂේප කරන බවද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=n10112510</link>
    <topic>රට හදන අය වැය 2011</topic>
    <author>- දුමින්ද</author>
    <content>අද අපේ රටේ ආර්ථික වර්ධන වේගය (5%) රැකියා වියුක්තිය (5%) උද්දමන වේගය (6%) ණයබරතාවය 82% විදුලි බල සම්පාදනය (85%) සහ දැවැන්ත සංවර්ධන යෝජනා ක්‍රම දෙස බලන විට ජනාධිපති මහින්ද රාජපක්ෂ මහතාගේ ආර්ථික කළමනාකරණයේ සාර්ථකත්වය පෙන්නුම් කරනවා.හහම්බන්තොට වරාය, නොරොච්චෝලේ විදුලි බලාගාරය, දක්ෂිණ අධිවේගී මාර්ගය ප්‍රසාංගික කලා මධ්‍යස්ථානය ආදිය ජනාධිපතිතුමාගේ විදේශ ප්‍රතිපත්තිය නිසා චීන රජයෙන් අපට ලැබුණා. ලෝකයේ හැම රටක්ම දිනා ගැනීමේ විදේශ ප්‍රතිපත්තියක් තමයි අද අපේ රජය ක්‍රියාත්මක කරන්නේ.එදා අපේ රටේ ක්‍රියාත්මක වුණේ කොළඹ කේන්ද්‍රීය සංවර්ධනයක්. මේ සංවර්ධනය රට පුරා එක ලෙස ක්‍රියාත්මක වෙනවා. අපනයන දිරිමත් කිරීම සඳහා බදු සහන ලබා දීම මගින් ජාතික ආර්ථිකය ශක්තිමත් කිරීමට මෙම අයවැයෙන් ප්‍රමුඛතාව ලබා දී තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=n10112511</link>
    <topic>හොර ඔප්පුවක් සාදා කෝටි 8කඉඩමක් විකිණීමට ගිය 4ක් දැලේ</topic>
    <author>විජයානි එදිරිසිංහ</author>
    <content>කෝටි අටක් පමණ වටිනා ඉඩමකට හොර ඔප්පු සකස් කර කෝටි තුන හමාරකට විකුණද්දී රහස් පොලිසිය මඟින් ප්‍රධාන විකුණුම්කරු ඇතුළු සිවු දෙනකු අත්අඩංගුවට ගෙන තිබේ.අතුරුගිරිය ‘මිලේනියම් ස ිටි’ යාබදව පිහිටි අක්කර හතරක ඉඩමක් පෙරේදා (23) දහවල් මෙසේ විකුණන අවස්ථාවේ රහස් පොලිසිය වැටලීම සිදුකර ඇත.තලවතුගොඩ ප්‍රදේශයේ නොතාරිස් කාර්යාලයකදී විකිණීම සිදු වී තිබේ.මේ ඉඩමේ නියම හිමිකරු දොන් රෙක්ස් සුරවීර නැමැති අයෙකි. මීට මාස කිහිපයකට පෙර ඔහුගේ ඉඩම ව්‍යාජ ඔප්පුවකින් වෙනත් පුද්ගලයකුට පවරාගෙන ඇති බව ඉඩම් ලියාපදිංචි කාර්යාලයෙන් පරීක්ෂා කිරීමේ දී හෙළි වී තිබේ.හිමිකරු ඒ සම්බන්ධව රහස් පොලිසියට පැමිණිල්ලක් කර තිබුණි. රහස් පොලිසිය බාර නියෝජ්‍ය පොලිස්පති ජයන්ත කුලතිලක මහතා ඒ සම්බන්ධව පරීක්ෂණ පැවැත්වීමට විශේෂ කණ්ඩායමක් පත් කොට තිබූ අතර එම පරීක්ෂණවලින් හෙළි වී තිබුණේ ඉඩම් ජාවාරම් කල්ලියක් මඟින් ඉඩම ව්‍යාජ ඔප්පුවකින් පවරාගෙන ඇති බවයි.රත්නාවල සිරිසිංහගේ වින්සන් සිරිසිංහ නැමැති ජාවාරම්කරුගේ නමට ඉඩම ව්‍යාජ ඔප්පුවෙන් පවරාගෙන ඇත.එම ඉඩම විකිණීමට සූදානම් වන බව රහස් පොලිසිය තොරතුරු සොයා ගැනීමෙන් අනතුරුව විකිණීම සිදුවන අවස්ථාවේ සූක්ෂම උපක්‍රම ඔස්සේ එම ස්ථානය වටලා සැකකරුවන් අත්අඩංගුවට ගැනීමට රහස් පොලිසිය සමත් විය. ගනු දෙනුවට අදාළ චෙක්පත් සහ ව්‍යාජ ඔප්පුව ද රහස් පොලිස් බාරයට ගෙන තිබේ.ඉඩම් කල්ලියේ සාමාජිකයන් කඩවත, නිට්ටඹුව සහ මීරිගම ප්‍රදේශයේ පදිංචිකරුවෝ වෙති. ප්‍රධාන සැකකරුට මෙවැනිම ජාවාරම් සම්බන්ධව පැවැරුණු නඩුවකට අදාළ වරෙන්තු දෙකක් කුරුණෑගල මහාධිකරණයෙන් ඬකුත් කර තිබේ. එක් අයෙක් විශ්‍ර‍්‍රාමික ගුරුවරයෙකි. තවත් අයෙක් උපාධිධරයෙක් බව රහස් පොලිසිය කියයි.සැකකරුවන් ඊයේ අධිකරණයට ඉදිරිපත් කිරීමට නියමිතව තිබිණි.රහස් පොලිසිය බාර නියෝජ්‍ය පොලිස්පති ජයන්ත කුලතිලක මහතාගේ උපදෙස් මත අධ්‍යක්ෂ ජ්‍යෙෂ්ඨ පොලිස් අධිකාරී අමරසිංහ මහතාගේ අධීක්ෂණය යටතේ වානිජ අපරාධ විමර්ශන අංශයේ අංක 3 ස්ථානාධිපති ප්‍රධාන පොලිස් පරීක්ෂක මොහාන් සිරිවර්ධන පොලිස් පරීක්ෂක බන්දුල විජයලත් ඇතුළු කණ්ඩායමක් පරීක්ෂණ සිදුකර සැකකරුවන් අත්අඩංගුවට ගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=n10112512</link>
    <topic>ඛනිජ තෙල් සංවර්ධන ලේකම් කාර්යාලයඛනිජ තෙල් සංවර්ධන අමාත්‍යාංශය යටතට</topic>
    <author>සුභාෂිනි සේනානායක</author>
    <content>ජනාධිපති ලේකම් කාර්යාලය යටතේ පැවති ඛනිජ තෙල් සංවර්ධන ලේකම් කාර්යාලය යළි ඛනිජ තෙල් කර්මාන්ත සංවර්ධන අමාත්‍යාංශය යටතට පත් කොට තිබේ.වසර 2005 දී ස්ථාපිත කළ ඛනිජ තෙල් සංවර්ධන ලේකම් කාර්යාලය ලංකාවේ ඛනිජ තෙල් ගවේෂණය සඳහා ස්ථාපිත කළ අතර එය 2010 වසරේදී ජනාධිපති ලේකම් කාර්යාලය යටතට ගනු ලැබීය.ජනාධිපති මහින්ද රාජපක්ෂ මහතාගේ පදවි ප්‍රාප්තියත් සමඟ යළි අමාත්‍යාංශයට පැවරුණු බවත් ලබන වසරේ ප්‍රථම කාර්තුවේදී මන්නාරම් ද්‍රෝණියේ ප්‍රථම තෙල් ළිඳ විදීම් කටයුතු සිදු කරන බවත් ඛනිජ තෙල් කර්මාන්ත සංවර්ධන ඇමැති සුසිල් ප්‍රේම්ජයන්ත් මහතා පැවසීය.ඛනිජ තෙල් සහ ස්වභාවික වායුන් හමුවුවහොත් ශ්‍රී ලංකාවේ ආර්ථිකය නව මගකට ගමන් කරන බව පැවසූ අමාත්‍යවරයා මෙයට අමතරව කාවේණි ද්‍රෝණියේ හා කිරින්කුට නුදුරින් දකුණු අක්වෙරළේ ද තෙල් පවතිනවාදැයි පරීක්ෂා කිරීම් සිදු කරන බවද කීය.මහින්ද චින්තන ඉදිරි දැක්මට අනුව ශ්‍රී ලංකාව ආසියාවේ ආශ්චර්ය බවට පත් කරලීමේ විශාල වැඩකොටසක් ඛනිජ තෙල් සම්පත් සංවර්ධන ලේකම් කාර්යාලයට පැවරී තිබෙන බවත් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=n10112513</link>
    <topic>‘තිමිර මැදින් අරුණට පියමං’ ක්‍රීඩා උළෙල අද</topic>
    <author/>
    <content>විශේෂ අධ්‍යාපන අවශ්‍යතා ඇති දරු දැරියන් ඉදිරිපත් කරන “තිමිර මැදින් අරුණට පියමං” ක්‍රීඩා උළෙල බ / බොරලන්ද ධර්මපාල විද්‍යාලයීය ක්‍රීඩාංගණයේ දී අද (25) දින පැවැත්වේ.ක්‍රීඩා උළෙලට වැලිමඩ අධ්‍යාපන කලාපයේ සිංහල, දෙමළ හා මුස්ලිම් පාසල්වල විශේෂ අධ්‍යාපන අවශ්‍යතා ඇති ශිෂ්‍ය ශිෂ්‍යාවන් සිය ගණනක් සහභාගි වන අතර ඔවුන්ගේ විශේෂ දස්කම් රැසක් මෙහිදී පෙන්නුම් කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=r1011251</link>
    <topic>නාරම්මල බස් නැවතුම්පොළවැසි දිනවලට මඩ වගුරක්</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>ශ්‍රී ලංකාවේ ප්‍රථම උප ඩිපෝව පිහිටි නාරම්මල බස් නැවතුම්පොළ එකම මඩ වගුරක් බවට පත්ව ඇති අයුරු මේ වැසි සමයේ දැකගත හැක.වැසි දිනවල මගී ජනතාව දැඩි අපහසුතාවට පත්ව සිටින අතර, මැසි - මදුරුවන් බෝවන ස්ථානයක් බවට ද එය පත්ව තිබේ.මෙය මේ දිනවල පැතිර යන ඩෙංගු වසංගතයට අත වැනීමක් බව නගර වාසීහු හා මගීහු පෙන්වා දෙති.ත්‍රීවිල් රථ ගාල ද, ජලයෙන් යටවීම හේතුවෙන් එම රියැදුරෝ ද අපහසුතාවට පත්ව සිටිති.ප්‍රාදේශීය සභාවෙන් කිසිදු නඩත්තුවක් නොකරන නගරයක් පමණක් නොව, පොදු වැසිකිළියක් වත් නොමැති එකම නගරය නාරම්මල යි. මේ බස් ගාලෙන් කොළඹ, මීගමුව, මිනුවන්ගොඩ, කුලියාපිටිය, කුරුණෑගල යන දුර ගමන්ද අවට ග්‍රාමීය මාර්ගවල බස් ධාවනය කරන බැවින් විශාල මඟීහු පිරිසක් නිතර ගැවසෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=r1011252</link>
    <topic>පුංචි අපේ සෞන්දර්ය කඳවුරබණ්ඩාරගම කිම්මන්තුඩාව විදුහලේ</topic>
    <author>හල්තොට සමූහ විනීතා මානෙල් ගමගේ</author>
    <content>බණ්ඩාරගම, කිම්මන්තුඩාව ශ්‍රී සුමනජෝති කනිෂ්ඨ විද්‍යාලයේ සිසු දරුවන්ගේ කුසලතා වර්ධනය කිරීමට පිටිවහලක් ලබා දීමට සෞන්දර්ය කඳවුරක් පසුගියදා පැවැත්විණි.විදුහල්පති ජගත් කුමාර වීරසුරිය මහතාගේ මග පෙන්වීම යටතේ පැවැති ‘පුංචි අපේ සෞන්දර්ය කඳවුර’ නැමැති මේ කඳවුරෙන් ‘අපේ ලොව අපේ තෙලිතුඩින්’ නිරෝගි මනසකට ශරීර සුවතාව, මවුපියන්ට වදනක්, සමාජයේ යහපැවැත්ම හා අපි යන තේමාවන් යටතේ ප්‍රායෝගික පුහුණුව ලබාදීමට කටයුතු කෙරිණි. බණ්ඩාරගම කොට්ඨාස අධ්‍යාපන අධ්‍යක්‍ෂ ජී. ටී. කේ. පෙරේරා, ප්‍රාදේශීය සභා මන්ත්‍රී ජයසේන රොද්‍රිගෝ මහත්වරුන්ගේ ප්‍රධානත්වයෙන් මේ කඳවුර පැවැත්විණි.විදුහල සඳහා මෙතෙක් අඩුවක්ව තිබු නාම පුවරුව ලබාදීම හා නිරාවරණය කිරීම ප්‍රා. සභා මන්ත්‍රී ජයසේන රොඩ්රිගෝ මහතා සිදු කළ අතර මිල්ලනිය, දොඩංගොඩ හා අලුත්ගම විදුහල්වල විදුහල්පතිවරුන් ඇතුළු සිසු සිසුවියෝ විශාල පිරිසක් මේ අවස්ථාවට සහභාගී වූහ.කිම්මන්තුඩාව දීපාරාම විහාරාධිපති විදුරුපොළ ආනන්ද හිමියන්ගේ අනුශාසකත්වයෙන් පැවැති මේ කඳවුරට සහභාගි වූ සිසුන් සඳහා ඔසු කැඳ හා ආහාර පාන වලින් සංග්‍රහ කිරීමටද සංවිධායකයෝ කටයුතු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=r1011253</link>
    <topic>ඇතුල් කෝට්ටේ මාළිගාව පාරේවැසියනට නිවාස ඉදිකැර දීම ප්‍රමාදයි</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>ඇතුල් කෝට්ටේ මාළිගාව පාරේ 45/10 වත්තේ අඩු පහසුකම් යටතේ ජීවත්වන පවුල් අතුරින් පවුල් අටක් සඳහා නිවාස ඉදිකර දීමට කෝට්ටේ මහ නගර සභාවේ නාගරික මන්ත්‍රි මහේෂ් පාලිත පෙරේරා පියවර ගෙන තිබුණද තවම එය ඉටුවී නැත.රුපියල් ලක්ෂ 16ක් මේ සඳහා වෙන් කළ අතර, ටෙන්ඩර් කර මේ වනවිට ගිවිසුම් අස්සන් කිරීමේ කටයුතු ද නිමකර ඇත. නමුත් නිවාස ඉදිකිරීමට තවමත් පියවර ගෙන නොමැත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=r1011254</link>
    <topic>මාවනැල්ල ටයර් කම්හල වහලා</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>මාවනැල්ලේ ටයර් සහ ටියුබ් කම්හල කාලයක සිට වසා දමා ඇත. මා ඔය සමීපයේ සියලු යටිතල පහසුකම් සහිතව මේ ගොඩනැගිල්ල ඉදිකර විවෘත කරන ලද්දේ 1999 ජූනි මස 27 වැනි දින ය.විශාල භූමි භාගයක ඉදිකරන ලද මේ කර්මාන්ත ශාලාවට වැය වූ මුදල කෝටි දාහතරකි.කම්හල ආරම්භයේ දීම නිපදවන ලද ටයර් ටියුබ් ප්‍රමිතියෙන් තොර නිසා එම නිෂ්පාදන වෙළෙඳ පළට යැවීමට නොහැකි විය.1999 වසරේ දේශපාලන අධිකාරියේ මැදිහත්වීම මත කර්මාන්ත ශාලාව පවත්වාගෙන යාමට මිලදී ගන්නා ලද යන්ත්‍ර සූත්‍ර යල් පැන ගිය ප්‍රමිතියෙන් තොර යන්ත්‍ර සූත්‍ර නිසා කම්හල වසා දැමූ බව ප්‍රදේශවාසීහු පවසති.කම්හල වසා දමන විට කම්කරුවන් රැසක් මෙහි සේවය කර ඇත. මේ වන විට කම්හල වහලවල් කඩා වැටී යන්ත්‍ර සූත්‍ර දිරාපත් වීමට ලක්ව ඇත. කෝටි 14ක් කම්හල ඉදිකිරීමට වැය කළත් කම්හල අලුත්වැඩියා කිරීමට අද වන විට කෝටි 30ක පමණ මුදලක් වැය කිරීමට සිදුවන බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=r1011255</link>
    <topic>නටබුන් රැකගන්නවැඩපිළිවෙළක් ඕනෑ</topic>
    <author>කුරුණෑගල දකුණ සමූහ</author>
    <content>කුරුණෑගල රාජධානි සමයට අයත් නටබුන් ඇතුළුව පුරාවස්තු රැසක් වයඹ ආණ්ඩුකාර කාර්යාලය හා ප්‍රධාන අමාත්‍යාංශය අතර පරිශ්‍රයෙහි විසිරී ඇතත් ඒවා සුරක්ෂිත කිරීමට මේ දක්වා සුදුසු පියවරක් ගෙන නැත.කුරුණෑගල රාජ්‍ය සමයට අයත් දළදා මාළිගාව පිහිටි ස්ථානය වශයෙන් සැලකෙනුයේ ද මේ පරිශ්‍රයයි.පුරා වස්තු රැසක් ඇතැයි කියනු ලබන මේ ස්ථානය දැනට දැල්ගසා වටකොට ඇති හෙයින් මහජන අවධානය යොමුවීම ඉතා අඩුය. වයඹ පළාත් සභාවේ සියලු කාර්යාල සංකීර්ණ පිහිටා ඇත්තේ ද මේ ප්‍රදේශය ආශ්‍රිතවය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=s1011251</link>
    <topic>දියාරු පිතිහරඹය මැද ශ්‍රී‍්‍ර ලංකාවට කඩුලු 2ක ජයක්</topic>
    <author/>
    <content>ශ්‍රී ලංකා ක්‍රිකට් ක්‍රීඩකයන්ගේ අලස හා වගකීමකින් තොර පිතිහරඹය හමුවේ වුවද ක්‍රිකට් ක්‍රීඩාවට තවමත් ආධුනික නේපාල කණ්ඩායම කඩුලු 2ක පරාජයක් ලැබීය. චීනයේ ගුවැංෂු හි ඊයේ පැවැති ආසියානු ක්‍රීඩා උළෙලේ ක්‍රිකට් අර්ධ අවසන් පූර්ව තරගයේදී කාසියේ වාසිය දිනා මුලින් පහරදුන් නේපාලය ඕවර 18.5 කදී ලකුණු 72 ක් රැස්කළ අතර ශ්‍රී‍්‍ර ලංකාවට එම පහසු ඉලක්කය පසු කිරීමට කඩුලු 8ක් පූජා කිරීමට සිදුවිය.මේ විස්සයි – 20 තරගයට ශ්‍රී ලංකා හිටපු ටෙස්ට් ක්‍රිකට් උප නායක රෝයි ඩයස්ගේ පුහුණුව යටතේ පිටියට පිවිසි නේපාල ක්‍රීඩකයෝ පන්දු රැකීමේ දී හා පන්දු යැවීමේ දී ශ්‍රී‍්‍ර ලංකාව දැඩි පීඩනයකට ලක්කිරීම කැපීපෙනුණි.නේපාල ක්‍රිකට් පිලේ සියලුම ක්‍රීඩකයින් වයස අවුරුදු 20 ට අඩු නවකයින් වීම කැපී පෙනුණි. ඔවුන් වෙතින් පීඩනයකට ලක්වූයේ ජාත්‍යන්තර තරග අත්දැකීම් ලැබ හා අන්තර් ක්‍රීඩා සමාජ තරගවල දී පෙරළිකාර ක්‍රිකට් චරිතවීම මෙහි ඇති විශේෂත්වයකි.තරගයෙන් අනතුරුව ‘දිනමිණ’ට අදහස් දැක්වූ නායක ජෙහාන් මුබාරක් ශ්‍රී ලංකා පිතිකරු බලඇණියට ප්‍රබල ලෙස දෝෂාරෝපණය කළේය. “සියලු පිතිකරුවන් වගකීම හරිහැටි ඉටු කළේ නෑ. ආසියානු ක්‍රිකට් පළමු තරගයේ දී අපේ කණ්ඩායම සියලු වැරදි දේ කළා. මෙය අද පැවැත්වෙන බංග්ලාදේශය සමග තරගයේ දී කෙසේවත් විය යුතු නෑ. චීනයේ මේ අලුත් තණතීරුව හතරේ හයේ ඒවා ගහන්න පුළුවන් එකක් නොවෙයි. නමුත් අපි ක්‍රීඩා කළා මදි. නේපාල ක්‍රීඩකයන් විශාල උනන්දුවක් ගත්තා අපව පරාජය කරන්න” යැයි මුබාරක් පැවැසීය.ශ්‍රී ලංකාව හා බංග්ලාදේශය අතර අද පැවැත්වෙන තරගයෙන් ජයගන්නා කණ්ඩායම ක්‍රිකට් රන් පදක්කම උදෙසා සටනට අවතීර්ණ වනු ඇත. එහි ප්‍රතිවාදියා පාකිස්තානය හා ඇෆ්ගනිස්තානය අතරින් ජයගන්නා කණ්ඩායමය.ශ්‍රී ලංකාව හා නේපාලය අතර ඊයේ පැවැති තරගයේ දී නේපාල ලැබූ ලකුණු 72ට වැඩිම දායකත්වයක් සැපයුවේ මල්ලා ගයනේන්ද්‍රය. ඔහු පන්දු 30 කදී ලකුණු 30 ක් ලැබුවේ හතරේ පහර 3 ක් හා හයේ පහරක් සමඟිනි. මුබාරක් කඩුලු 3 ක් හා දිල්හාර ලොකුහෙට්ටිගේ කඩුලු 2 ක් ධඳහෙලීය.ශ්‍රී ලංකා ඉනිම ජීවන්ත කුලතුංග හා කෞශල්‍ය වීරරත්න ආරම්භ කළ අතර වීරරත්න ලකුණු 6 කට දැවී ගියේය. අනතුරුව කුසල් ජනිත් පෙරේරා එක්වී ජීවන්ත සමඟ දෙවැනි කඩුල්ලට ලකුණු 24ක් එක්කරද්දී කුසල් ජනිත් ලකුණු 4කට දැවී ගියේය.එතැන් සිට ශ්‍රී‍්‍ර ලංකාවට ලකුණු 11ක් එක්වෙද්දී කඩුලු 6ක් බිද වැටුණි. ජීවන්ත කුලතුංග හතරේ පහර 2ක් හා හයේ පහරක් සමග පන්දු 20කදී ලකුණු 20ක් ලැබීය.මැද පෙළ පිතිකරුවන් අඩු ලකුණු ගණනකට පෙළට දැවී යද්දී සජීව වීරකෝන් පන්දු 17කදී නොදැවී ලකුණු 13ක් හා කෞෂල්‍ය ලොකුආරච්චි පන්දු 18කදී ලකුණු 9ක් ලබා ශ්‍රී ලංකාවට ජය හිමි කර දුන්නේය.නේපාලය සියලු දෙනා දැවී ලකුණු 72 (18.2)- කඩ්කා පාරස් 18, මල්ලා ගයනේන්ද්‍ර 30 (මුබාරක් 6/3, දිල්හාර ලොකුහෙට්ටිගේ 19/2)ශ්‍රී ලංකාව කඩුලු 8කට ලකුණු 73 (19.4) ජීවන්ත කුලතුංග 20, දිල්හාර ලොකුහෙට්ටිගේ් 10, සජීව වීරකෝන් නොදැවී 13, කෞෂල්‍ය ලොකුආරච්චි නොදැවී 9මීටර් 200න්චන්ද්‍රිකා ඉවතටමීටර් 200 මූලික වටයේ තරගයට සහභාගී වූ චන්ද්‍රිකා සුභාෂිනිට එහි අවසන් තරගයට සුදුසුකම් ලැබීමට නොහැකි විය.ඇයගේ මූලික වටයේදී ගතවූ කාලය තත්පර 24.62කි. ක්‍රිඩීකාවන් 17කින් ඇය 9වැනි ස්ථථානයටටපත්වූ අතර දැනට හොඳම කාලය වාර්තා කර සිටින ජපානයේ කිසාටෝ ෆුෂිමා තත්පර 23.75කින් තරගය නිම කළාය.දුණු විදීමපිිරිමි ඒකල තරගවලට එක්වූ ලක්මාල් රාජසිංහ කටාර් සමග පැවැති තරගය ජය ගත්ත ද කොරියාවට හා තජිකිස්තානයට පරා ජය විය.කරාතේපිරිමි කාතා ඒකල ඉසව්වේදී ජේ. රායප්පන් ඉන්දුනීසියාවේ ක්‍රීඩකයා හමුවේ පරාජය විය.ආසියානු ක්‍රීඩා උළෙලේදී ශ්‍රී ලංකාවට මෙතෙක් කිසිදු පදක්කමක් හිමිවී නැති අතර එකම බලාපොරොත්තුව වී ඇත්තේ ක්‍රිකට් පදක්කම පමණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=s1011252</link>
    <topic>සංගක්කාර හා සමරවීර ඉනිම ගොඩ නගති</topic>
    <author>වර්නන් ගුණසේකර</author>
    <content>බටහිර ඉන්දීය කොදෙව් දූපත් පිලට එරෙහිව දර්ශනීය පිතිහරඹය නියැලුණු නායක කුමාර් සංගක්කාර හා තිලාන් සමරවීරගේ වාර්තාගත සිවුවැනි කඩුලු සබඳතාව මත ශ්‍රී ලංකාව ආර්. පේ‍්‍රමදාස ජාත්‍යන්තර ක්‍රිකට් ක්‍රීඩාංගණයේ පැවැත්වෙන දෙවැනි ටෙස්ට් තරගයේ ඊයේ දෙවැනි දිනයේදී කඩුලු 5 කට ලකුණු 294 ක් රැස් කළේය.සංගක්කාර හා සමරවීර පැය 4 ක් හා මිනිත්තු 11 ක් තිස්සේ පන්දු 351 කට මුහුණ දෙමින් සිවුවැනි කඩුල්ල වෙනුවෙන් ලකුණු 170 ක් එක් කරමින් දෙරට අතර ටෙස්ට් තරගවල එම කඩුල්ල සඳහා නව වාර්තාවක් පිහිටවූහ. මේ දෙදෙනා විසින් අභිබවා ගියේ පසුගිය සතියේ ගාල්ලේ දී පැවැති පළමු ටෙස්ට් තරගයේ දී ක්‍රිස් ගේල් හා බ්‍රෙන්ඩන් නැස් තබා තිබූ ලකුණු 167 ක සබඳතාවයි.අවසානයේ සමරවීර ලකුණු 80 කට දැවී ගියේය. වර්ෂාව හේතුවෙන් ඊයේ පස්වරු 2.25 තරගය නතර කරනවිට සංගක්කාර නොදැවී ලකුණු 135 ක් රැස්කර ගෙන සිටියේය. නොදැවී ක්‍රීඩා කරන අනෙක් පිතිකරු ප්‍රසන්න ජයවර්ධන ලකුණු 12 ක් ලබාගෙන සිටියේය.මුළු ලකුණු 34 ට කඩුලු 3 ක් බිඳ වැටී තිබියදී පිටියේ එක්වූ සංගක්කාර හා සමරවීර පෙරේදා පළමු දින තරගය නතර කරන විට පිළිවෙළින් ලකුණු 25 ක් හා ලකුණු 26 ක් ලබාගෙන නොදැවී සිටියහ. ඊයේ අලුයම තෙතමනය හේතුවෙන් වේග පන්දු යවන්නන්ට උපකාරි විය හැකිව තිබූ තණ තීරුවේ කල්පනාකාරීව පන්දුවර පහර දුන් මේ දෙදෙනා ඉනිම යළි ගොඩනංවමින් දිවා ආහාරය තෙක් තම කඩුලු ආරක්ෂා කර ගැනීමට සමත් වූහ.දිවා ආහාරය සඳහා ඊයේ තරගය නතර කරන විට ශ්‍රී ලංකාව කඩුලු 3 කට ලකුණු 199 ක් රැස්කරගෙන දිවා ආහාරයෙන් පසුව යැවුණු තෙවැනි ඕවරයේ දී සමරවීර දැවී ගියේය. හතරේ පහර 8 ක් හා හයේ පහරක්ද එල්ල කොට සිටි ඔහු ඩ්වේන් බ්‍රාවෝගේ පන්දුවකට ‘ෆයින් ලෙග්’ හි ෂේන ෂිලිංෆෝඩ් අතට උඩ පන්දුවක් දෙමින් දැවී ගියේය.සමරවීරගේ දැවීයාමෙන් පසුව පිටියට පිවිසි ඇන්ජලෝ මැතිව්ස් වැඩි වේලාවක් පිටියේ රැඳී නොසිටින බවක් මුලසිටම ඔහුගෙන් දිස්විණි. දෙවතාවක් ම දැවී යාමෙන් බේරීමට තරම් ඔහු වාසනාවන්ත විය. තෙවැනි වතාවේ කෙමාර් රෝච්ගේ පන්දුවකට කඩුලු රකින කාල්ටන් බෝ වෙත උඩ පන්දුවක් දෙමින් මැතිව්ස් දැවී යන විට ලබාගෙන සිටියේ ලකුණු 25 ක් පමණි. පන්දු 40 කට මුහුණ දුන් ඔහු හතරේ පහරක් හා හයේ පහරක්ද එල්ල කළේය.දැවී ගිය පන්දුවට පෙර පන්දුවට ඉදිරියට පැමිණ මැතිව්ස් එල්ල කළ උඩ පන්දුව රැක ගැනීමට ‘මිඩ් ඕන්’ හි පන්දු රකිමින් සිටි ෂිවනේරියින් චන්දරපෝල් අසමත් විය. මැතිව්ස් ඊයේ ඔහු මුහුණ දුන් දෙවැනි පන්දුවේදීම (ඩ්වේන් බ්‍රාවෝගේ) දුන් උඩ පන්දුව රැක ගැනීමට ‘ලෙග් ස්ලිප්’ කලාපයේ පන්දු රකිමින් ගෙන සිටියදීද දැවී යාමෙන් බේරිණ.ඩ්වේන් බ්‍රාවෝගේ පන්දුවකට ‘හුක්’ පහරක් එල්ල කිරීමට ගත් අසාර්ථක උත්සාහයේ දී පිත්තේ අග වැදී ඉහළ නැගි පන්දුව රැකගැනීමට බ්‍රාවෝ හා චන්දරපෝල් යන දෙදෙනාම දිව ගියද ‘මිඩ් විකට්’ හිදී එම උඩපන්දුව රැක ගැනීමට දෙදෙනාම අසමත් වූහ.ඕවර 80 ක් අවසානයේ මුළු ලකුණු සංඛ්‍යාව කඩුලු 4 කට 238 ක්ව තිබියදී දෙවැනි නව පන්දුව යොදා ගැනිණි. ඊට පෙර සංගක්කාර ඔහුගේ 24 වැනි ටෙස්ට් ශතකය වාර්තා කළේය.සංගක්කාරද ලකුණු 118 ක් ලබාගෙන සිටියදී දැවී යාමෙන් බේරිණි. පා පෙදෙසින් ආ ඩ්වේන් බ්‍රාවෝගේ පන්දුවකට ‘සංගා’ එල්ල කළ උඩ පන්දුව කඩුලු රකින බෝ අතින් ගිලිහිණි. සංගක්කාර හා මැතිව්ස් 5 වැනි කඩුල්ල වෙනුවෙන් ලකුණු 69 ක් එක් කළහ.මිනිත්තු 379 ක් හා පන්දු 252 ක සංගක්කාරගේ නොදැවුණු ඉනිමට හතරේ පහර 16 ක් හා හයේ පහරක් ඇතුළත්ව තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=s1011253</link>
    <topic>අළු බඳුන ටෙස්ට් තරග මාලාව අද ඇරැඹේ</topic>
    <author/>
    <content>එංගලන්තය හා ඕස්ට්‍රේලියාව අතර පවත්වනු ලබන ඓතිහාසික අළු බඳුන ටෙස්ට් තරග මාලාවේ පළමු ටෙස්ට් තරගය අද (25) ඕස්ට්‍රේලියාවේ බ්‍රිස්බේන් නුවර දී ඇරැඹේ.1882 වසරේ එංගලන්තයේ පැවැති සුප්‍රකට එංගලන්ත ඕස්ට්‍රේලියානු ටෙස්ට් තරගයෙන් එංගලන්තය පරාජය වූ අතර එය එංගලන්ත භූමියේදී ඕස්ට්‍රේලියාව ලැබූ ප්‍රථම ජයග්‍රහණයද විය. එම පරාජයෙන් පසුව එංගලන්තයේ ක්‍රිකට් මිය ගිය බවටත් ආදාහන කටයුතු වලින් පසු එහි අළු ඕස්ට්‍රේලියාවට රැගෙන ගිය බවටත් එකල එංගලන්ත මාධ්‍ය මගින් ප්‍රකාශ කරමින් එම පරාජය විවේචනය කරනු ලැබීමෙන් බිහි වූ අළු බඳුන ටෙස්ට් තරග මාලාව ජාත්‍යන්තර ටෙස්ට් පිටියේ ඉපැරැණිතම ටෙස්ට් තරගමාලාව ලෙස සැලකේ.බ්‍රිස්බේන් ක්‍රීඩාංගණයේදී පසුගිය වසර 24 පුරාම එංගලන්තය පරාජයට පත්වී තිබෙන අතර ඕස්ට්‍රේලියාව මේ ක්‍රීඩාංගණයේ පැවැති අවසන් ටෙස්ට් තරග 21 කම ජය හිමි කර ගැනීමට සමත් විය. එමෙන්ම දෙපිල අතර මේ ක්‍රීඩාංගණයේ පැවැති ටෙස්ට් තරග 18 න් එංගලන්තයට ජය ගැනීමට හැකි වූයේ තරග 4 ක් පමණි. පසුගිය වසරේ එංගලන්තයේ පැවැති අළු බඳුන ටෙස්ට් තරගමාලාවෙන් තරග 2 – 1 ක් ලෙස ජය හිමි කර ගැනීමට එංගලන්තය සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=s1011254</link>
    <topic>රාජ්‍යසේවා වොලිබෝල් අද සහ හෙට</topic>
    <author/>
    <content>රාජ්‍යසේවා වොලිබෝල් තරගාවලිය අද (25) සහ හෙට (26) දෙදින ටොරින්ටන් ක්‍රීඩා සංවර්ධන දෙපාර්තමේන්තු ක්‍රීඩාංගණයේදී පැවැත්වේ.මේ තරගාවලිය සඳහා ‘ඒ’, ‘බී’ සහ ‘සී’ කාණ්ඩ යටතේ කාන්තා හා පිරිමි තරග ද අවුරුදු 35න් ඉහළ කාන්තා සහ අවුරුදු 40න් ඉහළ සහ අවුරුදු 50න් ඉහළ පිරිමි තරග ද පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=s1011255</link>
    <topic>2010 සමස්ත ලංකා 10න් පහළ කාන්තා ඊ කොටසේ සූරතාවය කැලණිය ශ්‍රී ධර්මාලෝකයට</topic>
    <author/>
    <content>අන්තර් පාඨශාලයීය මේස පන්දු සංගමය මගින් මෙහෙයවන ලද 2010 සමස්ත ලංකා 10න් පහළ කාන්තා ඊ කොටසේ සූරතාවය දිනාගැනීමට කැලණිය ශ්‍රී ධර්මාලෝක විද්‍යාලයීය කණ්ඩායම සමත් විය.ඉදිරි පෙළ වමේ සිට මේස පන්දු කණ්ඩායම භාර ආචාරිණී තනුජා දිල්හානි මහත්මිය විදුහල්පති ඒ. ජී. නිමල් ජයවීර මහතා (මැද) මේසපන්දු කණ්ඩායම භාර ආචාර්ය ආර්. පී. කේ. රන්කොත් මහතා, පසුපෙළ කණ්ඩායම් නායිකා ඩී. එල්. කෙවින්යා හංසලී රදීශා (වමේ) ජේ. එම්. සී. අමාලි ජයසිංහ සේමිනි සෙනාරා සේනාධීර, එන්. ඉෂිනි ධනාශා වික්‍රමරත්න මෙහි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=s1011256</link>
    <topic>13න් පහළ ක්‍රිකට්තරග 2ක ජය මහානාම විදුහලට</topic>
    <author/>
    <content>පළමු කාණ්ඩයේ දෙවැනි වටයේ තරග 3 කින් තරග 2ක පළමු ඉනිමේ ජය ලබමින් කොළඹ මහානාම විදුහල 3 වැනි වටය සඳහා සුදුසුකම් ලබා ගත්තේය.මෙම තරගවලදී මහානාම විදුහල වෙන්නප්පුව ජෝශප් වාස්, කළුතර මහා විද්‍යාලය පරාජය කළ අතර, කොළඹ රාජකීය විදුහල සමඟ පැවැති තරගය අයහපත් කාලගුණය මත ජය පරාජයෙන් තොරව අවසන් විය.රාජකීය – මහානාමකොළඹ රාජකීය පළමු ඉනිම - සියලු දෙනා දැවී ලකුණු 113 - සහන් තෙන්නකෝන් 34, (භානුක හෙන්නායක 37/3, තනුල වික්‍රමසිංහ 8/2 යසිරු පීරිස් 18/2, දිනුක කරුණානන්ද 20/3)මහානාම පළමු ඉනිම - 96/5-සහන් පීරිස් නොදැවී 52, (සහන් තෙන්නකෝන් 34/3)මහානාම- ජෝශප් වාස්වෙන්නප්පුව ජෝශප් වාස් පළමු ඉනිම සියලු දෙනා දැවී ලකුණු 82 - පසිදු නයනානන්ද 43, (යසිරු පීරිස් 20/6)මහානාම පළමු ඉනිම - සියලු දෙනා දැවී ලකුණු 204 - සෙනුර පෙරේරා 66, නිදුක වැලිකල 38, සහන් පීරිස් 20. (විමුක්ති චින්තක 41/4, ඩබ්ලිව්. ඩබ්ලිව්. ඒ. ආර්. ප්‍රනාන්දු 41/3, පසිදු නානායක්කාර 28/2)ජෝශප් වාස් දෙවැනි ඉණිම කිසිවකු නොදැවී ලකුණු 11මහානාම – කළුතර විද්‍යාලයමහානාම පළමු ඉනිම 151/6 - සහන් පීරිස් 45, සෙනුර පෙරේරා 28, තනුල වික්‍රමසිංහ 27, (ප්‍රවීන් නිම්සර 36/3, පැතුම් නිශ්ශංක 43/2)කළුතර විද්‍යාලය පළමු ඉනිම - සියලු දෙනාම දැවී 47 - පැතුම් නිශ්ශංක 20 (සහන් පීරිස් ලකුණු 2/4, යසිරු පීරිස් ලකුණු 24/3, තනුල වික්‍රමසිංහ ලකුණු 12/2)කළුතර විද්‍යාලය දෙවැනි ඉනිම - 52/3, පැතුම් නිශ්ශංක නොදැවී 29..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=s1011257</link>
    <topic>ක්‍රීඩා සැණකෙළිය 27දා</topic>
    <author/>
    <content>ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්තිය නිමිතිකොට ගෙන ක්‍රීඩා අමාත්‍යාංශය, ක්‍රීඩා සංවර්ධන දෙපාර්තමේන්තුව, ජාතික ක්‍රීඩා සංගම් හා ශ්‍රී ලංකා ක්‍රිකට් ආයතනය එකමුතුව 27දා පෙ.ව. 6.00 සිට රාත්‍රී 10 දක්වා කොළඹ, ටොරින්ටන් පෙදෙස, ක්‍රීඩා සංවර්ධන දෙපාර්තමේන්තු ක්‍රීඩාංගණයේ්දී ක්‍රීඩා සැණකෙළියක් පැවැත්වීමට කටයුතු සූදානම් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=f1011251</link>
    <topic>සංවර්ධනය ජනතාවටසමීප කිරීමේ අභියෝගය</topic>
    <author>රාමන්</author>
    <content>මෙතෙක් නියෝජ්‍ය හා කැබිනට් නොවන අමාත්‍යවරුන් ලෙස කටයුතු කළ තරුණ අමාත්‍යවරුන් රැසකටම කැබිනට් අමාත්‍ය පදවි හිමි වෙලා. ප්‍රථම වරට ජ්‍යෙෂ්ඨ අමාත්‍ය සංකල්පය හඳුන්වා දෙනු ලබන්නේ ද මෙවරයි. අත්දැකීම් සහිත අමාත්‍යවරුන් නව දෙනෙක් ජ්‍යෙෂ්ඨ අමාත්‍යවරුන් ලෙස පත්වීම් ලැබ සිටිනවා. මේ නිසා කැබිනට් අමාත්‍යවරුන් හා ජ්‍යෙෂ්ඨ අමාත්‍යවරුන් ගෙන් සමන්විත කැබිනට් මණ්ඩලයක් වත්මන් රජය සතුයි. මෙහි දී අමාත්‍යාංශවල ප්‍රමාණය වැදගත් වන්නේ නැහැ.ඊට අනුබද්ධ ආයතනවල ප්‍රමාණය ද වැදගත් නැහැ. ජනතාව වෙනුවෙන් සේවය කිරීමේ දී මේ සෑම අමාත්‍යාංශයකටම අති විශාල වැඩ කොටසක් පැවරෙනවා. උදාහරණයක් ලෙස ගත්තොත් සමාජසේවා අමාත්‍යාංශය බැලූ බැල්මට කුඩා වුව ද එහි වපසරිය අති විශාලයි. නිර්මාණශීලී වැඩ සේවාවකට තිබෙන ඉඩකඩ වැඩියි.වත්මන් ජනාධිපතිවරයා කම්කරු අමාත්‍යාවරයා ලෙස 1994 දී පත් වන විට එය එතරම් වැදගත් අමාත්‍යාංශයක් වුණේ නැහැ. එහෙත් ඔහු විසින් ටික කලකදී එය වැදගත් මෙන්ම කැපී පෙනෙන අමාත්‍යාංශයක් බවට පත් කළා. මේ නිසා නිර්මාණශීලීව කල්පනා කිරීමෙන් හා කැපවීමෙන් වැඩ කිරීමෙන් ඕනෑම අමාත්‍යාංශ විෂයක් වගකීම හා වපසරිය වැඩි කර ගත හැකියි.විශේෂයෙන් ම නවක කැබිනට් අමාත්‍යවරුන් නව ජීවයකින් යුතුව වැඩ කරන අයුරු රටම බලා සිටිනවා. ඒ අය කැබිනට් මණ්ඩලයට නවකයන් වුවද දේශපාලනයට නවකයන් නොවෙයි. නියෝජ්‍ය ඇමැතිවරුන් ලෙස අත්දැකීම් පිරිසක්. එම අත්දැකීම් තම අමාත්‍යංශ මෙහෙයවීමට හොඳින් උපයෝගි කරගනු ඇතැයි ජනතාව බලාපොරොත්තු වෙනවා.ජනතාවගේ පැත්තෙන් මේ ආණ්ඩුවට දිය යුතු හැම සහායක්ම දී අවසන්. ප්‍රාදේශීය සභාවේ සිට ජනාධිපති දෙවැනි පදවි ප්‍රාප්තිය දක්වාම බලය දී අවසන්. රජයකට එහෙම බලය දී පැත්තකට වී බලා සිටීමෙන් ද වැඩක් සිදු වන්නේ නැහැ. රජය සමඟ යම් සංවාදයකට හා සහයෝගීතාවකට යා යුතුයි. එසේ ජනතාවගේ සහාය ලබා ගැනීමේ ක්‍රමවේදයක් ද රජයක් සතු විය යුතු යි. එම ක්‍රමවේදය රටේ පාලකයා ලෙස ජනාධිපතිවරයාට තනිව අධීක්ෂණය කළ නොහැකියි.රටේ නායකයා ලෙස ජනාධිපතිවරයා මහින්ද චින්තන ඉදිරි දැක්ම ඉදිරිපත් කර තිබෙනවා. එම මහින්ද චින්තන ඉදිරි දැක්මේ සැලැසුම් හා පොරොන්දුු ක්‍රියාත්මක කරමින් ඒ අයුරින් ලබා දෙන සහාය ජනතාවට සමීප කරවීමේ වගකීම විෂයානුබද්ධව අමාත්‍යාංශවලට පැවරෙනවා.උදාහරණයක් වශයෙන් 2012 දී රටේ සැමට විදුලිය නම් එම සංකල්පය ක්‍රියාවට නැංවීමේ වගකීම පැවරෙන්නේ විදුලි බල හා බලශක්ති අමාත්‍යාංශයට අදාළ අරමුණු ඉටුකර ගැනීමේ වගකීම වෙනුවෙන් පහළ සේවකයාගේ සිට ඉහළ නිලධාරියා දක්වා කැපවීමෙන් වැඩකිරීමට සිදු වෙනවා. ඔවුන්ට ජනතා මුදලින් වැටුප් හා දීමනා ගෙවන්නේ එම සේවයට ගෙවීමක් වශයෙන්. අනිත් හැම විෂයයක් සම්බන්ධයෙන් ම සරල පිළිවෙත මෙයයි.අවසානයේ සමස්තයේ ප්‍රතිඵලය රජයේ ජනප්‍රියත්වයට හා රජය කෙරෙහි මහජන ප්‍රසාදය ඇති වීමට හේතු වෙනවා. ජනතාවට පළමුව සමස්තය ලෙස ද දෙවනුව විෂයානුබද්ධව ද කල්පනා කරන නිසා දුර්වල තැන් විටින් විට නිවැරැදි කිරීමට ජනාධිපතිවරයාට සිදු වෙනවා. අමාත්‍යවරුන් සමඟ සුහදව හා විටෙක ඔවුන්ගේ උපදේශකයෙකු ලෙස පිහිටා කටයුතු කරන මෙන් සියලුම අමාත්‍යාංශ ලේකම්වරුන් අමතා ජනාධිපති මහින්ද රාජපක්ෂ මහතා විශේෂ ප්‍රකාශයක් කෙළේ දේශපාලන නායකත්වය හා පරිපාලන නායකත්වය අතර යම් තුලනයක් ඇති කිරීමට බව පෙනෙනවා.එම තුලනය රජයක කාර්යක්ෂමතාවයට හා යහ පැවැත්වට වැදගත්. මේ නිසා පරිපාලනමය වශයෙන් බල අධිකාරයන් ගොඩනඟා ගැනීමට කිසිවෙකුට ඉඩක් නැහැ. ආණ්ඩුවේ දේශපාලන නායකත්වය විෂයානුබද්ධව අමාත්‍යාංශවලට ලබා දෙන්නේ අමාත්‍යවරුන් ජනතාවට සෘජුව වගකියන්නේ ඔවුන් ජනතාව අවසානයේ ගනු දෙනු බේරා ගන්නේ දේශපාලන නායකයා සමඟ. මේ නිසා මහින්ද චින්තන ඉදිරි දැක්ම ක්‍රියාත්මක කිරීමේ මූලික වගකීම අමාත්‍යවරුන්ට පැවරෙනවා.ඊට සහාය දීම ඒ සඳහා ඇවැසි ජවය ලබා දීම අමාත්‍යාංශ ලේකම්වරුන්ගේ නායකත්වයෙන් සේවක ප්‍රජාවගේ වගකීමක්. මෙහි දී අදාළ අමාත්‍යාංශවලට මූල්‍ය බලධාරියා වන්නේ ලේකම්වරයා ය. මේ නිසා අමාත්‍යාංශ ලේකම්වරුන්ට දැඩි වගකීමක් පැවරෙනවා. මහින්ද චින්තන ඉදිරි දැක්ම අනුව අදාළ අමාත්‍යාංශවල සේවය ජනතාවට සමීප කරවීම උදෙසා “ඒ. ආර්. එෆ්. ආර්” රෙගුලාසි ගලපා ගැනීමේ වගකීම අමාත්‍යලේකම්වරුන්ගේ් නායකත්වයෙන් අදාළ කාර්ය මණ්ඩලවලට පැවරෙන බව අමුතුවෙන් කිව යුතු නැහැ.සමස්ත වශයෙන් මේ සියල්ලේ අවසන් අරමුණ ජනතාවගේ හෙට දවස ශක්තිමත් කිරීමයි. ඒ ගමනේ 2005 සිට 2010 දක්වා යුගය සාර්ථකයි. ත්‍රස්තවාදයෙන් රට නිදහස් කර ගැනීම, රටට පූර්ණ සාමයක් උදාකර ගැනීම, ආර්ථික වශයෙන් ස්ථාවරත්වයකට පැමිණීම, සංවර්ධනය පැත්තෙන් ඉදිරියට යන රටක් ලෙස තහවුරු වීම වැනි මූලික කාරණා වැදගත්.උදා වී තිබෙන්නේ එම ගමනේ දෙවැනි අදියරයි. එහි දැක්ම මහින්ද චින්තන ඉදිරි දැක්මයි. මේ ගමනට අදාළ ත්‍රස්ත විරෝධි සටනක් නැහැ. ඇත්තේ ආර්ථික සංවර්ධනය වේගවත් කිරීමයි. ආර්ථික වශයෙන් ශක්තිමත් රටක් බවට පත් කිරීමටයි. ආර්ථික සංවර්ධනය වේගවත් කිරීමට ආයෝජනය අවශ්‍යයි. ආයෝජනය නැති සංවර්ධනයක් නැහැ.මෙවර අයවැය සැකසී තිබෙන්නේ ඊට අදාළවයි. සමහර ක්ෂේත්‍රවල මුදාහැර තිබෙන බදු සහන ආයෝජන අපේක්ෂාවෙන් කළ ඒවායි. පසුගිය දා දිවුරුම් දුන් කැබිනට් මණ්ඩලයේ හා අමාත්‍යාංශවල පරිපාලනය මෙහෙයවන ලේකම්වරුන්ගේ වගකීමට ද ආයෝජන දිරිගැන්වීමේ යෝජනා යටත් වෙනවා. අය වැය යෝජනාවල සඳහන් ආයෝජන දිරි ගැන්වීම් ක්‍රියාවට නැංවීමේ යටිතල පහසුකම් සකස් කළ යුත්තේ ඊට අදාළ අමාත්‍යාංශ මඟින්.කිසියම් ආයෝජකයෙකුට යටිතල පහසුකම් සලසා ගැනීම ප්‍රශ්නයක් නම්, තම ආයෝජනවලට අවශ්‍ය භූමියක් සොයා ගැනීමේ දී අනවශ්‍ය කරදරවලට මුහුණ දීමට සිදු වන්නේ නම්, කඩිනමින් රජයෙන් ලැබෙන සේවාවන් නොලැබෙන්නේ නම් කොතරම් සහන අය වැය මඟින් ලබා දුන්නත් පලක් වෙන්නේ නැහැ. ඊට සහායවන යන්ත්‍රණය ආයෝජකයන් සතුටු වන ආකාරයට සැකසිය යුතුයි. එසේ නොවන්නේ නම් බදු සහනවලින් පමණක් තෘප්තිමත් වී ආයෝජකයන් පැමිණෙන්නේ නැහැ.රජය රාජ්‍ය හා පෞද්ගලික ආයෝජන මත රටේ සංවර්ධනය වේගවත් කිරීමට කටයුතු කරමින් සිටින බවයි ; අය වැය යෝජනාවලින් පැහැදිලිවෙන්නේ. ඊට අවශ්‍ය යන්ත්‍රනය නිසි පරිදි සැලසෙන්නේ නැත්නම් ඉන් පලක් වන්නේ නැති බව මීට ඉහත අත්දැකීම්වල දී ද පැහැදිලි යි. මේ සමඟම ජනතාවගේ පැත්තෙන් එල්ලවන අභියෝගය සංවර්ධනයේ ප්‍රතිලාභ තම ජීවිතවලට සමීප කරවන්නේ කෙසේ ද යන්නයි. පාරක කඩිනමින් ගමන් කිරීමට හැකි නම් මාර්ග සංවර්ධනයේ ප්‍රතිලාභ ජන ජිවිතයට දැනෙනවා. එය පමණක් ප්‍රමාණවත් වන්නේ නැහැ. සමස්තයක් වශයෙන් එය පෞද්ගලික වන සේ කුටුම්භයක ආර්ථික මට්ටම ඉහළට ඔසවා තැබීමට හේතු විය යුතුයි.එසේ නොමැති ව බඩු මිල ප්‍රශ්නයට උත්තරයක් ලැබෙන්නේ නැහැ. බඩු මිල ප්‍රශ්නයට පිළිතුර බඩු අඩු කිරීම හෝ පඩි වැඩි කිරීම නොවෙයි. ජනතාවගේ ජීවන මට්ටම ඔසවා තැබීමයි. ජීවන මට්ටම ඔසවා තැබීමට නම් සංවර්ධනය ජනතාවට සමීප කළ යුතුයි. ඊට රටේ රාජ්‍ය පරිපාලන ව්‍යුහය කාර්යක්ෂම කිරීම අත්‍යාවශ්‍යයි. හෝන්දු මාන්දු ගතානුගතික පරිපාලන යන්ත්‍රණයකින් එවැන්නක් ඉටු වන්නේ නැහැ.එසේ නොවන ප්‍රමාණය ජනතාවට පෞද්ගලිකව සංවර්ධනයේ ප්‍රතිලාභ අත්වීම ප්‍රමාද වෙනවා. එය නව රජය ඉදිරියේ ජය ගත යුතු අභියෝගයක් සේ ඉස්මතු වී තිබෙන බව කිව යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=f1011252</link>
    <topic>ජනතාවට සහන දීලා රණවිරුවන් ගැනත් බැලුවා</topic>
    <author>සටහන බුද්ධික සමන් ගුණවර්ධන</author>
    <content>ජනාධිපතිවරයා විසින් 2011 වර්ෂය සඳහා ඉදිරිපත් කරන ලද අයවැය ලේඛනය, මහින්ද චින්තනයේ දී පොරොන්දු වූ පරිදි අප මවුබිම ආසියාවේ ආශ්චර්යය බවට පත්කිරීමේ ඉලක්කය කරා ළඟාවීමක් බව පැවසිය යුතුයි. පළමු වරට 2005 වර්ෂයේ දී එතුමා බලයට පත්වන විට දෙකඩ වී තිබූ රට එතුමා විසින් සිංහ කොඩිය මුළු රට පුරා ලෙළදෙන, පේදුරු තුඩුවේ සිට දෙවුන්දර තුඩුව දක්වා ඕනෑම කෙනෙකුට ගමන් කළ හැකි සාමකාමී එකම රටක් බවට පත් කළේය.ඒ ඊට කලින් එතුමා වූ පොරොන්දුවක් ඉටු කරමිනි. එමෙන්ම ත්‍රස්තවාදය සම්පූර්ණයෙන්ම අතුගා දැමීම සඳහා ගෙනගිය මානුෂික මෙහෙයුම් මධ්‍යයේ රටේ සංවර්ධන ක්‍රියාදාමයන් ද එතුමා අමතක කළේ නැත. වරාය පහක් ගොඩ නැගීම, විදුලි බලාගාර ඉදිකිරීම, අධිවේගී මාර්ග, ග්‍රාමීය මට්ටමේ මංමාවත් ප්‍රතිසංස්කරණය කිරීම ආදී විවිධ සංවර්ධන මෙහෙයුම් මේ මානුෂික මෙහෙයුමට සමගාමීව සිදුවිය.එතුමාගේ දෙවැනි පදවි ප්‍රාප්තිය සිදුවන විට මහින්ද චින්තනයේ මූලික පරමාදර්ශයක් වූ එකම රටක් යන සංකල්පය යථාර්ථයක් කිරීමට එතුමාට හැකිවී තිබේ. ඊළඟට තිබෙන්නේ මේ රට ආසියාවේ ආශ්චර්යය කිරීමේ ඉලක්කයයි. ඒ සඳහා මේ අය වැය කදිම සාධකයක් බව කිව යුතුම ය.ඉතිහාසයේ මුදල් ඇමැතිවරු ඉදිරිපත් කරන ලද අය වැය ලේඛන දෙස බලනවිට මේ අය වැය ලේඛනය ඓතිහාසික අය වැය ලේඛනයක් මෙන්ම විශ්ව කීර්තියට පත් විශ්වකර්ම ජනපතිවරයෙකු ද වන මුදල් අමාත්‍යවරයෙක් ඉදිරිපත් කරන විශ්වකර්ම අය වැය ලේඛනයක් ලෙස නම් කිරීම වටී.විදේශ ආයෝජනමේ මගින් දැනට රටේ පවතින ප්‍රධාන ප්‍රශ්න සඳහා විසඳුම් වශයෙන් දීර්ඝකාලීන හා කෙටිකාලීන සැලසුම් හා යෝජනා ඉදිරිපත් කර තිබීම වැදගත් කාරණයකි. ඒ අනුව රටේ විවිධ අංශවල පවතින ගැටලුවලට විසඳුම් ලැබෙනු ඇත.සෑම රජයක් ම මුහුණදුන් ජීවන වියදම් ප්‍රශ්නයට විසඳුම් දීර්ඝකාලීනව හා කෙටිකාලීනව මේ අය වැයෙන් ඉදිරිපත් කර තිබෙන අතර ඒ දීර්ඝකාලීන විසඳුම් අතර ආනයන ආදේශන ප්‍රතිපත්තිය තවදුරටත් ක්‍රියාත්මක කිරීම මගින් කෘෂිකාර්මික සංවර්ධනයක් මෙන්ම සාම්ප්‍රදායික අපනයන හා සුළු අපනයන භෝග ආපයනය වැඩි කිරීම ද සිදුවේ. එමෙන් ම ඒ සඳහා අවශ්‍ය බදු සහන ද ඇතිකර දී තිබේ. තවද විදේශ ආයෝජන රටට ඇදී එන පරිදි වූ ආකර්ශනීය යෝජනා ඉදිරිපත් කර තිබීම ද ඒ අතර වැදගත් වේ.පවතින රැකියා ප්‍රශ්නයට විසඳුම් වශයෙන් විදේශ ආයෝජන මගින් කර්මාන්ත ඇතිකෙරෙන සංවර්ධන ක්‍රියාදාමයකට මුලපුරන අතර රට තුළ ස්වයං රැකියාවල යෙදෙන්නන්ට ශක්තියක් වන යෝජනා ඇතුළත් කිරීම හා දැනට ස්වයං රැකියාවල යෙදී සිටින අයට විශාල පහසුකම් ඇති කිරීම වැදගත් කාරණයකි.රටේ නිෂ්පාදන ක්‍රියාදාමයට අවශ්‍ය අමුද්‍රව්‍ය ආදිය ආනයනය කිරීමේ දී යෝජනා කර ඇති බදු සහන මෙහිලා ඉතා වැදගත් ය. මේ යෝජනා රැකියා වියුක්තියටත්, පවතින ජීවන වියදම අඩු කර ගැනීමටත්, රට තුළ නිෂ්පාදන වැඩිදියුණු කිරීමටත් ඉතා වැදගත් වේ.රජයේ සේවකයන් මුහුණදුන් වැටුප් විසමතා සම්පූර්ණයෙන් ම ඉවත් කිරීම සඳහා වූ පොරොන්දුව මේ අයවැයෙන් ඉටු කර දී ඇති අතර එය ඉතා ඉක්මනින් සිදු කිරීමටත් කටයුතු සිදුකෙරෙයි. රජයේ සේවකයන්ට වැඩිකර ඇති වැටුප හා ජීවන වියදම් දීමනා විසමතා ඉවත් කිරීම මඟින් සිදුවන වැටුප් වැඩිවීම ද මේ සමඟ අප සැලකිල්ලට ගත යුතුයි.මුළු රටේ ම ජනතාව වෙනුවෙන් සෑම අංශයකම විහිදී යන පරිදි මේ අය වැය යෝජනා ඉදිරිපත් කර තිබීම මේ අය වැයේ විශේෂම ලක්ෂණයකි. විශ්‍රාමිකයන් අතර තිබූ වැටුප් විසමතාවලට ද ස්ථීර විසඳුමක් යෝජනා කර තිබෙන අතර ජීවන වියදම් දීමනාව ද ඔවුන්ට ලබාදීම යම් සහනදායී පියවරක් බව මතක් කළ යුතුයි. උපාධිධාරීන් දස දහසකට රැකියා ලබාදීමටත් තරුණ තරුණියන් තුන් ලක්ෂයකට වෘත්තීය පුහුණු ලබාදීමට ද මේ අය වැයෙන් මුදල් වෙන්කර තිබේ. එය මෙරට රැකියා ප්‍රශ්නය විසඳීමට ප්‍රධාන යෝජනාවක් ලෙස නම් කළ හැකියි. ඒ අතර රාජ්‍ය බැංකු මූල්‍ය ආයතනයන්ට ද උපාධිධාරීන් 1500 ක් බඳවා ගැනීමද සිදුවේ.සහනාධාරවිදේශ විනිමය සංචිතය වැඩිකර ගැනීම සඳහා අපනයන සංවර්ධන කටයුතු පුළුල් කිරීමටත් සංචාරක කර්මාන්තය දියුණු වන පරිදි යෝජනා ඉදිරිපත් කිරීමත් කැපීපෙනෙන තවත් අංගයකි. මෙවැනි දීර්ඝකාලීන හා කෙටිකාලීන විසඳුම් මධ්‍යයේ එතෙක් ජනතාවට ලබා දුන් සහනාධාර, විශේෂයෙන් පොහොර සහනාධාරය, සමෘද්ධි සහනාධාරය ආදිය නොනවත්වාම ලබාදීමට පොරොන්දු වී තිබීම ද ඉතා වැදගත් ය.ඒ සමඟ ම උසස් අධ්‍යාපනය සෞඛ්‍ය ආදී අංශ වෙනුවෙන් ද ජනතාව මුහුණදෙන ප්‍රවාහන ප්‍රශ්නය වෙනුවෙන් ද යෝජනා රාශියක් මේ අය වැයෙන් ඉදිරිපත් කර තිබේ.මුළු රටම ත්‍රස්තවාදයෙන් මුදාගත් ජනාධිපතිවරයා මුදල් ඇමැතිවරයා වශයෙන් 2011 සඳහා ඉදිරිපත් කරන මේ අය වැය මුළු රටම හදන අය වැයක් ලෙසත් ආර්ථිකය තුළ මෙතෙක් සිදුවී ඇති වැරදි නිවැරදි කිරීම සඳහා වූ අය වැයක් ලෙසත් නම් කළ හැකියි.ජනතාව මුහුණදෙන නිවාස ප්‍රශ්නයට මේ අය වැයෙන් ස්ථිරසාර විසඳුම් ලැබේ. අඩු ආදායම්ලාභීන්ට නිවාස 70000ක් ඉදිකිරීම සඳහා විශේෂ යෝජනා සහ අරමුදල් වෙන්කර තිබෙනවා මෙන්ම රාජ්‍ය සංස්ථා හා පෞද්ගලික අංශයේ සේවයේ නියුතු සියලුදෙනා වෙනුවෙන් සේවා නියුක්තිකයන්ගේ ද දායකත්වයත් විශ්‍රාම වැටුප් ගෙවීම සඳහා විශේෂ අරමුදලක් ඇති කිරීමට ප්‍රතිඥා දී තිබීම ද සදහන් කළ යුතුයි. මෙය ලක්ෂ හැටකට අධික වැඩ කරන ජනතාවට දී ඇති ප්‍රධාන සහනයකි.සරල බදු ක්‍රමයක්අඩු ආදායම්ලාභීන්ට අත්‍යවශ්‍ය ආහාර ද්‍රව්‍ය වන සහල්, සීනි, පරිප්පු, තිරිඟු පිටි, කරවල සහ කිරිපිටි තමන්ට දරාගත හැකි මිල ගණන්වලට තමන්ට අවශ්‍ය ප්‍රමාණයට ලබාදීමට විශේෂ වැඩපිළිවෙළක් සකස් කර තිබීම මුළුමහත් රටේ අඩු ආදායම් ලබන අයවලුන්ට සුවිශේෂ සහනයක් වී ඇත. කොතරම් මුදල් අමාරුකම් තිබුණත්, අය වැය හිඟය රුපියල් බිලියන 433 ක් වූවත් යම් යම් අංශ සඳහා දිය යුතු සහන දීමට ද පියවර ගෙන තිබේ. ආගමික ස්ථාන, වෘත්තීය පුහුණු ආයතන, පාසල්, රජයේ රෝහල්, විශ්වවිද්‍යාල ආදියට සහනදායී ලෙස විදුලිබල ගාස්තු 25%කින් අඩු කිරීමට ද යෝජනා වී තිබේ. සුළු හා මධ්‍ය පරිමාණ ව්‍යාපාර තවදුරටත් දැනට පවතින සහන ගාස්තු මත පවත්වාගෙන යාමට ද පියවර ගෙන ඇත.රට බේරාගත් රණවිරුවන් ද මේ අය වැයෙන් අමතක කර නැහැ. යුද්ධයේ දී මියගිය හා ආබාධිත තත්ත්වයට පත් වූ රණවිරුවන්ගේ පවුල් සුභ සාධනයට රුපියල් මිලියන තුන් දහසක් පමණ වැය කිරීමට ද රණවිරු පවුල්වල තුන්වැනි දරුවා වෙනුවෙන් රුපියල් ලක්ෂයක දීමනාවක් ගෙවීමට ද යෝජනා වී තිබේ.එමෙන්ම රටේ පවතින සංකීර්ණ බදු ක්‍රමයට විසඳුමක් ලෙස බදු ක්‍රමයේ වෙනසක් කරමින් සෑම අංශයක් සඳහාම සරල බදු ක්‍රමයක් මේ අය වැයෙන් යෝජනා වී ඇත.රාජ්‍ය සේවකයන්ගේ උපයනවිට ගෙවීමේ බද්ද ඉවත් කිරීම ද බදු ගෙවීමේ දී ආදායම් සීමාව රුපියල් ලක්ෂ තුනේ සිට පහ දක්වා ඉහළ නැංවීම ද විශාල ජන කොටසක් සඳහා යෝජනා වී ඇති සහනයකි. රජයේ සේවකයන්ට කරන ලද වැටුප් වැඩි කිරීම්වලට අමතරව මේ සහන ද සැපයෙන බව මතක් කළ යුතුයි.බැංකුවලින් මුදල් ආපසු ලබා ගැනීමේ දී මෙතෙක් අය කළ බදු ද ඉවත් කර ඇත. මුල්‍ය සමාගම් විසින් සපයන මුල්‍ය සේවා වෙනුවෙන් අය කරන ලද 20%ක වැට් බද්ද 12% දක්වා අඩු කිරීම ද තවත් සහනයකි. එමෙන් ම දේශීය කෘෂි කර්මාන්තය නඟාසිටුවමින් කර්මාන්ත සංවර්ධනයට ආනයන ආදේශන ප්‍රතිපත්තියක් මත ක්‍රියා කරමින් මේ අය වැය ගම නංවා රටම දිනවීමේ සැලසුම් සහගතව සකස් කළ අය වැයක් ලෙස නම් කළ යුතුයි.රාජ්‍ය සංස්ථාපවතින ජීවන වියදම් ප්‍රශ්නයට ක්ෂණික විසඳුම් සෙවිය හැකි නොවේ. ඇලඩින්ගේ පුදුම පහන වැනි ක්ෂණික විසඳුම් සෙවිය නොහැකි ආර්ථික ප්‍රශ්නවලට සියලු දෙනාගේ ශක්තිය ලබා ගනිමින් පක්ෂ බේදයෙන් තොරව රට දියුණු කිරීමේ ඒකායන ඉලක්කයක් කරා මෙහෙයවීම සඳහා මේ අය වැය නිර්මාණය කර ඇති බව අපට දක්නට ලැබේ. 1948 දී ලැබූ නිදහසෙන් පසු පාලනය කළ සියලු රජය මගින් රට ගොඩනැගීම සඳහා ඇති කළ සංවර්ධන යෝජනා ක්‍රම රාජ්‍ය සංස්ථා රාජ්‍ය ආයතන තවදුරටත් දුර්වල කරමින් විශේෂයෙන් 1977 සිට 1994 දක්වා රට සම්පූර්ණයෙන් ම ආපස්සට හැරවූ බව අපට මතකය. ඒ යුගය වෙනස් කර ආර්ථිකයට සිදුවූ තදබල හානි ඉවත් කරමින් රාජ්‍ය සංස්ථා යළි නඟාසිටුවීමේ වැඩපිළිවෙළක්, කෘෂිකාර්මික හා කර්මාන්ත ක්ෂේත්‍රවලට නව පණක් ලබාදීමේ ගෝලීය නව ආර්ථිකයන්ට ගැළපෙන පරිදි ස්වශක්තියෙන් නැගී සිටීමට හැකි ජාතියක් බිහිකරන ආර්ථිකයක් මේ අය වැය හරහා ඉදිරිපත් කර ඇත.ඒ හරහා ආසියාවේ අනෙකුත් රටවල් අතර නැගී එන රටක් ලෙස ආසියාවේ ආශ්චර්යය බවට මේ රට පත් කිරීමේ ඉලක්කය මේ පදවි ප්‍රාප්තිය ආරම්භයත් සමඟ ළඟා කරගත හැකි බව නො අනුමානය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=f1011253</link>
    <topic>ඉපනැල්ල ; මාතෘ භූමිය හා නායකයා</topic>
    <author>නීතිඥ අතුල විජේසිංහ ප්‍රධාන අමාත්‍යවයඹ පළාත</author>
    <content>මීට වසර පහ හයකට එහා අප ජීවත් වුණේ මරණයේ සෙවණැල්ල කොයි මොහොතේ අප පසුකර යාවිදෝ යන බිය සංකාවෙනුයි. වසර තිහකට අධික කාලයක් මේ රටේ සිංහල දෙමළ මුස්ලිම් කොයි කවුරුත් ඒ බිය සංකා තුරුළු කර ගනිමින් ජීවත් වුණ අයුරු අපට අමතකව නැත.අහිංසක කිරි දරුවන් පවා මිලේච්ඡ ලෙස ඝාතනය කරමින් මේ රටේ මුදුන් මල්කඩ වන් දළදා මාලිගාව වැනි අති පූජනීය ස්ථාන වෙත බෝම්බ පුපුරවමින් ජීවිත දහස් ගණන් අමු අමුවේ විනාශ කළ ඒ කෲර මිලේච්ඡ ත්‍රස්තවාදය අවසන්වී නිදහසේ ජීවත් විය හැකි රටක් ලැබේ දෝ යන්න එදා අපට සිහිනයක් ම විය.ත්‍රස්තවාදයෙන් සේම ජාති භේදයෙන් පක්ෂ භේදයෙන් සී සී කඩ කැඩී වෙන් වී තිබූ අපේ උදාර මාතෘ භූමිය එක් සේසත් කර ඒකීය රටක් නිර්මාණය කරන්නට පරම්පරා ගණනක් වූ ඒ සිහිනය සැබෑ කරන්නට මේ රටට දියසෙන් දෙවියෙකු වැඩියේ අපේ පිනට ය.වසර තිහකට වැඩි තරම් ඈත අතීතයකට දිව ගිය ඒ කෲර ත්‍රස්තවාදය සහමුලින්ම අවසන් කර රටට සංවර්ධනය උදා කරමින් සියලු ජාතීන්ට සමාන අයිතිවාසිකම් හිමිවන රටක් නිර්මාණය කර දුන් ඒ දියසෙන් මහින්ද රාජපක්ෂ ය.තම රටේ බහුතර ජනතාවකගේ සැබෑ ඡන්දයෙන් බලයට පැමිණි අතිගරු ජනාධිපති මහින්ද රාජපක්ෂ මැතිතුමාගේ දෙවැනි පදවි ප්‍රාප්තිය සිදු වන්නේ ඒකීය ශ්‍රී ලංකාවක් තුළ සැබෑම නිදහස ජනතාවට උදා කරමිනි.1945 නොවැම්බර් මස 18 වැනි දින මාතර දී උපත ලද මහින්ද රාජපක්ෂ හිටපු කථානායකවරයෙකු මෙන්ම කෘතහස්ත දේශපාලනඥයෙකු වූ ඩී. ඒ. රාජපක්ෂ මැතිතුමන්ගේ දෙවැනි පුත්‍ර රත්නයයි. මෙරට දේශපාලනයේ අති සුපිරිසිදුම මහත්මා දේශපාලනයට හිමිකම් කියන දේශපාලන පසුබිමක් සහිත පරපුරක සිට මෙරට ජනතාවට සේවය සැලසීම එදා මෙන්ම අදත් රාජපක්ෂ පරපුරේ සම්ප්‍රදායයි.1951 වර්ෂයේ දී එස්. ඩබ්ලිව්. ආර්. ඩී. බණ්ඩාරනායක මැතිතුමන් එක්සත් ජාතික පක්ෂයෙන් ඉවත්ව විපක්ෂයට යන අවස්ථාවේ දී ඔහුගේ සෙවණැල්ල මෙන් පසු පස ගියේ ඩී. ඒ. රාජපක්ෂ මැතිතුමා ය.බලයට නොව රටට ජාතියට ආදරය කළ එතුමන් එම ආභාෂය තම දරුවන් වෙත ද ලබා දුන්නේ ය. වෙල් ඉපනැල්ලේ දුව පනිමින් ඇළ දොළ ගංගාවල පහස විඳීමින් තම ළමා කාලය ගත කෙළේ බෙලිඅත්ත මැදමුලන නිවසේ ය. තමා අව්‍යාජ ගැමියෙකු බව අදටත් පවසන මහින්ද රාජපක්ෂ මැතිතුමා සැබැවින් ම ගහට කොළට සතා සිවුපාවාට ස්වාභාව ධර්මයට හදවතින්ම ආදරය කරන මිනිසෙකි.ගාල්ල රිච්මන්ඩ් විද්‍යාලයෙන් මූලික අධ්‍යාපනය ලද හෙතෙම කොළඹ තර්ස්ටන් විද්‍යාලයෙන් හා නාලන්දා යන විද්‍යාලවලින් උසස් අධ්‍යාපනය ලැබී ය.කුඩා කල සිටම අහිංසක මිනිසුන්ගේ දුක සුසුම හඳුනා ගත් මහින්ද රාජපක්ෂ මැතිතුමා අයුක්තිය සහ අසාධාරණය හමුවේ නොසැලී නැඟී සිටි අයෙකි. එහෙයින් ඔහු නීති විද්‍යාලයට ඇතුළු වූයේ සාධාරණය පෙරටුකරගත් සමාජයක් බිහි කිරීමේ අරමුණිනි.1947 වර්ෂයේ සිට 1960 දක්වා බෙලිඅත්ත ආසනයේ මන්ත්‍රීවරයා වූ ඩී. ඒ. රාජපක්ෂ මැතිතුමා 1967 වර්ෂයේ නොවැම්බර් මස 07 වැනිදා මෙලොවින් සමුගත් පසු එම ආසනයේ සංවිධායක වශයෙන් මහින්ද රාජපක්ෂ මැතිතුමාව පක්ෂය විසින් තෝරා පත් කරන ලදී. ඒ බෙලිඅත්ත ආසනයේ ජනතාවගේ දැඩි ඉල්ලීම පරිදි ය.එතැන් පටන් බෙලිඅත්ත ආසනයේ ශ්‍රී ලංකා නිදහස් පක්ෂ සංවිධායක වශයෙන් සිය දේශපාලන දිවියට පා තැබූ රාජපක්ෂ මැතිතුමා ආසනයේ ජනතාවගේ සමීපතම මිතුරා මෙන්ම හිතවතා වූයේ ය.1945 දී ඩී. එම්. රාජපක්ෂ මැතිතුමා මිය යාමෙන් පසුව ඔහුගේ මන්ත්‍රී තනතුරට නිතරගයෙන් පත් වූයේ ඩී. ඒ. රාජපක්ෂ මැතිතුමාය. තම පියාගේ අභාවයෙන්ද පසුව රාජපක්ෂවරුන්ගේ දේශපාලනයේ මීළඟ උරුමක්කාරයා වූයේ මහින්ද රාජපක්ෂ මැතිතුමා ය. 1970 වර්ෂයේ පැවැති මහ මැතිවරණය ඔහුගේ මුල්ම ඡන්දයයි.එම මැතිවරණයේ දී ඡන්ද 23103 ක් ලබා ගනිමින් මහින්ද රාජපක්ෂ මහතා 1970 පාර්ලිමේන්තුවේ ලාබාලම මන්ත්‍රීවරයා වශයෙන් තේරී පත් වූයේ ය.1983 දී මුල්කිරිගල අතුරු මැතිවරණ ඡන්ද ව්‍යාපාරයේ යෙදී සිටි මහින්ද රාජපක්ෂ මැතිතුමා පොලිස් අත්අඩංගුවට පත් විය.එක්සත් ජාතික පක්ෂ ආණ්ඩුවේ කෲර ගති නිසා හෙතෙම සිර ගත කරනු ලැබිණ. එම වකවානුවේ දී තම මෑණියන් මෙලොවින් සමු ගත්ත ද එම අවමංගල්‍යට යෑමට සිදු වූයේ මාංචු ලා රැකවල් මධ්‍යයේ ය. දේශපාලන හේතූන් මත ව්‍යාජ චෝදනා යටතේ සිරගත කරනු ලැබූ මහින්ද රාජපක්ෂ මැතිතුමාට එරෙහිව ගොනු කළ චෝදනාවලින් එතුමා නිදහස් විය.තම ජීවිතයේ තවත් සුන්දර වූ අවස්ථාවකට එළඹීමට සිදු වූයේ මේ අවධියේ් ය. එනම් 1983 ජූනි මස 19 දින තමා විවාහ දිවියට පිවිසුණේ ය. ඒ ශිරන්ති රාජපක්ෂ නම් ලක් රූ රැජින සමඟ යි.තම විවාහයෙන් රාජපක්ෂ යුවළට දරුවන් තිදෙනෙක් සිටිති.එනම් නාමල්, යෝෂිත සහ රෝහිතයි. තම දරුවන්ට පණමෙන් ආදරය කරන මහින්ද රාජපක්ෂ මැතිතුමා මේ රටේ සියලු දරුවන් තමන්ගේ ම දරුවන් සේ සලකයි.1971 කැරැල්ලේ දී තරුණයන් රැසකගේ ජීවිත බේරා දුන්නේ මහින්ද රාජපක්ෂ ය.එසේම 1989 දී එම කාර්යය නැවත වරක් කිරීමට තමාට සිදු විය. එවකට එක්සත් ජාතික පක්ෂ ආණ්ඩුව ගෙන ගිය භීෂණයට එරෙහිව මහින්ද රාජපක්ෂ මැතිතුමා එක්සත් ජාතීන්ගේ මානව හිමිකම් කොමිසම හමුවට ගියේ ය.මහින්ද රාජපක්ෂ මැතිතුමා නිරතුරුව ජනතාව සමඟ සිටි අයෙකි. පේ‍්‍රමදාස යුගයේ පැවැති භීෂණයට දූෂණයට මෙන්ම ආණ්ඩුවේ ජනතා විරෝධී ක්‍රියාවලට එරෙහිව කොළඹ විහාර මහා දේවි උද්‍යානය අසල සිට සැතපුම් 180ක් පාද යාත්‍රාවක් සංවිධානය කෙළේ ය.1994 වර්ෂයේ දී පොදු පෙරමුණ ජයග්‍රහණය කරවීම සඳහා මූලික වී ක්‍රියා කෙළේ මහින්ද රාජපක්ෂ මැතිතුමා ය.එවකට පොදු පෙරමුණු ආණ්ඩුවේ කම්කරු ඇමැතිවරයා වූයේ මහින්ද රාජපක්ෂ මැතිතුමා ය. මෙරට කම්කරුවන් වෙනුවෙන් අතිවිශාල සේවාවක් කරන්නට හෙතෙම කටයුතු කෙළේ ය.අනතුරුව ධීවර අමාත්‍යවරයා ලෙස මෙරට ආර්ථිකය නංවමින් ධීවර ජනතාවගේ සුබ සිද්ධිය උදෙසා අතිවිශාල මෙහෙවරක් ඉටු කෙළේ ය.2001 දී පොදු පෙරමුණු ආණ්ඩුව පරාජය වීමෙන් අනතුරුව විපක්ෂයේ ප්‍රධාන සංවිධායක වරයා ලෙසත් අනතුරුව විපක්ෂ නායකවරයා ලෙසත් බලය ගොඩනඟා ගැනීම සඳහා විශාල වෙහෙසක් දරන්නට විය.එක්සත් ජාතික පක්ෂ ආණ්ඩුවේ මර්දනකාරී වැඩපිළිවෙළට එරෙහිව ජනඝෝෂා නමින් විරෝධතා ව්‍යාපාරය දියත් කෙළේ මේ වකවානුවේ දී ය.2004 අපේ‍්‍රල් 01 වැනි දින පැවැති මහ මැතිවරණයේ දී හම්බන්තොට දිස්ත්‍රික්කයෙන් මනාප එක් ලක්ෂ හත් දහස් හයසිය තුනක් ලබා ගනිමින් පාර්ලිමේන්තුවට තේරී පත් වූ මහින්ද රාජපක්ෂ මැතිතුමා අග්‍රාමාත්‍යවරයා මෙන්ම මහා මාර්ග අමාත්‍යවරයා වශයෙන් ද තේරී පත් විය.ගෞරවණීය සාමයක් උදාකරදී අලුත් ශ්‍රී ලංකාවක් ගොඩ නඟන බවට පොරොන්දු වූ මහින්ද රාජපක්ෂ මැතිතුමා 2005 ජනාධිපතිවරණයෙන් ජයග්‍රහණය කෙළේ මේ රටට ආදරය කරන ජනතාවගේ ආශිර්වාදය මධ්‍යයේ ය.තම ප්‍රථම ධුර කාලය අවසන් වන්නට මත්තෙන් මේ රට අලුත් ශ්‍රී ලංකාවක් බවට පත් කිරීම සඳහා දෙනු ලැබූ ප්‍රතිඥාව තම ධුර කාලය අවසන් වීමටත් මත්තෙන් උදා කිරීම මේ රටේ ජනතාව ලැබූ ජයග්‍රහණයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>25</day>
    </date>
    <link>http://www.dinamina.lk/2010/11/25/_art.asp?fn=f1011254</link>
    <topic>ගෙදරින් ගත්ත තීන්දු මගේ ජීවිතයම තීන්දු කළා</topic>
    <author>ඉනෝකා පෙරේරා බණ්ඩාර</author>
    <content>* කිංස්ලි කුමාර දිග්ගහ රණවකඔව්. ඒ මගේ නම.* ඔබ ඉපදුණේ1966 මාර්තු 08 වැනිදා.* ගම් පළාතමාතර - තෙලිජ්ජවිල* ඔබේ මවදයානි ෆ්‍රැන්සිකා සමරවික්‍රම* ඈ ගෘහණියක්නැහැ. ගුරුවරියක්.* ඔබේ පියාසිරිසේන දිග්ගහ රණවක.* රැකියාවයුද හමුදා නිලධාරියෙක්.* ඔබ අකුරු කළේමාතර රාහුල ප්‍රාථමික විදුහලින් ශිෂ්‍යත්වෙ සමත්වෙලා මං ගියේ කොළඹ ආනන්දෙට. ඒ අවුරුද්දෙ මාතර දිස්ත්‍රික්කයේ ශිෂ්‍යත්වෙ ලකුණුවලින් තුන්වැනි නැතිනම් හතරවැනි තැන මං හිටියෙ.* ගමේ පාසල් කාලේ මතකයන් සුන්දර ඇතිමං රාහුල ප්‍රයිමරියට ගියේ අම්මා එක්ක. අනික අම්මා ඉගැන්නුවෙත් ඒ පාසැලේමයි. අම්මා එක්ක යනවා. අම්මා එක්ක එනවා. ඒක මට හරි මිහිරි මතකයක්. රාහුල ප්‍රයිමරියම තමයි වෙලේගොඩ සුදර්ශන ආදර්ශ පාසල වුණේ.* ඒ ළමා වියේ දඟ තුඟ.....මම එහෙමටම දඟ වැඩ කළ කෙනෙක් නෙවෙයි. ඒත් එක නරක වැඩක් කළා 11 පන්තියේදී. වාර විභාගයකදී යාළුවො ඔක්කොම කතා වෙලා ප්‍රශ්න පත්තරේ අමාරුයි කියල නැගිටල ගියා. වැඩිය හිතන්නැතුව කළ මේ වැඩේදි මාව අහුවුණා. අන්තිමේ ගෙවල්වලටත් ආරංචිය ගියා. එදා තමයි අම්මගෙන් හොඳ හැටියට බැනුම් ඇහුවේ. තාත්තවත් ඉස්කෝලෙට ගෙන්වල මට තරයේ අවවාද කළා.* ඒත් ඔබ හොඳින් ඉගෙන ගත්තාඋසස් පෙළට මං කළේ බයෝ සයන්ස්. පළමු සැරේ ලකුණු 13 ක් මදි වුණා. දෙවැනි සැරේ ලකුණු 7 ක් අඩු වුණා. ඒත් නීති පීඨයට ඉල්ලන්න පුළුවන්. මට ලකුණු 273ක් තිබුණා. මං නීති පීඨයට ගියා.* ඒත් ආයේ බයෝ සයන්ස් කරල උත්සාහයක් දරන්න තිබුණානෙමං කළේ ගෙදරින් කියන දේ. බයෝ කළෙත් අම්මයි අයියයි කියපු නිසා. තචඹ කළෙත් ඒ දෙන්නගෙ උවමනාවට.* ගෙදරින් කියන දේම විතරක් කරන තරමට ඔබ කීකරු පුතෙක්.අධ්‍යාපනයේදී මං හැම වෙලාවෙම කළේ අම්මයි අයියයි කියන දේ. වැඩිදුර හිතුවෙත් නැහැ. කියන විදියට කළා.* පුංචි කාලෙම ඔබට ගෙදරින් ඈත්වෙන්න වුණෙත් අධ්‍යාපනය නිසා...ඒකට මං හුරුවුණා. කොළඹ මං නැවතුණේ තාත්තගෙම ආමි එකේ යාළුවෙකුගෙ ගෙදර. ඒ අංකල් - ඇන්ටි මට හුදෙකලාවක් දැනෙන්න දුන් නෑ. අයියත් මාත් නිතර මුණගැහුණා. එයා හිටියෙ වෙනම බෝඩිමක. අයියා ඒ වෙනකොට මෙඩිකල් ෆැකල්ටියෙ. තාත්තයි අම්මයි බලන්නත් ආවා. සතිඅන්තෙ අපි ගෙදර ගියා.* පාසලේ බාහිර ක්‍රියාකාරකම් හැටියට මොනවද කළේ.රේඩියෝ ක්ලබ් එකේ හිටියා. බෞද්ධ සංගමයේ හිටියා.* එච්චරද....ඇයි ක්‍රීඩාගෙදරින් ඉඩක් ලැබුණෙ නැහැ. පාඩම් කරන්න කියන එකම තමයි කිව්වෙ.* එතකොට විනෝදාංශඒකටත් උත්තරේ පාඩම් කිරීමම තමයි.* එපාවුණේ නැද්දගෙදරින් කියන මොක වුණත් කරන එක පුරුද්දක් වුණා..ඒ නිසා එපා වුණේ නැහැ.* ඔබ වෘත්තීය ජීවිතය අරඹන්නෙ1995 මං නීති පීඨයෙන් පිටවුණා. නීති උපාධිය එක්ක මං විදේශ සේවා නියුක්ති කාර්යාංශයේ ‘මැනේජ්මන්ට් ට්‍රේනි’ කෙනෙක් හැටියට බැඳුණා. ඒ ඉන්න ගමන් නීති විද්‍යාලෙ අවසාන විභාගෙ ලියුවා. ඊට පස්සෙ මං මේ ආයතනයේම ‘ලීගල් ඔෆිසර්’ වුණා.* ඊට පස්සෙමං අයින් වුණා. අපරාධ නීතිය කරල අපරාධ නඩු වෙනුවෙන් පෙනී හිටියා. ජනාධිපති නීතිඥ දයා පෙරේරා යටතේ අවුරුද්දක් විතර වැඩකළා.* හොඳට හම්බ කරන්න පුළුවන් රස්සාවක්නෙනීතිඥ වෘත්තිය හුඟක් ආසාවෙන් කළා. ඒත් මිනිස්සුන්ගෙන් සල්ලි ගන්න කොට නම් හිතට කළකිරීමක් ආවා. මං ඒකත් අත්හැරියා.* ඊළඟට ඔබ ගියේශ්‍රී ලංකා විදේශ රැකියා ඒජන්සි සමාගමේ සභාපති ධූරයට.* මොකක්ද ඒ ආයතනයරජයේ බඳවා ගැනීම් සිදු කරන රාජ්‍ය ආයතනයක්. ඒ ආයතනයෙන් වෙන්නෙ රජයට ලැබෙන විදේශ රැකියා අවස්ථා සඳහා ශ්‍රමිකයන් යැවීම.මං එතැන වැඩ කළ කාලයේදියි, එම ආයතනයේ ඉතිහාසය තුළ ඉපැයූ විශාලම ශුද්ධ ලාභය වන රු. මිලියන 28 ඉපැයුවේ.. රජය හරහා පුද්ගලයන් විදේශ ගත කරන මේ ආයතනයෙන් විශාල සේවයක් සිදුවෙනවා. හැකි අවම මට්ටමින් තමයි මෙහි මුදල් අයකරන්නේ.* අදත් මේ ආයතනය සක්‍රිය දඔව්* එහෙනම් ජනතාව මේ තරම් ඒජන්සිකරුවන් හරහා විදේශ ගත වෙන්නෙ ඇයි...මේක ඉතින් දැන් පෞද්ගලික අංශයේ ව්‍යාපාරයක් වෙලා.. රජයට ලැබෙන රැකියා අවස්ථාත් අඩුයි.* ඔබ ඒ ආයතනයේ කොයිතරම් කල් සේවය කළාදඅවුරුද්දකුත් මාස තුනයි.* මේ ආයතනයේ සභාපති ධූරයට පත් වෙලා..දැන් අවුරුදු තුනයි.* ඒ කාලය තුළ මොනවද සිදු වූ වෙනස්කම්...ලොකුම දේ තමයි බාර ගන්නකොට මිලියන 50 - 75 ත් අතර තිබූ වාර්ෂික ආදායම මිලියන 500 දක්වා ඉහළ නැංවූ එක.* වෙන මොනවද.....විදේශ සේවා නියුක්ති කාර්යාංශ පනත සංශෝධනය කරල, නීති විරෝධී මුදල් අයකිරීම්, වැරැදි විදියට විදේශ ගතවීම් සහ ඒ සම්බන්ධ සියලු වැරැදි සඳහා අත්අඩංගුවට ගැනීම් කඩිනම් සහ විධිමත් කරල තියෙන්නෙ. ඒ වගේම අපි, ලොව විදේශ රැකියා ඉල්ලුමට වෙබ් අඩවි ඔස්සේ ශ්‍රමිකයන් විධිමත්ව බඳවා ගැනීමේ වැඩපිළිවෙළක් සකස් කරනවා.ඒ අනුව යම් ශ්‍රමිකයෙක් සේවයට යන නිවෙසේ නිවැස් හිමියාගේ සියලු තොරතුරු කාර්යාංශය සතු වෙනවා. ඕනෑම කරදරයකට ශ්‍රමිකයාට සෘජුව අප හා සම්බන්ධ විය හැකි වැඩපිළිවෙළක් මෙහි අන්තර්ගතයි. හොඳ පඩියක් නැති රටවලට මින් පසු ශ්‍රමිකයන් නොයවන්නත් අපි කටයුතු කරනවා. නියමිත වැටුප් තලයක් අපි ඔවුන්ට නියම කරනවා.ශ්‍රමිකයන්ගේ මෙහේ තනිවන දරු පවුල අප ආයතනය හා සෘජුව සම්බන්ධ වන වැඩසටහනකුත් දැන් ක්‍රියාත්මකයි.* ඒ මොකක්ද?මං ලංකාවෙ හිටියනම් මගේ දරුවන්ට මෙහෙම වෙන්නෑනෙ කියල අම්මෙකුට හිතන්න නොවෙන, වැඩපිළිවෙළක් ඒක. ‘පවුල් සුබ සාධන ඒකකය’ ලෙසයි අපි ඒ වැඩසටහන නම් කරල තියෙන්නෙ. රට ගිය පුද්ගලයා එක්ක විතරක් නෙවෙයි අපේ සබඳතාව තියෙන්නෙ. ඉන් ඔබ්බට ඔවුන්ගෙ පවුල් ගැනත් සොයා බලන්න අපි බැඳී සිටිනවා.* මේවා කොයි තරම් දුරට සක්‍රීය වෙයිද...මං සභාපති ධූරයේ සිටිනතාක් මේ දේවල් ඒ හැටියටම ඉටු කරනවා.* ඔබේ සභාපති ධූරය ගැන බොහොම තෘප්තිමත් වගෙයි....මේක මිනිස්සුන්ට හුඟක් උදව්කරන්න පුළුවන් තැනක්. හැබැයි මිනිස්සුන්ගෙ ඒ තරම් ප්‍රසාදයක් නැහැ සභාපති කියන තනතුර කෙරෙහි. හුඟ දෙනෙක් හිතන්නෙ සභාපතිවරයා මහජන මුදල් සූරාකාගෙන යන්න ආපු කෙනෙක් කියලා.* එහෙම වෙන්නත් හේතු ඇති.අපි උපරිමයෙන් දේවල් කළත් තවත් හදාගත යුතු අංශ ගණනාවක් මේ ක්ෂේත්‍රයේ තියෙනවා. ඒක මං නැහැ කියන්නෑ. නමුත් ඉස්සරට වඩා විගමණික ශ්‍රමිකයන්ගේ යහපත වෙනුවෙන් දැන් බොහෝ දෑ ක්‍රියාත්මක වෙනවා. ජනතාව ඒකත් පිළිගන්න ඕනැ.* විගමණික ශ්‍රමිකයන්ගේ බොහෝ ප්‍රශ්න ඔබ හරහාම විසඳා ගන්න වෙනවාඒකට තමයි මේ ආයතනය තියෙන්නෙ. මට ‘මහජන දිනය කියල එක දවසක් නැහැ. හැමදාභ මාව හම්බවෙන්න පුළුවන්. දවස් 5 මං මෙතන. කලින් දීපු ‘එපොයින්මන්ට්’ නැතුවට ඕන කෙනෙකුට පුළුවන් මාව හම්බවෙන්න. මගේ පෞද්ගලික දුරකතනයට කතා කරන්න මොකද මම දන්නවා හුඟ දෙනෙක් දුර බැහැර ඉඳල එන්නෙ මාව මුනගැහෙන්න.* මහජනතාවට ඔබ ඒ තරම් සමීප සභාපතිවරයෙක්..වෙන කොයි ආයතනයෙද පුළුවන් මහජන දිනයක හැර දවස් පහම සභාපතිවරයෙක් මුණ ගැහෙන්න. මේ සමීප සබඳතාව තමයි මට වැදගත්. මට ඕනෙ ජනතාවට උදව් කරන්න.* ඒත් ඔබ විවේචනයට ලක්වූ අවස්ථාත් තිබුණා...උදේ අටට ආවම හැන්දෑ වෙනකල් මගේ ජීවිතේ වැඩි හරියක් ගෙවෙන්නෙ මෙතන. හැම කෙනෙක්ම කාමරේට ඇතුළු වෙන්නෙ මොකක් හරි ප්‍රශ්නයක් විසඳාගන්න. හොඳින් ඉන්න අය එන්නෑ මෙතැනට. ප්‍රශ්නම තමයි. හැම දේම 100% නැතත් හැකි උපරිමයෙන් කරල දෙනකොට අඩුපාඩු ඇතිවෙන්න පුළුවන්. ඒක ස්වභාවිකයි.* හොඳක් කියල යන්න කවුරුත් එන්නෙම නැද්ද .මොකද නැත්තෙ. ඈත පළාත්වල දුප්පත් මිනිස්සු ඒ අයගෙ රට ගිය අයගේ, දූ දරුවන්ගෙ ප්‍රශ්න විසඳාගත්තම ස්තුති කරල එවන ලියුං කඩදාසිය මට රටක් වටිනවා. ඇවිල්ලා කියල යන අයත් නැතුවා නෙවෙයි. ඒ මුහුණුවල හිනාව මට අසීමිත සතුටක්.* රැකියා තෘප්තිය වගේම ගෙදර සතුටත් විඳිනවා ඇති..මේක කිසිම නිදහසක් නැති රස්සාවක්. දරුවො එක්ක ගත කරන්න මට කාලයක් නැති තරම්. ඇත්තටම ඒ ගැන හිතද්දි මගේ හිතට දැනෙන්නෙ මහා දුරස්ත බවක්. දුකක්.* ඔබට ඉන්නෙපුංචි දූයි පුතෙකුයි.* ඒ අය ගැනත් කියන්න.දූ තරුලි කවිත්‍යා රණවක. මොන්ටිසීරි යනවා. පුතාට මාස හතරයි. එයා විහස් රජීන්ද්‍ර රණවක.* ඔබේ බිරියගිල්මා ලක්මාලි දහනායක. පරිපාලන ශ්‍රේණියේ සහකාර ලේකම්වරියක්. අපි විවාහ වෙලා වසර 4 යි.* ඇගෙන් ඔබට ලැබෙන අත්වැලකියා නිමකරන්න බැරි තරම්. දරුවන්ට මං නැති අඩුව නොදැනෙන්නෙ ඈ නිසා.* ඇය ඔබට මුණ ගැහුණෙ.....යෝජිත විවාහයකින්. ඇයත් මාතර පළාතේ.* ඇය ඔබේ ප්‍රථම ප්‍රේමයදඉස්කෝලෙ යන කාලෙ නොතේරෙන කමට පැටළුණු පුංචි පුංචි සම්බන්ධකම් නොතිබුණාම නෙවෙයි.* ඒක හරි අපූරු උත්තරයක්.මං කිව්වෙ ඇත්ත.* දුටු මනතින් ඔබ ඇයට කැමැති වුණා....මං කවදත් බොහොම සතුටින් සැහැල්ලුවෙන් හිටි කෙනෙක්. මට තිබුණෙ ගෙදරින් ගන්න තීන්දු තීරණවලට කැමති වෙන්න විතරයි. ඒ තීරණ එකක්වත් වැරදිලා නැහැ. මං ඇයට කැමැති වුණා.* ඔබ කවදාවත් දරුවාගේ පෙරපාසලට ගිහින් නැතිදගියා. බාර දෙන දවසේ. එදායින් පස්සේ පේරන්ට් මීටින් එකකටවත් මට යන්න බැරිවුණා. ඒ අඩුව දැනෙන්නෙ නෑ. බිරිය දරුවො ගැන හුඟක් සැලකිලිමත් නිසා.* ඔබත් දරුවන්ගෙ අනාගතය ගැන හීන මවන තාත්තෙක් වෙන්න ඇති.ඒ තරම් දුර මෙතෙක් නම් හිතල නැහැ. ඇරත් තාම ඒ අය පුංචිනේ.* සති අන්තෙත් ඔබ රාජකාරි කරනවදයෙදෙන හැටියට ඒත් එදාම තමයි දරු පවුල එක්ක සැනසීමෙ ඉන්න ලැබෙන එකම දවස.* ඔබේ විවේකය ගත වෙන්නෙගත කරන්න නම් ආසා බිරියයි දරු දෙන්නයි එක්ක. ඒත් හිතේ හැටියට ගත කරන්න එහෙම විවේකයක් නැති එකයි ප්‍රශ්නෙ.* විගමණික ශ්‍රමිකයන් පිළිබඳ පසුගිය කාලෙ තිබුණු ප්‍රශ්න දැන් විසඳිලාදමේවා කවදාවත් ඉවරවෙන ප්‍රශ්න නෙවෙයි. ඒ ප්‍රශ්න මැදින් යන ගමනක් මේක. කවුරු මෙතනට ආවත් මේ අභියෝගවලට මුහුණ දෙන්න වෙනවාමයි.* ඔබ මොනවද මේ ආයතනයේ ප්‍රගතිය වෙනුවෙන් කළේ....2009 වෙද්දි ඒජන්සිවලින් බියුරෝ එකට එන්න තිබුණු හි¼ඟ මුදල විතරක් රුපියල් මිලියන 7 - 27 දක්වා ප්‍රමාණයක් වුණා. මේවා දැන් නිසි පරිදි කළමනාකරණය කරල තියෙන්නෙ. ආදායම හා වියදම අතර පරතරය මිලියන 81 සිට 500 දක්වා ඉහළට ගේන්න පුළුවන් වුණේ අපේ නිසි දැක්ම නිසා.* ඔබ ඔය තරම් දේ කළත් විදෙස් ශ්‍රමිකයන් පිළිබඳ හැමදාමත් අහන්න ලැබෙන්නෙ වැඩිපුරම දුක් ගැනවිලි.....අපේ අය මතුකරල පෙන්වන්නෙ මේ රටේ ශ්‍රමිකයන්ට සිදුවන කරදර විතරයි. නමුත් වෙනත් රටවල අයට මීට වඩා කරදර තියෙනවා.* එතකොට අර පාලම යට ඉන්න ශ්‍රමිකයොඒ පාලම යට ඉන්නෙ අපේ රටේ අය විතරක් නෙවෙයි. රටවල් ගණනාවක විදෙස් ශ්‍රමිකයො එතැන ඉන්නවා. වැඩිපුරම ඉන්දුනීසියානු ජාතිකයන්. මේක දැන් ගෘහ සේවයට යවන බොහෝ රටවලට බලපාන පොදු ප්‍රශ්නයක් වෙලා. නමුත් අන් අය ගෙන්වා ගැනීමේ කටයුතු මේ දිනවල ලහි ලහියේ සිදුවෙනවා.* ඇයි මේවට නිසි ක්‍රමවේදයක් නැත්තෙඒජන්සි කරුවන්ගෙන් උප ඒජන්සි කරුවන්ගෙන් එන ප්‍රශ්න කොයි රටෙත් එක වගේ. මුදල් ගැනීම්, හොර ඒජන්සි රැවටීම් කෙළවරක් නැහැ. මේවා පාලනයට අවශ්‍ය නීති රීති තදින් ක්‍රියාත්මක වෙන්න ඕනෙ. මං ඒක කරන බව කලිනුත් කිව්වා.* එය විය යුතු දෙයක්අඩුම තරමේ මේ තරමටවත් ගිවිසුම් අත්සන් කරන්නෙ ඒවා ක්‍රියාත්මක වීම පසුපස හඹා යන්නෙ අපේ රටේ විතරයි. දැන් අපේ පනත සම්මත කළාම මේ වගේ තදින් ක්‍රියාකරන එකම රට අපි වෙනවා. ඒජන්සිවලින් මුදල් ගැනීම් අනිවාර්යෙන් පාලනය වෙනවා.අනික විදෙස් ගතවන ශ්‍රමිකයන් පරිපාලනය කරන ‘වෙබ් බේස්’ ක්‍රමය මුල්වතාවට භාවිතා කරන්න යන්නෙ අපි. ලෝකේ දියුණු රටකවත් විදෙස් ගතවන තම රටේ ශ්‍රමිකයන් වෙනුවෙන් මෙහෙම ක්‍රමවේදයක් තවම අරඹලා නැහැ.* ඔබට යම් ඇරැයුමකුත් ලැබුණ වග දැනගන්න ලැබුණා.ඔව්. පිලිපීනයේ ඉන්න ඇමරිකානු කාන්තාවකගෙන් අපිට ඇරැයුම් ලැබුණා ඒගොල්ලන්ගෙ, සිස්ටම් ඩිවලොප්’ කරන්න උපදෙස් දෙන්න කියලා. ජකර්තාවලට තමයි අපේ උදව් ඉල්ලුවෙ. ඒ රටවල් එක්ක සසඳද්දී අපේ විදෙස් රැකියා ක්ෂේත්‍රය බොහොම ඉදිරියෙන් සිටින්නක්.* අපේ ශ්‍රමිකයන් මීට වඩා දැනුවත් වීම අවශ්‍යයි කියල ඔබ බොහෝ වරක් කිව්වා.ඔව්. අපිට පුළුවන් මේ අයට ආරක්ෂිතව යන ක්‍රමවේදය කියල දෙන්න. පුද්ගලික මට්ටමින් ඇතිවන ගැටලු අවම කර ගැනීමේ වගකීමක් ඔවුන්ටත් තියෙනවා. භාෂාව යම් පමණකට හා ඒ වැඩකිරීමේ පිළිවෙත පිළිබඳ යම් අවබෝධයක් ඇතිව යාම අත්‍යාවශ්‍ය දෙයක්. ඒ පුහුණුව හා ආරක්ෂාකාරී ක්‍රමවේද තමයි “ඩිවලොප්” කරන්නෙත්.අනික මේ පුහුණුවීම් සඳහා අපි යොදවල තියෙන්නෙ මැද පෙරදිග සේවය කරල ආපු අයමයි. ඒ අය බොහොම පළපුරුද්දක් ඇති අය. එහෙදි ඇතිවන ගැටලු ඒවාට උපක්‍රමශීලීව මුහුණ දෙන අයුරු වගේ බොහෝ ප්‍රායෝගික දේ මේ පුහුණුවේදී අපි ඔවුන්ට ලබා දෙනවා. ඒක බොහොම වැදගත් දෙයක්. අනික රටකින් රටකට යද්දි මේ පුහුණුව වෙනස්. පසුගිය කාලෙ දකුණු කොරියාවට යවපු 2300ටත් ලබා දුන්නෙ අති නවීන ක්‍රමවේද ඇතුළත් පුහුණුවක්. ඉදිරියේදී මේ ප්‍රමාණය 4500ක් විතර වෙනවා. ඒ හැම කෙනෙකුත් මේ රටින් යවන්නෙ හොඳ පුහුණුවක් දීලා.* අහන්නත් සතුටුයිසැටලයිට් ටී.වී. චැනල් තුනක් හරහා පැය තුනක්ම විගමනික ශ්‍රමිකයන් හා සජීවීව සම්බන්ධ වන වැඩසටහන ඉන් අති විශේෂයි. ඉන්න ඕනෑම තැනක ඉඳන් ඔවුන්ගේ ප්‍රශ්නය අපි එක්ක කතා කරන්න ශ්‍රමිකයාට අවස්ථාව ලැබෙනවා. ළඟදීම මේ සේවාව ක්‍රියාත්මක වෙනවා.* ඉතින් ඔබේ පිහිට තව දුරටත් හුඟ දෙනෙකුට අවශ්‍යයි. පිහිටවෙනවද......... මඟ හරිනවද....ඔවුන්ට පිහිටවීම මගේ වගකීම. සතුට සහ තෘප්තිය .* ඕනම කෙනෙකුට ඔබ හා සම්බන්ධ විය හැකි සෘජු දුරකතන අංකය.0777-355777.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=n1011261</link>
    <topic>අසැබි වෙබ් අඩවි සකසන්නන් නීතිය හමුවට ගෙන එනවා</topic>
    <author>කුමුදු හෙට්ටිආරච්චි</author>
    <content>නොදැනුවත්කම හෝ අකමැත්ත මත හෝ ප්‍රදර්ශනය කිරීමේ අදහසකින් තොරව අසභ්‍ය වෙබ් අඩවිවල පෙනී සිටි තැනැත්තන්ගේ රහස්‍යභාවය රකිමින් ඔවුන් එම තත්ත්වයට පත් කළ පුද්ගලයන්ට එරෙහිව නීති මගින් කටයුතු කරන බව ළමා හා කාන්තා කාර්යාංශය කොළඹ කොටුව මහේස්ත්‍රාත් ලංකා ජයරත්න මෙනෙවියට ඊයේ (25) දැන්වීය.එම තැනැත්තන්ගේ ඡායාරූප ප්‍රසිද්ධියට පත් නොකරන බවද ළමා හා කාන්තා කාර්යාංශය පවසයි.අසභ්‍ය වෙබ් අඩවිවල පෙනී සිටින්නන්ගේ ඡායාරූප ප්‍රසිද්ධියට පත්කිරීමට පෙර අවශ්‍ය අයට එම ඡායාරූප පැමිණ පරීක්‍ෂා කිරීම සඳහා ළමා හා කාන්තා කාර්යාංශ මූලස්ථානයේ හා ගාල්ල, මහනුවර, මීගමුව, මාතර, රත්නපුර, අනුරාධපුර සහ අම්පාර යන කොට්ඨාස කාර්යාලවල රහස්‍ය ලෙස තැබීමට කටයුතු කැර ඇති බවත් ළමා හා කාන්තා කාර්යාංශය පවසයි.අසභ්‍ය වෙබ් අඩවිවල පෙනී සිටි තැනැත්තන්ගේ ඡායාරූප අධිකරණ අවසරය මත පුවත්පත්වල පලකිරීමෙන් පසු කාන්තාවන් තිදෙනෙක් හා පිරිමින් දෙදෙනෙක් ළමා හා කාන්තා කාර්යාංශය වෙත ඉදිරිපත් වූ බවත්, පුද්ගලයන් නවදෙනෙක් සම්බන්ධව නිර්නාමික තොරතුරු ලැබී ඇති බවත් ළමා හා කාන්තා කාර්යාංශය ඊයේ (25) මහේස්ත්‍රාත්වරියට දැන්වීය.අසභ්‍ය වෙබ් අඩවි නිපදවා අන්තර්ජාලයට මුදාහැර මුදල් උපයන්නන් සම්බන්ධයෙන් වැඩිදුරටත් පරීක්‍ෂණ සිදුකරන බවද, ළමා හා කාන්තා කාර්යාංශය පවසයි. මෙවැනි ක්‍රියා සඳහා පොදුවේ හෝ පෞද්ගලිකව ව්‍යාපාර පවත්වාගෙන යෑමට සහභාගි වීම දඬුවම් ලැබිය හැකි වරදක් බව ද ළමා හා කාන්තා කාර්යාංශය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=n1011262</link>
    <topic>ඉන්දු-ශ්‍රී ලංකා සබඳතාශක්තිමත් කිරීමටද්විපාර්ශ්වීය ගිවිසුම්</topic>
    <author>මහින්ද අලුත්ගෙදර</author>
    <content>ශ්‍රීලංකාවට හා ඉන්දියාවට පොදුවේ බලපාන ද්විපාර්ශවීය ගිවිසුම් කිහිපයකට අස්සන් තැබීමට නියමිත බව විදේශ කටයුතු අමාත්‍යාංශය පවසයි.මෙම ගිවිසුම් සඳහා අස්සන් කිරීම ඇතුළුව දෙරටේ ද්විපාර්ශවීය සබඳතා වර්ධනය කර ගැනීමේ අරමුණින් ඉන්දීය විදේශ කටයුතු ඇමැති එස්. එම්. ක්‍රිෂ්ණා මහතා ඊයේ (25) ශ්‍රී ලංකාවට පැමිණියේය.ඉන්දීය විදේශ ඇමැතිවරයාගේ ශ්‍රී ලංකා සංචාරය හා ශ්‍රී ලංකා ජනාධිපති මහින්ද රාජපක්ෂ මහතාගේ ඉන්දීය සංචාරය එකට බැඳී පවතින බව පෙන්වා දෙන විදේශ කටයුතු අමාත්‍යාංශය එහිදී ඉන්දු ලංකා රාජ්‍ය නායකයන් ඒකාබද්ධ ප්‍රකාශනයක් නිකුත් කළ බවද පෙන්වා දෙයි.ඉන්දු ලංකා ඒකාබද්ධ කොමිෂමේ 7 වැනි සැසිවාරය සඳහා එහි සම සභාපතිත්වය උසුලන ඉන්දීය විදේශ ඇමැතිවරයා සහ ශ්‍රී ලංකා විදේශ ඇමැති මහාචාර්ය ජී. එල්. පීරිස් මහත්වරුන් සහභාගි වන අතර ශ්‍රී ලංකාව හා ඉන්දියාව අතර වර්ධනය වෙමින් පවතින සබඳතා පිළිබඳ සමාලෝචනයක යෙදීම, ද්විපාර්ශවික එකඟතාව ක්‍රියාවට නැංවීම අධීක්ෂණය හා ද්විපාර්ශවික සබඳතා තවදුරටත් ශක්තිමත් කිරීම ආදිය සඳහා ඉඩ සැලසෙනු ඇත.ශ්‍රී ලංකාවට පැමිණි ඉන්දීය විදේශ ඇමැතිවරයා ශ්‍රී ලංකාවේ රැඳී සිටින කාලය තුළ ජනාධිපති මහින්ද රාජපක්ෂ, අගමැති දි. මු. ජයරත්න, විදේශ කටයුතු ඇමැති මහාචාර්ය ජී. එල්. පීරිස් මහත්වරුන් හමු වී සාකච්ඡා කිරීමට සහ යාපනයේ සහ හම්බන්තොට ප්‍රදේශවල ඉන්දීය කොන්සල් ජනරාල් කාර්යාල විවෘත කිරීමේ අවස්ථාවට ද සහභාගි වීමට නියමිත බව විදේශ කටයුතු අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=n1011263</link>
    <topic>වික්ටර් බේස් සමූහ මිනීවලේකැණීම් කටයුතු අවසන්</topic>
    <author>වවුනියාව උතුර සමුහ බන්දුල සෙනෙවිරත්න</author>
    <content>එල්. ටී. ටී. ඊ. සංවිධානය වසර 03 ක් පමණ කාලයක් වධ හිංසා පමුණුවා ඝාතනය කර පුළුස්සා වල දමා ඇතැයි සඳහන් මුලතිව් වල්ලිපුරම් වික්ටර් බේස් සිර කඳවුරේ කැණීම් කටයුතු පෙරේදා (24) සවස අවසන් විය.යුද හමුදාවේ හා නාවික හමුදාවේ සාමාජිකයන් 26 දෙනෙකුට වද හිංසා පමුණුවා 2009 – 01 – 16 දින ඝාතනය කර වල දමා ඇතැයි සැලකෙන මෙහි කැණීම් කටයුතු දින දෙකක් පුරා සිදු විණි. යුද හමුදා සෙබළු 08 දෙනෙකු නාවික හමුදාවේ 18 දෙනෙකු මෙහි රඳවා තබාගෙන වධ හිංසා පමුණුවා ඝාතනය කර පුළුස්සා වල දැමූ බවට අත් අඩංගුවේ පසුවන කොටි සාමාජිකයකු පාපොච්චාරණය කර ඇත.ඒ අනුව පොලිස් ත්‍රස්තවාදී විමර්ෂණ ඒකකය, අධිකරණ වෛද්‍ය වරුන් 07 ක්, පුරාවිද්‍යා, භූවිද්‍යා, මිනුම්දෝරු, අධිකරණ, පොලිස් හා හමුදා නිලධාරීන්ගේ අධීක්ෂණය යටතේ මේ සමූහ මිනී මැරුම් ස්ථානයේ පරීක්ෂණ සිදු කෙරිණි.මෙම වධකාගාරය එළි මහනට නොපෙනෙන අයුරින් නිර්මාණය කොට තිබූ අතර වධකාගාර කුටි 22 කින් යුක්ත විය.මුලතිව් අතිරේක මහේස්ත්‍රාත් ඉමාම් මහතාගේ අධීක්ෂණය යටතේ ඉකුත් 23 හා 24 විමර්ෂණ සිදු කළ අතර එහිදී රණවිරුවන් පුළුස්සා දැමූ බවට සාක්කි හමුවී තිබේ.2006 වසරේ සිට ඝාතනය කෙරෙන තෙක් එක කුටියක දෙදෙනා බැගින් රඳවාගෙන සිටි බවටද දින 15 කට වරක් හිරු එළිය ලැබීම සඳහා පමණක් සුළු වේලාවක් එළියට රැගෙන ගොස් ඇති බවද සැකකරු පවසා තිබේ.වන්නි මානුෂීය මෙහෙයුමේ භට පිරිස් ප්‍රදේශයට ඇතුළුවීමත් සමගම පැයක් ඇතුලත ඔවුන් සියලු දෙනා ඝාතනය කොට පෙට්ට්‍රල් හා සීනි යොදා පුළුස්සා ඇති බව හෙළි විණි.මේ පිළිබඳ වැඩිදුර පරීක්ෂණ කටයුතු පොලිස් ත්‍රස්ත විමර්ශන ඒකකය මගින් සිදු කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=n1011264</link>
    <topic>ජාත්‍යන්තර කොටි හස්තයෙන් රට බේරාගැනීමමාධ්‍ය සතු වගකීමක්</topic>
    <author/>
    <content>බෙදුම්වාදී කොටි ත්‍රස්තවාදීන් ජාත්‍යන්තරයේ සිට ශ්‍රී ලංකාවට එරෙහි ව කරන කෙනෙහිලිකම්වලින් මවුබිම බේරා ගැනීමේ කාර්යභාරය ජනමාධ්‍ය වෙත පැවරී ඇතැයි ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවසීය.ජාත්‍යන්තර ප්‍රජාව ශ්‍රී ලංකාවට කරන කෙනෙහිලිකම්වලින් රට ජාතිය බේරා ගැනීමේ අවශ්‍යතාවය මතුව ඇතැයි ද ඇමැතිවරයා පැවැසීය.ඇමැතිවරයා ඒ අදහස් පලකළේ ඊයේ (25) ජනමාධ්‍ය හා ප්‍රවෘත්ති අමාත්‍යංශයේ පැවති සේවක හමුවේදීය.ජනමාධ්‍ය හා ප්‍රවෘත්ති ඇමැතිවරයා හා එහි ලේකම්වරයා දෙවන වරටත් එම තනතුරුවලට පත්වීම නිමිති කොටගෙන ජනමාධ්‍ය අමාත්‍යංශය හා ඊට අනුබද්ධ ආයතනවල සේවක සේවිකාවන් පිළිගැනීමේ උත්සවයක් සංවිධානය කළ හමුවකට සහභාගි වෙමින් ඒ මහතා මෙසේ පැවැසීය.එහි දී තවදුරටත් අදහස් දැක් වූ ඇමැතිවරයා මේ රටේ ජනතාවගේ හෙට දවස මිනීමරු ප්‍රභාකරන් තීරණය කර යුගය අවසන් කර පැහැදිලි අනාගතයක් සහිත නිදහස් ශ්‍රී ලංකාවක් බිහිවීමේ මහා වික්‍රමය නොඉවසන කොටස් ලෝකයේ සිටින බව අප අමතක කළ යුතු නැතැයි කීය.ශ්‍රී ලංකාවේ සංවර්ධනයටත් නිදහසටත් බාධා එල්ල කරන  ජාත්‍යන්තර බලවේග මැඩලීමට කටයුතු කළ යුතු ය. ද්‍රවිඩ බෙදුම්වාදී ත්‍රස්තවාදයේ අඳුරු සෙවනැලි ජාත්‍යන්තර වශයෙන් හිස ඔසවන්නට වෙර දරයි.අමෙරිකාවේ අන්තර්වාර පාලන පාර්ලිමේන්තුවට එල්. ටී. ටී. ඊ. නියෝජිතයන් පත්වීම, තමිල් සෙල්වම්ගේ පිලිරූ ප්‍රංශයේ ඉදිකිරීම වැනි ක්‍රියා මියගිය ත්‍රස්තවාදයට පණ දීමේ විදේශ ක්‍රියාවලිය පිළිබඳව මේ රටේ පුරවැසියන් අවධානයෙන් සිටිය යුතු බව කී ඇමැතිවරයා ජාත්‍යන්තරයට මේ රටේ සත්‍ය පෙන්වා දීමට ජනමාධ්‍යවලට විශාල කාර්යභාරයක් ඉටුකිරීමට තිබෙන බව ද කීවේ ය.ජනමාධ්‍ය අමාත්‍යංශයේ ලේකම් ඩබ්ලිව්. බී. ගනේගල, ප්‍රවෘත්ති දෙපාර්තමේන්තුවේ අධ්‍යක්ෂ ජනරාල් මහාචාර්ය ආරියරත්න ඇතුගල යන මහත්වරු ද සභාව ඇමතූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=n1011265</link>
    <topic>උගත් පාඩම් කොමිසම හමුවේදීසිය අභිමතය පරිදි සාක්කි දිය හැකියි</topic>
    <author>නෙල්කා මැදගෙදර</author>
    <content>උගත් පාඩම් සහ ප්‍රතිසංධාන කොමිසම හමුවෙහි සාක්කි දීමට ඉදිරිපත්වන ඕනෑම පුද්ගලයකුට සිය අභිමතය පරිදි අවශ්‍ය නම් සාක්කි දීම රහසිගතව සිදුකළ හැකි බව එම කොමිසම පවසයි.සාක්කි ඉදිරිපත් කරන පුද්ගලයන්ට එලෙස සාක්කි ලබාදීමෙන් පසුව ඇති විය හැකි මානසික පීඩා සහ බලපෑම් වලක්වා ගැනීම සඳහා මෙම පියවර ගෙන තිබේ.එම සාක්කි ලිඛිතව හෝ වාචිකව ඉදිරිපත් කළ හැකිය.වාචික සාක්කි ලබාදීම කොළඹ මධ්‍යස්ථානයේදී හෝ පිට පළාත්වල පවත්වන කොමිසමෙහි සැසිවාරවලදී ඉදිරිපත් කළ හැකිය.ලිඛිත සාක්කි ලක්ෂ්මන් කදිරගාමර් ජාත්‍යන්තර සම්බන්ධතා සහ අධ්‍යයන ආයතනය, අංක 24, හෝර්ටන් පෙදෙස, කොළඹ 07 ලිපිනයට ඉදිරිපත් කළ හැකිය. එලෙස ලිඛිත සාක්කි ලබාගැනීම දෙසැම්බර් මස 31 දක්වා සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=n1011266</link>
    <topic>ඉන්දියාවේ මනිපාල් සරසවිශාඛාවක් ශ්‍රී ලංකාවේ</topic>
    <author>සමන්මලී ප්‍රියශාන්ති</author>
    <content>ඉන්දියාවේ මණිපාල් විශ්විද්‍යාලයේ ශාඛාවක් ශ්‍රී ලංකාවේ පළමු පෞද්ගලික විශ්වවිද්‍යාලය ලෙස ලබන වසරේ දී ආරම්භ කිරීමට උසස් අධ්‍යාපන අමත්‍යාංශය පියවර ගෙන ඇත.මීට අමතරව දෙනියාය ප්‍රදේශයේ ජාත්‍යන්තර විශ්වවිද්‍යාලයක් ඇරැඹීමට ද අමාත්‍යාංශය සැලැසුම් කර ඇත. ගඟන තාක්ෂණයට හා ඉංජිනේරු විෂයයට සම්බන්ධ පාඨමාලා සහිත උසස් අධ්‍යාපන ආයතනයක් මහනුවර ප්‍රදේශයේ ඉදිකිරීමට ද නියමිතය.මණිපාල් විශ්වවිද්‍යාලයේ ශාඛාවක් මෙරට ස්ථාපිත කිරීම සම්බන්ධයෙන් ඉන්දියානු රජය සහ මණිපාල් විශ්වවිද්‍යාලයේ පාලනාධිකාරිය සමඟ සාකච්ඡා කර අවශ්‍ය කටයුතු සියල්ල මේ වන විට නිම කර ඇතැයි උසස් අධ්‍යාපන ඇමැති එස්. බී. දිසානායක මහතා ප්‍රකාශ කරයි.ඉන්දියාවේ මණිපාල් විශ්වවිද්‍යාලයෙන් වෛද්‍ය උපාධිය හැදෑරීමට මෙරටින් සිසුන් බොහෝ දෙනෙකු ඉන්දියාවට යන බවත් ඒ එක් සිසුවකුට රුපියල් ලක්ෂ 350ක් වැය වන බවත් ඇමැතිවරයා පවසයි.එම විශ්වවිද්‍යාලයේ ශාඛාව මෙරට පිහිටුවීමෙන් පසු ඉන්දියාවට නොගොස් රුපියල් ලක්ෂ 100ක් පමණක් වැය කර මෙරට දීම වෛද්‍ය උපාධිය ලබා ගැනීමට සිසුන්ට අවස්ථාව හිමි වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=n1011267</link>
    <topic/>
    <author>ශීලා උඩුවර හා නිමල් රාජපක්‍ෂ</author>
    <content>විජයග්‍රහණය ඉදිරියට ගෙන යා හැකි ශක්තිමත් අයවැයක් ජනාධිපතිතුමා ඉදිරිපත් කර තිබෙනවා. අයවැයෙන් එක් කොටසකට නොව සමස්ත ජනතාවටම සෙත සළසා තිබෙනවා. මෙය සේවකයන් අමතක නොකළ අයවැයක්.මේඅය වැය සීනි බෝල අයවැයක් නොවේ. මැතිවරණ අයවැයක් ද නොවේ. මෙය වගා සංවර්ධන අයවැයක්. ජනතාවට හොඳ පරිසරයක් දුවාදරුවන්ට පැහැදිලි යහපත් අනාගතයක් ඇති කිරීමට ජනාධිපතිතුමා කටයුතු කරනවා.ආණ්ඩුක්‍රම ව්‍යවස්ථාව අනුව ආරක්ෂක ඇමැතිධුරය පමණක් නොව ඕනෑම ඇමැති ධුරයක් දැරීමේ හැකියාව ජනාධිපතිතුමාට තිබෙනවා. එමෙන්ම ව්‍යවස්ථාවේ 45 III උප වගන්තිය මගින් ජ්‍යෙෂ්ඨ ඇමැතිවරුන් පත්කිරීමට අදාළ ප්‍රතිපාදන ලබාදී තිබෙනවා.ජනාධිපතිතුමා මේ රටේ වැඩකරන පන්තිය අමතක කළේ නැහැ. ඔවුන් ශක්තිමත් කිරීමට පෞද්ගලික හා සංස්ථාවල සේවකයන්ට පළමු වතාවට විශ්‍රාම වැටුපක් ලබාදීම සඳහා යෝජනා කර තිබෙනවා.උතුරු දුම්රිය මාර්ගය සහ මැදවච්චිය මන්නාරම දුම්රිය මාර්ගය ඉදිකිරීම හෙට (27) ආරම්භ වෙයි.මේ අවස්ථාවට දැනට ශ්‍රී ලංකාවට පැමිණ සිටින ඉන්දීය විදේශ ඇමැති එස්. එම්. ක්‍රිෂ්ණ මහතා සහ ශ්‍රී ලංකා ජනධිපතිතුමා සහභාගී වෙති.මේ සඳහා වැය වන මුදල ඇමරිකන් ඩොලර් මිලියන 416 කි. ශ්‍රී ලංකා රාජ්‍ය නායකයා පසුගියදා කළ ඉන්දීය සංචාරයේදී දුම්රිය මාර්ග ඉදිකිරීමට අවශ්‍ය මුදල ණයක් ලෙස ගෙවීමට ඉන්දීය රජය එකඟවී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=n1011268</link>
    <topic>පහර කෑ බිරිය මැරුණැයි සිතාමිනී පෙට්ටියක් ගෙන එද්දී ඇය සැඟවිලා</topic>
    <author>කෑගල්ල දිස්ත්‍රික් සමූහ</author>
    <content>සැමියා බිරියට පහර දෙන විට බිරිඳ මැරුණා යැයි සිතා නිවසට මිනී පෙට්ටියක් ගෙන එන විට බිරිය දිවගොස් සැඟවුණ පුවතක් අඹේපුස්ස දේවාල පාරෙන් වාර්තා වේ.සැමියා හමුදාවෙන් ඉවත් වී ත්‍රිවිල් රථයක් ධාවනය කිරීමෙන් පවුල නඩත්තු කරයි. ඔහුට දරුවන් තිදෙනෙකු සිටී. ඔහු දිනපතා බීමටද ඇබ්බැහි වී බිරියට ද පහර දෙයි.පෙරේදා රාත්‍රී බිරියට පහර දෙන විට බිම වැටී ඇත. පසුව රාත්‍රී ඔහු වරකාපොළ මීනිපෙට්ටි සාප්පුවකට ගොස් ආච්චි මැරුණයි කියා මිනී පෙට්ටියක් නිවසට ගෙනැවිත් ඇත. එවිට බිරිය නිවසේ සිට භීතියට පත්ව නිවස තුළට ගොස් සැඟවී ඇත. මේ පිළිබඳව මිනීපෙට්ටි අයිතිකරුවන් වරකාපොළ පොලිසියට පැමිණිල්ලක්ද කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=n1011269</link>
    <topic>වෙඩි තබා අයෙක් මැරුවාටමරණීය දණ්ඩනය නියම වෙලා</topic>
    <author>සමන්ති වීරසේකර</author>
    <content>පුද්ගලයෙකුට දෙවරක් වෙඩි තබා පිහියකින් ඇන මරා දැමීමේ සිද්ධියක් සම්බන්ධයෙන් මහනුවර මහාධිකරණයේ විභාග නඩුවකින් වැරදිකරු වූ පුද්ගලයෙකුට මහනුවර මහාධිකරණ විනිසුරු ඩබ්ලිව්. සී. පුෂ්පමාලී මහත්මිය ඊයේ (25) මරණීය දණ්ඩනය නියම කළාය.මෙසේ මරණ දඬුවම නියම වූයේ ලග්ගල මැදකන්ද යාය ප්‍රදේශයේ පදිංචි හීනගෙදර වෙඩික්කාර නැමැති පනස් හැවිරිදි තිදරු පියෙකුටය.ඝාතනයට ලක්ව ඇත්තේ පහළගෙදර සිදා (56) නැමැති අයෙකි.1992-ජූනි 21 හෝ ඊට ආසන්න දිනකදී මැදකන්දයාය ප්‍රදේශයේ දී මිනිස් ඝාතනයක් සිදුකළ බවට හීනගෙදර වෙඩික්කාර නැමැති අයට එරෙහිව නීතිපතිවරයා විසින් අධිචෝදනා පත්‍ර ගොනු කරනු ලැබ තිබිණි. බහින්බස් වීමක් දුරදිග යාමෙන් මෙම ඝාතනය සිදුකර තිබුණු බව පොලිසිය අධිකරණයට වාර්තා කැර තිබූ අතර අධිකරණය ඉදිරියේ සාක්කි දෙමින් වරදකරු වූ පුද්ගලයාගේ බිරිය ප්‍රකාශ කැර සිටියේ තම ස්වාමියා සිදාට දෙවරක් වෙඩි තබා බිම දැමූ පසු ඔහුට කිහිප වරක් පිහියෙන්ද අනින ලද බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=n10112610</link>
    <topic>යකඩයකින් ගසා අයෙක් මැරුවාට බාල සහෝදරයා සැකපිට</topic>
    <author>සබරගමුව සමූහ - මහේෂා පියුමාලි</author>
    <content>බුලත්කොහුපිටිය පොලිස් වසමේ ඉහළ තේස්මියර් ගම්මානයේ 38 හැවිරිදි තිදරු පියාගේ අභිරහස් මරණය ඉඩම් හා දේපළ ආරාවුලක් මත සිදුවූවක් බව අනාවරණය වේ. සිද්ධියේ සැකකරු මියගිය අයගේම බාල සහෝදරයායි. තොරතුරු අනාවරනය කරගත් බුලත්කොහුපිටිය පොලිසිය සැකකරු අත්අඩංගුවට ගෙන රුවන්වැල්ල මහේස්ත්‍රාත් තුමා වෙත ඉදිරිපත් කිරීමෙන් පසු ලබන 21 වැනිදා දක්වා රක්‍ෂිත බන්ධනාගාර ගතකර ඇත.සිද්ධිය වූ පසුගිය 20දා මියගිය අය අසල්වාසියෙකුගේ විවාහ මංගල උත්සවයකට ගොස් අධික ලෙස මත් පැන් බී වෙරිමතින් ආපසු නිවස බලා එමින් සිටියදී සැකකරු මග රැක සිට යකඩ පොල්ලකින් හිසට පහර එල්ල කර මෙම මරණය සිදුකර ඇති බවද පැවසේ.මෙසේ මියගොස් ඇත්තේ ඉහල තේස්මියර් ගම්මානයේ චමින්ද තුෂාර සම්පත් නම් 38 හැවිරිදි තිදරු පියෙකි. මියගිය අය සැකකරු වූ මල්ලීට මීට පෙර කීප වතාවක්ම ඉඩම් හා දේපළ ආරාවුල් මත පහර දී ඇති බවත් ඇතැම් අවස්ථාවල බරපතළ තුවාල සිදුවුවද සැකකරු මියගිය අයට විරුද්ධව පොලිසියේ පැමිණිලි නොකල බවද එහෙත් අවස්ථාවක් ලද විටක ඔහුගෙන් පළිගැනීමට සැකකරු තුළ වෛරයක් තිබූ බවද වැඩිදුරටත් අනාවරණය වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=n10112611</link>
    <topic>දහතුන් හැවිරිදි සිසුවායාකරවත්ත වැවට බිලි</topic>
    <author>ඩබ්ලිව්. රූපසිංහ කුලියාපිටිය විශේෂ</author>
    <content>කුලියාපිටියේ යාකරවත්ත මහ විදුහලේ 8 වැනි වසරේ සිසුන් සිව් දෙනෙක් විදුහලට නුදුරින් වූ යාකරවත්ත වැවේ දිය නාමින් සිටියදී ඉන් එක් සිසුවකු දියේ ගිලී මරුමුවට පත්ව ඇත. මෙසේ මරුමුවට පත්ව ඇත්තේ කේ. පී. අතුල සම්පත් නැමැති 13 හැවිරිදි සිසු දරුවෙකි.සිසුන් වැවට දිය නෑමට ගොස් ඇත්තේ පෙරේදා (24) පාසල නිමවීමෙන් පසුව සවස 2.30 ට පමණය. නිල ඇඳුම් හා පාසල් පොත් වෑ කණ්ඩියේ ගසක් යට තබා වැවේ නානතොටේ දිය නාමින් සිටියදී මියගිය සිසුවා හදිසිියේ පය ලිස්සා ගොස් වැව් දිය ගැඹුරට ඇදී ගොස් ඇතැයි පැවසේ.සිසුන්ගේ කෑගැසීම ඇසී අවට ගම්වාසීහු වැව අසළට පැමිණ ඇත. මේ අතර වෙනත් විදුහලක වැඩිහිටි සිසුවකු වැවට පැන කිමිදී එහි පත්ලේ තිබූ සිසුවාගේ සිරුර ගොඩට ගෙන තිබේ.කුලියාපිටිය රෝහල වෙත ගෙන ගිය සිසුවාගේ සිරුර රෝහලේ බාහිර රෝගී අංශයේ වෛද්‍යවරයකු පරීක්‍ෂා කොට මියගොස් ඇති බැව් පවසා ඇත. කුලියාපිටිය පොලිසිය පරීක්‍ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=n10112612</link>
    <topic>දුම්රියේ හොරෙන් ගිය 20 දෙනෙක් දැලේ</topic>
    <author>නිමල් රාජපක්‍ෂ</author>
    <content>උඩරට දුම්රිය මාර්ගයේ රඹුක්කන සිට හැටන් දුම්රිය ස්ථාන අතර ධාවනය වූ දුම්රියවල කළ සෝදිසි මෙහෙයුමකදී ප්‍රවේශ පත්‍ර නොමැතිව ගමන් ගත් මගීන් විසිදෙනකු (20) දුම්රිය ආරක්‍ෂක හමුදාව මඟින් අත්අඩංගුවට ගෙන ඇත.අත්අඩංගුවට ගත් මගීන් අතර දුම්රියේ ප්‍රවේශ පත්‍ර නොමැතිව අනවසරයෙන් වෙළෙඳාමේ යෙදුණු වෙළෙඳුන් අට දෙනකු ද සිට ඇතැයි දුම්රිය ආරක්‍ෂක හමුදාවේ මෙහෙයුම් භාර නිලධාරී ඩබ්ලිව්. එස්. ජයසේකර මහතා පැවැසීය. ඉකුත් 23 දින සවස 6.00 සිට 24 දින දහවල් 12.00 දක්වා මේ සෝදිසි මෙහෙයුම ක්‍රියාත්මක කොට තිබිණි.මෙහිදී අත්අඩංගුවට ගත් මගීන්ගෙන් රුපියල් දොළොස්දාස් පන්සියයක දඩ මුදලක් දුම්රිය ආරක්‍ෂක හමුදාව අයකරගෙන ඇත.මේ සෝදිසි මෙහෙයුමේදී රාත්‍රි කාලයේ කඩුගන්නාව දුම්රිය ස්ථානයේ බීමතින් සිටි පුද්ගලයින් තිදෙනකු ද අත්අඩංගුවට ගෙන පොලිසියට බාර දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=n10112613</link>
    <topic>දකුණු කොරියාවේ රැකියාඅහිමිවීමේ අවධානමක් නෑ</topic>
    <author>මහින්ද අලුත්ගෙදර</author>
    <content>ශ්‍රී ලාංකික ශ්‍රමිකයන්ට දකුණු කොරියාවේ රැකියා අවස්ථා අහිමි වීමේ අවධානමක් නොමැති බව ශ්‍රී ලංකා විදේශ සේවා නියුක්ති කාර්යාංශය පවසයි.දකුණු කොරියාවේ උද්ගත වී තිබෙන යුදමය තත්ත්වය හේතුවෙන් රැකියා අහිමිවීම සම්බන්ධයෙන් ඇතැමුන් තුළ බොරු බියක් පවතින්නේ යැයි විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතා සඳහන් කරයි.තවද එරට රැකියා සඳහා පිටත්ව යාමට අපේක්‍ෂාවෙන් පසුවන ශ්‍රී ලාංකික ශ්‍රමිකයන්ද එවැනි අවිනිශ්චිත භාවයකින් සිටින බව පෙන්වා දෙන සභාපතිවරයා, දකුණු කොරියාවේ රැකියා සඳහා ශ්‍රමිකයන් යොමුකිරීම සැළසුම් කර තිබෙන පරිදි ක්‍රියාත්මක වන බවද කියා සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=n10112614</link>
    <topic>මත්ද්‍රව්‍ය ජාවාරම්කරුවන් 34 මහනුවරින් අත්අඩංගුවට</topic>
    <author>ඉන්දික පොල්කොටුව</author>
    <content>මත්පැන් හා මත්ද්‍රව්‍ය ජාවාරමට සම්බන්ධ සැකකරුවන් 34 දෙනෙකු පෙරේදා (24) සවස මහනුවර පොලිස් කොට්ඨාසය තුළදී අත්අඩංගුවට ගෙන ඇත. හෙරොයින් හා ගංජා ජාවාරමට සම්බන්ධ පුද්ගලයන් දස දෙනෙකුද අත්අඩංගුවට ගැණුන අය අතර සිටින බැව් මහනුවර කොට්ඨාස භාර ජ්‍යෙෂ්ඨ පොලිස් අධිකාරි රංජිත් කස්තුරිරත්න මහතා කීය.ගංජා හා හෙරොයින් පැකට් 20ක පමණ තොගයක් කසිප්පු බෝතල් තොගයක්ද මෙහිදී සොයා ගනු ලැබ තිබේ.අත්අඩංගුවට ගනු ලැබූ අය අතර ප්‍රධාන පෙළේ ජාවාරම්කරුවන් කිහිප දෙනෙකුද සිටින බැව් පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=n10112615</link>
    <topic>නාවික හමුදාවේ 60වැනි සංවත්සරයඅභිමානවත් අයුරින්</topic>
    <author>නුවන් කොඩිකාර</author>
    <content>ශ්‍රී ලංකා නාවික හමුදාවේ 60 වන සංවත්සරය ඉතා අභිමානවත් හා ගාම්භීර අයුරින් දෙසැම්බර් (09) වැනි දින පවත්වන බව නාවික හමුදාපති රියද් අද්මිරාල් තිසර සමරසිංහ මහතා පැවසීය.ඊට සමගාමීව පැවැත්වෙන නෞකා සඳහා වර්ණ ප්‍රදානය කිරීමේ ප්‍රධාන උත්සවය ජනාධිපති මහින්ද රාජපක්‍ෂ මහතාගේ ප්‍රධානත්වයෙන් ලබන මස 09 වැනි දින නාවික හමුදා මූලස්ථානයේදී පැවැත්වෙන බව හෙතෙම ප්‍රකාශ කළේය.කොළඹ නාවික හමුදා මූලස්ථානයේ ඊයේ (25) පැවැති මාධ්‍ය හමුවේ දී නාවික හමුදාපතිවරයා මේ තොරතුරු අනාවරණය කළේය. මීට පෙර නාවික හමුදාව සහ සාගර විද්‍යා පීඨය වර්ණ ලබාගෙන ඇති බවත්, මෙවර දීර්ඝ කාලයක් මුහුදේ සිට සිය රාජකාරි නොපිරිහෙළා ඉටු කළ නෞකා සඳහා වර්ණ ප්‍රදානය කරන බවත් ඒ මහතා අවධාරණය කළේය.මේ මස 29 වැනි දින ප්‍රධාන මූලස්ථානය හා ප්‍රාදේශීය මූලස්ථාන කේන්ද්‍ර කර ගනිමින් සර්වාගමික පූජා පවත්වන බව පවසන නාවික හමුදාපතිවරයා, එම කාලය තුළ නාවික හමුදා නිලධාරීන්ගේ හා නැවියන්ගේ මුදලින් ආබාධිත, මියගිය සෙබළුන්ගේ නිවෙස්වලට ත්‍යාග පාර්සලයක් බැගින් ලබා දෙන බව ඒ මහතා කීවේය.නාවික හමුදා සේවා වනිතා ඒකකය ද මියගිය නාවික සෙබළුන්ගේ දෙමාපියන්ට සැලකීමේ විශේෂ වැඩසටහනක් ක්‍රියාත්මක කරන බව රියද් අද්මිරාල් තිසර සමරසිංහ මහතා ප්‍රකාශ කළේය.ලබන මස 08 වැනි දින ගාලු මුවදොර අභියස මුහුදේදී රුවල් නැව් තරගයක් පැවැත්වෙන අතර මීට විදේශීය සහභාගිත්වය ලබාදීමට එකඟ වී ඇතැයි සමරසිංහ මහතා පැවසීය.ශ්‍රී ලංකා නාවික ඉතිහාසය පිළිබඳ ලියවූ ග්‍රන්ථයක් ද එළඹෙන 09 වන දින එළිදක්වන බව හෙතෙම සඳහන් කළේය.මෙරටට පැමිණෙන විදේශීය නාවික හමුදා නිලධාරීන්ගේ හා නැවියන් මෙරට නාවික හමුදා නිලධාරීන්, සෙබළුන් සමඟ සුහද හමුවක් පැවැත්වෙන බවත්, ඔවුන් සඳහා ත්‍රිකුණාමල නාවික හමුදා මූලස්ථානයේදී විශේෂ සාකච්ඡාවක් පැවැත්වෙන බවත්, නාවික හමුදාපතිවරයා කීය. විදෙස් රටවල සිට මෙරටට පැමිණි නෞකා හා යාත්‍රා නාවුක සම්ප්‍රදායට අනුකූලව ආරක්‍ෂක ලේකම්වරයාගේ පිළිගැනීමෙන් අනතුරුව පිටව යන බව ද රියද් අද්මිරාල්වරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=r1011261</link>
    <topic>වරකාපොළ එකම බිමකමුල්ගල් දෙකක් පැළවෙලා</topic>
    <author>දැදිගම විශේෂ එස්. කේ. අවුනිස්</author>
    <content>වරකාපොළ නගර සංවර්ධන වැඩසටහන යටතේ නාගරික සංවර්ධන හා ජලසම්පාදන අමාත්‍යාංශයේ නාගරික සංවර්ධන අධිකාරිය මගින් ඉදිකෙරෙන වරකාපොළ නව වෙළෙඳ සංකීර්ණයට මුල්ගල තබා කාලයක් ගතව ඇතත් තවමත් එහි ඉදිකිරීම් ආරම්භ කර නැත. වරකාපොළ ඒකාබද්ධ නගර සංවර්ධන ව්‍යාපෘතිය යටතේ ඉදිකෙරෙන මධ්‍යම බස් නැවතුම් පොළ සඳහා 1999 මාර්තු මස දෙවැනි මුල්ගලත් තබා ඇත.එකම බිමේ මේ මුල්ගල් දෙකම වල්බිහිවෙමින් පවතින බව වරකාපොළ නගරවාසීහු පවසති. යෝජිත ඉදිකිරීම් ප්‍රමාදයෙන් තොරව සිදුකර දෙන මෙන් අදාළ බලධාරීන්ගෙන් නගරවාසීහු ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=r1011266</link>
    <topic>මොල්ලිගොඩට පංචකර්ම රෝහලක්</topic>
    <author>වාද්දුව සමූහ එස්. අර්. පියදාස</author>
    <content>වාද්දුව මොල්ලිගොඩ ආයුර්වේද රෝහලට අනුබද්ධව බස්නාහිර පළාත් සෞඛ්‍ය හා දේශීය වෛද්‍ය අමාත්‍යාංශය මඟින් පංචකර්ම රෝහලක් ලබාදීමට පියවර ගෙන ඇතැයි එම ආයුර්වේද රෝහලේ ප්‍රධාන වෛද්‍ය ඩී. සේනානායක මහතා පවසයි.මේ ඉදිකිරීම සඳහා දැනට මොල්ලිගොඩ ආයුර්වේද රෝහලට යාබදව තිබෙන පර්චස් විස්සක් වූ මොල්ලිගොඩ ග්‍රාම සංවර්ධන පාර ක්‍රීඩා භූමිය පවරාගෙන ඇති බවද ඒ මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=r1011263</link>
    <topic>සීතාවක ගඟ හරහා කම්බි පාලමක්</topic>
    <author>රුවන්වැල්ල සමූහ - කේ. පී. රංජිනි</author>
    <content>රුවන්වැල්ල මැතිවරණ කොට්ඨාසයේ දෙහිඕවිට ප්‍රාදේශීය ලේකම් බල ප්‍රදේශයේ සීතාවක ගඟ හරහා තිඹිරිපොළ ප්‍රදේශයේ දෙකෝටි හැත්තෑපන් ලක්ෂයක වියදමකින් නව කම්බි පාලමක් ඉදි කිරීමට පියවර ගෙන ඇත.මේ මගින් පවුල් තුන්සිය පනහකට සෙත සැලසෙන බව ප්‍රදේශවාසීහු පවසති.රුවන්වැල්ල ආසනයේ ශ්‍රී.ල.නි.ප ප්‍රධාන සංවිධායක හා සබරගමුව පළාත් සභා මන්ත්‍රී වෛද්‍ය පරාක්‍රම අතාවුද මහතා මධ්‍යම රජයෙන් කරන ලද ඉල්ලීමකට අනුව මේ මුදල වෙන්කර ඇත. දෙහිඕවිට ප්‍රාදේශීය සභාව මගින් ලබාදුන් ඔරුවක් උපයෝගි කරගෙන ප්‍රදේශයේ ජනතාව මෙතුවක් කල් සීතාවක ගඟ තරණය කරන ලදී.මේ ඔරුව පැදීමට ස්ථිර තොටියෙකු නොමැතිවීමෙන් ප්‍රදේශයේ ජනතාව දැඩි අපහසුතාවයට පත්ව සිටියහ.සබරගමුව පළාත් සභා මන්ත්‍රී ශ්‍රීලනිප රුවන්වැල්ල ආසන සංවිධායක වෛද්‍ය පරාක්‍රම අතාවුද මහතා සීතාවක ගඟ හරහා තිඹිරිපොළ ප්‍රදේශයේ පාලමක් නොමැතිවීමෙන් එම ජනතාව වසර ගණනාවක සිට දැඩි දුෂ්කරතාවයකට පත්වී සිටියා. ගඟේ සැඩ පහර වැඩි අවස්ථාවලදී ඔරුව පැදීමට නොහැකි වීමෙන් පාසල් සිසුන්, රැකියා සඳහා යන පිරිස ගැටලු රැසකට මුහුණ දුන්නා. මේ පිළිබඳව මම මධ්‍යම රජය දැනුවත් කිරීමෙන් අනතුරුව තිඹිරිපොළ ගමට කම්බි පාලමක් ඉදිකිරීමට මුදල් ලබා දුන්නා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=r1011262</link>
    <topic>රඹුක්කන දොඹේමඩ මාර්ගය වසර ගණනකින් පිළිසකර කර නෑ</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>සබරගමුව පළාත් සභාවට අයත් රඹුක්කන - දොඹේමඩ මාර්ගය වසර ගණනාවකින් පිළිසකර නොකිරීමෙන් වාහන ගමනා ගමනය දුෂ්කර වී තිබේ.මේ මාර්ගය පුළුල් කැර කාපට් දමා සංවර්ධනය කරන්නේ නම් රඹුක්කන සංචාරක පුරයට පැමිනෙණ දේශීය හා විදේශීය සංචාරකයන්ට ද පහසුවක් වන බව ප්‍රදේශවාසීහු පවසති.රඹුක්කන සිට කුරුණෑගල දක්වා ගමන් කරන්නට විකල්ප මාර්ගයක් වශයෙන් ද මේ මාර්ගය භාවිතා කෙරේ.ආර්. රත්නපාල මහතා රඹුක්කන ආසනයේ බස් දුවන පාරවල්වලින් මීට අවුරුදු කීපයකට පෙර හොඳම පාර ලෙස තිබුණේ දොඹේමඩ පාරයි. අද මේ පාරේ වළවල් නැති තැනක් සොයා ගන්න බැහැ. මාර්ගය දෙපස කාණු අවුරුදු ගණනකින් ගොඩ දමලා නැහැ. පාර දෙපැත්තේ කැලෑ වැහිලා. පාර පටු නිසා අනතුරු සිදුවීම් ඉඩකඩ වැඩියි. වාහන දෙකකට මාරු වෙන්න ඉඩ නැහැ. මේ නිසා දැලිවල, දඹුල්ල, උඩගලදෙණිය, කුඩාගම දෙඹේමඩ ප්‍රදේශවල විශාල පිරිසක් අසීරුතාවයට පත් වෙලා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=r1011264</link>
    <topic>පොහොද්දරමුල්ල – උතුරු කළුතරදුම්රිය මඟ දෙපස වැසි ජලය පල්වෙයි</topic>
    <author>වාද්දූව සමූහ එස්. ආර්. පියදාස</author>
    <content>ධාරානිපාත වර්ෂාව නිසා ජලයෙන් යටවූ වාද්දූව පොහොද්දරමුල්ලේ සිට උතුරු කළුතර මහ වස්කඩුව දක්වා ගාලු පාර හා දුම්රිය මාර්ගයට මැදිව ඇති කිලෝ මීටර් හයක් පමණ වූ පහත් බිම් තීරය මේ වනවිට මදුරු රෝග බෝ කරන මදුරු වසංගතය ව්‍යාප්ත කරන ස්ථානයක්ව පවතින බව එම බිම් තීරයේ ජීවත්වන ජනතාව පවසති.එම පහත් බිම් තීරයට සෑම වැසි කාලයකම මේ අනතුරුදායක තත්ත්වයට මුහුණදීමට සිදුව ඇත්තේ ගාලු මාර්ගයට හා දුම්රිය මාර්ගයට මැදිව ඇති එම බිම් තීරයේ එකතු වන වැසි ජලය මුහුදට බැසයාමට ජල බැහැර කරන කාණු පද්ධතියක් නොමැති නිසා බවද ප්‍රදේශවාසීහු පවසති.මෙයට පිළියම් ලෙස පසුගිය කාලයේ ආපදා කළමනාකරණ අමාත්‍යාංශයෙන් මෝයකට කාණු සැකසීමේ ව්‍යාපෘතියක් ක්‍රියාත්මක කළද නිසි සැලැසුමකින් තොරව ඒවා ක්‍රියාත්මක කිරීම නිසා පලක් වී නැති බව ප්‍රදේශවාසීහු පවසති.මේ තත්ත්වය නිසා වැසි ජලය එකතු වී ඇති එම බිම් තීරයේ ජලය පොළවට උරාගෙන වියළී යනතුරු මදුරු උවදුර පවතින බවද එම තීරයේ ජනතාව පවසති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=r1011265</link>
    <topic>අනතුරු වළක්වන්න ඉදිකළ දෙමටගොඩ දුම්රිය පොළේ මගී පාලම වැඩකට නැති ගානයි</topic>
    <author>කොළොන්නාව සමූහ ඒ. සුමනසේන</author>
    <content>මාර්ග අනතුරු වළකාලීම සඳහා ඒ ඒ යුගවල පවතින රජයන් උපක්‍රමශීලී ලෙස නොයෙකුත් ක්‍රියාමාර්ග ගෙන තිබේ.පයින් ගමන් කරන ජනතාවගේ කොළඹ නගරයේ ආරක්ෂාව සඳහා මගී පාලම් ඉදිකිරීමද එදා සිදුකළ තවත් ව්‍යාපෘතියකි.ඒ අනුව එවකට ප්‍රවාහන ඇමැතිවරයාව සිටි ඇම්. එච්. මොහොමඩ් මහතා දෙමටගොඩ දුම්රිය හරස් මාර්ගය හරහා දැවැන්ත පාලමක් ඉදිකළේද එම මාර්ගයේ ගමන් කරන මගීන්ට දුම්රියෙන් සිදුවිය හැකි අනතුරු වලින් ආරක්ෂා කර ගැනීමේ චේතනාවෙන් විය හැකිය.එහෙත් 1982 ජූනි මස 22 දා මොහොමඩ් මහතාගේ ආරාධනයෙන් එවකට අගමැතිව සිටි ආර්. පේ‍්‍රමදාස මහතා විසින් විවෘත කළ බව කියවෙන පුවරුවක්ද එහි සවිකොට ඇති අතර දිනපතා දෙනෝදාහක් ජනතාව ගමන් කරන දෙමටගොඩ දුම්රියපොළේ ඉදිකර තිබෙන මේ මගී පාලමට උඩින් කිසිදු මගියකු ගමන් කරන බවක් පෙනෙන්නට නොමැත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=s1011261</link>
    <topic>මලල ක්‍රීඩාවේ අන්තිම තුරුම්පු දෙක අද කරළියට</topic>
    <author/>
    <content>චීනයේ ගුවාංෂුහි පැවැත්වෙන ආසියානු ක්‍රීඩා උළලේ ක්‍රිකට් රන් පදක්කම දිනා ගැනීමේ බලාපොරොත්තු සුන්කරගත් ශ්‍රී ලංකා ක්‍රීඩකයෝ ඊයේ බංග්ලාදේශය වෙතින් අවසන් පූර්ව තරගයේ දී කඩුලු 5 ක පරාජයක් ලැබූහ.ශ්‍රී ලංකාවට දැනට ඇති එකම ලෝකඩ පදක්කම් බලාපොරොත්තුව සඳහා ක්‍රිකට් ක්‍රීඩකයෝ අද පාකිස්තානය සමඟ තරගයට අවතීර්ණ වෙති. මේ විස්සයි 20 ක්‍රිකට් තරගාවලියේ රන් පදක්කම් සඳහා බංග්ලාදේශය හා ඇෆ්ගනිස්තානය අතර සටන ද අද පැවැත්වේ.ආසියානු ක්‍රීඩා උළෙලට එක්වූ ක්‍රිකට් කණ්ඩායම් අතුරින් පරිණතම ක්‍රිකට් පිල ශ්‍රී ලංකාව වූ අතර, නිමාවූ තරග දෙකේදීම දුර්වල ක්‍රීඩා විලාශයක් පෙන්නුම් කළේය. ඊයේ දිනයේදී කාසියේ වාසිය දිනාගත් ශ්‍රී ලංකා පිල මුලින් පහර දී ලකුණු 101 ක් ලැබූ අතර බංග්ලාදේශය කඩුලු 5 කට ලකුණු 102 ක් ලැබීය.ශ්‍රී ලංකා පිතිකරුවන් හත් දෙනෙකුම ලකුණු 5 කට වඩා වාර්තා කිරීමට අසමත්වීම පරාජයට ප්‍රධානතම හේතුව විය.ආරම්භක පිතිකරු ජීවන්ත කුලතුංග පන්දු 19 කදී හතරේ පහර 4 ක් හා හයේ පහරක් සමඟ ලකුණු 25 ක්ද චිංතක ජයසිංහ හතරේ පහරක් හා හයේ පහර 2 ක් සමඟ ලකුණු 28 ක්ද ලැබීම හේතුවෙන් ශ්‍රී ලංකා ඉනිමට යම් ශක්තියක් ලැබුණි. ශ්‍රී ලංකා පිලේ සිවුවැනි කඩුල්ලේ සිට 9 වැනි කඩුල්ල දක්වා කඩුලු 7 ක්ම ලකුණු 30 කදී දවා ගැනීමට බංග්ලාදේශ පන්දු යවන්නෝ සමත්වීම විශාල ලකුණු සංඛ්‍යාවට යෑමේ මග සම්පූර්ණයෙන්ම අහිමිවීමට හේතුව විය.බංග්ලාදේශ පිලේ මොහොමඩ් සොරව්රිදි ලකුණු 6 කට ශ්‍රී ලංකා පිතිකරුවන් 4 ක් දවාලු අතර සහදත් හොසේන් කඩුලු 3 ක් දවාලීය.බංග්ලාදේශය ජයග්‍රාහීී ඉලක්කය ඕවර් 15.2 කදී පසුකළ අතර වැඩිම ලකුණුලාභියා වූයේ මොහොමඩ් ෆයිසාල් හොසේන්ය. ඔහු පන්දු 24 කදී හතරේ 3 ක් හා හයේ පහරක් සමඟ ලකුණු 33 ක් ලැබීය. මොහොමඩ් නයිම් ලකුණු 25 ක් හා නායක අෂ්රාෆුල් ලකුණු 18 ක් ලැබීය.අද අවසන් සටනට පිවිසි බංග්ලාදේශය පසුගිය දකුණු ආසියානු තරගාවලියේ ක්‍රිකට් රන් පදක්කමක දිනා ගත්තේය. මෙවර විශාලතම පෙරළිය කළ ඇෆ්ගනිස්තානය ලකුණු 22 කින් ඊයේ පාකිස්ථානය පරාජය කළේය. ඇෆ්ගනිස්තානය කඩුලු 8 කට ලකුණු 125 ක් ලැබූ අතර පාකිස්තානයට ඕවර් 20 කදී ලබාගත හැකිවූයේ කඩුලු 7 කට ලකුණු 103 ක් පමණි. ඇෆ්ගනිස්ථානය පසුගිය අයි.සී.සී. ක්‍රිකට් සූරතාව දිනූ කණ්ඩායම බැවින් මේ තරගාවලියට උසස් මානසික මට්ටමකින් අවතීර්ණව ඇත.“අපි හොඳම කණ්ඩායම බව පිළිගන්නවා. නමුත් තරග දෙකේදීම හොඳට සෙල්ලම් කළේ නෑ. අද පැවැත්වෙන ලෝකඩ පදක්කම සඳහා සටනින් ජයගැනීම එකම අරමුණයි. මාස 3ක් පමණ පුහුණුවෙලා අවසන් තරගයට ඒමට නොහැකිවීම ගැන කණගාටුයි” ශ්‍රී ලංකා ක්‍රිකට් නායක ජෙහාන් මුබාරක් ‘දිනමිණ’ ට පැවැසීය.මලල ක්‍රීඩා තරග 2ක් අදමලල ක්‍රීඩා තරගවලින් මෙතෙක් කිසිදු පදක්කමක් ශ්‍රී ලංකාව දිනා නොමැති අතර අද අවසන් තරග ඉසව්ව දෙකට සහභාගි වීමට නියමිතය. කාන්තා මීටර් 100 x 4 හා පිරිමි මීටර් 400 x 4 තරග ඉතිරිව ඇති අවසාන බලාපොරොත්තු වේ.ගාල්ල විසිකිරීමේ කාන්තා තරගයට ඊයේ එක්වූ නදීකා ලක්මාලී මීටර් 50.68ක දක්ෂතාවක් පෙන්වමින් 8වැනි ස්ථානයට පත්වූවාය. මේ තරගයට ක්‍රීඩිකාවන් දස දෙනෙකු සහභාගි විය. එන් පදක්කම දිනාගත් කොරියාවේ යුකී එබියාරා මීටර් 50.39 ක් දුරට හෙල්ල විසි කළාය.කරාතේ අවසන් තරගයත් පරදියි.පිරිමි කිලෝග්‍රෑම් 67 බර පන්තිය යටතේ කරාතේ ක්‍රීඩාවෙන් පැවැති අවසන් තරග ඉසව්වේදී ජේ. රාජයප්පන් කටාර් ක්‍රීඩකයාට පරාජය විය.ආසියානු ක්‍රීඩා උළෙලේදී ශ්‍රී ලංකාව බොහෝ ක්‍රීඩා ඉසව්වලින් මූලික වටයෙන්ම පරාජය වීම කැපී පෙනුණි. ශ්‍රී ලංකාවෙන් මෙවර මේ ක්‍රීඩා උළෙලට ක්‍රීඩක ක්‍රීඩිකාවන් 104ක් හා නිලධාරීහු 30ක් සහභාගි වූහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=s1011262</link>
    <topic>ඩැරන් බ්‍රාවෝ සටන්කාමී පිතිහරඹයක</topic>
    <author>වර්නන් ගුණසේකර</author>
    <content>ආර්. ප්‍රේමදාස ජාත්‍යන්තර ක්‍රිකට් ක්‍රීඩාංගණයේ පැවැත්වෙන ශ්‍රී ලංකා බටහිර ඉන්දීය කොදෙව් දූපත් දෙවැනි ටෙස්ට් තරගයේ දී කුමාර සංගක්කාර වාර්තා කළ ලකුණු 150 ක නායක ඉනිම මත ශ්‍රී ලංකාව කඩුලු 9 කට ලකුණු 387 ක් රැස් කර ගෙන සිය පළමු ඉනිම නතර කළ අතර ඊට පිළිතුරු වශයෙන් කොදෙව් දූපත් පිල ඊයේ තෙවැනි දින තරගය නතර කන විට කඩුලු 5 ක් දැවී ලකුණු 165 ක් ලබා ගෙන සිටියේයසටන්කාමී ඉනිමක නියැලුණු ඩැරන් බ්‍රාවෝ හතරේ පහර 5 ක් හා හයේ පහර 4 ක් සමග ලකුණු 80 ක් වාර්තා කළ අතර ඔහු සහ බ්‍රෙන්ඩන් නෑෂ් සිවුවැනි කඩුල්ල වෙනුවෙන් ලකුණු 83 ක සබඳතාවක් පිහිටුවමින් කොදෙව් ඉනිම ඔසවා තැබූහ. නෑෂ් ලකුණු 29 ක් ලබා ගත්තේය.අලෝකය මඳවීම හේතුවෙන් ඊයේ තරගය පස්වරු 4.08 ට නතර කෙරිණි. ඊයේ සවස තේ පානයෙන් පසුව තරගය පැවැතියේ ඕවර 13 ක් පමණි. එම ඕවරවලදී බ්‍රෙන්ඩන් නෑෂ් සහ ඩැරන් බ්‍රාවෝ දැවී ගිය අතර එම කඩුලු දෙකම ලබා ගත්තේ තිලකරත්න ඩිල්ෂාන් ය.ඔහුගේ පන්දුවකට කඩුල්ල මුවා කිරීමේ වරදට හසුව නෑෂ් දැවී ගිය අතර ඩැරන් බ්‍රාවෝ දැවී ගියේ රංගන හේරත්ගේ අති දක්ෂ පන්දු රැකීමකිනි. ඩිල්ෂාන්ගේ පන්දුවකට බ්‍රාවෝ “පොයින්ට්” කලාපයේ ගුවනට පහරක් එල්ල කළ අතර හේරත් වේගයෙන් දුව ගොස් ගුවනේ පාවෙමින් පන්දුව පොළව හා ගැටෙන්නට ඔන්න මෙන්න කියා තිබියදී උඩ පන්දුව රැක ගත්තේය.ශ්‍රී ලංකාව කඩුලු 9 කට ලකුණු 387 ක් රැස්කර ගෙන ඊයේ දිවා ආහාරයට පෙර සිය පළමු ඉනිම නතර කළේය. කඩුලු 5 කට ලකුණු 294 සිට ඊයේ තරගය ඇරැඹූ ශ්‍රී ලංකා පිලේ ඉතිරි කඩුලු 5 ඊයේ උදය වරුවේ ඕවර 25.2 ක් ඇතුළත ලකුණු 93 කට බිඳ වැටිණි.පෙර දින තරගය නතර කරන විට නොදැවී ලකුණු 135 ක් ලබාගෙන සිටි නායක කුමාර් සංගක්කාර ඊයේ හයවැනි ඕවරයේදී දැවී ගියේය. ඔහුට තවත් ලබා ගත හැකි වූයේ ලකුණු 15 ක් පමණි. ඩැරන් සැමීගේ පන්දුවකට පළමු “ස්ලිප්” හි ක්‍රිස් ගේල් අතට උඩ පන්දුවක් දෙමින් “සංගා” දැවී ගියේය.මිනිත්තු 403 ක් හා පන්දු 268 ක ඔහුගේ අගනා ඉනිමට හයේ පහරක් හා හතරේ පහර 18 ක් ඇතුළත්ව තිබිණි. සංගක්කාර හා ප්‍රසන්න ජයවර්ධන හයවැනි කඩුල්ල වෙනුවෙන් ලකුණු 52 ක් එක් කළහ.සුලෙයිමාන් බෙන්ගේ දඟ පන්දුවක් කෙළින්ම කඩුල්ලේ වැදීමෙන් ප්‍රසන්න ජයවර්ධන ඊළඟට දැවී ගියේය. ඔහු සහ නුවන් කුලසේකර 7 වැනි කඩුල්ලට ලකුණු 24 ක් එක් කළහ. ප්‍රසන්න ලකුණු 34 ක් ලබා ගත් අතර හතරේ පහර 5 ක් ඊට ඇතුළත්ව තිබිණි.ශ්‍රී ලංකා ඉනිමේ අනෙක් කඩුලු දෙක ලබා ගත්තේ කෙමාර් රෝච් ය. කොදෙව්වන්ගේ හොඳම පන්දු යැවීම වාර්තා කළ රෝච් ලකුණු 100 කට කඩුලු 5 ක් ලබා ගත්තේය.නුවන් කුලසේකර (17) හා රංගන හේරත් (නොදැවී 24) අටවැනි කඩුල්ල වෙනුවෙන් ලකුණු 34 ක් එක් කළහ.දිවා ආහාරය සඳහා තරගය නතර කිරීමට පෙර කොදෙව් දූපත් පිලේ කඩුල්ලක් බිඳ දැමීමට ශ්‍රී ලංකාව සමත් විය. තම පළමු ඕවරයෙන් ම එම කඩුල්ල ලබා ගත්තේ නුවන් කුලසේකර ය.කොදෙව් ඉනිමේ තෙවැනි ඕවරයේ කුලසේකරගේ සිවුවැනි පන්දුවට කඩුල්ල මුවා කරමින් දැවී ගියේ ඒඩ්‍රියන් බරත් ය. (3). තරග විනිසුරුගේ එම තීරණයට අභියෝග කරමින් කොදෙව්වෝ “රෙෆරල්” ක්‍රමයේ පිහිට පැතුවද එම තීරණයේ වෙනසක් නොවිණි. දිවා ආහාරය සඳහා තරගය නතර කරන විට කොදෙව් දූපත් පිල ලකුණු 7 කට එක් කඩුල්ලක් අහිමි කරගෙන සිටියේය.දිවා ආහාරයෙන් පසුව නවවැනි ඕවරයේදී සුරංග ලක්මාල්ගේ ප්‍රථම ටෙස්ට් කඩුල්ල වාර්තා විය. සිය මංගල ටෙස්ට් තරගයට සහභාගි වන ලක්මාල් ඔහුගේ හයවැනි ඕවරයේදී ලබා ගත්තේ කොදෙව්වන්ගේ වටිනාම කඩුල්ල වන ක්‍රිස් ගේල්ගේ කඩුල්ලය. ගාල්ලේදී පැවැති පළමු ටෙස්ට් තරගයේදී වාර්තාගත ලකුණු 333 ක් ලබා ගත් ආරම්භක පිතිකරු ගේල්ට මෙවර ලබා ගත හැකි වූයේ ලකුණු 30 ක් පමණි.නිසි එල්ලයට පැමිණි විස්මිත බවුන්සරයට ගේල්ගේ පිත්තෙන් ඉහළට එල්ල වූ පන්දුව “ඩීප්” ස්කුවෙයාර් ලෙග් හිදී ඇන්ජලෝ මැතිව්ස් රැක ගත්තේය. ගේල් ලබා ගත් ලකුණු 30 න් 28 ක්ම වාර්තා වූයේ හතරේ පහරවලිනි. ගේල් සහ ඩැරන් බ්‍රාවෝ දෙවැනි කඩුල්ලට ලකුණු 44 ක් එක් කළහ. ශ්‍රී ලංකාව ඊයේ ඔවුන්ගේ පන්දු ප්‍රහාරය ආරම්භ කළේ දඟ පන්දු යවන අජන්තා මෙන්ඩිස්ගෙනි.දිවා ආහාරයට පෙර කොදෙව්වන්ගේ කඩුල්ලක් ලබාගැනීම එහි අරමුණ විය. එහෙත් ශ්‍රී ලංකාවට අවශ්‍ය ඒ කඩුල්ල ලබා ගත්තේ කුලසේකරය. මෙන්ඩිස් යැවූවේ ඉනිමේ ආරම්භක ඕවරය පමණි.24 වැනි ඕවරයේදී පන්දු යැවීම සඳහා මෙන්ඩිස් යළි කැඳවනු ලැබිණි. එවර ඔහු ඔහුගේ පළමු ඕවරයේදීම කොදෙව් දූපත් පිලේ තෙවැනි කඩුල්ල බිඳ හෙලුවේය. ඔහුගේ ගොදුර බවට පත්වූයේ ෂිවනරයින් චන්ඩර්පෝල් ය. කඩුල්ල මුවා කිරීමේ වරදට හසුව චන්ඩර්පෝල් ලකුණු 8 කට දැවී ගියේය.සවස තේ පානය සඳහා තරගය නතර කරන විට කොදෙව් දූපත් පිල කඩුලු 3 ක් දැවී ලකුණු 107 ක් රැස්කර ගෙන සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=s1011263</link>
    <topic>සීඩ්ල්ගෙන් කඩුලු ත්‍රිත්වයක්</topic>
    <author/>
    <content>බ්‍රිස්බේන් ක්‍රීඩාංගණයේ දී ඊයේ ආරම්භ වූ ‘අළුබඳුන’ සඳහා වන පළමු ටෙස්ට් තරගයේ පළමු දිනයේ එංගලන්තයට එරෙහිව ඕස්ට්‍රේලියානු කණ්ඩායමේ අණසක පතුරුවා ලූ පීටර් සීඩ්ල් කඩුළු ත්‍රිත්වයක් සමඟ සිය ටෙස්ට් පිටියේ හොදම පන්දු යැවීම වාර්තා කිරීමට සමත් විය. වික්ටෝරියා ප්‍රාන්තයෙන් ඕස්ට්‍රේලියානු පිලට එක් වූ සීඩ්ල්ගේ 26 වැනි උපන් දිනය ද යෙදී තිබුණේ ඊයේ දිනටය.සීඩ්ල් ගේ කඩුලු ත්‍රිත්වය වසර 11 කට පසුව අළුබඳුන ටෙස්ට් තරගයක වාර්තා වූ එකම කඩුළු ත්‍රිත්වය ද වේ. ඔහු ලකුණු 54 කට කඩුලු 6 ක් බිඳ දැමුවේය. ඕස්ට්‍රේලියානු පන්දු යවන්නකු ටෙස්ට් තරගයක කඩුලු ත්‍රිත්වයක් දවාලූ 11 වැනි අවස්ථාව ලෙස ද මෙය වාර්තා පොතට එක්විය.සීඩ්ල්ගේ විශිෂ්ට පන්දු යැවීමේ හේතුවෙන් එංගලන්ත පිල පළමු දිනයේදීම ලකුණු 260 කට දවාලීමට ඕස්ට්‍රේලියාව සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=s1011264</link>
    <topic>ක්‍රීඩා සංගම්වලට කවුරු පත් වුණත්මම දුවන වේගෙට ඒ අයට දුවන්න වෙනවා</topic>
    <author>ෆවුස් මොහොමඩ්</author>
    <content>“ක්‍රීඩා සංගමයකට සභාපතිවරයකු ලෙස පත්වන පුද්ගලයාට අනුග්‍රාහකයන් සොයා ගැනීමේ හැකියාව තිබිය යුතුයි. සභාපති තනතුර භාර ගන්නේ නම් එවැනි අභියෝගවලට මුහුණ දීමට ඔහු සූදානම් විය යුතුයි.මම හැමදාම අභියෝගාත්මක ඇමැති ධුර භාරගත්තු කෙනෙක්. මගේ ජීවිතයේ පවා අභියෝග එක්ක සටන් කරලා ජයගත්තු මම රාජකාරියේදීත් ඕනෑම අභියෝගයකට මුහුණ දීමට සූදානම්.ඉදිරියේදී සෑම ක්‍රීඩා සංගමයක්ම සමඟ සහයෝගයෙන් වැඩ කිරීමට මම සූදානම්. නමුත් මම දුවන වේගයට එයාලටත් දුවන්න වේවි. ක්‍රීඩා සංගම්වලට කවුරු පත්වුණත් මගේ ගානට එයාලට දුවන්න සිද්ධ වෙනවා” යැයි නව ක්‍රීඩා අමාත්‍ය මහින්දානන්ද අලුත්ගමගේ මහතා ප්‍රකාශ කළේය.ඊයේ (25) ක්‍රීඩා අමාත්‍යාංශ පරිශ්‍රයේ දී චාරිත්‍රානුකූලව නව අමාත්‍ය ධුරයෙහි රාජකාරි ඇරඹු ඒ මහතා මාධ්‍යවේදීන් හමුවේ ඒ බව පැවැසීය.ලබන වසරේ මුල් භාගයේ පැවැත්වෙන ලෝක කුසලාන ක්‍රිකට් තරග මාලාව සඳහා දැනට ප්‍රතිසංස්කරණ කටයුතු සිදු කෙරෙන ක්‍රීඩාංගණවල වැඩ කටයුතු නිසි වේලාවට නිමා කර ගත නොහැකි බවට විවිධ මත පළවුවද ජනවාරි අග වනවිට ඒ සෑම ක්‍රීඩාංගණයක්ම නිසි පරිදි ඒ තරග මාලාව සඳහා සූදානම් කරමින් අදාළ ප්‍රතිසංස්කරණ කටයුතු නිමා කරන බව නව ක්‍රීඩා අමාත්‍යවරයා වැඩි දුරටත් ප්‍රකාශ කළේය.2018 පොදු රාජ්‍ය මණ්ඩලයීය ක්‍රීඩා උළෙලේ සත්කාරකත්වය ශ්‍රී ලංකාවට ලබා ගැනීමට ජනාධිපති මහින්ද රාජපක්‍ෂ මහතාගේ මඟ පෙන්වීම හමුවේ විශේෂ වැඩපිළිවෙළක් ක්‍රියාත්මක කරන බව ද ක්‍රීඩා අමාත්‍යවරයා සඳහන් කළේ ය. “අපේ කී‍්‍රඩකයන් දස්කම් පෙන්වන්නේ තමන්ගේ හැකියාවෙන්. නමුත් ජාත්‍යන්තර ක්‍රීඩකයන් තාක්‍ෂණය උපයෝගී කරගෙන දස්කම් දක්වනවා. ඒ නිසා අපේ ක්‍රීඩකයනුත් හැකියාවයි, තාක්‍ෂණයයි දෙකම එකතු කරගෙන ජාත්‍යන්තර ක්‍රීඩා පිටිය ජය ගැනීමේ වැඩපිළිවෙළක් ක්‍රියාත්මක කළ යුතුයි.ඔවුනගේ අඩුපාඩු සොයා බලා ඒවා සපුරා දිය යුතුයි. ඕනෑම ක්‍රීඩකයකුට ක්‍රීඩිකාවකට මා හමුවී ඔවුනගේ ගැටලු ඉදිරිපත් කිරීමට මම අවස්ථාවක් උදාකර දෙනවා” නව ක්‍රීඩා අමාත්‍යවරයා සඳහන් කළේය.ඩලස් අලහප්පෙරුම, ඩිලාන් පෙරේරා, තිලංග සුමතිපාල, ආර්. දුමින්ද සිල්වා, මාලිනි ෆොන්සේකා, හා සරත් වීරසේකර ඇතුළු මැති ඇමැතිවරු රැසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=s1011265</link>
    <topic>යක්කල අනුර මැදි විදුහලට ජයග්‍රහණ 2ක්</topic>
    <author/>
    <content>ශ්‍රී ලංකා පාසල් ක්‍රිකට් සංගමය හා මාස්කොම් සමාගම එක්ව සංවිධානය කරනුලබන අන්තර් පාසල් 13න් පහළ “රන් කැකුළු” කුසලාන ක්‍රිකට් තරගාවලියේ තරග 2 ක් ජය ගැනීමට යක්කල අනුර මධ්‍ය මහා විද්‍යාලය සමත් විය.නිට්ටඹුව සංඝාබෝධි විදුහලට එරෙහිව ලකුණු 83 ක ජයක් වාර්තා කළ අනුර මැදි විදුහල, ගම්පහ බණ්ඩාරනායක විදුහලට එරෙහිව පළමු ඉනිමේ ජයක් වාර්තා කිරීමට සමත්විය. බණ්ඩාරවත්ත පරාක්‍රම විදුහල අතර පැවැති තරගය ජය පැරදුමෙන් තොරව නිමාවට පත්විය.අනුර මැදි විදුහලසංඝබෝධි විදුහලඅනුර මැදි විදුහල පළමු ඉනිම සියලු දෙනා දැවී 86 - දුලාජ් පොල්ගම්පල 38, විජිත ගොනාගොඩ 15 (පී. චේතිය 32/5, එච්. ජී. සම්පත් 23/5)සංඝබෝධි විදුහල පළමු ඉනිම සියලු දෙනා දැවී 44 - කේ. පතිරණ 17, (දුලාජ් පොල්ගම්පළ 16/6, එච්. මධුවන්ත 15/4)අනුර මැදි විදුහල දෙවන ඉනිම 78/9 -මලින්ත විජේසිංහ 17, දුලාජ් පොල්ගම්පළ 16 (පී. චේතිය 25/5, එච්. පතිරණ 28/3)සංඝබෝධි විදුහල දෙවන ඉනිම සියලු දෙනා දැවී 37 - (දුලාජ් පොල්ගම්පළ 16/7, එච්. මධුවන්ත 15/2)අනුර මැදි විදුහලගම්පහ බණ්ඩාරනායකඅනුර මැදි විදුහල පළමු ඉනිම 197/6 - හර්ෂ මධුවන්ත නොදැවී 49, මනුල මිත්සුක නොදැවී 47, විජිත ගොනාගොඩ 26 (වී. සමරවීර 20/2)බණ්ඩාරනායක විදුහල පළමු ඉනිම සියලුදෙනා දැවී 114 (එන්. කෙමේෂ් 49 (එස්. සන්දීප් 55/5, එච්. මධුවන්ත 34/2) සහ දෙවන ඉනිම 14/2අනුර මැදි විදුහලපරාක්‍රම විදුහලඅනුර මැදි විදුහල පළමු ඉනිම සියලු දෙනා දැවී 226 - මලිත්ත විජේසිංහ 70, මනුල මිත්සුක 26 (වී. විදුරංග 49/4, ඩී. කාවින්ද 9/3)පරාක්‍රම විදුහල පළමු ඉනිම 178//7 (වී . විදුරංග 51, ඒ. නිමන්ත 27, සී. ගුණතිලක 25 (හර්ෂ මධුවන්ත 46/3, දුලාජ් පොල්ගම්පළ 56/2 සචින් සන්දීප 25/2.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=f1011262</link>
    <topic>මහන්සිවෙලා වැඩකළොත් රට හදන්න පුළුවන්</topic>
    <author>ජයසිරි මුණසිංහ ඡායාරූප සුමනචන්ද්‍ර ආරියවංශ,සුදත් සිල්වා</author>
    <content>නව ව්‍යවසායකත්ව පරපුරක් බිහි කිරීමට මඟපාදන යෝධ දිරිගැන්වීම් ගණනාවක් මෙවර අයවැයෙන් රට හමුවේ තබා ඇතැයි කටුනායක ඩයල් ටෙක්ස්ටයිල් කර්මාන්ත ආයතනයේ කළමනාකාර අධ්‍යක්ෂ සහ ශ්‍රී ලංකා මහ බැංකුවේ මුදල් මණ්ඩල සාමාජික නීල් ඒ. උමගිලිය මහතා ප්‍රකාශ කරයි. මෙ රටට විදෙස් විනිමය සුවිසල් ප්‍රමාණයක් රැගෙන එන ඇඟලුම් කර්මාන්ත ක්ෂේත්‍රයේ නියැළී දැවැන්ත පෞද්ගලික අංශ ආයෝජකයකු වන නීල් ඒ. උමගිලිය මහතා, මුදල් මණ්ඩලයේ සාමාජිකයකු බවට පත් කරනු ලැබුවේ ජනාධිපති මහින්ද රාජපක්ෂ මහතා විසිනි. ඒ හරහා මෙරට පෞද්ගලික අංශයේ අත්දැකීම් හා නව යෝජනා රටේ සංවර්ධනයට එක් කර ගැනීමට පහසුකම් සැපැයීමක් සිදු වනු දැකීම ජනපතිවරයාගේ අදහස විය.කොළඹ ආනන්ද විදුහලේ සිප්සතර හැදෑරූ ඔහු දශක තුනක ව්‍යාපාර සාමාජීයීය හා දේශපාලන අත්දැකීම් ඔස්සේ රට දිනවන මඟ සහ මෙවර අයවැයෙන් ඊට ලබාදෙන දායකත්වය පිළිබඳ දක්වන අදහස්වලට දැන් අපි අවධානය යොමු කරමු.ශ්‍රී ලංකාව දියුණු කිරීමට නම්, අප මුලින් ම කළ යුත්තේ කුමක්දැයි විමැසීමට පෙර, මෙවර අයවැයෙන් රට හමුවේ තැබූ යෝජනා පිළිබඳ කතිකා කොට සිටිමු.කුඩා, සුළු හා මධ්‍ය පරිමාණ ව්‍යවසායකයෝ අප හමුවන සෑම අවස්ථාවකදීම ඔවුන් කරන එක් ඉල්ලීමක් තිබේ. එනම්, තමන්ට දිරියෙන් ඉදිරියට ඒමට අවශ්‍ය විවිධ සහයෝගයන් කිසිදු බාධාවකින් තොරව ලබාදෙන ලෙසය. නව ව්‍යාපාර ඇරඹීමට අවශ්‍ය මුදල්, යන්ත්‍රෝපකරණ, රජයේ ආයතනවල අනුමැතිය ලබා ගැනීම්, බදු ක්‍රමයේ සරල කිරීම් සිදු කරන ලෙස ඔවුහු ඉල්ලා සිටිති.අපේ රටේ ශ්‍රම බළකාය රටේ දියුණුවට සැබෑ ලෙසම සක්‍රීයව දායක කර ගත යුතුමය. ඒ නිසා රජය මෙවර අයවැයෙන් කළ විශේෂම කාර්යය වනුයේ, ව්‍යවසායක, නව ආයෝජක ප්‍රජාවක් බිහි කිරීමට දිරිය සැපැයෙන යෝජනා රට හමුවේ තැබීම යැයි මාගේ පෞද්ගලික විශ්වාසයයි.අප රටේ සිටින සමාගම්වලට තම ව්‍යාපාර කටයුතු පුළුල් කිරීම සඳහා මූලික ප්‍රාග්ධනය අවශ්‍යය. මේ මූලික ප්‍රාග්ධන අවශ්‍යතා මෙරට බැංකු පද්ධතියෙන් ලබා ගැනීමට ඔවුන්ට සිදු වී තිබුණි. මේ නිසා මෙරට මූල්‍ය වෙළෙඳපොළ වෙත ප්‍රාග්ධනය ඉල්ලා ඉදිරිපත් වන පීඩනය වැඩි වී තිබුණි.මේ නිසා ණය පොලී අනුපාත ඉහළ මට්ටමක පැවැතුණි. අවශ්‍ය තරම් මුදල් ලබාදීම පහසු නොවිණි. එය මඟහැරවීමට මෙවර අයවැයෙන් ජනාධිපතිවරයා නව යෝජනාවක් ගෙන ආවේ ය. ඒ මෙරට විදේශ විනිමය රෙගුලාසි ලිහිල් කිරීම හරහා ය. අප රටේ ඕනෑම දේශීය සමාගමකට තමන්ට අවශ්‍ය ප්‍රාග්ධනය විදේශීය මූල්‍ය වෙළෙඳපොළෙන් ඍජුව ලබා ගැනීමට මහ බැංකුව අවසර ලබා දුන්නේ ය. එය ඉතාම කාලෝචිත යෝජනාවකි.ඊට අමතරව දේශීය සමාගම් විසින් නිකුත් කරනු ලබන රුපියල්වලින් නියම කරන ලද ණයකරවල ආයෝජනය කිරීම සඳහා විදේශිකයන්ට අවසර ලබාදීම, විදේශීය සමාගම්වලට ශ්‍රී ලංකාව ඇතුළත ව්‍යාපාරික ස්ථාන ආරම්භ කිරීම සඳහා අවසර ලබාදීම, සංචාරක හෝ ව්‍යාපාරික කටයුතු සඳහා ශ්‍රී ලංකාවට පැමිණෙන විදේශිකයන්ට විදේශ ව්‍යවහාර මුදලින් ගිණුම් විවෘත කිරීම සඳහා අවසර ලබාදීම, මැණික් හා ස්වර්ණාභරණ ආනයනකරුවන්ට විදේශ ව්‍යවහාර මුදලින් ගිණුම් ආරම්භ කිරීමට අවසර දීම, ශ්‍රී ලංකාවේ විදේශ දූත කාර්යාල, ඔවුන්ගේ කාර්ය මණ්ඩලය සහ පවුලේ සාමාජිකයින් සඳහා විදේශ ව්‍යවහාර මුදලින් හා ශ්‍රී ලංකා රුපියල්වලින් සමහර බැංකු කටයුතු කිරීම සඳහා අවසර ලබාදීම. භාණ්ඩ ආනයනයන් මත කෙරෙන පූර්ව අත්තිකාරම් ගෙවීම් සීමා වූ ඩොලර් 10,000 සීමාව ඩොලර් 50,000 දක්වා වැඩි කිරීම මේ වන විටත් ක්‍රියාත්මක කොට ඇත.මේ ක්‍රියාමාර්ග හරහා අප රටට විදේශ විනිමය ගලා ඒම පහසුවනු ඇත. එමෙන් ම අප රටේ ආයෝජකයින්ට විදේශීය සමාගම්වල මුදල් ආයෝජනය කොට ලාභ ඉපැයීමට ද හැකියාව ලැබෙන සේ විනිමය පාලන නීති සංශෝධනය කොට ඇත. ඒවා ලබන වසරේ ජනවාරි 01 වැනිදා සිට ක්‍රියාත්මක වේ.මේ ක්‍රියාමාර්ග නිසා අප හමු වී තමන්ට ව්‍යාපාර දියුණු කිරීමට අරමුදල් අවශ්‍ය යැයි ඉල්ලා සිටින පිරිසට සහනයක් ලැබේ. ඊට අමතරව තමන්ට ව්‍යාපාර වැඩිදියුණු කිරීමට අවශ්‍ය යන්ත්‍ර සූත්‍ර ගෙන්වීමේ දී අය කරන ආනයන බදු, තීරු බදු හා වැට් බදු යනාදිය පහළ දමන්නැයි ඔවුහු ඉල්ලූහ.මෙවර අයවැයෙන් ඊට ලැබුණු විසඳුම කතිකා කරමු.මෙරට නැඟී එන කර්මාන්ත අංශයක් ලෙස විදුලි සංදේශ කර්මාන්තය ගත හැක. එහි දියුණුව සඳහා අවශ්‍ය ඉහළ තාක්ෂණික යන්ත්‍ර සූත්‍ර හා උපකරණ පිටරටින් ගෙන්වීමේ දී අය කරන තීරු බදු හා වැට් බදුවලින් ඒවා නිදහස් කොට ඇත. රෙදිපිළි, සම්භාණ්ඩ, පාවහන් සහ ගමන්මලු නිපදවීමට අවශ්‍ය යන්ත්‍ර හා උපකරණ ආනයන තීරු බදු හා වැට් බදුවලින් ද නිදහස් කර ඇත. එම කටයුතුවලින් උපයන විදේශ ආදායම් බදුවලින් නිදහස් කර ඇත.ඊට අමතරව සුළු හා මධ්‍ය පරිමාණ කර්මාන්තකරුවන් ගෙවිය යුතු බදු කපා හැර ඔවුහු ආර්ථික සේවා ගාස්තුවලින් නිදහස් කර ඇත. එමෙන් ම ඔවුන්ට සීයයට 10ක් වැනි සහනදායී ආදායම් බදු අනුපාතයක් පනවා ඇත. මෙරට සෞඛ්‍ය අංශයේ නවෝදයට ඉවහල් වන සේ, උසස් තාක්ෂණයෙන් යුත් වෛද්‍ය හා රසායනාගාර උපකරණ ගෙන්වීමේ දී අය කළ තීරු බදු හා වැට් බදුවලින් ඒවා මුළුමනින්ම නිදහස් කර ඇත. පුද්ගල ආදායම් මත සියයට 5 සිට 35 දක්වා පවත්නා බදු අනුපාත සියයට 4 සිට 24 දක්වා අඩු කොට ඇත. බදු නිදහස් සීමාව රුපියල් ලක්ෂ 3 සිට ලක්ෂ 5 දක්වා වැඩි කොට ඇත. වසරකට රුපියල් ලක්ෂ 06කට අඩු ආදායමක් උපයන්නන්ගෙන් බදු අය නොකැරේ. පොලී ආදායම් මත අයකළ බදු නිදහස් සීමාව ලක්ෂ 3 සිට 5 දක්වා වැඩිකොට ඇත.කෘෂිකාර්මික, ධීවර කර්මාන්තයේ මුදල් ආයෝජනය කරන පිරිසට වසර පහක බදු නිදහස් කාලයක් ලබා දී ඇත. ත්‍රිරෝද රථ, ලොරි, ට්‍රක් රථ කල්බදු ක්‍රමයට ලබාගත් අය ගෙවන වැට් බද්ද ඉවත් කර මඟී ප්‍රවාහනයට රථවාහන ගෙන්වීමේ අයකළ තීරු බදු සියයට 25කින් අඩුකොට ඇත.මේ බදු සහනවලට අමතරව තවත් යෝජනා ගණනාවක් මෙවර අයවැයෙන් රටට ඉදිරිපත් කොට ඇති අතර රටේ බදු පදනම පුළුල් කොට ආදායම් වැඩි කර ගැනීමේ නව යෝජනා ද ගෙනවිත් තිබේ.දිරියෙන් නැඟී සිටීමට බලාපොරොත්තුවන ආයෝජකයෝ අපේක්ෂා කරන තවත් එක් කරුණක් වනුයේ රජයේ ආයතනවලින් ලබා ගන්නා අනුමැතින් කඩිනම් කරන ලෙසය. ඒ අනුව ශ්‍රී ලංකා ආයෝජන මණ්ඩලය ඇතුළු රජයේ සෙසු ආයතන, දෙපාර්තමේන්තු හා පළාත් පාලන ආයතනවල ඉහළ සිට පහළට සේවය කරන සියලු දෙනා රටට දිරිදීමට පැමිණෙන ආයෝජකයෝ සම්පතක් සේ සලකා කටයුතු කරන පිරිසක් බවට පත් කිරීමට අයවැයෙන් උපදෙස් ලබා දී තිබේ.මෙවර අයවැයේ පැතිකඩ ගණනාවක් ඔස්සේ කරුණු දැක්වීමට අපට හැකිය. අප ප්‍රධාන වශයෙන් මෙහි දී කථා කළේ, ආයෝජනවලට ලබාදුන් දිරිගැන්වීම් පිළිබඳ පමණි. එලෙස ආයෝජන දිරිගැන්වීම් ලැබූ ආයෝජකයෝ හෙට සිට ව්‍යාපාර ආරම්භ කරනු ඇත.ඔවුන්ට අවශ්‍ය අමුද්‍රව්‍ය යන්ත්‍රෝපකරණ හා සෙසු සියලු දේ රජයට ම සැපැයිය නොහැක. නව නිර්මාණාත්මක අදහස්, යෝජනා සහිත ඉහළ කළමනාකාරීත්වයකින් යුතු ආයෝජකයකුට අවශ්‍ය දේ සහජ හා ක්‍රියාවන් සහ ඉහළ වෘත්තීය නිපුණතාවයකින් යුතු මානව සම්පතක් ගොඩනැඟීම ය. ඒ සඳහා ද රජය මෙවර අයවැයෙන් යෝජනා ඉදිරිපත් කොට ඇත.ලොව නොමිලේ අධ්‍යාපනය, සෞඛ්‍ය පහසුකම් අප රටේ තරම් සපයන රටක් නැති තරම් ය. මේවාට අමතරව රටේ මහා මාර්ග, පාලම්, අධිවේගී මාර්ග, වරාය, ගුවන්තොටුපල, වාරියෝජනාක්‍රම, විදුලිබල, සන්නිවේදන වැනි අංශවල දියුණුවට රජය සැලැසුම් සහගතව වැඩකටයුතු සිදු කරමින් සිටියි.රටේ දැවැන්ත ආර්ථික සංවර්ධනයක් බලාපොරොත්තු වන්නේ නම් ආයෝජකයින්ට පමණක් නොව පොදු මහත් ජනතාවට ම හිතකර, සුවපහසුව සහිත සුවිශාල පහසුකම් හා මහජන උපයෝගීතා පහසුකම් ජාලයක් තිබිය යුතුය. රජය මේ වන විට කටයුතු කරන්නේ ඒ පහසුකම් රටේ ශීඝ්‍රයෙන් ඇති කිරීම සඳහා ය.රටේ තිස් වසරක් පැවැති මහා විනාශකාරී යුද්ධය නිම වී තිබේ. දේශපාලන වශයෙන් සවිමත් වූ පාර්ලිමේන්තු බහුතර බලයක් සහිත ආණ්ඩුවක් රටේ තිබේ. විධායක ජනාධිපතිවරයා ලෙස මහින්ද රාජපක්ෂ මහතා රටට නිවැරදි දේශපාලන නායකත්වය සපයමින් සිටියි. එම නිසා අප රටට වේගයෙන් දියුණු වීමට දැන් ස්වර්ණමය අවස්ථාවක් උදා වී තිබේ.එසේ නම්, ශ්‍රී ලාංකික අප ජාතියක් වශයෙන් දියුණුව කරා පියමැනීමට අනුගමනය කළ යුත්තේ කුමක් ද? ඔබ ඇසුවහොත් මා විසින් ලබාදෙන එකම පිළිතුර අප සියලු දෙනා ‘මනස’ වෙනස් කර ගත යුතු ය. රටට, ජාතියට ආදරය කරන පිරිසක් විය යුතුය.මේ වනවිට ලොව ඉතාම ආරක්ෂිත රාජ්‍යයක් ලෙස අප රට පිළිගැනේ. එය අපිට ආඩම්බර විය හැකි, අභිමානය එක් කළ හැකි යහපත් තත්ත්වයකි. අප වසර 30 ක සිට සිතා සිටියේ, මහා විනාශකාරී යුද්ධය නිමා කරන්නේ කෙසේද? කියායි. අද වන විට එම තත්ත්වයෙන් රට නිදහස් වී ඇත. එසේ නම් අද දවසේ අප ජාතියක් ලෙස කල්පනා කර බැලිය යුත්තේ කුමක් ද?අද අප සියලු රට වැසියෝ සිතා බැලිය යුත්තේ රට දියුණු කරන්නේ කෙසේ ද කියායි. අපිට අභිමානවත් රටක් ලැබී තිබේ. මෙය දියුණු කිරීමට සියලු දෙනා තමා තමන්ට ම අවංක වී රාජකාරිය කළ යුතුයි. ඕනෑම ආයතනයක්, රාජ්‍ය හෝ පෞද්ගලික හෝ වේවා එහි දියුණුවේ රහස අවංකව තමන්ට ගන්නා වැටුපට සේවකයෝ සිදු කරන සේවාවයි. ලබාදෙන සේවාවේ ගුණාත්මකභාවය, ඵලදායීතාවය සහ කාර්යක්ෂමතාවය තිබිය යුතුය. එපමණක් නොව වංචාව, දූෂණය, හොරකම දුරු විය යුතුය. එවන් උදාර වූ සේවාවක් තම තමන් විසින් සිතට එකඟව රටට, ආයතනයකට ලබාදෙන්නේ නම්, එය ඉතා වේගයෙන් දියුණුව කරා පියනගනු ඇත.අප රටේ ජනතාවගේ සිත්වල ආකල්පමය වෙනසක් ඇති කිරීමට පෙර පාසල්, පාසල් හා උසස් අධ්‍යාපන ආයතනවල සිට ඇරඹිය යුතුය. එපමණක් නොව මෙහි දී ජනමාධ්‍යයන්ට ද විශාල වගකීමක් පැවැරේ. සියලු දෙනා වඩාත් යහපත්, පිවිතුරු හැඟීම් සහ අදහස්වලින් සන්නද්ධ වී කටයුතු කළහොත් අප රට දියුණුවීම වසර දෙක, තුනකින් කළ හැකිය.එවන් දියුණුවක් සඳහා පියවර තබන අප මේ වන විට රටේ ප්‍රධාන අංශ පහක් ඔස්සේ ආසියාවේ කේන්ද්‍රස්ථානය වීමට අරමුණ කොට ඇත. කෘෂිකර්මය, තොරතුරු තාක්ෂණය, සංචාරක කර්මාන්තය ඉතා ඉක්මනින් දියුණු කළ හැකි අංශ ලෙස රජය හැඳිනගෙන ඇත. ඊට අමතරව දිගුකාලීනව දියුණුව පතා නිල් අහස, මහ සයුර ජය ගැනීමට රජය සැළසුම් කොට ඇත.මේ සැළසුම් සාර්ථකව ක්‍රියාත්මක වුවහොත් ශ්‍රී ලංකාව නුපුහුණු ශ්‍රමය තිබෙන, ලාභයට ශ්‍රමය ලබා ගත හැකි රටක් ලෙස කර තිබෙන හැඳින්වීමෙන් නිදහස් වනු ඇත. අමෙරිකානු ඩොලර් 4000 ක අවම ආදායමක් සහිත ජනතාවක් ලෙස ලොව හමුවට අපට යෑමට හැකියාව ලැබෙනු ඇත.මෙහි දී අප විශේෂයෙන් රටට හිතවත් වඩාත් ඉහළ ආයෝජනයක් කළ හැකි ලොව පිළිගත් ආයෝජකයෝ දිනාගත යුතුය. එය එසේ වීමට නම්, අප කළ යුත්තේ, රටට හිතවත් යහපත් පුරවැසියෝ ලෙස තිබෙන වාදබේද මදකට හෝ පසකලා රටට, ජාතියට ආදරයෙන් එකාවන්ව එක් වී කටයුතු කිරීමය. ඒ හරහා අප රට ගැන ලෝකයට වඩාත් පැහැදිලි, සුබවාදී පණිවුඩයක් යැවීමය. මේ සුබවාදී පණිවුඩය ලොවට රැගෙන යෑමට අපි සියලු දෙනා පළමුව ද, දෙවනුව ද, තෙවැනුව ද රට ඉදිරියට තබා ක්‍රියා කරන පිරිසක් විය යුත්තේ ම ය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=f1011263</link>
    <topic/>
    <author>සටහන - බුද්ධික සමන් ගුණවර්ධන ඡායාරූප -ටෙනිසන් පෙරේරා</author>
    <content>මාතලේ ගලේවෙල යටිගල්පොත්ත ගමේ ඉපිද යටිගල්පොත්ත කනිටු විදුහලේ මූලික අධ්‍යාපනය හදාරා දඹුල්ල ජාතික පාසලෙන් සහ ගලේවෙල මධ්‍ය මහා විද්‍යාල වලින් ද්විතීක අධ්‍යාපනය ලැබූ ඇය යටිගල්පොත්ත කනිටු විදුහලෙන් පද්‍ය ගායනා සමස්ත ලංකා තරඟ ජයග්‍රහණය ලබාගත් එකම ශිෂ්‍යාව යි. “ වයස අවුරුදු 25 වන විට ගායනය හා වාදනය දෙඅංශයෙන්ම විශාරද උපාධිය දිනාගත් ඇය වත්මන් තරුණ ගායක පරපුරේ උඩුගං බලා යන ගායන ශිල්පිණිය කි. “ මංගලිකා තෙන්නකෝන් පිළිබඳ ඒ අදහස ඉදිරිපත් කළේ සෞන්දර්ය කලා විශ්වවිද්‍යාලයේ සංගීත පීඨයේ පීඨාධිපති කෝලිත භානු දිසානායකයන් ය. ඒ 2010.06.08 දින මංගලිකාගේ “ ඔබේ මල් ගොමුවෙන් “ ගීත සමුච්චය එළිදැක්වීමේ උළෙල දී දෙසුමක් කරමිනි. මේ උඩුගං බලා යන තරුණ ගායන ශිල්පිනිය පසුගිය දා අප සමඟ පිළිසඳරකට එක් වූයේ මෙසේ යි.*අපේ සංගීත ක්‍ෂේත්‍රයේ පැහැදිළි සටහන් තැබූ යුග කිහිපයක් අපට හමුවෙනවා. අමරදේව ප්‍රමුඛ යුගය, වික්ටර් - සනත් යුගය ඒ අතර කැපී පෙනෙනවා. මේ ආකාරයට ඔබ ක්‍ෂේත්‍රයට පැමිණෙන යුගය ගැන ඔබට ආඩම්බරයෙන් කථා කළ හැකි ද?ඕනෑම ක්‍ෂේත්‍රයක හොඳ හා නරක වෙනස්වීම් ඇති වෙනවා. එසේ වීමට නොයෙක් හේතු බලපානවා. ඔබ සඳහන් කළ යුග වලින් පසුව ගීත සාහිත්‍යයේ පසුබෑමක් ඇතිවෙලා තියෙන බව බොහෝ දෙනා කියනවා. අවුරුදු 30 ක් විතර පැවැති යුද්ධය නිසා රටේ සෑම ක්‍ෂේත්‍රයක් ම පසුබෑමට ලක් වුණා. මිනිසුන්ට සාහිත්‍ය රස වින්දනයට වඩා වෙනත් දේවල් වලට මුල් තැන දෙන්න වණා. ඒත් එක්ක සාහිත්‍ය කලාවත් වාණිජකරණයට හසු වුණා.දක්‍ෂතාවය, නිර්මාණශීලී බව, දේශීයත්වය, කලාත්මක බව යන කරුණු වලට වඩා වාණිජත්වය මුලට ආවා. ගීත කලාවත් මුදලින් මනින්න පටන් ගත්තා. ඉතින් එවන් කාලයක අපි වගේ නවක ගායක ගායිකාවන්ට මුහුණදීමට සිදුවන අභියෝග තීරණාත්මක යි. දැන් රටේ යුද්ධය නිම වී සාමය ස්ථාපිත වී තිබෙනවා. රටේ සෑම අංශයක් ම දියුණු වෙනවා. ඉතින් සාහිත්‍ය කලාවටත් ළඟදීම හොඳ කලක් උදා වේ. ඉතින් අපට තියෙන්නේ සුබවාදීව එයට මුහුණදෙන එකයි. අපේ රටේ සංගීතයට, අපේ සංස්කෘතියට ගැලපෙන සංගීත රටාවට අපි යොමු වීම අවශ්‍ය යි.අපේ දේශීය ගීත සාහිත්‍යයේ අනාගතය සුබවාදී කියලයි මට හිතෙන්නේ. වාණිජ රැල්ලට නතු වෙලා තියෙන සිංහල ගීතයත් එයින් ටිකෙන් ටික නිදහස් වෙයි. මම නිර්මාණ කරන්නේ හුඟක් විමසීමෙන්. මට වඩා දැන උගත් පද රචකයින්. සංගීතඥයින් මගේ නිර්මාණ වලට උදව් කරගන්නවා. ඒ නිසා මගේ බාල නිර්මාණ බිහිවන්නේ නැහැ. මගේ ගීත රස විඳපු අය බොහෝ දෙනා මට කථාකරලා සුබ පතනවා. ඒකට වයස් බේදයක් නෑ. කුඩා ළමයින් පවා හොඳින් රස විඳිනවා.ඒ නිසයි මම කියන්නේ හොඳ නිර්මාණවලට අදත් පිළිගැනීමක් තියෙනවා කියලා. මටත් මීට කලින් ක්‍ෂෙත්‍රයට එන්න අවස්ථා තිබුණා. ඒත් මම එසේ කළේ නෑ. මගේ බාප්පා මට කිව්වේ මූලික අධ්‍යාපනයක් වත් ලබාගෙන ගීත ගායනයට එක්වන්න කියලා. ඒ අනුව මම සංගීත විශාරද උපාධිය ලබාගැනීම සඳහා අවුරුදු හතරක කාලයක් වැය කළා. හොඳ අධ්‍යාපනයක් කරලා ක්‍ෂේත්‍රයට එන්න කියලයි මම ඉදිරි පරම්පරාවෙනුත් ඉල්ලන්නේ.* හරසුන් ගීත කලාවත් වර්තමානයේ බහුලව මාධ්‍ය ඔස්සේ ප්‍රචාරය වෙනවා. මේ වින්දනය දැන් සමාජයට ජීරණය වී ඇතැයි ඔබ සිතන්නේ නැද්ද?නැහැ. කොහෙත්ම නැහැ. ඒවා තාවකාලික යි. කවදාවත් එවැනි ගීත කලාවන් සමාජයේ ස්ථාපිත වෙයි කියලා මම හිතන්නේ නෑ. අදටත් ඒවා ස්ථාපිත වී නැහැ. අදටත් බහුතරයට උසස් ගීත රස වින්දයක් තිබෙනවා. නිර්මාණකරුවා ඒ අයගේ රස වින්දනය තවදුරටත් උසස් මට්ටමකට ගෙනෙන ආකාරයේ නිර්මාණ ඉදිරිපත් කළ යුතුයි.සංගීතය වුවත් එක තැන තිබිය යුතු නැහැ. අප අද භාවිතා කරන ව්‍යවහාරික සංගීතය නිරන්තරයෙන් වෙනස් වෙනවා. සංගීතයත් නව මාවත් වලට යොමු විය යුතුයි. සමාජයේ සිතුම් පැතුම් අනුව, හැබැයි දැන් ලංකාවේ ඇතැම් අය යොමු වී තිබෙන්නේ සුභාවිත වෙනසකට නොවේ. වාණිජ රැල්ලකට යි. එතැනයි වරද තියෙන්නේ. ගුණාත්මකභාවයෙන් ගීත නිර්මාණය වෙන්නේ මේ හේතුව නිසයි. ඒත් ඒ නිර්මාණ රසිකයන් වැළඳ ගන්නේ නැහැ.*එසේ නම් මේ ගීත නිරන්තරයෙන් එෆ්. එම්. නාලිකා ඔස්සේ ප්‍රචාරය වන්නේ ඇයි ?එෆ්. එම් නාලිකා බොහෝ දුරට ඉලක්ක කරන්නේ තරුණ ග්‍රාහක පිරිස යි. තරුණ පරපුර බොහෝ විට රිද්මය පිළිබඳවයි වැඩි සැලකිල්ලක් දක්වන්නේ. එහෙමයි කියලා අපට බෑ ඒ අයට මේ වරද පටවන්න. මොකද ඒ අය සම්භාවය හොඳ ගීතත් ඕනෑ තරම් රස විඳිනවා. නාලිකාවලත් හොඳ සම්භාවය ගීත ප්‍රචාරය වෙනවා. නිර්මාණ කරුවන් විදිහට අපි දැන ගන්න ඕනෑ කළ යුතු දේ හා නොකළ යුතු දේ පිළිබඳව.මම වුනත් තරුණ ශිල්පිනියක් විදිහට එවැනි නිර්මාණ කරලා ඒ නාලිකා වලට දුන්නොත් ඒ අය ඒවා ප්‍රචාරය කරනවා ඇති. හැබැයි මට වගකීමක් තියෙනවා රසිකයාගේ උසස් රස වින්දනයට හානි නොවන නිර්මාණ ඉදිරිපත් කිරීමට. තරුණ පරපුරේ අපේක්‍ෂා සහ හැඟීම් වාගේම සුභාවිත ගීතයේ වැදගත් කමත් අප තේරුම් ගත යුතුයි. සමතුලිත මට්ටමකට අප යා යුතුය. තරම් ලේසි නැති වුනත් කලාකරුවන් හැටියට අපේත් ජනමාධ්‍ය හැටියට එෆ්. එම්. නාලිකාවලත් වගකීමක් ඒ ගැන හිතන එක.*ඔබත් නව පරපුර නියෝජනය කරන ශිල්පිණියක් ලෙස ඔබ ඔබේ නිර්මාණ ගෙන ගියේ කුමන දිශාවකට ද?සමාජ සිතුම් පැතුම් වලට අනුකූලව රස විඳින හැකියාවට අනුකූලව වෙනස්කම් විය යුතුයි කියන තැනයි මමත් ඉන්නේ. අතීතයේ ආචාර්ය අමරදේව ශූරීන්, ආචාර්ය වික්ටර් රත්නායක ශූරින්, විශාරද නන්දා මාලනී මහත්මිය වැනි අය අපට දේශීය සංගීතය හඳුන්වා දී තියෙනවා. භාතිය සන්තුෂ් ලත් වෙනසක් කළා. නව පරපුරේ ඉන්න සෙන්ටිග්‍රේට්ස් ලා වගේ දක්‍ෂ පිරිස් අද ඉන්නවා.මේ අය විවිධ වෙනස්කම් කරනවා.ඝෝෂාකාරි වෙළඳ රැල්ලටවත් අතිශය සම්භාව්‍ය කියන තැනටවත් අපි කොටු විය යුතු නෑ. රෝහණ වීරසිංහ ගුරුතුමා, බන්ධුල නානායක්කාරවසම් සරත් ද ලාල් අල්විස් මහතා, අජන්ත රණසිංහ මහතා වගේ ප්‍රවීණ අය සමඟ යි මගේ නිර්මාණකරණය තියෙන්නේ. ඒත් මගේ ගීත තැටියේ සෙන්ටිග්‍රේට්ස් ලා කළ ගීතයකුත් තියෙනවා. ඒත් ඒ ගීතයේ සුභාවිත ගුණය රැකී තියෙනවා. බොහෝ දෙනා කියන්නේ මගේ කටහඬ විරහව මිශ්‍ර වූ හඬක් කියලයි. ඒත් සෙන්ට්ග්‍රේඩ්ස් ලා එක්ක කළ ගීතයේ ඒ බවක් දකින්න නැහැ. මම මොන නිර්මාණ කළත් ඒවා සුභාවිත රාමුව ඇතුළේ රඳවා ගැනීමට මම උත්සාහ ගන්නවා.*ඔබේ නව සංයුක්ත තැටියට ලැබෙන ප්‍රතිචාර කොයි විදිහ ද?ඉතාම හොඳයි. හැමදාම කවුරු හරි කථාකරලා සුබ පතනවා. කිසිදු ආර්ථික වාසියක් බලාපොරොත්තුවෙන් නෙමෙයි මම ක්‍ෂේත්‍රයට ආවේ. ඒ නිසාදෝ මට රසික රසිකාවියන් ගේ ආශීර්වාදය නොඅඩුව ලැබෙනවා.*ඔබේ මේ ගමන් මගේ අමතක කළ නොහැකි පිරිස පිළිබඳව මතක් කරනවා නම් :මුලින්ම මගේ මව්පියන් අමතක කරන්න බෑ. අප්පච්චිට සංගීත ලැදියාව තිබුණා. ඔහු විශ්‍රාමික විදුහල්පතිවරයෙක්. ඒ වගේම මාව ගමෙන් කොළඹට එක්ක ඇවිත් මට යා යුතු මං පෙත් පෙන්නලා දීලා මේ තත්වයට ගත්තේ මගේ ලොකු බාප්පා ඩබ්ලිව්. බී. ගනේගල මහතා. එතුමාට හොඳ කලා රස වින්දන හැකියාවක් තිබෙනවා. ඒ නිසා එතුමා දැනගෙන හිටියා මාව යොමු කළ යුතු දිශාව.ඒ වගේම වීරසේකර බණ්ඩාර කියන මගේ පොඩි බාප්පත් මට උදව් කළා. මට සංගීතය කියා දෙමින් ගුරු හරුකම් දුන්න විශාල ගුරු පිරිසක් ඉන්නවා. අබේකෝන් බණ්ඩාර ගුරුතුමා, බෝධිපාල ගුරුතුමා, ජෝර්ජ් පල්ලෙවත්ත ගුරුතුමා, සෝමලතා පීරිස් ගුරුතුමිය, එඩ්වඩ් ජයකොඩි ගුරුතුමා, සුනිල් අමරසිංහ ගුරුතුමා, නිසාද් හඳුන්පතිරණ ගුරුතුමා වැනි අය සංගීත ක්‍ෂේත්‍රයේ මගේ ගුරුවරයෝ. ඒ වගේ ම තවත් විශේෂ පුද්ගලයෙක් ඉන්නවා.ප්‍රවීණ ගීත රචක බන්ධුල නානායක්කාරවසම් මහත්මයා, රූප රචනා සිදුකළ සඳරුවන් ජයවික්‍රම මහතා, චරිතා පි‍්‍රයදර්ශනී මහත්මිය, අජන්ත රණසිංහ මහතා, උපාලි රාජපක්‍ෂ මහතා වැනි තවත් බොහෝ දෙනෙක් ඉන්නවා. ඒ අතර මගේ නිර්මාණ ගැනත් මා ගැනත් රටට හෙළි කළ සියලු විද්‍යුත් සහ මුද්‍රිත මාධ්‍ය හිතවතුනුත් අමතක කරන්න බැහැ. ඒ වගේම මගේ කලා ජීවිතයට ආශිර්වාද කරන බොහෝ කලාකරුවන් පිරිසක් ද සිටිනවා. ඒ සියලු දෙනාම මම නිතර කෘතවේදීව මතක් කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=f1011264</link>
    <topic/>
    <author>සාකච්ඡා කළේ චන්දන ජයවීර ඡායාරූප සමන්ත වීරසිරි</author>
    <content>මේ දිනවල විකාශය වන ජනප්‍රිය රූපවාහිනී ටෙලි නාට්‍යයක් වූ “ඇයද ඔබම විය” නිර්මාණය පිළිබඳව හා ටෙලි නාට්‍ය කර්මාන්තයේ අනාතය පිළිබඳව ටෙලි නාට්‍ය අධ්‍යක්ෂක ටයිටස් රණසිංහ දැක්වූ අදහස් මෙසේය.*ඔබ කලා ක්ෂේත්‍රයට සම්බන්ධ වූයේ කෙසේ ද ?70 දශකයේ මැද භාගයේ දී ජාතික චිත්‍රපට සංස්ථාව පවත්වාගෙන ගිය චිත්‍රපට තිර රචනා අගැයීම් මණ්ඩලයට මා ඉදිරිපත් කළ “පර නොවන මල්” තිර පිටපත ප්‍රශස්ත මට්ටමේ තිර රචනාවක් ලෙස අනුමත වුණා. මේ නිසා මට තිර රචකයෙක් ලෙස ඉදිරියට යන්න අවස්ථාවක් ලැබුණා.සංස්ථාව අනුමත එවැනි තවත් එක් තිර රචනාවක් ඇසුරෙන් ජනප්‍රිය චිත්‍රපට අධ්‍යක්ෂක මූ. අරුක්ගොඩ මහතා “අම්මයි දුවයි” නමින් චිත්‍රපටයක් නිර්මාණය කළා.එහිදි ඇතිවූ අවබෝධය මත වූ. අරුක්ගොඩ මහතා පසුකාලීනව නිර්මාණය කරන ලද චිත්‍රපට කිහිපයකටම සහන අධ්‍යක්ෂකවරයෙක් හැටියට හා නිෂ්පාදන අධිකාරිවරයා හැටියට සම්බන්ධ වුණා.*ලාංකීය සිනමාවේ දීප්තිමත්ම අවධියක් වූ 70 දශකයේ සිනමාවට සම්බන්ධ වූ ඔබ දිගු නිහැඩියාවකට පසු ටෙලිනාට්‍ය ක්ෂේත්‍රයට සම්බන්ධ වූයේ ඇයි ?80 දශකයේ අග භාගයේ මෙරට සමාජ වාතාවරණය අයහපත් වූ නිසා මම විදේශ ගත වුණා. ඒ නිසා සිනමාවේ දිගු ගමනක් යාමට මට අවස්ථාව ලැබුණේ නැහැ. නමුත් පසුව මම මෙරටට නැවත පැමිණෙන විට චිත්‍රපට කර්මාන්තයට වඩා පොදු රසිකයා අතර ජනප්‍රියව තිබුණේ ටෙලි නාට්‍ය කර්මාන්තයයි.රූප මාධ්‍යය හා ගනුදෙනු කිරීමට තිබුණු උනන්දුව නිසා මම ටෙලිනාට්‍යය ක්ෂේත්‍රයට සම්බන්ධ වීමට තීරණය කළා. ඒ අනුව 2004 වර්ෂයේදී “කැදැල්ල නෑ උණුසුම්” යනුවෙන් ටෙලිනාට්‍යයක් අධ්‍යක්ෂණය කළා. එය නිෂ්පාදනය කළේ ටිරෝන් පීරිස් මහතායි. ඔහු මා කෙරෙහි විශ්වාසය තබා විශාල මුදලක් ආයෝජනය කළ නිසයි මට ටෙලිනාට්‍ය කර්මාන්තයට පිවිසීමට හැකිවුණේ.*මේ දිනවල විකාශය වන “ඇයද ඔබම විය” ටෙලිනාට්‍යය නිර්මාණයවීම සඳහා පසුබිම සකස් වූයේ කෙසේද ?මෙම ටෙලිනාට්‍ය සඳහා පිටපත් රචනය කිරීමේදී ගීතා ශිරන්ති මහත්මියත් නිෂ්පාදනයෙන් ටිරෝන් පීරිස් මහතාත් මට සහය වූවා. ටිරෝන් පීරිස් මහතා මගේ මුල්ම ටෙලි නාට්‍යයයේ ද නිෂ්පාදක වරයා වන නිසා අප දෙදෙනා අතර එකිනෙකාගේ වැඩ ශෛලිය පිළිබද අවබෝධයක් තිබෙනවා. මෙම නිෂ්පාදනය සඳහා පසුබිම සකස් වීමට එම අවබෝධයත් බලපාන්නට ඇති.*සිනමාව පිළිබඳ විශාල උනන්දුවක් දැක්වූ ඔබ පසුකාලීනව හෝ සිනමාවට සම්බන්ධ නොවූයේ ඇයි ?සිනමාව විශාල මුදලක් ආයෝජනය කරන කර්මාන්තයක්. අපිට තරග කිරීමට සිදුවී තිබෙන්නේ ජාත්‍යන්තර චිත්‍රපට සමාගම් නිෂ්පාදනය කරන හොලිවුඩ් නිෂ්පාදන සමඟ හා හින්දි චිත්‍රපට සමඟයි. එම තරගය නිසා චිත්‍රපට සඳහා යොදවන මුදල මෙරට තුළින් පමණක් යළි අද්දවා ගැනීම අසීරු කාර්යයක් බවට පත්වී තිබෙනවා.*ටෙලි නාට්‍ය කර්මාන්තයේ හෙට දවස යහපත් යැයි ඔබ සිතනවාද ?රූපවාහිනී නිර්මාණකරුවන් අතර අති දක්ෂ නිර්මාණකරුවන් සිටිනවා. නමුත් සමහර රූපවාහිනී නාලිකා නිර්මාණකරුවන්ගේ හැකියාවන් නිවැරදිව තක්සේරුකර එම නිර්මාණ රසිකයා අතරට ගෙනයාමට අවශ්‍ය සහය ලබාදෙන්නේ නැහැ. ඔවුන් උත්සාහ කරන්නේ කලාව වර්ධනය කිරීමට හෝ රසිකයාට වින්දනයක් ලබා දීමට වඩා නාලිකාව පවත්වාගෙන යාමටයි. මේ නිසා සංස්කෘතික හා සදාචාරාත්මක සෝදාපාලුවක් ඇතිවී තිබෙනවා. රජය පසුගිය කාලයේ දී ඇති කළ බදු ක්‍රමය නිසා විදේශීය හඬ කැවූ අවරගණයේ නිර්මාණ ප්‍රදර්ශනය කිරීම නැවතී තිබෙනවා.*විදේශීය අත්දැකීම් හා සසඳන විට අපේ රටේ රූපවාහිනී භාවිතය ඔබ දකින්නේ කෙසේ ද?රූපවාහිනියේ ප්‍රමුඛ අරමුණ ප්‍රවෘත්ති හා අධ්‍යාපනික වැඩසටහන් විකාශනය කිරීමයි. නමුත් අපේ රටේ රූපවාහිනිය ලෝකයේ වෙනත් කිසිම රටක දක්නට නොලැබෙන ආකාරයට සැළකිය යුතු විකාශන කාලයක් ටෙලිනාට්‍ය සඳහා වෙන්කොට තිබෙනවා. ඒ තත්ත්වය තුළ වුවත්, ගුණාත්මක වටිනාකමකින් තොර හා විධිමත් පිටපතක් අනුව රචනා නොවූ මෙගා ටෙලි නාට්‍ය නිසා ටෙලිනාට්‍ය කර්මාන්තයේ හෙට දවස අවිනිශ්චිත තත්ත්වයකට පත්ව තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>26</day>
    </date>
    <link>http://www.dinamina.lk/2010/11/26/_art.asp?fn=f1011265</link>
    <topic>රටේ සංවර්ධනයට ජනමාධ්‍යයේ දායකත්වය අවශ්‍යයි</topic>
    <author>සකස් කෙළේ චන්දන ජයවීර</author>
    <content>පසුගිය පස් වසර තුළදී ජනමාධ්‍ය ක්ෂේත්‍රයේ ප්‍රගතිය සඳහා රජය විසින් ගන්නා ලද ක්‍රියාමාර්ග හා ජාතික සංවර්ධනය සඳහා මාධ්‍ය මඟින් ඉටුවිය යුතු දායකත්වය පිළිබඳ ව ජනමාධ්‍ය හා ප්‍රවෘත්ති අමාත්‍යංශයේ ලේකම් ඩබ්ලිව් බී. ගනේගල මහතා ජාතික ගුවන් විදුලියේ ‘සුභාරතී’ සංවාද මණ්ඩපයේ දී දැක්වූ අදහස් ඇසුරින් මෙම සටහන සැකසේ.*රටක ආර්ථික සංවර්ධනයේ දී ජනමාධ්‍යය ක්ෂේත්‍රයට හිමි වැදගත්කම ඔබ දකින්නේ කෙසේද?ජනමාධ්‍යයේ ක්‍රියාත්මක සහයෝගය නොමැතිව රටක් දියුණු කළ නොහැකියි. සංවර්ධන යෝජනා ක්‍රම පිළිබඳ ඒවා ක්‍රියාත්මක වන ආකාරය පිළිබඳව මෙන්ම අඩුපාඩු තිබෙනවානම් එම අඩුපාඩුද හානිදායක නොවන ආකාරයට ඉදිරිපත් කිරීමෙන් ජනමාධ්‍ය සංවර්ධනය සඳහා ප්‍රමුඛ කාර්යභාරයක් ඉටු කළ හැකියි.අධ්‍යාත්මික සංවර්ධනය කෙරෙහිත් ජනමාධ්‍යයේ යහ පැවැත්ම හේතු වෙනවා.ඒ වගේම අධ්‍යාපනය හා සෞඛ්‍යය වැනි අනෙකුත් කෂේත්‍රයක් සැළකුවද එම අංශවල ද සංවර්ධනය සඳහාත් ජනමාධ්‍යයේ දායකත්වය අත්‍යවශ්‍ය අංගයක්.මහින්ද රාජපක්‍ෂ මහතාට 2005 දක්වා රට ගමන් ගත් දිශානතිය වෙනසකට ලක් කිරීමට හැකිවුණා. තිස් වසරක් තිස්සේ පැවැති යුද්ධය ජයග්‍රහණය කිරීමෙන් අනතුරුව දෙවන ධුර කාලය තුළදී වේගවත් ආර්ථික සංවර්ධනයක් ලබාගැනීමට රජය අදහස් කරනවා. ඒ සඳහා මහජනතාව යොමු කිරීමේ සුවිශේෂ කාර්යභාරයක් ද ජනමාධ්‍ය වෙත පැවරී තිබෙනවා.*ජනමාධ්‍ය වගකීමෙන් තොරව භාවිතා කිරීම නිසා සංස්කෘතිකමය හා සදාචාර පරිහානියක් සිදුවී ඇති බවට චෝදනාවක් නිරන්තරයෙන්ම නැඟෙනවා. මෙම තත්ත්වය නිවැරැදි කිරීම සඳහා රජයේ අවධානයක් යොමුවී තිබේද?දරුවන් හා කාන්තාවන් සම්බන්ධයෙන් මෙන්ම පොදුවේ පිළිගත් හර පද්ධතීන් සම්බන්ධයෙන් ක්‍රියා කළ යුත්තේ කෙසේද යන්න පිළිබඳව ලාංකීය ජනමාධ්‍ය ආයතන අතර සම්මුතියක් ඇත්තේ නැහැ. සංස්කෘතිකමය හා සදාචාර පරිහානිය ඇතිවීමට හේතුවී තිබෙන්නේ එලෙස මාධ්‍යයට අදාළ වන ආචාරධර්ම පද්ධතියක් නොමැතිවීමයි.ජනමාධ්‍යයට නීති දමා මෙල්ල කිරීමට වඩා ඔවුන් හා සංවාදයක් ඇති කොට ජනමාධ්‍යයේ වගකීම පිළිබඳව මාධ්‍ය ආයතන දැනුවත් කිරීමට අප හැම විටම උත්සාහ දරා තිබෙනවා. ජාතික වැදගත්කමක් දරන ක්ෂේත්‍ර සම්බන්ධයෙන් ජනමාධ්‍යය ක්‍රියා කළ යුත්තේ කෙසේද යන්න පිළිබඳව සහ දරුවන් හා කාන්තාවන් සම්බන්ධයෙන් මාධ්‍ය භාවිතා කළ යුතු ආකාරය පිළිබඳව මඟ පෙන්වීමක් කිරීමට ඉදිරියේ දී අදහස් කරනවා. ඒ සඳහා ඇති අවශ්‍යතාවය මහින්ද චින්තනය තුළ මෙන්ම 2009 වසරේදී ඉදිරිපත් කළ මහින්ද චින්තන ඉදිරි දැක්ම තුළත් අන්තර්ගතයි.*ජනවරමක් මඟින් “මහින්ද චින්තන” ලියැවිල්ල ජාතික න්‍යාය පත්‍රයක් බවට පත් කොට තිබෙනවා. එම න්‍යාය පත්‍රයක් බැහැරවීමේ හැකියාවක් මාධ්‍යයට තිබෙනවාද?ලෝකය තුළ මෙන්ම රට තුළත් විවිධත්වය තිබෙනවා. අප එය අගය කරන කරුණක්. ඒ නිසා එක් එක් මාධ්‍යය ආයතනවලට අත්‍යවශ්‍යවූ මතවාදයක් තිබීම අප ප්‍රතික්ෂේප කරන්නේ නැහැ. නමුත් ජනමාධ්‍යය ආයතන මෙන්ම මාධ්‍යවේදින් ද රටේ පුරවැසියන් වන නිසා ඔවුන්ට වගකීමක් තිබෙනවා ජාතික න්‍යාය පත්‍රය තුළදී එක පෙළසිට ඒ වෙනුවෙන් ක්‍රියාත්මක වීමට.ඉතිහාසය තුළ මෙන්ම වර්තමානය ද සැළකූවිට ද විදේශ රටවලින් අපේ රටට කෙනෙහිලිකම් සිදුවන අවස්ථා දක්නට ලැබෙනවා. එවැනි අවස්ථාවලදී ලාංකිකයන් හැටියට තම තමන්ගේ මතවාදවල සිටින ගමන් රටේ න්‍යාය පත්‍රයට හා රට සංවර්ධනය කිරීමේ අරමුණේදී විජාතික උවමනාවන් ඉටු කිරීමේ අයිතියක් මාධ්‍යයට නැහැ.*“මහින්ද චින්තන” ප්‍රතිපත්ති ප්‍රකාශනයේ සඳහන් කාරණා අතරින් ජනමාධ්‍ය ක්ෂේත්‍රයට අදාළව ඉටු කළ පොරොන්දුව මොනවාද?මහින්ද රාජපක්‍ෂ මහතා ජනමාධ්‍යය ක්ෂේත්‍රය සමඟ ඉතාමත් සමීපයෙන් කටයුතු කරන නායකයෙක්. ඒ නිසා “මහින්ද චින්තන” ලියැවිල්ල සකස් කිරීමේදී ජනමාධ්‍යවේදීන් පිළිබඳව මෙන්ම මාධ්‍යයේ කාර්යභාරය පිළිබඳවත් විශේෂ අවධානයක් යොමු කොට තිබෙනවා. එම යෝජනා සියල්ලම පාහේ ඉටු කිරීමට පසුගිය පස්වසර තුළදී හැකිවී තිබෙනවා.*මාධ්‍යවේදීන්ගේ පුහුණුව සඳහා හා මාධ්‍යකරණය සඳහා අවශ්‍ය උපකරණ මිලදී ගැනීම සඳහා පහසුකම් රැසක් ලබාදීමට මහින්ද චින්තනය මගින් ප්‍රතිඥා දී තිබෙනවා. එම අපේක්‍ෂාව කෙතරම් දුර ට පසුගිය කාලය තුළදී ඉටුකරගත හැකිවී ද?ජනමාධ්‍යවේදීන්ගේ උසස් අධ්‍යාපන අවශ්‍යතා සඳහා දරන වියදම් ලබාදීමට අමාත්‍යාංශය වෙනමම වැඩපිළිවෙළක් ක්‍රියාත්මක කරනවා. මෙම වැඩසටහනට ඇතුල්වීමට රජයේ ප්‍රවෘත්ති දෙපාර්තමේන්තුවේ ලියාපදිංචිව සිටින රාජ්‍යය අංශයේ මෙන්ම පුද්ගලික අංශයේ මාධ්‍යවේදීන් සියලු දෙනාටම අවස්ථාව තිබෙනවා.වාර්ෂිකව පුවත්පත් මඟින් අයදුම්කරුවන් කැඳවා ජනමාධ්‍ය ක්ෂේත්‍රයේම ප්‍රවීණයන්ගෙන් සමන්විත විනිශ්චය මණ්ඩලයක් මඟින් ඔවුන්ගේ සුදුසුකම් පරික්‍ෂාකර මෙම අවස්ථාව ලබා දෙනවා. මේ සඳහා රජය වැය කරන මුදල නැවත මාධ්‍යවේදීන්ගෙන් අයකර ගන්නේ නැහැ. එය මුළුමනින්ම දීමනාවක්. මෙයට අමතරව ජනමාධ්‍යවේදීන්ට අවශ්‍ය කරන පරිගණක, ෆැක්ස් යන්ත්‍ර, කැමරා හා අනෙකුත් උපකරණ මිලදී ගැනීම සඳහා මහජන බැංකුව මඟින් ඉතාම අඩු පොලියට ණය මුදලක් ලබා දීමට කටයුතු යොදා තිබෙනවා.*මාධ්‍යවේදියා වෘත්තීයවේදියෙකුගේ තත්ත්වයට පත්වී තිබෙනවාද?වෘත්තීයවේදීන් හැටියට ඉතාම උසස් තත්ත්වයෙන් මාධ්‍ය හසුරුවන මාධ්‍යවේදීන් සිටිනවා. ඔවුන් කාලාන්තරයක් තිස්සේ මාධ්‍ය ක්ෂේත්‍රයේ කටයුතුª කිරීමෙන් එහි වගකීම සහ කාර්යභාරය මැනවින් වටහාගෙන තිබෙනවා. එමනිසා මාධ්‍යවේදීන්ගේ අනාගතය සුරක්‍ෂිත කිරීම සඳහා අමාත්‍යංශය සමාජ ආරක්ෂණ මණ්ඩලය සමඟ එක්ව විශ්‍රාම වැටුප් ක්‍රමයක් මෙයට වසර දෙකකට පෙර ආරම්භ කළා. නමුත් එම වැඩපිළිවෙළ ක්‍රියාත්මක කිරීමේදී ඇතුළත් කර ඇති සමාජ කොන්දේසි නිසා මාධ්‍යවේදින් හිතකර ලෙස වෙනස් කළ යුතු බව අපට පෙනී ගොස් තිබෙනවා.එම තත්ත්වය ඉදිරියේදී වෙනස් කිරීමට රජයේ අවධානය යොමුවී තිබෙනවා. මාධ්‍යවේදීන්ගේ කාර්යභාරය රාජ්‍ය මට්ටමින් ඇගැයීමට ලක්විය යුතු බවට ‘මහින්ද චින්තනයෙන්’ ප්‍රතිඥාවක් දී තිබෙනවා. ඒ අනුව 2008 වසරේදී මුල්වරට මාධ්‍ය වෘත්තිකයන් ඇගැයීමට ලක් කිරීම සඳහා සම්මාන උළෙලක් පැවැත්වූවා. 2010 වසර වෙනුවෙන් එම උළෙල සංවිධානය කිරීමේ කටයුතු මේ දිනවල සිදුවෙමින් පවතිනවා. උළෙල ලබන වසරේ මුල් කාර්තුවේ දී පැවැත්වීමට අප අදහස් කරනවා.*ගුණාත්මක මාධ්‍යය භාවිතයක් ඇති කිරීම සඳහා අමාත්‍යාංශයේ ඉදිරි සැලසුම කුමක්ද?දැනට විදුලි සංදේශ නියාමන කොමිෂම විසින් ගුවන් විදුලි ආයතන 19 ක් සඳහා බලපත්‍ර නිකුත් කොට තිබෙනවා. එම බලපත්‍ර මත මේ වන විට ගුවන් විදුලි නාලිකා තිස් ගණනකට ආසන්න සංඛ්‍යාවක් ක්‍රියාත්මක වෙනවා. රූපවාහිනි බලපත්‍ර 13 ක් යටතේ නාලිකා 16 ක් පමණ ක්‍රියාත්මක වෙනවා. මේවා අතරින් සමහර නාලිකා ඔස්සේ විකාශය වන වැඩසටහන්වල අන්තර්ගතය පිළිබඳව අඩු වැඩි වශයෙන් ප්‍රශ්න තිබෙනවා.මෙයට හේතුවී තිබෙන්නේ මාධ්‍ය වගකීම පිළිබඳව අමතක කොට මුදල් ඉපැයීම ප්‍රධාන චේතනාව හැටියට සැලකීම හා මාධ්‍යයේ කාර්යභාරය පිළිබඳ වැටහීමක් නොතිබීමයි.එමනිසා රජයේ මාධ්‍යවලට මෙන්ම පුද්ගලික මාධ්‍යයන් සඳහා පොදුවේ මඟ පෙන්වන ආයතනයක් ජාතික විකාශන සංවර්ධන අධිකාරිය හැටිය ක්‍රියාත්මක කිරීමට රජයේ අවධානය යොමුවී තිබෙනවා.*මෙම අධිකාරිය හරහා මාධ්‍ය පාලනයක් ඇතිවිය හැකි බවට සමහර දෙනෙක් සැක මතුකර තිබෙනවා.නැහැ. මෙම අධිකාරිය පිහිටුවන්නේ මාධ්‍යය පාලනයක් ඇති කිරීම සඳහා නොවෙයි . මෙයට පෙරදීත් සඳහන් කළ පරිදි මාධ්‍යයට මඟ පෙන්වීම සඳහායි. මෙම පනත කෙටුම්පත් කිරීම සඳහාත් අපි මාධ්‍ය ක්ෂේත්‍රයේ ප්‍රවීණයන්ගේ අදහස් ලබාගත්තා. එය පාර්ලිමේන්තුවට ඉදිරිපත් කිරීමට පෙර ජනතා අදහස් ලබා ගැනීමටත් අප බලාපොරොත්තු වෙනවා.අපේ රටට හා අපේ උවමනාවන්ට ගැලපෙන සංස්කෘතිය ආරක්ෂා කරන මාධ්‍ය භාවිතයක් ගොඩනඟා ගැනීම සඳහා අවශ්‍යය කෙරෙන ආචාරධර්ම පද්ධතියක් ගොඩනඟා ගැනීම මෙම අධිකාරිය පිහිටුවීමේ අපේක්‍ෂාවයි. මෙවැනි ආයතනයක අවශ්‍යතාවය කාලාන්තරයක් තිස්සේ ජනතාව අතරින් හා විද්වතුන් වෙතින් මතුවුණා.ලෝකයේ හැම රටක්ම ඒ රටට ගැලපෙන ජනතාවගේ සුබසිද්ධියට මුල්වන මාධ්‍යය භාවිතයක් ගොඩනඟා ගැනීම සඳහා යම් යම් මඟ පෙන්වීම් කරනවා. එය කාලීන සමාජීය අවශ්‍යතාවයක්.ජනාධිපතිතුමාගේ මඟපෙන්වීම අනුව “උතුරු වසන්තය” වැඩසටහන යටතේ බැසිල් රාජපක්‍ෂ මහතාගේ මූලිකත්වයෙන් කොකාවිල්හි අලුත් සන්නිවේදන කුලුනක් ඉදිකිරීමට කටයුතු කළා. උතුරට සන්නිවේදනය ගෙන යාමේදී වැදගත් කාර්යභාරයක් ඉටු කළ කොකාවිල් සන්නිවේදන කුලුන ත්‍රස්තවාදීන් විසින් පුපුරුවා හැරීම නිසා සන්නිවේදන කටයුතුවලට බාධා තිබුණා. ලංකාවේ උසම සන්නිවේදන කුලුන වූ කොකාවිල් විකාශනාගාරය මේ වනවිට මුළුමනින්ම ඉදිකිරීම් කටයුතු නිමවා තිබෙනවා. ඉදිරි මාසය තුළදී සම්ප්‍රේක්‍ෂණ උපකරණ සවි කිරීමෙන් පසු උතුරු පළාතේ ජනතාවටත් අනෙකුත් ප්‍රදේශවල ජනතාව රසවිඳින වැඩසටහන් කිසිම බාධාවකින් තොරව රසවිඳීමට අවස්ථාව ලැබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n1011272</link>
    <topic>කොළඹ ජාතික රෝහලේ ගොඩනැඟිල්ලකවසර 106ක් පැරැණි අභිරහස් සේප්පුවක්</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>කොළඹ ජාතික රෝහලේ ගොඩනැඟිල්ලක තිබී වසර 106ක් පැරැණි සේප්පුවක් හමු වී තිබේ. මේ සේප්පුව විවෘත නොකළ එකකි.මේ සේප්පුව මීටර් 2ක් උසය. දිගින් මීටර් 2.5ක් වන අතර පළල මීටර් 1.5කි. මේ සේප්පුවේ බිත්ති කොන්ක්‍රීට්වලින් නිමාවී තිබේ.යකඩ මිශ්‍ර ලෝහයකින් සකස් කළ දොරවල් හතරකින් මේ සේප්පුව නිර්මාණය වී ඇත. සේප්පුවේ ආරක්‍ෂිත අගුලට යොදා තිබූ එක් ඉබ්බෙක් කිලෝග්රෑම් පහක පමණ බරකින් යුක්තය. එවැනි ඉබ්බන් තුන්දෙනෙක් යොදා මේ සේප්පුව වසා තිබේ.කොළඹ ජාතික රෝහලේ චර්ම රෝග සායන ඒකකය විවෘත කිරීමට ගිය සෞඛ්‍ය ඇමැති මෛත්‍රීපාල සිරිසේන මහතාට මේ අරුම පුදුම සේප්පුව දැක ගැනීමට ලැබී රෝහලේ අධ්‍යක්ෂ වෛද්‍ය හෙක්ටර් වීරසිංහ මහතාගෙන් මේ පිළිබඳව විමසා ඇත. “මේ දවස්වල අපිටත් මුදල්වලින් අමාරුයි. ඒ නිසා මෙය කෙසේ හෝ විවෘත කළ යුතුයි” යනුවෙන් ඇමැතිවරයා රෝහල් අධ්‍යක්ෂට කී විට එහෙත් ඒ සඳහා උපයෝගී කර ගත හැකි යතුරු කිසිවක් නොමැති බවත් මේ සේප්පුුවේ තිබෙන්නේ කුමක්දැයි කිසිවකුත් නොදන්නා බවත් වෛද්‍ය හෙක්ටර් වීරසිංහ මහතා කීය.මේ සේප්පුව පිහිටා තිබෙන ගොඩනැඟිල්ල කොළඹ ජාතික රෝහල් පරිශ්‍රයේ පිහිටා ඇති පුරා විද්‍යාත්මක වටිනාකමකින් යුත් වසර 150ක් තරම් පැරැණි ගොඩනැඟිල්ලකි. බ්‍රිතාන්‍ය පාලන යුගයේ එනම් 1904 දී ශ්‍රී ලංකාවේ රෝහල්, විශේෂයෙන් කොළඹ ජාතික රෝහල, ද සොයිසා කාන්තා රෝහල, කොළඹ ඇස් රෝහල, කාසල් වීදියේ කාන්තා රෝහල ඇතුළු රෝහල් පාලනය කරන ලද්දේ කොළඹ රෝහල් මණ්ඩලය නම් පරිපාලන ඒකකයක් මඟිනි.මෙහි ප්‍රධානියා වූයේ අධිකාරිවරයෙකි. එම රෝහල් මණ්ඩලය පවත්වාගෙන ගොස් තිබෙන්නේ මේ අරුම පුදුම සේප්පුව පිහිටා තිබෙන ගොඩනැඟිල්ල තුළ ය. මේ සේප්පුව විවෘත කරන ලෙස සෞඛ්‍ය ඇමැතිවරයා සිනාසෙමින් රෝහල් අධ්‍යක්ෂවරයාට උපදෙස් දී ඇත. .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n1011273</link>
    <topic>උතුරු දුම්රිය මාර්ගයටඩොලර් මිලියන 416ක්</topic>
    <author/>
    <content>උතුරු දුම්රිය මාර්ගය ඉදිකිරීම සඳහා අමෙරිකානු ඩොලර් මිලියන 416 ක ණය මුදලක් ලබා ගැනීම සම්බන්ධයෙන් ඉන්දියාවත් ශ්‍රී ලංකාවත් අතර ගිවිසුම් අස්සන් තැබෙයි.ජනාධිපති මහින්ද රාජපක්ෂ මහතා සහ මේ දිනවල මෙරට සංචාරයක නියුතු ඉන්දීය විදේශ කටයුතු ඇමැති එස්. එම්. ක්‍රිෂ්ණා මහත්වරු ඉදිරියේ ජනාධිපති මන්දිරයේදී මේ ගිවිසුමට ඊයේ (26) අස්සන් තැබිණි. මඩු සිට තලෙයි මන්නාරම දක්වාත්, මැදවච්චිය සිට මඩු දක්වාත්, ඕමන්තේ සිට පලාලි දක්වාත් අදියර තුනකින් උතුරු දුම්රිය මාර්ගය ඉදිකිරීමට නියමිතය.උතුරේ අවතැන්වූවන් සඳහා ඉන්දීය රජයේ ආධාරයෙන් ඉදිකෙරෙන නිවාස 50,000 ක ව්‍යාපෘතිය සඳහා මුදල් අමාත්‍යාංශ ලේකම් ආචාර්ය පී. බී. ජයසුන්දර මහතා සහ ඉන්දීය එක්සිසීම් බැංකු අධ්‍යක්ෂවරයා අතර ලිපි හුවමාරුවක්ද ඊයේ සිදු කෙරිණි.ජනාධිපති මහින්ද රාජපක්ෂ මහතාගේ දෙවන පදවි ප්‍රාප්තියට ඉන්දීය විදේශ ඇමැතිවරයා මෙහිදී සුබාසිරි පිරිනැමුවේය.දෙදහස් හයසිය වැනි සම්බුද්ධත්ව ජයන්තිය නිමිති කර ගනිමින් කපිලවස්තු ධාතූ®න් වහන්සේලා ලබන වසරේ වෙසක් උළෙල සමයේ ශ්‍රී ලංකාවට වැඩමවාලීමට ද මෙහිදී තීරණය කෙරිණි.ශීඝ්‍ර ප්‍රගතියක් අත් කරගෙන ඇති අවතැන්වූවන් යළි පදිංචි කරවීමේ ක්‍රියාවලිය පිළිබඳව ජනාධිපතිවරයා මෙහිදී කරුණු පැහැදිලි කෙළේය.දෙරට අතර ඓතිහාසික මිතුදමක් පවතින අතර වර්තමාන වාතාවරණය එය ශක්තිමත් කිරීමට හේතුවන බව ඉන්දීය විදේශ ඇමැතිවරයා පැවැසීය.ඉන්දීය විදේශ අමාත්‍යාංශ ලේකම් නිරූපමා රාඕ, ඉන්දියාව නියෝජනය කළ අතර, විදේශ ඇමැති මහාචාර්ය ජී. එල්. පීරිස්, විදුලිබල ඇමැති පාඨලී චම්පික රණවක, ජනාධිපති ලේකම් ලලිත් වීරතුංග, විදේශ අමාත්‍යාංශ ලේකම් රොමේෂ් ජයසිංහ මහත්වරු ශ්‍රී ලංකාව නියෝජනය කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n1011274</link>
    <topic>උතුරු නැඟෙනහිර සංවර්ධන වැඩටපූර්ණ සහාය ලබා දෙනවා</topic>
    <author/>
    <content>සියලු ජනතාව සමඟ සහයෝගයෙන් කටයුතු කරමින් රටේ ප්‍රශ්න විසඳීමට ජනාධිපති මහින්ද රාජපක්‍ෂ මහතා තරම් දක්‍ෂයෙකු තවත් නොමැති බවත්, උතුරු නැඟෙනහිර සංවර්ධනයට සහ එහි ජනතා සුබසිද්ධිය වෙනුවෙන් ජනාධිපති ක්‍රියාත්මක කර ඇති වැඩපිළිවෙළට ඉදිරියේ ද අඛණ්ඩ සහය ලබා දෙන බවත් දෙමළ පක්‍ෂ නායකයෝ පවසති.දෙමළ පක්‍ෂ නායකයෝ ඊයේ (26) අරලියගහ මන්දිරයේ දී ජනාධිපති මහින්ද රාජපක්‍ෂ මහතා හමු වූ අවස්ථාවේදී මේ බව සඳහන් කළහ. උතුරු හා නැඟෙනහිර පළාත්වල නැවත පදිංචි කරවීමේ කටයුතුවල ප්‍රගතිය, එහි ක්‍රියාත්මක සංවර්ධන වැඩපිළිවෙළ මෙන්ම එහි ජනතා සුබසාධන කටයුතුවල ප්‍රගතිය පිළිබඳව ද මෙහිදී දීර්ඝ වශයෙන් සාකච්ඡා කෙරිණි.මෙහිදී අදහස් දැක්වූ ජනාධිපති මහින්ද රාජපක්‍ෂ මැතිතුමා සඳහන් කළේ නැවත පදිංචි කරවීම් මේ වන විට ඉතා විශාල ප්‍රමාණයක් අවසන් වී ඇති බවත්, වර්ෂයකට ආසන්න කාලසීමාවකදී මේ ජනතාව නැවත පදිංචි කරවීමට ලැබීම ජයග්‍රහණයක් බවත්ය.ජනතාවගේ ආරක්‍ෂාව තහවුරු කළ නොහැකි අවස්ථාවන්හිදී කිසිදු පුද්ගලයකු නැවත පදිංචි කරවීමට රජය කටයුතු නොකරන බවද පෙන්වා දුන් ජනාධිපතිතුමා බිම් බෝම්බ සම්පූර්ණයෙන් ඉවත් කිරීමෙන් පසු විධිමත් අයුරින් නැවත පදිංචි කිරීම් සිදුකරන බවද පෙන්වා දුන්නේය.උතුරු නැඟෙනහිර ප්‍රදේශයන්හි යටිතල පහසුකම් සංවර්ධනය කර ජනතාවගේ මූලික අවශ්‍යතාවන් සපුරාලීමට රජය මේ වන විටත් කටයුතු කර ඇති බව සඳහන් කළ ජනාධිපතිතුමා ජනතාවගේ ආදායම් තත්ත්වය වර්ධනය කිරීම සඳහා ද ඒ සමඟම වැඩපිළිවෙළ ක්‍රියාත්මක කිරීමේ අවශ්‍යතාවය ද අවධාරණය කළේය.මෙහිදී අදහස් දැක්වූ ද්‍රවිඩ පක්‍ෂ නායකයන් සඳහන් කළේ ජනාධිපතිවරණ ජයග්‍රහණය සහ පාර්ලිමේන්තුවේ 2/3 ක ජයග්‍රහණයෙන් අනාගතයේ විශාල සේවයක් සැලසීමට හැකියාව ලැබී ඇති බවයි.ඊ. පී. ඩී. පී. නායක ඇමැති ඩග්ලස් දේවානන්දා (ද්‍රවිඩ එක්සත් විමුක්ති පෙරමුණ), වී. සිද්ධාර්තන් (ප්ලෝට් සංවිධානය), එස්. සදානන්දම් (ප්ලොට් සංවිධානය), ටී. සිරිදරන් (ඊ. පී. ආර්. එල්. එෆ්. සංවිධානය (පද්මනාබා), පී. කුමාර් (ඊ. පී. ආර්. එල්. එෆ්. සංවිධානය (පද්මනාබා), කේ. ශිවාජිලිංගම් (ද්‍රවිඩ ජාතික පෙරමුණ), සී. චන්ද්‍රහාසන් (ද්‍රවිඩ පක්‍ෂ සංසදය), එස්. පේරින්බනායගම් (ද්‍රවිඩ පක්‍ෂ සංසදය), පී. උදයරාජා (ටෙලෝ (ශ්‍රී), කේ. සුරේන්ද්‍රන් (ටෙලෝ (ශ්‍රී), ආචාර්ය එන්. ගුරුබරන් (ප්‍රජාතන්ත්‍රවාදී ජනතා පෙරමුණ), ඒ. රාජමානික්කම් (ඊ. පී. ඩී. පී.), එම්. චන්ද්‍රකුªමාර් (මන්ත්‍රී) (ඊ. පී. ඩී. පී.), කේ. දයාලිනී මහත්මිය (ද්‍රවිඩ පක්‍ෂ සංසදය), ජී. රාජ්කුමාර් (ද්‍රවිඩ පක්‍ෂ සංසදය) යන දෙමළ පක්‍ෂ නියෝජිතයින්, ජනාධිපති ලේකම් ලලිත් වීරතුංග මහතා ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n1011275</link>
    <topic>‘ශ්‍රී ලංකා ධරණීෂ්වර කල්‍යාණී දර්ශි’ ගෞරව නාමයෙන් ජනපති පිදුම් ලබයි</topic>
    <author>ධනුෂ්ක ගොඩකුඹුර</author>
    <content>දශක තුනක කුරිරු ත්‍රස්තවාදයෙන් මවු බිම ගලවා ගෙන රටට ගෞරවණීය සාමයත් සංවර්ධනයත් උදා කර දීම වෙනුවෙන් ජනාධිපති මහින්ද රාජපක්ෂ මහතා ශ්‍රී ලංකා අමරපුර ශ්‍රී කල්‍යාණිවංශ නිකායේ “ශ්‍රී ලංකා ධරණීෂ්වර කල්‍යාණී දර්ශි” ගෞරව නාමයෙන් පිදුම් ලබයි.ශ්‍රී කල්‍යාණිවංශ නිකායේ දෙසිය වැනි වර්ෂ පූර්ණය නිමිත්තෙන් ජනාධිපතිවරයාට මේ ගෞරව නාමය පිරිනැමිණි. දෙසිය වැනි වර්ෂ පූර්ණය නිමිත්තෙන් අරලියගහ මන්දිරයේදී ඊයේ (26) පැවැති උත්සවයකදී ශ්‍රී ලංකා අමරපුර මහා නිකායේ උප සභාපති, ශ්‍රී කල්‍යාණි වංශ නිකායේ මහා නායක දොඩම්පහළ චන්දසිරි නාහිමියෝ ජනාධිපති මහින්ද රාජපක්ෂ මහතා වෙත මේ සම්මානය පිළිගැන්වූහ.බියෙන් සැකෙන් තොර දේශයක් ශ්‍රී ලාංකේය ජනතාවට උරුම කර දුන් රාජ්‍ය නායකයා වෙත අරලියගහ මන්දිරයට රැස්වූ දහස් සංඛ්‍යාත මහා සංඝරත්නය මෙහිදී ආශීර්වාද පළ කළහ.වර්ෂ 1810 දී කතළුවේ ගුණරතන තිස්ස නාහිමියන්ගේ මූලිකත්වයෙන් ඇරැඹි ශ්‍රී කල්‍යාණි වංශ මහා නිකාය මෙරට බෞද්ධ පුනරුදයට විශිෂ්ට සේවාවක් කර ඇත.අමරපුර මහා නිකායේ මහා නායක දවුල්දෙණි ඤාණිස්සර නාහිමියන් ප්‍රමුඛ මහා සංඝරත්නයත් අගමැති දි. මු. ජයරත්න මහතා ප්‍රමුඛ මැති ඇමැතිවරුන් ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n1011276</link>
    <topic>දිවි පිදූ රණවිරුවන් 5300කට උත්තම පූජා ප්‍රණාම</topic>
    <author>ඉන්දික පොල්කොටුව</author>
    <content>මාතෘ භූමිය වෙනුවෙන් ජීවිත පරිත්‍යාගයෙන් සටන් කර දිවි පිදූ හා සටනේදී අතුරුදන් වූ මහනුවර දිස්ත්‍රික්කයේ වීරෝධාර රණවිරුවන් 5300ට උපහාර වශයෙන් ඔවුන් වෙනුවෙන් එම රණවිරුවන්ගේ සමීපතම ඥාතීන් වෙත උත්තම පූජා ප්‍රණාම පදක්කම් ඊයේ (26) පිරිනැමිණි.පල්ලේකැලේ යුද හමුදා රයිෆල් බළකා මූලස්ථානයේදී ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් මේ පදක්කම් පිරිනැමීම සිදු කෙරිණි. 1980 සිට ත්‍රස්තවාදය පරාජය කිරීමේ අවසන් සටන තෙක් මියගිය හා අතුරුදන් වූ මහනුවර දිස්ත්‍රික්කයේ යුද ගුවන් නාවුක හා පොලිස් රණවිරුවන් හට උපහාරයක් ලෙස මේ පදක්කම් ඔවුන්ගේ ඥාතීන් හට පිරිනැමිණි.මේ අනුව යුද හමුදාවේ 4581ක්, නාවික හමුදාවේ 285ක්, ගුවන් හමුදාවේ 69ක් හා පොලිසියේ 365ක් වශයෙන් මියගිය හා අතුරුදන්වූ රණවිරුවන් වෙනුවෙන් ඔවුන්ට උපහාර ලෙස මේ පදක්කම් පිරි නැමිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n1011277</link>
    <topic>බ්‍රසීලයෙන්අඩු මිලට සීනි</topic>
    <author/>
    <content>සමුපකාර හා වෙළෙඳ අමාත්‍යාංශය හරහා කඩිනමින් සීනි ආනයනය කරන බව අමාත්‍ය ජොන්ස්ටන් ප්‍රනාන්දු මහතා ඊයේ (26) ප්‍රකාශ කළේය.ශ්‍රී ලංකාව මේ සම්බන්ධයෙන් බ්‍රසීල තානාපති ජෙඩ්රෝ හෙන්රික් ලෝ පේස් මහතා සමඟ ඊයේ (26) සාකච්ඡා පවත්වා තිබේ.බ්‍රසීලය ලෝකයේ විශාලතම සීනි නිෂ්පාදනය කරන රට නිසා අඩු මිලට සීනි ගෙන්වා ගැනීමට ඇති හැකියාව ගැන ඇමැතිවරයා තානාපති සමඟ දීර්ඝ ලෙස සාකච්ඡා කර තිබේ.උත්සව සමයේදී භාණ්ඩ මිල පාලනය සඳහා රජය මැදිහත් වන බව ජොන්ස්ටන් ප්‍රනාන්දු මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n1011278</link>
    <topic/>
    <author/>
    <content>මෙවර අය වැය ඉතිහාසයේ සාර්ථකම අයවැයයි. විපක්ෂය අය වැයේ සාධනීය ලක්ෂණ අගය කළ යුතුයි. ශ්‍රී ලංකාව අසාර්ථක රාජ්‍යයක් ලෙස හුවා දක්වන්න විපක්ෂය උත්සාහ කළා. අදත් එ. ජා. පය කියන්නේ එයයි.මෙය මේ රට වෙනස් මාර්ගයකට යොමු කළ අය වැයක්. මෙවර අය වැය ජාතිය ආයෝජනයට යොමු කරවන, රට ඉදිරියට ගෙන යන අය වැයක්. මේ අය වැයේ ප්‍රගතිශීලිත්වය තේරුම් ගැනීමට විපක්ෂයට බැහැ.අය වැය ලේඛනයකින් කතාකරන්නේ සිදුකිරීමට තිබෙන දේ ගැනයි. අය වැයෙන් අලුත් දේ ගැන කතාකරන අතර පැරැණි දේ එසේම සිදුකරගෙන යනවා. අප ජාතියක් ලෙස විනිවිද භාවයකින් නිශ්චිත මාවතකට අවතීර්ණ වී සිටිනවා.මේඅය වැය රට සංවර්ධන මාවතට යොමු කළ අය වැයක්. වේගවත් සංවර්ධනයකට අය වැය යෝජනා සකස් කිරීම නිසා විපක්ෂය තරහයි. ජනතාවට සහන ලබාදී ඔවුන් දිරිමත් කිරීම ජනාධිපතිතුමාගේ බලාපොරොත්තුවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n1011279</link>
    <topic>බියගම රග්ගහවත්තේ ගංජා වත්තක්</topic>
    <author>මල්වාන සමූහ – මහානාම විතානගේ</author>
    <content>බියගම රග්ගහවත්ත ප්‍රදේශයේ ගංජා වගා කළ ගෙවත්තක් ඊයේ (26 වැනිදා) උදෑසන වැටලූ බියගම පොලිසියට එහි වගා කර තිබූ ගංජා ගස් 37 ක් සොයාගැනීමට හැකි වී ඇත. නිවෙස් හිමියා පොලිස් භාරයට ගැනිණි.මෙම ගෙවත්ත අක්කර කාලක පමණ භූමි භාගයක් වන අතර එහි එළවළු වගාවක් සමඟ මේ ගංජා ගස් වගා කර තිබේ. එම ගස් අඩි හතරක් පමණ උසට වැවී තිබූ අතර මෙය කලක් තිස්සේ ව්‍යාපාරයක් ලෙසට පවත්වාගෙන ගොස් තිබෙන බවටද පොලිස් පරීක්‍ෂණවලදී හෙළිවී ඇත.අත්අඩංගුවට ගත් තැනැත්තා ගම්පහ අතිරේක මහේස්ත්‍රාත් ඉන්දික අත්තනායක මහතා වෙත ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n10112710</link>
    <topic>රට පුරා මහ වැස්සෙන්පවුල් 4485ක් අවතැන්</topic>
    <author/>
    <content>නිරූෂි විමලවීර, සුභාෂිනි සේනානායක, මුන්නේෂ්වරම සමූහ, බද්දේගම මධ්‍යම විශේෂ, පොල්ගහවෙල සමූහ, කන්තලේ සමූහ, ගාල්ල දිසා සමූහ, අනුරාධපුර සමූහ සහ ගඟඉහළකෝරළේ සමූහඅයහපත් කාලගුණ තත්ත්වය හේතුවෙන් ඇතිවූ ජල ගැලීමෙන් කඳු නාය යෑමෙන් හා පස් කඳු කඩා වැටීමෙන් පුද්ගලයන් 30,000ක් පමණ පීඩාවට පත්ව පවුල් 4485ක් අවතැන් වී ඇතැයි ආපදා කළමනාකරණ මධ්‍යස්ථානය පවසයි.කුරුණෑගල, නුවර, අනුරාධපුරය, මන්නාරම, ගාල්ල, කන්තලේ, පුත්තලම හා ගම්පහ ආදී ප්‍රදේශ ගණනාවකට බලපා ඇති මේ තත්ත්වය හේතුවෙන් පුද්ගලයන් 6984 දෙනකු අවතැන් වී ඇති බවත්, නාය යෑමෙන් හා පස් කඳු කඩා වැටීමෙන් නිවාස 250 කට පමණ අලාභහානි සිදුව ඇති බවත්, එම මධ්‍යස්ථානයේ නියෝජ්‍ය අධ්‍යක්‍ෂ ප්‍රදීප් කොඩිප්පිලි මහතා “දිනමිණ” ට ප්‍රකාශ කළේය.ගම්පහ දිස්ත්‍රික්කයේ දැනට අවතැන් කඳවුරක් පවත්වාගෙන යන බවද, එහි පුද්ගලයන් දෙසිය දෙනෙක් රැඳී සිටින බවද හෙතෙම කීය. ඇතැම් දිස්ත්‍රික්කවලට පෙරේදා දැඩි ලෙස බලපා තිබූ ජල ගැලීම තත්ත්වය ක්‍රමයෙන් පහව යන බව කී කොඩිප්පිලි මහතා අවතැන් වූ ජනතාවට අවශ්‍ය ආහාරපාන ඖෂධ හා අනෙකුත් සනීපාරක්‍ෂක අවශ්‍යතා ලබා දීමට රජය මුදල් වෙන්කර ඇති බව පැවැසීය.අදාළ දිසා ලේකම්වරුන් වෙත එම මුදල් ලබා දෙන බවද, ග්‍රාම නිලධාරි මහතුන් මාර්ගයෙන් අවතැන් හා විපතට පත්වූවන් පිළිබඳ තොරතුරු ලබාගන්නා බවද ඒ මහතා කීය.පස් කඳු කඩා වැටීමෙන් වැඩිම හානිය සිදුව ඇත්තේ නුවර හා කුරුණෑගල දිස්ත්‍රික්කවලට බව පැවසූ ඒ මහතා, කුරුණෑගල නිවාස 170 ක් හා නුවර නිවාස 14 කට හානි සිදුව ඇතැයි කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n10112711</link>
    <topic>කිඹුලකු මරා මස් වියළාළඟ තබාගත් අයට දඩ</topic>
    <author>අනුරාධපුර - මධ්‍යම විශේෂ</author>
    <content>කිඹුලකු මරා මස් ළඟ තබාගෙන සිටි බවට සැකපිට අත්අඩංගුවට ගෙන අධිකරණයට ඉදිරිපත් කළ සැකකරුවෙකු අධිකරණය හමුවේ වරද පිළිගැනීමෙන් අනතුරුව රුපියල් (25,000) ක දඩයක් ගෙවන ලෙස අනුරාධපුර අතිරේක මහේස්ත්‍රාත් චන්දිම එදිරිමාන්න මහතා නියෝග කළේය.මහ විලච්චිය වැවේ සිටි කිඹුලෙකු මරාදමා කිඹුලාගේ මස් වියළා තබාගෙන සිටියදී විලච්චිය පොලීසියට ලැබුණු තොරතුරක් මත සැකකරු අත්අඩංගුවට ගෙන තිබුණි.දඩ නියමවූයේ 13 කණුව, බණ්ඩාරගම පේමඩුව පදිංචි වර්ණකුලසූරිය ආරච්චිලාගේ රුවන් චමින්ද කුමාර යන අයටයි. විලච්චිය පොලිසියේ පොලිස් කොස්තාපල් දුමින්ද හා මංගල මහතා සැකකරු අධිකරණයට ඉදිරිපත් කරමින් කරුණු කීහ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n10112712</link>
    <topic>ඉඹුලාන කඩදර ඇළේ පිරිමි දරුවකුගේ මළසිරුරක්</topic>
    <author>සබරගමුව සමූහ</author>
    <content>රුවන්වැල්ල පොලිස් බල ප්‍රදේශයේ ඉඹුලාන කඩදර ඇළේ පාවෙමින් තිබූ කුඩා පිරිමි දරුවකුගේ මළ සිරුරක් ඊයේ (26) පෙරවරුවේ ප්‍රදේශවාසීන් ගොඩගෙන පොලිසියට භාර දී ඇත.මියගොස් ඇත්තේ මළසිරුර තිබූ ස්ථානයට මීටර් 300 ක් පමණ දුරකින් පිහිටි ආබාධිත ළමා නිවාසයක නේවාසික දරුවකු බවද, මියගොස් ඇත්තේ වයස අවුරුදු 5 යි මාස 8 ක් වූ සම්පත් ධනන්ජය අතුකෝරළ බව ඔහුගේ පියා විසින් හඳුනාගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n10112713</link>
    <topic>මුහුද මැද දී පිහි ඇනුම් කෑධීවරයා නාවික හමුදාව බේරා ගනී</topic>
    <author>නිමල් රාජපක්‍ෂ හා රක්ෂණ ශි‍්‍රයන්ත</author>
    <content>මානසික ආබාධයකින් පෙළන අයකු එකට මුහුදු ගිය ධීවර කාර්මිකයකුට ගැඹුරු මුහුදේදී පිහියකින් ඇන බරපතළ තුවාල සිදුකොට තිබේ.අදාළ සිද්ධිය නාවික හමුදාවට සැලවූ වහාම නාවික සැතපුම් හාරසියයක් පමණ ගොස් ගොඩබිමට ගෙනවිත් තුවාල ලැබූ අය ත්‍රිකුණාමලය රෝහලට ප්‍රතිකාර සඳහා ඇතුළුකොට තිබේ.මෙසේ තුවාල ලබා ඇත්තේ නිල්වැල්ලේ පදිංචි එල්. එම්. ගිහාන් නැමැති අය බව ධීවර හා ජලජ සම්පත් අමාත්‍යාංශය කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n10112714</link>
    <topic>නාඳුනන මළ සිරුරක් ගිං ගඟේ</topic>
    <author>නාගොඩ සමුහ – ටී. එල්. ඒ. පී. හේමපාල</author>
    <content>ගිංගඟේ පාවී ආ නාඳුනන මළසිරුරක් පසුගිය 24 වැනිදා සවස හිනිදුම පොලිසිය මගින් ගොඩගනු ලැබිණි.වයස අවුරුදු හැටක් පමණ වන පිරිමි අයකුගේ මළ සිරුරේ හිසෙහි තුවාල කීපයක් ඇති බව පොලිසිය කියයි.හිනිදුම තවලම ප්‍රදේශයේදී ගොඩ ගනු ලැබූ මළ සිරුර පශ්චාත් මරණ පරීක්‍ෂණ කටයුතු සඳහා කරාපිටිය මහ රෝහල වෙත යවනු ලැබිණි.හිනිදුම පොලිස් ස්ථානාධිපති පොලිස් පරීක්‍ෂක සනත් රංජිත් ලියනගේ මහතා ඇතුළු පොලිස් කණ්ඩායමක් වැඩිදුර පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n10112715</link>
    <topic>රත්නපුර දිස්ත්‍රික්කයේ නාය යාමේ අවදානම සහිත කලාපවල ජනතාවට අනතුරු</topic>
    <author>රත්නපුර දිසා විශේෂ – නිරෝෂන පෙරේරා</author>
    <content>මේ දිනවල පවතින මහ වර්ෂාව නිසා රත්නපුර දිස්ත්‍රික්කයේ ස්ථාන කීපයක පස් කඳු කඩාවැටී තිබේ.දිස්ත්‍රික්කයේ නායයෑමේ අවදානම් කලාපවල ජනතාවට ප්‍රවේශමෙන් සිටින ලෙස දිස්ත්‍රික් ආපදා කළමනාකරණ කමිටුව ඉල්ලීමක් කරයි. ඊයේ (26) රාත්‍රී රත්නපුර ඇඹිලිපිටිය ප්‍රධාන මාර්ගයේ වැල්ලදුර අම්බලන්වත්ත ට පස් කන්දක කොටසක් කඩා වැටිණි. පැයක පමණ කාලයක් මාර්ග අවහිරයක් ඇතිවිය. කඩිනමින් බැකෝ යන්ත්‍රයක් යොදවා පස් ඉවත් කරනු ලැබීය.පසුගිය දින කීපයේ දී පස් කඳු කඩා වැටීම් නිසා කහවත්ත ප්‍රාදේශීය ලේකම් කොට්ඨාසයේ නිවාස දෙකක් හානියට පත්විය.දිස්ත්‍රික්කයේ නායයෑමේ අනතුරක් ගැන වාර්තා වී නැතත් දින කීපයක් තිස්සේ මහ වැසි පවතින නිසා නායයෑමේ අවදානම් ප්‍රදේශවල ජනයාට ප්‍රවේශමෙන් සිටින ලෙස ඉල්ලීමක් කර ඇතැයි දිස්ත්‍රික් ආපදා කළමනාකරණ මධ්‍යස්ථානය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n10112716</link>
    <topic>මහ වැස්සට මා ඔයේ ජල මට්ටම ඉහළට</topic>
    <author>අලව්ව විශේෂ ඒ. කීර්තිසිංහ</author>
    <content>නොකඩවා ඇදහැලෙන තද වැස්ස නිසා මා ඔයේ ජලමට්ම වේගයෙන් ඉහළ යමින් පවතී. මේ නිසා ඔය දෙපස පදිංචිව සිටින පවුල් සියගණනක් තම නිවෙස් ජලයෙන් යටවේයැයි බියෙන් පසුවෙති.අලව්ව ගිරිඋල්ල බස් මාර්ගයේ නගරය අසල බොක්කුවද ජලයෙන් යටවීම නිසා එය කොයි මොහොතේ හෝ ගිලාබැසීමට ඉඩ ඇතැයි වාහන හිමියෝ බිය පළ කරති. ම් අතර ඔයේ වැලි ගොඩදැමීමෙන් ජීවත්වන පවුල් සියගණනක් තම රැකියාව කර ගැනීමට නොහැකිව අසරණ වී සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n10112717</link>
    <topic>අනුලාවේ කීර්ති නාමය කෙළසීමටපිරිසක් උත්සාහ දරනවා</topic>
    <author/>
    <content>පාසලේ භෞතික හා අධ්‍යාපන සංවර්ධනය ඉවසා ගත නොහැකි වූ සුළු පිරිසක් වත්මන් විදුහල්පතිනිය ඉවත් කිරීමට ගත් උත්සාහය ව්‍යර්ථවීම නිසා පාසලේ කීර්ති නාමය මාධ්‍ය තුළින් කෙලෙසීමේ නිර්ලජ්ජිත ව්‍යාපාරයක නිරත වී සිටින බව නුගේගොඩ අනුලා විද්‍යාලයීය ආදි ශිෂ්‍ය සංගමය සහ පාසල් සංවර්ධන සමිතිය ප්‍රකාශ කරයි.මෙම ව්‍යාපාරය විදුහලේ කීර්ති නාමය වනසන කුමන්ත්‍රණයක් බවද එම සංගම් දෙක ඒකාබද්ධව නිකුත් කළ නිවේදනයක දැක්වෙයි. මේ වසරේ විගණන දෙපාර්තමේන්තුව මගින් අධ්‍යාපන දෙපාර්තමේන්තුවට යවා ඇති විගණන වාර්තාව සම්බන්ධව පරීක්ෂණ කටයුතු අධ්‍යාපන අමාත්‍යාංශය මගින් කරගෙන යන අතර එය අවසන් වීමට පෙර එහි අඩංගු යම් යම් කරුණු අළලා විදුහලේ කීර්තිනාමයට හා විදුහල්පතිනියට අපහාස වන අයුරින් ඉතා සුළු පිරිසකගේ උත්සාහයෙන් මේ දිනවල විවිධ මාධ්‍ය හරහා මඩ ප්‍රහාර දියත් කිරීමට පටන්ගෙන ඇත.ආදි ශිෂ්‍යාවෝ පාසල් සංවර්ධන සමිතිය හා එක්වී පාසල සංවර්ධනය කරා ගෙනයාමට විදුහල්පතිනියට නිරතුරුව ශක්තියක් වී සිටිති. එසේනම් අධ්‍යාපන ඇමතිතුමනි, ප්‍රශ්නය ඇති කරන්නේ කවුද? කුමකටද?මුදලට හා බලයට ලොල්ව මඩ ප්‍රහාර ගෙනයන සුළුතරයකට පාසල වැනසීමට ඉඩ නොදී බහුතර කැමැත්තට ඉඩදී, වර්තමාන විදුහල්පතිනිය හා විදුහල රැකගෙන අනාගතයේ අනුලා විද්‍යාලය, දේශය බබළවන මිණි පහනක් කිරීමට උපකාර වන ලෙස අවංකව ඉල්ලා සිටිමු..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n10112718</link>
    <topic>අන්තරේ උඳුල්ගේ ඇප අයැදුම් පතට විරෝධ ඉදිරිපත් කිරීම 30දා දක්වා</topic>
    <author>ශිරෝමි අබයසිංහ</author>
    <content>අන්තර් විශ්වවිද්‍යාල ශිෂ්‍ය බල මණ්ඩලයේ කැඳවුම්කරු උඳුල් ප්‍රේමරත්න ඇප මත මුදා හරින්නැයි ඉල්ලමින් ඔහුගේ පියා ඉදිරිපත් කර ඇති ඇප අයදුම් පතට විරෝධතා ඉදිරිපත් කිරීම සඳහා කොළඹ මහාධිකරණ විනිසුරු දීපාලි විජේසුන්දර මහත්මිය, රජයේ අධි නීතිඥවරයාට මේ 30 දක්වා ඊයේ (26) කල් දුන්නේය.ශිෂ්‍ය බල මණ්ඩලය විසින් පසුගිය ඔක්තෝම්බර් 14 දා විශ්වවිද්‍යාල ප්‍රතිපාදන කොමිසම ඉදිරිපිට පැවැත්වුණු විරෝධතාවයේ දී පොලිසිය විසින් සිසුන් විසි එක් දෙනෙකු අත්අඩංගුවට ගැනීම පිළිබඳව සිය පුතු, මාධ්‍ය දැනුවත් කළ බවත් පොලිසිය ඒ සම්බන්ධයෙන් ඔහු සමඟ තරහෙන් සිටි අතර සිද්ධිය පිළිබඳව එක්සත් ජාතික පක්ෂය දැනුවත් කිරීමට සිරිකොතට ගොස් සිටියදී මිරිහාන පොලිසිය විසින් අත්අඩංගුවට ගෙන කුරුඳුවත්ත පොලිසියට භාර දුන් බවත් ඇප අයදුම්පතේ සඳහන් වේ.පසුව කොළඹ මහේස්ත්‍රාත් අධිකරණය මගින් සැකකරු රිමාන්ඩ් භාරයට පත් කෙරුණු බවත් දකුණු අපි‍්‍රකාවේ ජොහැන්ස්බර්ග් නුවර දෙසැම්බර් 12 දා සිට 21 දා දක්වා පැවැත්වෙන ලෝක ප්‍රජාතන්ත්‍රවාදී තරුණ සම්මේලනයේ 17 වන සමුළුවට ලංකාව නියෝජනය කරමින් සැකකරු සහභාගි වීමට නියමිත හෙයින් ඔහු ඇප මත මුදා හරින ලෙස ඉල්ලා සිටී.මේ සම්මේලනයට සහභාගී වීමට සැකකරුට නොහැකි වුවහොත් එහිදී ශ්‍රී ලංකා නියෝජනයක් නොමැති වන බවද ඇප අයදුම්පතේ සඳහන් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n10112719</link>
    <topic>දේශීය ආදායමේපුරප්පාඩු 500ක් පිරවීමට පියවර</topic>
    <author>චමීර ඇල්ලදෙණිය</author>
    <content>දේශීය ආදායම් දෙපාර්තමේන්තුවේ පවතින පුරප්පාඩු 500ක් කඩිනමින් පියවීමට මුදල් හා ක්‍රමසම්පාදන අමාත්‍යාංශය පියවරගෙන තිබේ.දැනට දේශීය ආදායම් දෙපාර්තමේන්තුවේ දෙදහසක පමණ සේවකයින් පිරිසක් සිටින අතර, පුරප්පාඩු 500ක් ඇත.ඉදිරියේ දී දේශීය දෙපාර්තමේන්තුවේ බඳවා ගැනීමේ හා උසස්වීම් පටිපාටිය වෙනස් කරමින් සේවකයින්ගේ සුභසාධනය නංවාලීමට කටයුතු කරන බව මුදල් හා ක්‍රමසම්පාදන නියෝජ්‍ය ඇමති ගීතාංජන ගුණවර්ධන මහතා පැවසීය.ඇමතිවරයා මෙම අදහස් පළ කළේ දේශීය ආදායම් මාණ්ඩලික නිලධාරීන්ගේ සංගමයේ වාර්ෂික සමුළුවට සහභාගි වෙමිනි. ගෝල් ෆේස් හෝටලයේ දී ඊයේ (26) මෙම සමුළුව පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=n10112720</link>
    <topic>‘මාර්ග අංක 212’ පුද්ගලික බස්රථ 2ක බලපත්‍ර අවලංගුයි</topic>
    <author>ශීලා උඩුවර</author>
    <content>නව රෝහල - මහරගම මාර්ග අංක 212 පුද්ගලික බස් සේවා දෙකක මාර්ග බලපත්‍ර බස්නාහිර මාර්ගස්ථ මගී ප්‍රවාහන අධිකාරිය මගින් ඊයේ (26) අවලංගු කෙරිණි.මේ බස්රථ ශ්‍රී ජයවර්ධනපුර රෝහළ අසළින් මගීන් පුරවා ගැනීමෙන් පසුවත් වෙලමැද්දේ (මාර්ගයේ ) බොහෝ වෙලාවක් නවතා සිටීම නිසා බලපත්‍ර අවලංගු කළ බව බස්නාහිර මාර්ගස්ථ මගී ප්‍රවාහන අධිකාරියේ ධාවන කළමණාකරු අජිත් රංජිත් මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=r1011271</link>
    <topic>වයඹ පාසල්වල පහසුකම් නැංවීමටරුපියල් කෝටි 3½ක විශේෂ ව්‍යාපෘතියක්</topic>
    <author>එල්. පී. තිලකරත්න පොල්ගහවෙල සමූහ</author>
    <content>වයඹ පාසල්වල යටිතල පහසුකම් සංවර්ධනය සඳහා රුපියල් ලක්ෂ 360ක විශේෂ ව්‍යාපෘතියක් ක්‍රියාත්මක කර ඇත.මේ වැඩසටහන යටතේ අධ්‍යාපන ආංශික සංවර්ධනය, පළාත් නිශ්චිත සංවර්ධන වැඩසටහන, නවෝද්‍යා පාසල් සංවර්ධන හා වතු පාසල් සංවර්ධනය සිදු කරන බව වයඹ ප්‍රධාන ඇමැති අතුල විජේසිංහ මහතා ප්‍රකාශ කර සිටී.වයඹ පළාත තුළ ක්‍රියාත්මක මේ වැඩසටහන මූල්‍ය ප්‍රභවයන් දෙකක් යටතේ ක්‍රියාත්මක වේ. මෙහිදී ලෝක බැංකු හා ඒකාබද්ධ අරමුදල් තුළින් මූල්‍ය ප්‍රභවයන් ලබාදී ඇත. කුරුණෑගල හා පුත්තලම දිස්ත්‍රික් දෙකේ අධ්‍යාපන ආංශික සංවර්ධන සඳහා වෙන් කර ඇති මුදල රුපියල් මිලියන 160 කි.පළාත් නිශ්චිත සංවර්ධන වැඩසටහන යටතේ රුපියල් මිලියන 150 ක සංවර්ධන වැඩ සටහන් පළාත් දෙක තුළ ක්‍රියාත්මක වේ. ඒකාබද්ධ අරමුදල් යටතේ ක්‍රියාත්මක නවෝද්‍යා පාසල් සංවර්ධන වැඩසටහන සඳහා වෙන් කර ඇති මුදල රුපියල් මිලියන 35 කි. වතු පාසල් සංවර්ධන කටයුතු සඳහා වෙන් කර ඇති මුදල රුපියල් මිලියන 15 කි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=r1011272</link>
    <topic>නුවරඑළිය වතු කරයේගස් කැපීම තහනම්</topic>
    <author>එරික් තිලකරත්න - නුවරඑළිය මධ්‍යම සමූහ</author>
    <content>නුවරඑළිය දිසාවේ ද,වතුකරයේ ගස් කැපීම සපුරා තහනම් කර ඇති බව, නුවරඑළිය දිස්ත්‍රික් ලේකම් හා මහ දිසාපති, ඩී.පී.ජී. කුමාරසිරි මහතා පවසයි.ජනාධිපති , මහින්ද රාජපක්ෂ මහතාගේ විශේෂ නියෝගයකට අනුව , මුළු දිවයිනේම වතුකරයට බලපාන අයුරින් වැවිලි කර්මාන්ත අමාත්‍යංශය මගින් නිකුත් කර ඇති විශේෂ චක්‍රලේඛයකට අනුව මෙය ක්‍රියාත්මක වන බව කියන කුමාරසිරි මහතා ඒ යටතේ නුවරඑළිය දිස්ත්‍රික්කය තුළ පිහිටි රජයේ හා අනෙකුත් සියලු පෞද්ගලික වැවිලි සමාගම් යටතේ පාලනය වන වතුවලටද එය බල පැවැත්වෙන බවද කියයි.වතු කළමනාකරණය පෞද්ගලික සමාගම්වලට පැවරීමෙන් පසු සමස්ත වතුකරයේම පැවති ගස් ලක්ෂ ගණනින් ඉකුත් කාල පරිච්ඡේදය තුළ කපා දැමීම නිසා ඊට පෙර රජය මගින් ක්‍රියාත්මක කළ වතු වනවගා ව්‍යාපෘතිවලට අයත් කුඩා වන වගා බිම් සියල්ලම අහිමිවී ගොස් මහා පරිසර විනාශයක් ද ඇති වී තිබෙන හෙයින් මේ පියවර ගෙන ඇති බවද දිස්ත්‍රික් ලේකම් ඩී.පී.ජී. කුමාරසිරි මහතා මේ පිළිබඳව වැඩිදුරටත් අදහස් දක්වමින් කියා සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=r1011273</link>
    <topic>මාතර දිස්ත්‍රික්කයේ 1000කට ඉඩම් ඔප්පු</topic>
    <author>කැකණදුර සමූහ</author>
    <content>ජනාධිපති මහින්ද රාජපක්ෂ මහතාගේ දෙවැනි පදවි ප්‍රාප්තිය සංකේතවත් කරමින් මාතර දිස්ත්‍රික්කයේ ඉඩමක නිසි අයිතිය නොමැති 1000කට ඉඩම් ඔප්පු ලබා දීමට පියවර ගෙන ඇත.දකුණු පළාත් ඉඩම් හා ඉඩම් සංවර්ධන ඇමැති චන්දිම රාසපුත්‍ර මහතාගේ උපදෙස් මත මෙම ව්‍යාපෘතිය ක්‍රියාත්මක වන අතර මේ පිළිබඳ අධීක්ෂණ කටයුතු දකුණු පළාත් ඉඩම් කොමසාරිස් මහේෂ් කරුණානායක මහතා අතින් සිදුකෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=r1011274</link>
    <topic>නැඟෙනහිර පාසල්වලගුරු මාරු ළඟදීම</topic>
    <author>ත්‍රිකුණාමලය විශේෂ – ඒ. ටී. එම්. ගුණානන්ද</author>
    <content>නැඟෙනහිර පළාතේ පාසල්වල ගුරු තුලනයක් ඇතිකිරීම සඳහා කලාප මට්ටමින් ගුරු ස්ථාන මාරු සිදුකිරීමට පළාතේ සියලු කලාප අධ්‍යාපන අධ්‍යක්‍ෂවරුන්ට බලය පැවැරූ බව පළාත් අධ්‍යාපන ලේකම් උපුල් වීරවර්ධන මහතා කීය.ගුරු තුලනයේදී පාසල්වල සිටින අතිරික්ත ගුරුවරු ගුරු හිඟයක් ඇති පාසල්වලට මාරු කිරීමේදී සියලු ස්ථාන මාරු 2011 ජනවාරි පළමුදා සිට ක්‍රියාත්මක කිරීමට උපදෙස් ලබා දුන් බව කීහ. පළමු අදියරේදී කලාප මට්ටමෙන් සිදුකරන ගුරු මාරු තුලනය යථාවත් කිරීමට අපහසු නම් දෙවැනි අදියරේදී පළාත තුළ එම මාරු සිදුකිරීමටත් කටයුතු කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=r1011275</link>
    <topic>මීගමු දිස්ත්‍රික් රෝහලේමෘත ශරීරාගාරය අක්‍රියයි</topic>
    <author>ජී.ඒ. ජෝශප් ප්‍රනාන්දු මීගමු සමූහ</author>
    <content>මීගමු දිසා රෝහලට අයත් මෘත ශරීරාගාරය දිගු කලක සිට ක්‍රියා විරහිතව පැවතීම නිසා රෝහලේ දී මියයන ලෙඩුන්ගේ මෘත ශරීර කල් තබා ගැනීමට තිබෙන අපහසුතාව නිසා එහි නිලධාරීහු මහත් අසහනයකට පත්ව සිටිති.මේ ශීතාගාරයේ ඇති අක්‍රියතාවය නිසා මළ සිරුරු වෙනත් රෝහල් වෙත යැවීමට ද සිදුව ඇත. නාදුනන මළ සිරුරු එය හඳුනා ගැනීමට නියම අයිතිකරුවන් පැමිණෙන තුරු එම රෝහල්වල තබා ගැනීම ද ඒ රෝහලේ සේවකයිනට මහත් කරදරයක් වී ඇත.ශීතාගාරය අක්‍රිය බැවින් මළ සිරුරු ඉක්මනින් කුණුවී ගඳ ගැසීම නිසා රෝහල් වැසී ලෙඩුන්ට පමණක් නොව ශීතාගාරය අවට වෙසෙන ගෙවල් දොරවල්වල ජනතාවට ද මහත් දුෂ්කරතාවයන්ට මුහුණ දීමට සිදුවී තිබීම නිතර නිතර එහි වාසීන්ගෙන් අසන්ට ලැබේ. මේ සම්බන්ධව සෞඛ්‍ය අමාත්‍යංශය ක්ෂණික පියවරක් ගතයුතු යැයි ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=r1011276</link>
    <topic>පුත්තලමේ දැඩි නියඟයෙන්පොල් ඵලදාව පහතට</topic>
    <author>මුන්දලම සමූහ කේ. ජේ. ඩී. පීරිස්</author>
    <content>මුළු රටටම පොල් බෙදා හැරිය පුත්තලම තදාසන්න ප්‍රදේශවලට පුරා මාස අටක්ම පැවති දැඩි නියඟය හේතුවෙන් පොල් ඵලදාව පහත බැස ඇත.සමහර ඉඩම්වල ගස් සියල්ල මැරී ගොස්ය. තවත් ඉඩම්වල ගස්වල මුදුන් අතු තුන හතරක් පමණක් ඉතිරිව ඇත.ඒවායේ පොල් මලක්වත් දක්නට නැත. තවත් ඉඩම්වල පොල් දහස් ගණන් එදා කැඩූ නමුත්, දැන් පොල්ගෙඩි 100ක් 200ක් කඩා ගන්නේද අමාරුවෙනි. මේ හේතුව නිසා එදා නිවෙස්වල අවශ්‍යතා සඳහා රුපියල් දහයට - දොළහට මිලදී ගත් පොල් ගෙඩියක් දැන් රුපියල් තිහක් වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=r1011277</link>
    <topic>කටුපොත කන්දකැලෑ පාලුවන්ගේරජ දහනක්</topic>
    <author>සේනපුර ඩී. නිශ්ශංක අනුරාධපුර නැගෙනහිර සමූහ</author>
    <content>පෙර රජ දවස මහ රහතුන් වැඩ සිටි කටාරම් කෙටූ ගල්ලෙන් තිස්පහකට වැඩි ප්‍රමාණයකින් හා පුරාවස්තූන් රැසක් විසිරී පවත්නා ඓතිහාසික කටුපොත කන්ද කැලෑපාලුවන්, නිධන් සොරුන් මෙන්ම දඩයක්කාරයින් ගේ රාජධානියක් බවට පත්ව ඇත.මෙම ඓතිහාසික කන්ද දෙස කිසිවෙකුගේ දෑස් යොමු නොවන්නේ ඔවුන්ට මේ කැලෑ පාලුවන්ගෙන් කිසියම් සන්තෝෂමක් ලැබෙන නිසාදැයි ප්‍රශ්නකර සිටින කන්ද වටා ජීවත්වන ජනතාව මෙම අපරාධ මැඩලීම සඳහා නිසි ක්‍රියාමාර්ගයක් නොගත හොත් වැඩිකල් නොගොස් කටුපොත කන්ද කාන්තාරයක තත්ත්වයට පත්වනු ඇතැයි පවසති.රාත්‍රී කාලයට කන්ද මුදුනේ නොයෙකුත් ශබ්ද ඇහෙනවා. කන්ද පාමුල වාහන යන එන ශබ්දත් ඇහෙනවා. භික්‍ෂුන් වහන්සේ මොනවා කරන්නද? අපිත් මෙම ආරණ්‍ය තුළ වැඩ වාසය කරන්නේ බියෙන් සැකෙන්” යැයි කටුපොත සිරි වජිරාරාම ආරණ්‍ය සේනාසනාධිකාරී පූජ්‍ය බලංගොඩ සුමංගල, පූජ්‍ය පිළිමතලාවේ මුදිතධම්ම යන ස්වාමීන් වහන්සේ පැවසූහ.ගස් කැපීම කරන්නෙ රාත්‍රි කාලයට. ගසක් කපල කුට්ටි කරන්න විනාඩි පහළොවක් වත් ගත වෙන්නෙ නැහැ. නිධන් සොරුන්ට උදව් උපකාර කරන අයත් මෙහෙ ඉන්නවා. මොවුන් කන්දේ පැල්බැඳගෙනයි මේ අපරාධය කරන්නෙ. මේ කන්ද මත සිදුවෙන අපරාධ මැඩලීම පොලිසියට විතරක් තනිවම කරන්න බැහැ. වගකිව යුතු සෑම ආයතනයක්ම එක්ව නිසි ක්‍රියා මාර්ගයක් ගත යුතුව ඇතැයි කටුපොත පදිංචි යූ. ගුණපාල මහතා පැවසීය.දඩයක් කාරයින් කන්දේ ගස්වල තුවක්කු කඳන් බැඳීම නිසා කන්ද පාමුල ජනතාව එහා මෙහා යන්නේ මර බියකින්. සතුන් දඩයම් කිරීම මෙහි සෑම දිනකම සිදු වෙනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=r1011278</link>
    <topic>හොරණ ගිනි නිවීමේ ඒකකය විවෘත කරන්නැයි ඉල්ලීම්</topic>
    <author>හොරණ සමූහ – බන්ධුල ආර්. ගුලවත්ත</author>
    <content>කර්මාන්ත පුර දෙකක්, ආයෝජන කලාපයක්, ව්‍යාපාර රැසක් පවත්නා හොරණ නගරයට ගිනි නිවීමේ ඒකකයක් සහ ආපදා කළමනාකරණ ඒකකයක් අත්‍යවශ්‍යව ඇතත් 1997 දී ආරම්භ කළ ගිනි නිවීමේ මධ්‍යස්ථානය මෙතෙක් විවෘත නො කරන්නේ ඇයි දැයි හොරණ නගර වාසීහු ප්‍රශ්න කරති.1997 දී ආරම්භ කළ ගිනි නිවීමේ ඒකකය වසර 13ක් පමණ සිට ක්‍රියාත්මක නොවීම ගැන නගර සභාපති හේමසිරි ගමගේ මහතා මෙසේ කීවේය.ගිනි නිවීමේ ඒකකය යම් යම් ප්‍රශ්න නිසා ආරම්භ කිරීම ප්‍රමාද වුණා. මේ මාසයේ දී නොවැරදීම ක්‍රියාත්මක කරනවා. ගිනි භටයින් 28ක් බඳවා ගෙන තිබෙනවා. පුහුණුවීම් ලබා දී තිබෙනවා. ස්ථානභාර නිලධාරියෙක් බඳවා ගත්තා.හොරණ ගිනි නිවීමේ ඒකකයට විවිධ වාහන 6ක් ඇතුළත්. කිසියම් ගිනි අනතුරකදී ඊට මුහුණ පාන ජීවිත බේරා ගැනීමයි අපේ ප්‍රධාන අරමුණ.කිසියම් අනතුරක දී අනතුරට ලක්වූ අය ආරෝග්‍ය ශාලාවකට ගෙනයන තෙක් සියලු කටයුතු අපේ ගිනි නිවන ඒකකය මගින් වගකීමෙන් ම කරනවා. මධ්‍යස්ථානය තිබෙන්නේ තක්‍ෂිලා කනිටු විදුහල සමීපයේ. මේ මාසයේ ම විවෘත කිරීමටයි සැලසුම් කර ගෙන තිබෙන්නේ.   .</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=r1011279</link>
    <topic>ආබාධිත සෙබළාට හිරිහැර කළකොන්දොස්තරගේබලපත්‍ර අත්හිටුවයි</topic>
    <author>කැස්බෑව සංචාරක ධර්මසිරි සුරවීර</author>
    <content>ආබාධිත යුද හමුදා සෙබළකුට හිරිහැර වන අයුරින් කටයුතු කිරීමේ චෝදනාවට වරදකරු වූ මාර්ග අංක 120 කැස්බෑව - පිටකොටුව පෞද්ගලික බස් රථයක කොන්දොස්තරවරයකුගේ බලපත්‍රය වහාම අත්හිටුවා බස්රථයේ ධාවන කටයුතු සතියකට තහනම් කිරීමට බස්නාහිර පළාත් මාර්ගස්ථ මගී ප්‍රවාහන අධිකාරියේ සභාපති අධිනීතිඥ පියසේන දිසානායක මහතා නියෝග කෙළේය.මෙවැනි සේවකයන් තවදුරටත් යොදා නොගන්නා ලෙසට ද බස්රථ හිමියාට ඒ මහතා දැඩි සේ අවවාද කොට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=r10112710</link>
    <topic>පාණදුර මධ්‍යම බස්පොළපිළිසකර කරන්නේ කවදාද?</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=r10112711</link>
    <topic>මාකොළ ලිපි බෙදීමක්‍රමවත් නෑ</topic>
    <author>කැලණිය සමූහ</author>
    <content>බියගම මැතිවරණ කොට්ඨාසයේ ජනාකීර්ණ ප්‍රදේශයක් වන මාකොල ප්‍රදේශයේ ලියුම් බෙදාහැරීමේ කටයුතු වසර කීපයක සිටම අකාර්යක්ෂම තත්ත්වයක පැවතීම හේතුවෙන් ප්‍රදේශවාසීහු විවිධ දුෂ්කරතාවලට මුහුණ දී සිටිති.ගුණාත්මක තැපැල් සේවයක් ලබා දීමට මාකොල තැපැල් කාර්යාලයේ සේවක පිරිස ඉමහත් කැපවීමෙන් කටයුතු කළද ලිපි බෙදා හැරීමට ප්‍රමාණවත් තැපැල් කරුවන් පිරිසක් නොසිටීම හේතුවෙන් එයට බාධාවක් වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=r10112712</link>
    <topic>ෆැක්ස් කැඩිලාහදා දෙන්න</topic>
    <author>අගලවත්ත සමූහ</author>
    <content>මීගහතැන්න තැපැල් කාර්යාලයට තිබූ ෆැක්ස් යන්ත්‍රය ක්‍රියා විරහිතවී ඇති අතර එය අලුත්වැඩියා කිරීම සඳහා රැගෙන ගොස් වසරකට ආසන්න කාලයක් ගත වුවද මේ දක්වා එම යන්ත්‍රය අලුත්වැඩියා කොට ආපසු බාර දී නොමැත.ෆැක්ස් යන්ත්‍රයක් නොමැතිකමින් මීගහතැන්න තැපැල් කාර්යාලයට පැමිණෙන මහජනතාව දුෂ්කරතාවකට පත්වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=r10112713</link>
    <topic>මුතුවාඩිය පාලමේවිදුලි බුබුළු අක්‍රීයයි</topic>
    <author>කටාන සමූහ</author>
    <content>කටාන ප්‍රාදේශීය සභා බල ප්‍රදේශයේ රද්දොළුව මුතුවාඩිය මහා මාර්ගයේ පිහිටි මුතුවාඩිය නව පාලමේ විදුලි බුබුළු වසර කීපයක සිට අක්‍රියව පවතී.මේ අතර සීදුව - කොටුගොඩ මහා මාර්ගයේ පිහිටි සීදුව පාලමේ විදුලි බුබුළු වලින් අඩක් ද පිලිස්සි ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=s1011271</link>
    <topic>ශ්‍රී ලංකාව පාකිස්තානයට පරදියි පදක්කම් බලාපොරොත්තු සුන්</topic>
    <author/>
    <content>ශ්‍රී ලංකාවට ආසියානු ක්‍රීඩා උළෙලේදී පහසුවෙන්ම පදක්කමක් දිනා දෙනු ඇතැයි බොහෝ දෙනා බලාපොරොත්තු පළකළ ද ශ්‍රී ලංකා ක්‍රිකට් ක්‍රීඩකයෝ ඊයේ ලෝකඩ පදක්කම සඳහාවූ සටනින් පාකිස්තානයට කඩුලු 6 කින් පරාජය වූහ.ශ්‍රී ලංකා ක්‍රිකට් ආයතනයෙන් රුපියල් මිලියන 12 ක් වියදම් කර මාස 3 ක් පුහුණුව ලැබූ ක්‍රිකට් ක්‍රීඩකයෝ ඊයේ ලද දරුණු පරාජයෙන් පසුව හෙට (28 දා) හිස් අතින්ම මවුබිමට පැමිණීමට නියමිතය.ආසියානු ක්‍රීඩා උළෙලේ ක්‍රිකට් ඉසව්වට එක්වූ ටෙස්ට් ක්‍රීඩා කරන රටවල් අතුරින් පරිණතම කණ්ඩායම ශ්‍රී ලංකා පිල වූ අතර දුර්වලම කණ්ඩායම සේ සැලකුවේ පාකිස්තානයයි. එහෙයින් ලෝකඩ පදක්කම “ශ්‍රී ලංකාව අතේ” යැයි චීනයේ සිටින ක්‍රිකට් විචාරකයන් බොහෝ දෙනා පළකළ අනාවැකිය ද පුස්සක් බවට පත් විය.මේ විස්සයි – 20 ක්‍රිකට් තරගයේ කාසියේ වාසිය දිනූ පාකිස්තාන පිල මුලින් පහර දීමට ශ්‍රී ලංකාවට ආරාධනා කළේය. ඒ අනුව ශ්‍රී ලංකා ක්‍රීඩකයෝ සියලු දෙනා ඕවර් 18 කදී ලකුණු 135 ක් ලැබීය. පිළිතුරු ඉනිම ක්‍රීඩා කළ පාකිස්තාන පිල ඕවර 19.5 කදී කඩුලු 4 කට ලකුණු 141 ක් ලැබීය.පාකිස්තාන පිලේ නායක ලතීෆ් කාලීඩ් පන්දු 42 කදී හයේ 4 ක් හා හතරේ 2 ක් සමඟ නොදැවී ලකුණු 52 ක් ලබාගැනීම ජයග්‍රහණය පහසු කළේය. ලතීෆ් පාකිස්තාන මුල් පෙළ කණ්ඩායමට එක්වී එක්දින ජාත්‍යන්තර තරග 5 කට ක්‍රීඩා කළ අයෙකි.ඔහු මාලිංග බණ්ඩාරගේ ඕවරයකට හයේ පහර 3 ක් හා ලකුණු 2 ක් ද සමඟ ලකුණු 20 ක් එල්ල කළේය. ශ්‍රී ලංකාවේ ඉලක්කය පසුකිරීමට පාකිස්තාන පිලේ බිලාවල් බහාති දැවැන්ත හයේ පහරක් නුවන් සොයිසාට එල්ල කළ අතර ඔහු පන්දු 14 කදී හයේ 2 ක් හා හතරේ පහරක් සමඟ නොදැවී ලකුණු 25 ක් ලැබීය.ශ්‍රී ලංකා පිලේ ආරම්භක පිතිකරුවන් වූ ජීවන්ත කුලතුංග හා නුවන් සොයිසා ප්‍රථම කඩුල්ලට ලකුණු 53 ක සම්බන්ධතාවක් ගොඩනැංවූහ. කුලතුංග ලකුණු 31 ක් ද, සොයිසා ලකුණු 24 ක් ද, ලැබීය. දිල්ෂාන් මුණවීර ලකුණු 28 ක් වාර්තා කළේය. ඕවර් 15 ක් අවසන් වෙද්දී කඩුලු 3 කට ලකුණු 100 ක් ලබා සිටි ශ්‍රී ලංකාවට තවත් ලකුණු 35 ක් එකතු වෙද්දී කඩුලු 7 ක් දැවී ගියේය. වමතින් පාදඟ පන්දු යැවූ හසන් රාසා ලකුණු 19 කට කඩුලු 2 ක් බිඳහෙලීය.ක්‍රිකට් රන් කිරුළ බංග්ලාදේශයටබංග්ලාදේශය හා ඇෆ්ගනිස්තානය අතර රන් පදක්කම සඳහා වූ සටනේදී බංග්ලාදේශයට එය ආසියානු ක්‍රීඩා ඉතිහාසයේදී ද රන් අකුරින් ලියවෙන සටහනක් වන්නේ මෙවර ක්‍රිකට් ක්‍රීඩාව මුල්වරට හඳුන්වා දුන් අවස්ථාව ද වන නිසාය. ඇෆ්ගනිස්තානය මුලින් පන්දුවට පහර දී කඩුලු 8 කට ලකුණු 118 ක් ලැබූ අතර බංග්ලාදේශය කඩුලු 5 ක් දැවී ඕවර් 19.3 කදී එම ජයග්‍රාහී ඉලක්කය පසුකොට මේ අමරණීය සටහන වාර්තා කළේය.මීටර් 100 x 4කාන්තා පිලට වැරදීමක්මලල ක්‍රීඩා ඉසව්වලදී ශ්‍රී ලංකාවට අවසන් ඉසව්වක් වූ මීටර් 100 ය 4 කාන්තා තරගයේදී ජානි චතුරංගනී ගෙන ආ යෂ්ටිය නිසි පරිදි සුජානි බුද්ධිකාට ලබාගැනීමට නොහැකි වීමෙන් කණ්ඩායම තරගයෙන් ඉවත් කළේය. මී. 100 x 4 පළමු අදියරේදී තරගය ආරම්භ කළ යමුනා නෙරංජනී විසින් යෂ්ටිය නිසි පරිදි ජානි චතුරංගනී වෙත භාර දුන්නද ජානිගෙන්, සුජානිට සාර්ථකව හුවමාරු නොවීමෙන් අවසන් අදියරේ සිටි චන්ද්‍රිකා සුභාෂිනීගේද බලාපොරොත්තු සුන් වූ බවක් දිස්වුණි.වසර ගණනාවක් ශ්‍රී ලංකා සහාය දිවීමේ කණ්ඩායමට ක්‍රීඩා කරන මේ ක්‍රීඩිකාවන් අතින් මෙවැනි අවසන් තරගයකදී මෙවැනි ඉරණමක් කිසිසේත්ම අපේක්‍ෂා නොකළ බව ශ්‍රී ලංකා මලල ක්‍රීඩා පිලේ නිලධාරියෙකු “දිනමිණ” ට පැවැසීය.ශ්‍රී ලංකාවට මේ තරගාවලියේ දස්කම් දැක්වීමට නොහැකි වීම පිළිබඳ බොහෝ දෙනාගේ කතාබහක් ඇතිවී තිබේ. විශේෂයෙන්ම දකුණු ආසියාවේ ඉන්දියාව, පාකිස්තානය, භූතානය, ඇෆ්ගනිස්තානය, නේපාලය වැනි රටවල් ද මෙවර පදක්කම් දිනාගැනීමට සමත් වීමෙන් ශ්‍රී ලංකා පිලේ දුර්වලතාව මැනවින් කැපී පෙනේ.ශ්‍රී ලංකා සහය දිවීමේ පිල 5 වැනි තැනටමීටර් 400 x 4 පිරිමි සහය දිවීමේ තරගය විනාඩි 3:07:92කින් නිමා කළ ශ්‍රී ලංකා පිරිමි සහය දිවීමේ කණ්ඩායමට හිමිවුයේ 5 වැනි ස්ථානයයි. ප්‍රසන්න අමරසේකර, රෝහිත පුෂ්පකුමාර, උදිත ගයාන් හා කසුන් කල්හාර මේ කණ්ඩායමට ඇතුළත් වූහ. මේ තරග ඉසව්ව විනාඩි 3:02:30කින් නිමා කළ සෞදි අරාබිය පළමු ස්ථානය දිනා ගැනීමට සමත් විය. ඊයේ සවස් වන විට චීනය රන් පදක්කම් 188 ක්, කොරියාව රන් 72 ක් හා ජපානය රන් පදක්කම් 45 ක් දිනාගෙන පෙරමුණේ පසුවෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=s1011272</link>
    <topic>ශ්‍රී ලංකා-කොදෙව් දූපත් සිවුවැනි දිනතරගය වර්ෂාවට සේදෙයි</topic>
    <author/>
    <content>ශ්‍රී ලංකාව සහ බටහිර ඉන්දීය කොදෙව් දූපත් පිල අතර ආර්. ප්‍රේමදාස ජාත්‍යන්තර ක්‍රිකට් ක්‍රීඩාංගණයේ පැවැත්වෙන දෙවැනි ටෙස්ට් තරගයේ ඊයේ සිවුවැනි දින තරගය දවස මුළුල්ලේ ඇද හැළුණු වර්ෂාව හේතුවෙන් නොපැවැත්විණි.මේ තරගයේ ප්‍රථමයෙන් පන්දුවට පහර දුන් ශ්‍රී ලංකාව පළමු ඉනිමේදී ලබා ගත් කඩුලු 9ට ලකුණු 387ට පිළිතුරු වශයෙන් කොදෙව්වෝ කඩුලු 5ක් දැවී ලකුණු 165ක් රැස්කර ගෙන සිටිති. අවසන් දින තරගය අද පෙරවරු 9.45ට ආරම්භ වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=s1011273</link>
    <topic>කාල්ටන් සත් සාමාජික රගර් අද ඇරැඹේ</topic>
    <author>ෆවුස් මොහොමඩ්</author>
    <content>තාරුණ්‍යයට හෙටක් සංවිධානය විසින් ශ්‍රී ලංකා රගර් සංගමය සමඟ එක්ව සංවිධානය කරනු ලබන කාල්ටන් සත් සාමාජික රගර් සූරතාවලිය අද (27) සහ හෙට (28) සුගතදාස ගෘහස්ථ ක්‍රීඩාංගණයේ දී පැවැත්වේ. ශ්‍රී ලංකාව ඇතුළු රටවල් 16 ක් තරගවදින මේ තරගාවලිය සඳහා නම් කළ ශ්‍රී ලංකා පිලේ නායකත්වයට රදික හෙට්ටිආරච්චි පත් කර ඇත.ශ්‍රී ලංකා පිල-රදික හෙට්ටිආරච්චි (නායක), සජිත් සාරංග, විශ්වමිත්‍ර ජයසිංහ, අනුරුද්ධ විල්වර, ශෙනාල් ඩයස්, බිලාල් හසන්, මොහොමඩ් ශෙරිෆ්, ශ්‍රීනාත් සූරියබණ්ඩාර, චානක චන්දිමාල්, දිලාන් ද සොයිසා, සාලිය හඳපාන්ගොඩ, ධනුෂ්ක පෙරේරා..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=s1011274</link>
    <topic>ඕස්ට්‍රේලියානු ටෙනිස් සූරතාවලිය සෙරීනා විලියම්ස් ඉවතට</topic>
    <author/>
    <content>දෙවරක්ම ලෝක ටෙනිස් පිටියේ අපරාජිත ක්‍රීඩිකාව වූ සෙරීනා විලියම්ස් ලබන ජනවාරි මස පැවැත්වීමට නියමිත ඕස්ට්‍රේලියානු විවෘත ටෙනිස් සූරතාවලියෙන් ඉවත් වීමට තීරණය කර ඇත.පසුගිය ජුලි මාසයේ මියුනිච් හි අවන්හලකදී බිඳුණු වීදුරු කැබැල්ලකට ඇගේ පාදයක යටි පතුල බරපතළ ලෙස කැපී යාමේ හේතුවෙන් සිදු කළ ශල්‍යකර්මය තවම සුව අතට පත්වී නොමැති බැවින් මේ තීරණයට එළැඹි බැව් සෙරීනා පැවසුවාය.‘පසුගිය මාසයේ දෙවැනි වරටත් මගේ පාදයේ යටිපතුලේ ශල්‍ය කර්මයක් සිදු කළා. එය තවම සුවවී නැහැ. ඒ නිසා ලබන ජනවාරියේ පැවැත්වෙන ඕස්ට්‍රේලියානු විවෘත ටෙනිස් සූරතාවලියට සහභාගි නොවීමට මම තීරණය කළා’ නිවේදනයක් නිකුත් කරමින් සෙරීනා විලියම්ස් ප්‍රකශ කළාය.13 වතාවකදීම ග්‍රෑන් ස්ලැම් සූරතා දිනු සෙරීනා පසුගිය ජනවාරියේ පැවැති ඕස්ට්‍රේලියානු විවෘත සූරතාවලියේ අවසන් මහා තරගයේදී බෙල්ජියමේ ජස්ටින් හෙනින් පරදවමින් පස් වැනි වතාවටත් ඕස්ට්‍රේලියානු ටෙනිස් කිරුළ හිමි කර ගත්තාය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=s1011275</link>
    <topic>ආනන්ද විදුහලට වාර්තාගත ජයක්</topic>
    <author/>
    <content>ශ්‍රී ලංකා පාසල් ක්‍රිකට් සංගමය හා මාස්කොම් සමාගම එක්ව සංවිධානය කරනු ලබන අන්තර් පාසල් 13 න් පහළ ක්‍රිකට් තරග මාලාවේ 3 වැනි කොටසේ තරගාවලියේ පළමු වටයේදී සහභාගී වූ තරග 5 ම ජය ගැනීමට ආනන්ද විදුහල් ‘සී’ කණ්ඩායම සමත් විය.මේ ජයග්‍රහණ 5 න් 4 ක්ම වාර්තාගත ලෙස ඉනිමකින් ජය ගැනීමට ආනන්ද විද්‍යාලයීය ‘සී’ කණ්ඩායම සමත් විය.නාරාහේන්පිට පරාක්‍රමබාහු විදුහල සමග පැවැති තරගයෙන් ඉනිමක හා ලකුණු 91 ක ජයක් ලැබූ ආනන්ද පිල ඉසිපතන විදුහල සමග පැවැති තරගයෙන් ඉනිමක හා ලකුණු 48 ක ජයක් වාර්තා කළේය.මාලඹේ ශ්‍රී යශෝධරා මහ විද්‍යාලයට එරෙහිව ඉනිමක හා ලකුණු 83 ක ජයක් ද කේරී විදුහලට එරෙහිව ඉනිමක හා ලකුණු 52 ක ජයක්ද වාර්තා කිරීමට ආනන්ද විදුහල් පිල සමත් වූ අතර කොටහේන සාන්ත බෙනඩික්ට් විදුහල සමග පැවැති තරගයෙන් පළමු ඉනිමේ ජයක් ලබා ගත්තේය.මේ තරගවලදී ආනන්ද විදුහලේ නන්ජිත ප්‍රේමතිලක, කවීශ රත්නායක හා අශාන් සිල්වා පිත්තෙන් දස්කම් දැක්වූ අතර ඕසද මාලිංග, දහුල් බණ්ඩාර ප්‍රබුදිත ගිම්හාන හා අමිල ඉරංග පන්දුවෙන් දස්කම් දැක්වීමට සමත් වූහ.ආනන්ද - සා. බෙනඩික්ට්ආනන්ද විදුහල පළමු ඉනිම 219 / 5 (ඕවර 46) නන්ජිත ප්‍රේමතිලක 58, කවීශ රත්නායක 57, තිළිණ උදයරත්න 53( ප්‍රසාද් පීරිස් 38 / 2, අබිෂේක් ඕවිත 42 / 2)සා. බෙනඩික්ට් පළමු ඉනිම සියලු දෙනාම දැවී 107 (ඕවර 44.5) උදිත බස්නායක 37, ගිහාන් ස්ක්‍රොෆ්ට් 27(දනුල් බණ්ඩාර 7 / 3, අචිල ඉරංග 18 / 3, ඕසද මාලිංග 18 / 2)ආනන්ද – පරාක්‍රමබාහුආනන්ද විදුහල 246 / 8 (ඕවර 40.5) කණිෂ්ක පෙරේරා 85, සහන් සුරවීර 54, ඕසද මාලිංග 31, අශාන් සිල්වා 22( මනෝජ් යසිරු 78 / 4, ෂෙහාන් මධුසංක 10 / 2)පරාක්‍රමබාහු විදුහල පළමු ඉනිම සියලු දෙනාම දැවී ලකුණු 30 (ඕවර 13.2) පුබුදිත ගිම්හාන 21 / 6, සහන් සුරවීර 3 / 5පරාක්‍රමබාහු විදුහල දෙවැනි ඉනිම සියලු දෙනාම දැවී ලකුණු 125 (ඕවර 43.3) පූර්ණ චතුරංග 40 (අචිල ඉරංග 32 / 4, ඕසද මාලිංග 10 / 3)ආනන්ද – ඉසිපතනඉසිපතන විදුහල පළමු ඉනිම සියලු දෙනාම දැවී ලකුණු 26 (ඕවර 19.4) පුබුදිත ගිම්හාන 2 / 3, දනුල් බණ්ඩාර 12 / 3, ඕසද මාලිංග 2 / 2ආනන්ද විදුහල පළමු ඉනිම 129 / 3 (ඕවර 32.1) අශාන් සිල්වා 58, නන්ජිත ප්‍රේමතිලක 45,ඉසිපතන විදුහල දෙවන ඉනිම සියලු දෙනාම දැවී ලකුණු 55 (ඕවර 35.5) ඕසද මාලිංග 33 / 4, තිනෙත් ජයසුරිය 5 / 2, අචිල ඉරංග 6 / 2, පුබුදිත ගිම්හාන 16 / 2ආනන්ද – යශෝධරාශ්‍රී යසෝදරා මහ විදුහල පළමු ඉනිම සියලු දෙනාම දැවී ලකුණු 44 (ඕවර 28.1) අචිල ඉරංග 19 / 4, ඕසද මාලිංග 4 / 3, දනුල් බණ්ඩාර 7 / 2ආනන්ද විදුහල ප්‍රථම ඉනිම 162 / 1 (ඕවර 18) කවීශ රත්නායක 102, තිළිණ උදයරත්න 25යසෝදරා මහ විදුහල දෙවැනි ඉනිම සියලු දෙනාම දැවී ලකුණු 35 (ඕවර 18) අචිල ඉරංග 12 / 6, ඕසද මාලිංග 13 / 4ආනන්ද - කේරීකේරී විදුහල පළමු ඉනිම සියලු දෙනාම දැවී ලකුණු 24 (ඕවර 19) ඕසද මාලිංග 1 / 5, පුබුදිත ගිම්හාන 10 / 4ආනන්ද විදුහල පළමු ඉනිම 114 / 4 (ඕවර 27.3) නන්ජිත ප්‍රේමතිලක 42, අශාන් සිල්වා 40( රනුල් දීලික 44 / 4, දිනුල් මුණසිංහ 12 / 2)කේරී විදුහල සියලු දෙනාම දැවී ලකුණු 38 (ඕවර 17.2) පුබුදිත ගිම්හාන 22 / 4, ඕසද මාලිංග 1 / 4, දනුල් බණ්ඩාර 12 / 2.</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=s1011276</link>
    <topic>‘ඔටර්’ ආධුනික ටෙස්ට් තරගාවලිය 4දා සිට</topic>
    <author>ජගත් ගුණවර්ධන</author>
    <content>ඔටර් ඇක්වටික් ක්‍රීඩා සමාජය 8 වැනි වරටත් මෙහෙයවන ආධුනික ටෙනිස් තරගාවලිය දෙසැම්බර් මස 4 සිට 12 දක්වා ඔටර් ක්‍රීඩා පරිශ්‍රයේදී පැවැත්වේ.දිවයිනේ ඕනෑම ක්‍රීඩා සමාජයක, පාසලක දරු දැරියන්ට පුද්ගලික මට්ටමින් සහභාගිවිය හැකි මේ තරගාවලිය අවුරුදු 8න්, 10න්, 12 න් හා 14 න් පහළ බාලක බාලිකා දෙඅංශයේ කේවල තරග පැවැත්වේ.ශ්‍රී ලංකා ටෙනිස් සම්මේලනයේ 2009 - 2010 ශ්‍රේණිගත කිරීම්වලට ඇතුළත්වී නොමැති ඕනෑම අයෙකුට මේ තරගාවලියට සහභාගි විය හැකිය. වයස් කාණ්ඩ ජයග්‍රාහකයන්ට හා අනුසූරයන්ට කුසලාන පිරිනමන අතර සහභාගිවන සියලුම ක්‍රීඩක ක්‍රීඩිකාවනට සහතික පත් පිරිනැමේ.තරගාවලියේ අයදුම්පත් බාර ගන්නා අවසන් දිනය මේ මස 29 දා පස්වරු 5 ට අවසන් වන අතර කුසපත් ඇදීම දෙසැම්බර් මස 2 දා සිදුවේ.මේ තරගාවලිය පිළිබඳ මාධ්‍ය දැනුවත් කිරීමේ හමුවක් ඔටර් ක්‍රීඩා පරිශ්‍රයේදී පසුගියදා පැවැත්විණි. එහිදී අදහස් දැක්වූ තරගාවලි ලේකම් ශ්‍රියානි ගුණරත්න මහත්මිය, ටෙනිස් ක්‍රීඩාවට යොමු වී සිටින දරු දැරියනට මේ තරගාවලිය හොඳ අවස්ථාවක්.මොකද අපි මෙවර වෙනස්වීම් කිහිපයකින් තරගය පවත්වන්නේ. ටෙනිස් සම්මේලනයේ 2009 - 2010 ශ්‍රේණිගත කිරීම්වල ඉන්න ක්‍රීඩක ක්‍රීඩිකාවන්ට මේ තරගයට ඉදිරිපත් වෙන්න බෑ. ඒකෙන් ආධුනික ළමුන්ට හොඳ තැනක් හිමිවෙනවා. ඔවුනට මේක හොඳ අත්දැකීමක් වෙනවා නො අනු මානයි” යැයි පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=s1011277</link>
    <topic>ක්‍රීඩා සැණකෙළිය කල් යයි</topic>
    <author/>
    <content>ක්‍රීඩා අමාත්‍යංශය හා ක්‍රීඩා සංවර්ධන දෙපාර්තමේන්තුවේ මෙහෙයවීමෙන් අද (27) ටොරිංටන් ක්‍රීඩාංගණයේ පැවැත්වීමට නියමිතව තිබූ ක්‍රීඩා සැණකෙළිය අයහපත් කාලගුණික තත්ත්වය හේතුවෙන් කල් දැමූ බව ක්‍රීඩා සංවර්ධන දෙපාර්තමේන්තුව නිවේදනය කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=s1011278</link>
    <topic>බේරුවල ලයිට් හවුස්-චෙල්සියා අවසන් පාපන්දු ගැටුම හෙට</topic>
    <author/>
    <content>බේරුවල පාපන්දු ලීගයේ පිලිමලුන් පිටු දැකීමේ තරගාවලියේ අවස්ඬ මහා තරගය බේරුවල ලයිට් හවුස් ක්‍රීඩා සමාජය හා දර්ගා නගරයේ චෙල්සියා ක්‍රීඩා සමාජය අතර හෙට (28) දර්ගා නගරයේ සහීරා විද්‍යාලයීය ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=s1011279</link>
    <topic>ගම්පහ ‘පාපන්දු පියා’ ආර්.එම්.ද සිල්වාගේ 83 වැනි ජන්ම දිනයට උපහාර</topic>
    <author>ඡායාරූපය - ගම්පහ සංචාරක නිමල් ජයසිංහ</author>
    <content>ගම්පහ “පාපන්දු පියා” යැයි විරුදාවලි ලත් ගම්පහ දිසාවේ පාපන්දු ක්‍රීඩාව නැංවීමට ක්‍රියා කළ ප්‍රවීණ පාපන්දු ක්‍රීඩක හා උපදේශක ආර්. එෆ්. ද සිල්වා මහතා ගේ 83 වැනි ජන්ම දිනය සමරා උපහාර පිදීමේ උත්සවයක් ගම්පහ නගර සභා පිටියේදී පසුගියදා පැවැත්විණි. එහිදී වෛද්‍ය ටිරල් ප්‍රනාන්දු මහතා විසින් සිල්වා මහතාට තිළිණයක් ප්‍රදානය කරන අවස්ථාව.උත්සවය සංවිධානය කළ ගම්පහ “බොබේරියන්ස්” පාපන්දු කණ්ඩායමේ ලේකම් හා පුහුණුකරු අශෝකා ගුණතුංග මහතා ද, ගම්පහ නාගරික කොමසාරිස් එච්. ආර්. සිරිලාල් මහතා ද, ශ්‍රී ලංකා පාපන්දු සංගමයේ භාණ්ඩාගාරික ලක්ෂ්මන් හේවාපන්න මහතා ද ඡායාරූපයේ වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=f1011272</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා චිත්‍රාරත්න කලුආරච්චි</author>
    <content>ශ්‍රී ලාංකීය දේශපාලන ක්‍ෂේත්‍රයේ සාම්ප්‍රදායික පවුල් දේශපාලනය තුළ හැඳුණු වැඩුණු තවත් අලුත් දේශපාලන භූ®මිකාවක් ලෙස ෂෙහාන් සේමසිංහ තරුණ දේශපාලනඥයා හඳුන්වා දිය හැක. එසේ ම රජරට දේශපාලනය තුළ කැපී පෙනෙන භූ®මිකාවක් වූ හිටපු කතානායක දිවංගත කේ. බී. රත්නායක මහතා ෂෙහාන්ගේ සීයා වේ. එසේ ම අදත් මහජන සේවයේ නිරත උතුරු මැද පළාත් සභාවේ අමාත්‍ය එච්. බී. සේමසිංහ මහතා ෂෙහාන්ගේ පියා වේ. ඔවුන්ගේ අඩිපාරේ යමින් 2010 මහ මැතිවරණයෙන් පාර්ලිමේන්තු යාමේ වරම් ලැබූ ෂෙහාන් සේමසිංහ ‘දිනමිණ’ ‘දියවන්නාවේ නැදෑයෝ’ වෙනුවෙන් අප හා එක්වූයේ මේ අයුරිනි.* ප්‍රථමයෙන් අපට කියන්න ඔබේ සම්පූර්ණ නම...?‘මගේ සම්පූර්ණ නම ෂෙහාන් අසංක සේමසිංහ...’* ඔබේ උපන් ගම, උපන් දිනය ලෙස සැලකෙන්නේ...?‘මගේ උපන් දිනය 1976 වර්ෂයේ නොවැම්බර් මස 13 වැනිදා. දැන් මගේ වයස අවුරුදු 34ක්. උපන් ගම ලෙස අනුරාධපුරය සැලකුවත් මම ඉපඳිලා තියෙන්නේ කොළඹ..’* ඔබේ මව්පියන්ගේ තොරතුරු, පවුලේ තොරතුරු කිව්වොත්...?‘මගේ පියා කවුරුත් දන්නවා එච්. බී. සේමසිංහ, අම්මාගේ නම ධම්මිකා සේමසිංහ ඇය හිටපු කතානායක, ඇමැති, කේ. බී. රත්නායක මහතාගේ වැඩිමහල් දියණිය. මගේ තාත්තාගේ ගම අනුරාධපුරය නොච්චියාගම කියන ප්‍රදේශය. පවුලේ මමයි අක්කයි. අක්කාගේ නම සුරේණි සේමසිංහ. ඇය මේ වන විට ඉංග්‍රීසි මාධ්‍ය ගුරුවරියක් ලෙස කටයුතු කරනවා..’* ප්‍රථමයෙන් ඔබ අකුරු කරවන්නේ?‘මුලින් ම මම අකුරු කරවන්නේ අනුරාධපුරය ශාන්ත ජෝශප් විද්‍යාලයෙන්. එම පාසලේ මම 6වන ශ්‍රේණිය දක්වා ඉගෙන ගත්තා. ඉන් අනතුරුව මම කොළඹ ඩී. එස්. සේනානායක විදුහලට ඇතුළු වී එහි උසස් පෙළ දක්වා අධ්‍යාපනය හැදැරුවා. අනතුරුව මගේ පළමු උපාධිය සඳහා මම ඉන්දියාවේ නව දිල්ලි විශ්වවිද්‍යාලයට ඇතුල් වූවා. ඒ උපාධිය ලබා මම දැනට පේරාදෙනිය විශ්වවිද්‍යාලයේ දී මගේ පශ්චාත් උපාධිය කරමින් ඉන්නවා..’* ඔබ ශ්‍රී ලංකා නිදහස් පක්ෂයට නැඹුරු වූ සාම්ප්‍රදායික දේශපාලන පවුලක අලුත් ම පුරුක. ඔබ කුඩා කල ඔබේ පවුල තුළ දැක්කේ මොනවාද?‘මම කුඩා කාලයේ සිට දැක්කේ, සීයාගේ (කේ. බී. රත්නායක හිටපු කතානායක) සහ තාත්තාගේ (එච්. බී. සේමසිංහ) දේශපාලන දර්ශනය සහ ඔවුන්ගේ දේශපාලන හැසිරීම. ඔවුන් දෙදෙනා ම යොමු වී සිටියේ ශ්‍රී ලංකා නිදහස් පක්ෂය තුළයි. මම ඊට පිටින් කිසිම දෙයක් දැකලා නෑ. මගේ සීයා, මගේ පියා, මම සැමදාම ශ්‍රීලනිප යේ නායකත්වය සමඟ ශ්‍රීලනිප යේ රැඳී සිටිය අය. ඒ බව රටේ ම ජනතාව වගේ ම රජ රට ජනතාව විශේෂයෙන් ම දන්නවා. ඔවුන් මෙවර මට, අපේ පරම්පරාවේ තුන්වැනි පරපුර ලෙස ඡන්දය දුන්නේ සීයාගේ, තාත්තාගේ දේශපාලන දර්ශනය, ශ්‍රීලනිප දේශපාලන දර්ශනය ඉදිරියට අරගෙන යන්නයි. මෙහි තව විශේෂ සිද්ධි තියෙනවා. අනුරාධපුරය නැඟෙනහිර ආසනය ඉතිහාස ගත වන ආසනයක්.එයට හේතුව මගේ සීයා නියෝජනය කෙළෙත් නැඟෙනහිර අනුරාධපුරය ආසනය. එතකොට මගේ තාත්තා බටහිර අනුරාධපුරය ආසනයෙන් දේශපාලනය පටන් ගත්තට පාර්ලිමේන්තු ගියේ නැඟෙනහිර අනුරාධපුරය ආසනයේ සංවිධානයකවරයා ලෙස. ඒ වගේ ම තුන්වැනි පරම්පරාව ලෙස මමත් නැඟෙනහිර අනුරාධපුරය සංවිධායක වරයා ලෙස තමයි පාර්ලිමේන්තු යන්න අවස්ථාව ලැබුණේ. ඒ අතින් බලන කොට සාම්ප්‍රදායික පවුල් දේශපාලනයට උරුම වූ අත්තනගල්ල, බෙලිඅත්ත වගේ ආසනයක් තමයි නැඟෙනහිර අනුරාධපුරය..’* පවුල් දේශපාලනය ගැන ඔබට මොනවද කියන්න තියෙන්නේ...?‘මේ පවුල් දේශපාලනය විශේෂයෙන් තුන්වන ලෝකයේ රටවල පවතින තත්ත්වයක් ආසියාව ගත්තත් ආසියාව තුළ මේ සාම්ප්‍රදායික පවුල් දේශපාලනය ඉතා බහුලව තිබෙනවා. ඒක විශේෂයෙන් අපේ කලාපයට තදින් බලපානවා. පවුල කේන්ද්‍රගත වීම තුළ තමයි ඒ ඒ රටවල ජනතාව තම රටේ අනාගතය භාර දෙන්නේ. පවුල් සංස්ථාවක් නැති, ශක්තිමත් පවුලක් නැති අය පවුල් දේශපාලනය ගැන විවේචනය කළත් ආසියාතික රටවල ජනතාව හොඳ ශක්තිමත් පවුලක් තියෙන දේශපාලන නායකත්වයකට රට භාර දෙන්න බොහෝ විට පැකිලෙන්නේ නෑ.මොකද රටේ ජනතාවට විශ්වාසයක් තියෙනවා හොඳ පවුලක් ශක්තිමත් පවුලක් තියෙන පුද්ගලයාට ශක්තිමත් රටක්, හොඳ රටක් ගොඩනැඟීමට හැකියාව තියෙන බව. ඒක ජනතාවගේ කැමැත්ත මත සිද්ධ වෙන දෙයක්. ඒ ජනතාව අප වැනි තුන්වැනි පරම්පරාවකට ද බලය දෙනවා කියන්නේ ඉහත ජනතාව බලය දුන් පළමු පරම්පරාව, දෙවැනි පරම්පරාව ඒ ජනතාවගේ අභිලාෂයක් ඉෂ්ඨ සිද්ධ කළා කියන එකයි..’* අනුරාධපුර ජනතාව සහ ඔබේ පවුල ගත්තොත් ඒ තිබෙන බැඳියාව, සැලකිල්ල ඔබ දකින්නේ කිනම් ආකාරයකට ද...?‘අනුරාධපුරය ජනතාව අපේ පවුල ගැන තියෙන්නේ වෙනස් ආකල්පයක්. පවතින මේ මනාප ඡන්ද ක්‍රමය තුළ අපේ පවුල ජනප්‍රියත්වයේ ඉහළටම, මනාපවල ඉහළට ම නොයන්න පිළිවන්. හැබැයි අපි හැමදාම මධ්‍යස්ථව එක්තරා නොසැලෙන මට්ටමකට ජනතාව අපට තියා තිබෙනවා. එහෙම එකම ස්ථාවරයක නොසැලෙන තැනක එක දිගට සිටීම සුළුපටු නෑ. පළමු තැනට එන එක ලේසියි.හැබැයි සෑම මැතිවරණයකදීම ඒක රැක ගැනීම අමාරුයි. නමුත් අපේ පවුල සෑම මැතිවරණයකදී ම එකම තැන එකම ස්ථාවරයක තබන්න ජනතාව වගබලා ගත්තා.හිටපු කතානායක කේ. බී. රත්නායක, එච්. බී. සේමසිංහ කියන දේශපාලනඥයෝ ගත්තොත් ඔවුන් රජරට දේශපාලනය වර්ණවත් කළ අය. ඔවුන් හොරකම්, දූෂණ, වංචා කර නෑ. පගා ගහලා නෑ. ජනතා විරෝධී වැඩ කර නෑ. ප්‍රචණ්ඩ දේශපාලනය කර නෑ.ඒක රජරට ජනතාව පමණක් නෙමෙයි මුළු රටේ ම ජනතාව දන්නවා. ඔවුන් රජරට කෙළේ මහත්මා දේශපාලනයක් කියන එක අනුරාධපුරයේ වගේ ම රටේ ජනතාව දන්නවා.ඒ නිසයි රජරට ජනතාව අප නොසැලෙන ස්ථාවරයක තබා තිබෙන්නේ. මම හිතන්නෙන් ඒක තමයි අපේ ජයග්‍රහණය.ඒ නිසා මට තරුණ දේශපාලනඥයෙක් ලෙස ලොකු වගකීමක් තියෙනවා. සීයා රැකගෙන ආපු පිරිසිදු දේශපාලනය, තාත්තා රැකගෙන ආපු දේශපාලන පිරිසුදු කම ඊටත් වඩා ඉහළින් රැකගෙන ඉදිරියට ගෙන යන්න. ඒ නිසයි රජරට ජනතාව මෙවර මැතිවරණයෙන් මාව පාර්ලිමේන්තු යැව්වේ. ඒ වගකීම මම ඉහළින් ම කරනවා කියන දැඩි අධිෂ්ඨානයක මම ඉන්නවා.’* ඔබ කී ‘මහත්මා දේශපාලනයට’ රජරට තියෙන තැන...?‘රජරට ‘මහත්මා දේශපාලනට’ ඉහළ තැනක් තියෙනවා. මෙහි ඉන්නේ සාමය අගයන බුද්ධිමත් ජනතාවක්. ඔවුන් දන්නවා දේශපාලනය කර හරිහම්බ කරගත්තේ කවුද, බඩ වඩා ගත්තේ කවුද? ජනතාවට අවංකව සේවය කෙළේ කවුද කියලා. ඒ ගැන අලුතෙන් අනුරාධපුරයේ ජනතාවට කියා දෙන්න අවශ්‍ය නෑ. අප අද වුණත් ගත කරන්නේ සරල දිවිපෙවතක්. මැති ඇමැතිකම් දැරුවා කියා මගේ සීයා මගේ තාත්තා ආරක්ෂකයන් පිරිවරාගෙන වාහන පෙළපාලි දාගෙන ජනතාව අතරට ගියේ නෑ. මැති ඇමැතිවරු කියා අප අමුතුවෙන් පිම්බෙන්න අවශ්‍ය නෑ. මටත් ඒ ආභාෂය ලැබිලා තියෙන්නේ මගේ සීයාගෙන් සහ තාත්තාගෙන්.තාත්තා අදටත් යන්නේ තනියෙම වාහනය එළවාගෙන. එහෙම තමයි අපේ හැටි. මටත් ඒ ක්‍රමයෙන් බැහැර වෙන්න අවශ්‍ය නෑ. අනෙක ‘දේශපාලන බලය’ සදාකාලික නෑ. දේශපාලනය කරන කාලය තුළ ජනතාවට සේවයක් කර, දොසක් අහන්න නැතිව ඉන්න පුළුවන් නම් ඒ හොඳට ම ඇති. ඒක තමයි දේශපාලනඥයකුට ලැබිය හැකි උපරිම වරප්‍රසාදය කියලයි මම හිතන්නේ...’* ඔබේ බිරිය, අප දන්නා පරිදි ඇගේ නම පිංකි. ඇය කොහොමද ඔබට මුණ ගැසෙන්නේ...?‘ඔව්. මගේ බිරියගේ නම පිංකි තිලංගා මහකුමාරගේ. පිංකි මට හමුවන්නේ ශ්‍රී ලංකාව තුළ දී නෙමෙයි. නවදිල්ලි විශ්වවිද්‍යාලය තුළදීයි. ඇය මට වඩා වර්ෂයක් පහළ ‘බැජ්’ එකේ හිටියේ. ඇය මට වඩා ජුනියර්. ඇය ගැන ශ්‍රී ලංකාවේ දී මම යම් ප්‍රමාණයකට දැනගෙන හිටියත් සැබෑ ලෙස හමුවෙලා කතා බහ කරන්නේ, ආශ්‍රය කරන්නේ ඉන්දියාවේ දී. ඇය ටිකක් ඈතින් මට නෑකමකුත් තියෙනවා. නවදිල්ලි විශ්වවිද්‍යාලය තුළ දී තමයි මගේ හිත තුළ ඈ පිළිබඳ අදහසක් ඇතිවන්නේ. නමුත් ඒක එක අතකට ඒකපාර්ශවීය ආදර සිතුවිල්ලක් පමණයි.නමුත් මගේ ඒ ආදර සිතුවිල්ල සැබෑ ලෙස මස්තකප්‍රාප්ත වන්නේ නවදිල්ලි විශ්වවිද්‍යාලයෙන් ඉවත් ව ශ්‍රී ලංකාවට ඇවිත් පේරාදෙණිය විශ්වවිද්‍යාලය තුළ අප දෙදෙනාම පශ්චාත් උපාධිය කරන්නට ඇතුල්වීමත් සමඟයි. මම අනෙක් යුවතියන්ට වඩා ‘පිංකි’ ගේ දැක්කේ ඈ තුළ ඇති නොසැලෙන අධිෂ්ඨානය සහ ධෛර්යයි. ඇය කවදාවත් කිසිම දෙයක් බාගයක් කර අතහරින යුවතියක් නෙමෙයි. ඒ කරන කාර්්‍යයයේ කෙළවරටම කර අවසන් කරන කෙනෙක්. ඇය මගේ සහකාරිය කර ගැනීමට මූලික කරුණක් ලෙස එය මට හඳුන්වා දිය හැකියි...’* ප්‍රථමයෙන් ‘ආදරය’ ප්‍රකාශ කෙළේ ඔබ ද? ඇය ද?‘දෙපැත්තෙන් ම කිව්වොත් හරි...’* ඔබ දෙපොළ විවාහ වන්නේ..?‘2003 වර්ෂයේ අගෝස්තු 17 අපි දෙපාර්ශවයේ ආශිර්වාද මැද විවාහ වුණා. අපි දෙන්නට දැන් එක් දුවක් ඉන්නවා. ඇගේ නම කවිෂි කවිත්මා සේමසිංහ. වයස අවුරුදු පහයි. දැනට ඇය කොළඹ කාන්තා විද්‍යාලයේ පෙර පාසලේ ඉගෙනුම ලබනවා.* ඔබේ කැමැතිම ‘දේශපාලන චරිතය’ කවුද...?‘හිටපු අගමැතිනි සිරිමාවෝ බණ්ඩාරනායක මැතිනිය මම පොඩි කාලේ සිට දුටු ශ්‍රේෂ්ඨ දේශපාලන චරිතයක්. මගේ සීයාගේ කාලේ සිට සීයා ඇය සමඟ එක්වී, ඇගේ නායකත්වය යටතේ කටයුතු කළ අයුරු මම දැක්කා. ඒ නිසා ගරු බණ්ඩාරනායක මැතිනිය මගේ සිත්ගත් දේශපාලන චරිතය ලෙස ප්‍රථමයෙන් ම නම් කළ හැකියි.ඒ වගේ ම ඉන් පස්සේ මම දැක්ක, මගේ සිත්ගත්ම දේශපාලන චරිතය අපේ නායක අතිගරු මහින්ද රාජපක්ෂ ජනාධිපතිතුමායි. එතුමා අපට පියෙක් වගෙයි. පක්ෂයේ තරුණ ශක්තිය ශක්තිමත් කරන්න, තරුණයන්ට හෙට දවස භාර දීමට එතුමා කටයුතු කරන ආකාරය ඉතා විශිෂ්ටයි. එතුමා තමයි ශ්‍රී ලංකාවේ එදා මෙදා තුර බිහි වූ ශක්තිමත්ම දේශපාලන නායකයා. ශක්තිමත්ම රාජ්‍ය නායකයා. ඒක එතුමා ක්‍රියාවෙන් ම පෙන්වා අවසන්...’* ඔබේ ලග්නය මොකක් ද...?‘වෘෂභ’* ඔබේ ආගම...?‘මම බුදු දහම පිළිගන්න කෙනෙක්...’* නක්‍ෂත්‍රය ගැන ඔබ තුළ ඇති අදහස...?‘මම නක්‍ෂත්‍රය ගැන ඒ තරමට විශ්වාසයක් නැහැ. නමුත් සුබ කටයුත්තක් කිරීමේ දී සුබ වේලාවක් බැලීම වැනි දෙයක් කරනවා. ඒ ඇරෙන්න මම නක්‍ෂත්‍රය ගැන දැඩිව ඇලී ගැලී නැහැ කීවොත් තමා වඩා නිවැරැදි...’* දෙවිවරු සම්බන්ධව ඔබ තුළ තිබෙන විශ්වාසය කොයි ආකාරද?‘මම එතැනදීත් ඉතාම මධ්‍යස්ථයි. අපේ සම්බන්ධකම් වැඩිදුර තියෙන්නේ පන්සලත් සමඟ, නමුත් කතරගම වැනි සිද්ධස්ථානවලට ගිහිල්ලා එනවා. අපේ වාසනාවට අපිට ජයසිරි මහා බෝ සමිඳු වැඩ ඉන්න රටේ, වැඩ ඉන්න නගරයේ, ජයසිරි බෝ සමිඳු සෙවනේ වැඩෙන්න පින ලැබිලා තියෙනවා. මම හිතන්නේ ඒ අපි සංසාරේ පතාගෙන ආපු හැටි වෙන්නැති. ඊට වඩා වාසනාවක් වෙන කොහේද?’* හෙළයේ මහා පෞඩත්වය විදහාපාන නගරයක, ප්‍රදේශයක තරුණ මහජන නියෝජිතයෙක් ඔබ. මේ පෞඩත්වය ලෝකයට ගෙන යන්න ඔබ තුළ අලුත් අදහසක් එහෙම නැද්ද..?’‘මම විදෙස් රටවල් විශාල ප්‍රමාණයක ගිහින් සංචාරක ව්‍යාපාරයේ හිටපු කෙනෙක් ලෙස දන්නවා විදේශිකයෝ අනුරාධපුරය කිව්වහම තමයි දන්නේ එය ශ්‍රී ලංකාවේ ඉතිහාසය කියලා. ඔවුන් ශ්‍රී ලංකාවේ ඉතිහාසය සොයා යන්නේ පොලොන්නරුවට නෙමෙයි අනුරාධපුරයට. මේක තමයි ලෝක මතය. අපි එහි මහජන නියෝජිතයෝ ලෙස බැඳිලා ඉන්නවා ඒ ඉතිහාසය ඉදිරියට ගෙන යන්න. අපේ මුතුන් මිත්තන් අපට ඉතිහාසයක් ඉතිරි කර තියෙන නිසා තමයි අපට අනාගතයක් ගැන හිතන්න පුළුවන් වෙලා තියෙන්නේ. අනුරාධපුරය ලෝකයට පෙන්වනවාට වඩා ඔබ කී පරිදි එහි පෞඩත්වය ඉදිරියට ගෙන යාමට මමත්, අපේ රජයත් ඇප කැපවෙලා ඉන්න බව මේ අවස්ථාවේ කිව යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>11</month>
      <day>27</day>
    </date>
    <link>http://www.dinamina.lk/2010/11/27/_art.asp?fn=f1011273</link>
    <topic>ඓතිහාසික වටිනාකම් රැසක් ඇති ඇතුගල්පුරය</topic>
    <author>සටහන් - නිවන්ති තිලකරත්න ඡායාරූප - ප්‍රසාද් පූර්ණමාල්</author>
    <content>ඇතැම්හු මේ පුරවරයට ඇතුගල්පුරය යැයි කියති. තවත් සමහරෙක් හස්ති ශෛල පුරය කියා කියති. කුරුණෑගල පුරවරයට මෙවැනි නම් පටබැඳීමට හේතුවක් ද තිබේ. ඒ මේ නගරයේ සංකේතය බඳු වූ ඇතුගල නිසාය. කුරුණෑගල නගරයේ පිහිටා ඇති මේ පර්වතය ඇතකුගේ හැඬ ගනියි. එනිසා මේ පර්වතයට ඇතුගල යන නම ව්‍යවහාර වී ඇති අතර නගරයට ඇතුගල්පුරය යන නම යෙදී ඇත.කුරුණෑගල රාජධානි සමය මෙරට සාහිත්‍යයේ සුවිශේෂී සන්ධිස්ථානයක් සනිටුහන් වූ යුගයකි. එනම් කුරුණෑගල යුගයේ දී පන්සිය පනස් ජාතක පොත රචනා වීමයි. මෙවන් ඓතිහාසික වැදගත්කමකින් යුතු කුරුණෑගල පුරවරය තුළ වර්තමානයේ සිදුවෙමින් තිබෙන සංවර්ධන කටයුතු රැසකි. එහිදී කුරුණෑගල මහ නගර සභාවේ සංවර්ධන වැඩපිළිවෙළ කැපී පෙනෙයි.රජපිහිල්ල තානායම නව ගොඩනැඟිල්ලක් සහිතව වැඩිදියුණු කිරීම කුරුණෑගල මහනගර සභාව මේ දිනවල ක්‍රියාත්මක කරන ව්‍යාපෘති අතර ප්‍රධාන තැනක් ගනියි. මේ තානායමේ පැරැණි ආකෘතිය ආරක්ෂා වන පරිදි නව ඉදිකිරීම් සිදුකිරීමට කටයුතු කර තිබේ. මෙහි පළමු අදියර සඳහා වියදම රුපියල් මිලියන 39 කි. දෙවැනි අදියර සඳහා රුපියල් මිලියන 200 ක් වෙන් කර තිබේ. මේ තානායම නවීනතම පහසුකම් සහිතව ඉදිකරේ. මේ යටතේ කාමර 40 ක් ඉදිවේ.වැහැර පොදු සේවා හා නිවාස ගොඩනැඟිල්ලක් ඉදිකිරීමට ද කුරුණෑගල මහනගර සභාව කටයුතු කර තිබේ. ආසියානු සංවර්ධන බැංකු ආධාර යටතේ මේ ව්‍යාපෘතිය ක්‍රියාත්මකය. තට්ටු තුනකින් ඉදිවන මේ ගොඩනැඟිල්ලේ ඇස්තමේන්තුගත වියදම මිලියන 3 කි. මේ වනවිට මේ ව්‍යාපෘතිය සඳහා ටෙන්ඩර් කැඳවා තිබේ.මෑත වකවානුව තුළ කුරුණෑගල මහ නගර සභාව ක්‍රියාත්මක කළ ව්‍යාපෘති අතර නව නගර සභා කාර්යාල සංකීර්ණය ඉදිකිරීමද විශේෂයෙන් සඳහන් කළ යුතුය. නගර සභා කාර්යාලය පවත්වාගෙන ගිය පැරැණි ගොඩනැඟිල්ලේ ඉඩකඩ ප්‍රමාණවත් නොවීය. මේ නිසා අංග රැසකින් යුතුව නව නගර සභා කාර්යාල ගොඩනැඟිල්ලක් ඉදිකිරීමට කටයුතු කර තිබේ. නගරාධිපති කාර්යාලය උප නගරාධිපති කාර්යාලය, කොමසාරිස් කාර්යාලය ආසන 250 ක රැස්වීම් ශාලාව, ඉංජිනේරු දෙපාර්තමේන්තුව, ගිණුම් අංශය හා සේවකයන් 200 කට කාර්යාල පහසුකම් සහිතව නව කාර්යාල සංකීර්ණය ඉදිවී තිබේ. මෙය මහල් තුනක ගොඩනැඟිල්ලකි.නව ගිනි නිවීම් හා හදිසි ආපදා මෙහෙයුම් ඒකකයක්ද අලුතින් ඉදිවී තිබේ. මිලියන හතක වියදමින් මෙහි ඉදිකිරීම් සිදු වී ඇත. මෙහි යන්ත්‍රෝපකරණ නෙදර්ලන්ත ආධාර යටතේ ලැබී ඇත.රුපියල් මිලියන 500 වියදමකින් වෙලගෙදර ක්‍රීඩාංගණයේ පේ‍්‍රක්ෂකාගාරය ඉදිකිරීමටද කුරුණෑගල මහනගර සභාව කටයුතු කර තිබේ.රුපියල් මිලියන 5 ක් වැය කර ඉදිකළ කොම්පෝස්ට් නිෂ්පාදනාගාරයක්ද කුරුණෑගල මහ නගර සභාව සතුය. නගරය තුළ එකතු වන කසළ නිසිපරිදි එකතු කර ඉන් කොටසක් කොම්පෝස්ට් නිෂ්පාදනය සඳහා යොදා ගනියි.ජනාධිපතිතුමාගේ දෙවැනි පදවි ප්‍රාප්තිය නිමිත්තෙන් කුරුණෑගල මහ නගර සභාව ක්‍රියාත්මක කළ වැඩසටහනේ දී උඩවල්පොල ප්‍රජා ශාලා ගොඩනැඟිල්ල විවෘත කෙරිණි. මේ ගොඩනැඟිල්ල සඳහා රුපියල් මිලියන 6 ක වියදමක් දරා තිබේ. එමෙන්ම වැහැර ප්‍රජා මණ්ඩල ගොඩනැඟිල්ලද විවෘත කෙරිණි. ඒ සඳහා වැයකර ඇති මුදල රුපියල් මිලියන 3 කි. මීට අමතරව ජනාධිපතිතුමාගේ දෙවැනි පදවි ප්‍රාප්තිය නිමිත්තෙන් වෙලංගොල්ල ළමා උද්‍යානය විවෘත විය. චීන ආධාර යටතේ මේ ළමා උද්‍යානයේ උපකරණ ලැබී තිබේ. මෙහි වියදම රුපියල් මිලයන 6 කි.කුරුණෑගල මහ නගර සභා බල ප්‍රදේශයේ වූ හෝටල් වර්ගීකරණය කිරීමේ වැඩපිළිවෙළක්ද මහනගර සභාව සතුය. ගුණාත්මක තත්ත්වයෙන් අනුව ඒ.බී.සී. ආදී වශයෙන් වර්ගීකරණය කර ඇත. එක් එක් හෝටල්වල ශ්‍රේණිය දැක්වෙන පුවරු ප්‍රසිද්ධ ස්ථානවල ප්‍රදර්ශනය කර තිබේ. ඒ අනුව ආහාර ලබාගත යුතු හෝටල් පිළිබඳ ජනතාවට අවබෝධයක් ලබාගත හැකිය.අවමංගල්‍ය රථ සේවයක් ද කුරුණෑගල මහ නගර සභාව විසින් ක්‍රියාත්මක කරයි. මහනගර සභාව සතු කනත්ත නගරයට තරමක් දුරින් පිහිටා තිබීම නිසා ජනතාව දැඩි දුෂ්කරතාවට මුහුණ දුන්නා. ඒ ගැටලුවලට විසඳුමක් ලෙස මහ නගර සභාව අවමංගල්‍ය රථ සේවාව ආරම්භ කර තිබේ. මෙහිදී අඩු ආදායම්ලාභී පවුල්වලට මේ රථ සේවාව නොමිලේ ලබා දෙයි.කුරුණෑගල මහ නගර සභාව සතු යෝජිත ව්‍යාපෘති අතර කුරුණෑගල පොදු වෙළෙඳපොළ නවීකරණය එක් ව්‍යාපෘතියෙකි. රුපියල් මිලියන 5 ක වියදමින් වෙලංගොල්ල ප්‍රජා ශාලාවක් ඉදිකිරීමට කටයුතු සැලසුම් කර ඇත. තවද විල්ගොඩ කම්කරුවන් සඳහා නිවාස 200 කින් යුත් නිවාස ව්‍යාපෘතියක් ආරම්භ කිරීමටද කුරුණෑගල මහනගර සභාව බලාපොරොත්තු වේ.  * ඔබ නගර සභාවේ මේ දිනවල සිදුකරන සංවර්ධන ව්‍යාපෘති මොනවාද?මේ දිනවල අපි යෙදී සිටින ප්‍රධාන ව්‍යාපෘතියක් තමයි රජපිහිල්ල තානායම අලුතින් ඉදිකිරීම. කාමර 40 ක් සහිතව අලුත් ගොඩනැඟිල්ලක් ඉදිකෙරෙනවා. පැරැණි තානායම් ගොඩනැඟිල්ල ගරා වැටෙමින් තිබුණේ. ඒත් එහි පැරැණි ආකෘතිය විනාශ නොවන ආකාරයට ඉදිකිරීම් සිදුකිරීමට අපි කටයුතු කරලා තියෙනවා. අපි මෙය සංචාරක හෝටලයක් ලෙස සංවර්ධනය කරනවා. තරු තුනේ හෝටලයක් ලෙස සංවර්ධනය කිරීමට අපි කටයුතු කරනවා. නගර සභාවක් මේ වගේ ව්‍යාපෘතියක් පටන්ගත් පළමු අවස්ථාව.* සෞඛ්‍ය ක්ෂේත්‍රයේ දියුණුව වෙනුවෙන් ඔබ නගර සභාව කටයුතු කර තිබෙන්නේ කොහොමද?අපේ නගරය කුණු කඳු ගොඩගැහිලා නැති නගරයක්. කුණු එකතු කිරීම අපි ක්‍රමානුකූ®ලව සිදුකරනවා. දිනකට නගරයේ කුණු ටොන් 40 ක් පමණ එකතු වෙනවා. එයින් ටොන් 6 – 7 ක් පමණ ප්‍රමාණයක් යොදා ගෙන කොම්පෝස්ට් නිෂ්පාදනය කරනවා. රුපියල් මිලියන 5 ක් මේ සඳහා වැයකරලා තිබෙනවා.ඒ වගේම කුරුණෑගල මහ නගර සභා සීමාව තුළ එකම ඩෙංගු රෝගියෙක්වත් වාර්තාවෙලා නෑ. ප්‍රදේශයේ පිරිසුදු බව අඛණ්ඩව පවත්වාගෙන යාමට අපි කටයුතු කරනවා. සෞඛ්‍ය වෛද්‍ය නිලධාරි කාර්යාලය සමඟ එකතු වී ඩෙංගු වළක්වා ගැනීම සඳහා කටයුතු කරනවා.* ඔබ නගර සභාව සතු හෝටල් වර්ගීකරණය කිරීමේ වැඩපිළිවෙළ කුමක්ද?නගර සභාවක් විදිහට හෝටල් වර්ගීකරණය කිරීම මුලින්ම ආරම්භ කළේ අපි තමයි. හෝටල්වල තත්ත්වය අනුව අපි ඒවා ඒ, බී, සී, ආදී වශයෙන් වර්ගීකරණය කරනවා. මුලින්ම අපි හෝටල් වර්ගීකරණය කරද්දි ‘ඒ’ ශ්‍රේණියේ හෝටල් තිබුණේ නෑ. ඒත් ‘බී’ ශ්‍රේණියේ හිටපු හෝටල් බොහොමයක් දැන් ‘ඒ’ ශ්‍රේණියට උසස් වෙලා තියෙනවා. දැන් සෑම හෝටලයක්ම උත්සාහ කරන්නේ උසස් ශ්‍රේණියකට ළඟා වෙන්න. මොකද අපි මේ හෝටල්වල ශ්‍රේණි ඇතුළත් කරලා ප්‍රසිද්ධ ස්ථානවල ප්‍රදර්ශනය කරනවා. ඒ අනුව තමන් ආහාර ගත යුතු හෝටල් තෝරා ගැනීමට මහජනතාවට හැකි වී තිබෙනවා. ලබන වසර වනවිට ගුණාත්මක තත්ත්වයෙන් අඩුම තත්ත්වයක තිබෙන හෝටල් වසා දමන්නත් අපි කටයුතු කරනවා.* ක්‍රීඩාව නැංවීම සඳහා ඔබ නගර සභාව කටයුතු කර තිබෙන්නේ කොහොමද?අපේ නගර සභාව සතුව පිහිනුම් තටාකයක් තිබෙනවා. පිහිනුම් තටාකයක් තිබෙන එකම නගර සභාව අපේ නගර සභාව. ඒ වගේ ම ගෘහස්ත බැඩ්මින්ටන් ක්‍රීඩාංගණයක් අප සතුව තිබෙනවා. වෙලගෙදර ක්‍රීඩාංගණයේ සංවර්ධන කටයුතු සිදුවෙමින් තිබෙනවා. මේ ක්‍රීඩාංගණය සඳහා පේ‍්‍රක්ෂකාගාරයක් අපි අලුතින්ම ඉදිකළා. ඒ සඳහා රුපියල් මිලියන 50 ක් වැය කර තිබෙනවා. තවදුරටත් අපි මේ ක්‍රීඩාංගණය සංවර්ධනය කරනවා.* ආදායම් උත්පාදනයේ දී ඔබ නගර සභාව අත්කරගෙන ඇති ප්‍රගතිය කුමක්ද?සාමාන්‍යයෙන් පළාත් පාලන ආයතන ආදායම් ලබන්නේ වරිපණම් බදුවලින්. ඒත් අපි වරිපණම් බදු මත යැපිලා නෑ. අපි සාප්පු සංකීර්ණ හැදුවා. මේ වනවිට කඩ 500 ක් 600 ක් පමණ අපි හදලා තියනවා. ඒවායින් අපි කුලියට දීලා තියනවා. ඒවායින් ලැබෙන කුලිය වරිපණම් බදුවලටත් වඩා වැඩියි. දියුණු තත්ත්වයේ බස් නැවතුම්පළක් අපි සතුයි. මේ බස් නැවතුම්පළ ඉදිකළේ ජනතාවගේ මුදල් හා ආසියානු සංවර්ධන බැංකුවෙන් ලබා ගත් ණයවලින්. මේ බස් නැවතුම්පළේ බස් රථවලින් ලැබෙන මුදලින් පමණක් ඒ ණය වාරිකය ගෙවන්න පුළුවන්. අපි වරිපනම් බදු වැඩි කරන්නේ නෑ. සමහර අවස්ථාවල වරිපණම් අඩු කරලත් තියනවා. අපි හැමවිටම හිතන්නේ ජනතාවට හොඳම සේවයක් ලබාදීමට.* ඔබ නගර සභාවේ සාර්ථකත්වයට පාදක හේතු මොනවාද?පළාත් පාලන ආයතනයක් පවත්වාගෙන යන්න ආණ්ඩුවේ මුදල් අවශ්‍ය නෑ. ආදායම් උඋත්පාදනය කර ගැනීමේ මාර්ග තිබෙනවා. අපි ඒ අනුව කටයුතු කළා. අනිත් ප්‍රධානම දේ තමයි අපි අවංක වෙන්න ඕන. අපි අවංක වුණාම පහළ ඉන්න අය ඉබේම අවංක වෙනවා. නාස්තිය අවම කරන්න ඕන. ඒ ආදර්ශය දීලා තියනවා. අපේ නගර සභාව ලබන ආදායම අනුව මට සුපිරි වාහනයක් මිලදී ගන්න මට පුළුවන්. ඒත් මම භාවිත කරන්නේ සාමාන්‍ය වෑන් රථයක්. ශ්‍රීී ලංකාවේ කිසිම නගර සභාවකින් නොකෙරෙන සේවයක් අපේ නගර සභාවෙන් සිදුවෙනවා.2009 වසරෙදි ශ්‍රී ලංකාවේ හොඳම මහනගර සභාව වෙන්න අපට හැකිවුණා. 2010 දී අපි දෙවැනි ස්ථානය ලබා ගත්තා. කිසිම වසරක අපි තුන් වැනි ස්ථානයෙන් පහළට ගිහින් නෑ. අපිට සාර්ථකත්වයක් අත්කර ගන්න පුළුවන් වුණේ හැමවිට අපි ජනතාවට හොඳම සේවයක් සලසන්න කටයුතු කළ නිසා.  නගර සභාවේ කටයුතු ඉතා හොඳින් සිදුවෙනවා. බස් නැවතුම්පොළ ඉතාමත් දියුණු තත්ත්වයක තිබෙනවා. ඒ වගේ අපේ ත්‍රිරෝද රථගාල සඳහාත් ඉඩකඩක් වෙන්කර දී තිබෙනවා. මාර්ග පද්ධතිය ඉතා හොඳින් නඩත්තු කෙරෙනවා. අපි සෑම මාර්ගයකම වගේ ගමන් කරන නිසා ඒ ගැන හොඳ අවබෝධයක් තියනවා. ජනතාවට නගර සභාවෙන් ඉටුවිය යුතු සේවය ඉතාමත් හොඳින් සිදුවෙනවා. ඒ ගැන අපට සතුටුයි.  නගර සභාවේ සේවය ඉතාමත් හොඳයි. ඒ ගැන කියන්න කිසිම වරදක් නෑ. නගරයේ පිරිසුදුකම හොඳයි. කුණු ටික නියම වෙලාවට අරගෙන යනවා. බස් නැවතුම්පළ අලුතින් ඉදිකර දී තිබෙනවා. ඉතාමත් කාර්ය බහුල තත්ත්වයක් දැන් මේ නගරයේ නිර්මාණය වී තිබෙනවා. අපට ත්‍රිරෝද රථගාලක් ලබා දීමට කටයුතු කිරීම ගැන අපේ ස්තූතිය නගර සභාවට පිරිනමන්න ඕන. ඒත් අපි මුහුණ දෙන එක ගැටලුවක් තිබෙනවා. ලියාපදිංචි නොවුණු ත්‍රිරෝද රථ අපේ රථගාලට ඇතුළු කරනවා. මේ ගැන නගර සභාවේ අවධානය යොමු වුණොත් ඉතාමත් හොඳයි.  අපිට දැන් කිසිම අඩුපාඩුවක් නෑ. මේ නගරයට හැම දෙයක්ම ලැබිලා තියනවා. බස් නැවතුම්පොළ හරි විදියට හදලා තියන නිසා අපේ බිස්නස්වලටත් හොඳයි. අපේ අයකරපු කුලිය අඩු කරන්නත් නගර සභාව කටයුතු කළා. ඒ ගැන අපි ස්තූතිවන්ත වෙනවා. අනිත් සෑම සංවර්ධන කටයුත්තක්ම ඉතාම හොඳින් සිදුවෙනවා. පුස්තකාල, මාර්ග, ප්‍රජාශාලා ආදී වශයෙන් කටයුතු රැසක් නගර සභාවෙන් සිදුවෙනවා. නගර සභාවේ සේවය ගැන අපි තෘප්තිමත්.  ඉස්සර අපි බිස්නස් කළේ පේව්මන්ට් එකේ. ඒ කාලේ මේ ස්ථානය එකම මඩ වළක් විදියට තිබුණේ. ඉතා උසස් තත්ත්වයේ බස් නැවතුම්පොළක් මේ ස්ථානයේ ඉදිකිරීමට නගර සභාව කටයුතු කළා. ඒ අනුව අපට ස්ථිර කඩ කාමර ලැබුණා. දැන් අපේ බිස්නස් ඉතාමත් හොඳයි. වෙනදට වඩා හොඳ තත්ත්වයෙන් අද අපි ජීවත් වෙනවා. ඒ නිසා නගර සභාවෙන් අපට සිදුවන සේවය ගැන කියන්න කිසිම වරදක් නෑ. ඉහළම සේවයක් අපට ලබා දෙනවා කියලා තමයි කියන්න තියෙන්නේ.  ඉස්සර මේ නගරය පිළිවෙළකට තිබුණේ නෑ. කුඩා වැස්සකදී පවා කාණු උතුරා යනවා. මඩ වළක් විදිහට තිබුණේ. ඒත් දැන් කාණු පද්ධතිය ඉතාමත් හොඳින් නඩත්තු වෙනවා. බස් නැවතුම්පොළ ඉදිවී තිබෙනවා. කඩ කාමර විශාල ප්‍රමාණයක් ලබා දී තිබෙනවා. විශාල ජනතාවක් මේ නැවතුම්පොළට ඇදී එනවා. ඒ නිසා ව්‍යාපාර කටයුතු සාර්ථකයි. ජනතාවට ළඟාවීමට පහසු ආකාරයට මේ ඉදිකිරීම් සිදු වී තිබෙනවා. නගර සභාවේ අනෙකුත් සංවර්ධන කටයුතු සාර්ථකව සිදුකෙරෙනවා. නගර සභාවෙන් උපරිම සේවයක් ජනතාවට ලැබෙනවා..</content>
  </post></root>